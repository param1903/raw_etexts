---
title: चिद्गगनचन्द्रिका
unicode_script: devanagari

---
कर्रोपपदाग्निहोत्रशास्त्रिणा धनदानन्दनाथदीक्षानामशालिना,
विरचितया `दिव्यचकोरिकया' समलङ्कृता ।।
	प्रथमविमर्शः ।।
	व्याख्योपक्रमश्लोकाः ।।
ॐ नमः परानुत्तरसिद्धान्तविद्यासम्प्रदायप्रवर्तकेभ्यो वंशर्षिभ्यो नमः परौघादिभ्यो महद्भयो मुनिभ्यो नमो गुरुभ्यः । सर्वोपप्लवरहितः प्रज्ञानघनः पूर्णप्रत्यगर्थो ब्रह्मैवाहमस्मि ।।
स्वविमर्शमहास्फूर्तिपूर्तये गुरुमूर्तये,
नमो यद्दर्शने सद्यश्चित्रं न दृगपि स्फुरेत् ।। 1 ।।
स्वरनादाविवान्योन्यसम्पृक्तौ स्वोपलब्धये ।
सदानन्दस्वरूपौ तौ वन्दे(ऽ)कार(ल)युगात्मकौ ।। 2 ।।
श्रीकामाक्ष्यान्दनाथमिथुने प्रणतो(वो)स्मि किम् ।
यदनुग्रहतस्तन्त्रमार्गो मे गहनोऽस्फुरत् ।। 3 ।।
आनन्दनाथापरदैक्षनामा कामाक्षिभामाहितपूर्णधामा ।
श्रीदेशिकेन्द्रेऽच्युतपूर्णसोमः(ष्टमवीररामः)षडध्वधामा पिहितस्वसीमा
पराप्रासादमारूढस्सौवर्णोपवने चरन् ।
मानसानन्दनारामो व्याकुर्वे कृतिमन्वह (हमिमां कृतिम्) ।। 5 ।।
अत्रिवंशसमुद्भूतिरग्निमूर्तेर्द्विनामधृत् ।
एधीकुर्वन्नुपपदं दण्डक्रमसमुद्भवम् ।। 6 ।।
परदृग्दोषशान्त्यर्थमिध्मवाहं कलेबरम् ।
गृहाख्यानेन्धनैर्गोत्रे दहन्नस्मि (स्ति)सुनिर्वृतः ।। 7 ।।
आशायामुत्तरायां हि कुहेरोस्मि (स्ति) यतस्स्वयम् ।
धनदानन्दनाधेति गुरुमूर्तिप्रसादि(रि)तम् ।। 8 ।।
विद्याधनेऽन्वर्थपदं धृत्वा स्यां प्रेरितो बलात् ।
क्रियार्सिद्धिर्महीयं चेत्सत्या(त्वे)स्यादिति वि(निः)श्वसन् ।। 9 ।।
कालिदासकृतेः कुर्वे(र्याद्व्या)व्याख्यां दिव्यचकोरिकाम् ।
चद्रिकास्वादनान्मत्तामुन्मत्तां तद्रसादृते ।। 10 ।।
नमस्करोमि सततं कर्म किं तन्नकथ्यते ।
किं दम्पतिमिति बॄयामुताहो दम्पती इति ।। 11 ।।
अर्थैचित्येपि शब्दस्यानौचित्यादादिमं न चेत् ।
शब्दौचित्येप्यनर्थस्वभावादेवान्तिमं न हि ।। 12 ।।
तस्मान्नमस्क्रियाकर्म कथितुं नैव शक्यते ।
तद्भावापत्तिरेवात्र तृतीया गतिरिष्यते ।। 13 ।।
तुर्ये तादात्म्यसंवित्तिः सा काले नोपलभ्यते ।
महानिवेदनं तत्र तुर्यातीतामिति स्मृतम् ।। 14 ।।
क्वाहमन्तर्म(हं मन्दम)तिर्बालः क्व महाकविवाग्‌झरी ।
तितीर्षुं दुस्तरां तां मां नयेत्पारं गुरोः पदम् ।। 15 ।।
क्षन्तुमर्हतिं मे सन्तः साहसं(षोडशं)बालचापलम् ।
या जाता इत्योषधययो देवेभ्यस्त्रियुगं पुरा ।। 16 ।।
इत्योषधीशसूक्तादौ योगस्त्रैपुर ईरितः ।
परोक्षप्रियता चेति प्रत्यक्षद्वेषिता तथा ।। 17 ।।
वेदेष्वपिच देवेषु शब्दप्रथान्यजृम्भणात् ।
तदेव त्रिचतुःपञ्चवागर्थानां युगं मतम् ।। 18 ।।
तदेवानुत्तरे धाम्नि देशकालाध्वनोरपि ।
तद्रहस्यप्रकाशेन साधकानुजिघृक्षया ।। 19 ।।
कृता नु कृतिरत्रैषा षडध्वविवृतिछलात् ।
तदर्थविवृतौ साक्षात्प्रवृत्तापि प्रसङ्गतः ।। 20 ।।
वादजल्पकथाक्षुण्णा त्रयीषड्दर्शनेषु च ।
यथामति मदीयापि तद्विवेके(का)कृतिर्भवेत् ।। 21 ।।
अत्र मामनुगृह्णातु येनास्मि किल चोदितः ।
कालिदासकवेर्नाम सूपालब्धेव दीर्घिका ।। 22 ।।
ह्रस्वं मामवजानन्ती कलिदास्ये न्यमज्जयत् ।
त्रय्यन्ते तत्र सूर्त्तीर्णस्त्रैविक्रमगिरं स्मरन् ।। 23 ।।
त्रिपाद्यान्नाछलात्पञ्चवाहतां बलिसम्पदम् ।
आरुह्य गुरवे देवराजायाऽदां गुरोः श्रियम् ।। 24 ।।
परिच्छदो ममह्यत्र भूचारी दण्डतः क्रमः ।
नाम(मूर्ति)माला वर्णमाला यस्यैश्वर्यमनन्तकम् ।। 25 ।।
तदन्तस्थः स्वैरचारः स्वेच्छा(ऽऽ)चारनियन्त्रिता(शास्त्रनियन्त्रितः) (त्रिरामविनियन्त्रितः ) ।
स्वभास्तत्र मोक्षस्स्यादनुत्तरमहार्थवान् ।। 26 ।।
कल्यन्तसिद्धिमार्मेऽस्मिन्वैखरी पञ्चवाहता ।
एवं खण्डकथा यासौ कथा परिकथाऽस्तु मे ।। 27 ।।
कृते तु मानवा धर्मास्त्रेतायां गौतमाः स्मृताः ।
द्वापरे शङ्खलिखिताः कलौ पाराशरा मताः ।। 28 ।।
कृतेतु रेणुका शक्तिः त्रेतायां जनकात्मजा ।
द्वापरे द्रौपदी शक्तिः कलौ शक्तिस्तु कालिकी(का) ।। 29 ।।
कल्यन्ते नास्ति तच्छास्त्रं शक्तिर्वा कलि (काल)विग्रहा ।
तस्मात्सर्वप्रयत्नेन कल्यन्ते कालिकीं यजेत् (कलिमुद्वहेत्) ।। 30 ।।
वैदिकं कालमिथुनं (वैदिकं मैथुनं काल(पाप) कलनाशमनं हि तत् ।
श्रुतं तद्वामदेव्येऽपि सामनीशमतं भवेत् ।। 31 ।।
अन्यथा द्वादशान्तोक्तसन्ततेर्नाशसम्भवः ।
ज्ञानार्णवाद्युक्तदूतीयागयोगविथौ स्मृतः ।। 32 ।।
गुरूणां पुष्पसङ्कोचक्रमोप्यत्र निदर्शनम् ।
सोऽपि तत्रैव पटले षोडशे नियमाच्छृतः ।। 33 ।।
तदे(सए)वेहापि नियतमनुबन्धचतुष्टये ।
यथाधिकारं विज्ञेयं नादवागर्थसन्ततौ ।। 34 ।।
श्रुतिपाठे क्रमजटाघनारोहावरोहवत् ।
त्रिषडध्वद्वादशान्तनियमो नादवर्त्मनि ।। 35 ।।	
ऐद्रनीलमणिक्लृप्तविग्रहं क्लीङ्कराङ्घ्रिकृतचिद्विशाखजम् ।
सौर्यसौम्यरसनेत्रदूषितं(कं)कालिकालयुगमूर्ति(मार्ति)दं शिरः ।। 36 ।।
अर्थैरलमलमिति शाब्दिकसुमनःस्त्रगुन्मनापाङ्गी ।
बिन्दुत्रयरसचर्वणसम्भ्रमाविरुता चकास्तु भ्रमराम्बा(समरेम्बा) ।। 37 ।।
मातृकाशाब्दविजये यो वागर्थैकनिष्ठितः ।
दिग्देशकालत्रिपुटीपरार्थैकप्रयोजनः ।। 38 ।।
शब्दब्रह्मसुनिष्पत्त्या परं ब्रह्माधिगच्छति ।
एवमेष महार्थोऽपि वागर्थैकषडध्ववान् ।। 39 ।।
प्रसृताभ्यन्तरज्योत्स्नः शरत्कालेन्दुमण्डलः । 
षट्‌त्रिंशता श्लोकजालैः सन्दृब्धो विपुलक्रमः ।। 40 ।।
कुदेशिकमहाघर्मसन्तप्तैस्सेव्यतां चिरम् ।
क्षिप्रं हि मानुषे लोके सिद्धिर्भवति कर्मजा ।। 41 ।।
तदिदं कर्म सहजमागन्तुकमिति द्विधा ।
सहजं शाब्दिकं कर्म जन्मना सह शब्दनात् ।। 42 ।।
आगन्तुकं त्वार्थिकं स्यात्तस्य चागन्तुकत्वतः ।
तत्र पूर्वतराऽधीना सिद्धिर्मानुषलौकिका ।। 43 ।।
शाब्दे ब्रह्मणि सिद्धिः स्याद्ब्राह्मी क्षात्री तु लौकिकी ।
वैश्यानामर्थसिद्धिर्हि गतिरेषा सनातनी ।। 44 ।।
कृतावस्यां प्रमेयादिसूचिनी सुविमृश्यताम् ।
महाप्रमातृतामात्रविमर्शैकनिबन्धनः ।। 45 ।।
सूत्रप्रायेत्र पुरतः त्रिचतुःपञ्चवाहकैः ।
महाक्रमैर्गर्भितस्तु सङ्क्षेपेणात्र सूत्रितः ।। 46 ।।
द्वितीये शाक्तविज्ञानक्रियासंसृतिगर्भितः ।
प्रमाता व्यवहारोपयुक्तनादैकविश्रमः ।। 47 ।।
विचारितस्तृतीये तु मातृकागर्भनिष्ठितः ।
वागर्थैकषडध्वेऽस्य त्रिचतुःपञ्चकृत्यके ।। 48 ।।
धामसंविद्वर्णगणक्रमप्रामाण्यजृम्भणात् ।
मूलहृत्फालकविलद्वादशान्तैकविश्रमात् ।। 49 ।।
पीठश्मशानमेलापक्षेत्रयागक्रमस्थितौ ।
धाममुद्रावर्णकलासंविद्भावस्वभावतः ।। 50 ।।
पातानिकेतदृष्ट्या (सृ)ष्ट्याच बृन्दचक्रप्रकाशनात् ।
विसर्गत्रिततयस्याक्षमालाविर्भावहेतुकः ।। 51 ।।
अन्तर्निरिन्धनज्योतिर्बहिर्मूर्त्यष्टकात्मवान् ।
मूर्त्यानन्दप्रकाशेषु बृन्दचक्राहमक्षवान् ।। 52 ।।
ज्ञानक्रियोपासनासु सकलासु व्यवस्थितेः ।
प्रमाणाहम्भावयुक्तः शाम्भवोऽत्र विवेचितः ।। 53 ।।
तुरीये तु तुरीयाहमक्षमत्रावलम्बनः ।
महाप्रमात्रहम्भावे स्वरूपे विनिवर्तितः ।। 54 ।।
महाप्रमेयाहमक्षविचारो विपुलक्रमः ।
लोलिताखि(कु)लविश्वाहमक्षक्रमविदीपनात् ।। 55 ।।
विश्वतादात्म्यतस्सर्वविश्वोत्तीर्णस्वभाववान् ।
क्रमाणां वैपरीत्येन शाक्तशाम्भवसर्गयोः ।। 56 ।।
गुप्तिसम्भाषितजगत्सर्वस्वात्मविजृम्भणात् ।
कुलाकुलानुसन्धानसामरस्यस्वभावतः ।। 57 ।।
महाकौ(का)लस्वधर्मेण द्वादशान्तैकविश्रमात् ।
महाप्रकाशचिच्चन्द्रश्चिद्विमर्शप्रकाशकः ।। 58 ।।
नवाकाशविकासेन नादवर्णक्रमैक्यतः ।
महाप्रमेयाहमक्षक्रमः पीठे विचारितः ।। 59 ।।
वाङ्मयोऽयं महादूतीयागश्शाम्भवनायकः ।
साङ्गोपाङ्गो महाहन्ताहवनान्त इहेरितः ।। 60 ।।
अनुत्तरमहासम्पदधिकार्यत्र पूज्यते ।
महाप्रमेयाहमक्षसाधकैः सुविमृश्य(ग्य)ताम् ।। 61 ।।
अनुत्तरमहाकारपञ्चार्थैः कृत्यपञ्चके ।
आर्थिकोऽपि महायागऋ स्वाधिकारानुरूपतः ।। 62 ।।
अर्थिभिः सतु सम्पाद्यस्स्वानर्थविनिवारकः (णे) ।
तत्रानर्थोत्पादहेतुः स्वदृग्वैलक्ष्यमेवहि ।। 63 ।।
एवमर्थानर्थसाम्ये येषां निर्दुष्टमन्तरम् ।
निर्दोषं हि समं ब्रह्म तस्माद्ब्रह्मणि ते स्थिताः ।। 64 ।।
न प्रहृष्येत्प्रियं प्राप्येत्यादिगीतानुशासनम् ।
पार्थायोपदिदेशात्र भगवान्देवकीसुतः ।। 65 ।।
सर्ववेदान्तसिद्धान्तसारोऽयं हृदयं महत् ।
अनुत्तरमहासंवित्सिद्धान्तोऽत्रापि (त्रैव) दृश्यताम् ।। 66 ।।
अथाप्यनुत्तरे धाम्नि गीताचार्यानुशासनात् ।
प्रत्यभिज्ञापनाद्दुष्टप्रवृत्तेर्दुःखहेतुता ।। 67 ।।
पराप्रासादनादोयं वागर्थैकमहाक्षवान् ।
जन्ममूलाधारहेतुः पञ्चाशद्देशभाषितैः ।। 68 ।।
अनुत्तरमहामूर्तिष्षडध्वे प़ञ्चवाहके ।
महाप्राणस्पन्दरूपष्षडध्वैकैकलक्षणः ।। 69 ।।
पञ्चवाहस्वभावेन शाक्तोऽन्यो नाद उत्तरः ।
उत्तमश्च महाप्राणनादो (धो) न्यश्शाम्भवोपि सः ।। 70 ।।
इति विरचितमारान्नादवागर्थकृत्यैः 
प्रकटितपरमार्थैर्ज्ञानविज्ञानगर्भैः ।
प्रतियजनविधानैष्षड्विधैक्येन युक्तैः 
प्रणवपरभदेव्याः तृप्तिमापादयेन्नः (द्वः) ।। 71 ।।
श्लोकप्रमेयसूची तु वाक्यैरत्र विलिख्यते ।
साप्यत्रोपकरोत्वेषा भुवनेऽपि विलोक्यताम् ।। 72 ।।
नादवागर्थतत्त्वस्य व्याख्याने मार्गशोधनम् ।
अतत्त्वविदुषामत्र स्वाज्ञानस्य विजृम्भणम् ।। 73 ।।
इदं हि शास्त्रमाहात्म्यदर्शनालसचेतसाम् ।
अपभाषणवद्भाति नच सौभाग्यमुज्झति ।। 74 ।।
मन्विन्द्रादेरिवैकैककालमाने युगक्रमे ।
श्लोकानामेकसप्तत्या युगसङ्ख्यापि रूपिता ।। 75 ।।
कलावागार्थतत्त्वेपि युगसङ्खाप्रमाणतः ।
स ष़डध्वे ब्रह्मकल्पे मनुसङ्ख्यावबुद्ध्यताम् ।। 76 ।।
एवं कलाकालयोगे युगप्रस्तार इष्यताम् ।
वास्तुतद्वर्षखण्डादेरेकाशीतिपदावधि ।। 77 ।।
परार्थावधिकापीह सङ्ख्या वागर्थशंसिनी ।
अर्बुदायेत्यादिमन्त्रे स्वाहान्तेन सुयोजिता ।। 78 ।।
प्रकरणेह्यश्वमेधेत्र वाग्वार्बुदमितीरणात् ।
न्यर्बुदायेत्यादिके तु स्वाहान्तेन तथा पुनः ।। 79 ।।
योवै वचो यद्भूमास्यात्तन्यर्बुदमितीरितम् ।
तस्मात्तदुभयाधीना मन्त्रसिद्धिर्हि लौकिकी ।। 80 ।।
मातृकाया लौकिकीस्याद्वरिवस्या सतां मुदे ।
इत्ययं मातृकावास्तुमण्डपो विश्वभावनः ।। 81 ।।
<1-1>
क्षीरोदं पौर्णमासीशशधर इव यः प्रस्फुरन्निस्तरङ्गं 
चिह्योमस्फारनादं रुचिविसरलसद्बिन्दुवक्त्रोर्मिमालम् ।
आद्यस्पन्दस्वरूपः प्रथयति सकृदोङ्कारशुण्डः क्रियादृक् 
दन्त्यास्योऽयं हठाद्वः शमयतु दुरितं शक्तिजन्मा गणेशः ।। 1 ।।
क्षीरोदमित्यादि ।। अत्रादावेव यद्यपि "शुभदो मो भूमिमयः" इत्युक्त छन्दोगणलक्षणानुसारेण भूदेवताकमगणस्य मङ्गलकरत्वेन गणशुद्धावपि कषयोर्योगात्मककूटार्णक्षकारप्रयोगाभिसन्धिना यौगिकी वर्णशुद्धि र्न विवक्षितेति द्योतितम् । तथापि जडजाग्रद्दशाप्रकृतिवाचकेषु कादिमावसानकस्पर्शवर्णेषु कादिमावसानकप्रत्याहरसिद्धस्य पाशुकजीवगतस्थूलकामपुरुषार्थवाचकत्वेन तं विहाय, शषसहानामूष्मवर्णानां क्रमेण चित्प्रकृतितादात्म्यापन्नशुद्धवलिद्येशसादाशिवपरशिवमिथुनावसानकतया परशिवमिथुगतान्तमुखहृदयोद्योगतत्त्वचतुष्टयस्य पञ्चकस्य वा वाचकत्वेन शक्तिजन्मेति गणेशविशेषणावगतशाक्तविसर्गविलासस्य, तद्नभपतिताणवविसर्गविलासस्य वा, निदिध्यासयिषितप्रथमस्पन्दात्मकगणेशतत्त्वशिवकुमारस्य कूटार्मबोध्यत्वविवक्षां मनसि निधाय जाग्रद्दशादिस्पर्शबोधकस्याद्यस्पर्शाक्षरस्य ककारस्य, तुरीयदशातत्त्वबोधकेषूष्मवर्णेषु द्वितीयवर्णपरामर्शत्येशवाचकस्य षकारस्य च प्रत्याहारेणान्तर्मुखे हृद्व्योम्नि कषणक्रियाप्रातिपदिकवागर्थप्रतीतेः तदुभयपिण्डीभूतक्षकारेणेशजागृतिवाचकेन प्रवृत्तिनिवृत्त्युभयदशासामरस्यात्मकमेव पुर्यष्टकाधिनेतृगणेशतत्त्वमिति सूचयति । तदुक्तं मातृकाचक्रविवेके तुर्यखण्डे -- "मात्मा पशुः प्रकृतिरेव तया निगीर्णो हात्मापि चित्प्रकृतिरेव निवृत्तिरूपा । इत्थं द्विधा प्रकृतिविक्रमभूः क्षकारः शम्भुः परः परत एव भवेत्प्रकृत्याः" `यद्वा शिवः क्ष इह मप्रतियोगिभावात्सौषुप्तमेव परशम्भुपदं चिदात्मा । यच्चक्रमध्यपरता तदधीशता च शम्भोः तदस्य गुणगन्धितयार्च्यभावात् ।।' इति च । निस्तरङ्गं क्षीरोदं पौर्णमासीशशधर इव प्रस्फुन्नाद्यस्पन्दस्वरूपो यो गणेशः निस्तरङ्गं चिद्व्योम सकृदेव प्रथयति । स्वात्मानुभवत्य सकृद्विमातरूपत्वात्सकृत्प्रथनमितिभावः । एतेन पुर्यष्टकाधिनेतृगणेशस्य पौर्णमासीशशधरसाम्यवर्णनेन चन्द्रस्याविनाशिसादाकलापर्यतवृद्धिक्षयाविव गणेशस्यापि पुर्यष्टकावयवपञ्चदशकलानां वृद्धिक्षयसद्भावेपि चन्द्रवदेव नामकलापर्यन्ततयैव वृद्धिक्षयावित्यपि सूचितम् । यद्वा, उपसकानां युष्माकं दुरितं मायीयभेदप्रथारूपं सकृदेकप्रयत्नेन शमयत्विति वा सकृत्पदस्यान्वयः । स्फारनादरुचिविसरादिविशेषणे देहळीदीपन्यायेन क्षीरोदपक्षेपि योज्ये । क्षीरोदमिति । क्षकारमेरुवर्णषडध्वरूपमीरयतीति क्षीरं दहराकाशः । यद्वा, क्षरतीन्द्रियवृत्तिभ्य इति वा । तदुदयतेऽत्रेति वा उदीयतेऽस्मादिति वा क्षीरोदमिति चिद्व्योम्नो विशेषणम् । तच्चादौ क्षारोदमपि पश्चात्क्षीरोदमिति रहस्यं । क्षीरोदधिश्चेति विशेष्यता च । उभयधापि हृदयोद्योगबोधकं पदमित्यर्थः । आद्यस्पन्दस्वरूप इति । सृष्टिक्रमे आदावनुत्तराकारादावस्पन्दस्वरूपो वागर्थयो रचलस्वरूपः । संहारक्रमे त्वाद्येऽक्षप्रत्याहारे स्पन्दस्वरूपश्च । अक्षस्पन्दस्यैव संहारक्रमारम्भत्वादिदं गणेशविशेषणम् । तदारुचीनां विसरेण लसन्तो बिन्दवो वक्त्रेषु यासामूर्मिमालानां तां ऊर्मिमाला यस्मिन्तमिति विग्रहः । चिद्व्योमपज्ञे तु, रुचिविसरलसद्भिन्दवो वाङ्माधुर्यरसानुसन्धानेन तदीयशब्दार्थालङ्कारादिरसानुसन्धानेन वा प्रकासामानतालुरसाख्यब्रह्मविन्दवः शब्दोच्चारणकालिकाः मुखेयासूर्मिमालासु वाग्व्यापारपरम्परासु तादृग्वाक्परम्परा यस्मिंश्चिद्व्योग्नि विमर्शमयदहराकाशे तदिति विग्रहः । यद्वा, अन्तः स्फारनादमपि बहिर्वैस्वरीरूपेण रुचिविसरलसद्बिन्दुवक्त्रोर्मिषु मालं वक्ष्यमाणलक्षणाणवादिमलत्रयेकिञ्जिन्मलशेषेणारोपितेन वाऽनुबद्धविग्रहमिति वाऽर्थभेदेनान्वयभेदः ।
ॐकारशुण्डः, क्रियादृक्, दन्त्यास्यः, शक्तिजन्मेति चत्वारि गणेशविशेषणानि । तत्रोङ्कारवाच्यं शाब्दं पुरुषतत्त्वमेव शुण्डा यस्य स ओङ्कारशुण्डः । तथा च श्रुतिः ----`आत्मनमरणिं कृत्वा प्रणंव चोत्तरारणिम् । ध्याननिर्मथनाभ्यासात्पाशं दहति पण्डितः,, इति । अत एव क्रियादृक्, दन्त्यास्य, शक्तिजन्मेति विशेषणत्रयेण ज्ञानेच्छाक्रियामयकार्यब्रह्मरूपतापि सूचिता । तत्रापि क्रियादृगिति बहिर्मुखक्रियामात्रविमर्शेन दन्त्यास्य इति तदीयफलबुभुक्षात्मकेच्छाद्योतकयौवनावस्थासम्पन्नमुखविशेषणेन, शक्तिजन्मेति क्रियामयशरीरजन्मभूमिद्योतकेन च --"कार्यं विष्णुः क्रिया ब्रह्मा कारणं तु महेश्वरः" इति ब्रह्मवैवर्तोक्तत्रिमूर्तिमयत्वमपि सूचितम् । पूर्णोपमालङ्कारः । स्नग्धरावृत्तं । तल्लक्षणं तु ---- "म्नभ्रैर्यानां त्रयीणां त्रिमुनियतियुता स्रग्धरा कीर्तितेयम्,, इति ।। 1 ।।
</1-1>
<1-2>
स्थूलं सूक्ष्मं परं च त्रिविधमिह जगधत्प्रथावेशसिद्ध्या
युक्तं सत्ता यदीया स्फुरति च परतः स्वप्रथैकस्वभाव ।
भामूर्तिं यं विमर्शक्रियमनुपतिता लक्ष्यते लोकवृत्तिः
सन्मार्गालोकनाय व्यपनयतु स वः तामसीं वृत्तिमीशः ।। 2 ।।
स्थूलमिति । स्थूलसूक्ष्मपरनामकं व्यावहारिकप्रातिभासिकपारमर्थिकसत्तात्रयाश्रयं, वागर्थनादात्मकं तद्रूपं वा स्थूलं वैखरीरूपं। सूक्ष्मं मध्यमारूपं । परं पश्यन्तीवासनामयं च । त्रिविधमपि जगत् । गच्छतीति जगदिति व्युत्पत्त्या सिंहादिगणपाठसिद्धवर्णव्यत्यासेन वर्णागमेन वा त्रिविधजीवशक्तिरूपमित्यर्थः । यस्य परशिवस्य । प्रथावेशसिद्ध्या पृथूभावापरपर्यायव्याप्तिसिद्ध्या युक्तं सदेव स्फुरति । तस्मादेवनाममात्रभेदस्फुरणहेतोः, स्वप्रथैकस्वभावा स्वीयमुख्यव्याप्तिस्वभावा । यदीया यत्परशिवात्मवस्तुसम्बन्धिनी सत्ताच परतः भेदेनेव वर्तमानाज्जगतः सकाशाच्च स्फुरति । एतेन स्वसिद्ध्यवीनसिद्धिमत्त्वरूपान्योन्याश्रयोऽलङ्करोऽस्माकमभेदवादिनां न दोषावहो बेदवादिनामिवेत्यपि सूचितम् । तेन च भेदसृष्टिः प्रातिभसिकशाब्दशरीरमात्रेत्यपि व्याख्यातप्राया । तथा विमर्शमात्रमेव क्रिया यस्यतं भामूर्तिं प्रकाशमात्रविग्रहं । तथाच श्रुतिः - "न तत्र सूर्रो भाती" त्याद्या । तथाविधं यमनु अनुसृत्य । लोकवृत्तिः लोकस्य वर्तनमपि । जीविकापीत्यर्थः । लक्ष्यते । स ईशः वः साधकानां युष्माकं । सन्मार्गालोकनाय - सन्मार्गः परमार्थसत्तासाक्षात्कारमार्गः । मृग्यते मार्ग इति वा, मृग्यते वस्त्वनेन मार्ग इति वा, क्रमेण स्वरूपं तत्साक्षात्करमार्गो वा यथाविकारमर्थो वेदितव्यः । तस्यालोकनाय साक्षात्काराय । तामासीं वृत्तिं शुभाशुभानुष्ठानकर्मणमलरूपां,स्वरूपावगमाय कर्मणःसाधनत्वभ्रान्तिरूपां वा व्यपनयतु । `उपायैर्न शिवो भाति भानत्यमी तत्प्रसादतः । ईश्वरानुग्रहादेव पुंसामद्वैतवासना।।, इत्यादिनाऽनपायस्थितेरनुपायस्थितेर्वाऽज्ञाननाशस्येश्वरानुग्रहफलत्वोक्तेरिति भावः । भूतकाशपक्षे -सतां नक्षत्राणां मार्गः तस्यालोकनाय । तामसी वृत्तिं तमिस्रारात्रिगतान्धतमोव्यापारं, मेघावरणादिरूपां वा स दिक्कालाकाशमयशरीरक ईशो नाशयत्विति । एतेन तर्किकाणां मते तमसो द्रव्यत्वमिव, वेदान्तिनां मते मिथ्याऽज्ञानस्यापि द्रव्यत्वं, वस्तुत्वं वा निरस्तमिति वेदितव्यम् । अवृततेजसस्तमस्त्वमिवावृतज्ञानरूपस्यैव मिथ्याऽज्ञानत्वव्यवहारात् । तमिस्त्रारात्रिष्वाकाशप्रकाशेनैव नक्षत्रस्फूर्तेरनु भूयमानत्वाच्चेति भावः ।। 2 ।।
</1-2>
<1-3>
इह कालिदासचन्द्रप्रसूतिराननन्दिनी स्तुतिव्या(र्व्या)जात् ।
चिद्गगनचन्द्रिकाब्धेः शमयतु संसारदावदवधुं वः (नः) ।। 3 ।।
इहेत्यादिना । इहास्मिन् चिकीर्षितप्रबन्धे कालिदासनामा यश्चन्द्रस्‌स एव प्रसूतिरुत्पत्तिस्थानं यस्याः स्तुतेस्सा तथोक्ता । आनन्दिनी चिद्गगनचन्द्रिकानाम स्तुतिः छन्दःपादादिनियमबद्धवागर्थव्यापाररूपा बाह्या वा आभ्यन्तरा वागर्थकृतिः । अब्धेर्व्याजात् भ्रान्तसंसाराब्धिमिषादित्यर्थः । वः नः पाठकानां युष्माकं कर्तुर्मम च । संसारदावदवधुं संसारानलसन्तापं किञ्चिद्ज्ञत्वाणवमलप्रयुक्ततापत्रयात्मकमित्यर्थः । स्फुरन्तमिति शेषः । शमयतु नायं संसाराब्धिः किन्त्वानन्दाब्धिरेवेति शाङ्करमार्गस्वरूपज्ञानदानेनानन्दयत्वित्याशयः । स्तुतिव्याजादिति पाठे स्तुतिमिषादित्यर्थः । स्तुतिरित्यपह्नवमात्रं विमृश्यमाने नेयं स्तुतिः किन्त्वनुत्तरस्वरूपपरत्वेन चिद्गगनचन्द्रिकैवेति भावः । अत एवानन्दिनी सत्यब्धेरिव संसारदावदवधुं वः युष्माकं, नः अस्माकं च किञ्चिद्ज्ञाणवमलरूपं बाडबानलतापं यथा शमयति इयं चिद्गगनचन्द्रिकापि वक्ष्यमाणपदपदार्थसमन्वयसंसारं वर्धयित्वैव तदीयदावदवधुं शमयत्वित्याशीरिति भावः । कृतिपक्षे कालीति सम्बुद्धिः । हेकालि ! दासचन्द्रप्रसूतिः तवाविनाशिसादाख्यपुरुषचन्द्रकलास्वरूपतयायं परिदृश्यमानगगनस्थ व्यावहारिकश्चन्द्रः त्वच्छेषत्वेन दासभूत एव । तत्प्रसूतिश्चन्द्रिकाऽऽनन्दिनी यथा त्वद्दासी इयमपि चिद्गगनचन्द्रिका तथैवानन्दिनी सती शाङ्करमार्गप्रदानेन दासभूतानां नः मम, सावकानां चाणवमलात्मकसंसारानलसन्तापं शमयत्वित्यन्वयः । तदुक्तं महार्थमञ्जरीपरिमले --- श्लो ।। "दुःखान्यपि सुखायन्ते विषमप्यमृतायते । मोक्षायते च संसारो यत्र मार्गः स शाङ्करः" इति ।। यद्वा, इहास्मिन्वेदशस्त्रादिविद्याप्रपञ्चे चिद्गगनचन्द्रिकाब्धेः समुद्रतुल्यचिद्गगनचन्द्रिकाख्यप्रबन्धात् । प्रबन्धस्य सृष्ट्यादिभासान्तकृत्यपञ्चकाभिन्नेदवतरुपञ्चकपञ्चरत्नाद्याकरत्वेन समुद्रसाम्यमिति भावः । कालिदासचन्द्रप्रसूतिः कालिदासनामककविचन्द्रप्रभवेति श्लिष्टरूपकम् । चित् कृत्यपञ्चकाभिन्नदेवतर्वादिस्वरूपयाथात्म्यचिद्वृत्तिः । गगनचन्द्रिकेवानन्दिनी सतीति पदावृत्त्या स्तुतिव्याजात् स्तुतिव्यापारमिषात् । वः युष्माकं श्रोतॄणां, नः अस्माकं पठकानां च संसारदावदवधुं आविद्यकसंसारानलसन्तापं शमयत्वितिवान्वयः । अस्मिन्पक्षे पाठकोक्तिरिति ज्ञेया । अत्र पूर्वतरश्लोकद्वये व इति पाठेन, श्लोकेत्वस्मिन् वः न इति पाठभेदेन च साधकानां यथाधिकारमाणवादिमलत्रितयस्य, द्वितयस्य वाऽनुवृत्त्या स्वस्य विनष्टप्रायाणवमलमात्रानुवृत्त्या च साधकानां यथाधिकरं विज्ञानाकलप्रलयाकलसकलनिष्कलाख्यचतुर्विधाधिकारभेदः, स्वस्य निष्कलोपास्त्यधिकारभेदश्च तेन स्वकृतौ सस्त्रीकचातुर्वर्ण्याधिकारिकता निषादपञ्चमपञ्चजनाधिकारिकता वा स्वस्य महाकालीकालशिवमिथुनावतारता च सूक्ष्मेक्षिकया सूचितेति मङ्गलश्कलत्रितयरहस्यम् ।। 3 ।।
</1-3>
<1-4>
चि(त्व)ल्लोचनेन सततं शिवमीक्षितुमन्वये च सद्भावम् ।
लब्धुं च पूर्णभावं यदि चेतस्समुपाध्व (द्य) मिमाम् ।। 4 ।।
चिल्लोचनेनेति ।। चिदेव लोचनं नेत्रं ज्ञाननेत्रमित्यर्थः । तेन सततं शिवमीक्षितुम् । त्वल्लोचनेनेति पाठे साधकस्य तव लोचनेनेत्यर्थः । अविच्छिन्नतैलधारावदपरोक्षवृत्त्या साक्षात्कर्तृम् । अन्वये सद्भावं पूर्णभावं च लब्धुम् । अस्य ग्रन्थसन्दर्भस्य सरलमार्गेणात्माभिन्नपरशिवतात्पर्यकपदपदार्थसमन्वयं, तद्द्वारेणात्मनः पूर्णभावं च प्राप्तुमित्यर्थः । यदि चेतः सम्प्रवृत्तमितिशेषः । तर्हीमां स्तुतिं समुपाध्वं सम्यक्तात्पर्यनिर्णयेन विमृशध्वम् । इति विधौ प्रार्थनायां वा लोट् । स्वपक्षे चिल्लोचनेन ज्ञाननेत्रेण । त्वल्लोचनेनेति पाठे युष्मत्प्रत्ययार्थतत्त्वज्ञानमेव लोचनमस्मत्प्रत्ययार्थस्वस्वरूपतत्त्वावेदकं तृतीयनेत्रं तेनेत्यर्थः । सततं शिवमीक्षितुं प्रकृतिविविक्तात्मशिवमपरोक्षयितुम् । अनु - अये - च - सद्भावमिति छेदः । तमेव युष्मत्प्रत्ययार्थलोचनमस्मत्प्रत्ययात्मशिवं वा अनु - अनुसृत्य पूर्णभावं लब्धुं च । चकारोत्र व्यवहारसद्भावपूर्णभावयोरपि समुच्चायकः । सद्भावं अये अयं कालिदासस्सत्पुरुषः पूर्णश्चेति सार्वजनीनव्यावहारिकसत्त्वभावमपि प्राप्तवानस्मि । यूयमपि तादृशसद्भावं प्राप्नुयेत्यर्थादाक्षिप्यते । ज्ञाननेत्रेण शिवसाक्षात्काराय तद्द्वारेण पूर्णभावापत्तयेच सत्यपि विद्याधनादौ च तदीयपूर्णभावे सत्पुरुषोयमिति व्यावहारिकसद्भावापत्तिरपि सर्वेषामावश्यकीति भावः । तत्सूचितं विद्याकर्मादिसाधनेन द्विनामसम्पत्सम्पादनबोधके ब्राह्मणोपनिषदादिवाक्यजाते "तस्माद्द्विनामा ब्राह्मणोर्थुकः" इति । "स गुरुमेवामिगच्छेत्समित्पाणिः" तमेतं वेदानुवचनेन ब्राह्मणा विविदिषन्ति" इत्यादिके । यद्वा व्यावहारिकप्रातिमासिकसत्ताद्वयत्यागपूर्वकं त्रिकालाबाध्यचेतनरूपोहमिति पारमार्थिकसद्भावं प्राप्तवानस्मि । यूयमपि तथा प्राप्नुथेति वा यथाधिकारमथोक्षेपो बोद्धव्यः । यदि सार्वजनीनसद्भावाद्यापत्त्या पारमार्थिकसद्भावापत्त्यपि वा न पूर्णभावापत्तिसाक्षात्कारलाभः । तर्हिमां चिद्गगनचन्द्रिकामपि स्वीयचित्तविलासरूपतया सम्यगुपाध्वमित्याह --- यदीति । यदीमां चिद्गगनचन्द्रिकां -- चेत् इति । स्वीयचेतोविलास एव चिद्गगनचन्द्रिकास्तुतिरूपेण कविनिबद्ध इत्युपाध्वम् । तर्हि त्वल्लोचनेन शिवसाक्षात्कारं तेन पूर्णभावं च प्राप्स्यथेति भावः । चेतस्समुपाद्यमिति पाठे शिवमीक्षितुं पूर्णभावं च लब्धुं यदि प्रवृत्तिस्तर्हीमां स्तुतिमनुचेतस्समुपाद्यम् । स्तुतिविमर्शनक्षमं चित्तं सम्पादनीयमित्यर्थः । यद्वा "अदभक्षणे" इति धातोरदनीयमलत्रयोपाधिरूपमात्मानं इमां च स्तुतिं समुप सम्यगुपकुरुध्वमिति वा । विमर्शमयज्ञाननेत्रेण जातेऽपि प्रकृतिविविक्तात्मसाक्षात्कारे चिद्गगनचन्द्रिकाविमर्शजन्यहृदयशान्तिं विना औपनिषदपुरुषस्वरूपसाक्षात्कारे चिद्गगनचन्द्रिकाविमर्शजन्यहृदयशान्तिं विना औप निषदपुरुषस्वरूपसाक्षात्कारालाभेन सार्वात्म्यापत्यपरपर्यायपूर्णभावापत्तिस्तु ततोपि दूरतरत्वान्न लभ्यत इति रहस्यार्थः ।। 4 ।।
</1-4>
<1-5>
हृद्गुहामभिलषन्नहन्तया
	दृक्क्रियावपुरदृक्क्रियापदम् ।
सन्तमे(नो)मि समभावदं (गिनं) शिवं
	सङ्ख्यहानिरमुना हि सूयते ।। 5 ।।
हृद्गुहामित्यादिना । अहन्तया ममतास्पदगौणाहन्तां, प्रादेशिकात्ममिथ्याहन्तां च विहाय मुख्यया । मातृकाप्रत्याहारेणाहंशब्दनादत्रिपुटीवृत्तिरूपया, "त्रिवृद्वै ज्यैष्ठ्यं । माता पिता पुत्रः" इत्यादिश्रुत्युक्तसर्वज्येष्ठपित्रहमर्थरूपया, उक्तशब्दार्थसामरस्यात्मकानाहतनादपूर्णभावरूपया चेत्येवं त्रिविधयाप्यहन्तयेत्यर्थः । हृद्गुहां । "गुहूसंवरणे" इति धातोः संवृतसमष्टिशब्दार्थहृदयगुहामित्यर्थः । अभिलषन् आभिमुख्येन शब्दार्थहृदयागुहामिच्छन् । दृक्क्रियावपुः । दृक्क्रिये उप्येतेऽस्मिन्निति, अनेनेति वा व्युत्पत्या वहिर्मुखावस्थायां वृत्तिमयज्ञानक्रियाशरीरोहम् । अदृक्क्रियापदं वृत्तिमयज्ञानक्रियाभ्यामपद्यरूपम् । कर्तृकर्मक्रियामयत्रिपुटीरहितमित्यर्थः । अनुत्तराकारविषयकदृक्क्रियाभ्यां पद्यरूपं च । वागर्थशरीरत्वादित्यपि ध्वन्यते । अतएव नादबिन्दुकलामयमहानादरूपं चेत्यनुरणनमर्यादया । सन्तं पारमार्थिकसद्रूपम् । यद्वा, अहं हृद्गुहामभिलषन् । तया हृद्गुहयैव । दृक्क्रियावपुः, अदृक्क्रियापदं सन्तमिति वा । अतएव समभावदम् । शिवं मङ्गलरूपम् । "ब्रह्म वेदब्रह्मैव भवति । ब्रह्मैव सन्ब्रह्माप्येति । ब्रह्म तन्मङ्गलं परम्" इत्यादिश्रुतेः । "वश्‌ कान्तौ" इति धातोरिच्छारूपं चेत्यप्यर्थः । यथाधिकारं, यथेच्छं च सारूप्यादिप्रदातारमिति भावः । सन्तं शिवमित्यन्यतरविशेषणविवक्षया सादाख्यपुरुषचन्द्रकलारूपं शिवं चेतिवाऽर्थः । एमि प्राप्नोमि । अनुविशामीत्यर्थः । यद्वा, समीचीनोऽभावः समभावः । अधिकरणात्मको भावान्तररूपोवा । तं ददातीति समभावदम् । तार्किकाभ्युपगतसप्तमपदार्थरूपाभावस्यासमीचीनत्वद्योतनार्थमत्रत्याभावस्य समित्युपपसर्गविशेषणसार्थक्यमुन्नेयम् । तदुक्तं वार्तिके --- "भावान्तरमभावस्तु कयाचित्तु व्यपेक्षया" इति । भट्टपादैरप्युक्तम् -- "अधिकरणात्मकोऽभावः" इति । सन्तनोमि समभावदङ्गिनमिति पाठेदृक्क्रियाभ्यामपद्यरूपमपि समानस्फुरणवन्तम् । अतएवाङ्गिनमात्मानं सम्यक्तनोमि विस्तारयामि । वितत्य विधिमुखबोधाय सृष्ट्यादितटस्थलक्षणद्वारेण वर्णयामीत्यर्थः ।
नन्वीदृशात्मविस्तृतिशिवभावापत्तिरूपानुप्रवेशस्य किं फलमित्याशङ्क्य विरुद्धसख्यहानिं फलत्वेन दर्शयति ---- सख्यहानिरिति । हि यस्मात् । अमुना शिवेन सख्यहानिः द्वासुपर्णेति श्रुत्युक्त विरुद्धसख्यस्य हानिः । प्रसूयते दीयत इत्यर्थः । द्वयोरहममोरैक्यं लभ्यत इति भावः । अतस्तं एमीति फलोपन्यासः । तेनाद्वितीयात्माभेदसाक्षात्कारावस्थायां, तादृशाहङ्ग्रहोपासनावस्थायां च, स्वस्वरूपतया, विशिष्टाद्वैतभेदावस्थायां शेषतया, सेव्यसेवकभावरूपद्वैतप्रतीकोपासनावस्थायां सेवकतया च, आविद्यकसख्यहानेस्समत्वान्मतत्रयेपि सख्यहानिफलं सममिति वेदितव्यम् ।
यद्वा `हन् हिंसागत्योः' इति धातुपाठात्सख्यहानिर्विद्याप्रयुक्तसख्यगतिर्दीयत इति वा, उपासकपक्षे --- विद्यार्थिनां वैषयिकाणां या मते समन्वयो वेदितव्यः । तेन प्रकृते स एव शिवः कृतिकर्ता नाहमित्याशयः । तदुक्तं मन्त्ररामायणकारैः --- "विशेवोत्पत्तिविपत्तिभूस्स भगवानत्र प्रवक्ता शिवस्तस्याहं प्रतिशब्दपर्वतगुहा यन्मे न गर्वग्रहः । तद्दोषोस्तु गुणोस्तु वा न खलु तत्स्वायत्तमित्थं स्थिते मात्सर्ये महता मुदेतु यदि वा वात्सल्यमुज्जृम्भताम् ।।" इति । अत्र सर्वत्र रधोद्धातावृत्तम् । लक्षणन्तु --- "रो नराविह रथोद्धता लगौ" इति । एवं वृत्तरचनामिषेणापि "आत्मानं रथिनं विद्धि शरीरं रथमेव च" इत्युक्तप्रत्यक्शिवविराड्देहस्य चिद्गगनचन्द्रिकाख्यप्रबन्धात्मना उद्धतरथवृत्तस्य वागर्थविलासमयत्वप्रत्यभिज्ञाज्ञापनेन च स्वशरीरतादात्म्यं सूचितमिति सङ्क्षेपः ।। 5 ।। 
</1-5>
<1-6>
याहमित्युदितवाक्परा च सा
	यः प्रकाशलुलितात्मविग्रहः ।
यौ मिथस्समुदिताविहोन्मुखौ
	तौ ष़डध्वपितरौ श्रये शिवौ ।। 6 ।।
याऽहमित्यादिना । या वाक् । अहमिति । मातृकार्णप्रत्याहारविमर्शेनाभ्यन्तरक्रियाशक्तिमयोऽहं शब्द इति । उदितवाक् । उदितं सज्जातोदयमात्मानं वक्तीति उदितवाक् । भवति, सैव परेति सम्बन्धः । तद्वत्, यः अहमर्थोपि । प्रकाशलुलितात्मविग्रहः । प्रकाशेन शब्दाभिन्नार्थस्फुरणेन । अहंशब्दप्रयोक्त्रभिन्नेनेति यावत् । तदुक्तमुपदेशसाहस्रयां शङ्करभगवत्पूज्यपादैः --- "सम्भाव्यो गोचरे शब्दः प्रत्ययो वा न चान्यधा । न सम्भाव्यौ तदात्मत्वादहङ्कर्तृस्तथैव च ।। " इति । लुलितः शब्दानुप्रविष्टः आत्मविग्रहः स्वस्वरूपविशेषज्ञानं यस्य सः । सोपि परएवेति लिङ्गपरिणामोवा शेषो वा । यत्तदोर्नित्यसम्बन्धात्, पराचेत्यत्र चकारार्थसमुच्चयस्वारस्याच्च " ।।
ननु तहुर्यभयोरपि परत्वे द्वैतापत्तेस्स्वसिद्धान्तव्याहतिः प्रसजेयेतेत्याशङ्क्य वक्ष्यमाणवागर्थसृष्ट्यादिषडध्वकृत्यपञ्चकक्रमोपयोगितया "परस्परतपस्सम्पत्फलायितपरस्परौ । प्रपञ्चमातापितरौ प्राञ्चौ जायापती स्तुमः।। " इत्युक्तपरस्परानुप्रविष्टवागर्थयुगलात्मकत्वद्योतनाय गजवृषमचित्रन्यायेन भेदनिर्देशवर्णनं वाचोयुक्तिमात्रमिति परिहरति --- यौ मिथ इति । यौ वागर्थरूपौ मिथस्समुदितौ उक्तप्रकारेण परस्परानुप्रविष्टस्वरूपौ सन्तावेव । इह पूर्वश्लोकोक्ताविद्यकसख्यहानिरूपविलासार्थभुवनसृष्टौ । उन्मुखौ आविद्यकवागर्थयोर्लिङादिवागर्थविधिनिषेधव्यापारोपयुज्यमानलिङ्गादिकल्पनाक्रमत्यागेन "न पद्माङ्का न वज्राङ्का यतः प्रजा । लिङ्गाङ्का च भागाङ्का च तस्मान्माहेश्वरी प्रजा ।।" इत्युक्तसहजाविमृश्यवागर्थलिङ्गादिस्फुरणपाण्डित्येन चोर्ध्वमुखौ । अतएव षडध्वपितरौ । वर्णपदमन्त्रमयविमृश्यशाब्दाध्वत्रयात्मना, माता । `माङ् माने' इति धातोः । मात्यपरिच्छिन्नं स्वरूपं परिच्छिनत्तीति माता । स्वस्वरूपपरिच्छेत्री, स्वरूपप्रमाता शिवश्च । कलातत्त्वभुवनमयप्रकाशनीयार्थगताऽर्थाध्वत्रयात्मनापाति पालयति स्वरूपयाथात्म्यमिति पिता । स्वरूपपालकश्शिवः पालयत्री शक्तिश्च । एवं माता च, पिता च पितरौ । षडध्वपितरौ । शिवौ । शिवा च शिवस्च शिवौ । `वश् कान्तौ' इति धातोः परस्परवाच्यवाचकानुकूलेच्छास्वरूपौ । नामांसपरिच्छेदपालनाभ्यां रूपांशपरिपालनपरिच्छेदाभ्यां च सकलजगत्प्रसूतिरक्षादिदक्षौ कालीकालौ श्रये । स्वस्वरूपाभेदेनाहं कलये इत्यर्थः । पराक्प्रतीचोः कालीकालयोर्दिग्देशकालाध्वषट्कमेवमुक्तं सौभाग्यहृदयामर्शस्तवे ----- "वर्णः कलापदं तत्त्वं मन्त्रो भुवनमेव च । इत्यध्वषट्कं देवशि ! भाति त्वयि चिदात्मनि ।।" इति । एतेन तत्त्वमसीति महावाक्यगतशब्दार्थपरोक्षापरोक्षानुभूतावपि यथा वागर्थसृष्टौ वर्णशब्दार्थभूतब्राह्मणादिचातुर्वर्ण्यमूर्तिमूलपरिज्ञानमात्रमेवाविद्यकप्रमेयत्वम्पदार्थज्ञानवत्कलामात्रमेव भवति, तादृग्वर्णादिकल्पनाहेतुकस्वस्ववर्णधर्मपरिज्ञानं पद्यते स्वरूपतत्त्वमनेनेति व्युत्पत्त्या परोक्षवर्तितत्पदार्थज्ञानवत् पदम्, तादृशपरोक्षतत्पदार्थभूतस्वरूपात्मकसकलवेदशास्त्रादितात्पर्यार्थफलज्ञानं यथा स्वरूपाभिन्नं; तथैवैतच्छास्त्रमर्यादयापि नादबिन्दुकलामयाक्षरार्थज्ञानापरपर्यायकलाज्ञानद्वारेणैवाक्षरसमुदायात्मकपदार्थ तत्वज्ञानं, तादृक्पदर्थतत्त्वज्ञानद्वारेणैव पदसमुदायात्मकवाक्यार्थापरपर्यायमन्त्रार्थभूतभुवनस्वरूपतादात्म्यज्ञानमपीति वेदितव्यम् । उक्तं च कारिकावल्याम् ----- "पदज्ञानं तु करणं द्वारं तत्र पदार्थधीः । शाब्दबोधः फलं तत्र शक्तिधीः सहकारिणी ।। " इति । एतेन "शब्दावर्णात्मका नित्याश्च । मन्त्राणामनन्यादृशं सामर्थ्यम्" इत्यादिपरशुरामकल्पसूत्रेषु त्रैपुरसिद्धान्तोक्तसूत्रार्थस्तात्पर्येणानूदित इत्यपि वेदितव्यम् ।
ननु किमिदं विरुद्धमुच्यते, यतोत्र शब्दबुद्धिकर्मणां द्विक्षणावस्थायितया तृतीयक्षणनाशः तार्किकैरभ्युपगम्यते । भगवता परशुरामेण तु वर्णात्मकानां शब्दानां नित्यता चेति कथमुपपद्यत इति चेदिह तदुभयाभ्युपगतनित्यानित्यत्वविरोधाभासयोर्वक्ष्यमाणसृष्ट्यादिलक्षणकृत्यत्रये, पञ्चके वा तत्तन्मातृकाक्षरार्णवकल्पावसानकक्षणलक्षितत्वेन सापेक्षत्वादविरोध इति ब्रूमः । तदुक्तं वेदान्तपञ्चदश्यां श्रीविद्यारण्यगुरुसार्वभौमैः --- "उपादाने विनष्टेपि क्षणं कार्यं प्रतीक्षते । इत्याहुस्तार्किकाः तद्वदस्माकं किं न सम्भवेत् । तन्तूनां दिनसङ्ख्यानां तैस्तादृक्क्षण ईरितः । भ्रमस्यासङ्ख्यकल्पस्य योग्यः क्षण इहेष्यताम्" इत्यादिना ।। 6 ।।
</1-6>
<1-7>
शक्तिनेत्रपरिणद्ध (द्व) मास्थितं 
	पूर्णभामय (वम) पयोधिमन्थ(थ्न)ताम् ।
देवि ! तर्पणसुधाकलाश्रयं 
	रुद्रमन्दरमहं स्फुटं भजे ।। 7 ।।
४शक्तिनेत्रेत्यादिना । हेदेवि! प्रकाशविमर्शात्मिके । शक्तिनेत्रपरिणद्धं । विद्याकृत्यपञ्चकपक्षे --- शक्तिरेव नेत्रं लोचनं तेन परिणद्धम् । आविद्यककृत्यत्रयपक्षे --- शक्तिनेता शक्तेः नायक आत्मातेनाऽपरिणद्धं । स्वरूपपक्षे -- शक्तिरेव नेत्रः मन्थरज्जुः तेन परिणद्धं । पूर्णभामयपयोधिमन्थतां । पूर्णभामयः पूर्णप्रकारशमयः । यः पयोधिस्तस्मिन्मन्थताम् । मन्दरतां मन्थदण्डतां च । आस्थितम् । शक्तिनेत्रपरिणद्वमास्थितमिति पाठे -- शक्तिनेत्रं नेत्रसदृशी शक्तिः परिणीयतेऽनेनेति शक्तिनेत्रपरिणदिति क्विप्प्रत्ययान्तविवक्षायां नेत्रसदृशशक्तिपरिणेता दहराकाशः । तं वमति प्रसारयतीति शक्तिनेत्रपरिणद्वमः । सर्वशक्तिप्रसारकपाञ्चभौतिकदेहेन्द्रियसङ्घातः । तमास्थितं शक्तिनेत्रपरिणद्वमास्थितम् । सकलशक्तिसमेतदेहेन्द्रियादियुक्तमित्यर्थः । पूर्णभावमपयोधिमन्थतामिति पाठे -- अपयोधिमन्थताम् । विदितवेदितव्यतयाऽकारमात्रस्वरसमुद्रम् । "अ इत्यष्टादशानां सञ्ज्ञा" इति शब्दानुशासनमर्यादयाऽकारात्मकमूलाधारस्थस्वरमातृकाकुण्डलिनीमात्रविमर्शेन मन्थानभैरवरूपाणां सिद्धानाम् । सृष्ठिसमुद्रमन्थने प्रवृत्तिरहितानां वा । अतएव तैत्तिरीयब्राह्मणे द्वितीयकाण्डस्थतुरीयप्रश्ने षष्ठानुवाके श्रुतिरपि श्रौतमन्त्रलिङ्गेन वक्ष्यमाणलक्षणनादवागर्थषडध्वलक्षिते प्रकाशानन्दशक्तिनेत्रपरिणद्धविग्रहे च वैश्वानरमूर्तिचक्रे पूर्वदेवानामेव गूढलिङ्गचारन्यायेन मन्थानभैरवरूपतामाह --- श्रु ।। "न हि स्पशमविदन्नन्यमस्मात् । वैश्वानरात्पुर एतारमग्नेः । अथेममन्थन्नमृतममूराः । वैश्वानरं क्षेत्रजित्याय देवाः" इत्यादिना । पूर्णभावमास्थितं वा । पूर्णो भावो यस्य तं पूर्णभावं वेत्यर्थः । यद्वा पूर्णभां वमतीति पूर्णभावमः । सचासौ पयोधिः । तं मध्नन्तीति पूर्णभावमपयोधिमन्थानः । तेषां मध्ये शक्तिनेत्रपरिणद्धमितिवाऽन्वयः । एतेनाग्नीषोमात्मकजगत्सृष्टावग्नेः शक्त्यात्मकत्वेन सोमस्य शक्तिमद्द्रव्यरूपत्वेन च शक्तिमद्द्रव्यस्यैव मन्थदण्डत्वोक्त्याऽशक्तिमद्द्रव्याणामकिञ्चित्करत्वं कृत्यपञ्चकक्रियायज्ञेषु । तेन "हविर्यजमानयोः सौम्ययोर्न प्रतिनिधिः" इति मीमांसान्यायस्यानुगृहीततत्वं चार्थादापतितमिति वेदितव्यम् । तथा देवि ! तर्पणसुधाकलाश्रयं देवी चिच्छक्तिः तृप्यत्यनयेति देवितर्पणा । सञ्ज्ञायां पुंवद्भावः । सा च सा सुधा अमृतात्मिका जीवशक्तिः । सैव कला विद्या । तदाश्रयं । यद्वा, देवी तृप्यत्यनेनेति देवितर्पणः । स चासौ सुधाकलः चन्द्रः । चिच्छक्त्यभिन्नब्राह्मीलक्ष्म्याः सुधाया अपि वारुण्या इन्दुसहोदरीत्वादिति भावः । तदाश्रयः स आश्रयो यस्येति वा देवितर्पणसुधाकलाश्रयः । तमसंस्तुतद्विजराजलक्ष्मीकमपि । द्विसञ्ज्ञयापि द्विजराजशब्दितमित्यर्थः । यद्वा, देवीति सम्बुद्धिः । तर्पणसुधाकलाश्रयम् । हेदेवि! तव तर्पणार्था या सुधा तस्यां याः कला अर्ध्यद्रव्यसंस्कारार्थाः । अमृतादिपूर्णामृतान्ताष्षोडश सोमकलाः तन्त्रोक्ताः । चतुर्नवतिकलाभिमन्त्रणपक्षे -- अग्निसूर्यसोमकला अष्टत्रिंशत्, ब्रह्मविष्णुरुद्राणां दश दश, ईश्वरस्य पीता श्वेता अरुणा असिता चेति चतस्रः, सदाशिवस्य निवृत्त्यादिव्योमरूपान्ताष्षोडश कलाः हंसश्शुचिषदित्याद्याश्च पञ्च द्रव्याभिमन्त्रणार्थाः, मूलमनुमूर्तिकलया सह चतुर्नवतिरित्यादि च । एवंविधाः कला आश्रयो यस्य तं, कलानामाश्रयं वा । रुद्रमन्दरम् । स्फुटं स्फोटरूपेण चर्मचक्षुर्वेद्यद्रव्यरूपेण च प्रत्यक्षम् । पटुकरणेन्द्रिरूपं च । तदुक्तं रुद्रप्रपाठकेपि ---- "नमो रुद्रेभ्यो ये पृथिव्याम्" इत्यादिनान्नवातवर्षरूपाणां स्थूलद्रव्याणामेव यथाक्रमं पृथिव्यादिलोकत्रयस्थितरुद्रगणानामायुधत्वोक्त्या रुद्रगणानामपि नित्यप्रत्यक्षरूपत्वं पटुकरणेन्द्रियत्वं च । एवंविधं रुद्रमन्दरमहं भजे । पञ्चपदार्थकरणकद्रव्यमययज्ञस्य पञ्चकर्मज्ञानेन्द्रियकरणकवैतानिकसोमयागस्येव विच्छिन्नरुद्रशिरस्सन्धानात्मकत्वभावनया प्रवर्ग्यादिकर्मवत्पञ्चकृत्यात्मिकाया महास्थितेस्तत्रापि साक्षात्प्रधानाङ्गत्वं निरन्तरमनुसन्दधामीति भावः । तदुक्तमभीष्टकाप्रधानारुणकेतुकाग्निब्रह्मविद्याप्रकरणारुणप्रपाठकेपि ---- "दिव्यस्यैका धनुरार्त्निः । पृथिव्यामपराश्रिता । तस्येन्द्रो वम्रिरूपेण । धनुर्ज्यामच्छिनत्स्वयं । तदिन्द्रधनुरित्यज्यम् । अभ्रवर्णेषु चक्षते । एतदेव शंयोर्बार्हस्पत्यस्य । एतत् रुद्रस्य धनुः । रुद्रस्यत्वेव धनुरार्त्निः । शिर उत्पिपेष । स प्रवर्ग्यौऽबवत् । तस्माद्यस्स प्रवर्ग्येण यज्ञेन यजते । रुद्रस्य स शिरः प्रतिदधाति । नैनगं रुद्र आरुको भवति । य एवं वेद" इति । पञ्चपदार्थकरणकपूजामयद्रव्ययज्ञस्य प्रवर्ग्यारुणकेतुकसोमयागादिषु चित्यग्न्यादिसामरस्यप्रकारस्तु गुरुमुखादेवावगन्तव्यः । ग्रन्थविस्तरभयान्नेह प्रतन्यते ।। 7 ।।
</1-7>
<1-8>
योऽभवद्भवति यस्तथेतरो 
	यो भविष्यति पृथ[क्क्रियो] क्क्रमो जनः ।
तत्त्रयोदरमहन्त(यै) थैकया 
	सन्तमस्मि हृदि रन्ध्रमानतः ।। 8 ।।
योभवदित्यादिना । यः साधकः, मन्थानभैरवरुद्रश्च । पृथक्क्रियः पृथग्भूताः लोकविलक्षणाः क्रिया यस्य स तथोक्तः । अतएवाभवत् । प्रागविद्यावस्थायां पूर्वस्मिन्वा जन्मनि नादानुत्तराकारात्मनासत्ताहीन इवाभवदित्यर्थः । प्रमातृरुद्रपक्षे --- "असदेव सोम्येदमग्र आसीत्" इति श्रुत्याऽनभिव्यक्तसत्ताकनामरूपादिमानपि सत्तावानेवाभवदिति । तथैव भवति । भवतीति लटा जगद्रूपेण वर्तनादिति भावः । यश्च तथैवेतरोपि । अत्र इतरशब्दमहिम्ना प्रवाहनित्ये जननमरणसंसारे नाभवन्नभवतिचेत्यपि ध्वन्यते । साधकपक्षे --- "पूर्वस्मिन्निव वर्तमानेपि जन्मनि लोकविलक्षणक्रियत्वेन ज्ञानक्रियादिपुरुषार्थवासनाहैन्येन वा सङ्ख्यापूरकसञ्ज्ञामात्रसत्तावानपि न भवतीति ध्वन्यर्थः । रुद्रपक्षेपि -- "असन्नेव स भवति । असद्ब्रह्मेति वेद चेत् । अस्ति ब्रह्मेति चेद्वेद । सन्तमेनं ततो विदुरिति" इति श्रुतिनिन्दितात्मशून्यताभयमपीदृशाधिकारिणोऽनवभासयन्नभूतभौतिकवस्तुनि भानायोगान्न भासत एवेति भावः । एतदप्युक्तं गौडपादकारिकास्वलातशान्तिप्रकरणे आत्ममानस्य चतुष्कोट्यवभासनम् "अस्मि नास्त्यस्ति नास्तीति नास्ति नास्तीति वा पुनः चतस्रः कोटय" इति । अथ यश्च पृथक्क्रियः । काश्चनाऽऽस्तिक्य उत्तमजनिप्रदाः काश्चन नास्तिक्य अधमजनिप्रदाश्च क्रियाः पुण्यपापव्यवहारेण पृथग्भूताः क्रिया यस्य सः पृथक्क्रियः । पृथक्क्रम इति पाठे -- पूर्वोक्तोत्तमाधमजनापेक्षया पृथग्भूतसंसारक्रम इत्यर्थः । तिर्यगूर्ध्वाधस्स्रोतस्त्रयात्मकस्याऽहमो नादवागर्थष़डध्वकृत्यत्रयात्मकत्वादिति भावः । एतेन उत्तमशिवसंसारापेक्षया अधमपशुसंसारापेक्षया च तृतीयप्रकारकसाधकजीवसंसारस्सूचितः । अतएव जनः भाविन्यपि जन्मनि संशयात्मत्वाज्जनिमानेवेत्यर्थः । भविष्यति । रुद्रपक्षे अजन इत्यपि पदच्छेदः भवितुमर्हति । यतः कालत्रयेपि लोकशास्त्रविलक्षणक्रियोऽतो जन्मत्रयेपि जन्मसम्बन्धरहित एव भविष्यतीत्यर्थ श्च । यद्वा, यः साधकः पुरा लोकविलक्षणक्रियोऽभवत्, इदानीं भवति, अग्रे भविष्यति चेति वान्वयः । तत्त्रयोदरं तेषां त्रयाणामुदरभूतम् । एकयाऽहन्तया । एकत्र, गुणत्रयाऽहन्तया अन्यत्र, पूर्णसत्तारूपया च । हृदि रन्ध्रं सन्तमानतोस्मि । अहं तथैकयेति पाठे --- यथा त्रयाणामुदरभूतस्तथैवैकयाऽहन्तया हृदि रन्ध्र सन्तमहमानतोस्मीति वा, सन्तं प्रति रन्ध्रप्रमाणतः हृद्यस्मीति वाऽर्थः ।। 8 ।। 
</1-8>
<1-9>
विश्वसद्मनि सदात्मनीश्वरे 
	पूरणात्पुरुषतामुपेयु(षे) षि ।
ये मनः प्रणिदधुर्महर्षयः
	तान् पतञ्जलिमुखानुपास्महे ।। 9 ।।
विश्वसद्मनीत्यादिना । विश्वमेव सद्म यस्य तस्मिन् । विश्वस्य समनीति वा । उभयधापि सदात्मनि । परापरवागर्थयोरुपाध्युपहितरूपेण कालत्रयाबाध्यरूपत्वादिति भावः । अत एवेश्वरे "यः पृथिव्यां तिष्ठन् पृथिवीमन्तरो यमयति" इत्यन्तर्यामिब्राह्मणात्, "ईश्वरस्सर्वभूतानां हृद्देशेऽर्जुन! तिष्ठति" इति भगवद्वचनाच्च । शब्दार्थरूपेण सर्वभूतभौतिकनियन्तरि । पूरणात् चिज्जडांशयोस्सार्वत्म्यैकीकरणात् । पुरुषतामुपेयुषि "पुरि शयनात्, पुरमोषति, पुरैव शेते" इत्यादिनिरुक्तिबहुत्वेपि प्रकृते वागर्थपूर्णभावस्याभिलषितत्वात्पूरणादिति निरुक्त्याश्रयणमिति वेदितव्यम् । पुरुषतामुपेयुषे इति चतुर्थ्यन्तपाठे -- सदात्मनि विषये जीवेश्वररूपेण, गुरुशिष्यस्त्रीपुरुषादिरूपेण वा वागर्थयोरवाप्तपुरुषभावस्य शब्दब्रह्मणो विद्यामार्गसम्प्रदायसंरक्षणद्वारा परस्परश्रेयः प्रणिधानार्थत्वेन तादर्थ्ये चतुर्थीति ज्ञेया । वक्ष्यति चाग्रेपि -- "यः प्रमज्जयति मूढचेतसः तारयत्यपि स एष धीमतः" इति परस्परप्रमज्जनप्रतारणाभ्यामतिश्रेयः प्रणिधानार्थित्वं गुरुशिष्ययोः । अतः पुरउषतामुपेयुषे । वागर्थान्यतरात्मने तदीयषडध्वात्मने वा पुरुषायेत्यर्थः । ये महर्षयः । परौघमहौघदिव्यौघात्मकवागीश्वरीवागीश्वरावताररूपाः, सिद्धमानवशिष्यौधजीवावतारवागर्थगुरुरूपाश्च ये महर्षय इत्यर्थः । मनः प्रणिदधुः अन्योन्यस्मै मनःप्रणिधानं चक्रुः । पतञ्जलिमुखान् तानुपस्महे इत्युपसनायां साधकजीवसाहित्यद्योतकं बहुवचनम् ।। 9 ।।
</1-9>
<1-10>
खेचरीमुखमरीचिजालकं
	व्योमशक्तितनुसंश्र [यं] ये सदा ।
शम्भुदक्षतनुजावभास[ना] या 
	यत्र विश्वमनुकर्तुमीहते ।। 10 ।।
खेचरीमुखेत्यादिना । खेचरी मुखे प्रारम्भे यासां मरीचीनां वक्ष्यमाणानां खेचरीभूचरीदृक्चरीदिक्चरीगोचरीनामकानां तासां जालकम् । सिद्धानां देहेन्द्रियप्रासादे गवाक्षरन्ध्रसमुदायरूपम्, साधकानामैन्द्रजालिकजीवधीवरनिर्मितेन्द्रियगोलकयुतानायपटरन्ध्ररूपं च यस्मिन्व्योम्नि तत्खेचरीमुखमरीचिजालकम् । `जालं गवाक्ष आनाये' इत्युभयत्राप्यमरः । शक्तितनु । सिद्धानां सत्यसङ्कल्पत्वात् शक्तेस्तनुरूपम् । शरीरात्मकं शक्तिरेव तनुश्शरीरं यस्येति वा शक्तितनु । साधकानामधिकारभेदेन शक्तिस्तन्यते विस्तीर्यते क्षीयते वा अत्रेति शक्तितनु । यद्व्योम दहरापरपर्यायं चिद्गगनम् । तदहं सदा संश्रये । सार्वकालिकाविस्मरणेन स्वस्वरूपतया कलये । शक्तितनुसंश्रयमिति पाठे --- शक्तितन्वोस्संश्रयमितिसिद्धपक्षे, शक्तितनू संश्रयो यस्येति साधकपक्षे च विग्रहभेदेन व्योम्न एव विशेषणं ज्ञेयम् । अस्मिन्पाठे तादृशं व्योमास्तीति शेषः । यत्र व्योम्नि शम्भुदक्षतनुजावभासया । शम्भोरानन्दपरमावधिस्वरूपसुखभूमेरात्मनो दक्षतनुजायाः तत्तत्कार्यसमर्थदेहेन्द्रियादिस्वाभिन्नव्यवहारसत्पुरुषकारान्तःकरणवृत्तेश्च । अवभासया । प्रकाशविमर्शसामरस्यरूपेणेति यावत् । शम्भुदक्षतनुजावभासनेति प्रथमान्तपाठे शम्भुस्सुखभूमिरात्मा । दक्षतनुः ज्ञाने कर्मणि वा समर्थं शरीरम् । ताभ्यां तयोर्वा जायत इति शम्भुदक्षतनुजा । सा च साऽवभासनैव । शम्भुदक्षतनुजावभासना । यद्वा, आदिहान्तकामकलात्मकमातृकार्णमालायामाद्यन्तवर्णप्रत्याहारसम्पदिताहमक्ष मातृकार्णप्रत्याहारं वागर्थमर्यादया खण्डीकृत्य अः कथेत्यात्मविसर्गकथाबोधकाथशब्दार्थरूपेण "ओङ्कार श्चाथशब्दश्च द्वावेतौ ब्रह्मणः पुरा । कष्ठं भित्वा विनिर्यातौ तस्मान्माङ्गलिकावुभौ" इति स्मृतिप्रतिपादितमङ्गलवागर्थरूपे, अकथादिषोडशार्णमयरेखात्रयत्रिपुट्यां त्रयस्त्रिंशद्वर्णप्रत्याहारसिद्धकालीकालमिथुनरेखाद्वयं, त्रिकोणवर्णरेखास्वनन्तरकर्तव्यजन्मादिवाचकाथशब्दरूपमुपास्य तत्सिद्ध्यनन्तरमादिक्षान्तसमेरुवर्णमालायां थकारानन्तरदकारादिक्षान्तवर्णप्रत्याहारेण दक्षशब्दरूपनिष्पत्तेः जायमानत्वादन्तरक्षशब्दार्थाहम्प्रत्ययस्यैव दक्षत्वमपि सिद्ध्यति । तदानीमक्षमेव दक्षमप्यहम्प्रत्ययवच्छब्दार्थैकरसं भवितुमर्हति । तथाच, शम्भुना खण्‍डितजीवशिवेन, द्रक्षेण समर्थेन्द्रियेण, तन्वा शरीरेणच, जायमानाऽवभासना, शम्भुदक्षतनुजा इत्युच्यते इति वाऽर्थः । तादृशी अवभासनैव । विश्वं व्यावहारिकं जगत् सत् अनुकर्तुम् । शब्दार्थावेव परस्पराकारेण परस्परमनुकर्तुमिति भावः । ईहते इच्छदिव वर्तते । तद्व्योम संश्रये । अस्तीति वा पूर्वेणान्वयः । इममेवार्थं शब्दार्थसामरस्यात्मकं कालीकालस्वरूपतत्वं श्रीभैरवीपराभट्ठारिकायै --- `अथाद्यास्तिथयस्सर्वे' इत्यादिना उपदेष्टुमथशब्दः श्रीत्रिकशास्त्रारम्बे श्रीभैरवभट्टारकेण प्रयुक्त इति तन्त्रसारे लघुविवृतौ श्रीमदाचार्यामिनवगुप्तपादैस्तोपपत्तिकं प्रपञ्चितस्तत्रैव द्रष्टव्यः । अकथादिषोडशषोडशार्णमयरेखात्रिपुटीप्रत्याहारादिकथा तु प्रक्रियामात्रपराणां बालानामवबोधनायास्मत्कपोलकल्पितकथाचमत्कारमात्रमित्यलं युक्तिप्रस्तारपल्लवितेन ।। 10 ।।
</1-10>
<1-11>
खण्डसत्प्रसरगर्भया यया
	लक्षितं स्फुरणपूर्णसत्तया ।
तत्त्वमैश्वरमखण्डमम्बिकाम् 
	त्वां प्राणौभ्यखिलतत्वनायिकाम् ।। 11 ।।
खण्डेत्यादिना । खण्डसत्प्रसरगर्भया । खण्डात्मनापि सद्रूपाणि यानि षदित्रशत्तत्वानि तेषां प्रसरः गर्भे यस्यास्तया अतएव स्फुरणपूर्णसत्तया तत्वाकारेण खण्डस्वरूपत्वेपि स्फुरणाकारेण पूर्णाखण्‍डस्वरूपया ययाम्बिकयाऽखण्डमैश्वरं तत्त्वं । स्वरखण्डरूपेण शब्दात्मनाऽर्थात्मना च नादनाधसामरस्यरूपेणाखण्डमकारस्वरखण्डं खण्डाकारभिन्नं । तदीयार्थरूपञ्च तत्त्वमित्यर्थः । लक्षितं भवति । लक्षणया प्रतिपादितं लक्षणेन प्रदर्शितं वा भवतीत्यर्थः । अखिलतत्त्वनायिकाम् । उक्तप्रकारेणाखिलषट्‌त्रिंशत्तत्त्वानां वागर्थतत्त्वस्य च नायिकां तादृशीं त्वां प्रणौमि । प्रकृतिनाम्ना सकलतत्त्वग्रहणस्यानुभूयमानत्वादिति भावः । यद्वा, खण्डसत्प्रसरगर्भया ययाम्बिकया स्फुरणपूर्णसत् लक्षितं लक्षणया बोधितं, तयाऽखण्‍डमैश्वरं तत्त्वमपि लक्षितं । तस्मादखिलतत्त्वनायिकां खण्डाखण्डयावत्तत्त्वनायिकामित्यर्थः । अत एवाम्बिकां त्वां प्रणौमीतिवान्वयः।। 11 ।।
</1-11>
<1-12>
यः किलास स किलास ईश्वरः
	ख्यातसत्व (उदि)लुलि)तो(ध्व)र्ध्वमूर्धनि ।
प्रत्य(सौ) हं जननि! यत्र तिष्ठति त्वं
	स (तत्व) सत्ववपुरद्रि (क) रस्य यः ।। 12 ।।
यः किलासेत्यादिना । य ईश्वर आसकिल । स आसकिलेव । उभयत्रापि विध्यनुवादस्थानीयपुरःपश्चाद्वादयोः किलेति पारोक्ष्य एव । अज्ञानिनामलकानाम्नि नगरे परोक्षत्वेन वर्तनादिति भावः । यद्वा, य आसकिल सकिलासे तन्नाम्नि गिरौ आसकिलेति वा । हेजननि! असौ ईश्वरः । ख्यातसत्त्वलुलितोर्ध्वमूर्धनि ख्यातसत्त्वेन लुलितं यर्द्ध्वं शुद्धसत्त्वं सत्त्वप्रधानेनापि सत्त्वेन, सत्त्वप्रधानेन रज उपसर्जनेनापि रजोमिश्रितसत्वेन, सत्त्वप्रधानेनैव रजस्तमोमिश्रितेन च एवं त्रिभागीकरणेपि प्रतिभागं सत्त्वस्यैव प्राधान्यात् ख्यातसत्त्वेन लुलितस्योर्ध्वमूर्ध्नः द्वादशान्तशिरोभागस्य शुद्धसत्त्वत्वम् । एवं ख्यातसत्वलुलितस्योर्ध्वमूर्ध्नः द्वादशान्तशिरोभागस्य कैलासस्थानापन्नस्योर्ध्वमूर्धत्वं च । ख्यातसत्वलुलितोध्वमूर्धनीति पाठे --- अध्वमूर्धनि वागर्थषडध्वोपरिभागे ख्यातसत्वलुलितः । ख्यातसत्वेन पूर्वोक्तत्रिभागीकृतसत्वेन लुलितः विशेषणीकृत इतीश्वरविशेषणम् । एवं उदितोध्वमूर्धनीति पाठे ---- अध्वमूर्धनि वागर्थषडध्वद्वादशान्तशिखायाम् । उदितः स़ञ्जातोदयः । इति । उदितोर्ध्वमूर्धनीति पाठेपि सञ्जातोदयशिरस ऊर्ध्वभागे ख्यातसत्वः ख्यातसत्वेवा किलासे । ईश्वरः प्रतितिष्ठतीतीश्वरविशेषणम्, किलासविशेषण वा । असौ ईश्वरः यत्र प्रतितिष्ठति । प्रत्यहमिति पाठे --- प्रत्यहं सदा यत्र तिष्ठतीति स्पर्ष्टोर्थः । अस्य प्रतितिष्ठत ईश्वरस्य । योऽद्रिः निवासभूतकैलासाद्रिः । स सत्ववपुः पूर्वोक्तत्रिभागीकृतचशुद्धसत्वशरीरः । त्वमेव । त्वमेव कैलासाद्रिरूपेत्यर्थः । एवं त्वं स तत्ववपुरद्रिकस्येति पाठे --- अल्पः अद्रिः अद्रिकः इत्यल्पार्थे कप्रत्ययः । अद्रिकस्य परिमिततत्वमयस्य कैलासगिरेः । त्वं सतत्ववपुः परिमिततत्वसहितशरीरमपि त्वमेवेत्यन्वयः । ईश्वरभोगाय तदिच्छानुकूलशरीरात्मिका त्वमिति भावः । एवमविदुषां परोक्षशिवशक्तिसमन्वयानन्तरं विदुषां सिद्धवस्तुत्वेनापरोक्षसमन्वयपक्षे तु "ब्राह्मणोस्य मुखमासीत्" इत्यादिश्रुत्युक्तचातुर्वण्योत्पत्तिहेतुभूतविराट्छरीरे भागकल्पनवदेव पादादिशिरःपर्यन्तं परिच्छिन्नशरीरेपि मूर्तिमयवागर्थचतुष्टयभागकल्पनेन शिरसः परावागर्थमयपरमशिवभागत्वम् । वयोमानभागेष्वपि वार्थक्यस्य शिवाभेदं चाध्यारोप्य "किलासं पलितं च यत्" अस्थिजस्य किलासस्य । तनूजस्य च यत्त्वचि । कृत्यया कृतस्य ब्रह्मणा । लक्ष्मश्वेतमनीनशम्" इति मन्त्रोक्तकालिकवार्थक्यरोगादिकृतपलितश्वेतादिलक्ष्मणः किलासशब्दार्थस्यायुर्वेदादिशास्त्रोक्तकायकल्पाद्यैषधसेवनचिकित्सादिभिः प्रतीकार्यत्वेपि कालपक्वशतवार्षिकशिरःपलितादिलक्ष्मणः अप्रतीकार्यत्वेनानुभवैकनिवर्त्यत्ववत्कालीशब्दार्थकालशक्त्युपासनावैभव पक्वपरश्शतजन्माद्यनुभवागतज्ञानवृद्धाभिन्नवागर्थसिद्धनादनाधयुगलाभिन्नं शिर एवान्न कैलासार्थबोधककिलासशब्दार्थरूपेण कविना विवक्षितमिति निश्चित्य व्याक्रियते । तथाच, यः किलासः वागर्थसिद्धादिनादनाधयुगलशिरोरूपः । सः सएवकिल । आसः अनुत्तरादिसान्तप्रत्याहारः । शाक्तविसर्गरूपः । किलासश्च । श्रुतिस्मृतिपुराणागमाद्यार्षानार्षवाङ्मयवर्णितः कैलासाद्रिश्च । कुत इति चेत्, ख्यातसत्वलुलितः । आसमन्तात्प्रख्यातसकारबीजत्वधर्मेणानुत्तरशाम्भवविसर्गगर्भितेन लुलितः । तादृशशाक्तविसर्गधर्मेण आ-स्- :x आसः इत्याकारेणसञ्जातलोलश्चेत्यर्थः । लुलितः उदितो वा । अध्वमूर्धनि वागर्थषडध्वशिरसि । यत्र शाम्भवानुत्तरबिन्दुधर्मेण, शाक्तानुत्तरनादधर्मेण वा क्रमेणान्तर्बहि श्च लुलितश्चेत् अन्तः अं इति नादधर्मेण बहिः अः 0 । अहमिति अहं शब्दार्थशाक्तनादयुतशाम्बवबिन्दुरूपेण च लुलितः । असौ इत्याकारकपराशाक्तनादबिन्दूप्रति । प्रतिनिधितयेत्यर्थः । तिष्ठति । तथैव शाक्तानुत्तरनादसकारबीजधर्मेण शाम्भवानुत्तरबिन्दुसकारबीजधर्मेण च बहिरन्तश्चोदितश्चेद्वागर्थषडध्वशिरस्येव बहिः । 'अस् - आ -ऊ" इति विच्छिन्नस्वराख्यानुत्तरानन्देच्छा ईशनोन्मेषोर्म्याख्यवक्ष्यमाणलक्षणषड्‌विधपरामर्शपराशाक्तनादरूपेण आस इति विच्छिन्ननादोपाधिबहुत्ववाचिशब्दरूपेण । अन्तश्च । असावित्याकारकादिनाधशाम्भवबिन्दुस्वस्वरूपेण च पिण्डीभूतानुत्तरसाक्षिभास्यमहमित्याकारकं परशाम्भवत्रिपुटीबिन्दुत्रयं प्रति `:.' एतद्बिन्दुत्रयप्रतिनिधितयेत्यर्थः । तिष्ठति च । ख्यातसत्वलुलितोर्ध्वमूर्धनीति । उदितोर्ध्वमूर्धनीति वा । पाठान्तरद्वयेपि वा । लुलितात्यन्तोपरिभागे "बिन्द्वर्थचन्द्ररोधिन्यो नादनादान्तशक्तयः। व्यापिका समनोन्मन्यो नवनादाः प्रकीर्तिताः" इत्युक्तनादनवकोपरिभागे साङ्ख्ययोगशास्त्रोक्तदशमनादमहाबिन्दुरूपे इत्यर्थः । अन्तर्नादस्वरूपे आदिनाधादिनवनाधसमष्टिस्वरूपादिनाधेवा तदभिधेयेऽन्तः । अहमिति वा । असाविति वा प्रतितिष्ठतीति । उदितोर्ध्वभागे पूर्वोक्तशाम्भवबिन्दुनादत्रयपरामर्शत्रयेण षट्केन वा शाक्तनादत्रयादिरूपेण वा नादनवकस्य तत्समष्टेश्चवा गणने द्वादशान्तषोडशान्तादिमहाबिन्दुरूपे उन्मिषितद्वादशशान्तादिस्थाने च प्रतितिष्ठति । बहिश्चासौ स्वरखण्डनादइत्याकारेणाहञ्चामुकानन्दनायोमुकाम्बा वा । इत्याकारेण च प्रतितिष्ठतीति चार्थः । एवं यत्र अहं प्रत्यसावित्याकारेण प्रतियोगितया, असौ प्रत्यहमित्याकारेणानुयोगितया च अन्तर्बहिश्च वा प्रतितिष्ठतीति । हेजननि! अस्य परावागर्थरूपस्य । अहमित्याकारकात्ममन्त्रेऽसावित्याकारकपरामन्त्रे च विद्यमानस्याकारांशस्येति च ध्वन्यते । योऽद्रिः । पूर्वोक्ताहमर्थरूपोऽसावर्थरूपो वा नादोत्पत्तिभूमिः । नाधनिवासभूमिर्वा कैलासाद्रिरित्यर्थः । सतत्ववपुः पूर्वोक्तपरामन्त्रे सकारबीजाक्षरतत्वस्य शरीरम् । त्वं शाक्तविसर्गरूपिणी । `स् औ, इत्युक्तप्राणस्पन्दात्मिका त्वमेवेत्यर्थः । अद्रिकस्य य इति पाठे --- सतत्ववपुरिति द्वितीयपाठमाश्रित्यान्वयः । अद्रिकस्य ज्योतिश्शास्त्रमर्यादयाऽकारमात्रद्रेक्काणरूपस्य वक्ष्यमाणभागत्रयसमुदाये प्रधानभागस्येत्यर्थः । यद्वा, अकारनादात् अदस् इत्याकारकपरोक्षशब्दार्थरूपाद्रिच्यमानाऽकारस्येति वा । अर्थात् सकाराख्यशाक्तानुत्तरविसर्गबिन्दुभ्यां नादाद्वा विविक्तरूपस्येति लभ्यते । तादृशस्याद्रिकस्य शाक्तविसर्गैकदेशेपरमन्त्रैकदेशस्यवा सत्ववपुः सत्वप्रधानशाम्भवानुत्तरनादनाथसामरस्यशरीरम् । सः अहं । परोक्षतच्छब्दार्थशरीरो अपरोक्षाहंशब्दार्थशरीरो भवतीत्यर्थः । असावहमिति प्रत्यभिज्ञया, सोहमित्याकारेण प्रत्यभिज्ञातस्वरूपेण वा स्वरूपानन्दसाक्षात्कारवान्भवतीति तात्पर्यार्थः । स एवाहं सत्ववपुश्चेत्यर्थोपि ध्वन्यते विदुषां सिद्धवस्तुत्वेनापरोक्षसमन्वयपक्षे । अतएव परौधादिदिव्यौघान्तपतञ्जल्यादीश्वरावतारगुर्वौघत्रये पतञ्जलिरिव सिद्धौधादिशिष्यौघान्तकालिदासादिजीवावचारगुर्वौ घत्रयस्य कूटस्थादिगुरुनाधरूपः कालिदास इत्यत्र न कस्यापि विवाद इति सर्वमवदातम् ।। 12 ।।
</1-12> 
<1-13>
कल्पनातिगमतीन्द्रियं च य
	ल्लक्ष्यमुझ्जति बहिर्मुखं (त्रिधा) तथा ।
अन्तरालगमभावभावयो
	स्ते नतोस्मि सहदं निराकृ (तिं) ति ।। 13 ।।
कल्पनातिगमित्यादिना । यत् सोहं प्रत्यभिज्ञारूपपूर्वश्लोकोक्तकैलासाद्रिमयं वपुः । अतीन्द्रियं द्वादशान्तादिरूपेण वागर्थनादलयस्थानत्वादिति भावः । अतएव कल्पनातिगं च । वागर्थकल्पकस्वात्माहङ्कार कुलेश्वरस्यापि लयस्थानत्वेनतत्र कल्पकाभावेन कल्पनाया अप्ययोगादिति भावः । तथैव बहिर्मुखं लक्ष्यमुझ्जति । अधोक्षजज्ञानतत्वरूपतया पराङ्मुखेन्द्रियवृत्तिलक्ष्यतामप्युझ्जतीत्यर्थः । तदुक्तं श्रुत्या "परां चिखानि व्यतृणत्स्वयम्भूः तस्मात्पराङ्पश्यति नान्तरात्मन्" इति । त्रिधेति पाठे --- दिव्यसिद्धमानवौघत्रयगतपरामहस्सिद्धिमयशाक्तत्रिपुटीरूपेण। प्रमात्रादि त्रिपुटीरूपेणापि वा शाम्भवेन । बहिर्मुखं लक्ष्यभुझ्जतीत्यर्थः । षडध्वात्मकवागर्थनादत्रिपुट्याः स्वस्यापि लक्ष्यान्तरापेक्षायामनवस्थापातेन तुरीयसाक्षिरूपेण स्वस्यैव परस्परलक्ष्यत्वादिति भावः । अतएव भावभावयोरन्तरालगम् । भावेषु घटादिषु भावबोधकवागर्थरूपेण, अभावेषु वन्ध्यापुत्रादितुच्छेष्वपि तद्बोधकसदसद्विलक्षणशब्दानुपातितृतीयतुच्छवागर्थरूपेण तुरीयसाक्ष्यात्मना च वा स्वस्यैव स्थितत्वादिति भावः । तदुक्तं महार्थमं जरीपरिमले --- "सदसत्वेन भावानां युक्तानां द्वितयी स्थितिः । तामुल्लङ्घय तृतीयस्मै नमश्चित्राय शम्भवे" इति । अतएव निराकृति यथा तथा आत्मेतरनिराकरणं यथा भवति तथा । सदहं । पारमार्थिकाहंशब्दर्थरूपं तं कैलासाद्रिं वा नतोस्मि। एतदेव पारमार्थिकसदहंवागर्थरूपमात्मतत्त्वमुपदेशसाहस्र्यां श्रीशङ्कराचार्यगुरुपादैरप्युक्तं --- "सम्भाव्यो गोचरे शब्दः प्रत्ययो वा न चान्यधा । न सम्भाव्यौ तदात्मत्वादहङ्कर्तुस्तथैव च" इति । निराकृतिमिति पाठे --- तमित्यस्य कैलासाद्रेर्विशेषणम् । नन्वत्र स्वात्मन एव नम्यनन्तृभावः कथमिति न शङ्कनीयम् । स्वस्मिन्नेव वागर्थांशकल्पनेनतदुपपत्तेः । तथाचोक्तम् --- "दिक्कालाद्यनवच्छिन्नानन्तचिन्मात्रमूर्तये । शातृज्ञेयस्वरूपाय मह्यमेव नमो नमः" इति ।। 13 ।।
</1-13>
<1-14>
अम्ब! यद्भवति तत्तदात्मना
	स्वेरितामजहदद्वयोदयम् ।
तावकं पद (म) मुपाकृतक्रमं
	ब्रह्म तत्सदिति (हि) वा श्रुतं भजे ।। 14 ।।
अम्बेत्यादिना । हे अम्ब ! भारते शान्तिपर्वणि 266 अध्याये "अङ्गानां वर्धनादम्बा" इति निरुक्तेः । यद्वा, "अम्बे अम्बाल्यम्बिके" इत्यश्वमेधप्रकरणमन्त्रोक्तमहाप्राणसत्वप्रकृतिरूपिणीति वा अं पूर्वौक्ताकारस्वरनादात्मकवागर्थरूपं बमतिवबयोरभेदेविवक्षया वातीति वा अम्बा । तस्यास्सम्बुद्धिरम्ब दहरात्मिके इत्यर्थः । यत् पूर्वश्लोकोक्तकैलासाद्रिमयं वागर्थशरीरमयं वा तावकं पदम् । तत्तदात्मना देशकालपदार्थाद्यात्मना भवति । तदुक्तं सौभाग्यहृदये ---- "देशकालपदार्थात्मा यद्यद्वस्तु यथा तथा । तत्तद्रूपेण या भाति तां श्रयेऽहं विभोः कलाम्" इति । "स्थितिर्नाम स्वरूपस्यतत्तद्रूपतया धृतिः" इति श्रीसंवित्स्तोत्रे च । पुनः कीदृशं? स्वेरितां स्वस्वरूपाभेदेनेरितां परात्मिकां वाचमजहत् । अतएवाद्वयोदयमद्वितीयत्वेनोदीयमानस्फुरणात्मकम् । तदुक्तं शिवसंहितायाम् "अकारस्सर्वववर्णाग्र्यः प्रकाशः परमश्शिवः । हकारोन्त्यः कलारूपो विमर्शाख्यः प्रकीर्तितः ।। अनयोस्सामरस्यं यदहमित्येव निर्मलः । अहन्ताभासितं भास्यमिदन्ताख्यं च तन्मयं । अनयोस्सामरस्यं यत्पूर्णाहन्ता परा मता" इति । अतएव श्रापादुकोदये वाक्छब्दनिरुक्तिरप्येवमेव दर्शिता --- "त्वामुपासितगुरूत्तमाः परां वाचमाहुरविभक्तविश्वकां । स्वप्रकाशनविमर्शनात्मिकां वक्ति वामिति निरुक्तिमास्थिताः " इति । पुनरपि कीदृशं ? अपाकृतक्रमं । अपाकृतः त्यक्तः क्रमः आविद्यकसृष्ट्यादिक्रमः यस्मिन् तत् येन वा तत् । उपाकृतक्रममिति पाठे --- आरब्धोल्लङ्घनात्मकक्रममित्यर्थः । स च क्रमः एवं दर्शितः । श्रीसंवित्स्तोत्रे ---- भावावृत्तिषु ताश्चित्ते चित्तं संविदि सा परे । योम्न्यस्तङ्गमिता यत्र क्रम उल्लङ्घनात्मकः" इति । मातृकास्तवराजे कालिदासेनापि दर्शितो यता --- "जगत्काये कृत्वा तदपि हृदये तच्च पुरुषे पुमांसं बिन्दुस्थं तमपि वियदाख्ये च गहने । तदेतत् ज्ञानाख्ये तदपि परमानन्दगहने महाव्योमाकारे त्वदनुभवशीलो विजयते" इति च । एतादृशं तावकं पदं । ब्रह्मेति सुप्रबुद्धं प्रवृद्धं वा महदानन्दरूपमिति । तदिति । परोक्षमिति । सत् पारमार्थिकप्रत्यक्षरूपमिति च श्रुतं हि । प्रसिद्धं श्रुतिप्रतिपादनमिति भावः । तत्सदिति वा श्रुतमिति पाठे --- वा विकल्पेन । नामरूपांशराहित्येनेत्यर्थः । ब्रह्मादिपदजातेन श्रुतं श्रुतिप्रतिपादितं भजे इत्यन्वयः ।। 14 ।।
</1-14>
<1-15>
एवं ब्रह्मस्वरूपतां निरूप्य तस्यैव पाठभेदेन अध्यारोपापवादाभ्यामपि स्वस्वरूपत्वबोधनाय कर्महेतुविधिनिषेधमार्गेणापि तद्धितबहिर्विजृम्भणं दर्शयति --- देशकालेत्यादिना ।
देशकालकलनाविशेषतो
	यद्भवानि विहितं (निगद्यते) निषिध्यते ।
व्यक्तिजातितनुसंश्रितक्रमं 
	तद्धितं तव बहिर्विजृम्भणम् ।। 15 ।।
हे भवानि ! भूधात्वर्थकजातिसत्तासामान्यादिज्ञानप्रदानशिवसंसारवाचकभवशब्दार्थभूतभवस्य पत्नि, पालयत्रीति वा । साभिप्रायस्सम्बुद्व्यर्थः । देश कालकलनयोर्विशेषतः । यथा "प्राचीनप्रवणे वैश्वदेवेन यजेत" "रेवातीरे तपः कुर्यान्मरणं जाह्नवीतटे" इत्यादिदेशकलनायाः यथावा । "वसन्ते वसन्ते ज्योतिषा यजेत" "उदगयनपूर्वपक्षेषु पुण्याहेषु कार्याणि" "अधिवृक्षसूर्ये वाचं विसृजति" "ग्रस्ते स्नायात्" इत्यादिकालकलनायाश्च । यद्वा, पूर्वोक्तदेशकालयोर्मध्ये देशस्य कलातत्वभुवनात्मकार्थाध्वत्रिके कालस्य वर्णपदमन्त्रात्मकशाब्दाध्वत्रिके चान्तर्भावात्तयोः देशकालयोः कलनानां क्रियाज्ञानानां "क्षेपो ज्ञानं च सङ्ख्यानं गतिर्नाद इति क्रमात्" इत्युक्तकलनाशब्दार्थरूपाणां वा । अथवा कलनायाः "वेदं कृत्वा वेदिं करोति" "ज्ञात्वा कर्माणि कुर्वीति" इत्यादिक्रमविशेषज्ञानस्य वा। विशेषतः भेदविधाननिषेधमार्गे स्ववागर्थक्रियाक्रमभेदविधिनिषेधमार्गविशेषादित्यर्थः । व्यक्तिजातितनुसंश्रितक्रमं व्यक्तिसंश्रितक्रमः "स्वर्गकामः,पुत्रकामः, भूतिकामो यजेत" इत्यादिः । जातिसंश्रितक्रमः "ब्राह्मणो  बृहस्पतिसवेन यजेत" इत्यादिः । जातिसंश्रितक्रमः "ब्राह्मणो बृहस्पतिसवेन यजेत । राजा राजसूयेन । वैश्यो वैश्यस्तोमेन यजेत । वर्षासु रथकारोग्नीनादधीत । एतया निषादस्थपतिं याजयेत्" इत्यादिः । तनुसंश्रितक्रमस्तु "कृष्णकेशोऽग्नीनादधीत" "श्वेतमालभेत" इत्यादिः । एवं व्यक्तिजातितनुसंश्रितक्रमम् । विहितं सञ्जातविधिव्यापरम् । यन्निगद्यते । अध्यारोपविधिव्यापारेण कण्ठरवेणेवोच्यते । निषिध्यत इति पाठे अध्यारोपक्रमविहितं नेतिनेति वाक्यैः "आत्मा पुरस्ता" दित्यादिदेशविशेषतः; "भूतं भव्यं भवच्च सर्वमात्मे"वेति कालविशेषतः , `यस्यामतं तस्य मत'मित्यादिकलनाविशेतश्च । तथा --- `न जातु कामः कामानामुपभोगेन शाम्यति' `अशनाया पिपासादिरहितम्' `पिताऽपिता भवति' `देवा अदेवाः' `वेदा अवेदाः' इत्यादिव्यक्त्याश्रितक्रमनिषेधमुखेन, `अपेतब्रह्मक्षत्रादिभेद'मित्यादिजात्याश्रिक्रमनिषेधमुखेन, `अरूपमस्पर्शं' `अस्थूलमनणु' इत्यादितन्वाश्रितक्रमानिषेधमुखेन च । यन्निषिध्यते । ऐकात्म्यप्रत्ययसारकनिषेधवाक्यैरतद्व्यावृत्त्या अपोद्यते । तत्तव बहिर्विजृम्भणं । विधिमुखेन निषेधमुखेन वा बहिर्विलसनमित्यर्थः । हितं यथाक्रमं साधकानां सिद्धानां च पथ्यमेवेत्यर्थः । प्रतिषेधस्य प्रसक्तिपूर्वकत्वनियमात् विद्याकरणकनिषेधस्याविद्याप्राप्तिपूर्वकत्वं नियमितमिति भावः । किञ्चात्र तव बहिव्रिजृम्भणं वागर्थयोर्विधिमुखेन निषेधमुखेनापि । तद्धितमेव सास्य देवतेति प्राकृतात्मदैवत्यतद्धितप्रत्ययवागर्थरूपमेवेत्यपि गम्यते । देतारूपे विधिनिषेधांशयोस्तद्धितप्रत्ययवागर्थरूपमेवेत्यपि गम्यते । देवतारूपे विधिनिषेधांशयोस्तद्धितप्रत्ययवागर्थव्यापारस्यैव बलवत्तरत्वाच्च । तथाचोक्तं वार्तिकेपि --- "तद्धितेन चतुर्थ्या वा मन्त्रवर्णेन वा पुनः । देवताया विधिस्तत्र दुर्बलं तुं परं परम्" इति । तेन विद्यावस्थायां विद्वद्भिरन्तर्मुखैस्सिद्धैः शनैश्शनैर्विद्याभिवृद्धिवशाद्व्यक्त्याश्रितोऽध्यासक्रमः विद्याफललाभाय विरोधितया यथा यथा निरस्यते तथा तथा अविद्यावस्थायामविद्वद्भिर्बहिर्मुखैस्साधकैश्शनैरविद्यावृद्धिवशात्स एवाध्यासक्रमोऽविद्याफललाभायाविरोधितयानुष्ठातुमाद्रियत इत्ययमर्थः अनुरणनध्वनिमर्यादया सिद्ध्यति । "बहूनां जन्मनामन्ते ज्ञानवान्मां प्रपद्यते । वासुदेवस्सर्वमिति स महात्मा सुदुर्लभः ।। कामैस्तैस्तैः हृतज्ञानाः प्रपद्यन्तेऽन्यदेवताः । तं तं नियममास्थाय प्रकृत्या नियताः स्वया ।।" इत्यादिभगवद्वचनानि, "नीतिज्ञा नियतिज्ञाः शास्त्रज्ञास्सन्तु लोकेस्मिन् । ब्रह्मज्ञा अपि भवन्तु वेदज्ञास्स्वाज्ञानज्ञानिनो विरलाः ।।" इत्यादिमहामहोपाध्यायनीलकण्ठादीक्षितसुभाषितोक्तिश्चास्मिन्नेवार्थे पर्यवस्यन्तीति दिक् ।। 15 ।।
</1-15>
<1-16>
सत्वमम्ब विहितस्थ वस्तुनः 
	तत्प्रसादित [त] दयोदयं वपुः ।
स्यात्तमश्च यदिदं निषिध्यते 
	(द्वे) द्वैरजः सदसदन्यरूपतः ।। 16 ।।
सत्वभंवेत्यादिना । हे अम्बेति सम्बुद्धिः पूर्ववत् । विहितस्य उपादेयत्वेन हेयत्वेनानुष्ठातव्येन वा सञ्जातत्रिविधविधिप्रत्ययव्यापारस्य । वस्तुनः वसत्यस्मिन्नात्मस्वरूपमिति व्युत्पत्त्या सिद्धद्रव्यरूपस्य साध्यस्य वा वागर्थैकरूपस्य । तत्प्रसादितदयोदयं । तत्प्रसादितः तद्वस्तुप्रसादीकृतः । दयायाः भूतदयायाः उदयः उत्पत्तिः यस्मिन् तत् तादृशं वपुः उपतेस्मिन् दयाबीजमनेनेति वा व्युत्पत्तिभेदेनाभ्यन्तरं बाह्यं वा दयामयं शरीरम् । सत्वं नाम गुणो भवति । अयमाशयः "रस्यास्स्निग्धाः स्थिराः हृद्या आहारास्सात्विकप्रियाः" इत्यादिविधानवत् । यद्वस्तु वागर्थान्यतराकारेण सेव्यत्वेनानुष्ठातव्यत्वेन वा विहितम्, तद्वस्तुसेवनप्रसादीकृतसर्वभूतदयोदयवतीयाऽहन्ता तन्मयं वपुः पूर्वोक्तकैलासापरपर्यायं सत्वमित्युच्यत इति । तत्प्रसादिततयोदयमिति पाठे --- तद्वस्तुकृतुप्रसादत्वेनोदीयमानं वपुरित्यर्थः । तथा यदिदं निषिध्यते तत्तमश्च स्यात् । इदं तैव तमोगुणस्थूलरूपतया निषिध्यत इति भावः । एतेन वागर्थात्मके स्वात्मरूपे अहन्तेदन्ताबुद्ध्योरेव विधिनिषेधविषयत्वं न स्वरूपवस्तुन इति सिद्धम् । तदुक्तं वेदान्तपञ्चदश्यामपि चित्रदीपे श्रीविद्यारण्यगुरुपादैः वागर्थयोः जीवजगद्भावमभिसन्वाय ---- "जीवभावजगद्भावबाधे स्वात्मैव शिष्यते । नाप्रतीतिस्तयोर्बाधः किन्तु मिथ्यात्वनिश्चयः ।।" इति । एवं सदसदन्यरूपतः । सदसतोः पूर्वोक्ताहन्तेदन्ताबुद्ध्योरन्यरूपतः । रूपभेदात् । सदहं । इदं बुद्धिगोचरे नास्मि । असदिदं । अहं बुद्धिगोचरे न भवितुमर्हतीत्याकारकवागर्थस्वस्वरूपभेदादित्यर्थः । द्वे अहन्तेदन्ते । मिलित्वेति भावः । रजः नाम भवति । द्वै रज इति पाठे --- द्वयो रजसोर्वागर्थपरमाण्वोस्समाहारौ द्वैरजसी । तयोस्सदसदन्यरूपतः मिथुनीकृतसत्यानृतवागर्थरूपभेदात् रजोनाम भवतीति विग्रहः । एतेन अहन्तेदन्तयोर्वागर्थपरमाण्वोः रूपबेदमिश्रणे नियत्यपरपर्यायनामकलोपेतं रजोनाम गुणः । अभेदेन स्वस्वरूपैक्ये ब्रह्मात्मता च स्वरूपस्थित्यपरपर्यायेत्युक्तमिति वेदितव्यम् । अतएवात्र मनः प्राणवाचामेव गुणत्रयाहन्तामयशरीरत्वमभिसन्धाय भावप्रकाशे प्रथमाधिकारे ---- "यत्सत्वपरिणामि स्याद्द्रव्यं तन्मन उच्यते । ईश्वरस्य च मुक्तानां तत्सङ्कल्पो भविष्यति ।। संसारिणामहन्त्वेन परिणम्य प्रवर्तते । तत्सत्वपरिणामित्वात्सत्वमित्युच्यते बुधैः ।। यद्रजः परिणामि स्याद्द्रव्यं स प्राणं उच्यते । ईश्वरस्य च मुक्तानां क्रियाहेतुस्सरितः ।। संसारिणां पुनरसौ प्राणाकारेण तिष्ठति । यत्तमः परिणामिस्याद्द्रव्यं सा वागुदाहृता ।। ईश्वरस्य मुक्तानां सा वाग्भवति शोभना । संसारिणां परिणमेच्छब्दाकारेण सा पुनः ।। उक्ता क्रोधादिभिर्भावैस्तत्फलाऽव्यभिचारिणी । या मुक्तेश्वरवागुत्था सा वाणीत्युच्यते बुधैः ।। रविस्सोमश्च वह्निश्च तस्य तस्य यथाक्रमम् । अधिष्ठातार इत्येषा व्यवस्था योगिभिः कृता ।।" इति `सद्विद्याहमिदन्धियोः' इति शुद्धविद्यास्वरूपे तन्त्रान्तरञ्च ।। 16 ।।	
</1-16>
<1-17>
यत्तमोन्यदिह तत्क्षि [ते] तिर्वपु
	सत्वमन्यदिह तेजसश्शिवे ।
मिश्रणोत्थमितरद्रजः तयोः
	त्वत्कसत्व (श) जमतो गुणत्रयम् ।। 17 ।।
यदित्यादिना । हेशिवे! मङ्गलरूपे `वश्‌ कान्तौ' इति धातोः वर्णव्यत्ययादिच्छारूपे इति वा सम्बुद्धिः । सप्तमी वा शिवाधिकरणविवक्षया । यत् अन्यत्तमः पूर्वोक्तसूक्ष्मरूपात् रूपान्तरं त्रिवृत्कृतस्थूलं तम इत्यर्थः । एव मुत्तरत्रापि । तत्क्षितर्वपुर्भवति । क्षितिर्वपुरिति पाठे ---- क्षितिरेव रूपान्तरं तव तमश्शरीरमित्यर्थः । एवमन्यत् सत्वं सद्धर्मस्थूलरूपं तेजसो वपुर्भवति । तयोस्सत्वतमसोर्मिश्रणोत्थं इतरत् स्थूलं रज आप्यानाप्यभूतस्य वपुर्भवतीत्यर्थः । एतेन पार्थिवतैजसोराग्नेयसौम्ययोश्च तमस्सत्वयोर्मिश्रणोत्थं इतरत् स्थूलं रज आप्यानाप्यभूतस्य वपुर्भवतीत्यर्थः । एतेन पार्थिवतैजसोराग्नेयसौम्ययो श्च तमस्सत्वयोर्मिश्रणोत्थस्य रजस आप्यानाप्यभूतसम्मेलनजन्यत्वोक्त्या क्षुत्पिपासधर्मकस्य तस्य शुक्रीयप्राणसूर्यमयपरमाणवशरीरस्यापि त्र्यणुकद्वयसम्मेलनेन म्यमपरिमाणमप्युक्तप्रायं वेदितव्यम् । एवं त्वत्कत्वशमतः वागर्थरूपिण्यास्तव सत्वगुणशमधर्मात् । गुणत्रयं पूर्वोक्तविधिनिषेधोदासीनव्यापारेहेतुकं भवतीति शेषः । त्वत्कसत्वजमिति पाठे ---- त्वदीयशुद्धसत्वगुणजन्यमेव मिश्रजातीयवक्ष्यमाणलिङ्गत्रयहेतुकं गुणत्रयरूपमित्यर्थः । अत्रेदमनुसन्धेयम् । एवं भूतत्रयस्य गुणत्रयस्थूलकार्यत्वनिरूपणेन जलभूतस्य स्वकार्यकारणभूतक्षितितेजसोर्मध्यकेन्द्रे तनूनापादपानम्पान्नमखमेध्यामेध्यसामरस्यरसात्मना । वाय्वाकाशसामरस्यस्थूलोपाधित्वमिव ममतापरपर्यायरजोगुणस्यापि स्वकार्यकारणात्मकान्नमयानन्दकोशयोस्तमस्सत्वस्थूलरूपयोर्मध्ये विद्याऽविद्यामयशाब्दार्थाध्वत्रिकद्वयमष्टिरूपविज्ञानमनः प्राणमयकोशत्रितयसमष्ट्यां लिङ्गशब्दव्यवहार्यायां तत्रापि मध्यस्थितमानससरोवरराजहंसात्मकमिथुनाश्रयेण च वीर्यवत्तरसूक्ष्मोपाधिरूपत्वमुन्नेयम् । अतएव षडध्वबोधकमातृकार्णमालायामपि मातृकाचक्रविवेकोक्तरीत्या स्वरखण्डस्य जडसुषिप्तिदशाबोधकत्वेपि चिन्मयषोडशसोमकलाबोधकतया सौम्यस्वयंराजमानत्वधर्मेण स्वस्वरत्वखण्डत्वाक्षरत्वादिकं निर्वाच्यम् । तथा स्पर्शानां पञ्चेन्द्रियजडजाग्रद्दशाबोधकत्वेपि चिन्मयमुख्यप्राणसूर्यतुरीयजाग्रद्दशाबोधकत्वेन चिन्मयस्पर्शबोधकत्वात् स्पर्शखण्‍डत्वादिकं च । तथाऽन्तस्थोष्मापरपर्यायव्यापकवर्णखण्डस्यापि भूताग्नेरिव जाठराग्नेरपि भुक्तान्नपानादिजारणेनान्तर्मनः कल्पितविकल्पात्मकव्यावहारिकसंसारदाहकतयान्तर्मुखविमर्शानलप्राधान्येनान्तस्थोष्मव्यापकखण्डत्वादिकं चेत्यादिगुरुमुखैकवेद्यम् । वाक्प्राणमनसां तेजोबन्नभवत्वं छान्दोग्योपनिषदि "अन्नमयं हि सोम्यमनः आपोमयः प्राणः तेजोमयी वाक्" इत्यादिना सोपपत्तिकं वर्णितं तत्रैव द्रष्टव्यम् । एतेन मुख्यप्राणाग्नेरेव मण्डलत्रयरूपत्वं सूर्यचन्द्रयोस्तदवयवजन्यत्वञ्च वक्ष्यमाणप्रकाशानन्दमूर्तिचक्रमयवागर्थदेवतास्वरूपवर्णनोपोद्बलकं सूचितम् । तदप्युकन्त श्रुत्या "चन्द्रमा मनसो जातः। चाक्षस्सूर्यो अजायत" इत्यादिकया । किञ्च चन्द्रस्य "यस्मा न्न जातः परो अन्यो अस्ति । य आविवेश भुवनानि विश्वा । प्रजापतिः प्रजया संविदानः । त्रीणि ज्योतीग्षिं सच ते सषोडशी" इत्यादिमन्त्रोक्तसकलजगत्कारणषोडशीकलारूपत्वं च । तथैव ज्योतिश्शास्त्रोक्ताऽऽप्यगोलस्य चन्द्रस्य भूम्युपग्रहत्ववर्णनमुखेन कार्यरूपत्वं । तथा सूर्यस्यापि "अपाग्‌ रसमुदयग् सन्न् । सूर्ये शुक्रग्‌ समाभृतम् । इमे वै लोका अपाग्‌ रसः । तेऽमुष्णिन्नादित्येः समाभृताः" तथा "आपो वा इदग्‌ सर्वम्" इत्यादिमन्त्रब्राह्मणवाक्यपर्यालोचनेन "एकैकस्मिन्यथाऽदर्शे प्रासादो मुहुरान्तरैः । सहितो दृश्यते देवेष्वेवं लोकस्सुरान्तरैः ।। तस्मात्स्युर्देवतास्सर्वाः प्रत्येकं विश्वयोनयऋ । अन्योन्ययोनयश्चैव यतायास्कमुनीरितम् ।। इत्युक्तसर्वभूतात्मभूतात्मभावेनैव सर्वेषां सर्वजगत्कारणत्वमित्यपि पर्यवस्यतीति दिक् ।। 17 ।।
</1-17>
<1-18>
ईश्वरस्य तव भर्तुरक्षयै
	श्वर्यरूपमसि तत्वमम्बिके! ।
ज्ञानमस्य शुचि कर्म वा फलं
	ते विरागमयपूर्णता फले ।। 18 ।।
ईश्वरस्येत्यादिना । हे अम्बिके ! पूर्वश्लोकोक्तासम्पूर्णसत्वतमोशमिश्रणवागर्थशरीरतया प्रादेशिकवागर्थशरीरात्मिके इत्यल्पवागर्थशरीरविवक्षया अम्बिके! इति सम्बुद्ध्यर्थः । उक्ताच "अम्बे! अम्बाल्यम्बिके" इत्यनुवाके अश्वमेधकाण्डे त्रिविधवागर्थशरीरा शक्तिरिति तत्रैव द्रष्टव्या । अतएव तव भर्तुरीश्वरस्य । बिभर्तीति भर्तेति विग्रहात्त्वत्पोषकस्यात्मन इत्यर्थः । त्वं पूर्वोक्तगुणत्रयस्थूलसूक्ष्मरूपिणी त्वमित्यर्थः । अक्षयैश्वर्यरूपं वाङ्मयशरीरे । आदिक्षान्तगणनया पुनरपि वैलोम्येन क्षादियान्तगणनया च वक्ष्यमाणज्ञानमन्त्रयोगशाक्तरश्मिसञ्ज्ञकबृन्दचक्ररश्मीनां षष्ठिसङ्ख्याकानां "त्रिषष्ठि र्वा चतुष्षष्ठिर्वर्णाश्शम्भुमते मताः" इति वक्ष्यमाणशाम्भववर्णरश्मिषु चतुर्विधशाम्भवरश्मिरहितानां लाभादक्षयैश्वर्यरूपत्वम् । वक्ष्यति चाग्रेपि "क्षान्तयादिकलिताक्षमालया" इत्यादिना खण्डचक्रवर्णनावसरे इममेवाशयम् । अर्थमयशरीरेतु । अहोरात्रात्मककालावयवषष्ठिसङ्ख्याकघटिकाविघटिकातिथिवत्सरादिनवविधकालमानगणितस्वायम्भुवकालावयवरश्म्यादिजागतैश्वर्या  