
श्रीमद्भागवतमहापुराणे
रासपञ्चाध्यायी

 (१०.२९)
अथोनत्रिंशोऽध्यायः
रासक्रीडावर्णनं नाम

॥ १०.२९.१ ॥

श्रीशुक उवाच
भगवान् अपि ता रात्रीः शरदोत्पंहुल्लमल्लिकाः ।
वीक्ष्य रन्तुं मनश् चक्रे योगमायाम् उपाश्रितः ॥

श्रीधरः
ऊनत्रिंशे तु रासार्थम् उक्तिप्रात्युक्तयो हरेः ।
गोपीभी राससंरम्भे तस्य चान्तर्धिकौतुकम् ॥अ॥
ब्रह्मादिजयसंरूढदर्पकन्दर्पदर्पहा ।
जयति श्रीपतिर् गोपीरासमण्डलमण्डनः ॥ब्॥

ननु विपरीतम् इदम्, परदारविनोदेन कन्दर्पविजेतृत्वप्रतीतेः । मैवम्, योगमायाम् उपाश्रितः [भा.पु. १०.२९.१] आत्मारामोऽप्य् अरीरमत् [भा.पु. १०.२९.४२] साक्षान् मन्मथ मन्मथः [भा.पु. १०.३२.२] आत्मन्य् अवरुद्धसौरतः [भा.पु. १०.३३.१७] इत्य् आदिषु स्वातन्त्र्याभिधानात् । तस्माद् रासक्रीडाविडम्बनं कामविजयख्यापनायेत्य् एव तत्त्वम् । किं च शृङ्गारकथापदेशेन विशेषतो निवृत्तिपरेयं पञ्चाध्यायीति व्यक्तीकरिष्यामः । ता रात्रीः याताबला व्रजं सिद्धा मयेमा रंस्यथ क्षपाः [भा.पु. १०.२२.२७] इति प्रतिश्रुता इत्य् अर्थः ॥१॥

वंशीधरः  गोपीभिः सह हरेः उक्तिः पूर्वपक्षः । प्रत्युक्तिर् उत्तरपक्षः । रासस्य नृत्यविशेषस्य संरम्भे प्रारम्भे । उत्सवे वा कर्तव्य इति शेषः । तस्य हरेः । अन्तर्धेर् अन्तर्धानस्य कौतुकं कुतूहलं च ॥अ॥

ब्रह्मादीनां जयेन संरूढः प्राप्तो दर्पो यस्य एता[#]शश् चासौ कन्दर्पः कामस् तस्य दर्पं गर्वं हन्तीति तथा । मण्डयति शोभयतीति मण्डनः ॥ब्॥

रासानौचित्यं शङ्कतेनन्व् इति । इदं रासक्रीडनम् । परिहरति मैवम् इति । न हि प्राकृतवद् भगवतो विनोदः स्वातन्त्र्याद् अनन्याधीनत्वात् । विडम्बनम् अनुकरणम् । अपदेशः छद्म । निवृत्तिपराः निवृत्तितात्पर्यिका । आत्मा कामाद् विरज्येत कामानाम् अतिसेवया इत्य् आद्य् उक्तेः । ऐहिकामुष्मिकसर्वविषयतया#पूर्वकव्रजाङ्गनाकृतभगवत्परप्रेम्णो निवृत्तेः परावस्थत्वं स्फुटीभविष्यति । ताः काः ? या इत्य् एवं प्रतिश्रुताः प्रतिज्ञातः । इत्य् अर्थ इति । न त्व् इह तच्छब्दः प्रसिद्धिपर इति ज्ञेयम् ।

यद् वा, ता अज्ञाः प्रजा वीक्ष्य । किम्भूताः ? रात्रीः रात्रिवत् तमोव्याप्ताः । तथा शर इव द्यन्ति खण्डयन्तीति शरदा दुःखदा पुत्राद्यास् तेषूत्फुल्लमल्लिकादिवत् सुखबुद्धयस् ताः । स्वरमणादि विना तदुद्धारम् अपश्यन् । अयोगेषु या माया कृत्वा ताम् अशुभाद्ययोगाय वा स्वस्मिन् योगाय या माया ताम् उपाश्रितः । माया कृपायां लालायां मूलाज्ञाने छले तथा इति शाश्वतः ।

यद् वा, ता जिज्ञासुरूपाः प्रजाः । किम्भूताः ? रा दाने इत्य् अस्मात् त्रिरात्रीः उदारास् त्यागशीला आत्मनिवेदिका वा । तथा शर इव द्यन्ति उत्फुल्लमल्लिकापलक्षिताणि विषयसुखानि याः, ता विरक्तास् तासाम् अयोगाय उपाध्यध्यासबाधाय कृपाम् आश्रितः ।

यद् वा, योगाय ब्रह्माभेदाय या, मा प्रमा तदर्थं ताभिर् उपाश्रितो वा ।

यद् वा, ता गोपी रात्रीः स्वात्मसमर्पिकाः । स्ववियोगे शर इव द्यति इति शरदा, ताः उत्फुल्लमल्लिका यासां ताः, तासां कुललज्जादिभिर् अयोगाय स्वस्मिन् योगाय वा कृपाम् आश्रितः ।

यद् वा, अयोगा अन्यायोग्या स्वस्यैव योग्या वा, या मा तदङ्गशोभा तस्यां दत्तचित्तः ।

यद् वा, यो भगवान् याम् उपाश्रितः सा राधा । किम्भूता ? अगमा नित्या मा अङ्गशोभा यस्याः सा । योगे संयोग एव मा शोभा यस्यास् तस्यां दत्तचित्तः सोऽपि । समानम् इतरत् ।

यद् वा, योगाय व्रजसुन्दरीणां संयोगाय मायः शब्दो यस्याः सा योगमाया वंशी । माङ्शब्देऽपि इत्य् अस्य घञि रूपम् । ताम् उपाश्रितः जठरपटयोर् अन्तरतो निष्कास्याधरे दधौ ।

यद् वा, योगस्य सम्भोगस्य मा शोभा तां याति प्राप्नोति योगमाया श्रीराधा तां मनसोपाश्रितः रासक्रीडायाश् च तद्धेतुत्वाद् इति ।

यद् वा, योगैर् योगिभिर् ब्रह्मादिभिर् मीयते ज्ञायतेइति योगमा राधा, यच् चिन्त्यम् अखिलेश्वरैः इति ब्रह्माण्डे नारदोक्तिः ।

यत्तेजः रन्तुं मनश् चक्रे । याम् उपाश्रितो भगवान् अपि रन्तुं मनश् चक्रे इत्य् अर्थः । किं कृत्वा ? उत्फुल्लमल्लिका वीक्ष्य । किम्भूताः ? तारा नक्षत्राणि त्रपन्ते लज्जन्ते याभ्यस् तास् ता रात्रीः । तारोपपदात् त्रपतेर् औणादिको डट् । केन साधनेन ? शरेभ्यः कामबाणेभ्यो दयते रक्षतीति शरत् स्त्रीसङ्गहस् तेन शरदा । क्विप्य् आर्ष आलोपः । गोपीसमूहेनेत्य् अर्थः ।

यद् वा, यो भगवान् श्रीकृष्णः आपिता रक्षकान्तररहितः स्वतन्त्र इति यावत् । सोऽप्य् अगमाय कामाय जेतुं रन्तुं मनश् चक्रे । अग्रे हिमाद्रौ मीयते हिंस्यते शिवेनेत्य् अगमस् तस्मै, क्रियार्थोपपदस्य च कर्मणि स्थानिनः इति चतुर्थी । एतद् वृत्तं शैवे स्फुटम् । किं कृत्वा ? अरात् कामशास्त्रात् त्रायन्त इत्य् अर्तात्र्यस् ताः । स्त्रीपङ्क्तीर् इत्य् अर्थः । याम् आश्रित्येन्द्रियारातीन् दुर्जयान् इत्य् आद्य् उक्तेः । किम्भूताः ? उत्फुल्लमल्लिकाः तत्पुष्पाणि यासु ताः । कृतशृङ्गारा इत्य् अर्थः । वीक्ष्य ।

यद् वा, शराच्छरवद् दारणत्वभावात्संसाराद् दयते पालयतीति शरदाः शुद्धबुद्धिस् तया । अमनम् आमु संसारे भ्रमणं, ततः पातीत्य् आमुपं ज्ञानम्, तदाश्रितः । अयं कामः स्त्रीभिर् लीलामिषेण मया जेय इति बुद्ध्या विचार्य रमणं चक्र इति भाव इत्य् अलं प्रपञ्चेन ।

अत आरभ्यैतत् *चिह्नतः परं विश्वनाथचक्रवर्तिकृतां सवैष्णवतोषणीरासपञ्चाध्यायीव्याख्यां सर्वाम् एव प्रतिपद्य निवेशयामः । एतद् अल्पपर्यायैर् अपरितोषात् ।

चैतन्यमतमञ्जुषा  भगवान् अपीत्य् आदि । भगवान् अपि कर्तुम् अकर्तुम् अन्यथा कर्तुं समर्थोऽपि तस्मिन् रासविलासे दुर्घटेन घटनापटीयसीं योगमायाम् उपाश्रितः । अत्र भगवत्या यद् दुर्घटं तत् समर्थनीयम् इत्य् आदिष्टवान् सन् रन्तुं मनश् चक्रे इत्य् अन्वयः । योगमायाकार्यं तु, कार्यार्थे सम्भविष्यति [भा.पु. १०.१.२५] इति दिशा सर्वम् एवेदम् । तथा हि गोपीनां गृहाद् विनिर्गमे तत्पतिपुत्रादीनाम् अगोचरत्वम्, मन्यमानाः स्वपार्श्वस्थान् स्वान् स्वान् दारान् व्रजौकसः [भा.पु. १०.३३.३८] इत्य् आदि तेषां तथा ज्ञानम् । अश्नन्तोऽपास्य भोजनम् [भा.पु. १०.२९.६] इत्य् आदिना यथास्थितागमनादिषु, रासलास्यसमये तत्तदनुकूलवेशभूषादि सम्पादनम् । तादात्म्यदशायां प्रतिकूलपूतनादिरूपग्रहणं, रासान्ते जलविहारानन्तरं वस्त्रभूषान्तरादिसम्पादनम्, एवम् अन्यद् अप्य् ऊह्यम् । ता रात्रीर् इत्य् अत्र बह्वीनां रात्रीणाम् एकदा दर्शनाभावात् । अयम् एवार्थःतथा हि वस्तुतस् तु बहुरात्रिसम्पाद्येयं रासलीला तेन बह्व्य एव रात्रय एकत्र मिलिता भवन्त्व् इति यः सङ्कल्पः कृतस् तेन तत्क्षणम् एव तथा मूर्तमतीर् बद्धाञ्जलीर् उपस्थिता रात्रीर् वीक्ष्येति बहुवचनद्योत्यं वस्तु सर्वनाम्नो मर्यादा चेयम्, शरदा संवत्सरेण या रात्रीर् इति वा । उत्फुल्लानि मल्लिकाकुसुमानि यासु । यद् वा, उत्फुल्ला उल्लसिता मल्लिका हंसविशेषा यासु शरत्कालीया रात्रीर् इत्य् अर्थः । तेन शरत्काले या रात्र्यो रात्रयस् ता इति वा ॥१॥

वैष्णवतोषणी  नमः कृष्णाय रासरसिकाय । श्रीयुक्तबादरायणिर् उवाचेति । बदरिकाश्रमे महातपश्चरणाद् भगवान् श्रीव्यासो बादरायणः । तस्य तपःफलरूपः पुत्र इति सर्वज्ञत्वश्रीभगवत्प्रेमरसमयत्वादिकं ध्वनितम् । तेनोक्तत्वाद् अस्याख्यानस्य सर्वथा यथा साधनसाध्यत्वं प्रेमरसमयत्वं चाभिप्रेतम् । अतो भक्त्यैतच् छ्रोतव्यम् इति भावः ।

इदानीं श्रीगोपिकामनोरथपरिपूरणद्वारा प्रेमविशेषविस्तारणरूपं तदवतारमुख्यतरप्रयोजनं दर्शयन् ताभिः सह विहरणम् एव तस्य सर्वातिशायि सुखम् इति च प्रकटयन् । तत्र चाधरामृतपानादिना स्त्रीसदृशीनाम् एव श्रीभगवद्रूपादिमाधुरीविशेषानुभवात् प्रेमविशेषविस्तारसुसिद्ध्या तद्योग्याभिः सह श्रीरासक्रीडां पञ्चप्राणतुल्यपञ्चाध्याय्या वर्णयन् । आदौ तत्सामग्रीर् दर्शयन् तत्र च श्रीगोपिकावर्गाकर्षणं कथयन् तद्धेतुत्वेन श्रीभगवतो भावविशेषप्राकट्यम् आहभगवान् इति । एषा च क्रीडा तदुचितकाले कैशोरे ज्ञेया । तथा चोक्तं श्रीविष्णुपुराणे

सोऽपि कैशोरकवयो मानयन् मधुसूदनः ।
रेमे ताभिर् अमेयात्मा क्षपासु क्षप्ताहितः ॥ [वि.पु. ५.१३.६०] इति ।

श्रीहरिवंशे च
युवतीर् गोपकन्याश् च रात्रौ सङ्कल्पकालवित् ।
कैशोरकं मानयानः सह ताभिर् मुमोद ह ॥ [ह.वं. २.२०.१८] इति ।

तच् च रासारम्भे तस्य सौन्दर्यादिविशेषस्मारणेन परममोहनत्वात् श्रीबादरायणिनाततश् च पौगण्डवयःश्रितौ व्रजे [भा.पु.१०.१५.१] इत्य् आदिवद् व्यक्तं वक्तुं न शक्तम् । क्रीडा सा च समग्रम् एव कैशोरं व्याप्येत्य् आदिकं सर्वम् अग्रे यथास्थानं विवरणीयम् तत्रोपलक्षणार्थं कैशोरारम्भे प्रथमैकरात्रक्रीडेयम् उच्यते । भगवान् इति रासक्रीडायां निजाशेषभगवत्तासारप्रकटनाभिप्रायेण । नन्दादयः परमानन्दनिर्वृता बभूवुः । भगवान् अपि स्वयं परमानन्दनिर्वृतो भवितुं रत्नुं क्रीडाविशेषं कर्तुं मनश् चक्रे ऐच्छद् इति अपिशब्दार्थः ।

ता रात्रीर् इति तैर् व्यञ्जितार्थम् एव । यद् वा, ता अनिर्वचनीयाः सर्वकालश्रेष्ठतराः परमानन्दरसमयीस् तत्क्रीडायोग्या इत्य् अर्थः । बहुवचनेन बह्वीषु रात्रिष्व् एव तत्क्रीडा बोध्यते, तच् चास्ते सविशेषं व्यक्तं भावि । शरदा कृत्वा उच्चैः फुल्ला विकसिता मल्लिका यासु ताः, यद्यपि सर्वर्त्वाश्रये श्रीवृन्दावने सदा सर्वपुष्पाण्य् उद्भवन्ति, विशेषतश् च शरति जातिकुमुदकमलादीन्य् अपि विकसन्ति, तथाप्य् उत्फुल्लमल्लिका इति रात्रिविषयकविकासविशेषाभिप्रायेण । एवम् अग्रेऽपि कुमुद्वन्तम् इति । इत्य् उद्दीपनानि वीक्ष्य रतियोग्या इति आलोच्य योगमायापराख्यसच्चिदानन्दशक्तिविशेषस् ताम् उपकरणत्वेनाश्रितः प्रकटितवान् सन्, इति सर्वलीलातो विशेषेण रासक्रीडायाः परमानन्दविशेषादिकम् अभिप्रेतम् । सर्वस्या अपि लीलायाः सच्चिदानन्दरूपत्वं प्रागाष्टमाध्याये बाल्यलीलायां विवृतम् एवास्ति ।

यद् वा, योग ऐश्वर्यं तद्युक्ता माया दया । माया दम्भे कृपायां च इति विश्वः । ताम् उपाश्रित उपाधित्वेन प्राप्तः सन् रासक्रीडया स्वस्यैश्वर्यं कृपां च विस्तारयामासेत्य् अर्थः ।

यद् व, अपिशब्दस्यात्रैवान्वयः, योग आत्मारामता माया आवरणात्मिका वा कापट्यं वा, योगयुक्तां मायाम् उप सामीप्येन नित्यम् आश्रितोऽपि इति तदानीं योगो माया च नातिष्ठन् । किन्तु निजपदाब्जप्रेमसम्पद्विस्तारणरूपसत्यस्वभावो व्यक्तोऽभूद् इत्य् अर्थः ।

यद् वा, योगे संयोगे या माया यज्ञपत्नीष्व् इव वञ्चना ताम् उपाश्रितोऽपि । इति तदानीं तस्य सङ्गमे माया न निवृत्तेत्य् अर्थः । सर्वाभिर् एव गोपीभिः सह साक्षात् संयोगविशेषसिद्धेः, सिद्धिं गताभिर् अपि तत्प्राप्तेः ।

यद् वा, युनक्ति नित्यं वक्षसि संयोगं प्राप्नोतीति योगा या मा लक्ष्मीस् तस्यां नित्यं वर्तमानः, तया सदा सेव्यमानोऽपीत्य् अर्थः । इति रासक्रीडा तया न सम्पद्येत, तद्दुर्लभा च सेत्य् आद्य् अभिप्रेतम् ।

यद् वा, योगाय संयोगाय मायःशब्दो यस्याः सा योगमाया वंशी । मां माने शब्दे च इत्य् अस्य घञि रूपं, ताम् उपाश्रितः ।

यद् वा, योगस्य संयोगस्य मायो मानं पर्याप्तिर् यस्यां सा योगमाया श्रीराधा । अथवा योगस्य संयोगस्य मा लक्ष्मीः सम्पत्तिर् इति यावत् तां याति प्राप्नोतीति योगमाया श्रीराधैव, तां मनसा उपाश्रितः, रासक्रीडायास् तद्धेतुकत्वात् तत् पाद्मे प्रसिद्धम् एव ॥१॥

बृहद्वैष्णवतोषणी  नमः श्रीरासरसिकेभ्यः । अत्र टीकायां राससंरम्भ इति तन्निमित्ते रासारम्भसम्बन्धिनं मानं वीक्ष्येत्य् अर्थः । कन्दर्पजेतृत्वप्रतीतेर् इति कन्दर्पकर्तृकस्यैव जेतृत्वस्य प्रत्ययाद् इत्य् अर्थः । अथ मूले श्रीबादरायणिर् उवाचेति वक्ष्यमाणमहामहिम्नः प्रसङ्गस्यास्य बलात् तद् इदं लम्भयति बदरिकाश्रमे महातपश्चरणात् भगवान् श्रीबादरायणः वेदव्यासः तच् च तपः श्रीकृष्णोपासनलक्षणम् एव सर्वज्ञस्य तस्य परमोत्तमे तस्मिन्न् एव व्यवसायौचित्यात् तस्य तादृशतपःफलरूपः पुत्र इति सर्वज्ञत्वश्रीभगवत्प्रेमरसमयत्वादिकं तत्राधिकं यद्यपि स्फुरति तथापि तन्नामनिरुक्तेर् माहात्म्यपर्यवसानम् अत्रैव जातं ततस् तादृशभक्त्यैव तत् श्रोतव्यम् इति व्यञ्जितम् । श्रीशुक उवाचेति पाठे तु परमोज्ज्वलरसत्वाभाव्येन परमकोमलालापता दर्शिता ततस् तादृशचित्ततयैव श्रोतव्यम् इदम् इति व्यञ्जितम् । तथा हि सर्वातिशायिप्रेमवतीनां श्रीव्रजसुन्दरीणां मनोरथपरिपूरणम् एव प्रियमात्रसुखार्थं सर्वं कुर्वतः श्रीभगवतो मुख्यतरप्रयोजनम् इति दर्शयन् तद् एव तस्य सर्वातिशायिसुखम् इति च प्रकटयन् तत्र चसाक्षान् मन्मथमन्मथः इति, त्रैलोक्यलक्ष्म्यैकपदं वपुर् दधत् इति, गोप्यस् तपः किम् आचरन् इति दृष्ट्या सर्वात्मारामैर् अपि दुर्लभानां भगवद्रूपरसगन्धस्पर्शशब्दानां वैशिष्ट्येनानुभवात् तदीयरसस्याधरामृतस्य तु सर्वथैवान्यत्रासम्भवात् प्रेमविशेसविस्तारसुसिद्ध्या तद्योग्याभिस् ताभिः सह रासक्रीडां पञ्चेन्द्रियतुल्यप्रियैः पञ्चभिर् अध्यायैर् वर्णयतियत्र पीत्वा मुकुन्दमुखसारघम् अक्षिभृङ्गैः इत्य् आदिना, गोपीनां परमानन्द आसीद् गोविन्ददर्शने इत्य् आदिना, इत्थं शरत् स्वच्छजलम् इत्य् आदिना, हेमन्ते प्रथमे मासि चरम् इत्य् आदिना च तासां तस्य च नवरागं विशिष्य स्वेन वर्णितचरम् ।

शरदुदाशये साधु जात सत् सरसिज इत्य् आदिना, प्रहसितं प्रिय इत्य् आदिना, दिनपरीक्षये इत्य् आदिना, रहसि संविद हृच्छयोदयम् इत्य् आदिना च ताभिः स्वयं वर्णयिष्यमाणं च स्मृत्वातिविशिष्टतया वर्णयितव्यत्वेन नवसङ्गमं स्मरन्न् आहभगवान् अपि इति । अपिशब्देन तासां पूर्वपूर्ववर्णितं नवरागं विस्मारयतिपूर्वेण वाक्येनतु सङ्गमस्यास्य नवत्वम् एवावगमयतिएतावन्तं कालं ता अनुरागचपलचित्ततया रन्तुं मनः कुर्वन्त्य एवासन् भगवांस् तु जातानुरागत्वेऽपि धैर्येण समयविशेषं प्रतीक्षमाणो न चक्रे सम्प्रति ताः कैशोरमध्यप्राप्ताः सर्वसुखप्रदतया सर्वमङ्गलतया प्रकटितवेणुशिक्षादिविशेषतया च विलक्षणः कुमारीषु च मयेमा रम्यथ क्षपाः इति प्रतिश्रुता रात्रीर् वीक्ष्य तत्रापि राकारात्रेर् आगमनारम्भ दीप्तानुरागत्वेन गलितधैर्यतया तच् चक्र एवेति प्रतिपत्तेः श्लेषेण, आत्मारामाश् च मुनयः इत्य् आदिवत् भगवन् सर्वार्थपरिपूर्णोऽपि ता रात्रीर् वीक्ष्य उद्दीपनत्वेनानुभूयेति कैमुत्येनालम्बनरूपाणं तासां प्रेममहिमा दर्शितः । तत एव व्यक्तसर्वार्थं तस्य कैशोरम् अपि मानितं जातम् इति श्रीविष्णुपुराणे दर्शितम्

सोऽपि कैशोरकवयो मानयन् मधुसूदनः ।
रेमे ताभिर् अमेयात्मा क्षपासु क्षप्ताहितः ॥ [वि.पु. ५.१३.६०] इति ।

हरिवंशे
युवतीर् गोपकन्याश् च रात्रौ सङ्कल्पकालवित् ।
कैशोरकं मानयानः सह ताभिर् मुमोद ह ॥ [ह.वं. २.२०.१८] इति ।

इत्य् अत्र कालविद् इत्य् अस्य व्याख्यातं ता रात्रीर् वीक्ष्येति सह ताभिर् मुमोद ह इत्य् अस्य सूचकं रन्तुं मनश् चक्रे इति आत्मनेपदनिर्देशः । खल्व् अयं स्वार्थक्रियतां बोधयति स्वरितञ् इतः कर्त्रभिप्राये क्रियाफले [पा. १.३.७२] इति विशेषविध्याश्रयणात् तद् एवं ता इत्य् अनेन स्वस्यापि चमत्कारकरं कालवैशिष्ट्यं व्यज्य तदुज्ज्वलितां श्रीवृन्दावनशोभाम् अपि दर्शयति शरदेति । शरदा हेतुना लुच्चैः फुल्ला मल्लिका यासु ताः परस्परयोगाप्रसिद्धेर् अनेनास्याः शरदो मल्लिकानां चापूर्वत्वं व्यञ्जितं तेन च सर्वान्य् एव पुष्पाणि लक्ष्यन्ते इत्य् आलम्बनकालदेशानां श्रीकृष्णाय प्रेममयपरमसुखप्रदत्वं दर्शितं यस्मात् ह्लादिनीशक्तिर् विलासलक्षणतत्प्रेमविशेषमय्य् एवैषा रिरंसा न तु प्राकृतकाममयीति तेषां कन्दर्पदर्पहेति व्याख्यानम् अपि तथा युक्तम् एव निवृत्तिपरेयं पञ्चाध्यायीत्य् अपि स्वयम् एव च वक्ष्यति

द्वात्रिंशे विरहालापविक्लिन्नहृदयो हरिः ।
तत्राविर्भूय गोपीस् ताः सान्त्वयामास मानयन् ॥
स्वप्रेमामृतकल्लोलविह्वलीकृतचेतसः ।
सद् अयं नन्दयन् गोपीर् उद्गतो नन्दनन्दनः ॥ इति ।

श्रीमुनीन्द्रेणापि इदम् एव वक्ष्यतेविक्रीडितं व्रजवधूभिर् इदं च विष्णोः [भा.पु.१०.३३.४०] इत्य् आदौ तत्र दुर्घटघटनां समादधद् आहयोगमाया पराख्याचिन्त्यशक्तिः ताम् उप सामीप्येनाश्रितः यत्र यत्र विहरति तत्र तत्रैव तां सूर्यः स्वदीधितिम् इव सदा प्राप्त इति स्वाभाविकतादृशशक्तित्वं व्यञ्जितम् । तेन च दुर्घटतल्लीला च सेत्स्यतीति भावः । श्लेषेण योगः संयोगः तदर्थं माया कृपा माया दम्भे कृपायां च इति विश्वः । ताम् उप आधिक्येनाश्रितः । किं च, ताः वीक्ष्य क्रमेण राकापर्यन्तम् अधिकम् अधिकं मनोरथं चक्र इत्य् अर्थत्वे लब्धे विशेषोऽयम् अपि ज्ञेयः । तस्यां राकायां सायं गृहम् आगतो भोजनादिकं विधाय मातुः स्थानात् शय्यागृहचन्द्रशालिकाद्वारं गतः सन् सद्यः सम्पाद्यत्वेन निश्चितवान् इत्य् अर्थः ॥१॥

क्रमसन्दर्भः  भगवान् अपीत्य् अपिशब्देन तत्प्रेयस्योऽपीति समुच्चीयन्ते । ता निजमाधुर्येणाप्य् अस्मन्मनोहारिणीः । शरदापि मल्लिकोत्फुल्लतादृशरसमयलीलासमयरूपत्वात् । योगमायां दुर्घटघटनाशक्तिम् । उप समीपे आश्रितः । तादृशतत्सेवावसरापेक्षया निकटस्थतादृशशक्तिम् इत्य् अर्थः ॥१॥

बृहत्क्रमसन्दर्भः  अथ ब्रह्मेन्द्राग्निवरुणादीनां दर्पं शमयित्वा कन्दर्पस्य दर्पं शमयितुं युगपद् अनेकरमणीकदम्बसंवलितं रासाख्यं लास्यम् आरिप्सुर् भगवान् एकदा स्वयोगवैभवं प्रादुश्चकार । तत्र रासस्य लक्षणं यथा

नर्तकीभिर् अनेकाभिर् मण्डले विचरिष्णुभिः ।
यत्रैको नृत्यति नटस् तद् वै हल्लीशकं विदुः ।

तद् एवेदं तालबन्धगतिभेदेन भूयसा । रासः स्यान् न स नाकेऽपि वर्तते किं पुनर् भुवि इत्य् अस्य दुष्करतया परमरमणीयतया च बहुकालसाम्याच् च तथा च बह्वीर् एव रात्रीर् एकत्र कर्तुं कृतसङ्कल्पत्वात् तत्कालं समुपस्थिता रात्र्यभिमानिनीर् बह्वीर् एव देवताः पुरतो वीक्ष्य रन्तुम् इच्छां चकारेत्य् आहभगवान् अपीत्य् आदि । भगवान् अचिन्त्यवैभवोऽपि योगमायाम् उपाश्रितः सन् रन्तुं मनश् चक्रे ।

अयं भावःअस्मिन् विलासे बह्व्य एव दुर्घटसङ्घटनाः सम्भाव्याः तास् तु केवलं योगैश्वर्यसाध्याः स्वयम् इच्छामात्रेण कर्तुं शक्या अप्य् अग्रिमरसस्य मधुरकोमलतायाम् ऐश्वर्यप्रकाशनं नातिसुरसम् इति तत्तत्कर्मणि कार्यार्थे सम्भविष्यति [भा.पु. १०.१.२५] इति प्राग् एवावतीर्णां मूर्तिमतीं स्वयोगशक्तिं त्वयास्मिन् विलासे सर्वम् एव समर्थनीयम् इत्य् उपाश्रितो विधेयत्वेनोपाश्रित आज्ञप्तवान् इत्य् अर्थः । इत्य् अयम् अपेर् अर्थः । किं कृत्वा ? ता रात्रीर् वीक्ष्य ताः पूर्वसङ्कलिता अनेका रात्रय एकत्र मिलिता भवन्त्व् इति मनसि कृत्वेत्य् अयं तच्छब्दार्थः । अनेकानां रात्रीणां क्रमाद् आगामिनीनां युगपद् दर्शनाभावात् रात्रीर् इति रात्राधिष्ठातृदेवता इत्य् अयं बहुवचनार्थः । आनन्दघने श्रीविग्रहेऽन्तःकरणाभावाद् इच्छाशक्तिमात्रस्यैव सम्भवाद् अलौकिककृतिसाध्यक्रियाविषयत्वेऽपि लौकिककृतिसाध्यक्रियाविषयत्वाय मनश् चक्रे, मनः स्वीचकारेति मनःशब्दार्थः । मनःस्वीकारान् मनोभवस्यापि स्वीकारः । रात्रीः कीदृशीः ? शरदोत्फुल्लमल्लिकाः । शरत्सम्बन्धिन्यः शारद्यः । उत्फुल्लमल्लिका उन्मल्लिकाः फुल्लमल्लिकाश् च । वसन्ते उन्मुखमल्लिकाः । ग्रीष्मे फुल्लमल्लिकाः । पश्चात् कर्मधारये पुंवद्भावात् सिद्धम् । एतेन शरद्वसन्तग्रीष्मसम्बन्धिन्यो रात्रय एकत्र मिलिताः सत्यो अशीत्युत्तरशतरात्र्यभिमानिन्यो देवता एव युगपद् आगता इत्य् अर्थः । न केवलं शारद्य एव, भगवान् इति ऐश्वर्यपरम् । तथा सति मातापितृसमीपे पूर्ववद् एकरात्रम् इव शयितवद् आसीत् । इदं हि तस्यैश्वर्यम् ॥१॥

नारायणभट्टः (श्रीरसिकाह्लादिनी)

वन्दे गुरुं कृपासिन्धुं सच्चिदानन्दविग्रहम् ।
प्रापुर् भागवतं ज्ञानं बहवो यदनुग्रहात् ॥
सर्ववेदान् समुन्मथ्य क्षीरबाद्धैर् इवामृतम् ।
तच्छ्रीभागवतं ज्ञानं प्रोक्तं भगवता स्वयम् ।
तत्सारभूतनिखिला पञ्चाध्यायी निगद्यता ॥

तत्र तावत् दशमस्कन्धार्थो निरोधो निर्णीतः । अतोऽत्र पञ्चाध्यायां श्रीकृष्णप्रियवर्गयोः परस्परनिरोधोऽनुवर्ण्यते । स तु इतररसाभिभवपूर्वकं विलासात्मकं प्रेमनि देहेन्द्रियमनसा स्थितिः निरोध इति । प्रेमलक्षणं रसार्णवेस प्रेमा भेदरहितं यूनोर् यद् भावबन्धनम् [र.सू. २.११२] इति ।

अत्र प्रेम्णि श्रीकृष्णप्रियवर्गयोः क्षीरनीरवद् आश्लेषः सामरस्यान् न्यूनाधिकभावेन विवेक्तुं न शक्त्यते । तद् उक्तम्

	स्वान्तयोः सर्वभावेन सेव्यसेवकयोस् तथा ।
क्षीरनीरवद् आश्लेषो विषयाधारता तथा ॥
अङ्गनाम् अपि तादृक्त्वं स प्रेमा विनिगद्यते ।
द्वाविंशतिविधः श्लेषो विज्ञेयोऽत्र सुबुद्धिभिः ॥

तथा हि, प्रियवर्गश्रीकृष्णमनसोः सर्वांशेन संश्लेषः क्षीरनीरवत् अन्यत् सर्वं भक्तिरसतरङ्गिण्यां विवृतम् एव तत्र हृदयेन्द्रियमनसां श्रीकृष्णदेहेन्द्रियमनःसु एकीकरणं, व्रजदेवीभिः स्वहृदयम् एवोद्वादितं वक्ष्यमाणश्लोकेन

चित्तं सुखेन भवतापहृतं गृहेषु
यन् निर्विशत्य् उत कराव् अपि गृह्यकृत्ये ।
पादौ पदं न चलतस् तव पादमूलात्
यामः कथं व्रजम् अथो करवाम किं वा ॥ [भा.पु. १०.२९.३४]

स्वचित्तेन संश्लेषो व्रजदेवीकर्तृकः । श्रीकृष्णकर्तृकम् आहबाहुप्रसारपरिरम्भ [भा.पु. १०.२९.४६] इत्य् आदिनोक्तः । अन्यत्र गत्यानुराग [भा.पु. १०.३०.२] इति । अयं संश्लेषस् तु निरोधेनैव, तत्रोदाहरणम् ।

कपोतौ स्नेहगुणितहृदयौ गृहधर्मिणौ ।
दृष्टिं दृष्ट्याङ्गम् अङ्गेन बुद्धिं बुद्ध्या बबन्धतुः ॥ इति ।

तत्र भोगार्थं सृष्टिर् इत्य् अन्ये, क्रीडार्थम् इति चापरे ।

देवस्यैव स्वभावोऽयम् आप्तकामस्य का स्पृहा ॥ इति ।

लोकवत् तु लीलाकैवल्यम् [वे.सु. २.१.३३] सुत्राच् च कुत्रचित् लीला, कुत्रचित् क्रीडा, कुत्रचित् कर्मेति । तत्र योगमायाकर्तृका क्रिया लीला, प्रियवर्गैः सहाविर्भाविता क्रिया (क्रीडा?) । क्रीडासामान्यात् तु शरीरव्यापारं कर्मेति । एतत् त्रितयम् अपि विलासं न व्यभिचरति । मधुररसाविर्भाविता क्रिया विलास इति लक्षणान्तलीलोदाहरणं, योगेश्वरेण कृष्णेन तासां मध्ये द्वयोर् द्वयोः प्रविष्टेन [भा.पु. १०.३३.३] उक्तिः । अनायासेन तत्तन्मध्ये प्रवेशो लाघवशक्त्या, सा लीला विलास एव ताभिः समेताभिर् उदारचेष्टितः [भा.पु. १०.२९.४३] इति ।

क्रीडा विलास एव । ततश् च कृष्णोपवन [भा.पु. १०.३३.२५] इति सामान्यतः शरीरव्यापारोऽपि विलास एव । अन्यत्र स तु भिन्नान्य् अधिकारिणि वत्सलसख्यादिरसेषु इह तु समानाधिकरणत्वम्, एवं भिन्नरसालम्बनेभ्यो निरोधम् उक्त्वात्र सजातिभ्यो निरोध उच्यते । आजग्मुर् अन्योन्यम् अलक्षितोद्यमा [भा.पु. १०.२९.४] इति देहःसु ऐश्वर्यात् ।

श्रीकृष्णस्य निरोध उच्यते मुनीन्द्रेण भगवान् अपि [भा.पु. १०.२९.१], सम्बन्धविषयप्रयोजनविशिष्टेन ग्रन्थस्योत्कर्षम् आहप्रतिपाद्यप्रतिपादकः सम्बन्धः । तत्र प्रतिपाद्यं प्रियवर्गश्रीकृष्णयोर् विलासः । प्रतिपादकः श्रीशुकः । तस्य विलासप्रतिपादने प्रवृत्तिः निरोधेनैव । तद् उक्तं

परिनिष्ठितोऽपि नैर्गुण्य उत्तमश्लोकलीलया ।
गृहीतचेता राजर्षे आख्यानं यद् अधीतवान् ॥ [भा.पु. २.१.९] इति ।

आत्मारामोऽप्य् अरीरमत् [भा.पु. १०.२९.४२], भगवान् अपि इति ऐश्वर्यान् निरोधः । यथा श्रीकृष्णस्य ऐश्वरान् निरोधेनैव विलासे प्रवृत्तिस्, तथा मुनीन्द्रस्यापि विलासव्याख्याने प्रवृत्तिः । अतः प्रतिपाद्यप्रतिपादकसम्बन्धस्योत्कर्षम् आहप्रियवर्गस्य श्रीकृष्णो विषय आधारश् च चन्द्रचन्द्रिकावत्, श्रीकृष्णस्य प्रियवर्गो विषय आधारश् च । अन्यथा एकतराभावे आभासः स्यात्, प्रियवर्गस्वान्तस्य श्रीकृष्णो विषय आधारश् च चन्द्रचन्द्रिकावत् । श्रीकृष्णस्वान्तस्य प्रियवर्गो विषय आधारश् च । प्रियवर्गस्य श्रीकृष्णाङ्गं विषय आधारश् च । प्रियवर्गस्वान्तस्य श्रीकृष्णो विषय आधारश् च श्रीकृष्णस्वान्तस्य प्रियवर्गो विषय आधारश् च प्रियवर्गस्य श्रीकृष्णाङ्गं विषय आधारश् च । प्रियवर्गस्थितस्य श्रीकृष्णचित्तं विषय आधारश् च । श्रीकृष्णस्य प्रियवर्गाङ्गं विषय आधारश् च । श्रीकृष्णचित्तस्य प्रियवर्गचित्तं विषय आधारश् च । प्रियवर्गचक्षुषः श्रीकृष्णो विषयः श्रीकृष्णचक्षुषश् च । एवम् अन्योन्यस्य विषयीविषयस्यावस्थोक्ता ग्रन्थस्यापि स एव विषय उक्तो नान्य इति ।

अनेन विषयवैशिष्ठ्यम् उक्तं प्रयोजनवैशेष्यम् आहनित्यकिशोरविलासस्फूर्त्या हृद्रोगस्य प्राकृतकामस्य शान्तिद्वारा लौकिककामेन श्रीकृष्णप्रियवर्गयोः परस्परविहारदर्शनौत्कण्ठ्यतदनुकूलत्वं चेदम् एव प्रयोजनम् अग्रे वदिष्यति । विक्रीडितं व्रजवधूभिर् [भा.पु. १०.३३.४२] इति । एतदनुसन्धानवान् मुनीन्द्रः स्वाभिप्रेतं विलासं कथयिष्यन् तावच् छ्रीकृष्णस्य मानसीलीलां विवृणोतिभगवान् इति । तत्रादौ भावोत्पत्तिम् आहतद् उक्तं रसार्णवेनिर्विकारस्य चित्तस्य भावः स्याद् आदिविक्रिया [र.सू. १.१९२] । साहित्यदर्पणेनिर्विकारात्मके चित्ते भावः प्रथमविक्रिया [सा.द. ३.९३] । प्रेमलक्षणंस प्रेमा भेदरहितं यूनोर् यद् भावबन्धनम् [र.सू. २.११२] इति । भावविशेष एव प्रेमा द्वयोर् अपरपर्यायत्वम् । यद्यप्य् अखण्डो नित्यसिद्ध एव प्रेमा तत्साधकाश् च नित्यसिद्धा एव तथाप्य् अङ्गाङ्गिनोः क्रमेण सम्बन्धस्योत्पत्तिः सम्बन्धिन्य् उपचर्यते राज्यसम्बन्धवत् । अथावधिभूतो भाव उच्यते । तद् उक्तं तत्र
प्रेम्णस् तु प्रथमावस्था भाव इत्य् अभिधीयते ।
सात्त्विकाः स्वल्पमात्राः स्युर् अत्राश्रुपुलकादयः ॥
भ्रूनेत्रादिविकारैस् तु सम्भोगे वा प्रवर्तकः ।
भाव एवाल्पसंलक्ष्यविकारो हाव इष्यते ॥
हाव एव विलासस्य पूर्णतां प्रतिपद्य वै ।
हेला नाम समाख्याता प्रेम पूर्वं गतां गता ॥
तत्र विभावैर् अनुभावैश् च सात्त्विकैर् व्यभिचारिभिः ।
विषयैः परिचारंश् च कृष्णो हि रतिम् आप्नुयात् ॥

तत्रालम्बनविभावः श्रीकृष्णः प्रियवर्गश् च । उद्दीपनविभावश् चन्द्रचन्द्रिकाचन्दनलेपनशरदृतुमल्लिकाद्याः । परस्परं यूनोर् भ्रूनेत्रादिविकारा अनुभावाः । व्यभिचारिणस् तु त्रयस्त्रिंशत्नेत्रागोचरे प्रिये ग्लानिमोहमूर्च्छादैन्यादयः । विषयास् त्व् अन्योन्यम् उभयोर् अङ्गादीनि, परिचारस् तु सखी इत्य् आदि । एतैः स्थायीभाव एष्यते । भावस् तु मानसो धर्मः उद्दीपनविभावेन मनसि विकारम् आपन्ने सति भावोद्बोधः । तस्मिंश् च सति उज्ज्वलस्थायिभावः सिध्यति । तस्मिंश् च सिद्धे श्रीकृष्ण आत्मानन्दपूर्णं मन्यतेऽतस् तदर्थं मयारम्भः । तत्राचार्यैर् उपद्धातत्वेनोक्तं पद्यं व्याख्यायते

ब्रह्मादिजयसंरूढदर्पकन्दर्पदर्पहा ।
जयति श्रीपतिर् गोपीरासमण्डलमण्डनः ॥ [भावार्थदीपिका १०.२९.१ब्]

तथाभूतो जातः ।

यद् वा, गोपीरासमण्डलं मण्डनं यस्य स साधारणो भूषणभूष्यभाव इत्य् उक्तात् प्राकृतकामस्येदं पौरुषं यच् चरमधातुपातेन ब्रह्मादीन् अप्य् अभिभवतीति कामस् तु श्रीकृष्णेनाभिभूतः । अग्रे वक्ष्यते । आत्मन्य् अवरुद्धसौरतः [भा.पु. १०.३३.२६] इति लिङ्गात् निरोधः लक्षणेनालौकिकेन कामेन जित एव यतः श्रीपतित्वम् उपेक्ष्य गोपीरासमण्डलमण्डनो जातः । वक्ष्यति च आत्मारामोऽप्य् अरीरमत् । अपि च आत्मारामता गौणीकृता दृश्यते गोपीरमणेन मधुररसस्फूर्त्या स्वरूपलाभस्य विवक्षितत्वाच् च । किं च साक्षात् मन्मथ इत्य् अनेन मन्मथस्यापि मोहेन सामर्थ्याभावोऽत्र आत्मन्य् अवरुद्धसौरतः [भा.पु. १०.३३.२६] इत्य् अयम् एव चित्रम् । यद् व्रजसुन्दरीणां विलासैः श्रीकृष्णमनसि निरुद्धे सति मनोजन्यकार्यस्यापि निरोधोऽतो मनः कार्यविशेषस्य चरमधातोर् अपि निरोधो जात इति । अयम् अर्थः इति ज्ٌएयम् । अन्यथानेकयूथवतीनां व्रजबल्लवीनां समाधानं न स्याद् इति तासां निरोधस्य वैलक्षण्यान्तरं निरूपयिष्यते ।

तदङ्गसङ्गप्रमुदाकुलेन्द्रियाः
केशान् दुकूलं कुचपट्टिकां वा ।
नाٌजः प्रतिव्योढुम् अलं व्रजस्त्रियो
विस्रस्तमालाभरणाः कुरूद्वहः ॥ [भा.पु. १०.३३.१८] इति ।

प्रस्तुतम् आह

लीलात्र त्रिविधा प्रोक्ता मानसी वाचिकी तथा ।
शरीरेण तृतीया च तासां भेदा पृथक् पृथक् ॥

मानसी लीला, यथा
आगतासु विधास्येऽहं स्वागतं तासु सुन्दरम् ।
भयं प्रदर्शयिष्येऽहम् इहामुत्र च यन् महत् ॥
पश्चाद् धर्मं प्रवक्ष्यामि तासां हार्दपरीक्षया ।
श्रोष्यामि तासु युक्तिं च धैर्यच्युतिम् अहं पराम् ॥
रासक्रीडां करिष्यामि ताभिः सर्वाभिर् अद्भुताम् ।
आलिङ्गनं नखोल्लेखं संलापनर्म चोत्तमम् ॥
ताभिः सह करिष्यामि वरदानं यथा कृतम् ।
एवं हि मानसी लीला ध्यानानन्दमयी स्वयम् ॥
किं च
स्वागतं वो महाभागाः प्रियं किं करवाणि वः ।
तासां भावपरीक्षार्थम् इत्य् आद्या वाचिकी स्मृता ।
बाहुप्रसारितेत्य् आद्या शरीरा बहुधा मता ॥ इति ।

ननु यदि वेदपुराणप्रमान्या लीला नित्यत्वं श्रूयते विष्णुपुराणेसोऽपि कैशोरकवयो मानयन् मधुसूदनः इति । सदा रासरसोन्मत्तः, तद् व्रजदेवीकदम्बस्थः क्रीडत्य् एव सादिवद् रासक्रीडा कथम् उच्यते तत्राह । यथोक्तम्पुण्यं मधुवनं यत्र सान्निध्यं नित्यदा हरेः । अन्यच् च मथुरा भगवान् यत्र नित्यं सन्निहितो हरिः इति मथुरायां नित्याधिष्ठानत्वे देवक्याम् आविर्भावेन सादित्वम् इव वर्ण्यते ।

तथात्र कुमारीणां वरदानप्रयुक्तोऽयम् रासविलासः सादिर् इव निरूप्यते । अत्र वृन्दारण्ये त्व् ऋतवो देशविभागेन तदावर्तन्त एव तथा शरदृतुनिवासप्रदेशे शरत् सम्पादितां श्रियं दृष्ट्वा प्रतिश्रुता रात्रयः स्मृतिपथम् अवतीर्णाः मयेमा रंस्यथ क्षपा [भा.पु. १०.२२.२७] इति ताः प्रतिश्रुता रात्रीर् वीक्ष्य शरदा उत्फुल्लामल्लिकाश् च वीक्ष्य रात्रिविशेषणम् । भगवान् अपि ऐश्वर्यसुपूर्णोऽपि तद् उपेक्ष्य निरोधात्मकविलासेनैव व्रजसुन्दरीभिः सह रमणे मनश् चक्रे मनो चकारेत्य् अर्थः ।

व्रज पञ्चविधा गोप्यःनित्यसिद्धा उपासनासिद्धाः श्रुतयः ऋषयः देव्यश् च । नित्यसिद्धा दृष्टाः । श्रुतीनां रिरंसाजनि । तद् उक्तं बृहद्वामनपुराणेतत्कदम्बकमध्यस्थः किशोराकृतिर् अच्युत इति तं दृष्ट्वा रिरंसा जाता । ताभ्यो भगवता वरो दत्तःपुरा सारस्वते कल्पे व्रजे गोप्यो भविष्यथ । एता कुमार्यस् तु श्रुतय इदानीम् अपि पूर्वानुरागं दृष्ट्वा कात्यायन्यर्चनप्रभवपुण्या व्याजेन वरो दत्तो मयेमा रंस्यथ क्षपा इति । तास् तु कुमार्यो नवानुरागेण रिरंसया तं कालं प्रतीक्ष्यमाणा एव स्थिताः । कदास्मान् आहूय रमयिष्यतीति । अतः तस्मिंस् तस्मिन् प्रतिश्रुते समये ता प्रतिश्रुता रात्रीर् वीक्ष्य रन्तुं मनश् चक्रे । इदानीं शरत्कालीना रात्रय एव भावोद्बोधिका जाता इति भावः । भावोद्बोधे लिङ्गे अग्रे वक्ष्यति । जगौ कलं वामदृशां मनोहरम् इति । यद्यपि व्रजे द्वादशा रसाधिकारिणो वर्तन्ते सर्वैर् अपि ध्वनिर् आकर्णत्, तथापि वेणुध्वनिना मधुररसाधिकृतानाम् एवाकर्षणं नान्येषाम् इति ।

ननु वरदानसमय एव किम् इति । नाभिरमितास् तत्रायम् अभिसन्धिः पूर्वम् अल्पवयस्कत्वेन रमणार्थम् आकारणं नोचितम् इति । अधुना रमणानुकूलवयस्त्वेन योग्या दृष्टा कारिता । श्रीकृष्णस्य सदा कैशोरकम् एव वयो जातं ततो रमणयोग्यता जाता । एतद् उक्तं पराशरेण
सोऽपि कैशोरकवयो मानयन् मधुसूदनः ।
रेमे ताभिर् अमेयात्मा क्षपासु क्षप्ताहितः ॥ [वि.पु. ५.१३.६०] इति ।

हरिवंशे
युवतीर् गोपकन्याश् च रात्रौ सङ्कल्पकालवित् ।
कैशोरकं मानयानः सह ताभिर् मुमोद ह ॥ [ह.वं. २.२०.१८] इति ।

उत्फुल्लमल्लिका इत्य् अनेन वृन्दावनलतानाम् उद्दीपनत्वं सूचितम् । शरद् एति शरदृतोऽपि साहय्यं सूचितम् ।

नन्व् एकेन श्रीकृष्णेन बहूनां तासां रमणं कथम् ? सर्वासाम् एवैकदैव सान्निध्यं च कथम् ? वक्ष्यति चाग्रे तासां मध्ये द्वयोर् द्वयोः [भा.पु. १०.३३.३] प्रविष्टेनेति चेत् तत्राहयोगमायाम् उपाश्रित इति । तत्र केचिद् बाहुः योगमाया लीलोपयोगिनी काचिद् अचिन्त्यशक्तिः अग्रे वक्ष्यति योगेश्वरेणचिन्त्यशक्तिमतेति ताम् उप समीपे आश्रितः । सा च कृष्णस्वस्वरसाधिकारेषु ते ते निरुद्ध्यन्ते अग्रे वक्ष्यति मन्यमाना स्वपार्श्वस्थान् स्वान् स्वान् दारान् व्रजौकसः [भा.पु. १०.३३.३७] इति ।

यद् वा, योगे संयोगे या माया कृपा स्नेह इति यावत् ताम् उपाश्रितः । स्यात् कृपादम्भयोर् माया इति विश्वः ।

यद् वा योगो व्रजसुन्दरीभिः संयोगः । तस्मिन् या मा लक्ष्मीः शोभेति यावत् तस्या आयः प्राप्तिः यया मुरल्या तां मुरलीम् उप समीपे आश्रितः कदाचिद् अपि न त्यजति यथान्योऽपि नायको नायिकाभिसरणे रतिम् आश्रितो भवति तथा श्रीकृष्णोऽपि मुरलीं सहचरीम् इव मन्यमानस् तदाश्रित एव तिष्ठति । जगौ कलम् इति लिङ्गाच् चेति ।

यद् वा, योगस्यैश्वर्यादेर् मा सम्पत् तत्र उपाश्रितोऽपि रन्तुं मनश् चक्रे ।

यद् वा, योगस्यैश्वर्यादेर् मा सम्पत् तस्याम् उप समीपे स्थितायाम् अपि ताम् अनादृत्येत्य् अर्थः । रमणानुकूलत्वेन वीक्ष्य प्रतिश्रुता रात्रीर् एवाश्रित इत्य् अन्वयः ।

यद् वा, योगमायां योगे वक्षसो योगे निमित्ते सप्तमी वर्तमाना या मा लक्ष्मीस् तथा स्थितायाम् अपि ताम् उपेक्ष्येत्य् अर्थः । याभिः सह रमणं चिन्तनं ता एवाश्रित इत्य् अर्थः । आर्थिकोऽयम् अर्थः व्यٌजनावृत्त्या वा ।

यद् वा, योगमाया काचिद् वृद्धा तपस्विनी रमणानुकूलाम् उपाश्रितः ।

यद् वा, अभिज्ٌआस् त्व् एवं वदन्ति योगे सम्भोगलक्षणे संयोगे या माया अघटितघटनाचातुरी ताम् उप आधिक्येनाश्रित उपाधिके चेति कर्म प्रवचनीयत्वं यया एकेन स्वरूपेण बह्वीनां सान्निध्यं तासां मध्ये द्वयोर् द्वयोः [भा.पु. १०.३३.३] इति वक्ष्यमाणत्वाच् च स्वैकनिकटत्वमान इति ।

यद् वा, योगे माया स्वाभाविकी लाघवशक्तिर् एवेति रात्री वीक्ष्येति रात्रयोऽपि स्त्रियः शरद् अपि स्त्री मल्लिका अपि स्त्रीजातयः । अतः एवम्भूते पुरुषप्रवेशशून्ये वृन्दावनप्रदेशे रमणयोग्यां नित्यसिद्धां सामग्रीं दृष्ट्वा व्रजदेवीभिः सह रन्तुं मनश् चक्रे पूर्णमनोरथं चकारेत्य् अन्वयः । तस्य सत्यकामत्वात् सत्यसङ्कल्पत्वाच् चसत्यकामः सत्यसङ्कल्पः इति श्रुतेः ।

यद् वा, भगवान् अपि भगो भागस् तद्वान् अपि नन्दपुत्रत्वात् वात्सल्यरसालम्बनत्वात् नन्दयशोदाभ्यां लाल्यमानत्वात् सकलसुखपूर्णोऽपि वर्षपर्यन्तं धैर्यम् अवलम्बमानोऽपि ता प्रसिद्धाः मधुररसोद्दीपका रात्रीर् वीक्ष्य रन्तुं मनश् चक्रे । रात्रिदर्शनेन धैर्यच्युतिर् जातेति सूचितम् । तत्रापि विशेषं व्याचष्टेशरदेति उत्फुल्लमल्लिका इति । शरत्कृत्साहाय्यम् इति भावः ।

यद् वा, अयोगे माया दम्भका पद्यम् इति यावत्, ताम् उपाश्रितः व्रजौकसां समीपे कपटप्रकाशनात् । अयम् अर्थःव्रजसुन्दरीभिः सदा सम्बन्धेऽपि नान्योपलक्षितो विलासं करोत्य् एव यतो रसः परोक्ष्यं प्रकाशते इति श्रुते स्यात् । कृपादम्भयोर् माया इति विश्वः । मधुररसावलम्बनाश्रयम् अन्तरेण नात्मानं पूर्णं मन्यते । अत एव रन्तुं मनश् चक्रे ।

यद् वा, योगं भगवान् अपि सोऽप्य् ऐश्वर्यं तिरस्कृत्य रन्तुं मनश् चक्रे । अगमायाम् अङ्गेषु स्थावरेषु तरुषु या माया कृपा ताम् उप समीप एवाश्रितः वृन्दावनतरुषु स्नेहम् आश्रितः । तेषाम् असङ्कोचनं कुर्वन् एते विलासोपयोगिनो मद्विलाससाक्षिण इत्य् एवं विचार्य तेषां मध्ये स्थितः सन् रन्तुं मनश् चक्रे इति व्रजसुन्दरीमनोऽनुरٌजनानुकूलं सङ्कल्पं कृतवान् इत्य् अर्थः । अहो अमी देववरामरार्चितम् इति तरुषु श्रीकृष्णस्नेहस्य प्रसिद्धत्वाच् च ॥१॥

विश्वनाथः  
श्रीरामकृष्णगङ्गाचरणान् नत्वा गुरून् उरुप्रेम्णः ।
श्रीलनरोत्तमनाथश्रीगौराङ्गप्रभुं नौमि ॥
प्रणम्य श्रीगुरुं भूयः श्रीकृष्णं करुणार्णवम् ।
लोकनाथं जगच्चक्षुः श्रीशुकं तम् उपाश्रये ॥
गोपरामाजनप्राणप्रेयसेऽतिप्रभुष्णवे ।
तदीयप्रियदास्याय मां मदीयम् अहं ददे ॥
अथ पञ्चभिर् अध्यायैः पञ्चप्राणसमैर् मुनिः ।
रासं प्राह हरेः सर्वलीलासम्पच्छिरोमणिम् ॥
रासो जयति यद् दत्तसौभाग्या गोपयोषितः ।
धरास्था अधरीचक्रुः सर्वोर्ध्वस्थां रसाम् अपि ॥
ऊनत्रिंशे वेणुनादपारुष्यविषवर्षणम् ।
गोपिकाचातकीषाभिः क्रीडान्तर्धिश् च वर्ण्यते ॥

इह खलु सप्तवर्षवयसि वर्तमानेन भगवता कार्तिकस्याम् आवस्यायां कर्मवादोत्थापनेन इन्द्रमखभङ्गः कृतः । तच्छुक्लप्रतिपदि गोवर्धनमखोत्सव । द्वितीयायां यमुनातीरे भ्रातृद्वितीयाभोजनोत्सवः, श्रीमुनीन्द्रेणावर्णितोऽपि ज्ٌएयः । तत्रैव वर्णिता इन्द्रकोपोक्तयश् च, तृतीयाम् आरभ्य नवमीपर्यन्तं, गोवर्धनधारणम् । दशम्यां गोपानां विस्मयकथाबाहुल्यं, एकादश्यां गोविन्दाभिषेकं, द्वादश्यां वरुणलोकगमनं, पौर्णमास्यां ब्रह्मलोकगमनम् । ततश् च शरदः समाप्तत्वात् तदुत्तरे वर्षे अष्टवर्षवयस्त्वे सत्याश्विनपूर्णिमायां रासोत्सवः सर्वलीलोत्सवमुकुटमणिस् तं वक्तुम् आरभतेभगवान् अपि षडैश्वर्यपूर्णोऽपि रन्तुं मनश् चक्रे रमणस्योद्दीपनालम्बनानां कालदेशपात्राणां शरद्यामिनी वृन्दावनव्रजवनितानां सर्वोत्कृष्टमाधुर्येणाकृष्टत्वाद् इति भावः । शतकोटिविलासिनीनाम् उज्ज्वलरसचिन्तामणीनां सौस्वर्यसौन्दर्यसौकुमार्यसौरभ्यमाधुर्यवैदग्ध्यतौर्यत्रिकाणि बहुविधानि परमरुचिराणि स्वीयश्रोत्रादीन्द्रियैर् जिघृक्षुः स्वीयसौन्दर्यादीनि तदीयश्रोत्रादिभिस् ता जिग्राहयिषुश् च बभूव, प्रेमवश्यत्वाद् एकस्याम् एव रजन्याम् अव्यवधानेन यदा तदा सत्यसङ्कल्पताशक्त्या प्रेरितया योगमायया दुर्घटघटनापटीयस्या शक्त्या प्रहरचतुष्टयवत्यास् तस्या एव रात्रेर् मध्ये तावद्विलाससमापयित्र्यः परः शतकोटिरात्र्य आनीय दर्शिताः । अत एव ता रात्रीर् वीक्ष्येति बहुवचनम् । ब्रह्मरात्र उपावृत्त इत्य् अग्रेऽपि वक्ष्यते प्रसिद्धार्तह्तत्पदोपन्यासान् नानागुणवतीर् इति रात्रीणाम् उत्कर्षः । शरदा टवन्तः शरदायाम् अपि उत्फुल्ला मल्लिका यासु ताः । शरद्य् अपि मल्लिकाः कुन्दस्रजः कुलपतेर् इह वातिगन्धः इति कुन्दान्य् अपि । रेमे तत्तर्लानन्दिकमलामोदवायुना इति रात्राव् अपि कमलानि पुष्पन्तीति वृन्दावनस्योत्कर्षः । शरदोत्फुल्लमल्लिका इति पाठे शारद्यश् च ता उत्फुल्लमल्लिकाश् चेति ता रन्तुम् आरेभे रेमे इत्य् उक्ते आत्मारामस्य स्वत एव पूर्णकामस्य भगवतस् तस्य व्रजवनितासु रमणं बाह्यं नवविडम्बनम् एवेति कश्चिद् व्याचक्ष्तेत्य् अतो रन्तुं मनश् चक्रे इत्य् उक्त्या रमणम् इदम् आन्तरम् एव न तु बाह्यम् इति ज्ٌआपितम् । सत्यम् आन्तरम् एवेदं रमणं किन्तु व्रजसुन्दरीणां भक्तत्वात् तदनुरोधेनैवेति कश्चिद् व्याचक्षीतेत्य् अतश् चक्र इत्य् आत्मनेपदं प्रयुक्तम् । रमणस्य स्वसुखार्थकत्वं बोधयति, ततश् च इत्थम्भूतप्रेमाणो व्रजसुन्दर्यो यत् तासु भगवान् स्वतः सर्वसुखपूर्णोऽपि रन्तुं मनश् चक्रेआत्मारामाश् च मुनयः इत्य् अत्र इत्थम्भूतगुणो हरिः इतिवत् । अतो व्रजसुन्दरीणाम् अपि परमोत्कर्षः । तथा

सोऽपि कैशोरकवयो मानयन् मधुसूदनः ।
रेमे ताभिर् अमेयात्मा क्षपासु क्षप्ताहितः ॥ [वि.पु. ५.१३.६०] इति ।

युवतीर् गोपकन्याश् च रात्रौ सङ्कल्पकालवित् ।
कैशोरकं मानयानः सह ताभिर् मुमोद ह ॥ [ह.वं. २.२०.१८]

इति श्रीविष्णुपुरानहरिवंशयोर् मानयन् आदृतं कुर्वन्न् इत्य् अर्थः । ताभिः सह विहाराभावे स्वीयकैशोरयोऽप्य् अवमानितं स्याद् अत एवोक्तम् अभियुक्तमहानुभावैः । कैशोरं सफलीकरोति कलयन् कुٌजे विहारं हरिः इति सर्वथैव व्रजवनितानाम् अप्य् उत्कर्षो ध्वनितः । तत्र चोक्तानुक्तसर्वेति कृत्यसमाधानार्थम् आहयोगमायां स्वीयाचिन्त्यचिच्छक्तिवृत्तिम् उप आधिक्येन आश्रित इति स्वाश्रितानाम् अपि ताम् आश्रित इति प्रयोगात् तस्या अप्य् अत्र सौभाग्याधिक्यम् ॥१॥

 ओ)०(ओ

॥ १०.२९.२ ॥

तदोडुराजः ककुभः करैर् मुखं
प्राच्या विलिम्पन्न् अरुणेन शन्तमैः ।
स चर्षणीनाम् उदगाच् छुचो मृजन्
प्रियः प्रियाया इव दीर्घदर्शनः ॥

श्रीधरः तदा तस्मिन्न् एव क्षणे तत्प्रतीतये उडुराजश् चन्द्र उदगाद् उदितः । किं कुर्वन् ? दीर्घकालेन दर्शनं यस्य स प्रियः स्वप्रियाया मुखम् अरुणेन कुङ्कुमेन यथा विलिम्पति तथा प्राच्याः ककुभो दिशो मुखं शन्तमैः सुखतमैः करै रश्मिभिर् अरुणेनोदयरागेण विलिम्पन्न् अरुणीकुर्वन्न् इत्य् अर्थः । स प्रसिद्ध उडुराजः । तथा चर्षणीनां जनानां शुचस् तापग्लानीर् मृजन्न् अपनयन् ॥२॥

वंशीधरः  तदा भगवतो रिरंसासमये । तस्य हरेः प्रीतये । तमसि गोपाङ्गनास्फुटदर्शनं स्यादित्य् अभिप्रेत्येत्य् अर्थः । उडुभिस् ताराभिः राजत इति । यथाहम् उडुभी राकेशे राजे तथा भगवान् अपि व्रजाङ्गनाभी राजत्व् इत्य् अभिप्रायक उडुराज इति शब्दः । दीर्घं बृहत् दर्शनं स्वरूपं यस्य सः । पूर्णिमेन्दोः पूर्णकलत्वाद् इत्य् अर्थः । प्रियः भर्ता । स्वप्रियायाः । अरुणं कुङ्कुमे रक्ते सन्ध्यारागेऽर्कसारथौ इति धरणिः । प्राच्याः ककुभ इन्द्रेशाٌआः । परपत्न्याः इत्य् अर्थः । अनेन, यद् यद् आचरति श्रेष्ठः [गीता ३.२६] इति न्यायेन यद्य् यस्मद्वंशप्रवर्तकश् चन्द्र इन्द्रभार्यायाः प्राच्या मुखं विलिम्पति, तदा कुलपरम्परागतत्वाद् अस्माकम् एतत् सदृशकर्मणि न दोष इति विमृश्य भगवान् प्रीतो भवत्व् इत्य् उक्तं स्वामिचरणैःतत्प्रीतये इति । इत्य् अर्थ इति । अरुणतापादनम् एवात्र विलिम्पनपदार्थः । चर्षणीनां मनुष्याणां वा सस्यानां,

अर्यम्णो मातृकापत्नी तयोश् चर्षणयः सुताः ।
यत्र वै मानुषी जातिर् ब्रह्मणा चोपकल्पिता ॥ [भा.पु. ६.६.४२] इत्य् उक्तेश् चर्षणयो मनुष्याः ।

चर्षणिर् मानुषे सस्ये श्रान्ते चाध्वनि वाहने इति निरुक्तिकोशः । सस्यपक्षे खरकिरणसन्तापम्लानरूपाः शुच इति ज्ٌएयम् ॥२॥

चैतन्यमतमٌजुषा  तदेत्य् आदि । तदा तस्मिन्न् एव समये यदा रन्तुं मनश् चक्रे तदैवेत्य् अर्थः । सेवा समयम् आकलय्य भृत्य इवोपसन्न इति यावत् ॥२॥

वैष्णवतोषणी  एवं निजरिरंसया चन्द्रम् अपि प्राचीदिशा प्रियः प्रिययेव रन्तुम् उद्यतं मन्यमानस्य श्रीभगवतो भावम् अभिव्यٌजयन्न् तासां रात्रीणाम् उत्तमाङ्गरूपायाम् अस्याम् अभिव्यक्तसर्वमङ्गलसूचकम् अन्यद् अप्य् आहतदेति । उडूनां राजेति ता अपि तत्परिवारत्वेनोदगुर् इति ध्वनितम् । रश्मिभिर् अरुणेनेति करणद्वयम् उभयेषाम् अपि साधकतमत्वात् रश्मिधृतेन रागेणेत्य् अर्थः । विशेषेण लिम्पन्न् इति पूर्णचन्द्राभिप्रायेणैव ततो राकैवेयं तिथिः पूर्णत्वं च तस्य तिथ्यन्तरे श्रीभगवदिच्छापेक्षया तदेत्य् उक्त्या स्वारस्यात् । किं वा, उत्फुल्लमल्लिकारात्रीर् वीक्ष्येतिवत् तस्याप्य् उद्दीपनत्वेन सहजोद्गमौचित्यात् । राकेशकररٌजितम् इति वक्ष्यमाणानुसारेण तत्तिथाव् एव तात्पर्यात् स इति ता इतिवत् न केवलम् एवम् अमुना प्राचीदिश एव तापोपहृतः, किन्तु सर्वेषां जनानाम् अपीत्य् आहचर्षणीनाम् इति । शुचः शरदर्कजसन्तापदुःखानि । यद् वा, मनोदुःखानि भगवतः सर्वशक्त्याश्रयपरमशक्तिरूपाणां तासाम् अनुल्लासोल्लासाभ्यां स्वत एव सर्वेषां तत्तद्भावात् श्रीकृष्णजन्मदिनादिवत् प्रियः प्रियाया इवेति सरागत्वसाधुत्वानन्यत्वादिनान्योन्यं रुचिविशेषेषो दर्शितः । अत एव तत्परिजनानां शोकाश्रूणि मार्जयन् यथासौ परमसुखकरेण लिम्पति । तथेति व्यٌजितं दीर्घदर्शन इत्य् अनेन परमौत्कण्ठ्यं च सूचितम् । एवं सर्वम् इदं श्रीभगवतो रिरंसाविर्भावनम् ऊह्यम् ॥२॥

बृहद्वैष्णवतोषणी  एवं निजरिरंसया चन्द्रम् अपि प्राचीदिशा स प्रियम् एव रन्तुम् उद्यतं मन्यमानस्य श्रीभगवतो भावम् अभिव्यٌजयन्न् इव तद्रिरंसास्मरणेनोदितभावविशेषः प्राचीदिशा नायिकया सह चन्द्रस्य नायकभावप्रदर्शनेनोदयम् आहतदेति । यदा मनश् चक्रे तदानीम् एव उडूनां तारकाणां राजेति ता अपि तत्परिवारत्वेनोदगुर् इति ध्वनितम् । तासां च पूर्णचन्द्ररात्राव् अल्पप्रकाशताविवक्षया परिवारत्वापेक्षया चोदयस्य गौणतयोक्तिः । विशेषेण लिम्पन्न् इति पूर्णचन्द्राभिप्रायेणैव पूर्णत्वं च तस्य पौर्णमास्या किं वा तया विनापि तिथ्यन्तरे भगवद्रिरंसापेक्षया,शन्तमैर् अमृतमयैर् इत्य् अर्थः । सर्वतापापहारित्वात् स काम्य् अम्बुराशिपरिवर्धनतया प्रसिद्धः ।

न केवलम् एवम् अमुना प्राचीदिश एव तापोऽपहृतः किन्तु सर्वेषां जनानाम् अपीत्य् आहचर्षणीनाम् इति शुचः शरदर्कजसन्तापदुःखानि एतच् च श्रीभगवतो रिरंसोद्दीपनद्वारा प्रायो गोपकन्यावर्गचिरविरहतापापनोदनाभिप्रायेण, जगत्पूज्यानां तासां शुगपनोदनेन जगताम् एव स्वतः शुगपनोदनसिद्धेः । प्रियः प्रियाया इवेति सरागत्वसाधुत्वानन्यत्वादिनान्योन्यं प्रीतिविशेषेषो दर्शितः । अत एव परिजनानां शोकाश्रूणि मार्जयन् यथासौ परमसुखमयकरेण लिम्पति । दीर्घदर्शन इत्य् अनेन परमौत्कण्ठ्यं सूचितम् । एवं सर्वम् इदं श्रीभगवद्रिरंसाविर्भावनम् ऊह्यम् ॥२॥

क्रमसन्दर्भः  करैर् अरुणेन तद्गतोदयरागेण ॥२॥

बृहत्क्रमसन्दर्भः  तदोक्तप्रकारासु सर्वास्व् एव रात्रिषु पूर्णत्वेन चन्द्रमा अप्य् एक एव नायकत्वेनासीद् इत्य् आहतदोडुराज इत्य् आदि । तदा तस्मिन्न् एव समये यदा भगवान् रन्तुं मनश् चक्रे । तदैव सेवकस्येयम् एव रीतिर् ईश्वरेच्छा समकालम् एवोपसत्तिर् इति यत्, स इति पूर्णत्वेन प्रसिद्धः । उडुराज उदगाद् उदियाय । किं कुर्वन् ? करैः किरणैः प्राच्याः ककुभो मुखम् अरुणेन अरुणिम्ना, गुणवचनोऽयम् । विलिम्पन् रٌजयन्न् इत्य् अर्थः । यद्यपि बह्वीनां रात्रीणां पतिस् तथापि प्राची दिग् एव तस्य प्रियेति ताम् एवादौ सादरम् अनुनयन् । पुनः किं कुर्वन् ? चर्षणीनां जनानां शुचौ मृजन् निर्मलीभावं कुर्वन् । तत्र दृष्टान्तः । प्रियः श्रीकृष्णः सर्वासां व्रजदेवीनां वल्लभोऽपि चर्षणीनां सखीजनानां शुचो मृजन् अरुणेन कुङ्कुमेन करैः करव्यापारविशेषैः प्रियाया राधाया मुखं लिम्पन्न् इति वाक्यार्थोपमा । कीदृशः ? उडुराजः प्रियो वा दीर्घदर्शनः । बह्वीषु रात्रिषु परिपूर्णतयैकरूपेयेण वर्तिष्यमाणत्वाद् दीर्घम् अपरिच्छिन्नं दर्शनं यस्य । पक्षे प्रियया सह दीर्घं सर्वकालीनं दर्शनं यस्य, स्वाधीनभर्तृकत्वात् तस्याः । अथवा, दीर्घदर्शनो दीर्घलोचन इत्य् अर्थः ॥२॥

रसिकाह्लादिनी  तद् एवं श्रीकृष्णमनसि रिरंसापूर्णेऽपि भावरूपां प्रथमविक्रियाम् आपन्ने सति चन्द्रस्यापि तत्कार्यत्वाद् उद्दीपनविभावत्वाच् च चन्द्रमा मनसो जात इति श्रुतेः । कार्योन्मुखे सति कार्यं स्वयम् एवोदेति । यथा रात्रीशरन्मल्लिकानाम् उद्दीपनविभावत्वं तथा चन्द्रस्यापि उद्दीपनविभावत्वम् । अतः तस्योदयम् आहतदेति । तास्व् अनुरागशैथिल्यं कुर्वन्, यथा श्रीकृष्णो रमायाम् अनुरागशैथिल्यं कृतवान् तथैव चन्द्रोऽपि स्वकीयासु पूर्णम् उज्ज्वलरसं प्राप्नुवत् परकीयायां प्राच्यां दिशि पूर्णं रसम् अनुभवितुम् उदत् । प्राची इन्द्रस्यैव स्याद् दिग्देवानाम् इति श्रुतेः । किं कुर्वन् ? प्राच्याः ककुभो मुखं शन्तमैः करैर् अरुणेन विलेपनं प्राची पूर्वानुरागवती । अतस् तस्याः सूर्येण सम्बन्धमात्रं ज्ٌआत्वा सक्रोध इवारुण्यम् अभिव्यٌजन् उदगात् फुल्लैः कुमुदकुन्दादिभिर् मुखविकासेन पूर्वानुरागं विचिन्त्य ताम् अनुसरन् शन्तमैः करैर् अस्माभिः करतुल्यैह् प्रणयकोपं कुर्वन् तेनोदयरागेण तस्याः ककुभो मुखं विलिम्पन् दिवाकरे तस्या अनुरागभावम् आलक्ष्य यत् परित्यज्यान्यत्र गतत्वात् वस्तुतस् तु श्रीकृष्णमनसोऽनुराग एव चन्द्रमस्यम् इत्य् उक्तम् आसीत् मनः कार्यत्वात् नवकुङ्कुमारुणम् इत्य् उत्तरश्लोके वक्ष्यति कारणगुणा हि कार्यगुणान् आरम्भत इति न्यायात् पुनः किं कुर्वन् चर्षणीनां कृताकृतज्ٌआनवतां जनानां शुचः द्विआ शरदर्कांशुजां तापान् मृजन्न् आशयन् यद् वा चर्षणीनां सर्वत्र यदि भ्रमतां भगवद्भजनम् अन्तरे क्वचिद् दैत्यभयप्राप्नुवतां जनानां शुचः पश्चात् तापान् मृजन् दूरीकुर्वन् भगवदानन्दस्य पूर्णचन्द्रद्वाराभिव्यٌजितत्वात् तस्मिन्न् एव समये सर्वेषां व्रजौकसां तापमार्जनं जातम् इति भावः । अन्यार्थेऽप्य् आकुला भवेयुर् इति । वक्ष्यति च मन्यमाना स्वपार्श्वस्थान् इति । तस्मिन्न् उदिते सर्वेषां परमानन्दो भवत्य् एव । तापहरणम् अवान्तरव्यापार अन्धकारनिवृत्तिश् च किं च यथा श्रीकृष्णस्य व्रजवल्लवीमनोऽनुरٌजनम् उद्देश्यं तथा चन्द्रस्यापि प्राचितापापनोदनम् उद्देश्यं सर्वजनतां पापहरणम् आनुषङ्गिकमिति । चन्द्रेण कार्यद्वयं साधितम् इत्य् अत्रानुरूपं दृष्टान्तम् आहप्रियः प्रियाया इवेति दीर्घकालेन दर्शनं यस्य स प्रियः प्रीतिविषयः दीर्घोत्कण्ठायुक्तः प्रियादर्शनेन गतव्यथः प्रियाया विरहतापम् अपनेष्यन् नवकुङ्कुमेन मुखं विलम्पतीतिवत् अनेन विरहतापहरणं परमानन्ददातृत्वं च कार्यद्वयं सूचितम् इति ॥२॥

विश्वनाथः  तदैवोद्दीपनान्तरं च प्रादुर्बभूवेत्य् आहतदा उडुराजश् चन्द्र उदगात् । किं च, न केवलम् अयम् उद्दीपन एव अपि तु गोपस्त्रीरमणस्य तस्य प्रमाणीभूत इत्य् आहककुभ इति । दीर्घकालेन दर्शनं यस्य स प्रियो रमणः प्रियायाः स्वरमण्या मुखम् अरुणेन कुङ्कुमेन स्वकरधृतेन यथा विलिम्पति तथा प्राच्याः ककुभो दिशः मुखं शन्तमैः सुखतमैः करैः किरणैर् धृतेन अरुणेन उदयरागेण लिम्पन्न् अरुणीकुर्वन्न् इत्य् अर्थः । स प्रसिद्ध एव चर्षणीनांअर्यम्नो मातृका पत्नी तयोश् चर्षणयः सुताः यत्र वै मानुषी जातिर् ब्रह्मणा परिकल्पिता [भा.पु. ६.६.४२] इति षष्ठोक्तेर् मानुषजातीनां शुचः सन्तापान् मृजन् अपनयन् । अयम् अर्थःकृष्णस्य स्वकुलादिपुरुषः स पुरातनोऽपि द्विजराजोऽपि रमणार्हबहुतरस्वस्त्रीमान् अपि प्राच्या दिश इन्द्रभार्यात्वात् परस्त्रियो मुखं स्वकरैः स्पृशति, स्पृशन्न् एव स्वयं तस्याम् अनुरक्तस् ताम् अप्य् अनुरागवतीं करोति यदि तदा कृष्णस्य तद्वंशस्य नवीनवयसो गोपजातेर् अलब्धविवाहत्वात् स्वीयस्त्रीरहितस्यार्थं च स्वसौन्दर्येण मानुषी जातीर् आनन्दयतो गोपस्त्रीरमणे कः खलु दोष इति ॥२॥

 ओ)०(ओ

॥ १०.२९.३ ॥

दृष्ट्वा कुमुद्वन्तम् अखण्डमण्डलं
रमाननाभं नवकुङ्कुमारुणम् ।
वनं च तत्कोमलगोभिर् अٌजितं
जगौ कलं वामदृशां मनोहरम् ॥

श्रीधरः कुमुत् कुमुदं विकसनीयं विद्यते यस्य तं कुमुद्वन्तम् । न खण्डं मण्डलं यस्य तम् । रमाया आननस्याभेव आभा यस्य तम् । नवकुङ्कुमम् इवारुणम् एवंविधं चन्द्रं दृष्ट्वा । तथा वनं च तस्य कोमलैर् गोभी रश्मिभी रٌजितं दृष्ट्वा कलं मधुरं जगौ अगायत । कथम् । वामदृशां वामा मनोहरा दृशो यासां तासां मनोहरं यथा ॥३॥

वंशीधरः  कुमुदं रात्रिविकाशि कमलम् । विकसनीयं प्रकाशनीयम् । यद् वा कौ भूमौ मुद् यतः सा प्रभा तद्वन्तम् । तस्य चन्द्रस्य । गोभिः किरणैः । नृस्त्रियो स्वर्गवज्राम्बुरश्मिदृग्बाणलोमसु इति केशवोक्तेः । रٌजितं मण्डितम् । कलम्, कलं शुल्के त्रिष्व् अजीर्णे नाट्योक्तमधुरध्वनौ इति मेदिनी ।

गूढार्थस् तुवामदृक् ईकारस् तद्युक्तं कलं क्लीम् इति बीजम् । अं वासुदेवं मानयति विज्ٌआपयतीत्य् अं मनः सान्तोऽयं द्वितीयाया अलुग् आर्षः । तच् छ्रुत्वा वासुदेवो वादयतीति ज्ٌआयते । पुनः औ अकारौ हरति त्यजतीत्य् अहरम् । कलम् इत्य् अत्र अकारयोस् त्यागपूर्वकम् ईकारसङ्गत्या क्लीम् इति सम्पद्यते । तथा चकामबीजं जगौ । वंशपर्वद्वारा विरहकर्षितप्रेमरसार्द्रतद्धृदयक्षेत्रे कामम् उद्भावयामास वपनेनेवेति तत्त्वम् ॥३॥

चैतन्यमतमٌजुषा  वनं चेत्य् आदि । तत् कोमलगोभिर् अٌजितं म्रक्षितं तत् कोमलगोभिर् अٌजितम् इति समस्तं वा पदम् । जगौ कलम् इति गानम् अतो मुरली करणकम् इति ज्ٌएयम् । चुकूज वेणुम् [भा.पु. १०.२१.२] इति पूर्वपूर्वोक्तत्वात् । कलम् इत्य् अस्यायं भावःध्वनौ तु मधुरास्फुटे कलः । अस्फुटत्वे सति सर्वासाम् एव मन्नाम्ना गीतम् इति प्रतीतिर् अभूत् ॥३॥

वैष्णवतोषणी  ततश् च तं दृष्ट्वा भावविशेषाविर्भावेन वनम् आगत्य तच् च तद्राश्मिभी रٌजितं दृष्ट्वा तत्र यमुनातीरभागम् अद्यापि रासौलीति प्रसिद्ध श्रीवज्रस्थापितं ग्रामचत्वरम् आगत्य चाकर्षणवेणुना किम् अपि गीतम् अगायद् इति पूर्ववत् तस्यां रात्रौ प्रकटितवेणुशिक्षाविशेषत्वम् अप्य् आहदृष्ट्वेति । तं च रमाननाभं रमयन्तीति रमाणां परमरमारूपाणाम् एव वा तासां तत्प्रेयसीनां मध्ये परमप्रेयसी या राधा यत्प्राप्त्यर्थम् एव वेणुशिक्षाविशेषं प्रकटयितुं नूनम् एतावन्तं कालं तासाम् अपि सङ्गमे शिथिलोऽभूत् तस्या यत् आननं तदाभं दृष्ट्वा तत् तया वितर्क्य तेन तत् स्मृत्वा वा स्वप्रकाशनाय कलं जगाव् इत्य् अन्वयः ।

वितर्कापद्युपादनाय साम्येन विशेषेणानिकुमुत् कुमुदम् । तथा च विश्वःकुमुदेऽपि कुमुत् प्रोक्तम् इति तद्वन्तम् इति वा स्वप्रकाशनाय कुमुदानि च तदानीं विकसितानीति ध्वन्य् अर्थः । अत्र विशेषणैर् एव विशेष्यश् चन्द्रो लभ्यते । अयम् उदयति मुद्राभٌजनः पद्मिनीनाम् इतिवत् । आननस्य पक्षे कोः पृथिव्याः मुत्कर्तव्यत्वेन विद्यते यस्य तद् इति विशेष्यवशाल् लिङ्गविपरिणामेन ज्ٌएयम् । परमरमारूपत्वात् तस्याः ।

अखण्डमण्डलं षोडशकलं । पक्षे, यथावत् परिमाणसंवलितं मण्डलम् अवयववृन्दं यत्र नवकुङ्कुमरागेणारुणम् । एवं कालस्य रतियोग्यतां प्रदर्श्य स्थानस्यापि दर्शयतिवनं चेति । तस्य प्रथमोदयेनाल्पमात्रप्रकाशवद्भिर् गोप्भिर् अभितो रٌजितम् । यद् वा, भावे निष्ठा तैर् अभिरٌजितं, अर्थात् कृष्णस्याभिरٌजना यत्र तत् दीर्घत्वाभावः छान्दसः । एवं भावोद्दीपनम् एव दर्शितम् । कलं मधुरम् अस्फुटं च यथा स्यात् तथा जगौ वेणुनेति ज्ٌएयम् । का स्त्र्यङ्ग ते कलपदामृतवेणुगीत [भा.पु. १०.२९.४०] इत्य् आदि वक्ष्यमाणात् । तत्र मधुरत्वं मनोहरणाय अस्फुटत्वं सर्वासाम् अपि तासां स्वस्वनाममयत्वादिभ्रमाय अन्येषां वेणुवाद्यम् इदम् इति विशेषानवधारणाय च ।

ननु मधुरत्वेन कथं सर्वेषाम् एवाकर्षणं नाभूत् ? तत्राहवामदृशां तादृशभाववतीनाम् एव मनोहरं यथा स्यात् तथेति आदिरसमात्रोद्दीपनं रागविशेषं जगाव् इत्य् अर्थः । वक्ष्यते च अनङ्गवर्धनम् इति । नूनं मध्यमादिनामा यत उक्ते मौडवरागभेदे

मध्यमादिर् मग्रहान्तो मध्यमग्रामरागजः ।
अयं सायं तु गातव्यः शृङ्गारे ऋधवर्जितः ॥ इति ।

मेति मध्यमः ऋधेति ऋषभधैवतौ स्वरौग्रहः स्वरस इत्य् उक्तो यो गीतादौ समर्पितः इति पूर्वं तु, इति वेणुरवं राजन् सर्वभूतमनोहरम् इति सामान्यविषयकत्वात् स्वभावानुसारेण तासां मोहनमात्रं जातम् अधुना तु रसविशेषोद्दीपनत्वाद् आकर्षणम् इति तत्र तत्र वंश्या अपि वैशिष्ट्यम् अस्ति, यथोक्तम्

अर्धाङ्गुलान्तरोन्मानं तारादिविवराष्टकम् ।
ततः सार्धाङ्गुलाद् यत्र मुखरन्ध्रं तथाङ्गुलम् ॥
शिरो वेदाङ्गुलं पुच्छं त्र्यङ्गुलं सा तु वंशिका ।
नवरन्ध्रा स्मृता सप्तदशाङ्गुलमिता बुधैः ॥
दशाङ्गुलान्तरा स्याच् चेत् सा तारमुखरन्ध्रयोः ।
महानन्देति व्याख्याता तथा सम्मोहिनीति च ॥
भवेत् सूर्यान्तरा सा चेत् तत आकर्षिणी मता ।
आनन्दिनी तदा वंशी भवेद् इन्द्रान्तरा यदि ॥
गोपानां वल्लभा सेयं वंशुलीति च विश्रुता ।
क्रमान् मणिमयी हैमी वैणवीति त्रिधा च सा ॥ [भ.र.सि. २.१.३६८७२]

अतो द्वादश्याङ्गुलान्तरे तारमुखरन्ध्रा हैमीयं ज्ٌएया । एवं गानवैशिष्ट्यम् अपि ज्ٌएयं वामदृशाम् इति । श्लेषेण स्वस्मिन् कुटिलम् एव पश्यन्तीनां तासां मनोर्रूपमूलाकृष्ट्या दृष्ट्यादिसर्वेन्द्रियवृन्दम् एवाकृष्टम् इवेत्य् अर्थः । अत्र श्लेषेण कामबीजं जगाव् इति रहस्यं, यतो वामदृक्सम्बन्धि यत् तत् सहितं कलम् इति प्रथमाक्षरत्रयं व्यٌजितं कीदृशं मनोहरं मनः शब्देन तदधिष्ठाता चन्द्र उच्यते । स च तदाकारत्वेन लवकः, तं हरति आकर्षतीति तत्संवलितम् इत्य् अर्थः । नादयुक्तत्वं तु वेणुनादस्वाभाव्याद् एवेति भावः । तद् उक्तं कला तु माया लवका तु मूर्तिः कलक्वणद्वेणुनिनादरम्यः इति ॥३॥

बृहद्वैष्णवतोषणी  ततश् च भावविशेषाविर्भावेन श्रीगोपीनाम् आकर्षणार्थं मोहनमन्त्रम् इव वेणुना किञ्चिद् गीतम् अगायद् इत्य् आहदृष्ट्वेति । कुमुत् कुमुदम् । तथा च विश्वःकुमुदेऽपि कुमुत् प्रोक्तम् इति तद्वन्तम् इति । कुमुदानि च तदानीं विकसितानीत्य् अर्थः । अत एव वक्ष्यते श्रीगोपीभिःवृन्दावने कुमुदकुन्दशशाङ्करम्ये [भा.पु. १०.४७.४३] इति । यद् वा, कुः पृथिवी तस्या मुत् हर्षः । तद्वन्तम् इति तदुदयेन सर्वेषाम् एवानन्दोऽभूद् इत्य् अर्थः । तत्र हेतवःअखण्डेत्य् आदीनि । अखण्डमण्डलत्वाद् रमाननाभम् इति । लक्ष्मीमुखस्मारणेन रिरंसा विभावितेति ज्ٌएयम् ।

ननु रमाननं सदा सत्कुङ्कुमाक्तं, चन्द्रस् तु शुक्ल एव । तत् कथं तत्सादृश्यम् ? तत्राहनवेति । एतच् च प्रथमोदयमात्रविवक्षया । नवकुٌकुमस्य भावोद्दीपनत्वेनैव प्रयोगः । एवं कालस्य इति योग्यतां प्रदर्श्य स्थानस्यापि दर्शयतिवनं चेति । तस्य चन्द्रस्य कोमलैः प्रथओदयेनाल्पमात्रप्रकाशवद्भिर् गोभिर् अभितो रٌजितं रक्तीकृतम् अनुरागविषयीकृतं वा ।

यद् वा, गोभिर् इति तृतीयान्तं पदं, अٌजितं म्रक्षितम्, अत्रापि स एवार्थः । एवं भावोद्दीपनम् एव दर्शितम् । कलं मधुरं किञ्चिद् गीतम् ।

यद् वा, कलं यथा स्यात् तथा जगौ वेणुनेति ज्ٌएयम् । का स्त्र्यङ्ग ते कलपदामृतवेणुगीत [भा.पु. १०.२९.४०] इत्य् आदि वक्ष्यमाणत्वात् । वामा मनोहरा दृशो नेत्राणि यासां परमसुन्दरीणाम् इत्य् अर्थः ।

यद् वा, वामा कुटिला दृक् दृष्टिर् यासां परमविदग्धानाम् इत्य् अर्थः । एतच् च स्वरूपनिरूपणमात्रम् । व्रजस्त्रीणां सर्वासाम् एव स्वभावतस् तादृशत्वात् मनो हरति आकर्षति सङ्केतविशेषेण रागतालादिविशेषेण वा मनोहरं तद् यथा स्यात् इति दिनान्तरापेक्षया तदानीं गानविशेषोऽभिप्रेतः । दिनान्तरेषु वेणुगीतेन तादृशत्वावृत्तेः ॥३॥

क्रमसन्दर्भः  महालक्ष्मीरूपत्वेन । यद् वा, श्रीकृष्णस्मरणहेतुत्वेन रमात्र श्रीराधाइति वेणुरवं राजन् सर्वभूतमनोहरम् [भा.पु. १०.२९.६] इति पूर्वोक्तात् । वैशिष्ट्यम् आहवामदृशां मनोहरम् इति । आदिरसोद्दीपनगानविशेषाद् इति भावः ॥३॥

बृहत्क्रमसन्दर्भः  भगवान् अपि तम् उदितं दृष्ट्वा विहारार्थं क्षणम् अपि विलम्बं नाकरोद् इत्य् आहदृष्ट्वेत्य् आदि । कुमुद्वन्तं प्रकाश्येन कुमुदं वर्तते अस्येति कुमुद्वान् । नडादित्वाद् अतो लोपः । चन्द्रस् तं दृष्ट्वा कलं जगौ गीतवान् वेणुनेति शेषः, चुकूज वेणुम् इत्य् उक्तेः । किं जगौ ? इत्य् अत्राहवामदृशां मनोहरं यत् तद् एवेत्य् अर्थः । वामदृशाम् इत्य् अस्यायम् अर्थः । यज् जगौ तद् वामदृश एव शुश्रुवः, न तु पूर्वपूर्वोक्तवत् सर्वभूतमनोहरम् इति । तथा सति सर्व एवाश्रोष्यन् । तन् न चेद् वामदृश एवाजग्मुर् न तु सखायः, सखीनां तु मते पित्रोर् गृह एव वर्तते । पित्रोर् अपि तथैव पूर्वपूर्वदिनवत् यथास्थानं यथाकालं शयनादिक्रियां कुर्वन्न् एवास्ते । दृश्यते च ताभ्याम् । तथेदृश्य् एव तस्य योगशक्तिर् अचिन्त्या । अनयैव दिशा वृन्दावनस्थो नित्य इति यन् मतं तद् अपि साधयितव्यम् । कुमुद्वन्तं कीदृशम् ? अखण्डमण्डलं पूर्णम् । पुनः कीदृशम् ? रमाननाभं रमां विहाय गोपीभिः सह क्रीडायां तस्याः सदैव कोपेनारुणम् आननं तत्समानम् । तद् एव प्रकटयतिनवकुङ्कुमारुणम् । न केवलं तं दृष्ट्वा, वनं च कीदृशम् ? तत्कोमलगोभिर् अٌजितं तस्य कोमलैर् गोप्भिः किरणैर् अٌजितं म्रक्षितम् । अभिरٌजितम् इति समस्तं वा पदम् । अत एव नवकुङ्कुमारुणम् इति वनस्य च विशेषणम् अवगन्तव्यम् ॥३॥

रसिकाह्लादिनी  एवम् उद्दीपनविभावस्योदयम् उक्त्वा विलासाधिकरणस्यापि श्रैष्ठ्यम् आहौद्दीपनविभावं दृष्ट्वा शब्दात्मिकालीलां प्रादुश्चकार दृष्टेति कुमुद्वन्तं चन्द्रं दृष्ट्वा कलं यथा स्यात् तथा जगौ वेणुं वादितवान् इति । आकाशस्थितोऽपि कौ पृथिव्याम् उत् आनन्दो विद्यते यस्य स कुमुद्वान् पृथिव्याम् इति पृथिवीस्थजनेष्व् आनन्ददातृत्वं सूचितम् इति । यद् वा कुमुत् कुमुदं विकसितं यस्मिन् अन्योपलक्षणं रात्रीविकाशिनि अन्यान्य् अपि पुष्पाणि विकसितानीत्य् अर्थः । श्रीकृष्णमनसि रसपूर्णे अखण्डने सति चन्द्रस्याप्य् अखण्डत्वं जातं तत्कार्यत्वाद् इत्य् आहन खण्डं मण्डलं यस्य । अनेन सर्वजने पूर्णानन्ददातृत्वं सूचितम् । पुनः किं भूतं रमाया आननस्येवाभा यस्य लक्ष्मीसहोदरत्वात् । अत एव चन्द्रदर्शने रमामुखस्मरणहास्यभावोद्दीपकत्वं व्यٌजितम् । मुनीन्द्रोऽपि मत्यभिज्ٌअया सादृश्यं वदतीति । यद् वा, रमयतीति रमा या काचिद् व्रजदेवी तदाननतुल्यं, पुनः कथम्भूतं नवकुङ्कुमारुणम् अस्य दर्शनेनैतत् सूचितं रमाननं विवाहसमये नवकुङ्कुमेन रٌजितम् । अत एवारुणं चन्द्रस्योदयारुण्यं नरस्याननस्याप्य् आरुण्यम् अनुमीयते उद्दीपके पुनः कुङ्कुमस्यापि गणितत्वात् वनम् अपि मधुररसोद्दीपकं दृष्ट्वा तच् च तस्य चन्द्रस्य कोमलैः सुखस्पर्शेन नवानुरागसंवलितैर् गोभिः किरणैः अभि निशङ्कं यथा स्यात् तथा रٌजितं यद्यपि पत्राणां हरितत्वं पुष्पाणां श्वेतत्वं तथापि किरणै रुद्धयारुण्येनारुणी कृतम् इति पोषकत्वम् उक्तम् । यद् वा, तस्य कोमलैः सुखस्पर्शैर् उदयरागपिٌजीरितैर् गोभिर् अٌजितं कान्तिविशेषं शयितम् । अٌजुव्यक्तिग्लक्षणकान्तिगतिषु इति धातुः । न केवलं वनम् एव रٌजितं किन्तु श्रीकृष्णमनोऽपि रٌजितं यतः कोमलम् अव्यक्तं मधुरं जगौ वेणुं वादितवान् ।

अयं भावःकृष्णस्यापि मनः कृष्णम् एव तेन चन्द्रमसा स्वस्योदयरागेण रक्तं कृतम् इतीदम् एव चित्रम् । यद् वा कुं मुखं लाति गृह्णातीति कलं मुखं पूर्णम् इत्य् अर्थः । तच् च गानं, कीदृशं वामदृशां मनोहरं वामा मनोहरा दृशो यासां तासाम् । यद् वा, वामा वक्रा दृशोर् अपाङ्गा यासाम् । यद् वा, वामा शोभना दृशो दर्शनानि ज्ٌआनानीति यावत् यासाम्, मुनीनाम् अपि मनोहरमोहकम् इत्य् अर्थः । अयम् अभिप्रायः व्रजे द्वादश रसाधिकारिणो वर्तन्ते तथापि मधुररसाधिकृतानां निरोधो वर्णितः तदवधिकृतानां सुखविशेषानुभवे तन्निरोधो वर्णितः तत्रैव स्थिता यतो वेणुध्वनिमार्गेणागता ॥३॥

विश्वनाथः  ततश् च तद्दर्शनेनाद्भुतकन्दर्पविकारो, यद् यद् आचरति श्रेष्ठस् तत् तद् एवेतरो जनः [गीता ३.२१] इति स्मृत्वा स्वकुलादिपुरुषस्य तस्य धर्मं स्वस्मिन्न् अपि पश्यन् निःशङ्कम् एव परस्त्रीर् आनेतुं कम् अप्य् अमोघं यत्नम् अकरोद् इत्य् आहदृष्ट्वेति । कुमुत् कुमुदं, कुमुदेऽपि कुमुत् प्रोक्तम् इति विश्वः । तद्विकासनीयत्वेन वर्तते यस्य तम् आत्मानं च दृष्ट्वेत्य् अपि व्याख्येयम्, विशेष्यविशेषणानुक्तेः, न अखण्डमण्डलं विश्वं स्वरूपं यस्य तं पूर्णम् इत्य् अर्थः । रमा लक्ष्मीस् तद्भातृत्वात् तदाननाभम् । यद् वा, सर्वलक्ष्मीमयी सर्वकान्तिः सम्मोहिनी परा इति स्मृतेः रमा श्रीराधा । रमन्ते रमयन्तीति वा रमा गोप्यश् च तासाम् आननस्येवाभा यस्य तम् इति तद्दर्शनेन ताः स्मृतिपथारूढा इति भावः । पक्षे रमाणां तासाम् आनने आभा अन्तःकन्दर्पविकारद्योतनी सम्यक् कान्तिर् यतस् तम् आत्मानं, उदयरागव्याप्तत्वात् नवकुङ्कुमपिण्डवद् अरुणम् । पक्षे, नवकुङ्कुमचर्चया अरुणम् । तथा वनं च तस्य कोमलैर् गोभिः किरणै रٌजितं म्रक्षितम् अभिरٌजितम् इति समासो वा । पक्षे तैः प्रसिद्धैर् गोभिः स्वाङ्ककान्तिभिः स्वपाल्यमानगवीभिर् वा अभिरٌजितम्, अभिरٌजितचरम् इत्य् अर्थः । टजभाव् आर्षः । इत्य् उद्दीपनालम्बनविभावौ दृष्ट्वा कलं मधुरम् अगायत वेणुनेति शेषःकास् त्र्यङ्ग ते...कलपदामृतवेणुगीते [भा.पु. १०.२९.४०] इत्य् अग्रिमोक्तेः । कथम् वामा मनोहरा दृशो यासां तासां युवतीनाम् एव मनोहरं यथा स्यात् तथा गायन्तं स्त्रियः कामयन्त इति श्रुतेः । श्लेषेण कलं ककारलकारं वामदृशाम् इति लुप्तविभक्तिकं पदं वामदृक् चतुर्थः स्वरः, तया सह पञ्चदशस्वरं कामबीजं जगाव् इति रहस्यम् । मनोहरं मनस आकर्षकत्वात् स्वस्वरूपभूतमहामन्मथमन्त्रम् इत्य् अर्थः ॥३॥

 ओ)०(ओ

॥ १०.२९.४ ॥

निशम्य गीतं तदनङ्गवर्धनं
व्रजस्त्रियः कृष्णगृहीतमानसाः ।
आजग्मुर् अन्योन्यम् अलक्षितोद्यमाः
स यत्र कान्तो जवलोलकुण्डलाः ॥

श्रीधरः असापत्न्यायान्योन्यम् अलक्षितो न ज्ٌआपित उद्यमो याभिस् ताः । स कान्तो यत्र तत्र गीतध्वनिमार्गेण आजग्मुः । जवेन वेगेन लोलानि चञ्चलानि कुण्डलानि यासां ताः ॥४॥

वंशीधरः असापत्न्याय सापत्न्यनिवृत्तये । सहगमने त्व् ईर्ष्या स्याद् इत्य् अर्थः । स कृष्णः । यत्र स्थाने । कुण्डलानां रथत्वं पक्षत्वम् अङ्कुशत्वं च, किं वा भूमिः सङ्कुचिता सैवाग्रे विवृता भविष्यतीति । जवलोलकुण्डला इत्य् अनेन ध्वनितम् ॥४॥ (विश्वनाथ, तोषणी)

चैतन्यमतमٌजुषा  अनङ्गवर्धनमनङ्गो मत्कामोऽङ्गी प्रेम्णा अङ्गे वर्धनम् इत्य् अर्थः । अन्योन्यम् अलक्षितोद्यमा इति संवादविरहात् । यद् वा, पत्यादिभिर् अलक्षितोद्यमाः सत्योऽन्योन्यं मिलित्वा आजग्मुः । जवलोलकुण्डला इति जवेनापि कुण्डलयोर् एवे लोलत्वं, तेन मान्थर्यातिशयस् तेन च कलहंसगामित्वम् । कुण्डलानां च पाश्चात्यदेशीयकुण्डलविजातीयत्वम् । यद् वा, अजवलोलकुण्डलाःन जवेन लोलानि कुण्डलानि यासां ताः, ईषल्लोला इत्य् अर्थः ॥४॥

वैष्णवतोषणी  अन्ये तु च तद्गीतं न श्रुतवन्तः किन्तु तेन ता एव चाकृष्टा इति तस्य शक्तिविशेषं द्योतयन्न् आहनिशम्येति । तत्पूर्वोक्तं प्रकारं श्रीकृष्णवेणूद्गतम् अनङ्गं श्रीभगवद्विषयं कामं प्राग्वर्तमानम् एवाधुना वर्धयतीति तथा तत् । यद्यपि वामदृशां मनोहरम् इत्य् अनेनानङ्गवर्धनत्वम् आयातम् एव, तथापीयं विशेषोक्तिस् तदतिशयविवक्षया अनङ्गशब्दप्रयोगश् च पूर्वं बीजाङ्कुररूपेणैव स्थितः सम्प्रति तु पल्लवित इत्य् अर्थं बोधयति । एतेन तद्गानस्यामृतसेकत्वम् अप्य् उत्प्रेक्ष्यते । सद्यस् तथाभावात् व्रजस्य स्त्रियस् तद्विशेषाः प्रकारणबलात् । अत एव कृष्णेन परमाकर्षकेण पूर्वम् एव गृहीतम् आकृष्टम् मानसं मनस् तदीयाशेषं वा यासां ताः । विशेषतश् चेदानीं गीतं श्रुत्वा आजग्मुः अन्योन्यालक्षितत्वे हेतुस् तैर् व्याख्यातः ।

यद् वा, स्वयूथे मिथः सख्यवतीनाम् अपि तासाम् । तत्र हेतुःकृष्णेति । तदानीं कृष्णाकृष्टचित्तत्वेन विचारागमाद् इति भावः । अत एव जवेनेति आजग्मुर् इति श्रीबादरायणेः श्रीकृष्णान्तिके सदैव स्वस्थितिस्फूर्तेः । किं वा, तासां तद्गमनवार्तया भावविशेषोदयेन तासाम् इव स्वस्यापि तत्र गमनस्फूर्त्या साक्षाद् इव श्रीकृष्णान्तिकतायाः स्फुरणात् । अग्रे तु ययुर् इति चलनार्थकम् एव स इति रमणः यत्रेति तत्रैव परमसुखमयस्थान इत्य् अर्थः । तस्य वेणुवाद्यस्य परमाकर्षणविद्यारूपत्वाद् अन्यत्र भ्रमणादिकम् अपि नासीद् इति भावः ॥४॥

बृहद्वैष्णवतोषणी  तत्पूर्वोक्तप्रकारं श्रीकृष्णवेणूद्गतम् अनङ्गं श्रीभगवद्विषयकं कामं प्राग्वर्तमानम् एवाधुना वर्धयतीति तथा तत् । यद्यपि वामदृशां मनोहरम् इत्य् अनेनानङ्गवर्धनत्वम् आयातम् एव, तथापीयं विशेषोक्तिस् तदतिशयविवक्षया अनङ्गशब्दप्रयोगश् च तासां प्रेमरूपकामविशेषेण ग्राम्यधर्महेतुप्राकृतकामांशाभावविवक्षया ।

यद् वा, श्रीभगवद्विषयत्वेनानङ्गस्यापि साङ्गीभावाद्यभिप्रायेणेति दिक् । व्रजस्य व्रजे वा याः स्त्रियो नवयुवत्यस् ताः । कृष्णेन परमाकर्षकेण पूर्वम् एव गृहीतम् आकृष्टम् आविष्टं वा मानसं मनस् तदीयाशेषं वा यासां ताः । विशेषतश् चेदानीं तादृशं गीतं श्रुत्वा आजग्मुः ।

यद् वा, स्वयूथे मिथः सख्यवतीनाम् अपि तासाम् अन्योऽन्यम् अलक्षितोद्यमत्वे हेतुःकृष्णेति । तदानीं कृष्णाकृष्टचित्तत्वेन विचारागमाद् इति भावः ।

यद् वा, तेनैव प्रेमविशेषस्वाभाविकतद्विलासात्मकसापत्न्यस्य यूथान्तरे प्रादुर्भावात् ।

यद् वा, गमनेऽत्यन्तत्वरया तज्ज्ٌआपनाशक्तेः, अत एव जवेन गमनवेगेन लोलानि कुण्डलानि कर्णभूषणानि यासां ताः । आजग्मुर् इति श्रीबादरायणेः श्रीकृष्णान्तिके सदैवात्मस्थितेः परिस्फूर्तेः ।

किं वा, तासां तद्गमनवार्तया भावविशेषोदयेन तस्मिन्न् इव स्वस्यापि तत्र गमनस्फूर्त्या साक्षाद् इव श्रीकृष्णान्तिकतायाः परिस्फूर्तेः ।

यद् वा, आजग्मुर् अभिसस्रुर् इत्य् अर्थः । यद् वा, आ सम्यक् सर्वपरित्यागेन जग्मुर् ययुर् इत्य् अग्रे बहुशो वक्ष्यमाणत्वात् । स परममोहनवेणुगीतगायकः । यद् वा, चिरं व्रतादिनाभीप्सितः, यतः कान्तः स्वामी निजमनोहर इति वा । यद् वा, कस्य सुखस्यान्तो निष्ठा यस्मात् सः ॥४॥

क्रमसन्दर्भः  आजग्मुः प्राप्तवत्यः ॥४॥

बृहत्क्रमसन्दर्भः  वामदृशां मनोहरम् इति यद् उक्तं, तद् एवानन्यसाधारण्यम् आहनिशम्येत्य् आदि । यत् कलं वेणुगीतं व्रजस्त्रियो निशम्य श्रुत्वा आजग्मुः । नान्यः कोऽपितच्छ्रवणाभावात् । कुत्र आजग्मुर् इत्य् आहस यत्रेत्य् आदि । स कीदृशः ? कान्तः कमनः । कीदृशं गीतम् ? अनङ्गवर्धनम् । अङ्गं कामकला, अङ्गी प्रेमा । अतोऽनङ्गवर्धनम् अङ्गिवर्धनं प्रेमवर्धनम् इति यावत् । ताः कीदृश्यः ?कृष्णेन गृहीतं मानसं यासाम् । तेन तत्रानङ्गस्य नावसरः । अन्योन्यम् अलक्षित उद्यमो याभिः । आकस्मिकत्वेन पूर्वसंवादाभावात्, न त्व् ईर्षया । यद्यप्य् एवं तथापि सर्वा एकसूत्रनद्धा दारुपुत्रिका इव एकदैव जग्मुर् न तु पौर्वापर्यक्रमेण । जवेन वेगेन लोलानि कुण्डान्य् एव यासां तादृशवेगवता गमनेनापि कुण्डलानाम् एव लोलतासीद् इति गमनस्य स्वाभाविकगाम्भीर्यसूचनम् ॥४॥

रसिकाह्लादिनी  ततो वेणुगीतस्वस्वनामाङ्कितम् आह्वानं श्रुत्वा किं कृतम् इत्य् अपेक्षाम् आहनिशम्येति । तद्गीतं निशम्य व्रजस्त्रिय आजग्मुः । सर्वा एवागता यद्यपि श्रीकृष्णेन याभ्यो वरो दत्तस् ता एवाकारितास् तथापि पूर्वानुभूतकृष्णानन्दाः सर्वा एव समागताः । कीदृशं गीतम् ? अनङ्गवर्धनं श्रीकृष्णविषयकम् अलौकिकं कामम् एव वर्धयति पूर्वसिद्धम् एवेदानीं वृद्धिं प्राप्तः । अनङ्गवृद्धौ आकारणसंवलितवेणुगीतस्यैवासाधारणकारणत्वम् । अनङ्गस् तु मानसो धर्मो मनो भवत्वात् नान्योपलक्ष्यः । पूर्वं श्रीकृष्णस्यैवम् अनङ्ग आविर्भूतो यतो रन्तुं मनश् चक्रे स एवानङ्गो वेणुनादद्वारा व्रजसुन्दरीसञ्चारितः । एतासां पूर्वसिद्धो सुरूपो वर्तत एवातोऽनेन सह सम्भूय महतीं वृद्धिं प्राप्त इति भावः । श्रीकृष्णस्य कामेनैव तासां कामं स्वस्मिन् क्रोडीकृतस् तद्द्वारा आसां श्रीकृष्णेनैव गृहीतम् आकृष्टं मानसं यासां ता मनस्य् आकृष्टे सति मनो धर्मस्य स्वत एवाकर्षणादीत्य् अर्थः ।

यद् वा, तदनङ्गवर्धनं तस्य श्रीकृष्णस्यैव पूर्वम् अनङ्गं वर्धयतीति तथा । यद् वा, तत् मोहनार्थं प्रयुक्तं गीतम् अनङ्गा नित्यसिद्धः स्थित एवालौककस् तं कामं वर्धयति उच्छलितं करोतीति । तथा मोहनार्थं प्रयुक्तो कृष्णेन स्वरूपेण माधुर्येण च गृहीतं मानसं यासां ताः न तु केवलेन मोहनगीतेन ।

यद् वा, अन्योन्यम् अनङ्गवर्धनं, यथाजग्मुर् इति प्रवक्तृणा श्रीशुकेन स्वानुभवोक्तिः कृतेति, यद्यपि स्वस्वयूथेन चलिताः, तथापि अन्योन्यज्ٌआपकम् अलक्षितोद्यमाः श्रीकृष्णाकृष्टं मनस् तेन देहेन्द्रियाणाम् अप्य् आकर्षणात् परस्परम् अलक्षितो न ज्ٌआपित उद्यमो याभिस् ता इन्द्रियाणां मध्ये वागिन्द्रियस्यापि तेनाकर्षणात् स्वाभीष्टं नोक्तवत्त्य इति भावः । शरीरानुसन्धानम् अकुर्वत्यो यतो वेणुगीतम् आगतं तेनैव मार्गेणागताः कुत्रेत्य् अपेक्षायां स इति समये दृष्टचरः कान्तः कोटिकन्दर्पकमनीयस्वरूपस् तत्रानुरागसंवलितो वरदान उद्दीपनविभावसंस्कृते रहसि प्रथमं कुमार्य एवागता अनास्वादितरमणानन्दास् तल्लिङ्गं जवलोलकुण्डलाः, कुमारीणाम् एव कुण्डलधारणम्, अन्यासां सामान्यपूर्वाणां ताटङ्कधारणम् इति विवेकः ।

यद् वा, यत्र कान्तः कस्य रमणात्मकस्य परमसुखस्यान्तः परा काष्ठा यस्मिन् सः । यद् वा, अधिकरणस्यैव विशेषणम् ॥४॥

विश्वनाथः  कलगीतसूत्रगुम्फिताः पञ्चालिका इव ताः कृष्णान्तिकम् आयाता इत्य् आहतद् गीतं मनोहरम् अपि मनोजवर्धनम् । किं च, कृष्णो हि वेणुगीताख्यं महाचौरं व्रजे प्रेषितवांस् तेन च व्रजस्त्रीणां निष्कपाटेन कर्णद्वारेणान्तःकरणं कोषागारं प्रविश्य मनसा सह धैर्यलज्जाभयविवेकादीनि महाधनान्य् अपहृत्य झटित् एवानीय कृष्णाय दत्तानीत्य् आहकृष्णेन गृहीतानि मानसानि मनांसि च मानसानि मनःसम्बन्धीनि धृतिस्मृतिविवेकलज्जाभीतिमतादीनि यासां ता आजग्मुः महाचौरचक्रवर्तिनः कृष्णात् तानि स्वस्वधनानि प्रार्थयितुम् इवेति भावः । तदैवं मन्ये तं महाचौरं धर्तुं व्यग्राणाम् अन्योन्यं न लक्षित उद्यमो यासां ताः । चौरस्य पश्चात् पश्चाद् एवाजग्मुः । क्व ? स कान्तो यत्र जवेन वेगेन लोलानि कुण्डलानि कुण्डलोपलक्षितानि कङ्कणकिङ्किण्यादीन्य् अपि यासां तास् तेन सह तासां बहिष्करणगृहस्थितानिधनान्य् अल्पमूल्यत्वबुद्ध्या चौरेण तेन नापहृतानीति भावः ॥४॥

 ओ)०(ओ

॥ १०.२९.५७ ॥

दुहन्त्योऽभिययुः काश्चिद् दोहं हित्वा समुत्सुकाः ।
पयोऽधिश्रित्य संयावम् अनुद्वास्यापरा ययुः ॥
परिवेषयन्त्यस् तद् धित्वा पाययन्त्यः शिशून् पयः ।
शुश्रूषन्त्यः पतीन् काश्चिद् अश्नन्त्योऽपास्य भोजनम् ॥
लिम्पन्त्यः प्रमृजन्त्योऽन्या अٌजन्त्यः काश् च लोचने ।
व्यत्यस्तवस्त्राभरणाः काश्चित् कृष्णान्तिकं ययुः ॥

श्रीधरः श्रीकृष्णसूचकशब्दशर्वणेन तत्प्रवणचित्तानां तत्क्षणम् एव त्रैवर्गिककर्मनिवृत्तिं द्योतयन्त्य इवार्धावसितं कर्म विहाय ययुः । तद् आहदुहन्त्य इति । पयः स्थालीस्थं चुल्ल्याम् अधिश्रित्यैतत् क्वाथमप्रतीक्षमानाः काश्चिद् ययुः । संयावं गोधूमकणान्नं पक्वम् अनुद्वास्यानुत्तार्य ॥५६॥

अन्याः प्रमृजन्त्यः अङ्गोद्वर्तनादि कुर्वन्त्यः । काश्च काश्चित् कृष्णतुष्ट्यर्थं कर्म तदासक्तम् अनसामन्यथा कृतम् अपि फलत्य् एवेति द्योतयन्न् आहव्यत्यस्तेति । स्थानतः स्वरूपतश् चोर्ध्वाधोधारणेन विपर्ययं प्राप्तानि वस्त्राभरणानि यासां ताः ॥७॥

वंशीधरः  श्रीकृष्णसूचकशब्दो वेणुनादः । तस्मिन् श्रीकृष्णे प्रवणं संलग्नं चित्तं येषां ते, तथा प्रवणं नतलग्नयोः इति धरणिधरः । तत्क्षणं भगवत्सम्बन्धिशब्दश्रवणक्षण इत्य् अर्थः । हरिसंलग्नमनसाम् अपि लोकसङ्ग्रहार्थं त्रैवर्गिककर्म कार्यम् इति सूचयितुम् इवशब्दम् आहद्योतयन्त्य इवेति । अर्धावसितम् अर्धसमाप्तम् । अवसितम् ऋद्धे ज्ٌआतेऽप्य् अवसानगते च वाच्यलिङ्गं स्यात् इति मेदिनी । तत् अर्धावसितम् । चुल्ल्याम् अग्निसंरोधयन्त्रे उद्धाने, चुल्ली चितायाम् उद्धाने इति मेदिनी । अधिश्रित्य श्रपयितुम् आरोप्य । एतत् क्वाथं पयःक्वथनम् । प्रतीक्षमाणाः कालविलम्बम् असहमानाः । अनवतार्य अनन्वरोप्य ॥५॥

परिवेषयन्त्यः भुٌजानानां पात्रेषु भोक्तव्यं विन्यस्यन्त्यः । सुतान् पयः क्षीरं पाययन्त्यः । स्तनपानं कारयन्त्य इत्य् अर्थः । शुश्रूषन्त्यः पादसंवाहनादिना । अश्नन्त्यः भुٌजानाः । अपास्य हित्वा ॥६॥

तदासक्तमनसां कृष्णासक्तचेतसाम् । स्थानतो विपर्ययः पादभूषणं बाह्वोर् बाहुभूषणं पादयोः । उपर्यङ्गावरकम् अधोऽङ्गे, अधोऽङ्गावरकम् ऊर्ध्वाङ्गे इति । स्वरूपतो विपर्ययः अधोवस्त्रस्योर्ध्वभागेन धृतिर् ऊर्ध्ववस्त्रस्याधोभागेन । एवं भूषणेष्व् अपि ज्ٌएयम् ॥७॥

चैतन्यमतमٌजुषा  न व्याख्यातम् ।

वैष्णवतोषणी  एवं तत्प्राप्तिम् उक्त्वापि परममोहनतद्गीतेनावेगान् निजदेहदैहिकाद्युपेक्षया आत्मकर्मलोकधर्मादिकं परित्यज्य चलितानां श्लोकत्रय्या विशेषप्रतिपत्तये पुनः प्रस्थानोद्यमम् एव वर्णयन् तत्रादौ कासाञ्चित् स्वजातिकर्मपरित्यागम् आहदुहन्त्य इति युग्मकम् इदम् । दुहन्त्यो गाः अन्तर्भूतण्यर्थत्वम् दोहन्त्य इत्य् अर्थः । अभिययुः वेणुगीताभिमुखं ययुः । काश्चिद् इत्य् आदिकं बहुषु यूथेषु कासाञ्चिद् एककार्यासङ्घट्टनात् । वनिताशतयूथपः [भा.पु. १०.२९.४४] इति वक्ष्यमाणत्वात् । दोहं दोहनं दुग्धं वा । तथाभियाने हेतुः समुत्सुकाः कालविलम्बसहनाद्यसमर्थाः । एष हेतुर् अग्रेऽपि सर्वत्रानुवर्त्यः । अपरा इत्य् अस्य पूर्वेण परेणाप्य् अन्वयः । एवम् अग्रेऽपि । अन्यत् तैः ।

यद् वा, पयश् चुल्ल्याम् अधिश्रित्य अनुद्वास्य पक्वम् अपि ततोऽनवतार्य संयावं च अधिश्रित्यानुद्वास्येति ।

एवं कासाञ्चित् सायन्तनमुख्यकर्मत्रयपरित्यागम् उक्त्वा तत्रैव कासाञ्चित् लोकधमत्यागं पादत्रय्या वदन् । तत्रादौ कासाञ्चित् सामान्यबन्धुभृत्यादिपरित्यागम् आहपरीति पादेन । परिवेषयन्त्यः बन्धुभृत्यादिभ्यः इति शेषः । तत्परिवेषणं हित्वा ययुर् इति पूर्वेणैवान्वयः । अतिस्निग्धपरित्यागम् अपि कासाञ्चिद् आहपाययन्त्य इति पादेन । हित्वेत्य् अनुवर्तते । वक्ष्यमाणानुसारेण भ्रातृपुत्रादीन् हित्वा । अन्यथा रसाभासापत्तेः । एवं लोकपरित्यागम् उक्त्वा धर्मपरित्यागम् आहशुश्रूषन्त्यः शुश्रूषमाणाः स्नानाद्युष्णोदकार्पणादिना सेवमानाः स्थापयिष्यते । कासाञ्चिद् देहापेक्षात्यागम् अप्य् आहअश्नन्त्य इति । अश्नन्त्यो भुٌजानाः अनेन तत्प्रेमाविष्टेषु दैहिकशुद्ध्यशुद्धिविचारो नास्तीति गम्यते ॥५६॥

कासाञ्चिच् चाहरहस् तत्प्रत्याशया विरहेऽपि अङ्गेष्व् आभरणं करोति बहुशः इति गीतगोविन्दरीत्या श्रीभगवत्प्रेमविलसितस्यापि निजाङ्गवेषस्य परमोत्कण्ठया परित्यागम् आहलिम्पन्त्य इत्य् आदिना । लिम्पन्त्यः अङ्गरागं कुर्वत्यः लेपनादिकम् अप्य् अपास्येति ज्ٌएयम् । अन्या इत्य् अस्य लिम्पन्त्य इति पदद्वयेनान्वयः । तत्रैव हेतुं दर्शयन् किं कर्तव्यं दैहिकदेहाद्यपेक्षा परित्यक्तेति । कासाञ्चिद् देहावयवविशेषाननुसन्धानम् अपि जातम् इति व्यनक्तिव्यत्यस्तेति । पूर्वोक्तसर्वत्यागानुभावस्यौत्सुक्यस्य विभ्रमाख्योऽयम् अनुभावः । यथोक्तं

वल्लभप्राप्तिवेलायां मदनावेशसम्भ्रमात् ।
विभ्रमो हारमाल्यादिभूषास्थानविपर्ययः ॥ [उ.नी. ११.३९] इति ।

अनेन तद्विधानां प्रेमभगवतो यथापेक्षितं न तथावेशाद् इति गम्यते, किन्तु पश्चात् तेनैव परिहितस्य स्वयं तथावत् परिधापितम् इति ज्ٌएयम् । एवं दोहनादीनाम् एषाम् अवश्यापेक्ष्यत्वेन यथोत्तरं श्रैष्ठ्यम् ऊह्यम् । तद् एवं सर्वा अपि कृष्णस्यान्तिकं प्रति ययुः प्रस्थितवत्यः ॥७॥

बृहद्वैष्णवतोषणी  परममोहनतद्गीतेन निजदेहदैहिकाद्युपेक्षया आत्मकर्मलोकधर्मादिकं परित्यज्य गता इति श्लोकत्रय्या वर्णयन् तत्रादौ कासाञ्चित् स्वजातिकर्मपरित्यागम् आहदुहन्त्य । दुहन्त्यो गा दोहं दोहनं दुग्धं वा । तदानीम् अत्र गोपीनाम् अपि कृष्णार्थं गोदोहने प्रवृत्तेः । यद् वा, अन्तर्भूतण्यन्तं दोहयन्त्य इत्य् अर्थः ।

अभिययुः वेणुगीताभिमुखं ययुः । काश्चिद् इत्य् आदिकं बहुलयूथभेदापेक्षया, वनिताशतयूथपः [भा.पु. १०.२९.४४] इति वक्ष्यमाणत्वात् । तत्तन्नाम्नाम् अग्रहणं गौरवभरात् । किं वा, तेषां स्मरणविशेषत्वेन प्रेमवैकल्पादनभयात् । एतच् च श्रीभागवतामृतपूर्वखण्डे विवृतम् एव ।

तथाभियाने हेतुः समुत्सुकाः कालविलम्बसहनाद्यसमर्थाः । एष हेतुर् अग्रेऽपि सर्वत्रानुवर्त्यः । अपरा इत्य् अस्य पूर्वेण परेणाप्य् अन्वयः । एवम् अग्रेऽपि । अन्यत् तैर् व्याख्यातम् ।

यद् वा, पयश् चुल्ल्याम् अधिश्रित्य अनुद्वास्य पक्वम् अपि ततो नोत्तार्य संयावं चाधिश्रिय्तानुद्वास्येति ॥५॥

एवं कासाञ्चित् सायन्तनमुख्यकर्मत्रयपरित्यागम् उक्त्वा, तत्रैव कासाञ्चिल् लोकधर्मत्यागं पादत्रय्या वदन् । तत्रादौ कासाञ्चित् सामान्यबन्धुभृत्यादिपरित्यागम् आहपरीति पादेन । परिवेषयन्त्यः बन्धून् भृत्यादींश् च प्रति अन्नादिकं संविभाज्यार्पयन्त्यः स्थिताः । तत्परिवेषणं हित्वा ययुर् इति पूर्वेणैवान्वयः । यद्यप्य् एतद् अपि सायन्तनकृत्यान्तरेव प्रविशति, तथापि स्त्रीणां भर्तुर् बन्धुभृत्याद्युपेक्षया लोकधर्मत्यागान्तरेव सुखं सङ्गच्छेतेति दिक् ।

अनुपेक्ष्याणां अपि परित्यागं कासाञ्चिद् आहपाययन्त्य इति पादाभ्यां । हित्वेत्य् अनुवर्तते । शिशून् भगिनीपुत्रादीन् हित्वा । एवं लोकपरित्यागम् उक्त्वा धर्मपरित्यागम् आहशुश्रूषन्त्यः शुश्रूषमाणाः, स्नानाद्यर्थोष्णोदकार्पणादिना सेवमानाः । अश्नन्त्य आशयन्त्य इत्य् अन्तर्भूतण्यन्त्यम् । पतीन् भोजयन्त्यो भोजनं भोजयितृत्वम् ।

यद् वा, एवं पूर्वं धर्मादिपराणां अपि परमसतीनां लोकधर्मत्याग उक्तः । एवं कासाञ्चित् सायन्तनमुख्यकर्मत्रयपरित्यागम् उक्त्वा तत्रैव कासाञ्चित् लोकधर्मत्याग उक्तः । कासाञ्चित् देहापेक्षात्यागम् आहअश्नन्त्य इति पादैस् त्रिभिः । अश्नन्त्यो भुٌजानाः । एवं भोजनत्यागेन भगवत्प्रीणनस्य देहस्योपेक्षोक्ता । अनेन तत्प्रेमाविष्टेषु दैहिकशुद्ध्यशुद्धिविचारो नास्तीति गम्यते । लिम्पन्त्यश् चन्दनपकादिना निजदेहानुलेपं कुर्वत्यः । लेपनादिकम् अपास्येति ज्ٌएयम् । एवं भोगसंस्कारस्यापि त्यागेन देहोपेक्षा सिद्धवः ॥६॥

कासाञ्चिच् च परमोत्कण्ठया श्रीभगवत्सन्तोषणार्थं तद्भजनसाधननिजाङ्गभूषणपरित्यागम् अप्य् आहलिम्पन्त्य इत्य् आदिना लिम्पन्त्योऽङ्गरागं कुर्वत्यः लेपनादिकम् अप्य् अपास्येति ज्ٌएयम् । अन्या इत्य् अस्य लिम्पन्त्य इति पदत्रयेणान्वयः । तत्रैव हेतुं दर्शयन् किं वक्तव्यम् ? दैहिकदेहाद्यपेक्षा परित्यक्तेति । कासाञ्चिद् देहाविस्मृतिर् अपि जातेत्य् आहव्यत्यस्तेति । पूर्वोक्तसर्वत्यागभावकस्यौत्सुक्यस्य विभ्रमाख्योऽयम् अनुभावः । यथोक्तं

वल्लभप्राप्तिवेलायां मदनावेशसम्भ्रमात् ।
विभ्रमो हारमाल्यादिभूषास्थानविपर्ययः ॥ [उ.नी. ११.३९] इति ।

अनेन तद्विधानां प्रेमभगवतो यथापेक्षितं न तथावेशाद् इति गम्यते, किन्तु पश्चात् तेनैव परिहितस्य स्वयं यथावत् परिधापितम् इति ज्ٌएयम् । एवं दोहनादीनाम् एषाम् अवश्यापेक्ष्यत्वेन यथोत्तरं श्रैष्ठ्यम् ऊह्यम् ।

यद् वा, केवलम् अत्र प्रारब्धनिजनिजकर्मपरित्याग एव तात्पर्यं । तत्र च व्यत्यस्तवस्त्राभरणत्वे वस्त्रादिधारणरीतित्याग एव, सर्वत्र च तत्र तत्र हेतुःकृष्णगृहीतमानसा इति । समुत्सुका इति च प्रोक्तम् । एवं सर्वा अपि कृष्णस्य परमाकर्षकस्य श्यामसुन्दरस्य श्रीयशोदानन्दनस्य अन्तिकम् एव ययुः । न तु लज्जादिना विघ्नादिना वा दूरे तस्थुर् इत्य् अर्थः, परममोहितत्वात् । यद्यपि स यत्र कान्तस् तत्राजग्मुर् इत्य् अनेन तदन्तिकगमनम् एवोक्तं, तथापि परममोहेनातिवेगेनात्यन्तनिकटगमनविवक्षया पुनर् विशेषोक्तिर् इति दिक् ॥७॥


तद् एवं सर्वा अपि कृष्णस्यान्तिकं प्रति ययुः प्रस्थितवत्यः ॥७॥

क्रमसन्दर्भः  दुहन्त्यो दोहयन्तोऽभिययुश् चलितवत्यः ॥५॥ शिशून् भगिनीयातृपुत्रादीन् । पयो गव्यं सुतान् स्तनम् इत्य् उक्तेर् आलम्बनवैरूप्यात् । सर्वाः शरत्काव्यकथारसाश्रयाः [भा.पु. १०.३३.२५] इति वक्ष्यमाणरसाश्रयत्वे विरोधाच् च । शुश्रूषयन्त्य इत्य् अन्तर्गृहरीतिकाः काश्चिद् एव ज्ٌएयाः । अन्यासां, यत् पत्यपत्यसुहृदाम् [भा.पु. १०.२९.३२] इत्य् आदिना तदस्वीकारात् ॥६॥

प्रीतिसन्दर्भ ३४४ आवेगश् चित्तसम्भ्रमे दुहन्त्य इत्य् आदि । स्पष्टम् ॥५॥

बृहत्क्रमसन्दर्भः  अथ तासाम् औत्कण्ठ्याधिक्यप्रकटनाय पूर्वम् आजग्मुर् इत्य् अतीतकालं निरूप्य पुनर्आगमनप्रकारम् आदितः कथयन्न् आवेगनामानं भावं दर्शयतिदुहन्त्योऽभिययुर् इत्य् आदि बभुभिः । दुहन्त्यो इत्य् अन्तर् णिजन्तम् । भ्रात्रादिद्वारा दोहयन्त्य इत्य् अर्थः । दोहं हित्वेति दोहस्थानात् पुनर् गृहं न गतास् तत एवाययुर् इत्य् अर्थः । पराः पयोऽधिश्रित्य, न त्व् अपाश्रित्य । अपराः संयावम् अनुद्वास्य नावतार्य, काश्चित् परिवेषयन्त्यो भुٌजानेषु गुरुषु परिवेषणं कुर्वत्यः । तदपराः शिशून् बालान् रक्ष्यतोकान् गव्यं पयः पाययन्त्यो लिम्पन्त्योऽनुलेपनं कुर्वत्योऽन्याः प्रमृजन्त्यः प्रकर्षेणाङ्गमार्जनं कुर्वत्योऽٌजन्त्यो नयनम् अٌजनेन रٌजयन्त्यः, काश्चित् पतीन् पत्यभिमानिनः शुश्रूषयन्त्य उपचारादिनानुरٌजयन्त्यः । अन्या अश्नन्त्यो भोजनं कुर्वत्यस् तद् अपास्य ॥५७॥

रसिकाह्लादिनी  एवं कृष्णाकृष्टमनस्त्वेन सामान्यतो गमनम् उक्त्वा देहदैहिकाद्यनादरं कुर्वन्त्य ऐहिकपारलौकिककर्मस्व् अभिनिवेशेम् अकुर्वन्त्यो योगिन इवाप्रत्यभिपत्तिरूपेण गृहादित्यागेन ययुर् इत्य् आह दुहन्त्य इति । तत्र काश्चिद् दुग्धाभिनिवेशवत्त्वं स्वजीवनभूतदुग्धाग्रहं हित्वा चलिता इत्य् आह दुहन्त्य इति, उपासनासिद्धानाम् आगमनम् उक्तम् । दुहन्त्य णिजर्थोऽन्तर्भूत एव दोहयन्त्य इत्य् अर्थः । दुह्यत इति दोहो दोहनकर्म दुग्धं वा पात्रं वा तत्रैव त्यक्त्वा कथं भविष्यतीत्य् अनुसन्धानम् अप्य् अकुर्वन्त्यो ययुः अभिनिशङ्कं यथा तथा पत्यादिभ्यो भयम् अकुर्वन्त्यो ययुर् इति यतः समुत्सुकाः कालविलम्बम् असहमानाः काश्चित् पय आनीतं दुग्धं चुल्याम् अधिश्रित्य क्वथितम् अप्रतीक्षमाणा ययुः । अपराः संयावं गोधूमकणाम् अपक्वम् अप्य् अनुनूर् ययुः । समुत्सुका इति सर्वासां विशेषणम् ॥५॥

एवं लौकिकजीवनोपाययुक्तानां गृहं त्यक्त्वा कासाञ्चिद् गमनम् उक्तम् । इदानीं पत्यादिशुश्रूषणलक्षणस्य धर्मस्य त्यागम् आहपरिषेवयन्त्य इति । काश्चित् सिद्धम् अन्नं बन्धुभ्यः परिवेषयन्त्यस् तेष्व् अपेक्षितम् अदत्त्वा ययुः परिषेवयन्त्य इति ऋषिरूपाणाम् आगमनम् उक्तम् । काश्चित् वात्सल्यप्रेमविषयान् स्तनन्धयान् शिशून् स्तन्यम् अपाययन्त्यस् तेषां तृप्तिम् अप्रतीक्षमाणाः स्नेहं त्यक्त्वा ययुः । पाययन्त्य इति दण्डकारण्यवासिरूपाणाम् उक्तम् । काश्चिद् पतीन् शुश्रूषन्त्यस् तच् छुश्रूषालक्षणं धर्मं त्यक्त्वा ययुः । शुश्रूषन्त्य उपासनासिद्धाणां मुनिरूपाणाम् आगमनम् उक्तम् । यद्यपि पतिशुश्रूषणया धर्मः सिद्ध्यतीति कामतापशान्तिश् च भवति । तथा च, लौकिकधर्मेण लौकिकधर्मेति रसम् उक्तम् । लौकिकतापापनोदनहेतूनाम् अपिअलौकिककामतापः निर्वायते सामर्थ्याभावसूचितः । काश्चिद् अश्नन्त्यो भोजनं कुर्वत्यस् तद् अपास्य त्यक्त्वा ययुः । उदरपूर्तिम् अप्रतीक्ष्यमाणाः ॥६॥

एवं तावद् देहपर्यन्तं श्रीकृष्णाकृष्टं मनस् तेन सर्वसङ्गपरित्यागम् उक्त्वा भूषितम् एतदङ्गं रमणयोग्यं स्याद् इत्य् अननुसन्धानवत्यः स्वाङ्गभूषाम् अप्य् अनादृत्य ययुर् इत्य् आहलिम्पन्त्य इति । काश्चिल् लिम्पन्त्यः स्वाङ्गे चन्दनादिना लेपं कुर्वन्त्यः । तदर्धावसितम् अपास्य ययुः । अन्या प्रमृजन्त्य अङ्गोद्वर्तनादि कुर्वन्त्यः सर्वावयवोद्वर्तनम् अप्रतीक्षमाणा ययुः । काश्चिल् लोचने अٌजनम् अٌजं त्यक्त्वा ययुः । काश्चिद् व्यत्यस्तवस्त्राभरणाः । एवं देहदैहिकाननुसन्धानजाते वस्त्राभरणादाव् अपि हस्तपादादिषु उद्ध्वार्धधारणादिव्यत्ययेन विभ्रमो वार्णितः स चौत्सुक्य एव क्रीडाकृतः । एवं सर्वा अपि कृष्णान्तिकं ययुः । कुमार्यस् तु प्रतीक्षन्त्य एवाप्रमत्ताः स्थिताः । तास् तु गृहत्यागम् एव कृत्वागता अन्यपूर्वास् तु देहगेहसम्बन्धिष्व् अनुसन्धानं त्यक्त्वा ययुर् इति ॥७॥

विश्वनाथः  तासां तत्पार्श्वगमनकाले परमोत्कण्ठया विलम्बस्यासह्यत्वात् ममताहन्तास्पदकर्मापेक्षाभावं श्लोकत्रय्या वदन् कासाञ्चित् स्वजातिधर्मपरित्यागम् आहदुहन्त्यो गा दोहयन्त्यस् तं दोहं दोहनकर्म हित्वा अभिययुः अभिसस्रुः । पयो दुग्धं पात्रस्थं चुल्ल्याम् अधिश्रित्य अध्यारोह्य एतत् क्वाथम् अप्रतीक्षमाणाः काश्चित् संयावं गोधूमकणान्नं पक्वम् अप्य् अनुद्वास्य अनवतार्य ॥५६॥

स्त्रीमात्रधर्मत्यागम् आह, परिवेषयन्त्यस् तत्परिवेषणं पतीन् उष्णोदकप्रदानादिना शुश्रूषन्त्यः कासाञ्चिद् आवश्यकदैहिकवेशत्यागम् आहलिम्पन्त्यः देहे अनुलेपं चन्दनादिना कुर्वत्यः प्रमृजन्त्यः उद्वर्तनादिकं कुर्वत्यः कासाञ्चिद् आवेगवशाद् देहावयवविशेषपरिचयस्याप्य् अभावम् आहव्यत्यस्तेति । विभ्रमाख्येऽनुभावोऽयम् । यद् उक्तं

वल्लभप्राप्तिवेलायां मदनावेशसम्भ्रमात् ।
विभ्रमो हारमाल्यादिभूषास्थानविपर्ययः ॥ [उ.नी. ११.३९] इति ॥७॥

ओ)०(ओ

॥ १०.२९.८ ॥

ता वार्यमाणाः पतिभिः पितृभिर् भातृबन्धुभिः ।
गोविन्दापहृतात्मानो न न्यवर्तन्त मोहिताः ॥

श्रीधरः न च कृष्णाकृष्टमनसां विघ्नाः प्रभवन्तीत्य् आहता वार्यमाणा इति ॥८॥

वंशीधरः  हरिपरायणानां सर्वविघ्नहानिर् इत्य् आहन चेति । प्रभवन्ति समर्था भवति । पतिभिः पत्नीशुभाशुभभागित्वाद् वार्यमाणा धर्मोपदेशेन हस्तादिना वा, स्नेहात् पितृभिः, दुष्कीर्तिभयात् स्नेहाच् च भ्रातृभिः, कुलदोषशङ्कया बन्धुभिर् इति । रक्षेत् कन्यां पिता प्रौढां पतिः पुत्रस् तु वार्धके, अभावे ज्ٌआतयस् त्व् एवम् इति स्मृतेश् चत्वारा रक्षकाः । प्रायः पुत्रानुत्पत्तेस् तेऽत्र नोक्ता इति भावः । गोविन्देनापहृत आत्मा जीवाख्यो यासां इति । निवृत्तौ जीवनेन विच्छेदः स्याद् इति जीवनार्थं गता इति भावः । मोहिता मोहावेशवशाद् अपि निवृत्तिज्ٌआनशून्या बभूवुर् इति भावः ॥८॥

चैतन्यमतमٌजुषा  ता वार्यमाणा इत्य् आदि । पद्यादिभिर् वार्यमाणा बभूवुर् इति । नकारेण दूरेणान्वयः । अतो मा न्यवर्तन्त, यत ऊहितास् तर्किताः । किं गृहे तिष्ठसि ? किं कार्यान्तराय क्वचिद् गता इति वितर्किताः । श्रीकृष्णमुरलीनादापहृतचेतसस् तत्र गच्छन्तीति न ज्ٌआताः । अतः मन्यमानाः स्वपार्श्वस्थान् स्वान् स्वान् दारान् व्रजौकसः [भा.पु. १०.३३.३८] इति वक्ष्यमाणसङ्गतिः ।

अथवा, ता वा इति च्छेदः । पत्यादिभिस् ता वा अर्यमाणा गम्यमाना न, वाशब्दोऽत्र काकुपरः । पत्यादयस् तासाम् अनुगता नेत्य् अर्थः । कुतः ? मोहिताः । मा ऊहिताः न वितर्किताः । यतो गोविन्दापहृतात्मानः, गोविन्देनापहृत्य आत्मानो देहा यासाम् । अतस् तैर् न लक्षिताः । अथवा, पत्यादिभिर् वार्यमाणाः सत्यो न न्यवर्तन्त, योतो मोहिता मा ऊहिताः ॥८॥

वैष्णवतोषणी  अधुना स्वैः स्वीयैर् बलात्कारितबाह्यानुसन्धानां अपि तासां कुलवधूस्वाभाविकत्वेन परमदुस्त्यजस्य लज्जादेर् अपि त्यागम् आहता इति । सर्वा अपि ताः पत्यादिभिः क्व नु रात्रौ बहिर् गम्यत इत्य् आदि निर्बन्धेन मुहुर् वार्यमाणा अपि न न्यवर्तन्त, किन्तु ययुर् एवेत्य् अर्थः । कुतः ? मोहिताः हतविवेकाः । तत् कुतः ? गोविन्देनापहृत आत्मा चित्तं यासां ताः । अयं पत्यादीनाम् अपि शैथिल्ये हेतुर् ज्ٌएयः, तद्भक्तिमात्रस्य सर्वविघ्नापहारिप्रभावत्वात् तत्तदन्तिकवर्तिभिः पतिभिः कश्चित् पित्रादिभिश् च काश्चन तत्र च पित्रादिभिर् अविवाहिताः स्ववासिन्यश् चेति

रक्षेत् कन्यां पिता प्रौढां पतिः पुत्रस् तु वार्धके ।
अभावे ज्ٌआतयस् त्व् एवं न स्वातन्त्र्यं क्वचित् स्त्रियः ॥ इति स्मृतेः ॥८॥

बृहद्वैष्णवतोषणी  अधुना स्वीयैः प्रबोध्यमानानां अपि श्रीभगवदपहृतचित्ततया तासां अशेषविचारान्तर्धानम् आहता इति । सर्वा एव ताः पत्यादिभिर् वार्यमाणा धर्मप्रदर्शनादिना हस्तधारणादिना च गन्तुं निरुध्यमान अपि न न्यवर्तन्त, किन्तु ययुर् एवेत्य् अर्थः । कुतः ? मोहिता हतविवेकाः । तत् कुतः ? गोविन्देन गोकुलेन्द्रेणे । यद् वा, गा इन्द्रियाणि ईश्वरत्वेन विन्दतीति तथा, तेनापहृत आत्मा चित्तं यासां ताः । महत्तमेनापहृते द्रव्ये स्वल्पानां, पक्षान्तरे च अन्तरीश्वरेण महामोहनेन प्राणकोटिप्रेष्ठेनान्तर् अपहृते बाह्यानां अन्येषां तत्प्रत्यर्पणसामार्थ्याभावात् । अत्र प्रवाहवेगनीयमाना नौर् यथा तटस्थानां तिष्ठ तिष्ठेत्य् आद्य् उक्त्या नावारूढानां वा नौधारणेनापि न तिष्ठेद् इति दृष्टान्तो द्रष्टव्यः । गोविन्देनापहृत आकृष्ट आत्मा जीवाख्यो यासां इति निवृत्तौ जीवेन विच्छेदः स्याद् इति जीवनार्थम् एव गता इति श्लेषार्थः ।

तत्रादौ पतिभिर् इति तेषां पत्नीशुभाशुभभागिव्त्वेन मुख्यत्वात्, ततश् च केवलं कन्यावैगुण्येन दोषस्पर्शात् स्नेहाच् च पितृभिः, ततश् चदुष्कीर्तिभयात् स्नेहविशेषाच् च भ्रातृभिः, ततश् च कुलदोषशङ्कया बन्धुभिर् इति ।

रक्षेत् कन्यां पिता प्रौढां पतिः पुत्रस् तु वार्धके ।
अभावे ज्ٌआतयस् त्व् एवं न स्वातन्त्र्यं क्वचित् स्त्रियः ॥

इति स्मृत्युक्तेश् चत्वारो रक्षका अत्रोक्ताः । तत्र प्रायः पुत्रानुत्पत्तेर् अत्र पुत्रा नोत्काः । पत्यादीनां चैषां यथोत्तरं न्यूनत्वम् ऊह्यम् । तासां उत्तरोत्तरं तत्तद्वश्यतासम्बन्धयोर् न्यूनत्वात् । तथापि पूर्वपूर्वेषां निवारणे प्रवृत्ताव् अपि परपरेषां तत्र प्रवृत्तिः, कुटुम्बसमुदायतापेक्षया ।

यद् वा, पूर्वपूर्वैः परित्यागे कृते परपराश्रयणशङ्कया तैस् तैः क्रमेण निवारणम् । यद् वा, तत्तदन्तिकवर्तिभिः पतिभिः काश्चित् पित्रादिभिश् च काश्चन तत्र च पतिभिः पत्न्य एव पित्रादिभिश् च प्रायोऽविवाहिताः स्ववासिन्यश् च पुत्र्य इति विवेचनीयम् । अन्यत् समानम् ॥८॥

क्रमसन्दर्भः  न व्याख्यातम् ।

बृहत्क्रमसन्दर्भः  ननु कथं तासां पितृपतिभ्रातृभिर् वारणं न कृतम् इत्य् आहता वार्यमाणा इत्य् आदि । ताः पतिभिः पितृभिर् भ्रातृभिर् बन्धुभिश् च न वार्यमाणा बभूवुर् इत्य् अर्थः । ऊढाः पतिभिः, अनूढाः पित्र्आदिभिः, अत एव न न्यवर्तन्त, बाधकाभावात् । कथं तैस् तैर् न वारिताः ? तत्राहमा ऊहिता वितर्किता योगमायाप्रभावात् ते ते तास् ताः समीपस्था एव विदुः । ता एव वा कथं विचारेण न न्यवर्तन्त ? तत्राहगोविन्दापहृतात्मानः । आत्मनि सति बुद्ध्यादयो गुणाः स्युः । तेषु सत्सु विचाराः प्रवर्तन्ते । आत्महरणेन सर्वहरणम् इत्य् अर्थः । काकाक्षिगोलकन्यायेन नकार उभयत्र योज्यः ॥८॥

रसिकाह्लादिनी  यदा देहगेहादिकार्यव्यग्राणां पत्यादिशुश्रूषाव्यग्राणाम् अपि ममतां त्यक्त्वागमनं दृष्टं तदा काश्चित् पत्यादिनिवारिताः स्मृतिश् च

रक्षेत् कन्यां पिता प्रौढां
पतिः पुत्रस् तु वार्धके ।
अभावे ज्ٌआतयस् तेषां
न स्वातन्त्र्यं क्वचित् स्त्रियाः ॥ [यज्ٌ १.८५]

इति पूर्वम् ऐहिकपारलौकिको धर्मत्यक्ता एव कुलवधूत्वेन लज्जायुक्ता अपि लज्जां प्रतिबन्धं चावगम्य ययुर् इत्य् आहता इति । या ऊधागमनसमयेन बन्धूनां दृष्टिगोचरम् अवतीर्णास् तास् तु तैर् एव निवारिताः परन्तु न न्यवर्तन्त गता एव यतो मोहिता । अयं भावःएतास् तु कृष्णेनाहूताः । वेणुगीतश्रवणेनासां सम्भ्रमम् आलक्ष्य निवारणे प्रवृत्ता । अनन्तरं वेणुगीतं श्रुत्वा तेऽपि तासां निवारणात् इथिला जाताः । अत एव दृढप्रयत्नेन न निवारिताः । ततोऽनन्यवर्ततन्ते चेद् वेणुगीतसुखेति मग्ना न भवेयुस्, तदा पत्यादीन् अवगणय्य कथम् आसाम् आगमनं भवेत्, यत एते मोहिताः । पूर्वम् एवोक्तं योगमायाम् उपाश्रित इति । अग्रे वक्ष्यति च मन्यमानाः स्वपार्श्वस्थान् इति । तत्र हेतुम् आहगोविन्देनापहृत आत्मा चित्तं देहश् च यासां ताः । किं च, यथा गङ्गा समुद्रं गच्छन्ती पर्वतादिप्रतिबन्धनम् अवगणय्य समुद्रम् एव प्रविशति तस्मिन् प्रेमाधिक्यात् तथा एता अपि पत्यादिभिर् दृष्टा भयप्रदर्शनेन निबध्यमाना अपि न न्यवर्तन्त किन्तु मोहिताः हतविवेकाः कृष्णप्राप्त्यतिरिक्तविवेकरहिताः ॥८॥

विश्वनाथः  ननु, ताः प्रेमप्राबल्यात् सर्वापेक्षां तत्यजुर् इत्य् उचितम् एव, तासाम् अपेक्षां तत्पत्यादयः कथं तत्यजुस् तत्राहताः कुलवध्वः पतिभिः कुलकन्याश् च ताः पित्रादिभिर् वार्यमाणा अपि न न्यवर्तन्त तत्र हेतुर् गोविन्दति भयलज्जादीनां का वार्ता, तासाम् आत्मनाम् अपि गोविन्देनापहृतत्वात्, मोहिता मूर्च्छितोअ इति सूत्रसञ्चालितपाञ्चालिका इवेत्य् अर्थः । पत्यादिभिर् गतप्राणानाम् अपि भार्यादिदेहानाम् अप्रतिष्ठाभयाद् एवान्यत्र सञ्चारो नसह्यत इति चेत् ? सत्यं विप्रतिपत्तिर् इयं योगमायैव सम्हिता ज्ٌएया, तच् च समाधानतयैव कल्पितानां तत्तत्क्षण एव तादृशगोपीनां स्वस्वभार्यादिकत्वेन प्रयायितानां स्वस्वगृहान् प्रति पत्यादिभिः परावर्तनम् एव प्रकारश् चाग्रे वक्ष्यते ॥८॥

 ओ)०(ओ

॥ १०.२९.९ ॥

अन्तर्गृहगताः काश्चिद् गोप्योऽलब्धविनिर्गमाः ।
कृष्णं तद्भावनायुक्ता दध्युर् मीलितलोचनाः ॥

श्रीधरः न लब्धो निर्गमो याभिस् ताः । प्राग् अपि तद्भावनायुक्तास् तदा नितरां दध्युर् इत्य् अर्थः ॥९॥

वंशीधरः  अन्तर्गृहं गृहमध्यं तत्र गतास् तत्र निरुद्धाः काश्चिन् महालक्ष्म्यंशभूताः । विनिर्गमो बहिर्गमनम् । यद् वा, न लब्धोऽन्यगोपीवत् वीनां पक्षिणाम् इवातिशीघ्रं निःसरणं याभिः । यद् वा, वेः पक्षिणोऽपि निर्गमो यस्माच् छिद्रात् तद् अपि न लब्धं याभिस् तद् अधिकं कृत्वा तस्करावेशवन् निःसर्णार्थम् इति भावः । तस्य कृष्णस्य भावना भक्तिसंस्कारस् तया युक्ताः । प्राक् वेणुनादश्रुतेः पूर्वम् अपि । तदा वेणुध्वनिश्रवणक्षणे । इत्य् अर्थ इति । तछ्रवणस्य तदाविर्भावबोधकत्वेन ध्यानहेतुतेत्य् अर्थः ॥९॥

चैतन्यमतमٌजुषा  अन्तर्गृहगता इत्य् आदि । यस्यान्तर्गृहस्य द्वारि गुरव उपविश्यासन्न् इति बोद्धव्यम् । अथवा, काश्चिद् इति गमनानधिकारवत्यः, अन्यथा शुश्रूषन्त्यः पतीन् काश्चिद् इत्य् अत्र, परिवेशयन्त्यस् तद् धित्वा इत्य् अत्र च, अशनन्त्योऽपास्य भोजनम् इत्य् अत्र चान्तर्गृहवर्तित्वं पत्यादिसन्निहितत्वं किलास्ति । तत् कथं तास् तत्र गताः । यत एता गोप्य एव याः किल बालापत्या इति प्राक् लिखिताः । तासां तदङ्गसङ्गे न योग्यतेति भाव इति वा ॥९॥

वैष्णवतोषणी  यदि च तास् तादृशविघ्नेन वारिता अभविष्यन् तर्हि सद्य एव दशमीं दशाम् इव दशाम् अगमिष्यन्न् इति तासां सर्वासां भावविशेषं दृष्टान्तेन प्रदर्शयन् तासां प्रस्थितवतीनाम् एव मध्ये कासाञ्चिद् अवस्थाविशेषम् आहअन्तर् इति त्रिभिः । अयम् अर्थःश्रीकृष्णस्य व्रजे प्रेयस्यः खलु द्विविधा । नित्यसिद्धाः साधनसिद्धाश् च तत्रैकासां नित्यसिद्धात्वम् अष्टादशाक्षरादौ ताभिर् विशिष्टत्वेनैव तदाराधनविधानाद् व्यक्तं तच्छ्रुतीनां तदाराधनानां चानाद्यनन्तभावित्वात् अतो ब्रह्मसंहितायां

चिन्तामणिप्रकरसद्मसु कल्पवृक्ष
लक्षावृतेषु सुरभिर् अभिपालयन्तम् ।
लक्ष्मीसहस्रशतसम्भ्रमसेव्यमानं [ब्र.सं. ५.२९] इति,

आनन्दचिन्मयरसप्रतिभाविताभिस्
ताभिर् य एव निजरूपतया कलाभिः ।
गोलोक एव निवसत्य् [ब्र.सं. ५.३७] इति ।

श्रियः कान्ताः कान्तः परमपुरुषः [ब्र.सं. ५.५६] इत्य् एता एव तदीयलक्ष्मीत्वेनोक्ताः । तत्र च श्रीराधिकाया वैशिष्ट्यं, बृहद्गौतमीये

देवी कृष्णमयी प्रोक्ता राधिका परदेवता ।
सर्वलक्ष्मीमयी सर्वकान्तिः सम्मोहिनी परा ॥ इति ।

अत एव ऋक्परिशिष्टे परस्परम् अव्यभिचारित्वं प्रोक्तंराधया माधवो देवो माधवेनैव राधिका विभ्राजन्ते जनेष्व् आ इति । अतो मात्स्यादौरुक्मिणी द्वारवत्यां तु राधा वृन्दावने वने इति शक्तित्वसाधारण्येनानयोर् गणनेऽपि वैशिष्ट्यं ज्ٌएयम् अथावरासां साधनसिद्धत्वं यथा पाद्मोत्तरखण्डे

पुरा महर्षयः सर्वे दण्डकारण्यवासिनः ।
दृष्ट्वा रामं हरिं तत्र भोक्तुम् ऐच्छन् सुविग्रहम् ॥
ते सर्वे स्त्रीत्वम् आपन्नाः समुद्भूताश् च गोकुले ।
हरिं सम्प्राप्य कामेन ततो मुक्ता भवार्णवात् ॥ [भ.र.सि. १.२.३०१२] इति ।

गोकुल इत्य् अस्य हरिं सम्प्राप्येत्य् अत्राप्य् अन्वयात्, ये यथा मां प्रपद्यन्ते [गीता ४.११] इति न्यायाच् च महर्षयः पूर्वं तादृशभावेन श्रीकृष्णोपासका इत्य् अर्थः । अतो रामं दृष्ट्वेति सारूप्येण जातत्वोपासनासंस्काराः हरिं स्वोपास्यं श्रीकृष्णम् एवोपभोक्तुम् ऐच्छन् लज्जया तु साक्षान् न वृतवन्तः ततश् च कल्पवृक्षस्येवावदतोऽपि श्रीरामस्य प्रसादात्तेषाम् इष्टसिद्धिर् जातेत्य् आहते सर्व इति । गोकुले गर्भतः स्त्रीत्वम् आपन्ना गोकुल एव समुद्रभूताः गोकुल एव च हरिं श्रीकृष्णं कामेन स्ववासनानुसारेण सम्प्राप्य तस्मिन्न् अन्तर्गृह एव स्वयम् आविर्भूतं लब्ध्वा ततस् तदनन्तरम् एव भवार्णवात् मुक्ता इति, न च वक्तव्यं गोकुलजातानां प्रापञ्चिकदेहादित्वं न सम्भवतीति अवतारलीलायाः प्रापञ्चिकमिश्रत्वात् श्रीदेवकीदेव्याम् अपि षड्गर्भसञ्ज्ٌअकानां जन्म श्रूयते इति कदाचित् श्रुतयो गोप्यो जाता इति बृहद्वामनप्रसिद्धिः । अत एव तथा व्याख्यास्यते

स्त्रिय उरुगेन्द्रभोगभुजदण्डविषक्तधियो
वयम् अपि ते समाः समदृशोऽङ्घ्रिसरोजसुधाः ॥ [भा.पु. १०.८७.२३]

इति गायत्री च तासु जातेति पाद्मे सृष्टिखण्डे यथा ब्रह्मणा गोपकन्यारूपाया गायत्र्या उद्वाहे गोपेषु श्रीविष्णुवचनम्

यथा ज्ٌआता ततः कन्या दत्ता चैषा विरिञ्चये ।
युष्माकं च कुले चाहं देवकार्यार्थसिद्धये ।
अवतारं करिष्यामि मत्कान्ता तु भविष्यति ॥ इति ।

अतः तत्प्रियार्थं सम्भवन्तु सुरस्त्रियः [भा.पु. १०.१.१३] इत्य् अत्रापि तथा व्याख्यातम् । अत एव तासां च चतुर्विधत्वम् उक्तं पाद्मे

गोप्यस् तु श्रुतयो ज्ٌएया ऋषिजा गोपकन्यकाः ।
देवकन्याश् च राजेन्द्र न मानुष्यः कथञ्चन ॥ इति ।

अत्र गोपकन्या एव नित्याः, न मानुष्याः कथञ्चनेति प्राकृतमानुषत्वनिषेधात् आसु च पाद्मोत्तरखण्डनिर्दिष्टानाम् अन्तर्गृहगता इत्य् उक्तानाम् अप्य् एकत्वं मुक्तत्वसादृश्येन लब्धानां लभ्यते । यत एव शुश्रूषन्त्यः पतीन् काश्चित् इति प्रोक्ताः । इति ज्ٌएयाः । आसां दोहनादि पृथक्कर्मानुक्तेः अन्तर्गृहगतत्वस्य पतिशुश्रूषायाम् एव तात्पर्याच् च एतासां च साधकत्वं देहत्यागश्रवणात् पाद्मोत्तरखण्डाच् च कल्प्यते तथा च सति याः काश्चिद् गोकुले समुद्भूताः साधनवशात् सिद्धपूर्णभावा, न तु सिद्धदेहा नितराम् अन्या इव नित्यसिद्धाः पतिशुश्रूषणार्थम् अन्तर्गृहगता एव पत्यादिभिः साग्रहद्वारादिनिरोधात् न लब्धो विशेषेण केनापि प्रकारेण निर्गमो याभिस् ताः । अत्र तासां साक्षाद् गोविन्दसङ्गमे तादृशदेहस्थितेर् एव विग्नत्वात् पूर्ववत् तद्भक्तेः पतिशैथिल्यविधानादाव् अप्रवृत्तिर् इति ज्ٌएयम् । अलब्धनिर्गमत्वाद् एव तद्भावनायुक्तास् तस्मिन् श्रीकृष्णे समुत्कण्ठितचित्ताः सत्यः कृष्णं निजचित्तापकर्षकं तम् एव दध्युर् यातवत्यः तत्रानुभावम् आहदुःखविशेषेण ध्यानावेशेन च मुद्रितनेत्राः । यद् वा, मीलितम् अन्तर्हितं लोचनम् अन्याशेषज्ٌआनं यासां ताः ॥९॥

बृहद्वैष्णवतोषणी  यदि तास् तादृशविघ्नेन वारिता अभविष्यन्, तर्हि सद्य एव दशमीं दशाम् अगमिष्यन्न् इति तासां सर्वासाम् एव भावविशेषं दृष्टान्तेन प्रदर्शयन् कासाञ्चिद् अवस्थाविशेषम् आहअन्तर् इति त्रिभिः । काश्चित् महालक्ष्म्यंशभूताः साधनसिद्धाः वा गृहम् अवस्थिताः, अत एव नाममात्रपत्यादिभिर् द्वारादिनिरोधात् । यद् वा, पित्रादीनां द्वारदेशोपवेशान् न लब्धो विशिष्टः श्रीभगवदभिसरणयोग्यः । यद् वा, अन्यगोपीवत् वीनां पक्षिणाम् इवातिशीघ्रगमनार्थं निर्गमो बहिर् निःसरणं पन्था वा । यद् वा, वेः पक्षिणोऽपि निर्गमो यस्मात् छिद्रात् तादृशम् अपि याभिस् ताः । अत एव कृष्णं निजचित्ताकर्षकं परमानन्दघनमूर्तिं वा दध्युर् विशेषतश् चिन्तयामासुः । ध्येयम् आपदि [भा.पु. १०.३१.१३] इत्य् आद्य् उक्तन्यायेन । तन् महापन्निस्तारार्थं, किं वा, अभीष्टाप्राप्त्या स्वत एव तच्चिन्ताविशेषोत्पत्तेः । कथं दध्युः ? तस्य प्रस्तुतस्य श्रीकृष्णेन सह विलासस्य । किं वा, सुगोप्यस्य सम्भोगस्य या भावना तया युक्ताः संयुक्ता योगवत्यो वा सत्यः । किं च, मीलितलोचना अर्धमुद्रितनेत्राः सत्य इत्य् अर्थः । यद् वा, दुःखविशेषेण ध्यानविशेषेण वा मुद्रितनेत्राः सत्यः । यद् वा, मीलितम् अन्तर्हितं लोचनम् अन्याशेषज्ٌआनं यासां तथाभूताः सत्यः ॥९॥

क्रमसन्दर्भः  अन्तर् इत्य् आद्य् अष्टकम् ॥९॥

(कृष्णसन्दर्भः १४५)  तद् एवम् एव तासां श्रीकृष्णवद् आनन्दविग्रहाणां तैर् एव विग्रहैः श्रीकृष्णसङ्गः प्रोक्तः । उक्तं च तासां विग्रहमाहात्म्यं तत्रातिशुशुभे ताभिर् भगवान् देवकीसुतः [भा.पु. १०.३३.६] इत्य् आदिभिः । श्रीमदुद्धवेन च तान् नमस्यता प्रथमम् एताः परं तनुभृतः [भा.पु. १०.४७.५८] इत्य् अनेन तासाम् एव परमतनुभृतत्वं प्रदर्श्य, मध्ये क्वेमाः स्त्रियः [भा.पु. १०.४७.५९] इत्य् अनेन परमतम् अनूद्य, तत् खण्डयता नायं श्रियोऽङ्ग [भा.पु. १०.४७.६०] इत्य् अनेन लक्ष्मीतोऽपि विलक्षणं तासु तत्प्रेयसीरूपत्वं प्रदर्श्य परमनित्यत्वं स्थापयित्वा, तत्र च यः प्रसाद उदगात् इत्य् अनेन तत्प्रसादस्य सदान्तर्भूय स्थायित्वं सूचयित्वा पुनः आसाम् अहो चरण [भा.पु. १०.४७.६१] इत्य् आदिना स्वीयपरमपुरुषार्थचरणरेणुत्वं दर्शितम् । यत्र भेजुर् मुकुन्दपदवीं श्रुतिभिर् विमृग्याम् [भा.पु. १०.४७.६१] इत्य् अनेन यद् एव पुरुषार्थतया स्थापितम् । यत्र वृन्दावने इत्य् आदिना वृन्दावनस्य च तादृशत्वं स्थापितम् । तद् एतद् व्यतिरेकेण द्रढयितुम् अन्यासाम् आगन्तुकानाम् असिद्धदेहानां विग्रहत्यागेनैव तत्सङ्गप्राप्तिर् इत्य् आह अन्तर्गृहगता [भा.पु. १०.२९.९] इत्य् आदिकेन, न चैवं विस्मयः कार्यः [भा.पु. १०.२९.१६] इत्य् आद्यन्तेन । अन्तर्गृहगताः शुश्रूषन्त्यः पतीन् काश्चित् इत्य् अत्रोक्ता इत्य् अर्थः । अत्र अन्तर् इति स्फुटम् एव ॥९॥

बृहत्क्रमसन्दर्भः  अपत्यवत्यस् त्व् अधिकाराभावात् तद्वपुर् हित्वा वपुर्अन्तरेण सद्य एव तत्र गता इति दर्शयन्न् आहअन्तर्गृहगता इत्य् आदि त्रिभिः । काश्चिद् अपत्यवत्योऽनधिकारवत्यो दैवाद् अन्तर्गृहगताः । अनधिकारित्वेनाङ्गसङ्गायोग्या अपि दर्शनमात्रकाङ्क्षया बहिर् गन्तुम् इच्छन्त्योऽप्य् अलब्धविनिर्गमास् तद्भावनायुक्ताः सत्यः कृष्णं दध्युः । भावनालिङ्गम् आहमीलितलोचनाः ॥९॥

रसिकाह्लादिनी  किं च ताः सर्वाः प्रतिबन्धकशैथिल्येन कृष्णान्तिकं प्राप्ता यास् तु प्रतिबन्धकप्राबल्येन निरुद्धास् तासां सद्यो देहपातं कथयन् ताभ्यः पूर्वम् एव तासां श्रीकृष्णान्तिके प्राप्तिकारम् आहअन्तर् इति । काश्चिद् उपासनासिद्धाः कस्यचिद् गृहकर्मणश् चिकीर्षयात् गृहगताः । वेणुगीतश्रवणान्तरम् एवान्यासाम् आगमनसम्भ्रमम् आलोक्य पत्यादिभिर् अवरुद्धा जाता अत एवालब्धविनिर्गमा न लब्धो विनिर्गमो याभिस् ताः । तद् उक्तम्

गोप्यस् तु श्रुतयो ज्ٌएया ऋषिजा गोपकन्यकाः ।
देवकन्याश् च राजेन्द्र न मानुष्यः कथञ्चन ॥ इति ।

किं च
नित्यं मे मथुरां विद्धि वनं वृन्दावनं तथा ।
यमुनां गोपकन्याश् च तथा गोपालबालकान् ॥ इति ।

एतास् तु सादयो नित्याश् च प्रतिबन्धनिरासार्थं कृष्णम् एव दध्युर् ध्यातवत्यः । सक्रोधं यथा तथा पत्यादिमुखं पश्यन्त्यो निर्गमद्वारम् अलभमाना मीलितलोचना जाताः । कीदृश्यः ? निरोधात् प्राग् अपि तद्भावनारहस्यभावनायुक्ताः । यदा तस्य भावनायुक्ता आसन्विघ्ने जाते प्रेमपूरस्य प्राबल्यं भवती इति श्रूयते । यथा नदीप्रवाहस्य पर्वतादिना प्रतिबन्धत्वं प्रतिवेत्सतीति वेगाधिक्यं भवतीति । अतो, यथा पूर्वं श्रीकृष्णेनाभिरमिताश् चुम्बनालिङ्गनादिभिर् आनन्दिता तयैव भावनया युक्ता दध्युः । न ह्य् अननुभूतं स्मर्यते । यद् वा, तद्भावना तत्पूर्वरमणं भावयन्त्यः । युक्ताः श्रीकृष्णस्वरूपे योगं प्राप्ताः । यद् वा, युक्ता योगिन इव । अत्र इवार्थो द्रष्टव्यः । स्वदेहविस्मरणपूर्वकं तत्तदङ्गविभावनपूर्वकं दध्युः स्मृतिवत्यः । कीदृश्यः ? मीलितलोचनाः । अबहिर्वृत्तिनेत्राः । यद् वा, मीलितं शिथिलीकृतं लोचनं विचारसामर्थ्यं याभिस् ताः । अन्यज्ٌआनरहिता अपि तम् एव दध्युः श्रीकृष्णप्राप्तये ध्यानम् अन्तरेणोपायान्तरविचारे शैथिल्यं जातम् इति भावः ॥९॥

विश्वनाथः  अत्र उज्ज्वलनीलमण्य्उक्तरीत्या विविच्यते । गोप्यस् तावद् द्विविधाःनित्यसिद्धाः साधनसिद्धाश् च, साधनसिद्धाश् च द्विविधाःयौथिकोऽयौथिक्यश् च यौक्थिक्यश् च द्विविधाः, श्रुतियूथभूतत्वात् श्रुतिचर्यः, ऋषियूथभूतत्वाद् ऋषिचर्यश् च । ततश् चासां चतुर्विधत्वम् उक्तं पाद्मे

गोप्यस् तु श्रुतयो ज्ٌएया ऋषिजा गोपकन्यकाः ।
देवकन्याश् च राजेन्द्र न मानुष्यः कथञ्चन ॥ इति ।

गोपीत्वेनैव मानुषत्वे लब्धेऽपि न मानुष्य इति निषेधस् तासां प्राकृतमानुषत्वाभावं ज्ٌआपयति । अत्र गोपकन्यका एव नित्यसिद्धास् तासां साधनाश्रवणात् । गोपीत्वे सत्य् अपि कात्यायन्यर्चनस्य तु साधन्त्वं नरलीलत्वम् एव ज्ٌआपयति, गोपीत्वस्य सिद्धत्वाद् एवेति तत्प्रसङ्ग एव प्रपञ्चितम् । तासां नित्यसिद्धत्वं तु आनन्दचिन्मयरसप्रतिभाविताभिः इति ब्रह्मसंहितोक्त्या तासां ह्लादिनीशक्तित्वप्रतिपादनात् । ह्लादिनी या महाशक्तिः इति बृहद्गौतमीयाच् च ताभिः सह कृष्णस्य रमणस्यानादित्वाच् च । दशाष्टदशाक्षरादिमन्त्रेषु तासां निर्देशात् । तन्मन्त्रोपासनानां तद्विधायकश्रुतीनां चानाद्यन्तकालभावितत्वाच् च । सम्भवन्त्व् अमरस्त्रियः [भा.पु. १०.१.२३] इति प्रमाणावगतानां देवकन्यानां नित्यसिद्धगोपिकांशभूतत्वं व्याकृथ्यातम् उज्ज्वलनीलमणौ । श्रुतिचरीणां साधनसिद्धत्वं

कन्दर्पकोटिलावण्ये त्वयि दृष्टे मनांसि नः ।
कामिनीभावम् आसाद्य स्मरक्षुब्धान्य् असंशयः ॥
यथा त्वल्लोकवासिन्यः कामतत्त्वेन गोपिकाः ।
भजन्ति रमणं मत्वा चिकीर्षाजनिनस् तथा ॥

इत्य् आदिबृहद्वामनवचनेभ्योऽवगतम् । ऋषिचरीणां च । गोपालोपासकाः पूर्वम् अप्राप्ताभीष्टसिद्धयः [उ.नी. ३.४४] इत्य् उज्ज्वलनीलमण्य्उक्तानां तथाभूतत्वम्

पुरा महर्षयः सर्वे दण्डकारण्यवासिनः ।
दृष्ट्वा रामं हरिं तत्र भोक्तुम् ऐच्छन् सुविग्रहम् ॥
ते सर्वे स्त्रीत्वम् आपन्नाः समुद्भूताश् च गोकुले ।
हरिं सम्प्राप्य कामेन ततो मुक्ता भवार्णवात् ॥ इति पाद्मोत्तरखण्डात् ।

अत्र रामं दृष्ट्वा हरिं भोक्तुम् ऐच्छन्न् इति रामसौन्दर्यदर्शनेन स्वोपास्यस्य हरेर् गोपालस्य स्मरनात् तम् एव भोक्तुम् ऐच्छन्न् इत्य् अर्थः । लज्जया तु साक्षात् तं न वृतवन्तः । ततश् च कल्पवृक्षस्येवावदतोऽपि श्रीरामस्य प्रसादात् तेषाम् अभीष्टसिद्धिर् जातेत्य् आहते सर्वे इति । हरिं कामेन सम्प्राप्येत्य् अनुसंहितं फलम् । ततः कामाद् एव हेतोर् भवार्णवात् संसारान् मुक्ता इत्य् अननुसंहितं फलम् । अत्र मातरः पितरः पुत्राः [भा.पु. १०.२९.२०] इति, यत् पत्यपत्यसुहृदाम् अनुवृत्तिर् अङ्ग [भा.पु. १०.२९.३२] इति, पतिसुतान्वयभ्रातृबान्धवान् इत्य् आद्यग्रिमग्रन्थदृष्टेर् अपत्यवत्यो गोप्य एवान्तर्गृहनिरुद्धा बभूवुर् इति श्रीकविकर्णपूरगोस्वामिकृतदशमस्कन्धटीकायां दृष्टम् । अतस् तदनुसारेण सार्वत्रिकं (मूलार्थम् अवाप्यैव व्याख्यायते) ।

अत्रेदं तत्त्वङ्गोपालोक्पासका ऋषयस् ते श्रीराममूर्तिमाधुरीदर्शनाद् रागमयभक्तेर् निष्ठारुच्यासक्तिर् अत्यङ्कुरभूमिका आरूढाः सम्यगपरिपक्वकषाया अपि श्रीयोगमायया देव्या गोकुलम् आनीय गोपीगर्भे जनिताः कन्यका बभूवुः । तासाम् एव मध्ये काश्चिन् नित्यसिद्धगोपीसङ्गभूम्ना वयःसन्धिदशाम् आरभ्यैव लब्धपूर्वानुरागाः स्फूर्तिप्राप्तकृष्णाङ्गसङ्गाः । दग्धसम्यक्कषायाः प्रेमस्नेहादिभूमिका आरूढाः । गोपैर् व्यूढा अपि योगमाययैव तदङ्गस्पर्शदोषाद् रहिताश् चिन्मयदेहीभूताः कृष्णोपभुक्तास् तस्यां रात्रौ वेणुवादनसमये पतिभिर् वार्यमाणा अपि योगमायासाहाय्यप्रसादान् नित्यसिद्धगोपीभिः सहिता एव प्रेष्ठम् अभिसस्रुः । काश्चित् तु नित्यसिद्धादिगोपीसङ्गभाग्याभावाद् अलब्धप्रेमत्वाद् अदग्धकषाया गोपैर् व्यूढा गोगोपोपभुक्ता अपत्यवत्यो बभूवुः । ताः खलु तदनन्तरम् एव नित्यसिद्धादिगोपीसङ्गभूम्ना कृष्णाङ्गसङ्गस्पृहोद्रेकात् पूर्वरागवत्यस् तासां कृपापात्रीभवन्त्योऽपि कृष्णाङ्गसङ्गायोग्यदेहत्वेन योगमाययासाहाय्याकरणात् पतिभिर् वारिताः कृष्णम् अभिसर्तुम् अक्षमा महाविपद्ग्रस्ताः पतिभ्रातृपित्रादीन् स्वप्राणवैरीत्वेन पश्यन्त्यो मरणदशायाम् उपस्थितायां सत्यां यथान्या मात्रादिस्वबन्धुजनं स्मरन्ति । तथैव स्वप्राणैकबन्धुं कृष्णं सस्मरुर् इत्य् आहअन्तर् इति । न लब्धो विनिर्गमो याभिस् ता इति पतिभिर् वार्य् एव सतर्जनं सयष्टिकम् उपविष्टत्वाद् इति भावः । सदैव तद्भावनया युक्ता अपि तदानीं दध्युःहा हा प्राणैकबन्धो ! वृन्दावनकलानिधे ! जन्मान्तरेऽपि त्वत्प्रेयसीभूयासम् अस्मिन्न् अन्तकाले त्वन्मुखचन्द्रं चक्षुषा नापश्यम् । भवतु, मनसापि पश्यामीति प्रत्येकं स्वगतम् अनुलपन्त्यो मुद्रितलोचनाः सत्यो नितरां दध्युः ॥९॥

 ओ)०(ओ

॥ १०.२९.१०११ ॥

दुःसहप्रेष्ठविरहतीव्रतापधुताशुभाः ।
ध्यानप्राप्ताच्युताश्लेषनिर्वृत्या क्षीणमङ्गलाः ॥
तम् एव परमात्मानं जारबुद्ध्यापि सङ्गताः ।
जहुर् गुणमयं देहं सद्यः प्रक्षीणबन्धनाः ॥

मध्वः  कृष्णकामास् तदा गोप्यस् त्यक्त्वा देहं दिवं गताः ।
सम्यक् कृष्णं परब्रह्म ज्ٌआत्वा कालात् परं ययुः ॥
पूर्वं च ज्ٌआनसंयुक्तास् तत्रापि प्रायशस् तथा ।
अतस् तासां परं ब्रह्म गतिर् आसीन् न कामतः ।
न तु ज्ٌआनम् ऋते मोक्षो नान्यः पन्थेति हि श्रुतिः ॥
कामयुक्ता तदा भक्तिर् ज्ٌआनं चातो विमुक्तिगाः ।
अतो मोक्षेऽपि तासां च कामो भक्त्यानुवर्तते ॥
अतोदकत्वेन सदा द्वेषिणाम् अधरं तमः ।
मुक्तिशब्दोदिता चैद्यप्रभृतौ द्वेषभागिनः ॥
भक्तिमार्गी पृथङ् मुक्तिम् अगाद् विष्णुप्रसादतः ।
कामस् त्व् अशुभकृच् चापि भक्त्या विष्णोः प्रसादकृत् ।
द्वेषिजीवयुतं चापि भक्तं विष्णुर् विमोचयेत् ।
अहोऽतिकरुणा विष्णोः शिशुपालस्य मोक्षणात् ॥ इति स्कान्दे ॥

जगत्प्रपितामहे जारबुद्धिर् न युक्ता तथापि ब्रह्मतया न सम्यक् ॥१११३॥

श्रीधरः किं च तदानीम् एवं तं परमात्मानं कृष्णं ध्यानतः प्राप्ताः सत्यो गुणमयं देहं जहुर् इत्य् आह श्लोकद्वयेनदुःसहेति । ननु कथं जहुः परमात्मेति ज्ٌआनाभावाद् इत्य् आशङ्क्याहजारबुद्ध्यापीति । न हि वस्तुशक्तिर् बुद्धिम् अपेक्षते । अन्यथा मत्वापि पीतामृतवद् इति भावः । ननु तद् अपि प्रारब्धकर्मबन्धने सति कथं जहुस् तत्राहसद्यः प्रक्षीणबन्धना इति । ननु कथं भोगम् अन्तरेण प्रारब्धं कर्म क्षीणं भोगेनैव सद्यः क्षीणम् इत्य् आहदुःसहेति । दुःसहो यः प्रेष्ठविरहस् तेन तीव्रस् तापस् तेन धुतानि गतान्य् अशुभानि यासाम् । तदप्राप्तिपरमदुःखभोगेन पापं क्षीणम् इत्य् अर्थः । तथा ध्यानेन प्राप्ता अच्युतस्य आश्लेषेण या निर्वृतिः परमसुखभोगस् तया क्षीणं मङ्गलं पुण्यबन्धनं यासां ताः । अतो ध्यानेन परमात्मप्राप्तेस् तत्कालसुखदुःखाभ्यां निःशेषकर्मक्षयाद् गुणमयं देहं जहुर् इति ॥१०११॥

वंशीधरः  न केवलं दध्युर् एव, किन्तु तम् एवापुर् इत्य् आहकिं चेति । तदानीम् एव ध्यानसमकालम् एव । गुणमयं त्रिगुणकार्यम् । ननु देहत्यागोऽस्तु यथाकथञ्चिद् भेदेन रूपेण तत्सङ्गस् त्व् अज्ٌआनाम् अतिदुःशक इत्य् आशङ्कतेनन्व् इति । वस्तुनो बह्व्यादेः शक्तिर् दाहिकादिरूपा । बुद्धिम् अयम् अग्निर् दाहक इत्य् एवंरूपज्ٌआनवन्तम् एव दहति, ज्ٌआनं नापेक्षते नेच्छति । अन्यथा मत्वापि जलम् इदम् इत्य् एवं ज्ٌआत्वापि यथा जलबुद्ध्या पीतामृतो जरामृत्युवर्जितो भवति, तद्वद् इति ज्ٌएयम् । इति भाव इति तात्पर्यम् । अन्यथा पीतामृतोऽपि मृतो भवेद् इति । अवश्यम् एव भोक्तव्यं कृतं कर्म शुभाशुभम् इत्य् आदि स्मृतिम् अनुसृत्य पुनर् आशङ्कतेनन्व् इति । तथापि ज्ٌआने सत्य् अपि वस्तुशक्त्या तत्प्राप्तिर् अस्तु, देहं कथं जहुर् इति ज्ٌएयम् । तत्र प्रश्ने । सद्यः तत्क्षणम् एव । किं च, बन्धनध्वंसोऽपि प्रारब्धपुण्यपापप्रणाशेनैव दृष्टः स चात्र कथम् इति शङ्कतेनन्व् इति । अत्रोत्तरन्दुःसहेति । दुःसहः सोढुम् अशक्यो यः प्रेष्ठस्य परमात्मनः श्रीकृष्णस्य विरहः सांसारिको वियोगस् तेन तीव्रोऽत्युत्कटस् तापो ज्वरानुभवस् तेन धुतानि निरस्तान्य् अशुभानि पापानि । तदप्राप्तिरूपं यत् परमदुःखन्तद्भोगेनानुभवेन । इत्य् अर्थ इति । दुःखभोगेनैव पापं क्षीयत इति तात्पर्यम् । कथम् इत्य् आकाङ्क्षायाम् आहतथेति । यतः परमात्मप्राप्तिर् एव गुणमयदेहत्यागे हेतुर् अतो हेतोः । यदि कश्चिद् अनारब्धफलानां कुतो नाश इत्य् आशङ्कते तं प्रत्य् आहजारेति । जारः उपपतिः पत्युर् अप्य् अधिकप्रियो भवति, तं कृष्णं परमात्मानं नारायणम् एव सङ्गताः सम्यग् ज्ٌआतवत्यः । गत्यर्थानां ज्ٌआनार्थताप्रसिद्धेः । अनेन बिम्बभूतहरिज्ٌआनेनारब्धकर्मणाम् अपि नाश इति सूचितम् । तदधिगमःउत्तरपूर्वयोर् असंश्लेषविनाशौ इति सूत्रात् । तस्य सुहृदः साधुकृत्यां द्विषन्तः पापकृत्याम् इति श्रुतेः । तस्य ज्ٌआनिन इत्य् अर्थः । किं चाहिकञ्चुकवत्त्यक्तदेहानाम् अप्य् अन्तर्धापनं योगमायया कृतं यावदब्दम् अघासुरशरीरान्तर्धापनवत्, तथा रोधकानां विस्मृतिश् च जनिता, अन्यथा रोधनादिकृतो लोकापवादो दुर्वारः स्याद् इति ॥१०११॥

चैतन्यमतमٌजुषा  दुःसहप्रेष्ठविरहतीव्रतापधुताशुभाः धुताशुभत्वं क्षीणमङ्गलत्वं च तद्देहारम्भकं प्रारब्धरूपदुःखसुखभावत्वम् । अतोऽमूर् नृदेहा एव पूर्वश्लोकव्याख्या संवादात् स्वभावसिद्धानां तु तस्मिन् देहे श्रीकृष्णदर्शनादर्शनजन्यसुखदुःखयोस् तु न नाशः, ते तु न नश्वरे नित्ये एव तयोर् द्वयोर् एवानन्दमयत्वात् ॥१०॥

अतो गुणमयं देहं जहुः, न तु देहे त्यक्त्वा कैवल्यम् अवापुः, निर्गुणं श्रीकृष्णाङ्गसङ्कोचितं देहं प्रापुर् इत्य् अर्थः । जारबुद्ध्या इति जारशब्दः केवलं प्रतीतिपरः । यद् वा, जरयति गुणमयदेहम् इति जारः । जारा चासौ बुद्धिश् चेति तथा यया बुद्ध्या गुणमयं देहं जहुः । निर्गुणं देहं प्राप्य किम्भूता बभूवुः ? तत्राहसङ्गता अपि बभूवुर् इत्य् अर्थः । तं कीदृशम् ? परमात्मानम् । ताः कीदृश्यः ? गोप्यः केवलं गोपवध्व एव । पुनर् अन्तः अन्तःकरणे लब्धविनिर्गमाः । कृष्णसङ्गोऽनेन देहेन न भावीति लब्धो विनिर्गमो नैराश्यं याभिः पुनर् गृहगता गृह एव स्थिताः सत्यः । अथवा, गृहं शरीरं मानुष्यं तत्र स्थिताः केवलगोपवधूत्वात् पुनः सद्यः प्रक्षीणबन्धनाः बन्धनं गृहादिः निर्गुणदेहलाभाद् इति त्रिभिः सहान्वयः । अथवा, जारबुद्ध्या गुणमयं देहं जहुः । एतेन गोप्यो विविधा इति प्राग् एवोक्तम् ॥११॥

वैष्णवतोषणी  ततश् च सद्य एव श्रीकृष्णेन सह संयोगं प्राप्ता इत्य् आहुःदुःसहेति युग्मकेन । तत्रोत्कण्ठापरिणामं दुःसहेत्य् अर्धेन ध्यानपरिणामं ध्यानेत्य् अर्धेनाहौत्कण्ठया दुःसहसंयोग;म् प्राप्ता इत्य् आहुःदुःसहप्रेष्ठविरहः विप्रलम्भाख्यो भावः, तेन तीव्रतापः, तेन धुताशुभाः । ध्यानेन हेतुना प्राप्ता याच्युतस्य निजभक्तेषु च्युतरहितत्वेन प्रसिद्धस्याश्लेषनिर्वृतिः, तया क्षीणमङ्गलाः । अत्र दुःसहशब्देन तीव्रशब्देन च दुःखस्य पराकाष्ठा दर्शिता, अच्युतशब्देन निर्वृतिशब्देन च सुखस्य । अशुभं भगवन्नित्यसंयोगप्राप्तिप्राचीनदशायां दुःखजनिका तद्विरहस्फूर्तिः मङ्गलं च तद्दशायाम् एव सुखजनिका प्राप्तव्य तत्संयोगस्फूर्तिः यावतीभ्यां ताभ्यां वृत्तीभ्याम् एव प्रौढभावः साधकः सिद्द्यति तावत्योश् च तयोः शनैर् भोग्ययोर् अपि सम्प्रति युगपद् एव भोगो जात इति धुतत्वं क्षीणत्वं चोक्तम् ॥१०॥

अतस् तत्रैव तं श्रीकृष्णम् एव सङ्गता मिलिताः, तथा च वासनाभाष्यधृतं मार्कण्डेयवचनम्

तदानीम् एव ताः प्राप्ताः श्रीमन्तं भक्तवत्सलम् ।
ध्यानतः परमानन्दं कृष्णं गोकुलनायिकाः ॥ इति ।

तयोः शब्दयोः पापपुण्यपर्यायत्वाभावात् तयोः स्वस्वप्रतिनियतफलदातृत्वात् पापस्य तु सुतरां भगवद्विरहमयप्रेमस्फोरकत्वाभावात्, न कर्मबन्धनं जन्म वैष्णवानां च विद्यते इति पाद्मोत्तरकार्तिकमाहात्म्यखण्डानुसारेण तासां सुतरां तत्प्रारब्धजन्मत्वाभावात्, किन्तु गुरुपुत्रम् इहानीतम् [भा.पु. १०.४५.४५] इति न्यायेन प्रारब्धरक्षणारक्षणयोः स्वप्रेमवर्धनविदग्धश्रीभगवदिच्छैकमयत्वात् नान्यथा व्याख्यातम् ।

ननु किं जारत्वेन सङ्गताः नेत्य् आहतादृशरागौत्सुक्येन सोपानीकृततया जारबुद्ध्यापि परमात्मानं सर्वांशिपरमस्वरूपत्वेनापि सर्वेषाम् अपि स्वभावत एव यद् उपपत्यादिशब्दवत् पालकत्वेन पतित्वे सिद्धे भावविशेषधारिणीनां तासां रमणत्वेनापि पतिर् असाव् इति पतिरूपम् एवेत्य् अर्थः । रमणत्वालाभेनैव जारबुद्ध्यापि तस्मिन् सङ्गम्यमानेऽपि रमणत्वलिप्साया प्रगल्भत्वात् जारत्वस्य तस्मिन् सर्वांशिन्य् असम्भवात् जिघांसयापि हरय इत्य् आदिवत् जारबुद्ध्यापीति हेयतयैव निर्देशात् प्राचीनस्य पत्युर् देहस्य च त्यागात् इति भावः । तथा हि, पटोलमूले रमणं स्यात् तथा रमणः प्रिय इति विश्वकोशात्, धवः प्रियः पतिर् भर्ता जारस् तूपपतिः समौ इत्य् अमरकोशाच् च रमणपत्यादिशब्दवाच्यजारादिशब्दवाच्ययोर् नैकत्वं मन्तव्यं किन्तु पूर्वस्य स्वामित्वाद् उत्तरस्य चोरत्वाद् विरुद्धवस्तुत्वम् एव । तत्रापि सभ्यशब्दान्तरम् अप्रयुज्य प्रयुक्तस्यासभ्यस्य जारशब्दस्य जिघांसाशब्दस्येव निन्दातात्पर्यम् एव प्रतीयते । जारः पापपतिः इति त्रिकाण्डशेषादिकोशाल् लोकाच् च । किन्तु येन रागेण वा जारभावमयं निन्द्यं लोकधर्ममर्यादातिक्रमम् अपि ताः कृतवत्यस् तं सूचयित्वा तस्यैव प्रशस्तत्वं दर्शिते चेष्टाविशेषसाम्यात् कामतया व्यपदिष्टत्वेऽपि प्रियानुकूल्यतात्पर्यत्वेन प्रेमैकरूपत्वं च । तथा च वक्ष्यतेयत् ते सुजातचरणाम्बुरुहं स्तनेषु [भा.पु. १०.३१.१९] इत्य् आदि । अत एवोक्तं तादृशैर् अपि आसाम् अहो चरणरेणुजुषाम् इत्य् आदौ, या दुस्त्यजम् आर्यपथं च हित्वा [भा.पु. १०.४७.६१] इत्य् आदि, एताः परम् इत्य् आदि वाञ्छन्ति यद् भवभियो मुनयो वयं च [भा.पु. १०.४७.५८] इति ।

एवं हेयांशपरित्यागपूर्वकम् महाप्रेमरसनीयकृष्णलक्षणपरमपुरुषार्थशिरोमणिप्राप्तिर् दर्शिता तत्रानुषङ्गिकं फलम् आहगुणमयं च देहं जहुर् इति यतः पूर्वोक्तप्रकारेण सद्यः प्रक्षीणबन्धनाः, एवं सच्चिदानन्ददेहप्राप्तिर् अपि सूचिता । एतद् उक्तं भवतिअपिर् अत्र जारबुद्धेर् हेयत्वञ्जिघांसयापि हरये स्तनं दत्त्वाप सद्गतिम् [भा.पु. १०.६.३५] इत्य् अत्र जिघांसाया इव व्यनक्ति गर्हावचनेन तत्तच्छब्देनान्वयात् । अत्र हेतुः परमात्मानम् इति नहि परमात्मा तादृशनिन्द्यशब्दवाच्योऽपि भवितुम् अर्हति । तत्र च हेतुःहरये इति । हरिशब्दोऽत्र कारुण्यादिमहागुणैः सर्वमनोहरतापरः न ह्य् एवम्भूतो जिघांस्यो भवितुम् अर्हति तत्तदनर्हत्वेऽपि सा सा च कथञ्चित् जाता चेत् तर्हि परमात्मत्वाद् धरित्वाच् च सर्वाहितकारित्वेनासौ परित्याजयदेवायोग्यांशं तस्याम् इवामुषु पुनश् च तस्या भक्त्याभासवेषं द्वेषं स्तनदानमात्रत्वेन भक्तिं मत्वा तदुपलक्षितां धात्रीगतिं ददाव् एव अमुषु तु दुःसहप्रेष्ठविरहेत्य् आदि पद्योक्तमहाभक्तिविशेषेणान्तःसङ्गमम् अनुभवंस् तदुचितनिजप्रेयसीं गतिं कथं न दद्याद् इति सङ्गतिश् चेयं पूर्वोक्ते गोलोकाख्ये गोकुलप्रकाशविशेषे एव ज्ٌएया । अत एवोद्धवद्वारा श्रीभगवता सन्दिष्टम्

या मया क्रीडता रात्र्यां वनेऽस्मिन् व्रज आस्थिताः ।
अलब्धरासाः कल्याण्यो मापुर् मद्वीर्यचिन्तया ॥ [भा.पु. १०.४७.३७]

रासश् चायं तद्दिनगत एव ज्ٌएयः तस्येव विवक्षितत्वात् तस्मिन्न् अपि प्रकाशे गोपलीलत्वेन दिनान्तरेऽपि तत्सम्भवात् किं त्व् अत्र, नासूयन् खलु कृष्णाय [भा.पु. १०.३३.३८] इति वक्ष्यमाणानुसारेण तत्पत्यादिषु दुःखाद्यनुपत्तये तन्माययैव त्यक्तानां देहानाम् अन्तर्धापनं तत्सदृशीनामन्यासां स्फोरणं च गम्यते । एवं तावत्कालम् एव तद् रहस्यं लब्धरासाः श्रीभगवत्प्रेयस्योऽपि नाजानन् यावदुद्धवद्वारा यथार्थानुभावकप्रभावं या मयेत्य् आदि सन्देशं नाशृण्वन्न् इति च ।

अथवा, तासां मुरलीवाद्यानुसरणेन तदन्तिकगतौ किम् आश्चर्यं, यतः काश्चिन् निरुद्ध्यमाना अप्य् अन्तर्गृह एव तं प्राप्ता, इत्य् आहअन्तर् इति । तादृशतीव्रतापेन धुतं श्रीकृष्णकृपया खण्डितम् अशुभं विरहरूपं यासां ताः तेन जगताम् अपि धुतम् अशुभं याभिस् ता इति वा, मद्भक्तियुक्तो भुवनं पुनाति [भा.पु. ११.४०.२४] इतिवत् । तथा तादृशनिर्वृत्याक्षीणं क्षीणताविरुद्धं पुष्टं मङ्गलं निजतादृशतत्संयोगरूपं यासां ताः । तथा पुष्टं जगताम् अपि मङ्गलं याभ्यस् ता इति वा पूर्ववत् गुणमयं विरहभावमयं देहम् आवेशम् इत्य् अर्थः । तथा तृतीये सृष्टिप्रसङ्गे ब्रह्मणो दर्शितम् । अन्यत् समानम् । सङ्गतिस् तस्मिन्न् अन्तर्गृहे एव तस्य प्राकट्यात् अन्तर्गृहगता इत्य् अन्वयात् । अत एव सद्यः प्रक्षीणं बन्धनं सर्वतत्सङ्गविरोधो यासां ताः । एवम् अलब्धरासाः । इति तस्याम् एव रात्रौ ज्ٌएयं पूर्वहेतोर् एव ॥११॥

बृहद्वैष्णवतोषणी  ततश् च सद्य एव श्रीकृष्णेन सह संयोगं प्राप्ता इत्य् आहदुःसहेति द्वाभ्याम् । ध्यानेन विशेषतस् तद्रूपगुणादिपरिस्फूर्त्या दुःसहः प्रेष्ठविरहः । अत एव तेन तीव्रतापः, तेन धुताशुभाः । परमात्मनम् अपि तं कृष्णं जारबुद्ध्यैव । प्रेमाग्निविशेषेण सदा जरयतीति जार उपपतिस् तद्बुद्ध्या तद्भावेनैव । न तु परमात्मबुद्ध्या सङ्गताः सम्यक् प्राप्तास् तेन सह मिलिता इत्य् अर्थः । इति नित्यपरमप्रेमसङ्गोऽभिप्रेतः ।

कथं गुणमयं देहं जहुः ? किं तु गुणातीतं नित्यभगवत्प्रेम्सङ्गतियोग्यं देहं प्रापुर् इत्य् अर्थः । सच्चिदानन्दघनरूपप्राप्त्या सङ्गताः इति भावः । सङ्गतिश् च नित्यवक्षःस्थ्लस्थश्रीवत् महाशक्त्यादिवद् वा नित्यसंयोगलक्षणा ज्ٌएया । तत्रापि जारबुद्ध्या सङ्गतत्वाद् विशेषः कश्चिद् ऊह्यः । तथा चोद्धवद्वारा श्रीभगवदुक्तौ

या मया क्रीडता रात्र्यां वनेऽस्मिन् व्रज आस्थिताः ।
अलब्धरासाः कल्याण्यो मापुर् मद्वीर्यचिन्तया ॥ [भा.पु. १०.४७.३७]

अत्र च कल्याण्य इत्य् अनेन मद्वीर्यचिन्तयेत्य् अनेन च प्राप्तिविशेष एवाभिप्रेतः । तच् चाग्रे तत्रैव व्यक्तं भावि । अन्यत्रैव व्यٌजितम् एव । तत्र दुःसहशब्देन तीव्रशब्देन चानन्तकोटिकल्पेषु महानरकादिभोगैर् यावां स्तापस् ततोऽपि कोटिगुणस् तापः सूच्यते । तथा अच्युतशब्देन निर्वृतिशब्देन चानन्तकोटिकल्पेषु साम्राज्यस्वाराज्यादिभोगैर् यत् सुखं मोक्षसुखं च ततोऽधिकम् अपि तत् सुखं ध्वन्यते । श्रीभगवदाश्लेषसुखमहोदधेस् तत् सर्वस्य कर्णमात्ररूपत्वात् । तत्र च श्रीभगवत्सम्बन्धेन तत्तद्वासनाक्षयोऽपि ज्ٌएयः । अत एव प्रक्षीणेति प्रशब्दः ।

तथा अशुभं नाम श्रीभगवन्नित्यसंयोगप्रतिबन्धककर्मविशेष एव । मङ्गलं च मानादिषु श्रीभगवदनुनयादिजन्यसुखविशेषहेतुः सत्कर्मविशेषः । तत्तत्प्रत्क्षयश् च नित्यसंयोगसिद्धेः । अत एव विरहेण मानादिना च सम्पद्यमानप्रेमानन्दविशेषाभावात् तासाम् अत्र स्थिताभ्योऽन्याभ्यः सौभाग्ये न्यूनतोह्या ।

अथवा, ततश् च सर्वसद्गुणमयम् अपि देहं सद्यो जहुः । पत्यादिभिर् गृहान्तर्निरुद्धेन तेन श्रीकृष्णप्राप्तेः । अतस् तद्योग्यदेहान्तरेण तं श्रीनन्दकिशोरम् एव सङ्गता इत्य् अर्थः । कुतः ? परमात्मानं परमप्रियम् इत्य् अर्थः । तत्र हेतुःजारबुद्ध्येति । अन्यत् समानम् ।

यद् वा, ध्यानप्रभावेण सद्यः प्रकर्षेण क्षीणानि बन्धनानि पत्यादिकृतद्वारबन्धा यासां तथाभूता अपि गुणमयं सर्वसद्गुणमयम् अपि देहं जहुः । दुःसहो यः प्रेष्ठस्य प्रियतमस्य श्रीकृष्णस्यापि विरहः । अत एव तेन यस् तीव्रतापः, अन्तर्महाज्वरस् तेन धुता नष्टा आशु शीघ्रं । यद् वा, आशु अभिनवा भा कान्तिर् यासां ताः ।

किं च, ध्याने ध्यानेन वा हेतुना प्राप्तः सङ्गतो योऽच्युतः, मया परोक्षं भजता [भा.पु. १०.३२.२१] इत्य् आदि तद्वचनप्रामाण्येन विरहेऽपि च्युतिरहितो भगवान् श्रीकृष्णस् तस्य । किं वा, अच्युतेन अविच्छिन्नेन । अर्थात्, प्रेष्ठस्यैवाश्लेषेण या निर्वृतिः परमसुखम् । किंवा, आश्लेषरूपा निर्वृतिस् तया ध्यानविशेषेणैव साक्षात् सम्भोगसुखमयत्वेन प्रतीयमानया निर्वृत्या विशिष्टा अपि जहुः ।

कुतः ? क्षीणमङ्गला अन्तर्गृहे निरोधाय पत्यादिभिर् धारणादिना बहिर्निःसरणार्थोद्यमे भित्तकपाटादिसंसर्गेण वा नष्टतिलकादिमङ्गलाः, महोत्तापजर्जरत्वात् । कान्तिविनाशेन तिलकादिक्षयेण च तादृङ्मलिनप्रक्षीणदेहस्य श्रीभगवत्सेवायाम् अयोग्यत्वमननाद् इत्य् अर्थः ।

यद् वा, प्रश्लेषेण ध्यानप्राप्ताच्युताश्लेषनिर्वर्त्या अक्षीणं क्षयम् अप्राप्तं मङ्गलं रासक्रीडादिलक्षणं वा यासां तयैवाशेषरतिसुखसिद्धेः, तथाभुता अपि जहुः । कुतः ? दुःसहप्रेष्ठविरहतीव्रतापेन धुतम् । धुतिर् निधूननं पीडनम् इति यावत् । तद् एवाशुभम् अमङ्गलं महादौर्भाग्यं वा यासां ताः । पुनर् विरहभयाद् इत्य् अर्थः ।

यद् वा, धुता कम्पिता अपगता आशुः शीघ्रा अविलम्बा भा प्रतिभा यासाम् । अत्यन्तविरहतापेन विचारापगमाद् इति भावः । अत एव सद्यः प्रक्षीणबन्धनाः । सद्यः सपदि प्रकर्षेण क्षीणं बन्धनम् आशाबन्धो यासां, देहरक्षया रासादिकेलिं प्राप्स्याम इत्य् आशाबन्धोऽपि नष्ट इति भावः । अन्यथा अन्यगोपीवत् श्रीवृन्दावने व्रजान्तःसाक्षादवस्थित्यादिपरित्यागायोगः । अत एव ताभ्योऽत्र निवसन्तीनां श्रीगोपीनां सौभाग्यम् अधिकम् एव, केवलं नित्यसंयोगेन विरहदुःखाभावात्, कैश्चिद् भावविशेषेणातृप्तास् ताः प्रशंस्यन्ते । विरहेऽपि प्रेमविशेषोदयेनानन्दविशेषः स्याद् इति श्रीभागवतामृते विवृतम् एवास्ति ।

यद् वा, जहुर् अन्तर्धापयामासुः । यद् वा, तं परमात्मानं जारबुद्ध्यैव सङ्गम् आसक्तिं प्राप्ता अपि । दुःसहप्रेष्ठविरहतीव्रतापेनैव धुताशुभाः धुतं विनाशितं जगताम् एवाशुभं तापत्रयं याभिः, तादृक् तापविशेषस्य श्रीभगवदीयगाढप्रेमोद्रेकमयत्वात् जगत्तापत्रयनाशकत्वम् । तथा ध्यानप्राप्ताच्युताश्लेषनिर्वृत्या अक्षीणमङ्गलाः । अक्षीणं पुष्टं बुद्धिम् एव गतं जगतां मङ्गलं याभ्यः । तादृग्ध्यानस्य जगताम् अभ्युदयकारित्वान् मङ्गलवृद्धिकारित्वम् । एवम्भूतः सत्यो गुणमयं देहं जहुः । गुणा भावास् तत्रान्तरा भावा आर्जवस्थैर्यमार्दवबहिर्निष्क्रमोपायाज्ٌअतागुरुजनादिसङ्कोचादयः, बाह्याः सन्तप्ततागृहान्तस्थताबद्धतादयः, तन्मयं तत्प्रधानं देहं जहुर् इति । तत्तद्भावत्याग एवात्र देहत्याग उक्तः । यथा सृष्टिप्रसङ्गे ब्रह्मणस् तत्तद्भावत्याग एव देहत्याग इति तृतीयस्कन्धे कथितम् । अतः प्रक्षीणबन्धनाः प्रक्षीणानि बन्धनानि दिनान्तरे श्रीभगवत्केलिप्राप्तौ प्रतिबन्धा आन्तरा बाह्या आर्जवसन्तप्तादयो यासां तद्रात्रौ अच्युताश्लेषनिर्वृत्या कालक्षेपाद् अलब्धरासाः कल्याण्य इति । एवं ज्ٌआनेन मोक्षो भवेत्, प्रीतिभक्त्या वैकुण्ठलोकः प्रेम्णा च श्रीभगवद्वशीकरणं, तत्र च जारतया प्रेमविशेषेण नित्यप्रेष्ठतया व्रजे संयोग इति सिद्धान्तः । अतस् ताद्र्शभावोत्पत्तये रासक्रीडा सर्वथा सर्वैः सेव्येति तात्पर्यम् ॥१०११॥

क्रमसन्दर्भः  न व्याख्यातम् ।

(कृष्णसन्दर्भः १४५)  अशुभं [भा.पु. १०.२९.१०] श्रीकृष्णप्राप्ताव् अन्तरायरूपं गुरुभयादिकम् । मङ्गलं श्रीकृष्णप्राप्तौ साधनं सख्यादिसाहाय्यचिन्तनम् । न कर्मबन्धनं जन्म वैष्णवानां च विद्यते [प.पु. ६.२२९.५८] इति ह्य् उक्तम् एव । दृश्यते चान्यत्रापि तदसम्भवस्थले तच्छब्दप्रयोगःवत्स्यत्य् उरसि मे भूतिर् भवत्पादहतांहसः [भा.पु. १०.८९.११] इत्य् आदौ । तत्र यथा श्रीभगवद्वाक्ययाथार्थ्यायार्थान्तरम् अनुसन्धेयं तद्वद् इहापीति ॥१०॥

परमात्मानम् [भा.पु. १०.२९.११] इति ब्रह्मस्तम्बान्तनिर्दिष्टसिद्धान्तरीत्या श्रीकृष्णस्य स्वभावत एव परमप्रेमास्पदत्वं दर्शितम् । जार इति या बुद्धिस् तयापि तन्मात्रेणापि सङ्गताः न तु साक्षाद् एव जाररूपेण प्राप्तिर् इति । तद्भावपुरस्कारेण भजनस्य प्राबल्यं व्यٌजितम् । जारशब्देन निर्देशात् लोकधर्ममर्यादातिक्रमं दर्शयित्वा तथाविधभावस्यातिनिरर्गलत्वं दर्शितम् । बन्धनं श्रीकृष्णप्राप्तिविरोधिगुरुजनमध्यवासादिरूपम् ॥११॥

बृहत्क्रमसन्दर्भः  दुःसहेन प्रेष्ठस्य श्रीकृष्णस्य विरहेण तीव्रतापस् तेन धूतान्य् अशुभानि यासां तेनाशुभकर्मक्षयः । ध्याने प्राप्तो योऽच्युतस्याश्लेषस् तत्कृतया निर्वृत्या क्षीणानि मङ्गलानि शुभकर्माणि यासां तास् तथा । अनेन शुभकर्मक्षयः । यावद् दुःखक्षय एकेन कृष्णविरहदुःखेन जात इति तद्विरहस्य दुःखत्वाधिक्यम् । एवं यावत् सुखक्षय एकेन कृष्णस्य ध्यानानन्देन जात इति तद्ध्यानानन्दस्य सर्वसुखातिरिक्तत्वं व्यङ्ग्यम् ॥१०॥

तथा तदा शुभाशुभकर्मक्षये तदारब्धदेहपात उपसन्ने यद् अभूत् तदाहतम् एवेति । जारबुद्ध्या गुणमयं देहं जहुः । अस्मिन् देहे सति असौ जारो भवति, तद् अयं देहस् त्याज्य इति । जारबुद्धिस् तत्त्यागे कारणम् । गुणमयं जहुः । निर्गुणं देहम् अवापुर् इत्य् आक्षेपः । तास् त्व् अन्ते तदङ्गसङ्गयोग्यं वपुर् आसेदुर् इति दर्शयति । सद्यस् तत्क्षणेनैव तम् एव श्रीकृष्णम् एव परमात्मानं सङ्गता अपि बभूवुर् इत्य् अर्थः । एतेन शुभाशुभकर्मारब्धं लौकिकम् एव शरीरम् अलौकिकं तु भक्तशरीरं श्रीकृष्णलीलारब्धम् इत्य् आयातम् अत एतास् तत्कालसिद्धाः प्रागुक्तयज्ٌअपत्नीवत् । अतः प्रक्षीणबन्धना नित्यमुक्ताः ॥११॥

रसिकाह्लादिनी  किञ्चिद् इदानीं तासां मनश् चेन्द्रियाणां च श्रीकृष्णाकृष्टत्वेन तन्निरोधे पत्यादीनां सामर्थ्याभावात् देहमात्रप्रतिबन्धे जाते किं वृत्तम् इत्य् अपेक्षायां तद्वृत्तान्ताभिज्ٌओ मुनीन्द्रः प्रत्यक्षम् इव दृष्ट्वाह विप्रकृष्टं व्यवहितं सम्यक् पश्यन्ति योगिन इत्य् उक्तम् एव । ततश् च प्राकृतानां मानुषीभावप्रतीत्या गुणमयत्वेन प्रतीयमानं देहं पत्यादिम् अनाविष्टम् अन्तर्धाय छायामयं तत्रैव स्थापयित्वा सद्य एव श्रीकृष्णं प्राप्ता इत्य् आदि श्लोकयुग्मेन दुःसहेति । दुःसहः सोढुम् अशक्यः प्रेष्ठस्यातीवप्रियस्य विरहो विप्रलम्भस् तेन तीव्रो यस् तापस् तेन धूतान्य् अशुभान्य् अमङ्गलानि यासां ताः । दुःसहशब्देन प्रतिक्रियाशून्यत्वम् उक्तम् । अन्यत्र विप्रलब्धे सख्योऽपि तैस् तैर् हितकथनैर् आसां बन्धादिभिः प्राणरक्षां कुर्वन्ति । अत्र तु सख्यादिसाहचर्याभावात् स्वयम् एव विरहतापम् अनुभूतवत्यः । यद् वा, दुःसहो यः प्रेष्ठस्य विरहस् तस्मात् तीव्रोऽनिवार्यस् तापस् तेन धूतो निरस्तोऽशुभः श्रीकृष्णसङ्गतिप्रतिबन्धरूपो शुभाभावनाख्यो वा संस्काराख्यो वादेवत्वप्रापकं कृत्वादिजन्यं यासां ताः ।

ननु, कृत्वादिजन्या पूर्वस्याशुभत्वं कथम् उच्यते । परिणामे स्वर्गसुखजनकत्वात् न त्व् अशुभेन शुभं जन्यत इति च तत्र समाधत्ते साम्प्रतं दुःखप्रदत्वेन प्रतीयमाणत्वात् शुभत्वं तपोवत् । यथा तपः कायक्लेशजनकत्वाद् अशुभम् इव प्रतीयते तेन शुभं स्वर्गादिसुखं जन्यत एव, तथात्रापि अशुभेन कृत्वाद्यपूर्वेण शुभं मङ्गलरूपं स्वर्गसुखम् उत्साद्यत एव । यथा योगे तम् उभयम् अपि हेयं ब्रह्मप्राप्तिप्रतिबन्धकत्वात्, तथा श्रीकृष्णप्रियाणाम् अप्य् उभयं प्रतिबन्धकम् एवोक्तम् ।

धुताशुभाः अशुभजनस्य शुभस्यापि निरसनम् आहध्यानेति । ध्यानेन प्राप्तस्यास्याच्युतस्य क्षणमात्रम् अपि विलासच्युतिरहितस्य कृष्णस्याश्लेषालिङ्गनसर्वायवसंस्पर्शेन या निवृत्तिः सुखम् । यद् वा, ध्याने प्राप्ता अच्युतश्लेषनिवृत्तिः श्रीकृष्णसुखं तेन क्षीणं दूरीकृतम् अमङ्गलं शुभं कृत्वादिफलं स्वर्गादिसुखं यासां ताः कारणनाशे कार्यनाशस्यावश्यं भावित्वात् । अत एव ता शुभात्मकत्वेन प्रतीतं गुणमयं देहं जहुः । शुभाशुभपरित्यागस्य गुणमयदेहस्यागेनोपचर्यमाणत्वाद् इति ।

ननु, कृष्णप्रियाणां देहस्य गुणमयत्वं कथम्, अप्राकृतत्वाद् अलौकिकत्वाच् च ? सत्यं, साकं विजह्रुः कृतपुण्यपुٌजा इतिवत् । उपासनासिद्धानां पूर्वकृतपुण्यपुٌजानां देहस्य पुण्यविशिष्टत्वात् ॥१०॥

अलौकिक्या उपासनया श्रीकृष्णविलासयोग्यदेहस्य प्राप्तत्वात् देवत्वप्रापकं कूटरूपं तदपूर्वं स्थितम् एवासीत् । अत एव तद्गुणमयं देहं जहुर् इति गुणत्यागे गुणमयस्यापि त्याग उक्तःसद्य एव सम्बन्धत्यागः सम्बन्धिन्य् उपचर्यते राज्यत्यागवत् । स्फुटत्वप्रदर्शनार्थं पृथग् उक्तो गुणमयं जहुर् इति । किं च, यद्य् एतासां कृत्वादिजन्यं देवत्वद् देवत्वादिप्रापकम् अपूर्वं नाभविष्यत् तदा पत्यादिभिर् एताः प्रतिबद्धा नाभविष्यन्न् इति क्रियातिपत्या ज्ٌआयतेऽनुमीयते च । एताः कृत्वाद्यपूर्वविशिष्टाः पत्यादिनिरुद्धत्वात् प्राकृतस्त्रीवत् । अत एव कारणस्यापूर्वस्य नष्टत्वाज् जहुर् इति । प्राकृतगुणरहितेन विलासप्रधानेन माधुर्यपुٌजात्मकेन नित्यसिद्धव्रजदेवीसदृशेन देहेन तं प्रापुर् इति ।

नन्व् अलौकिकदेहप्राप्तौ किं कारणम् इत्य् उक्तम् ? आहध्यानप्राप्ताच्युताश्लेषनिवृत्यालिङ्गना क्षीणं परिपुष्टं मण्डलप्रवेशहेतुर् यासां ताः ।

ननु, देहत्यागे सति चैतन्येन देहान्तरेण वा तत्प्राप्तेः चेत् तर्हि गुणमयेत्य् उक्ते वैयर्थ्यं देहं जहुर् एतावद् एव वक्तुम् उचितम् । तत्र समाधत्तेदेवाङ्गनानां देवत्वाद् एव नित्यत्वं सिद्धेस् तु नित्येन चैतन्यघनेन देहेन तत्प्राप्तिर् उच्यते । न तु देवाङ्गनासदृशेन तत्र हेतुम् आहसद्यः प्रक्षीणबन्धनाः । प्रशब्देनातिशयोक्तिः सवासनस्य बन्धनस्य देवत्वादिसंस्कारस्य क्षीणत्वान् नित्यसिद्धानादिसदृशेन प्रापुर् एव ताः समٌजसः । न हि देवांशरूपया देवानाम् इव पुनर् अपि देवत्वप्रापकं सर्वदैव तासां कृष्णप्रियाणां प्रारब्धम् अस्तीति । न च चैतन्येनाशरीरिणा सर्वलावण्यविशिष्टस्यालिङ्गनं रसजनकं केनाप्य् अत्यपगम्यत इति । यद् वा, दुःसहो यः प्रेष्ठस्य विरहस् तेन यस् तीव्रतापस् तेन दुतम् अपास्तम् पत्यादिनिरोधलक्षणम् अशुभं यासां ताः, मधुररसस्य विप्रलम्भसम्भोगात्मकत्वात् । विप्रलम्भस्य दुःखवत् प्रतीयते । धुताशुभा इति वाचो युक्तिः । वस्तुतस् तु विप्रलम्भस्यापि परिणाम्तः सुखरूपत्वोक्तेर् मानत्वात् विरहतापन दुःखभोगात्रुटिर् द्रष्टव्या बन्धनविशिष्टं जहुर् इति । जारबुद्धिस् तु न त्यक्ता रसविशेषजनकत्वात् संस्कारजन्या प्रतीतिः । संस्कारसिद्धयेऽनुयोगिनम् अपेक्षते न प्रतियोगिनम् इति ।

ननु, जारबुद्धिर् निन्द्यत एव यस्यां विद्यमानायां नित्यमण्डलप्रवेशे सम्भावनानुत्पद्यते तत् कथम् उच्यते तम् एव सङ्गताः ? इति चेत् तत्राहयद्य् एतासां जारबुद्धिर् गर्हिता स्यात् तदा परमतत्त्वविदा महाभागवतेनोद्धवेन चरणरजःप्रार्थना कथं क्रियत इति ? एताः परं तनुभृत इति । अत्र एवाग्रे श्रीमुखेनोद्धवं प्रत्य् उक्तं

या मया क्रीडता रात्र्यां वनेऽस्मिन् व्रज आस्थिताः ।
अलब्धरासाः कल्याण्यो मापुर् मद्वीर्यचिन्तया ॥ [भा.पु. १०.४७.३७] इति ।

इदम् अत्र तत्त्वम्याः पत्यादिभिर् निवार्तिआस् तास् तेभ्यश् छायामयं दत्त्वा व्यासाय छायाशुकवत् श्रीकृष्णध्यानानुभावेन स्वदेहम् अन्तर्धाप्य तत्सदृशेन लौकिकेन देहेन तं प्रापुर् इति । अत एवाग्रे वक्ष्यतिमन्यमाना स्वपार्श्वस्थान् स्वान् स्वान् दारान् व्रजौकसः इति तासां पत्यादयोऽपि न दुःखं प्रापणीया इति । एतेऽपि स्वस्वरसे आकुलवन्तः पाल्याश् चेति । अस्यानुसन्धानस्य योगमाययैव कृत्वात् । यद् वा, तम् एव देहं ध्रुववद् अलौकिकं विधाय तत्सदृशं तत्रैव स्थापयित्वा तं प्रापुस् तदभिप्रायेणोक्तं गुणमयं जहुः पत्यादिभ्यः समर्पितवत्य इत्य् अर्थः ।

ननु, कपाटादिभिः संवृत्ते अन्तर्गृहे रुद्धस्य देहस्यालौकिकत्वे जातेऽपि श्रीकृष्णान्तिके कथं गमनं सम्भवेत् ? तत्र समाधानंयथार्जुनेन शरपٌजरावृते ब्राह्मणपुत्रस्य दर्शनम् उक्तं महाकालपुरगमनं चोक्तं, न चायं योगमायाया अतिभारः, तस्या अचिन्त्यशक्तित्वात् । यद् वा, तद्भावनायुक्तास् तं ध्यातवत्यस् तद्विषयकरमणभावनायुक्ताः, तद्रमणयोग्यं देहं जगृहुः । पत्यादिषु रमणभावनायुक्तं जहुर् इति । अत्र तु भावनात्यागस्य शरीरत्यागेन विवक्ष्यमाणत्वात् शरीरत्यागस् तु सर्वथा न विवक्षित इति शरीरान्तर्धाप्य विवक्षितत्वात् च छायामयस्य तत्रैव स्थापितत्वात् यथा ब्रह्मणो भावनात्याग एव शरीरत्यागत्वेनोक्त इति । अत एव गुणमयदेहत्यागपूर्वकपरमात्मप्राप्तेर् एव सर्वजनप्रतीत्या मुक्तिपदत्वेनाभिधास्य मानत्वम् इति न किञ्चिद् असमٌजसम् ॥११॥

विश्वनाथः  अत्र गोपीनां प्राप्यम् अतिरहस्यं वस्तु बहिरङ्गलोकेभ्यो गोपयंस् तान् प्रति बाह्यार्थम् अन्तरङ्गान् भक्तिसिद्धान्तविज्ٌआन् प्रति तु स्वाभीप्सितम् आभ्यन्तरम् एवार्थं ज्ٌआपयंस् तन्त्रेणाहदुःसहेति । तत्र बहिर्मुखान् प्रति ताभ्यः कृष्णो मोक्षं ददाव् इत्य् आहदुःसहो यः प्रेष्ठविरहस् तेन तीव्रतापस् तेन धूतानि गतानि अशुभानि यासां ताः । ध्यानेन प्राप्तस्याच्युतस्याश्लेषेण या निर्वृतिर् आनन्दस् तया क्षीणं मङ्गलं पुण्यं यासां ताः । अतः प्रक्षीणप्रारब्धबन्धनाः ।

जारबुद्ध्यापि तम् एव परमात्मानं प्राप्ता देहं जहुर् अन्तर्मुखान् प्रति तु तदानीं स्वप्रेष्ठविरहसंयोगोत्थानि दुःखसुखान्य् अपरिमितानि प्राप्य लब्धमनोरथा एव ताः क्रमेण बभूवुर् इत्य् आहदुःसहेन प्रेष्ठविरहेण यस् तीव्रतापस् तेन धूतानि कम्पितीकृताआन्य् अशुभानि याभिस् ताः यासां प्रेष्ठविरहतापस्य तीव्रतां वीक्ष्य कोटीब्रह्माण्डस्थवाडवानलमहाकालकुटादिरूपाणि परःसहस्राण्य् अपि अशुभानि स्वतीव्रताहङ्कारं परित्यज्य स्वपराजयबुद्ध्या चकम्पिरे इत्य् अर्थः । ध्यानेन प्राप्तः स्फूर्त्या आगतो योऽच्युतस् तेन तदैवाद्भुतस्य तस्य प्रेमपूर्णचिन्मयस्य तादृशस्वभावाभिमानादिमतो देहस्य य आश्लेषस् तेनाश्लेषेण या निर्वृतिस् तया क्षीणानि कृशीभूतानि मङ्गलानि प्राकृताप्राकृतानि यासां ताः, यासां स्फूर्तिप्राप्तप्रेष्ठाश्लेषोत्थसुखं वीक्ष्य कोटीब्रह्माण्डगतविषयसुखनिर्विषयब्रह्मानुभवसुखसहस्राणि मङ्गलशब्दवाच्यानि क्षीणानि यदपेक्षया निकृष्टान्य् एव बभुवुर् इत्य् अर्थः । भगवद्विरहसंयोगोत्थदुःखसुखाभ्यां प्रारब्धपापपुण्यानि नष्टानि तेषां स्वफलभोगैकनाश्यताद् इति व्याख्या तु वैष्णवानां मते न युज्यते ।

भगवद्विरहसंयोगयोः पापपुण्यफलत्वाभावात् तादृशानां प्रारब्धनाशस् तु भजनदशायाम् एवानर्थनिवृत्तिभूमिकारूढानाम् इत्य् आहुः । ततश् च तम् एव परमात्मानं परमप्रेमास्पदं जारबुद्ध्या अतिनिकृष्टयापि सङ्गताः । अत्युत्कृष्टपतिबुद्धिमतीभ्यो रुक्मिण्यादिभ्यः सकाशाद् अपि सम्यक्प्रकारेण प्राप्ताः । पतिबुद्धेः सकाशाद् अपि जारबुद्धौया दुस्त्यजं स्वजनम् आर्यपथं च हित्वा [भा.पु. १०.४७.६१] इत्य् आद्युद्धववाक्यनिर्धारितात् निरङ्कुशप्रेमोत्कर्षात् तथास्मिन्न् अवतारे निकृष्टवस्तून्य् उत्कृष्टीकुर्वत्य् एव लीला दृश्यते । यथा महाराजराजेश्वरत्वलीलातः सकाशाद् अपिविजयरथकुटुम्ब आत्ततोत्रे धृतहयरश्मिनि तत् श्रियेक्षणीये [भा.पु. १.९.३९] इति भीष्मोक्तेः पार्थसारथित्वलीलाया उत्कर्षः । तथा उत्कृष्टात् शान्तरसाद् अपि निकृष्टस्य शृङ्गाररसस्य तत्रापि दाम्पत्यभावाद् अपि औपपत्यभावस्य, तथा उत्कृष्टाद् रत्नालङ्काराद् अपि निकृष्टस्य गुٌजागैरिकशिखिपुच्छादेर् उत्कर्षो दृष्ट एवेति । सङ्गताः काश्चिद् योगमायाकृतानुकूल्यान् निरोधम् उक्त्वा अभिसृत्य तस्याम् एव रात्रौ रासविहारिणं तं प्राप्ताः काश्चिद् अन्यस्याम् अपि ।

ननु, पुरुषान्तरो प्रभुक्तदेहाभिस् ताभिः सह भगवद्विलासो न युज्यत इति । तत्राहजहुर् इति । देहम् इति जात्यपेक्षया एकत्वम् । तस्य देहस्य योगमाययैवालक्षितम् अन्तर्धापनम् इत्य् एके, अन्ये त्व् एवम् आहुःअत्र हेयो देहो गुणमय एव भवत्य् अतो गुणमयम् इति विशेषणस्याधिक्यात् तासां देहा वेणुवादनात् पूर्वं द्विधाभूता गुणमयाश् चिन्मयाश् चासन्न् इति बुध्यते तत्र ये गुणमयाः स्वपत्युपभुक्ता देहास् तान् एव जहुः । अयम् अत्र विवेको गुरूपदिष्टभक्त्यारम्भदशात एव भक्तानां श्रवणकीर्तनस्मरणदण्डवत्प्रणतिपरिचर्यादिमय्यां शुद्धभक्तौ श्रोत्रादिषु प्रविष्टायां सत्यान्निर्गुणो मदपाश्रयः [भा.पु. ११.२५.२६] इति भगवदुक्तेर् भक्तः स्वश्रोत्रादिभिर् भगवद्गुणादिकं विषयीकुर्वन् निर्गुणो भवति । व्यवहारिकशब्दादिकम् अपि विषयीकुर्वन् गुणमयोऽपि भवतीति भक्तदेहस्यांशेन निर्गुणत्वं गुणमयत्वं च स्यात् । ततश् चभक्तिः परेशानुभवो विरक्तिः [भा.पु. ११.२.४२] इति तुष्टिः पुष्टिः क्षुदपायोऽनुघासम् इति न्यायेन भक्तिवृद्धितारतम्येन निर्गुणदेहांशानाम् आधिक्यतारतम्यं स्यात् । तेन च गुणमयदेहांशानां क्षीणत्वतारतम्यं स्यात्, सम्पूर्णप्रेमण्य् उत्पन्ने तु गुणमयदेहांशेषु नष्टेषु सम्यक् निर्गुण एव देहः स्यात् तद् अपि स्थूलदेहपातस् तु बहिर्मुखतोत्खाता भावार्थं भक्तियोगस्य रहस्यत्वरक्षार्थं च भगवतैव मायया प्रदर्श्यते, यथा मौषललीलायां यादवानां क्वचित् तु, भक्तियोगोत्कर्षज्ٌआपनार्थं न दर्श्यते च, यथा ध्रुवादीनाम् । अत्र प्रमाणम् एकादशे पञ्चविंशतितमाध्याये श्रद्धादयोनिर् गुणा गुणमयाश् चेति प्रदर्शयता

येनेमे निर्जिताः सौम्य गुणा जीवेन चित्तजाः ।
भक्तियोगेन मन्निष्ठो मद्भावाय प्रपद्यते ॥ [भा.पु. ११.२५.३२]

इत्य् अनेन भक्त्यैव गुणमयवस्तूनां निर्जयो नाश एवोक्तो भगवता अतएव धुतानि विधुतानि तानि रन्धितानि अशुभानि गुणमयशरीराणि यासां ता इति आश्लेषनिर्वृत्या अजीर्णानि विवर्धितानि मङ्गलानि चिन्मयशरीराणि यासां ता इत्य् अप्य् अर्थश् चिकीर्षितो भवति । अतः प्रक्षीणबन्धना अविद्याबन्धात् पत्यादिवारणाच् च योगमायानुकूल्यं प्राप्य विच्युता इत्य् अर्थः । मरणवशाद् देहपात एव तासाम् इति तु न व्याख्येयम्

या मया क्रीडता रात्र्यां वनेऽस्मिन् व्रज आस्थिताः ।
अलब्धरासाः कल्याण्यो मापुर् मद्वीर्यचिन्तया ॥ [भा.पु. १०.४७.३७] इति ।

भगवद्वाक्ये कल्याण इति पदोपादानात् पतिकृतवारणान् मद्विरहसन्तापाच् च स्वदेहांस् तदाजिहासूनाम् अपि तासां परममङ्गलरासोत्सवारम्भे मरणस्यामङ्गलस्य मदनभिमतत्वात् ताः कल्याणवत्य एवाभवन्न् इति भगवदभिप्रायात् तथाता ऊचुर् उद्धवं प्रीतास् तत्सन्देशागतस्मृतीः [भा.पु. १०.४०.३८] इति शुकवाक्याच् च ता ऊचुर् याः पूर्वम् अलब्धरासाः । अन्तर्गृहनिरुद्धा आसन्न् इति तेन मरणं विनैव ता गुणमयान् देहान् जहुर् इति । विरहतीव्रतापरन्धितस् तासां गुणमयदेहा गुणमयत्वं परित्यज्य चिन्मयत्वं ध्रुवादीनाम् इव प्रापुर् एष एव देहत्याग इत्य् अर्थोऽवगम्यते । तथात्र अलब्धविनिर्गमा इति तत्र व्रज आस्थिता इति तथा अत्र ध्यानप्राप्ताच्युताश्लेषेति । तत्र मापुर् मद्वीर्यचिन्तयेति तुल्यार्थतैव । किन्त्व् अत्र सङ्गता इति तत्रालब्धरासा इत्य् अर्थभेददर्शना देवान्तर्गृहनिरुद्धगोपीनां द्वैविध्यं व्याख्यातम् । यथा, सप्ताष्टानां फलानां सम्यक् पाकेऽवगते सत्याम्रवृक्षोऽयं पक्वफल इति ज्ٌआत्वा सर्वाण्य् एव फलानि वृक्षाद् अवैच्त्य गृहम् आनियन्ते । आनीय च यानि यानि समुचितकालेन सौरकिरणादिना च सौरूप्यसौरभ्यसौरस्यसौकुमार्यवन्ति राज्ٌओ भोगार्हाणि रोचकानि जातानि तानि फलानि विचक्षणपरिजनेन परिष्कृत्य समये राज्ٌओ भोगाय परिकल्प्यन्ते, यानि तु अन्तःपक्वानि बहिर्अपक्वानि सौरूप्यादिगुणरहितत्वाद् अरसनीयानि राज्ٌओऽनर्हाणि ज्ٌआयन्ते, तान्य् उष्मविशेषयोगेन परिपक्वीकृत्यैव द्वितीयतृतीयदिनादिषु राज्ٌए समर्प्यन्ते, तथैव गोकुले जनितानां मुनिचरीणां गोपीनां मध्ये याः प्राकृतगुणमयशरीरतां परित्यज्य प्रथमम् एव शुद्धचिन्मयीभूतशरीरा अजनिषत, ताः पुरुषान्तरास्पृष्टाः श्रीयोगमायया नित्यसिद्धादिगोपीभिः सहैवाभिसारिताः, काश्चित् तस्यां रात्राव् एव सर्वासां पश्चाद् अभिसारिताः, काश्चिद् ईषन्मात्रस्थितकषायाः प्रेक्ष्य विरहौष्ण्येनैव तन् निवर्तनार्थं रात्र्यन्तरेष्व् एवाभिषरिताः ।

ततश् च ताः प्राप्तरासादिविलासा रात्र्यन्ते नित्यसिद्धादिगोपीभिः सह पतिगृहम् आगतास् तद् आरभ्य पतिसङ्गतो योगमायैव रक्षमाणाः पत्यपत्यादिषु ममताशून्याः कृष्णप्रेमातिभरपरिप्लुताः शुष्कपयःस्तन्यः स्वापत्यान्य् अपुष्णत्यो ग्रहग्रस्तत्वेनैव तद्बन्धुभिः प्रतीयन्ते स्मेति सर्वम् अनवद्यम् । अन्ये तु अन्तर्गृहनिरुद्धा अपि नापत्यवत्यः अग्रिमग्रन्थेषु अपत्यादिशब्दैः सपत्नीपुत्रः पोष्यपुत्रो भ्रातृपुत्रो वा लक्षणीय इत्य् आहुः ॥१०११॥

 ओ)०(ओ

॥ १०.२९.१२ ॥

राजोवाच
कृष्णं विदुः परं कान्तं न तु ब्रह्मतया मुने ।
गुणप्रवाहोपरमस् तासां गुणधियां कथम् ॥

श्रीधरः ननु यथा पतिपुत्रादीनां वस्तुतो ब्रह्मत्वेऽपि न तद्भजनान् मोक्षस् तथा बुद्ध्यभावाद् एवं कृष्णेऽपि ब्रह्मबुद्ध्यभावेन तत्सङ्गतिः कथं मोक्षहेतुर् इति शङ्कतेकृष्णं विदुर् इति । परं केवलं कान्तं कमनीयम् ॥१२॥

वंशीधरः  यथावद् ब्रह्मज्ٌआनस्य मोक्षहेतुत्वात् तासां तदभावदर्शनात् कथं मोक्ष इत्य् अजानन् इवाशङ्कतेनन्व् इति । तद्भजनात् पतिपुत्रसेवनात् । तथा बुद्ध्यभावात् ब्रह्मबुद्ध्यभावात् । तस्य कृष्णस्य सङ्गतिः । मुने तत्तल्लीलामननशील । परं कान्तं जारं पतिम् । गुणेषु विषयेषु धीः बुद्धिर् यासां ताः । गुणप्रवाहस्य संसारप्रवाहस्य उपरमो निवृत्तिः । निवृत्तिमार्गलभ्या प्रवृत्तिमार्गेण कथं संसारनिवृत्तिः, उत्तिष्ठत जाग्रतइति श्रुतेः । यद् वा, गुणेषु भगवत्सौन्दर्यादिषु धीर् यासां भक्तानाम् इति यावत् । गुणस्य भगवत्सेवारूपस्य प्रवाहो यस्मिन् स देहस् तस्योपरमः कथं जातः ? त्वयि भक्तस् तु कीटोऽपि भूयासम् इत्य् आदि वाक्यैर् भक्तौ तातर्यम् । भक्तिवृद्ध्यर्थं न मोक्ष इति भावः ॥१२॥

चैतन्यमतमٌजुषा  कृष्णं विदुः परं कान्तम् इति । कृष्णं परं कान्तम् एव विदुर् न तु ब्रह्मतया । अतस् तासां गुणप्रवाहोपरमो गुणधियां संसारिणां कथम् ? ॥१२॥

वैष्णवतोषणी  परि सर्वतो भावेन ईक्षते सर्वेषां भावं जानातीति परीक्षिद् इत्य् अस्यायं भावः । यद्यपि स्वयं तत्तन्माहात्म्यं जानास्य् एव तथाप्य् अन्तर्मुखसन्दिहानानां सन्देहनिरासार्थम् अर्थविशेषेण सन्देहविशेषः प्रपञ्चितः बहिर्मुखसन्दिहानानां च सन्देहान्तरनिरसनाय ब्रह्मज्ٌआनवादमय इव सन्देहः प्रपञ्चितःराजोवाचेति क्वचित् पाठः । अत्रापि सर्वभाववैचक्षण्य एव राजशब्दस्य तात्पर्यात् तथैवार्थः श्रीमुनीन्द्रेणापि तथैव प्रतिवक्ष्यत इति तत्र बहिर्मुखरीतिकोऽर्थः प्रसिद्ध एव अन्तर्मुखरीत्या त्व् अयम् अर्थः ।

ननु, गुणमयं देहं जहुर् इत्य् उक्तम् । तत्र गुणशब्देन यदि सत्त्वादित्रयम् उच्यते, मयट्प्रययेन विकारः, ततश् चहेयस्य देहस्य स्वतस् तन्मयत्वप्राप्तेः । किं तन् निर्देशेन तस्मात् पूर्वेण मानससाद्गुण्यपरम्परा उत्तरेण तु प्राचुर्यं वाच्यं तत्रेदं पृच्छामः कृष्णं विदुर् इति यदि च प्राप्तरासानाम् अन्यासां निस्त्रैगुण्यदेहतासूचनार्थम् आसाम् एव वा प्राप्तव्यदेहस्य तत्सूचनार्थम् अत्र गुणमयम् इति विशिष्यते, तद् अपि तादृशस्य देहस्योपलक्षणत्वेन मानसगुणप्रवाहस्यापि तादृशत्वेन लब्धिः स्यात्, तत्रापि पृच्छाम इत्य् आहकृष्णं विदुर् इति ।

अर्थश् चायन्तं कृष्णं परं केवलं कान्तं सर्वाश् चर्यगुणमनोहरतया परमप्रेष्ठं विदुः, न तु ब्रह्मतया निर्गुणतदाविर्भावविशेषतया तर्हि तासां गुणधियां ब्रह्मनिष्ठाया अपि त्याजकतया प्रसिद्धेषु तदीयतादृशगुणेषु धीर् अन्तःकरणं, यासां तथाभूतानां तदेकनिष्ठत्वेन तद्गुणैकानुबन्धतत्प्रेमवृत्तिगुणत्वाद् अप्राकृतगुणानाम् इत्य् अर्थः । ततो देहस्य तु तासाम् असिद्धत्वाद् भवतु नामोपरमः कथम् अविच्छिदुर् अतादृशगुणपरम्पराया उपरमः स्याद् इत्य् अर्थः । ब्रह्मोपासकेष्व् इव न तत्स्वरूपमात्राविर्भावः, किन्तु गुणैर् अपि सह तदाविर्भावः । ततो ब्रह्मोपासकेषु ये गुणास् ते प्राकृतसत्त्वमया एवेति तेषाम् एव गुणप्रवाहोपरमः सम्भवति नाविर्भूतभगवद्गुणानां तद्विधानाम् इति वाक्यार्थः । श्लेषेण चेदं पृच्छति कृष्णं परं केवलं कान्तं विदुः, न तु भावमयगुणप्रवाहोपरमः गुणधियां सुन्दरोऽयं विदग्धोऽयम् इति मात्रबुद्धीनां । मुने हे सर्वज्ٌअ ! ॥१२॥

बृहद्वैष्णवतोषणी  श्रीयुक्तः परीक्षिद् इत्य् अन्येषां परीक्षणार्थम् इवोवाच, न चाज्ٌआनेन संशयाद् इति भावः । परं केवलं कान्तं गतिं सुन्दरं वा । यद् वा, परं कान्तं रमणं जारम् इत्य् अर्थः । अत एव गुणेषु तस्य सौन्दर्यमाधुर्यकारुण्यादिष्व् एव, न तु तत्त्वे धीर् बुद्धिर् यासां तासां गुणप्रवाहः संसारस् तस्योपरमो निवृत्तिः कथं भवति ? सर्वपुरुषार्थचूडामणिर् मोक्षः कथं घटते ? तम् एव विदित्वातिमृत्युम् एति [श्वे.उ. ३.८] इत्य् आदि श्रुतिप्रामाण्येन भगवत्तत्त्वज्ٌआनेनैव संसारनिवृत्तिसिद्धेः । मोक्षस्य सर्वतः श्रेष्ठतामननेन दौर्लभ्यम् अभिप्रेत्य । किं वा, मोक्षस्य साधनं शास्त्रे यद् उक्तं, तद्भावम् अवेक्ष्यायं प्रश्नः ।

यद् वा, परं कान्तं कन्दर्पकोटिमनोहरम् आत्मकोटिप्रेष्ठं वा । अत एव गुणेषु तस्य सौन्दर्यमाधुर्यवैदग्ध्यानुरागादिष्व् एव, न तु स्वस्वरूपत्वे धीर् यासां तासां तृणीकृतमोक्षैः सद्भक्तैर् अपि सेव्यपादानां श्रीकृष्णप्रेयसीनाम् अतिफल्गुतमो मोक्षः कथं सम्भवेत् ? इति मोक्षस्यातितुच्छतामननाद् अयं प्रश्नः ।

मुने ! हे सर्वज्ٌअ ! इति तद्वृत्तं त्वया ज्ٌआयत एव, अतस् तत् परिहारस् त्वयैव कर्तुं शक्यते इति भावः । किन्तु वस्तुतस् तु नाथ योनिसहस्रेषु इति, त्वयि भक्तस् तु कीटोऽपि भूयासं जन्मजन्मसु इत्य् आदि वचनैर् भक्तानां भक्ताव् एव तात्पर्येण भक्तिवृद्ध्यर्थं जन्मादिप्रार्थनात् जन्मादिलक्षणसंसारोपरमोऽनुचितः । अतो निर्वेदादिना भक्तिपुष्टिहेतुगुणमयदेहत्यागेन गुणातीतदेहग्रहणम् अप्य् अयुक्तम् एवेति सद्गुणमयतापक्षे गुणधियां गुणज्ٌआनाम् इत्य् अर्थः । गुणानां श्रीभगवत्सन्तोषणरूपलावण्यादीनां प्रवाहो यस्मिन् देहे तस्योपरमः कथं स्यात् ? श्रीभगवत्सेवायां देहस्यायोग्यत्वमननात् । असमोर्ध्वं दुःखभराद् वा तासां तादृशदेहत्यागायोगात् ।

यद् वा, गुणेषु श्रीकृष्णस्य लावण्यसौरभ्यादिषु रासक्रीडादिषु वा धीर् यासां तासाम् अपि गुणोऽन्यगोपीवच् छ्रीवृन्दावने व्रजान्तःसाक्षान्निवासादिलक्षणः रासक्रीडादिलक्षणो वा सौभाग्यविशेषस् तस्य प्रवाहः । आवृत्त्या नित्यनूतनतया वा परम्परा तस्योपरमः कथं स्यात् । सर्वसद्गुणमयदेहत्यागेन तदसिद्धेः ? किं च, विचाराद्यपगमात् ताभिस् त्यज्यमानस्यापि तादृशदेहस्य तादृशनिजस्वभावेन कथं पातः स्यात् ? इत्य् अर्थः ॥१२॥

क्रमसन्दर्भः  न व्याख्यातम् ।

बृहत्क्रमसन्दर्भः  अथात्र परीक्षित् सविस्मयं पृच्छतिकृष्णं विदुर् इत्य् आदि । हे मुने ! ताः कृष्णं परं कान्तं प्रियतमत्वेन विदुः, न तु ब्रह्मतयेश्वरत्वेन । तत् कथं तासां गुणप्रवाहोपरमः ? यतो गुणधियाम् अयं मे कान्त इति गुणे धीर् यासाम् ॥१२॥

(कृष्णसन्दर्भः १४५)  अत्र गुणमयं देहं जहुर् इत्य् अत्र राज्ٌअः सन्देहः कृष्णं विदुर् [भा.पु. १०.२९.१२] इति । हे मुने, ताः श्रीकृष्णं परं केवलं कान्तं निगूढवल्लभं विदुर् न तु ब्रह्मेति । तर्हि कथं तासां गुणप्रवाहस्योपरमः सम्भवति ? यस्य ब्रह्मभावना स्यात् तत्र तस्य निर्गुणस्यैवोदयाद् भवेत् प्राचीनमायिकगुणप्रवाहोपरमः । तासु तु कान्ततयैव भावयन्तीषु प्राकृतगुणातीतगुणस्यैव तस्योदयात् प्राकृतगुणाभावेऽपि तद्गुणानुबन्धगुणत्वात् परमपुरुषार्थानुगतानां तेषां गुणानां कथम् उपरम इत्य् अर्थः । यद् वा तासां गुणप्रवाहः कथम् उपरमः पारमर्थिको न भवति, येन ततो मुक्तिं कथयसीति भावः । ब्रह्मतया वेदनावैलक्षण्यं प्रतिपादयति गुणधियां ब्रह्मनिष्ठाया अपि त्याजके तस्य परमसौन्दर्यादिगुणे धीश् चेतो यासाम् । तत्रोत्तरमुक्तिम् इति । पुरٌजनेतिहासादिवद् दुरूहत्वात् स्वयम् उक्तस्य व्याख्यानम् इदम् ।

एवं हि दृष्टान्तबलेन लभ्यते । यथा चैद्यशब्देनात्र कारुषोऽपि गृहीतः तौ च जयविजयौ तयोश् च

देहेन्द्रियासुहीनानां वैकुण्ठपुरवासिनाम् ।
देहसम्बन्धसम्बद्धम् एतद् आख्यातुम् अर्हसि ॥ [भा.पु. ७.१३.३४]

इति श्रीयुधिष्ठिरप्रश्नदृशा त्व् अप्राकृतविग्रहत्वेनानश्वरविग्रहयोर् एव सतोः

भगवान् अनुगाव् आह यातं मा भैष्टम् अस्तु शम् ।
ब्रह्मतेजः समर्थोऽपि हन्तुं नेच्छे मतं तु मे ॥ [भा.पु. ३.१६.२९]

इति भगवदुक्त्यनुसारेण । इत्थं जयविजयौ सनकादिशापव्याजेन केवलं भगवतो लीलार्थं संसृताव् अवतीर्य इति पाद्मोत्तरखण्डगद्यानुसारेण च स्वभक्तचित्ताकर्षविनोदाय युद्धादिक्रीडानिमित्ततया तस्य दुर्घटघटनाकारिण्येच्छया एव वारत्रयं स्वीयस्य अणिमादिसिद्धिमयपरमज्योतिर्देहस्य गुणमयपार्थिवदेहान्तरप्रवेशः ।

अत एव सप्तमे कृष्णचक्रहतांहसौ [भा.पु. ७.१.४५] इत्य् अत्र टीका चकृष्णचक्रेण हतम् अंहो ययोस् तौ । तयोः पापम् एव हतं न तु तौ इत्य् एषा ।

तथा तदर्थम् एव श्रीकृष्णेच्छयैवात्रापि तासाम् अप्राकृतविग्रहाणाम् एव तदभिसारप्रतिरोधसमये

नासूयन् खलु कृष्णाय मोहितास् तस्य मायया ।
मन्यमानाः स्वपार्श्वस्थान् स्वान् स्वान् दारान् व्रजौकसः ॥ [भा.पु. १०.३३.३७] इतिवत् ।

तात्कालिककल्पितो यो गुणमयो देहस् तत्र प्रवेशः । इमम् एवापेक्ष्य दार्ष्टान्तिकेऽप्य् उक्तम् जहुर् गुणमयं देहम् [भा.पु. १०.२९.११] इति, विशेषणवैयर्थ्यान् न तु स्वम् इत्य् अर्थः । तत्र च यथा तयोः सह द्वेषाभासस् तस्याप्य् अनुस्मरणस्य (सद्वेषस्याप्य् अनुस्मरणस्य) प्रभावेन तादृशोपाधिपरित्यागात् ततोऽन्तर्धाय भगवत्प्राप्तिस् तथा सुतराम् एव सप्रीतेस् तस्य प्रभावेन तत्प्राप्तिः । अत्र च भक्तचित्ताकर्षणम् एवं सम्भवतिअहो तादृशोऽसौ श्रीकृष्णे मधुरिमा येन ताः स्वसाक्षात्काराय प्राणान् अपि त्याज्यन्ते स्मेति ॥१२॥

रसिकाह्लादिनी  ननु गुणमयं देहं जहुर् इत्य् उक्तेः । यास् तु रुद्धास् ताः ध्यानेन मुक्ता जाता इति सर्वेषां प्रतीतिर् जातास् तत्र ज्ٌआनाद् एव हि कैवल्यम् इति श्रुतेः । तच् च ज्ٌआनं कैवल्यविषयं, न तु गुणविषयं गुणविषयत्वेऽपि । एतासां जारविषयं तत्सद्भावे सुतरां मुक्तिसम्भावनापि कुत इति । सर्वेषाम् अपि वैष्णवानां मुक्तेर् हेयत्वम् उक्तं, किम् उत कृष्णप्रियाणाम् इति स्वमनसि संशयरहितो तासां नित्यमण्डलप्रवेशं जानन्न् अपि सर्वेषां मुखाप्रसन्नतया सन्दिहानचित्तवृत्ती परीक्षित् पप्रच्छ । प्रश्नं कुतः श्रीकृष्णपरीक्षणात् सर्वेषां हृद्वृत्तिपरीक्षणात् रसपरीक्षणाच् च हेतुत्रयेण परीक्षित् न चाज्ٌआनेन वा प्रश्नः, किन्तु सर्वेषाम् अनुरोधेनोवाच । परं केवलं कृष्णं कान्तम् ऐश्वर्याद्यमिश्रम् । यद् वा, कान्तं रमणीयं जारम् इत्य् अर्थः । विदुर् ज्ٌआनवत्य एवं श्रूयते ज्ٌआनिनां ङ्क्तिः सम्भवतीति । तत्र च श्रीकृष्णस् तथा ज्ٌआनतो मुक्तिर् भवति, न तु तद् अस्तीत्य् आह न तु ब्रह्मत्वज्ٌआनवतो वा तत् साधनम्परस्य वा मोक्षः सम्भाव्यते । न चतद् अस्तीत्य् आहगुणधियां गुणे श्रीकृष्णलावण्यादौ धीर् यासां । यद् वा, गुणे रहसि श्रीकृष्णेन सह रमणे धीर् यासाम् । यद् वा, गुणे रासोपयोगिनृत्यगानादौ धीर् यासां तासां गुणप्रवाहोपरमः गुणो रासविलासादिस् तस्योपरमो निर्वृत्तिः कथम् इति प्रश्नः देहत्यागे स्वत एव तत्सम्भवात् गुणप्रवाहः रासविलासादिप्रवाहः उपरमः कथम् एतास् तु नित्यसिद्धाभ्योऽपि कृष्णानन्दास्वादविशेषेण स्वादितवत्यः । नित्यसिद्धानाम् एतादृशविरहदुःखाभावात् विप्रलम्भेन रागौत्कण्ठ्यं भवति । उज्ज्वलस्य सम्भोगविप्रलम्भात्मकत्वात् तदुपेक्षया नित्यसिद्धानां न्यूनत्वम् एतासाम् उक्तमत्वं देहत्यागेन रासविलासाप्राप्तेः गुणप्रवाहो न्यूनत्वं कथम् उक्तं च

न विना विप्रलम्भेण शृङ्गारं पुष्टिम् अश्नुते ।
काषायिते हि वस्त्रादौ भूयान् रागोऽभिजायते ॥ इति ।

यदा गुणमयं देहं जहुस् तदा तम् एव परमात्मानं सङ्गता इत्य् अनेन सायुज्यलक्षणं मोक्षं प्राप्ता इति सर्वेषां प्रतीतिर् जाता तदसम्भावने राजप्रश्नः रासविलासभावनाविशिष्टानां रासविलासप्राप्तिर् एवोचिता सायुज्यब्रह्मभावनायुक्तानां सायुज्यम् उचितं न तु रासविलासप्राप्तिः । अन्ते या मतिः सा गतिः प्रसिद्धेः ।

यद् वा, गुणे गौणे उपपतित्वात् तस्मिन् गुणप्रवाहहेतौ धीर् यासां तासां गुणप्रवाहस्य संसारस्योपरमो नाशो मोक्ष इति यावत् । कथं घटेत एतास् तु देव्य उपासनासिद्धाः पूर्वजन्मनि इदानीम् अपीति तत् त्वम् असीत्य् आदि महावाक्यालोचनतत्साधनम् अन्तरेण मोक्षः कथं जातः ? एताभिस् तु विलासभावनाकृतदेहं जहुर् इति देहम् अन्तरेण रासविलासप्राप्तिर् न घटेतेति । अन्यथा देवत्वसाधकेन कृत्वाघपूर्वेण सुरत्वं स्यात् । असुरत्वसाधकेन ब्रह्मद्रोहेण देवत्वं स्यात् । अति प्रसङ्गात् विनिर्गमकामात् मोक्षस्य तु दुरवगम् आत्मतत्त्वनिगमाय [भा.पु. १०.८७.२१] इति श्रुतिभिर् हेयत्वेनोक्तत्वात् । अन्येषाम् अपि वैष्णवानां मोक्षानाम् अनभिरुचेस् तत्र तत्र श्रूयमाणत्वात् । न नाकपृष्ठम् [भा.पु. १०.१६.३७] इत्य् आदिना कथितत्वाच् च कृष्णप्रियाणाम् एतासां किम् उतेति प्रश्नः । हे मुने ! अस्य मननस्य बहुशोऽभ्यस्तत्वात् ॥१२॥

विश्वनाथः  तत्रत्यानां बहिरङ्गाणां केषाञ्चिन् मुखदर्शनेनैव हृदयगतं सन्देहम् आलक्ष्य राजा स्वयं शुकवाक्यस्याभिप्रेतम् अर्थं तत्प्रसादाज् जानन्न् अपि तेषां सन्देहनिर्वर्तनार्थम् एव सन्दिहान इवाहकृष्णम् इति । हे मुने, सर्वज्ٌअ ! कृष्णं परमात्मानम् अपि परं परमपुरुषं कान्तं स्वरमणं विदुः । ब्रह्मतया तु न विदुः । अतो गुरुधियां कृष्णेन सह विहरामेति गुणविषयकबुद्धीनां तासां गुणप्रवाहस्योपरमः कथं तम् एव विदित्वा अतिमृत्युम् एति इति । आत्मानम् आत्मात्मतया विचक्षते इत्य् आदिश्रुतिस्मृतिवाक्यैः परमात्मज्ٌआनस्यैव मोक्षप्रापकत्वोक्तेः ॥१२॥

 ओ)०(ओ

॥ १०.२९.१३ ॥

श्रीशुक उवाच
उक्तं पुरस्ताद् एतत् ते चैद्यः सिद्धिं यथा गतः ।
द्विषन्न् अपि हृषीकेशं किम् उताधोक्षजप्रियाः ॥

श्रीधरः परिहरतिउक्तम् इति । अयं भावःजीवेष्व् आवृतं ब्रह्मत्वं, कृष्णस्य तु हृषीकेशत्वाद् अनावृतम् । अतो न तत्र बुद्ध्यपेक्षेति ॥१३॥

वंशीधरः  भक्त्या सन्ततहरिमहिमसंस्मृतिसमुदितसंविदा निवृत्तियोग्या मुक्तिः, न तु कामादिना । तेन स्वर्गादिप्राप्तिर् एवेति । कृष्णकामास् तदा गोप्यस् त्यक्त्वा देहं दिवं गताः इति विजयध्वजेनोक्तेर् नात्रेदं शोभनं प्रतिभाति । किन्तु, स्वामिचरणोक्त एव परिहारः सुष्ठु इति । तद् आहपरिहरति उत्तरं वक्ति, किञ्चिद् अमर्षादिनाव्यक्तवाक् । अहो भगवन्माहात्म्ये सन्दिहानोऽयम् इति क्रुद्ध इवाहौक्तम् इति ।

न ह्य् अस्मदादिवद् भगवतः प्राकृतरूप इत्य् आहअयं भाव इति । आवृतम् इन्द्रियादिरूपेण परिणतेनाज्ٌआनेन ब्रह्मत्वं ब्रह्मभाव आच्छादितं भस्मना वह्निर् इव । अज्ٌआनेनावृतं ज्ٌआनं तेन मुह्यन्ति जन्तवः [गीता ५.१५] इत्य् आद्य् उक्तेः । हृषीकेशत्वाद् ईश्वरत्वात् सर्वज्ٌअत्वेन वशीकृतमायत्वात् तत्कृतावरणं नास्ति । ततस् तस्मात् तत्र श्रीकृष्णे बुद्ध्यपेक्षा साक्षात्परब्रह्मैवायम् इति ज्ٌआनापेक्षा नति भाव इति । अनावृतोऽग्निर् यथा प्रकाशदाहादिकार्यं करोति, न त्व् आवृतः, एवं जीवानाम् आवृतब्रह्मरूपत्वात् । तत्र तु ब्रह्मात्मरूपज्ٌआनं द्वारि कृत्वैव मोक्षो, भगवतोऽनावृतब्रह्मरूपत्वात् तादृशज्ٌआनंविनापि मोक्षप्रदत्वम् इति तात्पर्यम् ।

किं च, प्रेष्ठविरहजक्षोभातिशयात् ताभिर् देहध्वंसोऽङ्गीकृत इत्य् आकूतम् । पुरस्तात् सप्तमस्कन्धे एतत् तव प्रश्नोत्तरम् । द्विषन्न् अपि द्वेषं कुर्वन्न् अपि यथा सन्ततं वैरधिया चेतोनिवेशेन सिद्धिं सायुज्यं गतः । अधोक्षज इन्द्रियज्ٌआनाविषयसाक्षात्परब्रह्मैव प्रियोऽनुरागविषयो यासां ताः । सोपाधिको निरुपाधिको वा चेतःप्रवाहस् तत्प्राप्तिहेतुर् इति तत्त्वम् ॥१३॥

चैतन्यमतमٌजुषा  तेषां गुणप्रवाहोपरमो न भवत्य् एवेति पूर्वपक्ष एव सिद्धान्तः । वक्ष्यति च

याः सम्पर्यचरन् प्रेम्ण पादसंवाहनादिभिः ।
जगद्गुरुं भर्तृबुद्ध्या तासां किं वर्ण्यते तपः ॥ [भा.पु. १०.९०.२७]

इति परमकान्तत्वेनैव भजनं गुणप्रवाहोपरमो गुणप्रवाहोपशमनकारीति अन्तर्भूतः सिद्धान्तः कृतः सरस्वत्या । तथापि श्रीशुकः सिद्धान्तयतिउक्तं पुरस्ताद् इत्य् आदि । साक्षेपवचनेन पुनः पुनः कथितम् अपि भवान् नावगच्छति । चैद्यः कथं सिद्धिं गतः ? स तु द्विषन्न् अपि द्वेष्टापि, किम् उताधोक्षजप्रियाः । अघं क्षजस्य श्रीकृष्णस्य । प्रियाः सिद्धिं स्वाभीष्टतनुम् ॥१३॥

वैष्णवतोषणी  श्रीयुक्तः शुक इति । परीक्षिद्वचनस्य बहिर्मुखप्रतारणबुभुत्सुसन्देहनिरसनार्थं प्रवृत्तिम् अवगत्यापि तद्व्याजेन बहिर्मुखान् भर्त्सयन्न् इव किञ्चित् सामर्षत्वेनाव्यक्तवचनत्वात् तथैवाहौक्तं पुरस्ताद् इति । सिद्धिम् अभीष्टां गतिं, पुनः पार्षदतां वैरानुबन्धतीव्रेण ध्यानेनाच्युतसात्म्यतां, नीतौ पुनर् हरेः पार्श्वं जग्मतुर् विष्णुपार्षदौ [भा.पु. ७.१.४६] इति सप्तमात् । ततस् तस्य द्वेषेऽपि जाते लीनतया स्थितैर् अपि पुनः स्वगुणैर् एव सह तत्प्राप्तिर् इति सुतराम् एवाधोक्षजप्रीतिविषयाश्रयाणां तासां वर्धिष्णुप्रेमतया प्रकटैस् तैर् एव सह तत्प्राप्तिर् इत्य् अर्थः । मया तु गुणमयं देहम् इति स्वरूपशक्तिवृत्तिरूपान्तर्बहिर्देहप्राप्त्या समूलप्रकृतिप्राकृतसद्गुणैः सौन्दर्यादिभिः संवलितम् अपीत्य् एव विवक्षितं देहस्यैव विशेषणत्वाद् इत्य् अर्थः ।

प्रश्नस्य श्लेषत्वे द्वितीयार्थे त्व् अयम् उत्तरस्यार्थः । ये यथा माम् [गीता ४.११] इत्य् अत्र तान् प्रत्येवान्यान् गुणान् न प्रकाशयामि, स्वतस् तु मम सर्वेऽपि सन्त्य् एवेति विवक्षितम् । अतस् तादृशभक्तावेशात् तय्सानुसन्धानाभावेऽपि तत्तच्छक्तय एव स्वावसरे तान् प्रकाशयन्ति अन्यथा दूरतो भजतां केवलतन्माधुर्यनिष्ठानां तदप्राप्तिर् एव स्यात् । तत्र कैमुत्येन दृष्टान्तं शृण्व् इत्य् आहद्विषन्न् अपीति । अन्यथा तत्राप्य् अन्तेन मोक्षादिदायकम् ऐश्वर्यं प्रकाशेतेति भावः । तत्तत्प्रकाशे नामद्वयेन हेतुम् आहहृषीकेशम् इति, अधोक्षजेति च । उभयनामनिरुक्त्या तज्ज्ٌआनानपेक्षतयैव तेषां सिद्धये तद्गुणविशेषः प्रकाशत इति दर्शितम् ॥१३॥
+)
बृहद्वैष्णवतोषणी  श्रीयुक्तः शुक इति । किञ्चिद् अमर्षत्वादिना अव्यक्तवाक्तया कथनेन शुकतुल्यत्वात् । एवम् अग्रे च विवेचनीयम् । किन्तु राजानं स्वाभिप्रायविदं जानन्न् अपि तद्व्याजेन तत्प्रश्नहेतून् हेतुकान् काञ्चिद् उद्दिश्य क्रुध्यन्न् इव प्रत्याहौक्तम् इति ।

तत्र प्रथमपक्षे भक्तानां संसारोपरमेऽपि राज्ٌअः शङ्कया श्रीभगवन्माहात्म्ये तावद् असम्भावनोत्पत्तेः क्रुध्यन्न् इव प्रत्याहौक्तम् इति । हृषीकेशं सर्वेन्द्रियवृत्तिप्रदत्वेन परमोपकारिणम् अपि । यद् वा हृषी तृणविशेषः, तद्वत् सूक्ष्मदीर्घविरलाः । किं वा, हृष्यो रश्मयस् तद्वद् दीप्तिमन्तो बहुलाश् च केशा यस्य तं परमसुन्दरम् इत्य् अर्थः । तादृशम् अपि कृष्णं द्विषन्न् अपि चैद्यः शिशुपालः सिद्धिं गुणातीतसच्चिदानन्दविग्रहप्राप्तिलक्षणाम् । यद् वा, निजाभीष्टसिद्धिं पुनर् भगवत्पार्षदलक्षणां मुक्तिं गतः प्राप्तो यथावद् एतत् पुरस्तात् पूर्वे सप्तमस्कन्धे तु तुभ्यम् उक्तम् एव ।

शकटाधः शयने शकटपातशकटाद् विमुक्ततयाक्षात् पुनर् जात इवेत्य् अधोक्षजः । श्रीयशोदानन्दनः प्रियो यासां तास् तस्य वा प्रियाः सिद्धिं यान्तीति, किम् उ वक्तव्यम् इत्य् अर्थः । अभिप्रायस् तैर् व्यٌजितम् एव । अतः प्रियतमविरहभयेन ताभिर् भक्तान् अभीष्टोऽपि जन्मादिध्वंसः स्वीकृत इति सिद्धान्तः ।

द्वितीयपक्षे, चैद्योऽपि निजाभीष्टसिद्धिं प्राप्तः । अधोक्षजप्रियास् तु पुनर् विरहभयेनाभीष्टस्य नित्यतत्संयोगस्य सिद्धिं प्राप्स्यन्तीति किम् उ वक्तव्यम् इति । तथा दुःसहविरहार्तिभयेनैव तादृशदेहस्यापि त्याग इति परिहारः । अहो जन्मत्रयासुरत्वप्रापकमुनिशापान्ते चैद्यः श्रीकृष्णप्रियत्वेन च गोप्यः सिद्धिं याता इति किं वक्तव्यम् । गुणातीतसच्चिदानन्दविग्रहप्राप्तिलक्षणां, न तु विदेहकैवल्यरूपां प्राप्तः । कृष्णप्रियास् तु तादृशीं सिद्धिं यान्तीति किम् उत वक्तव्यम् ? अतः प्रेमविशेषोत्सेककृतान् प्रेष्ठविरहजक्षोभातिशयाद् भीताभिस् ताभिर् जन्मनादिध्वंसः स्वीकृतः । यद् उक्तं गुणातीतदेहग्रहणं भक्तानाम् अप्य् अयुक्तम् इति तत्र सदैन्येन भावितं भावविशेषं सर्वोत्तमबुद्ध्या बृहद्भ्यो भक्तविशेषेभ्यो गुणातीतदेहः प्रेमविवर्तविशेषाभावात् प्रायो न रोचते । श्रीभगवत्प्रेयसीनां तु प्रणयेनोन्नतमनसां तत्र नातिशनिर् इति ।

तृतीयपक्षे, हृषीकेशं द्विषन्न् अपि चैद्यः सिद्धिं निजाभीष्टस्य पूर्तिं पुनर् भगवत्पार्षदलक्षणां प्राप्तः । इत्य् अत्र हृषीकेशनामसामान्यस्य श्रीभगवत्स्वरूपस्य वाचकम् । अधोक्षजनाम तु प्रोक्तनिरुक्त्या विशेषस्य तत्स्वरूपस्य । अतस् तस्यावतारेभ्योऽवतारिणश् च कामाप्य् अधिकां माधुरीं प्रकटयतः श्रीव्रजराजकुमारस्य प्रियाः परममधुरप्रेमशालिन्यः सर्वदा यथावद् अन्यव्रजदेव्य इव व्रजावस्थानेनाभीष्टस्य व्रजे प्रेमविलासादेः सिद्धिं प्राप्स्यन्तीति किम् उ वक्तव्यम् । एतत् तु हानम् अन्तर्धानतया लक्षयता किं वा भवत्यागम् एव देहत्यागतया व्यٌजयता मया सूचितम् अपि भवद्विधैर् नावधारितम् इति सर्वम् अनवद्यम् ॥१३॥

क्रमसन्दर्भः  न व्याख्यातम् ।

बृहत्क्रमसन्दर्भः  प्रश्नानन्तरं किञ्चिज् जातक्रोध इव सगाम्भीर्यं प्रत्युत्तरं दास्यतः श्रीशुकाचार्यस्यायम् आशयःहे राजन् ! साधयिष्यमाणे हि वस्तुनि सन्देहः प्रवर्तते, न तु सिद्धे । गुणमयं देहं त्यक्त्वा निर्गुणं देहम् आसाद्य तं सङ्गता इति यद् उक्तम् । तत् सिद्धानुवाद एव कृतः । न तु मयारोप्य कथितम् । तद् अत्र कः सन्देहः ? कृष्णे प्रेमैव तथा सम्पादयति, न तु ब्रह्मज्ٌआनम् । किं बहुना ? आसां तु प्रेमैव । येषां तस्मिन् द्वेषस् तेषाम् अपि गुणप्रवाहोपरम आसीत् । प्रेम्णः पुनर् अयं महिमा । यद् असौ स्वानुकूलं निर्गुणं शरीरम् आपादयति । एतत् तु सर्वं श्रीकृष्णाधिकरणतामूलम् एवेति क्रोधावेशं प्रकटयन्न् आहौक्तम् इत्य् आदि बहुभिः पुरस्ताद् एवोक्तम् अस्ति । तथापि भ्रान्तोऽसीत्य् अर्थः । किं तद् इत्य् आहद्विषन्न् अपि चैद्यः सिद्धिं प्राक्सिद्धपार्षदभावम्, न तु कैवल्यम् । यथा यथावद् गतः, किम् उताधोक्षजप्रियाः कान्तत्वेन भजन्त्यो हि तस्य प्रिया भविष्यन्तीति यत् तत् किम् उत ? अतः कान्तत्वेन ज्ٌआनम् एव गुणप्रवाहोपरमस् तासां न पुनर् ब्रह्मत्वेन ज्ٌआनम् ॥१३॥

रसिकाह्लादिनी  अधुना राज्ٌअः प्रश्नं सम्यग् अवधार्य, हेतुवादिनां केषाञ्चिद् हृद्वृत्तिं विदित्वा, कृतप्रश्नं स्वाभिप्रायविदं राजानं प्रति स्वमतं सक्षोभं व्यٌजयन्न् इव, हेतूक्तिनिपुणाभिर् उत्तरीकरिष्यन् कृष्णप्रियाणां ईदृक् प्रश्नस्यानौचितीं दर्शयन्, तासां कृष्णप्राप्ताव् असम्भावनाविपरीतभावनानामानर्थावहत्वं प्रकटयन्, तासां द्वित्रिक्षणादिना व्यवधानम् अङ्ग्कीकृत्योत्तरयति ।

गुणप्रवाहोपरमो रासविलासनिवृत्तिः कथम् ? इति प्रश्नस्योत्तरं द्वित्रिक्षणमात्रोपरमेऽपि पुनर् अपि ततोऽप्य् आधिक्येन विलासप्राप्तिर् जातेति सूचयन्न् आहौक्तं पुरस्ताद् इत्य् आदिभिः । भगवन्माहात्म्ये रसभावनायुक्तान् लक्ष्यीकृत्याह । युधिष्ठिरस्य राजसूयं द्विषतोऽपि चैद्यस्य श्रीकृष्णेन परोक्षं प्रवेशं दृष्ट्वापि सन्दिहाना भवतीति । चित्रं पुरस्तात् सप्तमस्कन्धे ते तुभ्यं मयोक्तम् एव । तत् किं त्वया विस्मृतम् ? इति सानुशयोक्तिः ।

हृषीकेशम् अपि इन्द्रियप्रवर्तकम् अपि । अपिशब्द उभयत्र सम्बध्यते । ईश्वरत्वेन तम् अजानन्न् द्विषन्न् अपि चैद्यो नित्यपार्षद एव कालविलम्बेन यथा सिद्धिं पुनः पार्षदरूपतां गतः, न तु ब्रह्मणि लयरूपं सायुज्यं गतः । यदि व्रजदेवीनां मुक्तिर् अभिप्रेता स्यात्, तर्हि चैद्यं न दृष्टान्तीकुर्यात् ।

अधोक्षजप्रियाः, किम् उतेति अधोक्षजेषु अन्तर्मुखेष्व् अक्षेषु इन्द्रियेषु जायते आविर्भवतीति तथा । यद् वा, शकटाधःशयाने श्रीकृष्णे शकटाद् विमुक्ते सति व्रजेश्वरीं प्रति गोपीभिर् उक्तन्दिष्ट्या तव सुतः पुनर् जात इवेति । तदा यशोदयोक्तन्न मत्तो जातः, किन्तु अधोक्षाज् जातः, अधोक्षज इति । तस्य अधोक्षजस्य यशोदानन्दनस्य स्वप्रियाः सिद्धिं तत्स्वरूपं गताः, किम् उत वक्तव्यम् इत्य् अर्थः । निर्गुणस्वरूपग्रहणम् अन्येषां भक्तानाम् अयुक्तम् इति । भावनात्यागस्यैव देहत्यागत्वेन मया व्यٌजितत्वात् । अतो भवद्भिर् नैवंविधः प्रश्नः कर्तव्य इति नियम्यत इति ॥१३॥

विश्वनाथः  श्रीमुनीन्द्रोऽपि नायं वस्तुतो राज्ٌअः प्रश्न इति मनसा जानन्न् एव त्वम् एवं पृच्छन् मेधाशून्य एवासीति तद् व्याजेनानभिज्ٌआनेन तान् भर्त्सयन्न् आहौक्तम् इति । पुरस्तात् सप्तमस्कन्धे एव द्विषन्न् अपि इति द्वेषलक्षणप्रतिकूलभावेनापि यदि सायुज्यं लभ्यते तर्हि कामलक्षणानुकूलभावस्य का वार्ता इति भावः । हृषीकेशम् इति, निरुपाधिकृपया स्वयम् अवतीर्य ब्रह्मादीनाम् अपि हृषीकैर् अग्राह्योऽपि मर्त्यलोकेऽपरमनीचानाम् अपि हृषीकेषु दृष्टैः तावद् इयं स्वाचिन्त्यशक्त्या विषयीभूतो भवति, तान् उद्धर्तुम् इतीदम् अप्य् एकं तस्य कृपैश्वर्यम् इति भावः । इमास् तु अधोक्षजस्य अतीन्द्रियस्य तस्य प्रियाः प्रीतिविषयाश्रयभूता एव । अत्र चैद्यः सिद्धिं यथा गत इति प्रत्यासन्नम् अघासुरं हित्वा विप्रकृष्टश् चैद्यो यद् दृष्टान्तितस् तेन राजानं प्रत्य् एतत् सरहस्यम् आह । चैद्यस्यापि द्वेषाभिनिवेशोद्रेकात् मुनिशापनिबन्धनगुणमयदेहस्यैवोपरमः अन्तश्चिन्मयपार्षददेहस् तु तस्यानश्वरो नित्यो वर्तत एव । यद् उक्तम्विष्णुचक्रहतांहसौ [भा.पु. ७.१.४५] इति विष्णुचक्रेण हतम् अंह एव ययोर् न तु ताव् इति । सिद्धिं गतः अभीष्टां गतिं पार्षदतां प्राप्त इत्य् अर्थः । यद् उक्तं

वैरानुबन्धतीव्रेण ध्यानेनाच्युतसात्मताम् ।
नीतौ पुनर् हरेः पार्श्वं जग्मतुर् विष्णुपार्षदौ ॥ इति ॥१३॥

 ओ)०(ओ

॥ १०.२९.१४ ॥

न्ṝणां निःश्रेयसार्थाय व्यक्तिर् भगवतो नृप ।
अव्ययस्याप्रमेयस्य निर्गुणस्य गुणात्मनः ॥

श्रीधरः ननु देही कथम् अनावृतः स्याद् अत आहनृणाम् इति । गुणात्मनो गुणनियन्तुः । भगवत एवंरूपा अभिव्यक्तिर् अतो न देहसादृश्यम् अत्र वक्तुं युज्यत इति भावः ॥१४॥

वंशीधरः  देहसम्बन्धेनावृतत्वं वदतो व्याघातो देहावरणस्य मूढेनापि ज्ٌआतत्वाद् इत्य् आशङ्कतेनन्व् इति । वस्तुतो भगवतो देह एव नास्तिदेहीवाभाति मायया [भा.पु. १०.१४.५५] इत्य् अत्रैव शब्दोपादानात् । अशरीरं वा वसन्तम् इति श्रुतेश् चेत्य् अभिप्रेत्याहनृणाम् इति । एवंरूपा प्राकृतरूपा दिव्या अभिव्यक्तिः अवतारः, प्राकट्यम् इति यावत् । यतो लौकिकप्रभावचिद्घनमूर्तिः, अतो हेतोर् न देहिसादृश्यं प्राकृतजनसादृश्यम् । अत्र श्रीकृष्णे । युज्यते युक्तम् । इति भाव इति । भक्तजनार्तिप्रशमनार्थं प्रदर्शितलीलाविग्रहानेककोटिब्रह्माण्डाधीशेन नन्दनन्दनेन कथम् अन्यस्य तुल्यता सम्भवेद् इति तात्पर्यम् ॥१४॥

चैतन्यमतमٌजुषा  न व्याख्यातम् ।

वैष्णवतोषणी  तद् एवं तद्ध्यानप्रभाव उक्तः । तत्र भगवद्व्यक्तिसमये तु भगवत्पार्षदस्यागन्तुकदैत्यप्रभावस्य चैद्यस्य, तथा तादृशश्रीभगवत्प्रेमवतीनां तासां तत्तत्सम्पादनाय भगवतः साहाय्यम् अप्य् अस्ति कैमुत्येन कारणम् इत्य् आहन्ṝणाम् इति । न्ṝणां जीवमात्राणां निःश्रेयसार्थाय सर्वसाधनफलाय तत्तद्योग्यतासम्पत्पूर्वकस्वलीलानन्दप्राप्तिरूपाय । तं साधयितुम् एवेत्य् अर्थः । व्यक्तिः प्राकाट्यं । तदर्थत्वावधारणार्थम् आहभगवत इति । अन्यथा भ्रूविजृम्भमात्रेण ब्रह्माण्डकोटिसंहारसमर्थस्य भूभारहरणमात्रार्थं व्यक्तेर् अनुपपत्तिर् इत्य् अर्थः । हे नृपेति । यथा न्ṝणां क्षेमार्थम् एव इतस् ततो भवादृशस्य राज्ٌओ गमनम् इति भावः ।

भगवत्त्वम् एवाहअव्यक्तस्येत्य् आदिभिश् चतुर्भिर् विशेषणैः । नित्यं नानाप्रकाशैर् नानाभक्तेभ्य आत्मदानादिनापि न व्येतीत्य् अव्ययः तस्य । कुतः ? अप्रमेयस्य अपरिच्छिन्नस्येत्य् अर्थः । तत् कुतः ? निर्गुणस्य मायागुणातीतस्य । तच् च कुतः ? मायागुणानाम् आत्मनः प्रवर्तकस्य ।

यद् वा, न्ṝणां निःश्रेयसार्थायैव व्यक्तिमात्रं जन्म, अन्यथा तु कथञ्चित् सम्भवेद् इत्य् आहअव्ययस्य जन्मादिविकाररहितस्य । किं च, अप्रमेयस्य तदर्थत्वे हेतुः गुणात्मन इति निजकारुण्याद्यशेषगुणानां सुप्तानाम् इव चेतयितुः प्रकटनपरस्येत्य् अर्थः । अन्यत् समानम् ।

श्लोकद्वयेऽस्मिन्न् अयं भावः [भावार्थदीपिकायां १०.२९.१३] इत्य् आदौ टीकायां बहिर्मुखसन्देहनिरासार्थः । तेषाम् अयम् अभिप्रायः । ननु, ब्रह्मणि कामादिकम् अपि चेद् अर्थकरं तर्हि जीवेष्व् अपि चित्सामान्येनैक्यात् ब्रह्मत्वम् अस्तीति पत्यादिष्व् अपि तादृशं स्यात् ? तत्राहजीवेष्व् इति । आवृतत्वे हेतुर् वक्ष्यमाणवैपरीत्यरीत्या हृषीकाधीनज्ٌआनत्वम् एवेति ज्ٌएयम् । तत्र स्वस्मिन्न् आवृतत्वं बहिर् विक्षेपात् परेषूपाधिमात्रग्रहणात् हृषीकेशत्वाद् इति पूर्ववन् न हृषीकवशस् तदुदयः । अतः स्वप्रकाशतामय एव ततश् चानावृतम् एव ब्रह्मत्वम् इति स्थिते कामादिना केनापि तत्र प्रवृत्तिर् भवतु वस्त्वनुभवस् तु भवत्य् एवेत्य् अर्थः ।

ननु देहीति पत्यादिवद् देहित्वेन प्र्तीयमान इत्य् अर्थः । सिद्धान्तम् आहभगवत एवेति । तत्तद्विशेषेण वैलक्षण्याद् इत्य् अर्थः । एवंरूपा अनावृतब्रह्मरूपा न देहिसादृश्यं कुतो देहित्वम् इत्य् अर्थः । तद्विग्रहस्यैव स्वरूपशक्तिसिद्धवैचित्रिकपरमतत्त्वैकरूपत्वात् । तच् च विद्वदनुभवसेविततत्तच्छास्त्रप्रामाण्यात् । यथा च व्याख्यातम्नातः परं परम यद् भवतः स्वरूपम् [भा.पु. ३.९.३] इत्य् आदिष्व् इति ॥१४॥

बृहद्वैष्णवतोषणी  यथा कथञ्चित् सम्बन्धेनापि निजाभीष्टसंसाधकं भावविशेषं श्रीभगवन्तम् एव वा श्रीभगवत्प्रभावेण सर्वे प्रप्नुवन्तीत्य् आहन्ṝणाम् इति द्वाभ्याम् । निःश्रेयसं भक्तिः । तद् एवार्थः फलं तस्मै । यद् वा, निःश्रेयसं मुक्तिः, तस्यार्थो भक्तिः । यद् वा, निःश्रेयसं भक्तिर् एव, तस्यार्थः प्रेमा, तस्मै, तत्प्रदानार्थम् इत्य् अर्थः । व्यक्तिः प्राकट्यम् । इति साक्षाद्भगवत्त्वम् एवाभिप्रेतम् । अत एव भगवतोऽवतारिणः परमेश्वरस्य । यद् वा, न्ṝणां निःश्रेयसार्थयैवेति ।

अत्र हेतुःभगवत इति । अन्यथा भ्रूविजृम्भमात्रेण ब्रह्माण्डकोटिसंहारसमर्थस्य भूभारकंसादिवधार्थं व्यक्तेर् अनुपपत्तिर् इत्य् अर्थः । हे नृपेति । यथा न्ṝणां क्षेमार्थम् एवेतस् ततो भवादृशस्य राज्ٌओ गमनम् इति भावः ।

भगवत्त्वम् एवाहअव्यक्तस्येत्य् आदिभिश् चतुर्भिर् विशेषणैः । आत्मदानादिनापि न व्येतीत्य् अव्ययस् तस्य । कुतः ? अप्रमेयस्य अपरिच्छिन्नस्येत्य् अर्थः । तत् कुतः ? निर्गुणस्य मायागुणातीतस्य । तच् च कुतः ? मायागुणानाम् आत्मनः प्रवर्तकस्य ।

यद् वा, न्ṝणां निःश्रेयसार्थायैव व्यक्तिर् जन्म, अन्यथा तु कथञ्चित् सम्भवेद् इत्य् आहअव्ययस्य जन्मादिविकाररहितस्य । किं च, अप्रमेयस्य, तादृशस्यापि व्यक्तौ हेतुःगुणात्मन इति । निजकारुण्याद्यशेषगुणानां चेतयितुः प्रकटनपरस्येत्य् अर्थः । अन्यत् समानम् ।

अथवा, ननु तर्हि कथं परदाराकर्षणम् ? तत्राहअव्ययस्य परदारविनोदेनापि न किञ्चित् तस्य व्येतीत्य् अर्थः । ननु तथापि तय्स तेन किं नाम प्रयोजनम् ? तत्राहअप्रमेयस्य दुर्वितर्क्यस्य तस्य लीला केन वितर्कयितुं शक्येत्य् अर्थः । कुतः ? निर्गुणस्य गुणात्मनः । निर्गुणोऽपि सन् यो गुणानाम् आत्मा आश्रयस् तस्य । निर्गुणत्वात् तद्दोषालेपः । गुणात्मत्वाच् च श्रीगोपीभिः सह रतिर् इति सिद्धान्तः ।

यद् वा, ननु तथाप्य् अस्मत्प्रीत्यर्थं स्वयं विचार्योच्यताम् इति चेत्, तत्राहनिर्गुणस्यापि जनस्य गुणानाम् आत्मनः प्रवर्तकस्य रासक्रीडया जगताम् एव परमप्रेमसिद्ध्या सर्वसद्गुणसम्पत्तेः । एतदभिव्यक्तिर् अग्रे श्रीपरीक्षिच्छुकसंवादे प्रश्नोत्तराभ्यां भविष्यत्य् एव ॥१४॥

क्रमसन्दर्भः  न व्याख्यातम् ।

(कृष्णसन्दर्भः १४५)  न्ṝणाम् इति सामान्यतो जीवानाम् एव निःश्रेयसाय व्यक्तौ सत्यां भक्तानां तु सुतराम् एवेत्य् आयातम् । अन्यथा तस्य व्यक्तिर् एव न सम्भवेद् इत्य् आह । अव्ययस्येति । निर्गुणस्य प्राकृतगुणरहितस्य गुणात्मनः । तत्र ये चैश्वर्यादयो गुणास् ते आत्मनः स्वरूपाण्य् एव यस्य तस्य ॥१४॥

बृहत्क्रमसन्दर्भः  एवम् एव कृष्णस्य महिमा यद् अयं नृणां निःश्रेयसार्थं प्रादुर्भूतस् तेन तादृशीं लीलां करोतीत्य् आहनृणाम् इत्य् आदि । निर्गुणस्य प्राकृतगुणरहितस्य गुणात्मनो भक्तवात्सल्यादिगुणप्रयत्नस्य । आत्मशब्दोऽत्र यत्नवाची ॥१४॥

रसिकाह्लादिनी  ननु चैद्यस्य ब्रह्मशापाल् लब्धदैत्यदेहस्य जन्मत्रयान्ते पुनः पार्षदरूपतां प्राप्तये लब्धसम्भावनस्य देहपातम् अनन्तरं पार्षददेहप्राप्तिर् उचिता । स एतासां गुणमयदेहत्यागानन्तरम् एव नित्यमण्डलप्रवेशः । कथम् इति चेत्, तत्राहयेन केन मधुररसातिरिक्तान्यतररससानुभावेनापि सम्बन्धः श्रीकृष्णं प्रार्थयति बहुशो दृष्टचरत्वाद् इत्य् आहनृणाम् इति भगवतोऽचिन्त्यैश्वर्यस्वरूपस्य इच्छामात्रेणापि भूभारहरणसमर्थस्य श्रीकृष्णस्यावतारिणोऽभिव्यक्तिः । सामान्यतो भूचरमात्राणां निःश्रेयसेन मोक्षेण सहार्थः । परमपुरुषार्थो भक्तियोगस् तत्प्राप्तये ।

यद् वा, निःश्रेयसं भावस् तस्यार्थः परं प्रेमा तत्प्राप्तये तत्प्राप्तिम् इत्य् अर्थः । अवतारिणः श्रीकृष्णस्य भूभारहरणं मुख्यं प्रयोजनं नास्ति, किन्तु यादृशो भावो व्रजस्सुन्दरीषु तादृशं भावं सर्वत्र सञ्चारयितुम् अभिव्यक्तिः, नृणाम् इत्य् उपलक्षणं पशुपक्षिवृक्षादिष्व् अपि ज्ٌएयम् । तथोक्तं, गावस् ततो गोष्ठम् उपेत्य सत्वरं [भा.पु. १०.१३.२४] इति, प्रायो बताम्ब मुनयो विहगा वनेऽस्मिन् [भा.पु. १०.२१.१४] इति, अहो अमी देववरामरार्चितं [भा.पु. १०.१५.५] इति । तेष्व् अपि भावस्याभिव्यक्तित्वाद् इति । भगवतः स्वैश्वर्येण ब्रह्मादीन् अपि वशयितुं समर्थस्य अवतारिणो व्यक्तिर् अवतारकलाविभूतीनां कार्यकरणार्थम् आप ।

हे नृपेति सम्बोधनम् । यथा श्रीकृष्णेन नरमात्रः प्रेमामृतदानेनानन्दितः, तथा त्वयात्रत्येषु नरमात्रेषु भक्तिप्रवर्तनेन नराः पालनीया इति । निःश्रेयसार्थायेति तादर्थे चतुर्थी । तत्र हेतुत्वेन प्राणविषयचतुष्टयम् अव्ययस्येति भक्तेभ्यो निजाङ्गदानेऽपि व्ययरहितस्य तत् किमर्थम् आत्मानं ददाति । तत्र हेतुःगुणात्मनः गुणाः कारुण्यादयस् तैस् तादात्म्यं प्राप्तस्य, अत एव कारुण्येनैव भक्तेभ्य आत्मानं ददाति स्वभावत्वाद् इति ।

नन्व् आत्मदानेऽव्ययत्वं कथं ? तत्राहअप्रेमयस्यातर्क्यस्यापरिच्छिन्नस्येत्य् अर्थः । परिच्छिन्नस्य दाने व्ययो भवति । किं च, अचिन्त्याः खलु ये भावा न तांस् तर्केण योजयेत् इति । तत् कुतः निर्गुणस्य मायागुणातीतस्य ? तत्रापि हेतुःगुणात्मनः मायागुणप्रवर्तकस्य ।

यद् वा, निर्गुणस्य स्वयं गुणरहितस्य गुणात्मनः व्रजसुन्दरीणां गुणे आत्मनि स्वरूपे यस्य आत्मन आदर्शस्थानीयत्वे च तासां नृत्यगानादिकलाकौशल्यादिगुणानां प्रतिबिम्बितत्वात् गुणात्मकत्वं जातम् इति भावः ।

यद् वा, गुणात्मनः व्रजदेवीनां गुणाः सौन्दर्यादयः आत्मनि चित्ते यस्य स्वयं निर्गुणस्य आत्मारामस्य, अत एव निर्गुणत्वम् अवगणय्य तद्गुणाकृष्टत्वेन तासां गुणमयदेहान्तर्धापनेन शङ्कूपरि दिव्यचक्रगतमण्डलप्रवेशः कारितः ।

ननु, निर्गुणश् चेत्, कथम् एवं कृतवान् ? तत्राहअप्रमेयस्य, तर्कोऽप्रतिष्ठानात् इति । यद् वा, निर्गुणस्यापि मादृशस्य गुणात्मनः गुणाः कीर्तनादयस् तत्प्रवर्तकस्य निर्गुणस्याप्य् अस्मदादीन् रामक्रीडादिवर्णनगुणेषु प्रवर्तयितुं तस्याभिव्यक्तिर् इति भावः । अत एवावसाने विक्रीडितं व्रजवधूभिः [भा.पु. १०.३३.४०] इति सर्वजनं स्वपरं कर्तुं रासक्रीडानिर्गमनं स्पष्टीभविष्यतीति । अतो यथाकथञ्चित् सम्बन्धमात्रं सर्वेषां संसारापगमहेतुः, किं पुनः कृष्णप्रियाणाम् इति ॥१४॥

विश्वनाथः  यतः श्रेयःसाधनहीनाम् अपि मयि यत् किञ्चित् सम्बन्धमात्रवतो जनान् अहम् उद्धरामीति मनसि कृत्वैव भगवतावतीर्णम् इत्य् आहनृणाम् इति द्वाभ्याम् । निःश्रेयसं केषुचित् सायुज्यं केषुचित् सालोक्यादिकं केषुचित् प्रेमा चार्थस् तस्मै भ्रूविजृम्भमात्रेण ब्रह्माण्डकोटीसंहारसमर्थस्य भूभारभूतकंसादिवधार्थम् एव व्यक्तिर् अन्यथा नोपपद्यते इति भावः अव्ययस्य प्रति भक्तजनं स्वात्मदानेनापि न व्यतीत्य व्ययस् तस्य । केन प्रकारेण ? इति चेत्, अत आहअप्रमेयस्य प्रमातुम् अशक्यस्य । कस् तत्र तत्त्वं जानातीति भावः । यतो निर्गुणस्य प्राकृतगुणरहितस्य । अथ च गुणात्मनः स्वरूपभूतकल्याणगुणमयस्य न हि अप्राकृतचिदानन्दमयगुणसागरः प्रमातुं शक्यो भवेद् इति भावः ॥१४॥

 ओ)०(ओ

॥ १०.२९.१५ ॥

कामं क्रोधं भयं स्नेहम् ऐक्यं सौहृदम् एव च ।
नित्यं हरौ विदधतो यान्ति तन्मयतां हि ते ॥

मध्वः कामिनः कामित्वं क्रोधिनः क्रोधित्वम् एव सर्वदा भवति तन्मयता ।
विमुक्ताव् अपि कामिन्यो विष्णुकामा व्रजस्त्रियः ।
द्वेषिणश् च हरौ नित्यं द्वेषेण तमसि स्थिताः ॥ इति च ।

भक्त्या हि नित्यकामित्वं न तु मुक्तिं विना भवेत् ।
अतः कामितया वापि मुक्तिर् भक्तिमतां हरौ ॥
स्नेहभक्ताः सदा देवाः कामित्वेनाप्सरस्त्रियः ।
काश्चित् काश्चिन्न् अकामेन भक्त्या केवलयैव तु ।
मोक्षम् आयान्ति नान्येन भक्तिं योग्यां विना क्वचित् ॥ इति पाद्मे ।

भक्त्या वा कामभक्त्या वा मोक्षो नान्येन केनचित् ।
कामभक्त्याप्सरस्त्रीणाम् अन्येषां नैव कामतः ॥
उपास्यः श्वशुरत्वेन देवस्त्रीणां जनार्दनः ।
जारत्वेनाप्सरस्त्रीणां कासाञ्चिद् इति योग्यता ॥
योग्योपासां विना नैव मोक्षः कस्यापि सेत्स्यति ।
अयोग्यापासना कर्तुर् निरयश् च भविष्यति ।
तस्मात् तु योग्यतां ज्ٌआत्वा हरेः कार्यम् उपासनम् ॥ इति भद्रिकायाम् ।

पतित्वेन श्रियोपास्यो ब्रह्मणा मे पितेति च ।
पितामहतयान्येषां त्रिदशानां जनार्दनः ॥
प्रपितामहो मे भगवान् इति सर्वजनस्य तु ।
गुरुः श्रीब्रह्मणो विष्णुः सुराणां च गुरोर् गुरुः ॥
मूलभूतो गुरुः सर्वजनानां पुरुषोत्तमः ।
गुरुर् ब्रह्मास्य जगतो दैवं विष्णुः सनातनः ।
इत्य् एवोपासनं कार्यं नान्यथा तु कथञ्चन ॥ इति वाराहे ॥१५॥

श्रीधरः अतो यथा कथञ्चित् तदासक्तिर् मुक्तिकारणम् इत्य् आहकामम् इति । ऐक्यं सम्बन्धम् । सौहृदं भक्तिम् ॥१५॥

वंशीधरः  यतोऽनावृतं ब्रह्मैव श्रीकृष्णोऽतो हेतोः । यथा कथञ्चित् येन केन प्रकारेण । तत्रासक्तिर् अतिशयेन व्यासङ्गः । कामम् कान्तप्रेमाणम् । क्रोधं ज्वलनात्मकं, द्वेषम् इत्य् अर्थः । भयम् अयं मे मृत्युर् इति हेतोः सदा तन्निवृत्त्युपायचिन्ता । स्नेहः अनुरागः । ऐक्यसौहृदे व्याख्याते एव स्वामिचरणैः । ये विदधते कुर्वन्ति ते तन्मयतां तत्सायुज्यं, स्फुटीकृतम् एतत् सप्तमस्कन्धे । तस्मात् त्वया सामान्यतस् तावद् एष सिद्धान्तोऽवधार्यताम् इत्य् आहकामं गोपीजनादयः क्रोधं द्वेषं चैद्यादयः, भयं कंसादयः, स्नेहं वात्सल्यं नन्दादयः, ऐक्यम् आत्मारामाः, सौहृदं वृष्णीपाण्डवादयः नित्यं विदधते । अधुनापि ते ते तं तं भावं कुर्वन्तस् तन्मयतां यान्तीति । तासां तासां लीलानां नित्यत्वं ज्ٌआपयति । तन्मयतां गोप्यादयस् तदासक्ततां, यथास्त्रीमयः कामुक इति । अन्ये सायुज्यम् ॥१५॥

चैतन्यमतमٌजुषा  न व्याख्यातम् ।

वैष्णवतोषणी  अस्तु तावत् तद्व्यक्तिसमयगतानां वार्ता, किन्तु सर्वदातनानाम् अपिईयं रीतिर् इत्य् आहकामम् इति । तत्र कामं द्विविधं गोप्यादीनाम् इव प्रेममयं सैरन्ध्र्यादीनाम् इव रिरंसामयं च । क्रोधं द्वेषं चैद्यादीनाम् इव । भयं कंसादीनाम् इव । स्नेहं वृष्टिपाण्डवानाम् इव, श्रीमद्व्रजवासिनाम् इव वा । ऐक्यम् आत्मारामाणाम् इव सौहृदं क्रथकैशिकादीनाम् इव । तत्र भयद्वेषौ तु नानुमतौ यः खलु कल्याणगुणम् आत्मानं भीषणं मन्यते गूढं द्विषतोऽपि तस्य भीतस्य तथा मत्सरादिना साक्षाद् अपि द्विषतो धृष्टस्य भद्राय कल्पते तस्मिन् कः पामरः ? तच् च तच् च कुर्यात्, किन्तु स्नेहं सौहृदम् एव वा सर्वेऽपि कुर्युर् इति हि तात्पर्यं तद् इत्थम् एवोक्तं श्रीनारदेन तस्मात् केनाप्य् उपायेन मनः कृष्णे निवेशयेत् [भा.पु. ७.१.३१] इति केनापीति तत्र योग्येनेत्य् अर्थः । अतस् तत्रैव तद् उक्तम्

यथा वैरानुबन्धेन मर्त्यस् तन्मयताम् इयात् ।
न तथा भक्तियोगेन इति मे निश्चिता मतिः ॥ [भा.पु. ७.१.२६] इति ।

तत्र च शास्त्राज्ٌआगौरवमयभक्तियोगम् अतिक्रम्य भावमार्गे हेयस्यापि तस्य तन्मयताकारित्वाय प्राबल्यं दृश्यत इति व्यज्य स्नेहसौहृदे एवानुमते तद् इत्थम् एवोक्तं द्विषन्न् अपीति तद्वद् ऐक्यं च नानुमतं तत्र तादृशतद्गुणास्फूर्तेर् इति । एवशब्दः एकैकतः कृतार्थीभावाय पाठान्तरे ये विदधते ते हि निश्चितं तन्मयतां तत्तद्भावसमुचिताविर्भावं तदेकस्फूर्तिं चेति वेति च पाठः समानार्थः । किन्तु, श्रीभगवान् खलु भक्त्याहम् एकया ग्राह्यः श्रद्धयात्मा प्रियः सताम् [भा.पु. ११.१४.२१] इति श्रीभगवद्वाक्यात् ।

योगिभिर् दृश्यते भक्त्या
नाभक्त्या दृश्यते क्वचित् ।
द्रष्टुं न शक्यो रोषाच् च
मत्सराद् वा जनार्दनः ॥ [प.पु. ६.२३८.८३] इति पाद्मोत्तरखण्डवचनात् ।

नाहं प्रकाशः सर्वस्य योगमायासमावृतः [गीता ७.१५] इति श्रीगीतातश् च यद्यपि द्वेष्टृप्रभृतिभिस् तस्य याथार्थ्यं नानुभूयते किन्तु अन्यथैवेति तथापि तत्प्रभावात् परम्परयाप्य् उत्तरकाले याथार्थ्यं स्फुरतीति क्रोधभयेऽप्य् अत्र गणिते, किम् उताधोक्षजप्रियाः [भा.पु. १०.२९.१३] इत्य् अनेन कामस् तु प्रियत्वातिशयाद् उत्कर्षित इति विवेचनीयम् ॥१५॥

बृहद्वैष्णवतोषणी  अतो हरौ यथा कथञ्चित् सम्बन्धमात्रेणापि सर्वचित्ताकर्षके सर्वदोषहरे वा । अप्यर्थे एवशब्दः । कामादिकम् अपि नित्यं कुर्वतस् ते कामादि विदधाना जनाः । यद् वा, कामादिना प्रसिद्धा दण्डकारण्यवासिमुनयः केशिकंसादयश् च ।

यद् वा, ते तव यो हरिस् तस्मिन्न् इत्य् अन्वयः । विदधते इति क्वचित् पाथः । हि निश्चितम् । तन्मयतां ध्यानेन हर्येकनिष्ठाम् ।

यद् वा, सारूप्यादिप्राप्त्या तत्स्वरूपतां प्राप्नुवन्ति । नित्यम् इति तत्र तत्राभ्यासेन निष्ठया तन्मयतायाम् अविलम्बत्वं बोधयति । अन्यथा कादाचित्कतया तत्तदावेशाभावेन शीघ्रतन्मयत्वासिद्धिः । सारूप्ये च भक्ताभक्तादिभेदेन सुखविशेषलाभकेवलदुःखध्वंसादिना तथा श्रीवैकुण्ठपार्षदत्वसिद्धलोकवासित्वादिना वैष्णवसिद्धान्तानुसारेण भेदः स्याद् एव ।

यद् वा, नृणां निःश्रेयसार्थायैवेत्य् अत्र हेतुम् आहहि यतः कामादिकम् अपि कुर्वन्तस् तन्मयतां यान्तीति । अन्यत् समानम् । सौहृदम् इति दृष्टान्तः । वेति क्वचित् पाठः । ततश् च वाशब्द उपमार्थ एव । तथा चोक्तं श्रीनारदेन सप्तमस्कन्धे

कामाद् द्वेषाद् भयात् स्नेहाद् यथा भक्त्येश्वरे मनः ।
आवेश्य तदघं हित्वा बहवस् तद्गतिं गताः ॥ [भा.पु. ७.१.२९] इति ।

किं च
गोप्यः कामाद् भयात् कंसो द्वेषाच् चैद्यादयो नृपाः ।
सम्बन्धाद् वृष्णयः स्नेहाद् यूयं भक्त्या वयं विभो ॥ [भा.पु. ७.१.३०]

इति तत्र गोप्य इति बहिर्दृष्ट्या केवलम् औपपत्यकाममात्रापेक्षया । यद् वा, तन्मयताप्राप्तिमात्रापेक्षयैव कामादीनां सर्वेषाम् एकत्र गणना । फलतस् तु महा विशेष एवेति दिक् । एतच् च सर्वं श्रीभागवतामृते विवृतम् एवास्ते, रसामृतार्णवे च महानुभावैस् तत्तद्विशेषाभिव्यٌजनेन विस्तारितम् अस्ति । अत्रापि यथास्थानम् अग्रे विवरणीयम् ॥१५॥

क्रमसन्दर्भः  न व्याख्यातम् ।

(कृष्णसन्दर्भः १४५)  तर्ह्य् एतादृशलीलया कथं न्ṝणां निःश्रेयसं भवति । उच्यते । एतद्बोधनेन भवतीत्य् आहकामम् इति । अत्र तन्मयताशब्देन तत्प्रचुरतोच्यते । तत्र कामस्नेहादिषु तदनुरक्तात्मतेति पर्यवसानं स्त्रीमयो जाल्म इतिवत् । क्रोधभयैक्येषु ते प्रायस् तत्प्रलीनतेति दुग्धमयं जलम् इतिवत् । एकस्यैव शब्दस्य विशेषणवशाद् अर्थभेदश् च युज्यते स्याच् चैकस्य ब्रह्म शब्दवद् [वे.सू. २.३.४] इति न्यायेन । क्रोधभययोर् अत्र पठनम् अन्येषु कैमुत्यापादनायैव न तु तदुपदेशविवक्षया । न च श्रीगोपिकादीनां ये कामादयो भावास् तदनुसरणेनान्ये कृतार्था भवन्तीति चित्रम् इत्य् आह । न चेति । किं वक्तव्यम् एकेषां विमुक्तिर् जगतोऽपि सम्भवतीत्य् आह यत इति । एके तु प्रकटलीलायाम् आराधनपाकाद् आगन्तुकस्य एवैता न तु नित्यसिद्धवत् सच्चिदानन्ददेहं प्राप्ताः । ततो न दोष इति वर्णयन्ति ॥१५॥

बृहत्क्रमसन्दर्भः  तेन तस्मिन् ये कामादिकम् अपि कुर्वन्ति, तेऽपि तन्मयतां यान्ति, किं पुनः प्रेमाणम् इत्य् आहकामं क्रोधम् इत्य् आदि । कामः कुब्जायाः । क्रोधः शिशुपालादेः । भयं कंसादेः । स्नेहः पित्रोः । ऐक्यं व्रजबालानाम् । सौहृदं प्रेम गोपाङ्गनानाम् । तन्मयताम् इति यथाधिकारं बोद्धव्यम् । क्वचित् तन्मात्रमूर्तिः, क्वचिल् लयश् च ॥१५॥

रसिकाह्लादिनी  व्रजदेवीनां श्रीकृष्णप्राप्तौ सन्दिहानान् परति इम अर्थम् अन्यार्थण् निदर्शनेन दृढीकुर्वन् कृष्णप्रियासु कैमुत्यन्यायेन सर्वोत्कृष्टत्वम् आहतत्र भगवत्प्राप्तौ इह साधकं तान्य् उक्तानि तावत् तन्मध्ये द्वेषस्यापि हेतुत्वं तत्प्राप्तौ चैद्यदृष्टान्तत्वेन दृष्टार्थकत्वम् उक्तम् । एवम् अन्येषाम् अपि ते तत्प्राप्तिसाधनत्वं वक्षन् आद्यत्रिकस्यानूद्यत्वम् अन्तत्रिकस्य विधेयत्वम् आह । अनूद्यविधेयभेदेन विभिन्नानां सह प्रयोगदर्शनात् । कामोऽनूद्यः स्नेहो विधेयः । कामस्याधिकरणेन स्नेहविशेषदर्शनात् । एवं क्रोधम् अनूद्यम् ऐक्यं विधेयं क्रोधाधिकरणेन सह ऐक्यं चेद् भवति तदा क्रोधनिवृत्तिदर्शनात् । एवं भयम् अनूद्यं सौहार्दं विधेयं यद् उपादानं भयं तेन सह सौहार्दं चेद् भवति तदा भयनिवृत्तिदर्शनात् गृहं सम्माष्टीतिवत् सम्भवत्य् एकवाक्यत्वे वाक्यभेदो हि दूषणम् इति न्यायात् । कामम् इति हरौ स्वमहिम्ना सर्वदोषहरणशीले कामादिकं विदधतः कुर्वन्तस् तन्मयतां ते यान्ति, हीति निश्चितम् एव तत् । चैद्यदृष्टान्तेन तत्र कामं स्त्रीभावेनाभिलाषं कुर्वन्तो दण्डकारण्यमुनयः स्वाभीष्टव्रजे जन्म श्रीकृष्णेन सह रमणं प्रापुः । क्रोधं वैरभावेन कुर्वन्तः चैद्यादयः स्वाभीष्टं पुनः पार्षदत्वं प्रापुः । भयं कुर्वन्तः कंसादयः कीटभृङ्गवद् भावेन सारूप्यलक्षणं मोक्षं प्रापुः । स्नेहं कुर्वन्तो युधिष्ठिरादयो धर्मांशरूपाः नित्यसेव्यं यथाभिलषितं कृष्णम् एव प्रापुः । ऐक्यं सम्बन्धं कुर्वन्तो यादवाः देवांशरूपाः स्वाभिलषितसिद्धलोकवासत्वादिकं प्रापुः । सौहृदं प्रेमलक्षणां भक्तिं कुर्वन्तो ये वैष्णवास् ते स्वाभिलषितम् आश्रयरूपं कृष्णम् एव प्रापुर् इति सर्वत्राभिषज्यते । नित्यं मरणपर्यन्तं निरन्तरं व्यवधानशून्यम् इत्य् अर्थः । यद्यपि कामादिषट्के क्रियमाणे विषयमहिम्ना संसारोपरमो भवत्य् एव परन्तु साधनभेदात् साध्यभेदः । एतत्साधनकदम्बस्य कदाचित् प्राप्तत्वे तन्मयत्वं न सिध्येद् इति, न वेनः कतमः इत्य् उक्तेः । तद् उक्तं सप्तमस्कन्धे

कामाद् द्वेषाद् भयात् स्नेहाद् यथा भक्त्येश्वरे मनः ।
आवेश्य तदघं हित्वा बहवस् तद्गतिं गताः ॥ [भा.पु. ७.१.२९] इति ।

नारदवाक्यप्रामाण्यात् अन्येऽप्य् एवं कुर्वन्तो भगवन्तम् एव प्राप्नुवन्ति भावो हि भवकारणम् इति प्रसिद्ध्या भावस्यैवानन्यथासिद्धम् । किं च,

गोप्यः कामाद् भयात् कंसो द्वेषाच् चैद्यादयो नृपाः ।
सम्बन्धाद् वृष्णयः स्नेहाद् यूयं भक्त्या वयं विभो ॥ [भा.पु. ७.१.३०]

इति कामादीनां पङ्क्तौ सामान्यतो यद्यपि गणनोक्ता तथापि पुनस् तत्रैवोक्तं,

यथा वैरानुबन्धेन मर्त्यस् तन्मयताम् इयात् ।
न तथा भक्तियोगेन इति मे निश्चिता मतिः ॥ [भा.पु. ७.१.२६] इति ।

वैरानुबन्धस्योत्कर्ष्णौक्तः वैरानुबन्धे विधेये द्वेषाभिनिवेशस्योत्कण्ठादर्शनाद् इति । अन्यत्र कामस्याधिकरणेऽभिनिवेशस्य बाहुल्यदर्शनात् । शास्त्राज्ٌआगौरवे भक्तिमार्गगौरवे कामदेर् अपकृष्टत्वम् एवायाति । तथापि न तथा भक्तियोगेनेति, अभिनिवेशात् कथने वैरानुबन्धस्यौत्कृष्टत्वम् उक्तम् । ततोऽपि कामानुबन्धे विधेये प्राकृतकार्यविषयम् अभिनिवेशाधिक्यं भवत्य् एव अत्र त्व् अलौकिके कामानुबन्धे विधेये योगादिनामलौकिकाभिनिवेशात् । रसमार्गविचारे क्रियमाणे साधनषट्कमध्ये कामस्यैवोत्कर्षो विषयोत्कर्षात्, अन्यथा परमतत्त्वविदोद्धवेन आसाम् अहो चरणरजः प्रार्थना कथं क्रियते ? किं च, एताः परं तनुभृतो भुवि गोपवध्व इत्य् अभिधानं न स्यात् ।

ननु कामानुबन्धस्य चेद् उत्कर्षस् तर्हि भीष्मेण कथम् उक्तं, प्रकृतिम् अगन् किल यस्य गोपवध्वः [भा.पु. १.९.४०] इति कामानुबन्धस्यापकृष्टत्वं सत्यं, भीष्मस्य माहात्म्यज्ٌआन एवाधिकारः स्वरूपनिष्ठत्वाभावात् । अन्यथा माधुर्यपुٌजे शिरीषपुष्पाधिकसौकुमार्ये श्रीविग्रहे शस्त्रैः प्रहारो न सम्भाव्यते, अतो रसमार्गादिकाराभावाद् एवम् उक्तम्, अतो न विरोधः ।

किं च, कामादिस्थायिभावेषु विचार्यमाणेषु श्रीकृष्णाख्यवस्तुसंस्पर्शाव्यभिचारभावे तस्या एव रतेर् उत्कर्षः । तद् उक्तम्

कामं शरीरसम्बन्धविशेषस्पृहयालुता ।
सन्निधानासन्निधानभेदेन सम्भवेत् द्विधा ॥
तज्जन्यायां द्रुतौ चित्ते या स्यात् श्रीकृष्णनिष्ठता ।
सम्भोगविप्रयोगाख्यरतिः तासां क्रमाद् भजेत् ॥
क्रोध ईर्ष्यानिमित्तं हि चित्ताभिज्वलनं भवेत् ।
तज्जन्यायां द्रुतौ सा तु द्वेषशब्देन कथ्यते ॥
भयं चेतोव्याकुलत्वं स्वोपद्रवकदर्शनात् ।
उपद्रवकनाशार्थं तत्प्रीत्यर्थं बत द्विधा ॥
तत्राद्यं द्वेष एव स्यात् द्वितीयं रतिशब्दभाक् ।
स्नेहः पुत्रादिविषयः पाल्यपालकलक्षणः ॥
सेव्यसेवकभावोऽन्यः सोऽप्य् उक्तस् त्रिविधो बुधैः ।
भगवद्दास्यसख्याभ्यां मिश्रितं चापरं जगुः ॥
या कृष्णाकारिता चित्ते तज्जन्यद्रुतिशालिनी ।
पाल्यपालकभावेन सा वत्सलरतिर् भवेत् ॥
सेव्यसेवकभावेन या रतिः प्रीतिर् ईर्यते ।
सम्बन्धजा रतिर् याति पूर्वोक्तां रसतां द्वयी ॥
एका वत्सलभक्त्याख्या प्रेयो भक्तिस् तथापरा ।
तदैक्यं प्रीतिसम्भोगात् दृश्यते भोजवृष्णिषु ॥

सौहृदं सौहार्दं तच् च भक्तिर् एव । तद् उक्तं तृतीये

मद्गुणश्रुतिमात्रेण मयि सर्वगुहाशये ।
मनोगतिर् अविच्छिन्ना यथा गङ्गाम्भसोऽम्बुधौ ॥
लक्षणं भक्तियोगस्य निर्गुणस्य ह्य् उदाहृतम् । [भा.पु. ३.२९.१११२]

एषु षट्सु साधनेषु आलम्बनोत्कर्षात् कामजारतेर् उत्कर्षः । श्र्ङ्गारमिश्रिता भक्तिः कामजा रतिर् इष्यते । यथा वैरानुबन्धजरतौ भयजन्यायां च रतौ वैरानुबन्धभयत्यागपूर्वकं भगवत्प्राप्तिः । भगवतो यादवत्वानुकरणे सम्बन्धस्य कारणत्वं तदनुकरणपुरस्कृते सम्बन्धेत्य् उक्तेः । प्राकृतसम्बन्धत्यागपूर्वकम् एव कामवत् प्राप्तिः । पाल्यपालकत्वपुरस्कृतः स्नेहः पाण्डवेषु स च प्राकृतेषु भावं त्याजयित्वालौकिकेन भावेन भगवत्प्राप्तिहेतुर् जातः भक्तेर् माहात्म्यं नारदादिषु च दृष्टचरम् एवेति दिक् ॥१५॥

विश्वनाथः  तस्मात् त्वया सामान्यतस् तावद् एष सिद्धान्तोऽवधार्यताम् इत्य् आहकामं गोपीजनादयः । क्रोधं द्वेषं चैद्यादयः । भयं कंसादयः । स्नेहं वात्सल्यं नन्दादयः । ऐक्यम् आत्मारामाः । सौहृदं वृष्टिपाण्डवादयः । नित्यं विदधतः इत्य् अधुनापि ते ते तं तं भावं कुर्वन्तस् तन्मयतां यान्तीति तासां तासां लीलानां नित्यत्वं ज्ٌआपयति तन्मयतां गोप्यादयस् तदासक्ततां यथा स्त्रीमयः कामुक इति अन्ये सायुज्यम् ॥१५॥

 ओ)०(ओ

॥ १०.२९.१६ ॥

न चैवं विस्मयः कार्यो भवता भगवत्य् अजे ।
योगेश्वरेश्वरे कृष्णे यत एतद् विमुच्यते ॥

श्रीधरः न च भगवतोऽयम् अतिभार इत्य् आहन चैवम् इति । यतः श्रीकृष्णाद् एतत् स्थावरादिकम् अपि विमुच्यते ॥१६॥

वंशीधरः  न तत्रेदम् आश्चर्यम् इत्य् आहन चेति । अतिभारः दुर्घटः । एवं विस्मयः गुणधियां गुणप्रवाहोपरमः कथम् ? इत्य् एवंरूपः सन्देहः । भवतेति । गर्भाद् आरभ्य श्रीकृष्णभक्तेन त्वया न कर्तव्योऽन्येन क्रियतां नामेत्य् आहयतः श्रीकृष्णाद् एतज् जगद् विमुक्तं भवति, यस्य प्रसादात् परमार्तिरूपाद् अस्मात् संसारान् मुच्यते । नापरेण इति श्रुतेः । स्थावरं वृक्षादि । अत एवोक्तं ब्रह्मणावृन्दावने किम् अपि गुल्मलतौषधीनाम् [भा.पु. १०.४७.६१] इत्य् आदि । आदिना पाषाणादिग्रहः । तत् प्रसिद्धम् अहिल्योपाख्याने रामायणे अवतारभेदेऽप्य् अवतारिणोऽभेदात् य एव रामश् च स एव कृष्णः इति चिरٌजीवभट्टोक्तेः ॥१६॥

चैतन्यमतमٌजुषा  अन्यत्रावतारे विस्मयः कर्तुः युज्यते, नैवात्रेत्य् आहन चैवम् इति । कृष्णे योगेश्वरेश्वरे एवं विस्मयो न च कार्यः । चकारः पुनर्अर्थे । पुनर् न कार्य इत्य् अर्थः । यतो यं वीक्ष्य एतत्तरुगुल्मादिकम् अपि विमुच्यते । तस्य किं ब्रह्मतया ज्ٌआनेन ? अतः कृष्णे परमकान्तबुद्धिर् यथा सुरसा श्रेयस्करी च भवति, तथास्मिन् ब्रह्मधीर् इति अत्र विस्मयो न कार्य इति महावाक्यार्थः ॥१६॥

वैष्णवतोषणी  न चेति अन्येन क्रियतां नाम भवता गर्भाद् आरभ्य तन्महिमाभिज्ٌएन न कार्य एवेत्य् अर्थः । अत एव भवतेति गौरवेणोक्तं, न तु त्वयेति विस्मयाकरणे हेतुविशेषः भगवति अशेषैश्वर्ययुक्ते । ननु तर्हि कथं देवकीगर्भतो जन्म ? तत्राहअजे जीववन् न जायते, किन्तु स्वेच्छयैव भक्तवात्सल्यादिना स्वयम् आविर्भवतीत्य् अर्थः । भगवत्त्वाद् एव योगेश्वरेश्वरे तत्रापि कृष्णे सर्वतः परिपूर्णाविर्भाव इत्य् अर्थः ॥१६॥

बृहद्वैष्णवतोषणी  एवम् ईदृशो विस्मयः सन्देहः आश्चर्यबुद्धिर् वा पुनर् न कार्य इत्य् अर्थः । भवतेति । अन्येन क्रियतां नाम, भवता तु गर्भाद् आरभ्य तन्महिमाभिज्ٌएन न कथञ्चिद् अपि कदाचिद् अपि कार्य एवेत्य् अर्थः । अत एव गौरवेण भवतेति, न च त्वयेत्य् उक्तम् । विस्मयाकरणे हेतुःभगवति अशेषैश्वर्ययुक्ते । ननु तर्हि कथं देवकीगर्भतो जन्म ? तत्राहअजे जीववन् न जायते, किन्तु स्वेच्छयैव भक्तवात्सल्यादिना स्वयम् आविर्भवतीत्य् अर्थः । ननु तर्हि देवक्यादीनां पुत्रतया कथं प्रतीतिर् अस्तु ? तत्राहयोगो दुर्घटसुघटनायां सामर्थ्यविशेषस् तस्येश्वराः । श्रीशिवसनकादयस् तेषाम् अपीश्वरे । अतः स्वेच्छया स्वयम् आविर्भावेऽपि शक्तिविशेषेण श्रीदेवक्यादिपुत्रतापि सम्भवेद् इत्य् अर्थः, अचिन्त्यैश्वर्यात् तस्याः । अत एव यतः कृष्णे नराकृतिपरब्रह्मणि ।

यद् वा, अत एव कृष्णे दुर्वितर्क्यानन्तमाहात्म्यामृतसागरतया सुप्रसिद्धे इत्य् अर्थः । अथवा, भगवति परमेश्वरे, अतोऽजे जीववत् प्राकृतजन्मरहिते, कृपया स्वयम् एवाविर्भावात् । अत एव योगेश्वराणां भक्तियोगनिष्ठानां श्रीनारदादीनाम् ईश्वरे भक्त्या सेव्ये भक्तिविशेषप्रकटनात् । किं वा, योगेश्वराणां महाश्चर्यशक्तिमताम् ईश्वरे निजाश्चर्याशेषैश्वर्यप्रकटनात् । तत्रापि कृष्णे श्रीगोकुलोत्सव इत्य् अर्थः । यतः कृष्णाद् एतच् चराचरात्मकं सर्वम् एव जगद् अशेषसाधनरहितम् अपि तदिच्छामात्रेण तदीययत्किञ्चित्सम्बन्धाभासमात्रेणापि स्वयम् एव विशेषेण मुच्यते, श्रीवैकुण्ठलोकं प्राप्नोतीत्य् अर्थः । एतच् च भावीन्द्रप्रस्थादितरुलतादि श्रीवैकुण्ठप्राप्त्यभिप्रायेण, तथा च प्रथमस्कन्धे श्रीकुन्तीस्तुतौ

इमे जनपदाः स्वृद्धाः सुपक्वौषधिवीरुधः ।
वनाद्रिनद्युदन्वन्तो ह्य् एधन्ते तव वीक्षितैः ॥ [भा.पु. १.८.४०] इति ।

अत स्वृद्धा इति पुनर् एधन्ते इत्य् अनेन च श्रीवैकुण्ठप्राप्तियोग्यतैवाभिप्रेता । अन्यत् तैर् व्याख्यातम् ।

यद् वा, ननु बहुलयागयोगादिमहासाधनेन दुःसाध्यापि तन्मयता कथं यथाकथञ्चित् कामादिसम्बन्धेन सिध्येत् ? तत्राहन चेति । अर्थः स एव । अतोऽस्या रासक्रीडायाः श्रवणादौ मुक्त्यादिपरैर् अपि कामक्रीडामयत्वबुद्ध्या नोदासितव्यम् । किन्तु सर्वैर् एव निजेष्टतदतीतसिद्धये विशेषतो भक्तैः परमफलत्वेनेयं सदा सेव्यैवेति प्राग् एतत् प्रकरणोत्थापनतात्पर्यं दृढीकृतम् इति दिक् ।

अथवा, श्रीव्रजेन्द्रव्रजगोपीत्वेन भाग्यविशेषात् ता अपि हतविघ्नास् तेनैव देहेन सद्य एव श्रीकृष्णं सङ्गतास् तदानीम् एव रासक्रीडाम् अलभन्तेति व्याख्येयम् । तथा हिअन्तर्गृहे गताः पशैर् बद्धाः पत्यादिभिर् गृहान्तःस्थापिताः, अत एव कथम् अप्य् अलब्धविनिर्गमास् तद्भावनायुक्तास् तस्याः श्रीकृष्णेन सह रासक्रीडाया भावनायुक्तास् ततश् च प्रक्षीणबन्धना ध्यानस्य प्रभावेणैव सुश्लथीभूतबन्धनाः सत्यो गुणमयं पत्यादिभिर् बहुधा बद्धत्वात् पाशमयं पाशप्रचुरं देहं ध्यानेनैव जहुः । नाहं केनापि बद्धास्मि, किन्तु मुक्तैवेति प्रत्येकं भावितवत्य इत्य् अर्थः । इति भावनात्यागेनैव देहत्याग उक्तः । यथा श्रीब्रह्मणः सृष्ट्यारम्भे तत्तद्भावनात्याग एव तत्तद्देहत्यागः, तथा च तृतीयस्कन्धे ततश् च ध्यानप्रभावेण सद्य एव प्रक्षीणबन्धनं पत्यादिभिः कृतं पाशैर् नियन्त्रणम् ।

किं वा, द्वारबन्धादिप्रतिबन्धो यासां तथाभूताः सत्यः, विशेषणे तात्पर्यम्देहस्य पाशमयतां जहुर् इत्य् अर्थः । ततश् च परमात्मानम् अपि तं श्रीनन्दकिशोररूपम् एव सङ्गताः । तत्र हेतुःजारबुद्ध्या विशिष्टा इति ।

यद् वा, परमात्मानं परमप्रियम् इत्य् अर्थः । अयं जारबुद्धौ हेतुः, अन्यथा तादृशप्रियतमतासिद्धेः । ध्यानप्रभावम् आहध्यानेनैव दुःसहो यः प्रेष्ठविरहतीव्रतापस् तेन धुतं निरस्तं तुच्छीकृतम् अशुभं जगताम् अशेषदुःखस्याधिक्यात् । अन्यत् समानम् एव ।

ततश् च, या मया क्रीडता रात्र्यां [भा.पु. १०.४७.३७] इत्य् अस्यायम् अर्थः । पत्यादिभिर् बद्धत्वाद् व्रज आस्थिता अपि पश्चान् मद्वीर्यचिन्तया अनालब्धरासा नाप्राप्तरासा बभूवुः । किन्तु आपू रासम् एवेति ।

श्रीपरीक्षित्प्रश्नस्य चायम् अर्थःकान्तबुद्ध्या ध्यानेन गुणेषु श्रीकृष्णस्य कारुण्यादिषु, न तु गुणातीतरूपे धीर् यासाम् इति ध्यानस्य न्यूनता सूचिता, तथापि पत्यादिभिर् बन्धनार्थं प्रयुक्तायाः पाशपरम्पराया उपरमो निवृत्तिः कथम् ? इति श्रीशुकदेवश् च, यथा कथञ्चिद् ध्यानेन संसारबन्धाद् अपि विमुक्तिः स्यात् । श्रीकृष्णप्रियतमानां तासां तद्ध्यानविशेषेण पाशबन्धनान् मुक्तिर् जातेति किं वक्तव्यम् इति कैमुतिकन्यायेनैव । द्वेषादिना ध्यानाद् अप्य् अभीष्टसिद्धिम् आहौक्तम् इत्य् आदिना । अन्यत् सुसङ्गतम् एव ॥१६॥

क्रमसन्दर्भः  न व्याख्यातम् ।

बृहत्क्रमसन्दर्भः  एवं क्रोधावेशं विहाय शिष्यवात्सल्याद् उपदिशतिन चैवम् इत्य् आदि । पुनर् एवं विस्मयो न च कार्यः । नैवं कार्य इत्य् अर्थः । भवता श्रीकृष्णप्रभावज्ٌआनां पौत्रेण । कुत्र ? कृष्णे, अन्यत्र वरं सन्देहः क्रियताम् । कीदृशे ? अजे स्वप्रकाशे, भगवत्य् अचिन्त्यपरमैश्वर्ये, योगेश्वराणाम् अपीश्वरे कर्तुम् अकर्तुम् अन्यथाकर्तुं समर्थे । एतेन तस्मिन् ब्रह्मज्ٌआनेनापि न किञ्चिद् भवति । कान्तज्ٌआनेनापि तदङ्गसङ्गमङ्गलत्वं भवतीत्य् अन्यथाकर्तृत्वे योगेश्वरेश्वरता, यत एतत्तरुगुल्मादिकम् अपि विमुच्यत इति मुक्तिकर्तृत्वे योगेश्वरेश्वरता, अभक्तानां कृतार्थताकरणे अकर्तृत्वे योगेश्वरेश्वरता ॥१६॥

रसिकाह्लादिनी  तथापि विस्मितमुखं राजानं तम् आलक्ष्य सोपालम्भवचनेन विस्मयम् अपाकरोतिन चैवम् इति । अतोऽसम्भावनाविपरीतभावनाविष्टा भक्त्यभावाद् विस्मयं कुर्वन्तु नाम, भवतोऽनुचितम् एतत् । श्रीकृष्णमाहात्म्यस्य बहुशः श्रुतपूर्वत्वात् दृष्टचरत्वाच् च भवता कृष्णे एवंविधो विस्मयो न कार्यः ।

कीदृशे भगवति ? अचिन्त्यैश्वर्ये स्वैश्वरेण संसारहेतुनापि कामक्रोधादीन् गुणप्रवाहोपरमहेतून् विधातुं समर्थे । तद् उक्तं श्रीमुखेन

न मय्य् आवेशितधियां कामः कामाय कल्पते ।
भर्जिताः क्वथिता धाना प्रायो बीजाय नेष्यते ॥ [भा.पु. १०.२२.२६] इति ।

अनुभवाननुभवे यदि चेत् त्वया विस्मयः क्रियते, तदा ह्य् अन्योऽपि करिष्यति अनुभवाननुभवाद् एवेति ।

पुनः कीदृशे ? अजे । यदि शुक्रशोणितसम्बन्धेन प्राकृतजीववत् श्रीकृष्णस्यापि जन्म भवेत्, तदा विप्रतिपत्तिपूर्वकप्रश्नः स्यात् । तत् तु नास्तीत्य् आहयतो अजे प्राकृतजन्मरहिते देवक्यां वत्सलरसालम्बनभूतायां नित्यमातृत्वेन सिद्धायां जन्म स्वीक्रियत एव । स्वेच्छया भक्तवात्सल्येनाविर्भवति । यशोदानन्दनेति देवकीनन्दनेति स्वरूपम् अजत्वं धर्मः । बहिस्थाप्यतः प्रवेशघटनार्थम् उक्तम् । यथा बहिर् आनन्दपूर्णत्वेन स्थितिः, तथानन्दरूपे देवकीगर्भे प्रवेशोऽभिलाषिणेति । अतोऽजे विस्मयो न कार्यम् ।

ननु, देवकीनन्दने प्रसिद्धेऽजत्वं कथम् ? इति चेत्, तत्राहयोगेश्वरेश्वरे इति । योगस् तु अघटितघटनासामर्थ्यम् । तेन योगबलेन भोगार्थम् अनेकानि शरीराणि कृत्वा भगवत्प्रसादलब्धसामर्थ्याः सन्तो योगिनः कायव्यूहेन भोगं भुक्त्वा स्वाभिलाषितां गतिम् आप्नुवन्ति । तेषां योगस् त्व् आगन्तुको धर्मः, भगवत्य् अनागन्तुक इत्य् एतावान् एव विशेषः । भगवांस् तु तद्धर्मविशिष्टोऽपि, अन्येषां योगफलदाता योगम् आपद्यतस् तद्देहानाम् अलौकिकत्वं सम्पादनेन नित्यमण्डलप्रवेशे विस्मयो न कार्य इति ।

पुनः कीदृशे ? कृष्णे । कृषिर् भूवाचक इत्य् आद्यर्थस् तु यौगिकः, रूढस् तु यशोदास्तनन्धये । रूढिर् योगम् अपहरतीति न्यायात् । यशोदासम्बन्धेनैव व्रजौकसस् तु स्नेहाधिक्यं सूचितम् । सर्वे सर्वेषु स्वसम्बन्धिषु स्निग्धो भवन्तीति प्रसिद्धिः । इयं लीला निर्दोषपूर्णगुणविग्रहे कृता । एतदनुभवायोग्येषु विस्मये विद्यमानेऽपि भवता विस्मयो न कार्य इति ।

एतत्सम्बन्धवैभवम् आहयतः श्रीकृष्णाद् धेतोः एतत् स्थावरादिकम् अपि विमुच्यते । अयं भावःकोऽनुराजन् निद्रियवान् इति । इन्दिर्यवत् तेनाधिकारे सति, यन् न भजनक्रिया दृश्यते, तया चेद् अनर्थनिवृत्तिर् इति सिद्धान्तस्य न काचिद् विप्रतिपत्तिः दृश्यते । दृष्टार्थकत्वेन तदा विस्मयो न कार्यः । यमलार्जुनादौ श्रीकृष्णसम्बन्धस्यानन्यथासिद्धत्वेन दृष्टचरत्वात् । श्रीमुखेनाप्य् उक्तम्अहो अमी देववरामरार्चितं [भा.पु. १०.१५.५] इति बहुशः श्रुतत्वाच् च । श्रीशुकः स्वानुभूतं कथयित्वा राजानम् अपहतविस्मयं कृतवान् इति ॥१६॥

विश्वनाथः  न चेति । अन्येन विस्मयः क्रियतां नाम, अत्रार्थे भवता तु गर्भाद् आरभ्य तन् महिमाभिज्ٌएन न कार्यः गोचारकत्वेऽपि भगवति देवकीपुत्रतेऽप्य् अजे गोपस्त्रीलाम्पट्येऽपि योगेश्वराणाम् अपीश्वरे कृष्णे शर्वावतारिणि य एतत् स्थावरादिकम् अपि विमुच्यते इति श्रीस्वामिचरणाः । यद् वा, तल्लीलापरिकराद् भिन्नम् अपि जगद् अधुनापि तत्तत्कामस्नेहादिभावम् अनुस्मृत्य विमुच्यते गुणप्रवाहान् मुक्तं भवति ॥१६॥

 ओ)०(ओ

॥ १०.२९.१७ ॥

श्रीभगवान् उवाच
ता दृष्ट्वान्तिकम् आयाता भगवान् व्रजयोषितः ।
अवदद् वदतां श्रेष्ठो वाचः पेशैर् विमोहयन् ॥

श्रीधरः प्रस्तुतम् आहता दृष्ट्वेति । वाचःपेशैर् वाग्विलासैः ॥१७॥

वंशीधरः  प्रकृतम् अनुसरतिप्रस्तुतम् इति । वदतां श्रेष्ठः चतुर्मुखशतमुखसहस्रमुखव्यासादिश्रेष्ठः । ताः गोप्यः । पेशोऽङ्गे दीप्तौ हेलायां चूर्णने पुंसि इति माधवः । उपेक्षाप्रार्थनाबोधकद्व्यर्थकवाक्यैर् विमोहयन्न् अवदत् । तत्रोपेक्षाद्योतकैर् विशेषेण मोहयन् आमुग्धा इव कुर्वन् । प्रार्थनागमकैस् तु विशेषेण स्नेहवतीः कुर्वन्न् इति विशेषः । अवाच इति छेदे लज्जया किम् अप्य् अवदन्तीर् इति पेशैः सौन्दर्यैर् इत्य् अर्थः ॥१७॥

चैतन्यमतमٌजुषा  न व्याख्यातम् ।

वैष्णवतोषणी  अतः परमरसमयरासलीलाप्रसङ्गेऽस्मिन्न् अन्तरायानौचित्येऽपि सर्वेषाम् एकचित्ततासम्पादनार्थम् एवेदृशः प्रश्नो भवता कृतः । मयापि भवदनुरोधेनैव सिद्धान्तप्रक्रियेयं व्यٌजितेति व्यٌजयन् पुनर् अप्रार्थितोऽपि स्वयम् उत्कण्ठया सहसा प्रस्तुतम् एवाहता वेणुगीताकृष्टाः परमविह्वलाः, तद् एव दर्शयति व्रजस्य योषितः व्रज एव स्थातुं योग्याः नहि बहिर्वनम् आगन्तुम् इत्य् अर्थः । तत्रापि निजान्तिकम् एवायाताः प्राप्तः, न तु लज्जादिना दूरतः स्थित्वा, दृष्ट्वा अवदन् वाचः पेशैर् वाग्विलासैः । ते च द्विविधाः शाब्दिका आर्थिकाश् च । पूर्वे तु सुललितवर्णविन्याससुगमसुभगसमुच्चारणस्मितवलितश्रीमुखलोचनचिल्लीचालनविशेषादयः । उत्तरे रसभावालङ्कारवस्तुरूपाः । एतेऽपि चतुर्विधा उपेक्षाभङ्गिमयाः प्रार्थनाभङ्गिमयाः तद्युगलार्थसन्धापनमयाः वास्तवार्थमयाश् च ।

तथा च सति विमोहयन्न् इति हृतचित्ताः हृतविवेकाश् च कुर्वन्न् इत्य् अर्थो यथायथम् ऊह्यः । तत्र पूर्वत्वं शाब्दिकप्रार्थनामयवास्तवार्थमयेषु उत्तरोत्तरत्वं चान्ययोः । तत्र च शाब्दिकाः स्वभावेन विशेषतस् तु भावेन आर्थिकेषु उपेक्षामयाः स्वस्मिन्न् उत्कण्ठावर्धनार्थम् एव, न तूपेक्षार्थं कृताः । रन्तुं मनश् चक्रे [भा.पु. १०.२९.१], जगौ कलं वामदृशां मनोहरम् [भा.पु. १०.२९.३] इत्य् उक्तत्वात् । अत एवैतत् पक्षे वाक्पेशमात्रतो, न तु तात्पर्यत इत्य् अर्थः ।

एवं मनस्य् अन्यद् वचस्य् अन्यत् इत्य् अवहित्थया तासाम् उत्कण्ठया विषण्णतासम्पादनं, तेन च विवेकहरणम् इति । तत्रापि प्रार्थनामया निजौत्सुक्यमात्रहेतुकाः । तद्युगलार्थसन्धापनं तु नर्मकौतुकर्थम् इति ।

तथा वचने योग्यतां कैमुत्येनाहवदतां श्रेष्ठः निखिलवाग्वैदग्धीविदां वरिष्ठः, यतो भगवान् स्वाभाविकतादृशज्ٌआनादिभिः सर्वातिशायी ।

यद् वा, सर्वत्रान्तर्भूतोऽपि शब्दो द्रष्टव्यः । तथा हि व्रजयोषितः सहजनिजप्रेमपरत्वेन प्रसिद्धा अपि, तत्रापि तास् तादृशं प्रेमविकारं प्राप्ता अपि, तत्रापि तदानीं निजान्तिकम् आयाता अपि, साक्षाद् दृष्ट्वापि स्वयं च भगवान् सर्वज्ٌअत्वेन तासां भावभिज्ٌओऽपि वाचः पेशैः कपटवाक्यैर् विमोहयन् परमवैकल्यं प्रापयन्न् अवदत् । किमर्थम् ? वदतां नर्मोक्तिचतुराणां मध्ये श्रेष्ठः, नर्मविशेषार्थम् इत्य् अर्थः ॥१७॥

बृहद्वैष्णवतोषणी  ता वेणुगीताकृष्टाः परमविह्वला व्रजस्य योषितः सर्व एव नवतरुणीः । यद् वा, व्रज एव स्थातुं योग्याः, न हि बहिर्वनान्तर् आगन्तुम् इत्य् अर्थः । तथापि निजान्तिकम् एवायाताः प्राप्तः, न तु लज्जादिना दूरतः स्थिताः । दृष्ट्वा अवदत् । स्वागतम् [भा.पु. १०.२९.१८] इत्य् आदिना वक्ष्यमाणम् । किमर्थम् ? वाचःपेशैर् वाग्विलासैर् विशेषेण मोहयन् चित्तं हरन्, स्वविषयकं कामं नितरां वर्धयितुम् इत्य् अर्थः । तच् चाग्रे व्यक्तं भावि ।

ननु, वाग्विलासमात्रेण कथं विमोहनं स्यात् ? तत्राह वदतां श्रीचतुर्मुखसहस्रमुखादीनां वाग्मिनां श्रीव्यासादीनां वा कवीनां मध्ये श्रेष्ठः । कुतः ? भगवान् साक्षात् सर्वैश्वर्ययुक्तः । यद् वा, वचः पेशैर् भङ्गीविशेषैः । एकैव वाक् समुपेक्षामयी सत् प्रार्थनामयी चेति मिथो विरोध्य् उभयकोटिस्पर्शाद् एव कैतवपरिपाटीपाटवैर् इत्य् अर्थः । साक्षाद्धर्मादिबोधनपरत्वेऽपि निजात्यन्तरिरंसातात्पर्येण स्वविषयकभावविशेषदृढीकरणात् । तत्र हेतुःवदतां श्रेष्ठ इति ।

यद् वा, रन्तुं मनश् चक्रे [भा.पु. १०.२९.१] इति, जगौ कलं वामदृशां मनोहरम् [भा.पु. १०.२९.३] इत्य् आदिना तस्य ताभिः सह रिरंसा व्यक्तैव । एवं मनस्य् अन्यद् वचस्य् अन्यद् एव धर्मादिपरवाग्विलासैश् च वचस्य् अन्यद् एवेत्य् एवम् अवहित्थया ता विमोहयन्, वाक्यार्थनिर्धारणाशक्तेः । वस्तुतस् तु वाचःपेशैःसौन्दर्यैर् इत्य् उक्तिपरिपाटीमात्रम् एव तत्, न तु तादृशो भाव इति बोधयत्य् एव ।

यद् वा, सर्वत्रान्तर्भूतोऽपि शब्दार्थो द्रष्टव्यः । तथा हि, व्रजयोषितः सहजनिजप्रेमपरा अपि, तत्रापि तास् तथाभूता अपि, तत्रापि तदानीं तत्र निजान्तिकम् आयाता अपि, साक्षाद् दृष्ट्वापि स्वयं च भगवान् सर्वज्ٌअत्वेन तासां भावभिज्ٌओऽपि, वाचःपेशैः कपटवाक्यैर् विमोहयन् परमवैकल्यं प्रापयन्न् अवदत् । किमर्थम् ? वदतां नर्मोक्तिचतुराणां मध्ये श्रेष्ठः, नर्मविशेषार्थम् इत्य् अर्थः ।

यद् वा, वाचःपेशैस् तासां वाग्विलासैर् हेतुभिस् तच्छ्रवणार्थम् इत्य् अर्थः । यद् वा, पेशैर् निजसौन्दर्यैर् विमोहयन्न् अवदत् । कुतः ? अकारप्रश्लेषेण अवाचो लज्जया किम् अप्य् अवदन्तीर् इत्य् अर्थः । अतस् तासां प्रत्युक्तिश्रवणानन्दायेत्य् अर्थः । कुतः ? वदतां श्रेष्ठः, उक्तिभङ्गीकुशलानां स्वत एव परोक्तिचातुरीश्रवणरसिकत्वाद् इत्य् अर्थः । अन्यत् समानम् । एवं सर्वथा वस्तुतो मिथो भावविवृद्ध्यर्थम् एव ज्ٌएयम् ॥१७॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ प्रकृतम् आहता दृष्ट्वेत्य् आदि । भगवान् अवदत् । वदतां वाग्मिनां श्रेष्ठः । किम् कुर्वन् ? वाचःपेशैर् वाचाम् अवयैर् विमोहयन्, अवयवा नानाप्रकारभावाः । पिश अवयवे इत्य् अस्मात् । ते च स्वीकारताटस्थ्यपरिहारादिभिर् भेदैः । निषेधे विधिः । विधौ निषेध इत्य् आदिविपरीतलक्षणार्थः ॥१७॥

रसिकाह्लादिनी  एवं प्रासाङ्गिकं परिसमाप्य प्रस्तुतम् आहता इति । या वेणुनादमाधुर्येण तन्नाम्ना आहूताः, दुहन्त्य इत्य् आदि गृहकर्म हित्वा, शुश्रूषन्त्यः इति धर्मं हित्वा, अٌजन्त्य इति दैहिकसंस्कारं हित्वा, केवलं प्रेम्णैव सङ्गता व्रजयोषित इत्य् अनेन पञ्चविधानाम् आगमनम् उक्तं चातुरीविशेषानभिज्ٌआ अन्तिकं समीपम् आगताः, चातुरीविशेषेऽवहित्थया दूरतः स्थितिर् भवेत्, तत् तु नास्तीति ससम्भ्रमागमनेन जायते ।

किं च, मोहितासु चातुरीविशेषो नादेति । ता दृष्ट्वा अवदत् । किम् अवदत् ? इत्य् अपेक्षायां मनश् चक्र इत्य् अत्र मानसलीलायां यच् चिन्तितं पूर्वं तद् अधुना प्रोवाच । किं कुर्वन् ? वाचः पेशैर् विमोहयन् । वाग्विलासैः विशेषेण मोहं प्रापयन् पूर्वं वेणुनादेन मोहिताः, इदानीं भावपरिक्षार्थं स्थूणनिखननन्यायेन तम् एव भावं दृढीकरिष्यन् तावद्वचनेनैव स्वान्तिकम् एव विप्रलम्भम् उत्पाद्य, मधुररसपरिपाटी शिक्षयितुं रुक्षमुद्रया स्वागतम् इत्य् आद्य् उवाच ।

ननु, वेणुनादेनास्मान् आहूयाधुना भावपरीक्षार्थम् एव यथार्थेन वचनेन निवर्तयतीति तासां मनसि कथं न भवेत् ? तत्राहवदतां वाग्मिनां शेषादीनां मध्ये श्रेष्ठः । तत्र हेतुगर्भं विशेषणम् आहभगवान् । वचनेन विप्रलम्भम् उत्पाद्य रसैश्वर्येण परिपोषयितुम् अनेकासु एकेनैव विग्रहेण स्वविलासं सञ्चारयितुं समर्थः ।

यद् वा, वाचः पेशैः बहिर् धर्मबोधकैः भयप्रदर्शनेन निवर्तनपरैः रिरंसाप्रच्छादकैर् अन्तस् तदुद्दीपनविभावप्रदर्शकैः मम धर्माद्युपेक्षापूर्वकं रसाधिकरणपोषकैः कपटपाटवदिग्धैर् इत्य् अर्थः । मनस्य् अन्यद् वचस्य् अन्यद् इति विमोहनाभिप्रायः ग्रहणशक्त्या प्रापयन् ।

यद् वा, पेशैः निजाङ्गसौष्ठवैर् विमोहयन् इति कर्तव्यताशून्या कुर्वन्, अत एव तद्वपुषस् तेजःपुٌजेन प्रताडिताक्षित्वात् युगपत् समग्रमुखशोभाग्रहणाशक्त्या प्रथमं चरणारविन्दार्पितलोचनत्वाद् वाच अधोवदनाः ।

यद् वा, मुखे रुक्षमुद्राम् आकलय्य तावत् किम् अपि वक्तुम् अपारयन्तीः । यद् वा, अन्यावेशेनागमनवशात् श्वासाधिक्येन वाचः नमनादितादृग्व्यवहारम् अपि कर्तुम् अशक्नुवन्तीः । यद् वा, दृष्टिं परिचित्य किं वदिष्यतीति अवाचो मौनम् अवलम्बमानाः प्रत्य् अवदत् ॥१७॥

विश्वनाथः  प्रासाङ्गिकं विरोधं समाधायप्रस्तुतम् आहता वेणुनादाकृष्टा वदतां कालदेशपात्रौ चित्येन वचनचातुर्यवतां मध्ये श्रेष्ठः । पेशैर् अवयवैः पिश अवयवे घٌअन्तः प्रयोगः । वाचोऽवयवा वाच्यलक्ष्यव्यङ्ग्यबोधका ये रूक्षाः स्निग्धाश् च अंशास् तैर् विमोहयन् वेणुनादेन मोहिता अपि ता विशेषेण मोहयितुम् अत्र ताः प्रति रूक्षोक्त्यैव भगवतस् त्रयो मनोरथाः सेत्स्यन्ति प्रीतिविषयस्य कान्तस्य ममौदासीन्ये दृष्टेऽप्य् आसां प्रीतिलेशोऽपि न ह्रसतीति प्रीतिः शुद्धतां लोके दर्शयिष्यामीति । तथा सम्प्रयोगे वैपरीत्यम् इवाद्यनायिकाधर्मम् अवहित्थामयं वाम्यम् अहं ग्रहीष्यामि । नायकधर्मौत्सुक्यप्रकटनमयं दाक्षिण्यम् एता ग्राहयिष्यामीति । मिलनेऽपि वैपरीत्यं रचयिष्यामीति । तथा परमलज्जावतीनां युवतीनां स्वाभाविक्या अवहित्थया सङ्गोपितान्य् अप्य् आन्तरणानि वचनानि प्रकृतिविपर्यासप्रापणया श्रोष्यामीति । यद्यपि कामिनीनां कुचाद्यवयववृन्दं वस्त्रावृतत्वेन गूढम् एव चमत्कारकारकम् इव तासाम् अन्तरीणम् औत्सुक्यम् अपि बहिर् वाम्येनावृतम् एव चमत्कारकारकं रसज्ٌआ मन्यन्ते, न तूद्घाटितं तद् अपि कदाचित् कश्चिन् नायकः सम्भोग्याया नायिकाया अनावृतान्य् एवाङ्गानि यथा दिदृक्षते, तथैव वाम्यानावृतम् आन्तरीणम् औत्सुक्यवचनं च शुश्रूषते, किन्तु पुरुषान्तरस्य स्ववयस्यादेर् अपि सन्निधौ न दिदृक्षते, नापि शुश्रूषते, तथैव कृष्णोऽदृष्टचरान् आवृतगोपीसर्वाङ्गः सम्प्रति तासां वाम्यानावृतम् आन्तरीणं वचनवृन्दं शुश्रूषते इति । अत एव प्रियनर्मसखम् अपि स्वसङ्गिनं तदानीं न चकारेति ज्ٌएयम् ॥१७॥

 ओ)०(ओ

॥ १०.२९.१८ ॥

स्वागतं वो महाभागाः प्रियं किं करवाणि वः ।
व्रजस्यानामयं कच्चिद् ब्रूतागमनकारणम् ॥

श्रीधरः सर्वाः ससम्भ्रमम् आगता विलोक्य सभयम् इवाहव्रजस्येति ॥१८॥

वंशीधरः  भो महाभागाः वो युष्माकं वने सुष्ठु आगमनं जातं किम् ? अपि तु न, अतो वः प्रियं किं करवाणि ? न मया किम् अपि कर्तुं शक्यम् । सर्वा गोप्यः ससम्भ्रमं ससाध्वसं यथा सभयं प्रत्युच्यते तथाहव्रजस्येति । व्रजस्य किं स्वित् अनामयं क्लेशोऽभावोऽस्ति ? एवं सम्भ्रमेणागमने कारणं ब्रूतेत्य् अपेक्षायां प्रार्थनायां तु मम महद्भागरूपा मदीयभाग्यरूपा वा महत्याभा कान्तिर् यस्याः सा महाभा राधा तां गच्छन्ति सखीभावेनेति तथा । यद् वा, मह्यते पूज्यते मयेति महा राधा तस्या भा दीप्तिर् आगता यासु ताः । वः सुन्दरम् आगमनं जातम् । व्रजगतपत्यादिभीतिम् आलक्ष्याहव्रजस्य व्रजसम्बन्धिनीनां वः, अनामयम् अभयम् । ते श्रान्ता मायामोहिताः सुप्ताः स्वागमनकारणम् आशङ्कितं ब्रूत । यद् वा, आगमनस्य कं सुखं तद् एवारणं यस्य तं मां किञ्चित् सम्भाषणं कुरुतेति गूढोऽर्थः ॥१८॥

चैतन्यमतमٌजुषा  तत्रादौ स्वीकारम् आहस्वागतम् इति सुखेनागतम् अत्यनुमोदनेन स्वीकारः । हे महाभागा ! वो युष्माकं प्रियं किं करवाणि भवतीनाम् अनुरागोचितं मया किं कर्तव्यम् ? तद् अहम् ऋणीव इति च स्वीकार एव । ताटस्थ्यम् आहव्रजस्येत्य् आदि आगमनकारणं ब्रूत ॥१८॥

वैष्णवतोषणी  प्रथमम् अवहित्तयौदास्यम् अवलम्बमानः सादरम् आहस्वागतम् इति । वो युष्माकं शोभनम् आगतं वृत्तम् इत्य् अर्थः । यद् वा, वो युष्माभिः सुष्ठु आगतं कच्चिद् इति प्रश्ने महान् भागो भाग्यं पातिव्रत्यादिलक्षणं यासां तासां सम्बोधनम् । अतो वो युष्माकं किं प्रियं करवाणि अपि तु न किञ्चित् कर्तुं शक्नोमि इत्य् अर्थः । यद् वा, किं करवाणि तद् आज्ٌआपयन्त्व् इत्य् अर्थः । महाभागानां प्रियाचरणेन ममापि धर्मविशेषो भावीति भावाः । पूर्वं यज्ٌअपत्नीः प्रत्य् अप्य् एवम् एवोक्तं किन्तु तत्रास्यताम् इति गौरवं विधाय किं कर्तुं शक्नोमि, अपि तु न किम् अपीति केवलम् औदास्यम् अत्र तु प्रियं किम् इति श्लेषेण साकाङ्क्षत्वम् अपीति विशेषः । वस्तुतस् तु एतासां तादृशागमनं दृष्ट्वा परमप्रीत्यैवाहस्वागतम् इत्य् आदि । महाभागा इति सर्वपरित्यागेन तद् एकापेक्षया तासाम् आगमनात् स्वस्य च नानाप्रियजनापेक्षया तादृशत्वाभावमननेन स्वस्माद् अपि प्रेममहत्वविवक्षयोक्तं भागोऽत्र भजनम् । अतस् तासां प्रेमपरवशः सन्न् आहप्रियम् इति । तच् च प्रियजनवशीकरणचतुरस्य विदग्धशिरोमणेः स्वाभाविकम् एवेति दिक् । तद् इत्थम् एव परत्र च वस्तुत इत्य् आदिकम् इतिशब्दपर्यन्तो वास्तवोऽर्थो ज्ٌएयः । तदनन्तरं तु नर्मादिमयो ज्ٌएयः । तथा हि, स्वागतम् इत्य् आदिना नर्मणा सदाचारम् इवाश्रित्य समागतजनेषु वक्तुं योग्यम् उक्त्वा सर्वा एव युगपत् ससम्भ्रमम् आगता वीक्ष्य स्वयम् अपि कैतवेन सभयसम्भ्रमम् इव पृच्छतिव्रजस्येति । अनामयं मङ्गलं कच्चित् ।

ननु, चतुरसिंह ! तथा सति गोपादयोऽप्य् आगताः स्युर् इति चेत् ? सत्यम् । तर्हि अङ्गनाविषयकः केषाम् अप्य् उपद्रवो नूनं भवेद् इति धूर्ततया आशङ्क्येव साटोपम् आहब्रूतेति । निजागमनस्य कारणं हेतुं प्रयोजनं वा । अथवा, तदुक्त्यभिप्रायानिर्धारणेन लज्जया चानुत्तरास् ता वीक्ष्य मन्ये शोकवेगेनामङ्गलस्याश्राव्यत्वेन वा किञ्चित् न वदथेति व्यٌजयन् किञ्चिद् अन्यद् एव चोत्थापयन् सवैयाग्र्यम् इव पृच्छतिव्रजस्येति । एवं सर्वम् अग्रेऽप्य् आशङ्कादिकं कैतवेनैवेति ज्ٌएयं, तथाप्य् अवदन्तीः प्रसन्नमुखीश् चालोक्यास्वस्ततम् अभिनयन् सलज्जम् इवाहब्रूतेति । भवतु मद्दुर्वितर्कत्वं यूयम् एव स्वयं ब्रूतेत्य् अर्थः ।

अत्रैकैकैववाक् समुपेक्षामयी सम्प्रार्थनामयी चेत्य् उक्तं तत्रास्याः समुपेक्षामयीत्वं प्रपञ्चितं सम्प्रार्थनामयीत्वं कथ्यते इदम् एव श्लेषार्थतयाग्रेऽपि प्रतिश्लोकं लेख्यम् । तथा हिहे महाभागाः ! महान् भागो भाग्यं यासां ईदृशी ज्योत्स्नी तत्रापीदृशं वनं तत्रापीदृशं वो नवयौवनादि तत्रापीदृश्प्ऽनुवर्ती जनोऽयम् अनुकूलः इति महद् एव भाग्यम् इति तत्रेष्टप्रश्नरूपं प्रार्थनासोपनम् आहकच्चित् वो युष्माकं स्वागतं प्रार्थनाम् आहवो युष्माकं किं प्रियं करवाणि । अतो भवतीनां यत् हृद्गतं किम् अपि प्रियम् अस्ति, तद् एव मम प्रार्थनीयम् इत्य् अर्थः । तत्र निरुत्तरा वीक्ष्य पुनः प्रार्थनार्थं सोपानान्तरम् आहव्रजस्येति । प्रार्थनाम् आहब्रूतेति । मा लज्जतेति भावः ॥१८॥

बृहद्वैष्णवतोषणी  प्रथमम् अवहित्तयौदास्यम् अवलम्बमानः सादरम् आहस्वागतम् इति । वो युष्माकं शोभनम् आगमनं वृत्तम् इत्य् अर्थः । यद् वा, युष्माभिः सुष्ठु आगतं किम् ? महान् भागो भाग्यं पातिव्रत्यादिलक्षणं यासां तासां सम्बोधनम् । अतो वो युष्माकं किं प्रियं करवाणि ? अपि तु न किञ्चित् कर्तुं शक्नोमि इत्य् अर्थः । यद् वा, किं करवाणि तद् आज्ٌआपयन्त्व् इत्य् अर्थः । महाभागानां प्रियाचरणेन ममापि धर्मविशेषो भावीति भावाः । एतत् सर्वं स्वत एवौदासीन्यं गमयत्य् एव । लोके प्रायो गौरवेणैवैतादृशप्रश्नप्रवृत्तेः । अत एव पूर्वं यज्ٌअपत्नीः प्रत्य् अप्य् एवम् एवोक्तम् । केवलं तासु तत्र ब्राह्मणीत्वेन परमादराद् आस्यताम् इति, आसु च व्रजाङ्गनात्वेन प्रकृत्यैव प्रियत्वात्, प्रियं व इति विशेषः । यद् वा, वः किं प्रियं करवाणीति साक्षाम् मुखोक्त्या ताभ्योऽप्य् आसु परमौदासीन्यम् एव सूच्यते । वस्तुतस् तु एतासां तादृशागमनं दृष्ट्वा परमप्रीत्यैवाहस्वागतम् इत्य् आदि ।

महाभागा इति रासक्रीडया महालक्ष्मीतोऽतिसौभाग्यविशेषाभिप्रायेण । किं वा, सर्वपरित्यागेन तदेकापेक्षया तासाम् आगमनात् स्वस्य च तादृशत्वाभावेन स्वस्माद् अपि महत्त्वविवक्षयोक्तम् । अतस् तासां प्रेमपरवशः सन्न् आहप्रियम् इति । तच् च प्रियजनवशीकरणचतुरस्य विदग्धशिरोमुकुटमणेः स्वाभाविकम् एवेति दिक् । अत एव यज्ٌअपत्नीषूक्तेर् आसु विशेषः । प्रियं व इति युक्त एवेति ।

अत्रैकैकैववाक् समुपेक्षामयी सम्प्रार्थनामयी चेत्य् उक्तं, तत्र समुपेक्षामयीत्वं प्रपञ्चितं सम्प्रार्थनामयीत्वं श्लेषरूपेण कथ्यते । तथा हिहे महाभागाः ! महान् भागो भाग्यं यासां वो युष्माकं स्वागतम् । यतो महाभागाः । ईदृशी ज्योत्स्नी तत्रापीदृशं वनं तत्रापीदृशोऽनुवर्ती जनोऽयम् अनुकूलस् तत्रापीदृशं वो नवयौवनादि इति महद्भाग्यम् एव । अतो युष्माकं किञ्चित् प्रियं करवाणि । यद् वा, व इत्य् अस्य अन्त्यपदेनान्वयः, निजेष्टं किं करवाणि, किम् अपि साधयिष्यामीति, यद्यप्य् अर्थश्लेषोक्तौ सम्यग् अक्षरार्थे सङ्गतिर् नापेक्ष्यते, तथापि विदुषां सतां प्रीतये कथञ्चिद् यतेमहि । एवम् आदौ सदाचाररीत्या समागतजनेषु वक्तुं योग्यम् उक्त्वा सर्वा एव युगपत् ससम्भ्रमम् आगता वीक्ष्य स्वयम् अपि कैतवेन सभयसम्भ्रमम् एव पृच्छतिव्रजस्येति । अनामयं मङ्गलम् । कच्चित् प्रश्ने ।

ननुचतुरसिंह ! तथा सति गोपादयोऽप्य् आगताः स्युर् इति चेत् ? सत्यम् । तर्हि अङ्गनाविषयकः केषाम् अपि दैत्यादीनाम् उपद्रवो नूनं भवेद् इति धूर्ततया आशङ्क्येव साटोपम् आहब्रूतेति । निजागमनस्य कारणं हेतुं प्रयोजनं वा । अथवा, तदुक्त्यभिप्रायानिर्धारेण लज्जया वानुत्तरास् ता वीक्ष्य शोकवेगेनामङ्गलस्याश्राव्यत्वेन वा किञ्चिद् अवदन्तीर् मत्वेव किञ्चिद् अन्यद् एव चोत्थापयन् सवैयग्र्यम् इव पृच्छतिव्रजस्येति । एवं सर्वम् अग्रेऽप्य् आशङ्कादिकं कैतवेनैवेति ज्ٌएयं, तथाप्य् अवदन्तीः प्रसन्नमुखीश् चालोक्याश्वस्तताम् अभिनयन् सलज्जम् इवाहब्रूतेति । शक्रकृतदुर्वृष्ट्ٌआदिनेव मत्पार्श्वेऽत्र रात्रय् प्रायः सर्वासाम् ईदृशागमनकारणं मद्दुर्वितर्कत्वाद् यूयम् एव स्वयं ब्रूतेत्य् अर्थः । वस्तुतश् चेयं नर्मभङ्गिर् एव । श्लेषर्थश् चायङ्किं च युष्माकम् आगमनेनैव व्रजस्य मङ्गलं व्यक्तम् । अत आगमनकं युष्माकम् आगमनसुखम् अद् एव अरणं शरणं यस्य तं मां किञ्चित् किं ब्रूत । मया सहालापं किं करिष्यथेत्य् अर्थः । यद् वा, अव्ययानाम् अनेकार्थत्वात् कच्चित् किञ्चिद् ब्रूतेत्य् अर्थः ॥१८॥

क्रमसन्दर्भः  स्वागतम् इत्य् आदिकम् उत्तरप्रत्युत्तरम् ॥१८॥

प्रीतिसन्दर्भः ३३२  उक्तिप्रत्युक्तिमद्वाक्यं संलाप इति कीर्त्यते [उ.नी. ११.८५] । स यथास्वागतं वो महाभागा इत्य् आदिकं । व्यक्तं भवान् व्रजभयार्तिहरोऽभिजातः [भा.पु. १०.२९.४१] इत्य् आद्यन्तम् । अत्र श्रीकृष्णवाक्येषु प्रथमोऽर्थस् तासु वेण्वादिमोहितास्व् अपि वाम्यम् आचरन्तीषु सङ्गप्रार्थनारूपः । द्वितीयस् तु परिहासाय तद्भावपरीक्षणाय च तदागमनकारणस्वसङ्गप्रत्याख्यानरूपः । तथैव तासां वाक्येष्व् अपि तत्प्रार्थनाप्रत्याख्यानरूपः । अत एव पारस्परिकसमानवैदग्धीमयत्वाद् अतितरां रसः पुष्यते । स्वागतम् इति उभयत्र समानम् एव ॥१८॥

बृहत्क्रमसन्दर्भः  तत्रादौ स्वीकारपूर्वकम् आहस्वागतम् इत्य् आदि । हे महाभागाः ! परमसौभाग्यभाजः । स्वागतं सुखेनागतं प्रियं किं करवाणि वः, वो युष्माकं किं करवाणि युष्माकम् अनुरागोचितं प्रियम् ईश्वरोऽप्य् अहं कर्तुम् असमर्थ एव, तेनाहं व ऋणीवेति स्वीकारः । ताटस्थ्यम् आहव्रजस्यानामयं कच्चित् ? आगमनकारणं ब्रूत, किम् अर्थम् आगताः स्थ, तत् कथयत ॥१८॥

रसिकाह्लादिनी  तावत् तासां भावपरीक्षार्थे स्वागतम् इत्य् आदि वाक्यान्य् आह । व्रजे पञ्चविधा गोप्यःनित्यसिद्धाः, उपासनासिद्धाः, दण्डकारण्यमुनिरूपाः, श्रुतिरूपाः, देवाङ्गनाश् च । क्रमशः पद्ययुग्मेन पृथग् यूथे मुख्या प्रत्य् आह । तत्र नित्यसिद्धाः प्रति स्वागतम् इति पद्यद्वयेन, उपासनासिद्धाः प्रति मातर इति पद्यद्वयेन, मुनिरूपाः प्रति तद् यातेति द्वाभ्यां, श्रुतिरूपाः प्रति भर्तुः शुश्रूषणम् इति द्वाभ्यां, देवाङ्गनाः प्रति अस्वर्ग्यम् इति द्वाभ्यां । एवं दश वाक्यानि भवन्ति ।

औदासीन्यम् अकामत्वं सापेक्षत्वं सकामता एकस्मिन्न् एव वाक्ये तु तात्पर्यं हि चतुर्विधम् आद्यद्वयेन भवति । विप्रलम्भो तु तापकृत् अन्त्यद्वयेन भवति । सम्भोगस् तापशान्तिकृत्भो महाभागाः परमसौभाग्यत्वस्य वो युष्माकं स्वागतं प्रियं स्वस्मिन्न् आगतप्राप्तम् एव । अतः परं किं प्रियं वो युष्माकं करवाणि । पूर्णानां कृतेनालम् इत्य् अर्थः । किञ्चिद् अपर्याप्तं चेत्, तर्ह्य् आज्ٌआपयन्त्व् इत्य् अर्थः । आदरविशेषेणौदासीन्यं व्यٌजितं, नास्माकं कामविशेषोऽस्ति भवतीनां प्रियाचरणम् एव धर्मविशेषप्राप्तिर् इति अकामत्वं सूचितम् ।

यद् वा, वास्तवोऽर्थः स्वयम् एव हे महाभागाः ! महान् भागो भाग्यं यासां ताः । यद् वा, महान् भागो भजनं यासां ताः । यद् वा, महती चासौ भा प्रीतिस् तां गता इति । पत्यादित्यागेनागतानां मुखेषु प्रतिभाविशेषोदयात्, यतः प्रतिबन्धम् अवगणय्य्यागताः । वो युष्माभिः स्वागतं स्वे स्वस्थाने रमणस्थाने आगतम् । वो युष्माकं किं प्रियं करवाणि ? वेणुनादश्रवणानन्तरम् एवागताः, तत् सुष्ठु कृतम् । अतः परं यथेच्छं रमणं भविष्यतीति सूचितम् । अतः सापेक्षत्वं सकामत्वं सूचितम् ।

एवं तासाम् आगमनम् अनुमोद्य सम्भ्रमम् आलक्ष्याहव्रजस्येति व्रजस्य भवतीनां निवासस्थानस्यानामयं निरुपद्रवं मङ्गलम् इति यावत् किञ्चिद् इति कोमलप्रश्ने सर्वस्य चेद् उपद्रवोऽभविष्यत् तदा सर्वे वृद्धा युवानो बालाश् चागतानामयत्वे लज्जाम् आलक्ष्य ताम् अपनुदन्न् आहआगमनकारणं ब्रूत कथयत, मम शक्यं चेत् तदा शान्तिं विधास्ये । नो चेत्, तदा व्याबुध्य गमताम् एति । अत्र मम कश्चित् स्वार्थो नास्ति, कामोऽपि नास्ति । व्यٌजनया वास्तवम् अर्थम् आहव्रजस्य सर्वस्य भवतीनां पतिपुत्रादेर् अनामयम् आरोग्यम् उपद्रवकत्वाभावो वर्तते कश्चिद् इति सन्धेअपूर्वप्रश्ने मया चातुरीविशेषेण तथैव कृतम्, यथा कश्चिद् अत्र नागमिष्यतीति । शङ्का चेत् कथयत , सङ्कोचेनाकथयन्तीः प्रत्य् आह । आगमनकारणम् आगमने कारणम् अभीष्टविशेषं ब्रूत, येन रमणाभिलाषेणागताः तत् सर्वं मुखेन कथयत, तद् अहं सर्वम् एव सम्पादयिष्ये ।

यद् वा, अनामयप्रश्नेन वानुरागेण तूष्णीभावस्थित्या मुखप्रसत्या च उपद्रवाभावम् आकलय्याह । आगमनकारणम् आगमने तथाउ यत् कं सुखं तस्यारणं शरणम् आश्रयस् तं मां प्रति ब्रूत । यद् वा, आगमनेन स्थित्या यत् कं सुखं तत्रारणं आश्रयः स्थलम् इति तावत् तद् ब्रूत । वने वा पुलिने वा जले वा विहरिष्यथेति कथयत, तथैव सम्पादयिष्ये व्यٌजनावृत्त्या तन् मनोरथपूर्णं प्रतिश्रुतीत्य् अर्थः । सापेक्षत्वसकामत्वे दर्शिते ॥१८॥

विश्वनाथः  अथ स्त्रीपुंसां रसज्ٌआनां मिलने तावद् इयं रसरीतिर् यत् पुमांसो रतौत्सुक्याम् आविष्कुर्वते, स्त्रियस् तु तत्रासहिष्णवः कुप्यन्तीत्य् अतस् ताम् एव रसरीतिं प्रथमम् आश्रित्य कृष्ण आहस्वागतं वो युष्माकं कच्चित् सुखमयम् आगमनं वृत्तम् ? यतो यूयं महाभागाः जन्मारभ्य दुःखस्य मुखं भवतीभिः कदापि न दृष्टम् इति भावः । यद् वा, नायं प्रश्नः, किन्तु प्रत्युक्तिः । अतो युष्माकं शोभनम् आगमनम् अद्य वृत्तम् । यद् अत्रागतं तत् सम्यक् कृतम्, यतो महाभागा, भाग्यवतीनां हि सर्वाः क्रिया एव सफलीभवन्त्यः, स्वस्य परस्य च सुखदा भवन्तीति भावः । अतो वः किं प्रियं करवाणि ? अधुना रात्राव् अत्र निर्जने वने एकाकिना यूना मया युवतीनां वो यत् प्रियम् आतिथ्यं कर्तुं शक्यं स्यात्, तद् ब्रूत । युष्मत्प्रियचिकीर्षौ मयि सारल्येन स्वप्रियं कृपया स्पष्टं वक्तव्यम्, यथा निःसन्देहं तत्राहं प्रवर्तेयेति भावः ।

ततश् च, भो महासाहसिक लम्पट ! अस्मान् अपि पतिव्रताः यद् एवं वक्तुम् उत्सहसे, तत् किं धर्मतो राजतश् च न बिभेषीति समुचितं प्रत्युत्तरम् अप्राप्तवता प्रियं किं करवाणीत्य् अस्य व्यٌजितेऽङ्गसङ्गरूपेऽर्थे सम्मतिलक्षणं लज्जाहेतुकं मौनम् एव दृष्टवता भगवता विचारितंयद्य् एताभिः स्वसमुचितं वाम्यम् अद्य नाङ्गीक्रियते, तर्हि मयापि स्वसमुचितम् औत्सुक्यं न बहिष्करणीयम्, किन्तु वाम्यमिश्रम् एव । ततश् च सम्भोगभेदे सम्प्रयोगे यथा वैपरीत्यम् अपि चारु भवति, तथैव सम्भोगभेदे सम्मिलनेऽपि वैपरीत्यम् अपि चारु भवतु । किन्त्व् आसां महामोहनवेणुनादमाध्वीकपानोत्थातिवैवश्याद् एव प्रकृतिविपर्यायः, तत एव दाक्षिण्यं मम तु वैवश्याभावात् तदनुरोधाद् एव कृत्रिमं वाम्यं बहिर् एव कार्यम्, अन्तस् तु स्वाभाविकम् औत्सुक्यम् अस्त्य् एवेत्य् आदिकं विचार्य च वाम्यपदवीम् आरोढुं सभयसम्भ्रमं पृच्छतिव्रजस्येति । कच्चिद् व्रजस्यानामयं मङ्गलं न जाने साम्प्रतं व्रजे कश्चिद् इन्द्रादिकृत उपद्रवो वर्तते, यतः सर्वा एव भवत्यो भीताः पालाय्य स्वत्राणार्थं मदन्तिकाम् आयाता इति भावः । ततश् च केयम् अद्यतन्य् अस्य धूर्ततालहरीति मिथः सस्मितसविस्मयावलोकं वितर्कयन्तीषु तास्व् अहो युष्माकं मौनेनैवावगम्यते, नोपद्रवस् तर्हि ब्रूत किम् अर्थम् आयाताः, अहं तु नाभ्यूहितुं समर्थ इति भावः ॥१८॥

 ओ)०(ओ

॥ १०.२९.१९ ॥

रजन्य् एषा घोररूपा घोरसत्त्वनिषेविता ।
प्रतियात व्रजं नेह स्थेयं स्त्रीभिः सुमध्यमाः ॥

श्रीधरः लज्जया मन्दहसितम् आलक्ष्याहरजन्य् एषेति ॥१९॥

वंशीधरः  गोपाङ्गनानां मन्दहसितं स्मितम् । रजनी व्यभिचारिजनानुरٌजन्य् अप्य् एषा घोराणां भयदानां रूपं प्रकृतो यस्यां सा । तद् एवाहघोरसत्त्वा व्याघ्राद्यास् तैर् निषेविता । यद् वा, रात्रिचरत्वाद् घोरसत्त्वा राक्षसा वा । स्त्रीभिः भीरुस्वभावाभिः । यद् वा, घोरसत्त्वैर् अस्माभिः यष्टिकम्बलधारिभिः निषेविता । सुमध्यमाः क्षीणकटिप्रदेशाः । न गोपयोग्या इति सम्बुद्ध्यभिप्रायः, प्रार्थनापरम् इदम् । तांस् त्यक्त्वा मां सेवध्वम् इत्य् अभिप्रायः ।

द्वितीयोऽर्थःउदितपूर्णचन्द्रा जनानुरٌजनी घोररूपा । अघोरसत्त्वाः योगिनस् तैर् जनसम्बाधाभावान् निषेविता । तस्माद् व्रजं प्रति न यात इह स्थेयम् । अन्यत्र तिष्ठन्तु नाम मत्पार्श्वे स्त्रीभिर् न स्थेयं ममाबालब्रह्मचारित्वेन स्त्रीसङ्गपरिहारात् ॥१९॥

चैतन्यमतमٌजुषा  निषेधे विधिम् आहरजन्य् एषा घोररूपेत्य् आदि । एषा रजनी घोरैः सत्त्वैर् निषेविताः । अत इयं रात्रिर् भयङ्करी, तस्माद् इह न स्थेयम् । व्रजं यात इत्य् अवस्थाने निषेधः । तत्रैव विध्यर्थश् चतथा हिएषा रजनी अघोररूपा अघोरैः सत्त्वैर् हरिणादिभिर् एव सेविता । न तु व्याघ्रादिभिः । प्रतियात व्रजं न, इह स्थेयं हे सुमध्यमाः ! स्त्रीभिः स्त्रीनामीभिर् लक्ष्मीभिर् भवतीभिर् इति ॥१९॥

वैष्णवतोषणी  एषा प्रत्यक्षेति तासां तर्कवाग्मिताम् आशङ्क्य द्रढयतिततः कुलवधूनां बहिर् वनादाव् आगमनं नोचितम् इति भावः । ननु समुदित्य बह्वीनाम् आगमनं न दोषभाक् यदि च दोषभाक् तर्हि व्रजेऽपि किम् एषा रजनी नास्ति ? तत्राहघोरेति । इह वन एव घोरं रूपं तामसस्वभावाभिव्यक्तिर् यस्याः, न तु व्रजे इहासहायत्वात् । तत्र समहायत्वाद् इति भावः । तथा इह घोरैः प्राणिभिर् नितरां सेविता व्याप्ता च । अतो व्रजं प्रतियात, निवृत्त्य् गच्छत, नात्र विलम्बो युक्त इत्य् आशयेनाहनेति ।

ननु तर्हि कथम् अत्र भवता स्थीयते ? तत्राहस्त्रीभिर् इति । न तु स्त्रिय इव पुरुषा अल्पसत्त्वा इति भावः । किं च, हे सुमध्यमाः ! इति यत्राकृतिस् तत्र गुणा वसन्ति इति न्यायेन सुन्दरीणां गुणवतीनां च भवतीनाम् अत्रावस्थानं न युक्तम् इति भावः । अन्यत् तैः ।

यद् वा, ननु रसिकशेखर ! भवान् इव वयम् अप्य् अत्र विहर्तुं पुष्पाद्य् आहर्तुं वा समागताः स्म इति छद्मना तासां अवस्थितिम् आशङ्क्याहरजनीति । एषा रजन्य् एव, न तु दिनम् ।

ननु, रात्रिविलासिनः ! ततः को नाम दोषः ? तत्राहघोरेति । हे कमललोचन ! ज्योत्स्नीयं रात्रिः । तत्राहघोरसत्त्वेति । श्लेषेण यूयं यूथशो बह्व्यो व्रजं तत्र स्थितान् स्वपतीन् प्रति यात भजत एकाकिना मया बह्वीनां प्रियाचरणस्याशक्त्यत्वात् । अतोऽत्र न स्थेयम् इति नर्मविशेषः ।

ननु भीरुप्रवर ! घोरसत्त्वेभ्योऽस्माकं न भयम् । तत्राहसुमध्यमाः ! हे कृशमध्याः ! तनुमध्यत्वात् कृशाङ्गीनाम् अबलानां बलिष्ठेभ्यो भयं स्याद् एवेति भावः । वस्तुतश् चैतत् तासां स्वविषयकभावस्य व्यٌजनार्थः । नर्मणोत्कण्ठावर्धनार्थं च श्लेषार्थश् चायं भयसम्भावनया च निजाभीष्टं मा निवर्तयतेत्य् आहप्रथमार्धेन । एषा उदितपूर्णचन्द्रा जनान् रٌजयतीति रजनी घोररूपेत्य् आदिकयोस् तस्मात् अत्र न कोऽप्य् आयास्यतीति भावः । तस्मात् इह मम वीरस्यैव सन्निधौ स्थेयम् ।

यद् वा, अघोररूपा तमोऽपगमात् अघोरैर् वृन्दावनस्वभावेन मिथो मित्रत्वप्राप्त्या भयाजनकैर् एव सत्त्वैः सर्वप्राणिभिः दिवसप्रायत्वाद् अस्या ज्योत्स्न्या अघोरैः सत्त्वैर् भ्रमरकोकिलादिभिर् एव वा निषेविता । यद् वा, घोरं दुष्टानां भयजनकम् अकारविश्लेषणे अघोरं केषाञ्चिद् अपि बह्याजनकं वा सत्त्वं बलं यस्य मम तेन निषेवितेति बालाश्वासनार्थं तच् छ्रुत्वा पृष्ठवर्तिनीः सखीः सस्मितं परावृत्य पश्यन्तीः प्रत्याहौत्तरार्धेन । अतः सर्वथा व्रजं प्रति न यात । इहैव स्थेयं युष्माभिः । कुतः ? स्त्रीभिः स्त्रीजातीनां ईदृशस्थान एव स्थातुं योग्यत्वाद् इत्य् अर्थः । तत्रापि च, हे सुमध्यमाः ! परमसुन्दरीत्वान् मदन्तिक एवात्र स्थातुं युज्यते एवेत्य् अर्थ इति ॥१९॥

बृहद्वैष्णवतोषणी  एषा प्रत्यक्षा । प्रत्यक्षत्वम् एवाहघोरं स्वरूपं यस्याः सा, तामसत्वात् । किं च, घोरैः सत्त्वैः प्राणिभिर् नितरां सेविता व्याप्ता । अतः प्रतियात, निवृत्त्य् गच्छत, नात्र विलम्बो युक्त इत्य् आशयेनाहनेति । इह वने । किं च, हे सुमध्यमाः ! सुन्दरीभिर् अस्मिन् भयानककाले भयस्थाने च स्थातुं न युज्यत एवेति भावः । अन्यत् तैर् व्यٌजितम् एव ।

यद् वा, ननु रसिकशेखर ! भवान् इव वयम् अप्य् अत्र विहर्तुं पुष्पाद्य् आहर्तुं वा आगताः स्म इति चेत्, तत्राहरजनीति । एषा रजन्य् एव, न तु दिनम् ।

ननु, रात्रिविलासिनः ! ततः को नाम दोषः ? तत्राहघोरेत्य् आदि स्वभावतो भयजनिका, तत्रापि घोरसत्त्वैर् निषेविता । यद् वा, हे कमललोचन ! ज्योत्स्नीयं रात्रिः । तत्राहघोरसत्त्वेति । अतः स्त्रीभिर् इह वने न स्थेयम् स्थातुं न योग्यम् इति व्रजं प्रतियात ।

श्लेषेण यूयं यूथशो बह्व्यो व्रजपुरुषसमूहं स्वस्वपतीन् इति यावत् प्रतियात भजत । एकाकिना मया बह्वीनां प्रियाचरणस्याशक्त्यत्वात् । अतोऽत्र न स्थेयम् इति नर्मविशेषः ।

ननु भीरुप्रवर ! घोरसत्त्वेभ्योऽस्माकं न भयम् । तत्राहसुमध्यमाः ! हे कृशमध्याः ! कृशाङ्गीनाम् अबलानां बलिष्ठेभ्यो भयं स्याद् एवेति भावः । वस्तुतश् चैतत् तासां स्वविषयकभावस्य द्रढीकरणार्थः । किं वा, नर्मणोत्कण्ठाविवर्धनार्थं वा । श्लेषार्थपक्षे च घोरसत्त्वादिनात्र न कोऽप्य् आयास्यतीति भावः ।

किं च, एषा उदितपूर्णचन्द्रमा, जनान् रٌजयतीति रजनी । अकारप्रश्लेषेण अघोररूपा । तमोऽपगमात् । यद् वा, शान्ता आसन्नशुद्धसात्त्विकपुण्यमासकार्त्तिकसम्बन्धात् । इति रासमङ्गलयोग्यतेत्य् अर्थः ।

किं च, घोरै रसविधानकत्वेन भयजनकैः सत्त्वैर् युष्मत्पत्यादिभिर् दिनवन् निषेविता । यद् वा, अघोरैर् वृन्दावनस्वभावेन मिथो मित्रत्वप्राप्त्या भयाजनकैर् एव सत्त्वैः सर्वप्राणिभिः । किं वा, अघोरैः सत्त्वैर् हरिणमयूरादिभिर् एव रतिजनकैः । यद् वा, घोरं दुष्टानां भयजनकम् । किं वा, अघोरं केषाञ्चिद् अपि जनानां भयाजनकं सत्त्वं बलं यस्य ममेति बालाश्वासनार्थम् । किं वा, अघोरं शान्तं सुखदं स्वभावो यस्य तेन मया निसेविता । इति निजवैदग्धीविज्ٌआपनम् । अतः सर्वथा व्रजं न प्रतियात । इहैव स्थेयं युष्माभिः । कुतः ? स्त्रीभिस् तत्रापि हे सुमध्यमाः ! परमसुन्दरीभिर् इत्य् अर्थः । अतो मदन्तिक एवात्र स्थातुं युज्यत एवेत्य् अर्थ इति ॥१९॥

क्रमसन्दर्भः  न व्याख्यातम् ।

प्रीतिसन्दर्भ ३३२  रजन्य् एषा । यदि कथञ्चिद् आगता एव तद् आधुना तु रजन्या घोररूपादित्वात् व्रजं प्रति न यात, यातुं नार्हथ । किन्तु स्त्रीभिर् युष्माभिर् इह मम वीरस्य सन्निधाव् एव स्थेयं स्थातुं योग्यम् इति । सुमध्यमा इति पुनर् गमने खेदम् अपि दर्शितवान् ॥१९॥

बृहत्क्रमसन्दर्भः  परिहासपूर्वकनिषेधे विधिम् आहरजन्य् एषा इत्य् आदि । एषा रजनी घोररूपा, यतो घोरैः सत्त्वैः प्राणिभिर् निषेविता । तस्माद् गृहं प्रतियात । इह स्त्रीभिर् न स्थेयम् । स्त्रियः स्थातुं नार्हन्ति । अथवा, स्त्रीभिः सह यया न स्थेयम् । यूयं चेन् न गच्छत, तदाहम् एव गमिष्यामीति तत्रावस्थानं प्रति निषेधः । गृहं प्रतियातेति विधिः । पुनर् निषेधविध्योर् विधिनिषेधाव् अत्रैव । रजन्य् एषा अघोररूपा, चन्द्रिकाविशदत्वात्, अघोरैः शान्तैर् मृगादिभिः सत्त्वैर् निषेविता । तस्माद् भयाभाव एवात्र । तेन गृहं न प्रतियात, इह वृन्दावने स्त्रीभिर् भवतीभिः स्थेयम् । इतः परं वृन्दावन एव स्थेयम् । गृहं मा गन्तव्यम् इत्य् अर्थः । हे सुमध्यमाः ! यद् वा, स्त्रीभिः स्त्रीणां मध्ये ईभिः लक्ष्मीभिः, स्त्रीणां लक्ष्मीभिर् इति वा ॥१९॥

रसिकाह्लादिनी  घोररूपा घोरं भयङ्करं रूपं यस्यास् तामसभावत्वात् । घोरैर् भयङ्करैर् हिंस्रैर् इत्य् अर्थः । तैः सत्त्वैः प्राणिभिर् बलिभिः निषेविता । अतो व्रजं प्रतियात गच्छत । स्वयम् एव समाधत्ते इह वने स्त्रीभिः न स्थेयं सामान्यतो भीरुस्वभावाभिर् अपि किं पुनर् युवतीभिर् भवतीभिस् तत्र साभिप्रायं सम्बोधयन्न् आहहे सुमध्यमाः कृशोदर्यः दिनेऽप्य् अत्रावस्थानं नोचितं भवतीनां किं पुनः रात्राव् इति । किं च, युष्माकम् आगमनं दृष्ट्वा ममाप्य् एषा रजनी घोररूपा जाता युष्मत्सङ्गतं मां यदि कश्चित् पश्येत् तदा को वेद किं स्याद् इति, विजने वने निष्कामस्योदासीनस्यैवंस्थितिर् उचिता, न तु सकामस्य कृशाङ्गीनां भवतीनां ससाहसागमनं दृष्ट्वा एषा रजन्य् अपि रٌजनकर्त्र्य् अपि मम घोररूपा जाता । यूथशो मिलितानां भवतीनां सान्त्वनस्याशमत्वात्, अतो निष्कामस्योदासीनस्य मम भवतीभिः सह रहसि स्थितिर् उचिता न भवति । निष्कामत्वम् उदासीनत्वं च सूचितम् ।

सुमध्यमा इति पदेनेदं लभ्यते । घोरसत्त्वनिषेवितापि सुन्दरीभिः निषेवितेति चित्रं विरोधलक्षणं या सापेक्षसकामत्वे सूचयन् रात्रेर् एवोद्दीपनविभावत्वम् आहएषा परिदृश्यमाना रजनी रٌजयतीति रजनी सकामानोचितम् इति । कीदृशी अकारप्रश्लेषेणाघोररूपा चन्द्रकिरणैर् दिवैव प्रकाश्यमानत्वात् ।

यद् वा, मादृशानां अघोररूपापि युष्मत्पत्यादीनां घोररूपैव प्रतीयते, यतः कोऽप्य् अत्र नायास्यतीति निःशाङ्कं विहरतेति द्योतितम् । किं च, घोरैः स्वरूपेण भयङ्करैः स्वभावेन शान्तैः सत्त्वैः प्राणिभिः निषेविता । तद् उक्तम् अत्रैवयत्र नैसर्गदुर्वैराः सहासन् नृमृगादयः इति । इत्य् अनेन रमणप्रतिबन्धकप्राणिराहित्यं सूचितम् इति । यद् वा, अघोरैः सत्त्वैः पारावतान्यभृत्सारसशुकसारिकादिभिः निषेवितेति उद्दीपनविभावप्रदर्शनम् । यद् वा, अघोरैः सत्त्वैः शान्तिदं कामतापनिवर्तकं सत्यं बलं यस्य तेन परकामिना मादृशेन निषेविता । यद् वा, घोरैः राजसैः सत्त्वैर् युष्मत्सदृशैर् महासाहसिकैर् निषेविता । अतो व्रजं न प्रतियात ।

कुत्र स्थातव्यम् ? इति चेत्, तत्राहैह रहसि स्त्रीभिः स्थेयम् । किं पुनः परमविदग्धाभिर् भवतीभिर् इयत् व्यٌजनया रमणं द्योतितं, स्वस्य कामत्वसापेक्षत्वे सूचिते ॥१९॥

विश्वनाथः  हन्त हन्त कुलधर्मधरियलज्जादिकं ध्वंसयित्वा प्रतिदिनम् अस्मान् उपभुٌजानोऽयम् अद्य वेणुनादेनाकृष्यानीय कारणं पृच्छतीत्य् अपाङ्गचालनैर् एव परस्परम् आचक्षाणासु तासु सत्यं देवपूजोपयोगिरजनीविकाशिपुष्पाहरणार्थम् आगच्छाम इति किं लतास्व् अपाङ्गनिक्षेपेण ब्रूध्वे, अयुक्तम् इदं कालदेशपात्रानौचित्याहरजनीति । एषा चन्द्रिकाबहुलापि घोररूपा रात्रित्वाद् एवेति वल्लिमूलपल्लवादिषु सूक्ष्मसर्पवृश्चिकादेर् दुर्लक्ष्यत्वात् पुष्पाहरणस्य कालोऽयम् अनुचिता इति भावः । घोरसत्त्वा व्याघ्रादयस् तैर् निषेवितेति कालसम्बन्धेन वृन्दावनदेशोऽप्य् अयम् अनुचित इति भावः । घोरसत्त्वा व्याघ्रादयस् तैर् निषेवितेति कालसम्बन्धेन वृन्दावनदेशोऽप्य् अयम् अनुचित इति भावः । तस्माद् व्रजं प्रतियात ।

ननु, क्षणं विश्राम्य यास्यामस्, तत्राहनेह स्त्रीभिः स्थेयम् इति । कालदेशसम्बन्धेन युष्मल्लक्षणानि पात्राण्यत्व् अप्य् अनुचितानीति भावः । तत्रापि हे सुमध्यमा इति यूयं सुन्दर्यो युवतयः स्थः । अहं च सुन्दरो युवैवात्रास्मि, यद्यपि यूयं परमसाध्व्य एव अहं च कृष्णो ब्रह्मचारी इति गोपालतापनीश्रुतिप्रामाण्येन ब्रह्मचार्य् एवेति सहावस्थानेऽपि न कश्चिद् दोषस् तद् अपि मनः खल्व् अविश्वास्यं युष्माकं मम चेति भावः । एवं व्यٌजितम् अन्तरौत्सुक्यं श्लिष्टार्थेनापि स्पष्टीभवति । तद् यथा, आगमनकारणं लज्जया न ब्रूध्वे चेन्, मा ब्रूत तद् अहं जानाम्य् एव तस्मात् तत्त्वं शृणुतेत्य् अत आहरٌजयतीति रजन्य् एषा चन्द्रिकामयत्वाद् घोररूपा तस्माद् एवाघोरसत्त्वैर् मृगादिभिर् एव वृन्दावनस्वभावेनाहिंस्रत्वाद् व्याघ्रादिभिर् अपि निषेवितेति तेनात्र न भेतव्यम् इति भावः ।

यद् वा, नात्र स्वस्वपत्यादिभ्यो भेतव्यं यतो घोरसत्त्वनिषेवितेति तेऽत्र नागमिष्यतीति भावः । अतो व्रजं प्रति न यात इह मदन्तिके स्थेयम् । कुतः ? स्त्रीभिः किं स्त्रीमात्रम् एव स्वान्तिके स्थापयसीत्य् अत आहहे सुमध्यमा इति सौन्दर्ये तारुण्ये च सति याः स्त्रियः शोभनमध्यदेशा भवन्ति ताभिर् भवतीभिर् एव नान्याभिः स्थेयम् इति भावः । एवम् उपेक्षमया अपेक्षामय्श्चार्थाः कृष्णोक्तीनां ज्ٌएयाः ॥१९॥

ओ)०(ओ

॥ १०.२९.२० ॥

मातरः पितरः पुत्राः भ्रातरः पतयश् च वः ।
विचिन्वन्ति ह्य् अपश्यन्तो मा कृढ्वं बन्धुसाध्वसम् ॥

श्रीधरः किं च मातर इति । विचिन्वन्ति मृगयन्ते । बन्धूनां साध्वसं कृच्छ्रं मा कृध्वं मा कुरुतेत्य् अर्थः ॥२०॥

वंशीधरः  अन्यद् अप्य् आहैह स्थितौ भवद्बन्धूनां क्लेशो भवेद् इत्य् आहकिं चेति । मातरः स्नेहवशात्, पितरो निन्दाभयात् । पुत्रा बालाः स्तन्यादिहेतोः । भ्रातरोऽपि निन्दाभयाद् एव, पतयो व्यभिचारशङ्कया । भीतिर् भीः साध्वसं भयम् इत्य् अमरः । बन्धूनां मध्ये साधोः साधुत्वस्य असङ्क्षेपं मा कुरुत, न हि साध्वीनां रात्रौ बहिर् गमनम् उचितम् इति भावः । इत्य् अर्थ इति । साध्वसपरिगामित्वात् परस्मैपदप्रयागेणार्थः कार्य इति तात्पर्यम् । प्रार्थनायां तु तेऽपश्यन्तो विचिन्वन्तीति बन्धुभयप्रयुक्तं साध्वसं मा कृढ्वं, मा कुरुध्वं, यतस् ते मोहिताः । किं चात्रागताः युष्मान् मत्पार्श्वे पश्येयुस् तदा युष्माकं मम च लज्जाभयं स्याद् एव । अपश्यन्तो मा विचिन्वन्ति । अतो बन्धुभ्यो भयं मा कुरुत । माङ् उभयत्रान्वेति ॥२०॥

चैतन्यमतमٌजुषा  मातरः पितरः इति कुमारीः प्रति, पतय इति ऊढाः प्रति, पुत्रा इति पुष्टपुत्राः प्रति, अपत्यवतीनां देहान्तरेण गतत्वात् अपश्यन्तो मा विचिन्वन्ति, ते तु तत्रस्था एवेत्य् एवं जानन्ति मत्प्रभावाद् एवेति बोद्धव्यंस्वान् स्वान् दारान् व्रजौकसः [भा.पु. १०.३३.३८] इति वक्ष्यमाणत्वात् । अतो बन्धुभ्यः साध्वसं मा कृढ्वम् इति माशब्दः काकाक्षिगोलकन्यायेनोभयत्र योज्यः । अथवा, बन्धुसाध्वसम् अकृढ्वं छिन्नवत्यः, कृٌ हिंसायाम् इति सिद्धम् । बन्धुसाध्वसं नास्त्य् एवेत्य् अर्थः ॥२०॥

वैष्णवतोषणी  ननु, पुरुषसिंह ! परमबलीयसस् तवान्तिके स्थितानां नः कुतो भयम् इत्य् आशङ्क्य सशङ्कम् आहमातर इति । अत्र मातरः पितरो भ्रातर इति कुमारिका दृष्ट्वा भणितं व्यूढताया प्रतीता दृष्ट्वा तु पतयः पुत्रा इति यद् उक्तं तत् खलु परिहासार्थं कल्पनामात्रम् इति स्थापयिष्यते । चशब्द उक्तसमुच्चये । हि निश्चये । अतो यदि कदाचित् तेष्व् एकोऽप्य् अत्रागता मत्पार्श्वे युष्मान् पश्येत् । तदोभयेषाम् अपि लज्जाभये स्याताम् इति भावः । अतोऽत्रावस्थित्या निजबन्धुभ्यो ममात्मनश् च साध्वसं भयं मा कृढ्वं नोत्पादयत ।

यद् वा, हे महामन्त्राभिज्ٌअ ! ते सुदुर्गमवनमध्ये नागमिष्यन्ति । आगता अपि न द्राक्ष्यन्त्य् एव तत्राहयुष्माकम् अप्राप्त्या बन्धूनाम् अनिष्टशङ्कातो भयं नोत्पादयत, साधवो बन्धुवात्सलाः इति न्यायात् । अतस् तेषु स्नेहेन च निवर्तध्वम् इति भावः । अथवा, श्लोकद्वयेऽस्मिन् प्रत्यावृत्येदं व्याख्येयं हे सुवृत्त त्वत्पार्श्वस्थिता न कुतश्चिद् अपि बिभिम इत्य् आशङ्क्य चक्षुर्मुद्रणपूर्वकं साभिनयम् आहनेहेति । मत्पार्श्वे स्त्रीभिर् न स्थेयम् आबालब्रह्मचारित्वेन मम स्त्रीसङ्गपरिहाराद् इत्य् अर्थः । अहो बत बालिकानां वृद्धानां वा कदाचित् सहवासे दोषोऽपि किल न घटेत यूयं तु नवयौवनारूढा इत्य् आहहे सुमध्यमा इति ।

ननु, महाकपटपटो ! व्रजेऽस्माभिः सङ्गो भवतो बहुधा भवत्य् एव तत्राहैहेति । इह निर्जने वने समये च प्रदोषे इति दोषविशेषं श्रीमुखभङ्गीविशेषेण सूचयति । अत इहेदानीं युष्मत्प्रसङ्गात्, मम दुष्कीर्तिर् इति वा पाठः कीर्तिर् एव बाढं स्याद् इति सर्वथा प्रयातैवेति । ननु सुप्रतिष्ठ न कोऽपि ज्ٌआस्यतीति दुष्कीर्तेर् मा भैषीः, तत्राहमातर इति । अतो नूनम् अत्रागता द्रक्ष्यन्त्य् एवेति भावः । अतो मद्बन्धूनां मद्दुष्कीर्तेर् भयं मा सम्पादयत । अन्यत् समानं वस्तुतस् तु तेभ्यो भयोत्पादनेन वंशीवादनस्थानाद् दूरे सुगुप्तस्थाने नेतुं तथोक्तम् इति श्लेषार्थश् चायं न चात्र स्वस्वबन्धुजनागमनम् आशङ्क्यं यतः मातर इत्य् आदि एवार्थे हिशब्दः गहनवने अस्मिन्न् अन्धा इवापश्यन्त एव विचिन्वन्ति अतो बहुमार्गेणापि न द्राक्ष्यन्तीत्य् अर्थः । अतश् च बन्धुभ्यो भयं मा कुरुतेति ॥२०॥

बृहद्वैष्णवतोषणी  ननु, पुरुषसिंह ! परमबलीयसस् तवान्तिके स्थितानां नः कुतो भयम् इत्य् आशङ्क्य सशङ्कम् आहमातर इति । आदौ स्नेहविशेषात् मातरः, ततस् तासां वने बहुपरिभ्रमणाशक्त्या स्नेहेन कलङ्कभयेन च पितरः, विवाहितकन्याविषयकापेक्षाविशेषाभावेन तेषां शैथिल्ये सति पुत्राः पुत्रतुल्याः । मातृदोषेण लज्जाविशेषोत्पत्तेः, मातृजारसङ्गोपनार्थं धार्ष्ट्यपरिहारार्थं वा बाल्येन बहुपरिभ्रमणाशक्त्या वा तेषां तेषां शैथिल्ये भ्रातरः, स्वभावतः परमस्निग्धत्वात्, तेषाम् अपि लज्जादिना कथञ्चिच् छैथिल्ये पतयो विचिन्वन्त्य् एव, पत्नीगुणदोषभागित्वात् । एवम् अन्वेषणे तेषां यथोत्तरं श्रैष्ठ्यं, तेन च पतीनाम् अवश्यम् आगमनम् अभिप्रेतम् । यद् वा, काश्चिन् मातरः, काश्चित् पितरः इत्य् एवं यथास्थितम् । किं वा, उक्तयुक्त्यैव स्नेहादिना कुत्रापि मातरः, कुत्रापि पितर इत्य् एवं ते सर्व एवापश्यन्तो गृहेषु वनेषु वा अनालोकयन्तो विचिन्वन्ति, इतस् ततो मृगयन्ते । हि वितर्के ।

अतो यदि कदाचित् ते अत्रागता मत्पार्श्वे युष्मान् पश्येयुः, तदा युष्माकं मम च लज्जा भयं च स्याद् एवेति भावः । अतोऽत्रावस्थित्या निजबन्धुभ्यो ममात्मनश् च साध्वसं भयं मा कृढ्वं नोत्पादयत ।

यद् वा, हे महामन्त्राभिज्ٌअ ! तेऽत्र सुदुर्गमवनमध्ये नागमिष्यन्ति । आगता अपि न द्राक्ष्यन्त्य् एव । तत्राहयुष्माकम् अप्राप्त्या व्याघ्रादिभ्यो युष्माकम् अनिष्टशङ्कया बन्धूनाम् भयं शङ्का नोत्पादयत, साधवो बन्धुवात्सलाः इति न्यायात् । अतस् तेषु स्नेहेन च निवर्तध्वम् इति भावः । अथवा, सुव्रत त्वत्पार्श्वस्थिता न कुतश्चिद् अपि बिभिम इत्य् आशङ्क्य चक्षुर्मुद्रणपूर्वकं साभिनयम् आहैह मत्पार्श्वे स्त्रीभिर् न स्थेयं । आबालब्रह्मचारित्वेन मम स्त्रीसङ्गपरिहाराद् इत्य् अर्थः । अहो बत शिव शिव बालानां वृद्धानां वा कदाचित् सङ्गेन दोषोऽपि किल न घटेत, यूयं च नवयौवनारूढा इत्य् आहहे सुमध्यमा इति ।

ननु, महाकपटपटो ! गृहेष्व् स्माभिः सह सङ्गो भवतो बहुधा भवत्य् एवेत्य् आशङ्क्याहैहेति । इह निर्जने वने समये च, प्रदोषे इति दोषविशेषं श्रीमुखभङ्गीविशेषेण सूचयति । अतोऽत्रेदानीं युष्मत्सङ्गान् मम दुष्कीर्तिर् इति बाढं स्याद् इति सर्वथा प्रयातैवेति ।

ननु सुप्रतिष्ठ न कोऽपि ज्ٌआस्यतीति दुष्कीर्तेर् मा भैषीः, तत्राहमातर इति । अतो नूनम् अत्रागता द्रक्ष्यन्त्य् एवेति भावः । अतो मद्बन्धूनां मद्दुष्कीर्तेर् भयं मा सम्पादयत । यद् वा, वो मात्रादयो युष्माकं गृहेभ्यो निर्गमादिना मत्पार्श्वे गमनम् आशङ्क्य मा मां तत्र कुत्राप्य् अपश्यन्तो विचिन्वन्ति । सामीप्ये वर्तमाना, विचेष्यन्त्य् एवेत्य् अर्थः । ततश् चात्रायातैस् तैर् मयि युष्माभिः सहिते दुष्टे युष्मद्धेतुकमद्दुष्कीर्त्या युष्मान् प्रति क्रुद्धेभ्यो मद्बन्धुभ्यो भयं कुरुतेत्य् अर्थः । अन्यत् समानम् । वस्तुतस् तु तेभ्यो भयाभावं च तासां द्रढयतीति दिक् । श्लेषार्थश् चायं । एवार्थे हिशब्दः । अन्धा इवापश्यन्त एव विचिन्वन्ति, अतो बहुमार्गणेनापि न द्राक्ष्यन्त्य् एवेत्य् अर्थः । यद् वा, अप्यर्थे हिशब्दः । अन्धा इव अपश्यन्तोऽपि विचिन्वन्ति किम् ? काक्वा नैवेत्य् अर्थः । भवतीभिस् तेषाम् उपक्षणात्, अतो बन्धुभ्यो भयं मा कुरुतेति ॥२०॥

क्रमसन्दर्भः  न व्याख्यातम् ।

प्रीतिसन्दर्भ ३३२  न च मत्सन्निधाव् अवस्थाने बन्धुभ्यो भेतव्यम् इत्य् आह मातर इति । बन्धुभ्यः साध्वसं मा कृढ्वं यतस् ते मात्रादयो बन्धवो रात्राव् अस्मिन् अपश्यन्त एव विचिन्वन्ति । ततो नास्ति तेषाम् अत्रागमनसम्भावनेति भावः । पुत्रा देवरम्मन्यादिपुत्राः सपत्न्यादिपुत्रा वा ॥२०॥

बृहत्क्रमसन्दर्भः  पुनः प्रतियात गृहम् इत्य् उक्तस्य युक्तिं वक्तिमातर इत्य् आदि । मातरः पितर इति कुमारीः प्रति, पुत्राः पुष्टपुत्राः, भ्रातरः पितरश् चेति यथातथामूढाः प्रति । अथवा, पितरः पुत्रा इति परस्परसापेक्षतया पित्+ऋणाम् एव पुत्रा इति बोद्धव्यम् । यथा पिता पुत्रश् चागत इति पितुर् एव पुत्रोऽधिगम्यते, तेन पितृशब्दसन्निकृष्टपुत्रशब्देन वैमात्रेयभ्राताधिगन्तव्यः । भ्रातृशब्देन सहोदर इति च । अपश्यन्तः सन्तो विचिन्वन्ति, तस्माद् बन्धुसाध्वसं मा कृढ्वम् । मा कुरुतेत्य् अर्थः । न गृहं प्रतियातेति पक्षान्तरे युक्तिः । वो युष्माकं मात्रादयोऽपश्यन्तः सन्तो मा विचिन्वन्ति । मम योगमायाप्रभावात् पश्यन्त एव वर्तन्ते । कथं विचेष्यन्तीत्य् अर्थः । मन्यमानाः स्वपार्श्वस्थान् [भा.पु. १०.३३.३८] इति वक्ष्यमाणत्वात् । तस्माद् बन्धुसाध्वसम् अकृढ्वम् । न कुरुत, अकारः प्रश्लेषणीयः । अभावे नह्य नो ना इति केवलस्य अकारस्य निषेधवाचकत्वम् ॥२०॥

रसिकाह्लादिनी  उपासनासिद्धाः यूथमुख्याः प्रत्याहमातर इति । ऊढा मातृगृहे स्थितास् तत्स्नेहपरवशा अपि वेणुनादमाधुर्येण कृष्टाः प्रतिवदति मातरो युष्मान् विचिन्वन्ति स्नेहविशेषात् गृहेष्व् अपश्यन्त्यो वनेऽप्य् आयास्यन्ति । तदा रसभङ्गो भविष्यति, तासां वनेषु परिभ्रमणाशक्तिम् आलक्ष्य कुलकलङ्कभीत्या पितरोऽपि इतस् ततो विचिन्वन्ति व्यूढापि भर्तृगृहगमनाभावात् विचिन्वन्तोऽपि कुत्रापि भवतीर् अप्राप्य वनेऽप्य् आयास्यन्ति तदा महान् अनर्थो भविता । प्रौढाः प्रत्याह मातुर् उपेक्षणम् आकलय्य पुत्रा विचिन्वन्ति, तेषां परिभ्रमणवैफल्यम् आलक्ष्य भ्रातरो विचिन्वन्ति, भ्रातृगेहाद् आगताः पतीनां गृहेषु स्थितास् तत एवागताः प्रति वदति पतयो भवतीर् विचिन्वन्ति, पत्नीपापानि भर्तृरीति कलङ्कभिया च सर्वत्रान्वेष्यन्ति । अन्येषाम् आगमनं कदाचित्कं पतीनाम् आगमनं त्व् आवश्यकं सम्भावितम् इति । अतोऽत्रागत्य मन्निकटे भवतीर् दृष्टा व्रजराजपार्श्वे गत्वा यदि निवेदयेयुस् तदा मम महती लज्जा भवेत् । तदा च युष्मास्व् अपि कोऽपि विस्रम्भं न करिष्यति युष्मद्धेतुदुष्कीर्तेर् मम भयं यद् धेतुकं कुलकलङ्काद् भवतीनां भयम् इति । अतो मम युष्माकं च क्षेमाय वनेऽवस्थानम् असाम्प्रतम् एव, अतो बन्धूनां साध्वसं भयं कुत्र गता इति मा कृढ्वं मा कुरुत भयम् अविगणय्य भवतीनाम् अत्रावस्थानेनोदासीनस्याकामस्य च मम किं प्रयोजनाभावात् । अयं शब्दोत्थोऽर्थः सापेक्षत्वसकामत्वपक्षेऽर्थोत्थम् अर्थम् आहयुष्माकं मात्रादयो विचिन्वन्ति अन्वेषयन्ति । वाग्भङ्ग्या श्लेषार्थं प्राहविचिन्वन्तु किं तेषाम् अन्वेषणेन मया तु तादृशाउसन्धानस्य कृतत्वात् यथा युष्मान् मात्रादयः पश्यन्तोऽपि अन्धा इव परिभ्रमिष्यन्ति । अत्र नायास्यन्ति यतो भीतिसहिता रतिर् न सुखप्रदा । अतो निर्भयाः सत्यो मया सह विहरतेति सूचितम् । अन्यथा ममौदासीन्ये मात्रादयोऽत्रागता; भवेयुः तस्माद् अर्थोत्थम् उक्त इति ॥२०॥

विश्वनाथः  ननु, रात्राव् अपि वनेऽपि युवतीनाम् अपि सङ्घशो न गमने दोषो न जनैर् उद्बुध्यते, सत्यम् । तद् अपि बन्धवो भवतीर् अनिष्टाशङ्कया साम्प्रतम् अवश्यम् अन्विष्यन्त्य् अतस् तान् मा व्याकुलयतेत्य् आहमातर इति । वो युष्मान् विचिन्वन्ति मृगयन्ते तत्र पुत्राः द्वित्रिमास्या एव नान्वेषणपराः पाययन्त्यः शिशून् पय इति क्रन्दन्ति वत्सा बालाश् चेति पूर्वापरोक्तस् तद् अपि भगवता स्वस्मिंस् तद्विशेषज्ٌआनाभावम् अभिनीतवतैवोक्तम् इत्य् अदोषः । अतो बन्धूनां साध्वसं युष्मददर्शनोत्तं भयं मा कृढ्वं नोत्पादयत । पक्षे, अपश्यन्त्यो विचिन्वन्त्य् एव, न त्व् अतिदूरेऽतिनिविडे वनेऽस्मिन् वो न द्रक्ष्यन्त्य् अतो बन्धुभ्यस् तेभ्यः सकाशाद् भयं मा कृढ्वं स्वच्छन्देन मया सह रात्राव् अत्र विलसतेति भावः ॥२०॥

 ओ)०(ओ

॥ १०.२९.२१ ॥

दृष्टं वनं कुसुमितं राकेशकररٌजितम् ।
यमुनानिललीलैजत्तरुपल्लवशोभितम् ॥

श्रीधरः ईषत्प्रणयकोपेनान्यतो विलोकयन्तीः प्रत्य् आहदृष्टम् इति । राकेशस्य पूर्णचन्द्रस्य करै रٌजितम् । यमुनास्पर्शिनोऽनिलस्य लीला मन्दगतिस् तया एजन्तः कम्पमानास् तरूणां पल्लवास् तैः शोभितम् ॥२१॥

वंशीधरः  अन्यतो वनम् । उपेक्षायाम्भवतीभिर् वनं दृष्टम् । किम्भूतम् ? कुसुमानि सٌजातान्य् अस्येति हासो लक्ष्यते भवतीनाम् अनुचिताचारं वीक्ष्य वनम् अपि हसतीति भावः । ततोऽपि परावृत्याकाशदत्तदृष्टीर् दैवम् उपालम्भन्तीर् इवालक्ष्याहराकेति । राकेशोऽपि वनेनैकरसं योगं कृत्वा हसत्य् एव । पुनर् अतिकोपेन यमुनाभिमुखीर् आलक्ष्याहयमुनेति । यमुनापि समीरकम्पितनीरतरुपल्लवचालनच्छलेन नेह स्थेयम् इत्य् उपदिशतीति भावः । पक्षेऽतीवशोभनरमणोपयोगि स्थलम् इदं ततो रमणं कुरुतेति द्योतयति ॥२१॥

चैतन्यमतमٌजुषा  दृष्टं वनम् इत्य् आदि । कुसुमितत्वराकेशकररٌजितत्वादिना पुनर् उद्दीपनविभावं प्रतिपाद्य तत् तस्माद् यात मा चिरं विलम्बो कार्यः । एष च विधिः । एष निषेधार्थः । तत् तस्मात् मा यात्, गोष्ठम् अचिरं तत् कालं विलम्बेन तु यास्यथः, शुश्रूषध्वं पतीन् मा इति सर्वत्र योज्यम् । मा पतीन् गृहपतीन् शुश्रूषध्वं प्रियतमं तु मां शुश्रूषध्वं यतो भवत्यः सतीः सत्यः प्रथमार्थं द्वितीया । सत्यो हि माम् एव भजन्ति । यद् वा, पतीन् अस्मान् इति, सर्वोत्कृष्टत्वे बहुगौरवत्वे बहुवचनम् । अथवा, उद्दीपनविभावो वनं दृष्टं, आलम्बनविभावस् त्व् अहम् अपि दृष्टं, तद् यात यातुं चेत् शक्यते, तदा यातेति साक्षेपोक्तिः । दुह्यतेत्य् अन्तं बालाश् चेति परकीया इति बोद्धव्यम् । मां दृष्ट्वापि गृहादिसम्बन्धोऽद्यापि न दूरीभूत इत्य् असन्तम् अपि गमनमनोरथम् उद्भाव्य कौतुकत्वेनाक्षिपति ॥२१२२॥

वैष्णवतोषणी  ततस् तासां प्रणयकोपेन यद् अन्यतो दर्शनं तदन्यथोत्प्रेक्ष्यते दृष्टम् इति तद् यातेति परेणान्वयः । कुसुमितम् इत्य् आदिविशेषणैर् दृश्यतोक्ता । तत्र चेषत्प्रणयकोपतो वनावलोकने दृष्टं वनम् इत्य् उक्तं तत ऊर्ध्वावलोकने च राकेशकररٌजितम् इति ततः कालिन्दीतीरावलोकेन तु यमुनेति विवेचनीयम् अन्यत् तैः । यद् वा, ननु महामोहनवाक्याद्यतिक्रमेण तेऽस्माभिर् उपेक्षिता एवेति कुतो भयम् इति चेत् तर्हि तादृशप्रयत्नेन रात्राव् अत्रागमनस्य किं नाम प्रयोजनम् इति सकैतवं क्षणं ध्यात्वा आं ज्ٌआतं दिष्ट्या पूर्णचन्द्रायां रात्रौ मदीयश्रीवृन्दावनशोभानिरीक्षणार्थम् आगतम् इति भवतु तच् च सम्पन्नम् एवेत्य् अङ्गुल्यादिना दर्शयन् सलीलम् आहदृष्टम् इति । अर्थः स एव । वस्तुतस् तु साक्षात् तथा तादृशवनादिप्रदर्शनेन भावम् एव विवर्धयति । श्लेषार्थश् चायन्न केवलं तद्भयाभाव एवात्र । अपि तु परमसुखनिधानत्वम् अपीति भावोद्दीपनाय स्वयं दर्शयतिदृष्टम् इति । ईदृशं सर्वगुणयुक्तं वनं दृष्टम् एव तत् तस्मात् घोषं मा यातेत्य् अन्वय इति ॥२१॥

बृहद्वैष्णवतोषणी  कुसुमितम् इत्य् आदिविशेषणैर् दृश्यतोक्ता । यद् वा, ईषत्प्रणयकोपतो वनावलोकनेन च यमुनेति विवेचनीयम् । तत्र यमुनेति तत्सम्बन्धेन शैत्यम्, लीलेति मान्द्यम् । वनस्य कुसुमितत्वेन स्वत एव सौगन्ध्यम् इत्य् अनिलस्य गुणत्रयम् ऊह्यम् । अन्यत् तैर् व्यٌजितम् । यद् वा, ननु महामोहनवाक्याद्यतिक्रमेण तेऽस्माभिर् उपेक्षिता एवेति कुतो भयम् इति चेत् तर्हि तादृशप्रयत्नेन रात्राव् आगमनस्य किं नाम प्रयोजनम् इति सकैतवं क्षणं ध्यात्वा, “आं ज्ٌआतं दिष्ट्या पूर्णचन्द्ररात्रौ मदीयश्रीवृन्दावनशोभानिरीक्षणार्थम् आगतम् इति । भवतु, तच् च सम्पन्नम् एव” इत्य् ससान्त्वम् अभिनयेनाह । यद् वा, ननु गृहबन्धाद्युपेक्षया श्रीवृन्दावनचन्द्रं श्रीकालिन्दीविहारलीलां चानुभवितुम् आगताः स्म इति कुतो भयम् इति चेत्, सत्यम् । तर्हि परमशोभायुक्तवृन्दावनस्य तत्रोदितचन्द्रस्य तथा सुन्दरकालिन्दीविहारिवातगतिलीलायाश् च दर्शनम् इदं दिष्ट्या सम्पन्नम् एवेत्य् अङ्गुल्यादिना दर्शयन् सलीलम् आहदृष्टम् इति । अर्थः स एव । वस्तुतस् तु साक्षात् तथा तादृशवनादिप्रदर्शनेन कामम् एव विवर्धयति । श्लेषार्थश् चायमेतत्पक्षे दृष्टम् इति द्वाभ्याम् । ईदृशं सर्वगुणयुक्तं वनं दृष्टम् एव, तत् तस्मात् घोषं मा यातेत्य् अन्वय इति । यद् वा, एतादृशे वने साक्षाद्दृष्टेऽपि रात्रौ रतौ विलम्बनम् अयुक्तम् एवेति । तद्योग्ययमुनातीरं प्रयाम इति ॥२१॥

क्रमसन्दर्भः  न व्याख्यातम् ।

प्रीतिसन्दर्भ ३३२  निजारामदर्शनया तासां भावम् उद्दीपयति दृष्टं वनम् इति ॥२२॥

बृहत्क्रमसन्दर्भः  पुनर् यात गृहम् । न यातेति पक्षद्वयम् एव लक्ष्यीकृत्याहदृष्टं वनम् इत्य् आदि सार्धेन । वनशोभादिदृक्षया यदागताः, तद्दृष्टम् । वनं कीदृशम् ? कुसुमितम् इत्य् आदिविशेषणत्रयम् । तस्माद् घोषं यात, मा चिरम् । विलम्बो मा कार्य इत्य् अर्थः । तत्र गत्वा किं कार्यम् ? तत्राहपतीन् शुश्रूषध्वम् । पतीन् इति पान्तीति पतय इति योगार्थत्वाद् यथातथं पालकमात्रे बोद्धव्यम् । अन्यच् च क्रन्दन्ति बालाश् च वत्सास् तान् पाययत, पश्चाद् दुह्यतेत्य् अर्थः । बाला इति वत्सविशेषणम् । हे सतीः साध्व्यः । पक्षे दृष्टं वनम् इत्य् आदिना उद्दीपनविभावः प्रकटीकृतः । तत् तस्माद् घोषं मा यात, पतीन् मा शुश्रूषध्वम् । बालाश् च वत्सा मा क्रन्दन्ति । तान् मा पाययत, मा दुह्यत चेत्य् अर्थः । चिरम् एव न यात, इहैव सर्वदा तिष्ठतेत्य् अर्थः । प्रतिक्रियं माशब्दो योज्यः ॥२१२२॥

रसिकाह्लादिनी  शब्दोत्थार्थप्रतीत्या वास्तवम् अर्थम् अजानतीः, ऊर्ध्वाधो दृष्टिप्रसरणेनान्यतो विलोकयन्तीः किञ्चित् संरम्भक्षुभितदृष्टीः प्रत्याहदृष्टम् इति । अतिमुद्राम् आकलय्येषत्प्रणयकोपेनेतस् ततो विलोकमानाः । दृष्ट्वान्यथोत्प्रेक्षणं विर्वार्य नूनं गृहेषु पत्यादिशुश्रूषया व्याकुलत्वेन दुःखम् अनुभूय वृन्दावनविलोकनौत्सुक्यतयागता एव तर्हि क्षणं वनदर्शनेन हृदयं निर्वापयन्तु इत्य् आहतीर्यक्प्रेक्षणेन वनदर्शनं सम्भाव्याहनिर्धारितम् इवार्थं वदति । वनं दृष्टं तच् च कुसुमितं शोभातिशयोक्तिः सूचिता, ऊर्ध्वावलोकनमन्मथोत्प्रेक्ष्याहराकेशकरٌजितम् इति । कालिन्दीप्रदेशस्थवृक्षखण्डेषु प्रसरन्तीर् दृष्टीर् अन्यथोत्प्रेक्षमाणम् आहयमुनेति । यमुनासंवासिनोऽनिलस्य लीलानायसकृतिस् तया एजन्तः कम्पमानास् तरुपल्लवास् तैः शोभितम् । वृक्षा अपि भवतीम् अत्रावस्थानम् अनुचितं मन्यमाना अङ्गुलितुल्यैः पल्लवैर् एव निवारयन्ति वनदर्शनविषयिणी उत्कण्ठोपसम्पन्नैवातः परं गृहं यातेति वननिरीक्षणायागता भवतीर् अत्रावस्थापयतो ममोदासीनस्यानौचितीयम् इति ।

सापेक्षत्वपक्षेऽर्थस् तुस एवभिप्रायस् त्व् अन्य एव रमणार्थं चेद् अङतास् तर्हि उद्दीपनविभावं पश्यतेत्य् आहदृष्टम् इति । वनं दृष्टं काक्वा प्रश्नः । वनं विशिनष्टि कुसुमितं भवतीनाम् आगमनं दृष्ट्वा वनस्यापि भावविशेषेण रोमाञ्चितत्वम् इव जातं किं पुनर् ममेति भावः । अनेनाग्रे करिष्यमाणम् आकपशय्याव्यٌजनादिरचनं सूचितम् इति । वनं कीदृशं ? राकेशस्य करैः किरणैः रٌजितं चन्द्रस्यापि अस्मद्रमणानुकूल्यं दर्शितं करैः हस्तैः हि मार्दवेन कान्तिविशेषयोजितम् अनेन वनस्योज्ज्वलत्वं तमोनाशकत्वं सूचितम् । पुनः कीदृशम् ? यमुनासम्बन्धिनोऽनिलस्य लीला, तया सञ्चलनं तेन एजत् कम्पमाना तरूणां पल्लवानि धुवने करधूननम् इव शिक्षयन्तः । यद् वा, ईदृशं सुखं नान्यत्रास्तीति गतागतैः दर्शयन्त इव वनैः पल्लवैः शोभितम् अनेन शरदर्तुः शैत्येन च युष्मदागमनेन मत्सम्बन्धेन च वृक्षेष्व् अपि सत्त्विकभावः सूचितः । ईदृशं सर्वसद्गुणविशिष्टं वनम् इष्टम् एवातो व्रजे गमनम् अयुक्तम् इति तात्पर्यार्थः ॥२१॥

विश्वनाथः  ततश् च ता लज्जया परितो विलोकयन्तीर् आहदृष्टम् इति । आं ज्ٌआतं वनदर्शनार्थम् आगता इति ततश् च तासाम् ऊर्ध्वावलोकने सत्याहराकेशेति । यमुनादिगवलोकने सत्याह यमुनास्पर्शिनोऽनिलस्य लीलामन्दगतिस् तया एजन्तः कम्पमानास् तरूणां पल्लवाः पुष्पितैस् तैः शोभिताम् इत्य् अभीप्सितं वनादिदर्शनम् अपि निर्व्यूढमतो मा विलम्बध्वम् इति भावः । पक्षे, वृन्दावनम् इदं सर्वोत्कृष्टं तत्रापि पूर्णचन्द्रा रजनी तत्रापि चतुर्दिक्षु यमुना तत्रापि शैत्यमान्द्यसौगन्ध्यवन्तोऽनिला इत्य् उद्दीपनविभावा एते आलम्बनविभावश् चाहं वर्त एवेत्य् अद्य युष्माकं रसिकतापरीक्षिता भविष्यतीति ॥२१॥

 ओ)०(ओ

॥ १०.२९.२२ ॥

तद् यात मा चिरं गोष्ठं शुश्रूषध्वं पतीन् सतीः ।
क्रन्दन्ति वत्सा बालाश् च तान् पाययत दुह्यत ॥

श्रीधरः सतीः, हे सत्यः ॥२२॥

वंशीधरः  यतो युष्मान् अपाश्यन्तो बन्धवो भयम् आप्नुवन्ति, ततो हेतोर् यूयं मा चिरं शीघ्रं गोष्ठं यात । तान् वत्सान् पाययत गवां पार्श्वे त्यजत । बालांश् च दुह्यत स्वाङ्गरसं तेषु पूरयत । दैवादिकत्वं दुहेर् आर्षम् । पक्षे, माशब्दस्य सर्वत्रान्वयः । गोष्ठं मा यात । किम्भूतं ? चिरं चिरानुभूतम् इत्य् अर्थः । पतीन् मा शुश्रूषध्वं यतस् ते सुप्ताः । वत्सा मा क्रन्दन्त्य् अतस् तान् मा पाययत । बालाश् च मा क्रन्दति तान् अपि मा दुह्यतेत्य् अनेन ध्वनितम् अत्रैव रमध्वम् इति ॥२२॥

चैतन्यमतमٌजुषा  न व्याख्यातम् ।

वैष्णवतोषणी  तत् तस्मात् वनशोभादर्शनेन निजमनोरथपूरणात् सदोच्चैर् गीतदधिमन्थनगवादिशब्दैर् घोषयति शब्दायते इति घोषः । श्लेषेण तु सर्वेषां सर्ववृत्तं घोषयतीति तं गोपावासं यात । गोष्ठम् इति क्वचित् पाठः । तत्रैव भवतीनां सर्वा सामग्रीति, तद् एव गन्तुं युज्यत इति भावः । मा चिरम् अचिराद् एवेत्य् अर्थः । । यद् वा, तत्र विलम्बं मा कुरुतेत्य् अर्थः । किमर्थम् ? पतीन् शुश्रूषध्वं सेवध्वम् । कुतः ? सतीः ! हे सत्यः ! अन्यथा साध्वीत्वभङ्गः स्यात् । अतः परपुरुषस्य मम पार्श्वे युष्माकम् अवस्थानम् अयुक्तम् इति भावः ।

ननु, परमसेव्यत्वत्सेवाम् असहमानाः सदासूयावन्तो दुष्टतरास् तेऽस्माभिः परित्यक्ता एव, पतिव्रतात्वम् अपि त्वत्पादाब्जं निर्मञ्छनीकृत्य दूरतः क्षिप्तम् इत्य् आशङ्क्य सकरुणम् इव पक्षान्तरम् आश्रयन् वत्सादिषु स्नेहं जनयतिक्रन्दन्तीति । अतस् तान् वत्सान् पाययत बालार्थं च दुह्यत दुग्धं दोहयेत्य् अर्थः । एतच् च तत्तत्सन्निधानमात्रविश्रम्भिततत्प्रियगवाद्यपेक्षया । अत्रेदं तत्त्वम्ताः खलूद्दिश्य, स वो हि स्वामी भवति इति गोपालतापिन्यां, श्रियः कान्ताः कान्तः परमपुरुषः इति ब्रह्मसंहितायां, दशाक्षरादिमन्त्राश् च, तथा श्रुत्यागमादौ कृष्णवध्वः इति चात्रैव श्रीकृष्णैककान्तानां परमलक्ष्मीणां तासां अन्यत्र विवाहो न सम्भवति । तत्प्रतीतश् च तासां उत्कण्ठावर्धनार्थं योगमायाम् उपाश्रितः इत्य् आदौ तदर्थं निर्दिष्टया योगमाययैवेति गम्येअते । यैव खलु तत्प्रतिरूपकल्पनया तत्पतिम्मन्यास् तान् वञ्चयति । वक्ष्यते च, नासूयन् खलु कृष्णाय इत्य् आदि । ततस् तैः सहाङ्गसङ्गाभावेनाजातापत्या एव केवलं स्नेहविशेषेण यातृभ्रातृप्रभृतिपुत्रान् यान् पालयन्ति एव पुत्रा इत्य् उच्यन्ते । तेषां अपि लोके पुत्रतया व्यवहाराद् विशेषतस् तथा पाल्यमानत्वात् श्रीबलदेवसाम्बाव् अप्य् उद्दिश्य, ससुतः सस्नुषः प्रायात् सुहृद्भिर् अभिनन्दितः [भा.पु. १०.६८.५२] इति श्रीशुकेनापि प्रयुक्तत्वात् । अतः स्तन्याभावेन गोदुग्धम् एव तान् पाययन्तीति तान् पाययत दुह्यतेत्य् उच्यते । अत एव मुनिनाप्य् उक्तम्पाययन्त्यः शिशून् पयः [भा.पु. १०.२९.६] इति । अत्र शिशून् इत्य् एव पय इत्य् एव च, न तु सुतान् स्तनम् इति । यदि च तासां उदरजा एव ते स्युः, तदा रासनृत्यनायिकानां आदिरसनायिकानां च तासां वैरूप्येण तस्य रासनृत्यस्य रसस्य च वैरूप्यं स्यात् ।

मातरः पितरः पुत्राः [भा.पु. १०.२९.२०] इत्य् अत्र श्रीभगवद्वाक्ये केषाञ्चिद् रात्राव् अपि वनेऽपि मात्रादिविचेतृत्वेन कासाञ्चिद् अर्धजरतीत्वम् अप्य् आयाति । तत्र पुनर् अतीव तत् स्यात्, तत् तु श्रीवैशम्पायनस्यासम्मतम्युवतीर् गोपकन्याश् च रात्रौ सङ्काल्य कालवित् [ह.वं. २.२१.१८] इत्य् अनेन । तथा तद् इदं तासां आलम्बनरूपाणां उद्दीपनसौष्ठवम् अपि वर्णयता श्रीमन्मुन्दीन्द्रेण न मतम्भगवान् अपि ता रात्रीः [भा.पु. १०.२९.१] इत्य् आदाव् उद्दीपनसौष्ठवेनालम्बनरूपाणां तासां सौष्ठवम् अनुस्मृत्य, रन्तुं मनश् चक्रे इति च गमितम् । वक्ष्यते च तासां सौष्ठवं श्रीभगवन्तम् अपेक्ष्याप्रौढत्वं च मध्ये मणीनां हैमानां महामरकतो यथा [भा.पु. १०.३३.७] इत्य् अनेन,  व्यरोचतैणाङ्क इवोडुभिर् वृतः [भा.पु. १०.२९.४३] इत्य् अनेन, तडित इव ता मेघचक्रे विरेजुः [भा.पु. १०.३३.८] इत्य् अनेन च । तस्मात् श्रीभगवता तासां पुत्रतया निर्देशस् तु परिहासपर एव, न तु दोषोद्गारपरः, वाचः पेशैर् विमोहयन् [भा.पु. १०.२९.१७] इति । अतः प्रहस्य सदयं गोपीर् इत्य् अत्र परिहासस्य स्फुटतरत्वं दृश्यते । यत एव मातरः पितरः पुत्राः [भा.पु. १०.२९.२०] इत्य् आदिकं च कल्पनामयम् एव जल्पितं परिहासं विना तु दोषोद्गारे, निन्दामि च पिबामि च इति न्यायेन तासां स्वीकारे परमवैरस्यम् एव च स्यात् । आस्तां तावत् तासां स्वयं दोषोद्गारः, तादृशस्यालम्बनदोषस्यास्तित्वमात्रेऽपि परमरसव्याघातः स्यात् ।

तच् चान्यत्रापि सन्नायके कविभिर् वर्णनीयत्वेन स्वीकृतेन सम्भवति, किम् उत परमपुरुषोत्तमे महाकविवर्गवर्णनीये लीलारसविशेषवर्णनार्थम् अवतीर्णे तस्मिन् । वक्ष्यते चभजते तादृशीः क्रीडा याः श्रुत्वा तत्परो भवेत् [भा.पु. १०.३३.३६] इति, सिषेव आत्मन्य् अवरुद्धसौरतः सर्वाः शरत्काव्यकथारसाश्रयाः [भा.पु. १०.३३.२६] इति च । तस्मात्  पतयोऽप्य् आसां मायामात्रप्रतीताः, पुत्राश् च गौणार्था इति ।

श्लेषार्थश् चायम्तत् तस्मात् बन्धुभ्यः साध्वसाभावात् वनशोभारतिसामग्रीसद्भावाच् च अचिरं शीघ्रं मा यात । यदि याथ, तदा विलम्बेन रात्र्यन्त एव यास्यथेत्य् अर्थः । चकारान् माशब्दस्याग्रेऽपि सर्वत्र सम्बन्धः । पतीन् मा शुश्रूषध्वं, सतीश् च साध्वीर् मा शुश्रूषध्वं, तत्पदवीम् अपि न यातेत्य् अर्थः । स्वातन्त्र्यादिसुखभङ्गाद् इति नर्मैव वत्सा बालाश् च मा क्रन्दन्ति, तस्मात् तान् मा पाययत, मा दुह्यत इति च स्वातन्त्र्यं सूचितं ॥२२॥

बृहद्वैष्णवतोषणी  तत् तस्मात् वनशोभादर्शनेन निजमनोरथपूरणात् सदोच्चैर् गीतदधिमथनगवादिरावैर् घोषयति शब्दं करोतीति । श्लेषेण, सर्वेषां सर्ववृत्तं घोषयतीति घोषस् तं गोपावासं यात । मा चिरम् अचिराद् एवेत्य् अर्थः । यद् वा, तत्र विलम्बं मा कुरुतेत्य् अर्थः । किमर्थम् ? पतीन् शुश्रूषध्वं सेवध्वम् । कुतः ? सतीः ! हे सत्यः ! अन्यथा साध्वीत्वभङ्गापत्तिः । अतो मत्पार्श्वे युष्माकम् अवस्थानम् अयुक्तम् इति भावः ।

ननु, परमसेव्यत्वत्सेवाम् असहमानाः सदासूयावन्तो दुष्टतरास् तेऽस्माभिः परित्यक्ता एव, पत्नीत्वम् ऐ त्वत्पादाब्जयोर् निर्मञ्छनीकृत्य दूरतः क्षिप्तम् इत्य् आशङ्क्य सकरुणं पक्षान्तरम् आश्रयन् वत्सादिषु स्नेहं जनयतिक्रन्दन्तीति । अतस् तान् बालान् पाययत दुग्धं, वत्सार्थं च दुह्यत दुग्धं गा इत्य् अर्थः । वत्सेभ्यो बालेषु स्नेहविशेषात् तेषां पश्चान् निर्देशः । एवं सर्वत्र निवर्तनार्थं पूर्वपूर्वस्माद् वाक्याद् उत्तरोत्तरस्य गरिष्ठत्वम् ऊह्यम् । पाययतेत्य् अस्यादाव् उक्तिस् तस्य द्रुतम् अवश्यकार्यत्वात् ।

यद् वा, गोपचूडामणे ! वत्सान् गोपैर् गोदोहनेन पाययिष्यन्त्य् एवेति । अत आहधुह्यत गाः । गोदोहने स्वत एव वत्सानां बालानां च तद्दुग्धस्यैव पानं भावीत्य् अर्थः ।

अत्रेदं तत्त्वम्श्रीकृष्णैकप्रिया भगवत्यस् ता गोप्यः कथञ्चित् काश्चिज् जातविवाहा अपि नाममात्रेणैव पतिमत्यो विविधव्याजेन पतीन् वञ्चयन्त्यस् तैः सह ग्राम्यधर्माभावेनाजातापत्या एव । केवलं पत्यादीनाम् आग्रहेण निजौत्सुक्यविशेषेण वा तास्व् एव काश्चित् परपुत्रान् पुष्टपुत्रतया पालयन्तीति स्वतः स्तन्याभावेन तान् गोदुग्धम् एव पाययन्तीति । वस्तुतस् तु सर्वम् एतन् नर्मणैव । अत एव सतीर् इति ।

श्लेषार्थश् चायम्तत् तस्मात् बन्धुभ्यः साध्वसाभावात् वनशोभादिरतिसामग्रीसद्भावाच् च, अकारप्रश्लेषेण अचिरं शीघ्रं मा यात । यदि याथ, तदा विलम्बेन रात्र्यन्त एव यास्यथेत्य् अर्थः । यद् वा, चिरं चिरन्तनोऽस्वातन्त्र्यादिदुःखप्रदत्वेन बहुशोऽनुभूतो यो घोषः, तं मा यात, पुनर् न यास्यथेत्य् अर्थः । चकारान् माशब्दस्याग्रेऽपि सर्वत्र सम्बन्धः । पतीन् मा शुश्रूषध्वं, सतीश् च साध्वीर् मा शुश्रूषध्वं न सेवध्वम्, तत्पदवीम् अपि न यातेत्य् अर्थः । स्वातन्त्र्यादिसुखभङ्गाद् इति नर्मैव । वत्सादयो न क्रन्दन्त्य् एव, गोपादिभिर् गोदोहनादिना पयःपानसिद्धेः । अतस् तान् न पाययिष्यथ, न तु धोक्ष्यतेत्य् अन्यकृत्याभावेन स्वातन्त्र्यं सूचितं । यद् वा, इतःप्रभृति पतिशुश्रूषादिकर्मसु न प्रवर्त्स्यथेत्य् अर्थः । तेनापि कथञ्चिद् अपि युष्माकं धर्मविघातो नास्तीत्य् आहसतीः हे साध्व्य इति तत्त्वतस् तेषां पतिवाभावात् मद्भजनाच् च ॥२२॥

क्रमसन्दर्भः  न व्याख्यातम् ।

प्रीतिसन्दर्भ ३३२  निगमयतितद् यात इति । यस्माद् रजन्य् एषा घोररूपा इत्यादिको हेतुः, तत् तस्माच् चिरकालं व्याप्य घोषं मा यात । अचिरम् अधुनैव मा यातेति वा । ततस् तत्र गत्वा पतीन् युष्मत्पतित्वेन क्ळ्प्तां तान् अपि मा शुश्रूषध्वम् । हे सतीः सत्यः परमोत्तमाः । ये च वत्सादयस् ते च मा क्रन्दन्ति ततस् तान् मा पाययत तदर्थं मा दुह्यत चेति ॥२२॥

बृहत्क्रमसन्दर्भः पूर्वश्लोको द्रष्टव्यः ।

रसिकाह्लादिनी  इदानीं मुनिरूपाः यूथमुख्याः प्रति पद्यद्वयेनाहतद् यातेति । वनदर्शनेन मनोरथपूर्तिश् चेज् जाता, तर्हि गोष्ठं व्रजं यात । ननु व्रजं त्यक्तैवायाताः । पुनस् तत्रैव गमनेन किं प्रयोजनम् इति चेत्, तत्राहव्रजे धर्मार्थकामलाभो भविष्यतीति उपदिशन्न् आहहे सतीः सत्यः पतिशुश्रूषणं त्यक्त्वायाता । अतो धर्महानिर् जाता धर्ममूला कामप्राप्तिः । धर्मे नष्टे कामहानिर् अपि जाता । दुग्धहान्यर्थनाशोऽपि जातः । स्तनन्धयत्यागेनोपलालनादिसुखनाशोऽपि जातः । एतच्चतुष्टयप्राप्त्यर्थं व्रजं यात । मा चिरं विलम्बो न कार्यः । यास् तु पतीन् त्यक्त्वागतास् ता यूयं पतीन् शुश्रूषध्वम् । यास् तु दोहं हित्वागतास् तासां वत्सा बद्धा एव क्रन्दन्ति । यासां स्तनन्धया अतृप्ताः क्रन्दन्ति, तान् दुह्यत दोहयतेत्य् अर्थः । अतृप्ता बालाः क्रन्दन्ति, तान् स्तनं पाययत । उदासीनस्य मम निकटे स्थित्या धर्मादिहानिर् भविष्यति, तत्र गतानां सर्वं सम्पत्स्यत इति रहस्योपदेशः स्वस्य सापेक्षत्वम् ।

पक्षे व्यङ्ग्यार्थम् आहहे सतीः ! सत्यः ! मुख्यपत्यौ स्निग्धत्वात् पारिभाषिकपतिं त्यक्त्वा”गतत्वाच् च, एतासां साध्वीत्वं ज्ٌआतं पूर्वं नर्मणा निषेधम् उक्तम् । इदानीं वास्तवम् अर्थम् आहतत् तस्मात् चिरं बहुकालपर्यन्तं गोष्ठं मा यात, किन्तु मया सहात्रैव रमध्वम् ।

यद् वा, चिरं बहुकालपर्यन्तं माम् आयात प्राप्नुवत । यद् वा, अचिरं शीघ्रं गोष्ठं व्रजं मा यात, गमने दोषस्य बहुशोऽनुभूतत्वात् रात्र्यादिदुःखम् अनुभूयागतत्वात् । अन्यथा दुःखं तद् अवश्यम् एव भविष्यति । यदि पत्यादीनां सङ्कोचः, तदा पूर्णं रमणं विधाय रात्रिशेषे यास्यथ । माशब्दस्य सर्वत्रान्वयः । पतीन् मा शुश्रूषध्वं मद्रूपेण तेषां बहुशः प्रातिकूल्यानुभवस्य सिद्धत्वात् ।

ननु क्रन्दन्तो वत्सान् बालान् त्यक्त्वा”गताः । अतः तत्स्मरणे रमणस्य विफलत्वं भविष्यतीति चेत्, तत्राहवत्सा बालाश् च न क्रन्दन्ति, तदर्थस्यान्यथासिद्धत्वात् । गोपैर् एव गोदोहनस्य कृतत्वात्, पयसोऽपि तदपेक्षितत्वाच् च, तच्चिन्ता न कार्या बालानां सान्त्वनस्य वृद्धधात्रीप्रभृतिभिर् एव कृतत्वात् । अतस् तच्चिन्ता न कार्या स्पष्टार्थम् आहतान् बालान् पयो मा पाययत, वत्सान् मा दुह्यत मा दोहयत तस्यार्थस्य, स्वत एव सिद्धत्वात् । अतो निःशङ्कं मया सह रमतेत्य् अर्थः ॥२२॥

विश्वनाथः  तत् तस्मान् मा चिरं यात, अपित् तु शीघ्रम् एव यातेत्य् अर्थः । सतीः पतिव्रताः अपि शुश्रूषध्वं तद्धर्मग्रहणार्थं ता अपि भजनीया एवेति भावः । इति परोढा उक्ता कुमारीः प्राहवत्सा गवां क्रन्दन्ति, तान् दुह्यत दोहयत । मुनिचरीः प्राहबालाः क्रन्दन्ति, तान् पाययत ।

पक्षे, तत् तस्माच् चिरं समस्ताम् अपि रात्रिम् अभिव्याप्य मा यात, मया सह रमध्वम् इति भावः । पतीन् साध्वीश् च मा शुश्रुध्वं, विधात्रा दत्तस्यैतादृशसौन्दर्यस्य यौवनस्य च वैयर्थ्यप्रापणानौचित्याद् इति भावः । एवं मा दोहयत मा पाययत मदनुरागिणीनां भवतीनां किं तैर् इति भावः ॥२१२२॥

 ओ)०(ओ

॥ १०.२९.२३ ॥

अथवा मदभिस्नेहाद् भवत्यो यन्त्रिताशयाः ।
आगता ह्य् उपपन्नं वः प्रीयन्ते मयि जन्तवः ॥

श्रीधरः संरम्भक्षुभितदृष्टीः प्रत्य् आहअथवेति । यन्त्रिताशया वशीकृतचित्ताः । उपपन्नं युक्तम् । प्रीयन्ते प्रीता भवन्ति ॥२३॥

वंशीधरः  संरम्भः कोपावेशास् तेन क्षुभितदृष्टीर् भ्रान्तेक्षणाः । अथवेति निपातद्वयं सम्भ्रमे मङ्गले वा । मयि विषये जन्तवो जीवमात्राणि । अतो रमध्वम् इति पक्षः ॥२३॥

चैतन्यमतमٌजुषा  पुनस् ताटस्थ्यम् आहअथवेत्य् आदि ॥२३॥

वैष्णवतोषणी  अथ संरम्भक्षुभितदृष्टीनास् ता निवर्तयितुम् इव जन्तुमात्रसाधारणतानिर्देशेनातिक्षोभयन्न् आहअथवेति । पक्षान्तरम् इदं, दृष्टं वनम् इत्य् आदि निरसनापेक्षया । मयि योऽभिस्नेहः प्रीतिसामान्यातिशयःतस्मात् इति । रत्यर्थः पुंस्त्रीभावविशेषो न गृहीतः, विशेषेणाभावात् । अत एव सहौदास्यम् आहहि यतः सर्वेऽपि प्राणिनो मयि प्रीतिं कुर्वन्तीति । मदभिस्नेहाद् इति साक्षादुक्त्या तम् अपि शिथिलयति । अत एव गौरवेण भवत्य इति । अन्यत् तैः ।

यद् वा, अहो बत परित्यक्ता एव, ते सर्वे तत् किं पुनस् तन्नामग्रहणेनेत्य् आशङ्क्य सश्लाघं पक्षान्तरम् आहअथवेति । अर्थस् तथैव । वस्तुतस् तु एवम् औदासीन्यं चातुर्यभङ्ग्या भावविवर्धनार्थम् एवेति ।

श्लेषार्थश् चायमेवं यद्यप्य् अन्यप्रयोजनायागतास् तथापि मत्प्रार्थनया कियन्तं क्षणम् अत्र विश्राम्यतेति । एवम् उक्त्वा पक्षान्तरम् आहअथवेति । अभिशब्देन स्नेहस्य सम्यक्त्वोक्त्या रत्याख्यभाव एव सूच्यते । ततश् च यदि वा मदभिस्नेहाद् आगतास् तर्हि तद् एतद् उपपन्नं युक्तम् एवेत्य् अर्थः । तत्र हेतुःजन्तवः प्राणिमात्राणि । मम मत्सम्बन्धे । प्रीयन्ते मयि प्रीता भवन्तीत्य् अर्थः । ततस् तादृशभाववतीनां वा का वार्तेति भावः । अत एव प्रेमादरेण भवत्य इति । अतोऽधुना मया सह स्वच्छन्दं रमध्वम् इति भावः ॥२३॥

बृहद्वैष्णवतोषणी  मयि योऽभिस्नेहः प्रीतिविशेषस् तस्माद् इति मधुरप्रेमाख्यः पुंस्त्रीभावविशेषो निरस्तः । अत एव सौदास्यम् आहहि यतः सर्वेऽपि प्राणिनो मयि प्रीतिं कुर्वन्तीति । मदभिस्नेहाद् इति साक्षादुक्त्या तम् अपि श्लथयति । अत एव गौरवेण भवत्य इति ।

यद् वा, ननु प्रियंवदप्रवर ! तर्ह्य् अस्माकम् अभीष्टं सम्पाद्यताम् । तत्राहप्रीतिम् एव कुर्वन्तीति प्रीतेर् भक्तिविशेषत्वाद् अङ्गसङ्गकर्मणालम् इति भावः । अन्यत् तैर् व्यٌजितम् ।

यद् वा, अहो बत परित्यक्ता एव, ते सर्वे । तत् किं पुनस् तन्नामग्रहणेनेत्य् आशङ्क्य सश्लाघं पक्षान्तरम् आहअथवेति । अर्थस् तथैव । यद् वा, मम यो युष्माभिर् अभिस्नेहस् तस्मात् तेनेत्य् अर्थः ।

अकारप्रश्लेषेण अयन्त्रिताशयाः परमसाध्वीत्वात् । यद् वा, मद्विषयकाभिस्नेहेन अयन्त्रिताशयाः । पातिव्रत्येन परपुरुषे सेन्हविषयायोगात् । एवम् उभयथा भावविशेषो निरस्तः, तथाप्य् आगता यत् । अन्यत् समानम् । वस्तुतस् त्व् एवम् औदासीन्यं चातुर्थ्यभङ्ग्या भावविवर्धनार्थम् एव ।

श्लेषार्थश् चायमहो परमानुरकास्व् अपि भवतीषु किम् उद्दीपनगर्भैः प्रार्थनैर् इत्य् आहअथवेति । अभिशब्देन स्नेहस्य सम्यक्त्वोक्त्या मधुरप्रेमैव लक्ष्यते । सामान्यतः सर्वेऽपि प्राणिनो मम प्रीयन्ते यतः, अतः सर्वोत्तमा गोप्यो भवत्यो मदभिस्नेहाद् यन्त्रिताशया वशीकृतचित्ताः सत्यः । किं वा, पत्यादिभयेनास्वच्छन्दा अपि मदभिस्नेहाद् धेतोर् आगता यत् तद् उपपन्नम् एव । सर्वतोऽपि विशिष्टमद्विषयकप्रीतिमत्त्वात् । अत एव आदरेण भवत्य इति । अतोऽधुना मया सह स्वच्छन्दं रमध्वम् इति भावः ॥२३॥

क्रमसन्दर्भः  न व्याख्यातम् ।

प्रीतिसन्दर्भ ३३२  यदि स्वयम् एव भवत्यो मदनुरागेणैवागता न तत्र मत्प्रार्थनापेक्षापि, तदा तद् अतीव युक्तम् आचरितम् इत्य् आहअथवा इति । मम मयि । यदि जन्तुमात्राण्य् एव मयि प्रीयन्ते तदा भवतीनां कामिनीनां कान्तभावात्मक एव सः स्नेहो भवेद् इति भावः ॥२३॥

बृहत्क्रमसन्दर्भः  पुनर् व्रजं यातेत्य् अस्यैवानुकूलं वदतिअथवेत्य् आदि । न वनादिदिदृक्षया समागताः स्म । तद्दर्शनार्थम् एवागताः स्म इति चेत् तदुपपन्नम् एव, मदभिस्नेहयन्त्रितत्वं हि साधूनाम् एव, यतः प्रीयन्ते मयि जन्तवः । प्राणिमात्रम् एव मयि प्रीयते, किं पुनर् भवत्यः । तन् मद्दर्शनं तूपपन्नम् एव । सम्प्रति घोषं यातेत्य् अर्थः । पक्षान्तरेभवत्यो मदभिस्नेहाद् यन्त्रिताशया इति जानीमः, तेनागताश् च । अतोऽतः परं यद् उचितं तदुपपन्नं भविष्यत्य् एव । यतो मयि जन्तवः प्रीयन्ते, प्रीता एव भवन्ति, तद् यूयं यत् प्रीता भविष्यथ, तत् किम् इति । मा घोषं यातेत्य् अर्थः ॥२३॥

रसिकाह्लादिनी  ननु पत्यादिस्नेहत्यागपूर्वकं त्वय्य् अनुरक्तत्वात् त्वां सेवितुम् आगतास् त्वं तु कथम् अस्मान् निवर्तयसीति यथा श्रुतार्थग्रहणेन संरम्भेण रुक्षमुद्राम् अवलम्बमानाः प्रत्याहजन्तुमात्रसाधारण्यनिदर्शनेन स्वस्यौदासीन्यम् आविष्करोति । अथवेति, ननु कथम् अस्मान् अत्राहूय विडम्बयसि ? इति चेत्, तत्राह ।

अथवेति, पक्षान्तरम् । मदभिस्नेहाद् अत्रागता भवत्य इति गौरवोक्तिः, मयि योऽभितः स्नेहस् तस्मात् पत्यादिषु यः स्नेहस् तस्मात् आकृष्य मय्य् अर्पितत्वात् । अत एव यन्त्रिताशया वशीकृतचित्ताः । अतः परमसाध्वीत्वात्, न तु रमणार्थम् आगताः । अथवा, एवं वो मत् मन्निमित्तम्, अभि निःशङ्कं, यथा तथा स्नेहाद् वा”गताः । यतोऽयन्त्रिताशया अस्वाधीनचित्ताः सत्यः, अत एव चित्तनियमनम् उपदिशति चित्तनियमेन कृते सति परपुरुषे मयि भावविशेषम् उदयेन सतीत्वभङ्गो न भविष्यतीति भावः । पूर्वं मनसोऽनियम्ने यज् जातम् एवाधुना मद् अभि मम सम्मुखम् आगता स्नेहात् यन्त्रितो बद्ध आशयश् चित्तं यासां ता तत् वो युष्माकम् उपपन्नं युक्तम् एव जातम् । यतः केनापि न प्रतिबद्धाः ।

यद् वा, वो युष्माकम् अपि उपपन्नं युक्तम् एव यस्य यस्मिन् प्रेमविशेषस् तदन्तिके तस्य गमनम् अयुक्तं न भवतीति । स्वस्याकामत्वं व्यٌजयति, यतो मयि जन्तवः प्राणिमात्राः प्रीयन्ते प्रीतिं कुर्वन्ति ।

ननु, तेषु अङ्गसङ्गं क्रियते प्रयोजनाभावात् मम ब्रह्मचर्यं भवतीभिः श्रुतपूर्वम् एवातो व्याबुध्य यातेतिशब्दोत्थोऽर्थः । इदानीम् अर्थोत्थम् अर्थम् आह । अथवा, तद् यातेति । पूर्वश्लोकोक्तव्रजगमननिषेधम् अबुद्ध्वा क्षिभितदृष्टी सान्त्वयन् सापेक्षत्वं व्यٌजयन् वने रमणं द्रढयति । पद्यार्थस् तु स एव भावार्थो भिन्न एव मम अभि भयरहितः स्नेहप्रसूताख्यश् चतुर्थो रत्याख्यो भावस् तस्मात् तं प्राप्येत्य् अर्थः । यन्त्रिताशयाः मयैव यन्त्रितो निरुद्ध आशयश् चित्तं यासां ताः । चित्ते निरुद्धे स्वत एवागताः । मम चित्तेन भवतीनां चित्तम् आश्लिष्टं, क्षीरनीरवत् । केवलं शरीरमात्रम् अनाश्लिष्टम् । तद् इदानीं रमणं सर्वं सेत्स्यतीति भावः, यस्मात् आगतास् तद् उपपन्नम् । वो युष्माभिर् उचितं कृतम् इति । मनश् चक्रे इति पूर्वं चिन्तनम् एवागमनमात्रं प्रतीक्ष्यमाणेन मया तथां तत् सम्पन्नम् । अतो यावद् आकाङ्क्षं रमणं भविष्यतीति भावः । युक्तार्थत्वे कैमुत्यन्यायेनाहयतो जन्तवः प्राणीमात्राः मम प्रीयन्ते मद्विषयां प्रीतिं कुर्वन्ति, किम् उत मत्प्रेमरत्नमٌजूषा भवत्य इति । तद् उक्तं, को नु राजन्न् इन्द्रियवान् [भा.पु. ११.२.२] इति । प्रीतौइन्द्रियवत्त्वमात्रम् एवाधिकारिविशेषणम् इति ॥२३॥

विश्वनाथः  न व्याख्यातम् ।

 ओ)०(ओ

॥ १०.२९.२४ ॥

भर्तुः शुश्रूषणं स्त्रीणां परो धर्मो ह्य् अमायया ।
तद् बन्धूनां च कल्याण्यः प्रजानां चानुपोषणम् ॥

श्रीधरः दृष्टादृष्टभयप्रदर्शनेन निवर्तयतिभर्तुर् इत्य् आदि श्लोकत्रयेण ॥२४ ॥२५॥

वंशीधरः  शास्त्रसिद्धान्तम् आहदृष्टं भयं राजनिन्दादि, अदृष्टं नरकादि । अमायया अवञ्चनया । तद् बन्धूनां भर्तृबन्धूनां श्वशुरादीनाम् । प्रजानां सन्ततीनां पालनं च परो धर्मः शास्त्रविहितत्वात् । अन्यथा कल्याणं नश्यतीति सम्बुद्ध्याहहे कल्याण्य इति । भर्तुः सर्वपालकस्य मम अमायया नैष्कापट्येन सेवनं परोऽत्युत्तमो धर्मः । मम प्रसादहेतुत्वात् । अमाययानुवृत्त्या वै तुष्यत्य् आत्मप्रदो हरिः इत्य् आद्य् उक्तेः । तद् बन्धूनां देवानां ब्रह्मादीनां च यज्ٌआदिना सेवनं प्रजानां स्थावरजङ्गमानां यथोचितम् अनुपोषणं पौनःपुन्येन पालनं स्थावराणां नित्यं जलादिप्रसेचनेन जङ्गमानाम् अन्नवस्त्रादिप्रदानेनेत्य् अर्थः ॥२४॥

चैतन्यमतमٌजुषा  परिहारम् आहभर्तुर् इत्य् आदि । यात यात, भर्तारः शुश्रूष्यन्ताम् इति विधिः । तत्र निषेधःभर्तुर् इत्य् एकवचनेन स्वस्यैव भर्तृत्वं सूच्यते । भर्तुस् त्रैलोक्यभर्तुर् मम शुश्रूषणं क्रियताम् । मच्छुश्रूषणम् एव परो धर्मः । स्त्रीणां लक्ष्मीणां भवतीनां पूर्ववत् । तद्बन्धूनां तस्य मम बन्धवो भवद्विधा एव । बन्धुशब्दात् स्त्रियाम् उङ्प्रत्ययः । तासाम् अन्योऽन्यासां प्रजानां प्रकृष्टजन्मनां मया सहावतीर्णानाम् इत्य् अर्थः । अनु अन्योन्यं पोषणं प्रतिपालनं च परो धर्मः, यद् भजनं मदुक्तसौहृदं च परो धर्म इत्य् अर्थान्तरम् ॥२४॥

वैष्णवतोषणी  ननु यद्य् अस्माकं भवदभिस्नेहो निश्चितस् तदा भवच्छुश्रूषापि युक्तेक्त्याशङ्क्य धर्मशास्त्रेण भावयतिभर्तुर् इति त्रिभिः । भर्त्र्आदीनाम् एव शुश्रूषादिकं धर्मः, न तु तदितरेषां अस्माकम्, स चान्यधर्मापेक्षया परः । ननु तद् अप्य् अस्माभिर् यथायुक्तं कार्यत एव तत्राहअमाययैवेति । परपुरुषस्य मम भजने सकपटम् एव स्यात् ततः सोऽपि दुष्यद् इति भावः । कल्याण्यो हे साध्व्यस् तद् एव युष्माकम् उचितम् इति भावः । एतच् च कैतवेन प्रोत्साहनम् । वस्तुतस् तूपहास एव तस्य परमधर्मत्वाभावात् ।

एतावान् एव लोकेऽस्मिन् पुंसां धर्मः परः स्मृतः ।
भक्तियोगो भगवति तन्नामग्रहणादिभिः ॥ [भा.पु. ६.३.२२]

इति श्रीधर्मराजवाक्याद् इति ।

श्लेषार्थश् चायम्न केवलं मदभिस्नेहहेतोर् एवोपपन्नम्, अपि तु धर्महेतोर् अपीत्य् आहभर्तुर् इति । अमायया कल्याणीभिर् निजसद्भाववृत्तत्वेनैव, न तु बलाद् आपादितत्वेन । यो भर्ता तस्यैव शुश्रूषणं परो धर्मस् तथा तद्बन्धूनां चेत्य् आदि । अन्यत्र परमधर्मविदा श्रीभीष्मेणावायाः परित्यागाद् धर्मतो भर्तृत्वासिद्धेः । तद् एवं सद्भावावृतत्वेन ते मायया कपटेनैव भर्तारः सद्भाववृत्तत्वेन त्व् अहम् एव सत्यभर्ता भवतीभिः शुश्रूषणीय इत्य् अर्थः ।  अत्र बाल्यम् आरभ्य भवतीनां हृदयम् एव मम् साक्षीति भावः । वस्तुतस् तु स एष एवार्थः स्थापयिष्यते ॥२४॥

बृहद्वैष्णवतोषणी  शुश्रूषं धर्मः । च चामायया शुद्धभावेन धर्मैकापेक्षया वा चेत् तर्हि पर उत्कृष्ट इत्य् अर्थः ।  हि निश्चितम् । तद्बन्धूनां श्वश्रूश्वशुरादीनां च शुश्रूषणम् । तथा प्रजानां पुत्रभृत्यादीनाम् अनुपत्यादिशुश्रूषान्तरं पोषणं च धर्म एव । अमायया चेत् पर एव । चकाराभ्यां द्वयोर् अपि मुख्यतया साम्यम् अपि सूच्यते । कल्याण्यः ! हे साध्व्यः ! तद् एव युष्माकम् उचितम् इति भावः । यद् वा, हे शुभादृष्टवत्यः ! अतो युष्माकम् एव तत् सिध्यतीति भावः । एतच् च कैतवेनैव प्रोत्साहनम् । अन्यत् तैर् व्याख्यातम् । यद् वा, जन्तवः प्रीयन्ते नाम, किं वा आगता यत् तद् युक्तम् एव, किन्तु परमधर्मेणैवाहं लभ्येय, न त्व् अन्यथेति । तम् एव शिक्षामुद्रया बोधयन्न् आहभर्तुर् इति ।

अर्थः स एव, वस्तुतश् चेर्ष्ययोपहास एव । तस्य परमधर्मत्वाभावात् । द्वितीयपक्षेऽपि नर्मैव । तुच्छीकृतचतुर्वर्गश्रवणादिभक्तिसाध्यप्रेमैकलभ्यस्य तस्य पतिशुश्रूषादिबाह्यधर्मेणालभ्यत्वात् । अतस् तस्य धर्मस्य परत्वोक्तिर् अपि, नर्मत एवेति । अत एवोक्तं गीतादौ, सर्वधर्मान् परित्यज्य [गीता १८.६६] इत्य् आदि ।

श्लेषार्थश् चायम्न केवलं भर्तुस् तद्बन्धूनां मद्विधानां च शुश्रूषणं परो धर्मः । यद् वा, हे कल्याण्यः ! परमवैष्णव्यः ! स्त्रीणाम् अन्यासां प्राकृतयोषिताम् एव धर्मः, न तु सर्वस्त्रीवर्गश्रेष्ठानां युष्माकं भक्तौ प्रवृत्तानां अपि स्वधर्मानादरात् तथोक्तन्त्यक्त्वा स्वधर्मं चरणाम्बुजं हरेः [भा.पु. १.५.१७] इत्य् आदिना, एतत् तु हरिभक्तिविलासे एकान्तिलक्षणादौ बहुशो विवृतम् एवास्ति ।

यद् वा, भर्तुर् जगत्पतेर् मम । किं वा, परमात्मत्वात् तत्त्वतो भर्ताहम् एव, तस्य । यद् वा, वृष्ट्यादिभ्यो गोष्ठादिरक्षणात् साक्षाद् अहम् एवात्रत्यानां सर्वेषां भर्ता तस्य, अप्यर्थे चशब्दः । किं वक्तव्यम् ? भर्तुर् मम शुश्रूषणम् इति । मद्बन्धूनां श्रीनन्दबलदेवादीनाम् अपि तत् शुश्रूषणम् । तथा प्रजानां मद्भृत्यानां श्रीदामादीनां श्रीनन्दगृहदासादीनाम् वा । किं वा, सामान्यतः सर्ववैष्णवानां अनुपोषणम् अपि परो धर्मः । अन्यत् समानम् ।

अतः शुद्धभावेन मम सेवा क्रियताम् इति । यद् वा, अतोऽत्रागता यत् तद् युक्तम् एवेति भावः । किं च, श्रीभगवतो रसोपयुक्तेऽर्थे प्रयुक्ताम् अपि वाचं बहवोऽर्था अनुवर्तन्ते, तत्रैश्वर्यरूपोऽयम् अर्थः । यद् वा, धर्मरहस्यसारसर्वस्वं शृणुतेति परमार्थम् एव नर्मणैवाहभर्तुर् इति त्रिभिः ।

व्रजस्त्रीणां युष्माकं भर्तुः शुश्रूषणम् अधर्मः पापम् अमायया तु परोऽधर्मो महापापम् एव, भक्तिपराणां श्रवणादिभक्तिरूपस्वधर्मपरित्यागेन पतिसेवादिपरधर्मप्रवृत्त्या महानर्थोत्पत्तेः । तथा चोक्तं गीतासु, स्वधर्मे निधनं श्रेयः परधर्मो भयावः [गीता ३.३५] इति । यद् वा, अकारो विष्णुर् अहम् एव । तस्मिन् मयि मायया भक्त्यादित्यागेन वञ्चनया यद् भर्तुः शुश्रूषणम् इति । अन्यत् समानम् ।

भगवद्भक्तिहीनानां सर्वकर्मणो वैफल्याद् वैपरीत्याच् च । तथा चोक्तं बृहन्नारदीये

किं वेदैः किम् उ शास्त्रैर् वा किं वा तीर्थनिषेवणैः ।
विष्णुभक्तिविहीनानां किं तपोभिः किम् अध्वरैः ॥

स्कान्दे च रेवाखण्डे

धर्मो भवत्य् अधर्मोऽपि कृतो भक्तैस् तवाच्युत ।
पापं भवति धर्मोऽपि तवाभक्तैः कृतो हरे ॥ इति ।

एतच् च भक्तिविलासे श्रीवैष्णवमाहात्म्यादौ व्यक्तम् एव ॥२४॥

क्रमसन्दर्भः  किं वा प्रार्थनापक्षे भर्तुर् इत्य् अमाययामिथ्यात्वेनैव यो भर्ता, तस्य कौमारम् आरभ्य भवतीनां मय्य् एव, न तु तत्कान्तभाव इति मिथ्यैव भर्तुर् इत्य् अर्थः । कन्यवैमत्येन बलात् पतित्वाभावात् परमधर्मविदा श्रीभीष्मेणाम्बायाः परित्यागाद् इति भावः ॥२४॥

प्रीतिसन्दर्भ ३३२  ननु भर्तृशुश्रूषणपरित्यागे स्त्रीणां दोषस् तत्राहभर्तुः शुश्रूषणम् इति । अमायया यो भर्ता तस्यैव शुश्रूषणं परो धर्मः । तथा तद्बन्धूनां च । युष्माकं तु अनुपभुक्तात्वेन लक्ष्यमाणानां दाम्पत्यव्यवहाराभावात् केनापि माययैव तत् कल्पितम् इति लक्ष्यते । ततो न दोष इति भावः ॥२४॥

बृहत्क्रमसन्दर्भः  पुनः, तद् यात मा चिरं घोषं [भा.पु. १०.२९.२२] इति यद् उक्तं, तद् अनुकूलं वक्तिभर्तुर् इत्य् आदि सुगमम् । पक्षे, भर्तुर् ममेत्य् अर्थः । एकवचनप्रयोगात् । अमायया अकैतवेन । हि निश्चितम् । हे कल्याण्यः ! तस्य मम बन्धूनां मत्सुहृदां प्रजानां प्रकृष्टजन्मनाम् अनुपोषणम् अन्योन्यपरिपालनं च धर्मः परमः । मच्छुश्रूषणम् अन्योन्यप्रीतिश् चेति द्वयं परमो धर्म इति वाक्यार्थः । तेनान्योन्यसौहार्दपुरःसरं मच्छुश्रूषणम् एव कुरुतेति भावार्थः ॥२४॥

रसिकाह्लादिनी  इदानीं श्रुतिरूपा यूथमुख्याः प्रति भावजिज्ٌआसार्थं धर्मनिरूपणम् आह । बृहद्वामनपुराणे भृगुं प्रति ब्रह्मवाक्यं

न स्त्रियो व्रजसुन्दर्यः पुत्र ताः श्रुतयः किल ।
नाहं तेन चानन्तो न च श्रीस् तत्समा क्वचित् ॥ इति ।

भर्तुर् इति भर्तुः पोषणकर्तुर् लौकिकस्य पत्युः शुश्रूषणं प्रजानां पुत्रकन्यादासदासीनां तद् अनु यथोचितं शुश्रूषणं धर्मः । हे कल्याण्यः ! मङ्गलरूपाः ! अहं तु लौकिकपतिर् न भवामि, स्त्रीणां ये देवताराधनादयो धर्मोक्ताः, तदपेक्षया पतिशुश्रूषणं धर्मस्योत्कृष्टत्वं, न तु भगवद्धर्मापेक्षयोत्कृष्टत्वम् । अतो निरपेक्षस्योदासीनस्य च मम भजनेन तदसिद्धेः ।

वास्तवम् अर्थम् आहभर्तुः शुश्रूषणं स्त्रीणां साधारणस्त्रीणाम् एव परः श्रेष्ठो धर्मः, न तु मतिप्रियाणां भवतीनाम् । हे कल्याण्यः ! शुभरूपाः ! भवतीनां मदाराधनम् एव परमो धर्मः । यस् त्व् अलौकिको भर्ता रसपोषणकर्ता अहम् एव, लौकिकपत्यादीनां शुश्रूषणस्य परमधर्मत्वाभावात् । अतस् तेष्व् अनिष्टनिवारणसामर्थ्याभावाद् भर्तृत्वं तद्वधूनां बन्धुत्वं पारिभाविकम् एव, तद् उक्तम् अत्रैव

गुरुर् न स स्यात् स्वजनो न स स्यात्
पिता न स स्याज् जननी न सा स्यात् ।
दैवं न तत् स्यान् न पतिश् च स स्यान्
न मोचयेद् यः समुपेतमृत्युम् ॥ [भा.पु. ५.५.८] इति ।

तस्मान् मच्छुश्रूषणं परो धर्मस् तद्वधूनाम् । तस्य मम बन्धवो मत्सहचराः । यद् वा, मम बन्धवो वैष्णवाः, तेषाम् अपि शुश्रूषणे पर्यवस्यति । तद् उक्तं,

साधवो हृदयं मह्यं साधूणं हृदयं त्व् अहम् ।
मदन्यत् ते न जानन्ति नाहं तेभ्यो मनाग् अपि ॥ [भा.पु. ९.४.६४] इति ।

यद् वा, भर्तुः पालकस्य मम शुश्रूषणं प्रियाचरणं रमणम् इति यावत् स्त्रीणां मत्प्रियाणां भवतीनाम् अमायया अप्रतारणेन चेद् भवति, तर्हि परो धर्मः । प्राकृतस्य भर्तुः शुश्रूषणं स्त्रीणां भवतीनाम् अमायया अकृपया स्नेहाभावेन चेद् भवति, तदा परो धर्मः स्यात् । कृपा दम्भयोर् माया इति विश्वः । स्नेहस्य मयि निर्बन्धत्वात् । तद् उक्तम्

विषयाविष्टचित्तानां कृष्णावेशः सुदूरतः ।
वारुणीदिग्गतं वस्तु व्रजन्न् ऐन्द्रीं किम् आप्नुयात् ॥ इति ।

किं चत्यक्त्वा स्वधर्मं चरणाम्बुजं हरेः [भा.पु. १.५.१७] स्वधर्मत्यागेन मच्छुश्रूषणं स्वधर्मत्वं यदा स्वीक्रियते, तदा अधर्मत्यागेन मदाराधनस्य को वा धर्मत्वं स्वीकुर्यात् ? न ह्य् अधर्मत्यागेन धर्मो भवति, केनाप्य् अभुपगतं शक्यते ।

ननु लोकप्रतीत्या पत्यादिशुश्रूषणस्य धर्मत्वं श्रूयते ? सत्यम्, तथापि स्वधर्मत्यागपूर्वकमद्भजनस्य परमधर्मत्वं प्रसिद्धेः । तद् उक्तं गीतायांसर्वधर्मान् परित्यज्य माम् एकं शरणं व्रज [गीता १८.६६] इति मयैवोक्तत्वात् । यतः पत्यादिषु स्नेहस्य त्यक्तात् त्यागदर्शनलिङ्गेन तस्मान् मच्छुश्रूषणम् एव भवतीनां मुख्यो धर्मः ।

यद् वा, तद्बन्धूनां तस्य मम बन्धूनां मत्सहचरीणां सखीनां शुश्रूषणम् आनुकूल्येनानुरٌजनं तदनु प्रजानाम् अप्य् अनुरक्तानां दासीनां मनोऽनुरٌजनं भवतीनां परमो धर्म इति । किं च, मच्छुश्रूषणस्य त्यागेनेतरधर्माचरणस्य कुत्राप्य् अश्रूयमाणत्वात् । अतः सापेक्षेऽपि रमणानुकूलव्यापारकर्त्रीभिर् भाव्यम् इति अर्थोत्थार्थ इति ॥२४॥

विश्वनाथः  अथवेति हन्त मया वृथैवैतान्य् आगमनकारणानि कल्पितान्य् अधुनैव कारणम् अवगतम् इत्य् आहमयि योऽभि सर्वतोभावेन स्नेहस् तस्मात् यन्त्रिताशयाः वशीकृतचित्ताः, अत एवागताः, तद् उपपन्नं, मद्दर्शनलाभात् सिद्धं, यतो मयि जन्तवः प्राणिमात्राणि प्रीयन्ते इत्य् औत्पत्तिकं मे सौभाग्यं, न त्व् औपायिकम् इति भावः । तेन भवत्यो मयि प्रीतिसामान्यवत्य एव, न तु कामोपाधिकप्रीतिविशेषवत्य इति ध्वनितम् ।

पक्षे, मदभिस्नेहः कान्तभावमयं प्रेमा, तस्माद् धेतोर् यन्त्रीकृत आशयो याभिस् ताः, भवतीनां मनसा यन्त्रेणैवाहम् आकृष्टो वर्ते इत्य् अर्थः । तत् आगमनम् उपपन्नम् उचितम् एव, न तूपपत्तिरहितम् इत्य् अर्थः । मयि जन्तवोऽपि प्रीयन्ते, किम् उत भाववत्यो भवत्य इति भावः ।

ननु भवदभिस्नेहवत्यो वयं भवाम इति चेज् जानासि तर्हि "तद् यात गोष्ठम्" इति मुहुः किं ब्रवीषि ? न हि स्नेहाशयो जनः स्नेहविषयं जनं त्यक्तुं शक्नुयात् । सत्यं येन धर्मः सिद्ध्येत् तद् एव स्नेहवतापि व्रजजनेन कर्तव्यम् इति शास्त्रमत एतद् ब्रवीमि, इत्य् आहभर्तुर् इति । पर उत्कृष्टः, अमाययेति, न तु पुंश्चलित्वे सतीत्य् अर्थः । तद्बन्धूनां श्वश्र्वादीनाम् ।

पक्षे, स्त्रीणां प्रस्तुतत्वात् स्त्रीविशेषाणां व्रजसुन्दरीणां भवतीनाम् इत्य् अर्थः । भर्तुः शुश्रूषणं परो धर्मः, न त्व् आत्मीयः । अतः स नानुष्ठेय इति भावः । यद् उक्तं

विधर्मः परधर्मश् च आभास उपमा छलः ।
अधर्मशाखाः पञ्चेमा धर्मज्ٌओऽधर्मवत् त्यजेत् ॥ [भा.पु. ७.१५.१२] इति ।

मम विष्णुत्वाद् भवतीनां च वैष्णवीत्वान् मद्भजनम् एव भवतीनां स्वधर्मोऽन्यस् तु परधर्म एव । धर्मान् सन्त्यज्य यः सर्वान् मां भजेत स तु सत्तमः [भा.पु. ११.११.३२] इति धर्मान्तरत्यागपूर्वकस्य मद्भजनस्य विधिर् इति भावः ॥२४॥

 ओ)०(ओ

॥ १०.२९.२५ ॥

दुःशीलो दुर्भगो वृद्धो जडो रोग्य् अधनोऽपि वा ।
पतिः स्त्रीभिर् न हातव्यो लोकेप्सुभिर् अपातकी ॥

श्रीधरः  फल्गु तुच्छम् । कृच्छ्रं दुःसम्पाद्यम् । औपपत्त्यं जारसौख्यम् ॥२६॥

वंशीधरः  पत्युः दौःशील्यादिसत्त्वेऽपि स्त्रीभिस् त्यागो नोचित इत्य् आहदुःशील इति । दुःशीलः कलहादिज्ٌआनसम्पन्नः । दुर्भगः निर्वीर्यः, कान्तिहीनो वा । वृद्धः प्रवयाः । जडः कर्तव्याकर्तव्यज्ٌआनहीनः । रोगी भग्नाङ्गोऽल्पाङ्गो वा । यद् वा, कुष्ठादिव्याध्यार्तः । दौशल्यादिसत्त्वेऽपि ब्रह्महत्यादिपञ्चमहापातकरहितश् चेत् तर्हि शुचिर् एवेति । आ शुद्धेः सम्प्रतीक्ष्यो हि पतिः पातकदूषितः इति याज्ٌअवल्क्योक्तेः । लोकेप्सुभिः स्वर्गादिफलेच्छुभिः ।

पक्षे, एतादृशोऽप्य् अहं चेत् तर्हि न त्याज्यः । पातीति पतिः तद्वत्त्वात् । किं वा, पतिर् व्रजवासी युष्माभिर् न हातव्यो न गन्तव्यः । ओहाङ् गतौ ॥२५॥

चैतन्यमतमٌजुषा  दुःशील इत्य् आदि । लोकेप्सुभिर् एव, न तु मदीप्सुभिः मदीप्सवस् तु माम् एव भजन्ति लभन्ते च । यान्ति मद्याजिनोऽपि माम् [गीता ९.२५] इतिवत् ॥२५॥

वैष्णवतोषणी  ननु परोपदेशपण्डित ! सर्वथा पतयः त्यक्ता एवाधुना किं तदीयशुश्रूषाद्युपदेशेन ? तत्राहुःदुःशील इति । दुःशील चौर्यादिरतः । दुर्भगः भागादिहीनः, निष्फलोद्यम इत्य् अर्थः । वृद्धः जराभिभूतः । जडः कर्मादिषु सामर्थ्यहीनः । रोगी महारोगग्रस्तः । अधनोऽतिदरिद्रः, निजोदरभरणेऽप्य् असमर्थ इत्य् अर्थः । अपिशब्दस्य प्रत्येकम् अन्वयः । दौःशील्यादियुक्तोऽपि न हेयः, व्रजवासी तु सर्वसद्गुणयुक्त एवेति कथं त्याज्यः स्यात् ? इत्य् अपिशब्दार्थः । लोकेप्सुभिः लोकद्वयापेक्षावतीभिः । अन्यथा इहलोके परत्र च दुःखम् एवेत्य् अर्थः । तत्र च पातक्य् एव परित्याज्य इत्य् आहअपातकीति । पातकं पतनहेतुः पापविशेषः । तथा च स्मृतिःपतिं त्व् अपतितं भजेत् इति । अतोऽत्रत्यानां सर्वेषां अपि पापमात्राभावान् न हातुं योग्य एवेति भावः । वस्तुतस् तु तासां निश्चितेऽपि दृढभावे उत्कण्ठावर्धनार्थम् एव तथोक्तम् इति ।

श्लेषार्थश् चायम्तस्मात् वस्तुतोऽहम् एव पतिर् इति स्थिते, दुःशीलेत्य् आदि वचनानुसारेण तत्तद्दोषयुक्तोऽपि पतिर् न हातव्य इति स्थिते, निखिलकल्याणगुणयुक्तः पतिर् अहं कथं हातव्यः ? ते पुनस् तत्तद्दोषयुक्ता न च पतय इति कथं न हातव्या इत्य् आहदुःशील इत्य् आदि ॥२५॥

बृहद्वैष्णवतोषणी  ननु परोपदेशपण्डित ! सर्वथा पतयः परित्यक्ता एव । अधुना किं तदीयशुश्रूषाद्युपदेशेन ? तत्राहुःदुःशील इति । दुःशील चौर्यादिरतः । दुर्भगः भाग्यादिहीनः, निष्फलोद्यम इत्य् अर्थः । वृद्धो जराभिभूतः । जडः कर्मादिषु सामर्थ्यहीनः । रोगी महारोगग्रस्तः । अधनोऽतिदरिद्रः, निजोदरभरणेऽप्य् असमर्थ इत्य् अर्थः । अपिशब्दस्य प्रत्येकम् अन्वयः । दौःशील्यादियुक्तोऽपि न हेयः, व्रजवासी तु सर्वसद्गुणयुक्त एवेति कथं त्याज्यः स्यात् ? इत्य् अपिशब्दार्थः ।

दुःशील इत्य् आदीनां यथोत्तरम् अधमत्वं द्रष्टव्यम् । तत्र दुःशीलात् दुर्बलात् दुभगोऽधमः, दैवकृतत्वेन दौर्भाग्यस्यापरिहार्यत्वात् । तस्मात् अपि वृद्धः, वृद्धत्वस्य सर्वशक्तिह्रासात्, कामिनीनां प्रायोऽप्रियत्वाद् गृहकर्माद्यसिद्धेश् चाधमत्वम् एव । तस्मात् अपि जडो धर्माधर्माज्ٌआनेन सत्कर्मसाधनाशक्त्या च सर्वदोषसम्भवात् । तस्मात् अपि रोगी सघृणादिना सर्वलोकैः सदानादरात् । तस्मात् अप्य् अधमः क्षुद्वैकल्येनाशेषगुणमर्यादादिलोपाद् इति दिक् । स्त्रीभिर् इति तासां पत्येकगतित्वात् । अतः सेवकैः कदाचिद् धेयोऽपीति सूचितम् ।

लोकेप्सुभिः लोकद्वयापेक्षावतीभिः । अन्यथा इहलोके दुष्कीर्त्यादिकम्, परत्र च नरकादिकम् इत्य् अर्थः । तत्र च महापापरत एव परित्याज्य इत्य् आहअपातकीति । तथा च स्मृतिःपतिं त्व् अपतितं भजेत् इति । अतोऽत्रत्यानां सर्वेषाम् अप्य् अपातकित्वान् न हातुं योग्य एवेति भावः । वस्तुतस् तु पश्चात् कदाचित् कुतोऽपि धर्मादिविचारे सति स्वविषयकभावविशेषे शैथिल्यं सम्भवेद् इति । तन्निरसनेन स्वयम् एवादौ धर्मश्रावणेन तासां भावो दृढीकृत इति ।

यद् वा, इदम् अपि पूर्ववन् नर्मैव तद्भजनापेक्षया सौशील्यादिषड्गुणयुक्तस्यापि पत्युर् हेयत्वात् तन् निरूपितम् एव ।

श्लेषार्थश् चायमापद्भ्यः पातीति पतिर् अहं दौःशील्यादियुक्तोऽपि सन् । तथा अपातकी धर्माद् अपतितोऽपि सन् । लोकद्वयेप्सुभिर् अपि पतिपुत्रादीच्छुभिर् अपि वा, स्त्रीभिर् व्रजाङ्गनाभिर् युष्माभिर् न हातुं योग्य एव । किन्त्व् आलिङ्गनादिना सदा सङ्गम्य एवेत्य् अर्थः । अहं तु न तादृशो भवाम्य् एव, सर्वसद्गुणवत्त्वेन युष्मदेकप्रियत्वेन च तद्वैपरीत्यात् । यूयं च मदपेक्षया लोकानपेक्षिका एव, तद् अधुनापि कथं नालिङ्ग्येयेति भावः ।

यद् वा, प्राकृतस् तादृशषड्दोषयुक्तोऽपि पतिर् न हेयः । अहं तु तत्त्वतः पतिर् एव, साक्षात् षड्गुणैश्वर्ययुक्तश् च, कथं हेयः स्याम् ? इति । सर्वत्यागेन यूयम् आगता यत् तद् उपपन्नम् एव ।

यद् वा, लोकेप्सुभिर् एव न हातव्यः । परमार्थेप्सुभिस् तु सौशील्यादियुक्तोऽपि अपातक्य् अपि हातव्यः । भवत्यस् तु मयि परमानुरागाकृष्टत्वाल् लोकद्वयमर्यादातिगा एवेति भावः । तत्र सिद्धान्तो लिखित एव ।

यद् वा, गोपेभ्योऽभ्यसूयन्न् आहस्त्रीभिर् व्रजस्त्रीभिर् अपातक्य् अपि दुःशीलादिरूपः पतिर् न हातव्यो न गन्तव्यः, ओहाङ् गतौ इति । अस्य दुःशीलः क्रोधनः, दुर्भगः कुरूपः, वृद्धो जीर्णः, जडो मूर्खः, रोगी सदा व्याधितः, अधनो बहुगोधनहीनः, लोकेप्सुभिर् मल्लोककामाभिः ॥२५॥

क्रमसन्दर्भः  एवम् एव दुःशील इत्य् आदि योज्यम् ॥२५॥

प्रीतिसन्दर्भः ३३२  अङ्गीकृत्यापि पतित्वं प्रकारान्तरेण तत्सेवां स्मृतिवाक्यद्वारापि परिहरति दुःशीलः इति । अपातक्य् एव न हातव्यः । ते तु पातकिन एवेति सासूयो भावः ॥२५॥

बृहत्क्रमसन्दर्भः  पुनस् तेनैव क्रमेणार्थद्वयं प्रकाशयतिदुःशील इत्य् आदि । प्रकृतपक्षे सुगमम् । तस्माद् घोषं गत्वा पतीन् एव शुश्रूषध्वम् इति भावः । पक्षेलोकेप्सुभिर् इवेदम्, न तु मदीप्सुभिः । मदीप्सुभिस् तु पतीन् हित्वाप्य् अहम् एव भजनीयः । ममैव वास्तवपतित्वात् । तस्मान् मा घोषं व्रजत, इहैव हित्वा मां भजतेत्य् अर्थः ॥२५॥

रसिकाह्लादिनी  आत्मशुश्रूषणं त्याजयित्वा पत्यादिशुश्रूषणम् उपदिशति शाब्दप्रतीत्या मन्यमाना पित्ताक्रान्तः रसनायां सितां त्याजयित्वा कनाप्रयोगं कुर्वन्न् इवेति किम् अस्मान् क्षारम् इवार्पयन् दुःखीकरोतीति वीक्षमाणाः प्रति आत्मशुश्रूषणं द्रढयितुं पुनर् अपि तम् एव धर्मं कथयति । फलादर्शनात् वृद्धः वयःपरिणामवान्, कर्मकरणैः शिथिलः, मूढत्वात्, रोगी राजरोगाक्रान्तः, पूर्वजन्मनि महापातकीत्वात्, ब्रह्महा क्षयरोगाद् इति स्मृतेः । अधनः दरिद्रः निजोदरभरणेऽप्य् अपर्याप्तत्वात् । षट्दोषयुक्तोऽपि पतिश् चेत् पालकश् चेत् तदा स्त्रीभिर् अन्याभिः लौकिकीभिर् न त्याज्यः, तेन स्वत एव त्यक्ताभिर् अपि । अपिशब्दः, यतो लोकेप्सुभिः लोकद्वयम् इच्छतीभिः, इह लोके निन्दाश्रवणात्, परलोके नरकदुःखश्रवणाच् च । महापातकसम्बन्धश् चेत् तदा त्याज्य एवेत्याहअपातकी चेत् न त्याज्यः, पातकी त्याज्यः । तथा भवतीनां पतयस् तु नैवं विधाः, किन्तु सुशीलाः, शुभगाः, तरुणाः, कर्मकरणे दक्षाः, अरोगाः, बहुगोधनधान्ययुक्ताः, भवतीषु सस्पृहा अपातकीनश् च । ते कथं त्याज्याः ? एकस्यापि दोषस्य सद्भावे सर्वथा उचितो नान्यथेति । अन्यच् च सदा निरपेक्षे औदासीन्ययुक्तेऽप्य् अनुरागो नोचित इति भावः ।

इदानीं वास्तवम् अर्थम् आहदुःशील इत्य् आदि षट्दोषयुक्तोऽपि पतिः स्त्रीभिः साधु कुर्वतीभिर् भवतीभिर् न हातव्यः, किम् उताहं सुशीलत्वादिगुणयुक्तः । अन्यैः षड्गुणैः युक्तत्वात् मुख्यपतिर् अहम् एवातिवृष्ट्यादिभयनिवारणसमर्थत्वात् । युष्मत्सदृशीभिर् मत्सदृशः पतिर् न हातव्यः । पातकीत्य् अस्यायम् अभिप्रायःव्रजे पापमात्रस्थायिसम्भावना नास्ति, किम् उत महापातकसम्भवः । सत्यां निषेधः सम्भवतीति । तदुक्तं

अवैष्णवनमस्कारा दयमाना जनार्दने ।
वैष्णवे कलहाच् चैवं पतन्तीह न संशयः ॥

ता वर्यमाणा इत्य् उक्त्वा कलहेन निवारणे जाते इति कलहात् पातकसञ्चारो जातः । मत्प्रणवितानां निवारणात् मदीर्ष्याकुलत्वात् ममाप्ययमानो महापातकसञ्चारो जातस्, तस्मात् सर्वथा त्याज्या एवेति लोकेप्सुभिः । लोक्यते प्रकाश्यते इति लोको रमणानन्दप्रकारस् तदिच्छुभिर् युष्माभिः निजाभीष्टप्रदः पतिर् अहं न हातव्यः, किं तु दयालुना मया सह रमध्वम् इति गूढोऽभिप्राय इति ॥२५॥

विश्वनाथः  ननु भवदभिस्नेहवतीनाम् अस्माकम् अननौरूपाः प्रतिकूलशीला अरोचकास् ते पतयः कथं सेव्या भवन्त्व् इत्य् अत आहदुःशील इति । अपातकीति, पतिस् त्व् अपतितं भजेत् इति स्मृतेः । पतनहेतुपातकवान् एव पतिस् त्याज्य इत्य् अर्थः । लोकेप्सुभिः पतिलोकसुखवाञ्छावतीभिः ।

पक्षे, लोकेप्सुभिः इहलोके परलोके चातिक्षुद्रकीर्तिसुखाद्यपेक्षावतीभिर् एव न हातव्यः, युष्माभिस् तु लोकद्वयाय जलाٌजलीर् दत्त्वा मन्माधुर्यसुखवारिधौ खेलन्तीभिः प्रथमत एव पतिस् त्यक्त एव ॥२५॥

 ओ)०(ओ

॥ १०.२९.२६ ॥

अस्वर्ग्यम् अयशस्यं च फल्गु कृच्छ्रं भयावहम् ।
जुगुप्सितं च सर्वत्र औपपत्यं कुलस्त्रियाः ॥

श्रीधरः फल्गु तुच्छम् । कृच्छ्रं दुःसम्पाद्यम् । औपपत्त्यं जारसौख्यम् ॥२६॥

वंशीधरः  कामस्य पुरुषार्थत्वेन पतिदोषेण तदप्राप्त्या जन्मनो नैष्फलापनुत्तये प्रकारान्तरेण किं जन्मसाफल्यं न कार्यम् इति चेत्, तत्र बाधकम् आह । चोऽवधारणे । उपपतिःपत्युः प्रतिनिधिर् उपपतिर् जारः, जारस् तूपपतिः समौ इत्य् अमरः । तत्सम्बन्धि कर्म ग्राम्यलक्षणं तत्कुलस्त्रियाः सर्वत्र पत्युर् उत्तमाधममध्यमेषु पुरुषेषु जुगुप्सितं गर्हितम् एवेत्य् अन्वयः । कथम् ? तद् उच्यतेअस्वर्ग्यं स्वर्गविरोध्य् एव, प्रत्युत सप्तसूर्म्यादियातनाप्रदम् । किं च, अयशस्यम् इहामुत्र दुष्कीर्तिकरम् । तथापि न बहुलं फल्गु तुच्छफलम् । अल्पकालविषयत्वात् कादाचित्कत्वेनेत्य् अर्थः । कृच्छ्रम् इति व्याख्यातं स्वामिपादैः । दुःसम्पाद्यम् इति कर्तुर् अतिश्रमसाध्यत्वात् । भयावहं मरणादिभयकरम् । निधुवने तत्पत्यादिसमागमादिनेत्य् अर्थः ।

पक्षे, उप समीपे पतिर् यस्याः सोपपतिस् तस्या भवस् तत्त्वम् । अष्टयामं पतिसामीप्यम् । कु कुत्सितं लात्य् आददातीति कुला सा चासौ स्त्री च तस्या एव, न तु मन्निष्ठानां युष्माकम् । ताराहल्यादीनां तु व्यभिचाराद् अप्य् औपपत्यं जुगुप्सितं न जातं, पुनः पतिभिर् अङ्गीकरणाद् इति ॥२६॥

चैतन्यमतमٌजुषा  पतित्यागस् तु महद्दूषणम् इत्य् आशङ्क्याहअस्वर्ग्यम् इत्य् आदि । सर्वत्र प्रपञ्चे, सर्वशब्दोऽत्र विश्वपरः । सर्वत्र ब्रह्मादिपर्यन्तेऽपि उपपत्यम् अस्वर्ग्यम् अयशस्यादि, सर्वातीते मयि तु न तथेति द्वितीयोऽर्थः । मम उपपत्यं नास्ति, पतिर् एवाहम् इति भावः । तथा च लक्ष्मीःत्रियो व्रतैस् त्वा हृषीकेश्वरं स्वतो ह्य् आराध्य [भा.पु. ५.१८.१९], स वै पतिः स्याद् अकुतोभयः स्वयं [भा.पु. ५.१८.२०] इत्य् आदि ॥२६॥

वैष्णवतोषणी  ननु श्रीव्रजयुवराज भवदाज्ٌअया नैव पतयस् त्याज्याः, किं तु सदा नाम्नैव तेषां पतित्वं पतित्वव्यवहारस् तु त्वया सहैवास्ताम् इत्य् आशङ्क्य तासां दीर्घाभीष्टनिन्दनेन परमाप्रियम् अवहित्थया साभ्यसूयम् इवाहअस्वर्ग्यम् इति ।

अस्वर्ग्यं सर्गप्राप्तौ प्रतिकूलम् । अयि कामिन्यः ! दृष्टत्वाभावान् मास्तु स्वर्गापेक्षा । इहलोके यशोऽपेक्षा त्व् अस्त्य् एव तद्बाधकं चेत्य् आहअयशस्यम् इति । पूर्वसञ्चितयशसोऽपि लोपकम् ।

ननु सुगुप्तम् एवैतत् को नाम जानातु ? तत्राहतथापि फल्गु तुच्छम् अस्थिरत्वात् । ननु भो अच्युत ! त्वया सहास्माकं तत् सुस्थिरम् एव, तत्राहतथापि कृच्छ्रं दुःसाध्यम् । ननु स्वैरसिंह ! व्रजे श्रीवृन्दावने च स्वच्छन्दविहरणात् सुखसाध्यम् एव, तत्राहतथापि भयं परलोकात् कदाचित् स्वाम्यादिभ्यश् च तत् आ सम्यग् वहति प्रापयतीति तत् ।

ननु अमृतनिर्मञ्छनीयमधुराधर ! त्वदपेक्षयास्माभिः सर्वम् उपेक्षितम् एवेति । कुतोऽपि न भयं, तत्राहतथापि सर्वत्र स्वदेशपरदेशयोर् व्यवहारपरमार्थयोश् च जुगुप्सितं निन्दितम् । हि निश्चितम् ।

ननु तत्त्वज्ٌएन्द्र ! निजाभीष्टसिद्ध्या जुगुप्सापि सुसहैव, तत्राहकुलस्त्रिया इति । जाताव् एकत्वम् । कुलकलङ्कतोऽपि कुलस्त्रीणां परमानुचितम् इति सर्वथा परिहार्यम् एवेति भावः । वस्तुतस् तु पूर्ववद् उत्कण्ठावर्धनार्थम् एवेति ।

श्लेषार्थश् चायम्पूर्ववद् एव धर्मोपात्तः पतिस् तद्विपरीतस् तूपपतिर् इति । अथ च लोकेऽप्य् अन्यथा प्रसिद्धम् आलक्ष्य स्मृतिवाक्यम् इदं छलार्थतया नर्म व्यٌजयति । उप समीपे पतिर् यस्याः सा उपपतिस् तस्या भाव औपत्यम् । पत्युः सामीप्यम् इत्य् अर्थः । तत् सर्वथास्वर्ग्यादिदोषयुक्तम् इति । एवं भर्तुः शुश्रूषणम् इत्य् अत्र परः सर्वाधिक एवाधर्म इति व्याख्येयम् ॥२६॥

बृहद्वैष्णवतोषणी  ननु श्रीव्रजयुवराज ! भवदाज्ٌअया नैव पतयस् त्याज्याः, किं तु नाम्नैव खलु तेषां पतित्वं । पतित्वव्यवहारस् तु त्वया सहैवास्ताम् इत्य् आशङ्क्य तासां दीर्घाभीष्टनिन्दनेन परमाप्रियम् अवहित्थया साभ्यसूयम् इवाहअस्वर्ग्यम् इति । सर्गाप्तौ प्रतिकूलम्, किं वा पूर्वपुण्यार्जितस्वर्गनाशकम् इत्य् अर्थः । अयि कामिन्यः ! अदृष्टत्वान् मास्तु स्वर्गापेक्षा । लोके यशोऽपेक्षा त्व् अस्त्य् एव । तद्बाधकं चेत्य् आहअयशस्यम् इति । पूर्वसञ्चितयशसोऽपि लोपकम् इत्य् अर्थः ।

ननु लोकातीत ! सुगुप्तम् एतत् को नाम जानातु ? तत्राहफल्गु तुच्छम् अस्थिरत्वात् । ननु भो अच्युत ! त्वया सहास्माकं तत् सुस्थिरम् एव, तत्राहकृच्छ्रं दुःसाध्यम् इत्य् अर्थः । ननु स्वैरसिंह ! व्रजे श्रीवृन्दावने च स्वच्छन्दविहरणात् सुखसाध्यम् एव, तत्राहभयं स्वाम्यादिभ्यो नरकादिभ्यश् च, तद् आ सम्यग् वहति प्रापयतीति तत् ।

यद् वा, लोके परमार्थेऽपि जुगुप्सितं निन्दितम्, लज्जाकरत्वाद् घृणावहत्वाद् वा । हि निश्चितम् । ननु तत्त्वज्ٌएन्द्र ! निजाभीष्टसिद्ध्या जुगुप्सापि सुसह्यैव, तत्राहकुलस्त्रिया इति । जाताव् एकत्वम् । कुलकलङ्कतस् तत्स्त्रीणां परमानुचितम् इति सर्वथा परिहार्यम् एवेति भावः । वस्तुतस् तु पूर्ववद् स्वविषयकभावदार्ढ्यार्थम् एव ।

श्लेषार्थश् चायमप्यर्थे चकारः । अस्वर्ग्यादिरूपम् अप्य् औपपत्यं कुलस्त्रिया अपि भवत्य् एव । ताराहल्यादीनाम् अपि तच्छ्रवणात् । अतः साधारण्यापत्त्या दोषविशेषो नास्तीति भावः । किं च, कुत्सितं लाति आदिदातीति कुला या स्त्री, तस्या एवास्वर्ग्यादिकम् । युष्माकं तु निखिलसर्वस्वसारं मद्भावम् आददानानां तन् नेति, तात्पर्यंएण नर्म च ज्ٌएयम् । यद् वा, नर्म आहौप समीपे । पतिर् यस्याः सा उपपतिः । तस्या भाव औपपत्यं पत्युः सामीप्यम् इत्य् अर्थः ।  तत् सर्वथा अस्वर्ग्यादिदोषयुक्तम् । कुलस्त्रिया इति राधाम् उद्दिश्योक्तम् ॥२६॥

क्रमसन्दर्भः  न व्याख्यातम् ।

प्रीतिसन्दर्भ ३३२ अपातकित्वाङ्गीकारम् आशङ्क्य छलेन स्मृतिवाक्यान्तरम् अन्यार्थतया व्यٌजयन्न् अपि तत्सेवां प्रत्याचष्टे अस्वर्ग्यम् इति । उप समीपे पतिर् यस्याः सा उपपतिस् तस्या भाव औपपत्यं पतिसामीप्यम् इत्य् अर्थः । तत् खल्व् अस्वर्ग्याद् इति ॥२६॥

बृहत्क्रमसन्दर्भः  पुनस् तेनैव क्रमेणाहअस्वर्ग्यम् इत्य् आदि । कुलस्त्रिया औपपत्यम् उपपतिकरणं सर्वत्रास्वर्ग्यम् इत्य् आदि । तस्माद् घोषं गत्वा पतीन् भजतेत्य् अर्थः । पक्षान्तरेकुलस्त्रिया औपपत्यं सर्वत्रास्वर्ग्यम् इत्य् आदि, न तु सर्वातीते मयि, औपपत्याभावात् । वास्तवः पतिर् अहम् एव । तस्माद् अविचारम् एवेह स्थित्वा मां भजतेत्य् अर्थः ॥२६॥

रसिकाह्लादिनी  आत्मशुश्रूषणं त्याजयित्वा पत्यादिशुश्रूषणम् उपदिशति शाब्दप्रतीत्या मन्यमाना पित्ताक्रान्तः रसनायां सितां त्याजयित्वा कणाप्रयोगं कुर्वन्न् इवेति किम् अस्मान् क्षारम् इवापर्यन् दुःखी करोतीति वीक्षमाणाः प्रति आत्मशुश्रूषणं द्रढयित्ं पुनर् अपि तम् एव धर्म कथयति फलादर्शनात् वृद्धः वयः विपरिणामवान्, कर्मकरणैः शिथिलः, मूढत्वात् । रोगी राजरोगाक्रान्तः पूर्वजन्मनि महापातकीत्वात्, ब्रह्महा क्षयरोगाद् इति स्मृतेः । अधनः दरिद्रः निजरभरणेऽप्य् अपर्याप्तत्वात् । षड्दोषयुक्तोऽपि पतिश् चेत् पालकश् चेत्, तदा स्त्रीभिर् अन्याभिः लौकिकीभिर् न त्याज्यस् तेन स्वत एव त्यक्ताभिर् अपि । अपिशब्दः यतो लोकेप्सुभिर् लोकद्वयम् इच्छतीभिः । इहलोके निन्दाश्रवणात् परलोके नरकदुःखश्रवणाच् च महापातकसम्बन्धश् चेत् तदा त्याज्य एवेत्य् आहअपातकी चेन् न त्याज्यः । पातकी त्याज्यः । तथा भवतीनां पतयस् तु नैवंविधाः, किं तु सुशीलाः शुभगास् तरुणाः कर्मकरणे दक्षाः, अरोगाः बहुगोधनधान्ययुक्ताः । भवतीषु सस्पृहा अपातकिनश् च ते कथं त्याज्याः ? एकस्यापि दोषस्य सद्भावे सर्वथा उचितः, नान्यथेति । अन्यच् च सदा निरपेक्षे औदासीन्ययुक्तेऽप्य् अनुरागः नोचित इति भावः ।

इदानीं वास्तवम् अर्थम् आहदुःशील इत्य् आदि षड्दोषयुक्तोऽपि पतिं स्त्रीभिः साधु कुर्वतीभिर् भवतीभिर् न हातव्यः, किम् उताहं सुशीलत्वादिगुणयुक्तः । अन्यैः षड्गुणैः युक्तत्वात् मुख्यपतिविरहम् एवातिष्ठ्यादिभयनिवारणसमर्थत्वात् । युष्मत्सदृशीभिर् मत्सदृशः पतिर् न हातव्यः ।

पातकीत्य् अस्यायम् अभिप्रायःव्रजे पापमात्रस्थायिसम्भावना नास्ति, किम् उत महापातकसम्भवः । सत्यां निषेधः सम्भवतीति । तद् उक्तं

अवैष्णवनमस्काराद् अयमाना जनार्दने ।
वैष्णवे कलहाच् चैव पतन्तीह न संशयः ॥

ता वार्यमाणा इत्य् उक्त्वा कलहेन निवारणे जाते इति कलहात् पातसञ्चारो जातः । मत्प्रवणवितानां निवारणात् मदीर्ष्याकुलत्वात् ममाप्य् अमानो महापातकसञ्चारो जातः । तस्मात् सर्वथा त्याज्या एवेति लोकेप्सुभिः लोक्यते प्रकाश्यते इति लोको रमणानन्दप्रकारस् तदिच्छुभिर् युष्माभिः निजाभीष्टप्रदः पतिर् अहं न हातव्यः किं ? दयालुना मया सह रमध्वम् इति गूढाभिप्राय इति ॥२५॥

विश्वनाथः  मयि स्नेहसामान्यवत्यो भवत्यः स्वभावाद् भवन्त्य् एव, किन्तु धर्मप्रतिकूलस्नेहविशेषस् तु सर्वथैव त्याज्य इत्य् आहअस्वर्ग्यम् इति । मास्तु स्वर्ग इति चेद् अयशस्यं यशोऽपि मास्त्व् इति चेत् फल्गु मिथ्यैव ब्रूषे । नेदं फल्गु, सर्वोत्कृष्टत्वेनानुभूतत्वाद् इति चेत् कृच्छ्रं पत्यादिवारणकष्टमयम् ।

ननु,
वामता दुर्लभत्वं च स्त्रीणां या च निवारणा ।
तद् एव पञ्चबाणस्य मन्ये परमम् आयुधम् ॥ [उ.नी. ३.२०] इति ।

दुःखम् अप्य् अधिकं चित्ते सुखत्वेनैव रज्यते [उ.नी. १४.१२६] इति रसशास्त्रोकेः । प्रत्युत तत् कृच्छ्रं रागवतीनाम् अस्माकं सुखातिशयहेतुर् एवेति चेत् भयावहं लोकशास्त्रनिषिद्धत्वाद् ऐहिकपारत्रिकभयप्रदम् ।

ननु,
यत्र निषेधविशेषः सुदुर्लभत्वं च यन् मृगाक्षीणाम् ।
तत्रैव नागराणां निर्भरम् आसज्जते हृदयम् ॥ [उ.नी. ३.२१] इति रसशास्त्रोक्तेः ।

प्रत्युत रसाधायकम् एवैतद् इति । तत्राहजुगुप्सितम् इति । सर्वदेशे सर्वकाले औपपत्यम् उपपतिकर्तृकं कर्म कुलस्त्रियाः जुगुप्सितम् इति सर्वत्र तद्वती कुलस्त्री निन्द्यत इत्य् अर्थः । तत्र यद्यपि युष्माभिः स्वाभीष्टसिद्ध्या स्वनिन्दापि सुसहैव, तथापि मत्प्रणयास्पदानां युष्माकं निन्दा मया कथम् उत्पादनियेति, अतो गोष्ठम् एव यातेति भावः ।

पक्षे, सर्वत्रेति जुगुप्सितम् इदं सार्वत्रिकम् एव, प्रस्तुते तु मम नारायणसमत्वं गर्गमुखपरम्परया युष्माभिः श्रुतम् एवेत्य् अतो ममौपपत्येऽपि नैव निन्दा, परमेश्वरत्वेन शुभाशुभकर्मातीतत्वाद् इति भावः ॥२६॥

 ओ)०(ओ

॥ १०.२९.२७ ॥

श्रवणाद् दर्शनाद् ध्यानान् मयि भावोऽनुकीर्तनात् ।
न तथा सन्निकर्षेण प्रतियात ततो गृहम् ॥

श्रीधरः किं च श्रवणाद् इति ॥२७॥

वंशीधरः  स्वप्रीतिसाधनम् आहकिं चेति । अन्यद् आहुःतव मुख्यभर्तृत्वात् त्वत्सेवनं जारसेवनवद् अस्वर्ग्यादि न किन्तु पतिसेवनतोऽपि मुख्यं स्वर्ग्यादिसाधनम् एवेति चेत्, तथापि मच्छ्रवणादिना मयि भावो भक्तिः स्यान् न तथा सन्निकर्षणात्यन्तसमीप्येन तेजस्विनाम् अत्यन्तसामीप्यं वह्निवद् भयङ्करम् इति तात्पर्यम् । अतो गृहान् अवाप्य मद्भक्तिर् विधेयेत्य् आहप्रतियातेति । पक्षे, श्रवणादिना तथा न यथा सन्निकर्षेण ततोऽगृहान् अकृतदारगमनान् प्रति यात भजत । किं वा गृहान् मदीयकुٌजभवनानि विशतेत्य् अर्थः ।

ननु कथम् अन्यथा सम्भावयसि न वयं त्वदङ्गसङ्गार्थम् आगताः किन्तु गर्गोक्तिप्रामाण्यान् नारायणस्य समो नान्य इत्य् अतस् त्वाम् एव नारायणं ज्ٌआत्वा त्वद्भक्तिकामा वयम् आगतास् तद् अद्यतनीं रात्रिं स्वसमीप एवास्मान् स्थापयित्वा कृपया स्वचरणसरोजं परिचारयेति चेत्, तत्राह श्रवणाद् इति । शुद्धभक्ताः खलु सामीप्यसालोक्यादिकम् अपि न कामयन्ते, यथा श्रवणकीर्तनादिकम् इति प्रसिद्धिर् भवतीभिर् वैष्णवीभिः श्रुतैवेति भावः । पक्षेश्रवणादिभ्यो भावः कन्दर्पस् तथा न भवति यथा सन्निकर्षणेत्य् अतो गृहान् प्रति न यातेति तत्र आवृत्त्यान्वयः । यद् वा, नٌपर्यायस्याकारस्य प्रश्लेषेणागृहान्, न गृहान् पर्ति यातेत्य् अर्थः ॥२७॥

चैतन्यमतमٌजुषा  श्रवणाद् इत्य् आदि । चेद् अनुरक्ताः स्थ, तदा श्रवणादिभिर् एव स्थीयताम् इति बाह्योऽर्थः । आन्तरं तु श्रवणादिना मयि भावो न तथा यथा सन्निकर्षेण संयोगेन ततः प्रतियात गृहान् इति बाह्योऽर्थः । आन्तरस् तु अगृहान् अकृतदारान् अस्मान् इति बोद्धव्यम् । प्रतियात इति पूर्ववद् बहुवचनम् । अगृहान् त्यक्तगृहान् भवद्विधानां सङ्गार्थम् एव वनं गतान् इति वा ॥२७॥

वैष्णवतोषणी  एवं बहुधा प्रत्याख्यानेऽप्य् अनिवृत्तिम् आशङ्क्य भावापलापेनाप्य् औदास्यं विधत्तेश्रवणाद् इति । श्रवणादिना यथा भावो भवति तथा सन्निकर्षेणाङ्गसङ्गेन न स्यात् । विरहे समुत्कण्ठया झटिति तद्वृद्धिः । संयोगे तूत्कण्ठाशैथिल्याद् इति भावः । एवं परां काष्ठाम् आपन्नोऽपि तासां भावोऽसिद्धता निर्देशभङ्ग्यापलपित एव । तत्र पूर्वरागे प्रायः पूर्वं श्रवणं, ततो दर्शनं, ततः संयोगप्राप्त्या निरन्तरतत्स्फूर्तिः, ततश् च तत् कथं वेति क्रमेणैव निर्दिष्टम् । वस्तुतस् तु परमकौतुकित्वान् निरन्तरप्रेमभरसुकोमलितदक्षिणस्वभावानां तासां प्रेमवैयग्र्यदर्शनार्थम् एवेति ।

श्लेषार्थश् चायम्ननु, येन सद्भावेन स्वस्य भर्तृत्वं तद्वैपरीत्येन तेषाम् अभर्तृत्वं स्थापितं स एव न सम्भवति तव विप्रकृष्टत्वात्, तेषां तु सन्निकृष्टत्वाद् इत्य् अत्राहश्रवणाद् इति । यथा येन रसविशेषप्रकारेण मयि श्रवणादितोऽपि भावो भवति तथा सन्निकर्षेणापि न । येऽन्ये सन्निकृष्टाः पतिम्मन्यास् तेष्व् अपि न स्याद् इत्य् अर्थः । मिथः प्रेमयोग्ययोर् यथा सन्निकर्षेण प्रणयबन्धो भवति, तथा न श्रवणादिनेति लोकप्रसिद्धत्वाद् अन्यपदम् अर्थायत्तम् । प्रथमत एव तथोपक्रान्तत्वात् प्रकरणप्राप्तश् च । तस्माद् गृहान् प्रति न यातेत्य् उभयत्रापि नٌओऽन्वयः । यद् वा, प्रतिषेधप्रत्याख्यानप्रतिपक्षादिषु प्रकृतार्थविरोधेऽपि प्रतिशब्दो दृष्टः । ततश् च प्रतियात गमनविरोधविषयान् कुरुतेत्य् अर्थः । एवं तासां पूर्ववत् संलापो द्विधा । कासुचिद् यथार्थम् एव, कासुचिच् चानुरागविवर्तेन नवीभावाद् इति ज्ٌएयम् ॥२७॥

बृहद्वैष्णवतोषणी  ननु, प्रेमैकलभ्य ! सर्वसाध्यप्रेम्णा बाह्यन्तरङ्गं किल स्वधर्म इति चेत् तर्हि मच्छ्रवणादिकम् एवानुष्ठीयताम् इति । यद् वा, श्रीपुरुषोत्तम ! त्वत्प्रसाद एवापेक्ष्यते, नान्यत् किञ्चित् कुलादिकम् एवेति चेत् तर्हि मत्प्रसादो मद्विषयकप्रेम्णैव सिध्यति । स च श्रवणादिनैव सम्पद्यते । न त्व् अङ्गसङ्गेनेत्य् आह । यद् वा, ननु सर्वार्थसाध्यसौहृद ! त्वत्प्रेम्णि सम्पन्नेऽपि न किञ्चित् जुगुप्सादिकं परमपुरुषार्थसिद्धेर् इति चेत् तर्हि तदुपाय एवानुष्ठीयताम् इति शास्त्ररीतिम् अभिनयन् दुःसहौदास्य विशेषेण परमप्रियं सविवेकम् आहश्रवणाद् इति ।

श्रवणादीनां समुच्चयो विकल्पो वा । तेषां एकतरेणापि भावसिद्धः । तच् च श्रीभागवतामृतोत्तरखण्डादौ विवृतम् एव । तत्र श्रवणं भगवत्कथादेः । दर्शनं श्रीमूर्त्यादेः, दूरतो ममैव वा । अनुकीर्तनं निरन्तरं मन्नामप्रधानकीर्तनम् । एवंव्रतः स्वप्रियनामकीर्त्या जातानुरागो [भा.पु. ११.२.४०] इत्य् आदिना, तस्यैव भावोदयेऽन्तरङ्गत्वोक्तेः । दर्शनार्थं सन्निकर्षोऽपेक्ष्यत एवेति । तत्परिहारार्थं तद्दर्शनस्य गौणता विवक्षया आदौ निर्देशः । एषां च हेतुहेतुउमत्ता यथोत्तर्म् ऊह्या । तत्रादौ श्रवणम् एव । तेन विना सर्वा ज्ٌआनात् । अत एवश्रोतव्यः कीर्तितव्यश् च [भा.पु. १.२.१४] इत्य् आदौ । तस्यैवादौ विधेयताद्यभिधानम् । श्रवणान्तरं श्रीभगवद्दिदृक्षया श्रीमूर्त्यादिदर्शनं, तस्माच् च ध्यानं सुखम् एव सम्पद्यतेतराम् । तस्माच् चानुकीर्तनं स्वत एवोदेति । मनोभिनिवेशसम्पत्तेः । तस्माद् धेतोर् यथा मयि भावो भवति, तथा सन्निकर्षेण सान्निध्येनाङ्गसङ्गेन वा न भवति । सन्निकर्षो हि मर्त्यानाम् अनादरणकारणम् इत्य् आदि न्यायात् ।

शास्त्राविरुद्धत्वेन मनः सङ्कोचाद् वा । तथेत्य् अनेन तादृशो न भवति, किन्तु ततो न्यून एवेति । किं वा तेन प्रकारेण न भवति, किन्तु लोकधर्मातिक्रमेण सर्वोपेक्षया परमप्रयत्नादिनैव भवति । अतः सन्निकर्षत्यागेन श्रवणादिकम् एव कार्यम् इति भावः । अतस् तदर्थं गृहान् एव यात, सर्वसङ्कोचाद्यभावेन तत्रैव तत्सुखसिद्धेः । वस्तुतस् तु सर्वम् एतत् परमकौतुकित्वात् । किं वा, निरन्तरप्रेमभरसुकोमलितसरलस्वभावानां तासां प्रेमवैयग्र्यदर्शनार्थम् एवेति दिक् ।

श्लेषार्थश् चायमुक्तन्यायेन सर्वथा मयि भावोऽसङ्कोचेन युष्माभिः सदा कार्य एव, न च वक्तव्यं श्रवणादिनापि प्रेमाख्यो भावः सम्पद्यते इति । यतोऽङ्गसङ्गेनैव नितरां सिध्यति । न च श्रवणादिनेत्य् आहश्रवणादेर् हेतोर् न तथा यथा सन्निकर्षेण भवतीति योज्यम् । ततस् तस्मात् धेतोः, अकारप्रश्लेषेण अगृहेण अगृहस्थान् अकृतदारान् अस्मान् प्रति यात भजतेत्य् अर्थः । तासां वशीकरणार्थम् आत्ममाहात्म्यविवक्षया बहुत्वं साक्षादात्मानुक्तिर् वैदग्ध्यादिना ।

यद् वा, अगृहान् गृहव्यतिरिक्तप्रदेशान् यमुनापुलिनादीन् । यद् वा, गृहान् मदीयान् निकुٌजरूपान् प्रविशतेत्य् अर्थः । गृहान् इत्य् अनेन निकुٌजादीनाम् एव क्रीडागृहत्वेन निजगृहत्वेन वा सदैतेष्व् एव वस्तव्यम् इत्य् अभिप्रैति ।

दशश्लोकेन्धनैस् तासां प्रेमकोमलितात्मनाम् ।
आशासु सर्वास्व् औदास्यवह्निं कौतुक्य् अजृम्भयत् ॥

तत्रोत्क्रमेणैते श्लोका द्रष्टव्याः । अधो दिशि श्रवणाद् इति श्लोकः, तेन सन्तापविशेषाद् ऊर्ध्वशिखाधः प्रज्वालिताग्निर् एव । अस्वर्ग्यम् इत्य् ऊर्ध्वदिशि तदभीष्टनिन्दनेन शिरोज्वरवद् दुःखभरात् । एवं पूर्वाद्यष्टदिक्षु दुःशील इत्य् आदयो यथायथम् उत्क्रमेणैव विवेचनीयाः । अन्यथा दाहनत्यागाद्येकादशाधा यूथश आगतानाम् एकादशविधानां तासां मध्ये काश्चित् प्रति कश्चनेत्य् एवं दशश्लोकास् तत्र प्राग् उत्क्रमेणैव कतिचित् पश्चात् क्रमेणापीत्य् एवं यथायथं विवेक्तव्याः । तत्रादौ व्यत्यस्तवस्त्राभरणाः प्रति तासां तथाभूतत्वेन परमसम्भ्रमदृष्ट्या व्रजस्येति पूर्वार्धं चास्य प्राक् सर्वाः प्रत्य् एव । तथान्येऽस्वर्ग्यम् इत्य् आदि द्वयं च । तत्राद्यः सर्वासां एव तदेकाभिमतत्वात्, परश् च सामान्यतो भावोदयप्रकारोपदेशात् । अٌजन्तीः प्रति रजन्य् एषेति लोचनाٌजनेन घोरसत्त्वादिदृष्ट्याभिप्रायेण प्रमृजन्तीः प्रति मातर इति देहापेक्षया देहसम्बन्धिनाम् अपि बन्धूनाम् अपेक्षोपपत्तेः । लिम्पन्तीः प्रति दृष्टम् इति गन्धापेक्षया पुष्पापेक्षाया अपि योग्यत्वात् । अश्नन्तीः प्रति तद् यातेति पादः । स्त्रीभोजनस्य सङ्क्षेपे इङ्गिताभ्याम् एव कथ्यत्वात् । पतिं शुश्रूषन्तीः प्रति शुश्रूषध्वम् इति नित्यत्वविवक्षया विधेयमात्रत्वेनादौ सङ्क्षेपोक्तिः । अग्रेऽस्य विस्तारो भावी । शिशून् पाययन्तीः प्रति पाययतेति तत्र शैघ्र्यार्थम् । क्रन्दन्तीत्य् आदि भर्तृशुश्रूषायां अपेक्षितायां एव तदेकहेतुकदोहनादिगेहदेहकर्मस्व् अपेक्षा स्याद् इत्य् अतः सर्वमूलभूतायास् तस्या विस्तरेणाग्रे गुणादेः कथ्यत्वाद् आदौ सूचीकटाहन्यायेन । दुहन्तीः प्रति दुह्यतेति । अधुना भर्तुः शुश्रूषदार्ढ्यार्थं सामान्यतः सर्वा एव प्रति अथवेति त्रयम् । तत्राथवेति स्वविषयकप्रीत्यपेक्षया भर्तृशुश्रूषं त्याज्यम् इत्य् आशकानिरासार्थं कण्टकोद्धारन्यायेन निजप्रीत्युत्थापनं पयोऽधिश्रयणं संयावपाकपरिवेषणकर्त्रीस् त्रिविधाः प्रति तत्तत्कर्मणां भर्तुः तद्बन्ध्वादिशुश्रूषाद्यर्थकत्वेन भर्तृशुश्रूषादिकम् अपि तद्बन्धूनां चेत्य् आदिष्टम् । अन्योन्यम् अभेदात् । अन्यथा कौतुकभरेण नर्माद्यर्थम् एव तत्तदुक्तेः । तथा तासां अन्योन्यम् ऐकमत्येन एकां प्रत्य् उक्तम् अन्याम् अपि व्याप्नोतीति सर्वेषां एव वचनानां परस्परं सर्वास्व् एव पर्यवसानात् । सर्वाण्य् अपि वचनानि सामान्यतः सर्वाः प्रत्य् एव द्रष्टव्यानि । तत्प्रकारः प्राग्लिखित एवेति दिक् ॥२७॥

क्रमसन्दर्भः  न व्याख्यातम् ।

प्रीतिसन्दर्भ ३३२ अथ मय्य् अपि जातो भावः क्लेशायैव भवतीत्य् आशङ्क्यापि मा पराङ्मुखीभवतेत्य् आहश्रवणाद् इति । यथा श्रवणादिना मद्भावो मदप्राप्त्या दुःखमयस् तथा सन्निकर्षेण मत्प्राप्त्या न भवति । ततस् तस्माद् गृहान् गृहसदृशान् कुٌजान् प्रति यात प्रविशत । पर्युदासोऽत्र नٌ इति । तद् एवं श्रीकृष्णवाक्यस्य प्रार्थनारूपोऽर्थो व्याख्यातः । अर्थान्तरं तु प्रसिद्धम् । तत्र पुत्रा इति सपरिहासदोषोद्गारेणापि प्रत्याख्यानम् ॥२७॥

बृहत्क्रमसन्दर्भः  पुनस् तेनैव क्रमेणार्थद्वयेनोपसंहरतिश्रवणाद् इत्य् आदिना । एष मद्भावः सुरसो भवति, न तु सन्निकर्षेण । यथेत्य् अनेन तथाशब्दो गम्यते । श्रवणादिना यथा सुरसस् तथा न सन्निकर्षेण । तस्माद् गृहान् प्रतियात । पक्षेयथा सन्निकर्षेण मयि भावस् तथा न श्रवणादिना । यतः श्रवणादेर् अपि साक्षात्कारं फलम्, ततो गृहान् अप्रतियाति, अभावे नह्य नो ना इति केवलस्याकारस्य निषेधवाचित्वात् ॥२७॥

रसिकाह्लादिनी  इदानीं पूर्वानुभूतं रमणसुखं स्मारयितुम् औदासीन्यस्थित्या संश्लेषसुखाच् छ्रवणादिसुखस्योत्कर्षम् आह श्रवणाद् इति । श्रवणं नायकशिरोमणेः सद्गुणानां । दर्शनं लावण्यसारस्य श्रीविग्रहस्य, यथा बर्हापीडम् [भा.पु. १०.२१.५] इत्य् आदिनोक्तम् । ध्यानं तत्तदङ्गविभावनम् । कीर्तनं मम जन्मकर्मगुणानां कथनं, एतत् समसतं व्यस्तं वा भावोत्पत्तौ प्रयोजकम् । कुत्रचिच् छ्रवणाद् एव भावोदयः, यथा रुक्मिण्यादेः, यः श्रुत्वा गुणान् [भा.पु. १०.५२.३७] इति । कुत्रचिद् दर्शनात्, यथा भौमगृहे,

तं प्रविष्टं स्त्रियो वीक्ष्य नरवर्यं विमोहिताः ।
मनसा वव्रिरेऽभीष्टं पतिं दैवोपसादितम् ॥ [भा.पु. १०.५९.३४] इति ।

कुत्रचिद् ध्यानात्, यथा देवहूतेः

तम् एव ध्यायती देवम् अपत्यं कपिलं हरिम् ।
बभूवाचिरतो वत्स निःस्पृहा तादृशे गृहे ॥ [भा.पु. ३.३३.२२] इति ।

कुत्रचिद् अनुकीर्तनात्, यथा नारदस्य

प्रगायतः स्ववीर्याणि तीर्थपादः प्रियश्रवाः ।
आहूत इव मे शीघ्रं दर्शनं याति चेतसि ॥ [भा.पु. १.६.३४] इति ।

एषां समुच्चयो वा विकल्पो वा भावोदयहेतुः । अन्यतरसद्भावोऽपि भावोदयदर्शनम् इति चेन् मयेतेषां समफलत्वेऽपि श्रवणस्य सर्वत्रानुस्त्यूतत्वेनैतद् एव मुख्यत्वम् । यद्यपि सन्निकर्षस्यापि हेतुत्वम् श्रूयते, तथापि श्रवणादीनां यथानन्यथा सिद्धत्वं तथैतस्य न तद् उक्तं । सन्निकर्षोऽत्र मर्त्यानादरकारणम् इति । दृढतरभावोत्पत्तौ हेतुत्वाभावात् । अत्र तु सन्निक्षरोऽङ्गसङ्गः । तस्मिंश् च सति भावशैथिल्यदर्शनाच् च । ततो हेतुर् गृहान् प्रतियातेति शब्दोत्थार्थेन स्वस्यौदासीन्यम् अकामत्वं च व्यٌजितम् ।

इदानीम् अर्थोत्थार्थम् आहनन्व् अत्र विधेयं, किं भावो वा विधेयः सन्निकर्षो वा विधेयः तत्रोच्यते । भावस्यैव विधेयत्वम् । तत्रैव श्रवणादिचतुष्टयस्यैवानन्यथासिद्धत्वं, न तथा सन्निकर्षेणेत्य् उक्तेः । मधुररसस्य विप्रलम्भसम्भोगात्मकत्वात् । विप्रलम्भे श्रवणादीनां भावसाधकत्वं निर्णीतम् एव । यत्र तु सन्निकर्षस्यापि भावोदयं प्रति हेतुत्वं श्रूयते, यथा कुररि विलपसि त्वम् [भा.पु. १०.९०.१५] । तन् न कदाचित्कत्वविवक्षयोक्तम् इति । तस्मात् भावस्यैव विधेयत्वं सन्निकर्षस्य भावं प्रति न हेतुत्वं, न च पृथग्विधेयत्वम् इति ।

नन्व् एवं चेत्, तदा सर्वथा सर्वदाङ्गसङ्गाभावे मधुररसस्य विकलाङ्गत्वं भवेत् । तस्य चोभयात्मकत्वात् तस्मात् सन्निकार्षेऽपि विधेयस् तथा सति वाक्यभेदः स्यात्, तस्मात् सन्निकार्ष्योद्देश्यत्वं भावस्य विधेयत्वम् । सन्निकार्षोऽत्र फलं न हि कुत्रापि फलस्य विधेयत्वं श्रूयते । यथा यागेन स्वर्गं भावयेत् इत्य् अत्र स्वर्गम् उद्दिश्य यागस्य विधेयत्वं यागम् उद्दिश्य माकपुरोडशादिनिर्वपणस्य विधेयत्वं तथात्रापि सन्निकार्षम् उद्दिश्य भावस्य विधेयत्वं भावम् उद्दिष्य श्रवणादिचतुष्टयस्य विधेयत्वम् । अतः सम्यग् उक्तं न तथा सन्निकर्षेणेति, न हि कुत्राप्पि केनाप्य् उद्दिश्य विधेयत्वम् अभ्युपगम्यत इति पूर्वं श्रवणादिजन्यभावोदयेन सन्निकर्षफलरूपो जात एव । अतः फलं त्यक्त्वा गृहान् न प्रतियात नकारस्योभयत्राप्य् अन्वयः ।

यद् वा, श्रवणादिहेतुचतुष्टयाद् अपि सन्निकर्षाभावे जाते सति, तथापि भावो न भवति । श्रवणादीनाम् अनैकान्तिकत्वेन भावासिद्धस् तस्मिन्न् असिद्धे सुखम् । कुतः ? यद् वा, श्रवणादेर् हेतोर् मयि जात एव तथानेन प्रकारेण सन्निकर्षे मत्समीपगृहान् विलासस्थानानि वनपुलिनयमुनाजलादीनि, न प्रतियातेति, किन्तु सातत्येन प्रतियात । तथा भवतीनां मनोरथपूर्तिर् भवेद् इति तात्पर्यंआर्थः । एवं स्वस्यौदासीन्यं परिहृत्य व्यٌजनावृत्त्या गृहगमननिषेधपूर्वकं रमणार्थं वै मध्ये स्थितिं दृढीकृत्वा अयम् अर्थोत्थ इति ॥२७॥

विश्वनाथः  ननु, कथम् अन्यथा सम्भावयसि न वयं त्वदङ्गसङ्गार्थम् आगताः किन्तु गर्गोक्तिप्रामाण्यान् नारायणस्य समो नान्य इत्य् अतस् त्वाम् एव नारायणं ज्ٌआत्वा त्वद्भक्तिकामा वयम् आगतास् तद् अद्यतनीं रात्रिं स्वसमीप एवास्मान् स्थापयित्वा कृपया स्वचरणसरोजं परिचारयेति चेत्य् अत आहश्रवाणाद् इति । शुद्धभक्ताः खलु सामीप्यसालोक्यादिकम् अपि न कामयन्ते, यथा श्रवणकीर्तनादिकम् इति प्रसिद्धिर् भवतीभिः वैष्णवीभिः श्रुतैवेति भावः । पक्षे, श्रवणादिभ्यो भावः कन्दर्पस् तथा न भवति यथा सन्निकर्षेणेत्य् अतो गृहान् प्रति न यातेति । नٌ आवृत्यान्वयः । यद् वा नٌपर्यायस्याकारस्य प्रश्लेषेण अगृहान् न गृहान् प्रति यातेत्य् अर्थः ॥२७॥

 ओ)०(ओ

॥ १०.२९.२८ ॥

श्रीशुक उवाच
इति विप्रियम् आकर्ण्य गोप्यो गोविन्दभाषितम् ।
विषण्णा भग्नसङ्कल्पाश् चिन्ताम् आपुर् दुरत्ययम् ॥

श्रीधरः  न व्याख्यातम् ।

वंशीधरः  इति श्रुत्वा भगवान् पुनः किम् उक्तं ताभिर् इति पृच्छन्तं परीक्षितं श्रीशुक उवाचेति । इतीत्थम् । प्रतियात, नेह स्थेयं सुमध्यमाः इति प्रकारम् । विप्रियं चित्तौत्सुक्यनिवर्तकम् । विषण्णाः स्थातुं गन्तुं वाशक्ताः । भग्नः सङ्कल्पो नन्दनन्दनेन रंस्यामह इत्य् एवंरूपो मनोरथो यासां ताः । चिन्तां दुःखेन मनसोऽस्वास्थ्यम् । दुरत्ययां विना भगवत्प्रसादम् अनिवार्याम् ।

पक्षे, विशेषेण प्रियम् । विगतं सन्नम् अवसादो यासां ता विषण्णास् ताश् च ता अभग्नसङ्कल्पाः सञ्जातमनोरथास् तास् तथेत्य् एकं पदम् । दुरत्ययां मनोभवकृतदुःखहरां चिन्तां चर्चां विचारं वा । चिन्ता चर्वाविचारयोः इति यादवः ॥२८॥

चैतन्यमतमٌजुषा  इति विप्रियम् इत्य् आदि । इति गूढार्थं ततो विप्रियम् इव आकर्ण्य चिन्ताम् आपुः । अभिप्रायम् अबुद्ध्वा चिन्तिता बभूवुर् इति भावः ॥२८॥

वैष्णवतोषणी  इति एतद् गोविन्दस्य गोकुलेन्द्रत्वेन गोकुलमात्रे हि तस्यापि किम् उत स्वेषु भाषितं स्फुटम् एव वचनं विप्रियम् इति । अर्थद्वयस्य स्पर्शित्वेनानिश्चिताशयत्वात् । उत्कण्ठास्वभावेन तासां उपेक्षैव स्फुरितेति विषण्णाः । अतस् तप्ताः सत्यः । यतो भग्नः सङ्कल्पास् तदङ्गसङ्गविषयश् चिरन्तनमनोरथो यासां ताः । अतो दुरत्ययाम् अनतिक्रम्यां चिन्ताम् इष्टानवाप्तिजन्यं ध्यानम् आपुः । अयं प्रेमार्द्रकोमलस्वभावोऽपि परमकाठिन्यम् अस्मद्दौर्भाग्येन गतः । तद् अधुना किं सपादग्रहणकाकुभिर् अमुम् अनुनयेम । उत प्रतिवचनेन वा प्रयत्नतः क्षणं धैर्यावलम्बनेन वा शाठ्यतो व्रजं प्रति निवृत्त्या वा दुरवगाहगाम्भीर्यस्यास्याशयं निर्धारयेम । किं वा, सद्य एव प्राणांस् त्यजेम । अत्र चास्य साक्षाद् एव परोक्षं वा । यमुनाप्रवेशादिनेत्य् आदि चिन्तयामासुर् इत्य् अर्थः ॥२८॥

बृहद्वैष्णवतोषणी  इत्य् एतत् । गोविन्दस्य गोकुलेन्द्रत्वेन निजसहजप्रेमभरविषयस्य भाषितं तेनोक्तं वा विप्रियं परमप्रेमवेगतः सद्यस् तात्पर्यानवधारणेनाप्रियार्थस्य दर्शनेन वा अनिष्टं, किं वा, प्रियविपरीतं विद्विष्टम् आकर्ण्य । यद् वा, अर्थद्वयस्पर्शित्वेनानिश्चिताशयत्वाद् उत्कण्ठाभरेण तासां विप्रियत्वेनैव ज्ٌआतम् इत्य् अर्थः ।

विषण्णा अतस् तप्ताः सत्यः । यतो भग्नः सङ्कल्पास् तद्भजनविशेषविषयकमनोरथो यासां ताः । अतो दुरत्ययाम् अनन्ताम् अनतिक्रम्यां वा चिन्ताम् इष्टानवाप्तिजन्यं ध्यानम् आपुः । अयं प्रेमार्द्रकोमलस्वभावोऽपि परमकाठिन्यम् अस्मद्दौर्भाग्येन गतः । तद् अधुना किं सपादग्रहणकाकुभिर् अयम् अनुनयेम ? किं वा, प्रतिवचनेन प्रयत्नतः क्षणं धैर्यावलम्बनेन वा शाठ्यतो व्रजं प्रतिनिवृत्त्या वा दुरवगाहगाम्भीर्यस्यास्याशयं निर्धारयेम । किं वा, सद्य एव प्राणान् परित्यजेम । अत्र चास्य साक्षाद् एव परोक्षं वा । यमुनाप्रवेशादिनेत्य् आदि चिन्तयामासुर् इत्य् अर्थः ।

यद् वा, अहो बत किं करवाम कुत्र यामेत्य् आद्यविशेषां चिन्तां वैकल्यलक्षणाम् । यद् वा, विषण्णः सत्यश् चिन्ताम् आपुः । विषण्णत्वे हेतुद्वयम् । विप्रियम् आकर्ण्येत्य् एकः । प्रियतमजनस्य विप्रियोक्तिश्रवणमात्रेण स्वयम् एव परमदुःखोत्पत्तेः । किं च, भग्नेत्य् अन्यः । विषयतोऽशेषोपेक्षया निजचिराभीष्टार्थस्य भङ्गाद् इत्य् अर्थः ॥२८॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथ तादृशकृष्णवाक्यश्रवणानन्तरं तासाम् अवस्थावर्णनम् इति विप्रियम् आकर्ण्य इत्यादिभिस् त्रिभिः । अर्थद्वितयस्यैव तर्केण तदभिप्रायनिश्चयाभावाद् उत्कण्ठास्व्याभाव्येन प्रत्याख्यानस्यैव सुष्ठु स्फुरितत्वात् तद्वाक्यस्य विप्रियत्वं तासां विषादादिकं च । तत्रोभयत्रापि चिन्ताया युक्तत्वात् मुखनमनादिचेष्टास्व् अपि न रसभङ्गः । पदा भ्रूलेखनं चात्र नायिकया स्वयम् अभियोगेऽप्य् उक्तम् अस्ति ॥२८३०॥

बृहत्क्रमसन्दर्भः  अथ भगवद्वचसां गाम्भीर्यात् स्वकीयौत्कण्ठ्यगाढत्वाच् च विशेषविदग्धा अपि यथाश्रुतम् एवार्थं विदित्वा अनिष्टाशङ्कीनि बन्धुहृदयाणि इति न्यायेन तद्वचसः काठिन्यम् एव जानन्त्यो याम् अवस्थाम् आपुस् ताम् आहैतीत्य् आदि । गोप्यो गोविन्दभाषितम् आकर्ण्य चिन्ताम् आपुः । कीदृशम् ? इति विप्रियम् एवं प्रकारं विप्रियम् । पक्षेएवं प्रकारकं विशिष्टं विविधं वा प्रियम् अपि । इत्य् अपिशब्दोऽध्याहार्यः ॥२८॥

रसिकाह्लादिनी  एवं श्रीकृष्णाभिप्रायम् अजानतीनां गोपीनां विरहतापतप्तानां हृद्वृत्तिम् आकलय्य सर्वान् श्रावयित्वा शुको वदति पूर्वोक्तप्रकारं कथयति । प्रतियातेत्य् आग्रहेणोक्तेऽस्मत्परित्यागं करोतीत्य् अर्थे निर्धारिते सति पुनर् गृहगमनं वान्तत्वम् इव मन्यमाना व्रजेश्वरपुत्रत्वात् तद्वाक्यम् अनुल्लङ्घ्यम् इत्य् अपि मन्यमानाः प्रियकलङ्कभीत्या शरीरत्यागचिकीर्षा रहिताः स्वस्वनामाङ्कितवेणुनादामृताह्वानस्मृत्या किञ्चिद् आश्वस्ता, मयेमा रंस्यथ क्षपाः प्रतिश्रुतार्थस्मरणेन तदप्राप्ताः प्रियाविषये व्याकुला वनमध्ये प्रसह्यास्मत्स्थित्या श्रीकृष्णस्यान्यत्र गमनम् आशङ्कमानाः । अत्राहूय विडम्बयसीति प्रतिवचनम् अनुचितम् इति मन्यमाना अभ्रंलिहे ज्वलने पतितम् आत्मानम् ईक्षमाणा इति कर्तव्यताशून्या गोप्यश् चातुर्यविशेषानभिज्ٌआः । यद् वा, स्वानुरागं परस्परम् अकथयन्त्यः । यद् वा, रुक्षवाक्ये रसभङ्गं गोपयन्त्यः । यद् वा, तेन सह रसं क्षपयन्त्यः ।

दुरत्ययां पर्यवसानरहितां चिन्ताम् आपुः । चिन्ताप्राप्तौ हेतुम् आहगोविन्दभाषितं गोकुलरक्षाबद्धव्रतो गोविन्दःगोपाये स्वात्मयोगेन सोऽयं मे व्रत आहितः इत्य् उक्तात् । यद् वा, गा इन्द्रियाणि भोग्यत्वेन विन्दतीति गोविन्दः । यद् वा, गाः श्रुतिर् उपनिषद्रूपा स्वपरिग्रहत्वेन विन्दतीति गोविन्दः । तस्य भाषितं वचनं विप्रियं विगतं प्रियं यस्मात् रुक्षोक्त्या वस्तुतस् तु विप्रियं विशिष्टं प्रियं यस्मिन् तात्पर्यवृत्त्या स्थापनस्यादृढीकृतत्वात् । इदानीं तात्पर्यावलोकनात् । अप्रियम् एव ज्ٌआनं बलवद् अनिष्टानुबन्धित्वात् । प्रियस्यास्मत्प्रेमविषयस्याप्रियम् आश्चर्यम् इवाकर्ण्य विषण्णं विषादं प्राप्तास् तदनुरूपोत्तरं दातुम् अपारयन्त्यः वा वागादीन्द्रियवृत्तीनां तेनैव विरुद्धत्वात् मनसि जाड्यं प्राप्ते सति कर्तव्यताशून्यत्वात् मरणनिश्चयाम् आवाद् अपि कुड्यादि सादृश्यं प्राप्ताः । तद् उक्तं रसार्णवे

प्रारब्धकार्यानिर्वाहाद् इष्टानवाप्तेर् विपत्तितः ।
अपराधपरिज्ٌआनाद् अनुतापस् तु यो भवेत् ॥
विषादः स त्रिधा ज्येष्ठमध्यमाधमसंश्रयात् ।
सहायान्वेषणोपायचिन्ताद्या उत्तमे मताः ॥
अनुत्साहश् च वैचित्त्यम् इत्य् आद्या मध्यमे मताः ।
अधमस्यानुभावाः स्युर् वैचित्र्यम् अवलोकनम् ।
रोदनश्वासितध्यानमुखशोषादयोऽपि च ॥ [र.सु. २.१०१३]

तत्र हेतुमद्विशेषणम् आहभग्नसङ्कल्पाः । भग्नसङ्कल्पो मनोरथो यासां ताः । मनोरथम् एवाह

गत्वा वृन्दावनं देशं कृष्णं द्रक्ष्यामहे किल ।
प्रियेण सह संलापस् त्व् अपाङ्गेन समीक्षणम् ॥
आलिङ्गनं नखोल्लेखस्परश्वापि तथा विधः ।
अधरामृतपानं च भोगो रोमोद्गमस् तथा ॥
स्वाभीष्टकथनं तत राघ्राणं चापि सर्वतः ।
तदन्तिकगतिनित्यम् एवं तद्भावनं सदा ॥

एतादृशस्य मनोरथस्य भग्नत्वात् चिन्तां प्रापुः । वरदानावसरे नैवंविधो ज्ٌआतः, अधुना अस्मद्दैववैमुख्याद् अप्रियोक्तिचतुरो जातः । इदानीं व्रजं प्रतिगमने कृते सति को वेद किं स्याद् इति । अत्र क्षणम् अपि स्थातुं न शक्यते । निषेधवाक्यप्राबल्यात् कुत्र यामः, किं वा करवामेति दुरन्तां चिन्तां प्रापुर् इति ॥२८॥

विश्वनाथः  गाः नानाविधान् वाग्विलासान् प्रयोक्तुं विन्दते लभन्ते इति गोविन्दस् तस्य भाषितं, भाष व्यक्तायां वाचि इत्य् अतो व्यक्तवाक्यं विप्रियम् आकर्ण्य तद् एव ध्वनिश्लेषयुक्तम् अव्यक्तं तस्य प्रियत्वे बुद्ध्यासम्यगवगतेऽपीत्य् अर्थः । व्यक्तवाक्यस्य विप्रियत्वे कारणम् अदृष्ट्वा अव्यक्तवाक्यस्यापि प्रियत्वे सन्दिहानास् ता अनुरागस्थायिभावोत्थदैन्योदयात् सत्यम् अयोग्या अस्मान् अयम् उपेक्षते स्मैवेति निश्चित्य विषण्णाः । "यदर्थम् अहो पतिकुलपितृकुलधर्मधैर्यभयलज्जादिकम् उपेक्ष्यागताः, स खल्व् अस्मान् उपेक्षते" इति भग्नसङ्कल्पाश् चिन्ताम् आपुः"किं सकाकुपादग्रहणम् इमम् अनुनयेम ? किं वा प्रयत्नतो धैर्यम् अवलम्ब्य कृत्रिमशाठ्येन व्रजं प्रति निवृत्त्या दुरवगाहगाम्भीर्यस्यास्याशयं निर्धारयेम ? किं वा प्राणान् परित्यजेम ? तत्र चास्य साक्षाद् एव परोक्षं वा यमुनाप्रवेशादिना वा ? हन्त प्राणांस् त्यक्त्वास्य श्रीमुखं कथं पश्येम ? अतस् त्यक्त्वा वा कथम् अत्र स्थातुं प्राप्स्याम एतदादिष्टं पत्यादिभजनरूपं वान्तभक्षणं कर्तुं वा कथं प्रभवाम ? क्व याम किं करवाम ?" इत्य् आदीति कर्तव्यविमूढा बभूवुर् इत्य् अर्थः ।

	आहूय गोपीततिचातकावलीः
स्ववेणुनादेन ववर्ष यद् विषम् ।
	कृष्णस् तद् एवाशु पपुः सुविस्मिताः
विश्वस्य ताः का जहति व्रतं निजम् ॥२८॥

 ओ)०(ओ

॥ १०.२९.२९ ॥

कृत्वा मुखान्य् अवशुचः श्वसनेन शुष्यद्
बिम्बाधराणि चरणेन लिखन्त्यः ।
अस्रेर् उपात्तमसिभिः कुचकुङ्कुमानि
तस्थुर् मृजन्त्य उरुदुःखभराः स्म तूष्णीम् ॥

श्रीधरः चिन्तां प्राप्तानां स्थितिम् आहकृत्वेति । शुचः शोकाद् उद्गतेन श्वसनेन शुष्यन्तो बिम्बफलसदृशा अधरा येषु मुखेषु तानि अव अवाञ्चि कृत्वा तथाऽङ्गुष्ठेन महीं लिखन्त्यः । तथा गृहीतकज्जलैर् अश्रुभिः कुचकुङ्कुमानि क्षलयन्त्यस् तूष्णीं स्थिताः । यत उरुदुःखस्य भरो भारो यासां ताः ॥२९॥

वंशीधरः  चिन्तायुताः कीदृश्यो बभूवुर् इति चेद् आहकृत्वेति । उद्गतेन निःसृतेन श्वसनेन प्राणवायुना । बिम्बफलम् अतिमृदुलरक्तम् । अधरा ओष्ठाःअधरस् तु पुमान् ओष्ठ हीनेऽनूर्ध्वे च वाच्यवत् इति मेदिनी । अन्तर्गतशोकाग्नितापेन शुष्यदोष्ठा जाता इति भावः । अत्र

कामबाणप्रत्विद्धाङ्गी स्विन्नयोनिर् वराङ्गना ।
पादाङ्गुष्ठनखेनाधोवदना लिखती भुवम् ॥

इति कामशास्त्रप्रसिद्धं भावं दर्शितवत्य इति ज्ٌएयम् । अस्रैर् इति नेत्रद्वारान्तस्थां कामपीडां बहिर् आविर्भावयामासुर् इति सूचितम् । कोमले मुखे कर्कशवचनस्यानौचित्यादर्शो ध्वनितःमुखान्य् अधः कृत्वेति । तूष्णीं स्थिता वितर्कयन्ति । अयं प्रेमार्द्रकोमलस्वभावोऽपि परमकाठिन्यम् अस्मद्दौर्भाग्येन गतः सपादग्रहणचिन्बुकस्पर्शादिभिर् अनुनीयते । किं वा, प्रतिवचनेन प्रयत्नतः क्षणं धरियावलम्बनेन वा, शाठ्यतो व्रजं प्रति निवृत्त्या दुरन्तगाहगाम्भीर्यस्यास्याशयं निर्धारयेम । किं वा, सद्यः प्राणान् परित्यजेम, तत्र चास्य प्रत्यक्षं परोक्षं वा यमुनाप्रवेशादिना वेति तर्काः । किं च, किं वास्मद्भ्रान्त्यान्या एवागतास् तास्व् एवायम् एवं वदतीति मौग्ध्येनात्मनोऽवलोकनाय । किं वेदानीं किं विधेयम् इति निजस्य पृच्छायै । किं वा, अतिनिष्ठुरम् ईद्र्शं वाक्यजातं निशम्याधुनापि जीवाम इति स्ववीक्षाय । किं मुखदर्शनेन दुःखाग्निश्वासधूमेनाधरबिम्बमुखपद्मानां शोषः मुकुलितप्रायत्वं तिरश्चीनत्वात् । किं वा, निजानां चन्द्रत्वानुभवात् तद्दर्शनेन नेत्रकमलसङ्कोचात् स्वादर्शनं भ्रमनिवारणायेत्य् एवं बहुधान्येऽपि सन्तीत्य् अलं प्रपञ्चेन ॥२९॥

चैतन्यमतमٌजुषा  चिन्ताम् एवाहुःकृत्वेत्य् आदि । एतास् तु सर्वा उक्तप्रकारेण धीराधीरादिभेदेन त्रिधा । तथा च

प्रियं सोत्प्रासवक्रोक्त्या मध्या धीरा दहेद् रुषा ।
धीराधीरा तु रुदितैर् अधीरा परुषोक्तिभिः ॥ [सा.द. ३.७२]

सम्भूय युगपद् भाषणे सर्वासां त्रिविधानाम् एव त्रिविधं भाषणम् । अस्रेर् उपात्तमसिभिः इति । नेत्रे प्रमृज्य [भा.पु. १०.२९.३०] इत्य् आदौ धीराधीराः, संरम्भगद्गदगिरः इत्य् अधीराः, पादौ पदं न चलतः [भा.पु. १०.२९.३४] इति वक्ष्यमाणे मध्या धीराः ॥२९॥

वैष्णवतोषणी  अत एव तूष्णीं तस्थुः । क्षणं परमचिन्तावेशेन वागिन्द्रियवृत्त्यस्फूर्तेः । शुच इत्य् अनेन शुष्यद् इत्य् अनेन च श्वासस्योष्णता दीर्घता च ध्वनिता । शतृप्रत्ययेन शोषाविच्छेदः । बिम्बेत्य् अरुणता कोमलता च । अतोऽधराणाम् अतिशोषो म्लानता च सूचितैव । चरणेन वामपादाङ्गुष्ठेन भूलिखनं चिन्तानुभावः । हे भूमे ! विदीर्णा भव, प्रविशामो वयम् इत्य् अस्य भावः । एवम् ऊर्ध्वावस्थितिर् एव गम्यते । उपात्तमसिभिर् इति कुचकुङ्कुमानि मृजन्त्य इति चास्राणां धारा सूच्यते । तस्या अपि बाहुल्यविवक्षया बहुत्वम् । तत्र सर्वत्र हेतुःउरुदुःखस्य विषादस्य भरो भारो यासु, महादुःखव्याप्ता इत्य् अर्थः । यद् वा, बाह्यस्थितिप्रकारम् उक्त्वा आन्तरम् अप्य् आहौर्व् इति । अनेन मूर्च्छातुल्यावस्था बोध्यते । तस्याश् च दुःश्रवतात् साक्षाद् अनुक्तिः । स्मेति प्रसिद्धौ । नर्मोक्त्यापि तासां तादृशशोकेऽसम्भावना न कार्येति भावः । यद् वा, विस्मये तयापि तादृशदुःखम् अभूद् अहो प्रेममहिमेति । यद् वा, अव्ययानाम् अनेकार्थत्वात् खेद एव ॥२९॥

बृहद्वैष्णवतोषणी  अत एव तूष्णीं तस्थुः । क्षणं परमचिन्तावेशेन वागादीन्द्रियवृत्त्यस्फूर्तेः । शुच इत्य् अनेन शुष्यद् इत्य् अनेन च श्वासस्योष्णता दीर्घता च ध्वनिता । बिम्बेति पक्वबिम्बफलसादृश्येनारुणता कोमलता च । अतोऽधराणाम् अतिशोषो म्लानता च सूचिता । चरणेन वामपादेन भूमिलिखनं चिन्ताविशेषकार्यम् । हे भूमे ! विदीर्णा भव, प्रविशामो वयम् इत्य् अस्य भावः । एवम् ऊर्ध्वावस्थितिर् एव गम्यते । उपात्तमसिभिर् इति कुचकुङ्कुमानि मृजन्त्य इति चास्राणां धारा सूच्यते । तस्या अपि बाहुल्यविवक्षया बहुत्वम् । तत्र सर्वत्र हेतुःउरुदुःखस्य विषादस्य भरो भारो यासु ताः । अनेनानुक्तम् अपि सन्तापक्लेशादिकं गृह्यते । तेन वैवर्ण्यस्तम्भादयोऽपि जाता इत्य् अर्थः । स्मेति प्रसिद्धौ । नर्मोक्त्यापि तासां तादृशशोके त्वया सम्भावना कार्या इति भावः । यद् वा, विस्मये तयापि तादृशदुःखम् अभूद् अहो प्रेममहिमेति । एते च चिन्तानुभावा न तासां वक्ष्यमाणनिषेधरूपप्रतिवचनार्थविशेषभٌजकाः, कामिकृतप्रार्थनायां कुलवतीनां तत्सम्भवात् तासां रसाविरोधभावोदयस्वभावाच् च ॥२९॥

क्रमसन्दर्भः  न व्याख्यातम् ।

[प्रीतिसन्दर्भ ३५५]  ध्यानं चिन्तेति भण्यतेकृत्वा मुखान्य् अवशुच इत्य् आदि ॥२९॥

बृहत्क्रमसन्दर्भः  चिन्ताप्रकारम् आहकृत्वेत्य् आदि । मुखानि अव अधः कृत्वा । कीदृशानि ? शुचः शोकाद् धेतोर् यः श्वसनः श्वासस् तेन शुष्यन्तोऽधरा येषु, एतेन श्वासस्य दीर्घोष्णत्वं व्यङ्ग्यम् । चरणेन भुवम्, न तु भुवि किम् अपि बुद्धिपूर्वं लिखन्त्य उपात्तम् असिभिर् गृहीताٌजनैर् अस्रैर् लोचनजलैः कुचकुङ्कुमानि मृजन्त्यस् तूष्णीं तस्थुः । न किञ्चिद् ऊचिरे । कथं नोचुः ? तत्राहौरूणां दुःखानां भरो यासु दुःखभरभावितत्वेन कण्ठरोधाद् रागप्रवृत्तेः । स्मेति निश्चयः ॥२९॥

रसिकाह्लादिनी  यथाश्रुतार्थग्रहणेन चिताभिभूतानां बाह्याभ्यन्तरस्थितिम् आहकृत्वेति । क्षणमात्रं तूष्णीं तस्थुः, चिन्ताजन्यजाड्ये सति प्रतिवचनास्फूर्तेः । किं कृत्वा मुखानि अवाञ्चि कृत्वा श्रीकृष्णमुखे रूक्षतां दृष्टम् असहमानत्वात् । तत्र हेतुगर्भं विशेषणम् आहौरुर् महान् दुःखस्य भरो भारो यासां ताः, अन्योऽपि भाराक्रान्तो मुखम् अवाग् एव करोति तद्वद् इति शुचः शोकाद् उद्भूतेन श्वसनेनातीवोष्णेन शुष्यन्तिबिम्बफलसदृशान्य् अधराणि येषु मनसि दुःखभरेण तप्तेन सति श्वासवायोर् अपि तप्तत्वं जातं तेनाधराणाम् आरूण्यकोमलत्वे शोषिते व्यभिचारिभावानाम् अयम् एव स्वभाव इति दैन्यं सूचितम् इति । चरणेन लक्षणेन पादाङ्गुष्ठनखेन भुवं लिखन्त्यः विवरप्रवेशम् इवाभिकाङ्क्ष्यन्त्यः । यद् वा, भूर् अपि वराहभोग्यतां प्रत्युपालम्भसि पत्युर् औदासीन्येन यद् दुःखं भवति, तत् त्वम् अपि न जानासि किम् इत्य् अस्मत्प्रवेशाय स्थानं न ददासीत्य् अभिप्रायेण भूमेः उल्लिखनम् । यद् वा, भर्तुर् औदासीन्येन दुःखभराक्रान्ताया सीतादेव्याः । यथा स्थानं दत्तवती तथैवास्मभ्यं स्थानं दातुम् अर्हसीति । कीदृश्य उपात्तमषिभिः, उपात्ता गृहीता मषि कज्जलं यैस् तै रसैः कुचकुङ्कुमानि मृजन्त्यः क्षलयन्त्यः श्रीकृष्णोपेक्षितानां कज्जलेन कुचकुङ्कुमेनालम् इति भावः । अनेन वैवर्ण्यस्तम्भादयो व्यभिचारिणो भावा ज्ٌएया इति । किं चौरु दुःखभरा इत्य् आन्तरमूर्च्छादयो ज्ٌएया इति । तूष्णीं तस्थुर् इत्य् अनेनानुत्साहवैचित्ये दर्शिते ॥२९॥

विश्वनाथः  चिन्ताया अनुभावान् आहकृत्वेति । मुखानि अव अधः कृत्वेति लज्जा ध्वनिता । प्रेम्णोऽनुरोधाद् अस्माकं स्वाभाविकलज्जात्याग एव सम्प्रति लज्जां प्राप, यतः कुलवतीनां पुٌजीभूतलज्जानाम् अप्य् अस्माकं लज्जात्यागः खलु प्रेमहेतुक एव । स च प्रेमरसविदां मते सङ्गीत एव, न तु विगीतः । प्रेम्णस् तु लक्षणम् एतद् एव । यत् स्वविषयं परमेश्वरम् अप्य् अतिशयेन वशीकरोति, तत् प्रेमेति । ततश् च, यद्य् अस्माकं प्रेमविषयोऽयं कृष्णो न वशोऽभूत्, तदास्माकं प्रेमैव नास्तीत्य् अवगतम् । लज्जात्यागोऽयं किं हेतुकोऽभूत् ? इतिअनुतापो लज्जा चिन्ता च । तत्रानुतापं विवृण्वन् मुखानि विशिनष्टि । मुखानि कीदृशानि ? शुचः शोकाद् उद्भूतेन श्वसनेनोष्णश्वासेन शुष्यन्तो बिम्बाधरा येषु तानि, सूर्यातपेन पक्वबिम्बफलानां शोषे सति स्थौल्यस्यापगमः स्पष्टमलिनत्वं च यथा भवेत् तथा अधरानाम् अप्य् अभूद् इति भावः । लज्जाचिन्ते विवृणोतिचरणेन वामपादाङ्गुष्ठेन भुवं लिखन्त्य इति “हे धारित्रि ! विदीर्णा भव, त्वयि वयं प्रविशाम” इति भावः । शोकसन्तापौ विवृणोतिउपात्तमसिभिः कज्जलाक्तैर् अस्रैः कुचयोः कुङ्कुमानि मृजन्त्यः, तेन विच्छेदवर्धकिना महानुतापक्रकचेन द्विधा विदारयितुं श्यामसूत्ररेखे दत्ते इति सम्भावना ध्वनिता । अस्रैर् इति बहुवचनेन मृजन्त्य इति वर्तमानकालेन चास्राणां प्रवाहवती धारा सूचिता । तावद्भिर् अप्य् अस्रैर् अन्तरीयवस्त्राण्य् आर्द्रयन्ति इत्य् अनुक्त्या एवं सम्भाव्यते । नयनोत्थयमुनाद्वयहृदयोत्थसन्तापानलयोर् निर्वापणशोषणकामयोर् विवादे न कस्यापि जयः पराजयो वा दृष्ट इति उरुदुःखस्य भरो भारो यासां तास् तूष्णीम् इति भारासहिष्णुतयेव चेतनाया अपगमाद् इति भावः । ततश् च तस्थुर् इति तासां गतचेतनानां पाञ्चालिकानाम् इवोर्ध्वावस्थितिर् एव गम्यते ॥२९॥

 ओ)०(ओ

॥ १०.२९.३० ॥

प्रेष्ठं प्रियेतरम् इव प्रतिभाषमाणं
कृष्णं तदर्थविनिवर्तितसर्वकामाः ।
नेत्रे विमृज्य रुदितोपहते स्म किञ्चित्
संरम्भगद्गदगिरोऽब्रुवतानुरक्ताः ॥

श्रीधरः किं च, प्रेष्ठम् इति । किञ्चित् संरम्भेन कोपावेशेन गद्गदा गिरो यासां ता अब्रुवत् स्म । संरम्भे कारणम्प्रेष्ठम् इत्य् आदि । प्रियेतरम् इव प्रतिभाषमाणं प्रत्याचक्षाणम् ॥३०॥

वंशीधरः  न केवलं तूष्णीम्भावम् आश्रित्य स्थिता एव, अपि तु किञ्चिद् ब्रुवतेत्य् आहकिं चेति । दुःखकथनं त्व् अतिप्रियायोचितम् इत्य् आहप्रेष्ठम् इति । गद्गदाः स्खलिताक्षराः । संरम्भपदेनाधरदशनं सूचितम् । प्रियेतरं शत्रुम् । प्रत्याचक्षाणं खण्डयन्तम् । « चिन्तां त्यजत, मा रुदत, स्वस्था भवत, गृहान् यात » इत्य् आदि तदानीम् अपि वदन्तम् इत्य् अर्थः । तदर्थं कृष्णकृते विनिवर्तितस् त्यक्तः । सर्वे कामा यस्मात् स सर्वकामः पतिः वाञ्छितविषयो वा याभिस् तास् तथा । रुदितेन रिदनेनोपहते क्लिष्टे । अनुरक्ताः तत्परित्यागं कर्तुम् अशक्ताः ॥३०॥

चैतन्यमतमٌजुषा  न व्याख्यातम् ।

वैष्णवतोषणी  प्रेष्ठं प्रियतमम् अपि प्रियेतरम् इव प्रियमात्रादितरम् इव प्रत्याख्यानं कुर्वन्तम् । ननु तर्हि तस्मात् मनः कथं न न्यवर्तयन् ? तत्राहतदर्थं श्रीकृष्णाप्तये विषयेण निवर्तिताः पुनर् यथा सम्बन्धगन्धोऽपि तेषां न स्यात्, तथा निरस्तास् तद्व्यतिरिक्ता शेषाभिलाषा याभिस् ताः । अतस् तन् निवर्तयितुं नाशक्नुवन्न् इति भावः । कुतः ? कृष्णं परमानन्दघनतया सर्वचित्ताकर्षकतया च तन्नाम्ना प्रसिद्धं श्रीव्रजेन्द्रनन्दनम् ।

ननु उरुदुःखाक्रान्ताः कथं वक्तुम् अपि शक्ताः ? तत्राहसंरम्भेति । अमर्षेण विषादकार्येणैव विषादावरणाद् इति भावः । तत्र नेत्रमार्जनं भावद्वयसन्धिजं तच् च प्रणयकोपस्वभावतः किञ्चित् श्रीमुखावलोकनपूर्वकवचनार्थम् इति परमार्त्या लज्जा शैथिल्यम् अपि गम्यते किञ्चिद् इति विषादांशस्यान्तर्भूतत्वात् तद्द्वयकार्यं गद्गदत्वम् अनुरक्ता इति विषण्णतादौ सर्वत्रैव हेतुः ॥३०॥

बृहद्वैष्णवतोषणी  प्रेष्ठं प्रियतमम् अपि प्रियेतरम् इव, अप्रियजनवत् प्रत्याख्यानं कुर्वन्तम् । ननु तर्हि तस्मान् मनो निवर्त्यताम् ? तत्राहतदर्थं श्रीकृष्णप्राप्तये, किं वा, तस्मै अनिर्वाच्याय सुगोप्याय वा अर्थाय तेन सह क्रीडाविशेषाय विशेषेण निवर्तिताः, स्वभावतोऽनुलग्ना अपि बलान् निरस्ताः । सर्वे कामा विषयभोगास् तदतिरिक्ताशेषाभिलाषा वा याभिस् ताः । अतस् तं विना कथञ्चिद् अप्य् अन्यत् किञ्चिन् न रोचत इति भावः । कुतः ? कृष्णं परमानन्दघनमूर्तिं चित्ताकर्षकं श्रीयशोदानन्दनम् । अत एवानुब्रुवेण (?) स्वेत्य् अत्राप्य् अयि प्रसिद्ध्याद्यपेक्षयोक्तम् । यद् वा, पश्चादर्थे, उरुदुःखभरेण सद्यः प्रत्युक्त्यनुदयात् पश्चाद् अब्रुवन् ।

ननु अतिनिर्बन्धेन कदाचित् तस्यावज्ٌआपि शङ्क्यते, तत्राहअनुरक्ता अनुरागेण तच्छङ्कानिरसनात् । यद् वा, अवज्ٌआयां अपि सत्यां तत्त्यागाशक्तेः । विचारापगमाद् वेत्य् अर्थः ।

ननु उरुदुःखाक्रान्ताः कथं वक्तुम् अपि शक्ताः ? तत्राहरुदितैर् महादुःखेन स्वयम् एव गलदस्रैर् उपहते व्याप्ते नेत्रे विशेषेण मृष्ट्वा शोधयित्वा अश्रूण्य् अपसार्य । पाठान्तरे, प्रमृत्येति पाठेऽप्य् अर्थः स एव । परमप्रयत्नेन क्षणं धरियम् आलम्ब्येत्य् अर्थः । यद् वा, उरुदेस्ऽप्य् उक्तिशक्ताव् अनुराग एव हेतुर् भाति । प्रेम्णो विचित्रविलासत्वात् । ततश् च नेत्रे विमृयेति स्नेहजननाय प्रेमोद्रेकस्वभावतः एव वा किञ्चिच् छ्रीमुखावलोकनपूर्वकोक्त्यर्थम् इति परमार्त्या लज्जापगमम् अपि गम्यते । किञ्चिद् इति संरम्भस्याल्पत्वं स्वतः प्रेष्ठत्वात् । निजप्रेमकोमलशीलत्वाद् वा । यद् वा, अनिर्वचनीया महासंरम्भेण गद्गदगिरः, यतोऽनुरक्ताः । अन्यत् तैर् व्यٌजितम् ।

यद् वा, किञ्चित् सङ्क्षिप्तम् एवम् एवम् इत्य् आदिकम् अब्रुवन् । कुतः ? संरम्भगद्गदगिरः । प्रणयकोपावेशेन बाष्परुद्धकण्ठत्वाद् इत्य् अर्थः ।  तत् कुतः ? अनुरक्ताः । पूर्वम् अपि स्वभावत एव रक्ताः । अधुना च तादृशोक्तिश्रवणाद् अधिकोत्कण्ठया विशेषतो जाताधिकरागा इत्य् अर्थः ।  यद् वा, कृतरागविशेषा न तूपेक्षयापि निर्विण्णा इत्य् अर्थः ।

यद् वा, किञ्चिद् अनिर्वचनीयं अनुरागेण तत् तद् उक्त्या तस्यापि मनोहरत्वात्, तादृग् उक्तौ हेतुः । प्रेष्ठम् इत्यादि । अप्रियं प्रतिपदं भाषमाणं इति पूर्वम् एव । किं वा, वर्तमाननिर्देशेन तदानीम् अपि चिन्तां त्यजत । मा रुदित । स्वस्था भवत । गृहान् यातेत्य् आदिकम् अनिष्टं प्रतिक्षणं वदन्तम् इत्य् अर्थः ।  इवेति तत्त्वतस् तात्पर्यंअविचारेण नर्मादौ पर्यवसानात् । तच् च पूर्वं लिखितम् एव

यासां एव प्रसादेन या सात् श्रीनागरेश्वरे ।
उक्तेर् विज्ٌआयतेऽर्थस् ता वन्दे श्रीनागरेश्वरीह् ॥३०॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ भगवद्वचसोऽर्थद्वयवत्तायां तत्तत्स्मरणसंस्कारतः । इदं वा इदं वा इति परामर्शो नोत्तरस्यापि घटमानत्वम् आशङ्क्य किञ्चिच् छिथिलदुःखभरतया वक्तुं शक्तिर् जातेति तासां विवक्षां प्रकटयतिप्रेष्ठम् इत्य् आदि । प्रेष्ठः प्रेयान् अयं कदाचिद् अपि नैवम् अप्रियं वक्ष्यति । तदा कथम् अवादीति विमृश्य । प्रियेतरम् इवेति । इवशब्दः कृष्णम् अब्रुवतेत्य् अन्वयः । कीदृश्यः ? तदर्थं विनिवर्तिता विशेषेण निवृत्तिं प्रापिताः सर्वे कामा याभिः । किं कृत्वा ? नेत्रे विमृज्य, तन्मुखदर्शनार्थम् अर्थान्तरम् अत्रासीद् इति निर्णीय संरम्भो जातः । तेन गद्गदा अर्धस्फुटा गिरो यासां । नेत्रे कीदृशे ? रुदितेनोपहते उच्छूनारक्ते अनुरक्ता इति स्वरूपकथनम् । स्मेति वैचित्र्ये । बहुवचनम् अत्र क्रमशः सर्वा एवोचुः । नैकदेति मन्तव्यम् ॥३०॥

रसिकाह्लादिनी  व्यभिचारिभावोदये विप्रियवर्णनम् एव हेतुर् उक्तः । इदानीं स्थायिभावस्य दृढत्वात् किञ्चिल् लब्धश्वासाः कोपावेशस्फुरदधराः सत्यो वागारम्भं कृतवत्यः इत्य् आहप्रेष्ठम् इति । प्रेष्ठ अतिप्रियम् अपि प्रियेतरम् इवाप्रियम् इव न त्व् अप्रियं तासां भावपरीक्षया, न तु हृद्वृत्त्या स्थूणनिखननन्यायेन तम् एव भावं सदात्माअं, न तु $गुण्तद् उक्तं१ इत्य् अर्थगोचरं रूढीर् योगम् अपहरतीति न्यायात् कृष्णशब्दस्य यशोदानन्दने रूढत्वात् । व्रजेश्वरीप्रोषितत्वात् सर्वासां मनोरथपूर्तौ समर्थं घोरलालित्यगुणैर् युक्तम् । लक्षणं रसार्णवे

पितृभ्यां ग्रामतोऽत्यन्तं नैश्चिन्त्यः प्रेयसीप्रियः ।
विदग्धो नवतारुण्यो धीरलालित्यधर्मभाक् ॥
स्वरूपम् एतद् आख्यातं गुणाः सर्वे गुणा मता ॥

ननु प्रत्याख्यान् लाते कथं गृहं न गताः ? तत्राहतदर्थविनिवर्तिताः सर्वे कामाः, स एवार्थः । पुरुषार्थस् तत्प्राप्तये विनिवर्तितास् त्यक्ताः सर्वे कामा ऐहिकामुष्मिका विषया याभिस् ताः । पूर्वानुभूतरमणानन्दस्फूर्त्या तेषां आच्छादितान्नवद् भासमानत्वात् । एतस्यैवानन्दस्यान्यानि भूतानि मात्राम् उपजीवन्ति इति श्रुते अनन्यगतित्वात् । तत्रैव स्थिताः कथञ्चिद् धरियम् अवलम्ब्य पूर्वं दुःखभराक्रान्तत्वाद् वाक्स्तम्भो जातः । इदानीम् अपीषत् कारुण्येन सङ्कुचितां दृष्टिम् आलक्ष्याब्रुवन् प्रत्युत्तरं दत्तवत्यः । यतोऽनुरक्ताः दृढतरानुरागेण नायकदोषास्फूर्तेर् इति भावः । किं कृत्वा ? रुदितोपहते नेत्रे विमृज्य औत्सुक्येन समग्रलावण्यदर्शनप्रतिबन्धकत्वाद् अश्रुमार्जनं कृतेऽत्यर्थः । तत्र चानुरागभरगर्वितत्वात् प्रत्याख्यानस्मृत्या किञ्चित् संरम्भे गद्गदगिरा ईषत्प्रणयकोपेन गद्गदा अस्फुटा यासां ताः । न तु निर्विण्णा जाता इति भावः ॥३०॥


विश्वनाथः  ततश् च किम् अरण्यरोदनं कुरुध्वे ? प्रसन्नमुख्यः सत्यः स्वस्वगृहं किं तूर्णं न गच्छत इत्य् उच्चैर् उच्चारितेन भगवद्वाक्येन कर्णाध्वनान्तःप्रविष्टवता मूर्च्छातस् ताः प्रबोधिताः किञ्चिद् विज्ٌआपयामासुः इत्य् आहप्रेष्ठं पूर्वं बहुशः कृताङ्गसङ्गत्वात् प्रियतमम् । अथ च कारणं विनैव प्रियेतरम् इव प्रतिकूलं स्वस्वपतिं भजध्वम् इत्य् अतिकठोरं भाषमाणम् । एतच् च नैव सम्भवेत्, यतस् तदर्थं विशेषेण पुनर् यथा सम्बन्धगन्धोऽपि, तेषां न स्यात् तथा निर्वर्तिताः सर्वे कामा याभिस् ताः । अत्रान्यशब्दस्याप्रयोगात् सर्वशब्दप्रयोगाच् चभगवत्सुखार्थकः कामशब्देन नोच्यते इति श्रीशुकाभिप्रायः । रुदितेनोपहते अन्धीभूते नेत्रे विमृज्येति अयम् अन्तकालोऽस्माकम् आगतस् तत् सकृद् अप्य् एतस्य मुखकमलं दृष्ट्वा म्रियामहे इत्य् आकाङ्क्षयेति भावः । हन्त हन्त प्रेयसापि भूत्वा विनैवापराधं कथम् एतावान् प्राणान्तो दण्डः क्रियते ? इति संरम्भस् तथा वयम् एतद् अनुरूपरूपगुणाद्यभावाद् अङ्गसङ्गायोग्य एव भवामः । अतस् त्यजामहे इति मननात् संरम्भाभावश् चेति । अतः किञ्चित् संरम्भेण गद्गदा गिरो यासां ताः । ननु, उभयथापि प्रेमशून्यास् तस्मान् निवृत्तिर् एवोचितेत्य् अत आहअनुरक्ता इति अनुरागान्धा हि विचारं न सहन्त इति भावः ॥३०॥

 ओ)०(ओ

॥ १०.२९.३१ ॥

गोप्य ऊचुः
मैवं विभोऽर्हति भवान् गदितं नृशंसम्
सन्त्यज्य सर्वविषयांस् तव पादमूलम् ।
भक्ता भजस्व दुरवग्रह मा त्यजास्मान्
देवो यथादिपुरुषो भजते मुमुक्षून् ॥

श्रीधरः नृशंसं क्रूरम् । हे दुरवग्रह स्वच्छन्द, तव पादमूलं भक्ताः सेवितवतीर् अस्मान् भजस्व मा त्यजेति ॥३१॥

वंशीधरः  विभो प्राणनाथ । नृशंसं वज्रसारवत् काठिन्येन हृदयविदारकम् । मेति प्रयोगो दुःखअवैषम्येन स्त्रीस्वभावाद् वा । भक्ता अस्मान् मा भजस्व, अन्यथा ये यथा मां प्रपद्यन्ते तांस् तथैव भजाम्य् अहम् [गीता ४.११] इत्य् उक्तिर् व्यर्था स्यात् । हे स्वेषु दुरवग्रह दुराग्रहः । यद् वा, हे स्व हे बन्धो दुरवग्रहं हठम् आ आसमन्तात् त्यजेति । दृष्टान्तःआदिपुरुषो महाविष्णुः यथा मुमुक्षून् मुक्तिकामनया भजतो न त्यजति, यथा मां प्रपद्यन्ते [गीता ४.११] इत्य् आद्य् उक्तेः । वस्तुतस् तु अवग्रहो वृष्टिविघातस् तद्रहितो दुरवग्रहः । भक्ताभीष्टवर्षणशीलेत्य् अर्थः ।

यद् वा, भानि नक्षत्राणि गभस्तयो वा विद्यन्तेऽस्येति भवांश् चन्द्रः । भा भयदा दूताः सन्त्य् अस्येति भवान् यमराजः । चन्द्रेणापि रोहिणी प्रीत्यान्या भार्यास् त्यक्ताः । यमश् च लोकानां दुःखप्रदोऽस्त्य् एव । स च स च नृशंसं गदितुम् अर्हति यतस् त्वं ताभ्याम् अन्योऽतो मैवम् । एवं मा वदेत्य् अर्थः ॥३१॥

चैतन्यमतमٌजुषा  मैवम् इत्य् आदि । आसां हि दुःखानुभवदशायाः श्रीकृष्णो समग्रैश्वर्यबहुप्रतीतिः केवलसुखानुभवदशायाः परमप्रियत्वस्फूर्तिः । न हि प्रेम्णा ईश्वरस्फूर्तिर् बाध्यते, ईश्वरत्वाज्ٌआनं हि भ्रमजन्यम् । प्रेमा तु भ्रमज्ٌआननाशकः । प्रमाया हि करणं प्रेमा श्रीकृष्णे तु दुःखानुभूतेर् अबाधेश्वरत्वस्फूर्तौ यथार्थम् एवाहुःहे विभो ! न वयं कुत्रापि सापेक्षाः, केवलं त्वदेकपरायणा एव इत्य् आहसन्त्यज्य सर्वविषयान् सर्वत्यागेन त्वत्पादमूलं भक्ता अस्मान् मा त्यज । न वयं कामुक्यः । त्यागे लिङ्गम् आहनृशंसं क्रूरं यतो गदसि, अतो मैवं नृशंसं गदितुम् अर्हति भवान् इति धर्मज्ٌअत्वेनाक्षेपः । एतावन्तं कालं धर्मम् एवोपदिष्टवान् असि, अधुना वयं ते धर्मम् उपदिशामः । भक्ता भजस्व । भक्तत्यागो ह्य् अधर्म एव ।

स्वतन्त्रस्य मम किं धर्माधर्माभ्याम् ? तत्राहदुरवग्रह स्वच्छन्द ! यथा आदिपुरुषो मुमुक्षून् भजते, तथा त्वम् अपि नोऽस्मान् भज । आदिपुरुषो नारायणः । स तु मुमुक्षून् न त्यजति । पक्षे, स्वतन्त्रो न भवति । तथा कथं भजतीत्य् अर्थः । तर्हि भक्तस्वीकारोऽयं धर्म एव । स तु मुमुक्षून् अपि न त्यजति, त्वं भक्तान् अपि त्यजसीत्य् अहो ते काठिन्यम् इत्य् आक्षेपः ॥३१॥

वैष्णवतोषणी  श्रीगोप्य ऊचुर् इति । अत्रैवं विवेचनीयंयद्यपि समानभावापन्नत्वेन युगपत् समानवचनस्फूर्तिर् अपि सम्भवति, तथाप्य् एकदोक्तावतिकोलाहलतया नातिरसाधायकत्वात् कासाञ्चित् मुख्यानाम् एव वचनं ज्ٌएयम् । तच् च युगपद् वा तत्तन्महावाक्योपसंहारे, तन् नः प्रसीद वरद [सिच्, भा.पु. १०.२९.३३], सिञ्चाङ्ग [भा.पु. १०.२९.३५] इति, प्रसीद वृजिनार्दन [भा.पु. १०.२९.३८] इति, तन् नो निधेहि [भा.पु. १०.२९.४१] इति स्वस्वविवक्षितं वचनचतुष्टयान्तं क्रमशो वा पूर्वपूर्वासां वाक्यस्थापनपूर्वकम् एवोपन्यस्तम् अस्ति । चतुष्टयत्वं च यूथशो दिक्चतुष्टयस्थितत्वात् । तासां तथापि सर्वासां तत्सम्मुखत्वं च कृष्णस्य विष्वक् पुरुराजिमण्डलैर् अभ्यानना इतिवत् ।

यासाम् एव प्रसादेन यासां श्रीनागरेश्वरे ।
जल्पतत्त्वं ज्ٌआयते ता वन्दे श्रीनागरेश्वरीः ॥

श्रीगोपीगणप्राणवल्लभाय भगवते नमः । अथ पत्यादिपरित्यागेन त्वद्भजनेऽस्माकं धर्मोऽधर्मो वेति पश्चाद् विचारयिष्यते । अहो तवैव तावद् अस्मत्परित्यागे धर्मदोषो दुष्परिहर इत्य् आहुःमैवम् इति । मेति निषेधस्यादौ प्रयोगः परमार्तिवैयग्र्येण । एवम् ईदृशं कथञ्चिद् एतद्वचनसदृशम् अपि । किम् उ वक्तव्यम् ? एतद् इत्य् अर्थः । कुतः ? नृशंसं वज्रसारवत्काठिन्येन हृदयविदारकम् इत्य् अर्थः । यद् वा, साक्षान्मारकं, नृशंसो घातुकः क्रूरः इत्य् अमरः । गदितुं व्यक्तं वक्तुं, किं वा, गदितुम् अपि किम् उत व्यवहर्तुम् अर्हति । तत्र च भवान् प्रेमार्द्रस्वभावतया प्रसिद्ध इत्य् अर्थः । तत्रापि, विभो ! हे अस्मत्प्राणनाथ ! अतोऽस्मान् प्रति नार्हत्य् एवेति भावः । अत्र संरम्भगद्गदेत्य् उक्तत्वात् । सर्वत्र शब्देन स्वरेण वा दैन्यादाव् अपि प्रणयकोपो व्यٌजनीयः । एवं स्वागतं वो महाभागाः [भा.पु. १०.२९.१८] इत्य् आदिकं भवता सादरं सन्यायं मृदूक्तम् अपि निवर्तनार्थम् एवेति रसविघातकत्वाद् अर्थतो विपरीतम् एवेति भावः । अनेन स्वागतम् [१८अ] इत्य् आद्यपादस्योत्तरम् ऊह्यम् ।

ननु, भो प्रियवादिन्यः ! तर्हि किं कर्तुम् अर्हामि ? इत्य् अपेक्षायाम् आहुःअस्मान् भजस्व मनोरथपूरणेनानुवर्तस्व । कुतः ? तव पादयोर् मूलं तलं भक्ता इति दैन्योक्तिः । अब्जादिरूपकानुक्तिर् नृशंसतोक्त्या काठिन्याद्यभिप्रायेण । अनेन प्रियं किम् [१८ब्] इति पादस्योत्तरम् ।

ननु, श्रीगोपगृहिण्यः सत्यम् एव भजामि, किन्तु भवत्पत्यादिहिताचरणरूपम् एव युक्तं, न त्व् ईदृशम्, इति तत्राहुःसन्त्यज्येति । सर्वान् विषयान् इन्द्रियार्थान् पत्यादिरूपान् सम्यक् अपुनर्अङ्गीकारदार्ढ्येन त्यक्त्वा, तेषां त्वद्भजने प्रातिकूल्यात् । अनेन व्रजस्यानामयम् [१८च्] इत्य् आदिकस्य, दुह्यत [२२द्] इत्य् अन्तस्य सर्वस्याप्य् उत्तरम्, तेषां सर्वेषाम् अपि विषयान्तःपातात्, तत्त्यागेन देहेऽपि गलितप्रेमत्वात् । तत्प्रेम विना रजन्य् एषा [१९अ] इत्य् आदि वाक्यस्याप्य् अनुपादेयत्वात् ।

व्यतिरेकेणाहुःहे दुरवग्रह दुराग्रह ! अस्मान् अनन्यगतीर् मा त्यजेत्य् अर्थः, अन्यथैव दोषः स्याद् इति भावः । कथम् ? इत्य् आशङ्क्य धर्माधर्मातीतस्येश्वरस्यापि तद्धर्मपालनावश्यकता दर्शनात्, इत्य् आहुःदेव इति । तत्रापि मुमुक्षून् अपि किम् उत तदेकेप्सून्, किं वा अमुमुक्षुन् मोक्षम् अप्य् अनिच्छून् भक्त्येकनिष्ठान् इत्य् अर्थः ।

यद् वा, मुमुक्षून् तस्माद् अन्यत् सर्वं त्यक्तुम् अनिच्छून्, यथासौ भजनमात्रापेक्सया सर्वान् एव भजते स्वीकरोति, तथा त्वम् अस्मान् भजस्वेति । भजत इति द्वितीयान्तः क्वचित् पाठः । तत्र तु मुमुक्षुन् इति विशेषणं साधनसाध्ययोर् द्वयोर् अप्य् अवस्थयोस् तेषाम् आत्मसात्करणात् सकामान् व्यावर्तयतियथा तान् भजते न त्यजतीत्य् अर्थवशाद् भजस्वेत्य् अस्य विभक्त्ं विपरिणमय्य व्याख्येयम् । अत्र श्रीगोपेन्द्रनन्दनत्वेनैव कृष्णे लब्धनिष्ठानाम् अपि, यस्यास्ति भक्तिर् भगवत्य् अकिञ्चना सर्वैर् गुणैस् तत्र समासते सुराः [भा.पु. ५.१८.१२] इत्य् उक्तत्वात् ।

हरिभक्तिमहादेव्याः सर्वा मुक्त्यादिसिद्धयः ।
भुक्तयश् चाद्भुतास् तस्याश् चेटिकावद् अनुव्रताः ॥

इति श्रीनारदपञ्चरात्रोक्तानुसाराच् च नादृतम् अपि सर्वं ज्ٌआनादिकं ताः परिचरति । तस्मात् केवलप्रेममयोऽपि वचसि पारमैश्वर्यज्ٌआनमयोऽप्य् अयम् अर्थः । तासाम् एव महिमसूचनार्थं ज्ٌआनादिशक्तिप्रेरितया भक्तविशेषाणां चमत्काराय स्फुरति ।

अथवा, दैन्येन महिमस्फूर्तेर् ईश्वरत्वं सम्भाव्यैदृशं वचनम् । तथा हिविभो, हे बहिर्अन्तर्व्यापक ! इति भवान् अस्माकं सर्वं भावं जानात्य् एव । अतस् तव पादमूलं भक्ता आश्रिता अस्मान् भजस्व । अन्यथा, ये यथा मां प्रपद्यन्ते तांस् तथैव भजाम्य् अहम् [गीता ४.११] इत्य् आदि वचनानां वैयर्थ्यापत्तिः ।

ननु, तत्त्वज्ٌअपूज्यपादाः ! कथं विषयसुखम् इच्छथ ? तत्राहुःसन्त्यज्येति । अतो वयं परमार्थसुखम् एवेच्छाम इति भावः । त्वया सह क्रीडाविशेषस्य तस्य प्रेमपरिपाकविलासरूपत्वेनाशेषपुरुषार्थसारसर्वस्वात्मकत्वाद् इति । ये यथा मां प्रपद्यन्ते [गीता ४.११] इत्य् एतन् निजवचनस्य सत्यतापेक्षया त्वम् अप्य् अस्मद्वदन्याशेषत्यागेनास्मान् भक्तुम् अर्हसीति गूढाभिप्रायः । हे दुरवग्रह ! स्वच्छन्द ! अस्मान् प्र्पन्नान् मा त्यज परमेश्वरत्वात् त्वाम् अधर्मो न स्पृशत्य् एव सत्यसङ्कल्पत्वश्रुतिविरोधात् प्रतिज्ٌआहानिस् तु परमानुचितैवेति भावः । सर्वान् विषयान् साम्राज्यप्रभृतिवैकुण्ठावधिपदानि सन्त्यज्यापि ते त्वाम् अमुमुक्षून् मोक्तुम् अनिच्छून् अशक्नुवतो जनान् अन्यान् अपि भज स्वीकुरु । द्वितीयायां षष्ठी ते तुभ्यं त्वां प्राप्नु, मुमुक्षून् इति न चतुर्थी वा, यतो देवः जगत्पूज्यस् त्वम् अन्यथा देवत्वासिद्धिः । तत्रापि यथा यथावत् सम्पूर्णतया आदिपुरुषो भगवान् इति । अत्र चाभिर् अपि यज्ٌअपत्न्युक्ताद्यपद्याद्यपादानुवाद [भा.पु. १०.२३.२९] आर्तिसाम्यांशेन ज्ٌएयः ।

आर्ताव् अपि स्वभावेन वैदग्धीवलितात्मनाम् ।
प्रार्थने गोपरामाणां निषेधार्थोऽपि वीक्ष्यते ॥

तथा हि एवम् ईदृशं किञ्चित् प्रियं करवाणि मया सह किञ्चिद् ब्रूतेत्य् आदिकं नृशंसं वक्तुं नार्हति । तत्र हेतुःसन्त्यज्येति याः सर्वविषयान् सन्त्यज्य तव पादमूलं भक्तास् ता एव दुरवग्रहं स्वच्छन्दं यथा भवति तथा भजस्व अस्मान् आ सर्वांशेनैव त्यज प्रभवो भक्तजनान् एव भजन्ते न त्व् अभक्तान् इत्य् अत्र दृष्टान्तम् आहुःदेव इति । अस्मिन्न् अर्थे वस्तुतस् तु सर्वम् एतन् नर्मैवेति भाव एव व्यٌजित इति ॥३१॥

बृहद्वैष्णवतोषणी  श्रीभगवता यज्ٌअपत्नीयुक्ताद्यपद्याद्यपादस्यात्र सम्यगुक्तत्वाद् इव भगवत्यः श्रीगोप्योऽपि तथैव यज्ٌअपत्न्युक्तपद्याद्य्पादम् आहुः । वस्तुतस् तु तस्य वञ्चनोक्तेस् तासां चार्त्युक्तेः साम्येन संवादापत्तेर् मैवम् इति । मेति निषेधस्यादौ प्रयोगः । परमार्तिवैयग्र्येणैवम् ईदृशं कथञ्चिद् एतद्वचनसदृशम् अपि । किम् उ वक्तव्यम् एतद् इत्य् अर्थः । कुतः ? नृशंसं वज्रसारवत् काठिन्येन हृदयविदारकम् इत्य् अर्थः ।

यद् वा, साक्षान्मारकम् । नृशंसो घातुकः क्रूरः इत्य् अमरः । गदितुं व्यक्तं वक्तुं, किं वा, गदितुम् अपि । किम् उत व्यवहर्तुम् अर्हति । तत्र च भवान् प्रेमार्द्रस्वभावः । अतोऽन्यो वदतु नामेत्य् अर्थः । भवान् इति प्राग् अनुनयार्थस्तुत्या गौरवात् । श्लेषेण भानि नक्षत्राणि तदीशतया तद्वान् चन्द्रः, कामाब्धिवर्धनत्वाच् चन्द्रो यः स नार्हत्य् एवेत्य् अर्थः । तत्रापिहे विभो ! अस्मत्प्राणप्रभो ! किं वा, बहिर्अन्तर्व्यापकेति त्वम् अस्माकं सर्वभावं जानास्य् एव । अतोऽस्मान् प्रति नार्हत्य् एवेति भावः ।

एवं स्वागतं वो महाभागाः [भा.पु. १०.२९.१८] इत्य् आदिकं भवता सादरं सन्यायं मृदूक्तम् अपि प्रेमरसविघातकत्वात् विवर्तनार्थम् एवोक्तत्वाच् चार्थतो विपरीतम् एवेति भावः । अनेन स्वागतम् इत्य् आद्यपादस्योत्तरम् ऊह्यम् ।

ननु भो प्रियवादिन्यः ! तर्हि किं कर्तुम् अर्हामि इत्य् अपेक्षायां आहुःअस्मान् भजस्व, मनोरथपूरेण नानुवर्तस्व । यद् वा, सेवस्व नित्यं प्रोत्योपभुङ्क्ष्वेत्य् अर्थः । कुतः ? तव पादयोर् मूलं तलं रजः पादुका वेत्य् अर्थः । अब्जादिरूपकानुक्तिर् नृशंसोक्त्या काठिन्याद्यभिप्रायेण ।

यद् वा, पाद एव मूलं सर्वार्थस्य कारणम् आश्रयो वा । तद्भक्ताः आदिकर्मणि क्तः कर्तरि च [पा. ३.४.७१] तद्भजनं कर्तुम् आरब्धाः । अद्यापि समग्रभजनासम्पत्तेः । एषा दैन्यविनयोक्तिर् दासीत्वेच्छया । यद् वा, सेवितवती आश्रिता इत्य् अर्थः । अन्यथा, ये यथा मां प्रपद्यन्ते तांस् तथैव भजाम्य् अहम् [गीता ४.११] इत्य् आदि वचनानां वैयर्थापत्तिः । अनेन प्रियं किम् इति पादस्योत्तरम् ।

ननु, श्रीगोपगृहिण्यः ! सदा विषयासङ्गेन गृहाभिरतत्वात् दुर्लभसङ्गा यूयं किम् इति मया भजनीयाः ? अविरक्तानां युष्माकं कुतो मद्भक्तत्वं नाम ? तत्राहुःसन्त्यज्येति । सर्वान् विषयान् इन्द्रियार्थान् पत्यादिद्वारा साध्यान् सम्यक् समूलतया अपुनर्अङ्गीकारदार्ढ्येन च त्यक्त्वा सर्वार्थमूलत्वत्पादाब्जप्राप्त्यैव सर्वार्थसिद्धेः, त्वद्भजनप्रातिकूल्याद् वा । विषयत्यागेन पद्यादित्यागोऽपि ज्ٌआपित एव, पत्यादीनां तन्मूलकत्वात् ।

यद् वा, ननु तत्त्वज्ٌअपूज्यपादाः ! कथं विआयसुखम् इच्छथ ? तत्राहुःसन्त्यज्येति । अतो वयं परमार्थसुखम् एवेच्छाम इति भावः । त्वया सह क्रीडाविशेषस्य प्रेमपरिपाकविलासरूपत्वेनाशेषपुरुषार्थसारसर्वस्वात्मकत्वाद् इति । ये यथा मां प्रपद्यन्ते [गीता ४.११] इत्य् एतन् निजवचनस्य सत्यतापेक्षया त्वम् अप्य् अस्मद्वदन्याशेषत्यागेनास्मान् भक्तुम् अर्हसीति गूढोऽभिप्रायः । अनेन व्रजस्यानामयम् [१८च्] इत्य् अस्योत्तरम् ऊह्यम् । सर्वविषयत्यागेन तस्याप्य् उपेक्षापत्त्या तन्मङ्गलकथनेनालम् इति तात्पर्यात् ।

ननु चपलाः ! अधर्माद् बिभेमि । तत्र सेव्यम् आहुःदुरवग्रह ! हे स्वैरशिरोमणे ! दुराग्रहेति वा । अस्मान् प्रपन्ना अनन्यगतीर् मा त्यज । दुरवग्रहत्वेन प्रपन्नपरित्यागाद् अधर्मस्यैवोत्पत्तेः, विशेषतश् च सुव्रतत्वादिप्रतिज्ٌआहान्यापत्तेः, परमेश्वरत्वात् त्वाम् अधर्मो न स्पृशत्य् एव । प्रतिज्ٌआहानिस् तु परमानुचितैवेति भावः । यद् वा, दुरवग्रहं दुराग्रहम् । आ सम्यक् त्यज ।

ननु, वाचालाः ! यूयं कामिन्यो मद्योग्या न भवथेति चेत्, सत्यम् । तथापि सर्वत्यागेन भजतां जनानां सर्वेषाम् अपि स्वीकारो महापुरुषधर्मैति दृष्टान्तेनाहुःदेव इति । देवत्वेनावश्यं स्वभक्तेष्टपूरणङ्कार्यम् इत्य् अभिप्रेतं, तत्रापि आदिपुरुषः पुरुषोत्तमः । तेन भक्तमनोरथपूरणावश्यकृत्यत्वात् । तत्रापि मुमुक्षून् अपि, किम् उत तदेकेप्सून् । किं वा, अकारप्रश्लेषेण अमुमुक्षुन् भक्त्येकनिष्ठान् इत्य् अर्थः । यथासौ भजते स्वीकरोति, तथा भजस्वेत्य् अन्वयः । यथावद् इति वा, तथाप्य् अर्थापत्त्या दृष्टान्त एव पर्यवस्यति । यथासौ तान् भजनमात्रापेक्षया सर्वान् एव भजते स्वीकरोति, तथा त्वम् अप्य् अस्मान् भजेति भावः ।

यद् वा, ननु साध्व्यः ! तत् कर्म ममानुचितम् इति चेत्, तत्राहुःदेवो भजतो ‘र्चापेक्षको ‘पि आदिपुरुषोऽपि मुमुक्षून् अपि भजते, मुक्तिदानेनापि तन्मनोरथं पूरयतीत्य् अर्थः । अतो भक्तेच्छानुसारव्यवहारेण न दोषो घटत इति भावः । अन्यत् तैर् व्याख्यातम् ।

यद् वा, श्रीगोपेन्द्रनन्दनत्वेनैव कृष्णे लब्धनिष्ठानां व्रजसुन्दरीणाम् आन्तरीणं महाभाववैचित्री सहचरीपरमैश्वर्यं स्वप्रयोजनानुपयुक्तम् अपि वर्णयति, अन्यथा व्रजसुन्दर्यो भगवत्स्वरूपानभिज्ٌआ इति ते मन्येरन् । तच् चैश्वर्यवर्णनं परमार्तिसमय एव, न त्व् आनन्दसमये तदैश्वर्यज्ٌआनस्यापि तासाम् असुखानुभव एव पर्यवसानात्, तत्रापि निजभावमाधुर्यस्यान्यथात्वं नास्त्य् एव । यदैश्वर्यवर्णनेऽपि सखे उदेयिवान् [भा.पु. १०.३१.४] इद्यादौ सख्यस्याव्यभिचारः । तथा हि विभो, हे बहिर्अन्तर्व्यापक ! इति भवान् अस्माकं सर्वं भावं जानात्य् एव । अतस् तव पारमूलं भक्ता आश्रिता अस्मान् भजस्व । अन्यथा, ये यथा मां प्रपद्यन्ते तांस् तथैव भजाम्य् अहम् [गीता ४.११] इत्य् आदि वचनानां वैयर्थापतिः ।

यद् वा, सप्रणयशेषम् आहुःहे भक्ताभज ! भजतीति भजः ! न भजः अभजः । हे भक्तानाम् अप्य् अभज ! भक्ताभज ! भक्तान् अपि न भजतीति तथाभूत ! हे स्वेष्व् अपि दुरवग्रह ! इति सर्वान् विषयान् भोगान् । यद् वा, साम्राज्यप्रभृतिवैकुण्ठविधिपदानि सन्त्यज्यापि तव पादमूलम् अमुमुक्षून् भोक्तुम् अनिच्छून्न् अशकुन्वतो जनान् त्वत्पादमूलस्य सर्वतो माधुर्यविशेषाद् भज स्वीकुरु । यतो देवो जगत्पूज्यत्वम् अन्यथा द्देवत्वासिद्धिः, तत्रापि यथावत् सम्पूर्णतया आदिपुरुषो भगवान् । अन्यथा निजभगवत्ताप्रकटनासम्पत्तिः । सामान्येनोक्तिर् युक्तिप्रदर्शनेन निजस्वीकारदार्ढ्यार्थम् । अतस् ते त्वदीया अस्मान् मा त्यज । अन्यत् समानम् ।

आर्त्युक्तेर् अपि गोपीनां श्लेषार्थं भारती सखी ।
रक्षन्ती गौरवत् तासां कृष्णभक्तेषु गायन्ती ॥

तथा हि, ईदृशम् अप्रियं नृशंसं करवाणि, मया सह किञ्चिद् ब्रूतेत्य् आदिकं वक्तुं नार्हति । तत्र हेतुःसन्त्यज्येत्य् आदि विषयपरित्यागेन प्रपन्नानां नः पुनस् तद्भोगे प्रवर्तनस्य दोषत्वाद् इत्य् अर्थः । किं च, दुरवग्रहं दुराग्रहम् । आ त्यज । अतो यथा मुमुक्षून् आदि पुरुषो भजते, तथैव अस्मान् भजस्व, परमं पदं देहि, न च विषयसुखम् इत्य् अर्थः । तदैवास्माकं स्वागतत्वं महाभागअत्वं च व्रजस्यानामयम् इति । यद् वा, याः सर्वविषयान् सन्त्यज्य तव पादमूलं भक्ताः । ता एव दुरवग्रहं स्वच्छन्दं यथा स्यात् तथा भजस्व । अस्मान् आ त्यज सम्यक् त्यज प्रभवस् तु भक्तजनान् एव भजन्ते । न त्व् अभक्तजनान् इत्य् अत्र दृष्टान्तम् आहुःदेव इति ॥३१॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथ तासाम् अपि तदनुरूपं वाक्यम्मैवम् इत्य् आदि । मेति तत्प्रार्थनानिराकरणे सर्वविषयान् पतिपुत्रादीन् सन्त्यज्य यास् तव पादमूलं भक्तास् ता एव दुरवग्रहं निरर्गलं यथा स्यात् तथा भजस्व । पादमूलम् इति तासु निजोत्कर्षख्यापनम् । अस्मान् पुनर् अतथाभूतान् आ सम्यग् दर्शनप्रसङ्गादिष्व् अपि त्यज । तत्रान्यासां भजने स्वेषां त्यागे च सदाचारं दृष्टान्तयति देव इति । स हि त्यक्तविषयकर्मादितया स्वं भजतो मुमुक्षून् एव भजति नान्यान् इति ॥३१॥

बृहत्क्रमसन्दर्भः  तत् किम् इत्य् आहमैवम् इत्य् आदि । एता मध्या धीराः । तेन विभो इति वक्रोक्त्या सम्बोधनम् । भवान्ये यथा मां प्रपद्यन्ते तांस् तथैव भजाम्य् अहम् [गीता ४.११] इति सत्यप्रतिज्ٌअः । एवं नृशंसं क्रूरं गदितुं मार्हति । तर्हि किं कर्तव्यम् इत्य् आहुःअस्मान् भजस्व । मा त्यजस्वेत्य् आत्मनेपदं कर्त्र्यभिप्राये क्रियाफले । अस्मद्भजने स्वप्रतिज्ٌआरक्षणम् एव फलम् । केन प्रकारेण भजिष्ये ? तत्राहुःआदिपुरुषो नारायणो देवो यथा मुमुक्षून् भजते, तथेत्य् अर्थः । स तु तेभ्य आत्मानम् एव ददाति ।

ननु, स तावत् तेभ्यो मोक्षम् एव ददाति । भवत्यश् चेत् तदाकाङ्क्षिण्यस् तदा दास्याम्य् एव । गृहं यात, नेत्य् आहुःतव पादमूलम् भक्ताः श्रिता वयम् । भक्तास् तु मोक्षं कदापि नाद्रियन्ते । तेन दृष्टान्तगम्यं तावद् इदम् एव मोक्षे यथा न पुनर् आवृत्तिस् तथास्माकम् अपि गृहे न पुनर् आवृत्तिर् भवतु । सहैव स्थातव्यम् इति यत् तद् एव किं कृत्वा भजनीया भवत्यस् तत्राहुःसर्वविषयान् सन्त्यज्य तांस् तथैवेत्य् आद्य् उक्तेः । यतो वयम् अपि तथा । हे दुरवग्रह ! दुष्प्राप ! ॥३१॥

रसिकाह्लादिनी  इदानीं श्रीकृष्णस्य रूक्षमुद्रास्थित्या संश्लेषसुखम् अलभमानाः क्षणम् अपि नेतुम् अपारयन्त्य उपालम्भरीत्या वदन्त्यो मानम् अपि कर्तुम् अजानन्त्यो अतिवार्ताः सत्यः प्रत्युत्तरम् ऊचुःमैवम् इति । हे विभो ! व्रजेन्द्रसुतत्वाद् अस्मदुपेक्षानुचितेत्य् अर्थः । भवान् भवच्छब्दः पूज्यार्थः, एवं स्वागतं व [१८अ] इति गौरवेण गदितं नार्हति यत् इयम् उक्तः स्वागतं केष्व् अतिथिष्व् एवोचिता नास्मासु ।

ननु मया स्वागतप्रश्नेनादर एव कृत इति चेत्, तत्राहनृशंसं क्रूरं परिणामदुःखजनकत्वात् मधुविषयसंयुक्तान्नवत् । गदितम् इत्य् अस्यायम् अभिप्रायः । गद व्यक्तायां वाचि धातुः मनसापि विचारयितुं किं पुनर् गदितुं रसपाकानभिज्ٌआ एवानर्हा भवान् परमरसज्ٌअः । हे विभो ! मधुररसपरिपाटीम् अस्मान् विशेषेण शिक्षयितुं समर्थः । न तु येन रसेन भवताकृष्टा वयम् आगताः तं रसं विघटयितुम् आह । मधुररसालम्बनेषु सादरं वाक्यं स्थायिभावविघटकम् इति भावः ।

ननु स्वागतप्रश्ने मया किम् अपराधं ? तद् अपि किम् इत्य् आक्रोशः क्रियत इति चेत्, तत्राहुःभवता प्रतिश्रुतं प्रियं किं करवानि वः [१८ब्] इति स्मृतिपथम् अवतीर्णं चेत्, तदास्मान् भजस्वेति सुन्दरपात्राणि चेद् विषं तदा किं ? भजनम् एव तु चित्तानुवृत्तिर् इत्य् अर्थः । अस्मच्चित्तानुवृत्त्या रमस्वेति, अन्यथा प्रतिज्ٌआभङ्गः स्याद् इति भावः । किं च व्रजस्यानामयं कच्चिद् इति वचनं तव न{इ}च्तम् इत्य् आहुः सर्वान् विषयान् सन्त्यज्य तव पादमूलं भक्ताः सर्वेन्द्रियार्थान् अप्रत्यापत्तिरूपतया त्यक्त्वा तव पादमूलं सेवितुम् आगताः दासीभवितुम् इत्य् अर्थः । विषयभोगस् तु पत्यादिमूलकः स तु सकारणस् त्यक्त एव ।

ननु गृहस्वामिनो विहाय किम् इति दास्यं स्वीक्रियत इति चेत्, तत्राहुःयत् सुखं त्वद्भजने गृहस्वामिना तत्सुखस्य गन्धोऽपि न इति पूर्वम् एव तारतम्यं ज्ٌआत्वा पत्यादयस् त्यक्ताः । त्वद्भजनंसुखावधिरूपं विषयसेवनन्दुःखावधिरूपम् । अत एव त्वद्भजनप्रातिकूल्यात् सकारणविषयांस् त्यक्त्वा दुःखरूपत्वानुसन्धानेन तदुपेक्षयागतानां पुनर् अपि दुःखरूपस्य अनामयप्रश्नेन दुःखस्यानुस्मरणकार्यं तु सुखरूपात् त्वद्भजनाच् चयावयितुन्तव नोचितम् इति भावः । यद् उक्तम्ब्रूतागमनकारणम् [१८द्] इति तद् उत्तरयन्ति अस्मान् मा त्यजास्मत्स्वीकारं कुर्व् इत्य् अर्थः । स्वीकारं कारयितुम् आगता विद्धि कीदृशस् त्व् अदेवोऽसि सेवनार्थोऽसि वयं दास्यार्हाः । इदं त्व् अतिदैन्यं निवेदितम् ।

यद् वा, देवः क्रीडास्वभावः क्रीडा तु स्वकीयसापेक्षतोऽस्मत्तः को वा तव स्वकीयोऽस्ति प्रियवर्गैः सहाविर्भाविता क्रिया क्रीडेति प्रैयवर्गो दुःखे निमज्जनीय इति कस्यापि मनस्य् उदेतीति काक्वा प्रश्नः । हे दुरवग्रह वारं वारं गेयसि गृहान् प्रतियातेति ।

यद् वा, दुष्टेष्व् अपि पूतनादिषु अव अवनं पचाद्यं च इति ग्रहोभिः निवेशो यस्य जिघांसयापि हरये स्तनं दत्त्वाप तद्गतिम् [भा.पु. १०.६.३५] इत्य् उक्तत्वात् ।

यद् वा, दुःखस्य अव अवरक्षणम् इति यावत् । तद्रूपो ग्रह आग्रहो यस्य अनामयप्रश्नेन स्वरहस्योच्चाटितत्वात् । एके दुष्टाः मारणीया एके दुष्टा रक्षणीया इति वैषम्यं तव नोचितम् इति भावः ।

ननु, निरपेक्षस्यौदासीनस्य मम किं फलं भविष्यति युष्मद्भजने ? इति चेत्, तत्राहुःआदिपुरुषः पुरुषोत्तमोऽपि निर्लिप्तोऽपि यथा भजतो भजमानान् भक्तिपूर्णान् स्वीयपादपद्ममकरन्ददानेन भजते । अथ च, मुमुक्षून् मुक्तिदानेन भजते । त्वं तु देवः क्रीडाप्रधानोऽसि क्रीडा तु स्वकीयसापेक्षातोऽस्मन्मनोरथपूरणे तव दोषो न घटतीत्य् अर्थः ।

यद् वा, हे विभो ! सर्वान्तर्यामिन् ! अस्माकम् अन्तःकरणवृत्तिर् जानात्य् एवातो भक्तानाम् अभजने भजनस्य लोपप्रसङ्गः स्यात् । तस्मान् मच्छरणं गोष्ठम् [भा.पु. १०.२५.१८] इति व्रतलोपेनाधर्मोत्पत्तेः ।

नन्व् ईश्वरस्य मम कोऽयम् अधर्म इति चेत्, तत्राहुःहे दुरवग्रह ! दुष्ट आग्रहो यस्य । तथा हि भक्तभजनरूपस्य धर्मस्य त्यागः स्वप्रतिज्ٌआहानिरूपस्य स्वव्रजजनत्यागरूपस्याधर्मस्य स्वीकार इति । तद्दुराग्रहं त्यक्त्वा, न मे भक्तः प्रणश्यति [गीता ९.३१] इत्य् आग्रहेणास्मान् भजस्व, अस्मन्मनोरथं पूरयेत्य् अर्थः ॥३१॥

विश्वनाथः  अस्मान् धर्मम् उपदिशस्य् अथ च स्वयं पापराशिं चिकीर्षसीत्य् अनुचितम् इत्य् आहुःमैवम् इति । नृशंसं घातुकं साक्षान्मारकं यथा स्यात् तथा गदितुं भवान् प्रतिपुरुषं धार्मिकत्वख्यातिमतो नन्दस्य पुत्रः सन् नार्हति । अन्यस् तु प्रतिपुरुषं मानुषमारणवृत्तिको वरम् अर्हतु नामेति भावः । नृशंसो घातुकः क्रूरः इत्य् अमरः । त्वया कोटिसङ्ख्या अप्य् अस्मान् प्रति वाक्शरांस् तथा एकदैव निःक्षिप्ता यथा अधुनैव शरीराणि परित्यज्य यमपुरं सर्वा एव वयं यामो, न तु त्वदुपदिष्टं गोष्ठपुरम् । त्वं तु शतकोटिस्त्रीवधपातकानि गृहीत्वा स्वयम् एव गोष्ठं याहि । स्त्रीवधान् नो चेत् जिघृक्षसि तर्हि सर्वविषयांस् त्य्क्त्वा त्व पादमूलं भक्ताः सेवितवतीर् अस्मान् भजस्व । अत्रान्यविषयान् इत्य् उक्त्वा भगवदङ्गसङ्गो हि विषयो न भवतीति ध्वनितम् ।

भोः कामिन्यः ! किं स्वस्वपतिभ्यो भवतीनां कामो नोपशाम्यति ? यतस् तान् परित्यज्य माम् एव भजध्वे ? तत्राहुःहे दुरवग्रह ! अवे ग्रहो वर्षप्रतिबन्धे [पा. ३.३.५२] इति पाणिनिस्मरणात् । दुष्टो अवग्रहो वृष्टिप्रतिबन्दोऽनावृष्टीर् यस्येत्य् अत्रान्यपदार्थस्य मेघस्यैवोपयुक्तत्वात् दुःखप्रयोगाच् च, हे विषमात्रवर्षक ! मेघेत्य् अर्थः । तेन चातकीनाम् अस्माकं दूरस्थोऽपि त्वम् एव कृष्णमेघो बन्धुस् त्वं दैवदोषाद् अद्य विषं वर्षसि अवग्रहत्वात् । सलिलं न चेद् वर्षसि, तर्हि मा वर्ष । तद् वृष्टं विषम् एव पीत्वा वयं म्रियामहे, न तु निकटस्थानां ह्रदादीनाम् अपि जलं पिबाम इत्य् अस्माकं भावं जानीहि इति भावः ।

अतोऽस्मान् मा त्यज । यद्य् आत्मनः कृतद्यत्वं दधासीति भावः । ननु च सत्यं चातक्यो मेघम् अपेक्षन्तां नाम, मेघस् तु चातकीर् नापेक्षते । चातक्यो म्रियन्तां जीवन्तु वा, मेघस्य न कापि हानिर् इति चेत्, सत्यं, न त्वं जडात्मको मेघ एव, किन्तु विदग्धचूडामणिर् नारायणसमो नारायणदेव वर्तस्वेत्य् आहदेव इति । मुमुक्षून् त्वदुपासनार्थं सर्वविषयांस् त्यक्तुम् इच्छून् अपि त्वदभीष्टोपपादनया भक्तवश्यत्वात् भजते । अस्मांस् तु त्वदर्थं सन्त्यक्तसर्वविषयश्रेणीका अपि त्वं कथं न भजसीत्य् अर्थः ॥३१॥

 ओ)०(ओ

॥ १०.२९.३२ ॥

यत् पत्यपत्यसुहृदाम् अनुवृत्तिर् अङ्ग
स्त्रीणां स्वधर्म इति धर्मविदा त्वयोक्तम् ।
अस्त्व् एवम् एतद् उपदेशपदे त्वयीशे
प्रेष्ठो भवांस् तनुभृतां किल बन्धुर् आत्मा ॥

श्रीधरः अपि च यद् उक्तम् पत्यपत्य इत्य् आदि त्वया धर्मविदेति सोपहासम् एवम् । एतद् उपदेशानां पदे विषये त्वय्य् एवास्तु । उपदेशपदत्वे हेतुःईश इति । विविदिषावाक्येन सर्वोपदेशानाम् ईशपरत्वावगमाद् इति भावः । ईशत्वे हेतुःआत्मा किल भवान् इति । भोग्यस्य हि सर्वस्य भोक्ता आत्मैवेश इत्य् अतः प्रेष्ठो बन्धुश् च भवान् एवेति सर्वबन्धुषु करणीयं त्वय्य् एवास्त्व् इत्य् अर्थः । अथ वा धर्मोपदेशानां पदे स्थाने धर्मोपदेष्टरि त्वयि सत्य् अस्मासु च धर्मं जिज्ٌआसमानासु सतीषु त्वया धर्मविदा यद् उक्तम् एवम् एतद् अस्तु । न तु त्वं धर्मोपदेष्टा किन्तु भवान् आत्मेति । अथ वा यद् उक्तम् एतद् उपदेशपदे तद्गोचरे पुरुषेऽस्तु नाम, त्वयि तु ईशे स्वामिनि सत्य् एवम् । का क्वा नैवम् इत्य् अर्थः । यतस् तनुभृतां त्वम् आत्मा फलरूप इति ।

यद् वा, यद् उक्तं “पत्यादिशुश्रूषणं धर्म” इति एवम् एतत् त्वय्य् एवास्तु । कुतः । उपदेशपदे शुश्रूषणीयत्वेनोपदिश्यमानानां पत्यादीनां पदेऽधिष्ठाने । कुत ईशे । न हीश्वरम् अधिष्ठानं विना कोऽपि पतिपुत्रादिर् नामेति । अन्यत् समानम् । अलम् अतिविस्तरेण ॥३२॥

वंशीधरः  शुश्रूषध्वं पतीन् सतीः इति यद् उक्तं, तत्राहुःअपि चेति । धर्मविदा स्त्रीधर्मशास्त्रविदा इति । सोपहासम् इतिआर्तत्राणं परो धर्मः इति स्मृतेर् अस्मान् आर्तास् त्यजतस् तेन धर्मोपदेशो हास्यास्पदम् एवेत्य् अर्थः । एवम् एतद् यथोक्तम् इदम् । उपदेशपदत्वे उपदेशविषये इति भावः इति । तम् एतं वेदानुवचन यज्ٌएन दानेन तपसा नाशकेन ब्राह्मणा विविदिषन्ति श्रुत्या सर्वे वेदाभ्यासयज्ٌअदानाद्युपदेशाः परमेशाव् आप्तय एवेति तात्पर्यम् । भोक्तैवेश इति । भोक्तारं विना भोग्यानां वैयार्थ्यात्, अनीशगृहवत् । यत आत्मा, अत एव प्रेष्ठो बन्धुः, निरतिशयप्रेमास्पदत्वात् । तथा च श्रुतिःतद् एतत् प्रेयः पुत्रात् प्रेयो वित्तात् प्रेयोऽन्यस्मात् सर्वस्माद् आन्तरतरं यद् अयम् आत्मा [बृ.आ.उ. १.४.८] इति । सर्वात्मत्वाद् इति भावः ।

किं च, सत्य् उपदेष्टृपार्थक्ये उपदेशोऽन्याय्यो न त्व् ऐक्ये इत्य् आहुःअथ वेति । यद् उक्तं धर्मशास्त्रेण एतद्वचस् तस्योपदेशस्य गोचरे पुरुषे प्राकृतजनेऽस्तु नाम भवतु, त्वयि स्वामिनि परमेशाने एवम् उपदेशगोचरत्वम् अस्ति किम् ? नास्तीत्य् अर्थः । पूर्वोक्तेर् अन्यथाकरणं, काकुः स्त्रियां विकारो हि शोकभीत्यादिभिर् ध्वनैः इत्य् अमरः । ईशस्योपदेशविषयत्वं कुतो न तत्राहयत इति साधकस्यैवोपदेशविषयत्वेन साध्यस्योपदेशप्राप्यत्वम् अस्तीत्य् उक्तम् । फलरूप इति । यद्यपि त्वयापत्यादिसेवा धर्मत्वेनोक्ता सापि, यथा तरोर् मूलनिषेचनेन इत्य् आद्य् उक्तरीत्याधिष्ठाने ‘र्चिते ‘धिष्ठेयाः स्वयम् एवार्चिताः स्युर् इत्य् आहुःयद् वेति । हेतुम् आशङ्कतेकुत इति । अधिष्ठाने अधिकरणे तत्रापि हेतुम् आशङ्कतेकुत इति । अधिष्ठानाभावेऽधिष्ठेयानाम् अभावात् । अन्यद् अवशिष्टम् । यद् वा, पत्यादीनाम् अनुवृत्तौ रङ्गो रागो यासां स्त्रीणां तासाम् एव स्वधर्म इति । न त्व् अस्माकं त्वद्भक्तानाम् इति भावः । तेषाम् अविधिगोचरत्वाद् इति भावः । ईशे वृन्दावने ब्रह्मेन्द्रादिभिर् अपि स्तूयमाने । यद् वा, बन्धुराः प्रेमशृङ्खलाबन्धयुक्ता आत्मानो जीवा यस्मिन् स तथा । यद् वा, तनुभृताम् आत्मा परमात्मैव बन्धुर् न त्व् अन्येऽपत्यादयः । बन्धुर् गुरुर् अहं सखा इत्य् उद्धवं प्रति वक्ष्यमाणत्वात् । आत्मैव ह्य् आत्मनो बन्धुः इत्य् आद्य् उक्तेश् च ॥३२॥

चैतन्यमतमٌजुषा  किं च, त्वं धर्मवित् । वयं स्त्रियः, तत्रापि गोप्यः । तथापि यत् क्रमस् तत् किं धर्मम् अधर्मं वा जानीहीति काश्चित् प्रौढा ऊचुःयत् पत्यपत्येत्य् आदि । स्त्रीणाम् इति सामान्यपरं न त्व् आत्मपरम् । स्वासाम् एवापत्यासम्भावनया, हे अङ्ग ! धर्मविदा त्वयेत्य् आक्षेपः । उक्तम् इत्य् अस्यायं भावःवचसि को दरिद्रः इति न्यायाद् उक्तेन किम् ? अनुभावयितुं यदि शक्यते, तदैवोपदेशत्वं भजति । अतोऽयम् उपदेशो ‘नुभवाय न भवति । कथं भवति ? इत्य् आहअस्त्व् एवम् इत्य् आदि । एतद् उपदेशवचनं त्वयीशेऽस्तु । तदैवोपदेशः सार्थको भवतीति भावः ।

अथवा, मे इति प्रत्येकोक्तिः, मे मह्यं तत् तवोपदेशवचनं त्वय्य् एवास्तु । एवकारः सर्वत्र योज्यः । त्वय्य् एव ईश एव अस्त्व् एव मा स्खलत्व् इत्य् अर्थः । गौर्वाल् लाघवम् एवाभीष्टं प्रत्येकं पत्यादीनाम् अनुवृत्तिगौरवम् आपादयति त्वयानुवृत्तिस् तु सर्वत्रैव व्यापिनीः । अतो लाघवात् सैव कार्येति भावः । यतस् त्वं तनुभृताम् आत्मा बन्धुः प्रेष्ठः । किल निश्चितम् । त्वत्सम्बन्धेनैव सर्वे प्रिया बान्धवा आत्मानो भवन्ति । अपत्यानुवृत्तिर् अपि त्वय्य् एवेति रसाभासता नाशङ्कनीया, सामान्यस्त्रीपरत्वोक्तेः । तेन सखिमात्ṝणां तथात्वं त्वयि जातप्रेम्णाम् । किम् अन्येषु पतिपुत्रादिष्व् अपेक्षयेत्य् एवम् एव तात्पर्यम् ॥३२॥

वैष्णवतोषणी  ननु, उक्तो भर्तुः शुश्रूषणम् इत्य् आदिना स्वधर्मः कथम् अतिक्रम्यते ? इति तस्य कर्ममीमांसामतम् आशङ्क्य तदुपमर्दि ब्रह्ममीमांसाम् आलम्ब्य प्रतिभावत्वेन तस्मिन्न् आत्मत्वम् आरोपयन्त्यस् तन्मतदूषणेन अस्माकम् अधर्म इति प्रतिपादयन्तियत् पत्यपत्येति । धर्मविदेति सोपहासम् एव सर्वशास्त्रोपदेशानां पदे शास्त्रयोन्तिवात् [वे.सू. १.१.१३], तत् तु समन्वयात् [वे.सू. १.१.१४]¸इति न्यायेन तत्तात्पर्यविषये । तत एवेशे त्वय्य् एकस्मिन्न् एव एवं शुश्रूषणप्रकारेण एतदुपदेशवाक्यम् अस्तु ।

ननु मयि तत्पदत्वम् एव कथम् ? तत्र सच्छलम् आहुःकिल वितर्के भवान् आत्मा परमात्मा कथं तादृशत्वम् अपि ? तत्राहुःतनुभृतां सर्वेषां एव प्रेष्ठः निरुपाधिप्रेमास्पदत्वं ह्य् आत्मत्वं तत् तस्मात् आत्मा तत्रापि सर्वेषां प्रेष्ठत्वात् परमात्मेति तथा बन्धुः सर्वेषां निरुपाधिहितकारी परमात्मा च सर्वावभासकत्वेन तादृशः । ततश् च भवान् एव स इति अनेन्शत्वम् अपि सिद्धं, तस्मात् त्वम् एव शुश्रूषीय इति भावः ।

अथवा, ननु सदाचारवर्गपूज्याः ! युष्माभिस् त्यज्यतां नाम विषयाः, स्वधर्मस् त्व् अवश्यम् अपेक्ष्यः । तत्र सासूयम् आहुःयत् पतीति । एवम् उपदेशकर्तरि त्वय्य् एवैतद् उपदेशास्पदत्वम् अस्तु, त्वम् एव तद्योन्यो भवसीत्य् अर्थः ।

ननु, कथम् एतत् ? तत्राहुःप्रेष्ठ इत्य् आदि । तनुभृतां प्राणिमात्राणां प्रेष्ठः, चित्ताकर्षकः, बन्धुः सर्वाभिलषितहितकारी । अत एवात्मा स इव हृदयाधिष्ठाता तत्प्रेरयिता वा तस्माद् अस्माकं वा को दोषः ? किन्तु भवत एवेति । प्रत्युत भवान् एव तादृशदोषपरित्याज्यनायोपदेश्य इत्य् अर्थः ।

अथ पूर्ववद् ऐश्वर्यपक्षोऽपि युज्यते । स च तैर् व्याख्यात एव । तत्र विवर्तवादम् अवलम्ब्यार्थद्वयम् अविशेषेणात्माभ्युपगमात् तथाप्य् अत्र भोक्ट्र्त्वम् ईशितृत्वम् एव ज्ٌएयम् । राजनिर्देशभोक्तृत्ववत् । अन्यथा जीवत्वापाते विवक्षितत्वासिद्धेः । सामान्यतो निर्देशस् तु जीवस्य दृष्टान्तत्वापेक्षया तस्य सर्वस्वरूपत्वस्थापनापेक्षया च द्वितीये न त्व् इत्य् आदिकं काकुगम्यं तथा पर एवोपदेष्टा भवति, न ह्य् आत्म६ आत्मैवेत्य् अनुपदेष्टृत्वम् । ततश् चास्माकम् उपदेष्टृत्वाभावे साक्षात्कृतात्मत्वे च न पतिशुश्रूषादिविधिगोचरत्वम् इति भावः ।

श्रीवैष्णवमतेनान्यद् अर्थद्वयम् । अथवा यद् उक्तम् इति तत्र प्रथमार्थे स्वामिनि आश्रयत्वेन वृत इत्य् अर्थः । देवर्षिभूताप्तन्ṝणां पित्ṝणाम् इत्य् आदेः । तद् एवं तदुपासनामहिमद्वारा धर्मं प्रत्याख्याय वस्तुविचारद्वारापि प्रत्याख्यायते ।

यद् वेति, अधिष्ठानत्वं तत्तत्स्फूर्त्याभयत्वं, यस्य भासा सर्वम् इदं विभाति इति श्रुतेः । अत्रैश्वर्यार्थेषु किलेति निश्चितम् । उपदेशपद इति शास्त्रगुऊपदेश्य चरणारविन्द इत्य् अर्थः । इत्य् अपि व्याकुर्वन्ति अत्र नर्मेदं तत् त्वय्य् एवास्तु त्वम् एव मोहिनीरूपेणाजितवत् स्त्री भूत्वा पत्यादिसेवाधर्मम् आचरेत्य् अर्थः । कुतः ? उप देशपदे गुराव् इत्य् अर्थः । अन्यथा गुर्वननुनिष्ठिते कर्मणि शिष्याणां अप्रवृत्तिः स्यात् । तत्र च त्वम् एव समर्थ इत्य् आहुःप्रेष्ठ इति । बन्धुर् आत्मा मनोहरस्वभावः । निषेधार्थश् चायम् ।

अङ्ग हे कृष्ण ! पत्यादीनाम् अनुवृत्तिः स्त्रीणां स्वधर्मः सुष्ठु अधर्म इति यत् धर्मविदापि त्वयोक्तं, अन्यथादृशयोजनया छलेन प्रतिपादितम् इत्य् अर्थः । अमायया यो भरेत्य् आद्य् अभिप्रायात् । एवम् एतत् ईश एव सत्य् उपदेष्टरि सर्वं वक्तुं व्यवहर्तुं च समर्थ इत्य् अर्थः । तस्मिंस् त्वय्य् एवास्तु तेन त्वम् एवोपदेश्यो भवेत्य् अर्थः ।

कथम् ? तत्राहुःतनुभृतां श्रीवृन्दावनादिस्थितचतुर्विधप्राणिनाम् अपि प्रेष्ठः प्रेमविषयः । बन्धुः प्रेमकर्ता । अत एवात्मा, साधवो हृदयं मह्यं साधूनां हृदयं त्व् अहम् [भा.पु. ९.४.६४] इतिवत् । परस्परहृदयाश्रय इत्य् अर्थः । तस्मात् यदि त्वम् एवैतेष्व् अनन्तेषु विरक्तः स्यात्, तदा वयम् अपि स्वेषु स्वल्पप्रमाणेषु यथास्थितयोजनया धर्मप्राप्तेषु च स्यामैवेत्य् अर्थः । तत्र चास्मास्व् एव तावद् विरक्तो भवेति नर्मतात्पर्यम् ।

यद् वा, यथा तथा वा योजना भवतु, भर्तुः शुश्रूषम् इत्य् आदिना यत् पत्यादीनम् अनुवृत्तिः स्त्रीणां स्त्रियो धर्म इत्य् उक्तम्, एतद् उपदेशकर्तरि त्वयि ईश एवम् अस्तु, अनुज्ٌआयां लोट् भवितुं योग्यम् इत्य् अर्थः । यतः प्रेष्ठ इत्य् आदि । भर्तृविचारस् त्व् अस्माभिर् एव ज्ٌआयते इति भाव इति ॥३२॥

बृहद्वैष्णवतोषणी  ननु, सदाचारवर्गार्च्याः ! युष्माभिस् त्यज्यतां नाम विषयाः । स्वधर्मस् त्व् अवश्यम् अपेक्ष्य एव । तत्र सोपहासम् आहुःयद् इति । अङ्गेति सप्रेमसम्बोधने । ईशे परमायांस्मृते, वृन्दावने परमेष्टिपुरन्दरादिभिर् अपि स्तूयमानस्य दृष्टश्रुतत्वात् । यद् वा, सर्वव्रजस्य नाथे त्वयि, ईशे इत्य् आद्य् उक्तिः । तदुक्तपरिहारायैव, न तु निजभावानुसारतः । सच्चिदानन्दघनमधुरमूर्तिश्रीनन्दनन्दनत्वेनैव तस्य तासु सदा परिस्फूर्तेः । प्रेष्ठः प्रियतमः, न त्व् अन्यवत् प्रियमात्रम् । तत्र च तनुभृतां सर्वेषां अपि जीवानां न चान्य इव द्वित्राणां । बन्धुश् च हितकारी सुहृद् वा, यत आत्मा परमात्मा । किल निश्चितम् । त्वत्सेवैव परमो धर्मस् तदपेक्षयान्यत् सर्वं त्याज्यम् एवेति भावः । तथा चोक्तन्तावत् कर्माणि कुर्वीत [भा.पु. ११.२०.९] इत्य् आदि तत् प्राग् लिखितम् एव । अन्यत् तैर् व्यٌजितम् ।

यद् वा, धर्मविदा धर्मतत्त्वाभिज्ٌएनापि त्वया स्वधर्म इति यद् उक्तं, तत् पत्यादीनाम् अनुवृत्तौ सेवायां अनुकूलोऽपि वा । रङ्गो रागो यासां स्त्रीणां तासां एव, न त्व् अन्यासां अस्माकं त्वदेकप्रियाणां इत्य् अर्थः ।  अतस् तदपेक्षया सर्वम् एवान्यद् उपेक्ष्यम् एवेति भावः । तत्र हेतुं दर्शयन्त्यः सर्वतोऽधिकतरं तस्य प्रियत्वं वदन्त्यः सन्यायं प्रार्थयन्तेअस्त्व् इति । तनुभृतां सर्वेषां अपि प्राणिनां प्रेष्ठः, किम् उतास्माकम् । प्रेष्ठत्वे हेतुःबन्धुर् हितकारी आनन्द् च, स्वतः प्रीतिविषय इत्य् अर्थः । चेतयितेति वा, इति बहिर्अन्तर्उपकारित्वम् उक्तम् ।

यद् वा, बन्धुराः प्रेमशृङ्खल्ल बन्धयुक्ता भक्त्या सुन्दरा वा आत्मानो जीवा यस्मिन् सः । अत एतद् अस्माकं सर्वतनुभृतां वा स्वधर्म इति यत् त्वय्य् एवास्तु, तत्र च एवम् अस्मदभिमतप्रकारेणेत्य् अर्थः । सुगोप्यत्वात् साक्षात्तदनुक्तिः । तत्र हेतुःउपदिश्येते सर्वैः शास्त्रैर् गुरुभिर् वा सर्वत्यागेन भजनीयतया कथ्यते इत्य् उपदेश्योपदेशौ पदौ श्रीचरणौ यस्य तस्मिन्न् इति । इति त्वत्पादाब्जापेक्षया स्वधर्मोऽपि परित्याज्य इति युक्तम् एवेति भावः ।

अन्यथा, ननु सारज्ٌआस् तर्ह्य् अपेक्षितम् अभिव्यज्यताम् इत्य् अत्र सवैयग्र्यं प्रार्थयन्ते । एवम् उक्तप्रकारेण, अत इति वा, तनुभृतां सर्वेषां अपि जीवानां अनुचरादीनां च, किम् उतास्माकं भवान् आनन्द् स्वयम् एव, न त्व् अवतारादिद्वारा प्रेष्ठः प्रियतमो बन्धुश् च हितकारी अस्तु । पदद्वयेनान्योन्यं प्रीतिर् अभिप्रेता । किमर्थम् ? त्वयि निमित्ते । कथम्भूते ? एतस्यास्मदभिप्रेतभजनविशेषस्य यो गुर्वादिभिः सख्यादिभिर् वा उपदेशस् तस्य पदे विषये, धार्ष्ट्यपरिहाराय साक्षात्तदनुक्तिस् तत्सिद्धय इत्य् अर्थः ।  तत्र स्त्रीणां स्वत एव तत्सिद्धिः, पुंसां तु भावमात्रेण । किं वा, तत्रिअवोत्कटरागाणां दण्डकारण्यवासिमुनीनाम् इव जन्मान्तरे ज्ٌएया । एषा सामान्येनोक्तिर् अत्यन्तप्रेमोत्कण्ठया ।

यद् वा, एतदुपदेशपदे त्वयि ईशेऽस्मद्विधानां नाथेऽस्तु । यतो भवान् बन्धुर् आनन्द् सुन्दरस्वभावः । अत एव तनुभृतां सर्वेषां श्रेष्ठः । यद् वा, अन्त्येवम् इति साभ्यसूयाभ्युपगमः । उपदेशानां त्वद्भजनपरगुर्वादिवाक्यानां सर्वेषां एव पदे, यत ईशे परमेश्वरे परमस्वतन्त्रे वा । यद् वा, तत्राप्य् अस्मत्प्राणेश्वरे त्वय्य् अपि एतद् एतादृशं नृशंसत्वं तनुभृतां देहधारिणीनां सतीनाम् अस्माकं किल किम् आनन्द् देही देहो वा, बन्धुः प्रियः ? अपि तु नैव, किन्तु भवान् एव प्रेष्ठः । यद् वा, देहधारणाद् आत्मैव बन्धुः ।

अकारप्रश्लेषेण भवांस् तु अप्रेष्ठः । किं किलेति वितर्के वा । तथापि काक्वा स एवार्थः । वयं देहं त्यक्तुं न शक्नुम इति किं भवता वितर्क्यत इत्य् अर्थः ।  मुक्तदेहा इव वयम् अपि त्वदर्थेऽधुनैव देहं त्यक्ष्याम इति भावः । अनेन रजन्य् एषा इत्य् अस्योत्तरम् । देहानपेक्षया घोरादिभ्यो भयाभावात् तवैव भजनीयत्वेन व्रजं प्रति गमनप्रयोजनाभावाच् च । तदैश्वर्यं विनेदम् अर्थत्रयम् । अत्र नर्मेदम् । तत् त्वय्य् एवास्तु, त्वम् एव स्त्री भूत्वा पत्यादिसेवाधर्मम् आचरेत्य् अर्थः । कुतः ? उपदेशपदे गुराव् इत्य् अर्थः ।  अन्यथा गुर्वननुष्ठिते कर्मणि शिष्याणां अप्रवृत्तिः स्यात् । तत्र च त्वम् एव समर्थः, इत्य् आहुःईशे परमसमर्थे । न च कृत्रिमस्त्रीत्वे नो कोऽपि त्वयि प्रीतिं कुर्याद् इति मन्तव्यम् । स्वभाव एव सर्वश्रेष्ठत्वाद् इत्य् आहुःप्रेष्ठ इति ।

श्लेषार्थश् चायम्पतिपुत्रसुहृदाम् अनुवृत्तिः स्त्रीणां स्वधर्मः । तत्र सुहृद् अहं तद्बन्धूनां च कल्याण्यः [२४] इत्य् उक्तत्वात् । अतो मे कामः पूर्यताम् इति धर्मविदा त्वया यद् उक्तम्, अपि कृष्ण अस्त्व् एवम् एतत्, अस्तुएवमेततिति चत्वारि पदानि । तद् एव मे मम ईशे पत्याव् एवास्तु, यत उपदेशपदे सर्वेषां पतिर् एव गुरुः स्त्रीणां इत्य् आदीनां शास्त्रसाधूपदेशानां पदे । भोः साध्व्यः ! भवतु, पतिर् एवानुवर्त्यताम्, किं त्व् अद्य शरज्ज्योत्स्निकायां सुन्दरे वृन्दावने सुहृत्त्वेन सर्वैर् व्रजवासिभिः प्रेमास्पदत्वेन स्वीकृतस्य मे पार्श्वे निःशङ्कं वनादिदर्शनसुखम् अनुभवन्तु, तत्राहुःप्रेष्ठ इति । भवान् तनुभृतां व्रजसम्बन्धिनां प्रेष्ठोऽपि बन्धुर् आनन्द्, विषमस्वभावः, विषमस्वभावत्वात् त्वयि न विश्वास इत्य् अर्थः ।  यद् वा, पत्यादीनां अनुवृत्तिः स्त्रीणां स्वधर्मःसुष्ठु अधर्म इति यत् धर्मविदा त्वयोक्तम्, एवम् एतत् त्वय्य् एवास्तु, यत उपदेष्टरि । कथम्भूते ? ईशे सर्वं वक्तुं कर्तुं च समर्थे, न च तथोपदिशन्तं त्वां जना परिवदेयुः, प्रेष्ठ इति तनुभृतां प्रेष्ठादिरूपत्वान् न कोऽपि त्वां परिवदिष्यन्ति ॥३२॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथ शास्त्रार्थद्वारा तदुपदेशं निराकुर्वन्तियत् पत्यपत्य इति । स्वधर्मः सुष्ठु अधर्मः । धर्मविदेति सोपहासम् । उक्तं छलेन प्रतिपादितम् । भर्तुः शुश्रूषणम् इत्य् आदाव् अन्यथायोजनाभिप्रायात् । एतद् अधर्मनिराकरणोपदेशवाक्यम् । तत्पदे उपदेष्टरि ईशे स्वतन्त्राचारे त्वय्य् एवास्तु त्वम् एवाधर्मान् निवर्तस्व इत्य् अर्थः । ततो युष्माकं किम् इत्य् अत आहुः प्रेष्ठ इति । बन्धुर् आत्मा सुन्दरस्वभावो भवान् प्राणिमात्राणां किल प्रेष्ठः । ततस् तेनैव सर्वे वयः मङ्गलिनः स्यामेत्य् अर्थः ॥३२॥ स्वयन्दूत्यविशेषेण प्रार्थनारूपो व्यङ्गोऽर्थः ४१पद्यटीकायां द्रष्टव्यः ।

बृहत्क्रमसन्दर्भः  अनन्तरं जहुर् गुणमयं देहम् [भा.पु. १०.२९.११] इति प्राकृतदेहत्यागेन तत्कालसिद्धा अपि अधीराभावेनैवाहुःयत् पत्यपत्येत्य् आदि । हे अङ्ग ! स्त्रीणां पत्यपत्यसुहृदाम् अनुवृत्तिर् धर्म इति यद् उक्तं धर्मविदा त्वया, तदुपदेशपदे उपदेशकर्तरि त्वय्य् एवास्तु, नास्मासु । स पुनर् अस्माभिः शरीरैः सार्धं त्यक्तः । त्वय्य् अस्त्व् इति पुरुषोक्तिः, त्वं तथाविधदुःखभाग् भवेत्य् अर्थः । तद् दुःखं तवैव समुचितम्, ईशत्वात् सर्वम् एव सोढुं समर्थोऽसीत्य् आहईश इति । अथ क्रोधवशाद् अनुचितम् एवोक्तम् इति परामृश्य । शान्तं शान्तम् । तत् कदापि तव न भूयात् । यत् त्वं तनुभृतां प्राणिमात्रस्यैव प्रेष्ठो बन्धुर् आत्मा च । किल निश्चितम् इति क्रोधभावशान्तिः । एतेन त्वय्य् अनुरक्तानां स्त्रीणां पत्यपत्याद्यनुवृत्तिर् महती यातनैव । सा कदापि कस्यापि मा भवत्व् इत्य् अर्थः ॥३२॥

रसिकाह्लादिनी  ननु परिणामविरसत्वाद् विषयाः । त्यक्तास् तत्साधुकृतं पत्यपत्यादिशुश्रूषणलक्षणो धर्मस् त्यक्तस् तद् असाधुकृतं धर्मस्य परिणामे सुखजनकत्वात् औपपत्यस्य स्वीकारो न साधु परिणामे दुःखजनकत्वात् इति चेत्, तत्र श्रीकृष्णोक्तिक्रमम् उल्लङ्घ्य धर्मोपदेशं सोढुम् अपारयन्त्यस् तावत् भर्तुः शुश्रूषणं स्त्रीणाम् इत्य् अस्योत्तरं सोपहासम् आहुःयत् पत्येति । अङ्ग हे सखे ! इति सम्बोधनेन धर्मोपदेशेन त्वया महान् उपकारः कृत इति ज्ٌआयते । यतः यस्मात् पत्यपत्यसुहृदाम् अनुवृत्तिः स्त्रीणां स्वधर्म इति । एवंविधधर्मविदा त्वयोक्तं तत् सर्वं त्वय्य् एवास्तु । कुतः ? ईशे ब्रह्मादीनां नियन्तरि तान् अपि नियन्तुं समर्थम् । किं पुनर् अस्मान् । यद् वा, गर्गोक्त्या, नारायणसमो गुणैर् [भा.पु. १०.८.१९] इति । गोवर्धनोद्धरणादिना च प्रकटितसामर्थ्येऽत एवेशे सर्वस्य व्रजस्य स्वामिनि व्रजेन्द्रपुत्रत्वात् उपदेशपदे स्थाने आश्रय इत्य् अर्थः । यस् तु प्रभुर् भवति स तु सर्वेभ्यो धर्मोपदेशं करोति । अत एव प्रभुत्वात् पत्यादिषु करणीयं शुश्रूषणादि तत् सर्वं त्वय्य् एवास्तु । तद् उक्तं, यथा तरोर् मूलनिषेचनेन [भा.पु. ४.३१.१४] इति त्वय्य् आराधिते सर्वम् आराधितं भवतीति श्रुतिरूपाः कुमार्यो वदन्ति सिद्धान्तम् इति यतः सर्वेषां तनुभृतां सर्वप्राणिनां बन्धुश् चात्मा च त्वम् एव त्वदाराधनेन सर्वं प्राणिनाम् आराधनं भविष्यत्य् एव । किं पुनर् अस्मत्पत्यादीनाम् । अतः त्वदाराधनद्वारेण त्वदुक्तपत्यादिशुश्रूषणं कियत् ? एवं त्वदाराधनम् अन्तरेण क्रियमानपत्यादि शुश्रूषणम् अशुश्रूषणपर्यवसार्थे भवेत् । शाखासेचनवत् ।

यद् वा, अस्मत्सम्बन्धिनां पत्यपत्यसुहृदां स्त्रीणाम् अस्माकं च अन्येषां तनुभृताम् ईशेऽनुवृत्तिः स्वधर्म इति त्वयैवोक्तम् ।

अपि चेत् सुदुराचारो भजते माम् अनन्यभाक् ।
साधुर् एव स मन्तव्यः सम्यग् व्यवसितो हि सः ।
कौन्तेय प्रतिजानीहि न मे भक्तः प्रणश्यति ॥ [गीता ९.३०३१] इति ।

अन्यच् च, स्त्रियो वैश्यास् तथा शूद्रास् तेऽपि यान्ति परां गतिम् [गीता ९.३२] इति त्वयोक्तम् एतत् त्वय्य् एवास्तु, यतो भवान् प्रेष्ठः प्रीतिविषयः प्रीतिविषयेषु यत् कर्तव्यं तत् त्वय्य् एवास्तु । तत्त्वतो न कोऽपि प्रीतिविषयः इति भावात् । बन्धुश् च परस्परं प्रेम्णा बध्नातीति बन्धुः स एवम्भूतस् तु भवतोऽन्यबन्धुषु यत् कर्तव्यं तत् त्वय्य् एवास्तु किं च भवान् आत्मेति यद् आत्मनि कर्तव्यं तत् त्वय्य् एवास्तु ।

यद् वा, यत् पत्यपत्यसुहृदाम् अनुवृत्तिर् अङ्ग स्त्रीणां स्वधर्म इति धर्मविदा त्वयोक्तं, न तु मादृशीनां भवत्प्रियाणाम् एतद् उपदेशः तेषाम् उपदेशानां पदे स्थाने एवम् एवास्तु नैतदुपदेशस्थानं, किन्तु रमणस्थानम् ।

किं च, त्वयीशे नियन्तरि सति प्रैवचनस्यापि नावकाशः । यतः त्वं तनुभृतां त्वदर्थ्यम् एव देहधारिणीनां नः प्रेष्ठो बन्धुश् चात्मा च भवान् एवातस् त्वय्य् एव गुणविशिष्टे आत्मनि स्नेहम् अन्तरेण किञ्चित् न प्रतिभातीति भावः ।

यद् वा, स्वमतं कुमार्य उपन्यस्यन्ति । त्वद्भजनम् अन्तरेण स्त्रीणां नान्यो धर्मः । त्वया तु स्वभजनं त्याजयित्वा पत्यादिशुश्रूषणं स्वधर्म इत्य् उक्तम् । अस्मन्मते तु पत्यादीनाम् अनुवृत्तिस् त्वद्भजनम् अन्तरेण सुतराम् अधर्मः । त्वद्भजनत्यागलक्षण एकोऽधर्मः द्वितीयस् तु तत्त्यागपूर्वकपत्यादीनाम् अनुवृत्तिलक्षणोऽधर्मः । एतदधर्मद्वयं नास्माभिर् अभ्युपगन्तुं शक्यते । अत एतद् उपदेशस्य पदे विषये त्वय्य् एवैतद् अधर्मद्वयम् अस्तु तिष्ठतु, नास्मासु योग्यतास्ति । कीदृशे त्वयि ईशे ईश्वरे धर्माधर्मयोः ज्ٌआनाज्ٌआनयोर् अवस्थितिश्रवणात्, येषान्त्वयि ईश्वरत्वस्फूर्तिस् तेषाम् एव भवत्प्रेरितानाम् अधर्मेषु प्रवृत्तिर् अस्तु । अस्माकं तु भवान् स्वदृष्टान्तेन सर्वेषाम् एव तनुभृतां प्रेष्ठो बन्धुहितकर्ता प्रतीयते ।

यद् वा, पत्यपत्यसुहृदां स्त्रीणां चान्येषां तनुभृतां चानुवृत्तिः शुश्रूषणं तदनुकूलत्वं तत् स्वधर्मः स्वस्य तवेव धर्मेनास्माकम् इति धर्मविदा त्वयोक्तम् । तद् उक्तं गीतायांसमोऽहं सर्वभूतेषु न मे द्वेष्योऽस्ति न प्रियः [गीता ९.२९] इत्य् उपदेशपदे उपदेशविषये एतत्समदृष्टितया सर्वेषाम् अनुवृत्तिर् अनुरٌजनं तत् त्वय्य् एवास्तु । उपसादिनारानपेक्षेपकारकः (सिच्) । आत्मा अन्तर्यामितया प्रेरकश् च ईदृशं धर्मं त्यक्त्वैव वात्रागतानां त्वया प्रेरितानाम् अपि पुनर् नैतस्मिन् धर्मे प्रवृत्तिर् भविष्यतीति भावः ।

यद् वा, पत्यादिशुश्रूषणेन किम् अपि न प्राप्तम् इत्य् अश्रद्धया इत्य् उक्त्वा इदानीम् एताः स्त्रीधर्मशिक्षणीया इति विचार्यास्मासु शिष्यत्वम् आरोप्य स्त्रीणाम् अयं धर्म इति धर्मविदा गुरुरूपेण त्वयोक्तम् उपदिष्टधर्मविदेति मोहिनीरूपेण स्त्रीधर्मविदेति सोल्लुण्ठं वचनं तदा त्वया एके वाञ्चता एके अमृतं पायिता इति वचनं कृतवता किम् उपदिष्ट तत् स्मर्तव्यं स्वदृष्टान्तेनेदानीम् अपि वचनम् एव शिक्षणीयम् । न तु पत्यादिशुश्रूषणम् इति । अधुना परोपदेशं पदे पाण्डित्यम् इत्य् उपदिशता गुरुरूपेण स्थीयते । तत् त्यक्त्वा स्त्रीधर्मम् आश्रित्यास्मत्पत्यादयस् तावत् शुश्रूषणीया इति । तद् उक्तंयद् यद् आचरति श्रेयान् इतरस् तत् तद् ईहते [गीता ३.२१] इति न्यायेन एतद् उपदेशस्य पदे विषय त्वय्य् एवास्तु यत् ईशो सर्वं कर्तुं समर्थो, न हि तव किٌइद् अप्य् अशक्यम् इत्य् अर्थः । भवान् प्रेष्ठोऽपि एतदुपदेशेनाप्रिय इव तनुभृतां बन्धुर् आत्मैव भाति बध्नाति । स्वसेवनं त्याजयित्वा पत्यादिसेवनं प्रवर्तयति । बन्धुर् आत्मा अविद्या तस्या आत्मापरैकोऽस्ति । अत एवंविधस्वरूपं विजानतीनां, आत्मा वा अरे द्रष्टव्यः इति दृढतरसंस्कारवतीनांएतद् उपासनात्यागपूर्वकं शकृतानां शुश्रूषणोपदेशोऽकिञ्चिद् एतदुपदेशस्य पदे आश्रये त्वय्य् एवास्तु ।

न त्व् अस्मासु पर्यवस्यति यतो भवान् सर्वेषां तनुभृतां प्रेष्ठः चित्ताकर्षकः ई बन्धुर् अभीष्टफलदाता आत्मा चेतयिता । अतस् त्वदेकजीवनानां त्वत्प्रेरितानाम् एव पत्यादिसेवनलक्षणो धर्मः सिध्येत्, चान्यथा शास्त्रफललयोक्तरीतिन्यायेन अन्यथात्रात्विजन् अपि तत् फलं स्याद् इति । स्वस्य निर्दोषत्वख्यापनायोपदिश्यमानं पत्यादिशुश्रूषणं नास्माकं धर्मः, किन्तु तवैव धर्मः । पत्यादयोऽपि त्यक्ताः, धर्मोऽपि त्यक्तः । अतोऽस्माकम् उपहेयत्वाभावे निर्णीते तवोपदेष्टृत्वाभावोऽपि निर्णीतवान् अधिकारात् तदुक्तम् एकादशे

देवर्षिभूताप्तनृणां पित्ṝणां
न किङ्करो नायम् ऋणी च राजन् ।
सर्वात्मना यः शरणं शरण्यं
गतो मुकुन्दं परिहृत्य कर्तम् ॥ [भा.पु. ११.५.४१] इति ।

नास्मासु विधिकिङ्करत्वम् । अत एवोपदेश्याभावे उपदेष्टृत्वम् अरण्यरोदनवद् अनर्थम् इति भावः । अत्रेदं तत्त्वं बुद्धिवृत्तिप्रवर्तकेन त्वया प्रेर्यमाणाभिर् अस्माभिः क्रियमाणं त्वच्छुश्रूषणम् अस्मासु फलिष्यति । बाह्यवृत्त्योपदिश्यमानं पत्यादिसेवनं नास्मासु सञ्चरिष्यति ।

यद् वा, पत्यादिसेवनं स्त्रीणां स्वधर्मः । आत्मधर्मः देहधर्मम् आत्मधर्मत्वेनोपदेशता त्वया यद् उक्तं, जन्तुर् न समٌजसं यत आत्मधर्मं विजानाति इति । नास्माकम् अग्रे एतत् सर्वम् उपदेशस्यात्मसेवनरूपपदेऽधिष्ठाने त्वय्य् एवास्तु । यतो भवांस् तनुभृतां सर्वेषाम् अपि बन्धुर् आत्मा । अतोऽस्माभिर् उपदिश्यमानो भवान् पत्यादिसेवनरूपं धर्मम् अनुतिष्ठतु, धर्मपालकत्वात् मुख्यकर्तृत्वाच् च । त्वदुपदेशम् अन्तरेणापि विविदिषा वाक्येन स्वयम् एव विचार्य त्वदाराधनम् एवाचरिष्यामेति । वास्तवम् अस्माकम् उपदेष्टृत्वम् इति भावः । किं च, पत्यादीनाम् अनुवृत्तिः स्त्रीणां स्वधर्म इति धर्मविदेति सोपहासम् इत्य् आदि श्रीधराचार्यैर् इव व्याख्यातम् अलम् इति विस्तरेण ॥३२॥

विश्वनाथः  अथ काश्चित् प्रखरास् तद्वचनेनैव तं पराजेतुकामा आहुःयद् इति । पत्यादीनाम् अनुवृत्तिः स्त्रीणां स्वधर्म इति यत् त्वयोक्तम् एतद् एवम् अस्तु अनेन प्रकारेण भवतु, नात्र विवदामहे । एतद् एवास्माभिः प्रतिक्षणं क्रियते इति भावः ।

ननु, केन प्रकारेण ? तत्राहुःउपदेशस्य पदे आस्पदे धर्मोपदेशकर्तरि त्वयि अनुर्वर्तिते सत्य् एव पत्यादीनाम् अनुवृत्तिर् उचितेत्य् अर्थः । प्रथमं धर्मोपदेष्टा आचार्य उपसेव्यते, पश्चात् तदुपदिष्ट आचरणीयो धर्म इति न्यायात् आचार्यानुवृत्त्यैव निष्कपटया धर्मः सिध्येद् इति च शास्त्रम् । अत्रापि ईशे परमेश्वरे यद्य् आचार्य एव परमेश्वरः स्यात् तर्हि किम् उतेति । किम् च, ईश्वरत्वाद् एव तनुभृतां त्वम् आत्मा । आत्मत्वाद् एव प्रेष्ठः, प्रेष्ठत्वाद् एव बन्धुर् इति । अयम् अर्थःपत्यादीनां परमात्मसहितानाम् एवानुवृत्तिः शास्त्रोक्ता । आत्मराहित्ये तु सति सद्य एव गृहान् निःसारितानां तेषां नद्यादेस् तटे मुखानि दह्यन्ते इति धर्मशास्त्रम् । अतो मूर्तस्यात्मनस् तवैवानुवृत्त्या पत्याद्यनुवृत्तिसिद्धिः । किम् अन्यैस् तत्प्रतिकूलत्वाद् एव निरात्मकैर् दग्धमुखैः पत्यादिभिर् इति ।

ननु, पूर्णप्रेम्न ऐश्वर्यज्ٌआनावरकत्वाद् आसां च सम्पूर्णप्रेमवत्त्वात् कथम् एतादृशम् ऐश्वर्यज्ٌआनं सम्भवेत् ? उच्यते नारदपञ्चरात्राद्य्उक्तलक्षणो भक्तिरसामृतादिषु व्याख्यातः प्रेमा ह्य् अनिशनैसर्गिकौष्ण्यशैत्यवान् विरहसंयोगरसाद् अनुभावकोऽपि ।
ब्रह्मानन्दो भवेद् एष चेत् परार्द्धगुणीकृतः ।
नैति भक्तिसुखाम्भोधेः परमाणुतुलाम् अपि ॥ [भ.र.सि. १.१.३८]

इति रसामृतोक्तेर् ब्रह्मानन्दानुभवः परपरार्धाधिकोऽपि विरहे तीव्रांशुकोटेर् अप्य् अधिकं सन्तापन् नैश्वर्यमाधुर्यसम्बन्धिनः सर्वान् एव भगवतो गुणान् प्रद्योतयत्य् एव, न तु कांश्चिद् आवृणोति, विरहस्य सूर्यतुल्यत्वेन सर्वप्रदोतकत्वात्, संयोगे तु शुधांशुकोटेर् अप्य् अधिकम् आह्लादयन् माधुर्यमयान् एव भगवतो गुणान् प्रद्योतयति । संयोगस्य सुधांशुतुल्यत्वेन सुधया मादनादेर् ऐश्वर्यावरणात् यत्र संयोगेऽप्य् ऐश्वर्यं प्रद्योतते । तत्र प्रेम्ण एवापूर्णत्वम् अवगन्तव्यम् । अत्र त्व् आसां भाविविरहभावनावतीनां विरह एव इयं माहात्म्यस्फूर्तिर् अपि प्रेमकृतैव प्रेमा ह्य् असद् अपि माहात्म्यं स्फोरयति । किम् उत सत्, अतस् तदतिशयस् तु तदतिशयम् एव यथादिभरतचरितेकिं वा अरे आचरितं तपस् तपस्विन्या, यद् इयम् अवनि इत्य् आदि । इति श्रीजीवगोस्वामिचरणाः ॥३२॥

 ओ)०(ओ

॥ १०.२९.३३ ॥

कुर्वन्ति हि त्वयि रतिं कुशलाः स्व आत्मन्
नित्यप्रिये पतिसुतादिभिर् आर्तिदैः किम्? ।
तन् नः प्रसीद वरदेश्वर मा स्म छिन्द्या
आशां भृतां त्वयि चिराद् अरविन्दनेत्र ॥

श्रीधरः एतत् सदाचारेण द्रढयन्त्यः प्रार्थयन्तेकुर्वन्तीति । कुशलाः शास्त्रनिपुणाः । तथा च शास्त्रङ्किं प्रजया करिष्यामो येषां नोऽयम् आत्माऽयं च लोकः [बृ.आ.उ. ४.४.२२] इति ॥३३॥

वंशीधरः  एतत् पूर्वोक्तम् । तनुभृताम् आत्मैव बन्धुर् इत्य् एतत् । सदाचारेण सतां प्रवृत्त्या । शास्त्रनिपुणाः सारासारविवेकपटवः । आत्मन्न् इति सप्तम्यन्तम्, आऋषत्वान् ङिलोपः परमे व्योमन्न् इतिवत् । स्वे आत्मनि अनिमित्तबन्धौ, पत्यादयस् त्व् अनित्यप्रिया, अत एवार्तिदा इति । अनित्यप्रियाणाम् आर्तिदत्वं, प्रियं त्वां रोत्स्यति इति श्रुतिर् आह । प्रियम् अनित्यप्रियम् । वियोगि पुत्रधनादि । नित्यप्रियस्यात्मनो वियोगाभावाद् रतिविषयत्वम् उचितम् एव अनेन क्रन्दन्ति वत्सा बालाश् च इति प्रत्युक्तम् । प्रजादित्यागे श्रुतिम् आहकिं प्रजयेति । येषां अस्माकम् आत्मालोके आत्मदर्शनम् संसृतिहर, न पुत्रादिर् इति तदर्थः । अरविन्दवद् रात्राव् अप्रकाशमाने नेत्रे यस्यातः परमसुन्दरीष्व् अस्मासूपेक्षा युक्तैवेति  सम्बुद्ध्या सूचितं । आशां तद्रूपां लतां प्रेमजलसेचनार्हां वचनकुठारेण मा छिन्द्या इति भावः । परमेश्वरेति । ईश्वरोऽप्य् आशां पूरयति राजादिः । किम् उत परमेश्वरस् त्वम् । ततो नायं परमेशधर्मो यद् आशच्छेद इति सम्बुद्ध्याहुः । वरदेश्वर इति पाठे । मयेमा रंस्यथ क्षपाः इति वरं दत्त्वाधुना वरखण्डको जात इति पूर्ववद् अभिप्रायः सम्बुद्धेः । भुङ्क्ते परत्र दुःखानि कल्प आशापहारतः इत्य् आदि वाक्यात् । समर्थानाम् आशापूरणम् एव धर्म इति बोध्यम् ॥३३॥

चैतन्यमतमٌजुषा  इदं तु सप्रमाणम् एवेत्य् आहकुर्वन्ति हीत्य् आदि । कुशलाः सारासारविवेकचतुरास् त्वयि हि त्वय्य् एव रतिं कुर्वन्ति । कुशला इति कुमारीर् उद्दिश्य वदन्ति । एतास् त्वय्य् एव रतिं कुर्वाणाः पत्यादिषु निःस्पृहा बभूवुः । अन्यपत्याकाङ्क्षायाः सुताकाङ्क्षायाश् चासम्भवः, प्राकृतत्वात् । त्वत्पतित्वे तु न तथा, तैः किम् अप्राद्धम् इत्य् आहुःपतिसुतादिभिर् आर्तिदैः किम् ? ते केवलम् आर्तिदाः, न तु त्वम् । त्वं केवलं प्रिय एवेत्य् आहुःनित्यप्रियो नित्यश् च प्रियश् चेति तथा । अतोऽस्माभिर् विवेककौशलाद् एव पत्यादीन् हित्वा त्वय्य् एव रतिः कृता । ततोऽस्मभ्यं किंरूपः प्रसाद इत्य् अपेक्षायाम् आहुःमा स्म छिन्द्या आशाम् इत्य् आदि । हे अरविन्दनेत्र ! प्रसन्नया दृष्टया नो विलोकयेति भावः । नेत्रसङ्कोचनेन कथम् ईक्षसे ? रात्रौ अरविन्दस्य सङ्कोचाद् अरविन्दनेत्रेति सङ्कोचपरम्, स च दर्शने तात्पर्यम् इत्य् ऊढमात्राणाम् उक्तिः ॥३३॥

वैष्णवतोषणी  एवं शास्त्रबलेन पत्यादौ शुश्रूषणं प्रत्याख्याय सदाचारबलेनापि प्रत्याचक्षाणा, मातरः पितरः पुत्राः इत्य् आदिना प्रपञ्चितं, तत्स्नेहनिगडां विषयः परिहरन्तिकुर्वन्ति हीत्य् अर्धकेन । हि प्रसिद्धौ । कुशलाः, य एतस्मिन् महाभागाः प्रीतिं कुर्वन्ति मानवाः [भा.पु. १०.८.१८] इति श्रीगर्गवाक्यानुसारेण सारासारविवेकचतुराः, त्वयि नित्यप्रिये स्वाभाविकप्रेमास्पदरूपे रतिं प्रीतिं कुर्वन्ति । इति तस्य स्वस्मिन् परस्मिंश् च सुखमयस्फुरणम् अभिप्रेतं पत्यादीनां तद्वैपरीत्यम् आहुःस्वे आत्मीये आत्मन् आत्मनि च आर्तिदैः दुःखप्रदैः तादृशभगवद्विमुखतापादकास्मन्निवारणतात्पर्यंआत् । अतस् तैः पत्यादिभिर् अस्माकं किं प्रयोजनम् ? स्व इति सर्वनामत्वेऽपि पूर्वादित्वेन स्मात् स्मितोर् विकल्पात् । तद् एवं प्रथमदिक्स्थिता, भक्ता भजस्वेत्य् उपक्रमानुरूपं विवक्षितम् उपसंहरन्ति । तत् तस्मात् नोऽस्माकम् सम्बन्धे अस्मान् प्रतीत्य् अर्थः ।

प्रसादस्यैवावश्यकार्यताभिप्रायेण व्यतिरेकमुखेनाभिव्यٌजयन्तिमा स्मेति । चिरात् आ बोधोदयात् धृतां नैश्चल्येन कृताम् इति पतिभिः सह तत्सम्बन्धो निरस्तः । मा छिन्द्याः, किन्तु सफलयेत्य् अर्थः । अन्यथा तच्छेदेन तदेकालम्बनजीवनानां अस्माकं सद्यो जीवनच्छेदः स्याद् इति भावः । आशाम् एव विशेषेण व्यٌजयन्तिहे वरद ! कुमारीषु सङ्कल्पो विदित [भा.पु. १०.२२.२५] इत्य् आदिना दत्तवरविशेष ! हे ईश्वर ! अन्यासां अपि दुर्घटं मनआदिघटनादिविशेषसमर्थेति । चिराद् धृताम् इत्य् अत्र हेतुःहे अरविन्दनेत्रेति । शरदुदाशय [भा.पु. १०.३१.२] इत्य् आदि वक्ष्यमाणात् । अरं चक्रप्रान्तं तद् इव अरं तत्पत्राग्रभागः हृदयच्छेदकत्वेन तद् विन्दतीति तु संरम्भस्यान्तस्थितेः । श्लेषश् च, अरविन्दवत् रात्राव् अप्रकाशमाने नेत्रे यस्येति । अतः परमसुन्दरीष्व् अप्य् अस्मासु सम्प्रति तवोपेक्षा युक्तैवेति नर्मद्योतना च । किं च, अरविन्दरूपकेण दृष्ट्यापि सर्वेषां तापहारित्वं ध्वनितम् । अतोऽस्मासु तद् वैपरीत्यम् अयुक्तम् इति भावः ।

ऐश्वर्यार्थस् तु हि शास्त्रप्रसिद्धौ कुशलाः श्रीनारदादयः रतिं भावं, न तु श्रद्धामात्रं, तच् च योग्यम् इत्य् आहुःनित्यप्रिये । कुतो नित्यत्वं प्रियत्वं च ? तत्राहुःस्वे आत्मनि अपि विषये आत्मनि परमात्माइ इत्य् अर्थः, कृष्णम् एनम् अवेहि त्वम् आत्मानम् अखिलात्मनाम्[भा.पु. १०.१४.५५] इत्य् उक्तेः । एतेन तस्य सुखरूपत्वं च ध्वनितम् । अन्यथा निरुपाधिप्रेमास्पदत्वं न स्यात् । अतोऽस्माकं पत्यादिभिः किम् ? अपि तु न किञ्चित् प्रयोजनम् इत्य् अर्थः ।

ननु भवतीनां पत्यादयोऽपि मादृशा नित्यप्रिया एव, नेत्य् आहुःआर्तिदैः । तादृशकुशलवृन्दाभिलषितास्मदीयभगवद्भजनविरोधिभिः किं ? हे वरदेश्वर ! इति वरदस्याव्यभिचारित्वं दर्शितम् इति । एवम् उत्तरत्राप्य् ऊह्यम् ।

निषेधार्थश् चायम्ननु अहं तनुभृतां प्रेष्ठश् चेत्, तर्हि स्वस्वोचितप्रेमकर्तारस् त इव भवत्योऽपि स्वोचितं रत्याख्यं भावम् एव मयि कुर्वताम् इत्य् आशङ्क्याहुःकुशलाः मङ्गलरूपाः साध्व्य इति यावत्, आर्तिदैः दुःखावखण्डकैः पत्यादिभिर् हेतुभिः स्वे गृहादौ आत्मनि च नित्यप्रिये सति किं त्वयि रतिं कुर्वन्ति ? अपि तु न तत्र स्वादिनाशापत्तेः । तत् तस्मात् हे वरद ! वाञ्छितप्रद ! ईश्वर ! गोकुलस्वामिन् ! नः प्रसीद प्रसादम् एवाहुःचिराद् वयम् अत्र मा”स्म न तिष्ठाम । अस्तेर् लुङि लङवत् प्रयोग आर्षः । शीघ्रं गृहगमनायानुज्ٌआं देहीत्य् अर्थः । तथा त्वयि धृताम् अवस्थिताम् आशां चास्मदङ्गसङ्गेच्छारूपां छिन्द्याः छिन्धि धृٌ अवस्थाने इति अत्र वरदेश्वरेत्य् अत्र परमेश्वरेति पाठोऽपीश्वरवत् सङ्गमनीयः । छिन्द्या इत्य् अत्र छिन्द्याद् इति पाठे तु भवान् इत्य् अध्याहार्यम् ॥३३॥

बृहद्वैष्णवतोषणी  ननु कामाब्धिचन्द्र ! न केवलम् अस्माभिः कामेनैवेदम् उच्यते, किन्तु सदाचारादिविचाराद् अपीति रुदत्यः सकाकु प्रार्थयन्तेकुर्वन्ति हीति । हि एव । त्वय्य् एव, न त्व् अन्यत्र, रतिं प्रेम, न तु श्रद्धामात्रम् । तत्र हेतुःस्वे बन्धौ, आत्मन् आत्मनि, चेतयितरि च, अतो नित्यप्रिये बहिर्अन्तर्उपकारित्वात् सुखप्रदत्वाच् च । यद् वा, हे आत्मन् ! हे नित्येति सम्बोधनम् । तेन च पत्यादीनां जडत्वम् अनित्यत्वं च । तथा सा इति प्रिय इति च क्रमेण हितकारितया स्वाभाविकतया च प्रियत्वोक्त्या वैपरीत्यम् अपि तेषां ध्वनितम् । अतोऽस्माकं पत्यादिभिः किम् ? अपि तु न किञ्चित् प्रयोजनम् इत्य् अर्थः ।  पत्यादिप्रयोजनस्य तदधिकस्यापि त्वत्त एव सुसिद्धेः । विशेषतश् चार्तिदैः, संसारहेतुत्वात् नश्वरत्वेन शोकादिजनकत्वाच् च । आदिशब्देन जननीपितृभ्रात्र्आदयः । यद् वा, आर्तिदैर् अपि, दो अवखण्डने, ते दुःखं सम्यग् अवखण्डयितुं न शक्ता एव । कथञ्चित् कदाचिद् वा किञ्चिद् दुःखं खण्डयन्तु, तथापि तैः किम् इत्य् अर्थः । अन्यत् समानम् ।

यद् वा, कुशलाश् चतुरा नित्यप्रिये सर्वदा प्रेमास्पदे त्वयि रतिं कुर्वन्ति, एव आत्मन् स्वात्मनि स्वात्मविषये आर्तिदैर् दुःखदैः पत्यादिभिः किं प्रयोजनम् इत्य् अर्थः ।  तत् तस्मात् सदाचारप्राप्तित्वेनान्येषां आर्तिदत्वेन च त्वद्रतेर् एव कार्यत्वात् । नः त्वद्भक्ता अस्मान् प्रति प्रसीद, स्वीकारप्रसादं कुरु ।

ननु भूषणप्रियाः प्रायोऽङ्गनाः स्युर् इति कश्चिद् अन्यो मत्तो भूषणादिप्रसादो गृह्यताम् । तत्राहुःवरदानां ब्रह्मादीनां सर्वेषां अपीश्वर इति, अतोऽसाधारणप्रसाद एव तवोपयुज्यत इति भावः । तम् एवाभिव्यٌजयन्तिमा स्मेति । स्मेति प्रसिद्ध्या दृढीकरणम् । चिरात् आबाधोदयात् । आशरीरग्रहणाद् वा, धृतां नैश्चल्येन कृतां रत्याशाम् इति पतिभिः सह तत्सम्बन्धो निरस्तः । मा छिन्द्याः किन्तु सफलयेत्य् अर्थः । अन्यथा तच्छेदेन तदेकावलम्बजीवानां अस्माकं सद्यो जीवनच्छेदापत्तिर् इति भावः । धृताम् इत्य् अत्र हेतुःहे अरविन्दनेत्रेति परमसुन्दरेत्य् अर्थः । अतोऽग्रेऽपि गास्यतेशरदुदाशये [भा.पु. १०.३१.२] इत्य् आदि । यद् वा, अरविन्दरूपकात्म दृष्ट्येव सर्वेषां तापहारित्वादिकं ध्वनितम् । अतोऽस्मासु तद्वैपरीत्यम् उक्तम् इति भावः ।

किं च वरदेश्वरेति पूर्वं वस्त्रहरणे दत्तो वरोऽपि स्मारितः । श्लेषेण वरद स्वदत्तवरच्छेदक ! तच् च युक्तम् एवेत्य् आहुःईश्वर परमस्वतन्त्रेति । एषा प्रणयकोपोक्तिः । यद्यपि कृतकात्यायनीवृताः कुमारीः प्रत्य् एव वरो दत्तोऽस्ति, तथापि छत्रिणो गच्छन्तीत्य् आदिन्यायेन, अन्या अपि सख्येन साम्यात् गृहीताः । अन्यत् तैर् व्याख्यातम् ।

यद् वा, अहो महानागर ! कथञ्चिन् मुग्धा वा त्वां भजन्तु, वयं कथं त्वां न भजेमेत्य् आहुःकुर्वन्तीति । कुशला विदग्धाः, अतो विदग्धानां अस्माकं, तैः किम् इत्य् अर्थः ।  विशेषतश् चास्मान् प्रति त्वया वरो दत्तोऽस्तीत्य् अभिप्रायेणाहुःतद् इति । अन्यत् समानम् ।

अनेन मातरः इत्य् अस्योत्तरं तेषां आर्तिदत्वेनोपेक्ष्यत्वात् । यद् वा, पूर्वोक्तान्त्यपक्षानुसारेण मरणम् एव द्रढयन्त्यः प्रार्थयन्तेकुर्वन्तीति । स्वे गोलक्षणधने आत्मा चित्तं यस्य तत्सम्बोधनम् । अलूक्समासः । तेनावैदग्ध्यादिकम् अभिप्रेतम् । न विद्यते प्रियः कोऽपि यस्य तस्मिन् अप्रिये त्वयि, इति हेतोर् आर्तिदैर् दुःखच्छेदकैः पत्यादिभिः सह वर्तमानाः कुशलाश् चतुरा अस्मादृश्यः किम् इति कुतो रतिं कुर्वन्ति, अपि तु अस्थाने कर्तुं नार्हन्तीत्य् अर्थः । तद् अस्मान् प्रति मा प्रसीद, आशां च छिन्द्याः, गां विन्दतीति गोविन्दवत् अरं परमतीक्ष्णं प्रान्ते अङ्गतया विन्दतीत्य् अरविन्दं चक्रं तद्वत् छेदके नेत्रे यस्येति । श्लेषेण, परमघातकत्वं च सूचितम् । एषा मुमुर्षया कोपोक्तिः । किं च, अरविन्दवत् रात्राव् अप्रकाशमाने नेत्रे यस्येति, अतः परमसुन्दरीष्व् अप्य् अस्मास्व् अधुनोपेक्षा युक्तैवेति भावः । अतस् त्वया मातरम् इत्य् आदिना यत् तेषां अपेक्षणम् उक्तम् । तद् युक्तम् एवेत्य् एवम् असूयाभ्युपगमद्वारा तदुत्तरम् ऊह्यम् ।

श्लेषार्थश् चायङ्कुशला मङ्गलरूपाः साध्व्य इति यावत्, नित्यप्रिये स आत्मनि निजस्वरूपे विषये आर्तिप्रदैर् अपि पत्यादिभिर् हेतुभिः किं त्वयि रतिं कुर्वन्ति । अपि तु नैव तत् तस्मात् हे वरद ! हे ईश्वर ! नः प्रसीद चिराद् वयम् अत्र मा स्म मा तिष्ठाम शीघ्रं गृहगमनाय अनुज्ٌआं देहीत्य् अर्थः । त्वयि तु अपि इति च्छेदः । अयि अरविन्दनेत्र ! अस्मदङ्गसङ्गार्थं त्वया स्वयं धृतां तु आशां छिन्द्याश् छिन्दि ।

यद् वा, आशां व्रजगमदिशं मा स्म छिन्द्याः, मा वर्त्म पातयेत्य् अर्थः । मा निह्नुष्व । ननु स्वयम् एव निरीक्ष्य गृहीध्वं, तत्राहुःत्वयि धृतां, धृङ् अवस्थाने इत्य् अस्य त्वय्य् एव स्थितां त्वयाक्रान्ताम् इत्य् अर्थः ॥३३॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथवा मदभिस्नेहाद् [भा.पु. १०.२९.३३] इत्य् आदिकं निराकुर्वन्तिकुर्वन्ति हि इति । आर्तिं द्यन्ति छिन्दन्ति इति तादृशैः पत्यादिभिर् हेतुभूतैः स्वे आत्मनि देहादौ नित्यप्रिये सति याः कुशला भवन्ति ताः किं त्वयि रतिं कान्तभावं कुर्वन्ति ? अपि तु नैवेत्य् अर्थः । तत् तस्मात् नोऽस्मभ्यं प्रसीद इमं दुराग्रहं त्यजेत्य् अर्थः । तत्र वरदेश्वरेति सोपलम्भं सम्बोधनम् । एष एव वरोऽस्मभ्यं दीयताम् इति बोधकम् ।

तद् एव व्यٌजयन्तित्वयि चिराद् धृता अवस्थिता या आशा तृष्णा तां व्याप्य वयं मा स्म मा भवाम । तस्यां त्वन्मनःस्थितायां तृष्णायां वयम् उदासीना एव भवाम इत्य् अर्थः । ततस् तां छिन्द्या इति । अरविन्दनेत्रेति । एतादृशेऽपि नेत्रे कौटिल्यं न युक्तम् इति भावः । मा स्मेत्य् अस्तेर् मायोगे लङि रूपम् ॥३३॥

बृहत्क्रमसन्दर्भः  साध्व्यः खलु त्वय्य् एव रतिं कुर्वन्ति, नान्यपतिषु नापत्यादिषु च । तस्माद् अयम् उपदेशो न कार्यः । नाप्य् अस्माकम् आशा छेद्येति रुदन्मुख्यः । काश्चिद् धीराधीरा आहुःकुर्वन्ति हीत्य् आदि । कुशलाः कल्याण्यः । त्वयि हि त्वय्य् एव रतिं कुर्वन्ति । कीदृशे त्वयि ? आत्मन् आत्मनि । आत्मन्न् इति सम्बोधनं वा । पुनः कीदृशे ? नित्यप्रिये नित्यसुहृदि, तासाम् आर्तिदैः पतिसुतादिभिः किम् ? ताः पत्यन्तरे सुतादौ च तुच्छबुद्धिम् एव कुर्वन्ति । अतः कुमार्य एव कुशलाः । यतस् त्वयि नित्यप्रिये रतिं कुर्वाणाः पत्यपत्यादि तुच्छीचक्रुः । त्वदितरान् अङ्गीकारात् । तत् तस्मान् नोऽस्मभ्यं प्रसीद, मैवं ब्रूयाः । हे वरदेश्वर ! चिरात् त्वयि धृताम् आशां मा स्म छिन्द्याः । आशालता यथा फलवती, तथा हे अरविन्दनेत्र ! प्रसीदेति पुनर् आवृत्तिः । अरविन्दनेत्रेति सम्बोधनम् । रात्राव् अव्रविन्दस्य सङ्कोचान् मुद्रितनेत्रता गम्यते, तेन कटुभाषितम् । प्रसन्नया दृष्ट्या न कथ्यत इति लोकव्यवहारात् तथैव श्रीकृष्णेन च कथितम् इति गम्यते ॥३३॥

रसिकाह्लादिनी  किं च, आत्मारामाश् च मुनय इति मुक्ता अपि भजन्तो दृश्यन्ते । तत्र सदाचारं त्याजयित्वा पत्यादिशुश्रूषम् उपदिश्यत इति कोऽयम् आग्रह इति । मातरः पितरः पुत्रा इति । तेषां आगमनशङ्काम् उत्पादयता त्वया कथम् अस्मिन् निवारणं कार्यते ? वयं तु त्वदाशहृदयाः सदाचारप्रवृत्तिदृष्टान्तेन दृढतरानुरक्ता वचनमात्रेण कथं निवृत्ता भविष्याम इत्य् आशयेनाहुःकुर्वन्तीति ।

कुशला विवेचननिपुणाह्, नारदादयस् त्वयि रतिं प्रीतिं परमाराध्यपुरस्कृतत्वेन कुर्वन्ति । कथम्भूते त्वयि ? आत्मनि लुप्तसप्तम्यन्तं स्वे सर्वस्वरूपे । किं च, नित्यप्रिये प्रीतिहेतुर् आदौदासीन्ये विद्यमानेऽपि त्यक्तुम् अनर्थ्यस्वभावमहिम्नान्तरसुखप्रदत्वात् ।

यद् वा, हे आत्मन् ! आत्मारामाणां अपि देहेन्द्रियमनसाम् अध्यक्ष ! यद् वा, कुशला विवेकवत्यो याज्ٌइकपत्न्यः त्वयि रतिं उज्ज्वलस्य स्थायिभावं कुर्वन्ति । हि इति निश्चयं । कीदृशे स्वे आत्मनि स्वकीये आत्मनि अन्तर्यामिणि स्वरूपे । तद् उक्तं श्रीमुखेन साधवो हृदयं मह्यम् [भा.पु. ९.४.६८] इति । अत एव पत्यादिषु शक्त्यैवान्तर्यामिनि मधुररसाधिकं कृतेषु स्वरूपेणेति । अत एव नित्यप्रिये सर्वदा स्वाभाविकपरमप्रेमास्पदरूपे स्वरूपे नित्यार्तिदैस् तत्प्रतिकूलैः पतिसुतादिभिः किम् ? कियत्सुखं भविष्यति ? न किञ्चिद् इत्य् अर्थः । न हि धर्मस्य हेतवो भावाः दुःखप्रदाः प्रभवितुम् अर्हन्ति इति भावः । यद्य् एते दुःखप्रदाः भवेयुः, तर्हि त्यागार्हा न स्युर् इति । यास् तु कुशला अविदग्धाः, ता एव पत्याद्यनुवृत्तिं कुर्वन्ति । आत्मसुखानभिज्ٌआनां, तद् एवोचितं विदग्धानां अस्माकम् अग्रे पत्यादिसेवनोपदेशस् त्व् अकिञ्चित्करः । उषरे बीजोप्तम् इव निष्फलः ।

किं च, आत्मनो वै कामाय सर्वं प्रियं भवति इति श्रुतेः । आत्मकामा विषयत्वावसितेति । प्रियाः यत आर्तिप्रदानां सेवा आर्तिप्रदा सुखप्रदानां सेवा सुखप्रदा । तव तु सुखप्रदत्वात् त्वत्सेवा सुखरूपैवानुभवसिद्धा ।

किं च, आत्मनो गुरुर् आत्मैव पुरुषस्य विशेषतः [भा.पु. ११.७.२०] इति स्मृत्या स्वयम् एवात्मानुसन्धानवतीनाम् अस्माकं न गुरुणा कृत्यम् इत्य् अर्थः । सुखदुःखाभावयोर् एव पुरुषार्थत्वात् । पत्यादीनां सेवनं न सुखं न च दुःखाभावः । अतस् त्व् अपुरुषार्थत्वान् नोपादेयत्वम् ।

किं च, कृष्णम् एनम् अवेहि त्वम् आत्मानं अखिलात्मनाम् [भा.पु. १०.१४.५५] । अन्यच् च, तच् चात्मने प्रतिबिम्बस्य यथा मुखश्रीः इति । निर्धारितम् एव नोऽस्माकम् आर्तिदैर् अस्मिन् निवारणेन त्वयि प्रतिकूलैः किं प्रयोजनम् ? न किम् अपि । नोचितं किं पुनः सेवनम् इति । अत एव तेषु नात्मसम्बन्धगन्धोऽपीत्य् अर्थः । तस्मात् नोऽस्माकं प्रसीद औदासीन्यं परित्यज्येति । सकाकुदैन्यं ज्ٌआपयन्तिहे वरद हे ईश्वरेति पदद्वयम् । अन्यथा रमणे विलम्बो नास्मृतिपथम् अवतरति । इदानीम् एव कुमारीसङ्गतत्वात् सर्वा अपि नो नर्मोक्त्या किम् ? इति व्याकुलयसीति । मयेमा रंस्यते क्षपाः [भा.पु. १०.२२.२७] इति कुमारीष्व् अपि प्रतिश्रुतम्, तत्परिपालनेन प्रसीद कौटिल्यं त्यजेत्य् अर्थः । यत् त्वं वरदः ईश्वरः समर्थश् च ईशितव्यानां कामसम्पादने ईश्वरत्वं न सिद्ध्येत् । वरदानां त्व् असम्भवे जनाभावः पर्यवस्येत् ।

नन्व् ईश्वरत्वेन मयि ज्ٌआते सति यत्र कुत्र स्थिता मच्चिन्तनं कार्यतां किम् अत्रावस्थानेन ? इति चेत्, तत्राहुःहे अरविन्दलोचन ! नेत्रतापहरविलोचन ! अयं भावःअस्माकं सर्वलावण्यपुٌजस्वरूपो भासि ईश्वरत्वं वैभवावस्थोपासकानां स्वरूपोपासकानां लावण्यम् एव विषयः, न त्व् ईश्वरत्वं प्रेमाभिभूतत्वात् क्वचिद् उक्तिम् उद्गारात् । नारायणसमो गुणैः [भा.पु. १०.८.१९] इति गर्गोक्त्या वा, दावाग्निपानाद्यमानुषकर्मपरिशीलनेन वा, परन्तु तत् ज्ٌआनं परोक्षम् इव भासते । तद् उक्तं,

गोप्यो हि नित्यम् उदितहसितप्रेक्षणं मुखम् ।
पश्यन्त्यो विविधास्व् आयास् तरन्ति स्म श्रमं मुदा । इति ।

प्रत्यक्ष्ये यथा चन्द्रे देवत्वम् अमृतरूपत्वं च चकोरस्यामृतरूपत्वं विषयं न देवत्वं, तथा श्रीकृष्णोऽपि, यद्यपि सर्वदा तापहरविलोचनत्वेन प्रतीतः, तथापि दासीनां कथं तापकरविलोचनत्वेन प्रतीयसे ? इदम् एव चित्रं यद् एव संयोगे शैत्यहेतुः, तद् एव विप्रलम्भे तापहेतुर् इति प्रतीमः ।

यद् वा, वरदेश्वर वरदानां अस्माकम् ईश्वर व्रजेश्वरपुत्रत्वात्, तदा कदम्बाधिरूढाय तुभ्यं वरो दत्तः । श्यामसुन्दर ते दास्यः करवाम तवोदितम् [भा.पु. १०.२२.१५] इति । अस्मत्प्रतिश्रुतानन्तरं, मयेमाः रंस्यथ क्षपाः [भा.पु. १०.२२.२७] इति त्वयापि प्रतिश्रुतम् । तत्प्रभृति ध्र्टाम् आशां त्वदङ्गसङ्गेच्छाम् । ततोऽपि प्राक् पूर्वजन्मनि श्रुतिरूपाभिर् अस्माभिः प्रार्थितः । चिकीऋषाजनितसातत्वया च वरो दत्तः । पुरा सारस्वते कल्पे व्रजे गोप्यो भविष्यथ इति । तत्प्रभृति चिरात् धृٌ अवस्थाने इति धातो रूपं धृगवस्थितां श्रावयितुम् अशक्यां भवान् इति शेषः । मा स्म छिन्द्याः । स्मेति वितर्के । मा छिन्धि महाकालरूढज्वालाकराले क्षणम् अपि तद्वद् इहाग्नौ पतितं शरीरं सद्य एव भस्मीभूतं स्यात् । तद् एव यदि जीवितहेतोर् आशा न स्याद् इति । तव प्रतिश्रुते आशा जाता, सा च बद्धमूला । इदानीं प्रतिश्रुताकरणे आशा छिन्ना भवेत् । अस्मच्छरीरपाते तव रमणं कुत्र भविष्यतीत्य् अभिप्रायः ।

किं च, देहपातेऽप्य् अवश्यं त्वां प्राप्स्यामः । परं तु अमूर्तेनास्माकम् आत्मना मूर्तस्य रमणं कथं सम्भविष्यति, रमणस्वभावत्वात् तव ? इति भावः ॥३३॥

विश्वनाथः  काश्चित् तदनुवादिन्यस् तम् एवोक्तम् अर्थं सदाचारेणापि द्रढयन्ति कुर्वन्तीति कुशलाः ।

य एतस्मिन् महाभागाः प्रीतिं कुर्वन्ति मानवाः ।
नारयोऽभिभवन्त्य् एतान् विष्णुपक्षान् इवासुराः ॥ [भा.पु. १०.८.१८]

इति गर्गोक्तिविश्वासात् । चतुरा न च रतिं कुर्वन्तीत्य् अपि वस्तुतो वाच्यं यतस् त्वयि रतिः स्वाभाविक्य् एव कुशलानाम् इत्य् आहुः । स्वे स्वीये इति त्वम् एव तेषां ममतास्पदम् आत्मनीति त्वम् एवाहन्तास्पदं चात एव नित्यप्रिये इति प्रीतिर् अपि त्वयि नित्यैव, पतिसुतादिषु तु औपाधिकी, अतएवानित्या अस्माकं तु तेषु सापि नास्तीत्य् आहुः । आर्तिदैस् त्वदभिसारवारकत्वाद् दुःखदैः तत् तस्मान् नोऽस्मभ्यम् अस्मान् जीवयितुं प्रसीद यदि वा अस्मान् अन्योढा मा जीवय । एताः अनूढास् त्वं किं रोदयसीत्य् आहुः । हे वरद ! सङ्कल्पो विदितः साध्व्यः [भा.पु. १०.२२.२५] इत्य् आदिना एताभ्यस् त्वं वरमदा एवेत्य् अर्थः ।

ननु, एतासु प्रसादे कात्यायन्यर्चनम् एव कारणं भवतीषु मत्प्रसादे किं कारणम् ? तत्र निष्कारणम् एव प्रसीदेति सकाकुप्रार्थनम् आहुः । हे ईश्वर, स्वचिकीर्षिते स्वपरतन्त्रचिरात् बाल्यम् आरभ्य त्वयि धृताम् आशाम् आशाकल्पलतां सम्प्रति फलवतीं मा च्छिन्द्याः फलवती लता हि सत्पुरुषेण छेदं नार्हतीति । चिराद् इति छिन्द्या इति पदाभ्यां द्योतितम् । एषा ह्य् आशालताप्य् अस्मन्मनःकेदारिकायां त्वयैवारोपितेत्य् आहुः । हे अरविन्दनेत्र ! अस्मद्वयः सन्ध्यारम्भे प्रथमदर्शनसमयेअरविन्दतुल्याभ्यां नेत्राभ्यां त्वत्प्रेषिताभ्याम् अस्मन्नेत्ररन्ध्रेषु प्रविश्य हृदयक्षेत्रे भावाभिधानम् आशालताबीजम् आहितम् इति ध्वनितेम् । चक्षुरागः प्रथमं चित्तासङ्गस् ततोऽथ सङ्कल्पः इति रसशास्त्रोक्तरीत्या सैवाशालता गुणरूपश्रवणदर्शनादिना वर्धिता फलवती भुक्तभुज्यमानफलापि कठोरोक्तिकुठारिकया कथम् अद्य छिद्यते, विषवृक्षोऽपि संवर्ध्य स्वयं च्छेत्तुम् असाम्प्रतम् इति न्यायं जानास्य् एवेत्य् अनुध्वनितम् ॥३३॥

 ओ)०(ओ

॥ १०.२९.३४ ॥

चित्तं सुखेन भवतापहृतं गृहेषु
यन् निर्विशत्य् उत कराव् अपि गृह्यकृत्ये ।
पादौ पदं न चलतस् तव पादमूलात्
यामः कथं व्रजम् अथो करवाम किं वा ॥

श्रीधरः किं च, “प्रतियात” इति यद् उक्तं तद् अशक्यं, त्वयैव चित्तादीनाम् अपहृतत्वाद् इत्य् आहुःचित्तम् इति । यद् अस्माकं चित्तम् एतावन्तं कालं सुखेन गृहेषु निर्विशति तत् त्वयापहृतम् । कराव् अपि यौ गृह्यकृत्ये निर्विशतस् ताव् अपि । सुखात्मना त्वयेति वा ॥३४॥

वंशीधरः  निवृत्तौ प्रयोजनाभावपूर्वकं साधनाभावम् आहुःकिं चेत्य् आदिना । गृहकृत्यनिष्पत्त्यर्थं सुखार्थं च गृहे वासो भवति । तच् च सर्वं चेतसा भवति । तत् तु त्वयापहृतम् । तत् किं करिष्यामस् तत्र गत्वा ? इति प्रयोजनाभावः । यद् वा, भवता येन संसारक्लेशेन हृतम् अपि यच् चित्तम् इति योज्यम् । गृहे भवं गृह्यं तच् च तत् कृत्यम् इति । तथा तस्मिन् मार्जनोपलेपनादिलक्षणे । कृत्यानां बहुत्वम् अपेक्ष्य चित्ते सन्तापो भवति । न सुखम् इत्य् अरुच्या विशिनष्टिसुखात्मना सुखरूपेण भवतेत्य् अस्य प्रतिपदं त्वयेति विशेष्यम् । पादयोर् अपि स्तम्भो जात इत्य् आहुःपादाव् इति । गतिसाधनाभावाद् गमनं कथं स्यात् ? इति भावः । अत्रायम् आशयःत्वत्काठिन्येनात्र स्थातुम् अपि न युज्यते । गन्तुं च न शक्यते । हा कष्टम् ! अधुना किं कार्यम् ? इति ॥३४॥

चैतन्यमतमٌजुषा  काश्चिन् मध्या धीरा आहुःप्रियं सोत्प्रासवक्रोक्त्या इत्य् आदि पूर्वोक्तेः । सुखेनानायासेनैव भवता हृतं यद् यस्माद् गृहेषु न निर्विशति । नहि धर्मविदा परकीयं द्रव्यम् अपह्रियते, तत्रापि स्त्रीणां चित्तं हृत्वा, प्रतियात ततो गृहान् [२१] इति गृहगमनं चोपदिश्यते । इयं ते धूर्तता, न केवलं चित्तम् अपहृतम् । कराव् अपि हृतौ यतस् तव पादमूलात् गृहकृत्ये न विशतः, त्वत्पादमूललग्नौ पादयोः संवाहनं विना नान्यद् अभिलषत इत्य् अर्थः । चित्तं हृतं, करौ च हृतौ, तद् दृष्ट्वा पदौ च पादं न चलतः, अनयोस् तवान्यायं दृष्ट्वा स्तम्भो जातः । कथं व्रजं यामः ? स्थित्वा वा तवौदासीन्यकठिना वाचः कति श्रोतव्याः ? तर्हि मरणम् एव शरणम् इति भावः ॥३४॥

वैष्णवतोषणी  ननु गृहवाससुखरक्षार्थम् अपि न पत्यादित्यागो विधेय इत्य् आशङ्क्य, तथापि तस्यैव दोषोट्टङ्कनपूर्वकम् आहुःचित्तम् इति । सुखेन सुखरूपतया स्वदर्शकेनेति तदानीं गृहादीनां दुःखस्वरूपतास्फूर्तिः ध्वनिता सुखेन सहितम् इति वा पादौ यौ गृहकृत्ये गमने वा निर्विशतस् ताव् अप्य् अपहृतौ । अतस् तव पादमूलात् पदम् एकम् अपि न चलतः गन्तुं न शक्नुत इत्य् अर्थः ।  करयोः पादयोश् चापहारस् तत्तदिन्द्रियशक्त्यपहारात् । अत आगमनं च तवद्भीताकर्षणमात्रेणेति भावः । अथो अस्माद् धेतोः कथं व्रजं यामः ?

ननु अबला एवं चेत् अथैवाग्रे गच्छता सह गम्यताम् । तत्राहुःतत्र गत्वा किं वा करवामेति । वाशब्दः समुच्चये । यद्यपि चित्तापहारेण सर्वेन्द्रियापहारोऽप्य् आयाति, तथापि विशेषतः करपादापहारोक्तिः पतिशुश्रूषणादिगृहकृत्यस्यान्यत्र निजगमनस्य च परिहाराय । अन्यत् तैः ।

यद् वा, यच् चित्तं सुखे विषये वा पूर्वं स्थितं तद् भवतापहृतं सत्, उत अपि, न प्रविशत्य् अपि । कुतः ? तस्मिन् कृत्ये करादिकं प्रवेशयेद् इत्य् अर्थः । ननु गृहेश्वर्यस् तथापि तद्विचारबलेन प्रवेश्यतां, तत्राहुःकराव् अप्य् अपहृतौ गृहसम्बन्धि कृत्ये न निर्विशतः । ननु तथाप्य् अत्र तु स्थातुम् अयुक्तम् इति गच्छतैव, तत्राहुःपादौ च भवतापहृतौ स्वाभिमुख्येनाकृष्टौ पदम् अपि न चलत इति अन्यत् समानम् ।

अतस् त्वय्य् एव चित्तं त्वदर्थकृत्य एव करौ त्वत्स्थान एव पादौ प्रविशन्ति, नान्यत्रेति सूचितम् । अत्र नर्मेदम् । वनेऽस्माकं प्रयोजनाभावात् तद्दर्शनार्थं नागताः स्मः, चित्तवित्तस्य भवतापहरणात् तदुद्देशेनात्रागताश् चौरं भवन्तं प्राप्ता अपि गृहीतुं नेतुं च तथा क्रोशनार्थं कुत्रापि गन्तुम् अपि न शक्नुमः । भवता करपादापहरणात्, अतो हृतधनाः कथं व्रजं यामः ? किं वा करवामः ? स्तम्भनादिमहामन्त्रज्ٌअचोरवरे कस्याप्य् उपायस्य्पप्रभावाद् इति भावः ।

निषेधार्थश् चायम्ननु वेणुगीतेन मया गृहाद् आकृष्टाः सुष्ठुश् चान्ताश् च कथं गन्तुं शक्नुमः ? तत्राहुःगृहेषु भवता उद्भवता सुखेन अपहृतं चित्तं यत् यस्मात् गृहकृत्ये निर्विशति । यद् वा, चित्तं सुखम् एव, न तु भगवतापहृतं यस्मात् गृहेषु निर्विशति एव कराव् अपि गृह्यकृत्ये निर्विशतः परिश्रान्तत्वम् आशङ्क्याहुःपादौ पदम् अपि कथं न चलतः, अपि तु दूरम् अपि चलत एव । ततः कथं न यामः, अपि तु याम एव । अत्र च किं करवामेति ॥३४॥

बृहद्वैष्णवतोषणी  सुखात्मकेनेति गृहादीनां दुःखात्मकत्वं ध्वनितम् । सुखेन सहितम् इति वा । पादौ यौ गृहकृत्ये गतौ वा निर्विशतस् ताव् अप्य् अपहृतौ । अतस् तव पादमूलात् पदम् एकम् अपि न चलतः, गन्तुं न शक्नुत इत्य् अर्थः ।  करयोः पादयोश् चापहारस् तत्तदिन्द्रियशक्त्यपहारात् ।

यद् वा, ननु मिथ्यावादिन्यः ! तर्हि कथम् अत्रागता इति चेद् अयुक्तं तद् गीतेनाकर्षणात्, न तु स्वशक्तेः । अन्यथा अधुना गमनं सम्भवेद् इत्य् आहुःपदम् इति । अर्थः स एव । अथो अस्माद् धेतोः कथं व्रजं यामः ?

ननु अबलाः ! मयैव कथञ्चित् प्रेष्यध्वम् ? तत्राहुःकिं करवामेति । वाशब्द उक्तसमुच्चये कटाक्षे वा । यद् वा, अनुक्तसमुच्चये, ततश् च किं वा अनुसन्दधीमहि कुत्र वा यामेत्य् अर्थः । चित्तादीनां भवतापहृतत्वात् कर्मस्वप्रवृत्तेः । कथञ्चिच् छक्तौ सत्यां वा कर्मभिः प्रयोजनाभावाद् इति भावः । यद्यपि चित्तापहारेण सर्वेन्द्रियापहारोऽप्य् आयाति, तथापि विशेषतः करपादापहारोक्तिः पतिशुश्रूषणादिगृहकर्मकृत्यस्यान्यत्र निजगमनस्य च परिहाराय । अन्यत् तैर् व्याख्यातम् ।

यद् वा, गृहेश्वर्यस् तर्हि गृहकृत्यम् अनासक्त्यैव क्रियताम् । तत्राहुःकराव् अप्य् अपहृतौ गृहसम्बन्धिकृत्ये न निर्विशतः । ननु तर्हि तत्र गत्वा केवलम् अधिष्ठातृत्वेन स्थीयताम् । तत्राहुःपादौ च भवतापहृतौ न चलत इति । अन्यत् समानम् ।

अतस् त्वय्य् एव चित्तम्, त्वदर्थकृत्य एव करौ, त्वत्स्थान एव पादौ प्रविशन्ति, नान्यत्रेति च सूचितंअम् । यद् वा, भवः संसारः, तेन तापस् तेन हृतं नाशितम् अपि चित्तं लोकानां सुखेन अनायासेन, स्वत एवेत्य् अर्थः । गृहेषु निर्विशत्य् एव, कराव् अपि गृहकृत्ये निर्विशत एव, अतः पतिशुश्रूषाद्यर्थं तव प्रेरणयालम् इति भावः ।

ननु तत्त्ववादिन्यः ! तर्हि गम्यताम् इति चेत्, तत्राहुःपादाव् इति । किन्तु त्वत्काठिन्येनात्र स्थातुम् अपि न युज्यते, गन्तुं च न शक्त्यते । अहो बताधुना किं कार्यम् इत्य् आर्त्या सवैयग्र्यम् आहुःकिं करवामेति । अनेन दृष्टं वनं इत्य् अस्योत्तरम् । चित्ताद्यपहारेण पुष्पादिग्रहणाद्यशक्तेस् तद्दर्शनस्यापि वैफल्यात्, किं तेन ? इति । द्वितीयपक्षे च वनदिदृक्षादौ सत्य् अपि पादापहरणाद् भ्रमणाशक्त्या सम्यग्दर्शनासिद्देः किं तद्दर्शनेन ? इति ।

श्लेषेण नर्मदम्वनेऽस्माकं प्रयोजनाभावात् तद्दर्शनार्थं नागताः स्म, किन्तु चित्तवित्तस्य भवतापहरणात् तदुद्देशेनात्रागताः । चोरं भवन्तम् प्राप्ता अपि ग्रहीतुं नेतुं च, तथा क्रोशनार्थं कुत्रापि गन्तुम् अपि न शक्नुमः । भवता करपादापहरणाद् इति भावः ।

श्लेषार्थश् चायम्परतो वर्तमानस्य नकारस्य सर्वत्रैवान्वयः । सुखात्मकेनापि भवता यद्य् अस्माकं चित्तम् अपहृतं न भवति, तस्माद् गृहे तन् निर्विशत्य् एव, यत् करौ पादाव् अपि अपहृतौ न भवतः, अतो गृहसम्बन्धिकृत्ये तौ तौ निर्विशत एव । अतः पदं निजस्थानं व्रजं प्रति तौ चलत एव । अथो अतः कथं यामोऽन्यत्र कुतो वा करवाम त्वदुक्तिम् इति । इति तेन श्लेषोक्तं यमुनातीरगमनादिकं निरस्तम् ।

यद् वा, गृहेषु भवता उद्भवता सुखेनापहृतं चित्तं यद् यस्मात् गृहकृत्ये निर्विशति, गृहेषु भवता सुखेनैवापहृतौ कराव् अपि गृह्यकृत्ये निर्विशतः, पदं निश्चितं यथा स्यात् तथा पादाव् अपि तथा तस्माच् चलतो धर्म्याद् विचलतस् तव पादमूलात् कथं व्रजं न यामः, किं वा करवामेति ॥३४॥

क्रमसन्दर्भः  न व्याख्यातम् ।

प्रीतिसन्दर्भ ३३२  आशायाः कर्मत्वं च गोदोहम् अस्तीतिवत् । श्रवणाद् दर्शनाद् [भा.पु. १०.२९.२७] इत्य् आदिसूचितं निजभावजन्मापलपन्तिचित्तम् इति । नोऽस्माकं चित्तं सुख एव वर्तते न तु भवता तस्माद् अपहृतम् । यस्माग् गृहेषु निर्विशति । तत्र चिह्नं कराव् अपि गृहकृत्यार्थं निर्विशत इति । यद् उक्तं सुमध्यमा इति तत्राहुः पादौ कथं तव पादमूलात् पदम् अपि न चलतः । ततः कथं व्रजं न यामः, अपि तु याम एवेत्य् अर्थः । यत् तूक्तं व्रजं प्रति न यात किं त्व् इहैव स्थीयताम् इति तत्राहुः करवाम किं वेति ॥३४॥

बृहत्क्रमसन्दर्भः  वयं तवाज्ٌआभङ्गकारिण्यो न भवामः । तेन गन्तुं च शक्यते । किन्तु तवैव दोषात् तन् न घटत इति पुनर् अतिविदग्धा मध्याधीरा आहुःचित्तं सुखेनेत्य् आदि । चित्तं भवता सुखेनोपहृतम् अनायासेन चोरितम्, न तु चोरान्तरेण । त्वत्प्रयत्नविशेषेण यच् चित्तं गृहेषु निर्विशति, अतश् चित्ताभावात् तन् न भवति । किम् अस्माकं दूषणम् ? तर्हि चित्तं दीयत्, सचित्ताः सचित्ताः सत्यो गृहं व्रजतेत्य् आशङ्ग्क्याहुःउत विस्मये । कराव् अपि गृह्यकृत्ये न निरिव्शतः । अतः परं त्वत्सेवायाम् एव करौ निर्विशतः, न गृह्यकृत्य इत्य् अर्थः । तेन तत्र गत्वैव किं प्रयोजनम् ? ननु, तथापि मदज्ٌआतो यात, वरं गृहकृत्यं मा कार्षम् इत्य् आशङ्क्याहुःपादाव् इति । तव पादमूलाच् चरणसमीपात् पदम् अपि पादौ न चलतः । तयोः स्तम्भो जातः । कथं याम इत्य् आहुःयामः कथम् इति । न गत्वा किं करिष्यथेत्य् आहुःकरवाम किं वा ? तद् एव न विद्महे, किं वा करिष्यामः ? अथवा, यच् चित्तं गृहेषु निर्विशति, तद् भवतापहृतम् । संसारतापतप्तम् अस्माकं तु चित्तं भवतापहृतम् । अतो गृहेषु सुखे सुखनिमित्तं न निर्विशति । सर्वम् अन्यत् समम् ॥३४॥

रसिकाह्लादिनी  ननु मदाज्ٌओल्लङ्घनेनेहावस्थाने महद् अनिष्टं स्यात् । ततो यद् वह्निना भवद्दर्शनार्थम् आगतानां भवतीनां गृहगमनम् एवोचितम् इति चेत्, तत्राहुः अशक्यत्वात् त्वदधीनम् इति चित्तम् इति । भवद्दर्शनात् प्राक् चित्तं गृहेषु गृहकृत्येषु निविष्टम् आसीत् । तच्चित्तं सुखेन स्वरूपेण भवतापहृतम् । यद् वा, सुखेन गृहसुखेन सहापहृतं सुखम् अपहृतम् एव । अतो दुःखात्मकत्वाद् गृहास् त्यक्ताः ।

किं च, भवन्त्यः वनदर्शनार्थम् आगतास् तद् अपि च जातं, दर्शनव्यापारस्य चित्ताधीनत्वात् । एतावत्पर्यन्तम् [करौ] एवापि गृहकृत्ये निविष्टौ, अस्तां, तयोर् अपि कर्मकरणसामर्थ्यस्य त्वयैवापहृतत्वाद् इदानीं गृहकृत्ये न निविशतः । एतावत्पर्यन्तं पादाव् अपि इतस् ततो गमने निविष्टौ, आस्तां, ताव् अपि गमने [न?] निविशतः, तयोर् अपि गतेस् त्वयैवापहृतम् । पादौ पदं स्वकीयं स्थानं प्रति न चलतः । तव पादमूलाद् व्रजं कथं यामः ? अथ येन केनाप्य् अमानेन (?) गत्वा किं करवामः ? करयोः पादयोश् च शून्यत्वात् ।

यद् वा, तद् यात मा चिरं गोष्ठं शुश्रूषध्वं पतीन् सतीः [भा.पु. १०.२९.२२] इति तदेदम् अप्य् अशक्यम् इत्य् आहुःतच् चित्तं भवदपहारात् प्राक् सुखेन यत्नेन गृहे तत्तद्व्यापारेषु निविष्टम् आसीत् । तच् चेतनापहारिणा भवतापहृतम्, इदानीं न निर्विशति । स्याम सुन्दर ते दास्यः करवाम तवोदितम् [भा.पु. १०.२२.१२] इति प्रतिश्रुतं दास्यः सत्यो वोऽस्माभिः क्रिये, तद् अपि चित्तम् अपहृतं न भवेत् । शून्यचित्तासु तव योगस्याकिञ्चित्करत्वात् । किञ्चित् पत्यादिशुश्रूषा कराधीना । तयोर् अपि क्रियाशक्तेस् त्वयैवापहृतत्वात् । क्रियाशक्तिम् अन्तरेण पत्यादिसेवनस्याशक्यत्वात् । न तु न किञ्चिन् नियुज्यते । इतो व्रजं यातेति तत्राहुःपादौ इतः ते च पादमूलस्थानात् एकम् अपि पदं न चलतः, गमनम् अप्य् अशक्यं न दूरतः कर्म करणम् इत्य् अर्थः । गतिम् अन्तरेण पादयोर् विद्यमानत्वेन यदि गमनं सम्भाव्यते, तदा पादपानाम् अपि गमनं सम्भवेत्, तेषाम् अपि पदानां विद्यमानत्वात् ।

अयं भावःइयं लीला निरोधात्मिका । व्रजदेवीनां चित्तं स्वयम् आकृष्य स्वचित्ते निवेशितं क्षीरनीरवद् आश्लिष्टम् । ततो निष्काशयितुम् अशक्यम् । चित्तम् इति सर्वेन्द्रियोपलक्षणम् । अतः सर्वस्वम् अपहृत्य् प्रस्थानं नर्मणैवेति ।

ननु वेणुनादात्मकेन महामोहनमन्त्रेणास्मान् वने आहूय किम् इति विडम्बयसीति मनसि निधायाहुःचित्तं सुखेन रमणसुखेन निमित्तेन भवतापहृतम् । अत एव तव गृहेषु कुٌजादिमन्दिरेषु यस्मात् निविशति रन्तुं प्रविशति, कराव् अपि गृह्यकृत्येषु पुष्पशय्यादिरचनासु निर्विशतः । पत्यादिशुश्रूषणस्य त्यक्तत्वात् । पादौ तव पादमूलाद् अन्यपदं स्थानं प्रति न चलतः । इहैवावस्थानाध्यवसायस्य कृतत्वात् । तव चरणेन सह नृत्यं करिष्यतः । तस्मात् व्रजं कथं यामः ? किमर्थं यामः ? न किञ्चिद् अपि व्रजस्य त्यक्तत्वात् । अन्यथा वान्ताशिन्यो भवेम । अथोऽस्माकम् अध्यवसायं ज्ٌआत्वा विलासोपयोगिनीकृत्ये नियुङ्क्ष्वेति । किं चाभीष्टं करवामेति दासीभवितुम् आगता विद्धि ।

यद् वा, चित्ताद्य् अपहृत्य व्रजप्रस्थापने कृते सति तव किम् अभीष्टं भविष्यति । अस्मदवस्थादर्शनेन पत्यादिभिः पृष्टाः किं वदिष्यामः ? अतः किं दास्यं करवामेति स्वीकृतेऽस्मान् नियुङ्क्ष्वेति भावः ।

यद् वा, तद् यातेति यदि सर्वात्मभावेन व्रजगमनं प्रत्यनुज्ٌआ दीयते, तर्हि अस्माकं यच् चित्ताद्य् अपहृतं, तत् पुनः प्रत्यर्पयेति । तच् च तवाशक्यं, यथा नीरक्षीरं तद् एव पृथक् कर्तुं न शक्यम्, तथास्मच्चित्ताद्य् अपहृत्य स्वचित्तादिष्व् एकीकृतं, पुनः पृथक् कृत्य तस्य प्रत्यर्पणं तवाशक्यम् इति । तथा व्रजगमनम् अस्माकम् अपीति ॥३४।

विश्वनाथः  अन्यास् तु स्वीयप्रेमाणं सरसं द्योतयन्त्यो भोश् चौरचक्रवर्तिन् ! न वयम् अन्यार्थम् आगताः किन्तु त्वया चोरितं प्रति स्वं धनम् एव जिघृक्षव इत्य् आहुः, चित्तं भवता अपहृतम्, न च तत्रान्यचोरस्येव तव कोऽप्य् अधिकः प्रयत्नोऽभूद् इत्य् आहुः सुखेनेति । वेणुरन्ध्रेषु फुत्कारमात्रेणैवेत्य् अर्थः । न च तच्चित्तधनम् अस्माकम् अल्पतरम् इत्य् आहुः । यच्चित्तं गृहेषु सर्वेष्व् एव निःशेषेण विशति, अतस् तदपहारेण त्वयास्माकं चित्ताभावात् तानि ज्वलन्तु समृद्ध्यन्तु वा किम् अस्माकं तैर् इत्य् अनुध्वनितम् अतिशयोक्त्या गृहेषु श्रोत्रादीन्द्रियेषु तत्तत्साफल्यार्थं यत् निर्विशति, यद् विना सर्वेन्द्रियाण्य् अपि विपलीभवन्तीति भावः । अतश् चित्तापहाराद् एव सर्वेन्द्रियाण्य् अपि त्वयापहृतानीत्य् आहुः । कराव् अपि यौ गृहकृत्येषु निर्विशतः । य्तेतु नेत्रे श्रोत्रे अपि एतानि सर्वाआण्य् अप्य् अपहृतानीत्य् अर्थः ।

ननु, भो अद्य तावद् गच्छत श्वः परश्वो वा विविच्य वश् चित्तं दास्यामीति तत्राहुःपादाव् अस्माकं पदम् एकम् अपि न चलतः यद् विनेत्य् अर्थः । अतश् चित्तं देहि तत एव याम इति भावः ॥३४॥

 ओ)०(ओ

॥ १०.२९.३५ ॥

सिञ्चाङ्ग नस् त्वदधरामृतपूरकेण
हासावलोककलगीतजहृच्छयाग्निम् ।
नो चेद् वयं विरहजाग्न्य् उपयुक्तदेहा
ध्यानेन याम पदयोः पदवीं सखे ते ॥

श्रीधरः अतोऽङ्ग हे कृष्ण, नोऽस्माकं तवाधरामृतपूर्वकेण तवैव हाससहितेनावलोकेन कलगीतेन च जातो यो हृच्छयाग्निः कामाग्निस् तं सिञ्च । नो चेद् वयं तावद् एकोऽग्निस् तथा विरहाज् जनिष्यते योऽग्निस् तेन चोपयुक्तदेहा दग्धशरीरा योगिन इव ते पदवीम् अन्तिकं ध्यानेन याम प्राप्नुयामः ॥३५॥

वंशीधरः  स्वाभीष्टं निवेदयन्त्य आहुःसिञ्चेति । यतस् त्वया वयं सर्वव्यवहारसाधनापहारेणासमर्थाः कृताः । अतस् त्वम् एव नः कामाग्निं निर्वापयेत्य् आहुः । कलगीतपदं पूर्वं व्याख्यातम् । यद् वा, कलगीतेन मधुरगानेन हृच्छय एव सन्तापजनकत्वसाम्याद् अग्निर् हृच्छयाग्निस् तम् । अधरनिष्ठामृतप्रवाहेण सिञ्च निर्वापय नो चेद् अन्यथा तावद् अधुना तेन द्वितीयेन च पदवीं सामीप्यम् । पदवी निकटे मार्गे विष्णौ च पादरक्षके इति शाश्वतः । अन्ते या मतिः सा गतिः इति न्यायेन वयं तु त्वां प्राप्स्याम एव । हस्ताव् एव मर्दयतस् तव शाठ्यमात्रं स्त्रीवधमात्रं चावशेक्ष्यतीति भावः । दृष्टान्तोऽत्र दीक्षितपत्नी ॥३५॥

चैतन्यमतमٌजुषा  मरणम् एव शरणम् इति निश्चित्य मध्या आहुःसिञ्चाङ्ग न इत्य् आदि । हे हासावलोक ! हासेन सहितोऽवलोको यस्य हे तथाभूत ! कलगीतेन जनितो यो हृच्छयाग्निस् तं सिञ्च निर्वापय । हृदि शेते इति हृच्छयो मनोरथः । स एवाधुनाग्निर् अभूत्, दाहकत्वात् । केन सेकः ? तत्राहत्वदधरामृतपूरकेण ।

ननु तेन सेके स तु वर्धिष्यते ? वैद्युतस्याग्नेर् वर्षाजलेन सेको हि वर्धापक एव, न तु तच्छामन इति प्रसिद्धिर् इति चेद् वर्धतां नाम । त्वदधरामृतसिक्तहृच्छयाग्निना वयं न दह्यामहे, विरहानिना दह्यामह इत्य् आहुःनो चेद् इत्य् आदि । नो चेद् यदि न सिच्यते, तदा विरहजाग्न्युपयुक्तदेहाः सत्यस् तव ध्यानेन तव पादयोः पदवीम् अन्तिकं याम गच्छेम इत्य् आक्षापयेत्य् अर्थः । ध्यानेन्त्य् अस्यायम् अर्थःमरणे या मतिः, सा गतिर् इति ॥३५॥

वैष्णवतोषणी  तद् एवं द्वितीयदिक्स्थिता अपि पुनर् आशाम् एवोत्कण्ठा स्फुटम् एव वदन्त्यस् तत्पूर्तेर् अप्य् अवश्यम्भावितां प्रौढ्या निर्दिशन्त्यस् तदापातप्रत्याख्यानेन त्वयि दोषमात्रं पर्यवस्यतीति रीत्या विवक्षितम् उपसंहरन्तिसिञ्चेति निर्वापयेत्य् अर्थः । आदौ क्रियानिर्देशः परमार्तिवैयाग्र्येण न इत्य् अस्य हृच्छयाग्निनैव सम्बन्धः । तत्पुर्षस्योत्तरपदप्रधानत्वात् हासस्य सम्बन्धिपदं तवेत्य् एव लभ्यते प्रकरणबलात्, विनापि त्वच्छब्दम् अर्थबोधे सति तन्निर्देशस् त्वया जनिताग्नेस् त्वयैव निर्वापणं युक्तम् इति विवक्षया पूरशब्देनाग्नेर् महत्त्वम् अपि ध्वनितं, स्वार्थे कः । हासावलोककलगीतयोः क्रमेण धृतवातत्वं ध्वनितम् । हृदि शेते वसतीति हृच्छयः कामः, अतस् तन्निवर्तनौषधस्याप्य् अन्तःप्रवेशनापेक्षयाधरामृतपूरस्य पानं, तथानन्यप्रतिकार्यत्वं च सूचितम् ।

इदं च सम्भोगस्य साक्षात् प्रार्थनं तदीयवेणुतनुमाधुर्यमधुमत्तचित्तानां लोकोत्तरप्रौढानुरागार्तिनर्तितमहोत्कण्ठावगुण्ठितानां रसेनापि न विरुद्ध्यते, निषेधार्थाच् छन्नतयैवोक्तत्वात् तु नितराम् इति । व्यतिरेकेण तद् एव दृढयन्तिनो चेद् इति । यदि न सिञ्चसि, तदापि ध्यानेनेति "मरणे या मतिः सा गतिः" इत्य् आदि न्यायेन याम सम्प्रत्य् एव प्राप्स्याम इत्य् अर्थः । प्राप्तकाले लोट् । तत्र च, सखे ! इति सम्बोध्य स्वेषु स्नेहम् उद्बोधयन्ति । अत्रान्वयक्रमेणाभिप्रायाश् चैते ।

ननु, हासादिजहृच्छयाग्निसेकं साधनं मम जलभाजनम् अत्र किम् इव दृश्यते ? इति परिहासम् आशङ्क्याहुःअमृतेति । अमृतेनैव तत् सिक्तं स्यात्, न तु जलादिना । तत्रापि तस्य पूरेण, न तु यत्किञ्चिन्मात्रेण । स्वार्थे कन् । तेनैवेत्य् अर्थः ।

ननु, तद् अपि दुर्लभं, कुत्र लप्स्ये ? तत्रापि तस्य पूरस्यात्यन्तासम्भव इत्य् आशङ्क्य कथम् इदं गोप्यसीत्य् आहुःत्वदधरेति । अहो नान्येनामृतेन तच्छान्तिः स्यात्, किन्तु त्वदधरसम्बन्धिनैव । तत्रापि तस्याग्नेर् अत्यन्तवृद्धेर् युवतीकोटिभिर् अप्य् अपरिसमाप्येन तत्पूरेणैवेति महातृष्णा सूचिता । एवम् अग्रे वक्ष्यमाणस्यामृतस्य च परमवैलक्षण्यम् ।

ननु, ध्यानेन यामेति झटिति देहत्यागं सूच्यन्तीनां भवतीनां तत्साधनं च दृश्यते । तत्राहुःविरहेति । अये अन्या इव किं वयम् अनुरागहीनाः, येन बाह्यम् अग्न्यादिकं तत्साधनं मृगयामः । किन्त्व् अन्तर् एव स्वत एव तद् उदेष्यतीति भावः । अन्यत् तैः ।

यद् वा, एवं विवक्षितम् उपसंहरन्त्यः, ननु दुर्घटेऽस्मिन्न् अर्थे कथम् अतित्वरयथ ? इत्य् आशङ्क्यातिदुःखात् दुर्घटत्वम् एव सत्यम् इत्य् आहुःनो चेद् इति । ध्यानेऽपि नैव याम, यतः विरहजाग्नेर् एव उपयुक्ता उचिता देहाः, न तु संयोगामृतयोग्या यासां ताः । अधुनात्र तदसिद्ध्या कालान्तरेऽपि जन्मान्तरेऽपि विरहस्यैव निश्चितत्वाद् इति भावः । सखे इति तस्यापि तत्र भाविदुःखं दर्शयन्ति ।

यद् वा, झटिति तत्प्राप्त्यभावेन देहत्यागं सूचयन्त्य आहुःजन्मान्तरेऽपि ध्यानेनापि ते पदयोर् अन्तिकं मार्गम् अपि वा यामेति प्रार्थनम् । तत्र च सखीत्वेनैवेत्य् आशयेन सम्बोधयन्तिसखे इति । अनेन सुमध्यमा इत्य् अस्योत्तरं भवदाशयेदृशसद्गुणदेहापि त्याज्यस् त्यक्तेऽपि तस्मिन् भवान् न त्याज्य इति श्लोकद्वयम् इदम् ऐश्वर्यमयार्थेऽपि प्रायः समानम् ।

निषेधार्थश् चायन्तस्माद् अङ्ग ! हे महालम्पट ! नः अस्माकं हासावलोककलगीतेन सहजेन जातो यस् तव हृच्छयाग्निस् तं त्वदधरामृतपूरकेणैव सिञ्च । अस्माकं मध्ये सा काचिन् नास्त्य् एव यस्या अधरामृतेन स्वकामाग्निं सेक्ष्यतीत्य् अर्थः । इति स्ववर्ग्याणां सर्वथा नैरपेक्ष्यं सूचितम् ।

अथ च स्वाभीष्टपरममधुरवस्तुनि दुर्लभे सति लुब्धैः स्वस्यैवाधरपुटी लिह्यते इति नर्मभङ्गी व्यङ्ग्या नो चेत् यद्य् एवम् अश्रुत्वा पन्थानम् अस्माकं निरुन्धन् दुराग्रहान् न विरमसि, तदा वयं स्वपतिविरहजाग्न्युपयुक्तदेहा भवेम, वयं मियेमहीत्य् अर्थः । तथापि ध्याने चिन्तनेऽपि तव पादयोः पदवीम् अपि न याम, न यास्याम । सखे इति बालक्रीडायां प्राप्तसख्यत्वेनास्मद्धर्मनिष्ठां जानास्य् अपीति भावः ।

यद् वा, चेद् इति निश्चये । धत्ते पदं त्वम् अविता यदि विघ्नमूर्ध्नि [भा.पु. ११.४.१०] इतिवत् । ततश् च नैव विरहजाग्न्युपयुक्तदेहा वयं ततो ध्यानेऽपि नैव यामेति ॥३५॥

बृहद्वैष्णवतोषणी  सिञ्च निर्वापयेत्य् अर्थः । जलप्रवाहेणाग्निम् इवेति रूपकतो ज्ٌएयम् । आदौ क्रियानिर्देशः । परमार्तिवैयाग्र्येण । न इत्य् अस्य हृच्छयाग्निना समासान्तः प्रविष्टेनापि सम्बन्धः । त्वच्छब्दस् त्वया जनिताग्नेस् त्वयैव निर्वापणं सम्भवेद् इति विवक्षया पूरशब्देनाग्नेर् महत्तापि ध्वनिता । अन्यथा अल्पेनैव जलेन निर्वापणसिद्ध्या पूरकेणेत्य् अनुपयोगः । स्वार्थे कः ।

हासादीनां क्रमेण धृतेन्धनवातत्वं ध्वनितम् । हृदि शेते वसतीति हृच्छयः कामः । अतस् तन्निवर्तकौषधस्याप्य् अन्तःप्रवेशनापेक्षयाधरामृतपूरस्य पानं, तथानन्यप्रतिकार्यत्वं च सूचितम् ।

यद्यपि नायिकानां नायके सम्भोगप्रार्थनं व्यङ्यतयिवोपयुज्यते, न तु साक्षाद् व्यक्ततया, तथापि लोकोत्तरप्रौढानुरागाणां तासां परमार्तिभरेण विचारापगमात् तन् नात्र विरुध्यते ।

यद् वा, त्वदधरामृतपूरकेण त्वदधरामृतेन वर्णमयताम् इव गतेन श्रोतृजनान् पूरयति आप्यायतीति त्वदधरामृतपूरकं वचनं, तेन हृच्छयाग्निं हृदयवर्ति सन्तापं सिञ्चनाशयेति वचनामृतेनास्माकं तापं नाशयेत्य् अर्थः । नो चेत् यदि न सिञ्चसि, ध्यानेनेति "मरणे या मतिः सा गतिः" इत्य् आदि न्यायेन निजेष्टसिद्धौ परमोत्कण्ठया साधनविशेष उक्तः । यामेति सम्भावनायाम्, प्राप्स्याम वेत्य् अर्थः । तत्र चासम्भावना त्वत्सख्यप्रभावेन नास्तीत्य् आशयेन सम्बोधयन्तिसख इति । अन्यत् तैर् व्यٌजितम् ।

यद् वा, त्वत्पादयोर् एव ध्यानेन चिन्तया यो विरहाग्निस् तेनोपयुक्तदेहाः । तत्र ध्यानेनेति विरहाग्नेर् अधिकोद्दीपने साधनम् । यद् वा, विरहजाग्न्युपयुक्तदेहानां गोपीनाम् एव ध्यानेन पदयोः पदवीम् अन्तिकं नित्यात्यन्तसंयोगम् इत्य् अर्थः । याम यास्याम एव । अतः शाठ्यमात्रं च स्त्रीवधमात्रं च तवावशेक्ष्यति । वयं तु त्वत्संयोगम् अवश्यं प्राप्स्याम एवेति ।

यद् वा, विरहजाग्न्युपयुक्तदेहा अपि पदयोः पदवीं मोक्ष इत्य् अर्थः । यामेति प्रार्थना । ननु, कथं मद्भक्तानां मोक्षः स्यात् ? तत्राहुःध्यानेन मोक्षस्यैव चिन्तया वाञ्छयेत्य् अर्थः । ननु, तथापि नासौ वो घटेत, तत्राहुःसखे इति । सख्येनेदम् एव हितं नः क्रियताम् इत्य् अर्थः । इति महार्त्यात्यन्ताभावप्रार्थनम्, मोक्षस्यात्नत्याभावता । श्रीभागवतामृतोत्तरखण्डे विवृतैव ।

यद् वा, ध्यानेन पदवीं वैकुण्ठाख्यपदं तां यामेति कदाचिद् भक्तादीनां केनचिद् दुःखेन मोक्षादिप्रार्थनम् इव वृन्दावनविहारैकप्रियाणां तासां श्रीवैकुण्ठलोकप्रार्थनम् अपि दुखभराद् एव ।

यद् वा, ध्यानविषयं या विरहजाग्न्युपयुक्तदेहा गोप्यस् ता अपि भवत्पदाब्जान्तिकं न यामः, प्रापयिष्यामः, किम् उतात्मन इत्य् अर्थः । इयं प्रेममदोक्तिः । किं वा नयामेति सख्येन प्रार्थनम् एव ।

यद् वा, तव पदयोर् ध्यानेन विरहजाग्न्युपयुक्तदेहा या गोप्यस् तासां पदवीं याम मरिष्याम इत्य् अर्थः । ततस् त्वम् अप्य् अनुतप्स्यस इत्य् अभिप्रेत्याहुःसख इति । तासां तेनैव देहेन रासक्रीडाप्राप्तिपक्षे च पत्यादिभिर् बद्धत्वात् तन्मोचनार्थध्यानाच् च, क्षणं तासाम् अनागमनेनान्त्यदशामननाद् इति दिक् ।

यद् वा, ध्यानेनापि तव पादयोर् अन्तिकं यास्यामः किं ? काक्वा । अपि तु त्वया पश्चात् प्रार्थिता अपि न यास्याम एवेति । किं वा, सर्वसामग्रीयुक्तेऽस्मिन् जन्मनि तद् असिद्ध्या परस्मिन् तस्यासम्भाव्यत्वाद् इति भावः ।

यद् वा, जन्मान्तरे ध्यानेनापि ते पदयोर् अन्तिकं मार्गम् अपि न यामेति प्रेमार्तिभरेण प्रार्थनम् । तत्र च सखीत्वेनैव इत्य् आशयेन सम्बोधयन्तिसखे इति । अलम् अतिविस्तरेण, अनेन तद् यात इत्य् अस्योत्तरम् । हृच्छयाग्निनिर्वाणे सति यत्नाद् यातुम् अपि शक्नुमः । अन्यथा च मरिष्याम एवेति । किं तत्र यानादिनेति ।

श्लेषार्थःअङ्ग ! हे महालम्पट ! नः अस्माकं हासावलोककलगीतेन सहजेन जातो यस् तव हृच्छयाग्निस् तं त्वदधरामृतपूरकेणैव सिञ्च । अस्माकं मध्ये सा काचिन् नास्त्य् एव यस्या अधरामृतेन स्वकामाग्निं सेक्ष्यतीत्य् अर्थः । इति स्ववर्ग्याणां सर्वथा नैरपेक्ष्यं सूचितम् ।

अथ च स्वाभीष्टपरममधुरवस्तुनि दुर्लभे सति लुब्धैः स्वस्यैवाधरपुटी लिह्यते इति परिहासभङ्गी व्यङ्ग्यानो चेत् यद्य् एवम् अश्रुत्वा दुराग्रहान् न विरतोऽसि, तदा वयं स्वपतिविरहजाग्न्युपयुक्तदेहा वयं भवेम, वरं म्रियेमहीत्य् अर्थः । तथापि सखे सेन्द्रिये ध्याने चित्ननेऽपि तव पदयोः पदवीम् अपि न याम न यास्याम इत्य् अर्थः ॥३५॥

क्रमसन्दर्भः  न व्याख्यातम् ।

प्रीतिसन्दर्भः ३३२  अगृहान् प्रतियातेति सतृष्णं यद् उक्तं तत्राहुःसिञ्च इति । अङ्ग, हे कामुक, नोऽस्माकं स्वाभाविकात् हासावलोककसहितात् कलगीताज् जातो यस् तव हृच्छयाग्निस् तं त्वदधरामृतपूरकेणैव सिञ्च । अस्मदीयस्य तस्य कथञ्चिद् अप्राप्यत्वाद् इति । अन्योऽपि रसलुब्धो लोभ्यवस्तुनोऽप्राप्तौ निजौष्ठम् एव लेढीति नर्म च व्यٌजितम् ।

तत्र हेतुम् आहनो इति । धत्ते पदं त्वम् अविता यदि विघ्नमूर्ध्नि [भा.पु. १०.४.१०] इत्यादिवत् अत्र चेच्छब्दोऽपि निश्चये । ततश् च यस्मात् निश्चितम् एव वयं ते तव विरहजाग्न्युपयुक्तदेहा नो भवामः । ततो ध्याने विषयेऽपि तव पदयोः पदवीम् अपि न यामः न स्पृशामः । सखे इति सम्बोध्य प्राचीनमिथोबाल्यक्रीडागतसौहृद्यप्रकटनेन निजवचस आर्जवं प्रकटितवत्यः ॥३५॥

बृहत्क्रमसन्दर्भः  हे विभो ! करणीयं वर्तते, करिष्यामश् च । तद् एव त्वं यद्य् एवं करोषि, तदा तत् करिष्याम एव । किं मया कर्तव्यम् इति चेच् छ्रूयताम् इति पुनर् मध्याधीरा एवाहुःसिञ्चाङ्ग न इत्य् आदि । हे अङ्ग ! नो गीतजं कथनजं हृच्छयाग्निं सिञ्च । हृदि शेते हृच्छयो योऽग्निर् भवदुपेक्षाप्रतिपादकवचनरूपोऽग्निस् तं निर्वापय । केन ? त्वदधरामृतपूरकेण, प्रशंसायां कः ? हे हासावलोक ! कलहाससहिता अवलोककला निरीक्षणसौष्ठवं यस्य । नो चेद् यद्य् एवं न करोषि, तदा विरहजाग्न्युपयुक्तदेहा ध्यानेन ते तव पदयोः पदवीं याम, न तु यास्यामः । एकोऽग्निर् योऽयं वर्तते, स तु दाहक एव, न मारकः । मारकस् तु विरहज एव । अयं तु गीतजत्वाद् वाग्ज एव । तेनानेन शुष्कास् तेन तत्क्षणम् एव भस्मीभविष्याम इति वाक्यार्थः ॥३५॥

रसिकाह्लादिनी  एवं दैन्यनिवेदनेन श्रीकृष्णस्य चित्तमार्दवाम् अलक्षयन्त्यो विरहाग्निना दह्यमानाशयाष् तं सोढुम् अपारयन्त्यः प्रार्थयन्तेसिञ्चेति । अङ्ग भो कृष्ण नोऽस्माकं सिञ्च तर्पय । किम् इति प्रेक्षायां प्रस्तुतं निवेदयन्तितवेति प्रकरणवशात् ज्ٌआतव्यम् । तवैव हाससहितोऽवलोकः कलगीतं च ताभ्यां जातो यो हृच्छयः कामः, स एवाग्निः दाहकम् इति ।

केन साधनेन निर्वापनीयः ? इत्य् अपेक्षायाम् आहुःतवैवाधरामृतस्य पूरः प्रवाहस् तद् एव कं जलं तेनेत्य् अर्थः ।

किं च, कामरूपस्य हृद्रोगस्य निदानं जानीमः तन्निवर्तकम् औषधम् अपि जानीमः । परन्तु निदानम् अपि त्वदधीनम् औषधम् अपि त्वदधीनम् इति । अतोऽयम् अधुनैवोत्थितोऽग्निर् अस्माकं दग्धुम् उपक्रान्तोऽस्ति । यावन् निःशेषं न दहति, तावत् प्रतीकारं क्रियताम् । यथा कालियदमने दावाग्निपानेन सर्वेषां व्रजौकसां रक्षा कृता, तथा अस्मदाद् अपि वह्नेर् अस्मान् रक्ष ।

किं त्व् अयम् अग्निः पातुं न शक्यो, यतोऽन्तर् एव दाहको, न बहिः । अतस् त्वया पाते सति अस्माकम् इव तवाप्य् एतद् दाहो भविष्यतीति पाने भवान् न युज्यते । किं चान्तरदाहकत्वम् अस्माभिर् एवानुभूतम् । स तु दावाग्निः केनाप्य् असुरेणोत्पादितः । अयम् अग्निस् तवैव हासावलोककलगीताभ्यां जनितोऽतस् तवैवाधरामृतपूरकेण शैत्यहेतुना दावाग्नेर् अपि एतस्याग्नेर् महत्त्वम् आलोक्य निर्वापयेति । दावाग्नेः सर्व्वाक्षिगोचरत्वं दृष्टम्, एतस्याग्नेः कस्याप्य् अक्षिगोचरत्त्वं न । अधरामृतपानेनान्तस्तापनिवृत्तौ सत्यां स्वयम् एवाग्निः निर्वाणं गमिष्यतीति भावः ।

इदम् अत्र तत्त्वम् । निदाने निवृत्ते रोगोऽपि निवर्तत इति प्रसिद्धेः । रहस्य् अस्माभिः क्रियमाणेनाधरामृतपानेन सुखोत्पत्तौ जातायां तवाक्षिनिमीलने जाते सति हासावलोककलगीतयोर् अपि क्षणमात्रोपरमो भविष्यति । अत एव निदानोपरतौ केनाप्य् अलक्षितो हृच्छयाग्नेर् अप्य् उपरमो भविष्यतीति भावः । यद्यपि नायिकानां स्वयम् एवाधरामृतप्रार्थनं कामशास्त्रविरुद्धं रसजनकं न, तथापि मोहितानां परमप्रेमवतीनां युक्तायुक्तकथनविवेकरहितानाम् आसां हृच्छयाग्निज्वालावलीढत्वाद् एवम् उक्तम् ।

व्यतिरेके तव महतीयं कीर्तिर् अस्माकं च महती सत्कीर्तिर् भविष्यतीत्य् आहुःनो चेत् । यदि हृच्छयाग्निं न निर्वापयसि, तदा वयं तव पादयोः ध्यानेन पदवीम् अन्तिकं याम यास्यामेत्य् अर्थः । यद् वातो ध्यानेन पदयोः पदवीं मार्गयामः, इदानीम् एव प्राप्नुयामः, न तु कालान्तरे ।

तत्र मरणे व्यवसायात्मकानां भगवद्विमुखानां पत्यादीनां सङ्गजनितदोषस्य प्रायश्चित्तान्तरेणानिवर्त्यत्वम् आशङ्क्याग्निप्रवेशजनितशुद्ध्या श्रीकृष्णप्राप्तियोग्यतां सम्भाव्याहुःविरहजेति । विरहजाग्न्युपयुक्तदेहा इति हृच्छयाग्निर् अन्तरदाहकः मनो दग्ध्वा भस्मनि जाते तस्माद् अवैशिष्टेन केनचिद् विस्फुलिङ्गेन हेतुना, अतस् तथा शुष्के शरीरे काष्ठप्राये जाते, तस्मिन् पतिते नान्य एवाग्निर् उत्पद्यते, तम् एवाहुःअधरामृताप्राप्ता विरहा जनिष्यते । अतोऽग्निनोपयुक्ता दग्धा देहा यषां ता वयम् ।

यद् वा, विरहजाग्नेर् एवोपयुक्तानुचिता, न तु रमणयोग्या देहा यासां ताः । भगवद्विमुखानां संसर्गेण मलिनत्वात् । अत एव मलिनस्य रमणायोग्यत्वम् आलक्ष्य भवता प्रत्याख्याताः, तद् यात इति । इदानीम् अयोग्यं देहं दग्ध्वा ते पदयोः ध्यानेन हेतुना पदवीं सामयोग्यं स्थानं रमणयोगेन शुद्धदेहेन यास्यामः । हे सखे ! इति सम्बोधनेनैतत् ज्ٌआयते । यस् तु सखा, स तु सखीनां वञ्चको न भवति ।

ननु, मया किं वञ्चनं कृतम् ? इति चेत्, तत्राहुःहृच्छयाग्निनिर्वापके औषधे विद्यमानेऽपि न ददासीदम् एव । यद् वा, योगिन इव ध्यानेनेदानीं ते पदयोः पदवीं सान्निध्यं यामाः प्राप्नुमः । क्षणान्तरे विरहाग्निदग्धदेहास् ते पदयोः पदवीं शुद्धचैतन्येनाव्यवहितं सान्निध्यं प्राश्यामः । अस्मिन् देहे दग्धे सति, त्वयि निर्घृणत्वं दुःकीर्तिमत्त्वं पर्यवस्यति ।

अयम् अभिप्रायःहासावलोकः सन्धुक्षणं, कलगीतं च वायुः । अत उभाब्यां जनितो हृच्छयाग्निः स चालौकिकः । तवाधरामृतपूरकेनोपशाम्यति । अधरामृतस्याप्य् अलौकिकत्वम् । अत एवालौकिकेनामृतेनालुअकिकाग्निप्रशमं, न तु देवभोग्यामृतेनोपशमः, तस्य संसारतापहेतुत्वात् । यतः स एव हृच्छयाग्निर् अधरामृतपानाभावे विरहाग्निम् उत्पाद्य देहं भस्मीकरोति । अतो हृच्छयाग्नियुक्ता एव त्वां प्राप्स्यामः । तदा स तापस् त्वय्य् अपि सञ्चरिष्यतीति ॥३५॥

विश्वनाथः  अहो सम्प्रयोगसमयान्यसमयोऽपि सुन्दरीणां निर्वस्त्राः काया दिदृक्षिता ये आसंस् ते चीरहरणदिने दृष्टास् तथैव मधुपानान्यसमयेऽपि भाववतीनाम् आसां निर्लज्जं वचनं शुश्रूषितम् आस्ते । तद् अधुनापि न श्रूयते । हन्त हन्त वेणुनादेन काममयेन नोन्मादिताः । पुनश् च वाचः पेशैर् विह्वलीकृताः । यच् चालम्ब्य लज्जाविवेकधर्मधैर्यादीनि तिष्ठन्ति, तच्चित्तम् अप्य् अपहृतः । तद् अप्य् एताः प्रायः सलज्जम् एव भाषन्ते, न त्व् आभ्यन्तरभावम् अधुनापि वाचा सम्यग् उद्घाटयन्तीति मनसि परामृशति सति श्रीकृष्णे काश्चिन् मुख्यतमा उन्मादसञ्चारिप्राबल्येन विपर्यस्तीकृतप्रकृतय आहुःसिञ्चेति ।

अत्र हासेत्य् अस्य सम्बन्धिपदम् अर्थात् तवेत्य् एव लभ्यते । ततश् च अङ्ग हे कृष्ण ! तव हाससहितेनावलोकेन कलगीतेन च जातः प्रोद्बुद्धः प्रोद्दीप्तो यो हृच्छयः काम एवाग्निस् तं तविवाधरामृतपूरेण सिञ्च निर्वापय, स्वार्थे कः, येनैवाग्निः प्रोद्दीप्यते, तेनैव प्राप्तविवेकेन यदि निर्वाप्यते, तदैव तदपराधोपशमः । अन्यथा अग्निदाता गृहादिदाहोत्थं पापं प्राप्नोत्य् एवेति भावः ।

अत्र कामम् इत्य् अप्रयुज्य हृच्छयपदप्रयोगेनैवं ध्वन्यतेअस्माकं कामो हि हृदि शेते एव, तं च त्वया विना कोऽपि प्रबोधयितुं न शक्नोति । त्वं च वंशीनादेन सहास्मत्कर्णरन्ध्रद्वारा हृदयं प्रविश्य तत्र शयानं कामाग्निं प्रबोध्य हासावलोकघृतमधुभ्यां कलगीतिवातेन च प्रोद्दीप्य तत्रत्यान् अरमत् प्राणान् दग्धुम् उपक्रमसे । अतस् तद्दाहपापाद् बिभेषि चेत् तं निर्वापय । न च तत्प्रोद्दीपने तन्निर्वापने वा तवायासलेशोऽपि, यतस् ते हासावलोकस् तस्याग्नेर् उद्दीपकः । अधरामृतं च तस्य निर्वापकम् इति । तद् वस्तुद्वयं तव मुखचन्द्र एव वर्तते, अतो दुर्लीलराजपुत्रस्य तवाग्निज्वालननिर्वापनात्मिकैव खेला भूयसी भूरिशो दृष्ट्वा न त्व् अग्निज्वालनमय्य् एव । एषा त्व् अद्यैव दृश्यत इति ।

ननु, एतानि मे साहजिकान्य् एव हासावलोककलगीतानि । एतैर् यदि युवतयो ज्वलेयुस् तदा कुत्र कुत्र कतिशो वा मया स्वाधरामृतैश् चिकित्सा कतव्येति चेत्, सत्यम् । परःसहस्रस्त्रीवधे प्राप्त एव तव तदद्भुताद् अनुतापाद् अयं हठो यास्यतीत्य् आहुःनो चेद् इति । विरहाग्निना उपयुक्तदेहा दग्धशरीरा योगिन्य इव ध्यानेन तव पादयोः पदवीं याम । अधुनैव प्रानुयाम ।

अयम् अर्थःवयं पूर्वजन्मस्वकृततपस्कान् एवात्मनो जानीमः । यद् एतज्जन्मनि त्वं नाङ्गीकुरुषे तस्माद् अधुना तपश्चरणार्थं न बाह्यं लौकिकं वह्निं गृह्णीमः । हृच्छयाग्नित्वद्विरहाग्न्योः स्वत एव सत्त्वात् । तत्रापि तद्विरहाग्निनातिप्रबलीभविष्णुना हृच्छयाग्निर् अपि मन्दीकरिष्यते एवातो विरहाग्नाव् एव प्राणेषु हूयमानेष्व् अस्माकम् ।

सङ्कल्पश् चायम्भो ! कृष्णविरहाग्ने ! कृष्णपादस्पर्शम् आशासाना वयं त्वयि स्वप्राणान् जुहुमः । तस्मात् कृष्णस्य पादयोः पदव्याम् अन्यजनैर् अलक्षिता अस्मांस् तथा स्थापय, यथा अस्मत्कुचयोर् उपर्य् एव तस्य पादौ पतेताम्, न तु भूमाव् इति । ततश् च त्वत्पादभारेणैवोपशान्तहृच्छयाग्नयो वयं सिद्धमनोरथा एव भविष्यामह् । त्वं चानिच्छन्न् अप्य् अस्मत्कुचस्पर्शसुखं प्राप्नुवन्न् अपि स्त्रीवधानुतापम् एव भूयां सम्प्राप्स्यसीति ।

सखे इति सख्याद् एवैवं चिकीर्षामः सखीर् अप्य् अस्मांस् त्वम् एव सन्तापयसि चेद् वयम् अपि त्वां सखायम् एवं कथं नानुतापयाम इति ध्वनिः । किन्तु प्रेमहतकः खलु तद् अपि त्वदनुतापदुःखं कोटिगुणीकृत्यास्मभ्यम् एव दास्यत इति जानीमः । किं कुर्मोऽस्माकं दग्धललाटम् एवंविधम् एव विधात्रा सृष्टम् । तस्माद् अपरिणामदर्शिन् ! कृपासिन्धो ! स्वानुतापवल्लिबीजं किमर्थं वपसि ? कथं वा तत्फलभोगिनीर् अस्मांश् च करोषि ? मुञ्च हठम् अस्मान् अङ्गीकुर्व् इति भूयांस एवानुध्वनयः ॥३५॥

ओ)०(ओ

॥ १०.२९.३६ ॥

यर्ह्य् अम्बुजाक्ष तव पादतलं रमाया
दत्तक्षणं क्वचिद् अरण्यजनप्रियस्य ।
अस्प्राक्ष्म तत्प्रभृति नान्यजनसमक्षं
स्थातुं त्वयाभिरमिता बत पारयामः ॥

श्रीधरः ननु स्वपतीन् एवोपगच्छत । त एनम् अग्निं सिञ्चेयुर् इति चेत् तत्राहुःयर्हीति । रमाया लक्ष्म्या दत्तक्षणं दत्तोत्सवं दत्तावसरं वा । तद् अपि क्वचिद् एव न सर्वदा । अरण्यजनाः प्रिया यस्य तस्य तव । अरण्यजनप्रियत्वाद् अरण्ये क्वचिद् यर्ह्य् अस्प्राक्ष्म स्पृष्टवत्यो वयं, तत्र च त्वयाभिरमिता आनन्दिताः सत्यस् तद् आरभ्यान्यसमक्षं स्थातुम् अपि न पारयामः । तुच्छास् ते न रोचन्त इत्य् अर्थः ॥३६॥

वंशीधरः  कामाग्निशमने तु युष्माकं पतय एव समर्था इत्य् आहनन्व् इति । एनं कामजाग्निम् इत्य् उक्ते प्रत्युत्तरम् आहुःन केवलं रमाया एव दत्तोत्सवम् अस्माकं भक्तानां अपि तथात्वात् । अत आहदत्तावसरं दत्तावकाशं वेति । तद् अपि अवकाशदानम् अपि । अरण्यजनाः गोपाः, वनशैलनिवासिनः इत्य् उक्तेः । यर्हि यदा । तत्र च वने च । इत्य् अर्थ इति । न हि समुद्रतरणशीलस्य क्षुद्रखातकतरणेच्छा भवतीति भावः ।

यद् वा, अरण्यजनाः सन्न्यासिनः प्रिया यस्य स तथा । तथा च वयम् अपि सर्वांस् त्यक्त्वा वनम् एवागतास् त्वत्प्रियार्थम् इति हेतोर् अस्मान् गृहाणेति । यद् वा, रमत्य् आनन्दयति त्वाम् इति रमा श्रीराधा तस्याः पादतलं तव दत्तक्षणं, अतीव मृदुलसौभगवत्त्वेनेत्य् अर्थः । यर्हि अस्प्राक्ष्म तत्प्रभृति वयम् अप्य् अन्यसमक्षं स्थातुं न पारयामः, किम् उत सेति । अनेन तवाङ्गस्पर्शनानतरम् अन्याङ्गस्पर्शशङ्का निरस्तेति ध्वनितम् ॥३६॥

चैतन्यमतमٌजुषा  ननूपभुक्तं मद्योग्यं न भवति, कथम् उपभोक्तव्या भवत्य इत्य् ऊढमात्राः काचिद् ऊचुःयर्हीत्य् आदि । हे अम्बुजाक्ष ! यर्हि विवाहदिवस एव तव पादाम्बुजं क्वचित् कुत्रापि स्थले समये वा अस्प्राक्ष्म, तत्प्रभृति पूर्वं स्वीकृत्य सम्प्रति त्यक्तुं न युज्यते । अज्ٌअः सुव्यक्तम् एतत् तवापि । पादतलं विशिनष्टिरमाया दत्तक्षणं क्वचित् कदाचिद् एवेति वा । दत्तोत्सवं दत्तावसरं वा क्वचिद् इत्य् अस्य हेतुःअरण्यजनस्य वृन्दारण्यजनानाम् अस्माकम् एव प्रियत्वात्, तव तस्यास् तद् दुर्लभम् एव ॥३६॥

वैष्णवतोषणी  ननु, कथं निरपराधे मय्य् अपराधः कल्प्यते मदीयस्वाभाविकसौन्दर्यादिदर्शनेन कामिनीनां वश् चित्तादिकं क्षुभ्यति तत्राहं किं करवाणि किं च यदि गृहकल्प्येषु न शक्तितस् तथापि कुलवधूनां युष्माकं तत्रैवावस्थानं युक्तम् । तत्राहुःयर्हीति । हे अम्बुजाक्षेति यदा अस्मदनिर्वचनीयपुण्योदयसमये क्वचिद् अपि दुर्लभे देशे त्वयाभिरमिता निजभावव्यٌजनया नन्दिता सत्यस् तव पादतलम् अस्प्राक्ष्म सूचकेन वाक्येन इति ।

पूर्णाः पुलिन्द्य उरुगायपदाब्जराग
श्रीकुङ्कुमेन दयितास्तनमण्डितेन [भा.पु. १०.२१.१७]

इत्य् अत्र पूर्वकृतव्याख्यानुसारेण कयापि तया यथाकथञ्चित् लब्धस्य पादतलस्पर्शस्य तद्गोष्ठीष्व् एव प्रसिद्धः कृतकात्यायनीव्रतानां तु तत्स्पर्शाङ्गीकरणमात्रतथापिआच् च प्राप्तसङ्गा अपि प्राप्तसङ्गाभिर् आत्मैक्यं प्रकल्प्य ताभिर् मिलित्वा प्रोचुर् इति ज्ٌएयम् । कीदृशं ? पादतलं रमाया दत्तक्षणं तस्यां अपि नूनम् अर्पितमहोत्सवम् इत्य् अर्थः ।

ननु, स्वप्न एवायं भवन्तीनां अन्यथा नित्यं अपि तथाद्यापि तत् स्यात् तत्राहुःअरण्यजनेषु पुलिन्दीहरिण्यादिष्व् एव सन्ततनिजदशनादिदानेन प्रीतिकर्तुः, न तु व्रजजनेषु ततोऽस्माकं तु सुतराम् एव दुर्लभस्येत्य् अर्थः । इति रमाया अस्माकं च योग्यानां परित्यागात् तादृशानां च स्वाकाराद् उपालम्भश् च सूचितः । तद् एवं यर्ह्य् अस्प्राक्ष्म तत्प्रभृति, नान्येषां समक्षं स्थातुम् ऋद्ध्र्वावस्थानम् अपि कर्तुं पारयाम । अन्यदर्शनम् अस्मश्य न रोचत इत्य् अर्थः । अत एव एष कोऽप्य् उच्चाटनविद्यामयः स्पर्शगुण इति भावः ।

ननु, मिथ्यावादिन्यः । सदा गोष्ठजनमध्ये वसथैव, तत्राहुःअٌजः सुखेन अनायासेन ततो बलाद् एव तत्र वसाम इति भावः । अन्यैश्वर्यपक्षे क्वचित् स्पर्शने हेतुः क्वचित् केषु चिदाविर्भावेषु रमाया दत्तक्षणं स्वयं तु अरण्यजनप्रियस्य वृन्दावनवासिनां श्रीगोपादीनां प्रेम्णा तदव्यभिचारिणः, अहो अभाग्यं तथापि यर्हि कदाचिद् एवास्प्राक्ष्म । अन्यत् समानम् ।

अत्र तेषां व्याख्यान् अरण्येति तज्जनसम्बन्धेनैवेत्य् अपि दैन्यम् एवेति अनेनाथवेत्य् अस्योत्तरं स्वाभाविकप्रेमविशेषेणैवागताः स्म, न त्व् अन्यजनवत् साधारणप्रेम्णेति निषेधार्थश् चायमये साधु स्मारितं सखे ! इत्य् अनेन यतो बाल्यक्रीडसख्ये भवतीनां स्पर्शोऽपि जातोऽस्तीत्य् आशङ्क्याहयर्हीति । यर्हि यदा तव बाल्ये वानरादिप्रियस्यैव सतः पादतलं रमाया रमण्या दत्तावसरं तदभिसारोन्मुखं बभूवेत्य् अर्थः । तत्प्रभृति तद् अपि नास्प्राक्ष्म किम् उतान्यद् अङ्गं कथम्भूता अपि त्वया अभिरमिता बाल्ये कारितक्रीडा अपि । अत एव अन्येषां श्वश्र्वादीनां अपि समक्षं स्थातुं पारयामः । अन्यथा तैर् अपि द्विष्येमहीति भाव इति ॥३६॥

बृहद्वैष्णवतोषणी  ननु, महाकामिन्यः ! तर्हि श्रीबलदेवेऽपि युष्माकं भक्तिर् दृश्यते । अतस् तम् एव कामपालं यात, किं वा अन्यदीया यूयं मया कथं स्वीकार्या इत्य् आशङ्क्य सशपथम् आहुःयर्हीति । हे अम्बुजाक्षेति । परमसौन्दर्यादिकं पूर्ववत् सूचितम् । तलं स्वरूपे भूतलादिवत्, किं वा अधोभागस् तद् अस्प्राक्ष्म, तदीषत्सम्बन्धप्राप्ता स्म इत्य् अर्थः । एषा प्रेम्णा विनयोक्तिः । सदा रमयतीति रमा लक्ष्म्यास् तस्या अपि, क्वचिद् एव दत्तक्षणम्, अतोऽरण्यजनानां अस्माकं त्वद्रमणयोग्यत्वाभावेऽपि ते प्रिया यस्येति परमकारुण्यं सूचितम् । अन्यसमक्षम् इति यदि कदाचित् कथञ्चिद् अन्येषां अन्तिके तिष्ठेमः । तथा परोक्षम् एव, न तु साक्षात् सम्मुखे । अٌज इति यदि वा कथञ्चित् समक्षं तिष्ठेम, तदा च परमदुःखेनैवेत्य् अर्थः । स्थातुम् अपि किम् उत उपवेष्टुं शयितुं वेत्य् अर्थः । तच् च त्वयैव नागरशेखरेण सम्पादितम् इत्य् आहुःत्वयाभितो रमिता इति । बत खेदे निश्चये वा । अन्यत् तैर् व्याख्यातम् ।

यद् वा, रमायाः सेव्यम् अपि तव पादमूलम् अरण्यजनप्रियत्वाद् अरण्यजनानां एव दत्तक्षणम् । अतः क्वचित् कस्मिंश्चित् स्थाने काले वा यर्हि यावद् अस्प्राक्ष्म क्वचिद् दत्तक्षणम् इति वा । ततश् च क्वचिद् इति क्वचिद् अनिर्वचनीयदेश इत्य् अर्थः । तावद् आरभ्य त्वयाभिरमिताः सन्तोषिताः ।

यद् वा, स्वप्नादौ रतिविशेषं कारिताः सत्यः । अन्यत् समानम् ।

यद् वा, अहो महामोहन ! कालान्तरे त्वदङ्गसङ्गाशया वा, गृहे गत्वा तिष्ठेम, तद् अपि न घटते, महाधूर्तेन त्वया गृहसुखस्याशेषस्यैव विलुण्ठनाद् इत्य् आहुःयर्हीति । स्पर्शने हेतुद्वयम्रमाया दत्तक्षणम् इति । रमाय रमणाय आदत्तक्षणं गृहीतावसरम् अरण्यजनानां प्रियस्येति च, त्वयाभिरमिताः सत्यः कदाचिद् अस्प्राक्ष्मेति तत्र निजाविवेकदोषो निरस्तः । अतस् तत्प्रभृति किम् अप्य् अन्यन् न रोचते, कथं गृहं यामेति भावः ।

यद् वा, अरण्यजनप्रियस्य तव या रमा श्रीराधा तस्या पादतलम् । अन्यत् समानम् । यद्यपि तत्रैव सापि समागतास्ति । तथा तत्सङ्गावस्थितिनिष्ठाविज्ٌआपनेनान्याः सर्वा अपि तस्यां इव स्वेषु तस्य प्रीतिं जनयितुं तथोचुर् इति ज्ٌएयम् । अनेन अथवा इत्य् अस्योत्तरं । स्वाभाविकप्रेमविशेषेणैवागताः स्म । न त्व् अन्यजनवत् साधारणप्रेम्णेति । श्लेषार्थःहे अरण्यजन ! सदा अरण्यचरत्वात् अरण्यम् एव जनः परिजनो यस्येति वा, प्रियस्य पत्युः, पादतलं यर्हि अस्प्राक्ष्म । कथम्भूतं ? तव रमाय रमणाय क्वचित् कुत्राप्य् अंशे अदत्तक्षणम् अदत्तावसरं तत्प्रभृति त्वयाभिरमिताः । तु अयाभिर् अमिताः, अनेन शुभावहेन विधिना अभिरमिताः, वयं तु अन्यसमक्षं स्थातुम् अपि अٌजस् तत्त्वेन न पारयामः ॥३६॥  

ननु, स्वप्न एवायं भवन्तीनां अन्यथा नित्यं अपि तथाद्यापि तत् स्यात् तत्राहुःअरण्यजनेषु पुलिन्दीहरिण्यादिष्व् एव सन्ततनिजदशनादिदानेन प्रीतिकर्तुः, न तु व्रजजनेषु ततोऽस्माकं तु सुतराम् एव दुर्लभस्येत्य् अर्थः । इति रमाया अस्माकं च योग्यानां परित्यागात् तादृशानां च स्वाकाराद् उपालम्भश् च सूचितः । तद् एवं यर्ह्य् अस्प्राक्ष्म तत्प्रभृति, नान्येषां समक्षं स्थातुम् ऋद्ध्र्वावस्थानम् अपि कर्तुं पारयाम । अन्यदर्शनम् अस्मश्य न रोचत इत्य् अर्थः । अत एव एष कोऽप्य् उच्चाटनविद्यामयः स्पर्शगुण इति भावः ।

ननु, मिथ्यावादिन्यः । सदा गोष्ठजनमध्ये वसथैव, तत्राहुःअٌजः सुखेन अनायासेन ततो बलाद् एव तत्र वसाम इति भावः । अन्यैश्वर्यपक्षे क्वचित् स्पर्शने हेतुः क्वचित् केषु चिदाविर्भावेषु रमाया दत्तक्षणं स्वयं तु अरण्यजनप्रियस्य वृन्दावनवासिनां श्रीगोपादीनां प्रेम्णा तदव्यभिचारिणः, अहो अभाग्यं तथापि यर्हि कदाचिद् एवास्प्राक्ष्म । अन्यत् समानम् ।

अत्र तेषां व्याख्यान् अरण्येति तज्जनसम्बन्धेनैवेत्य् अपि दैन्यम् एवेति अनेनाथवेत्य् अस्योत्तरं स्वाभाविकप्रेमविशेषेणैवागताः स्म, न त्व् अन्यजनवत् साधारणप्रेम्णेति निषेधार्थश् चायमये साधु स्मारितं सखे ! इत्य् अनेन यतो बाल्यक्रीडसख्ये भवतीनां स्पर्शोऽपि जातोऽस्तीत्य् आशङ्क्याहयर्हीति । यर्हि यदा तव बाल्ये वानरादिप्रियस्यैव सतः पादतलं रमाया रमण्या दत्तावसरं तदभिसारोन्मुखं बभूवेत्य् अर्थः । तत्प्रभृति तद् अपि नास्प्राक्ष्म किम् उतान्यद् अङ्गं कथम्भूता अपि त्वया अभिरमिता बाल्ये कारितक्रीडा अपि । अत एव अन्येषां श्वश्र्वादीनां अपि समक्षं स्थातुं पारयामः । अन्यथा तैर् अपि द्विष्येमहीति भाव इति ॥३६॥

क्रमसन्दर्भः  न व्याख्यातम् ।

प्रीतिसन्दर्भ ३३२  ननु सख्येन बाल्यक्रीडायाम् अपि स्पर्शादिकं जातम् एवास्ति तर्हि कथम् अहो इदानीम् उदासीनाः स्थ ? तत्राहुःयर्हि इति । हे अम्बुजाक्ष अरण्यजनाः पशुपक्ष्यादयस् तेषां प्रियस्य बाल्यभावेन तैर् एव कृतमैत्रस्य तव यर्हि यदा क्वचिद् अपि रमाया रमण्या दत्तावसरं पादतलं जातं, तदनुगताव् उन्मुखं बभूवेत्य् अर्थः । तत्प्रभृत्य् एव वयं तद् अपि नास्प्राक्ष्म न स्पृष्टवत्यः । किम् उतान्यद् अङ्गम् । तद् एवं निजदाढ्येनैव पूर्वं त्वयाभिरमिताः कारितबाल्यक्रीडा अपि वयम् अधुना अٌजसः अनायासेन अन्येषां गुरुजनादीनां समक्षं स्थातुं पारयामः । बतेति शङ्कायाम् । अन्यथा तैर् अपि त्यज्येमहीति भावः ॥३६॥

बृहत्क्रमसन्दर्भः  ननु, उपभुक्तं द्रव्यम् अस्मदुपयुक्तं न भवति । भवत्यश् च पतिमत्यः । तेनास्मद्योग्या न भवथेत्य् आशङ्क्याह । पतिमत्य ऊचुःयर्हीत्य् आदि । हे अम्बुजाक्ष ! यदि यदा कदाचित् कुत्रापि धूलिखेलादौ बाल्ये तव पादतलम् अस्प्राक्ष्म स्पृशाम, तत्प्रभृति अन्यसमक्षं स्थातुं न पारयामः । अस्तु तव सम्पर्कः । तद् इदम् अन्यसम्बन्धित्वम् अस्माकं लोकप्रथैव, न वास्तवम् । त्वत्प्रिया एव वयम् । तव कीदृशस्य ? अरण्यजनप्रियस्य वृन्दावनजनदयितस्य, अतएवास्माकं स्पर्शो जातः । पादतलं कीदृशम् ? रमाया दत्तक्षणं दत्तोत्सवं दत्तावसरं वा । अवसरे हि सा तत्स्पर्शं लेभे । वृन्दावनजनास् तु सदैव स्पृशन्तीत्य् अरण्यजनप्रियत्वम् । न चान्यत्र, किं प्रमाणम् ? यद् अन्यसमक्षं स्थातुं न पारयथेति स्वविशेषणद्वाराहुः । वयं कीदृश्यः ? त्वयाभिरमिताः, त्वया सर्वशिरोमणिना । कथम् अन्यथा स्वीकरिष्यामहे ? अत उचितम् एवान्यसमक्षं स्थातुम् असामर्थ्यम् अस्माकम् इति शेषः ॥३६॥

रसिकाह्लादिनी  नन्व् अहं भवतीनां मित्रं परमकारुणिकश् च । मयि असूया नोचिता दुःशील इत्य् आदिना धर्मोपदेशत्वात् । अत्रावस्थानं बलवद् अनिष्ठानुबन्धि, अतो व्याबुद्ध्य तान् एवोपयन्तु, अत एवैनम् अग्निं निर्वापयिष्यति चेत्, तत्राहुःयर्हीति । हे अम्बुजाक्ष ! हृच्छयाग्नितापोपशमनविलोचनम् ! किं पुनर् अधरामृतदानेनेति सूचितम् । तर्हि यदा यदा तव पादतलम् अस्प्राक्ष्म स्पृष्टवत्यो वयम् । कीदृशं पादतलम् ? रमाया लक्ष्म्याः क्वचिद् देशे काले वा दत्तक्षणं दत्तानन्दं दत्तावसरवान् सर्वदा, यतो वृन्दावनप्रदेशेषु रतत्वात् नैवात्र लब्धपदम् । श्रीः सुपर्यङ्के शयानं पारमेष्ट्यं श्रिया विराजमानम् एव परिचरति, न तु गोचारणादौ । यद्यपि लक्ष्मीर् नित्यं वक्षसि वसति, तथापि पादपदसौभाग्यम् अधिकं ज्ٌआत्वा चरणतल एव साभिलाषा भवति, न तु सर्वदाप्नोति । यतस् तस्या गौरवम् एव करोति । अतः सदा सेवितुम् अवसरं न ददासि । अहो अचिन्त्यः पादतलरसस्य महिमा ! यद् एष सर्वतः सर्वान् एव निरुणद्धि । यथा श्रीर् अपि पादपरागाशया अरण्यजनो भवितुम् इच्छति, तथा वयम् अपि अरण्यजना भवितुम् इच्छामः ।

कथम्भूतस्य ? अरण्यजनप्रियस्य, अरण्यस्य वृन्दावनस्य जनाः पुलिन्द्याद्याः प्रिया यस्य कन्दमूलाद्युपहारसमर्पणशीलत्वाद् धन्याः । पूर्णाः पुलिन्द्य [भा.पु. १०.२१.१७] इति पूर्वम् अप्य् उक्तत्वाद् इति साभ्यसूयं वाक्यं, न त्व् अस्मदादयो व्रजजनाः प्रियाः । अतः क्वचिद् वयम् अत्र, हे अम्बुजाक्ष ! तत्प्रभृति तद् आरभ्य अन्यसमक्षं स्थातुम् अपि न पारयामः । किं पुनः रमणापेक्षया तदुचिते स्थानेऽपि उपवेष्टितम् इति । तस्माद् अस्माकं तन् न रोचत इत्य् अर्थः । विशेषतस् त्वया अभिरमिता, अत एव तद्रमणम् अनुभूय स्मृत्वा चागताः, न ह्य् अननुभूतं स्मर्यते । तस्माद् वृन्दावने वासं कर्तुम् आगतानां त्यागोऽनुचित इति, तव त्व् अरण्यजनप्रियत्वात् । वयम् अपि तथा भवितुम् आगता विद्धि ।

यद् वा, अरण्यं वृन्दावनम् । तस्मिन् जायत इति जनाः मृगपक्ष्यादयस् तेऽपि प्रिया यस्य । तद् उक्तम्प्रायो बताम्ब [भा.पु. १०.२१.१४] इति, धन्याः स्म मूढमतयोऽपि हरिण्यः [भा.पु. १०.२१.११] इत्य् उक्तत्वात् । अस्मद्भोग्यं वस्तु एते वृन्दावनवासिनो दर्शनादिनास्वादयन्तीत्य् अमर्षेणैवागता न त्यक्तुम् अर्हसीति भावः ।

यद् वा, अरण्यजनानां प्रियस्येति । अत एव व्रजं त्यक्त्वा तेषु प्रीतिं कर्तुं वृन्दारण्ये कृतनिवासस्य, व्रजवासिनस् तु मत्सरग्रस्तत्वात् । समक्षे तन् न सहते, अरण्यजनानां मत्सरादे राहित्यं ज्ٌआत्वागतानाम् अस्माकं रमणं देहि । यत् त्वया पूर्वम् अभिरमिताः । यतोऽत्र कोऽपि प्रतिबन्धको नास्ति । तस्मान् निःशङ्कं विलासे प्रवृत्तिर् भविष्यतीति । तद् उक्तं यत्र नैसर्गदुर्वैराः सहासन् नृमृगादयः [भा.पु. १०.१३.६०] इति । अङ्गेति सम्बोधनेनैतत् सूच्यते । त्वं त्व् अस्मत्सहायकर्तानुकूलश् च । एतावत्पर्यन्तम् ईद्र्शो भूत्वा प्रतिकूलसङ्गं कारयितुम् इच्छसीति चित्रम् । बतेति खेदे ।

अٌज इति पाठे दिवा तु अरण्यजनप्रियस्यारण्यजना गोपाः प्रियाः, यस्य रात्रौ त्वया अभि निःशङ्कं रमिता, तदा पादतलम् अस्प्राक्ष्म, तत्प्रभृति अٌज स्वभावेनैवान्यसमक्षं स्थातुं न पारयामः । किन्तु त्वत्समीपे एव स्थातुं रोचते च त्वयास्माकं स्वभावोऽन्यथा कर्तुं शक्यत इति भावः । रमणसंस्कारस्य त्वयैव जनित्वात् रमणम् अन्तरेण ज्ٌआनम् अपि नेतुं न शक्नुम इत्य् अर्थः ॥३६॥

विश्वनाथः  ननु, तर्हि स्वस्वपतीन् एवोपगच्छत त एवैनम् अग्निं सिञ्चेयुस् तत्राहुः । यर्हीति हे अम्बुजाक्षेति त्वन्नयनदर्शनक्षणम् आरभ्यैव वयं भ्रमरीभूय स्थिताः स्म इति । चक्षुरागः प्रथमं चित्तासङ्गस् ततोऽथ सङ्कल्पः इति रसशास्त्रोक्तेः । प्रथमं लोचनालोचनि दर्शनम् एवास्माकं पूर्वरागप्रवर्तकम् इति भावः । तत्रापि यर्हि यस्मिन्न् एव क्षणे तव पादतलं क्वचिद् गोवर्धनादि कुٌजप्रदेशे अस्प्राक्ष्म कुचाभ्यां स्पृष्टवत्यो वयम् । कीदृशम् ? रमाया दत्तक्षणं वैकुण्ठवासिन्या लक्ष्म्या नारायणप्रियाया अपि रमणाभिलाषमयोत्सवदायकं यद्वाञ्छया श्रीर् ललनाचरत् तपः [भा.पु. १०.१६.३६] इति नागपत्नीवचनाद् गर्गादिमुखतः श्रुतात् । अतो वनवासिनीनां गोपस्त्रीणाम् अस्माकम् अभिलाषमयोत्सवदायकम् । अत्राभिलाषे किम् आश्चर्यम् इति भावः ।

ननु, लक्ष्म्या अप्य् अभिलषणीये वस्तुनि कुतो यः प्राप्तियोग्यतेत्य् अत आहुः । अरण्यजा गोपजातय एव प्रिया यस्य तस्य तव तत्प्रभृति तं क्षणम् आरभ्य अन्येषां स्वस्वपतीनां गोपस्त्रीणाम् अस्माकं समक्षं स्थातुम् अपि न पारयामस् तान् दृष्टाद्धा मनसि घृणोत्पद्यते इति भावः । किं च, न केवलं वयम् अस्प्राक्ष्म एव । अपि तु, त्वया अभि सर्वतोभावेन रमिता यथेष्टं सम्भुज्य पुरुषायतीकृता अपीत्य् अर्थः । तेन सभुक्तपूर्वाः अस्मान् अन्यत्र न प्रस्थापय पादयोस् ते पताम इति काकुर् ध्वनितः ॥३६॥

 ओ)०(ओ

॥ १०.२९.३७ ॥

श्रीर् यत्पदाम्बुजरजश् चकमे तुलस्या
लब्ध्वापि वक्षसि पदं किल भृत्यजुष्टम् ।
यस्याः स्ववीक्षणकृतेऽन्यसुरप्रयासस्
तद्वद् वयं च तव पादरजः प्रपन्नाः ॥

श्रीधरः त्वत्पादसौभाग्यं त्व् अतिचित्रम् इत्य् आहुःश्रीर् इति । वक्षस्य् असापत्न्यं स्थानं लब्ध्वापि, तुलस्या सपत्न्या सह तव पादाम्बुजरजः कामयते स्म । भृत्यैः सर्वैर् जुष्टम् इति सौभाग्यातिरेकोक्तिः । यस्याः स्ववीक्षणकृते श्रीर् आत्मानं विलोकयत्व् इत्य् एतदर्थम् अन्येषां ब्रह्मादीनां तपोभिः प्रयासः, सा तद्रजः, तद्वद् वयम् अपि प्रपन्ना इति ॥३७॥

वंशीधरः  सौभाग्यं सौन्दर्यम् । अतिचित्रं निखिलदेवप्रसाद्यः लक्ष्म्या काङ्क्षितधूलित्वाद् इति । श्रीयते सेव्यते निखिलैर् इति श्रीर् लक्ष्मीः । असापत्न्यम् एकाकिन्या लब्धत्वात् । भृत्यैः ऐकान्तिकभक्तैर् नारदादिभिः । भगवतो विश्वम्भरत्वेन सर्वपालकत्वात् तदपेक्षया निखिलानां भृत्यत्वम् एवेत्य् अभिप्रेत्य स्वामिचरणैर् भृत्यपदं सर्वार्थपरतया विशेष्यथाम्भृत्यैः सर्वैर् इति । अतिरेकः आधिक्यम् । यस्याः लक्ष्म्याः । स्वान् आत्मनः प्रति वीक्षणं स्ववीक्षणम् । आत्मनोऽस्मान् प्रपन्नास् तव पादरजःसेवनाय प्राप्ता इत्य् अर्थः ॥३७॥

चैतन्यमतमٌजुषा  रमायाः क्वचिद् एव दत्तक्षणं, न सर्वदेति । यद् उक्तं तदन्याः प्रपञ्चयतिश्रीर् इत्य् आदि । हे सखे ! वयं तव पादरजःप्रपन्नाः पादधूलीं प्रपद्यामहे इत्य् अर्थः । केवलं नमस्कुर्म एव तत्, तत्रापि भृत्यैर् जुष्टम् । यस्याः श्रिय इति श्रियो महिमानं प्रपञ्चयतितत् कथं वयं प्राप्स्यामः ।

ननु तर्हि यूयं किं प्रार्थयत ? तत्राहुःतद्वत् त्वत्पादरजो वर्तते यत्र तत्स्थलम् अभिलषाम इति दैन्यम् । अथवा, पादरजःप्रपन्नाः स्मः । एवं चेद् यत्र कुत्रादि पदपद्धतौ रजो गृह्यताम् ? तत्राहुःतद्वत् तत्सहितम् एव पादस्थम् एव रजः । अयम् अर्थःपादसंवाहनं कुर्वत्यः, तत्र स्थिताः कुचकुङ्कुमरजः इत्य् अर्थः । केवलं रज एव भृत्यजुष्टं, तद् एव तुलस्या सह स्पर्धमाना श्रीः कामयते । अतस् तया सहास्माकं स्पर्धापि न भविष्यति । अथवा, यत्पदा यस्य पदा हेतुना श्रीः अम्बुजरजश् चकमे । तत्सादृश्यात् पद्मवन एव तस्थाव् इति भावः । वक्षसि पदं स्थानं लब्ध्वापि । पदं कीदृशम् ? भृत्यजुष्टं भृतिः सेवामूलं, तया अजुष्टं सेवनालब्धम् इति । अपि तु स्वभावसिद्धं यस्या इति तत्तुल्यम् एव वयं च, वयं तु, चकारस् त्वर्थे । तद्वत् तुलसी सहितम् एव पदरजः प्रपन्नास् तया सह विरोधो न क्रियत इत्य् औत्कण्ठ्योदयः असूयाशान्तिदैन्यादेः शवलता ॥३७॥

वैष्णवतोषणी  ननु, मादृशतुल्यकुल्या एव यूयं, ततो बत कथं पादतलम् अस्प्राक्ष्मेति वदथ ? इत्य् आशङ्क्य निजाभीष्टोत्कण्ठावगुण्ठिततयैव अतिदैन्येनाहुःश्रीर् इति । यत् यस्य नारायणस्य वक्षसि पदं लब्ध्वापि पादपद्मरजः श्रीश् चकमे, प्रेयस्युचितं सेवाभिलाषविशेषं परित्यज्य दासोचितम् एवेष्टवतीत्य् अर्थः । यत एव दासानां बहूनां तत्र सङ्घट्टम् अप्य् अङ्गीचकारेति भावः । कीदृश्य् अपि सा ? तत्राहुःयस्या इति । तद् एवं दृष्टान्तम् उक्त्वा दार्ष्टान्तिकम् आहुःतद्वद् इति । तस्मान् नन्दात्मजो ‘यं ते नारायणसमो गुणैः [भा.पु. १०.८.१३] इत्य् उक्तत्वात् स नारायण इव यस् त्वं तअस्य तव पादरजो वयं च सत्कुलादिसम्पत्त्या प्रेयसीपदयोग्यतां लब्ध्वापि प्रपन्नाः । तस्य तव च गुणमहिमैवायं यत् तस्या अस्माकं च लब्धतादृशपदसत्त्वेऽपि न्यूनताभिमानम् एव कारयतीत्य् अर्थः ।

तत्र श्रीर् अम्बुजसादृश्यम् उपाधिम् अवलम्बमाना तस्य पदाम्बुजरजश् चकमे । वयं तु तदुपाधिम् अनपेक्ष्यमाणास् तव पादरजःप्रपन्ना इति स्वेषां तत्पादस्य च वैशिष्ट्यम् अम्बुजरूपकारूपकाभ्यां दर्शितं ध्वनितम् ।

[अथवा, नन्व् एवं पूर्वोकहेतोर् आशङ्क्यते निजेन्द्रियतर्पण एव तत्परा यूयं, न तु ममानुकूल्यायां प्रीतौ ? इति तत्राहुःश्रीर् इति । यत् यस्मात् हेतोस् तस्मात् एवेत्य् अर्थः । एवं सा यथा स्वपतौ तादृशरसाधिकृतापि तत्सेवामययद्दास्याभिलाषवती तथा त्वयि वयम् अपीति वाक्यार्थः ।]

एवं क्षीरोदमथने यथान्वपरित्यागेन श्रियास् तदेकभजनं, तथास्माकं अपि त्वदेकभजनम् इति ज्ٌआपितम् ।

अथवा, ननु नाहं स्वप्नेऽपि भवतीस्पर्शं स्मरामि । भवतु वा, तथाप्य् अविचारेण सकृत् स्खलनेऽपि न भूयः कर्तुम् उचितं तच् चानौचित्यं भवतीनां साध्वीकुलाचारलङ्घनेन मम च तादृशभवदाचारध्वंसनेनेत्य् अत्र साध्वीकुलशिरोमणिं श्रियम् एव दृष्टान्तयन्त्यः प्रत्युत्तरयन्तिश्रीर् इति । वक्षसि स्वभर्तुर् हृदये पदं स्थानं लब्ध्वापि श्रीः किल प्रसिद्धौ असमोर्ध्वमाधुरीभरमोहितत्वात्, तथापि तवाङ्गसङ्गे निजायोग्यतामननाच् च, यद् इति यस्य वृन्दावनसम्बन्धिपादरजोमात्रं चकमे । तस्य तव पादरजो वयम् अपि प्रपन्ना इत्य् अन्वयः । तद् उक्तं, यद्वाञ्छया श्रीर् ललनाचरत् तपः [भा.पु. १०.१६.३६] इति तादृशप्रसिद्धिश्रवणाद् वक्ष्यते च स्वयं, जयति तेऽधिकं जन्मना व्रजः श्रयत इन्दिरा शश्वद् अत्र हि [भा.पु. १०.३१.१] इति पादरजःशब्दस्य पुनर्उक्तिर् अत्युत्कण्ठया ज्ٌएया । [तद् उक्तं पक्षद्वयेऽपि] रूपकाप्रयोगाश् च पूर्ववद् एव ज्ٌएया पक्षद्वयेऽपि सा च न केवला, किन्तु तुलस्या लीलारूपया वृन्दयापि सहसा च तुलसी तत्प्रेयस्य् अपि चकमे पाद्मं कार्तिकमाहात्म्ये जालन्धरोपाख्याने तस्या अपि तत्प्रेयसीत्वश्रवणात् । तथा स्कान्दमथुरामाहात्म्ये

वृन्दावनं द्वादशमं वृन्दादेवी समाश्रितम् ।
हरिणाधिष्ठितं तच् च ब्रह्मरुद्रादिसेवितम् ॥ इति ।

वाराहे तन्माहात्म्ये च

वृन्दावनं द्वादशमं वृन्दया परिरक्षितम् ।
मम चैव प्रियं भूमे सर्वपातकनाशनम् ॥ इति ।

तदाश्रितत्वश्रवणाच् च कथम्भूतम् अपि रजः भृत्यजुष्टं त्वद्भृत्यगणसेवितावशिष्टम् अपि पुना रज एव विशेषयितुं तस्या वैशिष्ट्यान्तरम् आहुःयस्या इति । स्ववीक्षणं स्वपतिप्रेमपर्यन्तसम्पत्तिपदे अन्यसुराः श्रीविष्वक्सेनगरुडादयः तेषां अपि प्रयासः । यदि तस्याः तस्याश् च अप्य् एवं तदात्मकम् एव को दोष इति भावः । ऐश्वर्यपक्षेऽपि प्रायः पूर्ववद् एवार्थः, किन्तु पूर्वत्र प्रेमकृतोत्कर्षदृष्टिप्राप्तत्वेन । उत्तरत्र तु ज्ٌआनप्राप्तत्वेनेति भेदः । तद् एवं भर्तुः शुश्रूषणं स्त्रीणाम् इत्य् आदेर् उत्तरं ज्ٌएयं निषेधार्थश् चायम् ।

ननु श्रीवृन्दे अपि स्वपतिपरित्यागेन मदाशया मद्वने तिष्ठतः काः यूयम् ? इत्य् अत्राहुःश्रीर् इति । यत् या श्रीः तुलस्या वृन्दया सदात्र वने तथां तव पदाम्बुजरजश् चकमे तत्कामनयात्र वासं कृतवतीत्य् अर्थः । तद्वद् इति सहैव वयं च वयम् अपि पादरजः प्रपन्नाः काक्वा नैवेत्य् अर्थः । चपलात्वेन ख्यातया लक्ष्म्या यच् चापलं तथा जालन्धरभार्यात्वम् अपि लब्धाया वृन्दाया यद् व्यभिचारित्वं तत् तद् युक्तम् एव । नास्माकम् एतादृशीनाम् इति भावः । अत्रापि भर्तुर् इत्य् अस्यैवोत्तरम् इदम् इति ॥३७॥

बृहद्वैष्णवतोषणी  ननु, उदारशिरोमणे ! मा सिञ्चाधरामृतार्पणेनास्माकं हृच्छयाग्निं निजदास्यमात्रम् अपि देहीति चेत्, तथापि भोः मुग्धबुद्धयो मयैका द्वित्रा वा स्वीकार्याः । अन्यथा युष्माकम् अत्यन्तबाहुल्येनान्योन्यं निरन्तरसापत्न्योदयाद् आयताव् अपि दुःखं भवितैवेत्य् आशङ्क्य दृष्टान्तेन तत्परिहरन्त्यः परमार्त्या दास्यमात्रेच्छयाहुःश्रीर् इति । उत अपि । यस्या स्ववीक्षणे निमित्तेऽप्य् अन्येषां त्वद्व्यतिरिक्तानां सर्वेषां एव सुराणां ब्रह्मादीनां प्रयासः । इति माहात्म्यविशेषेण मात्सर्यसम्भवात् । सपत्नीसङ्गासहिष्णुना सूचिता । अयम् अन्यशब्दाभिप्रायः । एवं तस्य तस्याम् अनासक्तिश् च ध्वनिता । तथापि सा श्रीर् अपि सपत्न्या सहितापि पदाम्बुजरज एव यच् चकमे, तच् चोक्तं नागपत्नीभिः, यद्वाञ्छया श्रीर् ललनाचरत् तपः [भा.पु. १०.१६.३६] इति । श्रीसनकादिभिश् च तृतीयस्कन्धे,

यं वै विभूतिर् उपयात्य् अनुवेलम् अन्यैर्
अर्थार्थिभिः स्वशिरसा धृतपादरेणुः ।
धन्यार्पिताङ्घ्रितुलसीनवदामधाम्नो
लोकं मधुव्रतपतेर् इव कामयाना ॥ [भा.पु. ३.१६.२०] इति ।

तत्र हेतुःभृत्यैर् जुष्टम् इति । सर्वतोऽधिकप्रीतिपात्रदासवर्गसेवितत्वेन रजस एव परमोत्कृष्टत्वमननाद् इत्य् अर्थः ।

यद् वा, वैकुण्ठनाथस्य वक्षसि पदं लब्ध्वापि श्रीर् यस्य तव पदाम्बुजरजः । किल निश्चये । असमोर्ध्वमाधुरीभरमोहितत्वाच् चकमे, तद्वत् श्रीवत् पादरज एव तद् वयं प्रपन्नाः शरणागतत्वेनाश्रिताः । तत्र पादरजसा दास्यं लक्षितम् । तत्र च परमभक्त्या निजनीचत्वविवक्षया पादरज इत्य् एव, न तु साक्षाद् दास्यम् इत्य् उक्तम् । तत्र च परमदौर्लभ्येन किञ्चिन्मात्रविवक्षया एकत्वम् ।

यद् वा, दास्ये सत्य् एव पादरजः प्राप्यते । किं वा, तस्मिन् प्राप्त एव दास्यं सम्पाद्यत इति पादरजसः कामना तत्प्रपन्नता च, यत्तदोर् नित्यसम्बन्धाद् यच्छब्दानीततच्छब्देन श्रीवत् तदेककामनानिष्ठा बोध्यते ।

यद् वा, यत् यस्माद् इति पूर्वम् अम्बुजरूपकप्रयोगः । श्रियस् तेन सर्वतापहरणाद्यभिप्रायेण आत्मनि च तदभावात् तदप्रयोगः ।

यद् वा, लक्ष्मीस् तादृशमाहात्म्यसाक्षात्पादाब्जरज एव कामयाञ्चक्रे । वयं तु नीचास् तद्योग्यताहीनाः पदं पादाब्जचिह्नं तत्सम्बन्धि रज एव यत्र कुत्रचिद् दूरे पतितम् अपि प्रपन्नाः । एषा परमदैन्योक्तिः । पादरजसः पुनर्उक्तिर् दास्यमात्रैकापेक्षाबोधनार्थम् । सा यथा सापन्त्यदोषं त्वद्दास्यलालसया न मेने, तथा वयम् अपीति भावः ।

यद् वा, अग्रे दास्यं प्रार्थयितुं तस्य सर्वाराध्यमहालक्ष्मीकाम्यत्वेन परमोत्कर्षं प्रतिपादयन्त्यस् तद् एव प्रपद्यमाना आहुःश्रीर् इति । अर्थः स एव । अन्यत् तैर् विशेष्यथाम् ।

यद् वा, तुलस्याः सम्बन्धि तस्या गोविन्दचरणप्रियत्वेन सदा तत्रैव निवासाद् भृत्यैर् अनन्तैर् जुष्टम् इति । तत्र बहूनां सङ्घर्षोऽपि दर्शितः । सारगाणां पदाम्बुजम् इत्य् उक्तेः । अन्येषां सुरेतराणां दैत्यादीनां सुराणां च प्रयास इति । अन्यत् समानम् ।

अनेन भर्तुः [२४] इत्य् अस्योत्तरम् । भर्तुः शुश्रूषणादिकं न हि परमो धर्मः, किन्तु त्वद्दास्यम् एव । ब्रह्मादिप्रार्थ्यकृपाकटाक्षया श्रियापि तस्य प्रार्थ्यत्वाद् इति ।

यद् वा, यत् पदाम्बुजरजो यस्य नारायणस्य पादपद्मरजः श्रीश् चकमे तद्वत् तत् स इव यस् त्वं यस्य तव पादरजो वयं च प्रपन्नाः । तस्मान् नन्दात्मजोऽयं ते नारायणसमो गुणैः [भा.पु. १०.८.१९] इत्य् उक्तत्वात् । शेषं समٌजसम् एव ।

एतद् ऐश्वर्यं विनायम् अर्थः । श्लेषार्थःतादृशी सत्य् अपि तादृशस्थानं लब्ध्वापि तादृशं पादरज एव श्रीश् चकमे, न तु प्राप्नोतीति तस्या अविवेकः सूचितः । यस्या इति बहुजनकाम्यतया कश्चिद् दोषोऽप्य् आरोपितः । अतो निबुद्ध्यानन्यतारहितया । तथैव त्वद्दास्यं काम्येतेति युक्तम् एव ।

यद् वा, यस्याः स्ववीक्षणे सुष्ठु अवीक्षणे अन्येषां सुराणां च सात्त्विकानां अपि । मां श्रीर् न वीक्षताम् । एतदर्थं प्रयासः । स्थितिकाले मदादिभिर् अन्धीकरणात्, त्यागकाले गच्छन्त्या तया मूर्च्छाकरणाच् च, सा श्रीर् एव चकमे । कृष्णस्य वक्षसि वामे पीता सूक्ष्मा कापि रेखास्ति, सा च गर्गादिभिर् लक्ष्मीर् इति व्रजे ख्यापिता । तदभिप्रायेण तासां सेर्ष्यं वचनम् । वयं च तद्वत् तादृश्यः किं यत् तव पादरजःप्रपन्ना भवेम, अपि तु सुबुद्धयः स्थिरप्रकृतयो भर्तृशुश्रूषणाद्यर्थं गृहं किल यास्याम एवेति भावः ॥३७॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथ प्रीयन्ते मयि जन्तवः [भा.पु. १०.२९.२३] इत्य् अत्र कामिन्यो यूयं कान्तभावात्मकम् एव स्नेहं कर्तुम् अर्हथेति यद् अभिप्रेतं, तत्र लक्ष्म्यादिरूपम् उदाहरणम् आशङ्क्य परिहरन्तिश्रीर् इति । श्रीर् अपि वक्षसि तथा प्रसिद्धेः श्रीविष्णोर् उरसि पदं लब्ध्वापि यस्य तव श्रीगोकुलवृन्दावनस्थितं पदाम्बुजरजस् तुलस्या वृन्दया सह चकमे । त्वज्जन्मत आरभ्य नन्दस्य व्रजो रमाक्रीडो बभूवेति तुलसीलक्षणरूपान्तरा वृन्दादेवी वृन्दावने नित्यवासम् अकरोद् इति च मुनिजनप्रसिद्धेः । कथम्भूतम् ? अपि रजश् चकमे । भृत्यैर् व्रजसम्बन्धिभिर् जुष्टं शिरोधारणादिना उपभुक्तम् अपि । सा तु कीदृङ्महिमापि ? यस्याः स्वविषयककृपावीक्षणे । उत अपि । अन्यसुराणां तत्पार्षदादीनाम् अपि प्रयासस् तादृशमहिमापि । वयं चेति चशब्दः काकुसूचकस्य अपिशब्दस्य समानार्थः । ततो यथा श्रीर् यथा च वृन्दा तद्वद् वयम् अपि मुग्धाः सत्यः, तस्य तव पादरजःप्रपन्नाः, अपि तु नैवेत्य् अर्थः ॥३७॥

बृहत्क्रमसन्दर्भः  इमम् एवार्थम् अन्याः प्रकटन्त्यो लक्ष्मीतोऽप्य् अधिकत्वेनालौकिकत्वम् आत्मनो निरूपयन्तिश्री यद् इत्य् आदि द्वाभ्याम् । वक्षसि पदं लब्ध्वापि श्रीर् यत् पादाम्बुजरजश् चकमे कामयामास, न तु लब्धवती । कुतो न लब्धवती ? यतस् तुलस्या एव त्वद्भृत्यजुष्टं स्वाभाविकम् । भृतिः कर्ममूल्यम् । तेनाजुष्टं कर्मफलं न तत् । सैव कीदृशी ? इत्य् आहुःयस्या इति । स्ववीक्षणे स्वं प्रति दर्शनेऽन्येषां सुराणां प्रयास एव । वयं तद्वत् तत्स्वरूपाः, किन्त्व् इयान् विशेषःसा तु चकम एव, वयं तु तव पादरजःप्रपन्नाः प्राप्ता एवेति ततोऽधिका अपि वयम् इत्य् अलम् अन्यथाशङ्कया ॥३७॥

रसिकाह्लादिनी  त्वयाभिरमिता इत्य् उक्ते सति कदाचित् क्षुभेत । पदे ता उत्तमाधिकारं प्राप्तुम् इच्छतीति मनसि विचार्य, यथा लक्ष्मीर् उत्स्यमाधि परित्यज्य पादरजः कामयते तद्वद् भवामेति प्रार्थयन्त्यः प्राहुः श्रीर् इति श्रीर् अपि यस्य तव पादाम्बुजरजः सेव्यत्वेन चकमे कामित्ववती वक्षसि असापत्न्यं स्थानं लब्ध्वापि श्रीस् तु उत्तमनायिका परमविदग्धा च पादतलस्य सौभाग्यातिशयं विचार्य पदाम्बुजरज एव सेवते स्म असापत्न्यं स्थानं त्यक्त्वा अपत्न्या तुलस्या सह सेवते वक्षसि एक एव रसः चरणतलं सर्वरसस्याश्रयभूतं रागसारस्य चरणाश्रितत्वात् । एवं सर्वरसानां रागे स्वादुविशेषम् अभिलाषमाणा चरणरजः सेवते ।

नन्व् आसां श्रीसेव्यत्वज्ٌआनं कथम् ? इति चेत् तत्राहएतास् तु श्रुतयः पूर्वजन्मनि ज्ٌआतैश्वर्याः । अतः श्रीसेव्यत्वम् उदाहरन्ति । यद् वा, नारायणसमो गुणैः [भा.पु. १०.८.१३] इति गर्गोक्त्या श्रीसेव्यत्वोक्तिर् इति न किञ्चिद् अनुपपन्नम् । कीदृशं पादरजः ? भृत्यजुष्टं रसविशेषेण भृत्या पोष्या द्वादश रसातलम्बनरूपास् तैर् जुष्टम् ।

ननु यदि तुलस्या अन्यैर् भृत्यैश् च सेवितं तर्हि कथं श्रियः स्पर्धा न जाता ? तत्र समाधत्ते यथा तुलसी श्रीकृष्णस्यातीव प्रिया अन्यैर् भृत्यैः सेव्यमानं दृष्ट्वा तस्या मनसि स्पर्धा न जाता किन्त्व् अतीव हर्षेण सेवते स्म तथाश्रियोऽपि वृन्दावनमाहात्म्येन स्पर्धावसरो उक्तं च, यत्र नैसर्गदुर्वैरा इति । सेवासुखनिमग्नानां परस्परानभिज्ٌआनाम् इव निर्मत्सराणां चरणरजः सेविनां मनसि स्पर्धनावकाशं लभते इति भावः । सेवयैवाधिकारदार्ढ्यं नान्यथेति । यस्या श्रिया स्ववीक्षणकृते श्रीर् अस्मान् अवलोकयन्न् एतदर्थम्, अन्येषां सुराणां ब्रह्मादीनां प्रयासस् तपोभिर् उद्यमः । सा यथा क्षीरोदमथने उद्भूता कामयमानान् ब्रह्मादीन् हित्वा चरणरज इव सेवते स्म, तथा श्रीसादृश्ये कामायमानान् पत्यादीन् विहाय वयम् अपि पादरजः प्रपन्नाः शरणप्राप्ताः, वयं तु नोत्तमाधिकारिण्यः किं तु दासदासीनां स्वामिसेवाधर्मः स्वामिसम्बन्धिनां तदनुकूलानां च सेवाधर्मः । अस्मत्पत्यादयस् तु न त्व् अनुकूलाः प्रत्युतापकारिणः । अत एव तेषां त्याग एवोचितः । यद्यपि वैकुण्ठलक्ष्मीश् चापल्यदोषम् अपहाय सदा वैकुण्ठनाथं भजत्य् एव, तथा वृन्दावनविलासिनस् तव चरणरजः सेवने गुणाधिक्यम् आकलय्य वृन्दावनभूमौ वसतिम् अभिलाषमाणा तथा करोति । उक्तं चरमाक्रीडम् अभून् नृप इति । अन्यच् च,

यद्वाञ्छया श्रीर् ललनाचरत् तपो
विहाय कामान् सुचिरं धृतव्रता [भा.पु. १०.१६.३६] इति ।

अनेन भर्तुः शुश्रूषणम् इत्य् अस्याप्य् उत्तरं दत्तम् एव । यद् वा, श्रीर् अपि तु भार्यापि लस्यानुद्गणेन भृत्यजुष्टम् पादाम्बुजश् चकमे, न तु प्राप । भृत्यास् तु निश्चला यद्यपि तया चापलं त्यक्तां तथापि निष्किञ्चनानां तेषां मनोरोधेन तस्याम् आदरविशेषानुदयात् । यस्याः स्ववीक्षणकृते स्वस्मिन् श्रियाम् इत्य् अर्थः । वीक्षणं भृत्या मां विलोकयन्तु, सारङ्गानां पदाम्बुजम् इत्य् उक्तत्वात् । तेषां सर्वस्वम् अत एव प्रसन्नैस् तदर्थे पादरजसि तेषां कृपयाधिकारिणी स्याम् इति मनसि निधाय श्रीः प्रयासं करोति तद्वद् भृत्यजनवत् वयं तव रजः स्वत एव धन्यत्वं तव पादसम्बन्धेनातीवधन्यत्वम् इति भावः ॥३७॥

विश्वनाथः  तद् एवं त्वयैव वयं स्वप्रेयसीकृताः, किन्तु त्वच्चरणसेवाम् एव वयम् आशास्महे इति सदृष्टान्तम् आहुःश्रीर् लक्ष्मीर् यस्य नारायणस्य पदाम्बुजरजश् चकमे, तद्वत् तत्तुल्यस्य तवापि वयं पदाब्जरजः प्रपन्नाः । ततश् च गर्गोक्तिगम्येन तव नारायणतुल्यत्वेनास्माकम् अपि श्रीतुल्यत्वं स्वत एवायातम् इति भावः ।

किं च, वक्षसि सर्वोत्तमे स्थलं पदम् आस्पदं लब्ध्वापि तुलस्याः सपत्न्याः पदम् अपि भृत्यैर् जुष्टं सेवितम् इति पुरुषजनसङ्घट्टवद् अपि तस्य पादरजश् चकमे स्वाभाविकीं प्रेयसीभावसमुचितां लज्जाम् अपि परित्यज्य स्वन्यूनताम् अप्य् अङ्गीकृत्य कामयते स्मेति तस्याः प्रेयसीभावाद् अपि दासीभावो यथाभीप्सितस् तथैवास्माकम् अपीति । अतस् तव रक्तकपत्रकादिदासैः सहापि लज्जां परित्यज्य पादौ संवाहयितुम् इच्छामः । तथा वृन्दावनीयपुलिन्दीनां कर्म तृणलग्नत्वच्चरणकुङ्कुमेन स्वीयभालप्रलेपनम् अपि स्वन्यूनताम् अप्य् अङ्गीकृत्य चिकीर्षामः ।

किं च, श्रीमन्नारायणदेवेन प्रतुष्यता नित्यनिवासार्थं तस्यै स्ववक्ष एव दत्तं त्वया तु रसिकशेखरेणास्मभ्यं स्वपदतलनिकटप्रदेशेऽपि क्षणम् अपि न दीयते, इत्य् अस्माकम् एव दग्धललाटम् इति ध्वनिः । स्वयशःप्रेप्सुर् गर्गोक्तिप्रामाण्येन यदि नारायणतुल्यो बुभूषसि, तदास्मान् वक्षसा वहेत्य् अपि भावगाम्भीर्यस्पर्शी ध्वनिः ।

ननु सा लक्ष्मीः यथा चञ्चला, तथैव यूयम् अपि पुण्यवतां जनानां गृहे गृहे चाञ्चल्यधर्मम् अप्य् अङ्गीकुरु, इति नर्माशङ्क्य केन मूखेनोच्यतेश्रीश् चञ्चलेति । सा तु परमधीरैवेत्य् आहुःयस्याः श्रियः स्वेषु वीक्षणकृते वात्सल्यरसमयकृपावलोकनप्राप्तिकृते अन्यसुराणां ब्रह्मादीनां तत्पुत्रतुल्यानां प्रयास एव, सा तु तद् अपि तान् अपि प्रायो नावलोकते, किन्तु तच्छक्तिर् एव काचित् तेभ्योऽभीप्सितां सम्पदं दत्त इति ॥३७॥

 ओ)०(ओ

॥ १०.२९.३८ ॥

तन् नः प्रसीद वृजिनार्दन तेऽङ्घ्रिमूलं
प्राप्ता विसृज्य वसतीस् त्वदुपासनाशाः ।
त्वत्सुन्दरस्मितनिरीक्षणतीव्रकाम
तप्तात्मनां पुरुषभूषण देहि दास्यम् ॥

श्रीधरः हे वृजिनार्दन दुःखहन्तः ! त्वदुपासने त्वद्भजन एवाशा यासां ता वयं वासतीर् गृहान् विसृज्य हित्वा योगिन इव प्राप्ताः । तव सुन्दरस्मितविलसितनिरीक्षणेन यस् तीव्रः कामस् तेन तप्तचित्तानाम् । हे पुरुषरत्न ! दास्यं देहि ॥३८॥

वंशीधरः  यतस् तव पादरजःप्रपन्नास् तास् तत् तस्मात् । यद् वा, त्वदुपासनं त्वत्समीप उपवेशनं तत्राशा यासां इति ताः । यद् वा, वसतिविशेषणम् । त्वदुपासस्य नाशो यासु ता विसृज्येत्य् अन्वयः । योगिनः सन्न्यासिनः । यद् वा, दुःखिताः आमन्त्रयन्ति पुरुषस्य जीवस्य भूः स्थानं हृदयं मोषते पीडयतीति पुरुषभूषणानि । यद् वा, पुरुषभुवि वसतीति तथा । बहिर्अन्तर्ज्ٌअस्यैतद् उचितम् इति भावः । दास्यं दासीभावम् । अनेन सङ्गादि लक्ष्यते ॥३८॥

चैतन्यमतमٌजुषा  अस्माकं कुत्रापि स्पर्धा नास्ति, नापि गर्वः, केवलं त्वय्य् एव रतिस् तस्माद् अस्मान् प्रति प्रसन्नो भूया इत्य् अन्या ऊचुःतन् न इत्यादि । हे वृजिनार्दन दुःखार्दन । तत् तस्मात् नोऽस्मभ्यं प्रसीद ।

नन्व् अकिञ्चनेभ्य एव प्रसीदामीति चेद् वयम् अपि च तथैवेत्य् आहुःहे पुरुषभूषण ! दास्यं देहि दासीभावं देहि येनोपासनां कर्तुं शक्यते । कीदृशीनाम् अस्माकम् ? त्वं त्वत्तः सकाशात् हेतोर् वा तप्तात्मनां त्वत्कृतस् तापस् तदुपासनयैव याति । हे सुन्दरस्मितनिरीक्षण ! हे तीव्रकाम ! तीव्रस् तीक्ष्णः कामोऽपि यस्मात्, कामाद् अपि परममधुर इत्य् अर्थः ॥३८॥

वैष्णवतोषणी  तद् एवं तृतीयदिक् स्थिता अपि विवक्षितम् उपसंहरतितन् न इति । तत् तस्मात् पूर्वोक्ताद् धेतोर् एव प्रसादं कुरु तम् एवाहुः दास्यम् एव देहीति । ननु नवयौवनोन्मत्ताः ! दास्यम् अपि तादृशं दुर्लभम् इति चेत् कथं देयम् इत्य् अत्र सदैन्यम् आहुःप्राप्ता इत्य् आदि । अतः सर्वपरित्यागेन प्रपन्नानां आशाम् अवश्यम् पूरयितुम् अर्हसि इति भावः । अन्यथा चास्माकं महद् दुःखं स्यात् तच् च तवानुचितम् इत्य् आहुःहे वृजिनार्दन ! इति । तत्र च निजभावोच्छलितचित्ताः सत्यः । हे रसिकशेखर ! रसविशेषमयम् एव दास्यं देयं इत्य् आशयेनाहुःत्वद् इति ।

यद् वा, तत् तादृशनिरीक्षणतप्तात्मनां अपि दास्यम् एव देहीति तत् तापहरणेऽप्य् आशा परित्यक्तेत्य् अर्थः । दास्यं चोचितम् एवेत्य् आहुःहे पुरुषभूषण ! इति । सर्वत्रैवाथ तवोपास उपास्तिः तस्य नाशो यासु ता इति श्लेषेण वसति विशेषणं च । किं वा, हे
सुन्दरस्मितनिरीक्षण ! अतो धूर्ततयैवेदं वदसीत्य् अवहित्थया गृह्यमाणं भावं वाक्चातुर्याभिव्यٌजयन्ति त्वत् त्वत्तो यस् तीव्रः कामस् तेन तप्त आत्मा यासां तासां नः अनेन दुःशील इत्य् अस्योत्तरं त्वत्कामतप्तानां तत्त्यागे कथं विचारो दोषो वा ? नहि काममहाभुजङ्गग्रस्तानां तयोर् एकतरोऽपि सम्भवतीति निषेधार्थश् च । तत् तस्मात् नोऽस्माकं सम्बन्धे प्रसीद आग्रहं त्जयेत्य् अर्थः । हे वृजिनार्देति छेदः । यतः त्वदुपासनाशाः सत्यो वसतीर् विसृज्य तवाङ्घ्रिमूलं न प्राप्ता वयं तस्मात् यास् त्वत्सुन्दरेत्य् आदि लक्षणास् तासां ताः प्रति दास्यं देहि अस्माकं तु, न तेन प्रयोजनम् इत्य् अर्थः । तासां अपि नात्यन्ततदङ्गीकारात् सम्प्रदानत्वाभाव इति षष्ठ्यभिप्रायः । पुरुषान् सखीन् एव तत्तदुत्कण्ठया तत्तद्गोकुलवधूवेषेण भूषयसि ता इति तत्राप्य् असम्भावना दर्शिता ।

यद् वा, पुरुषभूस् तत् सत्ता पुरुषसामान्य इत्य् अर्थः । हे तस्य ऊषण ! पीडक ! तज्जातिमात्रकलङ्ककारिन्न् इति सकोपसम्बोधनम् । ऊष रुजायां इति ॥३८॥

बृहद्वैष्णवतोषणी  तत् तस्मात् रजःप्रपन्नत्वात् प्रसादं कुरु । तम् एवाहुःदास्यम् एव देहीति । ननु नवयौवनोन्मत्ताः ! दास्यम् अपि लक्ष्म्यादिप्रार्थ्यं कथं देयम् ? इति चेत् तत्र सदैन्यम् आहुःत्वदुपासनाशाः सत्यो वसतीः सर्वबन्धुपरिच्छदसहितगृहान् विसृज्याङ्घ्रिमूलं प्राप्ता वयम् । अतः सर्वपरित्यागेन प्रपन्नानां आशाम् अवश्यम् पूरयितुम् अर्हसि इति भावः । अन्यथा चास्माकं महद् दुःखं स्यात् । तच् च तवानुचितम् इत्य् आहुःहे वृजिनार्दन ! इति । तत्र च हे रसिकशेखर ! रसविशेषमयम् एव दास्यं देयं इत्य् आशयेनाहुःत्वद् इति । तच् चोचितं एवेत्य् आहुःहे पुरुषभूषण ! इति । अन्यत् तैर् व्याख्यातम् ।

यद् वा, ननु गृहिण्यस् तर्हि गृहेषु गत्यैव मद्भृत्यैर् गोपैः सह भक्तवर्गवन् मद्भजनं क्रियतां, तत्रैव तदशेषोपकरणसम्पत्तेर् इति चेत्, तत्र सकाक्वाहुःवसतीर् विसृज्येति । तत्र हेतुःतपोपास उपास्तिस् तस्य नाशो यासु नाह्, तत्र तद्भजनासिद्धेर् इत्य् अर्थः । किं च, हे महामोहन ! नान्यभक्तवद् अस्माभिर् दास्यं प्रार्थ्यते । यद् गृहेषु गोपवर्गैः सह सिध्येत्, किन्तु दास्यविशेष एवेत्य् आशयेनात्यन्तार्त्याभिनयपूर्वकम् आहुःपुरुषो जीवस् तस्य भूः स्थानं हृदयं तत् ऊषते पीडयति । ऊष रुजायां इति । हे तथाभूत ! तव सुन्दराभ्यां स्मितनिरीक्षणाभ्यां । किं वा, हे सुन्दर स्मितनिरीक्षण ! अतो धूर्ततयैवेदं वदसीत्य् अवहित्थया गुह्यमानं भावं वाक्चातुर्याभिव्यٌजयन्ति । त्वत् त्वत्तो यस् तीव्रः कामस् तेन तप्त आत्मा यासां नः, अतस् तत्प्रतीकारमादो द्रुतं कुरु । अन्यथा अन्त्यदशोपस्थितेर् इति ।

यद् वा, तत्प्रतीकाररूपं दास्यं देहीति भावः । यद् वा, ननु मद्व्रजस्त्रियो मद्भक्तवराणां गोपानां कन्यात्वभार्यात्वादिना युष्माकं स्वतः सिद्धं मद्दास्यम् अस्त्य् एव । किं तत्प्रार्थनेनेति चेत्, सत्यम्, किन्तु असाधारणम् अस्मदुचितं तद् देहीति सवैयाग्र्यं आहुःतत्पात्मनां योग्यं यत् तद्दास्यम् इत्य् अर्थः । साक्षाद् आत्मनिर्देशो विनयलज्जादिना । किं वा, न इति पूर्वस्यानुषङ्गः ।

यद् वा, अत्यन्तार्त्या सतृणग्राहम् आहुःतप्तात्मनां स्त्रीणां कासाञ्चिद् अपि दास्यं देहि अस्मभ्यम् । एतादृशीनां दास्ये प्राप्तेऽपि तव प्रसादविशेषोऽवश्यं भवितैवेति भावः । अनेन दुःशील इत्य् अस्योत्तरं । त्वदुपासनाशया सत्पतेर् अपि त्यागो युक्त एव । तत्सिद्धान्तो लिखित एव, विशेषतश् च वसतीनां त्वदुपासनाशत्वेन तत्र च तत्स्वामिनां तेषां सम्बन्धेन त्वद्भजनपातात् ते पातकिन एवेति त्याज्या एव ।

किं च, त्वत्कामतप्तात्मनां तत्त्यागे कथं वा विचारो दोषो वा ? महाभुजङ्गग्रस्तानां को नामास्त्व् इति । श्लेषार्थःवृजिनं पापम् । अन्येषां अपि पापनाशनोऽसीति वयं त्वदङ्घ्रिमूलं प्राप्ताः । अधुना च तवैव पापे मतिर् लक्ष्यते  अतः प्रसीद । अस्माकम् अत्रागमनापराधं क्षमस्व । मनोऽवष्टभ्य पुण्ये निधेहीत्य् अर्थः ।

यद् वा, ननु मद्दास्यं लक्ष्म्या अपि दुर्लभं कृपया दीयमानम् अङ्गीकुरुतेति चेत् तत्र साभ्यसूयम् आहुःया वसतीर् विसृज्य त्वदुपासनाशाः सत्यस् तवाङ्घ्रिमूलं प्राप्ताः । दास्य इवाश्रितास् तासां तीव्रकामतप्तात्मनाम् । चतुर्थ्यर्थे षष्ठी । ताभ्यो दास्यं देहि । अस्माकं पतिव्रतानां तेनालम् इत्य् अर्थः । पुरुषान् सखीन् एव, न तु स्त्रियो भूषयतीति तथाभूत ! अतस् त्वया किम् अस्माकम् इति किं वा हृदयदाहकेति पूर्ववद् अर्थः । तत् किं त्वयि भक्त्यापि इति भावः ॥३८॥

क्रमसन्दर्भः  न व्याख्यातम् ।

प्रीतिसन्दर्भः ३३२  प्राक्तनं वाक्यं निगमयन्तितन् न इति । वृजिनार्दनेति कर्मण्य् अन् एव । हे सर्वदुःखनिवारक, ततस् तस्मात् नोऽस्मान् प्रति प्रसीद इमां दुर्दृष्टिं त्यजेत्य् अर्थः । ननु यूयम् अपि गृहादित्यागेनात्रागत्य तद्वद् एव मत्पादरजः प्रपन्नाः तत्राहुः न तेऽङ्घ्रिमूलम् इति । तद्वद् असतोर् विसृज्य त्वदुपासनाशाः सत्यस् तवाङ्घ्रिमूलं न प्राप्ता अपि तु कौतुकेनैव ज्योत्स्नायां वृन्दावनदर्शनार्थम् आगता इत्य् अर्थः । अतस् त्वदीयतादृशनिरीक्षणजाततीव्रकामेन तप्तात्मानो यास् तासाम् एव दास्यं देहि न तु मादृशीनाम् । अत्र षष्ठी चात्यन्तदानाभावे सम्प्रदानत्वं न भवतीति विवक्षया । अतस् तद् अपि दानं गोकुलेऽस्मिन् नातिस्थिरीभविष्यतीति भावः ।

पुरुषभूषणेति सम्बोधनं च श्लिष्टम् । पुरुषान् गोकुलगतान् सखिजनान् एव भूषयति न त्व् अद्यापि गोकुलरमणीं काञ्चिद् अपि । अतस् तादृशतप्तात्मानोऽपि नायिकाः कल्पनामात्रमय्य इति भावः । अत्र भावान्तरेणागतिसूचनात् दृष्टं वनं कुसुमितम् [भा.पु. १०.२९.२१] इत्य् अनेन तद्भावोद्दीपनम् अपि नादृतम् ॥३८॥

बृहत्क्रमसन्दर्भः  तस्माद् अस्मभ्यं प्रसीदेत्य् आहुःतन् न इत्य् आदि । तस्माद् अन्यथाशङ्कानिरासतो नोऽस्मभ्यं प्रसीद । हे वृजिनार्दन ! दुःखार्दन ! वयं कीदृश्यः ? वसतीर् विसृज्य त्वदुपासनाशाः सत्यस् तवाङ्घ्रिमूलं प्राप्ताः । तस्माद् दास्यं देहि, अर्थाद् अस्माकम् इत्य् आशयः । कीदृशीनाम् ? त्वत् त्वत्त एव तप्तात्मनाम् । हे सुन्दर ! हे स्मितनिरीक्षणेन तीव्रोऽतिशयोग्रः कामोऽपि यस्मात्, यत्स्मितनिरीक्षणेन कामोऽपि कुपितो यत इत्य् अर्थः ॥३८॥

रसिकाह्लादिनी  इदानीं विरहाग्निज्वालावलीदृढमनस्त्वेन धैर्यं कर्तुम् अपारयन्त्यः सकाकुदैन्यम् आवेदयन्त्यः प्रार्थयन्तेतन् नः प्रसीदेति । यस्मात् तव पादरजः सेवनम् एव पुरुषार्थावधिः । लक्ष्मीदृष्टान्तेन च गतानुगतिकत्वेन तव चरणरजःसेवनम् एव गृहे स्थिताभिर् एव व्यवसितम् । तस्मान् नोऽस्मान् प्रति प्रसीद प्रसन्नो भव । वाग्भङ्ग्या कौटिल्यं त्यजेति । हे वृजिनार्दन ! दुःखहन् ! गोवर्धनोद्धरणादिना परिशीलितव्रत ! कीदृशीर् नः ? तवाङ्घ्रिमूलं चरणान्तिकं प्राप्ताः । किं कृत्वा ? वसतीर् गृहान् विसृज्य त्यक्त्वा त्वदुपासनाशास् तवोपासने आशा यासां ताः ।

नन्व् एकान्ते वनमध्ये एकाकिना मया स्थीयते । भवतीषु कथं प्रसादः कर्तव्य ? इति चेत् तत्राहुःतेऽङ्घ्रिमूलं प्राप्ताः । यस् तु चरणमूलम् उपास्ते स एव प्रसादपात्रं भवति । तत्र वयं वसतीर् विसृज्य प्रत्यापत्तितया त्यक्त्वा आगताः । किं च, ये त्यक्तलोकधर्माश् च मदर्थे तान् बिभर्म्य् अहम् [भा.पु. १०.४६.४] इति त्वयैवोक्तत्वात् । वसतीर् इति सपरिच्छदसर्वलब्धपरित्यागोऽपि विवक्षित इति ।

वृजिनार्दनेति कृपालुत्वम् उक्तं त्वं कृपालुर् वयम् आर्ताः । आर्तानां दुःखनिवारणे तदसिद्धेः गृहत्यागे हेतुःत्वदुपासनाशाः । यतः सर्वसङ्गपरित्यागेन योगिन इव निवृत्ताभिमानतया तवोपासनं कर्तुम् आगताः । आशा नो छेत्तव्येति । अन्यथा तव प्रतिज्ٌआभङ्गोऽपि भविता । ये यथा मां प्रपद्यन्ते तांस् तथैव भजाम्य् अहम् [गीता ४.११] इति त्वयैवोक्तम् । अतो दास्यं देहि । यद् वा, कीदृशीर् वसतीस् त्वदुपासनाशां त्वत्सेवनरूपां भक्तिं स्यति तनुकुर्वन्ति तुच्छीकुर्वन्तीत्य् अर्थः । सो तनुकरणे धातोर् इति ।

ननु, गृहस्वामिनं विहाय दास्यं किम् इति प्रार्थ्यते ? तत्र स्वीयाम् आर्तिं निवेदयन्त्यस् तच्छान्तिहेतुं दास्यम् एवाभिलषन्त्य आहुःत्वत्सुन्दरस्मितनिरीक्षणतीव्रकामतप्तात्मनां । तव सुन्दरं स्मितपूर्वं निरीक्षणं तेन तीव्रोऽसह्यैव यः कामस् तेन तप्तः आत्मा मनो यासां नः । यद् वा, हे सुन्दरस्मित त्वत् त्वत्तो हेतोर् निरीक्षणं तवावलोकनं तेन तीव्रो अनिवार्यो यः कामस् तेन तप्त आत्मा क्षेत्रज्ٌओ यासां तासां । तव कपटस्मितेन मोहितानां स्वदृष्टान्तेन त्वयि शुद्धभावविजानतीनाम् इदान्ं तव धर्मोपदेशेन औदासीन्यं जानतीनाम् अत एव रमणभिन्नान्यत्र निस्पृहानां नोऽस्माकं दास्यं देहि । दास्यं दत्ते त्वयि व्रजेश्वरादिर् नासूयां करिष्यति । दास्येऽस्माभिर् लब्धे सति पत्यादिर् अपि नासूयां करिष्यति इति भावः ।

यद् वा, हे वृजिनार्दन ! ये त्वां प्रपन्नास् तेषां पापनिरसनम् । वयं तु तव पादमूलं प्रपन्नास् तथाप्य् अस्मासु कामकृतस् तापः । इदम् एव चित्रं, येन पापेन पत्यादिसङ्गो जातस् तत्पापं तव चरणदर्शनेन विनष्टम् । यतः पापमूला गृहा एव त्यक्ताः, सम्प्रति तव सुन्दराभ्यां स्मितनिरीक्षणाभ्यां जातो यस् तीव्रोऽप्रतीकार्यः कामस्, तेन तप्तात्मनां पीडितचित्तानां हृद्रोगस्य त्वम् एव निदानम् । तस्य निव्	अर्तकम् औषधं त्वद्दास्यम् एव । दशम्यवस्थायाः प्राग् एव देहगृहादिकं दुःखनिदानम् इति ज्ٌआत्वा प्राग् एव त्यक्तम् । त्वं तु कामतापं ददद् अपि त्याजयितुं न शक्यः । अतो दास्यं दत्त्वास्मान् रक्षेति प्रार्थना ।

हे पुरुषभूषण ! पुरुषाणां सखानां गोपानाम् अलङ्करणं सर्वदा सखिभिः सह विहर्तुं पुष्पपल्लवगैरिकादिभिस् तान् अलङ्करोषि । तथैव कदाचिद् अस्मान् अप्य् अलङ्कुर्व् इति भावः । यद् वा, हे पुरुष ! अस्माकम् अन्तर्यामिन् ! अस्मासु जातां पीडां जानिषे । अतो निवर्तय । हे भूषण ! वयं भूष्याः, त्वं तु भूषणम् । अतस् त्वम् अस्मान् भूसयेति । दास्यस् तु स्वामिसेवया लब्धप्रसादा अकुतोभयाः सत्यो विचरन्ति । अतो दास्येनालङ्कुर्व् इति प्रार्थना ॥३८॥

विश्वनाथः  तस्माद् गृहकुटुम्बादिकं परित्यज्य नारायणस्य भक्ता इव वयं तव दास्यम् एव कामयामहे इत्य् आहुःतन् न इति । यतस् त्वं नारायणतुल्यस् तस्माद् अस्मान् प्रति प्रसीद । ननु, मत्प्रसादप्रतिकूलं दुःखादृष्टं भवतीनाम् अस्तीत्य् अर्थः कथं प्रसादः ? नारायणोऽपि किं सर्वत्रैव प्रसीदतीत्य् अत आहुःहे वृजिनार्दन ! तद् अपि दुःखं त्वम् एवार्दय । नारायणो ह्य् अवश्यम् एव प्रपद्यमानानां दुःखम् अर्दयति । वयं च तेऽङ्घ्रिमूलं प्राप्ताः । तत्रापि कामनान्तरराहित्येनैवेत्य् आहुःविसृज्य वसतीर् इति ।

ननु, गार्हस्थ्यसुखं परित्यज्यापि मत्तः सुखं किञ्चनावश्यम् अर्थयध्वे इति जानीमस् तत्राहुःत्वदुपासनायाम् एवाशा, न तूपासनायाः फले कस्मिंश्चन सुखे त्वया दास्यमाने आशा यासां ताः । अयम् अर्थःउपासनाया त्वां सुखयाम इत्य् एवाभिप्रायेऽपि त्वत्सुखदर्शनोत्थं यदि नः सुखम् आकस्मिकं भवेत् तर्हि को दोष इति ।

ननु, तर्हि कथम् अयुक्तम् ? अस्माकं हृच्छयाग्निं सिञ्चेति सत्यं तदग्निज्वालाया अपि त्वम् एव कारणम् इत्य् आहुःतव सुन्दरस्मितनिरीक्षणेन यस् तीव्रकामस् तेन तप्त आत्मा यासां तासाम् अस्माकं दास्यं दासीत्वम् एव देहि, न तु पत्नीत्वम् । अत्र श्रीमद्वल्लभाचार्यचरणानां व्याख्याअतो दास्यार्थिन्य एव वयं न तु विवाहार्थिन्यः । अत उपनयनाद्यपेक्षापि न लोकव्यवहारेण इत्य् एषा । ततश् चास्माकं कन्यात्वे परोढात्वे वा न कापि क्षतिः । उभयीभावेऽपि त्वद्दास्यसम्भवाद् इति भावः । प्रकृतवैष्णवतोषण्यां श्रीसनातनगोस्वामिचरणानाम् अपिविवाहे सति पत्नीत्वेन भजनाद् अप्य् औपपत्न्येन भजनं परममहासुखम् । तच् च श्रीभागवतामृतकाव्यादौ च प्रसिद्धम् एव । अतएवात्र दास्यविशेष एव प्रार्थितः । अधुना च प्रार्थ्यते दास्यो भवामः इत्य् एषा ।

कथं भावः ? काममहोदधित्वाद् एव स्त्रीलम्पटस्य तवास्माभिर् युवतिभिर् उपासनां स्वाङ्गैर् एव त्वत्सुखोत्पादनलक्षणा खल्व् एषैवेत्य् अतो हृच्छयाग्निसेकप्रार्थनापि त्वदुपासनाप्रार्थनैव । कामाग्निर् अप्य् अस्माकं त्वदुपासनोपकरणम् एव मुख्यम् इति । अत एव समुचितम् एव सम्बोधनपदम्हे पुरुषभूषण ! गौराङ्गीनाम् अस्माकम् इन्द्रनीलमणिमयसर्वाङ्गालङ्कारेति ॥३८॥

 ओ)०(ओ

॥ १०.२९.३९ ॥

वीक्ष्यालकवृतमुखं तव कुण्डलश्री
गण्डस्थलाधरसुधं हसितावलोकम् ।
दत्ताभयं च भुजदण्डयुगं विलोक्य
वक्षः श्रियैकरमणं च भवाम दास्यः ॥

श्रीधरः ननु, गृहस्वाम्यं विहाय दास्यं किम् इति प्रार्थ्यतेऽत आहुःवीक्ष्येति । अलकावृतमुखं केशान्तरैर् आवृतमुखम् । तथा कुण्डलयोः श्रीर् ययोस् ते गण्डस्थले यस्मिन्, अधरे सुधा यस्मिंस् तच् च तच् च तव मुखं वीक्ष्य दत्ताभयं भुजदण्डयुग्मं वक्षश् च श्रिया एकम् एव रमणं रतिजनकं वीक्ष्य दास्य एव भवामेति ॥३९॥

वंशीधरः  अयोग्यार्हं दास्यं यूयं योग्याः किम् अर्थम् इच्छथेत्य् आशङ्कतेनन्व् इति । अलकाश् चूर्णकुन्तलाः इत्य् अमरः । अतिसुभगत्वात् तव सर्वेश्वरस्य दास्यम् एवोचितम् इति भावः । केचित् त्व् अत्रालकावृतमुखस्य जालत्वम् । कुण्डलयोर् वंसिकात्वं, गण्डस्थलस्य विशालभूमित्वम् । अधरसुधाया लोभकत्वं, हसितावलोकस्य मोहिनीत्वम् वेणुगीतस्य भैरवरागत्वं । गोपीजनानां वनचरत्वं नेत्राणां खٌजनत्वं कल्पयन्तीति ॥३९॥

चैतन्यमतमٌजुषा  उपासनाशाः इति यद् उक्तं, तत् कीदृशम् इत्य् अन्या ऊचुः । वीक्ष्यालकावृतम् इत्य् आदि । अलकावृतमुखं तव गण्डस्थलं च अधरसुधाहसितम् अवलोकं भुजयुगं वक्षश् च वीक्ष्य दास्यो भवामः । एतेषाम् उपासनायोग्या भवाम इत्य् अर्थः । वक्रोक्तिः ॥३९॥

वैष्णवतोषणी  ननु भवत्यो न धनादिना मूल्येन क्रीताः, न वा दत्तभृतयः । कुतो दास्यो भवेयुः ? उच्यतेअन्यत्रैव खल्व् असाव् अन्योऽन्येन स व्यवहारः । भवति तु स्वमुखादिदर्शनदानम् एव मूल्यं भृतिश् चेत्य् आहुःवीक्ष्येति । विशेषेण दृष्ट्वा विशेषम् एवाहुःअलकावृतेत्य् आदि विशेषणैः तत्र चालकैर् ललाटोपरि विलसद्भिर् आवृतम् इत्य् ऊर्ध्वभागस्य कुण्डलश्रीति द्वयोः पार्श्वयोः हसितेनावलोको यस्मिन् इति अधोमध्यभागयोर् इति । एवं सर्वत्र शोभोक्ता स्थलपूर्वकेण गण्डयोर् विस्तीर्णत्वं, कुण्डलश्रीत्य् अनेन स्वच्छत्वं च ध्वनितम् । अधरे च सुधानुमानं दर्शनमात्राल् लोभविशेषोत्पत्तेः सौरभ्यविशेषानुभवाच् च । तथा दत्तम् अभयं भक्तानां दैत्यवधादिना येनेत्य् आदि बलिष्ठत्वादिगुणः । तेन च चातुर्येण पत्यादिभ्यो भयं परिहृतं । वस्तुतस् तु गाढाश्लेषेण कामादिभयहरत्वं अभिप्रेतं । दण्डरूपकेण सुवृत्तपृथुदीर्घत्वाद्याकारसौष्ठवं । अत्राप्य् एवं वैशिष्ट्यं उक्तं । तथा श्रिया वामभागस्थस्वर्णवर्णलक्ष्मीरेखारूपया लक्ष्म्या कर्त्र्या एकं श्रेष्ठं रमणं यस्मिन्न् इति परमसौन्दर्यादिसम्पत्तिनिधानत्वम् उक्तं । चकारद्वयं विलोक्येति पुनर् उक्तिश् च निजवासभुजवक्षसोर् विशेषाश्रयताविवक्षया । तथोत्तरयोर् द्वयोर् एका क्रिया चैकसम्प्रयोजनजनकत्वात् तादृशगण्डाधरमण्डिते श्रीमुखे हि चुम्बनपाने भुजवक्षसोश् चालिङ्गनमात्रम् अभिलषितम् इति ।

अत्रालकादीनां उक्तिक्रमेण इदं गम्यतेप्रथमतो मुखस्य तत्तत्सौन्दर्यदर्शने जातेऽपि लज्जया न चातुरक्षणे दर्शनं, किन्त्व् अत्युत्कण्ठया । पश्चाद् एव तत इच्छाविशेषेण येन भुजौ दष्टौ, तस्य तु विश्रामो वक्षस्य् एवेति तथा क्रमो ज्ٌएयः । एवं दासीत्वे हेतुः परममोहनतैवेति ध्वनितम् । किं च, भृतिर् मूल्यं च खलु विषयदानम् एव लोके दृश्यते, तत् तु त्वयि तत्तद्रूपशोभावति मधुराधरसुधे लोभनीयभुजादिस्पर्शे पूर्णलक्ष्मीनिधानवक्षसि लब्धे स्वतः सिद्धम् एवेति तथापि वीक्ष्येति स्वेषां नेत्रखٌजनबन्धोऽपि ध्वनितः । तत्रालकानां पाशत्वं कुण्डलयोस् तदन्तिमकुण्डलिकारूपत्वं गण्डयोस् तन्निधानस्थलत्वं अधरसुधाया लोभ्याहारत्वहसितावलोकस्य विश्वासजनकस्वपालितखٌजनद्वयाविलासत्वं । तत्र भुजदण्डयुगस्य च दत्ताभयत्वं एव पल्लवयुक्तत्वाद् इति भावः । तादृशवक्षसश् च सुखचारप्रदेशत्वम् इत्य् अपि ज्ٌआपितम् । अन्यत् तैः ।

यद् वा, कुण्डलयोः श्रीः शोभा येन तन्मुखं केषाञ्चिन् मते श्रीति दीर्घः पाठः । ततश् च कुण्डलयोः श्रीहेतुगण्डस्थले चाधरसुधा च तासां द्वन्द्वैक्यं तथा हसितं चावलोकश् च तत् तच् च वीक्ष्य इति सर्वेषां प्राधान्यं द्योतितं विलोक्य सुदृश्यम् इति निषेधार्थस् तु । ननु यद्य् एवं तर्हि कथं ममाङ्गानि मुहुर् वीक्षमाणा एव तिष्ठथ तत्र साटोपम् आहुर् वीक्ष्येति अत्रापि काक्वैव निषेधो व्यङ्ग्य इति ॥३९॥

बृहद्वैष्णवतोषणी  ननु दास्यरसिकास् तर्हि प्रायः एतादृशभावानां श्रीदामसुबलादीनां इव दास्यम् अङ्गीकुरुतेति चेत्, तत्र किं वा दास्यविशेषप्रार्थने हेतुं सभावं आहवीक्ष्येति । साक्षाद् अन्तिके दृष्ट्वा प्राधान्येन श्रीमुखस्य भुजयोर् वक्षसश् च वर्णनं गण्डचुम्बनाधरामृतपानगाढालिङ्गनाद्यभिप्रायेण, तत्र चालकैर् ललाटोपरि विलसद्भिर् आवृतम् इत्य् ऊर्ध्वभागस्य, कुण्डलश्रीति द्वयोः पार्श्वयोः, हसितेनावलोको यस्मिन्न् इति अधोमध्यभागयोर् इत्य् एवं सर्वत्र शोभोक्ता । स्थलरूपकेण गण्डयोर् दर्पणादिभ्योऽपि सौन्दर्यं ध्वनितम् । दत्तम् अभयं भक्तानां दैत्यवधादिना येनेत्य् आदि बलिष्ठत्वादिगुणः । तेन च चातुर्येण पत्यादिभ्यो भयं परिहृतं । वस्तुतस् तु गाढाश्लेषेण कामादिभयहरत्वं अभिप्रेतं । दण्डरूपकेण सुवृत्तपृथुदीर्घत्वाद्याकारसौष्ठवं । श्रिया लक्ष्म्या निजशोभया वा कृत्वा, एकं श्रेष्ठं अद्वितीयं वा रमणं इति परमसौन्दर्यं शोभाधिक्यं चोक्तं चकारद्वयं ।  विलोक्येति पुनर् उक्तिश् च श्रीमुखवद् भुजवक्षसोर् अपि प्राधान्यविवक्षया ।

किं वा दासीत्वे तद्दर्शनमात्रैकहेतुअतोक्त्या तत्तत्परममोहनतैव दर्शिता । अतो दासीत्वेन तत्तद्रसविशेषस्य यथायथं साक्षादनुभवसंसिद्ध्या दास्य एव भवाम इत्य् अर्थः । वर्तमानायां पञ्चमी ।

गूढोऽयं अभिप्रायःविवाहे सति पत्नीत्वेन भजनाद् अप्य् औपपत्येन भजनं परममहासुखम् । तच् च श्रीभागवतामृते काव्यालङ्कारादौ च प्रसिद्धम् एव । अत एवात्र दास्यविशेष एव प्रार्थितः । अधुना च प्रार्थ्यतेदास्य एव भवामेति । अन्यत् तैर् व्यٌजितम् ।

यद् वा, कुण्डलयोः श्रीः शोभा येन तन् मुखम् । केषाञ्चिन् मते श्रीति दीर्घः पाठः । ततश् च कुण्डलयोः श्रीस्वरूपे गण्डस्थलेऽधरसुधां च द्वन्द्वैक्यं । तथा हसितं चावलोकं च । इति सर्वेषां प्राधान्यं द्योतितं । तच् चाकाराभ्यां व्यٌजितम् एव । विलोक्य सुदृश्यम् परमसुन्दरम् ।

यद् वा, जागताम् एव विशेषेण लोक्यं दृश्यं यद् वक्षस् तत् । पुंसाम् अपि मनोहरत्वात् । अत एवोक्तं श्रीकपिलदेवेन

वक्षोऽधिवासम् ऋषभस्य महाविभूतेः
पुंसां मनोनयननिर्वृतिम् आदधानम् । [भा.पु. ३.२८.२६]

अस्यार्थःऋषभस्य सर्वश्रेष्ठस्य श्रीकृष्णस्येत्य् अर्थः । निजाशेषभगवत्ताप्रकटनात् पुंसाम् अपि किम् उत स्त्रीणाम् । साक्षात् तथानुक्तिर् मातर्य् उक्तेर् इति । अप्यर्थे चशब्दः । श्रिय एकरमणं क्रीडास्थानं अपि सदा तत्र निवासात् । किं वा, सुखप्रदम् अपि सदा तदाश्लेषात् ।

यद् वा, श्रियः शोभ्]ए अप्य् एकं श्रेष्थम् अद्वितीयं वा रमणं । विसर्गलोपेऽपि सन्धिर् आर्षः । ततश् च चकारोऽन्वाचये प्रथमः, अप्यर्थे द्वितीयः । एवं श्रीमुखाद् भुजयोर् गौणत्वम् । ततोऽपि वक्षसोऽभिप्रेतं शोभासुखातिशयवत्त्वेऽपि तस्य लक्ष्म्याक्रान्तत्वेन सापत्न्याद् असूयया गौणत्वम् अधिकम् ।

यद् वा, चकाराभ्यां पूर्ववत् सर्वेषां एव प्राधान्यं द्योतितम् । सर्वेषां अपि प्रत्येकं प्राधान्येन दासीत्वे हेतुत्वात् । यद् वा, पूर्वं दास्यविशेषप्रार्थने जारत्वेनैव भजनम् अभिप्रेतम् ।

ननु लोलप्रकृतयस् तद् एव कथं प्रार्थ्यते ? कृतकात्यायनीव्रतकुमारीवर्गवत् सर्वा अपि विहारद्वारा पत्नीत्वं मे न कथम् इष्यते ? इत्य् अत्र सवैदग्ध्यम् आहुःवीक्ष्येति । दास्य एव भवाम । औपपत्येनैव त्वां भजाम इत्य् अर्थः । आशिषि पञ्चमी । अनेनैव निर्भरप्रेमरसाविर्भूत्या यथायथं तन्मधुररसानुभवविशेषसुसिद्धेः । तच् च श्रीभागवतामृते वर्णितम् एव । काव्यालङ्कारादौ च प्रसिद्धम् । एतेन अस्वर्ग्यम् [भा.पु. १०.२९.२६] इत्य् अस्योत्तरं । त्वच्छ्रीमुखादिवीक्षणेन औपपत्ये जन्यते, तत्रास्माकं को नाम दोष इति ।

किं वा, औपपत्येन तद्भजने मोक्षाद् अपि वैकुण्ठलोकसुखाद् अपि लक्ष्म्यादिभजनात्मआद् अपि च परमसुखविशेषसिद्धेः, किं नामास्वर्ग्यत्वादिकम् ? अतः कुलस्त्रीणाम् एव त्वया सह तद् उचितम् इति । श्लेषार्थःएतादृशं तव श्रीमुखादिकं वीक्ष्यापि तव दास्यः कर्मकार्योऽपि भवाम सम्बावनायां पञ्चमी, भवेम किम् ? काक्वा, अपि तु नैवेत्य् अर्थः । तत्र हेतुःश्रिय एव एकं रमणम् इति सर्वेषां एव विशेषणं चञ्चलप्रकृतेस् तस्या एव, न तु स्थिरप्रकृतीनां पतिव्रतानां अस्माकं त्वन्मुखादिना रमणम् इति ।

यद् वा, कुण्डलश्रीत्य् आदिरूपम् अलकावृतमुखं तव त्वया वीक्ष्य विशेषेणेक्षयित्वा दर्शयित्वा भुजदण्डयुगं च विलोक्य विशेषेण लोकयित्वा दर्शयित्वा वक्षश् च दर्शयित्वा भयं प्रति वयं दत्ताः । भयाय समर्पिता वयम् इत्य् अर्थः । अतोऽस्माकं बह्याभावाय अस्मदास्यो मदरहितमुखो भव ॥३९॥

क्रमसन्दर्भः  न व्याख्यातम् ।

प्रीतिसन्दर्भ ३३२  अथ श्रवणाद् [भा.पु. १०.२९.२७] इत्य् आदौ दर्शनान् मयि भावः इत्य् अनेन यन्निजसौन्दर्यबलं दर्शितं तत्राहुःवीक्ष्य इति । अत्राप्य् अन्त्यश् चशब्दः काक्वाम् । पूर्वस् तु तत्तदुक्तसमुच्चये । एतद् अपि एतच् चापि विलोक्य दास्यो भवाम, अपि तु न सर्वथैव इत्य् अर्थः ॥३९॥

बृहत्क्रमसन्दर्भः  अद्य किं दास्यं दास्यसि ? दास्यस् तु वयं भवाम एवेति सिद्धवद् अन्या आहुःवीक्ष्येत्य् आदि । तव मुखं वीक्ष्य दर्शनीया येऽलकास् तैर् आवृतम् । पश्चात् कर्मधारयः । कुण्डलयोः श्रिया युक्तं गण्डस्थलं यस्य तत् तथा, अधरे सुधा यस्य तत् तथा, दर्शनीयं वक्षश् च कर्मधारयः । कीदृशम् ? श्रिया हेतुभूततया एकरमणम् । एतानि यथा स्वभावसिद्धानि भवन्ति । तथा वयम् अपि दास्यो भवामेत्य् अर्थः । अथवा, वीक्ष्य विलोक्येति पूर्वकाले ल्यप्, तन् नातिसुरसम् ॥३९॥

रसिकाह्लादिनी  ननु, पूर्वं पदरजःसेव्यत्वेन प्रार्थितम् । इदानीम् अन्यद् अपि भिक्षुप्रसारिकान्यायेन प्रार्थयन्त्यो व्याजेन दास्यम् एव स्वीकुर्वन्तीति ज्ٌआत्वा पृच्छन्ति । गृहत्यागे को वा दोषो दास्यो भवामः । कीदृशं मुखम् ? कुण्डलयोः श्रीर् ययोस् ते गण्डस्थले यस्मिन् अधरे सुधा यत्र तत्र । पुनः कीदृक् ? हसितं हासस् तद्विलसितोऽवलोको यस्मिन् । ततः प्रथमं तासां मनसि सुखम् एव मुख्यस्वाद्यं तेनाभिप्रेतम् । अतस् तद् एव वर्णयन्तिअलकावृतम् इति । अलिकुलावृतनीलोत्पलसादृशेन वर्णितं मकरन्दाधिक्येन पेयत्वम् अभिप्रेतम् । कुण्डलश्रीति पार्श्वद्वयं पीनयुगावृतत्वेन शोभातिशयः सूचितः । गण्डस्थले स्वच्छत्वं द्योतितम् । अधरसुधेति लोभाश्रयत्वं सूचितम् । हसितावलोकम् इति विलासप्रकाशभरः सूचितः ।

भुजदण्डयुगं च विलोक्य । कीदृशं ? दत्ताभयम् । भक्तेभ्यो दत्तम् अभयं येन स्वसामर्थ्येन गोवर्धनोद्धरणादिनान त्रास इह वः कार्य [भा.पु. १०.२५.२१] इति त्वयैवोक्तत्वात् । बहुशोऽनुभूतत्वाच् च विलोक्य । कीदृक् ? श्रिय एकम् एव रमणं रतिजनकम् । यद् वा, श्रिया शोभयास्माकम् एव रमणम् इति शोभातिशय उक्तः । मधुररसालम्बनम् एतत् सर्वं दृष्ट्वा दास्यं स्वीकार्यम् । एतद् वेशेनाप्य् अलं किम् उत समुचितम् एतत् सर्वम् इति । गृहस्वाम्ये न किञ्चिद् दास्ये सर्वम् एव सम्पत्स्यते । अत एवामूल्यक्रीता दास्यो भवामेति ।

यद् वा, अस्वर्ग्यम् अयशस्यं च फल्गु कृच्छ्रं भयावहम् [भा.पु. १०.२९.२६] इति च तत्रोत्तरम् अन्यत्रौपपत्यं जुगुप्सितम् एव इह तु न यत एते दोषाः गुणत्वेन परिणताः नवभृत्येषु स्वर्गापवर्गनरकेष्व् अपि तुल्यार्थदर्शिन [भा.पु. ६.१७.१८] इति तव मुखदर्शने जाते स्वर्गस्य हेयत्वदर्शनाद् इष्टापत्तिर् एव मुकुरस्थानीययोर् गण्डयोः स्वप्रतिबिम्बदर्शनाय स्वीकृतत्वाज् जात्व् एवौपपत्यं स्वीकृतम् । अत्रापि देवभोग्यायाः सकाशाद् उत्कृष्टाया अधरसुधाया भोग्यत्वदर्शनात् औपपत्यस्वीकारः । हसितावलोकम् इति । अन्यत्रौपपत्यं यशसोः । मलिनत्वं भवति । अत्र तु हसितम् अप्य् उज्ज्वलम् अवलोकोऽप्य् उज्ज्वलः । अयशसोऽप्य् उज्ज्वलत्वम् । अतः स्वीकृतम् अन्यच् च फल्गु स्वल्पकालभोग्यम् अपि अभयदेन भुजद्वन्द्वेन रक्षितत्वात् स्वीकृतं कृच्छ्रं दुःसाध्यम् अपि श्रीसेव्यत्वात् स्वीकृतं बहु दोषाक्रान्तत्वेन प्रतीतम् अप्य् औपपत्यम् अस्मच्चित्ताभिप्रायेण सुखात्मकम् एव प्रतीयते । अन्येषां जुगुप्सितम् अप्य् अस्माकम् अजुगुप्सितम् एवेति । गृहोचितं सुखं स्वर्ग्यं यशस्यं बहुकालभोग्यं सुखसाध्यम् । अजुगुप्सितम् च एतादृशम् अप्य् अस्माभिस् त्यक्तम् । स्वर्गापवर्गनरकेष्व् अपि तुल्यार्थदर्शिन [भा.पु. ६.१७.१८] इत्य् उक्तत्वात् । अयशस्यं यशो हि स्वर्गस्य मूलंयावत् कीर्तिर् मनुष्यस्य पुण्यो लोकेषु गीयते । तावत् प्रमोदते स्वर्गे इति स्वर्गहेतुत्वाद् यशोऽपि त्यक्तम् । अस्वर्ग्यं स्वर्ग्यस्याकाम्यमानत्वात् । अन्येऽपि भक्ताः स्वर्गापवर्गनरकेष्व् अपि तुल्यार्थदर्शिन [भा.पु. ६.१७.१८] इत्य् उक्तात् ।

यद् वा, फल्गु स्वल्पकालभोग्यम् अपि स्वीकृतं बहुसुखपूर्णत्वात् । कृच्छ्रं दुःसाध्यम् अपि स्वीकृतं त्वत्पदप्राप्तिहेतुत्वात् । जुगुप्सितम् अपि स्वीकृतं पत्यादिभिर् अस्मत्त्यागस्य करिष्यमाणत्वात् । बहुकालभोगस्यापि परिणामविरसवत्त्वात् । तद् उक्तन्न नाकपृष्ठम् इति । अन्यासं पतिव्रतानां षट्दोषाकृआन्तम् अप्य् औपपत्यम् अस्माकं षड्गुणयुक्तम् एव जातम् । तद् उक्तङ्क्वचिद् गुणोऽपि दोषः स्याद् दोषोऽपि विधिना गुणः इति । यथा ब्राह्मणस्याध्ययनम् अध्यापनं च गुणः, शूद्रस्य तु दोषः । एवम् अन्यासां दोषबुद्ध्यौपपत्तौ विमुखानाम् अप्रवृत्तौ सत्यां तव भजनो धर्म इति जानतीनाम् अस्माकम् औपपत्यं गुण एव । अन्याभिर् अनास्वादितत्वाद् दोष एव । अतस् तास्व् एवम् अयम् उपदेशः । अत इयं विभीषिका नास्मास्व् अवकाशं लभत इति वाक्यार्थः । यतस् तव दास्यं परमपुरुषार्थसाधकं न हि परमपुरुषार्थसाधकं पापसाधकं भवति । मुखादिवीक्षणरूपेण मूल्येन क्रीता दास्यो भवाम । उपभोगस् तु भवत्प्रसादलभ्य एव । तस्मिन् जाते किम् अलभ्यम् इति मुखादिदर्शनेनास्मदौपपत्यव्यवसायं दृढीकृत्येदानीम् अस्वर्ग्यम् इत्य् आदि विभीषिकाम् उत्पादयन् किं न लज्जसे इति भावः ॥३९॥

विश्वनाथः  यूयं यन् मम दास्यो भवथ, तत् किं मया मूल्येन क्रीताः स्थः ? स्वीयदत्तभृतयो वा ? तत्रभवता अस्मत्समुचितमूल्यात् कोटिकोटिगुणितेन अस्मददृष्टाश्रुतचरेण महानर्घ्येण हसितावलोकचिन्तारत्नेनास्मान् वयःसन्ध्यारम्भ एव क्रीत्वा स्वीयकुٌजमन्दिरम् आनीय नीलनिधिपद्मनिधिजाम्बुनदमकरयुगलचिन्तामणिमयस्थलीमणिस्तम्भलक्ष्मीविलासास्पदनीलमणिमन्दिराण्य् अलकादिव्याजेन स्वसम्पत्तीर् दर्शयित्वा देवैर् अपि दुर्लभम् अमृतं प्रतिदिनं भोजयसीत्य् आहुः वीक्ष्येति । यदा शोणवक्रोष्णीषं शिरसि बध्नासि, तदा दासीजनेन कङ्कतिकयोत्कृष्योर्ध्वनयनात् त्वया च स्वाङ्गुल्या यत्नान् निरुद्ध्योन्नीयोष्णीषान्तःप्रवेशनात् भालवामदक्षिणप्रान्तयोर् एव दृश्यमाणमूलभागैर् अलकैर् आवृतम् अनाच्छन्नं मुखं वीक्ष्येति । यदा चूडां बध्नासि, तदा भालाग्रवामदक्षिणभागेष्व् अपि कुञ्चितैर् अनतिदीर्घैर् अलकैर् आ ईषद् आवृतं मुखं वीक्ष्य । अभ्यङ्गोद्वर्तनादिसमये सम्प्रयोगभरसमये च अलकैर् आ सम्यक् प्रकारेणैव आवृतम् आच्छन्नं मुखं वीक्ष्य, ईक्षणाभ्याम् आस्वाद्यमानमाधुर्यभरीकृत्य वयं दास्यो भवामः ।

मुखं कीदृशम् ? कुण्डलाभ्यां समयभेदेष्व् अलकैर् अनावृताभ्याम् ईषद् आवृताभ्यां सम्पूर्णावृताभ्यां च । अचपलाभ्याम् ईषच् चपलाभ्याम् अतिचपलाभ्यां च श्रीः पृथक् पृथक् शोभा यत्र तत् । हसितप्रहसितसमये गण्डयोर् अपि सृक्वण्योर् विततत्वात् । गण्डस्थलेऽपि अधरसुधा अधरमाधुर्याच् छलनं यस्य तत् । गण्डस्थलात् गण्डस्थलम् अधिरुह्य गोपीनयनचकोरैः पीयमाना अधरसुधा यस्य तत् । रहस्यसमयभेदे तु गोपीनां गण्डस्थले अधरसुधा यस्य तत् । गण्डस्थलयोर् गोपीनाम् अधरसुधा यस्य तत् ।

यद् वा, कुण्डलयोः श्रीः प्रतिबिम्बरूपा शोभा ययोस् ते गण्डस्थले यस्मिन् अधरे सुधा यस्मिन् तच् च तच् च तद् इत्य् एकपदं हसितयुक्तोऽवलोको यत्र तद् धसितं, प्रफुल्लता गोपीनां कुमुदानां च अवलोकाद् यस्माद् इति वा ।

ननु, युष्मत्पतय एतदसहिष्णवः फुत्कारेण कंसराजतो मम भवतीनां च भयम् उत्पादयिष्यन्ति । तत्राहुःदत्तम् अभयं महेन्द्रदर्पकादिभ्योऽपि पर्वतधारणादिना येन तथाभूतं भुजदण्डयुगम् इति तथा चेत् त्वद्भुजदण्ड एव कंसपशोः प्राणहारको भविष्यतीति भावः । एवं च व्यٌजितेन वीररसेन शृङ्गाररसः पुष्टो भवति स्म ।

ननु, परनारीर् न दासीः करोषि, किन्तु नारायणस्य नारीं लक्ष्मीम् अपि वैकुण्ठाद् बलाद् आनीय स्ववक्षसा वहसीत्य् आहुः वक्ष इति । श्रिया लक्ष्म्या कर्त्र्या लज्जावशात् सुवर्णरेखारूपया एकं मुख्याम् रमणं यत्र तत् । तस्माद् अधुना ते कियद् वयो बभूव चतुर्दशभुवनेषु मध्ये तदूर्ध्वलोकेष्व् अपि ब्रह्माण्डाद् बहिर् महावैकुण्ठलोकेष्व् अपि मध्ये कस्यापि काम् अपि सुन्दरीं नारीं त्व न त्यक्ष्यसीति जानीम इति व्यٌजितं भवति ॥३९॥

 ओ)०(ओ

॥ १०.२९.४० ॥

का स्त्र्य् अङ्ग ते कलपदायतवेणुगीत
सम्मोहिताऽर्यपदवीं न चलेत् त्रिलोक्याम् ।
त्रैलोक्यसौभगम् इदं च निरीक्ष्य रूपं
यद् गोद्विजद्रुममृगान् पुलकान्य् अबिभ्रत् ॥

श्रीधरः ननु जुगुप्सितम् औपपत्यम् इत्य् उक्तम्, तत्राहुःका स्त्रीति । अङ्ग हे कृष्ण, कलानि पदानि यस्मिंस् तद् आयतं धीर्गं मूर्च्छितं स्वरालापभेदस् तेन । पाठान्तरे कलपदामृतमयं वेणुगीतं तेन सम्मोहिता का वा स्त्री आर्यचरितान् निजधर्मान् न चलेत् । यन्मोहिताः पुरुषा अपि चलिताः, किं च त्रैलोक्यसौभगम् इति यद् यतः अबिभ्रन्न् अबिभरुः । त्वद्द्योतकशब्दश्रवणमात्रेणापि तावन् निजधर्मत्यागो युक्तः, किं पुनस् त्वदनुभवेनेति भावः ॥४०॥

वंशीधरः  पूर्वोक्तौपपत्ये जुगुप्सितत्वं परिहरन्त्य् आहुःकलानि व्यक्तमधुराणि । निजधर्मात् पातिव्रत्यलक्षणात् । कलपदगानश्रवणजानन्दमग्नानां धर्माधर्मस्मृतिर् एव नोदेतीति भावः । गवादयोऽन्तश्चेतनाः । येन वेणुनादेन मोहिताः पुरुषा अपि शक्रशर्वपरमेष्ठिपुरोगाः इत्य् उक्तेः शङ्करप्रभृतयः स्त्रीवेशं कृत्वा गोपीवृन्दे मिलिता अभूवन्न् इति । स्त्रीणां तु का वार्ता ? इति भावः । न केवलं मनुष्याणां एव मोहोऽपि तु तदितरेषां अपीत्य् आहुःकिं चेति । त्रैलोक्यस्य सौभगम् अलङ्कारम् इदम् अस्मद्दृग्गोचरीभूतं रूपं सुन्दरतरावयवोपक्ळ्प्तम् आकारम् । इति भावः इति । त्वद्द्योतकशब्दस्य मधुसूदनमुरारिगोविन्देत्य् आदि शब्दस्य श्रवणमात्रेण विनष्टा खिल द्वन्द्वानां विधिनिषेधकैङ्कर्याभावान् निजधर्मस्य वर्णक्रमाद् आगतस्य त्यागो युक्तः । एवं,

यदनुचरितलीलाकर्णपीयूषविप्रुट्
सकृददनविधूतद्वन्द्वधर्मा विनष्टाः । [भा.पु. १०.४७.१८] इत्य् उक्तेः ।

श्रवणवर्णनभावम् अथापि वा न हि भवामि यथा विधिकिङ्करः [भावार्थदीपिका १०.८७.४१] इति वक्ष्यन्ति स्वामिचरणाः । पुनस् त्वदनुभवेनाहं ब्रह्मास्मीति साक्षादात्मसाक्षात्कारेणेत्य् अपि तात्पर्यम् । यथाश्रुत्ं तु त्वद्द्योतकशब्दे वेणुध्वनिर् इमं कृष्णो वादयत्य् एवंरूप इति ॥४०॥

चैतन्यमतमٌजुषा  नन्व् एवम् एवोपासना, भद्रं भो भद्रम् । तर्हि सरागा एव भवत्यः ? नहि नहि, मद्भक्ता इत्य् आशङ्क्य मध्या धीराः प्रौढा आहुःका स्त्र्य् अङ्ग ते इत्य् आदि । हे अङ्ग ! अयं तु तवैव वेणुध्वनेस् तव रूपस्य चायं दोषः । न स्त्रीणां यद् यस्माद् गोद्विजद्रुममृगा अपि पुलकानि बिभ्रति, तेन कलपदायतवेणुगीतेनैव सम्मोहिता सती त्रैलोक्यसौभगम् इदं च रूपं निरीक्ष्य का स्त्री न चलेद् आर्यचरितात् कुलव्रतात् आर्यचरिताद् वेदवर्त्मनो वा, आर्यस्य तव चरितात् हेतोर् इति वा न चलेत् । अस्थिरा न भवति ? एतेन स्त्रीणां न दोषः । स्त्रियस् तु त्वयि निरुपाधिरतिमत्य एव । त्वम् एव वेणुध्वानेन तासु रागान्तरं जनयसीति प्रागल्भ्यम् ॥४०॥


वैष्णवतोषणी  नन्व् एवं पतिव्रताभिर् उपहसनीया भविष्यथ तत्र स्फुटम् एव सरोषदैन्यम् आहुःका स्त्रीति । त्रिलोक्यां वर्तमाना का स्त्री न चलेत् ? अपि तु सर्वैव चलेद् इत्य् अर्थः । तच् च देव्यो विमानगतयः [भा.पु. १०.२१.१२] इत्य् आदिना सूचितम् । कलेति पूर्वं व्याख्यातं पदेति प्रतिपदम् अपि तादृशं बोधयन्तिआयतेति । तत्र श्रीकृष्णस्य निर्बन्धं बोधयन्ति स्वेषां च धैर्येणापि तत्कालक्षेपं वारयन्ति पाठान्तरे तस्यालौकिकस्वादत्वं व्यٌजयन्ति तत्रादर्शन एव वार्ता दर्शनेऽपि तथैवेत्य् एवं सर्वतो मार एवेति सभयम् इवाहुःत्रैलोक्येति । त्रैलोक्यस्य ऊर्ध्वाधोमध्यवर्तमानयावल्लोकस्य सौभगं सौभाग्यं वा यस्मिन् यद् अन्तर्भूतं इत्य् अर्थः, तद् इदं प्रत्यक्षवर्तमानम् इत्य् अन्यथात्वं निरस्तम् । यद् वा, इदम् एतादृशं असाधारणम् इत्य् अर्थः ।

निरीक्ष्येति । यस्य श्रवणादिनापि मोहः स्याद् इति कैमुत्यं बोधयन्ति का स्त्रीति । यत्र पुरुषा अपि स्वयं भगवान् अपि मुह्येयुर् इति भावः । शक्रशर्वपरमेष्ठिपुरोगाः कश्मलं ययुः [भा.पु. १०.३५.१५] इति वक्ष्यमाणात् । विस्मापनं स्वस्य च [भा.पु. ३.२.१२] तृतीयोक्तेश् च । अहो अस्तु तावत् तादृशसारासारविदां तेषां वार्ता यद्य् आभ्यां वेणुगीतरूपाभ्यां गवादयोऽपीति श्रवणदर्शने लभ्येते ते स्वप्रकाशत्वान् नासम्भाव्ये । अनेन लोकेप्सुभिर् [भा.पु. १०.२९.२५] इत्य् अस्योत्तरं । निषेधार्थश् चायम् ।

ननु, यदि ममाङ्गदर्शने युष्माकं न क्षोभः, तर्हि कथम् इतश् चलितुम् इच्छा ? तत्राहुःका स्त्रीति । का स्त्री तज्जातिमात्रं कलेत्य् आदिलक्षणापि आर्यचरितात् सदाचाराद् धेतोः ते त्वत्तः सकाशात् न चलेत्, नापयायात्, तथा यत् यस्मात् गवादयोऽपि पुलकान्य् अबिभ्रन्, तत इदम् ईदृशं रूपं निरीक्ष्य च समलोक्यापि तस्माद् एव हेतोः का नापयात्, अपि तु सर्वैवापयायाद् इत्य् अर्थः । सुन्दरीणां सुन्दरपरपुरुषनिकटे स्थितिर् हि बाढं लोकविगानहेतुर् इति । तद् एवं यद्यपि तत्सम्मोहिता नापि सम्यक् तद्वीक्षणकारिकाः, तथाप्य् अपयास्याम इति भावः ॥४०॥

बृहद्वैष्णवतोषणी  ननु शिष्टवर्गशिरोधार्यास् तथापि महद्वल् लोकशिक्षार्थम् अवश्यं सदाचारः पालयितुं युज्यते । तत्र सदैन्यरोषम् आहुःकेति । त्रिलोक्यां वर्तमाना का स्त्री न चलेत् ? अपि तु सर्वैव चलेद् इत्य् अर्थः । श्रीशिवाङ्कस्थपार्वत्यादीनां अपि मोहशरणात् । तच् च स्कन्दादौ प्रसिद्धम् एव । अत्रापिदेव्यो विमानगतयः [भा.पु. १०.२१.१२] इत्य् आदिना सूचितम् एव । कदाचिद् वा वेणुगीतं नोदेतु नाम, रूपं च परममोहनं सदा विराजते इति सविकारम् आहुःत्रैलोक्येति । त्रैलोक्यस्य ऊर्ध्वाधोमध्यवर्तमानलोकत्रयस्य सौभगं सौभाग्यं जनप्रियत्वं सौन्दर्यं वा यस्मिन् यस्माद् वा, तद् इदं प्रत्यक्षवर्तमानम् इत्य् अन्यथात्वं निरस्तम् । यद् वा, असाधारणम्, अनेन श्रीरघुनाथस्य यत् सौन्दर्यं दृष्ट्वा मुनयोऽपि मोहिता भावविशेषं गताः । तथा च पाद्मोत्तरखण्डे

पुरा महर्षयः सर्वे दण्डकारण्यवासिनः ।
दृष्ट्वा रामं हरिं तत्र भोक्तुम् ऐच्छन् सुविग्रहम् ॥
ते सर्वे स्त्रीत्वम् आपन्नाः समुद्भूताश् च गोकुले ।
हरिं सम्प्राप्य कामेन ततो मुक्ता भवार्णवात् ॥ इत्य् आदि ।

महाकौर्मे च

अग्निपुत्रा महात्मानस् तपसा स्त्रीत्वम् आपिरे ।
भर्तारं च जगद्योनिं वासुदेवम् अजं विभुम् ॥ इति ।

ततोऽपि वैशिष्ट्यं अभिप्रेतम् । अधुना निजाशेषभगवत्ताप्रकटनात् ।

यद् वा, इदम् अनिर्वचनीयं परमाद्भुतम् इत्य् अर्थः ।  प्रतिबिम्बादौ दर्शनात् तवापि भावविशेषोत्पादनेन विस्मापनात्, तथा चोक्तम् उद्धवेनविस्मापनं स्वस्य च [भा.पु. ३.२.१२] इति । निरीक्ष्येति वेणुगीतस्येव श्रवणस्मरणादिनापि मोहः स्याद् एव, तत्रापि साक्षाद् दृष्ट्वा का वा न चलेद् इत्य् अर्थः । यद् यस्मात् रूपात्, गोशब्देन वृषवत्समहिष्यजादयोऽपि ग्राम्यपशवो लक्ष्यन्ते, गावः पशुत्वेन विवेकहीना अपि , पुलकानीति बहुत्वेन सर्वाङ्गेषु सदैवेति द्योत्यते, तैश् चान्येऽपि विकारा उपलक्ष्याः, अस्पन्दनं गतिमतां पुलकस् तरूणां [भा.पु. १०.२१.१९] इत्य् आद्य् उक्तेः । अबिभ्रन् भावविशेषोदयाद् इति वेणुगीताद् अपि रूपस्य परममोहनत्वम् उक्तम् । यच् च श्रीरुक्मिण्या देव्या वक्ष्यतेरूपं दृशां दृशिमताम् अखिलार्थलाभं [भा.पु. १०.५२.३७] इति । उद्धवेन चोक्तंविस्मापनं स्वस्य च [भा.पु. ३.२.१२] इति । तत्तद्वचनाद् अप्य् अस्य वैशिष्ट्यं ज्ٌएयं । चक्षुष्मतां सौन्दर्यग्रहणसम्भवात्, तथा परमविदग्धशिरोमणेस् तस्य सदसद्विचारनिष्ठासद्भावेनाश्चर्यविशेषदृष्ट्या विस्मयसम्भवाच् च । अत्र च गवादीनां तत्तदभावेऽपि प्रेमविकारोक्तेर् इति दिक् । अन्यत् तैर् व्यٌजितम् ।

तत्र पुरुषा अपि चलिता इति द्विजद्रुममृगाणां अपि पुलकोद्भेदस्य । किं वा, शक्रशर्वपरमेष्ठिपुरोगाः कश्मलं ययुः [भा.पु. १०.३५.१५] इति वक्ष्यमाणस्य देवादीनां अपि मोहस्यानुसारेणेति । अथवा यद् इत्य् अव्ययम्, याभ्यां वेणुगीतरूपाभ्यां इत्य् अर्थः । वेणुगीतस्य मोहनत्वं विशेषत एकविंशत्यध्याये व्यक्तम् एवोक्तम् । पञ्चत्रिंशे च वक्ष्यते । अन्यत् समानम् ।

एवं तस्य वेणुगीतरूपयोः परममोहनत्वं उक्तम् । कृष्णनाम्नो मोहनत्वम् अङ्गेत्य् अनेन सूचितम् एव । परममोहनत्वेन श्रीकृष्णेति साक्षात् कुत्राप्य् असम्बोधनात् । अतोऽशक्त्या शिष्टाचारपरित्यागे कोऽपि दोषो नाम न घटेत इति भावः । वस्तुतस् तु तादृशजनानां सदाचारेऽनधिकारात् । तच् च पूर्वं विवृतम् एव । अत एव श्रीस्वामिपादैर् लिखितं । तद्द्योतकशब्दश्रवणमात्रेणापि तावन् निजधर्मत्यागो युक्त इति । ईश्वरस्य च सर्वशक्तिमत्त्वाल् लोकसङ्ग्रहार्थं सदाचारपरिपालनं तस्य सम्भवेद् एव । तत् प्रेमविवशानां चाशक्त्या कथं सम्भवेत् ? एवम् एव तेषां माहात्म्यविशेषो निगूढोऽपि तेनैव निरपेक्षं मुनिं शान्तं [भा.पु. ११.१४.१६] इत्य् आदि वचनैर् अभिव्यٌजित इति दिक् । अनेन श्रवणात् [भा.पु. १०.२९.२७] इत्य् अस्योत्तरं । पुरुषाणां तत्रापि मुनीनां अपि पूर्वावतारे अत्र च गवादीनां अपि साक्षात् मोहो यत्र स्यात्, तत्रास्मादृशीनां का वार्तेति विवेकहानाव् अस्माकं न दोष इति ।

किं वा, यस्य निरीक्षणवेणुगीतश्रवणमात्रेण गवादीनां अपीदृशानन्दलक्षणं सम्पद्यते, तस्य यथायथं साक्षाद् उपभोगेन प्रेमविशेषलक्षणः परमानन्दः सम्पद्यत एवेति सन्निकर्षो हि युक्त एवेति । वस्तुतस् तु यस्य श्रवणादिनापि भावः स्यात् । तस्य सन्निकर्षेण भावो विशेषतः सम्पद्येतैवेति ।

श्लेषार्थःका स्त्री आर्यचरिताच् चलेत्, अपि तु न कापीत्य् अर्थः । यन् निरीक्ष्य गवादयः पुलकानि बिभ्रति स्म, इदम् ते तव रूपं सौन्दर्यं त्रिलोक्यां नास्ति किम् ? काक्वा, अपि त्व् अस्त्य् एवेत्य् अर्थः । अतोऽनेन त्वं मा गर्वम् आवह इति भावः ।

यद् वा, हे कलपदायतवेणुगीत ! हे सम्मोहित ! कामसम्मोहित ! इत्य् अधैर्यम् उक्तम् । ते त्वत्तः सकाशात् का न चलेत्, गृहं न यायात् ? किम्भूतात् ? आर्यचरितात् परमधार्मिकाद् इति सोल्लुण्ठम् ।

यद् वा, हे कलपदायतवेणुगीतसम्मोहितार्य ! इति परमधार्ष्ट्यम् उक्तम् । ते तव चरितात् पारदारिकत्वलक्षणात् का न चलेत् नापयायात् ? केदं स्वीकुर्याद् इत्य् अर्थः । अन्यत् समानम् ॥४०॥

क्रमसन्दर्भः  न व्याख्यातम् ।

प्रीतिसन्दर्भ ३३२  ननु यद्य् एवं दृढव्रता भवत तर्हि कथम् इहैव सर्वां रात्रिं न तिष्ठथेत्य् आशङ्क्य पुनः सशङ्कम् आहुःका स्त्र्य् अङ्ग ते इति । यद्यप्य् एव तथापि अङ्ग हे कलपदायतवेणुगीत, हे सम्मोहित सम्मोहनाख्यकामबाणमोहित, त्रिलोक्याम् एषा का स्त्री या ते त्वत्तः सकाशात् आर्यचरितात् सदाचाराद् धेतोर् अपि न चलेत् । अस्त्व् अस्माकं परमसाधुमर्यादाव्रतानां दूरतो वार्ता ।

तद् एवं ततश् चलने हेतुं सम्बोधनद्वयेन गुणगतं भावगतं च तदीयं दोषम् उक्त्वा रूपगतं चाहुः त्रैलोक्येति । तथा आर्यचरिताद् एव हेतोर् इदं च रूपं विलोक्य का न चलेत् । यत् यस्मात् गोद्विजेति । सुन्दरीणां सुन्दरपरपुरुषनिकटस्थितिर् हि बाढं लोकविगानाय स्याद् इति ॥४०॥

बृहत्क्रमसन्दर्भः  ननु यद्य् एवं भवत्यः स्वभावसिद्धाभिमानिन्यः, तदा कथं मद्वचसाम् अभिप्रायानभिज्ٌआः सत्यः किं तप्यथ ? तत्राप्य् अन्या आहुःका स्त्रीत्य् आदि । हे अङ्ग ! ते तव कलपदायतवेणुगीतसम्मोहिता सती आर्यस्य तव चरिताद् धेतोर् न चलेन् न भ्रमेत् । एवम् एव तव भ्रामकं चरितम् । येन त्रिलोक्यां का स्त्री न चलेत् ? सर्वैव चलति । अत्र स्त्रीणां न दूषणं, तवैवेत्य् अर्थः । न केवलं तव चरिताद् एव । इदं रूपं निरीक्ष्य च, यतो रूपाद् गोद्विजद्रुममृगा अपि पुलकान्य् अबिभ्रन् पुलकिनो भवन्ति ॥४०॥

रसिकाह्लादिनी  ननु यथाहं लोकसङ्ग्रहपरस् तथा भवतीभिर् अपि सदाचारः पाल्यः प्रमाणपङ्क्तिसिद्धम् अप्य् एतद् व्यवसितं न कायम् इति चेत् तत्र सामर्षम् आहुः । अङ्गेति सम्बोधनेनैतत् ज्ٌआप्यते यदि त्वम् अस्मद्भ्योऽभविष्यस् तवैवं नावदिष्यः । अतोऽस्मदार्तिम् अज्ٌआत्वैवोपदिशसि परोपदेशे पाण्डित्यम् इति स्मृतेः । त्रैलोक्याम् सा का स्त्री या आर्यचरितान् निजधर्मान् न चलेत् । निजधर्मं न परित्यजेद् इत्य् अर्थः । न काचिद् इत्य् अर्थः । ते कलपदायता वेणुगीतेन सम्मोहिता कलानि अव्यक्तानि मधुराणि गीतेन तेन मोहिता । यद् उक्तन्देव्यो विमानगतयः स्मरनुन्नसाराः इति । त्वदुद्भावितपर्ययो भवतीति न चित्रम् आहुः । त्रैलोक्येति त्रैलोक्यस्थसौभगं सौन्दर्यं यस्मिन् त्रैलोक्ये सौभगं यस्माद् इति वा इदं प्रत्यक्षसिद्धं रूपं निरीक्ष्य यत् यस्मात् मोहिताः पुरुषापि चलिताः श्रीरघुवीरस्य सौन्दर्यं दृष्ट्वा दण्डकारण्यवासिनो मुनयोऽपि मोहिताः । तद् उक्तं पाद्मे

पुरा महर्षयः सर्वे दण्डकारण्यवासिनः ।
दृष्ट्वा रामं हरिं तत्र भोक्तुम् ऐच्छन् सुविग्रहम् ।
ते सर्वे स्त्रीत्वम् आपन्नाः समुद्भूताश् च गोकुले ॥

प्रत्यभिज्ٌअया संस्कारवशा एव वदन्तीति ज्ٌआयते । यद् वा इदं रूपं तवापि विस्मयजनकम् । तद् उक्तंविस्मापनं स्वस्य इति । यद् वा, हे कलपद ! कं सुखं लाति गृह्णाति पदं स्वरूपं यस्य, वेणुर् वानेन यत् सुखं भवति तत् तावत् स्वस्वरूप एव निमग्नो भवति । पश्चाद् अन्यत्र सञ्चरति । हे अमृतवेणुगीतसम्मोहित ! यतः सदैव वेणुं वादयसे न कदाचिद् विरमसि अस्मास्व् एव केयं शङ्का यतो वेणुगीतेन त्वम् अपि मोहितोऽसि । यद् वा, हे अमृतवेणुगीत ! हे मोहित ! इति पदद्वयं मोहितत्वात् सात्त्विकभावोदयः । अत एव तन्वितम् अनुकूलं वदन्न् अस्मान् निवारयसीति न चित्रं यत् तस्मात् विजातीया अपि गोद्विजद्रुममृगाः । गोशब्देन वृषभवत्सवत्सतरीप्रभृतयो ज्ٌएयाः । द्विजाः पक्षिणः । तद् उक्तम्प्रायो बताम्ब विहगा मुनयः इति । द्रुमाःअहो अमी देववर इति श्रीमुखेनोक्तम् । धन्याः स्म मूढमतयोऽपि हरिण्य इति भावविशेषोदयेन पुलकान् अस्मत्सदृशीनां भावविशेषज्ٌआपकान् धर्मान् अबिभ्रन् । किं च वेणुगीतेन मोहयित्वा निजधर्मस् त्याजितः । मोहितत्वात् सदाचारपरित्यागेनास्मासु दोषः स्थाप्यते । धर्मत्यागस्य त्वयैव कारितत्वात् त्वय्य् एव दोषम् आवहेद् इति शास्त्रफलं प्रयोक्तरीतिन्यायेन अन्यच् च । वयं तु श्यामसुन्दर ते दास्यः इति प्रतिश्रुतम् अर्थं संस्मृत्य दास्यो जाताः । दासीनां स्वामिवचनात् साध्वसाधुकरणेन गुणदोषौ स्वामिनि स्वामिसेवाव्यग्राणां दासीनां श्रवणाद् इत्य् अस्याप्य् उत्तरं दत्तम् इति वेदितव्यं । त्वं तु मयेमा इति प्रतिश्रुतं दातुम् अस्वीकुर्वन् प्रतियातेति प्रसह्य दुःखवारिधौ मज्जयसीति कस्माद् इति न जानीम इति भावः ॥४०॥

विश्वनाथः  ननु, युष्माभिर् धर्ममार्गाय जलाٌजलिर् दत्त एव । तत् किम् अन्या अपि पतिव्रता विदूषयति निर्लज्जः स्वयं दुष्टः परान् अपि इति न्यायेन दूषयथ ? मद्वक्षस्य् औत्पत्तिक्य् एव येयं लक्षणविशेषरूपा सुवर्णरेखा भ्राजते, तां च दृष्ट्वा पतिव्रताशिरोमणिं लक्ष्मीं दूषयन्त्यस् तस्याम् अप्य् अपराधिन्यः कथं भवथेति । तत्र न काम् अपि दूषयामः, किन्तु त्रिजगताम् अपि धर्मध्वंसनाय विधात्रा त्वं सृष्टोऽसीति सरोषचापलम् आहका स्त्रीति ।

अङ्ग हे श्रीकृष्ण ! कलानि पदानि यत्र तदमृतरूपं यद्वेणुगीतम् तेन । कलपदायतमूर्च्छितेन इति पाठे आयतं दीर्घं मूर्च्छितं स्वरालापभेदस् तेन सम्मोहितेति, न स्त्री दूष्यते, किन्तु त्वत्कर्तृकं गीतम् एवेति भावः । आर्यचरितात् पातिव्रत्यलक्षणनिजधर्मान् न चलेत्, अपि तु सर्वैव चलेद् इति । धर्मत्याजनलक्षणप्रत्यवायं त्वं प्राप्स्यस्य् एवेति भावः । न केवलं त्वद्गुणस्यैव धर्मध्वंसकता, अपि तु तद्रूपस्यापीत्य् आहुःत्रैलोक्येति । ऊर्द्वाधोमध्यदेशवर्तिषु प्राकृताप्राकृतलोकेष्व् अपि सौभगम् एव यस्य तत् न तु धर्मध्वंसकत्वहेतुकः कस्याप्य् अत्र द्वेष इति भावः । न च स्त्रीणां स्वाभाविकः कामोऽपि मोहे हेतुर् अस्तीति वाच्यम् । यतो जङ्गमस्थावराणां सर्वेषाम् अपि वैवश्यप्रापकौ तव रूपगुणाव् इत्य् आहुःयत् । यतो गीतरूपाभ्याम् अबिभ्रन् न बिभरुः । अस्मात् हे राजन् किं बहुना शक्रशर्वपरमेष्ठिपुरोगाः कश्मलं ययुः [भा.पु. १०.३५.१५] इति वेणुगीताध्यायात् परमतत्त्वविदाम् अपि मोहम् । विस्मापनं स्वस्य [भा.पु. ३.२.१२] इति च तव तस्यापि चमत्कारो दृष्ट इति श्रीशुकोक्तिर् अप्य् आसीद् इति ज्ٌएयम् ॥४०॥ (उज्ज्वलनीलमणौ ११.८१ श्लोकेऽपि टीका द्रष्टव्या ।)

 ओ)०(ओ

॥ १०.२९.४१ ॥

व्यक्तं भवान् व्रजभयार्तिहरो‘भिजातो
देवो यथादिपुरुषः सुरलोकगोप्ता ।
तन् नो विधेहि करपङ्कजम् आर्तबन्धो
तप्तस्तनेषु च शिरःसु च किङ्करीणाम् ॥

श्रीधरः व्यक्तं निश्चितम् ॥४१॥

वंशीधरः  सर्वस्वामित्वेन तवास्मद्भर्तृत्वात् समानकुलजातत्वेन सम्बन्धयोग्यत्वाद् अस्माकं तव सङ्गत्यौपपत्यदोषो नास्ति, कुतो निन्द्यत्वम् ? इत्य् अभिप्रेत्याहुःव्यक्तम् इति । यथादिपुरुषः सुरलोकगोप्ता वामनो जातस् तथा स एवादिपुरुषो भवाधुना व्रजस्य सर्वभक्तसमुदायस्य । यद् वा, अस्माकं व्रजस्थानां भयं संसृतिजम्, आर्तिर् आध्यात्मिकारूपादिरूपा त्रिविधा ते हरतीति तथा भिजात इति । व्यक्तम् असन्दिग्धम् ।

एष वः श्रेय आधास्यद् गोपगोकुलनन्दनः ॥ [भा.पु. १०.८.१६]
य एतस्मिन् महाभागाः प्रीतिं कुर्वन्ति मानवाः ॥
नारयोभिभवन्त्य् एतान् [भा.पु. १०.२६.२१] इत्य् आदिना श्रीगर्गाचार्योक्तेः ।

अरयः कामादयः । यत इत्थं तत् तस्मात् सहजशीतलत्वात् सन्तापहारित्वाद् आनन्दस्यास्रावित्वात् कर एव पङ्कजस् तम् । यद् वा, पङ्कं क्लेशं जयतीति पङ्कजः कर एव पङ्कजस् तम् । तव करः पङ्कहरोऽस्ति अन्यथार्तबन्धुत्वहानिः स्याद् इति सम्बुद्ध्यभिप्रायः ।

किङ्करीणाम् इति सर्वत्राभयार्थं दासीत्वदार्ढ्यार्थम् एवोक्तम् । यद् वा, किङ्करीतापः स्वामिनैवापह्रियत इति । त्वं चास्माकं स्वामीति । अन्यथा, हितान् न यः संशृणुते स किं प्रभुः इति न्यायेन तव किं प्रभुत्वं च स्याद् इति भावः ॥४१॥

चैतन्यमतमٌजुषा  उपसंहरन्त्य् आहुःव्यक्तं भवान् इत्य् आदि । व्रजस्य भयम् आर्तिर् अर्तिर् वा पीडेति यावत् । उभयोर् एव हरणकृत त्वम् अभिजातः प्रादुर्भूत इति व्यक्तं स्फुटं सर्व एव जानन्ति । देवः क्रीडापरः सन्, यथा आदिपुरुषो नारायणः सुरलोकगोप्ता त्वं तदधिकोऽपि दृष्टान्तान्तराभावात् तेन सहैवोपमा क्रियते । अतो व्रजस्यापि सुरलोकाधिकत्वम् । तत् कथं स्वयम् एवार्तिजनयस्य् अस्माकम् । तत् तस्मात् नोऽस्माकं, हे आर्तबन्धो ! तप्तस्तनेषु च शिरःसु च करपङ्कजं निधेहि इत्य् उपदेशः ॥४१॥

वैष्णवतोषणी  एवं चतुर्थदिक्स्थिता अप्य् आत्मनि धर्मादिदोषं परिहृत्योपक्रमवद् एव प्रत्युत तस्मिन्न् एव धर्मदोषापत्तिम् उपसंहरन्त्यः पुनर् विवक्षितम् एवाहुः । किं च, ननु भवतु तत् तत् सर्वं, मम तु नारायणसमगुणत्वेन पूर्णकामत्वात् नान्यत्र प्रवृत्तिः स्यात्, किम् उतेदृशे कर्मणीत्य् आशङ्क्याहुःव्यक्तम् इति । व्रजस्य यद् भयं पूतनादिभ्यो दावादिभ्यश् च त्वदर्थस् त्रासः आर्तिश् च वर्षवातादिभ्यः पीडा, तथा भयत्वद्विरहशङ्कया आर्तिस् त्वद्विरहेण तदुभयहरः सन् ते खण्डयितुम् इत्य् अर्थः ।

तस्मान् मच्छरणं गोष्ठं मन्नाथं मत्परिग्रहम् ।
गोपाये स्वात्मयोगेन सोऽयं मे व्रत आहितः ॥ [भा.पु. १०.२५.१८] इति ।

स्वयम् एव विभाव्य पर्वतभारस्य ग्रहणात् क्वाचित्कपाठान्तरे व्रजजनानाम् आर्तिः बाह्यान्तराशेषबाधा अभिजातः सत्कुलाज् जात इति तत्रापि वैशिष्ट्यम् अतोऽस्माकं नाशे तत्रापि त्वदेकहेतुकनाशकत्वे व्रतभङ्गापत्तितोऽप्य् अधिकोऽधर्मदोषः स्याद् इति भावः । ईश्वरस्य पूर्णकामस्यापि तादृशव्रतरक्षा तादृशकामना च दृश्यत एवेत्य् आहुःदेव इति । सर्वथा दीव्यति विराजत इति देवः । आदिपुरुषः सर्वपुरुषेषु श्रेष्ठः सोऽपि यथा सुरलोकगोप्तास्वेच्छयैव तज्जनमात्रस्य रक्षितासन्न् अदित्यादाव् अभिजातो भवति । तत् तस्मात् करस्य पङ्कजत्वं तापहारितामात्रांशे रूपितं, वस्तुतस् तु तापस्य तदप्राप्तिमात्रनिदानत्वात् तद् आरम्भ एवापगमः स्याद् इत्य् अभिप्रेत्यैव तप्तेष्व् अपि स्तनेषु परमस्निग्धाभिर् अपि ताभिस् तन्निधानप्रार्थनम् इति ज्ٌएयम् पूर्ववत् सदैन्यम् अप्य् आहुःशिरःसु च किङ्करीणाम् इति । उत ऊर्ध्वं चास्मान् आत्मसात्कुर्व् इति विवक्षितंहे आर्तबन्धो ! इति आर्तबन्धो साक्षाद्विराजमाने त्वद्दासीनां तापोऽनुचित इति सूचितम् । तथा कामेन च मा निधेहि, किन्तु आर्तबन्धुत्वेनैव निधेहीति च ।

गूढोऽयम् अभिप्रायःअवहित्थयाच्छाद्यमानोऽपि मनोभवोऽस्मदङ्गेषु हस्तार्पणेन स्वयम् एवोद्भवितेति निषेधार्थश् चायं, तथापि तं बलाद् इव स्पृशन्तम् आशङ्क्याहुःव्यक्तम् इति । तत्र पूर्वाद् धेतोः धर्मभयादितोऽपि रक्षा त्वोचिता, न तु तन्नाश इति भावः । नो निधेहि मा निधेहि आर्तबन्धो ! इति स्वेषां धर्मभयाद् आर्तिं व्यٌजयन्ति तप्त हे कामाग्निसन्तापितहृदय ! किङ्करीणां स्वगृहदासीनाम् अपि, किम् उत मादृशीनां, तत्रापि शिरःसु च नो निधेहि मा निधेहि, किम् उत स्तनेष्व् इत्य् अर्थः । तद् एवं स्वागतम् इत्य् आदि प्रकरणं संलापाख्योऽनुभावो ज्ٌएयः । उक्तिप्रत्युक्तिमद्वाक्यं संलाप इति कीर्त्यते इत्य् उक्तेर् इति ॥४१॥

बृहद्वैष्णवतोषणी  एवं प्रतिवचनैस् तद् उक्तं सर्वं क्रमेण परिहृत्याधुना तस्यावतारप्रयोजनं प्रदर्शयन्त्यः पर्मार्त्या सकाकु प्रार्थयन्तेव्यक्तम् इति । व्रजस्य भयं दावादितः, आर्तिश् च त्वदप्राप्तेः । यद् वा, भयं त्वदर्थं पूतनादिभ्यो दावादिभ्यश् च, आर्तिश् च वर्षवातादिभ्यः । यद् वा, भयं त्वद्विरहशङ्कया, आर्तिस् त्वदुपेक्षया । पाठान्तरे व्रजजनानाम् आर्तिर् बाह्यान्तराशेषबाधा । इदं न सर्वसम्मतम् । एतच् चात्मोद्देशेनोक्तम्, किं वा, व्रजस्य जनाः कालान्तरेऽप्य् एतद् व्रजभूम्याश्रिता ये जनास् तेषाम् अपि, किम् उतास्माकम् ? तद्धरः सन् तन्नाशनायेत्य् अर्थः । अभितोऽशेषभगवत्ताप्रकटनविशेषेण जातः प्रादुर्भूतः । यद्यपि भूभारहरणादिकम् अपि प्रयोजनम्, तथापि व्रजभयार्तिहरणम् एव मुख्यं प्रयोजनम् । तत्र तदर्थकृतलीलयैव सर्वत्र मुख्यप्रयोजनम् । निजप्रेमरसविस्तारसिद्धेः ।

तदर्थं दीनकारुण्यविशेषेण धर्मातिक्रमोऽपि कार्य इति दृष्टान्तेन बोधयन्तिदेवो जगताम् एव पूज्यः । यत आदिपुरुषो जगत्कारणभूतः परमेश्वरः । सोऽपि यथा सुरलोकगोप्ता, सुरलोकः स्वर्गस् तेन तत्रत्या लक्ष्यन्ते । यद् वा सुराश् च लोकाश् चान्ये निजजनास् तेषां गोप्ता तत्प्रतिपक्षादिमारणेन रक्षकः सन्, यथा जायते, गोप्ता यथा भवतीति वा, तथा तथा सर्वत्र तस्य साम्येऽपि भक्तापेक्षया वैषम्यम् अपि स्यात्, तथार्तानाम् अस्माकम् अपेक्षया धर्मस् त्वया लङ्घ्य एव, तत्र च यथा तस्य न दोषो घटते, किन्तु गुण एव महान्, तवापीति भावः ।

यद् वा, देवोऽपि आदिपुरुषोऽपि सुरलोकगोप्तापि भवान् व्रजभयार्तिहरः सन्, अत एव श्रीगोपेन्द्रनन्दनत्वेन यथावद् आभिजातः, तच् च व्यक्तं निश्चितं स्पष्टम् एवेत्य् अर्थः । तत् तस्मात् कर एव पङ्कजं सहजसुशीतलत्वात् सन्तापहरत्वाद् आनन्दरसस्रावित्वाच् च, तद् आदौ नस् तप्तेषु स्मरज्वराक्रान्तेषु स्तनेषु निधेहि, तदार्तिनाशनार्थं पश्चात् शिरःसु निधेहि, सर्वत्राभयार्थम् । दासीत्वस्वीकारदार्ढ्यार्थं वा । चकारद्वयम् उभयत्रापि प्राधान्यबोधनार्थम् । त्वदेकप्रियाणाम् अस्माकं भयार्तिहरणेनैव सर्वव्रजस्य भयार्तिहरणम् । ततश् चाशेषभगवत्तासारप्रकटनरूपं तवावतारप्रयोजनम् अपि सिध्येद् इति भावः ।

ननु तप्तेषु कथं करो निधेयः ? तत्राहुःआर्तबन्धो ! दीनवात्सल्येन दुःखादिकम् अपि सह्यम् एवेति भावः ।

ननु पतिव्रतानां व्रतपराणां शिरसि करनिधानाद् बिभेमि । तत्राहुःकिङ्करीणाम् इति । आर्तबन्धौ त्वयि साक्षाद्विराजमाने त्वद्दासीनां तापोऽनुचित इति च सूचितम् ।

यद् वा, ननु काममत्ताः ! जितकामेन मया कथं स्तनेषु करो निधेयः ? अतः शिरःस्व् एव निधेयः । तत्राहुःआर्तेति । कामेन मा निधेहि, किन्तु आर्तबन्धुत्वेन निधेहीत्य् अर्थः । अन्यथा सद्योऽस्माकम् अन्त्यदशापत्त्या तवार्तबन्धुत्वयशोहानिः ।

गूढोऽयम् अभिप्रायःअवहित्थयाच्छाद्यमानोऽपि मनोभवोऽस्मदङ्गेषु हस्तार्पणेन स्वयम् एवोद्भवितेति । ननु बह्वीनाम् अपि तासाम् एकस्मिंस् तस्मिन् तादृशप्रार्थनं तच्छक्तिविशेषपरिस्फूर्त्या । किं वा नौक्रमेणापि निधेहीत्य् आशयेनेति दिक् ।

श्लेषार्थःभवान् अभिजात आभिजात्ययुक्तिओ व्रजेन्द्रात्मजत्वात्, देव इत्य् आदिपदत्रयेणाधर्मे तव प्रवृत्तिर् अनुइच्तेत्य् उक्तम् । यथादिपुरुषः सुरलोकगोप्ता सुरलोकभयहरस् तथा भवान् व्रजभयार्तिहर इति सतीनाम् अस्माकं बलाद् अभिभवेन व्रजस्य त्वत्तो भयम् आर्तिर् भवितैवेति, तच् च तवायुक्तम् । निजप्रयोजनप्रातिकूल्यात् । नो निषेधे । आर्तबन्धो ! इति वयं नार्ताः । यद् अस्माकं बन्धुर् भविष्यसीति भावः । अकारश्लेषेण कामाद्यभावात् । अतप्तेषु स्तनेषु, अत एव न निधेहि ।

यद् वा, हे तप्त ! कामाग्निदग्धहृदय ! यद् वा, तप्तः सन् स्तनेषु करपङ्कजं नो निधेहि नार्पय । अप्यर्थे चकारः । तव राजकुमारत्वेन चास्माकम् अपि व्रजे निवासेन दासीत्वम् इव प्राप्तानाम् अपि शिरस्य् अपि न निधेहीत्य् अर्थः । यद् वा, किङ्करीणां व्रजेन्द्रगृहदासीत्वेन वर्तमानानां किशोरीणाम् अपि, किम् उत मद्विधानां ।

एवं दशश्लोक्या प्रत्युत्तरेण तं निज्रित्यैकादशेनानेनार्त्युद्रेकतो निजेष्टं स्पष्टम् एव प्रार्थितम् । अत्र च श्लेषार्थोऽपि क्रमेण तदुक्तश्लेषपरिहारतयैव ऊह्यः । स च तत्र तत्रैव लिखितः । अथवा तदुक्तदशश्लोकार्थस्य वैदग्धीविशेषेण एकादशानां श्लोकानाम् एषाम् एकैकेनैवोत्तरम् ऊह्यम् । तत्र पौनःपुन्यं तथा तदुक्ततोऽप्य् अधिकम् एकं पद्यम् । तत्र च दीर्घच्छन्दः । तद् अत्यन्तनिर्जयार्थम् । किं वा, प्रणयशेषावेशेनोरुदुःखभरणैव वा ज्ٌएयम् ।

तथापि विभो [भा.पु. १०.२९.३१] ! हे प्रभो ! इति स्वागतम् [१८] इत्य् अर्धस्य निजदासीषु तत्रापि भवान् इति अस्मदुपेक्षावरं नृशंसं वक्तुं नार्हत्य् एवेति । सर्वविषयान् सन्त्यजेति पादस्य, तेनाधुनास्माकं प्रयोजनम् इति किं तद्वार्तयेति । तव पादमूलं भक्ता इति । रजनी [१९] इत्य् आदि श्लोकद्वयस्य त्वदाश्रितत्वेन घोरसत्त्वादिभ्यो बन्धुय्भ्यश् च भयं नास्तीति, भक्ता इति दृष्टम् इत्य् अस्यापि तव भजनार्थम् एवागताः, न तु वनदर्शनार्थम् इति । एतेन ब्रूत [१८] इति पादस्यापि सिद्धं त्वद्भजनम् एवागमनकारणम् इति । तथा तद् यात [२२] इत्य् अस्यापि व्रजगमनादिनिरस्तेः । भजस्व इति निजभावविशेषः सूचितः । अनेनाथवेत्य् अस्य तेनैवागताः स्मः, न त्व् अन्यजनवत् सामान्यस्नेहेनेति । दुरवग्रह इति भर्तुर् इत्य् आदिद्वयस्य युक्त्युक्तभर्तृशुश्रूषणाग्रहस्य निरसात् । मा त्यज इति अस्वर्ग्यम् अयशस्यम् [२६] इति युक्तिसिद्धस्यापि सदैन्यपृअर्थनया परिहारसिद्धेः । देवो यथा [३१] इति तत्र युक्तिर् अपि दर्शितैवेति । तत्तद्विशेषस्तु पूर्वलिखितानुसारेण ज्ٌएय एव । एवम् अग्रेऽपि ।

यत् पति [भा.पु. १०.२९.३२] इति मातरः [२०], तद् यात, भर्तुर् दुःशील इति चतुष्टयस्य सर्वबन्धेषु कृत्यानां तस्मिन्न् एव प्रार्थनया तेषाम् उपेक्षणात्, किं तत् साद्वसादिनेति त्वयीशे इति व्रजस्येति पादस्य त्वत्प्रभावेनैव तत्रत्यमङ्गलम् इति । एतेन रजनीत्य् अस्यापि त्वन्नैकट्येन भयाभावात् । तथा ब्रूतेति पादस्यापि त्वदर्थम् एव गमनम् इति तात्पर्यात्, तथा स्वागतम् इत्य् अर्धस्यापि पूर्ववत् ईशितव्यजनेषु तादृशोक्तेर् अयोग्यत्वात् । एवम् इति । अथवेत्य् अस्य निजभावविशेषसूचनात् । उपदेशपद इति अस्वर्ग्यम् इत्य् अस्य सर्वत्र सर्वर्था सर्वैर् भजनीयतयोपदिश्यमानस्य तवैव भजनाभासतः सर्वदोषहानेः सर्वगुणसिद्धेश् च । प्रेष्ठ इत्य् आदिना तत्त्वत औपपत्यम् अपि निरस्तम् । अनेन श्रवणाद् इत्य् अस्यापि परमात्मत्वादिना परमार्थरूपस्य तवाङ्गसङ्गोऽपि परमार्थरूप एवेति न्यायात् । अन्यथा तेजस्तिमिरयोर् इव सम्बन्धो न घटेतैवेति । प्रेष्ठ इति दृष्टम् इत्य् अस्यापि तत्प्रेष्ठत्वेनैवास्य प्रेष्ठत्वम्, न तु पृथक्त्वेन । अतः किं केवलं तद्दर्शनेनेति । अत्र च तदुक्तपरिहारावेशेन, तत्र च मुहुर् उद्यत्प्रेमरोषेण तन्निर्जयार्थं प्रत्युत्तरमात्रापेक्षया क्रमोऽपि नापेक्षितः । एवम् अग्रेऽपि ।

कुर्वन्ति [भा.पु. १०.२९.३३] इति इति स्वागतम् इत्य् अर्धस्य कुशलानां रतिविषयस्य तव नृशंसोक्तेर् अयोग्यत्वम् इति । यद् वा, तादृशस्य तवान्तिकागमनात् स्वागतं महाभागाश् च सत्यं वृत्ताः स्मः । नान्यथेति तात्पर्यात् । पतीति व्रजस्येति पादस्य तथा पूर्ववन् मातर इत्य् आदि चतुर्णां स्व आत्मन्न् इति रजनीत्य् अस्य प्राणनाथबन्धोस् तव नैकट्येनाकुतोभयत्वात् । परमबन्धुपाऋश्वस्थेयत्वाच् च । वरदेश्वर इति, अथवा इत्य् अस्य, पूर्वदत्तवरानुसारेण प्रेमविशेषेणैवागताः स्म इति । अनेन दृष्टम् इत्य् अस्यापि तदर्थम् एवात्रागताः स्मः, न तु वनदर्शनमात्रार्थम् इति । प्रसीद इति अस्वर्ग्यम् इत्य् अस्य तव प्रसादे सति सर्वगुणसिद्धेर् दोषहानिश् चेति । मा स्म छिन्द्या इति शर्णड् इत्य् अस्य अङ्गसङ्ग एव । चिराशाधारणाद् इति विभाव्यम् इति । सुखेन इति स्वागतम् इति पादस्य सुखघनमूर्तेस् तव दुःखात्मकनृशंसोक्तिर् न युक्तेति । पूर्ववद् इति वा ।

चित्तम् [भा.पु. १०.२९.३४] अपहृतम् इति व्रजस्य इति पादस्य रजनीतिय् आदि त्रयस्य च चित्तहरणेन तत्तदनुसन्धानापगमात् । इति तात्पर्येण निजेष्टं व्यٌजितम् एव । तेन च प्रियम् इति ब्रूतेति पादयोः हृतचित्तास्व् अस्मासु यत् कर्तुम् उचितं तद् एवास्माकं प्रियम् आगमनकारणं चेति । करवामेति तद् यातेत्य् अस्य भर्तुर् इत्य् आदि द्वयस्य च विशेषतः कर्माशक्तेर् इति चित्तम् इत्य् अनेनैव । अथवेत्य् अस्यापि सिद्धं, भवता चित्तहरणाद् एवागताः स्म, न त्व् अन्यजनवत् स्नेहमात्रेणेति । पादाव् इत्य् अर्धेन अस्वर्ग्यम् इत्य् आदिद्वयस्य तस्य परममोहनत्वसूचनेन निजाविव्केकादिदोषपरिहारात्, तथा करवाम किं वा इति कर्मान्तरस्य हेयत्वं, तत्सन्निकर्षस्य चोपादेयत्वं सूचित एवेति ।

सिञ्च [भा.पु. १०.२९.३५] इति स्वागतम् इति पादस्य अभ्यागतानां महाभागानां हिताचरणोपपत्तेः । अनेन प्रियम् इति ब्रूतेति पादयोश् च पूर्ववत् । तथा अथवेत्य् अस्यापि एतद् अर्थम् एवागताः सम् इति नोचेद् इति अन्येषां सर्वेषाम् एव सद्यो मरिष्यन्तीनां किम् अन्यचिन्तयेति ।

यर्हि [भा.पु. १०.२९.३६] इति अम्बुजाक्षेति स्वागतम् इति पादस्य दृष्ट्यैव सर्वतापहरस्य नृशंसोक्तिर् अयुक्तेति । यद् वा, सहजशीतलमधुरदृष्ट्यावलोकयसि चेत्, तदैव स्वागतत्वं महाभागत्वं च । यद् वा, अम्बुजाक्षस्य परममनोहरस्य तव सन्दर्शनाद् एव तत् तद् वृत्तम् इति । अरण्यजनप्रियस्येति रजनीत्य् अस्य प्रियजनपार्श्वे प्रियजनानाम् अकुतोभयात् स्थेयत्वाच् च, अनेन दृष्टम् इत्य् अस्यापि पूर्ववत् । तत्प्रभृतीत्य् आदि वाक्येन व्रजस्येति पादस्य पूर्ववत् । मातर इत्य् आदि चतुष्टयस्य च तेषु रुच्यभावेनालं तद्वार्तयापीति अभिरमिता इति । अथवेत्य् अस्य त्वदभिरमणभावविशेषेणैवागताः स्म इति । एतेन अभिरमणम् एव नित्यप्रियम् इति सूचितम् । तेन प्रियम् इति ब्रूतेति पादयोः रमाया दत्तक्षणं पादतलम् अस्प्राक्ष्मेति अस्वर्ग्यम् इत्यादि द्वयस्य रमापतेर् अस्माकं पत्नीत्वासम्भवाद् औपपत्येनैव भजनसिद्धेः । तत्र च महत्तमायास् तस्या प्राप्यस्य, प्राप्ताव् अस्माकं सिद्धायां किं नामास्वर्ग्यत्वादिकम् इति । किं च, यथा तया सह तथास्माभिः सहाङ्गसङ्गो घटेत एव, तेन च भावो नितरां सम्पद्येतैव, अन्यथा परमप्रेमवत्या भक्तवर्गपूजायां तदनुपपत्तेर् इति ।

श्रीर् यत् [भा.पु. १०.२९.३७] इति । व्रजस्येति पादस्य, रजनीत्य् आदिद्वयस्य, तद् यातेत्य् अस्य, भर्तुर् इत्य् आदिद्वयस्य च ब्रह्मादिप्रार्थ्यकटाक्षापि सर्वोपेक्षया । यथा श्रीश् चकमे, तथा सर्वोपेक्षया वयम् अपि प्रपन्ना इति किम् अन्यवार्तयेति । अनेन अथवेत्य् अस्यापि तत्सदृशप्रेम्णैवागताः स्म इति । दृष्टम् इत्य् अस्यापि त्वत्प्रियत्वावेक्षयैव यथा तस्याः क्षीरसमुद्रादि, तथास्माकं श्रीवृन्दावनम् अप्य् एतत् । अतोऽस्य केवलदर्शनेनैव न प्रयोजनम् इति । तथा अस्वर्ग्यम् इत्य् आदि द्वयस्य च पूर्ववद् एव । अतोऽस्माकं त्वद्दास्यम् एव काम्यम् इति तात्पर्येण प्रियम् इति ब्रूतेति पादयोर् अपि सिद्धम्, तथा सत्य् एव महाभागाः स्म । स्वागतप्रश्नस्य च योग्या इति स्वागतम् इति पादस्येति ।

तन् न [भा.पु. १०.२९.३८] इति । प्रसीदेति स्वागतम् इत्य् अर्धस्य पूर्ववत् । अनेन प्रियम् इत्य् आदिपादयोश् च त्वत्प्रसादे एवास्माकं प्रियस् तर्थम् एवागमनम् इति । वृजिनार्दनेति व्रजस्येत्य् अस्य रजनीत्य् अर्धस्यापि तस्य । दुःखभयनाशनशीलत्वात् । अङ्घ्रिमूलं प्राप्ता इति । प्रतियातेत्य् अर्धस्य त्वदङ्घ्रिमूलं प्राप्तानाम् अन्यत्र यानानुपपत्तेः, तत्रैव स्थेयत्वाच् च । विसृज्य वस्तीर् इति पूर्ववन् मातर इत्य् आदि चतुष्कस्य । त्वदुपासनाशा इति दृष्टम् इत्य् अस्य त्वत्सेवार्थम् एवागताः स्मः, न तु वनं द्रष्टुम् इति । त्वत्सुन्दरेति वाक्येन अथवेत्य् अस्य कामतप्तात्मत्वेनैवागताः स्म इति । पुरुषभूषणेति अस्वर्ग्यम् इत्य् आदि द्वयस्य तव पुरुषोत्तमत्वाद् औपपत्ये कोऽपि न दोषः । तत्त्वतस् तवैव पैत्वात् परमसाध्यत्वाच् च । अतोऽङ्गसङ्गेन भावो वर्धतैव, सन्निकर्षो हि मार्त्यानाम् इत्य् आदिन्यायोऽन्यविषयक एवेति ।

वीक्ष्य [भा.पु. १०.२९.३९] इति । तव श्रीमुखादिकं वीक्ष्य दास्यो भवामेति व्रजस्येति पादस्य रजनीत्य् आदि चतुष्कस्य । भर्तुर् इत्य् आदि द्वयस्य च त्वद्दासीभूतानां किम् अन्यैर् इति । अनेन अथवेत्य् अस्यापि दासीभावेनैवागताः स्म इति । श्रियैकरमणम् इति अस्वर्ग्यम् इत्य् आदि द्वयस्य पूर्ववत् । एवं स्वागतम् इत्य् अर्धस्य ब्रूतेति पादस्यापि सिद्धम् त्वद्दास्यम् एवास्माकं प्रियं, तदर्थम् एवागमनं तत्सिद्धौ स्वागतत्वादिकं चेति ।

यद् वा, दत्ताभयम् इति व्रजस्येति पादस्य, रजनीत्य् आदि द्वयस्य, भर्तुर् इत्य् आदित्रयस्य च इह लोके घोरसत्त्वेभ्यो बन्धुभ्यश् च परम्स्मिंश् च यमादिभ्योऽप्य् अभयसिद्धेः । अनेन तद् यातेत्य् अस्यापि न्यायेन भर्तृशुश्रूषणादेर् वैयर्थ्यात् त्यक्तसङ्ग्रहेण दोषावहत्वाच् च । मुखं वीक्ष्येत्य् अनेनैव दृष्टम् इत्य् अस्यापि एतादृशत्वच्छ्रीमुखवीक्षणेनान्यदिदृक्षाया अप्य् अनुदयात् श्रियैकरमणम् इति श्रवणाद् इत्य् अस्य । अन्यत् समानम् ।

का स्त्री [भा.पु. १०.२९.४०] इति । स्वागतम् इत्य् आद्य् अष्टकस्य तद्वेणुगीतसम्मोहितानां किं स्वागतत्वादिना ? किं वा प्रियादिप्रश्नेन ? किं वा धर्मादिबोधनेन ? इति । त्रैलोक्येति अस्वर्ग्यम् इत्य् आदि द्वयस्य एतादृशसौन्दर्योपभोगविशेषे किं नामाहो अस्वर्ग्यत्वादिकं भावोऽपि । स्वत एव वर्धिष्यतेतराम् इति । यद् इति माहात्म्यविशेषेण तस्यालौकिकतोक्त्या सन्निकर्षे लौकिकन्यायाद्युक्तदोषश् च परिहृतः ।

व्यक्तम् [भा.पु. १०.२९.४१] इति व्रजभयार्तिहर इति व्रजस्येति पादस्य रजनीत्य् आदि द्वयस्य तद् यातेत्य् अस्य भर्तुर् इत्य् आदि द्वयस्य च पूर्ववत् कुतोऽपि भयासद्भावात् । देव इत्य् आदि अस्वर्ग्यम् इत्य् आदि द्वयस्य दीनवात्सल्यापेक्षया तवाप्य् अत्र न दोषः । कश्चित् तथा तवादिपुरुषस्य सङ्गाद् अस्माकम् अपि न कथञ्चिद् अपि आदिपुरुषत्वेन । तत्त्वतस् तस्यैव पतित्वेनौपपत्यस्य तथा प्राकृतत्वेनाङ्गसङ्गस्याप्य् अप्राकृततया सर्वदोषस्य पूर्ववत् परिहारात्, साध्यत्वबोधनाच् च । तन् नो निधेहीति प्रियम् इति ब्रूतेति पादयोः । किङ्करीणाम् इति अथवेत्य् अस्य दास्यविशेषेणैवागताः स्म इति । अनेन दृष्टम् इत्य् अस्यापि दासीनां वनदर्शनम् आनुषङ्गिकम् एव । स्वामिसन्दर्शनम् एव मुख्यम् इत्य् अत्रैव चिरात् प्रार्थितं सम्पादयेति, तदैव स्वागतम् इत्य् आद्य् उक्तम्तव यथार्थप्रियं च स्याद् इति तत्पादस्याप्य् उत्तरं ज्ٌएयम् इत्य् एषा दिक् । अलम् अतिविस्तरेण ग्रन्थबाहुल्यदोषात् बिभिमः ॥

श्रीगोपीप्रियपादाब्जप्रसादरमितात्मभिः ।
यथाचुच्यन्यथाप्य् अत्र कृतोऽर्थः स्यात् पदे पदे ॥
अन्योऽन्यं तस्य तासां च वाचोऽर्थोऽन्योत्यम् एव हि ।
हृद्वेद्योऽप्य् अधिया धार्ष्ट्याल् लिखितः प्रीतये सताम् ॥

इत्थं च पूर्वम् अङ्गसङ्गो नूनं न वृत्तोऽस्तीति गम्यते, अन्यथा तस्य तासां च तत्तदुक्त्यनुपपत्तिः । अत एव (द्वादशाध्याये) श्रीमुक्ताफलग्रन्थकारादिभिः पूर्वरागे एकविंशाध्यायोक्तम् अक्षण्वतां फलम् [भा.पु. १०.२१.७] इत्य् आदिकं सङ्गृहीतम् । अत एव श्रीस्वामिपादैर् अपि व्याख्यातम् त्वयाभिरमिता आनन्दिताः [भा.पु. १०.२९.३६] इति मुख्यार्थत्वेऽपि श्रीवल्लभभट्टपादादिभिः स्वप्नादाव् इति व्याख्यातम् । तत् तच् च लिखितम् एव । एवं पञ्चदशे तं गोरजश् छुरितम् [भा.पु. १०.१५.४२] इत्य् आदि पद्यद्वयम् । ऊनविंशे, गोपीनां परमानन्दः [भा.पु. १०.१९.१६] इति पद्यम् । अन्यच् च अन्यत्रत्यं तादृशं तत्रैवोह्यम् ।

यद् वा, अङ्गसङ्गः पूर्वम् अपि सकृत् द्वित्रवारान् वा, तदेकरसिकत्वाद् वृतोऽस्त्य् एव । एवं सति अभिरमिता इत्य् अस्य मुख्यार्थ एव । अधुना चासकृत् तदाचरणे रासविलासविशेषे वा, तस्य तासां च तादृश्य् उक्तिर् मन्तव्या ।

यद् वा, परमप्रेमरसमग्नमनसा तासां यद्यप्य् असौ पार्श्वगतो रहोगतस् तथापि तस्याङ्घ्रियुगं नवं नवम्, पदे पदे [भा.पु. १.११.३४] इत्य् आदि न्यायेनासकृत् कृतम् अपि तं परममधुरवस्तुनस् तादृशस्वभावात् सदा नूतनम् इव मन्यमानानां, तथा तादृशस्यैव रसिकशिरोमणेस् तस्यापि तत्तदुक्तिर् घटेतैव, ततश् च अभिरमिताः इत्य् अस्य श्रीस्वामिपादकृतव्याख्यपि सङ्गच्छतैव । एतच् च श्रीभागवतामृतोत्तरखण्डे विवृतम् एवास्ति ॥४१॥

क्रमसन्दर्भः  न व्याख्यातम् ।

प्रीतिसन्दर्भ ३३२ रजन्य् एषा [भा.पु. १०.२९.१९] इत्य् आदौ इह वीरस्य मम सन्निधौ स्थेयम् इत्य् अत्र बलाकारम् अप्य् आशङ्क्य सस्तुतिकम् इव प्रार्थयन्तेव्यक्तं भवान् इति । यस्माद् ईदृशो जातस् तस्मात्, हे आर्तबन्धो ! धर्मच्युतिभयतोऽपि व्रजजनांस् त्रायमाण, किङ्करीणां गृहदासीनाम् अपि भवद्दर्शनजातकाम् अतप्तेष्व् अपि स्तनेषु करपङ्कजं नो निधेहि नार्पय । अस्तु तावत् स्तनानां वार्ता तासां शिरःसु च मा निधेहि । तद् एवं सति मादृशीनां तु सत्कुलजातानां परमसतीनां तत्तद्वार्तां मनसापि न निधेहीति भावः ॥

तद् एवं श्रीकृष्णप्रार्थनाप्रत्याख्यानरूपोऽर्थो व्याख्यातः । स्वयं दूत्यविशेषेण प्रार्थनारूपो व्यङ्गोऽर्थश् च प्रायः प्रसिद्ध एव । तत्र धर्मशास्त्रोपदेशबलेन यत् पत्यादीनाम् अनुवृत्तेर् नित्यत्वं श्रीभगवता स्थापितं ज्ٌआनशास्त्रम् आलम्ब्य तन् निराकर्तुं प्रतिभावचलनेनैव तस्य परमात्मतत्त्वं कल्पयन्त्यः सर्वोपदेशानां तदनुगताव् एव तात्पर्यं स्थापयन्ति यत्पत्यपत्य [भा.पु. १०.२९.३२] इति । एतत् स्वधर्मोपदेशवाक्यं सर्वोपदेशवाक्यानां तात्पर्यास्पदे त्वय्य् एवास्तु । त्वद्भजन एव पर्यवस्यत्व् इत्य् अर्थः । कथम् अहं तदास्पदम् । तत्राहुःत्वम् आत्मा परमात्मेति । ततः तम् एतं वेदानुवचनेन ब्राह्मणा विविदिषन्ति [बृ.आ.उ. ४.४.२२] इत्यादिशास्त्रबलेन त्वम् एव तदास्पदम् इत्य् अर्थः ।

अथ मम परमात्मत्वम् अपि कुतः ? तत्र सप्रतिभम् आहुः किल प्रसिद्धौ तनुभृतां प्रेष्ठः निरुपाधिप्रेमास्पदं बन्धुर् निरुपाधिहितकारी च भवान् इति । तच् च द्वयं परमात्मलक्षणत्वेन आत्मनस् तु कामाय सर्वं प्रियं भवति [बृ.आ.उ. २.४.५] इत्य् आदिज्ٌआनशास्त्रे प्रसिद्धम् । तस्मात् त्वम् एव परमात्मेति सिद्धम् । तस्मात् त्वदुपासनोन्मुखानाम् अस्माकं ब्राह्मणो निर्वेदम् आयात्, नास्त्य् अकृतः कृतेन [मु.उ. १.२.१२] इति बलवत्तरज्ٌआनशास्त्रोपदेशेन स्वधर्मपरित्यागेऽपि न दोष इति भावः । तासां तदैश्वर्यज्ٌआनं च तन्माधुर्यानुभवातिशयेनोदेतुं न शक्नोतीति पूर्वम् एव दर्शितम् । तत्र च विशेषतः सदाचारं प्रमाणयन्तिकुर्वन्ति हि [भा.पु. १०.२९.३३] इति । कुशलाः सारासारविद्वंसः सन्तः । हि प्रसिद्धौ । विशेषत इत्य् अर्थः । स्व आत्मनि परमात्मनीति पूर्वाभिप्रायेण । स्वे आत्मनि अन्तःकरणे नित्यप्रियत्वेनानुभूयमानो यस् त्वं तस्मिंस् त्वयीत्य् अर्थः । इत्य् अभिप्रायेणवा । यस्मात् ते चैवम्भूते त्वय्य् एव रतिं कुर्वन्ति न तु धर्मादौ तद्धेतौ गृहादौ वा ।

तस्माद् अस्माकं पत्यादिभिः किम् ? यर्ह्य् अम्बुजाक्ष [भा.पु. १०.२९.३६] इत्य् आदिषु रमादिशब्दाः श्रीर् यत्पदाम्बुजेत्य् आदिवद् एव व्याख्येयाः । इति वाचिकानुभावेषु संलापव्याख्या ॥४१॥

बृहत्क्रमसन्दर्भः  अतः प्रथमतो वेणुगीतेनैव सम्मोहिताः । तद् अनु तव चरिताद् एव भ्रान्ताः । तद् अनु त्रैलोक्यसौभगम् इदं रूपं च निरीक्ष्य मूर्च्छिताः । अतः परम् अपि त्वया सहोक्तिपराः स्मः । इतः परं किम् अस्माकं धैर्यम् ? तस्मान् मा परं भ्रामय । प्रसीदेत्य् उपसंहरन्त्योऽन्या आहुःव्यक्तं भवान् इत्य् आदि । व्रजस्य भयम् आर्तिश् च तद्धरत्वेन भवान् प्रादुर्भूत इति व्यक्तम् एव । सुरलोकगोप्ता देव आदिपुरुषो यथांशरूपेण भवान् एव यथादिपुरुषत्वेन सुरलोकं गोपायसीत्य् अर्थः । व्रजे तु स्वयम् एवेति भवच्छब्दार्थः । अतस् तवाधिक्यं करुणाया भवितुम् अर्हति । यद् वा, देवो यथादिपुरुषः सुरलोकगोप्ता, तथा त्वं व्रजभयार्तिहर इति । तस्मान् नोऽस्माकं किङ्करीणां तप्तस्तनेषु शिरःसु च करपङ्कजं निधेहि । हे आर्तबन्धो ! व्रजार्तिहरत्वेन समुचितम् एवास्माकम् आर्तिहरणम् इत्य् उपसंहारः ॥४१॥

रसिकाह्लादिनी  एवं यद् उक्तं सर्वम् अनूद्य तस्यावतारकार्यं कथयन्त्यः परमार्ताः स्वकीयार्तिशमनं प्रार्थयन्तेव्यक्तम् इति । एतद् व्यक्तं निश्चितं भवान् व्रजजनार्तिहरोऽभिजातः । विश्वपालनायावतीर्ण इति केचिद् वदन्ति । तत्र विश्वपालनम् अवतारान्तरेणापि भवति, व्रजजनार्तिहरणप्रयोजनः सन्न् अवतीर्णः, गोवर्धनोद्धरणादिना सर्वेषां बाह्याभ्यन्तरार्तिहरणे जातेऽस्मदन्तरार्तिहरणाभावेन त्वयि वैशम्यं भविष्यतीति । प्रीतिकर्तृषु आर्तेषु सत्सु त्वयि प्रीतिं कोऽपि न करिष्यतीति भावः । भूभारहरणं तु तवेच्छयैव भवेत् ईश्वरत्वात् सामान्यतो व्रजजनार्तिहरणम् अस्मत्सम्बन्धपुरस्कारेण मुख्यम् अस्माद् आर्तिहरणम् एव प्रयोजनम् । अस्मदार्तिहरणे मधुररसरक्षा भवेत् । मधुररसे रक्षितेपरमानन्दपूर्णं तव स्वरूपं सुरक्षितं भविष्यतीति भावः ।

किं न्यायम् आहुःयस् तु यस्मिन् प्रपन्नो भवति, स तु तेन पाल्यो रक्षणीयाश् च भवति । तद् यथाआदिपुरुषः श्रीनारायणो वामनादियज्ٌआवतारैः सुरलोकगोप्ता, सुरान् देवान् तत्तल्लोकांश् च गोपायति रक्षति । देवः सर्वपूज्योऽपि मोहिनीरूपेण दैत्यान् वञ्चयित्वा देवेभ्योऽमृतं दत्तवान् । यद्यपि परमेश्वरस्य सर्वत्र समस्य वैषम्यं नास्ति, तथापि स्वकीयेषु प्रीतिं प्रकटयता तथा कृतम् । दिव्यते कीर्डति इति देवः क्रीडाप्रधानः सापेक्षश् च । कथम् अस्मान् वञ्चयसि ? त्वं तु व्रजेश्वरपुत्रत्वात् सेव्यः, वयं सेवक्यः ।

ननु कथम् आर्तिहरणं भवेत् ? तत्र विशेषेण कथ्यताम् इति चेत्, तत्राहुःतद् अस्मात् तावत् करपङ्कजम् आर्तिहरणशीलत्वात् अति शीतलत्वान् नोऽस्माकं मन्मथाग्निज्वालावलीढत्वात् नः स्तनेषु तापशान्त्यर्थं निधेहि । कामज्वरस् तु स्त्रीणां स्तनयोर् एव तिष्ठति । हृदयशैल्ये जाते सति शिरःसु करपङ्कजं निधेहि स्थापय, अस्मदार्तिनिग्रहे तवावतारप्रयोजनजातम् इति प्रसिद्धिं करिष्यामः ।

ननु बाल्यात् प्रभृति नैष्ठिकब्रह्मचारी अहं भवतीनां कुचस्पर्शादि बभेम इति चेत्, तत्राहुःकिङ्करीणाम् इच्छति किङ्करीकुचस्पर्शं कस्यापि न भयं, न च सङ्कोच आबाल्याद् व्रतस्य ब्रह्मचर्यस्य च फलं भविष्यतीत् भावः । हे आर्तबन्धो ! वयम् आर्ताः, त्वं बन्धुर् आर्तिनाशनः त्वयि बन्धौ विद्यमानेऽपि चेद् आर्तिस् तदा कृपालुत्वं न सेत्स्यते । यद्यपि त्वं निष्कामस् तथापि त्वया परमार्तो गजेन्द्रो यथोद्धृतस् तत्रार्तबन्धुप्रसिद्ध्या तव कीर्तिर् जातैव । ततः स्वकीर्तिरक्षणार्थम् अधुनापि नोऽस्माकं शिरसि हस्तपङ्कजधारणेन स्तनयोस् तापशान्त्या च औचितीं विधत्स्व । यद् वा, भवान् व्रजजनार्तिहरः व्रजस्य जनानां चार्तिहर इति व्यक्तं सर्वलोकेषु प्रसिद्धं, कालियदमनादिना । अभिजातः अभिजातेनास्मान् अवेक्ष्य व्रजेश्वरपुत्रत्वात् ।

ननु, भवत्यो न तापतप्ता आगता, किन्तु चापल्यात् स्त्रीस्वभावाद् अत्रागता इति चेत्, तत्राहुःततः स्तनेषु शिरःउस् च करपङ्कजं निधेहि हस्तं न्यस्य प्रतीयतां स्वयम् एव तापोऽभिव्यक्तो भविष्यतीति भावः । किङ्करीणाम् इति अस्मत्तापानपगमेऽन्योऽपि तव कैङ्कर्यं न करिष्यतीत्य् अर्थः । एवं प्रार्थनेन व्यٌजनयाङ्गसङ्गः स्वयम् एव प्रार्थितः ॥४१॥

विश्वनाथः  तस्माद् अलं चातुरी प्रपञ्चेन मुञ्चावहित्थम् इत्य् आहुःव्यक्तं, न तु कुत्राप्य् एतदाख्यानं गुप्तम् इत्य् अर्थः । किं तत् ? भवान् व्रजस्य यद् भयं दावानलादिभ्यः आर्तिः पीडा च वर्षवातादिभ्यस् ते हरतीति सः । व्रजजनार्तिहर इत्य् अपि पाठः । अभि सर्वतोभावेन नन्दगृहे जातः । यथा नारायण इति सर्वलौकिकैर् उद्घुष्यते । अद्य यदि शतकोटिसङ्ख्या एता गोप्यो मरिष्यन्ति, तदा व्रजजनानाम् एतत्पित्रादीनाम् आर्तिः कथम् एकदैवैता वनमध्ये मृता इति भयं च भविष्यतीति भावः । तर्हि किम् अभीप्सितं वः ? तत्राहुःतत् तस्मात् हे आर्तबन्धो ! अस्माकं तप्तेषु स्तनेषु करपङ्कजम् अर्पय ।

ननु तर्हि मृदुलम् एतन् मे ज्वलित्ष्यति ? इति तत्राहुःकिङ्करीणाम् इति । त्वत्परिचारिकाणाम् अस्माकं तप्ताव् अप्य् एतौ त्वत्परिचर्यासाधनाव् एव पङ्कजस्यापि सूर्योदयतापो न तापकः । प्रत्युत सुखद एवेति भावः । शिरःसु चेत्य् अतः परं वो मत्त्यागभयं मास्त्व् इति ज्ٌआपयितुम् ॥४१॥

 ओ)०(ओ

॥ १०.२९.४२ ॥

श्रीशुक उवाच
इति विक्लवितं तासां श्रुत्वा योगेश्वरेश्वरः ।
प्रहस्य सदयं गोपीर् आत्मारामोऽप्य् अरीरमत् ॥

श्रीधरः विक्लवितं पारवश्यप्रलपितम् । गोपीर् अरीरमद् रमयामास ॥४२॥

वंशीधरः  तासाम् आर्तिश्रवणाद् उद्विग्नं राजानं प्रेक्ष्य तच्छान्त्यै श्रीशुकः परसन्तापापहारकारिण्या श्रिया सहितः परममुनिर् उवाचेति । इति इत्थम् । तासां गोपीनाम् । योगिनः सनकाद्यास् तदीश्वराः शङ्कराद्यास् तेषां ईश्वरः श्रीयशोदानन्दनः । अनेन परमोत्कृष्टदयालुतोक्ता । दयालवो योगिनः, परमदयालवो योगेश्वराः, परमोत्कृष्टदयालुः श्रीकृष्ण इति । सदयं स्वहस्तेन त अश्रुमार्जनादिपूर्वम् । गोपीनाम् अपि, ता मन्मनस्का मत्प्राणाः इति भगवदुक्तेस् तद्रूपत्वान् नात्मारामत्वहानिर् इति ध्येयं विद्वद्भिः । वक्ष्यत्य् अपि, यथार्भकः स्वप्रतिबिम्बविभ्रमः [भा.पु. १०.३३.१७] इति । पारवश्येन कामायत्तत्वेन प्रलपितं प्रपूर्वलपेर् अनर्थकवचः परत्वम् । प्रलापोऽनर्थकं वचः इत्य् अमरः । इत्य् उक्त्या स्वामिचरणैस् तासाम् अपि वस्तुतोऽतथात्वं ध्वनितम् । अतथात्वं कामादि पीडाराहित्यम् ॥४२॥

चैतन्यमतमٌजुषा  इतीत्य् आदि । प्रहस्येति प्रत्युत्तरान्तरदाने प्रतिभालोपात् हास एव जातः । योगेश्वरेश्वर इत्य् आदिना सर्वासां युगपत् मनोरथप्रतिपादकत्वम् । आत्मारामोऽपीत्य् आदिशब्देन आत्मारामत्वम् अनासङ्गत्वम् अपहायेत्य् अर्थः । अथवा, आत्मसु आत्मभूतासु आरमत इत्य् आत्मारामः स्वयं रममाणोऽपि ता अरीरमत् रमयाञ्चकार ॥४२॥

वैष्णवतोषणी  इति निजोक्तिवद् उभयार्थस्पर्शात्मकं एतद्विक्लवितं प्रमेव वैक्लव्यमयरोषदैन्योक्तिं श्रुत्वा तच्छ्रवणेन स्वाभिलाषं पूरयित्वेत्य् अर्थः । ततः प्रहस्य परिहासेऽपि तासां वैक्लव्यविशेषोदयात् ततो निजाभीष्टश्रवणसिद्धेस् तत्रापि स्ववचनसदृशप्रतिवचनसौष्ठवात् ततोऽवहित्थापगमेन रत्याख्यभावोदयाच् च । प्रकर्षेण चेतोविकाशिरूप्तया रसशास्त्रप्रसिद्धमुखप्रसादानुभावं भावविशेषं लब्ध्वेत्य् अर्थः । तद् एव च सप्रेमदैन्यवचनं श्रुत्वा सदयं चित्तार्द्रतासहितं यथा स्यात् तथा  गोपीर् अरीरमत् । रन्तुं स्वयं एव प्रयोजयामास अत्याग्रहं चकार इत्य् अर्थः । एवं तस्यैव च तत्रेच्छावैशिष्ट्यं लक्ष्यते । समानम् अपि क्रीडत्सु बालकेषु प्रयोजकबालकस्येवेति भावः । अत एव परस्मैपदम् । अणाव् अकर्मकाच् चित्तवत् कर्तृकाद् इति कर्त्र्अभिप्रायेत् तद्विधानात् ।

ननु किम् एतद् आश्चर्यं नागरेषु ? तत्राहआत्मारामोऽपि । अहो तासां प्रेमगुणप्राबल्यं यतः आत्मारामाश् च मुनय इत्य् आदौ । हरिगुणेनात्मारामगण इव तेन सोऽप्य् आत्मवशीचक्रे इति भावः । अत एव अपिशब्दः सार्थकः स्याद् अन्यथा तु प्रत्युत विरुद्ध एव । यद्यपि नाहम् आत्मानम् आशासे मद्भक्तैः साधुभिर् विना [भा.पु. ९.४.६४] इति सामान्यभक्तपरम् अप्य् अस्ति वचनं, तथाप्य् अत्र वैशिष्ट्यविवक्षया तथोक्तम् इति न पौनरुक्त्यवैयर्थ्यम् ।

ननु कथम् एकः सन्न् असङ्ख्या रमयामास ? तत्राहयोगेश्वरेश्वर इति । योगेश्वरा अपि कायव्यूहादिकं विधाय युगपन् नानाकृत्यं विधातुं शक्नुवन्ति । स तु तेषां अपीश्वरत्वेनाचिन्त्यस्वाभाविकशक्तित्वात् तदादिकं विनापि शक्नोतीति । वक्ष्यते च श्रीनारदेन

चित्रं बतैतद् एकेन वपुषा युगपत् पृथक् ।
गृहेषु द्व्यष्टसाहस्रं स्त्रिय एक उदावहत् ॥ [भा.पु. १०.६९.२] इति भावः ।

गोपीशब्देन तत्तन्महामन्त्रप्रसिद्धं तासां तदीयनित्यवल्लभात्वं स्मारयित्वा तत्रापि नात्याश्चर्यतां सूचयतीति ॥४२॥

बृहद्वैष्णवतोषणी  इत्य् एतद् विक्लवितं वैकल्योक्तं वाचाम् उभयकोटिस्पर्शाद् उभयत्र सङ्गतं सदयं प्रकर्षेण हसित्वेतिहासो जनोन्मादकरी च माया [भा.पु. २.१.३१] इत्य् उक्तवञ्चना निरस्ता । तदिष्टस्यैव ताभिः प्रतिपादनात् । यद् वा, समयं स्वहस्तेन तासां अश्रुमार्जनादिपूर्वकम् अरीरमद् इति । तत्रौदासीन्यं निरस्तं, प्रीतिश् च दर्शिता । यतो गोपीः प्रेमविशेषेण तादृशप्रसादयोग्या इत्य् अर्थः । प्रहस्येति निजाभिप्रायाज्ٌआनेन तासां वैकल्योक्तेः । तेन निजावहित्थासार्थकत्वाच् च ।

यद् वा, प्रतिवचनेन प्रहर्षोदयात् शुद्धभावे हसित्वा । किं वा, तासां तदुक्त्यावहित्थापगमने कामविकारोदयात् । हासो हि शृङ्गारस्य व्यभिचारी ।

ननु परस्परम् आसक्त्या वैदग्धीप्रकटनेन रतिः सम्पद्यते । तच् च तस्यां आत्मारामत्वादिना न घटेत । तत्राहयोगश् चित्तैकाग्रता, तस्येश्वरा वशीकृतयोगाः सनकादयस् तेषां ईश्वरोऽपि आत्मारामोऽपीति विचित्रवैदग्धीप्रकटनेन योगनिष्ठा आत्मारामता च तदानीं न स्थितेत्य् अर्थः ।

यद् वा, पूर्ववत् विक्लवितेन योगेश्वरेश्वरता, रमणेन चात्मारामता अपगतेति विवेचनीयम् । अन्यथा तच्छ्रवणरमणासम्भवः । यद् वा, योगेत्य् अनेनैकोऽपि बहुरूपः सन्न् इव पृथक् पृथक् युगपद् रमयामासेति सूचितम् । अन्यत् तुल्यम् ॥४२॥

क्रमसन्दर्भः  इति पूर्वोक्तप्रकारेण विक्लवितं प्रेमवैवश्यवचः श्रुत्वा, योगेश्वरेश्वर इति । तत् तदलौकिककर्मसमाधायकाचिन्त्यशक्तिर् इत्य् अर्थः । आत्मारामोऽपीति तासां प्रेमगुणप्राबल्यम् आत्मारामश् च मुनय [भा.पु. १.७.११] इतिवत् । अरीरमत् रन्तुं प्रयोजयामासेति तस्यैव तत्रासक्तिर् मुख्या दर्शिता । क्रीडत्सु बालकेषु प्रयोजकबालकस्येव ॥४२॥

बृहत्क्रमसन्दर्भः  तदनन्तरं यद् अभूत् तत् श्रीशुकाचार्यः प्रकटयतिइतीत्य् आदि । योगेश्वरेश्वरोऽपि आत्मारामोऽपि आत्मनि स्वसुखे आरमत इत्य् आत्मारामः । तथाभूतोऽपि प्रहस्येत्य् अस्य कोऽर्थः ? मम योगेश्वरेश्वरता, आत्मारामता च गलितेति प्रहासं कृत्वारीरमत् । न तु रेमे । उक्तोक्तप्रकारेण स्वाधिकरणकेश्वरताज्ٌआननिरासपूर्वकं सङ्कोचाभावेन यथारुचि सर्वा एव मया सह रमन्ताम् इति णिच्प्रत्ययमहिमा ॥४२॥

रसिकाह्लादिनी  एवं गोपीनां प्रति वचनेन निरुत्तरीकृतः, तासाम् आर्तिप्रलपनेन द्रवसात्त्विकभावेन जातक्षोभः, तत्रापि किञ्चिद् अनुक्त्वेव यतवान् । ततो मुनीन्द्रस् तद्दशाभिज्ٌअः कथयतिइतीति । इत्य् अनेन प्रकारेण श्रीकृष्णोक्तवञ्चनानां तदनुरूपोत्तरैः प्रतिष्टम्भेन तासां विक्लवितं प्रणयरोषगर्भसदैन्यं स्वाभिलाषपूर्णप्रार्थनं श्रुत्वा समनन्तरं प्रहस्येति, मया तु धर्मोपदेशेन भयदर्शनेन चैतासां भावपरीक्षार्थम् अन्तःस्नेहपूर्णैर् बहिर्औदासीन्यव्यٌजकैर् वचनैः कोपकारिताः । मदभिप्रायम् अनालोच्य सकाकुदैन्यम् आवेदयन्ति । अतः परमावहित्थयालम् इत्य् उच्चैर् हास्यं कृत्वा, हासस् तु चित्तविकारव्यٌजकः । तद् उक्तं रसार्णवेनिर्विकारस्य चित्तस्य भावः स्याद् आदिविक्रिया [र.सु. १.३२३] इति । हासेन स्वहृदि स्थितं भावं लकायित्वा सदयं यथा भवति तथा, दया तु निरुपाधिर् अदुःखप्रहानेच्छा तत्सहितं यथा तथा आत्मारामोऽपि आत्मारामत्वं तिरस्कृत्याक्षीन्द्रियेणात्मना सुखविशेषम् अनुपलभमानोऽपि ता अरीरमत् रमयामास । कीदृशः ? योगेश्वरेश्वरः । अन्ये हि योगिनो लब्धभगवत्प्रसादाः परिचिताद्यभिज्ٌआ भवन्ति । अयं तु तेषाम् अपीश्वरः । गोपीनां चित्तवृत्तिं जानन्न् अपि तासां तथाविधं वाचं श्रोतुम् इच्छन्न् औदासीन्यं प्रकटितवान् ।

यद् वा, योगः सयोगस् तस्येश्वराः महाविलासिनः परमशक्त्रूपिणः, तेषाम् अपीश्वरः परमविदग्धावधिर् महाशक्त्रूपीत्य् अर्थः । औदासीन्यव्यٌजनेन विप्रलम्भम् उत्पाद्य परिपूर्णं मधुररसम् अनुभवितुं तथा कृतवान् इति भावः ।

यद् वा, अन्ये योगिनो योगजधर्मप्रत्यासत्त्यान्येषां कायेषु प्रविश्य स्वशरीरम् अन्तरेणापि तदीयैर् एव शरीरेन्द्रियैः सुखम् अनुभवन्ति । अयं तु न तथा, किन्तु शरीरेणैव सर्वसन्निहितः सन् यूथशस् ता वह्नीः रमयामासेति चित्रम् । अत एवाग्रे वदिष्यति तासां मध्ये द्वयोर् द्वयोः इति शक्तिविशेषेण लाघवेन सर्वसन्निहितत्वं सूचितम् इति ।

विक्लवितम् इति । श्रवणेनात्मारामतया निरोधः सूचितः । अयं तु दक्षिणो नायकः । तद् उक्तं रसार्णवेनायिकास्व् अप्य् अनेकासु तुल्यो दक्षिण उच्यते [र.सु. १.१२६] इति । प्रहस्येतिशुचौ हास्यस् तथा प्रेयान् अद्भुतश् च सुहृद्वरा इति । एतेषां मधुररसपोषकत्वं सूचितम् । किं च, भवतीभिर् ममौदासीन्यम् आकलय्यैवं प्रत्युत्तम्रूपितं तदौदासीन्यम् आत्मना क्रोडीकृतम् । तद् वयम् अपि त्यक्तम् अपि प्रहस्य गोपीः बहुशोऽनुभूतम् अपि । श्रीकृष्णानन्दं गोपायतीति अनुरागौत्कण्ठ्यं दर्शितम् । किं च, आराध्यगुणैर् आराधका आकृष्यन्ते । तथा श्रीकृष्णोऽपि व्रजसुन्दरीणां प्रेमाकृष्टः आत्मारामतां शिथिलीचकारेति तात्पर्यार्थः ॥४२॥

विश्वनाथः  विक्लवितं वैक्लव्यव्यٌजकं वाक्यं श्रुत्वा तच्छ्रवणेन स्वाभिलाषं पूरयित्वेत्य् अर्थः । प्रहस्य अहो भाववत्यो यूयं प्रतिदिनम् एव मिलनसमये वाम्यम् अपारं कुरुध्वे एव । अहं त्व् एकस्मिन्न् एव दिने अद्यैवावहित्थया यत् किञ्चिद् वाम्यम् अकरवं, तद् अपि दाक्षिण्यगर्भम् एव । तेनाप्य् एतावद् वैक्लव्यवत्यो लज्जायाः श्राद्धं कृतवत्यो मां हासयध्वे । तस्मात् युष्मत्प्रात्यहिकावहित्थासिन्धुचुलुकीकरणचुञ्चुना मयैव जिताः स्थ । भोः सुबुद्धिशेखरम्मन्याः ! जिताः स्थ । तत् स्वयम् एवागत्य प्रैबन्धकलज्जाधृत्याद्यभावान् मत्कण्ठे कनकमणिम् आलायिता भूत्वा साधरसुधाः पाययत । चिराद् उद्भूतमहातृष्णास्मीति परिहस्य सन् अयः शुभावहो विधिर् यत्र तत् सस्नेहं वा यथा स्यात् तथा आत्मारामोऽपि ता गोपस्त्री रमयामास । इत्थम्भूतप्रेमाणो गोपस्त्रिय इति । आत्मारामाश् च मुनयः [भा.पु. १.७.११] इति पद्ये, इत्थम्भूतगुणो हरिः इतिवत् । गोपीनां तदीयस्वरूपभूतह्लादिनीशक्तिवृत्तित्वात् ता अप्य् आत्मान इत्य् आत्मभूताभिस् ताभिः रमणं सम्भवत्य् एव ।

यद्यपि, न च सङ्कर्षणो न श्रीर् नैवात्मा च यथा भवान् [भा.पु. ११.१४.१५] इति, नाहम् आत्मानम् आशासे मद्भक्तैः साधुभिर् विना [भा.पु. ९.४.६४] इत्य् आदि भगवदुक्तेस् तस्य स्वात्मतोऽपि भक्तानाम् आनन्दप्रदत्वाधिक्यावगमाद् आसां च गोपीनां सर्वभक्तशिरोमणित्वाद् आत्मारामस्यापि तस्यानन्दाधिक्यार्थम् एवेताभी रमणम् इति ज्ٌएयम् ।

ननु प्रमदाशतकोटिभिर् आकुलित इति क्रमदीपिकाद्यागमदृष्ट्या शतकोटिसङ्ख्याभिस् ताभिर् एकत्रैव एकदैव एकस्य तस्य रमणं नोपप्द्यते ? तत्राहयोगिनः सौभर्यादयः योगेश्वरा रुद्रादयस् तेषाम् अपीश्वर इति । सौभर्यादयः कायव्यूहं कृत्वैव रमन्ते, कृष्णस् त्व् अतर्क्यचारतस् तं विना । यद् वक्ष्यते, चित्रं बतैतद् एकेन वपुषा [भा.पु. १०.६९.२] इत्य् आदीति ॥४२॥

 ओ)०(ओ

॥ १०.२९.४३ ॥

ताभिः समेताभिर् उदारचेष्टितः
प्रियेक्षणोत्फुल्लमुखीभिर् अच्युतः ।
उदारहासद्विजकुन्ददीधितिर्
व्यरोचतैणाङ्क इवोडुभिर् वृतः ॥

श्रीधरः प्रियस्येक्षणेनोत्फुल्लानि मुखानि यासां ताभिः उदारहासश् च द्विजाश् च तेषु कुन्दकुसुमवद्दीधितिर् यस्य सः । एणाङ्कश् चन्द्रः ॥४३॥

वंशीधरः  मया शोभया सह वर्तमाना समा श्रीराधा ताम् इताभिः प्राप्ताभिः । उदाराण्य् अङ्गस्पर्शपुष्पाद्यपर्णकटाक्षपातरूपाणि चेष्टितानि यस्य सः । प्रियेक्सणेति मुखानां कमलवनत्वम् ईक्षणस्य च भास्करत्वं सूचितम् । तेषूदारहासयुक्तद्विजेषु दन्तेषु । यद् वा, द्विजा एव कुन्दा माध्यपुष्पाणि द्विजकुन्दा । उदारहासेनोत्कृष्टहास्येन द्विजकुन्दानां दीधितिर् मरीचिर् यस्य सः । भानुः करो मरीचिः स्त्री इत्य् अमरः । कुन्दा माध्येऽस्त्री मुकुन्दसमिनिधिअन्तरेषु ना इति मेदिनी । एणः कुरङ्गो हरिणः इति हलायुधः । एणाङ्कश् चिह्नं यस्य स तथा । कलङ्काङ्कौ लाञ्छनं च चिह्नं लक्ष्म च लक्षणम् इत्य् अमरः । एतेन हरेः कान्त्या तासाम् आच्छादितकान्तित्वम् उक्तम् ॥४३॥

चैतन्यमतमٌजुषा  न व्याख्यातम् ।

वैष्णवतोषणी  रमणप्रकारम् एव ताभिर् इत्य् आदिभिश् चतुर्भिर् वर्णयन् तत्प्रयोजककर्तृतां च दर्शयन्न् आदौ ताभिः सह प्रेमसङ्गमेन तस्यापि शोभाविशेषं सदृष्टान्तम् आहताभिर् इति । समेताभिः स्वयम् एव श्रीकृष्णेन कर्त्रा समागताभिः अरीरमद् इत्य् उक्तेः । ततस् ताभिस् तादृशीभिर् वृतः परितो वेष्टितः सन् व्यरोचत विशेषेणाशोभत । तत्राप्य् अच्युतः सर्वाभिः प्रत्येकम् अपि सङ्गमे च्युतिरहितः सन् । अत एव उदारचेष्टितः रूपाणि यस्य सः । अत एव प्रियस्य वीक्षणं स्वकर्तृकं तत्कर्तृकं वा ज्ٌएयम् । उत्फुल्लशब्देन मुखस्य कमलत्वं व्यٌजितं तदीक्षणे तदन्तःकरणतमोऽपगमेन तदीयदिवसतः प्राप्तेर् इति भावः ।

एवं तासां रसविशेष उक्तः । तस्यापि तम् आहौदारो हासो यया सा । द्विजकुन्ददीधितिर् यस्येति श्रीमद्दन्तानां प्रकाशेन हासस्याधिकशोभोक्ता । स्वतः परमकाष्ठाप्राप्तनित्यशोभामयस्यापि ताभिः शोभाविशेषं दृष्टान्तेन साधयतिएणाङ्क इति । चन्द्रस्य पूर्णत्वंएणाङ्कस्यैणाकारत्वेनोपलम्भाद् एणाङ्कः पूर्णचन्द्रस् ताराभिः सर्वतो विराजमानाभिः सतीभिर् वृतः सन् यथा विरोचते तद्वद् इति । एवं ताभिः सह तस्यान्योऽन्यं शोभनत्वं प्रेष्ठत्वं नित्यसाहित्यं तासां ततस् तन्वीत्वं च सूचितम् ॥४३॥

बृहद्वैष्णवतोषणी  रमणप्रकारम् एव ताभिर् इत्य् आदिभिश् चतुर्भिर् वर्णयन्न् आदौ ताभिः सह प्रेमसङ्गमेन तस्यापि शोभाविशेषं सदृष्टान्तम् आहताभिर् इति । समेताभिर् अत्यन्तान्तिकं गताभिः । यद् वा, प्रणयकोपादिपरित्यागेन मिलिताभिः । यद् वा, मा शोभा परमसौन्दर्यं तया सह वर्तते समा परमसुन्दरी श्रीराधा, तया इताभिः प्राप्ताभिः । एतेन प्रथममुक्तिम्समये तासां मध्ये श्रीराधा नासीत्, किन्तु कृष्णस्यावहित्थागमे जात एव सा मिलितेति ताभिर् वृतः परिवृतो वेष्टितः सन् ।

अच्युतः कामादिभिर् अनिर्जितोऽपि । तथा च विश्वःअनिर्जिते चाच्युतस् तु इति । यद् वा, कथम् अपि कस्याश्चिच् छोभाया न च्युत इत्य् अच्युतोऽपि । यद् वा, रसप्रसरात् कथम् अपि न च्यवते इत्य् अशेषरसपूर्णतोक्ता । अत एव विशेषेणारोचत अशोभत ।

समेतत्वे हेतुःउदाराणि रसविशेषोद्दीपकविचित्रवैदग्ध्यादिमयत्वेन सर्वोत्कृष्टानि परमसुखप्रदानि वा चेष्टितानि स्पर्शनपुण्याद्यर्पणकटाक्षादिरूपाणि यस्य सः । यद् वा, प्रहस्येति पूर्वोक्तो हेतुस् तत्र विराजत एव । यद् वा, प्रहस्यारीरमत् रٌजयामास, रते रागार्थकत्वात् । तथा च विश्वःरतिः स्मरप्रियायां च रागे च सुरते रतिः इति । अयम् एव सङ्गतौ हेतुः ।

ततश् च उदारचेष्टितः इति वक्ष्यमाणरमणोपकरणं विरोचनकारणं च ज्ٌएयम् । अत एव प्रियस्येक्षणं स्वकर्तृकं तत्कर्तृकं वा । एवं शक्तिविशेषेणैश्वर्यम् अपि दर्शितम् । परितो वर्तमानास् ताः प्रति साम्येन युगपद् ईक्षणात् । उत्फुल्लशब्देन मुखस्य कमलत्वम् ईक्षणस्य भास्करत्वं ध्वनितम् ।

एवं तासां रसविशेषप्रकाश उक्तः । तस्यापि तम् आहुःउदारे हासे द्विजेषु च कुन्दपुष्पदीधितिर् यस्य सः । इति हासस्य विशुद्धता दन्तानां च शुभ्रकान्तिर् उक्ता । यद् वा, उदारहासे द्विजकुन्दानां दीधितिर् यस्य । यद् वा, उदारो हासो यया सा द्विजकुन्ददीधितिर् यस्येति श्रीमद्दन्तानां प्रकाशेन हासस्याधिकशोभोक्ता ।

स्वतः परमकाष्ठाप्राप्तस्य नित्यशोभामयस्यापि ताभिः शोभाविशेषं दृष्टान्तेन साधयतिएणाङ्कः इति । पूर्णचन्द्रस् ताराभिः सर्वतो विराजमानाभिः सतीभिर् वृतः सन् यथा विरोचते तद्वद् इति । एवं ताभिः सह तस्यान्योऽन्यं शोभनत्वं प्रेष्टत्वं नित्यसाहित्यं च सूचितम् ॥४३॥

क्रमसन्दर्भः  प्रयोजकत्वम् एवाहताभिर् इति चतुर्भिः । समेताभिः श्रीकृष्णेनैव कर्त्रा सङ्गताभिः ॥४३॥

बृहत्क्रमसन्दर्भः  तत्प्रकारम् आहताभिर् इत्य् आदि । समेताभिः सहमिलिताभिर् वृतोऽच्युतो रराज । उदारं चेष्टितं लीला यस्य, ताभिः कीदृशीभिः ? प्रियेक्षणं प्रियकर्तृकं प्रियकर्मकं वा यद् दर्शनं तेनोत्फुल्लानि मुखानि यासाम् । उत् उत्कृष्ट आरः प्रसरणं यस्य । स चासौ हासश् चेति, तथा तस्मिन् द्विजकुन्दानां दीधितिर् यस्य । कः काभिर् इव ? एणाङ्कश् चन्द्र उडुभिर् इव । स कीदृशः ? उदारम् ऊर्द्व्हम् इयत्रीत्य् उदारं चेष्टितं यस्य । प्रियेति तुल्यम् । अच्युतोऽनेकरात्रिव्यापी उदारो महान् यो हासः प्रकाशस् तेन दिव्जानां कुन्दानां च दीधितिर् इव दीधितिर् यस्य । उडु वा स्त्रियाम् इति लिङ्गविशेषणम् ॥४३॥

रसिकाह्लादिनी  आदौ युगपद् एव तासां बह्वीनां सङ्गमं वर्णयन् अग्रे करिष्यमाणं दीर्घरमणं सूचयिष्यन् सङ्क्षेपतो रमणशोभाविशेषपुरस्कृतं कथयतिताभिर् अमिताभिः सह अच्युतः श्रीकृष्णो विशेषेण अरोचत अशोभत विप्रलम्भखिन्नायां यासां विक्लवितं श्रुतवान् ताभिः पूर्वभावनाकलनात् तु दूरे स्थिताः इदानीं प्रहस्यतीति भावः । आकलय्य समेताभिर् अन्तिकम् आगताभिः । अच्युतो विलासच्युतिरहितः । मानसे लीलायां सर्वम् आकलितम् एव । अन्यरसालम्बनैः सहाविनाभ्यो लीलाभ्यो विशेषेणाधिक्येन रोचतेति । अन्यत्र लीला धर्मेण कृता, अत्र तु धर्मिणा कृता लीला मधुररसभाविता । अत एव विशेषा उक्ता । सजातीयेभ्य एव न विजातीयेभ्य इति ।

यद् वा, पूर्वं रमणाधिकेन शोभितः कीदृक् उदारचेष्टितः । सर्वासां तासां युगपद् एव सम्मानननिपुणं सर्वेन्द्रियास्वाद्यरसविशेषभावनुक्ता । सजातीयेभ्य एव न विजातीयेभ्य इति ।

विश्वनाथः  उदारं तासां रतिसुखप्रदं भावभक्तानां तच्छ्रवणाद्यैः प्रेमप्रदं च चेष्टितं लीला यस्य सः अच्युतः युगपद् एव तत् प्रत्येकं रमणनिष्ठाच्युतिरहितः उदारैस् तासां सुखप्रदैर् महद्भिर् वा हासैर् द्विजानां दन्तानां कुन्दानाम् इव प्रकाशिता दीधितिर् यस्य सः ॥४३॥

 ओ)०(ओ

॥ १०.२९.४४ ॥

उपगीयमान उद्गायन् वनिताशतयूथपः ।
मालां बिभ्रद् वैजयन्तीं व्यचरन् मण्डयन् वनम् ॥

श्रीधरः  न व्याख्यातम् ।

वंशीधरः  उपगीयमानो गोपीभिः । स्वयं च चद्रम समुद्गायन्न् अधिकं वर्णयन् कृष्णः शरच्चन्द्रमसं कौमुदीकुमुदाकरं जगौ । गोपीजनस् त्व् एवं कृष्णनाम पुनः पुनर् इति टीकान्तरोक्तः । शतशब्दोऽनेकवाची । यूथस् तु

अर्बुददशकोटीनाम् एकं भवति शैलजे ।
दशार्बुदं भवेद् यूथम् इति सङ्ख्याविदो विदुः ॥ इति तन्त्रोक्तेः ।

वैजयन्तीलक्षणं पूर्वम् उक्तम् ॥४४॥

चैतन्यमतमٌजुषा  उपगीयमान इत्य् आदि त्रिभिर् व्यतिक्रमेणान्वयः । नद्याः पुलिनम् आविश्य वनं मण्डयन् रमयाञ्चकारेति परेणान्वयः । अन्यथा केवलपुलिनस्थले तथाविधरमणं न रम्यम् । अतो व्यचरन्न् इति क्रियान्तं पृथग् वाक्यम् । वनिताशतयूथप इति वनिता जनितात्यर्थानुरागायां च योषिति इत्य् आदि तथाभूतानां शतं यूथपा यत्र स तथा । यूथो हि सजातीयानाम् अपरिमितो व्यूहः तान् पातीति यूथपास् तासां शतम् । शतशब्दोऽप्य् असङ्ख्यपरः । प्रधानभूता तव यूथपाः असङ्ख्या यूथानाम् अनन्तत्वे गणनायाः का कथेति भावः ॥४४॥

वैष्णवतोषणी  इत्थं शोभाविशेषोदयेन श्रीवृन्दावनं अपि शोभयन् गीतेन पुष्पादिप्रदर्शनेन च भावं उद्दीपयितुं रतियोग्यं यमुनापुलिनं गन्तुं च गमनक्रमेण बभ्रामेत्य् आहौपगीयमान इति । उद्गायन् भावोद्दीपनं चन्द्रादिकं हर्षेणोच्चैर् गायन् ताभिश् चोपगीयमानः उपगायनरीत्या तैर् एव गीतैर् अनुक्रियमाणैर् वर्ण्यमानः श्लेषेण तत्रैव सङ्गमितार्थत्वात् । तच् चैवं ज्ٌएयम् । यथा श्रीरसामृतसिन्धौ

अखिलरसामृतमूर्तिः प्रसृमररुचिरुद्धतारकापालिः ।
कलितश्यामाललितो राधाप्रेयान् विधुर् जयति ॥ [भ.र.सि. १.१.१] इति ।

क्वचिद् एकद्व्यक्षरपरिवर्तनाच् च । यथा,

यामिनीकृतरुचिः शुचिकान्तिश् चन्द्रकावलिविभाविकचश्रीः ।
षाट्पदालिकलितैः कलगीतैः पश्य भाति कुमुदाकर एषः ॥

यद् वा, तदीयस्वरतालादियुक्तेन तन्नाम्नै तद् उपगायन् तया गीयमानः मनसि तद् एकाविष्टतया वचसि तदेकस्फूर्तेः । यथोक्तं श्रीविष्णुपुराणे

कृष्णः शरच्चन्द्रमसं कौमुदीं कुमुदाकरम् ।
जगौ गोपीजनस् त्व् एकं कृष्णनाम पुनः पुनः ॥ [वि.पु. ५.१३.५१] इति ॥४४॥

तत्रार्थद्वयम् अपि रसनीयम् इति । कृष्णश् च नाम च कृष्णनाम तद् एवैकं केवलं जगाव् इति च व्याख्येयम् । वनिता जनिताऽत्यर्थाऽनुरागायां च योषिति इत्य् अमरः । तासां शतानि यूथानि पातीति तन्नायक इत्य् अर्थः । श्लेषेण यानि पिबति पिबन्त इव चक्षुर्भ्याम् इत्य् आदिवत् । आसक्त्या सेवते अधरामृतपानादिना साक्षात् पिबति वेति तथा स तासां निजनिजभावसाजात्यानुसारेण वर्गशो यूथत्वं । वैजयन्ती पञ्चवर्णपुष्पग्रथितां पञ्चवर्णा वैजयन्तीति वचनात् । यद्यपि वलयानां नूपुराणां इति वक्ष्यमाणाद् अन्यान्य् अपि भूषणानि विद्यन्ते, तथापि तां बिभ्रद् इति वनविहारयोग्याङ्गत्वेनोक्तम् । सा च ताभिर् एवाशु निर्माय समर्पिता तद्वनदेव्या वृन्दयैव वा तदर्थं तत्र तत्र कुٌजादौ स्थापितेति ज्ٌएयम् । व्याचरत् परिबभ्राम ॥४४॥

बृहद्वैष्णवतोषणी  एवं शोभाविशेषोदयेन श्रीवृन्दावनं अपि शोभयन् गीतेन पुष्पादिप्रदर्शनेन च कामं उद्दीपयितुं, किं वा रतियोग्यश्रीयमुनापुलिनं गन्तुं, गमनक्रमेण बभ्रामेत्य् आहौपेति । रूपगुणलीलादिवर्णनेन स्तूयमानः । यद् वा, बहुधा तद्गीतगानेन उप चतुर्षु पार्श्वेषु गीयमानः । अतो हर्षेणोच्चैर् गायन् । वनिताः जनितपुरुषात्यन्तानुरागाः स्त्रियः । तथा च विश्वःवनिता जनितपुरुषात्यन्तानुरागाः स्त्रियः । तथा चामरःवनिता जनिताऽत्यर्थाऽनुरागायां च योषिति इति । तासां शतानि यूथानि पाति सर्वदुःखाद् रक्षति । यद् वा, पिबति । “पिबन्त इव चक्षुर्भ्याम्” इत्य् आदिवद् आसक्त्या सेवते इति । यद् वा, अधरामृतपानादिना साक्षात् पिबतीवेति तथा सः । तासां निजनिजभावसाजात्यानुसारेण वर्गशो यूथत्वं । तत्र श्रीगोलोकादिवर्तिन्यो नित्यप्रियाः काश्चित् तेनैव सह ततोऽवतीर्णाः काश्चित् तदंशभूता देव्यः । या उद्दिश्य श्रीब्रह्मणादिष्टंसम्भवन्तु सुरस्त्रियः [भा.पु. १०.१.२३] इति । काश्चिच् च बहुलप्रयत्नैर् भावविशेषसिद्ध्या साधनद्वारा श्रीगोपीत्वं प्राप्ताः । द्विविधा मुनयः श्रुतयश् च दण्डकारण्यवासिनो मानससरस्तीरमहातपस्विनश् चेति मुनयः । श्रुतयश् च महोपनिषदाद्याः काश्चित् । तत्तद्वृत्तं पाद्मबृहद्वामनादौ व्यक्तम् एव । तत्रैव भावविशेषेणावान्तरभेदं प्राप्ताः, इत्य् एवं विभागशो वर्तमाना अपि सर्वासां प्रायो भावसाजात्यात् सर्वा एव ताः साम्येन रमयामासेत्य् अर्थः । वैजयन्ती पञ्चवर्णपुष्पग्रथितां, “पञ्चवर्णा वैजयन्ती” इति वचनात् । नवरत्नखचिताम् इति केचित् । यद्यपि रिरंसया पूर्वं धृतान्य् अन्यान्य् अपि भूषणानि विद्यन्ते, तथा चाग्रे वक्ष्यतेवलयानां नूपुराणां किङ्किणीनां च योषिताम् सप्रियाणां [भा.पु. १०.३३.५] इत्य् आदि, तथापि तां बिभ्रद् इति रात्रौ तया शोभाविशेषाभिर्प्रायेण । किं वा, ताभिः सद्यस् तत्रैव विरचय्य समर्पितत्वाद् व्याचरत् परिबभ्राम ॥४४॥

क्रमसन्दर्भः  उपगीयमानस् तदीयस्वरतालाद्यनुरूपेण तन्नामगानेनोपगायकरीत्या गीयमानः । तद् उक्तम् श्रीविष्णुपुराणे

कृष्णः शरच्चन्द्रमसं कौमुदीं कुमुदाकरम् ।
जगौ गोपीजनस् त्व् एकं कृष्णनाम पुनः पुनः ॥ [वि.पु. ५.१३.५१] इति ॥४४॥

बृहत्क्रमसन्दर्भः  प्रथमतो हर्षोत्कर्षात् तेन च ताभिर् अपि गानम् आरब्धम् । वस्तुतस् तु सङ्गीतप्रधानोऽयं रासविलासः । सङ्गीतं च गानप्रधानम् । तेनासां मध्ये काः कथं गायन्तीति प्रत्येकं गानशुश्रूषया स्वयम् अपि गायन् वनविहारं कृतवान् इत्य् आहौपगीयमान इत्य् आदि द्वाभ्याम् । उपगीयमान इत्य् अर्थात् ताभिर् एव । गायन्न् इत्य् अर्थात् ता एव । वनितानां शतं यूथपं मुख्यं यस्य, एकैकस्या यूथपायाः कोटिर् यूथत्वेन ज्ٌएया । प्रमदाशतकोटिभिर् आकुलितः इत्य् उक्तत्वत् । वनं मण्डयन् व्यचरत् । मालां बिभ्रद् इति शुकदेवस्य स्फूर्तिसौभाग्यम् ॥४४॥

रसिकाह्लादिनी  पूर्वं श्रीमुखेनोक्तं दृष्टं वनम् इति आदौ मानसलीलायां विलासाधिकरणत्वेन वनस्य विचारगोचरक्षतत्वात् विहारम् आहौपगीयमान इति । ताभिर् उप समीपे गीयमानः पूर्वं कृष्णसम्मानितानां अनुरागाधिक्येन गानम्, तद् एव श्रीकृष्णगानोद्दीपकं जातम् इति । अत एव श्रीकृष्णनिष्ठां रूपगुणलीलास् ताभिर् गीयमाना श्रुत्वा स्वयम् अप्य् उच्चैर् गायन्, तासां सर्वासां रूपगुणोत्कर्षप्रबन्धत्वेन गानं कुर्वन् । कीदृशः ? वनिताशतयूथपः । वनिताः उत्पन्ननवानुरागास् तासां शतानि असङ्ख्यातानि यूथानि पातीति सः । नवानुराग एव षड्जादिस्वरालापं भेदविशेषवान् आविर्भूत इति भावः । काश्चिद् उपनिषदः, काश्चिद् दण्डकारण्यमुनयः, काश्चिद् उपासनासिद्धाः, काश्चिद् देव्यः काश्चिन् नित्यसिद्धाः । एवं पञ्चविधास् तासां भावसाम्यात् रसं पुष्णत् पातीति । पुनः कीदृक् ? वैजयन्तीं पञ्चवर्णपुष्पग्रथितां नृत्योपयोगिनीं मालाम् उरसि बिभ्रत् ।

अयम् अभिप्रायःपञ्चविधा गोप्यः पञ्चविधा एव भूषणसत्त्वेऽपि वृन्दावनोद्भवमाल्यधारणेन वनस्यापि सम्माननं कृतम् इति भावः । अत उक्तं वनं मण्डयन् अलङ्कुर्वन् व्यचरन्, विशेषेण विजहार । लतादिपिहितगह्वरपरिशीलनेन रसमाधुर्यपराकाष्ठां प्रापयन्न् अलं चकार पुष्पपल्लवादिनिर्मितासु शय्यासु प्रविश्य प्रियाः पुष्पाद्यलङ्कृतिं लम्भयन् ताभिर् अलङ्कृतो बभूवेति भावः ॥४४॥

विश्वनाथः  ताभिर् उप आधिक्येन गीयमानः रागस्वरतालाद्यैः । तत्र तालत्रयेण गीतं, यथा

वदनं मधुरिमसदनं
चलनं दलनं करीन्द्रकीर्तीनाम् ।
हसितं सुदृगभिलषितं
तव सवयः पातु माम् अनिशम् ॥ इति ।

स्वयं च वनितानां शतयूथानि पान्ति यास् ता मुख्यतमाः श्रीराधाचन्द्रावल्याद्यास् तदनुगानरीत्या तेनैव गीतेन प्रत्येकम् उद्गायन् । क्वचिद् एकस्वरपरिवर्तेन परस्परगानम् उद्गीतं, यथा

त्वद्वदनं सदनं मधुरिम्णां
तत्र हन्त दृगन्तविलासाः ।
तेष्व् असमां सुषमाम् उपजग्मुः
सुन्दरि कामकलाः सकलास् ताः ॥ इति ।

कान्ते त्वदास्योदयदत्तम्
इन्दुर् मृगच्छलाद् दुर्यश एव धत्ते ।
जानोपहासा सह नोऽथवा किं
द्विजोऽपि मूढो गरलं जघास ॥ [कृ.भा. १९.७०७१] इति ।

अत्र सुन्दरीत्य् अत्र सुन्दरेति कान्ते इत्य् अत्र कान्त इति प्रयुٌजानः प्रेयसीजनोऽनुगायति स्मेति रीतिः । वैजयन्तीम्पञ्चवर्णपुष्पग्रथितां पञ्चवर्णा वैजयन्ती इति वचनात् ॥४४॥

 ओ)०(ओ

॥ १०.२९.४५ ॥

नद्याः पुलिनम् आविश्य गोपीभिर् हिमवालुकम् ।
रेमे तत्तरलानन्दकुमुदामोदवायुना ॥

श्रीधरः  न व्याख्यातम् ।

वंशीधरः  नद्याः कालिन्द्याः । हिमाः शीतलाः वालुकाः सिकता यत्र तत् तथा । तस्या नद्याः तरलैर् मदकल्लोलैर् आनन्दयितुं शीलम् अस्यास्तीति तत् तरलानन्दी । कुमुदानां आमोदो यत्र स वायुः कुमुदामोदवायुः । तत् तरलानन्दी चासौ कुम्दामोदवायुश् चेति तथा तेन । यद् वा, तया नद्या तरलानि नृत्यन्तीव स्थितान्य् आनन्दीन्य् उत्फुल्लानि कुमुदानि तत् तरलानन्दिकुमुदानि तेषां आमोदेन सौरभेण सम्पृक्तेन वायुना । एतेन मदसुगन्धिशीतलत्ववैशिष्ट्यं वायोर् ध्वनितम् ।

ननु तावति पुलिने शतकोटिस्त्रीभिः कथं विजहार ? दुर्घटघटनापटीयस्या भगवन्मायया सर्वस्यापि सुकरत्वात् । वृन्दावनैकदेशे ब्रह्मणा कोटिशो ब्रह्माण्डानां दृष्टत्वाच् च । तद् उक्तं

स तु माथुरभूरूपः परिच्छिन्नोऽप्य् अथाद्भुतः ।
स्फारः सङ्कुचितश् च स्यात् कृष्णलीलानुसारतः ॥
अत्रैवाजाण्डमालापि पर्यापित्म् उपगच्छति ।
वृन्दावनप्रतीकेऽपि यानुभूतैव वेधसा ।
इत्य् अतो रासलीलायां पुलिने तत्र यामुने ।
प्रमदाशतकोट्योऽपि ममुर् यत् ते किम् अद्भुतम् ॥

इति भागवतामृतादौ स्फुटम् ॥४५॥

चैतन्यमतमٌजुषा  न व्याख्यातम् ।

वैष्णवतोषणी  ततः श्रीयमुनापुलिने ताः प्रापय्य वैदग्धीविशेषेण रमयामसेत्य् आहनाद्य इति युग्मकेन । हिमवालुका कर्पूरः तद्वद् वालुका यत्र तत् शकपार्थिवादि । एवं पूर्वत्र वनम् अपि वृन्दावनम् एव । तस्या नद्यास् तरलैस् तरङ्गैर् आनन्दी सुखविहारी चासौ कमलामोदयुक्तवायुश् च तेन निशायां अपि कमलविकाशः शरदि मल्लिकाविकाश इव तदीयतादृशलीलारसमयप्रभावेनानन्दीति जुष्टम् इति च मान्द्यम् । सौरभ्यशैत्ये स्पष्टे । कुमुदेति आनन्देति च पाठः एकेषां । जुष्टम् इत्य् अत्र रेम इति क्वचित् । अत एव पृथगङ्कः कृतः ॥४५॥

बृहद्वैष्णवतोषणी  ततः श्रीयमुनापुलिने ता नीत्वा वैदग्धीविशेषप्रकटनेन रमयामसेत्य् आहनाद्य इति द्वाभ्यां । नद्याः कालिन्द्याः । पुनः पुलिनम् आगत्य कालिन्द्याः [भा.पु. १०.३०.४५] इति वक्ष्यमाणत्वात् । तस्या वनस्य च नामाग्रहणं तत्र तयोः प्रसिद्धत्वेन तथोक्त्यापि सुज्ٌएयत्वात् । यद् वा, निर्जनत्वमात्रापेक्षया वनत्वेन तस्य प्रवाहवत्त्वेन च पुलिनोत्तमत्वमात्रापेक्षया नदीत्वेनैव तस्या उक्तिः । गोपीभिः सह आविश्य प्रीत्या प्रविश्येत्य् अर्थः । हिमाः शीतलाः वालुकाः यस्मिन् तत् । इति श्रमापनोदनत्वेन कोमलत्वेन च रतिशय्यायोग्यता तस्य दर्शिता । तस्या नद्यास् तरलैस् तरङ्गैर् आनन्दी सुखविहारी चासौ कमलामोदयुक्तवायुश् च तेन । यद् वा, तत्तरलैर् आनन्दी रात्रौ मुद्रितानाम् अपि कमलानां कम्पनेन प्रकाशमाणः सुखकारको वा आमोदो यस्मिन् वायौ तेन जुष्टं सेवितम् । कुमुदेति पाठः केषाञ्चित् सम्मतः । तरङ्गेण सम्बन्धेन शैत्यम् एणईत्य् अनेन जुष्टम् इत्य् अनेन वा मान्द्यं सौरभ्यं च व्यक्तम् एवेति गुणत्रयम् उक्तम् इति सर्वथा पुलिनस्य रतिभूयोग्यत्वं तेन कामोद्दीपनत्वं चोक्तम् ॥४५॥

क्रमसन्दर्भः  न व्याख्यातम् ।

बृहत्क्रमसन्दर्भः  किं कृत्वा वनं मण्डयन् व्यचरत् ? तत्राहनद्याः पुलिनम् आगत्य । काभिः सह ? गोपीभिः । किम्भूतम् ? हिमबालुकेव बालुका यत्र मध्यमलोपी । हिमबालुका कर्पूरं तत्प्रसिद्धम् । तरलानि आनन्दीनि यानि कुमुदानि । तेषाम् आमोदा यत्र तथाभूतेन वायुना जुष्टं सेवितम् अपीति । अपिशब्दोऽद्याहार्यः । अयम् आशयःप्रथमं तावद् आभिः सुरतलीलैव । पश्चाद् एव रासलास्यम् । पश्चाज् जलक्रीडेति त्र्यङ्गवतीयं लीलातिरहस्या । सा तु पुलिने न सम्भवत्य् अनावृतत्वात् । विमानचारिदृश्यत्वाच् चेति कृत्वा रासलास्यलीलैवात्र कार्येति पुलिनं दृष्ट्वैव पुनर् वनम् अगाद् इति । आगत्येति पूर्वकालार्थः ॥४५॥

रसिकाह्लादिनी  एवं कुٌजेषु प्रविश्य माल्यैर् एवालङ्कृतिं विधाय यमुनापुलिने विहर्तुं यत् कृतवांस् तद् आहुःनद्या इति वनमध्ये वनितायूथानां अनन्तत्वात् सङ्कोचेन विहृतम् । पुनः कालिन्द्याः पुलिनं विस्तीर्णम् आलक्ष्य तत्रासङ्कोचेन रन्तुं गोपीभिः सह नद्याः कालिन्द्याः पुलिनम् आविश्य रेमे । कीदृशम् ? हिमवालुकं हिमजलसम्बन्धात् शीतलवालुका यस्मिन् तत् कोमलतया स्पर्शमात्रेण सुखहेतुत्वं सूचितम् इति भावः । पुनः कीदृक् ? तस्याः कालिन्द्यास् तरलैस् तरङ्गैर् आनन्दो यस्मिन् चलत् तरङानां भावोद्बोधनहेतुत्वं सूचितम् इति भावः । पुनः कीदृक् ? कुमुदामोदवायुनोपलक्षितायां रात्रौ विकसितानां कुमुदानां आमोदः सौरभ्यं यत्र, तेन वायुनेति । अनेन वायोस् त्रैविध्यम् उक्तं, श्रमापनोदं चोक्तम् । जुष्टम् इति पाठे रमयाञ्चकार इति अग्रिमश्लोकेनान्वयः । नदीतरलसम्बन्धेन वायौ शैत्यम् उक्तं वननैकट्यात् मान्द्यं कुमुदसम्बन्धात् सौगन्ध्यं चोक्तम् इति वनाद् अपि पुलिनस्य विलासाधिकरणत्वं भावोद्दीपकत्वं च सूचितम् इति भावः ॥४५॥

विश्वनाथः  तस्या नद्यास् तरलैस् तरङ्गैर् आनन्दीति शैत्यमान्द्याभ्याम् आनन्ददायकश् च रात्राव् अपि प्रफुल्लानां कमलानाम् आमोदो यतः स च तेन वायुना रेमे । जुष्टम् इति पाठे रमयाञ्चकारेत्य् उत्तरेणान्वयः । कुमुदामोदेति तरलानन्देति च क्वचित् पाठः ॥४५॥

 ओ)०(ओ

॥ १०.२९.४६ ॥

बाहुप्रसारपरिरम्भकरालकोरु
नीवीस्तनालभननर्मनखाग्रपातैः ।
क्ष्वेल्यावलोकहसितैर् व्रजसुन्दरीणाम्
उत्तम्भयन् रतिपतिं रमयाञ्चकार ॥

श्रीधरः बाहुप्रसारश् च परिरम्भश् च करादीनाम् आलभनं स्पर्शश् च नर्म परिहासश् च नखाग्रपातश् च तैः । क्ष्वेल्या क्रीडया । अवलोकैश् च हसितैश् च कामं तासाम् उद्दीपयंस् ता रमयामास ॥४६॥

वंशीधरः  परिरम्भ आलिङ्गनम् । करादीनां स्पर्शः कामशास्त्रविहितमोचनलक्षणो ज्ٌएयः । यद् वा, क्ष्वेल्यावओलोकहसितैः बालसिंहनादनिरीक्षणमन्दहासैः । तद् उक्तं माघे

बाहुपीडनकुचग्रहणाद्यैर्
आहितेन नखदन्तनिखातैः ।
बोधितस् तनुशयस् तरुणीनाम्
उन्मिमीलशनकैर् अपि मारः ॥ [शि.व. १०.७२] इति ॥४६॥

चैतन्यमतमٌजुषा  व्रजसुन्दरीणां रतिपतिम् आत्मानम् उत्तम्भयन् वर्धयन् नानेकभवन् आलिङ्गनशैघ्र्यात् पूर्वोक्तयोगेश्वरप्रतिपादनं वा । अथवा, व्रजसुन्दरीणां रतिपतिम् कामं प्रादुर्भावयन् । अथवा, रतिः प्रेम तस्याः पतिम् आत्मानं रमयाञ्चकार ॥४६॥

वैष्णवतोषणी  सहजलज्जादिनाच्छाद्यमानम् अपि रतेः कान्तोचितप्रीतिलक्षणायाः पतिं तदुचितमहाभावाह्वयं परमप्रेमाणं वा बाहुप्रसारादिभिर् उत्तम्भयन् इति तस्य रत्यासक्तिर् वैदग्धी च परमा दर्शिता । तत्र बाहुप्रसारः परिरम्भारम्भः । यद् वा, बाहुप्रसारेण परिरम्भः गाढालिङ्गनम् इत्य् अर्थः ।  क्ष्वेलिः प्रस्तोभनादिरूपा व्रजसुन्दरीणाम् इति तद्योग्यं सौन्दर्यम् अत्र विवक्षितम् । तेन च यत्राकृतिस् तत्र गुणा वसन्ति इति न्यायात् तादृशं वैदग्ध्यम् अप्य् उपलक्ष्यते रमणं च निजमोहनताशक्तिविशेषेणान्योऽन्यम् अलक्षितं ज्ٌएयम् ॥४६॥

बृहद्वैष्णवतोषणी  बाहुप्रसारादिभिर् उत्तम्भयन्न् इति सहजलज्जादिनाच्छाद्यमानम् अपि प्रकाशयन् । यद् वा, प्रेमविशेषविलासरूपत्वेन वर्तमानम् एवाधुना विशेषतो वर्धयन्न् इत्य् अर्थः ।  अत एव श्लेषेणोक्तम्रतेः प्रेमैकलक्षणायाः पतिं पालकम् इति । तथा रतिपतिम् इति दग्धाङ्गस्यापि कामस्य रतिसुखार्थं पुनर् जननेनैव सामग्र्यम् अभिप्रेतम् इति रतौ तस्यासक्तिर् वैदग्धी च परमा दर्शिता । तत्र बाहुप्रसारो दूरस्थानाम् आकर्षणार्थं, प्राक्परिरम्भानुकरणं वा । यद् वा, तासां एव बाहूनां प्रसारेण  परिरम्भो गाढालिङ्गनम् इत्य् अर्थः ।  क्ष्वेलीः प्रस्तोभनादिरूपा अधरपानदंशनादिरूपा वा । व्रजसुन्दरीणाम् इति तासां अपि तादृशम् एव वैदग्ध्यं सूचितम् । अन्यथा तस्य तादृशीवैदग्धीप्रकाशनासम्पत्तिः । रमणे च निजशक्तिविशेषेणान्योऽन्यम् अलक्षितं युगपद् एव ज्ٌएयम् ॥४६॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ प्रथमलीलाम् आहबाहुप्रसारेत्य् आदि । बाह्वोः प्रसारेण यः परिरम्भस् तेन करयोर् अलकानां चोर्वोश् च नीव्याः स्तनयोश् चालभनेन स्पर्शनेन नर्मणा च नखाग्रपातैश् च क्ष्वेल्या क्रीडयावलोकेन हसितेन च व्रजसुन्दरीणां रतिपतिम् उत्तम्भयन् वर्धयन् रमयाञ्चकार । वस्तुतस् तु तासां प्रेमैव साहजिकः, न तु कामः । तदभावे सा लीला सुरसा न भवतीति स्वयम् एव तासाम् असन्तम् अपि कामं वर्धयामासेत्य् अर्थः । स च कामः प्राकृतो न भवति, अपि तु स एव भगवान् येनांशेन कामावतारो भवति, स एवांशस् तासां मनस्य् आवेशितः । किं वा रतिः स्थायी भावः, तस्याः पतिं शृङ्गाररसम् । अथवा, सेवासमयोऽयं ममेति उपपन्नं कामदेवम् । उत् उत्कर्षेण स्तम्भयन् केवलं धात्वर्थ एव निरस्यन्न् इत्य् अर्थः । त्वया सहायेन मा भूयतां स्वत एव सुरसेयं लीलेति किं त्वयेति तज्जयो बोद्धव्यः ॥४६॥

रसिकाह्लादिनी  एवं पुलिनदर्शनेन भावोद्बोधने जाते ताभिः सह कृतां विलासपरिपाटीं वक्तुम् आहबाहुप्रसारेति । बाहुप्रसारः पश्चात् परिरम्भ आलिङ्गनं, तद् अनु श्रीकृष्णेन कराभ्याम् अलकोरुनीविस्तनालभनं नर्म नखाग्रपातैः अलकोरुनीवीस्तनानां कामवसतिस्थितानाम् आलम्भनं स्पर्शस् तेन नर्म च नखाग्रपातैश् च एतैः । तद् उक्तं रसार्णवेपरिहासप्रधानं यद् वचनं नर्म तद् विदुः [र.सु. ३.४५] इति । क्ष्वेल्या प्रस्तोभनादिरूपया क्रीडया अधरपानदंशादिरूपया वा अवलोके यानि हसितानि तैः ।

यद् वा, अवलोकैर् हसितैश् च रतिपतिम् उत्तम्भयन् । अयम् अर्थःप्राकृतकामस्येयं प्रक्रिया धातुपाताद् ऊर्ध्वेन न वर्धते । अयं त्व् अलौकिकः कामः धातुपातम् अन्तरेणापि उत्तरोत्तरं वृद्धिं प्राप्नुवत्, न विश्रान्तो भवतीति भावः ॥४६॥

विश्वनाथः  बाहुप्रसारस् तासां स्वस्ववक्षसि स्वसिकीभूतानां भुजानां प्रसारणं च परिरम्भश् च करादीनाम् आलभनं स्पर्शश् च नर्मपरिहासश् च नखाग्रपातश् च, तैः क्ष्वेल्या क्रीडोक्त्या अवलोकैश् च हसितैश् च रतिपतिं प्रेमात्मकं कामं तासां स्वस्य च उत्तम्भयन् उद्दीपयन्, तावद्भिर् एव स्वप्रकाशैः प्रत्येकं रमयाञ्चकार ।

ननु च तावत्य् एव पुलिने बहुगोपीजनसङ्घट्टे निरावरणत्वात् सौरततल्पाद्यभावाच् च प्रत्येकं ताभिः शतकोटिप्रमदाभिः सहसम्प्रयोगलीला न सङ्गच्छते ? सत्यं, भगवन्मूर्तेर् इव वृन्दावनभूमेर् अपि विभुत्वात् तिलमात्रप्रदेशस्याप्य् अतिस्फारत्वं सावरणविविधकुٌजवत्त्वं, गन्धमाल्यताम्बूलादिसहितविचित्रसौरतपुष्पतल्पवत्त्वं च दुर्घटघटनापटीयस्या योगमायैव प्रकाशितं, लीलान्ते पुनर् आवृतं चेति सुसङ्गतिकम् एवैतत् ॥४६॥

 ओ)०(ओ

॥ १०.२९.४७ ॥

एवं भगवतः कृष्णाल् लब्धमाना महात्मनः ।
आत्मानं मेनिरे स्त्रीणां मानिन्योऽभ्यधिकं भुवि ॥

श्रीधरः महात्मनो विमुक्तचित्तात् ॥४७॥

वंशीधरः  एवं बाहुप्रसारादिना । विमुक्तचित्तान् अनासक्तेण५ः । स्त्रीणाम् अभ्यधिकं भूलोकान्तर्गतसुन्दरीषु वयम् अभ्यधिकसुन्दर्य इत्य् एवं मानिन्यो रूपादिगर्वोत्सेकाः ॥४७॥

चैतन्यमतमٌजुषा  न व्याख्यातम् ।

वैष्णवतोषणी  अधुना,

न विना विप्रलम्भेण सम्भोगः पुष्टिम् अश्नुते ।
कषायिते हि वस्त्रादौ भूयान् रागोऽभिवर्धते ॥ [उ.नी. १५.३]

इति भरतन्यायात् प्रेमविशेषोद्रेकाद् अग्रे क्रीडाविशेषवर्णनार्थं विप्रलम्भरूपरसविशेषं वक्तुम् आरभतेएवम् इति । महात्मनो दिव्यातिदिव्यसर्वनायकवृन्देभ्यः परमात् तत्र हेतुः भगवतः स्वयं भगवत इत्य् अर्थः । कृष्णात् तथैव प्रसिद्धात् तस्माद् इत्य् अर्थः । एवं पूर्वोक्ततत्प्रेमवशताप्रकारेण लब्धो मानः सम्मानः सौभाग्यं याभिस् तथाभूता भूत्वा मानिन्यो लब्धप्रणयमानाः सत्यो भुवि अन्यत्र चात्र च याः स्त्रियस् तासां सर्वासां मध्ये प्रत्येकम् आत्मानम् एवाधिकं मेनिरे तं प्रति मानिन्यो बभूवुः स्त्रियः प्रतिगर्वितचित्ता बभूवुर् इत्य् अर्थः । तत्र मानः

दम्पत्योर् भाव एकत्र सतोर् अप्य् अनुरक्तयोः ।
स्वाभीष्टाश्लेषवीक्षादिनिरोधी मान उच्यते ॥ [उ.नी. १५.७४]
अहेर् इव गतिः प्रेम्णः स्वभावकुटिला भवेत् ।
अतो हेतोर् अहेतोश् च यूनोर् मान उदञ्चति ॥ [उ.नी. १५.१०२]

रसशास्त्रानुसारात् गर्वश् च अन्यत्रत्यानां तादृशनायकालाभात् अत्रत्यानां तल्लाभेऽपि स्वसदृशसौभाग्यलाभामननात् । यथोक्तं

सौभाग्यरूपतारुण्यगुणसर्वोत्तमाश्रयैः ।
इष्टलाभादिना चान्यहेलनं गर्व ईर्यते ॥ [भ.र.सि. २.४.४१] इति ।

सञ्चारयन्ति ये भावा ते तु सञ्चारिणो मताः ।
उन्मज्जन्ति निमज्जन्ति स्थायिन्य् अम्बुनिधाव् इव ॥ इति ।

रसतन्त्रात् गर्वोऽपि तादृशतत्प्रेमविशेषस्य स्थायिनः सञ्चारिभावत्वात् तन्मय एव ज्ٌएयः । अस्य हि रसस्यैवम् एव स्थितिर् उत्कर्षश् चेति ॥४७॥

बृहद्वैष्णवतोषणी  अधुना प्रेमविशेषोद्रेकेणाग्रे क्रीडाविशेषार्थं विप्रलम्भरूपविशेषं वक्तुम् आरभतेएवम् इति । उक्तवैदग्धीविशेषप्रकटनप्रकारेण महात्मन आत्मारामाद् अपि लब्धो मानः सम्मानश् चित्तसमुन्नतिलक्षणभावविशेषो वा याभिस् ताः तत्र हेतुःभगवत इति । रसविशेषानुभवार्थं निजभगवत्ताप्रकटनाद् इत्य् अर्थः । अत एव कृष्णाद् विचित्रमहारसार्णवात् परमचित्ताकर्षकाद् वा । अतो मानिन्यः सत्यो भुवि वर्तमानानां स्त्रीणां मध्ये आत्मानम् अभ्यधिकं परमश्रेष्ठं ता मेनिरे । यद् वा, भुवि विहारभूमाव् इति सर्वासां सामान्यम् एवाभिप्रेतम् । तथापि स्त्रीणां तासाम् एव गोपीनां मध्ये प्रत्येकम् आत्मानम् अभ्यधिकं मेनिरे । तेनैव तथा रमणात्, अतो मानिन्योऽपि बभूवुर् इति पृथक् वाक्यं वा । मदमानयोर् वक्ष्यमाणत्वात् । वस्तुतस् तु परमविदग्धानां तासां विदग्धवरप्रियसन्तोषार्थं रसस्वभावकृतं सेवाविलासरूपम् एव । तद् ऊह्यम् ॥४७॥

क्रमसन्दर्भः  महात्मनो दिव्यातिदिव्यसर्वनायकेभ्यः परमश्रैष्ठ्यात् । मानिन्यः सत्यो भुव्य् अन्यत्र च याः स्त्रियस् तासां मध्ये आत्मानम् अप्य् अधिकं मेनिरेतस्मिन् प्रणयमानवत्यो बभूवस्त्रीषु च गर्वं धृतवत्य इत्य् अर्थः । अन्यत्रत्यानां तादृशकान्तालाभात्, तत्रत्यानां च तादृशसौभाग्यलाभामननाद् इति भावः ।४७॥

बृहत्क्रमसन्दर्भः  इयं तु लीलातिरहस्या वर्णनीया न भवति, तथापि शुकदेवेन सङ्क्षेपाद् उक्त्वोपसंह्रियते स्मएवम् इत्य् अनेन । एवम् इत्य् एवम्प्रकारिकया बहुविधया लीलयेति वाग्विषयत्वाभावाद् दूरगम्ययेत्य् एवंशब्दार्थः । कृष्णाद् भगवतो लब्धमाना लब्धपूजाः । महात्मनो महेच्छस्य बहुमानप्रदत्वात् । मानिन्यः सम्मानवत्यः । तद्दत्तमानत्वत्त्वात् स्त्रीणाम् अभ्यधिकं मेनिरे । कृतार्था वयम् इत्य् एवं मेनिरे ॥४७॥

रसिकाह्लादिनी  पूर्वं वनगमनमात्रेण विप्रलम्भम् उत्पाद्य पुनः रसमाधुर्येण पोषितास् ततः स्वाधीनपतिका जाताः स्ववैदग्धीप्रकृतनेनात्मानं गरिष्ठं मन्यमाना रमणे मन्थरां दृष्ट्वा सामान्यतः रसवृद्धये तद् अनु विप्रलम्भेन रसविशेषं प्रापणीया इति प्रकरणार्थं शुकोऽनुवदति एवम् इति एवं पूर्वोक्तेन बाहुप्रसारेत्य् आदिप्रकारसम्माननेन कृष्णात् शृङ्गारसर्वस्वरूपात् कीदृशात् भगवतः षड्गुणैश्वर्यं तिरोधाय रसैश्वर्येण विराजमानात् एवम् अपि महात्मनः सर्वासु सुन्दरीषु मधुररसं चारयितुम् उदारचित्तान् कृष्णात् लब्धो मानः सौभाग्यं सम्पत् याभिस् ता अतो मानिन्यो भूत्वा भुवि सर्वासां स्त्रीणां मध्ये । यद् वा, भुवि व्रजभूमौ सजातीयानां व्रजसुन्दरीणां मध्ये आत्मानम् अप्य् अधिकम् अहम् एव प्रेष्ठा नान्येति स्वं स्वं मेनिरे श्रीकृष्णेन तथैव सम्मानितत्वात् मानिन्यो गर्वयुक्ता बभूवुर् इति । तद् उक्तं रसार्णवे

दम्पत्योर् भाव एकत्र सतोर् अप्य् अनुक्तयोः ।
स्वाभीष्टाश्लेषवीक्षादिनिरोधी मान उच्यते ॥
अहेर् इव गतिः प्रेम्णः स्वभावकुटिला भवेत् ।
अतो हेतोर् अहेतोश् च यूनोर् मान उदञ्चति ।
सौभाग्यरूपतारुण्यगुणैः सर्वोत्तमम् आश्रयैः ।
इष्टलाभादिना चान्यहेलनङ्गर्व उच्यते ॥

गर्वस्यापि सञ्चारिभावान्तरगतत्वात् ।

सञ्चारयन्ति ये भावं तेऽत्र सञ्चारिणो मताः ।
उन्मज्जन्ति निमज्जन्ति स्थायिन्य् अम्बुनिधाव् इव ॥
न विना विप्रलम्भेन सम्भोगः पुष्टिम् अश्नुते ।
काषायिते हि वस्त्रादौ भूयान् रोगो हि वर्धता ॥ इति ॥४७॥

विश्वनाथः  अधुना,

न विना विप्रलम्भेण सम्भोगः पुष्टिम् अश्नुते ।
कषायिते हि वस्त्रादौ भूयान् रागोऽभिवर्धते ॥ [उ.नी. १५.३]

इति भरतन्यायाद् रसपुष्ट्यर्थं लीलाशक्त्यैवाविर्भावितम् । विप्रलम्भ व्याजम् आहएवम् इति । महात्मनः दिव्यातिदिव्यनायकवृन्देभ्यः श्रेष्ठात् भगवतस् तत्रापि कृष्णात् स्वयंरूपात् लब्धमानाः प्राप्तादराः श्रीकृष्णरमणप्राप्त्या भुवि भूतलस्थानाम् एव स्त्रीणां मध्ये आत्मानं प्रत्येकम् एव स्वम् अभ्यधिकं मेनिरे । मानिन्यः प्रत्येकम् अहम् एवातिसुभगेति माननान् मानिन्यो गर्ववत्यः ॥४७॥

 ओ)०(ओ

॥ १०.२९.४८ ॥

तासां तत् सौभगमदं वीक्ष्य मानं च केशवः ।
प्रशमाय प्रसादाय तत्रैवान्तरधीयत ॥

श्रीधरः तत् सौभगेन मदम् अस्वाधीनताम् । मानं गर्वं । केशवः कश् च ईशश् च तौ वशयतीति तथा सः ॥४८ ॥

इति श्रीमद्भागवते महापुराणे दशमस्कन्धे पूर्वार्धे
भावार्थदीपिकायां टीकायाम् एकोनत्रिंशोऽध्यायः ॥२९॥

वंशीधरः  तासां गोपसुन्दरीणाम् । केशव इत्य् उक्ते ब्रह्मशिवयोः सर्वेश्वरयोर् अपि वशकर्तारं को वशयेद् इति ध्वनितम् । वयं श्रीराधासमा यतोऽस्मान् अपि तत्सदृशम् एव मनुत इत्य् अतस् तासां सौभगमदम् । समानविहारेण च राधाया मानं च वीक्ष्य मानं च प्रशमनाय श्रीराधायाः प्रसादाय तत्रैव व्रजसुन्दरीसमूहे कृष्णातटे वान्तरधीयत । तासां दृष्ट्यादृश्यो बभूवेत्य् अर्थः । अन्तर्धानम् अपि सम्भोगसमृद्ध्यर्थम् एव । तद् उक्तं

न विना विप्रलम्भेण सम्भोगः पुष्टिम् अश्नुते ।
अहो राज्ٌअः कुटिलेव प्रेम्णः स्वभावः कुटिला भवेत् ॥ इति ।

अन्तरधीयतेत्य् अत्रैकत्वेनाग्रिमाध्याये, कस्याः पदानि चैतानि याताया नन्दसूनुना इत्य् उक्तेर् द्वयोक्तिर् विरुद्धा नानुसन्धेया प्रसादायेत्य् उक्तेः । प्रसादस् त्व् एकान्त एवोचितो,तस् तया सहैवान्तर्धानं बोध्यम् ।

यद् वा, द्वयोर् ऐक्याभिप्रायेणैकत्वम्द्वयोर् ऐक्याभिप्रायेणैकत्वम् राधा कृष्णात्मिका नित्यं कृष्णो राधात्मको ध्रुवम् इति ब्रह्माण्डोक्तेः । तस्माज् ज्योतिर् अभूद् द्वेधा राधामाधवरूपकम् इति सम्मोहन्ओक्तेश् च ॥४८॥

चैतन्यमतमٌजुषा  प्रशमायेत्य् आदि । सौभगमदस्य प्रशमाय प्रसादाय प्रशमप्रसादायेत्य् अर्थः । सौभगमदे हि चित्तस्य उत्तालता भवति, तस्यां तु रसस्य द्रवरूपत्वात् । उत्ताले ह्य् असद्भावः तेन, न विना विप्रलम्भेण सम्भोगः पुष्टिम् अश्नुते इत्य् आदि दिशा पुनः सम्भोगपुष्टिकरणाय तत्रैवान्तरधात्, न तु स्थानान्तरं गतः । नतर्हित एव तत्रैव स्थित इत्य् अर्थः । यद् वा, प्रसादाय प्रसादः प्रसन्नता, उत्कण्ठां वर्धयित्वा मानक्षपणाय अन्योन्यसौहृदाय च । तं विशिनष्टिप्रगतः शम उपरमो यस्माद् इति तथा तस्मै ॥४८॥

वैष्णवतोषणी  तासां तादृशीनां तद् इति तं सौभगमदं सौभाग्यहेतुकं गर्वं तथा च विश्वः । मदो रेतसि कस्तूर्यां गर्वे हर्षे भेदानयोर् इति तं मानं च वीक्ष्य विशेषेण दृष्ट्वा, तत्र गर्वपक्षे युक्त्यन्तरासाध्यं मत्वा, मानपक्षे कृतैर् अप्य् अनुनयादिभिर् असाध्यं दृष्ट्वेत्य् अर्थः । गर्वं प्रति प्रशमाय, माणं तु प्रति प्रसादाय प्रसादनाय तत्रैवान्तरधीयत अन्तरधात् । धीٌ अनादर इति हि दैवादिकः, न त्व् अन्यत्र गच्छन् दृष्ट इत्य् अर्थः । अत्र वक्ष्यमाणानुसारेण श्रीराधयैव सहान्तर्धानं ज्ٌएयं, तच् च तस्य तदिच्छायां जातायां योगमाययैव सम्पादितम् इति । यद्यपि सहेतुकस्येर्ष्यामानस्यैव शान्तये क्वचित् नायकोपेक्षापेक्ष्यते

हेतुजोऽपि शमं याति यथायोगं प्रकल्पितैः ।
सामभेदक्रियादाननत्युपेक्षारसान्तरैः ॥ [उ.नी. १५.११२] इत्य् उक्तेः ।

निर्हेतुकस्य प्रणयमानस्य तु विनैव प्रतीकारेण यत्किञ्चित्प्रतीकारेण वा तथापि तच्छान्त्यर्थम् उपेक्षेयं परस्परगर्वसम्बन्धेन गाढतापत्तेः । तत उभयभावशान्त्यर्थम् एव । सा प्रेमविपाकयोर् अपि तयोः शमनेच्छा च स्वेच्छामयलीलेच्छया युगपद् एव सर्वा एव प्रति महारसदानमयरासेच्छया च । तथा चायं विप्रलम्भः परमप्रेमार्थम् एवोपयोक्ष्यतीति । वक्ष्यते च नाहं तु सख्य [भा.पु. १०.३२.२०] इत्य् आदि । अन्तर्धाने मूलं कारणं त्व् एकयैव तया सह लीलाया लालसैव ।

अत्र केशव इति

अंशवो ये प्रकाशन्ते मम ते केशसञ्ज्ٌइताः ।
सर्वज्ٌआः केशवं तस्मान् माम् आहुर् मुनिसत्तम ॥ [भा. १२.३२८.४३]

इति भारतीयवाक्यात् परमदीप्तिमान् इत्य् अर्थः । ततश् च तदन्तर्धाने सर्वासु शोभासु विद्यमानास्व् अपि तत्र सहसैव शोभाराहित्यं व्यٌजितम् इति ॥४८॥

बृहद्वैष्णवतोषणी  तेन निजवैदग्धीभरेण । यद् वा, उक्तेन अहम् एवानेन रमितेति रमणप्रकारेण यत् सौभगं सौभाग्यं, तेन । यद् वा, तं स्वप्रीत्यर्थकम् अपि सौभगेन मदं वीक्ष्य, तस्य प्रशमाय । अन्यथा स्वाधीनत्वाभावेन निजेष्टरासविलासासिद्धिः । मानं च वीक्ष्य प्रसादाय मानरूपकेलिना सन्तोषात् प्रसादविशेषं कर्तुम् अन्तर्धानं विना रासार्हप्रेमविशेषसम्पत्तेर् इति विवेचनीयम् । यद् वा, मदमानयोः प्रशमाय । प्रशमः किमर्थम् ? तद् आहप्रसादायेति, रासेन अनुग्रहविशेषाय ।

यद् वा, अन्तर्धानद्वारा, न पारयेऽहं निरवद्य [भा.पु. १०.३२.२२] इत्य् आदिना वक्ष्यमाणनिजतदधीनतातिशयविज्ٌआपनरूपाय । यद् वा, तस्मात् यत् सौभगं, तेन मदो मत्तता हर्षो वा । तथा च विश्वःमदो रेतसि कस्तूर्यां गर्वे हर्षेभदानयोः इति । तद्रूपं मानं मानसोल्लासविशेषं वीक्ष्य । अत एव प्रकृष्टः शमः सुखं रासक्रीडात्मकं तस्मै । प्रसादाय च, अन्तर्धानेऽपि तदपरित्यागतद्भजनविशेषाद्यनुग्रहाभिव्यٌजनाय । तच् चाग्रे व्यक्तं भावि । यद् वा, प्रशमाय प्रकृष्टसुखाय यः प्रसादस् तस्मै । अन्यत् समानम् ।

एवं सर्वथानुरٌजनविशेषार्थम् एवान्तर्धानम् । न त्व् आत्मारामत्वादिनासूयया वेति ज्ٌएयम् । विदग्धवरस्य विदग्धवरासु तदव्यवहार्यत्वात् । अत एव तेनैवाग्रे वक्ष्यतेमया परोक्षं भजता तिरोहितं [भा.पु. १०.३२.२१] इत्य् आदि । तत्रैवेति साक्षात् कुत्राप्य् अगमनात्, अकस्माद् एवादर्शनाच् च । तच् च तस्याशक्यं न स्याद् इत्य् आशयेन परमेश्वरत्वम् आहकेशव इति ॥४८॥

क्रमसन्दर्भः  सौभगमदं सौभाग्यजनितं गर्वम्, तस्य प्रशमनाय मानस्य च प्रसादनाय । प्रशमायेति न तूपेक्षा रसान्तरैर् इति रसशास्त्रोक्तत्वात् । अत्र प्रणयमानत्वेन उपेक्षाया अयोग्यत्वेऽपि तत्कृतिगर्वसाहित्यत्वेन गरिष्ठत्वात् ॥४८॥

प्रीतिसन्दर्भः (३८६)  अथ निर्हेतुः प्रणयमानः । निर्हेतुत्वं च केवलप्रणयविलसित्वेन हेत्वभावान् मन्यते । एष नायकस्यापि भवति । भगवत्प्रीतिमये रसे स तूद्दीपनोऽपि प्रसङ्गाद् अत्रोदाहरणीयः । यथा तासां तत्सौभगमदं वीक्ष्य मानं च केशव इत्य् आदिप्रकरणं योजनान्तरेण मन्यते । तत्र मानः प्रणयमानः । तस्य हेतुः सौभगमदः । ततो मानस्य प्रशमरूपाय तासां प्रसादाय स्वयम् अपि प्रणयमानेनैवान्तरधीयत ॥४८॥

बृहत्क्रमसन्दर्भः  अथाभिमानेन पूर्णाभिः सह पुनः क्रीडा सुरसा न भवति । चेतसः प्रवणत्वं हि रसपोषकम् । तथा चन विना विप्रलम्भेन सम्भोगः परिपुष्यते इति तत्रैवान्तर्धानलीलां चकारेत्य् आहतासाम् इत्य् आदि । तासां तं तथाविधं सौभगमदम् । तथाविधं मानं चित्तसमुन्नतिं वीक्ष्य प्रशमाय तयोर् उपशमाय तत्रैव तत्रस्थ एवान्तरधीयत अन्तर्दधे । कर्तरि कर्मप्रत्ययः । यथा, कर्मकर्ता तथा कर्तृकर्म च बोद्धव्यम् । यथा, विकारहेतौ सति विक्रियन्ते येषां न चेतांसि त एव धीराः इत्य् आदि । तत्रस्थ एव तासाम् अदृश्यो बभूवेत्य् अर्थः । प्रशमाय कीदृशाय ? प्रसादाय प्रसादरूपाय । तयोः प्रशम एव प्रसादः ॥४८॥

रसिकाह्लादिनी  इति गर्वोपशमनद्वारा रसवृद्धिं कारयितुं श्रीकृष्णचिकीर्षितम् अन्तर्धानप्रकारम् आहतासाम् इति । यासां बाहुप्रसारेणेत्य् आदिना सम्माननं कृतं, तासां तत् सौभगमदं सौभाग्यहेतुकं गर्वं वीक्ष्य, मदो रेतसि कस्तूर्यां गर्वे हर्षेभदानयोः इति विश्वः । मानं च स्वाधीनतां च वीक्ष्य मदमानयोः प्रशमाय, सत्त्वे रासविलासानुदयात् कृतेऽपि सम्मानने रसवृद्धिर् न जाता । अत एव मदमाननिवृत्तौ सत्यां प्रसादाय विलासविशेषवैदग्धीप्रकटनेन प्रसादविशेषं दातुं तत्रैव गोपीमण्डल एवान्तरधीयत, तासाम् अदृश्यो भूत्वा, न त्व् अन्यत्र गतस् तासां प्रेमालापान् श्रोतुं रसोत्कर्षं सम्पादयितुं तत्रैव दृष्ट्यगोचरत्वेन स्थितः । अयम् एव प्रेमविवर्तो यत् पुरः स्थितोऽपि प्रेष्ठो न दृश्यत इति ।

यद् वा, प्रशमाय सुखाय अग्रे सुखं दातुं, प्रसादाय विशेषेणानुरٌजनं कर्तुम् । यद् वा, प्रशमाय मनोरथाप्राप्तिजनितपरितापशान्तये मदमानसत्त्वे तदयोगात्, ततस् तत्फलाय तासां प्रसादाय रमणस्य फलं तत्प्रसन्नता । अग्रे वक्ष्यति चन पारयेऽहं निरवद्यसंयुजाम् [भा.पु. १०.३२.२२] इति ।

नन्व् अनेकयूथानां मदमानम् एकेन कथं शक्यम् ? इति चेत्, तत्राह केशवः । कश् च ईशश् चकेशौ तौ वशयतीति केशवः । अनेन सर्वसामर्थ्यम् उक्तम् । यद् वा, प्रशस्ता केशा यस्येति केशवः । यद् वा, कस्य सुखस्य उत्तरोत्तरशतगुणितस्येश नियन्तुर् अवधिभूतं स्वरूपसुखम् इत्य् अर्थः ।

ननु वाति गच्छति प्राप्नोतीत्य् अर्थः । वा गतिगन्धयोर् इति धातुः । अन्तरधान तु मदमाननिवृत्त्यै उपवने त्व् आत्मारामतया आत्मारामोऽप्य् अरीरमत् इत्य् उक्तार्थम् एव आत्मारामतया तु पूर्वम् उपेक्षितैव । तद् उक्तं मानो मदश् चेति ।

हेतुजोऽपि शमं याति यथायोग्यं प्रकाशितैः ।
सामभेदक्रियादाननत्युपेक्षारसान्तरैः ॥ [उ.नी. १५.११२] इति ॥४८॥

विश्वनाथः  ततश् च सर्वासु तासु भगवतः साधारण्येनैव रमणात् या सर्वमुख्यतमा वृषभानुकुमारी सा सहसोद्भवद् ईर्ष्या कषायिताक्षी मानिनी बभूव । ततो न्यूना अन्याः सौभाग्यगर्ववत्यो बभूवुर् इत्य् अद्भुते वैमत्ये सति भगवतैव यत् तत्र समाहितं तद् आहतासाम् इति । ताश् च सा चेत्य् एकशेषेण तासां व्रजसुन्दरीणां तस्या वृषभानुकुमार्याश् चेत्य् अर्थः क्रमेण तत् तं सौभगमदं मानं च वीक्ष्य, स चासौ सौभगमदश् च तम् इति समासो वा । तं सौभगमदम् इति वा पाठः । प्रशमाय । तासां सौभगमदं प्रशमयितुं प्रसादाय तां मानवतीं प्रसादयितुं च । केशवः को ब्रह्मा ईशश् च ताव् अपि वयते प्रशास्तीति तस्य सौभगमदप्रशमने कः प्रयास इति भावः । केशान् वयते संस्करोतीति केशप्रसाधनादिना तस्याः प्रसादनायां रसिकशेखरस्य तस्य चातुर्यम् अस्त्य् एवएति भावः । अन्तरधीयतेत्य् आर्षम् । अन्तरदधाद् इत्य् अर्थः । धीٌ अनादर इति दैवादिकस्य वा रूपम् । अत्राग्रिमग्रन्थदृष्ट्या श्रीवृषभानुनन्दिनीं बलाद् गृहत्वैवेति ज्ٌएयम् । तत्रैव, न त्व् अन्यत्र गच्छंस् ताभिर् दृष्ट इत्य् अर्थः । तच् च तस्य तदिच्छायां जातायां योगमाययैव सम्पादितम् ॥४८॥

इति सारार्थदर्शिन्यां हर्षिण्यां भक्तचेतसाम् ।
ऊनत्रिंशोऽपि दशमे सङ्गतः सङ्गतः सताम् ॥*॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये
पारमहंस्यं संहितायां वैयासिक्यां
दशमस्कन्धे रासक्रीडावर्णनं
नामैकोनत्रिंशोऽध्यायः ।
॥ १०.२९ ॥







 (१०.३०)

अथ त्रिंशोऽध्यायः
रासक्रीडायां कृष्णान्वेषणं

॥ १०.३०.१ ॥

श्रीशुक उवाच

अन्तर्हिते भगवति सहसैव व्रजाङ्गनाः ।
अतप्यंस् तम् अचक्षाणाः करिण्य इव यूथपम् ॥

श्रीधरः
त्रिंशे विरहसन्तप्तगोपीभिः कृष्णमार्गणम् ।
उनमत्तवन् न नियतं भ्रमन्तीभिर् वने वने ॥*॥

अचक्षाणा अपश्यन्त्यः ॥१॥

वंशीधरः  कृष्णस्य मार्गणम् अन्वेषणम् । तच् च नियतं यथावन्, न । कुतः ? उन्मत्तवत् विरहाकुलतयोन्मत्ता इव सٌजाता इति । हरेर् एव योगैश्वर्यं स्वाभाविकं नान्यस्येति ज्ٌआपनाय गोपीनां भक्त्यतिशयम् आहश्रीशुक इति । तं श्रीकृष्णम् । करिण्यः इभ्यः । करेणुर् इभ्यां नेभे स्त्री इत्य् अमरः । यूथपं गजेन्द्रम् ॥१॥

चैतन्यमतमٌजुषा  न व्याख्यातम् ।

वैष्णवतोषणी  तदन्तर्धानकथनेन श्रीबादरायणेर् अप्य् आर्तिभरोदयात् कथाविच्छेदेन मध्येऽध्यायापातः । श्रीयुक्तः शुक उवाचेति श्रीभगवदन्तर्धानेन तस्यापि शोकोदयाच्चुकवद् अव्यक्तमधुरोक्तेः । एवम् अग्रेऽप्य् ऊह्यम् । क्षणात् स्वस्थः सन् विलपन्न् इवाहअन्तर् इति । सहसैवान्तर्हिते इति । अन्तर्धानस्य प्रकाराद्यतर्कणात् । अतर्किते तु सहसा इत्य् अमरः । अयं तापाधिक्येऽपि हेतुर् ऊह्यः । व्रजस्याङ्गना इति तासां तदेकप्रियत्वेन विरहतापस्यौचित्यम् आधिक्यं चाभिप्रेतम् । यूथपं मत्तगजेन्द्रं करिण्य इवेति रत्यां विदग्धो हि गजः इत्य् आदि वचनानुसारेण तदेकालम्बनत्वेन वा तासां तद्विच्छेदात् तापाधिक्ये दृष्टान्तः ॥१॥

बृहद्वैष्णवतोषणी  तदन्तर्धानकथनेन श्रीबादरायणेर् अप्य् आर्तिभरोदयात् कथाविच्छेदेन मध्येऽध्यायापातः । तद् एवं जातदुःखत्वेऽपि तासाम् एकां सर्वतः परमां याम् आदाय श्रीभगवान् अन्तर्हितः तस्याः सौभाग्यं क्षणाद् अनुसन्धाय धैर्यम् अवलम्बमान आहअन्तर् इति । सहसैवान्तर्हिते इति । अन्तर्धानस्य प्रकाराद्यतर्कणात् । अतर्किते तु सहसा इत्य् अमरः । अयं तापाधिक्ये हेतुर् ऊह्यः । व्रजस्याङ्गना इति तासां तदेकप्रियत्वेन विरहतापस्यौचित्यम् आधिक्यं चाभिप्रेतम् । यूथपं मत्तगजेन्द्रं करिण्य इवेति तदेकालम्बनत्वेन वा तासां तद्विच्छेदात् तापाधिक्ये दृष्टान्तः ॥१॥

क्रमसन्दर्भः, बृहत्क्रमसन्दर्भः  तदनन्तरम्न्न् यद् भूतं तद् आहअन्तर्हिते इत्य् आदि । अचक्षाणा अपश्यन्त्यः सहसैवातप्यन् सन्तापं चक्रुः ॥१॥

प्रीतिसन्दर्भः (३८९)  अथ प्रवासः । नानाविधश् चैष तदनन्तरसङ्गश् च श्रीव्रजदेवीरेवाधिकृत्योदाहरणीयः । सङ्गत्यर्थं तत्र प्रवासलक्षणम्

पूर्वसङ्गतयोर् यूनोर् भवेद् देशान्तरादिभिः ।
व्यवधानं तु यत् प्राज्ٌऐः स प्रवास इतीर्यते ॥
तज्जन्यविप्रलम्भोऽयं प्रवासत्वेन कथ्यते । [उ.नी. १५.१५२१५३] इत्य् अर्थः ।

अत्र
चिन्ता प्रजागरोद्वेगौ तानवं मलिनाङ्गता ।
प्रलापो व्याधिर् उन्मादो मोहो मृत्युर् दशा दश ॥ [उ.नी. १५.१६७]

अयं च किञ्चित् दूरगमनमयः सुदूरगमनमयश् च । तत्र पूर्वोऽपि द्विविधः । एकलीलागतः लीलापरम्परान्तरालगतश् च । पूर्वो यथाअन्तर्हिते इति । तथा ततश् चान्तर्दधे कृष्ण [भा.पु. १०.३०.३९] इति स्पष्टम् ॥१॥

रसिकाह्लादिनी  यद्यपि श्रीकृष्णान्तर्धानतप्तानां गोपीनां तापेन श्रीशुकोऽपि सन्तप्तस् तथापि तन्मण्डलस्थं श्रीकृष्णं तत्प्राणरक्षां कुर्वन्तं जानन् मनः समाहितं कृत्वा तद्ध्यानानन्तरजातां लीलां कथयितुम् आह । उपेक्षया स्वाधीनतां सम्पादयितुं किञ्चिद् अप्य् अकथयित्वा सहसैवाकस्माद् अन्तर्हिते, तासाम् अन्तर्हितं यथा तथा चक्षुर् अविषयं प्राप्ते, भगवति रसैश्वर्यपूर्णे विलासस्य पूर्णतासिद्ध्यर्थं तथा कृतवति सति व्रजाङ्गना इति पदेन तासां तदेकजीवनत्वेन विरहतापाधिक्यं सूचितम् । कीदृश्या ? सम्माननकर्तारं आत्मनो जीवानुभूतं अचक्षाणा अपश्यन्त्यस् तदेकालम्बनत्वेन तद्विरहे तासां तापाधिक्येन दृष्टान्तः यूथपः मत्तगजेन्द्रम् अपश्यन्त्यः करिण्यो यथा तथा भवन्ति, तथा ता अतप्यन् । अयम् अभिप्रायःरतिं गज एव जानाति यतः स्पर्शमात्रेण बद्धा भवति, करिण्योऽपि स्पर्शसुखं जानाति । अत एवान्यान्यादर्शने तापाधिक्यम् इति । एतासां रत्यात्मकस् तापो नित्यसिद्ध एव श्रीकृष्णदर्शनालिङ्गनालापैर् आनन्दरूपो भवति । स एवं विप्रलम्भे दुःखत्वेन प्रतीतो भवति, न तु तथा शृङ्गारस्योभ्यरूपत्वात् ॥१॥

विश्वनाथः
त्रिंशे तु विरहोन्मत्ता कृष्णं पृष्टा नगान् स्त्रियः ।
तल्लीलाम् अनुचक्रुस् ताः सम्भुज्य स च तां जहौ ॥*॥

अचक्षाणा अपश्यन्त्यः ॥१॥

ओ)०(ओ

॥ १०.३०.२ ॥

गत्यानुरागस्मितविभ्रमेक्षितैर्
मनोरमालापविहारविभ्रमैः ।
आक्षिप्तचित्ताः प्रमदा रमापतेस्
तास् ता विचेष्टा जगृहुस् तदात्मिकाः ॥

श्रीधरः  गत्या चानुरागस्मिताभ्यां विभ्रमेक्षितानि सविलासनिरीक्षणानि तैश् च मनोरमा आलापाश् च विहाराः क्रीडाश् च विभ्रमा अन्ये च विलासास् तैश् च रमापतेर् गत्यादिभिर् एतैर् आक्षिप्तान्य् आकृष्टानि चित्तानि यासां ताः । अतस् तस्मिन्न् एवात्मा यासां तास् तस्य विविधाश् चेष्टा जगृहुस् तदनुकरणेनाक्रीडन् ॥२॥

वंशीधरः  गत्या बालसिंहखेलनगमनेन । अनुरागस्मिताभ्यां स्नेहमन्दहासाभ्याम् । विभ्रमः सेवायां संशये भावः इति हैमः । चित्तवृत्त्यनवस्थानं शृङ्गाराद् विभ्रमो मतः इति हरिदीक्षितः । रमतेऽनयेति रमा राधा तस्याः पतेः राधासहायस्य । तास् ता इति द्विर्उक्तिः सम्भ्रमात् । पूर्वं या या लीलाः कृतास् तास् ता इत्य् अर्थः । तच्छब्दस्य पूर्वपरामर्शित्वात् । तदनुकरणेन तत्तुल्यदेशादिकरणेन अनु पश्चात् पूर्वं दृष्ट्वा यत् ताद्रूप्येण क्रियते तद् अनुकरणम् । तद्वत् तन् नेत्य् अर्थः ॥२॥

चैतन्यमतमٌजुषा  गत्येत्य् आदि । तास् ता विचेष्टा जगृहुर् इत्य् आदि । पश्चाद् दर्शयिष्यते, अन्यथा गायन्त्य उच्चैर् अमुम् एव संहता [भा.पु. १०.३०.४] इत्य् आदि न लगति । अथवा, काश्चित् तदात्मिकाः सत्य एवं चक्रुः, काश्चिद् ध्यायन्त्यो वनाद् वनं विचिक्युर् इत्य् अर्थः ॥२॥

वैष्णवतोषणी  तापम् एवाभिव्यٌजयतिगत्येत्य् आदिना पद्याधिकाध्यायद्वयेन । गतिः सामान्या अनुरागः स्वविषयकः कान्तयोग्यो भावः स्मितं विभ्रमेक्षितानि च तैः । विभ्रमोऽत्र भ्रूप्रभीर्तीनां तत्तन्मधुरचेष्टाः विहारः शृङ्गारचेष्टा उत्तरो विभ्रमः शृङ्गारभावविशेषः । तथा चोक्तं चित्तवृत्त्यनवस्थानं शृङ्गाराद् विभ्रमो मतः इति । तदनुरागचित्तवृत्त्यनवस्थाने मानसे गतिस्मितविभ्रमयुक्तेक्षितविहाराः कायिकाः । आलापो वाचिक इति ज्ٌएयम् । एतदुपलक्षणत्वेनान्येऽपि भावा ज्ٌएयाः । अत्र च गतेः सामान्यत्वेन पृथगुक्तिः । स्मितादिकयोर् अनुरागारम्भमात्रजायामानत्वेन तत्समुदितोक्तिः । आलापविहारयोर् विभ्रमजन्मनैव जायमानत्वेन तत्समुदितेति । तैर् गत्यादिभिस् ताभिः समेताभिर् इत्य् आदिवर्णितैः पूर्वाचरितैर् आक्षिप्तचित्ताः ।

ततश् च तदात्मिकास् तन्मय्यः सत्यः प्रमादास् तास् ता बाहुप्रसारेत्यादिभिः पूर्वोक्ताः सर्वा विविधाश् चेष्टा जगृहुः प्राप्ताः । तत्र प्रमदा योगिकार्यपुरस्कारेण जातित एव प्रकृष्टमदयुक्ताः । किं पुनस् तत्प्रेमवत्यस् ता इत्य् अर्थः ।  रमायाः सर्वरूपगुणमाधुर्यैश्वर्यसम्पदधिष्ठातृशक्तेः पत्युर् अध्यक्षस्य इति सर्वातिशायिता सूचिता । यद् वा, रमा श्रीराधा इति पूर्ववत् । इति वक्ष्यमाणतत्साहित्यं सूचितम् । तास् ता बाहुप्रसारेत्यादिभिः पूर्वोक्ताः सर्वा विविधचेष्टाः जगृहुः प्राप्ताः ॥२॥

बृहद्वैष्णवतोषणी  तापम् एवाभिव्यٌजयतिगत्येत्य् आदिना पद्याधिकाध्यायद्वयेन । गत्येति कायिकी चेष्टा सर्वोपलक्ष्यते । अनुरागेण स्मितं विभ्रमेक्षितानि च तैर् मानसी, तेषाम् अनुरागकृतत्वात् । मनोरमैर् आलापादिभिः मनोरमालापेन वाचिकी, मनोरमविहारविभ्रमैस् त्रिविधैव तत्तत्समुचितत्वात् । विहारो गोवर्धनोद्धरणादिलीला वेणुवादनादिर् वा । विभ्रमः शृङ्गारचेष्ट । तथा चोक्तं चित्तवृत्त्यनवस्थानं शृङ्गाराद् विभ्रमो मतः इति । एषां यथोत्तरं श्रैष्ठ्यम् । तैः पूर्वाचरितैर् आक्षिप्तचित्ताः ।

ततश् च तदात्मिकास् तन्मय्यः सत्यः । तदात्मिकाश् च बभूवुर् इति पृथग्वाक्यं वा । अनुकरणतन्मयत्वयोर् द्वयोर् अपि वक्ष्यमाणत्वात् प्रकृष्टो मदो यासां ता इति पूर्वोक्तप्रकृष्टमानाभिप्रायेण । यद् वा, प्रमदो हर्षः । आनन्दरूपा अपि परमार्ताः सत्य इति भावः । रमाया लक्ष्म्याः पत्युर् इति परमवैदग्धी । तया च पत्यादीनाम् उत्तमतापि सूचिता । यद् वा, रमा श्रीराधेति पूर्ववद् इति वक्ष्यमाणतत्साहित्यं सूचितम् । तास् ताः परमानिर्वचनीया इति तदनुकरणस्याशक्यत्वम् उक्तम् । तथापि जगृहुः । यद् वा, पूर्वोक्ताः सर्वा विविधचेष्टाः । अयं च प्रेमविलासो नागरीणां स्वाभाविक एव । अत एव प्रियानुकरणं लीला इत्य् अलङ्कारशास्त्रे लीलेत्य् उच्यते । यद् वा, तास् ता विचेष्टाः कृष्णस्य तास् ता लीलाः । कर्त्र्यः प्रमदा कर्मभूता जगृहुः । कथम्भूताः प्रमदाः ? तदात्मिकास् तच्चित्ताः ॥२॥

क्रमसन्दर्भः  गत्येत्य् आदि प्रकरणात् । अत्र रमापतेः सर्वरूपगुणमाधुर्यैश्वर्यसम्पदधिष्ठातृशक्तेः पत्युर् अधोक्षजस्येत्य् अर्थः । अथवा तास् ता बाहुप्रसारेत्य् आदिभिः पूर्वोक्ताः । तत्र तदात्मकत्वम् अभिव्यٌजयति ॥२॥

बृहत्क्रमसन्दर्भः  न व्याख्यातम् ।

प्रीतिसन्दर्भः (३२४)  एवं
शोभैव कान्तिर् आख्याता मन्मथाप्यायनोज्ज्वला ॥ [उ.नी. ११.१५]
कान्तिर् एव वयोभोगदेशकालगुणादिभिः ।
उद्दीपितातिविस्तारं प्राप्ता चेद् दीप्तिर् उच्यते ॥ [उ.नी. ११.१७]

इत्य् अनुसारेण कान्तिदीप्ती अप्य् उदाहार्ये ।

प्रियानुकरणं लीला रम्यैर् वेशक्रियादिभिः । [उ.नी. ११.२८] तस्यां वेशक्रियया तच्चेष्टानुकरणं यथाअन्तर्हिते भगवति [भा.पु. १०.३०.१] इत्य् आद्य् अनन्तरम् गत्यानुरागस्मित [भा.पु. १०.३०.२] इत्य् आदि ॥२॥

रसिकाह्लादिनी  संयोगे स्वरूपमात्रानुभवः विप्रलम्भे यावल्लीलानुभवः ।  अत एव विप्रलम्भे यावल्लीलाक्रान्तः कृष्णस् तासां मनसि प्रविश्यवान् इत्य् आहगत्येति । ताः प्रमदाः श्रीकृष्णे सम्मानेन प्रकृष्टमदयुक्ताः । इदानीं तदुपेक्षिता तद्विरहे रमापतेस् तास् ता विचेष्टा पूतनाप्राणशोषणादिलीला जगृहुर् अनुकृतवत्यः । कीद्र्श्यः प्रमदाः ? श्रीकृष्णस्य गत्यादिभिर् आक्षिप्तचित्ताः । पुनः कीदृश्यः ? तदात्मिकास् तन्मय्यः । यद् वा, स एवात्मा चेतयिता यासाम् ।

अयं भावःसम्भोगात्मके शृङ्गारे भोक्तृभोग्यात्मिका प्रतीतिर् आसीत् । विप्रलम्भे प्रेष्ठस्यान्तःप्रवेशात् ग्रहगृहीतवत् स्वकीयचेष्टा विस्मिताः कृष्णात्मकत्वेन तदीया चेष्टा गृहीतवत्यः । तदाकारान्तःकरणावृत्तौ जातायां सत्यां, तस्यैव गतिर् गजस्येव, तथा अनुरागो मानसो भावस् तत्पूर्वकं स्मितम् । विभ्रमो विलासस् तत्पूर्वकानीक्षितानि, तैः मनो रमयन्ति ये मनोरमा आलापा गुह्यभाषणानि ।

विहारः क्रीडा विशेषविभ्रमो विलासविशेषः । यद् वा, विविधं भ्रमणं कुٌजान्तरं गमनम् । यद् वा, विभ्रमो नाम सुवलनम् । एतैर् व्यस्तैः समस्तैर् वा । तत्र गतिविहारौ कायिकौ, स्मितविभ्रमेक्षितानि चाक्षुषाः, आलापो वाचिकः, विभ्रमो मानसः । तद् उक्तं रसार्णवेचित्तवृत्त्यनवस्थानं शृङ्गाराद् विभ्रमो मतः इति ।

रमयन्तीति रमा व्रजदेव्यस् तासां पतेः पालकस्यात एव तासां प्राणरक्षार्थं तदात्मा जातस् तस्य । एतैर् गत्यादिभिर् आक्षिप्तचित्ताः । अपह्नवं प्रापितं चित्तं यासां ताः पूर्वं स्वभावत एव प्रकृष्टमदाः, इदानीं विरहे गतमदाः । प्रशब्दो गतार्थे श्रीकृष्णलीलानुकरणं कृतवत्यः । तद् उक्तं रसार्णवे

प्रियानुकरणं यत् तु मधुरालापपूर्वकैः ।
चेष्टितैर् गतिभिर् वा स्यात् सा लीलेति निगद्यते ॥ [र.सु. १.२००]

ननु पूर्वम् उक्तं भवाम दास्यः इति प्रभोश् चेष्टानुकरणं नोचितं विडम्बनपर्यवसानत्वात् ? तत्राहतदात्मिकाः । स एवात्मनि स्वरूपे यासां ताः । कृष्णात्मकत्वे जाते स्वानुसन्धानं विस्मृतवत्यः । एतासां च यदि स्वानुसन्धानं भवेत् तदायम् उपालम्भः स्यान्, न तु तद् अस्तीति । अतः प्रियस्य लीलानुकरणं तापनोदार्थं उद्देशत उक्तम् । विस्तरतोऽग्रे वक्ष्यति ॥२॥

विश्वनाथः  ततस् तम् इतस् ततः कुٌजेष्व् अन्विष्यन्तीनां तम् अप्राप्तवतीनां प्रतीक्षणविवर्धमानविरहपीडया यः खलून्मादः सञ्चारी अभूत् तस्य प्रकटप्राकट्यप्रकारं वर्णयतिगत्येति द्वाभ्याम् । रमापतेः सर्वसौन्दर्यसम्पत्तिस्वामिनः कृष्णस्य गत्या स्वाभाविकेन पादविन्यासेन प्रथमं स्वान्तिकागमनम् आगत्य यानि अनुरागयुक्तानि स्मितानि च विशिष्टो भ्रमो भ्रमणं तारकाया यत्र तथाभूतानीक्षितानि च तैः ।

ततश् च मनोरम आलापःअयि स्थलअद्मिनि ! अतितृष्णार्ताय मधुपाय स्वमकरन्दं दास्यसि न वा ? भो भ्रमर ! पद्मिन्याः पतिः सूर्य एव, न तु भ्रमरः । तत् कथं त्वां स्वं स्वीयं मधु पाययिष्यति ? भो पद्मिनि ! पद्मिनीनां भवतीनां स्वभाव एवायं, यत् ताः स्वततिं सूर्यं स्वीयं मधुनैव पाययन्ति । किं तूपपतिं भ्रमरम् एवेति । ततस् तदालापेनैव पराजितया विहसन्त्या तया सह अधरमधुपानविहारः ।

एवं वा, आब्जानामिमत्समीपस्थनीपतरुतलं गच्छन्तीं त्वां महादर्पकः सर्पोऽदशत् । तद्विषं ते वक्षःस्थलपर्यन्तम् उदसर्पत् । तद् अपि त्वं कुलवधूत्वाद् एव माम् तदुपशमं न पृच्छसि ? तद् अहं दयालुत्वात् स्वयम् एव त्वदन्तिकम् एत्य तद्विषोपशमकं मन्त्रं पठन् करतलाभ्यां त्वदङ्गं सङ्घट्टयामि । भो भो जाङ्गलिक ! न मां सर्पोऽदशत् । यां सर्पो दशति स्म तद्गात्रम् एव करतलाभ्यां सङ्घट्टय । भो कुलाङ्गने ! त्वदीयगद्गदस्वराद् एव विषज्वालाकुलत्वं तव ज्ٌआयते इति ज्ٌआत्वापि यद्य् अपि अहं त्वाम् उपेक्षे, तदा मां स्त्रीवधो लगिष्यतीत्य् अतस् तद्विषम् उपशमयिष्याम्य् एव । इत्य् उक्त्वा तस्या वक्षःस्थले नखरार्पणादिकं चकार ।

ततो विहारः सम्प्रयोगः । ततो विभ्रमः कामोन्मत्तता । यद् उक्तञ्चित्तवृत्त्यनवस्थानं शृङ्गाराद् विभ्रमो मतः इति । तैर् विरहावस्थायाम् अतिशयेन स्मृत्या रूढैर् आक्षिप्तानि । अरे किम् इह कुरुध्वे ? बहिर्भूय प्राणप्रेष्ठम् अन्वेष्टुं गच्छत इति तिरस्कृत्य देहतो निःसारितानि स्वचित्तानि याभिस् ताः । यतः प्रमदाः प्रकर्षेण माद्यन्तीति ताः । ततश् चोन्मादं प्राप्य तदात्मिकास् तस्येवात्मानो बुद्ध्यादयो यासां ताः । अतस् तास् तास् तदीया विविधचेष्टा जगृहुर् बुद्धिपूर्वकग्रहणादीन् अनुचक्रुर् इत्य् अर्थः ॥२॥

ओ)०(ओ

॥ १०.३०.३ ॥

गतिस्मितप्रेक्षणभाषणादिषु
प्रियाः प्रियस्य प्रतिरूढमूर्तयः ।
असाव् अहं त्व् इत्य् अबलास् तदात्मिका
न्यवेदिषुः कृष्णविहारविभ्रमाः ॥

श्रीधरः  अपि च गतिस्मितेति । प्रियस्य गत्यादिषु प्रतिरूढा आविष्टा मूर्तयो यासां ताः । अतः कृष्णविहारविभ्रमाः कृष्णस्य एव विहारविभ्रमाः क्रीडाविलासा यासां ताः । अहम् एव कृष्ण इति परस्परं निवेदितवत्यः ॥३॥

वंशीधरः  न केवलम् अनुकरणेनैवाक्रीडन्, किन्तु ताद्रूप्येणापीत्य् आहअपि चेति । प्रियस्य श्रीकृष्णस्य । आविष्टाः तदाकारतां नीताः । यतस् तदाविष्टाः । अतो हेतोः । हे अबलाः ! असौ कृष्णोऽहम् एव । यद् वातदात्मिकास् ताद्रूप्यं प्राप्ता अबला इति सम्बन्धः ॥३॥

चैतन्यमतमٌजुषा  असौ कृष्णोऽहम् एव इति न्यवेदिषुः, परस्परं न्यवेदयन् । तुशब्द एवार्थः । अन्यथा देहरक्षा न भवतीति भगवान् एव तासां तथान्तःकरणे प्रादुर्भूय तादात्म्यं सम्पादयामास । अत एवोक्तं तत्रैवान्तरधीयत [भा.पु. १०.२९.४८] इति । तत्रैव तास्व् एव अन्तर्वर्ती बभूव ॥३॥

वैष्णवतोषणी  तत्र तदात्मकत्वम् एवाभिव्यٌजयतिगतीति । प्रियस्य गत्यादिषु उक्तेषु आदिशब्दाद् विहारविभ्रमौ उक्तानुवादित्वेन पूर्वोक्ततत्तद्विशेषणानि नोक्तानि । तेषु प्रतिरूढाः सदृशीभूता मूर्तयः, इन्द्रियादिसङ्घातात्मकदेहा यासां ताः । इत्य् अन्तर्बहिस्तद्भावापत्तिर् उक्ता । अबलाः स्त्रियः इति स्त्रीचेष्टानुकरणम् एव युक्तम् इति ध्वनितम् । तथापि तु एव यत्र युष्माकम् उत्कण्ठा अहम् एवासौ तत्तद्विहारनागर इति प्रत्येकं सर्वा मिथो न्यवेदयन्त । कीदृश्यः सत्यः ? कृष्णवद् विहारे विभ्रमो विलासो यासां, कृष्णविहारस्य विभ्रमो भ्रान्तिर् याभ्यो वा तादृश्यः । तन्मयत्वं च प्रेमलीलाभरत्वभावेनैव, न तु अहङ्ग्रहोपासनावेशेनेत्य् आशयेनाहप्रियाः प्रियस्येति । प्रियास् तस्मिन् स्वाभाविकप्रेमवत्यः प्रियस्य स्वस्मिन्न् अपि स्मर्यमाणतादृशप्रेमकस्येत्य् अर्थः । लीलाख्यश् चानुभावोऽयम्प्रियानुकरणं लीला रम्यैर् वेशक्रियादिभिः इत्य् उक्तेः । तथा च प्रयोगःमुहुर् अवलोकितमण्डनलीला, मधुरिपुर् अहम् इति भावनाशीला इति ॥३॥

बृहद्वैष्णवतोषणी  तत्र तदात्मिकत्वम् अभिव्यٌजयतिगतीति । गत्यादिषु उक्तेषु, आदिशब्दाद् विहारविभ्रमौ, उक्तानुवादत्वेन पूर्वोक्ततत्तद्विशेषणान्य् अत्र नोक्तानि । प्रतिरूढलीलाभिर् आविष्टा मूर्तयः, इन्द्रियाङ्गादिसङ्घातात्मकदेहा यासां ता इत्य् अन्तर्बहिस्तद्भावापत्तिर् उक्ता । तथा चोक्तं प्रह्लादेनतद्भावभावानुकृताशयाकृतिः [भा.पु. ७.७.३६] इति ।

अबलाः स्त्रियः इति स्त्रीचेष्टानुकरणम् एव युक्तम् इति ध्वनितम् । तथापि, यद् वा, तापभरेणाशेषबलरहिताः सत्यः, तु एव, अहम् एवासाव् इति प्रत्येकं सर्वाण्य् अवेदयन्त इति विरहविवशतोक्ता लीलाविष्टता वा । तत्र हेतुःतदात्मिकास् तन्मय्यः सत्य इति । तच्छब्देन श्रीकृष्णस् तद्गत्यादयो वा, श्रीकृष्णोऽहम् इति साक्षादनुक्तिर् विरहवैवश्यात् । तदात्मिकत्वाद् एव वा, तन्मयत्वं च प्रेमलीलाभरस्वभावेनैव, न त्व् अभेदज्ٌआनादिनेत्य् आशयेनाहप्रियाः प्रियस्येति । कृष्णेति परमाकर्षकत्वाभिप्रायेण । अन्यत् तैर् व्याख्यातम् ।

यद् वा, अनुकरणम् एवात्रापि ज्ٌएयम् । ततश् च पूर्वश्लोके तदात्मिका इत्य् अनुकरणसम्यक्ता बोधिता । ताम् एव दर्शयतिगतीति । हे अबलाः ! असौ तत्तद्विहारनागवोऽहम् इत्य् एतत् श्रीकृष्णवाक्यम् इति शेषः । तच् च पूर्वं नर्मादिना कदाचित् तेनोक्तम् अस्तीत्य् अत एव ज्ٌएयम् । कुतो वाक्यं न समापितम् ? इत्य् अपेक्षायाम् आहतदात्मिका इति तन्मनस्काः ।

यद् वा, अयम् अनुकरणसम्यक्ताबोधनार्थं पुनर् अपि पूर्ववद् धेतुः । अत एव कृष्णविहारवद् विभ्रमश् चुम्बनालिङ्गनादिचेष्टाविशेषो यासाम् । यद् वा, कृष्णस्येव विहारविभ्रमःविगतो हारो यस्मात् तादृशो विभ्रमो विलासो यासाम् । किं वा, कृष्णविहार इति विशिष्टो भ्रमो याभ्यः, न निश्चेतुं शक्यते कृष्ण एवायं विहरति, ता वा तम् अनुकुर्वन्तीत्य् अर्थः ।

वाक्यासमापने च विरहविह्वलतैव हेतुर् विभाति । अथवा, असौ तत्तत्प्रकारैर् बहुशः श्रीकृष्णेन रमिता या सा अहम् इत्य् अर्थः ।  तदप्रकाशनं वैदग्ध्या विरहविह्वलतयैव वा । तादृशनिवेदने हेतुःतस्मिन्न् अवाच्ये मरणे आत्मा चित्तं यासां ता इति अत्यन्तदुःखेन मुमूर्षया तन् न्यवेदयन्न् इत्य् अर्थः ।  यतः कृष्णविहारैर् विभ्रम उन्मादो यासां तद्विलासस्मरणेन परमविह्वला इत्य् अर्थः ॥३॥

क्रमसन्दर्भः  गतीति । गत्यादिषु प्रतिरूढाः सदृशीभूताः मूर्तय इन्द्रियादिसङ्घातात्मकदेहा यासां ताः । ततश् च चिरात् प्राप्तावधानानां तासाम् अवस्थां वर्णयति ॥३॥

बृहत्क्रमसन्दर्भः  न व्याख्यातम् ।

प्रीतिसन्दर्भः (३२५)  तास् ताः बाहुप्रसारा [भा.पु. १०.२९.४६] इत्य् आदिनोक्तास् तदीयलीला इत्य् अर्थः । पश्चादावेशेन रूपं तदभेदभावनारूपङ्गतिस्मितप्रेक्षणभाषणादिषु इत्य् आदि ।

एवं स्वविलासरूपां लीलाम् उद्भाव्यापि तासां निजो भावो निगूढं तिष्ठत्य् एव, यथा वक्ष्यते यतन्त्य् उन्निदधेऽबरम् [भा.पु. १०.३०.२०] इत्य् अत्र यतन्तीति । अथैतद् अग्रेऽपि कालक्षेपार्थं या लीला याभिर् गातुं प्रवर्तिताः प्रेमावेशेन ता लीला एव तास्व् आविष्टा इति तत्तदनुकरणविशेषे हेतुर् ज्ٌएयः । एतदनुकरणं च प्रायो न लीलाशब्दवाच्यम् । बाल्यादिरूपस्यानालम्बनत्वेनोज्ज्वलरसाङ्गत्वाभावात् । तत्र पूतनादीनां प्रीतिमात्रविरोधिभावानाम् अपि तथा श्रीकृष्णजनन्यादीनां निजप्रीतिविशेषविरोधिभावानाम् अपि चेष्टानुकरणं श्रीकृष्णानुकर्त्रीणां गोपिकानां सखीभिस् तासां विरहकालक्षेपाय तत्तद्भावपोषार्थं कृत्रिमतयिवाङ्गीकृतं, न तु तत्तद्भावेनेति समाधेयम् । केचिच् चैवं व्याचक्षते, पूतनावधलीलास्मरणावेशे सति कासाञ्चित् पूतनानुकरणम् अपि श्रीकृष्णानिष्ठाशङ्कया भयेनैव भवति । यथा लोकेऽपि आत्मनिष्ठाशङ्कया भयोन्मत्तस्य तद्भयहेतुव्याघ्राद्यनुकरणं भवति । ततस् तदनुकरणेऽपि आत्मनीव श्रीकृष्णे प्रीतिर् एवोल्लसति न तु द्वेषः । सा प्रीतिर् यथात्मनि तद्रूपतयैव तिष्ठति तथैव तासां श्रीकृष्णेऽपि स्वभावोचितैवानुवर्तते ।

ततः बद्धान्यया स्रजा काचिद् [भा.पु. १०.३०.२३] इत्य् आदौ श्रीयशोदानुकरणं च तथैव मन्तव्यम् । पूर्वं हि दामोदरलीलास्मरणावेशेन तस्याः श्रीकृष्णभावः । ततश् च वक्त्रं निनाय भयभावनया स्थित्स्य [भा.पु. १.८.३१] इत्युक्तरीत्या श्रीयशोदातो भयम् अपि जातम् । बाल्यस्वभावानुस्मरणेन तदनुकरणं च । ततश् च सैव स्वयम् अन्यां काञ्चीतल्लीलावेशेनैव कृष्णायमानां च बबन्ध । तथापि पूर्ववत् स्वभावोचितैव प्रीतिस् तस्याम् अन्तर्वर्तत एव । सा हि प्रीतिस् तत्तद्भावस्य परमाश्रयरूपा । ततो बहिर् एव तत्तदनुकरणात् श्रीयशोदाभावस्य च मध्ये श्रीकृष्णभावव्यवधानेन निजभावास्पर्शान् न विरोध इति ॥३॥

रसिकाह्लादिनी  तदावेशे जाते सति किं वृत्तम् इत्य् अत आहगतिस्मितेति । प्रियस्य प्रीतिविषयस्य गत्यादिषु प्रतिरूढमूर्तयः प्रतिरूढाः लीलाभिर् आविष्टा देहा यासां ताः । अत एवाबलाः कृष्णग्रहगृहीतत्वात् पारतन्त्र्यम् उक्तम् । यतस् तदात्मिकाः कृष्णाविष्टेन्द्रियदेहा अन्योन्यं कृष्णोऽहम् इति न्यवेदिषुः निवेदितवत्यः ।

ननु भोक्तृभोग्यात्मके भेदे विद्यमाने कथम् अभेदोक्तिर् जातेति चेत्, तत्राहतदात्मिका इत्य् तासां देहेन्द्रियादिषु प्रविष्टस्य श्रीकृष्णस्यैवोक्त्या न तासाम् इति । यथा ज्ٌआनी आत्मसाक्षात्कारे जाते ब्रह्माहम् अस्मि इति वदति । यथा च कर्मसु अस्मिन् कर्मणि त्वं ब्रह्मा भवेत्य् उक्ते स तु ब्रह्मास्मीति वदति । यथा तत्र भावाभेदेनैव व्यवहारः तथात्रापि कृष्णाभेदप्रतीतिः, तथोक्तं

अभेदोक्तिस् त्रिधा दृष्टा ज्ٌआने भक्तौ च कर्मणि ।
अत्राधिकारीस भवेद् यः फलेषु च भेदवान् ॥ इति ।

पुनः कीदृश्यः ? कृष्णविहारविभ्रमाः कृष्णस्यैव विहारः क्रीडा तस्यां विभ्रमो यासां ताः । काचित् कृष्णवद् विहरति, तां दृष्ट्वन्यासां विभ्रमो भवति । तद् उक्तं रसार्णवे

प्रियागमनवेलायां मदनावेशसम्भ्रमात् ।
विभ्रमोऽङ्गदहारादिभूषास्थानविपर्ययः ॥ [र.सु. १.२०३] इति ।

कृष्णगत्यादिषु मूर्तयोऽध्यस्ताः मूरित्षु गत्यादयोऽध्यस्ता एवम् अन्योन्यधर्माभिनिवेशात् विलासस्य पूर्णताविच्युतिश् च जाता । गतिः पादयोः स्मितं मुखे प्रेक्षणं चक्षूंषि भाषणं वाचिकं रूपलक्षणम् एतत् । सर्वेऽपि विभ्रमादयः लीलादयो बन्धा अपि प्रियसम्बन्धिनः संयोगावस्थायां अनुभूताः स्मृतिपथम् अवतीर्णाः सन्तो विपरीता जाताः । रसाधिक्ये स्त्रियः पुरुषत्वम् आपद्यन्ते इति वात्स्यायणः ।

यद् वा, स्वगत्यादिषु प्रियस्य प्रतिरूढमूर्तयः । अर्त एव कृष्णविहारविभ्रमाः कृष्णविहारविभ्रमश् चुम्बनालिङ्गनादिविलासविशेषो यासां ताः । यद् वा, कृष्णस्यैव विहारः विगतस् त्रुटितो हारो यस्मात् तादृशो विभ्रमो विलासो यासां ताः । यद् वा, कृष्णस्यैवायं विहार इति विभ्रमो भ्रान्तिर् याभ्यस् ताः । कृष्ण एवायं विहरति इति परस्परं चेष्टितवत्यः । यतस् तदात्मिकाः तन्मनस्काः असमापितवाक्या एवान्योन्यरसावहम् इति निवेदितव्यः । विरह एव तासां तदात्मिकत्वं कृतवान् इति भावनं ह्य् अभेदज्ٌआनं तासां तात्त्विकं किन्तु प्रेम्णा तस्मिन्न् एव क्षणे तादात्म्यं जाते तात्त्विकं चेद् अभविष्यत् । तदा श्रीकृष्णाविर्भावे जाते तथात्वम् अभविष्यत् । अग्रे वक्षतितं विलोक्यागतं प्रेष्ठं प्रीत्युत्फुल्लदृशोऽबलाः उत्तस्थुर् [भा.पु. १०.३२.३] इति उत्थानं न भवेत् । तथा चोक्तं गीतगोविन्दे

मुहुर् अवलोकितमण्डनलीला ।
मधुरिपुर् अहम् इति भावनशीला ॥ [गी.गो. ६.५] इति ॥३॥

विश्वनाथः  तस्यैवोन्मादस्य प्रौढत्वे सति तासाम् अवस्थाम् आहगतीति । प्रियस्य गत्यादिषु पूर्वोक्तेषु प्रतिरूढा मूर्तयो देहा यासां ताः । आदौ प्रियस्य गतिस्मितादयः । आसां प्रत्येकं मूर्तौ चित्तेन्द्रियादिमय्याम् आरूढाः । ततस् तेषु गतिस्मितादिषु आसां मूर्तिश् च प्रत्यारूढा इत्य् अर्थः ।  ततश् चोन्मादाद् एकीभावे सति असौ कृष्ण एवाहं, किं वा, अहम् एव कृष्ण इत्य् आदि सावधारणां भावानां विहाय असाव् अहं कृष्णोऽहम् इति रसास्वादप्रौढिममयीम् अवस्थां प्राप्य तदात्मिकाः प्राप्तकृष्णतादात्म्याः, न तु अहङ्ग्रहोपासनावशाद् एवेति ज्ٌएयम्, प्रियं प्रियस्य इत्य् उक्तेः । न्यवेदिषुः परस्परं निवेदितवत्यः, न तु वयं व्रजस्त्रियः इति मनाग् अपि का अपि जानन्ति स्मेत्य् अर्थः । तत्र हेतुःकृष्णविहारैः स्मर्यमाणैर् विभ्रम उन्मादो यासां ताः ॥३॥

ओ)०(ओ

॥ १०.३०.४ ॥

गायन्त्य उच्चैर् अमुम् एव संहता
विचिक्युर् उन्मत्तकवद् वनाद् वनम् ।
पप्रच्छुर् आकाशवद् अन्तरं बहिर्
भूतेषु सन्तं पुरुषं वनस्पतीन् ॥

श्रीधरः  किं च, गायन्त्य इति । वनाद् वनान्तरं गच्छन्त्यो विचिक्युर् अमृगयन् । उन्मत्ततुल्यत्वम् आह वनस्पतीन् पप्रच्छुः । भूतेष्व् अन्तरं मध्ये सन्तं पुरुषं बहिश् च सन्तम् इति ॥४॥

वंशीधरः  ताद्रूप्यं प्राप्ता अप्य् अन्यद् अपि किञ्चिच् चक्रुर् इत्य् आहकिं चेति । गायन्त्य इति । तं प्रति दूरान् निजार्तिश्रावणार्थम् । यद् वा, गीतप्रियस्य तस्य तस्ये तेनाकर्षणार्थम् । अमुं श्रीकृष्णम् एव न त्व् अन्यत् किञ्चित् संहिता मिलिताः सम्यग् मार्गणार्थम् अन्योन्यार्त्युपशमार्थं वा । वनस्पतीन् पुष्पं विना फलधारिणः । सर्वव्यापिनः स्थानप्रश्नोऽत्युन्मत्तताम् एवाह

यच् च किञ्चिज् जगद्वस्तु दृश्यते श्रूयते वा ।
अन्तर् बहिश् च तत् सर्वं व्याप्य नारायणः स्थितः ॥ इति श्रुतेः ॥४॥

चैतन्यमतमٌजुषा  संहता एकीभूय वनाद् वनं अन्या विचिक्युः । न केवलं विचिक्युः, पप्रच्छुः । आकाशवत् शून्यम् इव । पृच्छा तु बुद्धिपूर्विका न भवतीति भावः । वनस्पतीन् लक्ष्यीकृत्य अन्तर्बहिर्भूतेषु सन्तम् अन्तर्यामिणं पुरुषम् इव श्रीकृष्णं पप्रच्छुः । पृच्छेर् द्विकर्मकत्वात् । प्रधानकर्म श्रीकृष्णेऽध्याहार्यः ॥४॥

वैष्णवतोषणी  ततश् च चिरात् प्राप्तावधानानां तासां पुनर् उन्मादाख्याम् अवस्थां वर्णयतिगायन्त्य इति । गानम् अत्र गोकुले प्रसिद्धं पूतनावधादिमयम् । तच् च विषजलाप्ययाद् [भा.पु. १०.३१.२] इत्य् आदि वक्ष्यमाणरीत्या स्वरक्षणाभिप्रायेण । उच्चैर् गानं तु तं प्रति दूरान् निजार्तिश्रावणार्थम् । किं वा, गीतप्रियस्य तस्य तेनाकर्षणार्थं । किं वा, आर्तिभरस्वभावाद् एव अमुम् एवेति । यद्यपि त्यागेन परमदुःखोऽसौ, तथापि तम् एवेत्य् अर्थः । गणयति गुणग्रामं भ्रामं भ्रमाद् अपि नेहते [गी.गो. २.९] इत्य् आदिवत् । संहता अन्योन्यं मिलिताः सत्यः सर्वत्र सम्यङ्मार्गणार्थम् । किं वा, सख्येनान्योन्यम् आर्त्युपशमनार्थम् । किं वा, आर्तिविशेषस्वभावाद् एव । गानान्वेषणयोर् यौगपद्यम् इदं गायन्त्य एव भ्रमन्ति, मध्ये मध्ये तु पृच्छन्तीत्य् अर्थः । वनस्पतीन् प्रति प्रश्ने हेतुःउन्मत्तकवद् इति । स्वार्थे कन् । तेन केशाद्यसंवरणं व्यज्यते पुरुषं सर्वान्तर्यामिरूपम् अपि । अत एवाकाशवद् भूतेष्व् अन्तरं बहिश् च व्याप्य सन्तं पप्रच्छुः । निजप्रेमावलम्बनकेवलनरलीलारूपेणैव तस्य तत्प्रश्नविषयत्वाद् इति भावः ।

यद् वा, अहो बत तासाम् इदं सर्वं किम् अरण्यरुदितम् एव जातं ? नेत्य् आहआकाशेति । वक्ष्यते च स्वयम्मया परोक्षं भजता [भा.पु. १०.३२.१९] इति ।

यद् व, पुरुषं स्वनायकं पप्रच्छुः । तं च भूतेषु प्राणिषु स्थावरजङ्गमेषु आकाशवद् अन्तरं बहिश् च सन्तं साक्षाद् इव सत्तया स्फुरन्तं पप्रच्छुः । तादृशज्ٌआनस्फूर्तिश् च तासां प्रेमविवर्तविशेषाद् एववनलतास् तरव आत्मनि विष्णुं व्यٌजयन्त्य इव पुष्पफलाढ्या [भा.पु. १०.३५.९] इतिवत् । तत्र बहिःस्फूरणं दूरतः अन्तस् तु निकटात् । तत्र च सत्य् उन्मादेनैवानिनिद्रियेष्व् अपि वनस्पतिजातिषु प्रश्नो योग्य इति भावः ॥४॥

बृहद्वैष्णवतोषणी  न चैवं केवलम् अनुकरणं लीलाविष्टता वा, किन्तु विरहविह्वलाः सत्य इतस् ततोऽन्वेषयन्त्यः पुरो दृश्यमानात् सर्वान् एवापृच्छन्तीत्य् आहगायन्त्य इति । उच्चैर् गानं तं प्रति दूरान् निजार्तिश्रावणार्थम् । किं वा, गीतप्रियस्य तस्य तेनाकर्षणार्थं । किं वा, आर्तिभरस्वभावाद् एवम् एवेति । यद्यपि त्यागेन परमप्रदत्वेन च तद्गानादिकं न युज्यते, तथापि अमुम् एवेति तदानीम् अपि तदेकप्रियत्वम् ।

किं वा, तदेकगानशीलत्वम् उक्तम् । संहता अन्योन्यं मिलिताः सत्यः सर्वत्र सम्यङ्मार्गणार्थम् । किं वा, सख्येनान्योन्यम् आर्त्युपशमार्थम् । किं वा, आर्तिविशेषस्वभावाद् एव । वनस्पतीन् प्रति प्रश्ने हेतुःउन्मत्तकवद् इति । स्वार्थे कुत्सायां वा कः । तेन केशाद्यसंवरणं ध्वन्यते । तत्रान्वेषणे प्रश्ने च विचाराभावेनाभिनिवेशोऽपि निरस्तः । अन्यथा वृक्षेषु प्रश्नानुपपत्तिः । वनाद् वनम् इति प्रतिवनेऽन्वेषानेनेतस् ततो बहुलपरिभ्रमणं तेनानेककालम् अन्वेषणम् अपि सूचितम् । आकाशो यथा बहिर् अन्तर् व्याप्यास्ते तथा भूतेषु सर्वजीवेषु पुरुषं पुरुषरूपेणान्तरम् अन्तर्भै च्च व्याप्य सन्तम् । यद् वा, भूतेसु प्राप्तेषु कुٌजादिषु अन्तर् बहिश् च स्वनिकटे सन्तम् अप्य् उन्मादाद् एव वृक्षादीन् पप्रच्छुः ।  

यद् व, पुरुषं निजस्वामिनम् इति तादृशे प्रश्ने मार्गणे च हेतुः । यद् वा, अहो बत सर्वत्र सन्तम् अपि स्वयं तथा ज्ٌआयमानम् अपि विरहजप्रेमार्तिभरेण वृक्षान् अपि ताः पृष्टवत्य इति स्वयम् अपि तादृशाप्य् आहआकाशेत्य् आदि । अर्थः स एव । अहो शृणु प्रेमार्त्वैवश्यमाःआत्म्यम् इति भावाह् ॥४॥

क्रमसन्दर्भः  गायन्त्य इति । गानम् अत्र गोकुलप्रसिद्धं पूतनावधादिमयं गानान्वेषणयोर् यौगपद्यम् इदं गायन्त्य एव भ्रमन्ति मध्ये मध्ये तु पृच्छन्ति पुरुषं सर्वान्तर्यामिरूपम् अपि, अत एवाकाशवत् भूतेष्व् अन्त्रं बहिश् च व्याप्य सन्तम् अपि पप्रच्छुः । तत्र हेतुःअमुं तासु तु निजप्रेमालम्बनरूपेणैव स्फुरन्तम् इत्य् अर्थः ।  यद् वा, पुरुषं स्वनायकं पप्रच्छुः । तं च भूतेषु प्राणिषु आकाशवद् अन्तरं बहिश् च व्याप्य सन्तं पप्रच्छुः । तस्य तत्र तत्र सत्तां पप्रच्छुर् इत्य् अर्थः ।  किञ्चित् प्रतिबिम्बं पृच्छन्तं पृच्छन्तीतिवत् । तादृशज्ٌआनं च तासां प्रेम्णा तत्र तत्र स्फूर्तेर् एववनलतास् तरव आत्मनि विष्णुं व्यٌजयन्त्य इव पुष्पफलाढ्या [भा.पु. १०.३५.९] इतिवत् ॥४॥

बृहत्क्रमसन्दर्भः  अथ तास् ता चेष्टा हृदि कृत्वैव तस्थुर् इति न, अपि तु तद्गानपूर्वकं वनाद् वनं च विचारयामासुर् इत्याहगायन्त्य उच्चैर् इत्य् आदि । उच्चैर् इति कदाचिद् दूरे वा गतो वर्तत इत्य् आशङ्क्य उच्चैर् गानम् । अमुं श्रीकृष्णं संहता एव मिलिता एव कदाचिद् आत्ममध्ये कापि वियुज्येतेति उन्मत्तकवत् उन्मत्तिका इव, अनुकम्पायां कन्, न केवलं विचिक्युः, पप्रच्छुश् च । प्रच्छि द्विकर्मकः । तत्रामुं श्रीकृष्णम् इति मुख्यं कर्म । भूतेष्व् आकाशवत् । अन्तरम् अन्तरे बहिर् बाह्ये च सन्तं पुरुषम् आत्मानम् इति गौणं कर्म । तत्र प्रष्टव्यान्तराभावात् तां लक्षीकृत्यैव पपरच्छुर् इत्य् अर्थः ।  भूतेसु सन्तम् इति भूतं लक्ष्यीकृत्येत्य् आयाते वनस्पतीन् इति वनस्पतीन् प्रतीत्यर्थः । तेन गानं कर्म अमुम् इति गौणं कर्म, पुरुषम् इति वनस्पतीन् इति कर्मप्रवचनीयार्था द्वितीया । वनस्पतीन् प्राप्येति वार्थः । हारम् इत्य् उक्ते पिधेहीत्य् आदि क्रियाध्याहारेणान्वयबोधात् ॥४॥

प्रीतिसन्दर्भः (३४५)  उन्मादो हृदयभ्रान्तौगायन्त्य उच्चैर् अमुम् एव संहता इत्य् आदि । स्पष्टम् ॥४॥

रसिकाह्लादिनी  तादात्म्यापन्नानां सञ्चारिभावोदयेन दिव्योन्मादकृतं चेष्टितम् आहगायन्त्य इति । संहता अन्योन्यमिलिताः सत्यो वनाद् वनं गच्छन्त्य इतस् ततो विचिक्युर् अमृगयन् । यस् त्व् अन्तर्धानेन दुःखदवत् प्रतीयमानस् तम् अमुम् एव उच्चैर् गायन्त्यः । दूरं गतम् इति मत्वा निजार्तिज्ٌआपनार्थम् उच्चैर् गानम् । यद् वा, कीर्तिः गायकेष्व् अति प्रीतियुक्तत्वात् तस्येत्य् उच्चैर् गानम् उन्मत्तवत् स्वार्थे कप्रत्ययः । निजाङ्गावगुण्ठनविस्मृतिपूर्वकम् अन्वेषितवत्यः । न केवलम् अन्वेषणम् अपि तु पृष्टवत्योऽपि । तद् उक्तं रसार्णवे

उन्मादश् चित्तविभ्रान्तिर् वियोगाद् इष्टनाशतः ।
वियोगजे तु चेष्टाः स्युर् धावनं परिदेवनम् ॥
असम्बद्धप्रलपनं शयणं सहसोत्थितिः ।
अचेतनैः सहालापो निर्निमित्तस्मितादयः ॥ [र.सु.आ. २.४५४६] इति ।

उन्मत्तस्यैव तासाम् आचरितम् आहआकाशवत् । बहिर् अन्तरम् एकरूपम् एव सन्तं पुरुषं पूर्षु शयनाद् अन्तर्यामिनम् । अत एव वनस्पतीन् महतो वृक्षान् पप्रच्छुः । अहो अमी देववर [भा.पु. १०.१५.५] इत्य् आदिना श्रीकृष्णोक्तं स्मृत्वा तेषु स्नेहातिशयस्य दृष्टचरत्वात् । वृक्षेषु प्रश्नः भूतेषु जङ्गमेषु बहिर्इन्द्रियव्यापारयुक्तेषु बहिः सन्तं बहिर्इन्द्रियवृत्त्यापरोक्षम् उपलभ्य मानत्वात् । स्थावरेषु अन्तरं सन्तं यतः पुरुषं तेष्व् अन्तर् एव निविष्टं एते निधि पालका इव प्रत्यक् वृत्तय इति सम्भाव्य पप्रच्छुर् इति । यद् वा, आकाशवत् शून्यवत् उन्मादाः पप्रच्छुर् इति । यद् वा, भूतेषु स्थावरजङ्गमेषु अन्तरं सन्तं वनस्पतीन् बहिः पृच्छवत्य इति । उन्मादाद् एवात्मविवेकशून्याः । जङ्गमान् पृष्ट्वा स्थावराणि पृच्छन्ति स्मेत्य् अर्थः ॥४॥

विश्वनाथः  यदा च स तासाम् उन्मादः स्वप्रौढिमानं विहाय मन्दीबभूव । तदा ता अर्धबाह्यानुसन्धानवत्यो यथा चेष्टन्ते स्म तद् वर्णयतिगायन्त्य इति । कान्तविच्छेदेन दुःखिन्यो वयं व्रजस्त्रियस् तम् अन्वेषयाम इति बाह्यानुसन्धानम् । संहता मिलिता वनाद् वनं गच्छन्त्यः । उन्मत्तकवत् ईषद् उन्मत्ता इव । अल्पार्थकप्रत्ययः । पुरुषं श्रीकृष्णम् । वनस्पतीन् पप्रच्छुर् इत्य् उन्मादलक्षणम् ।

ननु सर्वमुख्यया वृन्दावनेश्वर्या सह कृष्णस् तदा सुखेन रमते एवेति जानीमः । किन्तु, तद्विरहोन्मत्तानाम् आसां गोपीनाम् उन्मादप्रश्नादिकं स जानाति न वेत्य् अतो विशिनष्टिभूतेषु सर्वेष्व् अन्तरं बहिश् चाकाशवद् व्याप्य स्थितम् । तेन कृष्णस्वरूपस्यापरिच्छिन्नत्वेऽपि सर्वगतत्वात् तासां प्रश्नादिकं तत्र तत्रैवालक्ष्यमाणः शृणोत्य् एवेइत् द्योतितम् ॥४॥


ओ)०(ओ

॥ १०.३०.५ ॥

दृष्टो वः कच्चिद् अश्वत्थ प्लक्ष न्यग्रोध नो मनः ।
नन्दसूनुर् गतो हृत्वा प्रेमहासावलोकनैः ॥

श्रीधरः  तत् प्रपञ्चयति नवभिःतत्र महत्त्वाद् एते पश्येयुर् इत्य् आशयाश्वत्थादीन् पृच्छन्तिदृष्ट इति । प्रेमहासविलसितैर् अवलोकनैर् अस्माकं मनो हृत्वा चोर इव गतो वो युष्माभिः किं दृष्ट इति ॥५॥

वंशीधरः  तत् प्रश्नवृत्तम् । तत्र वनस्पतिषु । एतेऽश्वत्थादयो महत्त्वाद् अच्युतत्वाद् दूरदर्विन इति । यद् वा, विष्णुब्रह्मरुद्राणां क्रमेणाधिष्ठानान्य् एतेऽतोऽपि महान्त इति । अश्वत्थम् उद्दिश्याहुःन मया दृष्ट इति चलदलतया तच् चेष्टिताध्यवसानात् । श्वोऽपि न स्थास्यतीति निर्वेदाच् च । युक्तम् उक्तम् । अक्षिरहितेनानेन कथं दृश्य इति परस्परम् अक्षिमन्तम् उद्दिश्याहुःप्लक्षेति । प्रकृष्टे अक्षिणी यस्येत्य् अकारस्य पूर्वरूपत्वं शकध्वादित्वात् । रलयोर् ऐक्याच् च सिद्धम् । अथ पश्यन्न् अपि वागिन्द्रियाभावाद् वक्तुं न शक्नोत्य् अतस् तद्वन्तं वटम् अध्यमस्याहुःनवपल्लवान्य् अस्य जिह्वातुल्यानीति ज्ٌएयम् । मनसो रत्नत्वम् । हृत्वेतिन चोरं युष्मान् साधून् पृच्छामेति ॥५॥

चैतन्यमतमٌजुषा  न व्याख्यातम् ।

वैष्णवतोषणी  वो युष्माभिः प्रत्येकं पृथक् सम्बोधनं श्रीकृष्णप्रियत्वेनादरात् । ननु किमर्थम् असौ युष्माभिः पृच्छ्यते ? तत्राहुःनो मनो हृत्वा गत इति । हृत्वेति मनसो रत्नत्वं व्यज्यते । अतो नास्टोद्देशित्वेनागतास् तं चौरं साधून् युष्मान् पृच्छाम इति भावः । अत एव दुःखेन साक्षात् तन्नामोक्तिर् अपि साक्षात् श्रीकृष्णनामानुक्तिस् त्व् ईर्ष्ययापि । अपिशब्दाच् चोरस्य नाम्नोऽग्राह्यत्वेन सूचकस्यापि तद् भवेद् इत्य् उक्तेः । कच्चित् प्रश्ने । भवद्भिर् दृष्टे सति साच्याम् एव दिशि विहरतीति समाश्वासम् आसाद्यान्वेषयाम इति भावः ॥५॥

बृहद्वैष्णवतोषणी  वो युष्माभिर् युष्मदीयो वा । सम्बन्धज्ٌआपनं तद्दर्शनसम्भावनार्थम् । ततः स्नेहेन कथनाय च । यद् वा, प्रेमभरस्वभाव एवायं, येन निजभावोऽन्यं स्वसदृशं लक्ष्यीकृत्योच्च्यत इति प्रत्येकं पृथक् सम्बोधनं, वैष्णवत्वेनादरात् । तत्राश्वत्थस्य विष्णुविभूतित्वेन वैष्णवत्वं प्रसिद्धम् एव । वटे वटे च मां विद्धि इत्य् अर्जुनं प्रति भूतलवर्ति मुख्यश्रीमूर्तिप्रसङ्गे श्रीभगवदुक्तेः । न्यग्रोधस्य च तथा । तयोः साहचर्येण प्लक्षस्यापि श्रीविष्णुशिवब्रह्मणां क्रमेण ते अधिष्ठानानीति केचित् । यद्यपि विरहविह्वलतयोन्मत्तवत्तान् प्रति प्रश्नात् तादृशाभिप्रायो न घटते, यश् चासौ कुत्र कुत्रापि श्रीस्वामिपादैर् व्याख्यातोऽस्ति, स तु निवृत्तिपरेयं पञ्चाध्यायीति व्यक्तीकरिष्यमाण इति स्वप्रतिज्ٌआनुसारेणैव, न च श्रीगोपिकाभावानुसारेण । अतः केवलं पुरतो दृश्यमानान् प्रत्येकं प्रश्नः । तथापि पूर्वापरवाक्यसङ्गत्यर्थं तेषां व्याख्यानुसारेणैव किञ्चिद् उल्लिख्यते, नन्दसूनुर् इति निजस्वामिनं प्रति तथैवोक्त्युपपत्तेः । किं वा, रसिकताद्यभिप्रायेण । एवम् अग्रेऽपि ।

ननु किमर्थम् असौ युष्माभिः पृच्छ्यते ? तत्राहुःनो मनो हृत्वा गत इति । हृत्वेति मनसो रत्नत्वं ध्वन्यते । अतो नास्टोद्देशित्वेनागतास् तं चौरं साधून् युष्मान् पृच्छाम इति भावः । कच्चिद् इति प्रश्नात् । तर्हि कथ्यताम् इति शेषः । विरहविह्वलतया वाक्यसमाप्त्यसम्भवात् । ततश् चात्रैव यत्नात् सम्यग् अन्वेषयामः । किं वात्र भवद्भिर् दृष्टे सत्य् अनुमीयते । सोऽत्र निकटेऽस्तीति तथाप्य् आश्वस्ताः प्राणान् निरुध्य रक्सेमेति भावः । यद् वा, उन्मत्तकवद् इत्य् उक्तेर् अत्यन्तार्तिविवशतया प्रत्युत्तरापेक्षाद्यसम्भवात् तथैव वाक्यसमाप्तिर् इति ज्ٌएयम् । एवम् अग्रेऽपि ॥५॥

क्रमसन्दर्भः  नन्दसूनुर् इति स्वविश्वासे हेतुः तथापीत्य् अर्थः ॥५॥

बृहत्क्रमसन्दर्भः  तद् एव प्रपञ्चयतिदृष्टो व इत्य् आदि । अश्वत्थप्लक्षन्यग्रोधा वनस्पतयः तैर् अपुष्पाद् वनस्पतिर् इति तथा कारणं विनापि फलवत्त्वेऽमी भाग्यभाज एव तदवश्यम् एभिर् दृष्टोऽसाव् इन्त्य् आशयेन तान् एव प्रथमं पप्रच्छुः । ननु तत्पृच्छया किं व इत्य् अत आहुः । नोऽस्माकं मनो हृत्वा गत इति चेद् भवत्यो बह्व्यः, स त्व् एकः । कथम् अहार्षीद् इत्य् आहुःनन्दसूनुः नन्दस्य व्रजराजस्य पुत्रः तेनासौ वलीभवतीत्य् अर्थः । केन साधनेनापहृतं वो मनः ? तत्राहुःप्रेमहासावलोकनैर् अस्माकम् अन्तर् अन्तस्थं मनो बहिर् आकृष्येत्य् अर्थः ॥५॥

रसिकाह्लादिनी  एवं सामान्यतः प्रश्ने उन्मत्ततुल्यत्वम् उक्ताः । इदानीं ततः ताम् अगृहीत्वा पृच्छतिदृष्ट इति । एते हि वैष्णवाः श्रीकृष्णं श्रुत्वा यथार्थं कथयिष्यन्तीति मनसि विचिन्त्य पृच्छन्ति । भो अश्वत्थ भो प्लक्ष भो न्यग्रोध अश्वत्थस्य भगवद्विभूतित्वात् अश्वत्थस्य सर्ववृक्षाणाम् इत्य् उक्तत्वात् । प्लक्षस्यापि रुद्रविभूतित्वात् । बटस्यापि ब्रह्मविभूतित्वात् । यद्यपि व्रजदेवीनाम् इदम् अनुसन्धानं नास्ति, तथापि उपनिषद्रूपाणां पूर्वसंस्कारवशाद् उक्तिर् अनुसन्धेया । वो युष्माभिर् दृष्टः कच्चिद् इति कोमलप्रश्ने । यद् वा, वो युष्माकं प्रभुः सम्बन्धवान् । ननु दृष्टश् चेत् तर्हि तेन किं ? तत्राहुःप्रेमहासावलोकनैः प्रेम्णान्तः प्रवेशः हासावलोकनाभ्यां हरणम् । अत एव न तस्य किञ्चिद् अप्य् अशक्यम् इति भावः । न हि गोप्यं हि साधूनाम् इति प्रसिद्ध्या युष्मान् पृच्छामः भवद्भिर् अकथितान्य् अत्र गत्वान्यान् प्रक्ष्याम इति ॥५॥

विश्वनाथः  प्रश्नं प्रपञ्चयति नवभिः । तत्राप्य् अत्युच्चतरत्वाद् एनं दूरवर्तिनम् अपि तम् अवश्यं पश्येयुर् इति सम्भाव्य पृच्छन्तिदृष्ट इति । प्लक्षः पीलुखन्वु इति ख्यातः न्यग्रोधो बटः । किमर्थं पृच्छथ ? इति तेषाम् अपि प्रश्नम् आशङ्क्याहुःनन्दस्य साधोः सूनुर् अपि नोऽस्माकं नेत्रद्वारतोऽन्तः मनो हृत्वा गतः । प्रेम्णः सर्वलोकोन्मादकेन महामोहनौषधविशेषेण सहितैर् हासावलोकनैः प्रेषितैर् भृत्यैर् अस्माकं नेत्रद्वारतोऽन्तःकरणम् अन्तः पुरं प्रवेशितैर् मनोरत्नं चौरयित्वा पलायित इत्य् अर्थः । क्षणं स्थित्वा अहो किम् एताभिः क्षुद्राभिर् इत्य् अस्मान् अवजानन्तः स्तब्धा अभी प्रत्युत्तरं न ददते तद् अलम् एतैः क्षुद्रफलैः परोपकारधर्मानभिज्ٌऐर् अप्रफुल्लैः अशुद्धान्तःकरणैर् इति तान् विहायान्यत्र गताः ॥५॥

ओ)०(ओ

॥ १०.३०.६ ॥

कच्चित् कुरवकाशोकनागपुन्नागचम्पकाः ।
रामानुजो मानिनीनाम् इतो दर्पहरस्मितः ॥

श्रीधरः  महान्तः स्वपुष्पैर् बहूपकारिणश् चेति कुरवकादीन् पृच्छन्तिकच्चिद् इति । हे कुरवकादयः, दर्पहरं स्मितं यस्य स इतो गतः कच्चिद् दृष्ट इति ॥६॥

वंशीधरः  कौ रवओ यस्य स तथानेनायं शब्दवान् वदिष्यतीत्य् आहुःहे कुरवकेति । अन्या ऊचुःअयं कु ईषद् रवो भ्रमराणां यत्रेति भ्रमरा अप्य् अत्र नो यान्ति । यद् वा, कुशब्दत्वाच् छोकवृद्धिकरोऽतोऽशोकं शोकनाशकं पृच्छत । नायं वक्तुं क्षमः । नाम त्व् अस्य जन्मशीलवर्करस्याज इव ज्ٌएयम् ।  नागः नागकेसरः । केसरोपलक्षितपक्ष्मवत्त्वाद् अयं सचक्षुर् अनेनावश्यं दृष्टः । अन्या ऊचुःअयम् अस्माद् अपि तुङ्गः पुन्नागो दूरदर्शी वदिष्यतीत्य् अयम् । तदितरा ऊचुःहसत्य् अयं पुष्पव्याजेन । दृष्टोऽनेन युष्मच्चोर इति । रामो यथा मत्तस् तथा सोऽपीत्य् आहरामानुज इति । मानिनीनां वयोरूपादिभिर् जातमानानाम् अस्माकं तदैवाकस्मिकपवनेन चालिताग्रशाखांस् तान् आलक्ष्याहुःअहो शिरोधूननेन वयं न जानीम इति ब्रुवत एते ॥६॥

चैतन्यमतमٌजुषा  न व्याख्यातम् ।

वैष्णवतोषणी  महत्तमत्वाद् एतेऽस्मान् क्षुद्राः प्रत्यवज्ٌअया नूनं न कथयेयुर् इति मत्वान्यान् पृच्छन्तिकच्चिद् इति । कुर्वकः शोणोऽम्लानः नागो नागकेसरः । किम् इतो गतः ? यद् वा, अत्रान्तर्हितो वर्तते पूर्वं दृष्ट इति पृष्टम् । अधुना त्व् इत इति दूरतोऽपि दर्शनं सम्भवेत् । तथापि न सुलभः स्याद् इति निकटागतस्य सतोऽत्रैव तत्पदान्य् अन्विष्य तैश् च तम् अन्वेषयाम इति भावः । गत इति च पाठे बहुत्र, तन्मते टीकायाम् इत इत्य् अध्याहृत्य व्याख्यातम् । रामनुज इति नन्दसूनुर् इतिवत् ।

ननु मानिनीनां युष्माकं कथं तेन मनो हृतम् ? तत्राहुःमानिनीनाम् इति । तासां दर्पहरं स्मितम् अपि यस्य तादृशोऽपीति तस्याविमृश्यकाकारित्वं च ध्वनितम् । दर्पो गर्वः । तदानीम् एव तत् कृतेन कपटस्मितेन मानमयगर्वो हृतः । अत एवान्वेषयाम इति तथा तादृशमहामोहनस्य विच्छेदेन क्षणम् अपि जीवितुं न शक्नुम इत्य् अतः पृच्छाम इति भावः ॥६॥

बृहद्वैष्णवतोषणी  महत्तमत्वाद् एतेऽस्मान् क्षुद्राः प्रत्यवज्ٌअया न नूनं कथयेयुर् इति मत्वान्यान् पृच्छन्तिकच्चिद् इति । कुर्वकः शोणोऽम्लानः । नागो नागकेसरः । किम् इतो गतः ? यद् वा, अत्र वर्तमाने पूर्वं दृष्ट इति पृष्टम् । अधुना त्व् इत इति दूरतोऽपि दर्शनं सम्भवेत् । तथापि न सुलभः स्याद् इति निकटागतस्य सतोऽत्रैव तत्पदान्य् अन्विष्य तैश् च तम् अन्वेषयाम इति भावः ।

ननु मानिन्यः कथं तं पृच्छत ? तत्राहुःमानिनीनाम् इति । तत्स्मितमात्रेणैव मानो न तिष्ठेत् । केवलम् आत्मनो वैदग्धीविशेषेण तेनैवास्माकं मानो जनितो, न तत्रास्माकम् अपराध इति । किं वा, तदानीम् तत्स्मितेन मानो हतः । अत एवान्वेषयाम इति । किं वा, तादृशमहामोहनस्य विच्छेदेन क्षणम् अपि जीवितुं न शक्नुम, इत्य् अतः पृच्छाम इति भावः ॥६॥

क्रमसन्दर्भः  इत इति इण धातोर् निष्ठाप्रयोगः मानिनीनां दर्पहरस्मित इति यश् च तादृशोऽपि गत इत्य् अविमृश्य कारित्वं तस्य व्यٌजितम् ॥६॥

बृहत्क्रमसन्दर्भः  हे सख्यः ! एभिर् असौ न दृष्ट एव । तेषां कुसुमाभावात् समीपं स नायात् । तेन सुकुसमानेव तरून् पृच्छाम इत्य् आहुःकच्चिद् इत्य् आदि । कच्चित् प्रश्ने । के कुरवकादयः ! रामानुजो दृष्ट इत्य् आध्याहार्या पूर्व एव वावर्तनीयः । तस्यैवं कार्यम् अयुक्तं किम् ? तद् आहुःमानिनीनाम् अस्माकं दर्पहरणम् इति । यत इत्य् आहुःमानिनीनां दर्पहरः स्मृतः ॥६॥

रसिकाह्लादिनी  तत्रोत्तरप्राप्यात्मानम् अवज्ٌआतम् इति मत्वा एते क्षुद्राः सद् सेव्य फलाः किइं ज्ٌआस्यन्तीत्य् अवज्ٌअयान्यत्र गत्वा सुगन्धपुष्पात् कुरवकादीन् पृच्छन्ति । एते कुरवकादयः पञ्च कामबाणा द्रवपुष्पसम्पन्नाः । एतेषां पुष्पावचयनं कुर्वन् दृष्टो भविष्यतीति सम्भाव्यम् आहुःहे कुरवक ! हे अशोक ! हे नागकेशर ! हे पुन्नाग ! हे चम्पक ! भवन्तः परोपकारस्वभावाः सर्वान् सुरभीकुर्वतस् तिष्ठन्ति । वो दृष्टः कच्चिद् इति प्रश्ने । कं पृच्छथ ? इति चेत् तत्राहुःरामानुजो गत इति साक्षान् नामानुक्तिः प्रियत्वाद् ईर्ष्यया वेति ।

ननु, युष्माकं किं हृतम्, अथ च भवत्यो मानिन्यः कथं पृच्छथ ? इति चेत् तत्राहुःदर्पहरस्मित इति । दर्पो गर्वस् तं हरति स्मितं यस्य । दर्पम् एव सर्वस्वं हृत्वा गतः । गर्वमूलको मानः, गर्वे गते स्वत एव मानहानिर् जाता तदर्थं पृच्छते दृष्टश् चेत् तर्हि कथयतेति । गर्वलक्षणं रसार्णवे

ऐश्वर्यरूपतारुण्यकुलविद्याबलैर् अपि ।
इष्टलाभादिनान्येषाम् अवज्ٌआ गर्व ईरितः ॥ [र.सु. २.२५] इति ।

यत् तु प्रेमानुबन्धेन स्वातन्त्र्याद् धृदयङ्गमम् ।
बध्नाति भावकौटिल्यं सोऽयं मान इतीर्यते ॥ [र.सु. २.११२] इति ॥६॥

विश्वनाथः  पुष्पोद्यानं प्रविश्याहो सत्यम् एव एते शुद्धान्तःकरणाः प्रष्टव्याः यद् अहो स्वमकरन्दैर् मधुव्रतान् अतिथीन् सेवन्ते इति वृक्षान् आसाद्याहुःकच्चिद् इति । कुरुवकः शोणोऽम्लानः । नागो नागकेशरः । कच्चिद् गतः, किं वा, कच्चिद् इहैव निह्नुत्य स्थितो वेति भावः ।

ननु, किमर्थं पृच्छथ ? इत्य् आशङ्क्याहुःमानिनीनां मानधनानाम् अस्माकं दर्पं मानं हरति स्मितं यस्येति वयं निर्धनीकृता एवाभूमेति भावः । तदैवाकस्मिकेन पवनेन चालिताग्रशाखांस् तान् आलक्ष्याहो शिरोधूननेन वयं न जानीम इति ब्रुवते, तद् अलम् अमीभिः कठोरैः पुरुषजातिभिर् इत्य् अन्यतो जग्मुः ॥६॥

ओ)०(ओ

॥ १०.३०.७ ॥

कच्चित् तुलसि कल्याणि गोविन्दचरणप्रिये ।
सह त्व् आलिकुलैर् बिभ्रद् दृष्टस् तेऽतिप्रियोऽच्युतः ॥

श्रीधरः  अलिकुलैः सह त्वा त्वां बिभ्रत् तवातिप्रियस् त्वया किं दृष्ट इति ॥७॥

वंशीधरः  हे सख्यः ! इयम् अत्यातिप्रिया तुलसी । तद् एनां मिलित्वैवाग्रे गतोऽत इयं प्रष्टव्येति प्राहुः तुलं तौल्यं स्यति दूरीकरोतीति तुलसी । यया तुल्यान्या नेति भावः । स्यतेर् औणादिको डट् जल्प्यः । दर्शस्पर्शादिनैव सर्वकल्याणकरी त्वम् असि । तत्र हेतुःगोविन्दचरणप्रियेति । यथान्योऽपि गोविन्दप्रियो दर्शनादिना लोकं पुनात्

मद्भक्तदर्शनाद् अर्चनाद् वदनाद् अपि ।
महापातकयुक्तोऽपि भवेत् कल्याणभाजनम् ॥ इत्य् आदिपुराणात् ।

अच्युत इति । वस्तुतस् तस्य स्त्रीषु रागाभावम् आहेति ॥७॥

चैतन्यमٌजुषा  न व्याख्यातम् ।

वैष्णवतोषणी  एते पुरुषजातित्वेन प्रायः श्रीकृष्णपक्षग्राहिणोऽस्माकं मानं विज्ٌआयासूयया न किल कथयेयुर् इति स्त्रीजातित्वेनात्मपक्षग्राहिणीं मन्यमानाः शश्वत् दृष्टतत्प्रीत्यनुमितसौभाग्यविशेषेण च तस्याः श्रीकृष्णदर्शनं सम्भाव्य श्रीतुलसीं पृच्छन्तिकच्चिद् इति । कल्याणि ! हे जगन्मङ्गलकारिणि ! परमसौभाग्यवतीति वा । अत्र हेतुर्गोविन्देति । गोविन्दो गोकुलेन्द्रः तच्चरणप्रिया त्वं श्रीर् यत्पदाम्बुज इत्य् आदिवत् । यद् वा, चरणशब्दोऽत्रादरमात्रव्यٌजकः आचार्यचरणा वदन्तीतिवत् । आदरश् चाधुना दैन्येनहे गोकुलेन्द्रप्रिये इत्य् अर्थः । इति तस्यागमनावश्यकत्वं विवक्षितम् । तत्प्रियत्वे हेतुःसहेति । न च तत्र तवान् अवधानं सम्भवेत् । यतस् तेऽतिप्रिय इति श्लेषेणातिकान्तप्रियान् अस्मद्विधान् इत्य् अपि ध्वनितम् । अलिकुलैः सह इति तस्याः साद्गुण्यं दर्शितम् । अलीनाम् अप्य् अन्वार्यत्वसूचनात् । यद् वा, अतिप्रियत्वम् एव विवृतं, तत् प्रियत्वेनैव ते शिलीमुखा अपि न निवार्यन्त इति सूचनात्, तथा मत्तानां तेषां झङ्कारेण निह्नुवासम्भवत्वं च सूचितम् । अतोऽवश्यं त्वदन्तिकम् आगतस् त्वया दृष्ट इति भावः । अच्युत इति श्लेषेण कदापि त्वत्तो न विच्युतो भविष्यतीति तद् एव दृढीकृतम् ॥७॥

बृहद्वैष्णवतोषणी  एते पुरुषजातित्वेन श्रीकृष्णसेवका अस्माकं मानं विज्ٌआयासूयया न किल कथयेयुर् इति निजसखीम् इव मन्यमानाः सौभाग्यविशेषेण च सन्दर्शनं सम्भाव्य श्रीतुलसीं पृच्छन्तिकच्चिद् इति । कल्याणि ! हे जगन्मङ्गलकारिणि ! परमसौभाग्यवतीति वा । तत्र हेतुःगोविन्दस्य गोकुलेन्द्रस्य निजाशेषमाधुर्यं प्रकटनपरस्य भगवत्गश् चरणौ प्रियौ यस्यास् तत्सम्बोधनम् । तयोः प्रिये वेति महालक्ष्मीतोऽप्य् अधिकसौभाग्यं सूचितम् । बहुलप्रयासेन लक्ष्मीकाम्यरजसस् तत्राप्य् अशेषभगवत्ताभिव्यٌजकस्य श्रीकृष्णस्य चरणयोः स्वतः प्रियत्वात् । अब्जादिरूपकाप्रयोगस् तत्प्रियत्वेनेर्ष्यया । अतोऽलिकुलैः सह वर्तमानाम् अपि त्वां बिभ्रत् पूर्वम् एव वैजयन्त्यन्तर्गतत्वेनाधुनैव वावचित्य मालादिरूपेण धारयन् । अत एव तवातिप्रियत्वेन त्वया दृष्टोऽसि कञ्चित् ? अलिकुलैर् इति तस्याः सदा मकरन्दमयत्वं, तेन च सदैवापरित्याज्यत्वम् । तथा मत्तानां तेषां झङ्कारेण निह्नुत्यसम्भवत्वं च सूचितम् । अतोऽवश्यं त्वदन्तिकम् आगतस् त्वया दृष्ट इति भावः । अच्युत इति कदापि त्वत्तो न विच्युतो भवतीति तद् एव दृढीकृतम् । श्लेषेण अलिकुलैर् इति बहुवल्लभाम् अपि त्वां प्रियत्वेन बिभर्ति, न च त्वदेकप्रिया अस्मान्, अतोऽतिक्रान्ताः प्रियाः । किं वा, अतिक्रान्तं प्रियं सर्वम् अपि येन स तथेतीर्ष्यया असूयोक्तिः ॥७॥

क्रमसन्दर्भः  गोविन्दस्य श्रीविष्णोश् चरणौ प्रियौ यस्याः, हे तादृशे ! यद् वा, चरणशब्दोऽत्रादरमात्रव्यٌजकः आचार्यचरणः वदन्तीतिवत् । आदरश् चाधुना दैन्येन हे गोकुलेन्द्रप्रिये इत्य् अर्थः ॥७॥

बृहत्क्रमसन्दर्भः  हे सख्यः ! एते तत्सहचरप्रायाः दृष्ट्वापि न कथयिष्यन्ति । तया तु तुलसी स्त्रीत्वभावात् कोमलहृदयाः । अतः कथयिष्यत्व् एव दृष्टश् चानया स इति सम्भाव्यते, तत्प्रियत्वात् । तद् एनम् इव पृच्छाम इत्य् आहुःकच्चित् तुलसीत्य् आदि । हे कल्याणि ! चिरजीवनि कल्याणीत्वे हेतुःगोविन्दचरणप्रिये ! तेऽतिप्रियोऽच्युतो दृष्टः ? अतिप्रियत्वे हेतुःत्वा त्वां बिभ्रद् दधतः । अलिकुलैः सह एवम् एव त्वयि तत्प्रेम । अलिकुलैर् आकुलाम् अपि त्वां वहत्य् एव ॥७॥

रसिकाह्लादिनी  अश्वत्थादयस् त्व् अपुष्पाः कुरवकादयस् त्व् अफलाः, एते पुरुषा अस्मात् दुःखं न जानन्ति, प्रियस्य विश्वासपात्राणि च रहसि तदनुवर्तिनश् च ज्ٌआपिते सति तस्य क्षोभश् चेज् जायते । तदा को वेद किं स्याद् इति नोत्तरं दत्तवत्यः । तुलसीं स्त्रीजातिः फलपुष्पाभावेति कृष्णप्रियास्ति इयं अस्मद्दुःखं ज्ٌआस्यतीति कृष्णदर्शनं सम्भाव्य पृच्छन्तिहे तुलसि हे कल्याणि मङ्गलरूपे ! सदा सौभाग्यवति । तत्र हेतुर् गर्भविशेषणं गोविन्दचरणप्रिये । गोविन्दचरणौ प्रियौ यस्याः । गोविन्दचरणयोः प्रिया वा तस्याः सम्बोधनम् । गोविन्देति गोकुलरक्षाबद्धव्रतः । इदम् अप्य् अस्मासु प्रापकम् इति । लक्ष्मीतोऽपि तव सौभाग्यम् अधिकम् अस्तीति । तस्यास् तु वक्षःस्थलैकवसतित्वात् । अत एवाल्लिकुलैर् अनुगम्यमानां त्वां बहु वल्लभाम् अपि त्यजति एकवल्लभा अपि अस्मान् त्यक्तवान् ।

कीदृशस् तवातिप्रियः ? यद् वा, अतिक्रान्ताः प्रिया अस्मदाद्याः येन सः । यद् वा अतिक्रान्तं प्रियं रतिसुखं येन स्वतन्त्रत्वात् । विलासच्युतिरहितं अस्मांस् त्यक्त्वाधुना त्वया सह विलासं करोत्य् एव । अयं भावःयथा लक्ष्म्यां स्थितायाम् अपि त्वय्य् एव तस्य प्रीत्यतिशयस् तथास्मत्समक्षम् अपि त्वय्य् एव प्रीतिं करिष्यते वातः किमर्थं गोप्यते कथने तव न कदाचित् क्षतिर् अतस् त्वया कथ्यताम् इति ॥७॥

विश्वनाथः  एता अस्मत्पक्षग्राहिण्यः स्त्रीजातयः स्त्रीजनहृच्छयपीडां विदुष्यः कृपावत्यो भविष्यन्ति, तद् इमाः पृच्छाम इत्य् आसाद्य तन्मध्ये परममुख्यतमां तुलसीं पप्रच्छुःकच्चिद् इति । हे कल्याणीति वयम् अकल्याण्यः कृष्णविच्छेदात् । त्वम् एव कुशलिनी । अत्र हेतुर्गोविन्देति । यद् वा, चरणशब्दोऽत्रादरमात्रव्यٌजकः, आचार्यचरणा वदन्तीतिवत् ।

ननु, यूयम् अपि तच्चरणप्रिया भवथैव ? सत्यं, तद् अपि साद्गुण्याधिक्यात् त्वम् एव सौभाग्यवती विच्छेदाभावाद् इत्य् आहुः । त्वा त्वां बिभ्रद् एव गतः । तत्र तव सौरभ्याधिक्यम् एव कारणम् इति व्यٌजयामासुः । अलिकुलैः सहेति परःसहस्रभ्रमरकृतोद्वेगम् अप्य् अगणयित्वा त्वां बिभ्रद् इति सुगन्धप्रियेण तेनास्माकम् अग्रहणम् एतादृशसौरभ्यवत्त्वाभावाद् एवेति निशिनुम इति भावः ॥७॥

ओ)०(ओ

॥ १०.३०.८ ॥

मालत्य् अदर्शि वः कच्चिन् मल्लिके जाति यूथिके ।
प्रीतिं वो जनयन् यातः करस्पर्शेन माधवः ॥

श्रीधरः  गुणातिरेकेऽपि नम्रत्वाद् इमाः पश्येयुर् इति पृच्छन्तिमालतीति । हे मालति मल्लिके, जाति, यूथिके, वो युष्माभिः किम् अदर्शि दृष्टः । करस्पर्शेन वः प्रीतिं जनयन् किं यात इति । अत्र मालतीजात्योर् अवान्तरविशेषो द्रष्टव्यः ॥८॥

वंशीधरः  रूपधनविद्यावत्त्वे ये नम्रास् त एव भगवद्दर्शका नान्ये ।

जन्मकर्मवयोरूपविद्यैश्वर्यधनादिभिः ।
यद्य् अस्य न भवेत् स्तम्भस् तत्रायं मदनुग्रहः ॥ इत्य् उक्तेः ।

आसु गुणातिरेकेऽपीति । माया राधाया रतिर् अस्याम् इति मालती, रलयोर् ऐक्यात् । बह्वादित्वान् णीप् । अनेन तत्प्रियत्वात् तस्यापि प्रियैवेयम् । मल्लः सर्वपुष्पाधिको गन्धोऽस्या अस्तीति मल्लिका । मल्लः पात्रे कपाले च मत्स्यभेदे बलीयसी इति मेदिनी । सर्वोत्कृष्टगन्धवतीयम् अपि तस्य प्रिया । जातिवत् सर्वप्रियत्वाद् इयं जातीत्य् उच्यते । नायं क्तिन्नन्तः किन्तु समूहरूपं गुच्छम् अस्या अस्तीति । यूथिका शतपत्रिका इति विजयध्वजः । प्रियार्थम् अस्याः पुष्पगुच्छं ग्रहीतु प्रवृत्तोऽनयावश्यदृष्ट इति । मा परमरमा तस्या धवः कान्तः माधवो वसन्त इव प्रकाशकः, दासीषु पुष्पिणीषु करस्पर्शेन नखक्षतादिसूचनेन सेर्ष्यं नर्म चेति सूचितम् ॥८॥

चैतन्यमतमٌजुषा  न व्याख्यातम् ।

वैष्णवतोषणी  तथापि तदाद्रियमाणस्वाभिमानाद् इयं खलु न कथयेद् इति नम्रीभूय पुष्पार्पणेन नूनं श्रीकृष्णसेविका अपि निरभिमाना एता एव पृच्छन्तिमालतीति । वैयग्र्येण प्रत्येकं सम्बोधनम् । अतः किम् इति तैर् व्याख्यातम् । तत्र किम् इति कच्चिद् इत्य् अस्यैवानुवर्तमानस्यार्थः । दर्शनं तावज् जातम् एव तत्र स्पर्शोऽपि किं जात इति विशेषम् एव पृच्छाम इति भावः । यद् वा, तासां तद्दर्शनं सम्भवयन्ति पुष्पानाम् उत्कृष्टानां श्रीहस्तद्वारावचयेनेत्य् अर्थः । यात इति समानदुःखत्वेनात्मभ्यं तत् कथयितुं योग्यम् एव च इति भावः । एवं दासीषु पुष्पिणीषु तासु नखक्षतादिसूचनेन सेर्ष्यं नर्म चाभिप्रेतम् ॥८॥

बृहद्वैष्णवतोषणी  सापत्न्याद् इयं खलु तं न कथयेद् इति श्रीकृष्णसेविकाः पृच्छन्तिमालतीति । सत्पुष्पार्पणेन श्रीकृष्णस्य दासीर् मत्वा स्नेहेन प्रत्येकं सम्बोधनम् । व इति पूर्ववत् । यातः किम् इति तैर् व्याख्यातम् । यद् वा, पूर्ववत् तासां तद्दर्शनं सम्भावयन्तिप्रीतिम् इति । यातः सन् करस्पर्शेनेति युष्मत्पुष्पाणाम् उत्कृष्टानां श्रीहस्तद्वारावचयेनेत्य् अर्थः । अतो युष्मत्पार्श्वे तदागमनं सम्भवेद् एवेति भावः । श्लेषेण दासीषु तासु नखक्षतिर् नर्मणभिप्रेता । नखैर् एव पुष्पच्छेदनात् पुष्पावचयप्रयोजनं वितर्कयन्तिमाधव इति । मधुना मधुररसेन क्रीडतीति मधुररसक्रीडार्थम् इत्य् अर्थः ।  मायाया लक्ष्म्या धव इति लक्ष्म्यर्थम् इत्य् अर्थः । ईर्ष्योक्तिर् इयम् । वस्तुतस् तु पूर्ववत् मा श्रीराधैव, तस्या भूषणार्थम् एव । तच् च तासां तदनुसन्धानाभावेऽपि दैवगत्या विशुद्धप्रकृत्या वा स्वतः सर्वपरिस्फूर्तेः स्वयम् एव मुखान् निःसरतीति ज्ٌएयम् ॥८॥

क्रमसन्दर्भः  पुष्पप्रियत्वात् माधवो वसन्त इत्य् अभिप्रायः ॥८॥

बृहत्क्रमसन्दर्भः  हे सख्यः ! अनया दृष्टोऽसौ सापन्त्याद् एव न कथ्यते । तद् एता मालत्यादीः पृच्छाम एतास्व् अस्माकं सखीप्राया एवेति । तथा पृच्छन्तिमालतीत्य् आदि । हे मालति ! हे मल्लिके ! हे जाति ! हे यूथिके ! माधवः करस्पर्शेन वः प्रीतिं जनयन् यात इति सिद्धवन् निर्दिष्टेन हेतुनादर्शीति निःसन्देहपरम् । कच्चिद् इति सम्बोधनार्थम् एव । तेन नो वचनं याथातथ्यम् एव कथ्यताम् । केन पथा गतोऽसाव् इति भावार्थः ॥८॥

रसिकाह्लादिनी  तत उत्तरम् अलब्धा विचारयन्ति इयं सापत्न्याद् ईर्ष्ययति न कथितवती श्रीकृष्णसमानाद् अतिगर्वितेति मत्वाग्रे पुष्पलता दृष्ट्वा एषु पुष्पाभरणैश् चाभिमाना रहिता । अतो नूनं कथयिष्यतीति सम्भाव्यम् आहुःमालतीति । हे मालति ! हे मल्लिके ! हे जाति ! हे यूथिके ! वो युष्माभिर् अदर्शि दृष्टः कच्चित् ? तर्हि कथ्यताम् सवृन्तपुष्पावचयं दृष्ट्वा ईर्ष्याकुलतया  पृच्छतिकरस्पर्शेन युष्मत्पुष्पानां श्रीहस्तद्वारावचयनेन वो युष्माकं प्रीतिसुखं जनयन् अनेन मार्गो यातः ? नखैर् एव पुष्पच्छेदात् नर्मणा नखक्षतिर् एवाभिव्यٌजिता ।

हेतुनेव पुष्पावचयं सम्भावयन्तिमाधव इति लक्ष्मीपतित्वात् । तस्याः चूडाबन्धार्थं पुष्पावचयः । यद् वा, मा शोभा सम्पत् तस्याः पतिः । पुष्पमयस्वाङ्गं शोभासम्पादनार्थं पुष्पावचयः । यद् वा, माधवो मूर्तो वसन्त इव, अत एव पुष्पावचयः । यथास्मान् करस्पर्शालिङ्गनादिना सुखयित्वा वृजिनोऽर्णवे निक्षिप्य कुत्रापि गतः । तथा युष्मान् अपि करस्पर्शेन नखक्षतादिना प्रीतिं दत्त्वा कुतोऽपि गतः । यतोऽयं न दृश्यते । भवतीभिर् अपि विरहदुःखम् अनुभूयते, अत एव दुःखभराक्रान्तत्वान् नोत्तरदाने सामर्थ्यम् अस्तीति भावः । एताः स्त्रीजातयोऽपि प्रीतिनिभृतमनसः स्वपराः किइम् इति कथयिष्यन्ति अफलत्वात् इति विचार्य एते च्टादयः फलैः परोपकारिणः प्राप्ताश् च मुनय इव ध्यानपराः । अत एतान् पृच्छामेति अग्रे गत्वा चूतादीन् पृच्छन्ति ॥८॥

विश्वनाथः  अहो सौभाग्यगर्वेणोन्मत्तेयम् अस्मान् न पश्यति, तद् एतादृशसौभाग्यरहिता एतत्सपत्नीर् माद्र्शीर् इमाः पृच्छंअ इत्य् अन्यतो गत्वाहुःमालतीति । युष्मत्पुष्पावचयनार्थं यत् करेण स्पर्शस् तेन वर्षाशरदतिप्रफुल्लत्वलिङ्गेन मालतीजात्योर् अवान्तरभेदो द्रष्टव्यः ॥८॥

ओ)०(ओ

॥ १०.३०.९ ॥

चूतप्रियालपनसासनकोविदार
जम्ब्वर्कबिल्वबकुलाम्रकदम्बनीपाः ।
येऽन्ये परार्थभवका यमनोपकूलाः
शंसन्तु कृष्णपदवीं रहितात्मनां नः ॥

श्रीधरः  फलादिभिः सर्वप्राणिनां सन्तर्पका एते पश्येयुर् इति पृच्छन्तिचूतेति । चूताम्रयोर् अवान्तरजातिभेदः कदम्बनीपयोश् च । हे चूतादयः, येऽन्ये च परार्थभवकाः परार्थम् एव भवो जन्म येषां ते । यमुनोपकूलास् तस्याः कूलसमीपे वर्तमानाः । तीर्थवासिन इत्य् अर्थः । ते भवन्तो रहितात्मनां शून्यचेतसां नः कृष्णपदवीं कृष्णस्य मार्गं शंसन्तु कथयन्तु ॥९॥

वंशीधरः  चूताम्रयोर् अम्लमधुरगुणभेदाद् अवान्तरजातिः । अम्लाम्रजातिर् मधुराम्रजातिश् च । नीपोऽल्पपुष्पः, कदम्बो बहुपुष्पश् च । प्रियालो राजादनः । पनसः कण्टकिफलः । असनः पीतसारः । कोविदारः कञ्चनारकः । जम्बूः कृष्णफला स्निग्धपत्रा । अर्कः प्रसिद्धः, बिल्वोऽपि । बकुलो मौलसरी इति प्रसिद्धः । इत्य् अर्थ इतितीर्थसेवारूपतपोबलेन परतापनिवारणसमर्था इति भावः । रहितो विरहेण हत आत्मा ज्ٌआनं येषां गोपीजनानां तेषां, रहित आत्मा कृष्णो येषां श्रीकृष्णत्यक्तानाम् इति वार्थः । एषूत्तमपुष्पफलरहितोऽप्य् अर्कः शिवप्रियत्वाद् उक्तः । यद् वा, श्रीवृन्दावनीयत्वेन त्वम् एव कथयसि चेत् तर्हि त्वाम् एव सर्वोपरितनत्वेन स्थापयाम इति । चूताम्रनीपकदम्बानां पुनर् उक्तिस् तु चेतोऽनवस्थानाद् वा बोध्या ॥९॥

चैतन्यमतमٌजुषा  न व्याख्यातम् ।

वैष्णवतोषणी  श्रीकृष्णदास्य एताः शङ्कया तं बत न कथयेयुर् इति मुनिप्रायत्वेनाप्तान् अन्यान् पृच्छन्तिचूतेति । चूतो लताजातिः । आम्रो वृक्षजातिः । पूर्वत्रैव न त्व् आम्रे कविभिर् लतात्वं प्रयुज्यते, मध्यदेशादौ लताकाराश् च ते दृश्यन्ते इति । नीपश् च नीपो धूलिकदम्बे स्याद् इति विश्वप्रकाशात् । परागप्रधानो महापुष्पोऽसौ ज्ٌएयः । प्रियालः तस्यैव बीजं चारुबीजतया ख्यातं भुज्यते । पनसं कण्टकिफलः । असनः पीतसालः । कोविदारो युगपत्रकः कोयिलाव इति विन्ध्यादौ प्रसिद्धः । काञ्चनारतुल्यः काय्चनारभेदोऽयम् । अर्कोऽतिनिकृष्टोऽपि पृष्ट इति तासाम् उत्कण्ठातिशयः स्पष्टीकृतः ।

ननु युष्मान् प्रति तत् कथनेन किम् अस्मत्प्रयोजनम् ? तत्राहुःपरेति । अत्र श्रीस्वामिपादमते भवका इति इकाररहितपाठः । भवो जन्मेति व्याख्यानात् । बहुव्रीहौ कः इकारयुक्तपाठस् तु सर्वत्र दृश्यते, ततश् च भविकं मङ्गलं अभ्युदय इत्य् अर्थः ।  तस्याप्य् अर्थः स एव । तथापि यमुनोपकूला इति तीर्थवासित्वेन सत्यवादित्वात् कृपालुत्वाच् च सत्यम् एव शंसनीयं, न तु वञ्चनीयम् इति भावः । उप समीपे कूलं येषां ते उपकूलाः यमुनाया उपकूला यमुनोपकूला इति च विग्रहः ।

ननु स्वयम् एव युष्माभिर् अन्विष्य गृह्यताम् इत्य् आशङ्क्य निजार्तिज्ٌआपनेन कृपां जनयन्त्यः सकातर्यम् आहुःरहितात्मनां विरहहतज्ٌआनानाम् इत्य् अर्थः । अतो मृतप्रायाः स्वयम् अन्वेष्टुं न शक्नुम इति भावः । पूर्वं सर्वेषु प्रायो दर्शनं पृष्टम् एषु तु पूर्वपूर्वेषु प्रत्युत्तरालाभेन चातुर्यान् निश्चित्यैव केवलं तद्वर्त्मोद्देशप्रार्थनम् ॥९॥

बृहद्वैष्णवतोषणी  श्रीकृष्णस्य लक्ष्म्या वा दास्य एताः । शङ्कया तं बत न कथयेयुर् इति अन्यान् आप्तान् पृच्छन्तिचूतेति । चूताम्रयो रसभेदेन, कदम्बनीपयोश् च वर्णादिभेदेन भेदः । प्रियालः सालभेदः । असनः पीतसालः । उत्तमपुष्पफलरहितोऽर्कः श्रीशिवप्रियपुष्पत्वाद् अत्रोक्तः । अन्ये पीलुकरीरमधुकनागरङ्गनारिकेलपूगतालकदलीलवलीबदरीप्रभृतयः ।

ननु युष्मान् प्रति तत्कथनेन किम् अस्मत्प्रयोजनम् ? तत्राहुःपरेति । अत्र श्रीस्वामिपादमते भवका इति इकाररहितपाठः, भवो जन्मेति व्याख्यानात् । बहुव्रीहौ कः, इकारयुक्तपाठस् तु सर्वत्र दृश्यते, ततश् च भविकं मङ्गलं अभ्युदय इत्य् अर्थः ।  तस्याप्य् अर्थः स एव । तथापि यमुनोपकूला इति परदुःखासहिष्णुता सूचिता । तत्रापि श्रीसूर्यनन्दिन्यास् तस्या भ्रातुः श्रीयमस्य पापलोकदण्डाधिकारतः परदुःखासहिष्णुतयावतीर्णायाः सङ्गेन तादृशत्वात् तदाख्यायिका पद्मपुराणे श्रीयमुनामाहात्म्ये प्रसिद्धैव । यद् वा, तीर्थवासित्वेन सत्यम् एव शंसनीयं, न तु वञ्चनीयम् इति भावः ।

ननु स्वयम् एव युष्माभिर् अन्विष्य गृह्यताम् इत्य् आशङ्क्य निजार्तिज्ٌआपनेन कृपां जनयन्त्यः सकातर्यम् आहुःरहितात्मनां विरहहतज्ٌआनानाम् इत्य् अर्थः । यद् वा, आत्मा प्रियः श्रीकृष्णस् तत्त्यक्तानाम् इत्य् अर्थः ।  अतो मृतप्रायाः स्वयम् अन्वेष्टुं न शक्नुम इति भावः । पूर्वं सर्वेषु प्रायो दर्शनं पृष्टम्, एषु च गुणविशेषएण तद्दर्शनस्य निश्चयसम्भावनया केवलं तद्वर्त्मोपदेशप्रार्थनम् इति ॥९॥

क्रमसन्दर्भः  चूतो लताजातिः । आम्रो वृक्षजातिः । पूर्वत्रैव लतात्वं प्रयुज्यत इति । नीप इति नीपो धूलिकदम्बे स्यात् इति विश्वप्रकाशात् । परागप्रधानो महापुष्पोऽसौ ज्ٌएयः । अर्कोऽतिनिकृष्टोऽपि पृष्ट इति तासाम् उत्कण्ठातिशयः स्पष्टीकृतः ॥९॥

बृहत्क्रमसन्दर्भः  हे सख्यः ! तेनैवामूर् निषिद्धाः । यतो न कथयन्ति । तत् किम् आसाम् उपरोधकरणेन ? अमी तावद् यमुनातीरवासित्वेन तीर्थवासी, तथा परोपकारित्वेन च सत्यवचस एव तरवः । तद् एतान् पृच्छाम इति पुनर् अन्यान् पृच्छन्तिच्यूतेत्य् आदि । कदम्बनीपयोर् अवान्तरभेदात् पृथङ्निर्देशः । येऽन्येऽगृहीतनाम्नः प्रति तेषाम् अभिमाननिरासाय यमुनोपकुला इति तीर्थवासित्वम् । परार्थभरकाः परार्थकुशला इत्य् अवश्यम् एवैभिर् वक्तव्यम् ।

ननु वयं मौनिन इत्य् आशङ्क्याहुःकृष्णपदवीम् इति । वाक्प्रयोगं विनापि पल्लवादिव्यापारेणापि पदव्याः कथनसम्भवात् । तस्मात् पदवीं पन्थानम् एव तस्य कथयत, न तु तम् । रहितात्मत्वेन निजदैन्यप्रकटनम् ॥९॥

रसिकाह्लादिनी  चूतेति । चूताम्रयोः रसभेदेन भेदः । कदम्बनीपयोः वर्णभेदेन भेदः । नीपो धूलिकदम्बे स्याद् इति विश्वः । परागप्रधानो महापुष्पो नीपः कदम्बस् तुल्यप्रमाणपुष्प इति । प्रियलश् चारुबीजतयाख्यातः पनसः कटङ्कीफलः । असनः पीतशालाख्यः, कोविदारश् चमरिकः इत्य् अमरः । बृहत्पत्रं काञ्चनार इति ख्यातः । जम्ब्वादयः प्रसिद्धा एव । मधूकनारिकेलकरीरपूगतालतमालप्रभृतयः ते सर्वे नोऽस्माकं कृष्णपदवीं शंसन्तु ।

ननु कृष्णचूचने को वास्माकं लाभो भविष्यति ? इति चेत् तत्राहुःपरार्थभवकाः परार्थं परोपकारार्थम् एव भवो जन्म येषां ते । भाविका इति पाठे परार्थम् एव भाविकं मङ्गलं प्रशस्तावरणम् इति यावत् । एषां ते

नित्यं प्रशस्ताचरणम् अप्रशस्तस्य वर्जनम् ।
एतद् धि मङ्गलं प्रोक्तं स्वयम् एव स्वयम् भवेत् ॥

पुनर् अपि कथनार्थं तेषां  प्रशंसाय यमुनोपकूलाः यमुना भक्तिरूपा इव तस्याः जलेन सिक्ताः । अतो भक्ता एव श्रीकृष्णदर्शनार्थं यमुनाकुलवासिनः कृपालवश् चातः कथयन्तु ।

ननु स्वयम् एव किम् इति न मृग्यते किं प्रश्नेन ? इति चेत् तत्राहुःरहितात्मनां शूण्यचित्तानां कन्दिशीकानां स्वयम् एवान्वेष्टुम् अशक्तानाम् इत्य् अर्थः । यद् वा, रहितो विरहित आत्मा श्रीकृष्णो यासु तासां कृष्णेन त्यक्तानां दीनानां नः कृष्णपदवीं कृष्णप्राप्त्युपायं शंसन्तु । यथा भवद्भिः श्रीकृष्णः प्राप्तस् तम् एवोपायं कथयन्त्व् इति भावः ॥९॥

विश्वनाथः  अहो एताः स्वसपत्न्यास् तुलस्यास् तस्मात् कृष्णाच् च भीत्याजानन्तोऽपि न ब्रुवते तद् अलम् एताभिः परतन्त्राभिर् इत्य् अन्यतो गत्वा सत्यम् इमे एव यमुनातीर्थवर्तिनो निस्पन्दत्वेनैवानुमीयमानविष्णुस्मरणवन्तो भवन्त्य् अतो न मृषा वदिष्यन्तीइत् विश्वस्याहुःचूतेति । चूताम्रयोर् लतावृक्षजातित्वेन भेदः । नीपो धूलिकदम्बो बृहत्पुष्पः । कदम्बः क्षुद्रपुष्पोऽतिसुगन्धः । प्रियालः शालभेदः । असनः पीतशालः । कोविदारः काञ्चनारभेदः । अर्को निकृष्टोऽपि गोपीश्वरप्रियत्वात् तत्समीपे सदा वर्तमानः । अन्ये नारिकेलगुवाकादयः ते भवन्तः आत्मशून्यानां नः कृष्णमार्गं कथयत ।

ननु कस्मै प्रयोजनाय कथयामः ? तत्राहुःपरार्थम् एव भविकम् अभ्युदयो येषां ते । यमुना उपकुले येषां ते इति गड्वादि ॥९॥

ओ)०(ओ

॥ १०.३०.१० ॥

किं ते कृतं क्षिति तपो बत केशवाङ्घ्रि
स्पर्शोत्सवोत्पुलकिताङ्गरुहैर् विभासि ।
अप्य् अङ्घ्रिसम्भव उरुक्रमविक्रमाद् वा
आहो वराहवपुषः परिरम्भणेन ॥

श्रीधरः  हे क्षिति क्षिते, त्वया किं तपः कृतं या त्वं केशवाङ्घ्रिस्पर्शोत्सवा केशवस्याङ्घ्रिस्पर्शेनोत्सवो यस्याः सा । कुतः ? अङ्गरुहैर् उत्पुलकिता रोमाञ्चिता विभासि शोभसे । तत्र विशेषं पृच्छतिअपि किम् अयम् उत्सवोऽङ्घ्रिसम्भवोऽधुना तवैकदेशाङ्घ्रिस्पर्शसम्भूतः । यद् वा, नैतावत् किन्तु उरुक्रमविक्रमात् पूर्वम् एव त्रिविक्रमस्य पदा सर्वाक्रमणात् । अहो अथवा । नैतावद् एव, अपि तु ततोऽपि पूर्वं वराहस्य वपुषः परिरम्भणेनेति । अतस् त्वया नूनं दृष्टस् तं दर्शयेति ॥१०॥

वंशीधरः  निर्जातिविज्ٌआपनाय विवशतया निपत्योचुःहे क्षितीति । गुणाभाव आर्षः । उत्सवः कथं ज्ٌआत इत्य् आशङ्कतेकुत इति । अङ्गरुहैः रोमभिः । तत्र उत्सवे । एकदेशे श्रीकृष्णाङ्घ्रिस्पर्शेणोद्भूतः । अथ वार्थको । यद् वेति द्वितीयो विकल्पः । आहो स्विद् इत्य् अर्थे तृतीयो विकल्पः । यद् वावरम् आहवं सुरतसङ्ग्रामं पुष्णातीति तस्मान् नन्दकिशोराद् एवेति । इह केशवेति प्रशस्तकेशं श्रीकृष्णम् एव वक्ति गोपीनाम् अर्थान्तरस्यानभीष्टत्वाद् इति विजयध्वजः ॥१०॥

चैतन्यमतमٌजुषा  किं ते कृतं क्षिति तप इत्य् आदि । क्षिति हे क्षिते ! निवासगत्योर् इति क्षयन्त्यस्याम् इत्य् औणादिकस्तिप्रत्ययः । तस्मादी प्रत्ययः क्षिती सम्बोधने क्षिते । त्वया किं तपस् तप्तं यतः केशवाङ्घ्रिस्पर्शोत्सवा । उत्सवस्य लिङ्गम् आहअङ्गरुहैर् द्रुमैर् उत्पुलकिता सती विभासि । अपि प्रश्ने । एकदेशवर्तिनः केशवस्याङ्घ्रिसम्भवोऽयम् उत्सवः । किम् उरुक्रमस्य विक्रमाद् वा वामनस्य विशेषक्रमणरूपाद् भाग्यात् । अथवा वराहवपुषः परिरम्भणेन भाग्येन ? अन्यथा इतस् तपस्याफलम् एतत् ते न भवतीति भावः ॥१०१३॥

वैष्णवतोषणी  एवं पदवीप्रार्थनेन पदवीस्मरणाद् भूमौ दृष्टीं निधाय तस्याः सर्वव्यापकत्वेनावस्य तद्दर्शनं सम्भाव्य तस्यां स्निग्धदूर्वाङ्कुराद्युद्गमं पुलकजातं मत्वा, तच् च श्रीकृष्णस्य पादाब्जस्य स्पर्शोत्सवेनैव सम्भाव्य, तस्य सर्वोत्कृष्टतां सूच्यन्त्यस् तस्याः सौभाग्यम् अधिकं वर्णयन्तिकिं ते इति । तपोऽत्र पुण्यजनकं कर्म । अपीति अङ्घ्रिसम्भवोऽयम् उत्सवः । अपि किं त्रेधा विष्णुर् विचक्रम इति श्रुतिवर्णितस्य त्रिविक्रमस्य लोकत्रयाक्रमणार्थं प्रकटितैश्वर्यस्य श्रीविष्णोश् चरणविक्षेपेण सर्वाक्रमणाद् बभूव । अपि तु नैव, तदानीम् ईदृशोत्सवशोभाविशेषासम्पत्तेः । आहो न भवतु वा, पादस्पर्शमात्रात् त्वदुद्धारार्थं प्रकटितमहावराहमूर्तेर् भगवतः साक्षात्सम्भोगेऽपि न सिद्ध इत्य् आहुःआहो इति ।

यद् वा, तप एव विकल्पयन्ति केशवाङ्घ्रिस्पर्शसम्भव उत्सवस् त्रिविक्रमपादस्पर्शात् कारणात् । किं वा, वराहमूर्तिपरिरम्भेण कारणेन बभूव । तत् कथयेति शेष इति । श्रीकृष्णस्य तं तम् अतिक्रम्य माहात्म्यविशेषः सूचितः । अतस् तद्विरहं कथं सहेमहीति । किं वा, त्वं परमसुभगा, वयं च तद्रहिता दुर्भगा एवेति कृपया तत्पदवीं सम्यग् दर्शयेति भावः ॥१०॥

बृहद्वैष्णवतोषणी  एवं निजार्तिविज्ٌआपनेनाधिकदुःखोदयविवशतया भूमौ निपातात् । किं वा, पदवीप्रार्थनेन पदवीस्मरणाद् भूमौ दृष्टीं निधाय तस्याः स्निग्धदूर्वाङ्कुराद्युद्गमं दृष्ट्वा श्रीकृष्णपादाब्जस्पर्शजातपुलकजातं सम्भाव्य, तस्याः परमसौभाग्यं मत्वा, परमार्त्या आहुःकिम् इति । केशवेति परमेश्वरत्वं पूर्ववत् । किं वा, प्रकृष्टाः केशाः सन्त्य् अस्येति व्युत्पत्त्या परमसौन्दर्यं सूचितम् । विशेषेण भासीति शोभाविशेषेणानन्यहेतुकोत्सवत्वम् अभिप्रेतम् । अङ्घ्र्यब्जादिरूपकाप्रयोगः कोमलत्वादिगुणनैरपेक्ष्येणापि केवलतत्तलस्पर्शमात्रेणैव तदुत्सवविवक्षया । ईदृश उत्सवः केवलम् अङ्घ्रिसम्बन्धमात्रेण नस्यात्, किन्तु सम्भोगेनैवेति पक्षान्तरम् आहुःआहो इति । अन्यत् तैर् व्यٌजितम् ।

यद् वा, तादृशशोभादृष्ट्या श्रीकृष्णपादाब्जस्पर्शेनैव तम् उत्सवं सम्भाव्य तस्य सर्वोत्कृष्टतां सूचयन्त्यस् तस्याः सौभाग्यम् अधिकं वर्णयन्तिअपीति । अङ्घ्रिसम्भवोऽयम् उत्सवः । अपि किं त्रिविक्रमस्य लोकत्रयाक्रमणार्थं प्रकटितैश्वर्यस्य श्रीविष्णोः पादेन सर्वाक्रमणाद् बभूव ? अपि तु नैव, तदानीम् ईदृशोत्सवशोभाविशेषासम्पत्तेः । अहो न भवतु वा, पादस्पर्शमात्रात् त्वदुद्धारार्थं प्रकटितमहावराहमूर्तेर् भगवतः साक्षात्सम्भोगेऽपि न सिद्ध इत्य् आहुःआहो इति ।

यद् वा, अङ्घ्रिसम्भव उत्सवस् त्रिविक्रमपादस्पर्शात् कारणात् । किं वा, वराहमूर्तिपरिरम्भणेन कारणेन बभूव । तत् कथयेति शेषः । इति सर्वथा श्रीकृष्णस्य तत्तत्सकाशान् माहात्म्यविशेषः सूचितः । अतस् तद्विरहं कथं सहेमहीति । किं वा, त्वं परमसुभगा, वयं च तद्रहिता दुर्भगा एवेति कृपया तत्पदवीं सम्यग् दर्शयेति भावः ॥१०॥

क्रमसन्दर्भः  किं ते इति ॥१०॥

बृहत्क्रमसन्दर्भः  हे सख्यः ! अमी तावन् निःस्पन्दतया तदेकध्याननिष्ठा अस्माकं वचनम् अपि न शृण्वन्ति, किं पुनः कथयिष्यन्ति । तद् एतान् इत्वा क्षितिम् एव पृच्छामः । इयं तावत् तद्विज्ٌऐव यत्र यत्र गच्छतु नास्याः अगोचरः स दृश्येत च । तद्देशचरत्वगमकं पुलकम् अस्या इति तथा कुर्वन्तिकिं ते कृतम् इत्य् आदि । हे क्षिति ते त्वया त्वया किं तपः कृतम् ? ननु, तपः कृतम् इति कथम् अनुमितं ? तत्राहुःबत हर्षे केशवाङ्घ्रिस्पर्शेन उत्सवो यस्याः सा तथा त्वम् उत्सव एव कथम् अनुमितः ? तत्राहुःअङ्गरुहप्रायैस् तरुभिः पुलकिता सती चेद् विभासि स्वसुकृतं स्वयम् अकथनीयम् इति चेन् न कथयसि तद् अस्याभिर् एव तत् कथ्यते शृण्व् इत्य् आहुःअपीत्य् आदि । उरुक्रमो वामनस् तस्य विक्रमात् पादस्पर्शाद् वा । आहो वराहवपुषः वराहावतारस्य भगवतः परिरम्भणेन उभयोः कारणयोर् एकतरेण भवितव्यं मिलितम् एव वा एकस्य चरणस्पर्शः अन्यस्य सर्वालिङ्गनम् इति तस्माद् दृष्टः त्वया श्रीकृष्णः कथ्यतां क्वास्ते इति शेषः ॥१०१३॥

प्रीतिसन्दर्भः (३१२)  स्वभावः खल्व् अयं प्रीतिपरमोत्कर्षस्य यत् स्वविषयं सर्वत उत्कर्षेणानुभावयति । यथादिभरतेन मृगप्रेम्णा तदीयखुरस्पर्शात् पृथिव्या अपि महाभागधेयत्वं वर्णितङ्किं वा अरे आचरितं तपस् तपस्विन्या यद् इयम् अवनिः [भा.पु. ५.८.२३] इत्य् आदिना । एवम् एवकिं ते कृतं क्षिति इति ॥

अत्र पूर्वार्धे प्रेम्णा श्रीकृष्णमाधुर्यमहिमोक्तिः । उत्तरार्धे तेनैवान्यत्र हेयतोक्तिः । अत्र च अपीति किम् अर्थे । ततश् च एषोऽङ्घ्रिसम्भवो हर्षविकारः उरुक्रमस्य त्रिविक्रमस्य विक्रमाद् वापि पादविक्षेपाद् वापि किं जातः । आहो इति पक्षान्तरे । वराहवपुषः कान्तभावतोऽपि परिरम्भणेन वा एषोऽङ्घ्रिसम्भवः किं जातः । न हि न हीत्य् अर्थः । अपीति स्तोकार्थे वा सर्पिषोऽपि स्याद् इतिवत् । ततश् च उरुक्रमविक्रमाद् अपि एषोऽङ्घ्रिसम्भवो विकारः स्यात् । किन्तु स्तोक एव स्याद् इत्य् अर्थः ॥१०॥

रसिकाह्लादिनी  इतोऽप्य् उत्तरम् अलब्ध्वा पदवीकथनेन दृष्टिपथम् अवतीर्णक्षितिं दृष्ट्वा रोमाञ्चितत्वात् त्वयेवावश्यं दृष्ट एव श्रीकृष्ण इति सम्भाव्याहुःकिं ते कृतम् इति । हे क्षिति ! ते त्वया किं तपः कृतं, यतः परमसौभाग्यवत्य् असि ।

ननु भवतीभिः कथं ज्ٌआतम् ? तत्राहुःकेशवेति । कश् च ईशश् च केशो तौ वसयति, अन्यस्य का कथा ? प्रशस्तकेशयुक्तस्य वा तस्याङ्घ्रिस्पर्शेनोत्सवो यस्याः सा त्वं विभासि । तत्र लिङ्गं अङ्गरुहैस् तृणाद्यङ्कुरैर् उत्पुलकिता रोमाञ्चितातीव शोभसे । रोमाञ्चं दृष्ट्वा भावोत्पत्तिः सम्भाव्यते भावम् अन्तरेण रोमाञ्चो न भवति । अङ्घ्रिस्पर्शम् अन्तरेण भावोत्पत्तिर् न भवति ।

अतो नूनम् अङ्घ्रिस्पर्शो नास्ति, तत्रोत्प्रेक्षन्तेअपीति । सम्भावनायाम् अयम् उत्सव इदानीम् एवाङ्घ्रिस्पर्शसम्भवः । एतावद् एव न तत् कुतः नवनीताद् अपि कोमलाङ्घ्रिस्पर्शमात्राद् अयम् उत्सवो न सम्भाव्यते, यतस् त्वं कोमलत्वादिगुणनिरपेक्षासि ।

अथवा, नैतावत् इतः पूर्वं उरुक्रमविक्रमात् त्रैलोक्याक्रमणार्थम् आविष्कृतत्रिविक्रममूर्तेः पादेन सर्वाङ्गाक्रमणाद् धेतोर् अयम् उत्सव इत्य् अपि न तदानीम् ईदृशशोभाया असंयते । आहो स्वित् पादस्पर्शमात्रजनितो न भवति, किं तु ततः पूर्वं तवोद्धरणार्थम् आविष्कृतवराहमूर्तेर् भगवतः सर्वाङ्गेषु परिरम्भणम् आलिङ्गनं वा, अयम् उत्सवश् चरणसम्भव इत्य् अत्र सन्देहं नास्ति । कारणविशेषं पृच्छामस् त्वं परमसुभगासि दुर्भगानाम् अस्माकं कृपया पदवीं दर्शयति ॥१०॥

विश्वनाथः  अहो किम् एते विष्णुसमाधिमत्त्वाद् अस्मत्प्रश्नं न शृण्वन्ति ? किं वा, तीर्थवासिनोऽप्य् अमी कठोरा एव यतः किम् अपि न प्रतिवदन्ति ? हंहो के जानन्ति के वा तं न जानन्तीत्य् अनिश्चिततत्त्वास् तीर्थवासिनोऽमी कथं व्र्था निन्द्यन्ते ? यो जनस् तम् अपश्यत् जानात्य् एवेति निश्चिततत्त्वो भवति, स पृच्छ्यताम् इति कयाचिद् उक्तेप्रियसखि ! स एव जनः खलु कः ? तं किं त्वं जानासीति सर्वाभिः पृष्टा सा तर्जन्या पृथिवीं दर्शयामास । ततश् च सत्यम् एव त्वं ब्रूषे यत्र तत्र स वर्तते सा पृथिव्य् एवेति पृथिव्या अस्यास् तद्विच्छेदो नास्तीति कृष्णस्य पितृवर्गसखिवर्गप्रेयसीवर्गदासवर्गेभ्योऽपि विरहदुःखानभिज्ٌअत्वात् पृथिव्य् एव धन्येत्य् अतोऽस्यां पूर्वपूर्वेष्व् इव प्रश्नो न घटते । किन्त्व् अस्याः प्राचीनं तप एव जिज्ٌआस्यम्, यत् कृत्वा कृष्णविरहात्यन्ताभाववत्यो वयम् अपि भवाम इति विमृश्य पृच्छन्तिकिम् इति ।

हे क्षिति क्षिते ! त्वया किं तपः कृतम् यतस् त्वं केश्वस्याङ्घ्रिस्पर्शेन उत्सवो यस्याः सा त्वं विभासि । यतोऽङ्गरुहैस् तृणाङ्कुरैर् उद्गच्छद्भिर् उत्पुलकिता उत्कृष्टपुलकयुक्ता यत्र तत्र स वर्तते तत्रैव त्वाम् अङ्घ्रिभ्यां स्पृष्ट्वेव तिष्ठतीति कृष्णाङ्गसङ्गसुखं तव रात्रिन्दिवं व्याप्यैव यतोऽभूत् तपो वक्तुम् अर्हसि । वयं विरहिण्यो दुर्भगास् तच् छ्रुत्वापि कृतार्थीभवाम इति भावः ।

तद् अब्रुवाणां ताम् अभिलक्ष्य पुरावृत्तस्मरणात् स्वयम् एवाभ्युहन्तिअपीति । उरुक्रमस्य त्रिविक्रमदेवस्य विक्रमात् योऽङ्घ्रिसम्भवः अङ्घ्रिप्राप्तिः भूप्राप्तौ सम्पूरः तत्र यदि तदीयमहाभारसहनलक्षणं यत् तपस् तद् एव किम् इत्य् अर्थः ।  वै इति निश्चये, पादपूरणे वा । अहो स्वित् महावराहवपुषः परिरम्भणेन तदीयदृढपरिरम्भणोत्थपीडाप्राप्तिलक्षणं यत् तपस् तद् एव किम् इत्य् अर्थः ।  अन्याभिर् दुर्लभं तवैतद् उत्सवप्राप्तिसाधनं यत् तपस् तद् अपि स्त्रियास् तव पुरुषसङ्गलक्षणत्वात् सुखमयम् एवेति नास्ति त्वत्तोऽन्या धन्येति भावः ॥१०॥


ओ)०(ओ

॥ १०.३०.११ ॥

अप्य् एणपत्न्य् उपगतः प्रिययेह गात्रैस्
तन्वन् दृशां सखि सुनिर्वृतिम् अच्युतो वः ।
कान्ताङ्गसङ्गकुचकुङ्कुमरٌजितायाः
कुन्दस्रजः कुलपतेर् इह वाति गन्धः ॥

श्रीधरः  हरिण्या दृष्टिप्रत्यासत्त्या कृष्णदर्शनं सम्भाव्याहुःअपीति । हे सखि एणपत्नि, अपि किम् उपगतः समीपं गतः ? गात्रैः सुन्दरैर् मुखबाह्वादिभिः । प्रियया सहेति यद् उक्तं तत्र द्योतकम् । काण्ताया अङ्गसङ्गस् तेन तत्कुचकुङ्कुमेन रٌजितायाः कुन्दकुसुमस्रजो गन्धः । कुलपतेः श्रीकृष्णस्य । वात्य् आगच्छति ॥११॥

वंशीधरः  एणपत्नि मृगजाये कान्ताया अङ्ग उओर्वयवे सङ्गो ययोस् तौ कुचौ तयोः कुङ्कुमेन रٌजिताया अरुणीभूतायाः । यद् वा, कान्तस्य हरेर् अङ्गसङ्गो यस्यास् तस्याः कुचौ तयोः कुङ्कुमेति पूर्ववत् । कान्तायाः कमनीयाया वेति । कुलपतिर् गोपीसमूहनाथस् तस्य । गन्धोऽस्यास्तीति गन्धो गन्धवान् वायुः । मत्वर्थीयोऽच् । गन्ध इह वाति स्वयं च न दृशते  तत्सद्भावो विज्ٌआयत इति व्यٌग्यालङ्कारोक्तिः ॥११॥

चैतन्यमतमٌजुषा  न व्याख्यातम् ।

वैष्णवतोषणी  अथात्रेति विचार्यतेकाम् अप्य् आदाय श्रीभगवान् अन्तर्हितः ? इति व्यक्तीभविष्यद् अपि पूर्वं यन् मुनीन्द्रः स्वयं न स्फुटम् उक्तवान् तस्यायम् अभिप्रायःसत्स्व् अपि नानाभगवदाविर्भावेषु मम स्वयं भगवति श्रीकृष्णरूप एव तस्मिन्न् आग्रहविशेष इति, तथा सत्स्व् अपि नाना तत्तत्परिकरेषु  श्रीव्रजवासिष्व् एव स इति, तथा सत्स्व् अपि तेषु श्रीव्रजदेवीष्व् एव ततोऽप्य् अधिकतरः स इति रहस्यं सर्वेऽपि ज्ٌआतवन्त एव । किन्तु तास्व् अपि सतीषु श्रीराधिकायाम् एवाधितमः स इति न ज्ٌआतवन्तः । तद् एतन् मदाग्रहतारतम्यं च तत्तदुत्कर्षतारतम्याद् एव । अस्याः परमरहस्यायास् तद् एतत् तु साक्षाज् ज्ٌआपयितुं सङ्कुचति मच्चित्तम् । ज्ٌआनखलताभिया विज्ٌआपयितुम् अपीच्छति तस्माद् अस्याः सखीनां वचनात् तत्राप्रतीतौ च प्रतिपक्षाणाम् अपि वचनाद् व्यٌजनयैव वृत्त्या यथावसरं मध्ये मध्ये प्रकटयिष्यामः । यदि च जातु स्वयम् अप्य् आवेशवशात् प्रकटयिष्यामः, तदा नाम तु तस्याः साक्षान् न वक्ष्यामः । एतस्यास् तत् पुनर् आस्ताम् अन्यासाम् अपि न । किं च, व्यٌजनावृत्तिर् एव सर्वत्र नानारसप्रकाशिनी, न तु मुख्या । सा च यदि प्रसङ्गे अवधारिते, विशेषव्यٌजनार्थम् अभ्युदयते तदातीव चमत्कारिणी स्याद् इति । तद् एतद् अभिप्रेत्य प्रथमं सखीद्वारेदं ज्ٌआपयति यदा ताम् आदाय श्रीभगवान् सहसान्तर्हितः, तदा सख्याः सख्यस् तु संशयाना एवासन्, किन्तु केवलबलानुजान्वेषणपराभिस् ताभिः सहचारित्वेऽपि किञ्चिद् उन्मादधारित्वेऽपि तन्मिथुनान्वेषणव्यग्रतया पृथगवस्थितस्वयूथतया तदवधानदूरस्फुरदीहाः सत्यः पर्यटितवत्यो वक्ष्यमाणं तत्पादचिह्नदर्शनं विनापि क्वचित् किञ्चिद् उपलब्धवत्यश् च । तथा हि तासां वाक्यम् अप्येणपत्नीति ।

अत्राखण्डस्य वाक्यस्य निखिलपदानाम् अप्य् अनुमोदनव्यٌजक एवार्थः प्रतिपद्यते । ततः सख्यम् एवासां तन्मिथुनम् अनुलक्ष्यते, तद्दर्शनोत्कण्ठा च तत्र वाक्यार्थः । अपीति सम्भावनायाम् । तद् इदं सम्भावयाम इत्य् अर्थः ।  अथवा अपीति प्रश्ने । तद् एतत् पृच्छाम इत्य् अर्थः ।  किं तत् ? तत्राहुःहे सखि ! अच्युतो वो युष्माकम् उपगतः समीपं प्राप्तः ।

ननु वनविहारिणस् तस्य नव्यानाम् अस्माकं समीपप्राप्तौकिम् आश्चर्यम् ? तत्राहुःप्रियया सहेति ।

ननु तत् खल्व् आश्चर्यम् एव, किन्तु यत्र तस्य दर्शनं, तत्र तस्याः सहयोगेन किम् आश्चर्यम् अधिकं सुखं नाम ? तत्राहुःतयैव सह गात्रैस् तादृशानन्दव्यٌजकनानानुभावविचित्रैर् अङ्गैर् वो युष्माकं भवत्या भवत्सम्बन्धिनीनां च दृशां सुनिर्वृतिं केवलस्य तस्य दर्शनाद् अपि तत्साहित्यदर्शने परमानन्दं तन्वन् विस्तारयन्न् इति तद् इदं च नास्मासु गोपयितुम् अर्हसि । वयं हि तदन्तरङ्गधर्मविदः सहचर्यः, तद्गन्धवाहमात्रेणापि तदीयं सर्वं ज्ٌआतुं शक्नुम इत्य् आहुःकान्ताङ्गेति । प्रथमं तावत् कुलपतेस् तस्य तत्र कान्तायास् तअस्यास् तत्र तदङ्गसङ्गस्य तत्र तत्कुचसङ्गिकुङ्कुमस्य तत्र च तल्लिप्तकुन्दस्रजः स एष गन्धः स्फुटम् अत्रायाति सकाकु सम्भावनगिरा तत्रोत्कण्ठां व्यानٌजुः ।

एणपत्नीति जात्यैव दृष्टिप्रशंसा । एणपत्नीत्य् अनेन, पत्युर् नो यज्ٌअसंयोगे [पा. ४.१.३३] इति पाणिनिस्मृतेर् एणानां याज्ٌइकत्वं तस्या यज्ٌअपत्नीत्वं व्यٌजितम् इति द्रष्टुं प्रशंसा । उपगतः समीपम् अपि प्राप्त इति तद्भाग्यप्रशंसा । तत्रापि प्रिययेति द्रष्टृदृश्ययोर् द्वयोर् अपि प्रशंसातिशयः । गात्रैर् मिथः सङ्गमेनासाधारणतां प्राप्तैर् इति पूर्ववद् एव तन्वन् दृशां सखि सुनिर्वृतिम् इत्य् एभिर् दृष्टेश् च तदतिशयः । अच्युत इति प्रियया सह विचारराहित्येन पुनर् दृश्यप्रशंसा  व इति यत्र भवतीदृशी तत्र भवत्सङ्गिनीनाम् अपि ईदृशत्वं युक्तम् इति द्रष्टुं प्रशंसा ।

अथ कान्तेति दृश्यायास् तस्यास् तदङ्गसङ्गेति लब्धदुर्लभस्य दृश्यस्य कान्तस्य कुचकुङ्कुमेति तत्संयोगलब्धभाग्यस्य दृश्यस्य कुङ्कुमस्य तद्रٌजिताया इति तत्सम्बन्धेन लब्धशोभातिशयायाः दृश्यायाः कुन्दस्रजः शुभ्रतया तदुदयशोभायोग्यायाः स्वरूपेण च तस्या एव । कुलपतेर् इति दृश्यस्य कान्तस्य । इहेति लब्धतद्गन्धसौभाग्यस्य दृश्यस्य तत्स्थानस्य वातीति वातम् अप्य् आत्मसात्कृत्य स्वयम् एव सर्वतश् चलतीति गन्धविलसितस्य गन्ध इति तत्तद्विशेषयोगात् तस्य च प्रशंसावगतेति ॥११॥

बृहद्वैष्णवतोषणी  इयम् अपि श्रीतुलसीवत् तस्य नित्यप्रिया सापत्न्यात् तदिच्छानुसाराद् वा न कथयेद् इति सख्येन विश्वस्य एणीं पृच्छन्तिअपीति । हे एणस्य पत्नीति त्वयापि प्रियाविरहदुःखं ज्ٌआयत एव, अतः कथ्यताम् इति भावः । एकत्वं विरहार्तिभरेण दूरे दृष्ट्य्परसरणाद् एकस्या एव दृष्टेः । दृशाम् इति व इति च बहुत्वम् अच्युतोपगमेन गौरवात् । यद् वा, एकत्वं जात्यपेक्षया । किं वा, बह्वीषु तासु मध्येऽन्तिकवर्तिनीम् एकां प्रत्य् एव प्राधान्येन प्रश्नात् ।

प्रियया लक्ष्म्या कयाचिद् गोप्या वा सह प्रिययेति सहगमनात् तेनेर्ष्ययैव वा गात्रैर् दृशां सुनिर्वृतिं परमसुखं तत्वन्निति (सिच्) । अन्यथा विशालप्रसन्ननेत्राणाम् असाफल्यम् । किं वा, अन्यथेदृशदृष्ट्यसम्भव इति भावाह् । सुशब्दो मोक्षसुखाद् अपि वैशिष्ट्यविवक्षया । तेनात्यन्तान्तिकसन्दर्शनम् अप्य् अभिप्रेतम् । अन्यथा सुनिर्वृत्यसम्पत्तिः ।

हे सखीति तस्या अपि श्रीकृष्णविषयकसानुरागदृष्ट्या वने सहविहारादिना वा । अतोऽस्मासु वञ्चना नैव कार्येति भावः ।

अच्युत इति सुनिर्वृतिविस्तारणे । किं वा, इहोपगमने विच्युतिर् नास्तीति भावः । तद् एवाभिव्यٌजयन्तिकान्तेति । तद् धि जानन्ति तद्विदः इति न्यायेन तासां तद्गन्धपरिचयोऽस्तीति । तथोक्तम्मालां बिभ्रद् वैजयन्तीं [भा.पु. १०.२६.४४] इति पूर्वम् उक्तम् । ततश् च सह त्व् आलिकुलैर् बिभ्रत् [भा.पु. १०.३०.७] इति तुलसीमाला । अधुना च कुन्दस्रज इत्य् एवं मालात्रयं गम्यते । यद् वा, वैजयन्त्याम् अन्यत्रापि तुलसीसम्भवात् तद्धारणं ज्योत्स्न्यां रात्रौ कुन्दमालायाः शोभाभराद् वैजयन्तीपरित्यागेनाधुना तस्या एव धारणं ज्ٌएयम् ।

कुलपतेर् गोकुलेन्द्रस्य । किं वा, गोपीगणस्वामिनः । लज्जया वैदग्ध्या वा साक्षात् तथानुक्तिः । अतस् तद् एकपतीनाम् अस्माकं तदभावेन प्राणरक्षा न स्याद् इति सर्वथा शीघ्रं कथयेति भावः । श्लेषेण कुत्सितं लाति आददति यो जनस् तस्यैव पतिर् इति तया साहित्यं युक्तम् एवेतीर्ष्योक्तिः । अन्यत् तैर् व्याख्यातम् । यद् वा, प्रियया उपगतः सङ्गतः सन्न् इहास्ते ।

ननु तर्ह्य् अन्विष्य दृश्यताम् ? तत्राहुःगात्रैर् इति । परमधन्ययुष्मच्चक्षुर्भिर् एव दृश्यते, न त्व् अस्माभिर् द्रष्टुं शक्यते इत्य् अर्थः ।  ननु तर्हि नात्र वर्ततैव नेत्य् आहुःकान्तेति । अन्यत् समानम् ॥११॥

क्रमसन्दर्भः  अपीति द्वयम् ॥१११३॥

बृहत्क्रमसन्दर्भः  न व्याख्यातम् ।

रसिकाह्लादिनी  एवं स्थावरेभ्य उत्तरं प्रलब्धा जङ्गमान् प्रश्नकृतनिश्चया सत्यो हरिणीं दृष्ट्वा अराद् एव स्थितां सख्येन विश्रम्य पृच्छन्तिअप्य् एणपत्नीति । हे एणपत्नि कृष्णसारपत्नि त्वम् अपि पतिसङ्गजं सुखं विरहजं दुःखं जानासि, अतः कथयेति । कदाचित् प्रियया सह उपगतस् त्वत्समीपे गतस् त्वया दृष्टः काश्चित् सेर्ष्यं कथयन्ति । किं कुर्वन् गात्रैः करचरणाद्यवयवैः दृशां सुनिर्वृतिं तन्वन् अन्यथा नेत्राणां प्राणदस्यासिद्धेः । अन्यत्र आत्यन्तिकसन्निकर्षाभावेऽत्यन्तकष्टसुखस्याप्रसिद्धेः । हे सखीति सम्बोधनेन श्रीकृष्णविषयकानुरागसम्भावनया विस्रब्धा पृच्छन्ति । सतां सप्तपदा मैत्री इति प्रसिद्धेः । अतो वञ्चनं तवानुचितम् । अच्युतो विलासच्युतिरहितः  प्रिययेति व्यٌजनावृत्त्या कथयन्ति । कुलपतेः गोकुलपतेः गोकुलनाथस्य । यद् वा, गोपीकुलनाथस्य ।

कुन्दस्रजः कुन्दकुसुममालाया इह गन्धो वाति आगच्छति । पूर्वं वैजयन्तीधारणम् उक्तम् । मालां बिभ्रद् वैजयन्तीम् [भा.पु. १०.२९.४४] इति । इदानीं यया सहान्तर्हितस् तया विरचय्य समर्पितत्वात् प्रीत्या कुन्दस्रजधारणम् उक्तं सौगन्ध्यातिशयेन लिङ्गम् आहुःकान्तेति । कान्ताङ्गसङ्गकुचकुङ्कुमरٌजितायाः क्रीडा सैव तस्या अङ्गसङ्गे न लग्नं यत् कुचकुङ्कुमं काश्मीरं तेन रٌजिताया गन्ध एव कुङ्कुमायितां ज्ٌआपयति । सात्त्विकभावोदयात् । तत् क्षणम् एव रचनाविशेषप्राकट्याद् वेति । यद्यपि कुन्दकुसुमगन्धाल्पत्वं तथापि कुचगतकाश्मीरसम्बन्धेन सौरभ्याधिक्यं सूचितम् इति । तद् अस्माकं सोढुम् अशक्यं त्वं तु सभाग्याय तया प्रियया सह विलासं कुर्वन् दृष्टः सौरभ्यम् आघ्रातं च, तव तु निर्मत्सरत्वात् सर्वं शुभम् इति सेर्ष्योक्तिर् इति ॥११॥

विश्वनाथः  ततश् चाहो हन्त तेन स्वकान्तेन ध्वजवज्राङ्कुशादिभिश् चिह्नैर् विचित्रिताङ्गी निहरन्ती स्वाधीनभर्तृकामहागर्वान्धा कथम् अमांस्तम् एवाचक्षीतेत्य् अग्रतो गत्वा काम् अपि हरिणीम् आलक्ष्याहुःअपीति ।

हे सखि ! एणपत्नि ! प्रियया त्वया किम् उपगतः स्वसमीपे सम्प्राप्तः सम्बोधनपदसाहचर्याद् एवात्र त्वयेति लभ्यते । एणस्य पत्नी भवन्त्य् अपि त्वम् अस्मत्तुल्या तस्यैव प्रिया, तम् एव प्रियं मन्यसे इति भावः । यतः गात्रैर् मुखबाह्वादिभिर् वा दृशां सुनिर्वृतिम् अत्यानन्दं तन्वन् सन्, व इति दृशाम् इत्य् आदरे बहुत्वम् । अच्युत इति स्वदृगानन्दलोभात् त्वया तदनुगमनाद् एव हेतोस् त्वत्तः स न विच्युत इति भावः । ततश् चाग्रतः स्वभावाद् एव गच्छन्तीं ताम् आलक्ष्यहंहो स दृष्ट इति किं ब्रवीमि । तं वो दर्शयाम्य् एव मदनुपथम् आगच्छतेति ब्रुवाणेवाग्रत इयं गच्छन्ती ग्रीवां परावृत्य मुहुर् अस्मान् पश्यति । किं न दृश्यते ? इति पृष्टाह् काश्चिद् आहुःतर्हि कृष्णोऽत्रैव कापि वर्तते हरिणी तु कृष्णाद् बिभ्यतीति स्वीयसूचकत्वदोषापलापार्थं क्वापि निह्नुताभूद् इति वितरयन्त्यो दैवाद् आयातं सौरभ्यम् अनुभूयअहो सत्यं सत्यम् एतद् एव तत्त्वम् इति सहर्षं मुहुर् आहुःकान्ताया अङ्गसङ्गतस् तत्कुचकुङ्कुमेन रٌजितायाः कुन्दपुष्पस्रजो गन्धः वाति आगच्छति । अत्र कान्तयोर् गात्रद्वयस्य च कुचयोश् च कुङ्कुमस्य च कुन्दस्य च गन्धस् तासां नासाभ्याम् एव निश्चीयते स्मेति भावः । कुलपतेर् गोपीकुलरमणस्येति कुलपतिस् त्व् अनिष्ठां परित्यज्य सम्प्रत्य् एकयैव कयाचित् कान्तया रममाणस्य तस्यान्यायं पश्यतेति भावः ॥११॥

ओ)०(ओ

॥ १०.३०.१२ ॥

बाहुं प्रियांस उपधाय गृहीतपद्मो
रामानुजस् तुलसिकालिकुलैर् मदान्धैः ।
अन्वीयमान इह वस् तरवः प्रणामं
किं वाभिनन्दति चरन् प्रणयावलोकैः ॥

श्रीधरः  फलभारेण नतांस् तरून् कृष्णं दृष्ट्वा प्रणता इति मत्वा प्रियया सह तस्य गतिविलासं सम्भावयन्त्यः पृच्छन्तिबाहुम् इति । तुलसिकाया अलिकुलैर् अतस् तदामोदमदान्धैर् अन्वीयमानोऽनुगम्यमान इह चरन्न् इति ॥१२॥

वंशीधरः  विटवृत्तिं श्रितवतो मालत्यादिसमीपे पुष्पजिघृक्षया जिगमिषासमये प्रश्नस् तान् प्रति कथञ्चिद् उपयुज्यतेऽपि अश्वत्थादिप्रश्नः कथम् उपयुज्यते ? अतस् तत्सम्भवं दर्शयितुम् आहुःबाहुम् इति । प्रणामप्रदक्षिणादिना संसारात् तारयन्तीति तरवोऽश्वत्थादयस् तान् प्रत्य् आहुःहे तरवः ! रामानुजो मदान्धसङ्गी एकं बाहुं प्रियांसे निधाय परेण प्रियामुखपद्मलोभिभ्रमरनिवारणाय गृहीतपद्मः । यद् वा, हस्तेन गृहीतपद्मः वः प्रणामं प्रणयावलोकैर् अभिनन्दति स्वीकरोति । किं वेत्य् अनेन स्थावराणां भक्त्यतिशयो ध्वनितः ॥१२॥

चैतन्यमतमٌजुषा  न व्याख्यातम् ।

वैष्णवतोषणी  अथ तस्या मौनमयविलोकनाभिनिवेशेनाशङ्कितान् निजविरहार्तिदृष्ट्यार्तिभरोदयात् स्तब्धतां मत्वा तां विहाय, फलपुष्पादिभरनम्रान् वृक्षान् वीक्ष्य विनयभरप्रणयान् मत्वा, सर्वान् एव तान् पृच्छन्तिबाहुम् इति ।

इहापि तत्तत्प्रशंसयानुमोदनं व्यज्यते तत्र वाक्यार्थेन, यथाहे तरवः ! रामानुजो वो युष्माकं प्रणामं, किं वा प्रणयावलोकैर् अभिनन्दति ? इति स्वस्नेहस्य तत्कृपायाश् च योग्यास्पदतां सूचयित्वा तेषां द्रष्ट्ṝणां गुणप्रशंसा कथं नाभिनन्देत् ? इत्य् आशङ्क्य तत्र तस्य तया सह मधुरविलासावेशं कारणम् आहुः । तज्ज्ٌआने च कारणं गन्धमात्रेण पूर्ववन् निजतदन्तरङ्गधर्मविज्ٌअताम् आहुःबाहुम् इत्य् आदिना । तत्राभिनन्दने सामान्यतः कारणं चरन्न् इति तत्तत्क्रीडास्थानगमनव्यग्र इत्य् अर्थः ।

ननु सदा सर्वत्र भ्रमति पश्यति चास्मान् अद्य वा को विशेषः ? तत्राहुःबाहुं प्रियांस उपधाय इति ।  प्रियायाः स्वस्मिन् परमस्निग्धाया अंसे स्कन्धे उपधाय कोमलेयम् इति यत् किञ्चिद् आधाय इति ।

ननु, ताम् एवास्मान् दर्शयितुम् आगतः कथम् अस्मत्प्रणामं नाभिनन्देत् ? इत्य् आशङ्क्याहुःतुलसिकालिकुलैर् अन्वीयमानः सन् गृहीतपद्मः प्रियायास् तान् निवारयितुं दक्षिणेन भुजेन लीलापद्मधूननासक्त इत्य् अर्थः । तर्हि कथम् अभिनन्देत् ? इति भावः ।

अत्र तु तुलसिकालिकुलैर् इति तत्क्रीडाननतुलसीनां सर्वसुगन्धित उत्कर्षो द्योतितः । तथा च वक्ष्यतेदिव्यगन्धतुलसीमधुमत्तैः [भा.पु. १०.३५.१०] इति । अत एव मधान्धैस् तद्रसपानमदेनान्धैर् अपि तैर् अन्वीयमान इति प्रियाङ्गसङ्घर्षेण परिमलविशेषप्रकाशो दर्शितः । इतीत्थम् अत्रापि पूर्ववत् तत्तत्प्रशंसा दर्शिता, अथ च मालां बिभ्रद्वैजयन्तीम् इति या वैजयन्ती प्रोक्ता मध्ये कच्चित् तुलसीत्य् आदौ त्वां बिभ्रद् इत्य् अनेन तत्प्राशस्त्यातिशयप्रस्तुतत्वाद् या च तुलसीमाला सूचिता । पुनश् च कुन्दस्रज इत्य् अनेन या कुन्दस्रज् च दर्शिता, सम्प्रति तस्यास् तस्याः स्खलनहेतवो विहाराश् च व्यٌजिताः । तद् इत्थं वाक्यार्थेन तत्तत्प्रशंसयानुमोदनम् एव व्यٌजितम् ।

अथ पदानाम् अर्थैर् अपि पूर्ववद् अनुसन्धेयम् । तद् एवं वक्रीणां सख्यम् एव लब्धम् । तस्या अमूनि नः क्षोभम् इत्य् आदौ विरोधमुखेन च तद् एव हि निश्चितम् ॥१२॥

बृहद्वैष्णवतोषणी  हरिणीनां निरीक्षणाभिनिवेशेन निजविरहार्तिदृष्ट्या तासाम् अप्य् आर्तिभरोदयात् स्तब्धतां मत्वा, ता विहाय फलपुष्पादिभरेण नतान् वृक्षान् वीक्ष्य विनयभरप्रणयान् परमसाधून् मत्वा, सर्वान् एव तान् पृच्छन्तिबाहुम् इति । बाहुं प्रियांस उपधायेत्य् आदिकं पूर्वोक्तगन्धप्राप्त्या प्रियया सहागमनं सम्भाव्य तत्र च स्त्रीस्कन्धसौरभ्यमिश्रितश्रीमद्बाहुसौरभ्यं तथा श्रीहस्तामोदाक्तपद्मगन्धं, तथा भ्रमरगन्धसंवलितं तदङ्गतुलसीगन्धं च प्राप्योक्तम् ।  किं वा, नागरीणाम् ईदृशी परिपाटी भवेद् इति युक्त्या तथोक्तम् ।

तुलसिकाया अलिकुलैर् इति तस्या एव सर्वतो मधुरामोदविशेषात् । अत एव मदान्धैस् तैर्  अन्वीयमान इत्य् अनेन बाहुम् इत्य् आदिना च रसविशेषप्रकटनम् । तथा तुलस्याः सौभाग्यं तत्सम्बन्धाद् अलीनां च सूचितम् । अन्वीयमानत्वेनैव मदान्धानां तेषां महाध्वनिना निजनिह्नुतिलीलाभङ्गशङ्कया युष्मद्विधव्यवधानेन तान् परिहर्तुम् । किं वा, युष्मत्पुष्पेषु सञ्चारयितुम् इह चरन् ।

यद् वा, स्थावरजात्या तुलसीसाम्येन निजप्रयोजनापेक्षयापि समयविशेषेऽस्मिन् युष्मास्व् अपि तत्कृपा सम्भाव्यते इति । अतः विशेषतश् च प्रणतवत्सलत्वाद् अत्रैव चरन् सन्न् इति भावः ।

प्रणयावलोकैः किम् अभिनन्दति, अनुमोदनेन स्वीकरोति वा ? इति तेषां सुदुर्लभत्वात् । किं वेति सकटाक्षप्रश्ने, अतस् तत् कथयेति शेषः । अन्यत् तैर् व्यٌजितम् ।

अथवा, तच्छ्रीमत्पदानि तत्र च वामे सम्मिलितस्वीयपदानि वीक्ष्य दक्षिणे चाश्वासप्राप्त्येवाधिकनतान् वृक्सान् तेन श्रीदक्षिणहस्ते पद्मग्रहणं सम्भाव्य क्वचिच् च भयाद् इवाग्रतो द्रुतपतितान्य् अधिकमग्नान्य् आकुलानि च प्रियापदानि वीक्ष्य तेन च मदान्धभ्रमरानुगमनं सम्भाव्य । किं वा, तत्तत्पदोपरि भ्रमरमुखनिर्गतमधुकणान् सर्वतो वीक्ष्य तथा तथोक्तम् इति ज्ٌएयम् ।

यद् वा, केवलम् उन्मत्ततयैव तत्तदुक्तिः । न च किञ्चिद् दर्शनविचारादिनेति, इत्य् उन्मत्तवचः [भा.पु. १०.३०.१४] इति वक्ष्यमाणत्वात् । श्लेषेण मदान्धा एव तम् अनुसरन्तीति तथा तेषां सम्बन्धात् सोऽपि मदान्ध एवेति प्रणयकोपोक्तिः । यद् वा, मदान्धैर् अपि, अतो गतमानाभिर् अस्माभिर् यद् अयम् अनुगम्यते, तद् अयुक्तम् एवेति भावः ॥१२॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  हरिणीनां स्वभावतश् चाञ्चल्येन प्रदेशान्तरस्थितौ सत्यां परस्परं सम्मन्त्र्य, एताः किम् इति स्वानुभूतं कथयिष्यन्ति इति । फलपुष्पभरेण नतान् साधून् श्रीकृष्णसुतान् सर्वान् एव परोपकारिणो मत्वा तरून् पृच्छन्तिबाहुम् इति । कुङ्कुमगन्धलिङ्गेन कयाचित् सह विहरति तस्या अंसे स्कन्धे स्खलनशङ्कया वामे बाहुम् उपधाय संस्थाप्य विलासभरमन्थरत्वात् इति । दक्षिणेन बाहुना गृहीतपद्मः । अन्यच् च तुलसिकायाः सम्बन्धिभिर् अलिकुलैर् अन्वीयमानः अनुगम्यमानः तस्यास् तुलस्याः मकरन्दपानेन यो मदस् तेनान्धैः अनेनैतत् सूचितम् ।

बाहुसौरभ्यं प्रियासौरभ्यं पद्मसौरभ्यं तुलसीसौरभ्यं च एतत् सौरभ्यं चतुष्टयं लब्ध्वा, समप्रदेशस्थिताभिः परपङ्क्तिभिर् उत्प्रेक्ष्य, विलासभवझङ्कारश्रवणेन अलीनाम् अनुमत्ततां सम्भाव्य, प्रियायाः सौभाग्यं तुलस्याः सौभाग्यं अलीनाम् अपि सौभाग्यम् एतत् त्रितयं मनसि परिकल्प्य, तरूणां नम्रत्वं दृष्ट्वा पृच्छन्तीतिहे तरवः ! वो युष्माकं प्रणामं प्रणयावलोकैः किम् अभिनन्दति अनुमोदते ? पुष्पैः फलैश् चास्मदुपकारिण अस्मद्विलासापह्नुतिकारिण इति मनसि विचार्य युष्मान् स करोति । किं वा, नवेति सकटाक्षप्रश्ने किं कुर्वन् भवत्सन्निधाव् एवं विहरन् अनभिनन्दनम् एव । पुनः पुनः पृच्छा भावहेतुः । एतेन तस्मिन् कृतघ्नत्वं मय्य् आरोपितं भवति ।

गृहीतपद्मः इत्य् अस्यायम् अभिप्रायःप्रियाश्वासवायुसौरभ्यलोभेनाप्तताम् अलीनां निवारणाय तरुषु सञ्चारणाय पद्मभ्रामणम् उक्तम् । अतस् तन्निवारणव्यग्रतया युष्मत्प्रणमानभिनन्दनम् एव निश्चितम् इति ।

ननु पूर्वं चूतप्रियालेति प्रश्ने कृतेऽपि उत्तरम् अलब्ध्वा पुनर् अपि वृक्षेषु कथं प्रश्नः ? विरहव्याधिव्याकुलितत्वात् पुनः प्रश्नः कृतः इति । तद् उक्तङ्कामार्ता हि प्रकृतिकृपणा चेतनाचेतनेषु अतः कथयत । भवद्भिः कथयिते विस्रब्धाः सत्योऽग्रेऽन्विष्याम इति भावः ।

रामानुज इति निर्भयत्वं चोक्तम् । कस्यापि न सङ्कोच इत्य् अपि सूचितम् । मदाधैर् इति मदान्धा एव तम् अनुगच्छन्ति । वयं गतमदाः किमर्थाभि प्रयोजनं सेत्स्यतीतिइ क्षणं निर्वेदालम्बिता विरहव्याकुलिल्तत्वात् ॥१२॥

विश्वनाथः  तस्य तत्रैव वर्तमानत्वेऽन्यद् अपि लक्षणं मिथो ज्ٌआपयन्त्यस् तरून् फलपुष्पभारनम्रान् प्रणतान् मत्वा सवितर्कम् आहुःबाहुम् इति । हे तरवः ! इह चरन् कृष्णः फलपुष्पादिकरप्रदायिनां वः प्रजारूपाणां प्रणामं किं प्रणयपूर्वकावलोकैर् अभिनन्दति न वा ? हन्त हन्त युष्मद्विधेषु सात्त्विकसाधुषु लोकेषु कुतस् तस्य प्रीत्यावलोकनावकाश इति सासूयम् आहुःरामानुजो मत्तः तत्रापि प्रियाया अंसे बाहुं वामभुजं उपधायेति सम्प्रयोगश्रमवशात् श्लथदुर्बलः प्रियास्कन्धार्पितं बाहुम् एव कोमलम् उपधानं कृत्वा तस्या मुखगन्धेनोत्पतिष्णूनां भ्रमराणां विद्रावणार्थम् एव दक्षिणपाणिगृहीतनीलकमलः । अतस् तत् सेवैकतानमानसस्य तस्य नान्यत्र दृष्टिपातसम्भव इति भावः । तुलसिकानां कोमलतुलसीकाननस्य अलिकुलैः अन्वीयमानः तुलसिकाः परित्यज्य इह अत्रैव स अन्विष्यत । इतस् ततः स क्वचिद् अत्रैव निह्नुतो विहरतीति भावः ।

ननु तर्हि अलिकुलानाम् एवानुपदं गच्छामस् तत्राहुःमदान्धैर् इति । न हि मदान्धानाम् अनुगतिर् भव्यजनैः कर्तुम् उचितेति भावः ॥१२॥

ओ)०(ओ

॥ १०.३०.१३ ॥

पृच्छतेमा लता बाहून् अप्य् आश्लिष्टा वनस्पतेः ।
नूनं तत्करजस्पृष्टा बिभ्रत्य् उत्पुलकान्य् अहो ॥

श्रीधरः  काश्चिद् आहुःहे सख्यः, इमा लताः कृष्णेन सङ्गता नूनम्, अत इमाः पृच्छत । ननु स्वपतिसङ्गतौ तत्सङ्गतिर् दुर्घटा, न । वनस्पतेः पत्युर् बाहुनाश्लिष्टा अपि अहो भाग्यं नूनं तन् नखैः स्पृष्टा यत उत्पुलकानि बिभ्रति । न हि स्वपतिसङ्गताव् ईदृक्पुलकसम्भव इति भावः ॥१३॥

वंशीधरः  यतः कृष्णेन सङ्गता अतो हेतोः । अत्राशङ्कतेनन्व् इति । तत्सङ्गतिः कृष्णसङ्गतिः । दुर्घटा अशक्या नेत्य् आहतन्नखैः कृष्णनखैः स्पर्शः कथं ज्ٌआतस् तत्राहुःयत इति । उत्फुल्लकान्य् ऊर्ध्वरोमाणि । अन्यथा तदसम्भवम् आहुः न हीति । इति भाव इति यादृक्परपुरुषस्पर्शे स्त्रीणाम् आनन्दस् तादृक्त्वपतिसङ्गनेति तात्पर्यम् । अन्यद् अपि लक्षणम् अन्या दर्शयन्त्य आहुःपृच्छतेति । हे सख्य इमा लता एव कृष्णसङ्गमलक्ष्मधारिणीः पृच्छत । न च स्वपतिसङ्गतौ तत्सङ्गतिर् दुर्घटेति वाच्यम् । यतो वनस्पतेः पत्युर् बाहून् सम्यग् आश्लिष्टा अपि अहो कामोद्रेकः । नूनं तन्नखैः स्पृष्टा एवोत्पुलकानि बिभ्रति । न हि स्वपतिसङ्गताव् ईदृक्पुलकं स्यात् । अत एव तल्लक्षणस्यास्मदृश्यमानत्वात् पूर्वपूर्वा इव न वयं तद् अद्राक्ष्मेति मिथ्या वक्तुं प्रभविष्यन्तीति भावः ।

चैतन्यमतमٌजुषा  न व्याख्यातम् ।

वैष्णवतोषणी  तद् एतत् सर्वं कस्याः पदानि चैतानि [भा.पु. १०.३०.२७] इति या वक्ष्यन्ति तासाम् अवधानास्पदम् एव न बभूवेति लभ्यते संशयासम्भवात् काश्चित् तु किञ्चित् कृतावधाना अपि रागद्वेषाभावात् तदश्रुत्येव स्वाभीष्टम् एव दर्शयन्ति मुनीन्द्रश् चात्र पूर्वाभ्यस् तासां वासनाभेददर्शनाय तदुदासीनतां व्यٌजयति । पृच्छतेमा लता इति । वनस्पतिरूपस्य पत्युर् बाहून् अप्य् आश्लिष्टा इमा एव लताः पृच्छत । नन्व् एवं चेत् तर्हि कथम् आसां तत्सङ्गतिस् तर्क्यते ? तत्राहुःनूनं वितर्के तस्य श्रीकृष्णस्य करजैः स्पृष्टा इति । ननु तद् इदम् अपि कथं वितर्कितम् ? तत्राहुःउत् उच्चैः पुलकान्य् अङ्कुररूपाणि बिभ्रति बिभ्रत्य एवासते अहो इत्य् अपूर्वतायां । नन्व् एवं पुरेत्य् अर्थः ॥१३॥

बृहद्वैष्णवतोषणी  एते हि तद्भक्तास् तन्मतम् अनुसरन्तो नूनं न कथयेयुर् नाम तर्हि स्त्रीत्वेनात्मीया लता एवैताः पृच्छंअ इत्य् अन्योन्यम् आहुःपृच्छतेति । बाहुनाश्लिष्टा इत्य् आदिकं सर्वं निजभावानुसारेण ॥१३॥

क्रमसन्दर्भः, बृहत्क्रमसन्दर्भः  न व्याख्यातम् ।

प्रीतिसन्दर्भः (२८६)  तटस्था यथापृच्छतेमा इति । अत्र सखीवचनं श्रुत्वापि ततौदासीन्यात् ताटस्थ्यम् एव व्यक्तम् । एवम् अनयाराधितो नूनम् इति सुहृद्वाक्यानन्तरम् अपि धन्या अहो अमी आल्यः [भा.पु. १०.३०.२९] इत्यादिवाक्ये च ॥१३॥

रसिकाह्लादिनी  पुनर् अपि  धैर्यम् अवलम्ब्य व्याकुलतया तरून् अवगणय्य एते वेणुजातीकठिनास् तदनुकूलाः किम् अर्थं कथयिष्यन्तीति विचार्य स्त्रीत्वेनास्मात् दुःखाभिज्ٌआ एता लताः कथयिष्यन्तीति सम्भाव्यान्योऽन्यं सम्मन्त्रयन्त्यः कथयन्ति पृच्छतेति इमा लता पृच्छत किम् इति वनस्पतेः पत्युर् बाहुनाश्लिष्टा अपि उत्पुलकानि बिभ्रति अङ्ग्कुराद्युत्पन्नलिङ्गान् तत्करजैर् नखैः स्पृष्टा इति । नूनं निश्चितं प्रियायाश् चूडाबन्धार्थम् अविचिन्वती तेन सङ्गतिर् जाता । अतः एता धन्या वयं तु दुर्भगा इति श्रीकृष्णस्पर्शम् अन्तरेण नैतादृक् पुलकसम्भव इति स्वानुभवं तास्व् आरोप्योक्तम् । इतः परम् उत्तराप्राप्त्या विरता इत्य् अर्थः ॥१३॥

विश्वनाथः  अन्यद् अपि लक्सणम् अन्या दर्शयन्त्य आहुःपृच्छतेति । हे सख्यः ! इमा लता एव कृष्णसङ्गमलक्ष्मधारिणीः पृच्छत न च स्वपतिसङ्गतौ तत्सङ्गतिर् दुर्घटेति वाच्यम् । यतो वनस्पतेः पत्युर् बाहून् सम्यग् आश्लिष्टा अपि अहो कामोद्रेकः । नूनं तन्नखैः स्पृष्टा एवोत्पुलकानि बिभ्रति । न हि स्वपतिसङ्गताव् ईदृक्पुलकं स्यात् । अत एव तल्लक्षणस्यास्मद्दृश्यमानत्वात् पूर्वपूर्वा इव न वयं तम् अद्राक्ष्मेति मिथ्या वक्तुं प्रभविष्यन्तीति भावः ॥१३॥

ओ)०(ओ

॥ १०.३०.१४ ॥

इत्य् उन्मत्तवचो गोप्यः कृष्णान्वेषणकातराः ।
लीला भगवतस् तास् ता ह्य् अनुचक्रुस् तदात्मिकाः ॥

श्रीधरः  उन्मत्तवत् प्रपच्छुर् इत्य् एतत् प्रपञ्चितम् इदानींरमापतेस् तास् ता विचेष्टा जगृहुस् तदात्मिकाः [भा.पु. १०.३०.२] इति यद् उक्तं तत् प्रपञ्चयतिइतीति । उन्मत्तवचो गोप्यः उन्मत्तवचसश् च ता गोप्यश् च । कृष्णस्यान्वेषणेन कातरा अतिविःवलाः । अनुचक्रुर् अनुकृतवत्यः ॥१४॥

वंशीधरः  एकं प्रतिश्रुतं प्रपञ्च्य द्वितीयं प्रक्रमतेइत्य् उक्तरीत्या । अनुकरणधृताभिवृद्धवह्निज्वालानां कथम् आत्मातिष्ठत् तत्राहतदात्मिका इति ॥१४॥

चैतन्यमतमٌजुषा  इत्य् उन्मत्तवचो गोप्य इत्य् आदि । उन्मत्तवचो भवति, तथा तदात्मिकाः सत्यः श्रीकृष्णस्य भगवतस् तास् ता इत्य् अनुकूलाः । प्रतिकूलास् तु पूतनादि । तादात्म्यरूपाः सर्वनाम्नो बुद्धिस्थवृत्तित्वाद् अनुकूला एव बोद्धव्याः ॥१४॥

वैष्णवतोषणी  इति पूर्वोक्तप्रकारकम् उन्मत्तस्य वच इव वचो यासां तादृश्यो गोप्यः कृष्णान्वेषणे कातरा विरहदुःखेन, तद् अपि कर्तुम् असमर्था इत्य् अर्थः । तथा सत्यो गायन्त्य उच्चैर् [भा.पु. १०.३०.४] इत्य् आद्य् अनुसारेण गानानुवृत्तिप्राप्ता या याः पूतनावधादिलीलास् तास् ता अपि मध्ये मध्येऽनुचक्रुर् इत्य् अर्थः ।  तत्र हेतुःतदात्मिकाः । तस्मिन् श्रीकृष्णे आत्मा चित्तं यासां ताः, गाढं तदासक्ता इत्य् अर्थः,  तत्र कृष्णानुकरणं स्फुटम् एव तदात्मकतया । तत्र च स्वभावापरित्यागेन नातितदभेदस्फूर्तिः, यतन्त्य् उन्निदधेऽम्बरम् इत्य् अत्र यत्नकथनात्, कृष्णोऽहं पश्यत गतिम् इति सर्वस्मिन् कृष्णत्वसाधनार्थं तच्छब्दप्रयोगाच् च । पूतनाद्यनुकरणं च कृष्णविषयकतद्धेतुकभयेनेति तदात्मकतयैव यथा भावेन तस्य बाल्यभावनया वृतत्वात्, किन्तु प्रीतिसामान्यातिशयाल् लब्धकृष्णभावत्वेन ततो भयाद् एव । ततस् तस्याभावेन न मातृभावस्पर्शः, किन्तु कृष्णभावेनैवेति न मिथः स्पर्शानुचितयोर् भावयोर् युतिः । सर्वम् एतत् तासु तदानीम् उन्मादस्यानुगतत्वात् सहसैव समपद्यत, नान्यद् एवेति च ज्ٌएयम् ॥१४॥

बृहद्वैष्णवतोषणी  इति उक्तप्रकारेण । यद् वा, इति ईदृचम् उन्मत्तवद् वचो यासां गोपीनां ता उन्मत्तवच इत्य् उक्तानुवादः । तत्तद्वाक्यानि केवलम् उन्मत्ततयिवेति पूर्वोक्तोन्मत्तकवद् इत्य् अस्य दार्ढ्यार्थम् । तत्र चोन्मत्तवचस्त्वम् अयोग्येऽस्व् अपि प्रश्नात् तत्र च तथा तथा तत्तत्प्रश्नाद् इति । अनुचक्रुर् इत्य् अत्र हेतुःकृष्णस्य परमाकर्षककस्यान्वेषणाय विरहेण कातरा इति । अतः कातर्येणैव तत्तदनुकरणम् । न च स्वाच्छन्द्येन सुखादिबुद्धयेत्य् अर्थः । तत्रैव हेतुःतदात्मिकास् तेन हृतचित्ता इत्य् अर्थः ।  यद् वा, तच्छब्देन लीलाः परामृश्यन्ते । ततश् चानुकरणेऽभिनिवेशेन तत् सम्यक्त्वम् अभिप्रेतम् ।

यद् वा, ननु तल्लीलास्मरणेनापि विरहार्तानां प्राणा दुर्धराः । अनुकरणघृतेन च विवृद्धविरहवह्निज्वालानां तासां हृदि कथम् आत्मा अतिष्ठत् ? इत्य् आशङ्क्याहतस्मिन्न् एवात्मा यासां ताः । अतः सुशीतलामृतार्णवसम्बन्धेन न निःसृतः । अन्यथा स्वस्थानस्थः सन् दग्धोऽभविष्यद् एवेत्य् अर्थः । श्रीकृष्णाविष्तचित्ता इति तत्तदनुकरणं पारव्श्येनैव, न तु स्वच्छन्देनेत्य् अर्थः ॥१४॥

क्रमसन्दर्भः  इति पूर्वोक्तप्रकारेणोन्मत्तस्य वच इव वचो यासां तादृश्यो गोप्यः कृष्णान्वेषणकातरा भीता इव भीताः । विरहदुःखेन तद् अपि कर्तुम् असमर्था इत्य् अर्थः ।  तथा सत्यो गायन्त्य उच्चैः [भा.पु. १०.३०.४] इत्य् आद्य् अनुसारेण गानानुवृत्त्या या याः प्राप्ताः पूतनावधादिलीलास् तास् ता अपि मध्ये मध्येऽनचक्रुर् इत्य् अर्थः ॥१४॥

बृहत्क्रमसन्दर्भः  इति प्रत्येकं पृष्ट्वा कस्यापि प्रत्युत्तरम् अनासाद्य चोन्मादे जाते सति, कृष्णो नान्यत्र गतवान्, मय्य् एव प्रविष्टस् तद् अहम् एव कृष्णः इति प्रत्येकं तादात्म्यम् अभूद् इति दर्शयतिइत्य् उन्मत्तवच इत्य् आदि । इत्य् एवं प्रकारेणोन्मत्तवचो यथा भवति तथा, कृष्णान्वेषणकातराः सत्यस् तास् ता भगवतः कृष्णस्य लीला अनुचक्रुः । तास् ता इति पूर्वपूर्वानुभूताः । अनुकरणे हेतुःतदात्मिकास् तादात्म्यं गताः ॥१४॥

रसिकाह्लादिनी  पूर्वम् उक्तं उन्मत्तकवत् पप्रच्छुर् अयोग्येष्व् अपि प्रश्नान् अचेतनेषु प्रश्नस्यानौचितिं मन्यमाना लीलानुकरणं श्रीकृष्णप्राप्त्युपायं निश्चित्यानुचक्रुर् इत्य् आहुः । इत्य् उन्मत्तेति इति । पूर्वोक्तप्रकारेणोन्मत्तस्येव वचो यासां ताः । उन्मत्तवचसस् ताश् च ता गोप्यः । भगवतो रसैश् चर्येण विराजमानस्यात एवावधीर् इति । षड्गणस्य तास् ताः प्रसिद्धाः पूतनाप्राणशोषणादिका लीलानुचक्रुः । यतः कृष्णावेषणकातरा इति मुख्यो हेतुर् अनुकरणे, न तु स्वातन्त्र्येणेति । लीलास्मरणम् अपि विरहतापनिर्वापकं कृतम् । लीलानुकरणेनेति चेत् तत्राहतदात्मिका स एवात्मनि मनसि यासां ताः । यद् वा, तस्मिन्न् एवात्मा क्षेत्रज्ٌओ जीवो यासां ताः । स एव प्राणरक्षक इति । अयम् अर्थःतासाम् आत्मा यदि स्वदेहे तिष्ठेत्, तदा विरहाग्निना दह्येतैव तस्य शीतलतया मृताश् च तुल्ये श्रीकृष्णे स्थितत्वान्, न दग्ध इत्य् अर्थः । एतासां देहा एव तदावेशात् । लीलानुकुर्वति न त्व् आत्मा तस्य तु श्रीकृष्णस्यात्मनि क्रोडीकृतत्वात् । अतो न किञ्चिद् अनुपपन्नम् इति ॥१४॥

विश्वनाथः  इमा आनन्दजाड्यान् न किम् अपि ब्रुवते इत्य् एवम् अचेतनेष्व् अपि प्रश्नकामादिदर्शनाभ्याम् उन्मत्तानां वचांसीव वचांसि यासां ताः । ततश् च तस्यान्वेषणेऽपि कातरास् तन्मध्ये काश्चिद् एवं प्रत्येकं पराममृशुः सम्प्रत्य् अहम् एव स्वरूपचेष्टाद्यनुकरणेणात्मानं कृष्णाकारं दर्शयित्वा अतिकातराणाम् आसां स्वस्याश् च मौहूर्तिकीम् अपि निर्वृतिं निष्पादयामेति मनसि कृत्वा तस्य सर्वा एव लीलाः क्रमेण स्मृत्यारूढीकृत्य पूतनावधलीलाम् अनुचक्रुस् तस्मिन्न् एवात्मा मनो यासां ताः । तत्र च प्रतिकुलानाम् अनुकरणं योगमायैव तन्मध्य एव गोपीस्वरूपा भूत्वा तत्तल्लीलासिद्ध्यर्थं चकार । अनुकूलानुकरणं तु गोप्यश् चक्रुर् इति ज्ٌएयम् ।

नो नः कथा वद सदःस्व् इति तन्निषिद्धोऽप्य्
आनन्दनिघ्न इह ता यद् अरोचम् एव ।
नामानि तु प्रथयितास्मि तद् अत्र नासाम्
इत्थं मुनिर् मनसि सम्प्रति निश्चिकाय ॥१४॥

ओ)०(ओ

॥ १०.३०.१५ ॥

कस्याश्चित् पूतनायन्त्याः कृष्णायन्त्य् अपिबत् स्तनम् ।
तोकायित्वा रुदत्य् अन्या पदाहٌ छकटायतीम् ॥

श्रीधरः  कस्याश्चिद् इत्य् आदिभिश् चतुर्भिर् अनुकरणं प्रपञ्च्यते, ततश् चतुर्भिस् तन्मयत्वं पुनर् एकेनानुकरणम् इति विवेकः । पूतनायन्त्याः पूतनावद् आचरन्त्याः कृष्णवद् आचरन्ती स्तनम् अपिबत् । तोकायित्वा तोकवद् आत्मानं कृत्वा ॥१५॥

वंशीधरः  पूतनेवाचरतीति पूतनायते । पूतनायत इति पूतनायन्ती कर्तुः क्यङ् सलोपश् च [पा. ३.१.११] इति क्यङि पुनः तङन्ताच् छानचि प्राप्ते शतृप्रत्ययस् त्व् आर्षः । श्यप्श्यनोर् नित्यम् इति नुम् । तोक इवाचरतीति तोकायते तोकाय्यत इति तोकयित्वा, अव्ययकृतो भावे इति भावे क्त्वा । शकातायतीम् इह नुमभावस् त्व् आर्षः ॥१५॥

चैतन्यमतमٌजुषा  तर्हि पूतनादि । तादात्म्यं कस्याः ? इत्य् आहकस्याश्चिद् इत्य् आदि । ननु तादात्म्यं तावत् प्रेम्णः परया मर्यादया चेतसो वृत्तान्तराभावेन तन्मयीभावाह् । तत्र कथं विजातीयेषु पूतनादिषु प्रेम्णोऽभावाद् अनभिनिवेशेन तत्तादात्म्यम् ? लीलायाः प्रतिपक्षसापेक्षत्वम् अस्त्य् एवेति चेत् तदात्मिका इति न सङ्गच्छते, अनुभवे च विरोधः ।  तर्ह्य् एवं विचारणीयङ्कस्याश्चिद् इत्य् अत्र पूर्ववत् सर्वनाम्नो बुद्धिस्थवृत्तित्वात् । किंशब्देनात्र योगमाया बोद्धव्या । योगमायाम् उपाश्रित इत्य् अस्यैवासौ मर्यादा । तदवधि भगव्दिच्छावशाद् आसां सर्वसाहाय्याकारिण्य् एव संयोगे वियोगे च योगमाया बभूव । अतस् तासां तदात्मकत्वेन तल्लीलानुकारे लीलासामग्रीसमवधान्ययैव विजातीयभावं प्रकटयति ॥१५॥

वैष्णवतोषणी  तदात्मकत्वेनानुकरणस्य प्रपञ्चम् आह नवभिःपूतनायन्त्या इति । तथापि स्वभावस्थितत्वेन पूतनावद् आचरन्त्या एव, न तु तत्तद्विरुद्धभावाया इत्य् अर्थः ।  कृष्णायन्तीत्य् अत्र तु कृष्णार्भभावनाम् इति वक्ष्यमाणानुसारेण भावतोऽपि तद् आचरन्तीति लभ्यते । एवम् उत्तरतापि । स्तनम् अपिबद् इति चानुकरणमात्रं तन्मात्रस्योपेक्षितत्वात् । शकटायतीं शकटायमानां तादृशत्वं च हस्तपादाभ्यां भुवम् अवष्टभ्याधोमुखतयैवोच्चैर् अवस्थानम् ॥१५॥

बृहद्वैष्णवतोषणी  अनुकरणम् एव प्रपञ्चयतिकस्याश्चिद् इति । तद्विवेकस् तैर् व्यٌजित एव । तत्र चानुचक्रुर् इत्य् उक्तेऽनुकरणस्यैव प्रपञ्चने कार्येऽपि तन्मयत्वस्य प्र्पञ्चनम् अनुकरणस्यैव सम्यक्त्वबोधनार्थम् इति । तत्र चादौ दैहिकचेष्टायाः प्रायो देहचेष्टयैवानुकरणं वाक्चेष्टासंवलितायाः प्रायस् तथैव मानसचेष्टासंवलितायाश् च तथैवेत्य् एवं त्रिधानुकरणम् । तत्र यद्यपि प्रायो भावनयैव सर्वत्रानुकरणं, तथापि तत्र तत्र तत्तत्प्राधान्यापेक्षया त्रैविध्यम् ।

तत्रादौ देहचेष्टाप्रधानानुकरणम् आह त्रिभिः । पूतनायन्त्याः पूतनायमानायाः पूतनाद्यनुकरणं केवलं भावनयैव किञ्चित् तत्तद्मुद्राद्याचरणेन, न तु वेशादिना, सर्वथा तदसम्भावात् । अत एव वक्ष्यतेकृष्णार्भभावनाम् [भा.पु. १०.३०.१६] इति । तद् अपि विरहवैवश्येन, यद्यपि न सुसिध्येत् तथापि विरहार्तिभरस्वभावेन तत्तल्लीलाभिनिवेशात् स्वयम् एव सम्पद्यतेति ज्ٌएयम् । तत्र यद्यपि परमवैष्णवीनां तासां दैत्यानुकरणं न युज्यते, तथापि केनापि सुदुरूहेण भाववैचित्रीविशेषेणाविष्टास् ताः कृष्णस्यैव लीला अनुचक्रुः । तासां प्रियसख्यस् तु तत्तद्भावाविष्टास् ता वितर्क्य तत्रैव तच्चित्तासٌजनेन महादुःखापनोदनार्थं तास् ता लीलाः कर्त्र्यो विरहविह्वलाः सर्वा एव गोपीस् तदात्मिका लीलामयीश् चक्रुः । अतस् तत्तल्लीलापरिकरत्वाद् दैत्याद्यनुकरणं युक्तम् एवेति तासां सर्वम् अनवद्यम् ।

स्तनम् अपिबद् इति चानुकरणमात्रम्, न तु तत्त्वतः, अनुकरणस्यैवापेक्ष्यत्वात् । एवम् अग्रेऽन्यद् अप्य् ऊह्यम् । शकटायतीं शकटायमानाम् । एवम् अग्रेऽपि शकातानुकरणं तोकायमानाया उपरि शकटवत् कथञ्चिद् अवस्थानं ज्ٌएयम् ॥१५॥

क्रमसन्दर्भः, बृहत्क्रमसन्दर्भः  तत्र तास् ता इत्य् उक्तेः सर्वा एव लीला इत्य् आयाते मूलतः प्रभृति पूतनामोक्षादिलीलानुकरणस्योपस्थितौ तद् एवाहकस्याश्चिद् इत्य् आदि बहुभिः । ननु तदात्मिक इति तादात्म्यभाजः । तादात्म्यं तु प्रेम्णो मर्यादया चेतसो वृत्त्यन्तरराहित्येन तन्मयीभावः । न च तदात्मिका इति लीलात्मिका इति वक्तुं शक्यते । लीला भगवतस् तास् ता ह्य् अनुचक्रुः [भा.पु. १०.३०.१४] इत्य् उक्तेः । न हि लीला भूत्वा लीला अनुचक्रुर् इति सम्भवति । तेन कृष्णावेशात् कृष्णतादात्म्यम् एव । तदा कथं प्रतिकूलेषु पूतनादिष्व् अभिनिवेशाभावात् पूतनायन्त्या इति ॥१५॥

रसिकाह्लादिनी  लीलानुकरणम् एव प्रपञ्चयति कस्याश्चिद् इति लीलायास् त्रैविध्यम्मानसी वाचकी दैहिकी लीलाद्वये प्रतियोगित्वेन पूतनादीनां स्फुरणम् इत्य् अभि कथयति । पूतनायन्त्या पूतनावद् आचरन्त्या कस्याश्चित् कृष्णायन्ती कृष्णायमाना अपि इति । वाचिक्यां लीलायां कथाम् अहं कृष्णः कयाचिद् उक्तम् अहं पूतनास्याः स्तनपानादीनाम् अनुकरणम् । तथापि श्रीकृष्णम् अङ्के स्थाप्य सा यथा कृतार्था अभूत् । तथैव पूतनायन्ती कृष्णायन्तीम् अङ्के स्थाप्य सुखम् अन्वभवत् । कृष्णस्पर्शमात्रापेक्ष्यैव पूतनानुकरणम् इति भावः ।

पूर्वपद्येनोक्तं अनुचक्रुस् तदात्मिका इति । स एव तासाम् आत्मा जातोऽतः स्वातन्त्र्याभावात् । तासां प्राणरक्षार्थं तत् तथैव कृतं कृष्णेनेति लीला तया साद्गुण्यार्थं प्रियसखीभिः पूतनावद् आचरितम् । यथा ग्रहगृहीतस्य स्वातन्त्र्यं नास्ति । ग्रह एव तस्या देहे प्रविश्य स्वकीया एव चेष्टाः करोति तद्वद् इयं लीलेति एवम् अन्यत्राप्य् ऊह्यम् ।

शकटभङ्गलीलाम् आहअन्या काचिद् व्रजदेवी आत्मानं तोकायित्वा शकटायन्ती शकटवद् आचरन्ती । यदा पादेन अहन् तु ताडितवती पादस्पर्शाशया शकातवद् अन्वकरोद् इति भावः ॥१५॥

विश्वनाथः  एवम् अनुकरणं चतुर्भिर् आहपूतनायन्त्याः पूतनावद् आचरन्त्याः कृष्णवद् आचरन्ती स्तनम् अपिबत् पानम् अनुचक्रे । तोकायित्वा तोकवद् आत्मानं कृत्वा ॥१५॥

ओ)०(ओ

॥ १०.३०.१६१७ ॥

दैत्यायित्वा जहारान्याम् एका कृष्णार्भभावनाम् ।
रिङ्गयामास काप्य् अङ्घ्री कर्षन्ती घोषनिःस्वनैः ॥
कृष्णरामायिते द्वे तु गोपायन्त्यश् च काश्चन ।
वत्स्यायतीं हन्ति चान्या तत्रैका तु बकायतीम् ॥

श्रीधरः  दैत्यायित्वा दैत्यवत् तृणावर्तवद् आत्मानं कृत्वा एका कृष्णार्भभावनां कृष्णस्यार्भं बाल्यं भावयति या ताम् अन्यां जहार ॥१६१७॥

वंशीधरः  रिङ्गयामास हस्तजानुभ्यां चचाल । घोरनिस्वनैः मٌजीरादिध्वनिभिः सह ॥१६॥

कृष्णरामाव् इवाचरत इति कृष्णरामायेते । ततो भावे क्ते इति च कृष्णरामायिते । तत्र तासु । अनु पश्चात् । एका कृष्णायन्ती ॥१७॥

चैतन्यमतमٌजुषा  न व्याख्यातम् ।

वैष्णवतोषणी  कृष्णस्य आर्भभावना बाल्यवासना सैव सा यस्यास् तां जहार तद्भयावेशेन तद्धरणम् अनुकृत्य दर्शितवतीत्य् अर्थः । घोषाः किङ्किण्यस् तेषां निस्वनैः कृत्वा सहिता सेविता वा, तच् च साक्षाद् एव तासाम् अपि पादेषु नूपुरसद्भावात् । एतच् च घोषप्रघोषरुचिरम् [भा.पु. १०.८.२२] इत्य् आद्य् उक्तरिङ्गणललितानुकरणम् ॥१६॥

द्वे विचिक्रीडतु । तत्र काश्चन गोपायन्त्यः गोपालायन्त्यश् चिक्रीडुः । तदानीं बालकैर् एव वत्सचारणात् तस्याम् एव सभायां लीलान्तरम् आहवत्सेति । अन्या कृष्णायमाना तत्र तस्मिन् सति एका च कृष्णायमाना हन्ति हननानुकरणम् अनुकरोति अहन्न् इत्य् अर्थः ॥१७॥

बृहद्वैष्णवतोषणी  घोषाः किङ्किण्यस् तेषां निस्वनैः कृत्वा सहिता इति वा । तच् च साक्षाद् एव तासाम् अपि पादेषु नूपुरसद्भावात् । एतच् च घोषप्रघोषरुचिरम् [भा.पु. १०.८.२२] इत्य् आद्य् उक्तरिङ्गणललितानुकरणम् ॥१६॥

गोपायन्त्य इति गोपबालायन्त्य इति ज्ٌएयम् । तदानीं बालकैर् एव वत्सचारणात् । चकारात् अघायतीं च हन्ति अहन् । सामीप्ये वर्तमाना ॥१७॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  तृणावर्तलीलाम् आहदैत्येति । एका काचिद् दैत्यायित्वा तृणावर्तवद् आत्मानं विधाय, कृष्णार्भभावनाम् अन्या जहार, कृष्णस्यार्भं बाल्यं भावयति । काचित् हृतवती तृणावर्तस्य वक्षसि कृष्णस्पर्शाशया तथा कृतवती इति तात्पर्यम् । ताव् अङ्घ्रियुग्मम् अनुकृष्य सरीसृपन्तौ [भा.पु. १०.८.२२] इति स्मृतिपथम् अवतीर्णां लीलाम् अनुकुर्वन्ति । कापि कृष्णायन्ती घोषाः किٌगिण्यादयस् तेषां निस्वनैः कृत्वा अङ्घ्री कर्षन्ती रिङ्गयामास । जानुपाणिभ्यां चलति स्म ॥१६॥

अन्यद् अप्य् आह । वृन्दावनप्रदेशे काश्चन गोपायन्त्यो वत्सपरूपम् अनुकुर्वन्त्यः द्वे गोप्यौ कृष्णरामवद् आचरिते । एवं सर्वास् ते परिवृढौ कृत्वा यथा क्रीडितवन्तः स्मस् तद्वद् एव ताश् चिक्रीडुः । अन्या काचित् कृष्णवद् आचरन्ती वत्सवद् आचरन्तीं हन्ति स्म, हननम् अन्वकरोत् । तत्र तासु मध्ये एका कृष्णवद् आचरन्ती बकवद् आचरन्तीम् अहन् हननानुकरणम् अकरोत् ॥१७॥

विश्वनाथः  दैत्यायित्वा तृणावर्तदैत्यवद् आचरन्ती एका कृष्णस्यार्भं बाल्यं भावयति या ताम् ॥१६१७॥

ओ)०(ओ

॥ १०.३०.१८ ॥

आहूय दूरगा यद्वत् कृष्णस् तम् अनुवर्ततीम् ।
वेणुं क्वणन्तीं क्रीडन्तीम् अन्याः शंसन्ति साध्व् इति ॥

श्रीधरः  दूरगाः दूरे वर्तमाना गाः । यद्वद् यथा कृष्णस् तथाहूय तं कृष्णम् अनुवर्तमानाम् । अनुकुर्वतीम् इति वा पाठः ॥१८१९॥

वंशीधरः  अनुवर्तनं त्व् अनुकरणं विनापि स्याद् अत आहअनुकुर्वतीम् इति वेति ॥१८॥

चैतन्यमतमٌजुषा  न व्याख्यातम् ।

वैष्णवतोषणी  तद् एवम् अनुकरणमात्रम् उक्तम् । अधुना प्रलम्बवधप्राक्तनग्रीष्मकृतविचित्रलीलानुकरणे शृङ्गारालम्बनरूपतदीयकैशोराविर्भावात् । पुनर् अपि प्रियानुकरणरूपं लीलाख्यम् अनुभावम् आहआहूयेति द्वाभ्याम् । दूरगा इति । समायान्तविधेर् अनित्यत्वात्, दूरगवीर् इत्य् अर्थः । अन्या गोपम्मन्याः ॥१८॥

बृहद्वैष्णवतोषणी  अधुना वाकप्रधानानुकरणं पञ्चभिर् वक्ष्यन्न् आदौ प्रलम्बवधात् प्राक्तनग्रीष्माकृतविचित्रलीलानुकरणम् आहआहूयेति द्वाभ्याम् । अत्र वाक्प्रधानानुकरणत्वात् । किं वानुकरणे क्रमशोऽत्यन्तावेशेन तदात्मकत्वात् कृष्णायन्तीत्य् आदिकं पूर्वं नोक्तम् । दूरगा इति तैर् व्याख्यातम् एव । यद् वा, दूरवर्तिनीर् व्रजादिस्थिता गोपीर् वेणुनादसङ्केतेन यथा कृष्ण आह्वयति, तथाहूयेति । एवम् अनुवर्ततीं काञ्चित् क्रीडन्ती च गानादिक्रीडां कुर्वतीम् । अन्या गोपभावनापन्ना इति ज्ٌएयम् ॥१८॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  सख्यरसे कृतां लीलाम् अनुकुर्वन्तीतिआहूय इति । दूरे स्थितां गां यथा कृष्ण आह्वयति तद्वत् । यद् वा, दूरे व्रजे स्थिता गा व्रजदेवीर् यथा वेणुनादेनाह्वयति तम् अनुकुर्वन्ती कृष्णवद् आचरन्ती वेणुं वादयन्ती सखीवद् आचरन्तीभिः सह क्रीडन्ती । अन्याः मित्रायमानाः साध्व् इति शंसन्ति स्म ॥१८॥

विश्वनाथः  दूरगाः दूरवर्तिनीर् गाः यद्वद् कृष्ण आह्वयति, तत् तद् एवाहूय तं कृष्णम् अनुवर्ततीम् अनुकुर्वतीम् इति च पाठः ॥१८॥

ओ)०(ओ

॥ १०.३०.१९ ॥

कस्याञ्चित् स्वभुजं न्यस्य चलन्त्य् आहापरा ननु ।
कृष्णोऽहं पश्यत गतिं ललिताम् इति तन्मनाः ॥

श्रीधरः  न व्याख्यातम् ।

वंशीधरः   ललितां अतीवरम्याम् । तन्मनाः कृष्णचेता आहेति ॥१९॥

चैतन्यमतमٌजुषा  न व्याख्यातम् ।

वैष्णवतोषणी  गतिं नृत्यलीलाम् ॥१९॥

बृहद्वैष्णवतोषणी  ननु निश्चितम् एवाह । अतः कृष्णोऽहम् इत्य् उक्तौ न सन्देहः कार्य इति भावः । यद् वा, ननु हे गोपा गोप्यो वा पश्यत गतिं मम चेष्टां गमनं वा ललितां मनोहराम् । तन्मनाः श्रीकृष्णाभीष्टचित्ता इत्य् अर्थः । अनेन कृष्णोऽहम् इति दोषो निरस्तः । कृष्णः सर्वगुणरूपादिसम्पूर्णोऽहम् । अतो ममाश्रयभूतां ललिताख्यां गोपीं पश्यत । इत्य् एतत् तदुक्तम् अहो किं स्मरतेति शेषः । तच् च तेन कदाचित् केनापि भावेन पूर्वम् उक्तम् अस्तीइत् पूर्ववत् बोद्धव्यम् । ननु कुतो वाक्यं न समापितम् ? तत्राहतन्मनाः कृष्णहृतचित्ता इति । यद् वा, अनेनानुकारसम्यक्तैव पूर्ववद् एवाभिप्रेता ॥१९॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  दैहिकलीलाम् आहकस्याञ्चिद् इति । अपरा कृष्णवद् आचरन्ती गोपवद् आचरन्त्यां कस्याञ्चित् स्वभुजं न्यस्य चलन्त्य् आहकृष्णोऽहम् । हे गोपाः !  मम ललितां गतिं पश्यतेत्य् आहुः, यतस् तन्मनास् तदेकचित्ताः ॥१९॥

विश्वनाथः   ततश् चान्या अपि लीलानुचिकीर्षन्तीनाम् अपि तासां तद्ध्यानाधिक्यवशेनोन्मादसञ्चारिप्राबलेन चात्मानुसन्धानापगमात् कृष्णतादात्म्यम् आह चतुर्भिःकस्याञ्चिद् इति । अहं सुबलस्कन्धार्पितबाहुः कृष्णः प्रसिद्धस् तस्मान् मम ललिताम् अतिरमणीयाम् ॥१९॥


॥ १०.३०.२० ॥

मा भैष्ट वातवर्षाभ्यां तत्त्राणं विहितं मया ।
इत्य् उक्त्वैकेन हस्तेन यतन्त्य् उन्निदधेऽम्बरम् ॥

श्रीधरः  यतन्ती प्रयत्नं कुर्वती अम्बरम् उत्तरीयं वस्त्रम् उन्निदधे ऊर्ध्वं धृतवती ॥२० ॥२१॥

वंशीधरः  ततो वातवर्षातस् त्राणं तत्त्राणम् इति ॥२०॥

चैतन्यमतमٌजुषा  न व्याख्यातम् ।

वैष्णवतोषणी  वातवर्षाभ्या इति । तत्तल्लीलावेशेन साक्षाद् वातादिस्फूर्तेः । एवम् अग्रे दावाग्निं पश्यतेत्य् अपि । अत्र त्रासातिरेकेण शृङ्गाररससङ्कोचान् न तल्लीलोदाहरणम्॥२०॥

बृहद्वैष्णवतोषणी  वातवर्षाभ्याम् इति । अनुकरणवशाद् वाङ्मात्रेणैव । किं वा तत्तल्लीलावेशेन साक्षाद् इव वातादिस्फूर्तेर् इति ज्ٌएयम् । एवम् अग्रेदावाग्निं पश्यत [भा.पु. १०.३०.२२] इत्य् अपि यतन्तीति विरहार्त्या बलहानिः सूचिता । उन्निदधे उद्यच्छन्तीति वा श्रीगोवर्धनवद् ऊर्ध्वं नितरां धृतवती ॥२०॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  गोवर्धनोद्धरणलीलाम् आहमा भैष्टेति ।  काचित् कृष्णायन्ती गोपवद् आचरन्तीं प्रत्य् आह । व्यभिचारिभिर् भावैर् वातवर्षाभ्यां पीड्यमाने च दुःखं स्वयं सहमाना वदति । वातवर्षाभ्यां भयं मा कुरुत । मया तत्त्राणं विहितं मा कृतम् एवेत्य् उक्त्वा यतन्तीयं तं कुर्वति । एकेन हस्तेन गोवर्धनवद् अम्बरं स्वोत्तरीयम् उन्निदधे ऊर्ध्वं धृतवती ॥२०॥

विश्वनाथः  यतन्ती प्रयत्नं कुर्वती अम्बरं उत्तरीयवस्त्रं उन्निदधे ऊर्ध्वं धृतवती ॥२०॥

ओ)०(ओ

॥ १०.३०.२१ ॥

आरुह्यैका पदाक्रम्य शिरस्य् आहापरां नृप ।
दुष्टाहे गच्छ जातोऽहं खलानां ननु दण्डधृक् ॥

श्रीधरः  न व्याख्यातम् ।

वंशीधरः  खलानाम् उच्छृङ्खलानाम् ॥२१॥

चैतन्यमतमٌजुषा  न व्याख्यातम् ।

वैष्णवतोषणी  पदाक्रमणपूर्वकम् आरुह्येत्य् अर्थः । ननु निश्चये, सम्बोधने वा । नृपेति पाठे आश्चर्येण सम्बोधनं दुष्टाहे । इति काल्यस्य नक्कारेण सम्बोधनम् । गच्छ इतो निःसर, अन्यथा दण्डं करिष्य इत्य् आहजात इति । ननु निश्चितं तल्लीलायाम् एतद् वाक्यं भावेऽत्यनुकरणं तत्रस्थस्य वाक्यस्य शेषेण तात्पर्येण वा ॥२१॥

बृहद्वैष्णवतोषणी  ननु निश्चये, सम्बोधने वा । नृपेति पाठे आश्चर्येण सम्बोधनम् । दुष्टाहे रे कालिय ! गच्छ इतो निःसर, अन्यथा दण्डं करिष्य इत्य् आहजात इति । ननु निश्चितं ॥२१॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  कालीयदमनलीलाम् आहआरुह्येति । एका कृष्णवद् आचरन्ती श्रीकृष्णचरणस्पर्शाशया कालिवद् आचरन्तीं प्रत्याह । तिरस्कृत्य सम्बोधयति । हे दुष्ट गच्छातो निःसर । ननु निश्चितं खलानां त्वद्विधानां दण्डधृक् अहं जातः । किं कृत्वोक्तवती, आरुह्य पदेन शिरस्य् आक्रम्येति । हे नृपेति अद्भुतश्रवणे अवधानं कारयति । अयम् अभिप्रायःसञ्चारिणो भावाः कुत्रचित् पूटनादिवत् प्रतीयमानाः कुत्रचिद् दावाग्निवत् कालियवत् प्रतीयमाना दुःखहेतुकृत्वात् । अत्र तदुपशमनार्थम् एवैतासां यत्नः । अतो न किञ्चिद् विरुद्धम् इति ॥२१॥

विश्वनाथः  न व्याख्यातम् ।

ओ)०(ओ

॥ १०.३०.२२ ॥

तत्रैकोवाच हे गोपा दावाग्निं पश्यतोल्बणम् ।
चक्षूंष्य् आश्व् अपिदध्वं वो विधास्ये क्षेमम् अٌजसा ॥

श्रीधरः  अपिदध्वं निमीलयत ॥२२॥

वंशीधरः  तत्र तासु । वः युष्माकम् ॥२२॥

चैतन्यमतमٌजुषा  न व्याख्यातम् ।

वैष्णवतोषणी  तत्र चेति । चकारेणान्वयः । कालियदमनलीलानुकरणे त्व् इत्य् अर्थः । तत्रैकोवाच हे गोपा इति पाठस् तु बहुत्रैव रेशब्दस् त्व् अहृद्यत्वान् नाद्रियते । एवं श्रीकृष्णेनापि तत्र च चक्षुःपिधानम् आदिष्टम् इति गम्यते दावाग्निं पश्यतोल्बणम् इति तु तत्र हेतुवाक्यं उल्बणं चक्षुस् तेजोहरम् इत्य् अर्थः । तच् च निमीलनार्थव्याजाद् एव । एवं मुٌजाटवीसम्बन्ध्य् अपि सम्बन्धनीयम् इति पृथग् न वर्णितम् इति ज्ٌएयम् । अपिदध्वाम् इति दधस् तथोश् चेति स्मरणाद् अभ्यासस्य भष्भावप्राप्तेर् अपिदध्वदम् इति वक्तव्येऽपिदध्वम् इति पाठ आर्षो लेखकप्रमादजो वा भष्भावो वर्गचतुथत्वम् । अٌजसा अनायासेनैव ॥२२॥

बृहद्वैष्णवतोषणी  तत्र चेति । चकारान्वयः कालियदमनलीलानुकरणे त्व् इत्य् अर्थः । एवं तत्र कृतम् । चक्षूंषीत्य् आद्य् उक्तेश् च । मुٌजाटव्याम् अपि कृतं दावतो रक्षणं द्विविधम् एवानुकृतम् इति ज्ٌएयम् । यद् वा, तत्र तासु मध्ये च ततश् च मौٌजाटविकतदनुकरणम् एव । पाठान्तरं स्पष्टम् एव । अٌजसा अनायासेनैव ॥२२॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  दावाग्निपानलीलाम् आहतत्रेति । कालियदमनदिने ह्रदतीरे रात्रौ गोकुलवासिजनस्य नाशहेतुम् उत्थिते दावाग्निं स्मृत्वा काचिद् आह । वस्तुतस् तु सञ्चारिणो भावा एवादाहकास् तास्व् एव दावाग्निबुद्धिं विधाय, एका कृष्णवद् आचरन्ती गोपवद् आचरन्तीं प्रत्य् आहहे गोपाः !  उल्बणम् अतीव भयङ्करं दावाग्निं पश्यत चक्षूंषि आशु अपिदध्वं निमीलयत अٌजसा दावाग्निपानेन वो युष्माकं क्षेमं विधास्ये ॥२२॥

विश्वनाथः  दुष्टाहे ! हे कालिय ! ॥२२॥

ओ)०(ओ

॥ १०.३०.२३ ॥

बद्धान्यया स्रजा काचित् तन्वी तत्र उलूखले ।
भीता सुदृक् पिधायास्यं भेजे भीतिविडम्बनम् ॥

श्रीधरः  सुदृक् सुनयनम् आस्यं पिधाय । सुदृक् वराक्षीति वा । भीतिविडम्बनं भयानुकरणम् ॥२३॥

वंशीधरः  तत्र तासां मध्ये सम्भवत्वात् स्त्रिया अपि विशेषणम् इत्य् आहवराक्षीति ॥२३॥

चैतन्यमतमٌजुषा  एवं बद्धान्यया स्रजा काचिद् इत्य् अन्तं विजातीयम् आह ॥२३॥

वैष्णवतोषणी  अन्यथा पूर्वम् उक्तेर् व्रजेश्वरीचेष्टामात्रं कुर्वत्या तन्वी विरहार्त्या सद्य एव कार्श्यं प्राप्ता तत्र अनुकरणे । उलूखल इति उलूखलानुकारिण्यां कस्याञ्चिद् इत्य् अर्थः ।  सुदृग् इति दृग्भ्याम् अपि चकितविलोकनादिना भयम् अनुचकारेत्य् अर्थः । मुखं पिधाय हस्ताभ्याम् एव बालकभयस्वभावः भीतिः कृष्णस्य भयकार्ष्यङ्कम्पादिकिञ्चिद्रोदनवाक्यादि च तदनुकरणं भेजे । एवम् अन्यासाम् अपि लीलानाम् अनुकरणं यथार्हम् ऊह्यम् ॥२३॥

बृहद्वैष्णवतोषणी  अधुना मानसचेष्टाप्रधानानानुकरणम् आहबद्धेति । अन्यथा ताभ्यो भिन्नया पश्चाद् आगतया दूतीरूपया कयाचिद् वृद्ध्या तन्मतानुसारिण्या । यद् वा, अन्यया जगद्विलक्षणया परममृदुलयेत्य् अर्थः । पूर्वं मात्रापि परमकोमलगोबालादिरज्जुभिर् एव बद्धत्वात् । यद् वा, पूर्वं स्रजैकया पश्चाद् अन्यया च तयैव बद्धा पूर्ववद् बहुधा बन्धार्थं तासां स्रजोऽपि बन्धनसामर्थ्यं तन्मतानुसारित्वं च सम्भवेद् एव ।

तन्वी विरहार्त्या सद्य एव कार्श्यं प्राप्ता । अत एव प्रेमविशेषात् तया श्रीभगवद्भक्तवश्यतागुणविशेषमयलीलानुकरणम् । तत्रानुकरणे तास्व् इति वा ।

उलूखल इति उलूखलानुकारिण्यां कस्याञ्चिद् इत्य् अर्थः । सुदृग् इति दृग्भ्याम् अपि चकितनिरीक्षणादिना भयम् अनुचक्रुर् इत्य् अर्थः । मुखं पिधाय स्वहस्ताभ्याम् एतच् च बालकस्वाभाविकभयलक्षणं भीतिविडम्बनं कम्पपुलकादिकिञ्चिद्रोदनकाकुवाक्यादि च । एवं प्रायो भयादिना मानसचेष्टानुकरणम् एव द्योतितम् । भयस्य मनोविषयकत्वात् । एवम् अत्यन्तभक्तवश्यतामयी श्रीदामोदरलीला सर्वासां लीलानां मध्ये श्रेष्ठतमेति तदनुकरणं मधुरेण समापयेद् इति न्यायेन सर्वान्ते प्रोक्तम् ।

धेनुकप्रलम्बयोर् वधः श्रीबलदेवकृतत्वान् नानुकृतः । कुमारीवस्त्रहरणं यज्ٌअपत्नीगणाकर्षणं च लज्जया किं वा तत्तल्लीलारसस्यात्मन्य् एव पर्यवसानात् तत्तदनपेक्षया, यमलार्जुनभٌजनं च श्रीदामोदरलीलान्तर्गतत्वात् पृथङ् नानुकृतम् इति पूर्वोक्तलीलाक्रमातिक्रमश् च तासां विरहविह्वलतावर्णनेन श्रीबादरायणेर् अपि तादृशभावापत्त्या तदनुसन्धानापगमात् । किं वा, लिखितन्यायेन चेष्टादीनां त्रयाणाम् उत्तरोत्तरस्मिन्न् एकैकस्य समवेततया केवलत्वसंवलितत्वयोस् तत्रापि न्यूनाधिकत्वयोः क्रमापेक्षयोक्तेः । यद् वा, तास्व् एव केवलत्वसंवलितत्वादिक्रमेणैव तत्तल्लीलानां परिस्फूर्तेः । यद् वा, विरहकातरतया तन्मनस्तया वा पौर्वापर्यास्नुसन्धानाभावाद् इत्य् एषा दिक् ॥२३॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  तत्र लीलानां क्रमो न उन्मत्ततुल्यत्वात् कुत्रचित् कस्याश्चित् लीलाया विस्मृतिः, यथासुरस्य वधानुक्तिः, तथा वत्सापहरणस्य प्रलम्बवधस्यानुक्तिः । विरहाग्निज्वालावलीढत्वात् अनुकृतिर् न जाता । यद्यपि उलूखलबन्धलीला प्रथमम् एव जाता, तथापीदानीम् एव स्मृतिपथम् अवतीर्णा । पूर्वलीलेयं सुखरूपा, यथा व्रजेश्वर्या बद्ध उलूखलेन तद्वशवर्ती जातः, तथानया लीलयास्मद्वशवर्ती भविष्यतीत्य् अभिप्रायेणान्तेऽनुचक्रुः ।

बद्धेत्य् अन्यया यशोदाभावनावत्या काचित् तन्वी श्रीकृष्णवद् आचरन्ती उलूखलवद् आचरन्त्यां कस्याञ्चित् स्रजा मालया बद्धा । विरहकृतदाहात् कृशतन्वी जाता तापिष्यतीति भीता बहयानुकरणं सञ्चारिभावकृतम् एव । सुदृक् आस्यं पिधाय भीतिविडम्बनं भीत्यनुकरणं भेजे । सुदृक् सुन्दराक्षी वा यमलार्जुनभङ्गादिं क्रमते लीलान्तर्गतत्वात् पृथक् नोद्दिष्टम्, विरहविह्वलितत्वाद् वा विस्मृतम् तन्मते तुल्यत्वोक्तम् । एवम् अन्यासां लीलानुकरणम् उन्नेया ॥२३॥

विश्वनाथः  अतश् चाकस्माद् उन्मादस्य प्राबल्ये शान्ते सति कृष्णतादात्म्यस्यापि शैथिल्यम् अभूत् । ततश् च अहं गोपीत्य् आत्मानम् अनुसन्दधानां काञ्चिद् भाण्डस्फोटनहैयङ्गवमोषणलीलानुकरणोद्यताम् आलक्ष्य योगमायैव श्रीयशोदायमाना तदुचितं चकारेत्य् आहबद्धेति । हैयङ्गवमुषं तु त्वां बध्नामीत्य् उक्त्वा अन्यया काचित् स्रजा बद्धा सुदृक् आस्यम् आच्चाद्य भीतिविडम्बनं भयानुकरणं भेजे इत्य् अन्वयः ॥२३॥

ओ)०(ओ

॥ १०.३०.२४ ॥

एवं कृष्णपृच्छमाना वृन्दावनलतास् तरून् ।
व्यचक्षत वनोद्देशे पदानि परमात्मनः ॥

श्रीधरः  एवं पुनर् अपि वृन्दावने लतास् तरूंश् च कृष्णं पृच्छन्त्यो वनोद्देशे वनप्रदेशे । व्यचक्षतापश्यन् ॥२४॥२५॥

वंशीधरः  वनोद्देशे वनप्रदेशे ॥२४॥

चैतन्यमतमٌजुषा  भावेऽप्य् अधिगन्तव्यमेवम् इत्य् आदि । एवं तादात्म्यास् ते प्रकृताः सत्यः ॥२४॥

वैष्णवतोषणी  एवं तत्तल्लीलानां पुनः पुनः पुनर् गानानुकरणयोः प्रकारेण तत्प्रकारविशिष्टं प्रश्नं कुर्वाणा इत्य् अर्थः । परमात्मनः सर्वेषाम् अपि मूलस्वरूपस्य पदानि वनोद्देशे व्यचक्षतेत्य् आश्चर्ये यस्य मुनयो वेदेऽपि यथा कथञ्चिद् एव सूचकतया शब्दरूपाण्य् एव पदानि तर्कयन्ति मात्रं तस्यैव ताः स्वविहारवनोद्देशे साक्षाच्चरणचिह्नरूपाण्य् एव पदानि व्यचक्षतेति । अहो एतन् मात्रांशेऽपि वयं सर्वेऽपि मुनयो न तासां साम्यं प्राप्नुमः, किम् पुनस् तादृशप्रेमविशेषासादितनित्यतदीयत्वाद्यंश इति भावः । अन्तर्हित इत्य् आदि प्रकरणे तेषां व्याख्यायां प्रथमं तापमात्रं, द्वितीयं गानसहितान्वेषणं, तृतीयं पूतनावधाद्यनुकरणं, चतुर्थं पुनर् अप्य् अन्वेषणं, पञ्चमं पददर्शनम् इति क्रमः । स्वव्याख्यायां प्रथमं तापमात्रं, द्वितीयं बाहुप्रसारेत्य् आद्य् अनुकरणं, तृतीयं गानसहितान्वेषणं, तत्रैव मध्ये मध्ये पूतनावधाद्यनुकरणे, चतुर्थं पददर्शनम् इति विवेचनीयम् ॥२४॥

बृहद्वैष्णवतोषणी  एवम् इति । पूर्वोक्तप्रश्नप्रकारेण । यद् वा, तत्तल्लीलानां पूर्वोक्तप्रकारकपुनःपुनर्अनुकरणेन । तत्र हेतुःकृष्णं चित्ताकर्षकम् इति पदानि व्यचक्षत, पुनर् भूमा दृष्टिनिपाताद् विशेषेणाचक्षतेति । केशवाङ्घ्रिस्पर्शोत्सव [भा.पु. १०.३०.१०] इत्य् आद्य् उक्तौ पूर्वं केवलं सम्भावनयैव । अधुना तु साक्षाद् एवापश्यन्न् इत्य् अर्थः । साक्षाद् दृष्टपक्षे च पूर्वं साक्षाद् दृष्टान्य् अपि विरहविह्वलतयानुसन्धानाभावाद् अदृष्टानीव स्युः । अत एव नानुसृतानि । अधुना च तन्मयत्वेनानुकरणात् किञ्चित् तदुपशान्त्या बुद्ध्युपायेनानुसन्धानपूर्वकम् अपश्यन्न् इत्य् अर्थः । अत एव विशब्दः परमात्मनः परमप्रियतमस्येति रात्राव् अपि तल्लक्षणैस् तद्दर्शने हेतुः । अन्यत् तैर् व्याख्यातम् ।

यद् वा, प्रदोषे गते शारदपूर्णचन्द्रस्य चन्द्रिकासु विस्तृतासु दूराद् अपि स्पष्टतया तद्दर्शनम् । यद् वा, एवम् इत्य् आदिकम् अनुवादमात्रं प्रश्नमध्य एव पददर्शनविवक्षया ॥२४॥

क्रमसन्दर्भः  परमात्मनः सर्वेषां मूलस्वरूपस्य, पदानि वनोद्देशे व्यचक्षतेत्य् आश्चर्यम् इत्य् अर्थः ।  अन्तर्हिते [भा.पु. १०.३०.१] इत्य् आदि प्रकरणे तेषां [श्रीधरस्वामिनां] व्याख्यायां प्रथमं तापमात्रं, द्वितीयं गानसहितान्वेषणम्, तृतीयं पूतनावधाद्यनुकरणं, चतुर्थं पुनर् अप्य् अन्वेषणं, पञ्चमं पददर्शनम् इति क्रमः । स्वव्याख्यायां प्रथमं तापः, द्वितीयं बाहुप्रसारेत्य् आद्य् अनुकरणं, तृतीयं गानसहितान्वेषणम्, तत्रैव मध्ये मध्ये पूतनाद्यनुकरणम्, चतुर्थं पददर्शनम् इति विवेचनीयम् ॥२४॥

बृहत्क्रमसन्दर्भः  न व्याख्यातम् ।

रसिकाह्लादिनी  एवम् इति । एवं पूर्वोक्तप्रकारेण लीलानाम् अभ्यासेन कदाचित् वृक्षान् प्रति प्रश्नः, कदाचिल् लताः प्रति, कदाचित् पूर्वकृतलीलाम् अनुकरणं, कदाचित् विस्मृतानां, पुनर् अपि वृन्दावनलतास् तरून् पृच्छमाना विरहकातर्येणानुसन्धानाभावात् । पुनः पुनः पृच्छन्त्यो वनोद्देशे विहारयोग्ये प्रदेशे परमात्मनः परमप्रेष्ठस्य पदानि चरणचिह्नानि व्यचक्षत अपश्यन् । लीलानुकरणस्य फलम् एतद् एवेति । व्यचक्षत परीक्षणपूर्वकं सम्यक्तया दृष्ट्वा तर्कितवत्यः ॥२४॥

विश्वनाथः  एवम् अनेन प्रकारेण । कृष्णं पृच्छमाना इत्य् अयम् अत्र प्रकारवैप्रलम्भिकस्योन्मादस्य प्रौढिमनि आत्मविम्सृतौ सत्यां स्वप्रेष्ठतादात्म्यम् एव स्यात् । यद् उक्तम्प्रियाः प्रियस्य प्रतिरूढमूर्तयः असाव् अहं त्व् इति [भा.पु. १०.३०.३], कृष्णोऽहं पश्यत गतिं [भा.पु. १०.३०.१९] इत्य् आदि अस्यैव मध्यत्वे यत् किञ्चिद् आत्मानुसन्धानवत्त्वे सत्य् अनुकरणं । यद् उक्तं प्रलादचरितेक्वचित् तद्भावनायुक्तस् तन्मयोऽनुचकार ह [भा.पु. ७.४.४०] इति । अत्राप्य् उक्तं कृष्णायन्त्य् अपिबत् स्तनम् [भा.पु. १०.३०.१५] इत्य् आदि । तस्यैव मान्द्ये आत्मानुसन्धानस्य प्रायिकत्वे अचेतनेष्व् अपि तरुगुल्मादिषु प्रश्नः ॥२४॥

ओ)०(ओ

॥ १०.३०.२५ ॥

पदानि व्यक्तम् एतानि नन्दसूनोर् महात्मनः ।
लक्ष्यन्ते हि ध्वजाम्भोजवज्राङ्कुशयवादिभिः ॥

श्रीधरः  न व्याख्यातम् ।

वंशीधरः  व्यक्तं स्फुटम् । परमात्मनः श्रीकृष्णस्य वैतानीति कथं ज्ٌआतम् ? तत्राहध्वजे तावत्पर्यन्तं श्रीकृष्णेनैवाङ्के निधाय तस्या नयनात् ॥२५॥

चैतन्यमतमٌजुषा  न व्याख्यातम् ।

वैष्णवतोषणी  ततश् चान्योन्यम् आहुःपदानीति । पदचिह्नानि व्यक्तं स्फुटम् एव तानि नन्दसूनोः पदानि लक्ष्यन्ते । कैर् ध्वजादिभिः हि प्रसिद्धो ध्वजादीनि तत्र प्रसिद्धान्य् एवेत्य् अर्थः । ध्वजादियोगे हेतुः महात्मनः परमपुरुषोत्तमस्येत्य् अर्थः । आदिशब्दाद् अन्यान्य् अपि तत्र पाद्मे ब्रह्मनारदसंवादे श्रीकृष्णम् अधिकृत्य

षोडशैव तु चिह्नानि मया दृष्टानि तत्पदे ।
दक्षिणे चाष्ट चिह्नानि इतरे सप्त एव च ॥
ध्वजा पद्मं तथा वज्रम् अङ्कुशो यव एव च ।
स्वस्तिकं चोर्ध्वरेखा च अष्टकोणं तथैव च ॥
सप्तान्य् अन्यानि प्रवक्ष्यामि साम्प्रतं वैष्णवोत्तम ।
इन्द्रचापं त्रिकोणं च कलशं चार्धचन्द्रकम् ॥
अम्बरं मत्स्यचिह्नं च गोष्पदं सप्तमं स्मृतम् ।
षोडशं च तथा चिह्नं शृणु देवर्षिसत्तम ।
जम्बूफलसमाकारं दृश्यते यत्र कुत्रचित् ॥ इति ।

क्रमदीपिकायाम्मत्स्याङ्कुशारदरकेतुयवाब्जवज्र [क्र.दी. ३.१४] इति । श्रीगोपालतापिन्यांशङ्खध्वजातपत्रैस् तु चिह्नितं चरणद्वयम् [गो.ता.उ. २.५९] इति । आदिवाराहे मथुरामण्डलमाहात्म्ये

यत्र कृष्णेन सङ्कीर्णं क्रीडितं च यथासुखम् ।
चक्राङ्कितपदा तेन स्थाने ब्रह्ममये गुणे ॥ इति ।

एवं चक्रशङ्खातपत्रैर् अधिकैर् ऊनविंशतिश् चिह्नानि । स्कान्दे तु यच् चक्रादिषट्कमात्रम् उक्तं, तत् तु श्रीविष्ण्वादाव् एव । यत उक्ते षोडशचिह्नप्रसङ्ग एव पाद्मे

अङ्कान्य् एतानि भो विद्वन् दृश्यन्ते तु यदा कदा ।
कृष्णाख्यन्ते परं ब्रह्म भुवि जातं न संशयः ॥
द्वयं वाथ त्रयं वाथ चत्वारि पञ्च चैव च ।
दृश्यन्ते वैष्णवश्रेष्ठ अवतारे कथञ्चन ॥ इति ।

तेषां नियमो यथा तत्र वा

मध्ये ध्वजा तु विज्ٌएया पद्मं त्र्यङ्गुलमानतः ।
वज्रं वै दक्षिणे पार्श्वे अङ्कुशो वै तदग्रतः ॥
यवोऽप्य् अङ्गुष्ठमूले स्यात् स्वस्तिकं यत्र कुत्रचित् ।
आदि चरणम् आरभ्य यावद् वै मध्यमा स्थिता ॥
तावद् वै चोर्ध्वरेखा च कथिता पाद्मसञ्ज्ٌअके ।
अष्टकोणं तु भो वत्स मानं चाष्टाङ्गुलैश् च तत् ॥
निर्दिष्टं दक्षिणे पादे इत्य् आहुर् मुनयः किल ।
दक्षिणेतरस्थानानि संवदामीह साम्प्रतम् ॥
चतुरङ्गुलमानेन त्व् अङ्गुलीनां समीपतः ।
इन्द्रचापं ततो विद्याद् अन्यत्र न भवेत् क्वचित् ॥
त्रिकोणं मध्यनिर्दिष्टं कलशो यत्र कुत्रचित् ।
अष्टाङ्गुलप्रमाणेन तद् भवेद् अर्धचन्द्रकम् ॥
बिन्दुर् वै मत्स्यचिह्नं च आद्यन्ते वै निरूपितम् ।
गोष्पदं द्विखुरं ज्ٌएयम् आद्याद्यङ्गुलिमानतः ॥

इत्य् एतल्लक्षणं तत्रैव पद्माकारा ध्वजा प्रोक्ता प्रान्ते त्रैकोणिकानघ ॥ इत्य् आदि । व्याख्यायते त्र्यङ्गुलमानतः । मध्यमाङ्गुल्यग्रात् तावन् मानं पर्त्यज्येत्य् अर्थः, वक्ष्यमाणयुक्तेः । पद्मस्याधो ध्वजं धत्ते इति स्कान्दसंवादाच् च । यत्र कुत्रचिद् इति यथाशोभं बहुत्रेत्य् अर्थः । आदिं चरणं अङ्गुष्ठतर्जन्योर् अन्तरालं यावन्मध्यं मध्यदेशं तावद् व्याप्य स्थिता तत् तस्याष्टकोणस्य मानम् अष्टाङ्गुलैर् ज्ٌएयम् । अग्रतोऽष्टाङ्गुलीः परित्यज्येत्य् अर्थः । स्वरूपमाने स्थानासमावेशः स च चरणस्य दैर्घ्यं चतुर्दशाङ्गुलप्रमाणत्वं विस्तरो षडङ्गुलिप्रमाणत्वम् इति हयशीर्षमत्स्यादिप्रसिद्धत्वात् एतदनुसारेण त्र्यङ्गुलमानत इत्य् अपि व्याख्यातम् । व्याख्यास्यते चान्यत्र इन्द्रचापत्वं निर्गुणत्वात् तादृशवर्णमयत्वाच् च चतुरङ्गुलमानेनेति तावन्मानपरित्यागत उक्तं मध्यमाङ्गुल्यधः स्थितत्वात् तथा दैर्घ्यतोऽपि ज्ٌएये शोभापयोगात् मध्यनिर्दिष्टं चरणमध्ये स्थितं अष्टाङ्गुलप्रमाणेन त्रिकोणस्याध इत्य् अर्थः । तत्कोटिद्वयस्य किञ्चित् त्रिकोणग्रासित्वात् । बिन्दुर् अम्बरपर्यायः । अयं च बाह्याभ्यन्तरमण्डलद्वयात्मकः, द्विरेखासु समन्वितम् इति तत्रैव तल्लक्षणोक्तेः । सर्वचिह्नानाम् उपरि बिन्दुः, मत्स्यः सर्वचिह्नानाम् अधः द्विखुरं द्विशफं आद्याद् बिन्दोर् द्व्यङ्गुलमानत इति । इन्द्रचापादय इत्य् अर्थः । पद्माकारावर्ततुल्या प्रान्ते त्रैकोणिकं पताकास्थानीयं यस्यां सा सप्तम्या अलुक् एतच् च त्रैकोणिकं दक्षिणत एव ज्ٌएयं वामत ऊर्ध्वरेखोपहतेः षोडशं चिह्नं पादद्वय एव ज्ٌएयम् अनियमेनोक्तत्वात् जम्बूफलसमतया निर्देशेण तद्वर्णतदाकारमयम् एव तच् चिह्नं, न तु रेखाकारं चक्रशङ्खौ तु

विलोक्यैका भुवं प्राह गोपी गोपवराङ्गना ।
पुलकाञ्चितसर्वाङ्गी विकासिनयनोत्पला ॥
ध्वजवज्राङ्कुशाब्जाङ्करेखावन्त्य् आलि पश्यत ।
पदान्य् एतानि कृष्णस्य लीलालङ्कृतगामिनः ॥ [वि.पु. ५.१३.३१३२] इति ॥२५॥

बृहद्वैष्णवतोषणी  ततश् चान्योन्यम् आहुःपदानीति । पदचिह्नानि व्यक्तं निश्चितम् । एतानि नन्दसूनोर् एव भवन्ति, नान्यस्य हि, यतो ध्वजादिभिर् विलक्ष्यन्ते तत्रैव हेतुम् आहुःमहात्मनः महापुरुषत्वाद् इत्य् अर्थः । आदिशब्दाच् चक्रशङ्खादयः । अत्र विशेषः श्रीविष्णुपुराणे

विलोक्यैका भुवं प्राह गोपी गोपवराङ्गना ।
पुलकाञ्चितसर्वाङ्गी विकासिनयनोत्पला ॥
ध्वजवज्राङ्कुशाब्जाङ्करेखावन्त्य् आलि पश्यत ।
पदान्य् एतानि कृष्णस्य लीलालङ्कृतगामिनः ॥ [वि.पु. ५.१३.३१३२] इति ।

ध्वजादीनां धारणप्रयोजनम् उक्तं स्कान्दे

दक्षिणस्य पदोऽङ्गुष्ठमूले चक्रं बिभर्त्य् अजः ।
तत्र नम्रजनस्योग्रसंसारच्छेदनाय सः ॥
मध्यमाङ्गुलीमूले तु धत्ते कमलम् अच्युतः ।
ध्यातृचित्तद्विरेफाणाम् लोभनायातिशोभनम् ॥
पद्मस्याधो ध्वजं धत्ते सर्वानर्थजयध्वजम् ।
कनिष्ठामूलतो वज्रं भक्तपापाद्रिभेदनम् ॥
वार्ष्णिमध्येऽङ्कुशं भक्तचित्तेभवशकारिणम् ।
भोगसम्पन्मयं धत्ते यवम् अङ्गुष्ठपर्वणि ॥
तथा वामपदाङ्गुष्ठमूलतस् तन्मुखं दरम् ।
सर्वविद्याप्रकाशाय दधाति भगवान् असौ ।
पद्मादीन्य् अपि चिह्नानि तत्र दक्षिणपादवत् ॥ इति ॥२५॥

क्रमसन्दर्भः, बृहत्क्रमसन्दर्भः  न व्याख्यातम् ।

प्रीतिसन्दर्भः (३१०)  पदाङ्कःपदानि व्यक्तम् एतानि नन्दसूनोर् महात्मनः इत्य् आदि ॥२५॥

रसिकाह्लादिनी  पूर्वम् अन्योन्यं निर्णेतुं कथयतिपदानीति । नन्दसूनोर् एतानि पदानि नान्यस्येति । व्यक्तं निश्चितम् । तत्र लिङ्गम् आहुःध्वजाम्भोजवज्राङ्कुशयवादिभिर् उपलक्षितानि । आदिशब्दाद् अन्यान्य् अपि षादाशचिह्नानि सन्ति । यद् उक्तं नारदं प्रति ब्रह्मणो वाक्यम्

यैर् एवं ज्ٌआयते देवो भगवान् भक्तवत्सलः ।
तान्य् अहं वेद नान्योक्तिं सत्यम् एतन् मयोदितम् ॥
षोडशैव तु चिह्नानि मया दृष्टानि तत्पदे ।
दक्षिणे चाष्ट चिह्नानि इतरे सप्त एव च ॥
ध्वजा पद्मं तथा वज्रम् अङ्कुशो यव एव च ।
स्वस्तिकं चोर्ध्वरेखा च अष्टकोणं तथैव च ॥
सप्तान्य् अन्यानि प्रवक्ष्यामि साम्प्रतं वैष्णवोत्तम ।
इन्द्रचापं त्रिकोणं च कलशं चार्धचन्द्रकम् ॥
अम्बरं मत्स्यचिह्नं च गोष्पदं सप्तमं स्मृतम् ।
अङ्कान्य् एतानि भो विद्वन् दृश्यं ते तु यदा कदा ॥
षोडशं च तथा चिह्नं शृणु देवर्षिसत्तम ।
जम्बूफलसमाकारं दृश्यते यत्र कुत्रचित् ॥
कृष्णाख्यं तु परं ब्रह्म भुवि जातं न संशयः ।
तच् चिह्नं षोडशं प्रोक्तम् इत्य् आहुर् मुनयोऽनघाः ॥ इति ।

द्वयं चाथ त्रयं चाथ चत्वारि पञ्च चैव हि ।
दृश्यन्ते वैष्णवश्रेष्ठ अवतारे कथञ्चन ॥ इति ।

तथोक्तं धारणहेतुत्वं स्कान्दे

दक्षिणस्य पदाङ्गुष्ठमूले चक्रं बिभर्त्य् अजः ।
तत्र नम्रजनस्यारिषड्वर्गच्छेदनाय सः ॥
मध्यमाङ्गुलिमूले तु धत्ते कमलम् अच्युतः ।
ध्यातुश् चित्तद्विरेफाणां लोभनायातिशोभनम् ॥
पद्मस्याधो ध्वजं धत्ते सर्वान् अर्थजयध्वजम् ।
कनिष्ठामूलतो वज्रं भक्तपापाद्रिभेदनम् ॥
पार्ष्णिमध्येऽङ्कुशं भक्तचित्ते भवशकारिणम् ।
भोगसम्पन्मयं धत्ते यवम् अङ्गुष्ठपर्वणी ॥
तथा वामपदाङ्गुष्ठमूलतस् तन्मुखं वरम् ।
सर्वविद्याप्रकाशाय दधाति भगवान् असौ ॥

पदान्य् अपि चिह्नानि तत्र दक्षिणपादवत् अन्योन्याप्य् एवम् ऊह्यानि ॥२५॥

विश्वनाथः  तद् एवं त्रिविधम् उन्मादं निर्वर्ण्य तदनन्तरैवाकस्मात् कृष्णस्य पदचिह्नान्य् आलक्ष्य सानन्दवितर्कम् आहुःपदानीति । ध्वजादीनां धारणस्थानं प्रयोजनं चोक्तं स्कान्दे

दक्षिणस्य पदोऽङ्गुष्ठमूले चक्रं बिभर्त्य् अजः ।
तत्र नम्रजनस्यारिषड्वर्गच्छेदनाय सः ॥
मध्यमाङ्गुलिमूले तु धत्ते कमलम् अच्युतः ।
ध्यातृचित्तद्विरेफाणां लोभनायातिशोभनः ॥
पद्मस्याधो ध्वजं धत्ते सर्वानर्थजयध्वजम् ।
कनिष्ठामूलतो वज्रं भक्तपापाद्रिभेदनम् ॥
पार्ष्णिमध्येऽङ्कुशं भक्तिचित्तेभवशकारणम् ।
भोगसम्पन्मयं धत्ते यवम् अङ्गुष्ठपर्वणि ।
वज्रं वै दक्षिणे पार्श्वे अङ्कुशो वै तदग्रतः ॥ इति ।

तत्रैव स्कान्दे कृष्णम् अधिकृत्योक्तत्वात् कनिष्ठामूलेऽङ्कुशस् तत्तले वज्रम् इत्य् आहुः साम्प्रदायिकाः । पार्ष्णाव् अङ्कुशस् तु नारायणादेर् ज्ٌएयः । तद् एव चक्रध्वजकलसवज्राङ्कुशयवा इति षट्चिह्नानि कृष्णस्य दक्षिणचरणेऽन्यान्य् अपि चिह्नानि वैष्णवतोषणीं दृष्ट्वा लिख्यन्तेअङ्गुष्ठतर्जनीसन्धिम् आरभ्य यावदर्धचरणम् ऊर्ध्वरेखा । चक्रस्य तले छत्रम् । अर्धचरणतले चतुर्दिगवस्थितं स्वस्तिकचतुष्टयम् । स्वस्तिकचतुःसन्धिषु जम्बूफलचतुष्टयम् । स्वसिकमध्येऽष्टकोणम् इत्य् एकादशचिह्नानि ।

तथा वामपदाङ्गुष्ठमूलतस् तन्मुखं दरं सर्वविद्याप्रकाशाय दधाति भगवान् असौ इति । मध्यमामूलेऽम्बरम् अन्तर्बाह्यमण्डलद्वयात्मकम् । तदधः कार्मुकं विगतज्यम् । तदधो गोष्पदम् । तत्तले त्रिकोणम् । तदभितः कलसानां चतुष्टयं क्वचित् त्रितयं च दृष्टम् । त्रिकोणतलेऽर्धचन्द्रोऽग्रद्वयस्पृष्टत्रिकोणकोणद्वयः । तदधो मत्स्यः । इत्य् अष्टौ मिलित्वा ऊनविंशतिः ॥२५॥

ओ)०(ओ

॥ १०.३०.२६ ॥

तैस् तैः पदैस् तत्पदवीम् अन्विच्छन्त्योऽग्रतोऽबलाः ।
वध्वाः पदैः सुपृक्तानि विलोक्यार्ताः समब्रुवन् ॥

श्रीधरः  सुपृक्तानि सम्मिश्राणि ॥२६॥

वंशीधरः  सर्वासां वाक्यम्तैस् तैर् इति । ध्वजाद्युपेतैर् इत्य् अर्थः । तस्य कृष्णस्य । पदवीं मार्गम् । अन्विच्छन्त्योऽन्वेषयन्त्यः । वध्वा नार्याः । पदैः चरणनिक्षेपैः । ईर्ष्ययार्ताः ॥२६॥

चैतन्यमतमٌजुषा  न व्याख्यातम् ।

वैष्णवतोषणी  तैस् तैर् ध्वजादिशोभितैः वीप्सा मध्ये मध्ये दूर्वामय्य् आदि भूमौ विच्छिन्नत्वात् स्थानबाहुल्यस्य विवक्षया । अग्रत इति तावत् पर्यन्तं कृष्णेनैवाङ्के निधाय तस्यानयनात् । अबला विरहान्वेषाणाभ्यां बलहीना अपि तस्य कृष्णस्य पदवीं वर्त्म अन्विच्छन्त्यः मृगयमाणाः । वध्वा श्रीराधायास् तस्या एव परमसौभाग्यवतीत्वेन स्थापयिष्यमाणत्वात् ॥२६॥

बृहद्वैष्णवतोषणी  तैस् तैर् ध्वजादिलक्षितैः । वीप्सा बाहुल्यस्य कैवल्यस्य वा विवक्षया । अबला विरहान्वेषाणाभ्यां बलहीना अपि तस्य कृष्णस्य पदवीं वर्त्म अग्रतोऽन्विच्छन्त्यो मृगयमाणाः । अग्रतो विलोक्येति वा । वध्वाः कस्याश्चिद् गोप्याः । यद् वा, स्वभावतः एव लज्जाशीलत्वात् स्नुषावत् सर्वतः सङ्कोचितत्वेन । किं वा, श्रीयशोदाया मनोरथविशेषेण वधूर् इति । कदाचित् तन्मुखोद्गत्या गोकुले वधूत्वेन प्रसिद्धायाः श्रीराधाया एव तन्नामाग्रहणकारणं लिखितम् एव । वधूपदलक्षणम् उक्तम् । श्रीविष्णुपुराणे

कापि तेन समं याता कृतपुण्या मदालसा ।
पदानि तस्याश् चैतानि धनान्य् अल्पतनूनि च ॥ [वि.पु. ५.१३.३२] इति ।

सुष्ठु पृक्तानि मिलितानि पदानि । अंसन्यस्तप्रकोष्ठत्वात् । एवम् आत्मारामत्वादिना तासां यानतोऽसूयया वान्तर्हित इति निरस्तम् । तासाम् एकस्या नयनात् । तच् च तत्रैव ताभिः सह स्थितया तया केनापि सङ्केतेन ततो निःसारितया तदर्थं दूरे प्रादुर्भूतस्याग्रे कियत्पदप्रयाणान्तरं मिलनाद् इत्य् ऊह्यम् । आर्ताः स्वपरित्यागेन तदेकपरिग्रहात् । यद् वा, विरहेणार्ता अपि सम्यग्विचारादि पूर्वकम् अब्रुवन् । अन्योन्यम् ऊचुः ॥२६॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  एवम् असाधारणैश् चिह्नैः श्रीकृष्णस्यैतानि पदानीति निश्चित्य तन्मार्गेणान्यतो गता इत्य् आहतैस् तैर् इति । ध्वजादीनां क्षितौ पुनः पुनर् यद् दर्शने पदैश् चरणचिह्नैर् अन्विच्छन्त्यो मृग्यमाणा कृष्णेनोपेक्षिताः, अबला अन्तर्ध्यानेन गर्वस्यापहृतत्वात् । अग्रतः कस्मिंश्चित् प्रदेशे कस्याश्चिद् वध्वा व्रजदेव्याः पदैः समदेशस्थितैः सुपृक्तानि विलोक्यार्ताः परस्परं समब्रुवन् कथितवत्यः ।

यद्यपि मुनीन्द्रेण तन्नाम ज्ٌआयते, तथापि सभायां श्रीकृष्णप्रियाणां नामोक्तिर् असाम्प्रतम् इति नोक्तम् । पूर्वं विरहविह्वलितत्वात् । आर्तिसंवलिता एव मृग्यमाणास् ततोऽप्य् आर्तिभरोदयहेतुर् वधूपदसंयुक्तपददर्शनम् अभूद् इति । अत एव तासां अग्रतोऽन्वेषणं प्रतिबन्धोऽपीर्ष्यावशाद् एव जात इत्य् अर्थः । स्वपरित्यागपूर्वकतत्परिग्रहाद् एवेर्ष्यादय इति ॥२६॥

विश्वनाथः  सुपृक्तानि मिश्रिताणि ॥२६॥

ओ)०(ओ

॥ १०.३०.२७ ॥

कस्याः पदानि चैतानि याताया नन्दसूनुना ।
अंसन्यस्तप्रकोष्ठायाः करेणोः करिणा यथा ॥

श्रीधरः  तेनांसे न्यस्तः प्रकोष्ठो यस्याः । करेणोर् हस्तिन्याः ॥२७॥

वंशीधरः  कस्याः सुभाग्यायाः । प्रकोष्ठः करतलमूलभागः ॥२७॥

चैतन्यमतमٌजुषा  न व्याख्यातम् ।

वैष्णवतोषणी  तत्र सर्वा एवाहुःकस्या इति । अत्र स्त्रीत्वज्ٌआनं तत्पादानां लघुत्वात्, निम्नत्वतदुचिताङ्गलक्षितत्वादिना च इति ज्ٌएयम् । नन्दसूनुना इति पूर्ववद् एतानि कस्याः पदानि परिचीयन्ताम् इति शेषः । श्रीभगवता स्वांसे तत्प्रकोष्ठन्यस्यनं च यद्यपि रसविशेषेणैव तथापि रात्रौ स्खलन्त्यास् तस्याः सुखगमनार्थं बलाद् दूरे नयनार्थं च भवति । अनेन तस्याम् अधिकप्रीतिः सूचिता । ताम् एव दृष्टान्तेनाहुःकरेणोर् इति । तयोर् अपि काममदेन प्रीत्या तथैव गमनात् ॥२७॥

बृहद्वैष्णवतोषणी  किं तद् आहकस्या इत्य् आदिना ध्रुवम् इत्य् अन्तेन । नन्दसूनुना सह याताया एतानि कस्याः पदानि परिचीयन्ताम् इति शेषः । श्रीभगवता स्वांसे तत्प्रकोष्ठस्य न्यसनं च रसविशेषेण, क्ं वा, रात्रौ स्खलन्त्यास् तस्याः सुखगमनार्थं बलाद् दूरे नयनार्थं वा । अनेन तस्याम् अधिकप्रीतिः सूचिता । ताम् एव दृष्टान्तेनाहुःकरेणोर् इति । तयोर् अपि काममदेन प्रीत्या तथैव गमनात् ॥२७॥

क्रमसन्दर्भः  कस्याः पदानीत्य् आदि ॥२७॥

बृहत्क्रमसन्दर्भः  न व्याख्यातम् ।

रसिकाह्लादिनी  एतावत्पर्यन्तं स्वस्वमत्यनुसारेणान्योन्यसम्मतिम् अन्तरेणाचेतनेषु प्रश्नं लीलानुकरणं च कुर्वाणा मृग्यमाणा आसन् । इदानीं वधूपददर्शनेन बहूनां सञ्चारिभावानाम् उदयात् आर्तिभराक्रान्ता निर्णेतुम् इच्छन्त्योऽन्योन्यं पृच्छन्ति । कस्या इति एतानि पदानि कस्याः पत्न्याः श्रीकृष्णस्य स्नेहातिशये ।

ननु भवतीभिः कथं लक्षितः ? तत्राहुःनन्दसूनुनेति । परदुःखानाभिज्ٌअत्वं सूचितम् । अस्मत्सङ्गपरित्यजनेन सहायतया प्रभुसम्माननेनास्मत्सङ्कोचोऽपि तया न कृत इति भावः । अंसन्यस्तप्रकोष्ठायाः तेनैव स्वांसे न्यस्तः प्रकोष्ठो चलस्थानं यस्याः । तत्रोत्प्रेक्षन्ते दूरदेशपरिभ्रमणेन श्रीकृष्णाङ्गसंस्पर्शजनितसात्त्विकभावोदयेन चाङ्गशैथिल्ये जाते श्रीकृष्णेनैव स्वांसप्रकोष्ठं न्यसनं कृतं तत्पदानाम् असमग्रत्वाद् असम्यग्धारणाच् चेति भावः । ।

यद् वा, तस्या एवैतानि पदानि तस्या एवांसे न्यस्तः श्रीकृष्णेन स्थापितः प्रकोष्ठो मणिबन्धस्थानं यस्यां तस्या स्पर्शेन सात्त्विकभावोदयात् संवलत्पदपङ्क्त्या लिङ्गेन तस्यां प्रेमातिशयो जात इति भावः । यदि भावैकतानता नाभविष्यत्, तदा सात्त्विकभावेन स्तम्भनप्रतिबद्धो नाभविष्यद् इति । क्रियानिष्पत्त्या ज्ٌआयते संवलत्पादगतितयैव नीत इति । न चास्मद्यूथाद् विच्युता काचिद् इदानीम् एव सङ्गतेति वाच्यं, यतोऽसौ विलासम् अन्तरेणापि अन्तर्धानसामर्थ्यं जातम् इति चित्रम् ।

तत्रानुरूपं दृष्टान्तम् आहुःस्पर्शसुखं गज एव जानाति, अतस् तं दृष्टान्तीकुर्वन्तिकरेणोः हस्तिनायाः स्कन्धे करिणा हस्तिना हस्तो यथा न्यस्यते तद्वत् । करेणोर् अङ्गसङ्गेन करिणा यथा सुखं प्राप्यते तद्वद् इति वा । अतोऽस्मद्यूथमध्यस्थैव तेन सहैव काचिद् गता तस्या एव पदानि बहुशो दृष्टचराणि परिचीयताम् इत्य् अर्थः ॥२७॥

विश्वनाथः  अंशन्यस्तेति । यस्याः स्कन्धे नन्दसूनुना वामप्रकोष्ठो न्यस्त इत्य् अर्थः ॥२७॥

ओ)०(ओ

॥ १०.३०.२८ ॥

अनयाराधितो नूनं भगवान् हरिर् ईश्वरः ।
यन् नो विहाय गोविन्दः प्रीतोऽयम् अनयद् रहः ॥

श्रीधरः  रह एकान्तस्थानम् ॥२८॥

वंशीधरः  पदचिह्नैस् तां श्रीवृषभानुनन्दिनीं ज्ٌआत्वा तस्याः सुहृदां वाक्यम् । यद् वा, अं वासुदेवं नयति चोरयतीत्य् अत्र । ओणादिको डः । तया अस्माकं सर्वस्वं हरन्त्या यत् यतः हरिर् अपि सर्वहरणोऽपीश्वरोऽपि राधितो वशीकृतः । गोविन इति भक्तवात्सल्यम् आह । भक्त्यृणापकरणाय गोचारणम् अप्य् अङ्गीकृतवान् यस् तस्यान्यद् अपि नाकार्यं किञ्चिद् इति भावः ॥२८॥

चैतन्यमतमٌजुषा  कस्याः पदानि चैतानीति सन्देहानन्तरं निश्चिन्वन्तिअनयेति । अनया सह नीतया भगवान् श्रीकृष्णो राधितः । राधाम् आख्यातवान् राधाम् आचष्टे राधयतीति राधिधातोः क्ते सिद्धम् । सर्वाभ्यो ह्य् अस्याम् एव गरीयसी प्रीतिर् इति राधैवेयं तत्सङ्गे ॥२८॥

वैष्णवतोषणी  तत्र सखीनाम् अन्तरङ्गत्वेन गाम्भीर्यात् प्रतिपक्षाणाम् आपाततो दुःखव्याप्तत्वात् तटस्थानां च तदनभिनिवेशात् प्रथमं तस्याः सुहृद एवाहुःअनयेति । नूनं वितर्के निश्चये वा । हरिः सर्वदुःखहर्ता भगवान् श्रीनारायणः । ईश्वरः भक्तेष्टप्रदानसमर्थः स्वतन्त्रोऽपि वा । अनयैव आराधितः आराध्य वशीकृतः, न त्व् अस्माभिः । राधयति आराधयतीति राधेति नामकारणं च दर्शितम् । तत्र हेतुर्गोविन्दः नोऽस्मान् विशेषेण हित्वा दूरतो निशि वनान्तस् त्यक्त्वा । तत्रापि रहः अस्मदगम्ये एकान्तस्थाने याम् अनयत् । यद् वा, सर्वा अप्य् अस्मान् विहाय यन् गच्छन्न् अपि याम् एव रहोऽनयद् इत्य् अर्थः ॥२८॥

बृहद्वैष्णवतोषणी  पश्चाच् च श्रीराधादेव्यास् तानि पदानि परिचित्याश्वस्तास् तन्नामनिरुक्तिद्वारा तस्या भाग्यं सहर्षम् आहुःअनयेति । नूनं वितर्के निश्चये वा । हरिः सर्वदुःखहर्ता । भगवान् श्रीनारायणः । ईश्वरो भक्तेष्टप्रदानसमर्थः, स्वतन्त्रोऽपि वा । अनयैवाराधितः आराध्य वशीकृतः, न त्व् अस्माभिः । अन्यथास्माकम् एतद्विरहार्त्याद्यसम्भवः । राधयति आराधयतीति श्रीराधेति नामकरणं च दर्शितम् । यद् यस्माद् गोविन्दो गोकुलेन्द्रत्वेन तस्या अस्माकं च तुल्योऽप्य् असौ नोऽस्मान् विशेषेण हित्वा दूरतो निशि वनान्तस् त्यक्त्वा । तत्रापि रहः अस्मदगम्ये एकान्तस्थाने याम् अनयत् ।

यद् वा, गोविन्द एवासाव् अनया आराधितः । तस्याः परमभाग्यबोधनार्थं गोविन्दम् एव विशिंषन्ति (?)भगवान् निजाशेषैश्वर्यप्रकटनपरः । अतो हरिः सर्वार्तिहर्ता, किं वा, रूपगुणादिना सर्वमनोहर ईश्वरो व्रजजनप्राणनाथः । अतस् तदनुभवस् तयैव कृत इति भावः । अन्यत् समानम् ।

यच्छब्दद्वयं हेतोस् तस्यैव दाऋढ्यार्थम् । किं वा यत् प्रीतः । तस्माद् याम् अनयद् इति वाक्यद्वयकल्पनया योज्यम् । एवम् अग्रेऽप्य् ऊह्यम् । यद् वा, यद् रहो गच्छन् ॥२८॥

क्रमसन्दर्भः, बृहत्क्रमसन्दर्भः  यद् यस्मात् प्रीतस् तस्याम् इति शेषः ॥२८॥

प्रीतिसन्दर्भः १०९  अथ तत्रैव श्रीराधादेव्याः, आदिपुराणे

त्रैलोक्ये पृथिवी धन्या तत्र वृन्दावनं पुनः ।
तत्रापि गोपिकाः पार्थ तत्र राधाभिधा मम ॥ इति ।

पाद्मे कार्त्तिकमाहात्म्ये

यथा राधा प्रिया विष्णोस् तस्याः कुण्डं प्रियं तथा ।
सर्वगोपीषु सैवैका विष्णोर् अत्यन्तवल्लभा ॥ इति ।

अत एव तस्या एव प्रमाधिक्यं वर्णितम् आग्नेये वासनाभाष्य्ओद्धृतं वचनम्

गोप्यः पप्रच्छुर् उषसि कृष्णानुचरम् उद्धवम् ।
हरिलीलाविहारांश् च तत्रैकां राधिकां विना ।
राधा तद्भावसंलीना वासनाया विरामिता ॥ इति ।

नवमावस्थाप्राप्तत्वेन प्रश्नादिवासनाया विरामिता तस्याम् असमर्थ्येत्य् अर्थः । तस्माद् अनेन सर्वव्रजदेवीष्व् अपि श्रैष्ठ्यादिचिह्नेन श्रीरासविहारे ताभिर् एव स्वयं कस्याः पदानि [भा.पु. १०.३०.२७] इत्य् आदिना वर्णितसौभाग्यातिशया श्रीराधिकैव भवेत् । अतस् तन्नाम्नैव ताः सूचयामासुःअनयाराधित इति ।

अनया राधया भगवान् राधितः साधितो वशीकृत इत्य् अर्थः । नूनम् इति वितर्के । यतश् च राधयतीति निरुक्त्या तस्या राधेति सञ्ज्ٌआपि जातेति भावः । राधितत्वे हेतुः यन् न इति । गोविन्दः श्रीगोकुलेन्द्रः ॥२८॥

प्रीतिसन्दर्भः २८५ अथ ता लीलावस्थाभेदेनैकैका । अभिसारिका वासकसज्जोत्कण्ठिता खण्डिता विप्रलब्धा  कलहान्तरिता प्रोषितभर्तृका स्वाधीनभर्तृका इत्य् अष्टौ नामानि भजन्ति । तथा परस्परं भावानां सादृश्यकिञ्चित्सादृश्यास्फुटसादृश्यानि । विरोधित्वं चैतद् भेदचतुष्टयात् पुनश् चत्वारि सखी सुहृत् तटस्था प्रातिपक्षिकी चेति । भावभेदाश् च स्थायिनिरूपणे ज्ٌएयाः । तत्र सखी यथा अप्य् एणपत्नी [भा.पु. १०.३३.११] इत्य् आदि द्वये पुरतो दर्शनीया । अत्र हि तन्वन् दृशां सखि सुनिर्वृतिम् इति स्वीयतद्दिदृक्षाद्योतनात् । सखीति तद्दर्शनसुखोपभोगसौभाग्यभागितासाम्येन तस्यां सख्यारोपणात् कान्तेति कृष्णसङ्गिन्याः सौभाग्यातिशयस्य चानुमोदनात् सख्यम् एव स्पष्टम् । अत एव तल्लीलानुमोदनम् अपि बाहुं प्रियांसा [भा.पु. १०.३०.१२] इत्य् आदिना । सुहृद् यथाअनयाराधित इति । अस्याश् च तद्भाग्यमात्रप्रशंसनात् व्यक्तं सौहृद्यम् ॥२८॥

रसिकाह्लादिनी  इदानीं स्वस्मिन् दोषसद्भावं चाकलय्य परित्यागलिङ्गेन तस्यां दोषाभावं गुणसद्भावं चाकलय्य परिग्रहलिङ्गेन तस्याः सौभाग्यं बहुधा वर्णयन्त्योऽन्योन्यम् आहुःअनयेति । यया सहान्तर्हितस् तयानयेति अङ्गुल्या पदपङ्क्तिं दर्शयित्वाहुः । यस्या एतानि पदानि इति । नूनं निश्चयेन । ईश्वर आराधितः ईश्वराराधनाच् च सौभाग्या जाता । कीदृशी ? हरिसम्बन्धेन सर्वसौख्यविशिष्टा यद्य् अस्माभिर् आराधितस् तथापि तया प्राप्तम् आराधनफलं, यत् तद् अस्माभिः प्र्पतम् इति प्रकारविशेषज्ٌआनात् । अनाराधित एवाभावात् यतोऽस्माभिर् विरहदुःखम् अनुभूयते । यद्य् अस्माभिर् आराधितोऽभविष्यत्, तदास्माकं विरहजनितदुःखं नाभविष्यद् इति । क्रियातिवत्यानुमीयते । यतो नोऽस्मान् विहाय गोविन्दः गोकुलेन्द्रः सर्वत्र समोऽपि प्रीतः स्वां प्रीतिं प्रकटयन् यां रहः अस्मद्दृगगोचरे देशेऽनयन् प्रापितवान् ।

यद् वा, भगो भाग्यं तद्वान् नन्दपुत्रत्वात् सर्वसुखपूर्णः हरिः दावाग्निपानादिना सर्वव्रजस्य दुःखहरणशीलः । ईश्वरः कर्तुम् अकर्तुम् अन्यथा कर्तुं समर्थः । तथा हि, यूथशो मिलितासु मधुररसं सञ्चारयितुं समर्थत्वात् मूल्यम् अन्तरेण दासी भवितुम् आगतानाम् अस्माकं दास्यम् अङ्गीकर्तुं समर्थत्वाद् इति । अस्माकम् एतद् वैपरीत्यं जातं तुल्यत्वेऽपि गोविन्दस्य गुणाः यथा त्वेन तस्माद् अनुकूला जाताः । अस्माकं दौर्भाग्येन प्रतिकूला जाता इति । तया कृते गोविन्दाराधने ज्ٌआते सति अस्माभिर् अपि तथानुष्ठेयम् इति तात्पर्यार्थः ॥२८॥

विश्वनाथः  पादचिह्नैर् एव तां श्रीवृषभानुनन्दिनीं परिचित्यान्तर्आश्वस्ता बहुविधगोपीजनसङ्घट्टे तत्र बहिर् अपरिचयम् इवाभिनयन्त्यस् तस्याः सुहृदस् तन्नामनिरुक्तिद्वारा तस्याः सौभाग्यं सहर्षम् आहुःअनयेति । नूनम् इति निश्चये । हरिर् भक्तजनदुःखहर्ता, भगवान् नारायणः, ईश्वरो भक्ताभीष्टदानसमर्थ आराधितः । नस् त्व् अस्माभिः यतो नो विहायेत्य् आदि । ततश् च राधयत्य् आराधयतीति राधा इति नाम व्यक्तीबभूवेति । मुनिः प्रयत्नेन तदीयनामाप्य् अधात्, परं किन्तु तदास्यचन्द्रात् स्वयं निरेति स्म । कृपा नु तस्याः सौभाग्यभेर्या इव वादनार्थम् ।

यद् वा, हे अनयाः ! अतिमहीयस्या तया सह वृथैव साम्याहङ्काराद् अनीतिमत्यः ! नूनं हरिर् अयं राधितः राधां इतः प्राप्तः । शकन्धादित्वात् पररूपम् । भगवान् सुन्दरः कामातुरः स्वकीर्तिं प्रख्यापको वा । भगं श्रीकाममाहात्म्यवीर्ययत्नार्ककीर्तिषु इत्य् अमरः । ईश्वरः युष्मान् वञ्चयितुं समर्थः । यद् यस्मान् नो सुन्दरीर् विहाय गोविन्दः गास् तस्या इन्द्रियाणि रमणार्थं विन्दति विन्दयतीति वा सः ।

तस्याश् च पदचिह्नानि उज्ज्वलनीलमणितट्टीकादृष्ट्या लिख्यन्तेवामचरणस्याङ्गुष्ठमूले यवः । तत्तले चक्रम् । तत्तले छत्रं । तत्तले वलयम् । तर्जन्यङ्गुष्ठसन्धिम् आरभ्य वक्रगत्या यावदर्धचरणम् ऊर्ध्वरेखा । मध्यमातले कमलम् । तत्तले ध्वजः सपताकः । तदुपरि वल्ली पुष्पं च । कनिष्ठातलेऽङ्कुशः । पार्ष्णाव् अर्धचन्द्रः । इत्य् एकादश । दक्षिणचरणेऽअङ्गुष्ठमूले शङ्खः । तत्तले गदा । कनिष्ठातले वेदी । तत्तले कुण्डलम् । तत्तले शक्तिः । तर्जन्याद्यङ्गुलितले पर्वतः । पर्वततले रथः । पार्ष्णौ मत्स्यः इत्य् अष्टौ । मिलित्वा ऊनविंशति ॥२८॥

ओ)०(ओ

॥ १०.३०.२९ ॥

धन्या अहो अमी आल्यो गोविन्दाङ्घ्र्यब्जरेणवः ।
यान् ब्रह्मेशो रमा देवी दधुर् मूर्ध्न्य् अघनुत्तये ॥

श्रीधरः  हे आल्यः सख्यः, अहो धन्या अतिपुण्या गोविन्दाङ्घ्र्यब्जरेणवः । तत्र हेतुःयान् इति । अस्माभिर् अप्य् एतद् रेण्वभिषेकेण तथैव कृष्णः प्राप्तुं शक्य इति भावः ॥२९॥

वंशीधरः  आलिः सत्रे सखीपङ्क्त्योः इति यादवः । धन्या निरपेक्षाः स्वसङ्गिपुरुषाणां षाधनान्तरं विनैव पावनसमर्थाः । निरपेक्षो गुणैः पूर्णो धन्य इत्य् उच्यते बुधैः इति यादवः । तत्र धन्यत्वे । इति भाव इति मूर्ध्नि धृतकृष्णपादरेणुना हतसर्वपापानां शुद्धान्तःकरणानां कृष्णप्राप्तिर् न दुर्घटेति तात्पर्यम् । इदं तटस्थानाम् वाक्यम् । तटस्थपक्षास् तु तत्रानवदधानाः कृष्णपदान्य् एवालक्ष्याहुःधन्या इति । ब्रह्माद्या अघुनुत्तये विच्छेददुःखापनयनाय यन् मूर्ध्नौ दधुर् इत्य् अपराह्णे गोष्ठागमनसमये कृष्णसहचरबालकैः प्रत्यहं ते स्वर्गाद् अवरुह्य कृष्णपादधूलिग्राहिणो दृश्यन्त एव । यद् वक्ष्यतेवन्द्यमानचरणः पथि वृद्धैः इति । वन्दिनस् तम् उपदेवगणा ये इति च । वयं तु लज्जयैव यद् धर्तुं न शक्नुमस् तेनैव तावद् अघं प्राप्नुम इति भावः ॥२९॥

चैतन्यमतमٌजुषा  अघनुत्तये इत्य् अघं दुःखं तद् वयम् अपि गृह्णीमः । विशदज्योत्स्नायां स्पष्टम् एव पदलक्ष्म लक्ष्यते ॥२९॥

वैष्णवतोषणी  ततस् तटस्था आहुःधन्या इति । अमी इमे आल्यः इति सम्बोधनं समदुःखत्वेन प्रायः सर्वासाम् एकभावात् सर्वासाम् एव युगपत् सम्बोधनं चमत्कारातिशयात् । दधुर् इति अतीतनिर्देशो निश्चयज्ٌआपनार्थः । ब्रह्मादीनां यथोत्तरं श्रैष्ठ्यम् ऊह्यम् । रमायास् तु विशेषणं तथापि श्रैष्ठ्यबोधनार्थं मूर्ध्नीति भक्तिभरं बोधयति । अघम् अपराधो विरहादिदुःखं वा । धन्यत्वे हेतुर् गोविन्दाङ्घ्रीति सुपां सुलुग् इति षष्ठीलुक् छान्दसः । तत्सम्बन्धेन धन्या इत्य् अर्थः । अत एव यान् इइत् अतो रेणवोऽपि तत्सम्बन्धलाभेन धन्याः, वयं तु तदभावात् ततोऽपि तुच्छा इति भावः । इयं च तत्पादरेणूनां माहात्म्यभावना प्रेमकृतैव । प्रेमा ह्य् असद् अपि माहात्म्यं स्फारयति किम् उत सत् । ततस् तदतिशयस् तु तदतिशयम् एव । यथादिभस्तचरिते । किं वा, अरे आचरितं तपस् तपस्विन्या यद् इयम् अवनिर् [भा.पु. ५.८.२३] इत्य् आदि गद्ये तेन स्वमृगपदस्पर्शेन पृथिव्या भाग्यं वर्णितम् ॥२९॥

बृहद्वैष्णवतोषणी  अमी इमे आल्य इति सम्बोधनम् । तत्र सर्वासाम् ऐकमत्यार्थं भक्तिविशेषजननार्थं वा धारणे सर्वेषां प्राधान्यविवक्षया चशब्दाप्रयोगेऽपि तेषां यथोत्तरं श्रेष्ठ्यम् ऊह्यम् । कृष्णस्य पश्चात् पादाब्जरेणून् गृह्णन्तो ब्रह्मेशादयः सदैव ताभिर् दृश्यन्ते । अतो दृष्टम् एव वर्ण्यतेन त्व् ऐश्वर्याभिप्रायेण । देवीति श्रीवृषभानुगोपनन्दिनीव्यावृत्त्यर्थम् । यद् वा, तद्रेणुधारणेन लक्ष्म्यां भक्त्युदयेनोक्तन्देवी पूज्येति । यद् वा, श्रीराधाया लक्ष्म्याश् च प्रायः पदानि तुल्यत्वात् सन्देहो व्यवच्छिद्यतेदेवीति । देवीत्वेन लक्ष्म्या भूम्यस्पर्शत्वात् । यद् वा, देवी व्रजदेवी श्रीराधैव । मूर्ध्नीति भक्तिभरं द्योतयन्ति । अघम् अपराधो विरहादिदुःखं वा । अतस् तेऽनघा एव । अस्माकं च भक्त्या तदधारणाद् अघं मुक्तम् एवेति भावः । अन्यत् तैर् व्याख्यातम् ।

यद् वा, रेणव एव धन्या उत्तमाः श्रीकृष्णरूपपरमधनदानयोग्या वा । यद् वा, अमी वैकुण्ठादौ वर्तमाना गोष्ठाङ्गनपतिना वा पूर्वदृष्टा वा । अस्याः पदैर् असम्पृतास् त एव धन्याः । एषा मात्सर्योक्तिः । यद् वा, इमे रेणव आल्यश् चेमा धन्याः । गोविन्दनीतत्वाद् गौरवेण बहुत्वम् । एवं दृष्टान्तत्वेन रेणूनाम् इव तस्या अपि धन्यत्वम् अभिप्रेतम् ॥२९॥

क्रमसन्दर्भः, बृहत्क्रमसन्दर्भः  चरणरजोऽभिनन्दन्त्य ऊचुःधन्या इत्य् आदि । अघं दुःखम्, तन्नुत्तये तन्नाशाय । धन्याः सुखदा इत्य् अर्थः ।  यान् ब्रह्माद्या मूर्ध्ना दधुः । तस्माद् वयम् अपि तथा कुर्म इत्य् अर्थः ॥२९॥

प्रीतिसन्दर्भः (३११)  पदधूलिःधन्या इति । अत्र प्रेमैव तदुत्कर्षं गमयति न त्व् ऐश्वर्यज्ٌआनम् ॥२९॥

रसिकाह्लादिनी  विरहार्तिभरेण विपूष्टचेतनास् तस्या भाग्यम् अभिनन्द्य गूढमात्सर्या तटस्थतावलम्ब्य परस्परं कथयन्तिधन्या इति । हे आल्यः हे सख्यः ! इति सम्बोधने । रेणुधारणे सर्वसम्मत्यवधारणार्थम् । अहो इति दुर्लभलाभे । अमी वरिदृश्यमानाः गोविन्दस्य चरणाब्जसम्बन्धिनो रेणवो धन्या उत्तमाः पुण्या इत्य् अर्थः । यद् वा, धन्या धनवहा रेणुधारिणो धनलाभो भवति । अत्र धनं किं रतिमुखं तद् अस्माकं हस्ताद् गलितं एतद्रेणुधारणे तल्लाभो भविष्यतीति तात्पर्यार्थः । यान् रेणून् ब्रह्मा ब्रह्माण्डाधिकारी ईशः संहाराधिकृतः रमा लक्ष्मीः सर्वसम्पत्तिदानाधिकृता देवी द्योतमाना भार्यात्वात् । यान् रेणून् मूर्ध्नि दधुः धारयामासुः प्रयोजनम् आहुःअघनुत्तये पापनाशार्थं यद्यपि तेषां पापं विशेषतो नोपलभ्यते, तथापि विचारयन्ति । तथा हि, ब्रह्मणः पापं किं भगवत्प्रतिकूलेभ्योऽसुरेभ्यो वरदानं तल्लक्षणम्, रुद्रस्य पाखण्डप्रवर्तनलक्षणं पापं रमाया असुरराक्षसेभ्यो विभूतिवितरणलक्षणं पापं तस्या अपनुत्तये । यद् वा, व्यभिचारिभावसृष्टत्वात् ब्रह्मणः पापम् एतेषां भावानां तामसहराद् रुद्रस्य पापम् अस्मत्सहाय्याकरणात् रमायाः पापम् एतेषां पापानां नुत्तये नाशाय । एते ब्रह्मादयो रेणून् दधुः । अस्माकं पापासम्भवात् किमर्थं धारयिष्याम इति भावः । यद् वा, पुनर् अप्य् आत्मन्यायं सम्भाव्याहुःयथैते रेणुधारणेन निष्पापाः जातास् तथा वयम् अपि अस्माभिर् अपि मानलक्षणम् अधमाचरितस्य फलं विरहदुःखम् अनुभूयते एतद्रसाभिषेकेन निष्पापानाम् अस्माकं स्वत एव विरहदुःखनिवृत्तिर् भविष्यतीति व्यٌजितम् इति ॥२९॥

विश्वनाथः  तटस्थपक्षास् तु तत्रानवदधानाः कृष्णपदान्यैवालक्ष्याहुःधन्या इति । ब्रह्माद्या अघनुत्तये विच्छेददुःखापनोदनाय यान् मूर्ध्ना दधुर् इत्य् अपराह्णे गोष्ठागमनसमये कृष्णसहचरबालकैः प्रत्यहं ते स्वर्गाद् अवरुह्य कृष्णपादधूलिग्राहिणो दृश्यन्ते एव यद् वक्ष्यते वन्द्यमानचरणः पथिवृद्धैर् इति वन्दिनस् तम् उपदेवगणा ये इति च वयं तु लज्जयैव यद् धर्तुं न शक्नुमस् तेनैव तावद् अघं प्राप्नुम इति भावः ॥२९॥

ओ)०(ओ

॥ १०.३०.३० ॥

तस्या अमूनि नः क्षोभं कुर्वन्त्य् उच्चैः पदानि यत् ।
यैकापहृत्य गोपीनां रहो भुङ्क्तेऽच्युताधरम् ॥

श्रीधरः  अन्या आहुःतस्या इति । गोपीनां सर्वस्वम् । अयं भावःभवेद् एवं यदि तस्याः पदानि सम्पृक्तानि न भवेयुस् तानि तु नो दुःखं कुर्वन्तीति ॥३०॥

वंशीधरः  अन्याः प्रतिपक्षाः । ननु कृष्णरेणुं धृतवतीनां कुतः शोकः ? तत्राहुःतस्या इति । अयं भाव इति । भवेद् एवं शोकाभावो नापि स्यात् । सपत्न्याः सुखं दुःसहम् इत्य् अर्थः । अच्युतं सततस्यन्दमानामृतम् अधरम् इति तस्याः सन्दश्याधरपातं संस्मृत्य नः क्षोभ इति । प्रतिपक्षसख्य आहुःतस्या इति । उच्चैः कुर्वन्ति जनयन्ति । गोपीनां सर्वासाम् एवास्माकं भोग्याच्युताधरम् एकैव रहश् चारयित्वा भुङ्क्ते । तयैव कामिन्या केनापि कर्मणैनं वशीकृत्यास्मान् प्रेमवतीत्या जयित्वा कृष्ण एतावद्दूरम् आनीत इति भावः ॥३०॥

चैतन्यमतमٌजुषा  तस्या अमूनीत्य् आदि । इयम् अन्यासाम् उक्तिः । एते रेणवो ग्रहीतुं युज्यते एव । किन्तु तस्या अमूनि पदचिह्नानि नः क्षोभं यत उच्चैः कुर्वन्ति तस्मान् न ग्रहीतव्याः । तया किम् अपराद्धम् इत्य् आहयैकेत्य् आदि । सा सर्वाधिका तयैव न गणितम् । कथम् आत्मसरवीर् इमाः स्वयम् एकाहम् अस्य साङ्गे गच्छामीति एवं न गणयित्वा अच्युताधरं सर्वासाम् एव गोपीनां धनं, धिविप्रीणने इत्य् औणादिकप्रत्यये सिद्धम् । रहो रहसि एका सती भुङ्क्ते ॥३०॥

वैष्णवतोषणी  प्रतिपक्षा आहुःतस्या इति । उच्चैर् अधिकम् । क्षोभं अतिदुःखम् । अपहृत्येति एकाकित्वेन रहसि भोगात् । यद् वा, चौर्येण तया मायाविन्या नीतत्वाद् एव सोऽस्मान् विहायात्रागतः । अन्यथा कथम् आगच्छेद् इति भावः । गोपीनां सामान्यतः सर्वासाम् । अस्माकम् एव धनम् इति पाठः क्वचित् । स च प्रायः सर्वत्वम् इति तेषां व्याख्याम् अवीक्ष्य । रह इति पाठस् तु सर्वत्र । अच्युतस्य तां त्यक्त्वान्यत्र क्वाप्य् अगच्छतोऽधरम् इति ॥३०॥

बृहद्वैष्णवतोषणी  श्रीचन्द्रावल्याः सखीनाम् उक्तिःतस्या इति । उच्चैर् अधिकं क्षोभं वैकल्यं पूर्वोकेर् धैर्यहानिं वा । यद् वा, उच्चैर् गर्वाद् उच्चतराण्य् अस्मान् मूर्ध्नोपर्य् अर्पितानि वेत्य् अर्थः । अपहृत्येति एकाकित्वेन रहसि भोगात् । यद् वा, चौर्येण तया नीतत्वाद् एव सोऽस्मान् विहायात्रागतः । अन्यथा कथम् आगच्छेद् इति भावः । गोपीनां सामान्यतः सर्वासाम् एव । धनम् इति पाठस् तेषां सम्मतः । सर्वस्वम् इति व्याख्यानात् । अन्यथा गोपीनां भोग्यम् इत्य् एव व्याख्यातं स्यात् । अच्युतस्य तां त्यक्त्वान्यत्र क्वाप्य् अगच्छतोऽधरम् इति । यद् वा, तस्माद् अच्युता अविच्छिन्ना सतीति चिरं भोगोऽभिप्रेतः । श्लेषेण च्युतोऽस्मन्मुखाद् गलितो योऽधरस् तम् इति निजोच्छिष्टभोगस् तस्याः सूचितः । इमे रेणव आल्यश् चेमा धन्या इत्य् एतत्पक्षे उच्चैर् अस्मदतिक्रमणाद् उच्चान्य् अपि क्षोभं कुर्वन्ति किम् ? काक्वा, अपि तु नैवेत्य् अर्थः । एवम् एषा सर्वासाम् एवोक्तिर् ज्ٌएया ॥३०॥

क्रमसन्दर्भः, बृहत्क्रमसन्दर्भः  अन्याः काश्चिद् ऊचुःतस्या इत्य् आदि । एते रेणवो मूर्ध्नि धर्तुं युज्यन्ते एव । किन्तु तस्या अमूनि पदानि नोऽस्माकं क्षोभं कुर्वन्ति । तया किम् अपराद्धम् ? इत्य् आहुःयैकेत्य् आदि । गोपीनां सर्वासाम् एव धनम् अच्युताधरम् अपहृत्य या एका सती भुङ्क्ते । प्रधानाया नैतद् उचितम् इति नैकाकीम् इष्टम् अश्नीयात् इत्य् उक्ते ॥३०॥

प्रीतिसन्दर्भः (२८७)  अथ प्रातिपक्षिका यथाअस्या इति । अथ प्रकट एव मत्सर इति ताभ्यो विलक्षणत्वम् । तथैव श्रीहरिवंशादौ पारिजातहरणे श्रीरुक्मिणीं प्रति सत्यभामायाः । स्पष्टम् ॥ (३६०) असूयान्योदयद्वेषेतस्या अमूनि नः क्षोभम् [भा.पु. १०.३०.३०] इत्य् आदौ ॥३०॥

रसिकाह्लादिनी  केवलस्य गोविन्दस्य पदाब्जरेणूनाम् एतादृशमाहात्म्यं तया संवलितस्य नैतादृशं परिणामविरसत्वात् मधुविषसम्पृक्तान्नवत् इति परीक्षन्त्य आहुःतस्या अमूनि पदानि नोऽस्माकं क्षोभं कुर्वन्ति, विरहदुःखाद् अप्य् अधिकं दुःखं ददातीत्य् अर्थः । यद् वा, तस्याः पदानि उच्चैर् इति श्रीकृष्णपदोपरि विलासविशेषेण निक्षिप्तानि नोऽस्माकं उच्चैर् अधिकं क्षोभं कुर्वन्ति । विरहदुःखाद् अप्य् अधिकं दुःखं ददातीत्य् अर्थः । नोऽस्माकं क्षोभं धैर्यच्युतिं अन्वेषणप्रतिबन्धं कुर्वन्ति । तत्र हेतुम् आहुःयत् यस्मात् या एका गोपीनां सदा सुरक्षितम् अपि सर्वस्वं, चौर्येणापहृत्य रहः अस्मत्प्रवेशायोग्येऽच्युताधरं क्षणम् अपि विलासच्युतिरहितस् तस्याधरं अस्मान् अपृष्टैव भुङ्क्ते इति साभिलाषेर्ष्यं वचनम् । अतो रेणुधारणम् अस्माकं नोचितम् इति भावः ॥३०॥

विश्वनाथः  प्रतिपक्षसख्य आहुः । तस्या इति । उच्चैः कर्तुं जनयन्ती गोपीनां सर्वासाम् एवास्माकं भोग्यम् अच्युताधरम् एकैव रहश् चोरयित्वा भुङ्क्ते तयैव कामिन्या केनापि कर्मणैनं वशीकृत्य अस्मान् प्रेमवतीस् त्याजयित्वा कृष्ण एतावद् दूरम् णईत इति भावाह् ॥३०॥

ओ)०(ओ

॥ १०.३०.३१ ॥

न लक्ष्यन्ते पदान्य् अत्र तस्या नूनं तृणाङ्कुरैः ।
खिद्यत्सुजाताङ्घ्रितलाम् उन्निन्ये प्रेयसीं प्रियः ॥

श्रीधरः  तद् असम्पृक्तान् केवलं कृष्णपादरेणून् एव विचिन्वत्यस् तान् दृष्ट्वा पुनर् अत्यन्तं समतपन् । तद् आह श्लोकत्रयेणन लक्ष्यन्त इति । खिद्यती सुजाते सुकुमारे अङ्घ्रितले यस्यास् ताम् उन्निन्ये स्कन्धम् आरोपितवान् ॥३१॥

वंशीधरः  तदसम्पृक्तान् तस्याः पादैर् अमिश्रितान् । तत् तापम् आह । उदूह्य नयनेन भासम्बन्धाभावात् पदादर्शनम् अपि । शोकस् त्व् एतादृशप्रेमा नास्मास्व् इति हेतोः ॥३१॥

चैतन्यमतमٌजुषा  न व्याख्यातम् ।

वैष्णवतोषणी  न लक्ष्यन्ते इति । मत्सरोक्तित्वात् स्कन्धम् आरोपितवान् इति तैर् व्याख्यातम् । अत्र तान् दृष्ट्वेति तदसम्पृक्तान् दृष्ट्वेत्य् अर्थः । यद् वा, सख्योऽप्य् आहुर् नेति । सखीवाक्यत्वाद् एवखिद्यद् इत्य् आदि प्रेयसीम् अतिशयेन तत्प्रीतिविषयाम् इत्य् अर्थः । उन्निन्ये हस्ताभ्याम् अङ्के विधाय निन्य इत्य् अर्थः ॥३१॥

बृहद्वैष्णवतोषणी  उन्निन्ये स्कन्धम् आरोपितवान् इति । स्कन्ध आरुह्यताम् [भा.पु. १०.३०.३९] इति वक्ष्यमाणानुसारेण तैर् व्याख्यातम् । प्रेयसीं प्रियतमां प्रिय इति पैशुन्योक्तिः । अन्त्यपक्षे चान्योन्यं प्रियत्वेन, तत्रापि प्रेयसीत्वेन सर्वाभ्यस् तस्यां प्रीतिर् अधिका सूचिता । अत उन्नयनं युक्तम् एवेति भावः । यद् वा, उन्निन्य इति हस्ताभ्याम् उत्थाप्याङ्के कृत्वा वा निन्य इति ज्ٌएयम् । तथा सत्य् एव तादृशालिङ्गनादिरससम्पत्त्या प्रेयसीत्वं सुसिध्येद् इति ॥३१॥

क्रमसन्दर्भः, बृहत्क्रमसन्दर्भः  कियद् दूरं गत्वा न चलितवती, यतस् तृणाङ्कुरैः खिद्यत्सुजाताङ्घ्रितलाम् । कथम् अनुमितम् ? तत्राहुःन लक्ष्यन्त इत्य् आदि । प्रियत्वात् प्रेयसीत्वाच् च योग्यम् एवैतत् ॥३१॥

रसिकाह्लादिनी  प्रदेशान्तरे गत्वा तान्य् अनालक्ष्य तर्कयन्ति । एतावत्पर्यन्तं तस्याः पदाणि श्रीकृष्णपदैः सह समागतानि इतोऽग्रे न तल् लक्ष्यन्ते । तत्र हेतुं कल्पयन्तिन लक्ष्यन्ते केवलस्य पदानि लक्ष्यन्तेऽतो रेणून् धारयिष्याम इति । लक्ष्यन्ते न तस्याः, तत्र मात्सर्येण हेतुं कल्पयन्ति । बहुतृणवत् प्रदेशपरिभ्रमणेन तृणाङ्कुरैः खिद्यन्ती सुजाते अङ्घ्रितले यस्यास् ताम् उन्निन्ये हस्ताभ्याम् उत्क्षिप्यद् ऊर्ध्वम् उन्नीतवान् । तथा सत्कृत्यालिङ्गनचुम्बनादिसुखविशेषं दत्तवान् । स्वयम् अपि प्रियेति ।

ननु प्रभुश् चेत् कथम् उन्निन्ये ? तत्राहुःप्रेयसीं मादृशीभ्यस् तस्यां प्रीत्यतिशयः सूचितः । स्वयम् अपि तस्याः प्रियः तस्याः अभीष्टसम्पादनात् एवं सुदूरगमनेनान्योऽन्यं प्रीतिर् आविष्कृतेति भावः ॥३१॥

विश्वनाथः  भो मत्सरमहारोग्ग्रस्ताः ! मा खिद्यत नात्र तस्याः पदानि सन्तीति तस्याः प्रियसख्य आहुःनेति । ताः प्रत्य् एव सहर्षापाङ्गम् अन्याः सख्यो नीचैः सवितर्कम् आहुःनूनम् इति । उन्निन्ये भुजाभ्याम् उद्गृह्य स्ववक्ष आरोहयामासेत्य् अर्थः । यतः प्रेयसीं अतिप्रीतिविषयत्वात् तच्चरणतलखेदस्यासह्यत्वात् । इह खलु तत्सखीनाम् उभयविधं सुखं तस्यास् तादृशसौभाग्यदर्शनोत्थं विपक्षाणां तादृशदुःखदर्शनोत्थं चेति ज्ٌएयम् ॥३१॥

ओ)०(ओ

॥ १०.३०.३२ ॥

इमान्य् अधिकमग्नानि पदानि वहतो वधूम् ।
गोप्यः पश्यत कृष्णस्य भाराक्रान्तस्य कामिनः ॥

श्रीधरः  प्रपदाभ्याम् आक्रमणं क्षोणीमर्दनं ययोः । अत एवासकले पदे पश्यतेति ॥३२॥

वंशीधरः, चैतन्यमतमٌजुषा  न व्याख्यातम् ।

वैष्णवतोषणी  अथ प्रतिपक्षाः सासूयम् आहुःइमानीति । हे गोप्य इति विदग्धाभिर् युष्माभिर् एतल् लक्ष्यत इति भावः । कामिनः केवलकामपरतन्त्रस्य, न तु प्रेमरसविदग्धस्येत्य् अर्थः ॥३२॥

बृहद्वैष्णवतोषणी  तल्लक्षणम् आहुःइमानीति । हे गोप्य इति विदग्धाभिर् युष्माभिर् एतल् लक्ष्यत एवेति भावः । कामिन इति । अन्यथा तदसम्भवः । ईर्ष्योक्तिर् एषा । वस्तुतस् तु कामयुक्तत्वेनैवाधिकात्मतदपेक्षा सूचिता । अन्त्य् उपलक्षे च तस्याम् आसक्तिर् अभिप्रेता । एतत् पद्यं बहुपुस्तकेषु न दृश्यते ॥३२॥

क्रमसन्दर्भः, बृहत्क्रमसन्दर्भः  हे सख्यः ! असिद्धोऽयं हेतुः । सव्यभिचारात् । तत् कुतोऽप्य् अत्र गतेति तद्पदानि न लक्ष्यन्ते । ताम् उन्नयनान् नैवम् । पश्य पश्य व्यभिचार्य् एवायं हेतुः । तथा हीत्य् आहुःइमानीत्य् आदि । अधिकमग्नानि वधूं वहतश् चेत्,यतो भावाक्रान्तस्य । वहने हेतुःकामिनः । कियद् दूरम् अन्यतो गत्वा पदलक्ष्म प्रकारान्तरम् आलोक्य सनिर्णयम् आहुःअत्रेत्य् आदि । प्रियार्थे प्रियानिमित्तम् अत्र स्थले तेन प्रसूनावचयः कृतः । तल्लिङ्गम् आहअसकले खण्डे पदे पश्यत । कीदृशे ? प्रपदाक्रमणे प्रपदं पादाग्रं तेनाक्रमणम् अवष्टम्भनं ययोः ॥३२३३॥

रसिकाह्लादिनी  अस्य श्लोकस्य व्याख्या न प्राप्यते.

विश्वनाथः  भो असमीक्ष्यभाषिण्यः ! मा खिद्यतेति किं ब्रूध्वे ? तत्पादानां दर्शनाद् अप्य् अदर्शनम् अतिदुःखाकरम् अस्मत्प्राणानाम् अदर्शनं सम्भावयतीति द्योतयन्त्यः प्रतिपक्षा आहुःइमानीति । वधूम् इत्य् अनुपनीतेनापि कृष्णेन वनेऽत्र सा स्ववधूर् एव कृतेति भावः । अत एव भाराक्रान्तस्य गृहस्थाः खलु कलत्रभाराक्रान्ताः इतस् ततो भ्रमन्त्य् एवेति भावः । कामिनः न तु प्रेमिणः । प्रेमवतीनाम् अप्य् अस्माकं त्यागाद् इत्य् अत एव काम एव तं तां वाहयेद् अन्यथा व्रजेन्द्रकुमारो ह्य् अतिसुकुमारः किं गोपालिकाया वाहनो भवेद् इति भावः ॥३२॥

ओ)०(ओ

॥ १०.३०.३३ ॥

अत्रावरोपिता कान्ता पुष्पहेतोर् महात्मना ।
अत्र प्रसूनावचयः प्रियार्थे प्रेयसा कृतः ।
प्रपदाक्रमणे एते पश्यतासकले पदे ॥

श्रीधरः  न व्याख्यातम् ।

वंशीधरः  केशमार्जन्या केशसंस्कारः केशप्रसाधनम् । अत्र स्थले । कामिन्याः अतीवकमनीयायाः । कामिना पूर्णानन्दवतापि । ध्रुवं निश्चितम् । तत्स्थलम् अधुना शृङ्गारवट इति प्रसिद्धम् । सखीवाक्यम् इदम् ॥३३॥

चैतन्यमतमٌजुषा  न व्याख्यातम् ।

वैष्णवतोषणी  पुनः सख्य आहुःअत्रेत्य् अर्धम् । महात्मना विदग्धशिरोमणिनेत्य् अर्थः । तद् एतत् सार्धपद्यं क्वचिन् न दृश्यते च । अतो नाङ्का कृतः ॥

अथान्याः सख्य आहुर्अत्र प्रसूनेति । प्रेयसा अतिशयेन प्रीतिकर्त्रा । पूर्वत्र लिङ्गम् आहुःप्रपदे इत्य् अर्धेन । पदे इति प्रति पुष्पवृक्षम् इति शेषः । अत एव बहुत्वं श्रीविष्णुपुराणे

पुष्पावचयम् अत्रोच्चैश् चक्रे दामोदरो ध्रुवम् ।
येनाग्राक्रान्तमात्राणि पदान्य् अत्र महात्मनः ॥ [वि.पु. ५.१३.३४] इति ॥३३॥

बृहद्वैष्णवतोषणी  पश्चाद् अग्रे तस्याः पदानि वीक्ष्याहुःअत्रेति । महात्मना विदग्धशिरोमणिनेत्य् अर्थः । श्लेषेण महान् पर्वतवत् स्थूल आत्मा बुद्धिर् यस्येतीर्ष्योक्तिः । इदं पद्यार्धं क्वचिद् एव दृश्यते । प्रियार्थे प्रेयसेत्य् अनेन पूर्वोक्तस्य प्रेयसीं प्रिय इत्य् अस्य वैपरीत्योक्त्या अन्योन्यं तुल्या एव प्रीतिः सूचिता । यद् वा, उन्नयनापेक्षया पूर्वं प्रेयसीम् इत्य् उक्तम् इदानीं च प्रेयसेति प्रियतमत्वेन तया कृतेनादेशेन पुष्पावचयः कृत इत्य् आद्य् अभिप्रेतम् । तत्र पदे इति द्वित्वं श्रीवृन्दावनवर्ति पुष्पवृक्षाणाम् एकतमस्यैकदेशे स्थित्यापि बहुलपुष्पावचयसिद्धेः । किं वा, स्थाने स्थाने बहूनाम् अप्य् उदितानां पदानाम् एकत्र द्विद्विदृष्टेः । अत एव विष्णुपुराणे

पुष्पावचयम् अत्रोच्चैश् चक्रे दामोदरो ध्रुवम् ।
येनाग्राक्रान्तमात्राणि पदान्य् अत्र महात्मनः ॥ [वि.पु. ५.१३.३४] इति ॥३३॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  किं चाग्रे गत्वा पदाग्रदर्शनेन पुष्पावचयनं सम्भाव्याहुःअत्रेति । अत्र क्षावःप्रदेशे प्रेयस्या स्वालङ्कारार्थम् आदिष्टेन प्रियतमेन प्रियार्थे तत्सन्तोषाय तदादिष्टं बहुमानयता प्रसूनावचयः कृतः । एवम् अन्योन्यं सामरस्यं सूचितम् । स्थाने उच्चप्रदेशे स्थितानां पूस्पाणाम् अवचयं कुर्वतः प्रपदाभ्यां भूभागस्याक्रमणेऽसकलेऽसमग्रे पदे पश्यत । यास्मि भागान् अभिव्यक्तेश् चेति बहूनां पदानां मध्ये एकत्र द्वयोर् द्वयोर् असमग्रदर्शनाद् इदं सम्भाव्योक्तम् इति । तद् उक्तं पराशरेण

पुष्पावचयम् अत्रोच्चैश् चक्रे दामोदरो ध्रुवम् ।
येनाग्राक्रान्तमात्राणि पदान्य् अत्र महात्मनः ॥ [वि.पु. ५.१३.३४] इति ॥३३॥

विश्वनाथः  पुनः सख्यः आहुःअत्रेति । महात्मना विदग्धशिरोमणिनेत्य् अर्थः । यद् वा, महे तत्प्रसाधनोत्सवे आत्मा मनो यस्य तेन पुष्पहेतोः पुष्पार्थं अवरोपितेत्य् अशोकवृक्षोऽयम् अस्याह् पादस्पर्शं प्राप्य सद्यः पुष्प्यति यथाहम् एतत्पुष्पैर् इमां प्रसाधयेयम् इति बुद्ध्येत्य् अर्थः । अत एव महात्मना महाबुद्धिमता अत्राशोकशाख्यायां प्रसूनानाम् अवचय इत्य् अत एवात्र प्रसूनानि न सन्तीति भावः । किञ्चिद् दूरशाखाया हस्ताप्राप्यायाः पुष्पावचनार्थं प्रपदाभ्याम् आक्रमणं क्षौणिसम्मर्दनं यतस् ते पदे । अत एव असकले सम्पूर्णयोस् तयो भुवि चिह्नादर्शनात् ॥३३॥

ओ)०(ओ

॥ १०.३०.३४ ॥

केशप्रसाधनं त्व् अत्र कामिन्याः कामिना कृतम् ।
तानि चूडतया कान्ताम् उपविष्टम् इह ध्रुवम् ॥

श्रीधरः  तस्याः कृष्णजान्वन्तर् उपविष्टायाश् चिह्नं दृष्ट्वाहुःकेशप्रसाधनम् इति । कान्ताम् अधिकृत्य तानि प्रसूनानि चूडयता चूडानुकारेण बध्नता ध्रुवम् उपविष्टम् ॥३४॥

वंशीधरः  केशमार्जन्या केशसंस्कारः केशप्रसाधनम् । अत्र स्थले । कामिन्याः अतीवकमनीयायाः । कामिना पूर्णानन्दवतापि । ध्रुवं निश्चितम् । तत्स्थलम् अधुना शृङ्गारवट इति प्रसिद्धम् ॥३४॥

चैतन्यमतमٌजुषा  न व्याख्यातम् ।

वैष्णवतोषणी  गर्भकाख्यमाल्यखण्डपतनं दृष्ट्वा पुनर् विपक्षा आहुःकेशेत्य् अर्धेन । तुशब्दो भिन्नोपक्रमे । हीति पाठे निश्चयम् । प्रसाधनं प्रयोजनं सूचयतिकामिन्याः कामिनेति । कामक्रीडासुखार्थम् इत्य् अर्थः ।  तादृशोपवेशं दृष्ट्वा सख्यस् त्व् अःउःतानीत्य् अर्धेन । चूडयतेति ज्ٌआनं तु स्वदेशे तादृशवेशस्य प्रायशो दृष्ट्वेति ज्ٌएयम् ॥३४॥

बृहद्वैष्णवतोषणी  केशानां प्रसाधनं संस्करणं तच् च स्वाङ्गुलिभिस् तदर्थात्मशिरोन्यस्तकङ्कतिकया वा । तुशब्दो भिन्नोपक्रमे । हीति पाठे निश्चितम् । प्रसाधनप्रयोजनं सूचयतिकामिन्याः कामिनेति । कामक्रीडासुखार्थम् इत्य् अर्थः ।  किं वा, पूर्वोक्तकामिन इतिवत् तु । ध्रुवं निश्चितम् इति साक्षात्तल्लक्षणाभिव्यक्तेः ॥३४॥

क्रमसन्दर्भः, बृहत्क्रमसन्दर्भः  ततः क्वापि गत्वोपवेशचिह्नम् आलोक्य काश्चिद् आहुःकेशप्रसाधनम् इत्य् आदि । तु निश्चितम् । अत्र कामिन्याः कामिना तेन केशप्रसाधनं कृतम् । तत्र हेतुम् आहुःतानीत्य् आदि । तान्य् अवचितानि प्रसूनानि चूडयतेहोपविष्टं, ध्रुवं साक्षाद् एव दृश्यताम् इत्य् अर्थः ॥३४॥

रसिकाह्लादिनी  ततोऽन्यमाल्यग्रथने सर्वतो विशीर्णानां खण्डितानां दलानां सञ्चारं दृष्ट्वा प्रकारान्तरेणोत्प्रेक्षमाणा आहुःकेशेति । अत्रेति श्रोणीभरणचिह्नं दृष्ट्वा तर्कयन्ति कृष्णजाचन्त उपविष्टाया कामिन्याः प्रियकृतप्रसाधने श्रीकृष्णकरस्पर्शे साभिलाषायाः केशप्रसाधनं वेण्यां करेण आपीड्य करेण कृतम् । कामिनेति चुम्बनादिकटाक्षदर्शनादिषु साभिलाषेण कामक्रीडाप्रदर्शनार्थं, तथा कृतम् इत्य् अर्थः ।  तुशब्दोक्तविशेषम् आहुः । अन्या स्थलान्तरं दर्शयन्ति इहेति रहःस्थले तानि पुष्पाणि कान्तां चूडयता चूडां करं ग्रथनेनालङ्कुर्वतोपविष्टं ध्रुवं निश्चितं नात्र सन्देहः साक्षात् तल्लक्षणाभिव्यक्तेः । एवं रसाभिवृद्ध्यर्थं तस्या रहः प्रापणं पुष्पसम्पादनम् अलङ्करणं चोक्तम् इति ॥३४॥

विश्वनाथः  कृष्णजान्वन्तर्उपविष्टायास् तस्याश् चिह्नं दृष्ट्वा पुनर् विपक्षा आहुःकेशानां प्रसाधनं अत्रत्यवनदेवता दत्तकङ्कतिकयेति बुद्ध्यते । कामिन्याः, न तु प्रेमवत्याः, स्वसखीर् अपि वञ्चयित्वा कामुकं नीत्वा रहो गतत्वात् । कामिना, न तु प्रेमवता, प्रेमवतीनाम् अप्य् अस्माकं विरहपीडाननुसन्धानात् । ततश् च तानि तैः प्रसूणैः केशैर् वा कान्तां कामिनीं चूडयता नर्मणा पौरुषं व्यٌजयितुं चूडावतीं कुर्वता इह ध्रुवम् उपविष्टम् इति रहःकेलिवार्ताप्य् अभूद् इति भावः । विन्मतोर् लुग् इति मतुपो लुक् ॥३४॥

ओ)०(ओ

॥ १०.३०.३५ ॥

रेमे तया चात्मरत आत्मारामोऽप्य् अखण्डितः ।
कामिनां दर्शयन् दैन्यं स्त्रीणां चैव दुरात्मताम् ॥

श्रीधरः  रेमे इत्य् आदि शुकोक्तिः । आत्मरतः स्वतस् तुष्टः । आत्मारामः स्वक्रीडः । अखण्डितः स्त्रीविभ्रमैर् अनाकृष्टोऽपि । तथा चेत् किम् इति रेमे ? अत आहकामिनाम् इति ॥३५॥

वंशीधरः  तथा चेत् अनाकृष्टश् चेत् । तत्राशङ्कायां आह उत्तरं कामिनाम् इति । रेमे सुरतलीलाम् अनुबभूव । आत्मनि स्वरूपानन्दे रतः । आत्मन्य् आरामः क्रीडा यस्य सः । आत्मरत आत्मक्रीड [मु.उ. ३.१.४] इति श्रुतेः । अनेन विशेषणद्वयेन विटवृत्तिनिषेधोऽसूचि मुनिना । बहगवत्प्रीतिसाधनभक्तिज्ٌआनादितारतम्यात् प्रीतितारतम्यं सूच्यतेऽत्र । तथा चान्या गोप्य इन्द्रियवृत्तयः, कृष्णनीता तु भक्तिर् बुद्धिर् वा ज्ٌएया । बुद्धिमता तत्पदानि तत्तदर्थबोधकत्वेन योज्यानीति सन्तोष्टव्यम् । शोकादिकं च गुणनिमित्तम् । अत एवाखण्डित इत्य् उक्तम् ॥३५॥

चैतन्यमतमٌजुषा  रेमे तया स्वात्मरत इत्य् आदि श्रीशुकोक्तिः । अस्यायम् अर्थःस्वात्मरतः स्वात्मारामोऽप्य् अखण्डितोऽपि तया सह रेमे । आत्मारामत्वादिभिर् युक्तः कथं सर्वाः परित्यज्य केवलं तया सह रमते ? इत्य् आहकामिनाम् इत्य् आदि । ये कामिनो भवन्ति, ते दीना भवन्ति । यास् तु स्त्रियो भवन्ति, ता दुरात्मानो भवन्ति । नायं कामी, नैता अपि स्त्रियः स्त्रीप्रकृतयः । एताः किल चिदानन्दशक्तिरूपाः । आसां पार्थक्यं नास्ति । एकया सह रमणम् एव सर्वासां रमणम् इति बोधयन् ।

यद् वा, आसु परित्यक्तासु आत्मना आत्मतादात्म्येन रमणं यस्य, अतोऽखण्डितः । न विद्यन्ते खण्डितेत्य् अवस्थाभेदसम्ज्ٌआभेदान् नायिका यस्य । अतस् ता अपि रमयति, तया सह च रमते । अतः परमाचिन्त्यमहिमत्वं, तेन कामिना दैन्यं दर्शयन् । कामिनः खलु एवं कर्तुं न शक्नुवन्ति, प्राकृतत्वात् । स्त्रीणां च दुरात्मताम् । स्त्रियश् च दुरात्मानः । यत एवंविधं मां न भजन्ति जीवच्छवम् एव भजन्ति ।

यद् वा, आत्मारामोऽप्य् अखण्डितोऽपि न विद्यते खण्डितं यस्मात्, एकरसोऽपि कामिनां दैन्यं पादपतनादिवैयग्र्यं दर्शयन् । तथापि तस्याः प्रसादो न जातः इत्य् आलक्ष्य स्त्रीणां च दुरात्मतां दुःसाध्यताम् एव यथा यथा दैन्यं करोति तथा तथा सापि वैमुख्यं करोति । कथं मत्सख्यस् त्यक्ता इति रोषं प्रकटयतिइति द्वयं दर्शयन् सम्पादयन् तथैव भक्तवशतालीलां प्रकटयति ।

यद् वा, कामिनो यथा दैन्यं कुर्वन्ति, तथा दर्शयन् आत्मासक्तो भूत्वा रेमे । एवं स्त्रीणां परित्यक्तानां गोपीनां दुरात्मतां दुःखात्मकतां दर्शयन् । अयम् अर्थःअहम् एवं तवातिवशीभूतः । त्वं यद्य् अत्र गर्वम् उद्वहसि, तदा ता इव भविष्यसीति भाव्यर्थसूचनम् ।

यद् वा, यो यः कामी स स दीनः । यथा कामी, यो नैवं स नैवं यथाहम् । एवं या याः स्त्रियः, तास् ता दुरात्मानः । यथा स्त्रियः, या नैवं ता नैवं यथा गोप्यः इति व्यतिरेकानुमानेन कामिनां दैन्यं स्त्रीणां च दुरात्मतां दर्शयन् रेमे । अप्राकृतं यथा स्यात् तथा रेमे इत्य् अर्थः । स्त्रीणाम् इति न हि केशस्तनवत्त्वं स्त्रीत्वम्, अपि तु आच्छादकत्वेन बद्धहेतुत्वं स्तृणातेर् अढिसिद्धः । अवयवार्थ एव । अन्यथा उत्पन्नतत्त्वज्ٌआनासु देवहूत्यादिषु व्यभिचारात् ।

यद् वा, कामिनां दैन्यं यथा भवति, तथा रेमे । स्त्रीणां त्यक्तानां बाह्यतां स च मेन इति ॥३५॥

वैष्णवतोषणी  तद् एवं श्रीगोपीजनमुखेनैव तया सह तल्लीलां प्रशंस्य स्वयम् अपि प्रशंसतिरेम इति । स्वैः स्वांशरूपैर् वैभवैः । वैकुण्ठीयलक्ष्म्यादिभिर् गोष्ठसम्बन्धिप्रेयस्यादिभिश् च हेतुभिर् अपरापेक्षारहिततया तत्तदंशिनि आत्मनि स्वस्मिन्न् एव रतः, स्वेनैव पूर्णकाम इत्य् अर्थः । तादृशोऽपि तथा आत्मारामः स्वरूपानन्दावेशतत्पर इत्य् अर्थः ।  तादृशोऽपि तथा हेतुना रेमे तत् तद् अनादृत्य नन्दति स्म । तत्र हेतुस् तयेत्य् अर्थः । तच्छब्दस्य् वक्तृबुद्धिस्थविलक्षण्यव्यٌजकत्वात् सर्वाधिकतत्प्रेमाश्रयविषयरूपयेत्य् अर्थः ।

रेमे तया चात्मरत इति पाठे आत्मारामशब्देन पौनरुक्त्यापातात् तत्पूर्णकामात्मकत्वाद् एवात्मरत इति लभ्यते । चशब्दश् च यथा तया तस्य रमणं ताभिर् वितर्कितम् । तथा रेमे च इति बोधयति । तद् एवम् अपि पूर्ववद् एव विवक्षितम् ।

ननु ताभिर् लक्ष्म्यादिभिः प्रेयस्यादिभिर् अपि तस्य रमणं दृश्यते ? तत्राहअखण्डितः, अनया हेतुना यथा ततस् ततः खण्डितः स्यात् स्वपतेः सकाशात् खण्डितानायिकावन् मनसा विच्युतः स्यान् न तथास्याः सकाशाद् अयं लक्ष्म्यादिभिर् हेतुभिर् न कदाचिद् अपीत्य् अर्थः । अतः प्रेमनिर्जितत्वाद् अनेन विवृतम् । तद् एवं तस्या एतादृशप्रेमा येन तादृशोऽप्य् असौ वशीचक्रे । तस्य चैतादृशः, येन तादृशात्मारामतापि तिरश्चक्रे ।

तद् एवं तादृशालम्बनस्वप्रेमवशत्वविहीनाः कामिनः कामिन्यश् च स्वमहिम्ना परास्ततया दर्शिता इत्य् आहकामिनां दर्शयन्न् इति । कामिनाम् इति मलमूत्रादितया परिणामिभिर् अन्नजलादिभिस् तर्प्यमाणो यो देहस् तत्तर्पणेच्छारूपकामस्वभावानां, न तु सच्चिदानन्दविग्रहतया स्वतस् तृप्तानां, न तु तस्यापि रमणे हेतुतावगतसच्चिदानन्देत्य् आदि लक्षणानाम् इत्य् अर्थः ।  तथा च तासां तद्विरोचनयोग्यता वक्ष्यते, ताभिर् विधूतशोकाभिर् [भा.पु. १०.३२.१०] इत्य् आदिना ।

तद् अन्यस्त्रीणां दुरात्मतां तादृशदुर्गतनायकं वशीकृत्य हर्षगर्वादिदुष्टस्वभावताम् इत्य् अर्थः ।  तद् उक्तं श्रीरुक्मिणीदेव्या

त्वक्श्मश्रुरोमनखकेशपिनद्धम् अन्तर्
मांसास्थिरक्तकृमिविट्कफपित्तवातम् ।
जीवच्छवं भजति कान्तमतिर् विमूठा
या ते पदाब्जमकरन्दम् अजिघ्रती स्त्री ॥ [भा.पु. १०.६०.४५] इति ।

अत्र श्रीकृष्णस्य तावद्वैलक्षण्यम् उक्तम् एव । या ते पदाब्ज इत्य् आदौ तद्वैलक्षण्यानुभवयोग्याश् च काश्चिद् एव तद्वद् विलक्षणा एव भवन्तीति च ज्ٌआपितम् ।

तद् एवं तेषां च दैन्यं तासां दुरात्मतां दर्शयन्न् इति दर्शयद् विधुपराजयं रमावक्त्रान् उल्लसति धृतलाञ्छनम् इतिवत् । सत्सरसिजोदरे श्रीमुषा दृषा [भा.पु. १०.३२.२] इतिवच् च । वाग्रभङ्ग्या स्वतस् तत्तन्निष्कर्षातिशय एव प्रतिपादितः । न तु बुद्धिपूर्विका तेन तद्दर्शना सति स्वात्मरतत्वादिके कामिदैन्यादि दर्शनार्थम् उपहासकजनवत् तदनुकरणम् अपि न घटते इत्य् अन्यथा तु न व्याख्यातम् । भक्तप्रेमवशता तु नाहम् आत्मानम् आशास [भा.पु. ९.४.६४] इत्य् आदिषु बहुषु सम्मतैव ॥३५॥

बृहद्वैष्णवतोषणी  स्वस्मिन् आत्मनि आत्मना स्वयम् एव । यद् वा, आत्मना स्वभावेनैव रतस् तुष्टः । चेति पाठे रेमे चेत्य् उक्तसमुच्चये चकारः । ततश् च आत्मनैव रतस् तुष्टस् तादृशोऽपि रेम इति । तादृशत्वम् अधुना न स्थितम् इति पूर्ववद् अर्थः । पुनः पुनस् तथोक्तिस् तद्दार्ढ्याय । अतस् तयैव तुष्टः, तयैवारमत तद्विभ्रमैर् वशीकृतश् चेति तात्पर्यम् । अतः प्रेमनिर्जितत्वेन तस्यां स्वं सर्वस्वम् अर्पितम् इति सूचितम् । तच् च भक्तवत्सलवरस्य प्रियजनप्रेमपरवशस्य तस्य न दोषः कश्चित्, प्रत्युत निजभगवत्तासारप्रकटरूपमहागुण एवेति पूर्वं बहुशो लिखितं, श्रीभागवतामृते च विवृतम् एव ।

यद् वा, स्वात्मनः सख्येनात्मतुल्याः । किं वा, स्वस्यात्मनः प्रिया गोप्यस् तासु रतोऽपि अखण्डितः सम्पूर्णः सन् कायमनोवचनासक्त्या साकल्येन रेमे इत्य् अर्थः ।  अन्यत् समानम् ।

न चैवं केवलं निजप्रिया एव आनन्दिताः, अन्येषाम् अपि हितं कृतम् इत्य् आहकामिनाम् इति । कामवशैः स्त्रीवशैश् च न भाव्यम् इति लोकान् शिक्षयामासेत्य् अर्थः । तत्र यथा श्रीभगवान् निजाचरितेन पुंसः शिक्षयति, तथा तत्प्रियापि स्त्रियः शिक्षयन्ती दुरात्मतां दर्शयामासेत्य् आहसा चेति । यद्यपि तादृशो व्यवहारो मानश् च न दुरात्मतया, किन्तु केवलम् उभयोर् महानागरयोर् अन्योन्यं प्रेमविवर्धनो विशेषतश् च स्वाधीनभर्तृकात्वे नोचित एव, तथापि दर्पस् तत्कृतोक्तिविशेषश् चेश्वेर्ऽनुचित एवेति वैधोपासनाशास्त्रपरैस् तथा व्याख्यायते । तद्दोषोऽपि परिहृत एव, तयोर् लोकशिक्षापरत्वात् ।

यद् वा, कामिनाम् इन्द्रादीनां दैन्यम् ईदृगसूयाभावाद् दर्शयन् प्रेयसीकृत्य तादृग्विकासादिसुखाभावात् । स्त्रीणां च दुरात्मतां दुर्बुद्धित्वं श्रीकृष्णेतरकुत्सितपतिभजनात् । अथवा, कामिनः प्रति दैन्यं स्त्रियश् च प्रति दुरात्मताम् एव दर्शयन् शिक्षयन्न् इत्य् अर्थः ।

अयं भावःयदि कामक्रीडायां रसिकतास्ति, तदा रिरंसभिः पुम्भिर् ईड्र्शं श्त्रीवश्यतम् अदीनैर् एव भाव्यम् । स्त्रीभिश् च सुरतादिषु लज्जादिकं परिहृत्य पुरुषं च वशीकृत्य स्वातन्त्र्यरूपदुश्चेष्टापराभिर् भाव्यम् इति । एतच् च तयो वक्ष्यमाणवचनव्यवहारादेः । किं वोक्तव्यवहारस्याभिप्रायेण ।

यद् वा, अत्रोक्तरमणप्रकार एवायं दर्शितः । ततश् च वैदग्धीविशेषेण कामशास्त्रोक्तं विविधबन्धादौ स्कन्धद्वयोपरि स्त्रीपादद्वयनिर्धारणादिना दैन्यं दौरात्म्यं चाधरदंशननरवक्षसि केशग्रहणपुरुषायितादिनोह्यम् । दैन्यदुरात्मता शब्दप्रयोगश् च ज्ٌआनादिनिष्ठमुनिविशेषापेक्षया । वस्तुतस् तु, निजरसविशेषेण उक्तिभङ्ग्यैवेति ।

यद् वा, आत्मरत इति सप्तम्यन्तम् । तेन सहानयोर् अन्वयः । ततश् च भावे क्तः । आत्मरतौ दैन्यं दुःखम् एवेति कामिनः प्रति दर्शयन्, तया कामभोगाद्यसिद्धेः । आत्मरतौ दौरात्म्यम् एवेति स्त्रियश् च प्रति दर्शयन्, तया स्वामिसेवाद्यसिद्धेः । अत एवात्मारामतानादरेण तया सह स्वयं रेम इत्य् एषा दिक् । अलम् इति विस्तरेण ।

एवं तद्वचनं तासां श्रीव्रजदेवीनां सङ्गच्छते, श्रीभगवत्तत्त्वज्ٌआनेऽपि निजभावाव्यभिचारेण रसविशेषमयत्वाच् च ॥३५॥

क्रमसन्दर्भः  तद् एव स्वयम् अपि तया सह तल्लीलां प्रशंसतिरेम इति ॥३५॥

बृहत्क्रमसन्दर्भः  अथ तस्या एव वृत्तान्तं श्रीशुकदेवः प्रस्तौतिरेमे तयेत्य् आदि । तया सर्वा विहाय या नीतेत्य् अर्थः । न तु तस्य वैषम्यम् इत्य् आहुःआसु विरहितासु गोपीष्व् आत्मरत आत्मना मनसा रतं रमणं यस्य । भावे क्तः । तया सह नीतया सह रेमे ।

ननु कथम् एतज् ज्ٌआतम् ? इत्य् आहुःआत्मारामोऽचिन्त्यपरमैश्वर्यः । अत एवाखण्डितोऽखण्डप्रेमातुल्यप्रेमेत्य् अर्थः । दक्षिणनायकत्वात् । मया परोक्षं भजता तिरोहितम् [भा.पु. १०.३२.२१] इति तस्य स्वोक्तेश् च । तेन तासु मानसं रमणं, अस्यां कायिकम् इति । किं कुर्वन् ? कामिनां दैन्यं दर्शयन् । स्त्रीणां च दुरात्मतां दर्शयन् । अनुमानप्रयोगेन बोधयन् । तथा हियो यः कामी, स स दीनः, अनीश्वरत्वात् । यत्र यत्रानीश्वरत्वं, तत्र तत्र दीनत्वं, पुरूरवययातिप्रभृतिवत् । यो यो नैवं, स स नैवं, यथाहम् इत्य् अन्वयव्यतिरेकिणानुमानेन कामिनां दैन्यम् । एवं गोप्यादयो न दुरात्मानः, मदङ्गसङ्गवत्त्वात् । यत्र यत्र मदङ्गसङ्गवत्त्वं, तत्र तत्र न दुरात्मत्वम्, यथा लक्ष्म्यादिः । या मदङ्गसङ्गवत्यो न भवन्ति, ता दुरात्मानो भवन्ति, यथा गोप्यादिभिन्नाः स्त्रियः ।  इत्य् अन्वयव्यतिरेकाभ्यां सामान्यस्त्रीणां दुरात्मतां च दर्शयन्न् इति यावत् । एतेन नाहं कामी, नैताश् च स्त्रीत्वेन दुरात्मानः । अपि तु मल्लीलौपायिकत्वाद् आसां स्त्रीत्वभावाद् वाम्यादि । मम त्व् आसाम् अनुवर्तनं लीलैवेति वाक्यार्थः । आत्मस्व् आत्मप्रायासु गोपीषु रमत इत्य् आत्मारामः ॥३५॥

प्रीतिसन्दर्भः (२८८)  अथ जाते च विरहे दैन्येनैव तासां तत्र दौरात्म्यबुद्धिर् न तु वस्तुत एव तद्दौरात्म्यं, प्रेमैकविलासरूपत्वात् । श्रीमुनीन्द्रोऽपि तद्भावानुसारित्वेनैव तद्वाक्यम् अनुवदति तया कथितम् आकर्ण्य [भा.पु. १०.३०.४२] इत्य् आदि । स्वयं तु पूर्वं तस्मिंस् तदीये मदे दोषं प्रत्याख्यातवान् अस्ति । यथारेमे तया चात्मरत इति ।

स्वात्मरतः स्वतस् तुष्टोऽपि आत्मरामः स्वक्रीडोऽपि अखण्डितः । तस्यां सततासक्तः सन् रेमे । तादृशश् चेत् किम् इति तदासक्तो बभूव, तथा रेमे च । अत आहतया, इत्थम्भूतगुणो हरिः [भा.पु. १.७.१०] इतिवत् तथाभूतगुणतया तदीयप्रेमसर्वस्वसाररूपयेत्य् अर्थः । अतस् तस्यान्येन तादृशत्वासम्भवात् प्रेमविशेष एवासौ स्फुरति, न तु कामः ।

स च प्रेमविशेष ईदृशप्रबलः यत् कामिवद् एव दैन्यादिकं तयोः प्रकटीभवतीत्य् आह
कामिताम् इति । मदमानाद्यात्मके कामिनीनां प्रेम्णि कामिनां यद् दैन्यं लोकप्रसिद्धं, तद् एव स्वद्वारा तत्प्रेमविशेषपारवेश्येन दर्शयन् प्रकटयन् रेमे ।

यद् वा, ययैव लीलया स्वयम् एव तुच्छीभूताः सर्वेऽप्य् अन्ये नागरम्मन्या इत्य् आहकामिनाम् इति । स्वलीलामहिम्ना कामिनां प्राकृतानां दैन्यं रससम्पत्तिहीनत्वं, स्त्रीणां च प्राकृतानां तं विनान्यस्य भजनेन दुरात्मतां दुष्टभावतां दर्शयन्न् इति । दर्शयद् विधुपराजयं रमावक्त्रं उल्लसति धूतलाञ्छनम् इतिवत् ॥३५॥

रसिकाह्लादिनी  यदर्थम् एतावत् कृतं तद् आहुःरेम इति । एवं व्रजदेवीनां तर्कानुकर्णेन स्वानुभवेन च निर्णीतं विलासं प्रतिपाद्य श्रीशुकः परीक्षितं प्रति श्रीकृष्णस्य प्रेमैकवश्यतां रसवर्त्मना बोधयतिरेम इति । अपिशब्दः सर्वत्रानुषज्यते । आत्मारत आत्मारतोऽपि आत्मनि स्वस्वरूपे रतोऽपि । यद् वा, आत्मना स्वभावेन रतः, प्रियवर्गेषु रतो प्रीतियुक्तोऽपि । यद् वा, आत्मनि मनसि रतः सन्तुष्टोऽपि, विषयापेक्षारहितोऽपि । आत्मारामोऽपि आत्मन्य् एवाराम आरमणं क्रीडा यस्य । यद् वा, आत्मना सहारामो यस्य, बाह्यं किम् अपि नापेक्षते, तथापि तया सह रेमे । आत्मरतत्वम् आत्मारामत्वम् अवगणय्य रेमे ।

अयम् अभिप्रायःआत्मरतौ आत्मारामतायां च कियत् सुखम् इति तारतम्यं जानन्, तया सह रेमे । देहेन्द्रियैः सह स्वकीयेषु रमणे यत् सुखं तद् रमणं तत् सुखं निरीन्द्रिये आत्मनि कुतः ? अत एव सर्वज्ٌअः सर्वरसविवेकः ज्ٌआनवान् तथा चक्रे इति । यतोऽखण्डितः, परिपूर्णोऽपि रेमे ।

अयम् अर्थःगोपीजनरमणात् प्राक् आत्मारतत्वम् आत्मारामत्वं च नास्ति, उभयेषाम् अनहितत्वात् । तथापि आत्मरतत्वामारामत्वयोश् चैतन्यधर्मत्वं स्वकीयेषु रमणं देहेन्द्रियविशिष्टस्य विग्रहिधर्मः । उभये सामानाधिकरण्येऽपि न विरोधः । ईश्वरे यथा ज्ٌआनाज्ٌआनयोर् धर्माधर्मयोर् न विरोधः, तद्वद् अत्रापि । अत एव यथा ज्ٌआनाज्ٌआनयोर् धर्माधर्मयोस् तारतम्ये, तथा गोपीरमणात्मारामत्वयोस् तारतम्यं ज्ٌआत्वा सजातीयैर् गोपीजनैः सह रमणं स्वीयम् आनन्दं स्वकीयकलाकौशलं चावधिभूतं रसवर्त्मनाविश्चकार । स्वीयाम् अखण्डितताम् अप्य् आविश्चकार । अन्यथा योगमायाविर्भावितं परिपूर्णत्वम् अन्तरेण बह्वीनां यूथपतीनां कथम् एकेन सम्भाव्येतेति । यथान्यो नायकः सङ्केते प्रियागमनं प्रतीक्षन् अगमने खण्डितो भवति, तथा नायं बहुरमणत्वात् खण्डितो न भवति, यतोऽसाव् अच्युत इति, श्रीकृष्णस्य दक्षिणनायकत्वात् । तद् उक्तं रसार्णवेनायिकास्व् अप्य् अनेकासु तुल्यो दक्षिण उच्यते [र.सु. १.८३] इति । किं च, अहो अस्या लावण्यं प्रेम च वशीकृतः श्रीकृष्ण आत्मरतम् आत्मारामताम् अवगणय्य तया सह रेमे इति ।

स्वप्रयोजनम् उक्त्वा प्रयोजनम् आहकामिनाम् इति । अन्येषां प्राकृतानां मलमूत्रभाजनानाम् ऐ कामिनाम् मनोद्रेकात् प्रियामुखरुक्षताकलनात् सञ्चारिभावोदयेन दैन्यं पारवश्यं प्रसादनं च । तादृचीनाम् एव स्त्रीणां दुरात्मतां दुःखभावतां स्वाधीनपतिकतया हर्षमानगर्वारूढतां दर्शयन् रेम इति ।

अयम् अभिप्रायःसच्चिदानन्दविग्रहः श्रीकृष्णः । सच्चिदानन्दरूपा व्रजदेव्योऽतस् तदेकनिष्ठत्वम् अनुकरणं न, किन्तु तात्त्विकम् एव । इदं तु कैमुत्यन्यायेनोच्यते । प्राकृतेऽपि मानारूढत्वलक्षणा दुरात्मनां मदमानारूढता भवेद् इति । किं पुनः कृष्णे मूर्तिमति मधुररसे दैन्यं तत्परत्वं न भवेद् इति ।

श्रीशुकस्यायम् आशयः आचार्यैस् तद् व्याकृतं तादृशकृत्य् अनभिज्ٌआन् श्रीकृष्णमाहात्म्यानभिज्ٌआन् अपि । तस्य स्वातन्त्र्यं निर्लेपता च गोपीनाम् अन्यस्त्रीदृष्टान्तेन चानभिज्ٌअतां स्थपयितुम् इदम् उक्तङ्कामिनाम् इति । अतो न किञ्चिद् असमٌजसम् इति श्रीकृष्णस्यायम् आशयः । यथा स्वागतं वो महाभागाः इति यथा श्रुतेः तासां प्रतीतिर् जाता, तथात्रापि कामिनाम् इति । कामिभिः स्त्रीवशैर् न भाव्यं स्वीयाचरितेन लोकान् शिक्षयामास । तस्याः आचरितेन स्त्रीणां दुरात्मतां स्थापयामासेति । यद्यपि तादृशमानो न दुरात्मतया किन्तु केवलम् उभयोर् अन्योन्यं प्रेम विवर्धनाय स्वाधीनपतिकाया उचित एव, तथापि मर्यादामार्गोपासनायाम् ईश्वरावज्ٌआनहेतुगर्वोक्तिर् अनुचितेति धर्मः । मर्यादामार्गे त्याकं शिक्षयन् रसमार्गेऽपि एवं शिक्षयति । यदि मधुररसे रिरंसास्ति, तदा रसिकैर् दीनैः स्त्रीवश्यतया भाव्यं, यदि कामकलाकौशलभक्तिः, तदा लज्जापरिहारपूर्वकं स्वपतिं वशीकृत्य स्वातन्त्र्येण मानदर्पपराभिः स्त्रीभिः दुरात्मतया भाव्यम् इत्य् उभयत्र शिक्षणम् । इदं रहस्यं ज्ٌआनकर्मादिनिष्ष्थमुनिमुखनिरीक्षणेन नोद्घाटितम् इति । अत एव कामशास्त्रानुसारेणात्मारामत्वम् अनादृट्य तया सह रेमे । आत्मारामतया सुखविशेषानुदयात् अलम् इति ॥३५॥

विश्वनाथः  तद् एवं गोपीनाम् उक्तिभिर् एव तस्याः सौभाग्यातिशयं दर्शयित्वा स्वयम् अपि तम् उपपादयतिरेमे इति । आत्मारामोऽपि तया सह रेमे तत्र हेतुःस्वात्मरतः । तया सह शोभमानम् आत्मनो रमणं यस्य सः । आत्मारामतायां तथा सुखं न तस्य भवेत्, यथा तया सह रमण इत्य् अर्थः । चात्मरतः इति पाठे आत्मारामशब्देन पौनरुक्त्यापाताद् एवं व्याख्येयम् । च एवार्थे । तयैव सह आत्मना यत्नेन रतं रमणं यस्य सः । आत्मा यन्तो धृतिर् बुद्धिः इत्य् अमरः । आत्मारामतायां तादृशसुखलाभाभावाद् एव तावान् यत्न इति भावः ।

ननु तर्हि तस्यां पूर्णत्वं प्रसक्तम् ? अत आहअखण्डितः । तद् अपि पूर्ण एव, न तु खण्डितः । तस्याह्लादिनीशक्तित्वेन स्वरूपभूतत्वाद् इति भावः । ह्लादिनीशक्तित्वेऽपि सर्वाह्लादसारो यः प्रेमा तस्यापि परमावधिर् यो महाभावस् तद्रूपत्वाद् एव हेतोर् भगवत आत्मारामत्वेन ह्लादमात्ररमणाद् अपि ह्लादमहासारभूतया तया सह रमणस्याधिक्यम् अस्त्य् एव । यद् उक्तं तन्त्रे

ह्लादिनी या महाशक्तिः सर्वशक्तिवरीयसी ।
तत्सारभूता राधेयम् इति ।

महाभावस्वरूपेयं गुणैर् अति वरीयसी । इति ।

ततश् च आत्मारामोऽपि तया सह स्वात्मरतः । स्वात्मरतोऽप्य् अखण्डितः पूर्ण एव रेमे इत्य् अन्वयः । तेन च भगवत्तत्त्वानभिज्ٌआनां प्राकृतविवेकिनां हितं च तेभ्यः स्वविलासतत्त्वस्य गोपनं च चकारेत्य् आहकामिनाम् इति कामवशैः स्त्रीवशैश् च, न भाव्यम् इति लोकान् शिक्षयामासेत्य् अर्थः । कामवशत्वे सति पुमांसो दीनाः स्युर् दैन्ये च सति स्त्रियो दुरात्मनः स्युर् इत्य् अर्थे भगवान् भगवत्प्रेयसी च प्रमाणयति यतस् ते इतस् ततो जल्पन्त उज्ज्वलप्रेमरसतत्त्वगोपनस्य हेतवो बभूवुर् इति भावः । तथा दर्शयन्न् एव प्रेमरसतत्त्वं च गोपयन्न् इति चैवशब्दाभ्याम् एव व्याख्येयम् ।

यद् वा, कामिनां सम्बन्धे दैन्यं दर्शयन्आत्मवन् मन्यते जगत् इति न्यायेन ये कामिनस् तं दीनम् एवापश्यन् । याश् च स्त्रियः कामिन्यस् तां दुरात्मानम् एवापश्यंस् तत्प्रयोजकीभवन्न् इत्य् अर्थः ।

यद् वा, कामिनां दैन्यं दर्शयन्न् इति कामिभिः सुरतप्रार्थनादिना दीनैर् भवितव्यम् । स्त्रीभिस् तत्रासम्मत्या दुरात्मभिर् भवितव्यम् इति दर्शयन् रसिकजनान् ज्ٌआपयन् । एवम् एव रसपोषो नान्यथेति भावः ॥३५॥

ओ)०(ओ

॥ १०.३०.३६ ॥

इत्य् एवं दर्शयन्त्यस् ताश् चेरुर् गोप्यो विचेतसः ।
यां गोपीम् अनयत् कृष्णो विहायान्याः स्त्रियो वने ॥

श्रीधरः  स्त्रीणां दुरात्मताम् आहसा चेति द्वाभ्याम् । कामो यानम् आगमनसाधनं यासां ता गोपीर् हित्वा मां भजत इति हेतोर् आत्मानं वरिष्ठं मेने इति ॥३६॥

वंशीधरः  राक्षस्या बुद्धेः स्वभावम् आहैत्य् एवं पूर्वोक्तधिया ॥३६॥

चैतन्यमतमٌजुषा  न व्याख्यातम् ।

वैष्णवतोषणी  तच् चैवं तादृशभावे हि तासां द्विधा मानावस्था सम्भवति । कान्तैकस्फुरणे हर्षादिप्रचुरं स्थायिमयी कथञ्चिद् अन्यस्फुरणे गर्वादिप्रचुरस्थायिमयीति । अतस् तस्या गाढानुरागप्राधान्येन तदेकस्फूर्तिमयी बहुकालं व्याप्य हर्षादिमय्य् एव जाता । सम्प्रति कथञ्चिद् बाह्ये जाते तु परेति । आत्मवरिष्ठत्वे हेतुः गोपीः सर्वा एव तत्राप्पि कामयाना अपि हित्वा असौ अनिर्वचनीयविचित्रमाहात्म्यः परमस्वतन्त्रोऽतिदुर्लभ इत्य् अर्थः । तत्रापि प्रियः मदेकप्रेमकर्ता सन् भजतेऽनुवरते । अत्रान्यस्फुरणेऽपि गोपीनाम् एव स्फूर्तिर्, न तु पूर्वास्व् इव सामान्यस्त्रीणाम् इत्य् एतद् अंशेऽपि वैशिष्ट्यं दर्शितम् ॥३६॥

बृहद्वैष्णवतोषणी  एवम् उक्तप्रकारेणेति ईदृशानि तयोर् अन्योन्यं क्रीडालक्षणानि दर्शयन्त्यो यथाक्रमं वा तत्तदर्थो ज्ٌएयः । इति ईदृशं वदन्त्य एवं दर्शयन्त्यश् च ता विरहार्ताः । अत एव विचेतसो हतविवेकाः सत्यः । यतो गोप्यस् तदेकप्रेमवशाश् चेरुर् इतस् ततो गता इति वा । यद् वा, विरहवशाः ॥३६॥

क्रमसन्दर्भः, बृहत्क्रमसन्दर्भः  न व्याख्यातम् ।

रसिकाह्लादिनी  पुनर् अपि सर्वासां मार्गेण प्रकारं कथयन् तस्या मानदर्पहेतुकं विप्रलम्भं कथयिष्यन् रहोवृत्तम् आहैत्य् एवम् इति । इत्य् एवं श्रीकृष्णलीलानुकरणेनान्योन्यं प्रदर्शयन्त्यस् तत्र विलासचिह्नानि निऋणीतवत्यो विचेतसो जाताः सत्यश् चेरुः बभ्रमुः । एवं तासां विहवलत्वं प्रतिपाद्य तस्याः समाननिर्मितां मानारूढतां निरूपयति । वने विलासयोग्ये प्रदेशे अन्याः स्त्रियः असम्पन्नमनोरथाः विहाय पत्या जातमानदोषा गोपी रहोऽनयत् ॥३६॥

विश्वनाथः   वृषभानुनन्दिन्याः सर्वाधिकम् उज्ज्वलरसस्य सम्भोगम् अंशं निर्वर्ण्य विप्रलम्भम् अंशम् अपि वर्णयितुं तद् बीजम् उत्थापयतियाम् इति ॥३६॥

ओ)०(ओ

॥ १०.३०.३७ ॥

सा च मेने तदात्मानं वरिष्ठं सर्वयोषिताम् ।
हित्वा गोपीः कामयाना माम् असौ भजते प्रियः ॥

श्रीधरः  न व्याख्यातम् ।

वंशीधरः  वरिष्ठं सर्वोत्कृष्टम् ॥३७॥

चैतन्यमतमٌजुषा  सा च राधा सर्वाः सखीर् अनुस्मृत्य मनसि चकार । किं तत् ? सर्वयोषितां वरिष्ठम् आत्मानं मेने । कोऽर्थः ? अहं सर्वप्रधानभूतः, ममैतन् न युज्यते । तत् किम् ? तद् आहहित्वेति । सर्वा हित्वा माम् असौ यद् भजते, प्रधानस्येदम् अनुचितम् ॥३७॥

वैष्णवतोषणी  अत्रेत्य् एवम् इति पद्यार्धद्वयं तेषाम् असम्मतम् । पूर्वार्धे सति रेमे तयेत्य् अस्य शुकोक्तित्वासङ्गतेः । उत्तरार्धे सति सा चेति मात्रोप्त्थापनासङ्गतेः । तद् एवं तयोस् तं प्रेमाणं प्रशंस्य प्रकृतं तादृशं तद्विलासमयं मानं तत्प्रसादनादिकम् अपि तत्पोषणार्थं वर्णयति । सा चेति सपादत्रयद्वाभ्यां, सा च तदा मेन इत्य् अनेन पूर्वं तासु मध्ये वर्तमानाया अपि तस्यास् तादृशो मदो नासीत्, इदानीम् एव जात इति लभ्यते ।

तच् चैवं तादृशभावे हि तासां द्विधा मानावस्था सम्भवति । कान्तैकस्फुरणे हर्षादिप्रचुरं स्थायिमयी कथञ्चिद् अन्यस्फुरणे कथञ्चिद् बाह्ये जाते तु परेति । आत्मवरिष्ठत्वे हेतुः गोपीः सर्वा एव तत्रापि कामयाना अपि हित्वा असौ अनिर्वचनीयविचित्रमाहात्म्यः परमस्वतन्त्रोऽतिदुर्लभ इत्य् अर्थः ।  तत्रापि प्रियः मदेकप्रेमकर्ता सन् भजतेऽनुवर्तते । अत्रान्यस्फुरणेऽपि गोपीनाम् एव स्फूर्तिर् न तु पूर्वास्व् इव सामान्यस्त्रीणाम् इत्य् एतद् अंशेऽपि वैशिष्ट्यं दर्शितम् ॥३७॥

बृहद्वैष्णवतोषणी  तदा मेन इति पूर्वं तासु मध्ये वर्तमानाया अपि तस्यास् तादृशो मानो नासीत्, इदानीम् एव जात इति केचिद् व्याचक्षते । वस्तुतस् तु तदा तादृशरतौ सत्याम् इत्य् अर्थः ।  यद् वा, तं तेन तथा रमितम् आत्मानम् । सर्वासां योषितां व्रजस्त्रीणां माने हेतुःगोपीः सर्वा एव तत्रापि कामयानाः कामयमानाः हित्वा । असाव् अनिर्वचनीयविचित्रमाहात्म्यः, परमस्वतन्त्रोऽतिदुर्लभ इत्य् अर्थः ।  तत्रापि प्रियो मदेकप्रेमकर्ता सन् । यद् वा, सर्वासाम् एव प्रियोऽपि माम् एव भजते प्रीत्यानुवर्तते । अयं च स्वाधीनभर्तृकाया विदग्धवर्याया मानस् तद्रसपरिपोषको युक्त एवेति तदनुरूपतत्प्रसादश् चाग्रे भविष्यतीत्य् एव ॥३७॥

क्रमसन्दर्भः  तद् एवं तयोक्तं प्रेमाणं प्रशस्य प्रकृतं तादृशं तद्विलासम् एव वर्णयतिसा चेति । तदा मेन इत्य् अनेन पूर्वं तासु मध्ये वर्तमानाया अपि तस्या तादृशो मानो नासीद् इदानीम् एव जात इति लभ्यते । तच् चैवं तादृशभावे हि तासां द्विधा मानावस्था सम्भवति । कान्तैकस्फुरणे केवलस्थायिमयी, कथञ्चिद् अन्यस्फुरणे गर्वादिसञ्चारिप्रचुरस्थायिमयीति । अतस् तस्या गाढानुरागप्राधान्येन बहुकालं व्याप्य केवलस्थायिमय्य् एव जाता । सम्प्रति कथञ्चिद् बाह्ये जातेति परेति ॥३७॥

बृहत्क्रमसन्दर्भः  अथ सा राधापि सर्वा विहाय मय्य् एवासौ रत इत्य् आत्मनोऽनौचित्यं मनसि कुर्वती यद् अचेष्टत, तत् कथयतिसा चेत्य् आदि । सा राधा तद् आत्मानं वरिष्ठं मेने वरिष्ठैव सा, तथापि मेने इति यद् उक्तं, तस्यायम् अभिप्रायःअहं सर्वप्रधाना ममैतन् नोचितम् । किं तत् ? इत्य् आहहित्वेत्य् आदि । सर्वा विहाय माम् असौ भजते प्रधानजनस्य नैतद् उचितम् । तर्ह्य् एवम् अत्रैव विलम्बयामि यावत् सर्वा मिलन्तीति ॥३७॥

रसिकाह्लादिनी  सा तदा आत्मानं सर्वयोषितां वरिष्ठां मेने यावत् पर्यन्तं यूथमध्ये स्थिता आसीत् तावत् तस्य मानो नाविर्भूत इदानीं कृष्णसम्मानहेतुको जातः कामायमाना इत्य् अर्थः ।  यद् वा, कामस्य यानं प्रापणं यासु कामवसतीर् इत्य् अर्थः ।  ता हित्वासौ प्रियो माम् एव भजते सर्वासु समोऽपि मद्गुणाकृष्टचित्तः मदधीनतयानुवर्ततेऽतोऽहं सर्वाधिकारस्वाधीनपतिका जाता ॥३७॥

विश्वनाथः  सा चेति । पूर्वे सर्वाः सौभगमदयुक्ता आसन्न्, अधुना सा च । तत्र हेतुःहित्वेति । कामयानाः कामायमानाः । यद् वा, कामो यानम् आगमनसाधनं यासां ताः । अत एवान्यगोपीसौभाग्यहेतुको यः पूर्वमान उद्भूतः । सोऽपि निःशेषेणैव शान्तः ॥३७॥

ओ)०(ओ

॥ १०.३०.३८ ॥

ततो गत्वा वनोद्देशे दृप्ता केशवम् अब्रवीत् ।
न पारयेऽहं चलितुं नय मां यत्र ते मनः ॥

श्रीधरः  न व्याख्यातम् ।

वंशीधरः  भक्त्या लभ्यो नान्यथेति भावं दर्शयतितत इति । ततो वरिष्ठत्वमननात् दृप्ता । केशवं सर्वेश्वरम् । न पारये न शक्नोमि । सर्वथाहं तवाधीनेत्य् आहनयेति ॥३८॥

चैतन्यमतमٌजुषा  तर्हि एवं करोमिन पारयेऽहं चलितुम् इत्य् उक्तेऽत्रैवायं स्थास्यति । तावत् ता अप्य् आगत्य मिलिष्यतीत्य् आशयेनाहअतो गत्वा वनोद्देशं दृप्ता केशवम् अब्रवीत्, न तु सान्निध्यम् ।  न पारयेऽहं चलितुम् इत्य् आदि । न पारयसि चेत् तदा किं भवतु ? तत्राहनय माम् इत्य् आदि । कुत्र नेष्ये ? यत्र ते तव मनो मनोमात्रम् । अर्थात् परित्यक्तानां मत्सहचरीणां पार्श्वम् इति तास् त्यक्त्वा दूरं गन्तुं न पारयामीति पूर्वोक्तानुगुण्यम् । तव मनस् तत्रैव, मयैतात् ज्ٌआयते केवलं सन्निधिमात्रं यत्र, तथापि ममातीवोत्कष्ठां झटिति तत्र गन्तुम् इति रहस्यम् ॥३८॥

वैष्णवतोषणी  ततो वरिष्ठं मानानन्तरं वनप्रदेशविशेषं तेनैव सह गमनं क्रमेणाग्रतो गत्वा दृप्ता गर्विता सती केशवं केशान् तदीयान् वयते ग्रथ्नाति । अत एवाब्रवीत् किम् ? तद् आहुःन पारये इति । बहुपरिभ्रमणेन परिश्रान्तत्वाद् इति व्याजमयी हेतुव्यٌजना । ननु, मुग्धे ! ताभ्यो दूरम् अग्रे स्थानान्तरं हृद्यं गन्तव्यम् इति चेत्, तत्राहनयेति । पूर्ववद् अङ्के निधाय त्वम् एव नयेत्य् अर्थः ॥३८॥

बृहद्वैष्णवतोषणी  ततो मानानन्तरं तस्माद् वा मानात् रतिस्थानाद् वा दृप्ता गर्विता सती वनोद्देशं वनमयस्थानानि तेनैव सह गमनक्रमेणाग्रतो गत्वा । यद् वा, मदनुगोऽयम् अवश्यं भवितेति दृप्तत्वात् स्वयम् एव गत्वा केशवं परमेश्वरम् अपि । किं वा, केशिमथनाद् व्रजहिताचरणपरम् इति । यद् वा, केशवम् इत्य् उक्तन्यायेन तदीयसौन्दर्यमोहितेति भावः । अत एवाब्रवीत् किं ? तद् आहुःन पारये इति । रत्या परिश्रान्तत्वाद् इति भावः । लज्जया साक्षात् तथानुक्तिः । किं वा, दृप्तत्वाद् एव तथोक्तिः । ननु, मुग्धे ! ताभ्यो दूरम् अग्रे स्थानान्तरं हृद्यं गन्तव्यम् इति चेत्, तत्राहनयेति । पूर्ववद् अङ्कादौ निधाय त्वम् एव नयेत्य् अर्थः ॥३८॥

क्रमसन्दर्भः, बृहत्क्रमसन्दर्भः  अथ तथैव मनसि कृतत्वात् स्फुटाक्षरम् एवाहतत इत्य् आदि । वनोद्देशवनमध्यं गत्वा केश्वम् अब्रवीत् । कीदृशी ? दृप्ता निःसाध्वसा । किं तत् ? इत्य् आहनयेत्य् आदि । अहं चलितुं न पारये । अस्या अयं भावःयद्य् अहं न चलामि, तदायम् अपि न चलिष्यति । तावत् ता अपि सर्वा मिलिष्यन्तीति । तत् साधूक्तम्न पारय इति । न पारयसि चेत् तदा किं कर्तव्यम् इत्य् आशङ्क्याहनय माम् इत्य् आदि । मां नय, क्व नेष्ये ? यत्र ते मनः । ते तव मनो यत्र यात्व् इत्य् अर्थः ।  मनस् तु तव विरहितास्व् एव तासु, मयि तु तव श्रीविग्रह एवेति वक्रोक्तिः । अतस् तत्रैव नय । किम् अन्तेन निर्ममव्यापारेण व्यवहारेणेति  बहिर् वाम्यप्रकाशः ॥३८॥

रसिकाह्लादिनी  मानपरिपाकम् आहतत इति । ततो रतिस्थानात् तत्र मृग्यमानानाम् अन्यासाम् आगमन;म् सम्भाव्य वनोद्देशं वनप्रदेशान्तरं गत्वा दृप्ता गर्विता केशवं ब्रह्मेशवशयितारं किं पुनर् एतस्याः । यद् वा, केशान् वाति सुगन्धीकरोति धूपदानेनेति परमशृङ्गारिणम् इत्य् अर्थः ।  तं अब्रवीत् । किम् अब्रवीत् ? तद् आहअहं चलितुं न पारये । वनोद्देशपरिभ्रमणेन रतिखेदव्याकुलितत्वेन नखपदाभ्यां गन्तुं न शक्नोमि ।

नन्व् अत्र सर्वा एवायास्यन्ति इत्य् अग्रे विलासयोग्ये स्थाने गन्तव्यम् ? इति चेत् तत्राहयत्र ते मनः तत्र त्वया गन्तव्यं, तत्र मां नय । लज्जया साक्षाद् अकथयन्ती व्यٌजनया माम् उत्क्षिप्य स्वयम् एव नेष्यतीति मनसि निधाय मां नय प्रापयेति कथितवती ॥३८॥

विश्वनाथः  वनस्योत्कृष्टप्रदेशं गत्वा केशवं, केशान् वयमानं प्राकृतनर्मद्योतकचूडाम् उन्मोचयन्त्यास् तस्याः विचित्रवेणीत्वेन ग्रथ्नन्तं, अत एव दृप्ता स्वाधीनकान्तया दर्प एव रसम् आवहतीति भावः । चलितुं न पारये इति बहुवनभ्रमणोत्थो मे श्रमोऽभूद् इति भावः । ननु मुग्धे ! ताभ्यो दूरम् अग्रे हृद्यं स्थानान्तरं गन्तव्यम् इति चेत्, तत्राहनयेति । पूर्वन् माम् वहन्न् इत्य् अर्थः ।  ननु, क्म् अग्रिमप्रदेशे अन्यजनदुष्प्रवेशं कुٌजान्तर्गतं पुष्पतल्पं तां नयामि, किं वा पौष्पाभरणार्थं पुष्पोद्यानं ? तत्राहयत्र ते मन इति ॥३८॥

ओ)०(ओ

॥ १०.३०.३९ ॥

एवम् उक्तः प्रियाम् आह स्कन्ध आरुह्यताम् इति ।
ततश् चान्तर्दधे कृष्णः सा वधूर् अन्वतप्यत ॥

श्रीधरः  कामिनां दैन्यं दर्शयतिएवम् उक्त इति । अखण्डितत्वम् आहततश् चेति । तस्यां स्कन्धारोहोद्यतायाम् अन्तर्हित इत्य् अर्थः ॥३९॥

वंशीधरः  शुद्धबुद्धेः स्वभावं दर्शयितुम् आहसा वधूर् इति । ततः स्कन्धारोहानुज्ٌआनन्तरम् । इत्य् अर्थ  इति निजस्वातन्त्र्यं बोधितवांस् तस्या इति भावः ॥३९॥

चैतन्यमतमٌजुषा  ईश्वरस् तज् ज्ٌआत्वापि तस्या अपि सर्वप्रधानत्वमदं खण्डयितुं विपरीतबोधम् अभिनीयाहयदि चलितुं न पारयसि, तदा स्कन्धम् आरुह्यताम् । एतावन् मात्रम् अवशिष्यते सर्वम् अन्यद् वृत्तम् अस्ति । एतद् अपि क्रियताम् इत्य् उक्तवान् । न केवलम् इदम् उक्तवान्, अन्तर्हितश् चेत्य् आहततश् चान्तर्दधे इत्य् आदि ॥३९॥

वैष्णवतोषणी  तद् एवं तस्याः स्वाधीनभर्तृकात्वोचितं कृत्रिमालस्यादिमयं तत्प्रवचनं श्रुत्वा स्वयम् अपि सनर्मैवान्तर्हित इत्य् आहएवम् इति पादत्रयेण ।

स्कन्धे मदंस आरुह्यताम् इत्य् आह । इदं च नर्मणैव प्रियाम् इत्य् उक्तेः । तथा हियोऽन्यमुखे दुर्वादः प्रियतमवदने स एव परिहासः । इतरेऽन्धनजो धूमः सोऽयम् अगुरुसम्भवो धूप इति । यद् वा, स्कन्धः प्रकाण्डे काये च बाहुमूलसमूहयोर् इति विश्वप्रकाशात् । कायः स च युक्तत्वाद् वक्षोभाग इतीदम् अपि नर्मैव । ततस् तदनन्तरम् । त्वर्थे चकारः, भिन्नोपक्रमे । अन्तर्दधे च इति समुच्चये वा । तस्याः सकाशाद् अप्य् अन्तर्धानेऽस्मिन्न् ईर्ष्यापगमात् । सपत्नीनाम् ऐकमत्यम् अपि प्रयोजनं ज्ٌएयम्। पूर्वान्तर्धानेऽपि तद् अपि चिकीर्षितम् इति एवम् एकयैव क्रिययानेकदुर्घटसम्पादनेन परमचातुरी दर्शिता । अहो उपर्य् उपरि बुद्धीनां चरन्तीश्वरबुद्धय इति भावः । तद् एवं सम्भोगाचितां स्वाधीनभर्तृकात्वमयी प्रेमपराकाष्ठां दर्शयित्वा सनर्मण्य् अपि विप्रलम्भे परमदैन्यमोहात्मिकां तत्पराकाष्ठां दर्शयंस् तत्प्राशस्त्यम् एव सूचयति । सेति सपादेन । सा तद्दर्शनैकजीवना अन्वतप्यत मुहुर् विललाप ॥३९॥

बृहद्वैष्णवतोषणी  स्कन्धे मदंसे आरुह्यताम् इत्य् आहैदं च नर्मणैव प्रियाम् इत्य् उक्तेः । यद् वा कायो मदीयं वक्षः, कटीरं वा, किं वा, समूहः । गोपीवृन्द इत्य् अर्थः । तथा च विश्वःस्कन्धः प्रकाण्डे काये च बाहुमूलसमूहयोः इति । ततश् चारुह्यताम् इति, उच्चप्रदेशे श्रीयमुनोत्स्रातोदेशे वा तासां तदानीं स्थितेः । किं वा, मानेन तासाम् उच्चताविवक्षयैवेति दिक् । ततः पश्चात्, किं वा, तस्मात् स्थानात्, तस्याः सकाशाद् वा, त्वर्थे चकारः । भिन्नोपक्रमे, अन्तर्दधे चेति समुच्चये वा अन्तर्धानं प्रयोजनं पूर्वम् एवोक्तम् । तद् एव सूचयतिकृष्णः परमानन्दघनमूर्तिर् इत्य् आनन्दविशेषार्थम् एवेत्य् अर्थः । अत एवोक्तं प्रियाम् इति । अत्र च कश्चिद् विशेषः श्रीविष्णुपुराणे

पुष्पबन्धनसम्मानकृतमानाम् अपास्य ताम् ।
नन्दगोप्लसुतो यातो मार्गेणानेन पश्यत ॥
अनुयातेऽसमर्थान्या नितम्बभरमन्थरा ।
या गन्तव्ये द्रुतं याति निम्नपादाग्रसंस्थितिः ॥
हस्तन्यस्ताग्रस्तेयं तेन याति तथा सखि ।
अनायत्तपदन्यासा लक्ष्यते पदपद्धतिः ॥
हस्तसंस्पर्शमात्रेण धूर्तेणैषा विमानिता ।
नैराश्यान् मन्दगमिन्या निवृत्तं लक्ष्यते पदम् ॥
नूनम् उक्ता त्वरामीति पुनर् एष्यामि तेऽन्तिकम् ।
तेन कृष्णेन येनैषा त्वरिता पदपद्धतिः ॥ [वि.पु. ५.१३.३५३९] इति ।

सा दृप्ता तद्दर्शनैकजीवना वान्वतप्यत मुहुर् विललाप ॥३९॥

क्रमसन्दर्भः  तद् एवं तस्याः स्वाधीनभर्तृकात्वोचितकृत्रिमम् आलस्यादिमयं नर्मवचनं श्रुत्वा स्वयम् अपि सनर्मैवान्तर्हित इत्य् आहएवम् इति पादत्रयेण । तद् एवं सम्भोगोचितां स्वाधीनभर्तृकामयीं प्रेमपराकाष्ठां दर्शयित्वा नर्मणापि विप्रलम्भे परमदैन्यमोहात्मिकां तत्पराकाष्ठां दर्शयंस् तत्प्राशन्त्यम् एव सूचयतिसेति सपादश्लोकेन ॥३९॥

बृहत्क्रमसन्दर्भः  भगवान् अपि तम् अभिप्रायं विदित्वापि विपरीतबोधम् अभिनीय यद् अकरोत् तदाहएवम् उक्त इत्य् आदि । प्रियां राधां स्कन्ध आरुह्यताम् इत्य् आहतया तु कपटरोषोक्तिः तेन तदसम्पाद्यान्तर्धाने स्वोक्तेर् वैयर्थापत्तेः । कपटत्वेनाकलितत्वम् एव सत्यम् । न केवलम् एतद् आह, अन्तर्दधे चेत्य् आहतत इत्य् आदि । ततस् तत्रैवेत्य् अर्थः सप्तम्यां तसिल् । अन्यथा निर्दयत्वापत्तेः । स्वयं पश्यति, सा न पश्यति, एवं यथा भवति, तथान्तर्दध इत्य् अर्थः ।  तदनन्तरं सा वधूर् अन्वतप्यत ॥३९॥

रसिकाह्लादिनी  तद्दर्पोक्त्यनन्तरं किं जातम् ? तद् आहवम् इति । एवम् उक्तः प्रियाम् आहस्कन्ध आरुह्यताम् इति । एवं सौभाग्यगर्वितया जातमानदोषया उत्थाप्य नयनम् उक्तः । प्रियां स नर्मविनयं वचनम् आहस्कन्धे मदंसे आरुह्यताम् इति । नर्मोक्तिम् अविज्ٌआय मोहात् तथा चिकीर्षमानां दृष्ट्वा ततोऽनन्तरम् एव सम्भोगस्थानाद् वा कृष्णोऽन्तर्दधे । विप्रलम्भम् उत्पाद्य रसवृद्धये तद्दृष्ट्यगोचरोऽभूत् । सा का यस्याः केशप्रसाधनादिना सम्माननं कृतं ? वधूर् इति कृष्णपरिग्रहेणोक्ता कृष्णैकजीवना अन्वतप्यत । तत्स्वातन्त्र्यम् अजानन्त्या मयैतद् उक्तम् इति पश्चात् तापम् अकरोद् इति ॥३९॥

विश्वनाथः  ततश् च कृष्णेन मनस्य् एवं विचारितमहो अनया स्वाभाविकः स्वधर्मः परित्यक्त एव । नहि सन्नायिका पुष्पतल्पं प्रति स्वनयने वचसा नायकाय सम्मतिं दत्ते । यदि चानया वाम्यरूपस्वधर्मस् त्यक्तस् तदा मयापि सन्नायकेन सम्भुक्तकान्तानुवर्तित्वलक्षणो दाक्षिण्यमयः स्वधर्मस् त्यक्तव्य एव । नहि द्वयोर् एव दाक्षिण्ये वाम्ये वा रसः सुरसः स्यात् । न चात्र रसिकलोकैर् अहं दूषणीयः । रसो हि नायिकाप्रक्रान्तपरिपाटीक एव साधु भवेत् ।

किं च, महाप्रेमवत्या अस्या मद्विप्रलम्भजनितदशाविशेष दिदृक्षा साक्षाद् एव या चिरं मे वर्तते, साप्य् एतदवसरे पूर्णा भविष्यति । मत्संश्लेषजनितम् अस्याः सौभाग्याधिक्यं ताभिर् अनुभूतम् एव । मद्विश्लेषजनिताम् अपि प्रेमोद्रेकपरमाधिव्यٌजिकां दशाम् असाधारणीं दृष्ट्वा ताः परमचमत्कारसिन्धुनिमग्ना भवन्तु । तस्या मद्विरहबाडवानलज्वालाया अग्रे तासां मद्विरहो दीपदहनायितो भवतु । ततश् चास्याः पूर्णतमाभ्यां सम्भोगविप्रलम्भाभ्यां शृङ्गाररसोऽप्य् अद्य पूर्णतमत्वम् आपद्यताम् । अस्यापि विरहे मत्सम्पादिते सर्वविरहोपशान्त्यनन्तरं सर्वासाम् ऐकमत्ये सति विधित्सितोऽद्य रासोऽपि सेत्स्यत्य् अन्यथात्वे तत्सङ्गरङ्गिणा मया तासां मानोऽद्य सर्वथैव दुरुपशम इत्य् आदीनि बहूनि प्रयोजनानि पर्यालोचयन् सहसैवान्तर्धित्सुर् आहस्कन्ध इति । अन्तर्दधे तत्रैव स्थित्वा तां पश्यन्न् अपि तन्नयनगोचरतां जहाव् इत्य् अर्थः ।  

अत्र नय मां यत्र ते मनः इति वदन्त्या वृषभानुनन्दिन्या मनस्य् एवं विचारितम्विलासश्रमवनविहारश्रमखिन्नाया मम क्षणं सुषुप्सा वर्तते । अस्यापि स्वापाभावेनैव सर्वरजनीयापनम् अकल्याणम् असुखोदर्कम् एव । अतः पुष्पतल्पं नयति चेन् नयतु । आवां तत्र स्वप्स्याव इत्य् अतस् तत्रासम्मतिर् न कृता । तत्र भगवतस् तदन्तःकरणविज्ٌअता प्रेमरसमयलीलाशक्त्यैव तिरोधापिता तत्तल्लीलासिद्धार्थम् इति ज्ٌएयम् । अन्वतप्यत मुहुर् विललाप ॥३९॥

ओ)०(ओ

॥ १०.३०.४० ॥

हा नाथ रमण प्रेष्ठ क्वासि क्वासि महाभुज ।
दास्यास् ते कृपणाया मे सखे दर्शय सन्निधिम् ॥

श्रीधरः  अनुतापम् आहहा नाथेति ॥३९॥

वंशीधरः  हा विषण्णास्मि वने, हा विषादशुगार्तिषु इत्य् अमरः । नाथ आशाप्रद । रमण रतिप्रद । प्रेष्ठ अतीव प्रिय । महाभुज त्रस्तभयवारक । ते दास्याः शिक्षार्हायाः । कृपणायाः कृपार्हायाः । सख इति । नाथं सखिधर्मो यो भयस्थाने सखीत्याग इत्य् आह ॥४०॥

चैतन्यमतमٌजुषा  न व्याख्यातम् ।

वैष्णवतोषणी  विलपम् एवाहहा नाथेति । हा खेदे आर्तिसम्बोधने वा । ततश् च सर्वत्रैव योज्यम् । नाथ स्वामितया पालक ! रमण कान्तोचितसुखप्रद ! प्रेष्ठ मद्विषयकतचितप्रेमविस्तारक ! क्वासि ? एवम् एवं मयि स्निग्धोऽपि सम्प्रत्य् एकाकी क्व वर्तसे ? हा हा तदज्ٌआनेन मम चित्तं क्षुभ्यतीति भावः । वीप्सापि वैयग्र्येण पुनर् आलिङ्गनादिनिजसौभाग्यस्मारकेण निजरसोद्दीपकतदङ्गविशेषसौन्दर्यस्मरणेन मुह्यन्तीवाहमहाभुजेति ।  पुनर् अतिदैन्येनाहदास्या इत्य् आदि ।

तत्रैव किं पुनर् अपि ममालिङ्गनादिलाभाय मम वासं मृगयसीत्य् आशङ्क्यनहि नहीत्य् आहसखे दत्तनिजसाहचर्यसौभाग्य सन्निधिं निजसन्निधानम् अपि दर्शय ज्ٌआपय मात्रम् । साहभाय सन्निधिं निजसन्निधानम् अपि दर्शय ज्ٌआपय मात्रम् । साहचर्यदानेन भवतैव जनितव्यसनानि सम्प्रति तत्र मा गृह्णामि किन्तु त्वम् अत्र विद्यस इति मनसापि निश्चयतः स्वस्था भवेयम् इति भावः ।

तत्र हेतुःदास्याः सख्यादाव् अयोग्यायाः, किन्तु तादृशत्वत्कृपयैव बलाद् उत्पादितत्वदेकसुखानुकूल्यात् पर्याया इत्य् अर्थः । तत्रापि कृपणायाः तद् इदं दुःखं सोढुम् अशक्तायाः परिहर्तुं चाजानत्या इत्य् अर्थः । अतो न मयि वञ्चना कार्या नापि निजानुतापबीजं वप्तव्यम् इति भावः । औदार्यनामा चानुभावोऽयम् । यथोक्तम्औदार्यं विनयं प्राहुः सर्वावस्थागतं बुधा इति । ततश् च सा विमुह्य हन्त भूमाव् अपतत् इति ज्ٌएयम् । अग्रे मोहिताम् इत्य् उक्तेः ॥४०॥

बृहद्वैष्णवतोषणी  विलापम् एवाहहेति । हा खेदे आर्तिसम्बोधने वा । ततश् च सर्वत्र योज्यम् । नाथ प्राणेश्वर ! रमण भर्तः ! रतिदायक ! प्रेष्ठ प्रियतम ! महाभुज ! गाढालिङ्गनदातर् इत्य् अर्थः । एषां यथोत्तरं हेतुहेतुमत्तोह्या ।

यद् वा, नाथ प्रभो ! न केवलं तथा, किन्तु रमणसुखप्रद ! विविधक्रीडाकारक इति वा । अतः स्वभावत एव वा प्रेष्ठ ! आत्मनोऽपि सकाशात् परमप्रियेत्य् अर्थः । यतो महाभुज परममनोहरसच्चिदानन्दघनमूर्ते इत्य् अर्थः ।

यद् वा, परमभोगकर्तः ! इति सततं रत्यादिसुखसम्पत्तिर् बोधिता । यद् वा, व्रजेश्वरत्वेन नाथेति । तत्रापि भर्तृप्रयोजनसिद्ध्या रमणेति । तत्रापि जारत्वेन प्रेष्ठेति । तत्रापि परमसुन्दरत्वादिना महाभुजेति । यद् वा, क्वासि क्वासीति परमार्त्या विलपन्ती सुविह्वला भूमौ निपतन्ती तदालिङ्गनम् इच्छन्ती स्मरन्ती चाहमहाभुजेति ।

न च दूरे स्थित्वा अत्राहम् अस्मीति वक्तव्यम् इथ् आहमे मां प्रति तव सन्निधिं दर्शय सन्निहितो भवेत्य् अर्थः । कुतः ? दास्याः, तत्रापि कृपणायाः । अन्यथा मदन्त्यदशायां सत्यां त्वयानुतप्यत एवेत्य् आशयेनाहहे सकेह् परमप्रियेति ।

यद् वा, सन्निधिदर्शने च क्वापि वञ्चना पूर्ववन् न कार्येत्य् आहसखे हे परमविश्वासास्पदेति ।

अथवा ननु प्रियतमे ! त्वां हित्वा नाहं कुत्रापि गतोऽस्मि । त्वदन्तिकं एव वर्ते इति चेत् तर्हि त्वाम् अहं मुग्ध; नैव पश्यामि । सख्येन त्वम् एवात्मानम् अभिव्यٌजयेत्य् आहदास्या इति । अन्यत् समानम् ।

यद्यपि विरहवैकल्येनानुसन्धानापगमाद् विलापेऽर्थसङ्गतिर् नापेक्षेत, असङ्गतिश् च गुण एव, तथापि तादृशीनां यत्किञ्चिद्वाक्यम् एव सर्वार्थं सेवत इति । यथाभक्ति किञ्चिल् लिख्यते । एवम् अग्रेऽपि ज्ٌएयम् । ततश् च सा विमुह्यन्ती हन्त भूमाव् अपतद् इति ज्ٌएयम् । अग्रे मोहिताम् [भा.पु. १०.३०.४१] इत्य् उक्तेः । अथवा, स्कन्ध आरुह्यताम् [भा.पु. १०.३०.३९] इत्य् उक्तेः । प्रेमौत्कण्ठ्यकृतेन वैचित्त्येन पुरो वर्तमानस्यापि कृष्णस्य तथानवलोकनात् । अन्तर्दधे कृष्णः इत्य् उक्तम् । वस्तुतस् तु कौतुकत्वाद् एव स तत्र तूष्णीं स्थितः । ततः प्रेमवैचित्त्यभाजस् तस्या अनुतापः । तथान्या गोपीः सन्निहिता दृष्ट्वा कृष्णेनान्तर्हितम् एवेति ज्ٌएयम् ॥४०॥

क्रमसन्दर्भः, बृहत्क्रमसन्दर्भः  अनुतापप्रकारम् आहहे नाथेति । हे महाभुज ! सन्निधिं दर्शय । यद्यपि सन्निधिस् तवानुमीयते, अत्रैवासि न क्वापि गतोऽसि, तथापि तं दर्शयेत्य् अर्थः । महाभुजेति भुजस्पर्शसुखानुभवसूचकम् अन्तर्धाय भुजाभ्यां परिरभ्य स्थित इति बोद्धव्यम् । तच् च स्वप्नलब्धसुहृदालिङ्गनवत् । तत् क्वासि क्वासि ? भुजस्पर्श एवानुभूयते, न तु त्वम् । पश्चात् पुरतः पार्श्वतो वासीति नोपलभ्यसे । तस्मात् सन्तम् अपि सन्निधिं दर्शयेत्य् अर्थः ॥४०॥

रसिकाह्लादिनी  विप्रलम्भे यथा तासाम् अवस्था जाता तथैवैतस्या अप्य् अभवद् इति तस्याः विलापम् आहहा नाथेति । हा इत्य् आर्तिज्ٌआपनार्थम् । हे नाथ ! हे स्वामिन् ! प्राणनाथ ! मयायुक्तं कृतं, त्वया क्षन्तव्यम् । यतस् त्वम् अस्मत्स्वामी ह्य् असि । अहं दासी त्वया न त्याज्येति । हे रमण ! रतिप्रदस् त्वं भोक्ता, वयं भोग्याः । अतो यथा रमणं भवेत् तथा त्वया समीप एव स्थातव्यम् इति हेतोः । हे प्रेष्ठ ! प्रियतम एवं कृतवत्य् अपि त्वय्य् एव प्रीतिविषय इति न चान्यप्रीतिविषयोऽस्ति ।

अतितापव्याक्तया विक्लववचनम् आहक्वासि ? दुःखमहार्णवनिमग्नां माम् उद्धर्तुम् अर्हसीत्य् आशयेनाहहे महाभुज ! दीर्घभुजाभ्यां दृढम् आलिङ्ग्योद्धर्तुं त्वम् एव योग्यो नान्य इति ।

नन्व् अहम् अत्रैव वर्ते किम् इति विलपयसि ? इति चेत् तत्राहते दास्याः सन्निधिं दर्शय स्वनैकट्यदर्शने दास्यसम्भवात् । हे सखे ! सता सप्तपदं मैत्रम् इति वचनात् । अहं तव सखी चिरसहचर्या अतो न वञ्चनीयेति । कृपणाय त्वां त्यक्तुम् अशक्नुवत्या दशम्यस्वस्थासन्निहिताया मे मम सन्निधिं समीचीनं निधिं तव मुखारविन्दं दर्शय । दशम्यवस्थातः प्राग् एव, अन्यथा वास्या लोपे सति पश्चात् तप्स्यसे । अतः शीघ्रं दर्शयेति ॥४०॥

विश्वनाथः  विलापम् एवाहहा नाथेति । त्वद्वियोगमहाग्निना दह्यमानाद् अस्माद् देहान् मे प्राणाः सम्प्रति निःसृतप्रायाः । यत्नेनापि मया रक्षितुं न शक्यन्ते । एषां तु त्वम् एव नाथोऽतो दर्शनं दत्त्वा शीघ्रम् एतान् रक्षेति भावः । न चैषां रक्षां अहं स्वार्थम् एव प्रार्थये, किन्तु त्वदर्थम् एवेत्य् आहहे रमणेति । सर्वा अप्य् अन्या गोपीस् त्यक्त्वा रमणसुखविशेषार्थं याम् एतावद् दूरं रहः समानैषीस् तस्यां मयि मृतायाम् एवं रतिसुखम् अन्यत्रालभमानो मां स्मरंस् त्वम् अपि दुःखेन विलपिष्यसीति भावः ।

नन्व् अस्तु मद्दुःखं, तेन तव किम् ? तत्राहहे प्रेष्ठेति । तव मत्प्रेष्ठत्वात् तदीयं तद् दुःखं कोटीगुणीभूय मय्य् एव फलिष्यति । मत्प्राणकोटीनिर्मञ्छनीयपादाब्जनखरैकदेशस्य तव तद् दुःखम् अहं मृत्वापि सोढुं न पारयिष्यामि । अतः कृपया सन्निधाय तद् एव दुःखं दूरीकुरु इति भावः ।

ननु यदि निःसृतप्राया एव प्राणास् तदा तान् अहम् अपि कथं निवर्तयितुं प्रभविष्यामि ? तत्राहहे महाभुजेति । त्वद्भुजस्य मृतसٌजीवनौषधस्य स्पर्शमात्रेणैव सुस्थसुशील्तलीभूते देहेऽस्मिन् प्राणाः स्वयम् एवागत्य स्थास्यन्तीति भावः ।

ननु मां विना स्वस्या गतिम् एवं जानासि चेन्, महाराजकुमारं परमसुकुमारम् आदरणीयं मां नय मां यत्र ते मनः इत्य् आदिष्टवती किम् अकोपयः ? तत्र सकाकुवैयग्र्यम् आहदास्यास् ते कृपणाया मे इति । तदानीं विलासश्रमनिद्रालस्याभिभूतयैव दीनया मया तथोक्तम् । क्षमस्व मा कुप्येति भावः ।

किं चायोग्ययापि मया सह त्वम् एव दृढं यत् सख्यम् अकरोस् तेनैव तथाहम् अवोचम् इत्य् आहहे सखे इति । हे प्रिये, तर्हि प्रसन्नोऽभूवं मत्समीपम् एहीति चेत्, सम्प्रत्य् अनुतापदुःखेनान्धास्मि । त्वं क्व वर्तसे इति न पश्यामीत्य् आहदर्शय सन्निधिम् इति । एतावद् एव विलप्य विरहोद्घूर्णावशात् सम्मुह्य भूमाव् अपतद् इति ज्ٌएयम् । अग्रे मोहिताम् इत्य् उक्तेः ॥४०॥

ओ)०(ओ

॥ १०.३०.४१ ॥

अन्विच्छन्त्यो भगवतो मार्गे गोप्योऽविदूरतः ।
ददृशुः प्रियविश्लेषान् मोहितां दुःखितां सखीम् ॥

श्रीधरः  अन्विच्छन्त्यो मृगयमाणाः । अविदूरतः समीपे ॥४१॥

वंशीधरः  गां दृष्टिं पान्ति रक्षन्ति दुर्विषयगमनराह्तियेनेति गोप्य इन्दिर्यवृत्तयः शास्त्रविषयाः । भुक्तेः पूर्वम् अपरोक्षबुद्धेर् आविर्भावतिरोभावौ क्वचित् स्याताम् इति दर्शनायप्रियविश्लेषेति । दुःखिताम् इतिभूतललुठनलग्नधूलिकण्टकक्षतरक्तस्वेदबहलाश्रुधाराभिर् दुःखिनीत्य् एवं ज्ٌआपितम् ॥४१॥

चैतन्यमतमٌजुषा  न व्याख्यातम् ।

वैष्णवतोषणी  अविदूरतो नातिदूरत इत्य् अर्थः । अतिदूरे व्यवधानसद्भावात् । राकेशशोभाविजयिशोभाविशेषेण दूरेऽपि दर्शनसम्भवात् । दुःखिताम्, अत एव मोहितां मूर्च्छितां समदुःखभावनया विशेषतस् तस्या एकाकिन्या अपि परित्यागदर्शनेन सुतराम् ईर्ष्याप्गमाद् ऐकमत्याच् च सखीम् इत्य् उक्तं, किन्तु निजसखीनाम् अत्र प्रेमावेशविशेषो ज्ٌएयः ॥४१॥

बृहद्वैष्णवतोषणी  विदूरतोऽत्यन्तदूरेऽपि पूर्वं ददृशुः, तस्याः कान्तिविशेषतः । यद् वा, विदूरतोऽन्विच्छन्त्यः, अग्रतो दूरं गत्वान्वेषयन्त्य इत्य् अर्थः । यद् वा, अकारप्रश्लेषेण अविदूरतो निकट एव ददृशुः । ततश् च निजवैकल्यभरेण निकटेऽपि पूर्वं तस्यास् तम् आर्तनादं न शुश्रुवुर् इति ज्ٌएयम् । प्रियस्य श्रीकृष्णस्य विश्लेषाद् विच्छेदाद् दुःखितां पश्चान् मोहितां च भूतलविलुठनलग्नधूलिकण्टकक्षतरक्ताक्तसर्वागतादीनां बहुलाश्रुधारालापं किल मुखस्तनत्वादीनां लक्षणानां तादृशमोहस्य च तद्विश्लेषं विनान्यथानुपपत्तेः । मोहिताम् इत्य् अनेन सर्वाभ्योऽन्याभ्योऽस्याः प्रीतिविशेषोऽपि दर्शितः । तासां हि विरहार्त्या लीलानुकरणम् अस्याश् चान्त्यदशातुल्यो मोह इति । सखीमिलितां तादृगवस्थापन्नां दृष्ट्वा सख्येन तुल्यव्यथा एव विशेषतश् च तद्द्विगुणितनिजवेदनाः सर्वा अपि परिवृत्य रुरुदुर् इत्य् अर्थः । ततश् च पूर्वोक्तमात्सर्यादिकं सर्वासाम् एव दूरे स्वयम् एवापगतम् इति तथा पश्चाद् बहुप्रयत्नैस् तां स्वसञ्ज्ٌआं विचित्रचातुर्यैश् च स्वस्थतां शनैर् ईषत् प्रापयामासुः । ततश् चास्य तद् वृत्तं पपरच्छुर् इति ज्ٌएयम् ॥४१॥

क्रमसन्दर्भः, बृहत्क्रमसन्दर्भः  अथ तस्याः पूर्वचिन्तितम् एवाहअन्विच्छन्त्य इत्य् आदि । प्रियविश्लेषाद् विचेतसो विरहिण्यो गोप्यः सखीं तां राधां ददृशुः । कीदृशीम् ? ऊहितां वितर्किताम् । सा चेद् भवति, कथम् एकाकिनी ? स चेन् न भवति, तदा केयम् अन्येति प्रथमम् ऊहितां पश्चाद् ददृशुर् ज्ٌआतवत्यः । किन्तु मा दुःखिताम् आत्मवद् विच्छेददुःखभाजं न ददृशुर् इत्य् अर्थः,  प्रच्छन्नभगवदङ्गसङ्गवत्त्वात् ॥४१॥

प्रीतिसन्दर्भः (२८८) ननु भगवद्भक्तेषु परस्परं प्रतिपक्षित्वम् असम्भवम् अहृद्यं च । तथा तासां तत् सौभगमदम् [भा.पु. १०.२९.४८] इत्य् आदौ तदीर्ष्यामदमानादिदूरीचिकीर्षां श्रीभगवतोऽपि दृश्यते । तथा श्रीमता मुनिना स्वयम् अपि ताभिस् तत्र दौरात्म्यशब्दः प्रयुक्तोऽस्तीति । तत्रोच्यतेसर्वैव हि श्रीभगवतः क्रीडा प्रीतिपोषायैव प्रवर्तते, भजते तादृशीः क्रीडा याः श्रुत्वा तत्परो भवेत् [भा.पु. १०.३३.३६] इत्य् आदि । श्रुत्वापीत्य् अर्थः । तत्र शृङ्गारक्रीडायाश् चास्याः स्वभावोऽयं यत् खल्व् ईर्ष्यामदमानादिलक्षणतत्तद्भाववैचित्रीपरिकरतयैव रसं पुष्णाति । यत एव तादृशतयैव कविभिर् वर्ण्यते । श्रीभगवता च स्वलीलायाम् अङ्गीक्रियते । स्वस्मिन्न् अपि दक्षिणानुकूलशठधृष्टतेति चतुर्भेदनायकत्वं यथास्थानं व्यज्यते । तस्मात् तल्लीलाशक्तिर् एव तासु तत्तद्भावं दधाति । तं च भावानुरूपेणैवेति दर्शितम् । अत एव यदा सर्वासाम् एव तद्विरहो भवति, तदा दैन्येनैकजातीयभावत्वापत्त्या सर्वत्र सख्यम् एवाभिव्यज्यते । यथाअन्विच्छन्त्यो भगवत इति ।

इत्य् अत्र तस्यां पूर्वासाम् एव सखीत्वव्यٌजना । विरहलीला च तासां झटिति श्रीकृष्णविषयकतृष्णातिशयवर्धनार्थैव । नागरचूडामणीन्द्राय श्रीकृष्णाय च तासां तद्वृद्धिर् अथ्यर्थं रोचते । यथोक्तं नाहं तु सख्यो भजतोऽपि जन्तून् [भा.पु. १०.३२.१०] इत्य् आदिना । तस्मान् मध्ये विरहोऽपि भवति । तदा श्रीकृष्णस्य मदमानादिविनोदम् अतिक्रम्यापि तदध्यवसायः स्यात् । ततो मदमानयोः  प्रशमाय स्वविषयकतृष्णातिशयरूपप्रसादाय चेति तासां तत्सौभगेत्य् अत्रार्थः । सर्वसमुदितरासलीलार्थं मदस्य प्रशमाय मानस्य च प्रसादाय प्रसादनायेत्य् अर्थो वा । ततस् तद्वर्धनेच्छाप्य् आनुषङ्गीति समानम् ॥४१॥ (प्रीतिसन्दर्भ२८८सङ्ख्यकानुच्छेदस्य पश्चाद्भागः  १०.३०.३५ श्लोकस्य व्याख्यायां द्रष्टव्यः)

रसिकाह्लादिनी  ततश् च विरहव्याकुलिता भूमाव् अपतत् । ततः किं वृत्तम् ? इत्य् अपेक्षायां प्रेमविवर्तस्वभावं कथयन् अन्यासां गोपीनां मार्गणैः तस्याः प्राप्तिम् आह । अयम् एव प्रेमविवर्तः । यत् समीपस्थम् अपि प्रेष्ठं न पश्यन्ति, यथा कुररीविलापे । अतः केनापि कौतुकेन तन्मण्डले तत्समीप एव वर्तमानस् तूष्णीभावेन पश्यति । तत्प्रेमालापान् शृण्वन्न् अतिष्ठत् । अत उक्तं ततश् चान्तर्दधे कृष्ण [भा.पु. १०.३०.३९] इति । अग्रे श्रीकृष्णोऽपि वदिष्यतेमया परोक्षं भजता तिरोहितम् [भा.पु. १०.३२.२१] इति ।

इदानीं तासां तस्याः मिलनप्रकारम् आहअन्विच्छन्त्य इति । एवं पूर्वोक्तप्रकारेण भगवतो मार्गम् अन्विच्छन्त्यो मृग्यमाणाः सर्वा एव गोप्यो विदूरतो निकटप्रदेश एव भुवि पतितां सखीं श्रीकृष्णत्यागजनितदुःखसाम्यात् सखीत्वेन प्रतीतां दुःखसाम्याद् एवेर्ष्यापगमोऽपि स्वत एव जातः । प्रियविश्लेषमोहितां प्रियस्य कृष्णविश्लेषाद् विरहान् मोहितां स्वसादृश्यं प्राप्ताम्, यतो दुःखितां मानविपाकं प्राप्तां ददृशुः ॥४१॥

विश्वनाथः  अन्विच्छन्त्यः अन्वेषयन्त्यः विदुर् अतोऽपि ददृशुर् इति तस्या विद्युत्तुल्यकान्तिमत्त्वात् सखीम् इति तस्यास् तादृशदशादर्शनेन विपक्षाणाम् अपि तत्र स्नेहोदयात् । किं च, उज्ज्वलरसस्य स्वभाव एवायं यत् कान्तस्य कान्तामात्रविमुक्तत्वे ज्ٌआते सति कान्तानाम् ईर्ष्याद्वेषाद्यभावः । परस्परस्नेहवत्त्वं च । यद् उक्तंअत एव हि विशेषे स्नेहस् तासां प्रकाशते इति ॥४१॥

ओ)०(ओ

॥ १०.३०.४२ ॥

तया कथितम् आकर्ण्य मानप्राप्तिं च माधवात् ।
अवमानं च दौरात्म्याद् विस्मयं परमं ययुः ॥

श्रीधरः  ततस् तयापि सहिताः कृष्णान्वेषणाय वनम् अविशन् । ततो हरेर् अन्वेषणान् निवृत्ताः ॥४२॥

वंशीधरः  तया सख्या । मानप्राप्तिं स्कन्धारोहलक्षणाम् । पक्षे, अपरोक्षलक्षणाम् । दौरात्म्यात् अभिमानात् । अवमानं त्यागलक्षणम् ॥४२॥

चैतन्यमतमٌजुषा  दौरात्म्यातात्मनः प्राधान्यमननात् ॥४२॥

वैष्णवतोषणी  अत एव च तया कथितम् आकर्ण्येति रोदनसञ्ज्ٌआप्रापणप्रश्नान्तरम् इति ज्ٌएयं कथितम् कथं भवतीभ्यो विच्छिन्ना बभूवाहम् इति नाज्ٌआसिषं किन्तु दूरत एवात्मानुसन्धानम् अकार्षम् इत्य् आदि प्रकारकं सर्वं वृत्तम् आकर्ण्य तत्रापि माधवात् नूनं लक्ष्यापि रमणतया स्पृहणीयात् सर्वगुणादिसम्पत्तेः पत्युर् वा तस्मात् स्वत एव परमसौभाग्यलाभलक्षणां सम्मानप्राप्तिं चाकर्ण्य तत्रैव गर्वलक्षणान् निजदौरात्म्यात् परित्यागलक्षणम् अवमानं चाकर्ण्य विस्मयम् इत्य् आदिकोऽन्वयः । अत्र तु दौरात्म्यशब्दप्रयोगस् तद्दैन्यवचनानुवादात् । वस्तुतस् तु श्रीकृष्णाद् दूरे आत्मा देहो यस्याः दूरे आत्मा श्रीकृष्णो वा यस्याः सा दूरात्मा तस्या भावो दौरात्म्यं तस्माद् दूरविश्लेषाद् इत्य् अर्थः । परमं विद्मयम् इत्य् आदिकस्य तया कथितम् इत्य् आदिना त्रयेणाप्य् अन्वयश् च । तत्सहितान्तर्धानादिसर्वतच्चरितस्य स्वसहिततच्चरिताद् अपि दुर्वितर्क्यत्वात् । तत्रापि तादृशमानप्राप्तेः । स्वेषु परः कोटिष्व् अप्य् अदृष्टचरत्वात् । तत्र च सति तस्याम् अप्य् अवमानस्य परमासम्भवाद् इति ॥४२॥

बृहद्वैष्णवतोषणी  ततश् च तया कथितं सर्वम् इति शेषः । यद् वा, पुनर् दुःखोदयभयेन्ब ताभिर् अपृष्टम् अपि सखीनां समागमात् स्वयम् एव विलापरूपेण वर्णितं तद्वृत्तम् इति शेषः । इति पृथग्वाक्यम् एकम् एव वा । ततश् च मानप्राप्तिम् आकर्ण्य चकाराभ्याम् उभयोर् एव प्राधान्यं द्योत्यते । तत्तत्प्रकारेण रमणात् । तथाकस्माद् एव रसावसरे अन्तर्धानाच् च । माधवात् लक्ष्मीकान्ताद् अपीति । यद् वा, मधुना मधुररसेन क्रीडति सदेति तस्मान् मानप्राप्तियोग्या मत्तोऽप्य् अधिका काचिद् अन्यैव, न त्व् अहम् । तथापि केवलं तत्कारुण्यमहिम्नैव, न च निजगुणैस् तादृशमानं प्राप्तेति भावः । एवं भद्रं श्रीभगवत्कारुण्यादिगुणत एव । अभद्रं च सर्वं निजदोषाद् एव वक्तव्यं मन्तव्यं चेति । साधून् अपि शिक्षयामासेति ज्ٌएयम् । यद् वा, श्रीकृष्णाद् दूरे आत्मा स्वयं श्रीकृष्णो वा यस्याः सा दुरात्मा तद्भावो दौरात्म्यं तस्मात् । तद्दूरगमनाद् इत्य् अर्थः । परमं विस्मयं सद्य एव तादृशानुग्रहनिग्रहाभ्याम् ॥४२॥

क्रमसन्दर्भः  तया कथितम् आकर्ण्य तत्रैव सङ्गनयनादिलक्षणां मानप्राप्तिं चाकर्ण्य परित्यागलक्षणम् अवमानं चाकर्ण्येत्य् अन्वयः । अत्र तु दौरात्म्यशब्दप्रयोगस् तद्दैन्यवचनानुवादात् वस्तुतस् तु दूरः श्रीकृष्णस्यानिकट आत्मा देहो यस्यास् तस्या भावो दौरात्म्यं तस्माद् धेतोर् इति ॥४२॥

बृहत्क्रमसन्दर्भः  अथ मिलने सति ताभिः पृष्टया तया सर्वम् एव कथितम् इत्य् एतद् एवाहतयेत्य् आदि । तया कथितम् इत्य् एकं वाक्यम्, तयानुपूर्व्यं सर्वम् एव कथितम् इत्य् अर्थः । तत्र कथने माधवान् मानप्राप्तिम् आकर्ण्य विस्मयं ययुर् इत्य् अर्थः ॥४२॥

रसिकाह्लादिनी  तां दृष्ट्वा किं कृतम् ? इत्य् अपेक्षायाम् आहतयेति । सख्यभावेन बह्वीभिर् अवबोधितया । अत एव किञ्चिन् मोहाद् उन्मग्नयेति । प्रथमं तद्वृत्तान्तं पृष्टया पश्चात् कृष्णस्येति । ततस् तया कथितं रमणं पुष्पावचयकेशप्रसाधनादिमानप्राप्तिं वाकर्ण्य माधवात् लक्ष्मीभर्तुः, अनेन वैदग्धीविशेषः सूचितः । यद् वा, मूर्ताद् वसन्तात् किं दौरात्म्याद् आत्मनः दर्पादिलक्षणाद् अवमानं उपेक्षालक्षणं प्राप्तम् आकर्ण्य परमं विस्मयं प्रापुर् इति । तत्सहितान्तर्धानादिकेशप्रसाधनादिचरितपरिकलनेऽवमानसम्भवाद् विस्मय इत्य् अर्थः ॥४२॥

विश्वनाथः  ततश् च सखीभिर् अत्युच्चरोदनेन व्यजनादिपरिचर्यया यत्नतस् तत्प्रबोधे सम्पादिते सतिअयि प्रियसखि ! स्ववृत्तान्तः कथ्यताम् इति ताभिः पृष्टया तया कथितम् अपि प्रियसख्याः कथं भवतीभ्यो विच्छिन्नाहम् अभूवम् इति मुग्धाहं परतन्त्रा नाज्ٌआसिषम् । किन्तु मानप्राप्तिर् अवमानश् च दौरात्म्याद् एवेति निश्चिनोमि । युष्मान् परःसहस्राः प्रेमवतीर् अवमत्य स्वविरहानलेन ज्वालयित्वा मह्यम् एकस्यै यत् सौभाग्यं दत्तं इदं तस्य दौरात्म्यं तं दुर्लीलमहाराजपुत्रं प्रति वराक्य् अपि मुग्धा न पारयेऽहं चलितुं नय माम् इति यद् अवोचं, एतत् तु ममैव दौरात्म्यं, यत एतावान् अवमाणः प्राप्त इत्य् उभयथापि मे महामनोदुःखम् एवेति । स्वकान्ते तासु कस्मिंश् च क्रमेणासूयाविनयदैन्यानि व्यٌजितानि । अत्र श्रीमन्मुनीन्द्रेण दौरात्म्यशब्दप्रयोगस् तु तस्य वचनानुवादाद् एव । वस्तुतस् तु श्रीकृष्णात् दूरे आत्मा यस्याः दूरे आत्मा श्रीकृष्णो वा यस्याः सा दूरात्मा, तस्या भावो दौरात्म्यं तस्माद् विश्लेषाद् इत्य् अर्थः ।  

विस्मयं परमं ययुर् इति प्रियसखि ! भवत्याः सौभाग्यम् उचितम् एव । नात्र तस्य दौरात्म्यं रतिश्रान्तायाः स्वाधीनभर्तृकायास् तव कान्तं प्रत्याज्ٌआपनम् अपि न दौरात्म्यं, प्रत्युत रसावहम् एव । किन्त्व् अनुकूलनायकेन सम्भुक्तकान्ताया यद् आज्ٌओल्लङ्घनम् एतादृशदुरवस्थाप्रापणं च, एतद् एव रसप्रतिकूलं दौरात्म्यव्यٌजकम् । हन्त हन्त महारसिकशेखरस्य महाप्रेमवतो दयानिधेस् तस्य कथम् एवं चिकीर्षितम् अभूद् इति परमं विस्मयं प्रापुः ॥४२॥

ओ)०(ओ

॥ १०.३०.४३ ॥

ततोऽविशन् वनं चन्द्रज्योत्स्ना यावद् विभाव्यते ।
तमः प्रविष्टम् आलक्ष्य ततो निववृतुः स्त्रियः ॥

श्रीधरः  न व्याख्यातम् ।

वंशीधरः  तम इति । पुनर् विरहवेदनया नेत्रेषु तमः प्रविष्टम् आज्ٌआय । यद् वा, तमसि सान्धकारगह्वरवने प्रविष्टं श्रीकृष्णं ज्ٌआत्वेत्य् अर्थः । पौर्णमास्यां शशिनः सार्वरात्रिकत्वात् प्रसिद्धतमसोऽसम्भवाद् इति भावः । शास्त्रविषयास् ता दुःशास्त्रान् निवृत्य सच्छास्त्राभ्यासाय यत्नं चक्रुर् इति ध्वन्यते । वस्तुतस् तु, तमःशब्दोपलक्षितहृदयगुहाप्रविष्टं, यो वेद निहितं गुहायां इति श्रुतेः । आलक्ष्य ज्ٌआत्वा । हरेस् तदुपासनान् निववृतुः ताद्रूप्यम् आपुः ।

भक्त्या माम् अभिजानाति यावान् यश् चास्मि तत्त्वतः ।
ततो मां तत्त्वतो ज्ٌआत्वा विशते तदनन्तरम् ॥ [गीता ११.५५] इति स्मृतेः ।

यस्य देवे परा भक्तिः [श्वे.उ. ६.२३] इत्य् आदि श्रुतेः । भक्तिर् एवैनं गमयति इति श्रुतेश् च । स्त्रिय इतिस्त्रीणाम् अन्धकारावृतवनप्रवेशासामर्थ्याद् इति भावः । हरेर् इति पाठः स्वामिसम्मतः । तत इत्य् अस्य पुनरुक्तिसमाधानाय तत इत्य् अस्यैव हरेर् अन्वेषाणाद् इति व्याख्यानात् । अन्यथा तत इत्य् अस्य प्राग्विशेषणायोग्यता स्यात् । हरेस् तत इत्य् अन्वयाद्यसौष्ठवं च ॥४३॥

चैतन्यमतमٌजुषा  न व्याख्यातम् ।

वैष्णवतोषणी  ततः परमवैयग्र्येण सखीभिर् दत्तावलम्बनया तयैव सहिताः पुनर् अप्य् अन्वेषयामासुर् इत्य् आहतत इति । यावद् वनं व्याप्य ज्योत्स्ना विभाव्यते लक्ष्यते तावद् वनम् आविशन् प्रविश्य तम् अन्वेषयामासुर् इत्य् अर्थः । तमसि महागहनगते प्रविष्टं श्रीकृष्णं पदचिह्नादिना वितर्क्य ततस् तस्माद् वनान् निवृत्ताह् । तथा च विष्णुपुराणे

प्रविष्टो गहनं कृष्णः पदम् अत्र न लक्ष्यते ।
निवर्तध्वं शशाङ्कस्य नैतद् दीधितिगोचरः ॥ [वि.पु. ५.१३.४३] इति ।

स्त्रिय इति स्त्रीणाम् अन्धकारवनप्रवेशनासामर्थ्याद् इत्य् अर्थः, शङ्कादिग्धस्निग्धस्वभावतया । निजदयितस्य स्वेभ्य एवापन्नतया तत्र व्प्रविष्टोऽयम् इति वितर्कितः तस्य तस्मात् दुःसञ्चरस्थलान् निष्क्र्मणाय व्यग्राः सत्य इत्य् अर्थः । हरेर् इति पाठोऽत्र केषाञ्चिन् मतम् । स च टीकाकृताम् असम्मतो लक्ष्यते । तत इति पुनर्उक्तेः समाधानार्थं तत इत्य् अस्यैव हरेर् अन्वेषणाद् इति व्याख्यानात् । अन्यथा तत इत्य् अस्य प्राग् विशेषणायोग्यता स्यात् ॥४३॥

बृहद्वैष्णवतोषणी  तथापि परमप्रेमवैयग्र्येण तया सहिताः पुनर् अप्य् अन्वेषयामासुर् इत्य् आहतत इति । यावद् वनं व्याप्य ज्योत्स्ना विभाव्यते लक्ष्यते, तावद् वनम् आविशन् । प्रविश्य तम् अन्वेषयामासुर् इत्य् अर्थः । तमस प्रविष्टम् अत्यन्तघनवनत्वाद् अन्धकारमयम् आलक्ष्य ततस् तस्माद् वनान् निवृत्ताह् । तथा च विष्णुपुराणे

प्रविष्टो गहनं कृष्णः पदम् अत्र न लक्ष्यते ।
निवर्तध्वं शशाङ्कस्य नैतद् दीधितिगोचरः ॥ [वि.पु. ५.१३.४३] इति ।

स्त्रिय इति स्त्रीणाम् अन्धकारवनप्रवेशे सामर्थ्याभावाद् इत्य् अर्थः । हरेर् इति पाठोऽत्र केषाञ्चिन् मतम् । स च श्रीस्वामिपादानाम् असम्मतो लक्ष्यते । तत इति पुनर्उक्तेः समाधानार्थं तत इत्य् अस्यैव हरेर् अन्वेषणाद् इति व्याख्यानात् । अन्यथा तत इत्य् अस्य अन्वेषणाद् इति व्याख्याने तस्य प्राग्लिखनायोगात् । तथा हरेस् तत इत्य् अन्वयाद्यसौष्ठवं च ॥४३॥

क्रमसन्दर्भः, बृहत्क्रमसन्दर्भः  तत्रैकीभूय तत्रैव विचारणक्रमसञ्चारक्रमेण यत्र चन्द्रज्योत्स्नाप्रवेशो नास्ति तद्वनम् उपस्थितम् इति कृत्वा ततो निवृत्तः प्राग् दृष्टः पुलिनम् एवाययुर् इत्य् आहततोऽविशन्न् इत्य् आदि त्रिभिः ॥४३॥

रसिकाह्लादिनी  ततस् ताः कृततापापनोदनया तया सह पुनर् अन्वेषणं चक्रुर् इत्य् आहतत इति । ततस् तत्कथनानन्तरे तदन्वेषणार्थं तया सह तदुपदिष्टमार्गेण विरलच्छायं वनम् आविशन् प्रविष्टाः । यावद् व्याप्य चन्द्रज्योत्स्ना विभाव्यते प्रकाशते, तस्य वनप्रवेशं सम्भाव्य मृगयामासुः । अग्रे तमःप्रविष्टं वनस्पतिनिविडत्वात् वर्णसाम्याद् अविलक्ष्यं श्रीकृष्णं मत्वा ततो हरेर् अन्वेषानात् निववृतुः निवृत्ताह् । तथोक्तं विष्णुपुराणे

प्रविष्टो गहनं कृष्णः पदम् अत्र न लक्ष्यते ।
निवर्तध्वं शशाङ्कस्य नैतद् दीधितिगोचरः ॥ [वि.पु. ५.१३.४१] इति ।

स्त्रीणां भूरुस्वभावत्वाद् अन्धकारप्रवेशासामर्थ्याच् चेति । तत इति सार्वविभक्तिकस् तसि । तस्य हरेर् इति न पौनरुक्तम् । अनेन सञ्चारिविशेषो निर्वेदो जातः । गृहान् न गताः, न च स्मृतवत्यः रत्याख्यस्थायिभावस्य दृढमूलत्वाद् इति ॥४३॥

विश्वनाथः  ततश् च वैराग्येण सखीदत्तहस्तावलम्बया तया सहैव तास् तम् अन्वेषयामासुर् इत्य् आहतत इति । चन्द्रज्योत्स्ना यावता विभाव्यते इति पूर्णिमारजन्याम् अपि निविडवृक्षच्छायावशाद् एव तमः । यद् उक्तं विष्णुपुराणे

प्रविष्टो गहनं कृष्णः पदम् अत्र न लक्ष्यते ।
निवर्तध्वं शशाङ्कस्य नैतद् दीधितिगोचरः ॥ [वि.पु. ५.१३.४१] इति ।

वस्तुतस् तु हंहो खेदसिन्धुनिमग्नाः सख्यो घनश्यामतमेऽस्मिंस् तमसि घनश्यामवपुषं तमस् तदवलोकनशङ्कयैव प्रलीनीभूय स्थितम् । मा सङ्कोचयत यत्र यत्र यूयं यास्यथ ततस् ततोऽन्यत्रैव स पलायिष्यते इत्य् अलम् अतिसुकुमारशरीरस्य तस्य श्रमोत्पादनव्यवसायेनेति विमृश्यैव निववृतुर् इति ॥४३॥

ओ)०(ओ

॥ १०.३०.४४ ॥

तन्मनस्कास् तदालापास् तद्विचेष्टास् तदात्मिकाः ।
तद्गुणान् एव गायन्त्यो नात्मागाराणि सस्मरुः ॥

श्रीधरः  एवं तम् अप्राप्ता अपि स्वगृहान् नैव स्मृतवत्यः । तदात्मिकाः स एवात्मा यासां ताः । तन्मय्य इत्य् अर्थः ॥४४॥

वंशीधरः  इत्य् अर्थ इति ध्यानेन तदात्मतां प्राप्ता इति तात्पर्यम् । सत्त्वबुद्धीनां स्वभावम् आहतन्मनस्का इति । तस्य आलापः कथनं यासां ताः । तद्गुणान् न तु दोषान् । गायन्त्य इतिमद्भक्ता यत्र गायन्ति तत्र तिष्ठामि नारद इत्य् उक्ते भगवतो गीतप्रियत्वाद् इति । आत्मागारानि देहगेहानि ॥४४॥

चैतन्यमतमٌजुषा  तन्मनस्का इत्य् आदि । तस्मिन् मनो यासाम् इत्य् आदिना सर्वासाम् एव मनआदीनाम् एकाधिकरणत्वात् । तासां वासनापार्थक्यम् एवास्तम् इति भावः । अतस् तदधिकरणत्वात् नात्मागाराणि सस्मरुः ॥४४॥

वैष्णवतोषणी  ततश् च ततो निवृतास् तत्र प्रविष्टस्य तस्य व्यथते न किं स्वित् कूर्पादिभिः [भा.पु. १०.३१.१९] वक्ष्यमाणरीत्या दुःखशङ्कया परमदुःखमग्ना बभूवुर् इत्य् आहतन्मनस्का इति । तड्र्गवरोधस्थलं प्रविष्टे तस्मिन्न् एव मना यासाम् । ततस् तादृशे तस्मिन्न् एव विषये आलापस् तद्दुःखस्मरणमयः संलापो यासां ततस् तस्मिन्न् एव निमित्ते विचेष्टा यत्नान्तरेण तन्निष्क्रमणसम्भावनया परितः परिक्रमणरूपा यासाम् । ततस् तस्मिन्न् एव आत्मा यत्नो यासां तथा भावाः सत्यस् तस्य निलीनता कारणापन्नाः तादृशवशीभावमयकृपादिलक्षणान् गुणान् एव केवलं तया स्फुरितान्, न तु स्वपरित्यागादिदोषान् गायन्त्यः । गानेन तं श्रावयन्त्यः आत्मानम् अपि न सस्मरुः, किम् उतागाराणीत्य् अर्थः ॥४४॥

बृहद्वैष्णवतोषणी  तथापि स्वगृहान् गच्छेयुर् इति किं वक्तव्यम् ? न च स्मृतवत्योऽपीत्य् आहतन्मनस्का इति । आत्मनः स्वीयानि विचित्रसुखसम्पत्तिमयानि, किं वा, गृहकृत्यार्थम् अभ्यासवशेन गम्यान्य् अपि । यद् वा, आत्मानं देहं क्षेत्रज्ٌअं वा । आगाराणि गृहाणि देहगेहानि वेति भोक्तृभोगसाधनभोग्यान्य् उक्तानि । तदस्मरणे हेतुःतन्मनस्का इत्य् आदि पदत्रयेण तस्मिन् मनोवाक्कायाभिनिवेश उक्तः । तत्र मनसोऽभिनिवेशस् तद्गुणादिस्मरणेन तद्विषयकविविधसङ्कल्पादिना वा । वाचः अन्योन्यं तद्वार्तया कदाचित् तदाह्वानादिना च । कायस्य च पूर्ववत् तच्चेष्टानुकरणेन प्रणामार्थदण्डवन् निपातेन तदर्थपुष्पमालाग्रथनशय्यास्तरणादिना चेति । अत एव तदात्मिकास् तन्मय्यः । किं वा, उक्तप्रकारेण तदार्पितात्मानः । अतस् तस्य गुणान् एव, न तु परित्यागेऽपि नैष्ठुर्यादिदोषान् गायन्त्यः । गानं च श्रीभगवतो गीतप्रियत्वात् । तथा चोक्तं तेनैव

नाहं वसामि वैकुण्ठे योगिनां हृदये न वा ।
यत्र मद्भक्ता गायन्ति तत्र तिष्ठामि नारद ॥ इति ।

एवं श्रीभगवद्वशीकरणहेतुत्वाद् गानस्य सर्वतः श्रैष्ठ्यम् अभिप्रेतम् । यद् वा, तदानीं तासां तदनुसन्धानाभावेन केवलं विरहार्तिभरस्वभावाद् एव । तथापि सर्वान्ते निर्देशात् तथा शतृङ्प्रत्ययान्तत्वेनानुस्मरणे प्राधान्यात् तस्य श्रैष्ठ्यं सिद्धम् एव । तत्र चालापगानयोर् युगपद् असम्भवात् कदाचिद् अलापः कदाचिद् गानम् इत्य् ऊह्यम् । [कासाञ्चिद् आलापः कासाञ्चिद् गानम् इति बोध्यम् ।]

यद् वा, तन्मनस्का इत्य् आदि पदचतुष्केण तासां सदातनः स्वभाव उक्तः । अत एवाधुना विरहार्त्या गायन्त्य इति तदात्मिका इति पूर्ववद् अन्त्यदशापरिहारार्थं वा । यद् वा, तत्परिहारार्थम् एव ता विशिनष्टि विरहार्तिविवृद्धिस्वभावेन तदावेशेन वा । तस्य मन इव भयादिरहितं मनो यासां, तस्यालाप इव गम्भीरमधुराक्षरार्थभङ्गीपूर्वकनर्मादिमय आलापो यासां, तस्य चेष्टेव विचित्रालिङ्गनादिरूपा चेष्टा यासाम् । तस्य आत्मा देह इव त्रिभङ्गानुकरणादिना मनोहर आत्मा यसां ताः । तथापि तद्गुणान् एव गायन्त्य इति तासां स्वभाव उक्तः । किं च, तेन तेन तत्प्राप्त्युत्कण्ठा विवृद्धेव, न तु निवृत्तेति च सूचितम् । अन्यत् समानम् ॥४४॥

क्रमसन्दर्भः  तद्गुणान् एव गायन्त्यः, न तु स्वदुःखादिकम् अपि ॥४४॥

बृहत्क्रमसन्दर्भः  तस्मिन् मनो यासां, समुद्दिश्यालापो यासां, तदर्थम् एव विचेष्टा यासां, स एवाश्रयो यासां, तद्गुणान् एव गायन्त्यः सत्य आत्मागाराणि शरीराणि न सस्मरुः ॥४४॥

रसिकाह्लादिनी  ननु कृष्णम् अप्राप्तौ निर्वेदेन कथं गृहान् न गतास् तत्र हेतुम् आहतन्मनस्का इति । ताः आत्मागाराणि आत्मानं क्षेत्रज्ٌअं देहं वा आगाराणि गृहान् न सस्मरुः, न स्मृतवत्यः । आत्मकं यासां ता स्वार्थे कः । यद् वा, तद् एव मनसि कं रमणसुखं यासां ताः । यद् वा, तस्येव मनो विलासविषयं यासां तास्, तदालापः, तस्यैवालापोऽन्योन्यम् उक्तिप्रत्युक्तिरूपो यासां ताः । यद् वा, तस्यैवालापो भाषणं यासां ताः । तद् उक्तम् अत्रैवमेघगम्भीरया वाचा नामभिर् दूरगान् पशून् [भा.पु. १०.१५.१३] इति । यद् वा, तस्यैवालापो गानो यो ध्यातरूपो यासां ताः, तद्विचेष्टा तस्यैव तदर्थम् एव कायस्य विविधा चेष्टा पुष्पाद्यवचयेन मालयष्टिकन्दुकादिरचनारूपा यासां ताः । यद् वा, तस्यैव पूर्ववन् निलायनादिरूआ विविधा चेष्टा यासां ताः, तन्मय्य इत्य् अर्थः । यद् वा, तस्मिन्न् एवात्मा स्वभावो यासां, न तु गृहे ताः । यद् वा, तस्येवात्मा विलासस्वभावो यासां ताः । अत एव तद्गुणान् एव रूपान् कृष्णस्य गानप्रियत्वात् गानम् एव चक्रुः, न तु गृहस्मृतिम् इति ॥४४॥

विश्वनाथः  तन्मनस्कत्वेनैव पूर्ववद् उन्मादस्य मान्द्ये तदालापाः दृष्टो वः कच्चिदश्वत्थेतिवत् । तम् आलपन्त्यः उन्मादस्य मध्यत्वे तद्विचेष्टा कृष्णायन्त्य् अपिबत् स्तनम् इतिवत् तच्चेष्टाम् अनुकृतवत्यः । उन्मादस्य प्रौढत्वे तदात्मिकाः कृष्णोऽहं पश्यत गतिम् इतिवद् आत्मविस्मृतौ तन्मयीभूताः । पूर्वसंस्कारवशाद् एव गायन्त्य उच्चैर् अमुम् एवेतिवत् तद्गुणान् एवेति ॥४४॥

ओ)०(ओ

॥ १०.३०.४५ ॥

पुनः पुलिनम् आगत्य कलिन्द्याः कृष्णभावनाः ।
समवेता जगुः कृष्णं तदागमनकाङ्क्षिताः ॥

श्रीधरः  किन्तु पूर्वं यत्र श्रीकृष्णेन सङ्गतिर् आसीत् तद् एव कालिन्द्याः पुलिनम् आगत्य कृष्णं भावयन्ति ध्यायन्तीति । तथा ताः कृष्णस्यागमनं काङ्क्षितं यासां ताः मिलिताः सत्यः कृष्णम् एव जगुर् इति ॥४५॥

वंशीधरः  किम् इतस् ततो भ्रमन्त्यो गानं चक्रुस् तत्राहकिं त्व् इति । यत्र पुलिने । यत्र त्यक्तास् तत्रैवास्मान् कृपया सान्त्वयितुं नूनम् आगतः स्याद् इति हेतोः पुनस् तत्रागतेत्य् अर्थः । समवेताः न दुःखं पञ्चभिः सह इत्य् उक्तेर् एकीभावं प्राप्ताः ॥४५॥

चैतन्यमतमٌजुषा  तदा किं चक्रुर् इत्य् आहपुनर् इत्य् आदि । आत्मारामाणां देहा यथा यदृच्छया इतस् ततः सञ्चरन्ति । तथा पुलिनम् आययुः, न तु बुद्धिपूर्वम् । तदा पूर्वविरोधः ॥४५॥

वैष्णवतोषणी  ततस् तत्रापि स्वैस् तस्यावरोधशङ्कया सर्वम् अपि तदन्वेषणमार्गं परित्याज्य सर्वासां समेतानाम् अस्माकं निकटम् इदं निर्व्यवधानतया दूरप्रसरच्छब्दं तद् एव लीलापुलिनं गतानां दैन्योपालम्भादिमयम् उच्चैर् गानम् आकलय्य स्वयम् एव करुणया श्रीकृष्णस् त्वरितम् आगमिष्यतीति तं भावयमानास् तथा चक्रुर् इत्य् आहपुनर् इति ॥४५॥

बृहद्वैष्णवतोषणी  पुनः पुलिनम् आगमनम् । तत्र परित्यक्ता अस्मान् श्रीकृष्णो नूनं कृपया सान्त्वयितुं तत्रैवागतः स्याद् इति मत्वा । किं वा, तद्दर्शनाभावेन स्वसहिततत्क्रीडास्थानस्यैव दिदृक्षया । अत एवोक्तङ्कृष्णभावनाः कृष्णः चित्ताकर्षकं परमानन्दप्रदं वा भावयन्त्यः । तत्र गतं मन्यमानाः, किं वा, कृतक्रीडं चिन्तयन्त्यः समवेता इत्य् उच्चैः श्रीकृष्णस्य श्रवणार्थं, न दुःखं पञ्चभिः सह इति न्यायात् विरहस्वभावाद् एव वा, कृष्णं परमानन्दघनमूर्तिम् इति तद्गानेनैव न किल प्राणा निर्गता इति भावः । तदागमन एव काङ्क्षितं यासाम् इति कथञ्चिद् अप्य् अन्येच्छा न जाता । तदागमनाकाङ्क्षा च न निवृत्ता । तत्र चागमनशब्देनात्यन्तविरहार्त्या सन्दर्शनमात्रम् एवाकाङ्क्ष्यते, न त्व् अन्यद् इति भावः ॥४५॥

क्रमसन्दर्भः  कीर्तयन्त्यः पुनः पुलिनम् आगमने हेतुः । कृष्णभावनाः ते तत्र गतं मन्यमानाः । पुनर् दूराच् छून्यतादृष्ट्यैव तदागमनं काङ्क्षितं यासां तादृश्यः ॥४५॥

बृहत्क्रमसन्दर्भः  पुनर् इति पूर्वं श्रीकृष्णेन सह यत्राजग्मुः । तदागमनं तदाविर्भावः तत्र काङ्क्षितं काङ्क्षा यासाम् । भावे क्तः । समवेता हृदयेन संवादभाजः । एकवासनत्वात् । कृष्णे भावना यासां तास् तथा कृष्णं जगुः । श्रीकृष्णोऽप्य् अन्तर्हित एवादृष्टः सन् सहैव तिष्ठतीति मन्तव्यम् ॥४५॥

रसिकाह्लादिनी   तास् तदा किं कृतवत्य इत्य् अपेक्षायां आहपुनर् इति । यत्र श्रीकृष्णेन विहृतं तत् कालिन्द्याः पुलिनं पुनर् आगत्य । ननु कृष्णेन यत्र परित्यक्तास् तत्र कथं पुनर् गताः ? इति चेत् तत्राहकृष्णभावनाः । श्रीकृष्णोऽत्र पुलिने रतिं करिष्यतीत्य् आशया पुलिनम् अस्माकं सङ्गतिप्रदम् इति तत्रैवागताः । कस्य कस्या भाग्यवशात् कृष्णः साधनान्तरम् अपश्यतः अस्मद्दैन्योपतापसंवलितम् उच्चैर् गानम् आकलय्य स्वयम् एवागच्छेद् इत्य् आबद्धहृदयाः कृष्णं मूर्तशृङ्गारम् इत्य् उच्चैर् जगुः । तदागमनकाङ्क्षितः, दोषसद्भावे त्यक्ताः कृष्णगुणगानेन दोषनिवृत्तौ सत्यां कृष्णः स्वयम् एव प्रादुर्भविष्यतीति । तदा कालिन्दीपुलिने कृष्णः सफलं भवतीति निश्चित्य तदागमनं काङ्क्षितं यासां ताः । तत्प्रतीक्ष्यमाणाः कृष्णस्य गानप्रियत्वात् जगुर् इति ॥४५॥

विश्वनाथः  हन्त हन्त यत्र तदन्वेषणार्थं यामस् ततस् ततः स पलायिष्यते । तस्माद् वनपर्यटनकष्टं किम् ? तस्योत्पादयिष्यामस् तदिच्छां विना स न लभ्योयम् एवैष वृणुते तेन लभ्य [क.उ. १.२.२३] इति श्रुतिं प्रमाणीकुर्वत्य इव तद्दर्शने तत्कारुण्यम् एव हेतुस् तत्कारुण्ये च तत्सङ्कीर्तनम् एव हेतुर् इति सिद्धान्तं प्रकाशयन्त्य इव पूर्वं यत्र तेन सङ्गतिर् आसीत् तद् एव स्थानम् आजग्मुस् तम् एव जगुर् इत्य् आहपुनर् इति ॥४५॥

इति सारार्थदर्शिन्यां हर्षिण्यां भक्तचेतसाम् ।
त्रिंशोऽध्यायोऽत्र दशमे सङ्गतः सङ्गतः सताम् ॥

ओ)०(ओ

इति श्रीमद्भागवते महापुराणे ब्रह्मसूत्रभाष्ये
पारमहंस्यां संहितायां वैयासिक्यां
दशमस्कन्धे रासक्रीडायां
कृष्णान्वेषणं नाम
त्रिंशोऽध्यायः
॥ १०.३० ॥

ओ)०(ओ



(१०.३१)
अथैकत्रिंशोऽध्यायः
गोपिकागीतकथनं नाम

॥ १०.३१.१ ॥

गोप्य ऊचुः
जयति तेऽधिकं जन्मना व्रजः
श्रयत इन्दिरा शश्वद् अत्र हि ।
दयित दृश्यतां दिक्षु तावकास्
त्वयि धृतासवास् त्वां विचिन्वते ॥

श्रीधरः  
एकत्रिंशे निराशास्ताः पुनः पुलिनम् आगताः ।
कृष्णम् एवानुगायन्त्यः प्रार्थयन्ते तदागमम् ॥ओ॥

जयतीति । हे दयित, ते जन्मना व्रजोऽधिकं यथा भवति तथा जयत्य् उत्कर्षेण वर्तते । यस्मात् त्वम् अत्र जातस् तस्मद् इन्दिरा लक्ष्मीर् अत्र हि श्रयते व्रजम् अलङ्कृत्य वर्तते । एवं व्रजे सर्वस्मिन् मोदमानेऽत्र तु तावकास् त्वदीया गोपीजनास् त्वयि त्वदर्थम् एव कथञ्चिद् धृता असवो यैस् ते त्वां विचिन्वते । अतस् त्वया दृष्यतां प्रत्यक्षीभूयताम् इति । यद्वा अस्माभिर् भवान् दृष्यताम् । यद्वा एवं त्वया दृष्यताम् एते विचिन्वत इति ॥१॥

वंशीधरः

चैतन्यमٌजुषा  जयतीत्य् आदि । मङ्गलार्थं प्रथमतो जयतिशब्दोपादानम् । यद्यपि भूर् एव जयति, तथापि व्रजस्याधिको जय इत्य् अधिकशब्दोपादानम् । जन्मना प्रादुर्भावेन । जनि प्रादुर्भावे मनि सिद्धम् । तव प्रादुर्भावसमकालम् एव श्रीर् अपि प्रादुर्भूता । सा क्षणम् अपि त्वां विना स्थातुं न शक्नोतीत्य् आहुःश्रयत इत्य् आदि । श्रिया सह विहरतो मम भवतीभिः किम् ? इति सत्यम् एव, किन्तु त्वया सह विहरणं नाभिलषामः, अपि तु केवलं दर्शनम् एवेत्य् आहुःदयितेत्य् आदि हि दयित त्वम् अतिदूरवर्ती न भवसि, निकटस्थ एव यतस् त्वां दृश्यतां । विचिन्वते, चिٌ धातुर् अयं द्विकर्मकः, दृश्यो भवेत्य् अर्थः ।  दिक्षु प्रतिदिशम् । अथवा, दिश अतिसर्जने इत्य् अस्य क्विबन्तस्य रूपे दिश आदेशस् तेषु आदेशेषु तावकाः, न केवलं तावकाः त्वयि धृतासवश् च तावका जना इति पुंलिङ्गता अन्यथा तावक्य एव ॥१॥

वैष्णवतोषणी

बृहद्वैष्णवतोषणी
कै अब रहिअं पेह्मं णहि होइ माणुसे लोए ।
जै होइ कस्स बिरहो बिरहे होन्तम्मि को जीऐ ॥

इत्य् आदिना येन दयितस्य विरहे दयिता न जीवेयुर् नाम सत्यं त्वत्त एव न म्रियन्त इत्य् आहुःत्वयि निमित्ते धृतासवः त्वप्राप्त्याशया जीवन्तीत्य् अर्थः । यद् वा, त्वयि विषये त्वन्न्यस्तत्वेन प्राणा न नश्यन्तीत्य् अर्थः ॥१॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ भगवद्गानं सर्वोत्कर्षयुक्तं भवतीति सर्वोत्कर्षवाचिना जयतिशब्देन तदारम्भः कर्तुं योग्य इति तथैवाहुःजयतीत्य् आदि । तव जन्मना प्रादुर्भावेन व्रजोऽधिकं जयति । भूवैकुण्ठत्वाज् जयत्य् एव । सम्प्रति त्वत्प्रादुर्भावेनाधिकं जयति, भौमाभौमवैकुण्ठत्वात् । तत्र हेतुःइन्दिरा लक्ष्मीः शश्वद् एवात्र ह्य् अत्रैव श्रयते, अत्रैव तिष्ठतीत्य् अर्थः । अतो व्रजस्य सर्वोत्कर्षे सति व्रजस्थानाम् अस्माकम् एतादृशं दौस्थ्यम् अनुचितम् । तद् अस्य खण्डनार्थं त्वद्दर्शनं प्रार्थयन्त इत्य् अर्थः ।  वृक्षम् अवचिनोति फलम् इतिवत् चिٌओ द्विकर्मकत्वात् त्वं दृश्यो भवेत्य् आशयः । त्वद्दर्शनम् एव काङ्क्षितम् अन्यथा व्रजोऽधिकं जयतिशब्देन नेयौ । इन्दिरा श्रयत इति च यत्, तत् किं तेनास्माकं कृतार्थता, नेति वाक्यार्थः ॥१॥

रसिकाह्लादिनी

विश्वनाथः  
एकत्रिंशे प्रेममधुस्वरतालादिसौरभा ।
गोपीगीताम्बुजश्रेणी कृष्णाल्याकर्षिणी बभौ ॥
सनातनेभ्यः स्वामिभ्यः श्रीगुरुभ्यो नमो नमः ।
यदुच्छिष्टैकजीवातुश् चेष्टे सम्प्रति शं प्रति ॥

पूर्वं जगुर् इत्य् उक्तं तद् एव किम् ? इत्य् अत आहगोप्य ऊचुर् इति । हे दयित ! ते जन्मना व्रजो जयति । सम्बन्धिविशेषानुक्त्या सर्वेभ्य एव लोकेभ्य उत्कर्षेण वर्तत इत्य् अर्थः । वैकुण्ठलोकेऽपीदृश इत् तद्व्यावृत्त्यर्थम् आहुःअधिकं यथा स्यात् तथेति वैकुण्ठः सर्वोत्कृष्ट एव । व्रजस् तु सर्वोत्कृष्टतम इत्य् अर्थः ।  तल्लिङ्गान्तरम् अप्य् आहुःइन्दिरा महालक्ष्मीः शश्वत् श्रयते सेवते, श्रिٌ सेवायां । वैकुण्ठे तु सा एव सेव्यते इत्य् अतो वैकुण्ठाद् अपि व्रजः सर्वसमृद्धिपूर्ण इति भावः ।

एवं तद्धेतुकमहासुखपरिपूर्णे व्रजे त्वत्प्रेयस्यो वयम् एव सर्वलोकादृष्टश्रुतचरपरमासह्यदुःखं यद् अनुभवामस् तस्मात् त्राणं त्वां न प्रार्थयामहे, किन्त्व् एकवारं दृष्ट्वा स्वनयने सफलयेत्य् आहुःअत्र वृन्दावने । हि निश्चितम् एव ।

दृश्यतां । किं द्रष्टव्यम् ? तावका जनास् त्वां विचिन्वते इति । कथम् एतावत्सन्तापवत्योऽप्य् एतान् विपद्यन्त इति मा संशिष्ठा इत्य् आहुःत्वयि धृता अर्पिताः असवो यैस् त्वयैवोन्मादितैस् ते यद्य् अस्माकम् एव अस्मास्व् एवास्थास्यं सदा तेषु विरहानलदग्धेषु सत्सु वरम् एतावत्क्षणे मृत्वा सुखिन्य एवाभविष्यामेति । त्वयि तु स्वनाथे महासुखिनि ते सुखम् एवानुवर्तन्ते इति कथम् असूनां सुखे सति देहा विपद्यन्ताम् इत्य् अतस् तवास्मद्दुःखदर्शनात्मकं सुखं शाश्वतिकम् एवेति भावः ।

अत्र श्लोके प्रतिपादं द्वितीयाक्षरस्यैक्यं, तथा प्रथमाक्षरसप्तमाक्षरयोश् च । एवम् अन्येष्व् अपि श्लोकेषु प्रायः क्वचित् क्वचिद् अस्ति तच् च मुक्ताफलटीकाकारैर् विवृतम् ॥१॥

ओ)०(ओ

॥ १०.३१.२ ॥

शरदुदाशये साधुजातसत्
सरसिजोदरे श्रीमुषा दृषा ।
सुरतनाथ तेऽशुल्कदासिका
वरद निघ्नतो नेह किं वधः ॥

श्रीधरः  अत्र स्वतन्त्राणां बाहूनां वक्तृत्वाद् अपरा आहुर् इति सर्वश्लोकेष्व् अवतारणा, अथापि सङ्गतिर् उच्यते । तत्र विचिन्वन्तु मम किम् इति चेत् तत्राहुःशरदेति । शरद् उदाशये शरत्कालीने सरसि साधु जातं सम्यक् जातं यत् सरसिजं विकसितं पद्मं तस्योदरे गर्भे या श्रीस् तां मुष्णाति हरतीति तथा तया दृशा नेत्रेण हे सुरतनाथ सम्भोगपते वरदाभीष्टप्रद, अशुल्कदासिका अमूल्यदासीर् नो निघ्नतो मारयतस् ते तव त्वया क्रियमाण इह लोकेऽयं वधो न भवति किम् । शस्त्रेणैव वधो वधः किं दृशा वधो न भवति, किन्तु भवत्य् एव । अतस् तव दृशाऽपहृतप्राणप्रत्यर्पणाय त्वया दृश्यताम् इति भावः । त्वया दृश्यताम् इति यथासम्भवं सर्वत्र वाक्यशेषः ॥२॥

वंशीधरः

चैतन्यमٌजुषा  नो चेद् दृश्यतां यासि, तदा स्त्रीवधोऽपि भविष्यतीत्य् आहुःशरदुदाशय इत्य् आदि । शरत्सम्बन्धिन्दि जलाशये साधुजात यत् सत् उत्कृष्टं सरसिजं तदुदरे या या श्रीस् तां मुष्णाति या तया दृशा वधो न दुष्करः । जलमध्यस्थजलजस्योदरस्थां श्रियं या हरति सा स्थलस्थानाम् अस्माकं जीवितं हरिष्यतीति किं चित्रम् ? यद्यपि त्वं दृशा वधं करोषि, तथापि सैव दयित दृश्यतां इति यत् पुनः प्रार्थयते, तत् खलु विषस्य विषम् औषधम् इति न्यायात् ॥२॥

वैष्णवतोषणी  +++

बृहद्वैष्णवतोषणी  +++

क्रमसन्दर्भः  न व्याख्यातम् ।

बृहत्क्रमसन्दर्भः  अन्यच् च व्रजस्यिअवम् उत्कर्षके इन्दिराया अप्य् अत्रैव शश्वद्भावे स्त्रीनिकरवधोऽत्यन्तायोग्यः । यदि वा वदसि, नाहं वो हन्मि इति तद् अपि न, अशस्त्रवधः किं वधो न भवति ? इत्य् आहुःशरदुदाशय इत्य् आदि । हे सुरतनाथ ! अथवा, हे सुष्ठु रत ! हे नाथ ! दृशा अपणा अशुल्कदासिका अपणक्रीता दासीः । उपेता दासीभूता इति यावत् । इह वृन्दावनभूमौ किं वधो न ? सामान्यपुण्यस्थल एव जनो हत्यां न करोति, त्वं त्व् इहापीति इहशब्दमहिमा ।

दयित दृश्यताम् इति पूर्वोक्त्या साक्षाद् आविर्भूतम् इव मत्वा तद्दृशोर् भाग्याद् अन्तःक्षोभम् अनुभवन्त्यः काश्चिद् एवम् उक्तवत्यः । दृशा कीदृश्या ? शरदुदाशये शरत्कालीने सरसि साधुजातं सम्यगुत्पन्नं यत् सत् उत्कृष्टं सरसिजं तस्योदरे या श्रीस् तां मुष्णातीति तथा तया, चौरस्य तदङ्गान्य् अपि चौराणीत्य् अर्थः ।

अथवा, एवम्भूताया दृशोऽनुपलब्धा इत्य् अर्थे तृतीयान्ते दृक्शब्दे लक्षणा । यथान्नेन म्रियन्ते अन्नानुपलब्ध्येऽत्य् अर्थः । यद् वा, दृशा वरद अभिलाषप्रद ! अतो दृश्यतां, तद् अकृत्वेह किं वधो न वधः ? इति न केवलं सुअर्तनाथोऽसि, वरदोऽप्य् असि । हे वरद ! वरदकर्तृकवधोऽत्यन्तम् अनुचित एव ॥२॥

रसिकाह्लादिनी

विश्वनाथः  ननु किम् अहं युष्मभ्यं दुखं दित्सामि यद् एवं सूचयथेति तत्र त्वम् अस्मान् खलु हंस्य् एवेत्य् आहुःशरद् इति । +++

ओ)०(ओ

॥ १०.३१.३ ॥

विषजलाप्ययाद् व्यालराक्षसाद्
वर्षमारुताद् वैद्युतानलात् ।
वृषमयात्मजाद् विश्वतोभयाद्
ऋषभ ते वयं रक्षिता मुहुः ॥

श्रीधरः  किं च बहुभ्यो मृत्युभ्यः कृपया रक्षित्वा किम् इतीदानीं दृशा मन्मथं प्रेष्य घातयसीत्य् आहुःविषेति । हे ऋषभ श्रेष्ठ, विषमयाज् जलाद्योऽप्ययो नाशस् तस्मात् तथा व्यालराक्षसाद् अघासुराद् वर्षान् मारुताद् वैद्युतानलाद् अशनिपातात् वृषोऽऋष्टस् तस्मान् मयात्मजाद् व्योमाद् विश्वतोऽन्यस्माद् अपि सर्वतो भयाच् च कालियदमनादिना रक्षिताः किम् इदानीम् उपेक्षस इति भावः ॥३॥

वंशीधरः

चैतन्यमٌजुषा  अथ यदि नो वध एव तवोद्देश्यस् तदा पूर्वं पूर्वम् उपसन्नेभ्यो वधहेतुभ्यः कथं रक्षिता इत्य् आहुःविषजलाप्यायाद् इत्य् आदि ॥३॥

वैष्णवतोषणी  +++

बृहद्वैष्णवतोषणी  +++

क्रमसन्दर्भः  वृषेति । वृषमयात्मजात् वृषात्मजाद् वत्सासुरात् । मयात्मजाद् व्योमासुराच् चेत्य् अर्थः ॥३॥

बृहत्क्रमसन्दर्भः  अथ यदि नो वध एव तवोद्देश्यस् तदा कथम् उपसन्नेभ्यो पूर्वपूर्वहेतुभ्यः रक्षिताः स्म इति दर्शयन्तिविषजलाप्यायाद् इत्य् आदि । विषजलाप्ययः कालिल्यकलिलयमुनाह्रदः । व्यालोऽघासुरः, स एव राक्षसः शरीरग्रासित्वात् । वर्षादिः प्रसिद्ध एव, कुपितशक्रकृतत्वात् । वृषोऽरिष्टः । मयात्मजो व्योमासुरः । किं बहुना ? विश्वतो भयाद् एव, तत्रापि मुहुर् वारं वारम् ।

नन्व् एषां भवद्विधवधहेतुत्वं वा कुतः ? कुतो वा यूयं रक्षिताः ? इति न वक्तव्यम् । व्रजस्थानां रक्षणम् एवास्माकं रक्षणम् । तेन व्रजोत्कर्षेऽस्माकम् अप्य् उत्कर्षो भवितुम् अर्हति । तन् न चेद् अत एवास्माकं क्षोभ इत्य् आशयः ॥३॥

रसिकाह्लादिनी

विश्वनाथः  किं

ओ)०(ओ

॥ १०.३१.४ ॥

न खलु गोपिकानन्दनो भवान्
अखिलदेहिनाम् अन्तरात्मदृक् ।
विखनसार्थितो विश्वगुप्तये
सख उदेयिवान् सात्वतां कुले ॥

श्रीधरः  अपि च विश्वपालनायावतीर्णस्य तव भक्तोपेक्षाऽत्यन्तम् अनुचितेत्य् आशयेनाहुःन खल्व् इति । हे सखे, भवान् खलु निश्चितं यशोदासुतो न भवति, किन्तु सर्वप्राणिनां बुद्धिसाक्षी । ननु स किं दृश्यो भवति तत्राहुःविखनसा ब्रह्मणा विश्वपालनाय प्रार्थितः सन्सात्वतां कुले उदेयिवान् उदित इति ॥४॥

वंशीधरः

चैतन्यमٌजुषा  स्वयम् एव हनिष्यामीति तेभ्यो रक्षिता इति चेत् तद् अपि न, त्वं विश्वस्य रक्षार्थम् एव सात्वतां कुलेऽवतीर्णोऽसीत्य् आहुःन खल्व् इत्य् आदि । खलु भो भगवन् ! गोपिकानन्दन एव भवान्, गोपिकानन्दनत्वे गोपत्वम् । गोपत्वेऽस्माकं दुखानभिज्ٌओऽसि अखिलदेहिनाम् अन्तरात्मदृग् इति विखनसार्थितो विश्वगुप्तये, सख उदेयिवान् सात्वतां कुले इति च् अ यच् छास्त्रज्ٌऐः प्रतिपाद्यते, तथा तथा चेत् परदुःखाभिज्ٌओऽभविष्यः । अस्मद्विधगोपनपरोऽप्य् अभविष्यः विश्वान्तर्गतत्वाद् अस्माकम् अपि ॥४॥

वैष्णवतोषणी  +++

बृहद्वैष्णवतोषणी  +++

क्रमसन्दर्भः  अथवा, पूर्वानुसारेणैवाश्चर्यम् अनुमीय स्तुत्यर्थम् आहुःन खल्व् इति द्वाभ्याम् ॥४॥

बृहत्क्रमसन्दर्भः  अपि च केचित् त्वां गोपिकासुतम् एव वदन्ति, केचित् सर्वप्राणिनाम् अन्तर्यामीति, केचिद् विश्वरक्षणार्थम् अवतीर्णोऽसीति मतत्रयं प्रसिद्धम् । तत्रास्मान् प्रति मतत्रयभिन्नवद् व्यवहरसि । तत् केयं ते लीला ? इति दर्शयन्तिन खल्व् इत्य् आदि । खलु भो कृष्ण ! भवान् न गोपिकानन्दनः । तथा चेद् अस्मासु सजातीयासु कृपाभविष्यत् । नाप्य् अखिलदेहिनाम् अन्तर्आत्मदृक्, तथा सति अस्माकम् अप्य् अन्तरात्मदुःखज्ٌअताभविष्यत् । नापि विखनसा ब्रह्मणार्थितः, न विश्वगुप्तये सात्वतां कुले उदेयिवान् । तथा सति विश्वान्तर्वर्तिनीनाम् अस्माकम् अपि गुप्तिर् अभविष्यत् । तस्माद् अद्भुतैवेयं तव लीलेति भावः ॥४॥

रसिकाह्लादिनी

विश्वनाथः

ओ)०(ओ

॥ १०.३१.५ ॥

विरचिताभयं वृष्णिधुर्य ते
चरणम् ईयुषां संसृतेर् भयात् ।
करसरोरुहं कान्त कामदं
शिरसि धेहि नः श्रीकरग्रहम् ॥

श्रीधरः  तस्मात् त्वद्भक्तानाम् अस्माकम् एतत् प्रार्थनाचतुष्टयं सम्पादयेत्य् आहुःविरचिताभयम् इत्य् आदि चतुर्भिः । हे वृष्णिधुर्य, संसृतेर् भयात् ते चरणम् ईयुषां शरणं प्राप्तानां प्राणिनां विरचितं दत्तम् अभयं येन तत् तथा हे कान्त, कामदं वरदं तथा श्रियः करं गृह्णातीति तथा तद् भवत्करसरोरुहं न शिरसि देहि ॥५॥

वंशीधरः

चैतन्यमٌजुषा  ननु भो गोप्यः ! विपरीतम् एव भवतीभिर् उच्यते, अहम् अखिलात्मदृक् विश्वगुप्तकृच् च इति चेत् तदैवं कुर्व् इत्य् आहुःविरचिताभयम् इत्य् आदि बहुभिः ॥५॥

वैष्णवतोषणी  +++

बृहद्वैष्णवतोषणी  +++

क्रमसन्दर्भः  संसृतेर् भयात् तत्सम्बन्धिनः सर्वस्माद् एव । स्वगोकुले सर्वसम्पत्तिवशीकरणात् श्रियः करम् इव साक्षाद् गृह्णाति यस् त्वम्, तव ॥५॥

बृहत्क्रमसन्दर्भः  ननूक्तप्रकारेण मतत्रयेण ये यथा मां वदन्ति, तथैवाहं नान्यथाशङ्कनीयम् इति चेत्, तदैवं क्रियताम् इत्य् आहुःविरचिताभयम् इत्य् आदि । हे वृष्णिधुर्य ! विश्वगुप्तिपर ! विश्वगुप्तये सात्वतां कुले उदेयिवान् इति, विश्वगुप्तिनिष्ठत्वपक्षम् आश्रित्य सम्बोधनम् । सर्वासां नो रक्षणं क्रियताम् इति भावः । तद् एव किं प्रकारम् ? तम् आहुःहे कान्त ! करसरोरुहं नः शिरसि देहि, तदा सर्वा एव वयं जीवाम इत्य् अर्थः ।  कीदृशम् ? विरचिताभयम् । केषां ? ते तव चरणम् ईयुषाम् । कस्मात् ? संसृतेर् भयात्, अभयम् इति यावत् । कीदृशम् ? श्रियो लक्ष्म्याः करग्रहो येन तत् तथा । श्रियः करग्रहणमात्रप्रयोजनम् इति । अस्माकं तु कामदं सर्वाभीष्टप्रदम् । शिरसीति याचकरीत्या प्रथमतोऽल्पम् एव याचनम्, तेन दैन्यं च व्यज्यते ॥५॥

रसिकाह्लादिनी

विश्वनाथः

ओ)०(ओ

॥ १०.३१.६ ॥

व्रजजनार्तिहन् वीर योषितां
निजजनस्मयध्वंसनस्मित ।
भज सखे भवत्किङ्करीः स्म नो
जलरुहाननं चारु दर्शय ॥

श्रीधरः  हे व्रजजनार्तिहन् हे वीर, निज जनानां यः स्मयो गर्वस् तस्य ध्वंसनं नाशकं स्मितं यस्य तथाभूत हे सखे, भवत्किङ्करीर् नोऽस्मान् भज आश्रय । स्मेति निश्चितम् । प्रथमं तावज् जलरुहाननं चारु योषितां नो दर्शय ॥६॥

वंशीधरः

चैतन्यमٌजुषा  न व्याख्यातम् ।

वैष्णवतोषणी  +++

बृहद्वैष्णवतोषणी  +++

क्रमसन्दर्भः  न व्याख्यातम् ।

बृहत्क्रमसन्दर्भः  ननु शिरसि करार्पणेनैव चेद् यूयं जीवथ, तदा सर्वा एव नयने निमीलयत, शिरसि वः करम् अर्पयामि । मैवम् इत्य् आहुःव्रजेत्य् आदि । हे व्रजजनार्तिहन् ! इति हेतुमत् सम्बोधनम् । हे वीर ! सर्वसमर्थ ! तथा सति यथा उपेक्षायां समर्थस् तथापेक्षायाम् अपि । तर्हि किम् अहम् उपेक्षकः ? न, निजजनस्मयध्वंसनस्मित ! किङ्करीर् अस्मान् भज ।

ननु भजनं किं श्रमणं सेवनं वा ? नेत्य् आहुःजलरुहाननं दर्शय । स्ववदनदर्शनं हि भजनम् इत्य् अर्थः । योषिताम् इति निर्धारणे षष्ठी, योषितां मध्ये किङ्करीर् न इत्य् अर्थः ।  अथवा, हे व्रजजन, व्रजा व्रजस्था एव जनाह् परिजना यस्य । हे योषिताम् आर्तिहन् ! वीरेति देशीयस्निग्धसम्बोधनं वा ॥६॥

रसिकाह्लादिनी

विश्वनाथः

ओ)०(ओ

॥ १०.३१.७ ॥

प्रणतदेहिनां पापकर्शनं
तृणचरानुगं श्रीनिकेतनम् ।
फणिफणार्पितं ते पदाम्बुजं
कृणु कुचेषु नः कृन्धि हृच्छयम् ॥

श्रीधरः  अविशेषेण प्रणताणां देहिनां पापकर्शनं पापहन्तृ तृणचरान् पशून् अप्य् अनु गच्छति कृपयेति तथा सौभाग्येन श्रियो निकेतनं वीर्यातिरेकेण फणिनः फनास्व् अर्पितं ते पदाम्बुजं नः कुचेषु कृणु कुरु । किम् अर्थम् । हृच्छयं कामं कृन्धि छिन्धि ॥७॥

वंशीधरः

चैतन्यमٌजुषा  न व्याख्यातम् ।

वैष्णवतोषणी  +++

बृहद्वैष्णवतोषणी  +++

क्रमसन्दर्भः  न व्याख्यातम् ।

बृहत्क्रमसन्दर्भः  ननु मद्वदनदर्शनेनैव चेत् कृतार्थाः स्थ, तदा प्राग् एव दृष्टम् । तत् किं पुनर् उत्कण्ठध्वे ? इति चेत्, न । केवलं ते वदनदर्शनम् एव नोऽभिलषितम् । अपि तु तव पदाम्बुजं स्तनयोः कर्तुम् इत्य् आहुःप्रणतेत्य् आदि । ते तव पदाम्बुजं नोऽस्माकं कुचेषु कृणु कुरु । तदा किं भविष्यतीत्य् आशङ्क्याहुःहृच्छयं हृत्तापं कृन्धि ।

ननु मत्पदाम्बुजस्य हृच्छयच्छेत्तृता क्व प्रसिद्धा ? तत्राहुःप्रणतदेहिनां पापकर्षणम् । पापकर्षणतो नाधिको हृच्छयच्छेदः, तस्यागन्तुकत्वात् ।

ननु ते प्रणता इति तथा क्रियते ? नैतद् अपि । यतस् त्र्णचरणानुगं तृणचराणां पशूनाम् अप्य् अनुगम् । एवम् एव तस्य साहजिकम् एव कारुणिकत्वम् ।

ननु कुङ्कुमादिपङ्किलेषु परममनोज्ٌएषु वः स्तनेषु पदार्पणम् अनुचितम् एव । नेत्य् आहुःश्रीनिकेतनं शोभास्पदम् । तत्सम्पर्काद् अस्माकं स्तनयोः कमलाच्छादितकनकपूर्णकुम्भवच् छोभातिशयो भावी ।

ननु सत्यं ब्रवीमि, कठिनेषु वः स्तनेषु कमलकोमले पदे कथम् अर्पयितव्यः ? इत्य् अत आहुःफणिफणार्पितम् । फणिनः कालियस्य मणिभिः कठोरासु फणास्व् अर्पितम्, तत् कथं शङ्का ? इत्य् उपसंहारः ॥७॥

रसिकाह्लादिनी

विश्वनाथः  अपरा आहुः प्रणतेति । कुचेषु पदाम्बुजं कृणु अर्पय । किम् अर्थम् ? हृच्छयः कामं कृन्धि छिन्धि । अत्राभिः असमर्थरतिमत्त्वेन महाप्रेमवतीभिः स्वीयदुःखापायसुखपाप्तिज्ٌआनरहिताभिः श्रीकृष्णसुखैकप्रयोजनककायिकवाचिकमानसव्यापाराभिस् तस्यैव सौरतसुखोद्दीपनार्थम् एव स्वीयरूपयौवनकामपीडां विवृण्वतीभिः परमविदग्धाभिः प्रायः प्रेम्नो वाङ्निष्ठतालाघवं न क्रियते, किन्तु कामस्यैव यथा भोजनलम्पटं कञ्चित् स्वमित्रं बुभुक्षम् अभिलक्ष्य स्नेहेन तं भोजयितुकामः चतुर्विधमिष्टान्नसाधने प्रयतमानो जनस् तेन पृष्टोऽपि  स्वार्थम् एवाहं प्रयास्यामि न त्वदर्थम् इति ब्रूते, तद् एव प्रेमा गुरुर् भवति । यदि त्व् एतावान् ममायासस् त्वत्सुखार्थम् एव, मम तु स्वार्थं निष्कामत्वाद् इति ब्रूते तदा प्रेम लघु भवति । यद् उक्तं प्रेमसम्पुटे

प्रेमा द्वयो रसिकयोर् अपि दीप एव
हृद्वेश्म भासयति निश्चलम् एव भाति ।
द्वारादयं वदनतस् तु बहिष्कृतश् चेन्
निर्वाति  शीघ्रम् अथवा लघुताम् उपैति ॥ इति ।

तत्रासां स्वसुखतात्पर्याभावो न पारयेऽहं इति भगवद्वाक्याद् एव स्ववशीकारव्यٌजकाद् अवसीयते । तस्य प्रेमैकवश्यत्वम् एव सर्वशास्त्रदृष्टम्, न तु कामवश्यत्वम् इति ज्ٌएयम् ।

ननु पापाद् बिभेमि ? तत्राहुःप्रणतानां देहिनां पापनाशकं तव कुतः पापशङ्केति भावः । ननु च कठोरेषु युष्मत्कुचेषु सुकुमारं मत्पदाम्बुजं व्यथिष्यते ? तत्राहुःतृणचरानुगं तृणचरा गावस् तासाम् अप्य् अनुगच्छति गावो हि कठोरस्थलेऽपि घासं चरन्ति । यदि तत्रापि त्वच्चरणस्य सहिष्णुता, तर्हि किम् उतास्मत्कुचेषु कुचकाठिन्यं प्रत्युत तस्य सुखदम् इति भावः ।

ननु नानारत्नालङ्कारमण्डितानां युष्मत्कुचानाम् उपरि पादार्पणम् अनुचितम् ? तत्राहुःश्रियः शोभायाः निकेतनम् इति कुचानाम् अलङ्कारवर्यम् एवैतद् भविष्यतीति भावः ।

ननु युष्मत्पतिभ्यो बिभेमि ? तत्राहुःफणिनौ फणेषु अर्पितं त्वं कालियनागाद् अपि न बिभेषि, किम् उत तेभ्य इति भावः ॥७॥

ओ)०(ओ

॥ १०.३१.८ ॥

मधुरया गिरा वल्गुवाक्यया
बुधमनोज्ٌअया पुष्करेक्षण ।
विधिकरीर् इमा वीर मुह्यतीर्
अधरसीधुनाप्याययस्व नः ॥

श्रीधरः  हे पुष्करेक्षण, तवैव मधुरया गिरा वल्गूनि वाक्यानि यस्यां तया बुधानां मनोज्ٌअया हृद्यया गम्भीरयेत्य् अर्थः । मुह्यतीर् इमा नो विधिकरीः किङ्करीर् अधरसीधुना आप्याययस्व सञ्जीवयेति ॥८ ॥

वंशीधरः

चैतन्यमٌजुषा  न व्याख्यातम् ।

वैष्णवतोषणी  +++

बृहद्वैष्णवतोषणी  +++

क्रमसन्दर्भः  न व्याख्यातम् ।

बृहत्क्रमसन्दर्भः  ननु भवत्योऽनियतवचसः प्राग् उक्तं करसरोरुहं शिरसि धेहि । ततश् च जलरुहाननं दर्शयेति । ततश् च पदाम्बुजं कृणु कुचेष्व् इति निश्चित्य कथ्यताम् । तद् एव करोमीति चेद् ब्रूम इत्य् आहुःमधुरयेत्य् आदि । हे पुष्करेक्षण कमललोचन ! मुह्यतीर् मोहं प्राप्नुवतीर् इमा विधिकरीः किङ्करीर् अस्मान् अधरसीधुना अधरमधुनाप्यायस्व जीवय । अधरमधु पाययित्वा तद् अर्पयेति यावत् । न च तत्र तूष्णीकेन त्वयाधरः पाययितव्यः, किन्तु मधुरकथापूर्वकम् इत्य् आहुःमधुरया गिरा । "मा मोहं व्रजत पिबत पिबताधरम्" इति कोमलेन वचसा । विशेषणे तृतीया ।

कीदृश्याः ? वल्गु सुन्दरं वाक्यं, आकाङ्क्षादिमत् पदकदम्बं यत्र, तथाभूतस्यैव शब्दस्य प्रामाण्यात् । अत एव बुधानां पण्डितानां, विदग्धानाम् इति यावत्, मनोज्ٌअया रुचिरया । इत्य् एवायम् अवधिर् नापरं याचितव्यम् इति ॥८॥

रसिकाह्लादिनी

विश्वनाथः  "भो भो मत्प्राणैकवल्लभाः ! रत्नवल्लभाः जीवातुभूतासु भवतीषु नाहम् उदासे । दासे मयि सन्ततहेमप्रेमहेमशृङ्खलानिबद्धे कथम् अविश्वस्ताः ?  विश्वस्ता भवत । भावत्कं कङ्कणम् इव शस्तां हस्ताङ्कगतम् एव मां जानीत " इति स्फूर्तिप्राप्तं तद्वाक्यम् आकर्ण्यापरा आहुःमधुरयेति ।

मधुरया माधुर्यव्यٌजकवर्णघटितत्वात् सुश्रवया वल्गूनि मٌजुलपदार्थवैचित्रीकाणि वाक्यानि यस्यां तया बुधानां विदग्धानां मनोज्ٌअया मनोजनित्या गिरा विधिकरीः किङ्करीः नः इमा मुह्यतीस् तन्माधुर्यास्वादभराद् आनन्दमोहं प्राप्नुवतीं पुनर् अधरसीधुना आप्यायस्व । यद् वा, मोहं प्राप्नुवतीर् नः अधरसीधुनापि  पाययस्व पुनर् मोहं प्रापयस्वेत्य् अर्थः ॥८॥

ओ)०(ओ

॥ १०.३१.९ ॥

तव कथामृतं तप्तजीवनं
कविभिर् ईडितं कल्मषापहम् ।
श्रवणमङ्गलं श्रीमदाततं
भुवि ग्र्णन्ति ते भुरिदा जनाः ॥

श्रीधरः  किं च अस्माकं त्वद्विरहे प्राप्तम् एव मतणं किन्तु त्वत्कथामृतं पाययद्भिः सुकृतिभिर् वञ्चितम् इत्य् आहुःतवेति । कथैवामृतम् । अत्र हेतुःतप्तजीवनम् । प्रसिद्धामृताद् उत्कर्षम् आहुःकविभिर् ब्रह्मविद्भिर् अपीडितं स्तुतम् । देवभोग्यं त्व् अमृतं तैर् तुच्छीकृतम् । किं च कल्मषापहं कामकर्मनिरसनम् । तत्त्वमृतं नैवम्भूतम् । किं च श्रवणमङ्गलं श्रवणमात्रेण मङ्गलप्रदम् । तत् त्व् अनुष्ठानापेक्षम् । किं च श्रीमत् सुशान्तम् । तत् तु मादकम् । एवम्भूतं त्वत्कथामृतम् आततं यथा भवति तथा ये भुवि गृणन्ति निरूपयन्ति ते जना भूरिदा बहुदातारः । जीवितं ददतीत्य् अर्थः । यद्वा एवम्भूतं त्वत्कथामृतं ये भुवि गृणन्ति ते भूरिदाः पूर्वजन्मसु बहु दत्तवन्तः सुकृतिन इत्य् अर्थः । एतद् उक्तं भवतिये केवलं कथामृतं गृणन्ति तेऽपि तावद् अतिधन्याः किं पुनर् ये त्वां पश्यन्ति, अतः प्रार्थयामहे त्वया दृश्यताम् इति ॥९॥

वंशीधरः

चैतन्यमतमٌजुषा  तव कथामृतम् इत्य् आदि । तव कथैवामृतम् । अमृतशब्दोऽत्र विपरीतलक्षणया विषपरः । यथा उपकृतं बहु तत्र [साहित्यदर्पणः २.११] इत्यादि, यतस् तप्तं जीवनं यस्मात् । कविभिः शास्त्रकृद्भिर् एवेडितं स्तुतम्, न तु प्रेमज्ٌऐः । अतः कल्मषापहं, न तु विरहाग्निहरम् । श्रवणमङ्गलं श्रवण एव मङ्गलं, न तु सुखदं, न त्व् अनुभवे । श्रीमदेन ऐश्वर्यजनितस्वाच्छन्द्येनाततम् । अमृतपक्षेऽप्य् एवम् एव अन्यामृतविलक्षणम् । अतस् तां कथां मे गृणन्ति, ते भूरिदा दोऽवखण्डने इत्य् अस्माद् भूरिच्छेदका इत्य् आक्षेपो वा । अन्योऽर्थो हि स्फुट एव ॥९॥

वैष्णवतोषणी  +++

बृहद्वैष्णवतोषणी  +++

सनातन हरिभक्तिविलासे (१०.५३४)  कथैवामृतम् । अत्र हेतुः तप्तजीवनम् । प्रसिद्धामृताद् उत्कर्षम् आहुः कविभिर् ब्रह्मादिभिर् अपीडितः स्तुतम् । देवभोग्यं त्व् अमृतं तैस् तुच्छीकृतम् । किं च, कल्मषापहं कामकल्मषनिरसनं तत् त्व् अमृतं नैवम्भूतम् । किं च श्रवणमङ्गलं श्रवणमात्रेण मङ्गलप्रदं न तु तत्तदनुष्ठानापेक्षम् । किं च श्रीमत् सुशान्तं तत् तु मादकम् । एवम्भूतं त्वत्कथामृतम् । आततं यथा भवति । तथा भुवि ये गृणन्ति निरूपयन्ति । ते जनाः भूरिदाः बहुदातारो जीवितं ददतीत्य् अर्थः  । अधुना च तादृशानाम् अलाभेन वयं मृता एवेति भावः । यद् वा, एवम्भूतं त्वत्कथामृतं ये गृणन्ति ते भूरिदाः पूर्वजन्मसु बहु दत्तवन्तः परमसुकृतिन इत्य् अर्थः । अतो वयं तादृशादृष्टाभावेन त्वत्कथां कीर्तयितुम् अशक्ताः कथं जीवामेति भावः । यद् वा, त्वद्विरहे त्वत्कथास्फूर्तिविशेषेण वयं मारिता एवेत्य् आहुःत्वत्कथैव मृतम् मृतिः साक्षान् मरणम् एव । कुतः ? तप्तं तापाभिभूतं भवति जीवनं यस्मात्, परमदाहकस्वभावस्य प्रेमविशेषस्य सद्योमृत्युजनकत्वात् । तथापि कविभिः काव्यकृद्भिर् एवेडितम्, यतः कल्मषापहम् । किं च श्रवणयोर् मङ्गलम्, सुखकरम् । किं च श्रिया मदो येषां ब्रह्मादीनां तैर् आततं सर्वतो विस्तारितम् । वस्तुतस् तु श्रवणयोर् एव मङ्गलं श्रीमदैर् एवाततम् इति दोषः सूचितः । अत एवम्भूतः त्वत्कथामृतं ये भुवि गृणन्ति त एव जना भूरि बहु द्यन्ति अवखण्डयन्ति गले करयन्तीति तथा ते । एवं च तत्त्वतः श्रीकृष्णकथाया महाफलविशेष एव सूचित इति दिक् ॥९॥

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  नन्व् एवं चेत् तथैव करिष्यामि, क्षणं विलम्बः क्रियताम् इति चेत्, तव कथायां प्रतीतिर् नास्तीत्य् आहुःतव कथामृतम् इत्य् आदि । तव कथैवामृतं कथामृतम्, न तु कार्यम् । कथया यया तर्पयसि, न तथा कार्येणेत्य् अर्थः । अत एव तप्तजीवनं तप्तं जीवनं यस्मात् । कार्यासम्भवात् तथा कथया जीवनं तप्तम् एव भवति । अतः कविभिः शास्त्रकृद्भिर् एवेडितं, न तु प्रेमज्ٌऐः । अतः कल्मषापहं, न तु हृत्तापघ्नम् । अतः श्रवणमङ्गलं श्रवणमङ्गलं, न तु चेतःसुखदं, यतः श्रीमदेनैश्वर्यमदेन स्वाच्छन्द्येनाततम् । अतस् तां कथाम् ये भुवि गृणन्ति, ते भूरिदा भूरिच्छेदकाः, दोऽवखण्डने इत्य् आक्षेपः । अतस् तु तव कथा तप्तजीवनं कविभिः स्तुतं कल्मषापहम् इत्य् आदि स्तुत्याप्रस्तुतप्रशंसा ॥९॥


रसिकाह्लादिनी   एवं प्रार्थनाचतुष्टयं दुर्लभं मत्वा तव कथामृतम् एवाश्रियत इत्य् आहुः  । विरहेऽस्माकं जीवनं नास्मद् यन् न साध्यं किन्तु त्वत्कथामृतसाध्यम् इति निश्चितं तव यथाशक्तिस् तथा कथाया अपि शक्तिर् इति कथोत्कर्षम् आहुः । कीदृशं कथामृतम् ? तप्तजीवनं कामादिजनकतापतप्तान् जीवयतीति । विषयिणः कामादिविषयवासनाशून्यान् कृत्वा स्वनिष्ठान् करोति । कथाम्र्तस्यायम् एव स्वभावः । कविभिर् ईडितं कविभिः ज्ٌआततत्त्वभिर् मुक्तैर् इत्य् अर्थः । तैः स्वसेव्यत्वेनेडितं स्तुतं तद् उक्तं भाष्यकृद्भिः मुमुक्षुसेव्यत्वम् आहुः । कल्मषापहम् अविद्यारूपं संसारभूतं कल्मषं पापम् अपहन्ति तथा तत एव मुक्तमुमुक्षुविषयिसेव्यत्वम् उक्त्वा  एतत् त्रिपक्षव्यतिरिक्तानां शुद्धभक्तानां सेव्यत्वम् आहुः श्रवणमङ्गलं नान्यत् तेषां किञ्चित् साध्यम् अस्तीति भ्¸अवः । स्वतः परमपुरुषार्थत्वम् आहुः । श्रीमत् भक्तिलक्ष्मीसम्पादकम् इत्य् अर्थः । आततं वैकुण्ठपर्यन्तं व्याप्तम् इत्य् अर्थः । वैकुण्ठेऽपि कथामृतस्यैव सेव्यत्वश्रवणात् भुवीति अलभ्यलाभोक्तिः ये गृणन्ति कथयन्ति ते जनाः भूरिदातारः सर्वस्वं ददातीति ।

यद् वा, प्रसिद्धदेवभोग्याद् अमृताद् उत्कर्षम् आहुः कथामृतं तप्तजीवनम् इत्य् आदि । आचार्यैर् व्याकृतत्वात् । यद् वा विरहिणीनाम् अस्माकं कथामृतं वैपरीत्येन स्फुरति तथाहुः चन्द्रचन्दनादीनां सर्वजनान् अप्रतीत्या शैत्यहेतुभूतानाम् अस्मद् अनुभवेत् । तापहेतुत्वस्फूर्तेः । तथा कथामृतस्यान्येषां मरणनिवर्तकम् अपि अस्माकं कथैव मृतं मरणं तच्छ्रवणे मरणस्य सन्निहितत्वात् । तप्तजीवनं अन्येषां संसारतापतप्तानां जीवनं आप्यायनकरम् अस्माकं तद्वैपरीत्येन तप्तेष्व् अस्मच्चित्तेषु जीवनं जलम् इव निक्षिप्तं यथा तप्ततैले निक्षिप्तं जलं ज्वालाधिक्यं करोति तथास्मच्चित्तेषु ज्वालाधिक्ये हेतुः कथा मृतम् एव ।

पुनः कीदृक् ? कविभिर् ईडितं स्तुतं असद्गुणारोपः स्तुतिः । कवीनां नारदादीनां तथात्वेन प्रतीतेः । कल्मषापहं प्रायश्चित्ताधिकारिणां पापहरत्वेन प्रतीतानां पापस्य फलं दुःखं कथामृतसेवनेऽपि नास्माकं दुःखनिवृत्तिर् दृश्यते । अतो वयं नाधिकारिण्य इत्य् अर्थः । यद् वा, त्यागेनैके अमृतत्वम् आनशुः [म.ना.उ. १२.१४] इति श्रुतिबलात् पतिपुत्रादिसङ्गपरित्यागेनागतानां नास्माकं पापसम्बन्धगन्धोऽपि । अतः प्रायश्चित्तानाधिकृताः । प्रायश्चित्तत्वेन न श्रोष्याम इति भावः । श्रवणमङ्गलं श्रवणमात्रेण मङ्गलं, अर्थवादरूपत्वेन सुखजनकम् । परिणामतोऽमङ्गलम् एव दुःखजनकत्वात् । कथामृतस्य स्वरूपतश् चेत् सुखात्मकं स्यात् पुत्रजन्यश्रवणवत् तर्हि अस्मान् एव प्रतीतम् अभविष्यद् इति । अस्माकं तद्वैपरीत्येन सौभाग्यहानिदर्शनादिः । यद् वा श्रीमद्भिः लक्ष्मीसम्पन्नैर् आततं विस्तृतं वयं तु निष्किञ्चना अतो दशम्यवस्थांसम्भवात् प्राग् एव शुश्रूषयालम् इति । एवम्भूतं कथामृतं भुवि वृन्दावनभूमौ आततं गीतालापादिभिर् विसृतं यथा भवति तथा ये गृणन्ति कथयन्ति ते जना भूरिदा बहुदातारः, न तु पात्रापात्रविचारवन्तः । यत् किञ्चिद् ददातीत्य् अर्थः । यद् वा अभूरिदाजना, अभूरिदाश् च ते अजनाश् च । अभूरिदा अल्पदा उत्पत्तिरहिता भवन्त्व् इति साङ्गुलिभٌजशाप इति भावः ॥९ ॥

विश्वनाथः  तत्कर्तृककथायाः माधुर्यमहिमा कैर् वाच्यः ? त्वत्सम्बन्धिकथा अन्यवकृत्काप्य् अमृतद्वयात् स्वाद्वी श्रेष्ठा चेत्य् आहुःतवेति । तव कथैव अमृतं केन ? साधर्म्येण तप्तान् महारोगादिसन्तप्तान् संसारतप्तांश् च जीवयतीति तत् त्वद्विरहतप्तांश् च जीवयतीति स्वर्गीयान् मोक्षरूपाच् चामृताद् आधिक्यं च कविभिर् ध्रुवप्रह्लादिभिः । या निर्वृतिस् तनुभृतां इत्य् आदिपद्यैर् ईडितम् अन्यद् अमृतद्वयम्  सा ब्रह्मणि स्वमहिमन्य् अपि नाथ मा भूत् किं त्व् अन्तकासिलुलितात् पततां विमानात् ॥ [भा.पु. ४.९.१०] इत्य् आद्युक्तिभिर् न रोचितम् ।

कल्मषाणि प्रारब्धपर्यन्तानि पापान्य् अपहरन्ति स्वर्गीयामृतं तु तानि न हन्ति । कामादिवर्धकत्वात् प्रत्युत तान्य् उत्पादयत्य् एव । मोक्षामृतम् अपि प्रारब्धपापं न हन्ति, श्रवणेनैव स्वाद्यमानत्वाद् अभीष्टसाधकत्वाच् च मङ्गलं तद् द्वयं तु नैवम्भूतम् । श्रीमत् प्रेमपर्यन्तसम्पत्तिप्रदम् आततं प्रतिक्षणम् एव वक्तृभिर् विस्तृतम्, तद् उभयं तु न तथा । ये गृणन्ति कीर्तयन्ति त एव भूरि बहुतरं ददति तेभ्यः सर्वस्वं ददाना अपि तत् परिशोधयितुं न क्समन्त इत् भावः ।

यद् वा, तव गीस् तदैव मधुरा यदि त्वद्दर्शनसहिता स्यात्, अन्यथा तु महानर्थकरीत्य् आहुः । तव कथैव मृतं मरणकारणम् इत्य् अर्थः । कुतः ? तप्तं जीवनं यतः । तप्ततैलादौ जलम् इवेति श्लेषः ।

ननु तर्हि कथं पुराणादिषु श्लाघ्यते ? तत्राहुःकविभिर् व्यासादिभिर् ईडितं कवीनां वर्णनमात्रस्वभावेन तस्यापि वर्णनाद् इति भावः । कल्मषापहम् इति दुःखभोगेन प्राचीनं कल्मषं नश्यत्य् एवेति भावः । लोककर्तृकश्रवणेनैव मङ्गलं स्वस्यतयनविनाशो यस्य तत् । यदि जनाः सुधियस् तच्छ्रवणपरिणामं दुःखं विचार्य न तत् श्रोष्यन्ति तदा तद् अपि नङ्क्ष्यन्त्य् एवेति भावः । श्रीमदैर् धनमदान्धैर् जनैर् एव लोका म्रियन्ताम् इत्य् अभिलष्य धनव्ययेनाप्य् आततं देशे देशे ग्रामे ग्रामे पुराणवाचकान् संस्थाप्य विस्तारितम् अतएव भुवि ये गृणन्ति ते भूरिदाः भूरीन् श्रोतृलोकान् द्यन्ति खण्डयन्ति मारयन्ति । तस्मात् ते कथाजालं वितत्य सौम्या इवोपविष्टा मनुष्यमारकाद् व्याधाद् अप्य् अधिका दूरत एव सुधीभिर् उपेक्ष्या एवेति भावः । यद् वक्ष्यते यदनुचरितलीला [भा.पु. १०.४७.१८] इत्य् आदि । वस्तुतः कथायाः कथकस्य च सर्वोत्कर्षव्यٌजिकेयं व्याजस्तुतिः ॥९॥

 ओ)०(ओ

॥ १०.३१.१० ॥

प्रहसितं प्रिय प्रेमवीक्षणं
विहरणं च ते ध्यानमङ्गलम् ।
रहसि संविदो या हृदिस्पृशः
कुहक नो मनः क्षोभयन्ति हि ॥

श्रीधरः  ननु मत्कथाश्रवणेनैव निर्वृता भवत किं मद्दर्शनेन ? न, त्वद्विलासक्षुभितचित्ता वयं, तत्रापि शान्तिं न विन्दाम इत्य् आहुःप्रहसितम् इति । हे प्रिय, कुहक कपट, संविदः सङ्केतनर्माणि ॥१०॥

वंशीधरः

चैतन्यमٌजुषा  न केवलं कथैव तादृशी, अन्यच् चेत्य् अन्या आहुःप्रहसितम् इत्य् आदि । यत एतान्य् अपि क्षोभयन्त्य् एव । हिर् एवार्थः ॥१०॥

वैष्णवतोषणी  +++

बृहद्वैष्णवतोषणी  +++

क्रमसन्दर्भः  न व्याख्यातम् ।

बृहत्क्रमसन्दर्भः  न केवलं कथैव तादृशी, प्रहसितादिकं च तव यद् अन्यत् तद् अपि नो मनःक्षोभकम् इत्य् आहुःप्रहसितम् इत्य् आदि । हे प्रिय ! ते तव प्रहसितं प्रहासः, विहरणं विहारः, रहसि संविदः विजनसंवादा हि निश्चितं मनः क्षोभयन्ति । पूर्वं मनःसुखदत्वेन ज्ٌआतान्य् आसन्, सम्प्रति तद् अन्यथाभावान् मनःक्षोभकाण्य् एव सर्वाणि जातानीति वाक्यार्थः । त्रयाणां त्रीणि विशेषणानि । प्रहसितं कीदृशम् ? प्रेमयुक्तं वीक्षणं यत्र । विहरणं कीदृशम् ? ध्यानमङ्गलं ध्यानस्यैव मङ्गलं, न तु ध्यातुः, मनःक्षोभकत्वात् । संविदः कीदृश्यः ? हृदिस्पृशो मर्मस्पृशः । यतस् त्वं कुहकत्वेन कापट्यवत्त्वेन प्रसिद्धोऽसीति योग्यं सम्बोधनम् । हे कुहक ! कापट्यपटो ! अतो युक्तम् एवोक्तं तव कथामृतं तप्तजीवनम् इत्य् आदि ॥१०॥

रसिकाह्लादिनी

विश्वनाथः  अस्माकं तु त्वद्दर्शनं विना त्वत्सम्बन्ध्वस्तुमात्रम् अतिदुःखदम् इत्य् आहुः प्रहसितम् इति । विहरणं सम्प्रयोगः । याश् च संविदः संलापनर्माणि हृदिस्पृश इति दुःखदत्वाद् विस्मर्तुम् इष्टा अपि न विस्मर्तुं शक्यन्त इति भावः । ध्यानेनापि मङ्गलं परमसुखदम् इति चतुर्णाम् अपि विशेषणं मनः क्षोभयन्ति व्याकुलयन्ति । एतानि मनसि प्रविश्य सद्यः सुखं दत्त्वा तद्द्वितीयक्षण एव महादुःखं ददत्य् अत एव हे कुहक ! कुहकदत्तबटकान्य् अपि सद्यः रमस्वादून्यप्य् आयत्यां परमदाहकानि प्राणघातकानीत्य् अर्थः ॥१०॥

 ओ)०(ओ

॥ १०.३१.११ ॥

चलसि यद् व्रजाच् चारयन् पशून्
नलिनसुन्दरं नाथ ते पदम् ।
शिलतृणाङ्कुरैः सीदतीति नः
कलिलतां मनः कान्त गच्छति ॥

श्रीधरः  किं च त्वयि वयम् अतिप्रेमार्द्रचित्तास् त्वं पुनर् अस्मासु केन हेतुना कपटम् आचरसीत्य् आहुः श्लोकद्वयेनचलसीति । हे नाथ हे कान्त, यत् यदा व्रजाच् चलसि पशूंश् चारयंस् तदा तन् नलिनसुन्दरं कोमलं ते पदं शिलैः कणिशैस् तृणैर् अङ्कुरैश् च सीदति क्लिश्येद् इति नो मनः कलिलताम् अस्वास्थ्यं गच्छति प्राप्नोति । एवम्भूतास् त्वद्दुःखशङ्कितचित्ता वयम् ॥११ ॥

वंशीधरः

चैतन्यमٌजुषा  त्वम् एवास्मासु निर्दयः । कदाचिद् अस्माकं दोषम् अपि पश्यसि, अन्यथा कथम् अस्याक्षीः । वयं तु न तथा, त्वद्गतप्रेम्णैवाहर्निशं दुनुम इत्य् अपरा आहुःचलसीत्य् आदि । तस्मात् त्वं पशुप एव , यद् अस्माकं मनः कलिलतां नावगच्छसि । कथं नावगम्यते ? तत्राहनलिनसुन्दरं ते पदं शिलतृणाङ्कुरैः सीदतीत्य् अहो कष्टम् इति भावः ॥११॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  न केवलम् इदानीम् एव वने समानीय नः कदर्थयसि, तव विहारोऽस्माकं क्षोभक एवासीद् इत्याहुःचलसीत्य् आदि । हे नाथ ! यद् व्रजात् पशून् चारयन् चारयितुं चलसि, तत्र ते तव नलिनाद् अपि सुन्दरं पदं शिलतृणाङ्कुरैः सीदतीति कृत्वा नोऽस्माकं मनः कलिलतां दुःखगहनभावं हे कान्त गच्छति । अतः साधूक्तंविहरणं च ध्यानस्यैव मङ्गलं यस्य तत् तथा, न तु ध्यातुर् मङ्गलम् इति ॥११॥

रसिकाह्लादिनी

विश्वनाथः  किं च, त्वं केवलम् अधुनैव दुःखयस्य् अपि त्व् अन्यद्, अपि तु स्वम् अपि दुःखयित्वा अस्मभ्यं दुःखं दातुं यतसे इत्य् आहुः चलसीति । यत् यदा तदा नलिनाद् अपि सुन्दरं सुकुमारं शिलैः कणिशैः तृणैर् अङ्कुरैश् च सीदति क्लिश्येद् इति सम्भाव्य मनः कलिलताम् अस्वास्थ्यं प्राप्नोति ।

यद् वा, कलिं कलहं लाति गृह्णातीति कलिलं तद्भावः कलिलतां, ताम् अस्माभिर् एव सहास्मन्मनः कलहं करोतीत्य् अर्थः । स च कलिर् यथा, "अरे मनः ! स यदि वने भ्रमणात् खिद्यति, तदा व्रजान् निःसृत्य नित्यम् एव तत्रैव किं याति ? अतस् त्वं किम् इति वृथा खिद्यसि ?" "अयि निर्बुद्धयो गोपालिकाः ! तस्य चरणतलद्वयं स्थलकमलाद् अपि सुकुमारं भवति । एवं वने च शिलतृणाङ्कुरशर्कराः सन्त्य् एव । कथं पीडा न स्यात् ?" "अरे मुग्ध ! स सुकोमलबालुके पथि पथ्य् एव भ्रमति ।" "अयि निर्विवेकाः ! गावः किं पथि पथ्य् एव घासं चरन्ति ?" "अरे प्रेमान्ध! स चक्षुष्मान् शिलतृणाद्युपरि कथं पादाव् अर्पयेत् ?" "अयि प्रेमगन्धेनापि रहिताः ! यद्य् आवेगवशाद् भ्रमाद् वा तदुपरि पादः पतेत्, तदा किं स्यात् ?" "भो भ्रातश् चेतः ! सत्यं ब्रूषे । एतावद् दुःखम् अनुभवितुम् एव जीवन्त्यो विधात्रा वयं सृष्टाः ।" "भो दुःखिन्यः ! खलु जीवत यूयं, अहं तु युष्मत्प्राणैः सार्धं युष्मद्देहेभ्यो निःसृत्याधुनैव यामि" इति ॥११ ॥

 ओ)०(ओ

॥ १०.३१.१२ ॥

दिनपरिक्षये नीलकुन्तलैर्
वनरुहाननं बिभ्रद् आवृतम् ।
घनरजस्वलं दर्शयन् मुहुर्
मनसि नः स्मरं वीर यच्छसि ॥

श्रीधरः  त्वं तु दिनपरिक्षये सायं काले नीलकुन्तलैर् आवृतं घनरजस्वलं गोरजश्छुरितं वनरुहाननम् अलिमालाकुलपरागच्छुरितपद्मतुल्यम् आननं बिभ्रत् तच् च मुहुर् मुहुर् दर्शयन् नो मनसि केवलं स्मरं यच्छस्य् अर्पयसि । न तु सङ्गं ददासीति कपटस् त्वम् इति भावः ॥१२॥

वंशीधरः

चैतन्यमٌजुषा  एवं व्रजाद् वनगमनावधि सर्वम् एव दिनं दुनुमः, तत्र च यद् आराद् व्रजम् आयासि, तदा वा तं सन्तापं हरसि, नापि तथा प्रत्युत प्रकारान्तरेण सन्तपस्य् एव इत्य् अन्या आहुःदिनपरिक्षये इत्य् आदि । हे वीर ! सर्वसमर्थ ! दिनपरिक्षये व्रजागमनसमये नोऽस्माकं मनसि स्मरं यच्छसि । वस्तुतस् त्व् अस्माकं मनसि प्रेम विना स्मरो नास्ति । त्वम् एव तद्बलाद् आरोप्य विकलयसि, तत्रापि मुहुर् एव न सुकृत् । नीलकुन्तलैर् अतिश्यामचूर्णकुन्तलैर् अलकैर् आवृतम् एकदेशेनापि सञ्ज्ٌआ गम्यते, कुन्तलाश् चूर्णकुन्तलाः ॥१२॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  गमनसमये तावद् दुःखत्वम् उचितम् एव । आगमने वा सुखदोऽपि न च तथेत्य् आहुःदिनपरिक्षये इत्य् आदि । हे वीर ! दिनपरिक्षये सायं व्रजागमनसमये नीलकुन्तलैर् आवृतं वनरुहाननं दर्श्यन् नोऽस्माकं मनसि स्मरं बिभ्रद् यच्छसि । असन्तं अप्य् अस्माकं हृदये स्मरं धृत्वा अर्पयसि । सोऽपि नागच्छति, बलाद् एवाकृष्यार्पयसीति बिभ्रच्छब्दतात्पर्यम् । हे नीलश्याम ! यद् वा, नितराम् ईलयतीति नीलः, इलः प्रेरणे । कुन्तलैर् आवृतम् इति गोचारणश्रमव्यٌजकम् । चारु यथा स्यात् तथा दर्शयन्, कुन्तलावृतत्वे कुन्तलान् संवार्य दर्शयन्न् इति चारुशब्दार्थः । तत् साधूक्तङ्कुहक ! नो मनः क्षोभयन्तीति ॥१२॥

रसिकाह्लादिनी

विश्वनाथः  किं च, त्वं संयोगेऽपि नैव सुखं दित्ससीत्य् आहुःदिनपरिक्षये सायङ्काले । नीलकुन्तलैः कुटिलालकैर् मन्दमारुतलोलैर् आवृतम् । धनरजस्वलं धनं गोधनवित्तयोर् इति विश्वप्रकाशाद् गोरजश्छुरितम् । वनरुहाननं लोलानि मालाललितपरागभरच्छुरितसरसिजसदृशम् आननं बिभ्रत् तच् च मुहुर् दर्शयन् गोसम्भालनप्रियसखान्वेषणच्छलेनेतस् ततः परिवृत्यास्मन्नयनगोचरीभवन् स्वदर्शनस्य सर्वजनानन्दकं स्वभावं ज्ٌआत्वा एताः कष्टसिन्धाव् एव निमज्जयामीति विमृश्य नोऽस्मभ्यं स्मरं यच्छसि । य एव कुलधर्मपदवीं विषज्वालाम् इवानुभाव्यास्मान् उन्माद्य वनेष्व् आनीयैवं रोदयतीति भावः । हे वीर ! व्रजस्त्रीणां धर्मध्वंसनार्थम् एव प्रवर्तितस्मारशरप्रहार ॥१२॥

 ओ)०(ओ

॥ १०.३१.१३ ॥

प्रणतकामदं पद्मजार्चितं
धरणिमण्डनं ध्येयम् आपदि ।
चरणपङ्कजं शन्तमं च ते
रमण नः स्तनेष्व् अर्पयाधिहन् ॥

श्रीधरः  अतोऽधुना कपटं विहायैवं कुर्व् इति प्रार्थयन्ति श्लोकद्वयेनप्रणतकामदम् इति । हे अधिहन् हे रमण, पद्मजेन ब्रह्मणार्चितम् आपदि ध्येयं ध्यानमात्रेणापन्निवर्तकं शन्तमं च सेवासमयेऽपि सुखतमं ते चरणपङ्कजं कामतापशान्तये नः स्तनेष्व् अर्पयेति ॥१३॥

वंशीधरः

चैतन्यमٌजुषा  ननु भोः यद् गतं तद् गतम् एव । सम्प्रति किं कर्तव्यम् ? तद्वद् अत इत्य् आशङ्क्यान्या आहुःहे रमण ! चरणपङ्कजं नोऽस्माकं स्तनेष्व् अर्पय । आपदि विरहे ध्येयम् । प्रणतकामदं, वयं किम् अप्रणताः ? पद्मजार्चितम् अस्माभिः किं नार्च्यते ? धरणीमण्डनम् इति  धरण्याम् एव निरन्तरं भ्रमणीयम् । अस्माकम् अपि वक्षोमण्डनं भवत्व् इत्य् आक्षेपः ॥१३॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  अतो व्रजाद् गमनसमये पशुचारणजनितशिलतृणाङ्कुरलब्धावसादचरणस्मरणदुःखस्य शान्तिर् न, विन्यस्तस्तनाधिकरणकतदीयस्पर्शेन सम्भवतीति तथैव कर्तुम् उचितम् । एवम् आगमनसमयेऽपि वदनाम्बुजदर्शनकरणकमनोऽधिकरणकस्मरार्पणजनितदुःखं च न विनाधरामृतदानेनापसरतीति च तथैव कर्तुम् उचितम् इति च दुःखद्वयस्य निर्वापणार्थम् उपायद्वयं क्रमात् श्लोकद्वयेनाहुःप्रणतकामदम् इति द्वाभ्याम् । हे रमण ! हे आधिहन् ! चरणपङ्कजं स्तनेष्व् अर्पय । कीदृशम् ? शन्तमं कल्याणतमम् । शं शब्दोऽव्ययः । शंयुर् इत्य् आदिदृष्टेः । प्रणतानां कामदम् अभीष्टदम् इति इष्टम् । पद्मजेन ब्रह्मणार्चितम् इति दुर्लभम् । धरणीमण्डनम् इति करुणामकरन्दनिष्यन्दि । आपदि ध्येयम् इति सर्वापद्विनाशकम् ॥१३॥

रसिकाह्लादिनी

विश्वनाथः  ननु, यद्य् अहं सदा दुःखयाम्य् एवेति निश्चिनुध्वे, तर्ह्य् अलं मया युष्माकम् इति तत्कोपम् आशङ्क्य हन्त हन्त स्वकर्मफलदुःखान्धाभिस् त्वय्य् अपि दोष आरोपित इत्य् अनुतप्य तं प्रसादयितुं सर्वसुखदत्वेन स्तुवन्त्यस् त्वयैवास्माकं प्रयोजनम् इति द्योतयन्त्यः स्वदुःखोपशमनं प्रार्थयन्तेप्रणतेति द्वाभ्याम् । प्रणतानाम् अपराधीभूयापि नम्राणां कालियतत्पत्न्यादीनां कामदं पद्मजेन ब्रह्मणा स्वापराधोपशमनार्थम् अर्चितम् अतोऽस्माकम् अपराधः क्षम्यताम् इति भावः । धरमणिमण्डनम् इत्य् अस्मत्कुचान् अपि तेषु चरणार्पणेन मण्डयेति भावः । ध्येयम् अपदीति अनेन सर्वदुर्गाणि यूयम् अٌजस् तरिष्यथ इति गर्गोक्तेर् इति । आपदोऽस्मांस् त्रायस्वेति भावः । सर्वत्र हेतुःशन्तमं सर्वकल्याणरूपं सर्वसुखरूपं च । आधिहन्, आधिं हन्तुम् इत्य् अर्थः, न च स्तनेषु चरणार्पणे तव कोऽपि श्रमः । प्रत्युत सुखम् एवेत्य् आहुःहे रमण ! रिरंसोस् तव तेनैवाभीष्टसिद्धिर् भाविनीति भावः ॥१३॥

 ओ)०(ओ

॥ १०.३१.१४ ॥

सुरतवर्धनं शोकनाशनं
स्वरितवेणुना सुष्ठु चुम्बितम् ।
इतररागविस्मारणं नृणां
वितर वीर नस् तेऽधरामृतम् ॥

श्रीधरः  अपि च हे वीर, तेऽधरामृतं नो वितर देहि । स्वरितेन नादितेन वेणुना सुष्ठु चुम्बितम् इति नादामृतवासितम् इति भावः । इतररागविस्मारणं नृणाम् इतरेषु सार्वभौमादिसुखेषु रागम् इच्छां विस्मारयति विलापयतीति तथा तत् ॥१४॥

वंशीधरः

चैतन्यमٌजुषा  धरणीमण्डनत्वेन यदि चरणपङ्कजं स्तनेषु नार्पयसि, तदा तवाधरसुधया धरण्याः सम्बन्धो नास्ति, ताम् एवाधरसुधां नो वितरेत्य् अन्याः सोत्प्रासम् आहुःसुरतवर्धनम् इत्य् आदि । वीर ! विशेषेण ईरयसीति तथा । ते अधरामृतं वितर । तत् तु वेणुना पीतम् इति चेत्, सम्यक् तेन न पीतम् इत्य् आहुःस्वरितवेणुना सुष्ठु चुम्बितम्, न तु पीतम् । वेणूच्छिष्टं पातुम् इच्छत । अहो वो निर्लज्जता इत्य् आशङ्क्याहुःशोकनाशनं शोकनाशनत्वेन तथाभूतम् अपि पातुम् इष्यते, उपधा तथा विचारो न क्रियते, न केवलं शोकनाशनं सुरतं प्रेमानन्दस् तस्य वर्धनम् । रसायनं हि द्वेधा भवतिस्वस्थस्यौजस्करं किञ्चित् किञ्चिद् आर्तस्य रोगनुत् । इदं तूभयम् एव । अत इतररोगविस्मारणम् अन्यस्पृहानिरासकम् ॥१४॥

वैष्णवतोषणी

बृहद्वैष्णवतोषणी  

क्रमसन्दर्भः  अधर एवामृतम् । नृणाम् अपि ताम्बूलचर्वितादौ, किम् उत नारीणाम् । तत्राधरतदीयरसयोर् अभेदोपचारः ॥१४॥

बृहत्क्रमसन्दर्भः  दुःखान्तरनाशायोपायान्तरम् आहुःसुरतेत्य् आदि । हे वीर ! ते तवाधरामृतं वितर । कीदृशम् ? सुरतं प्रेम तद्वर्धनम्, यतः शोकनाशनम् । ननु तद् वेणुनैव पीतम् इति चेत्, न, तेन सुष्ठु चुम्बितम् एव, न तु सम्यक् पीतम् । ननूच्छिष्टं पातुं न युज्यत इति चेत् तत्राहुःइतररागविस्मारणं परमरसयनौषधम् । औषधे हि तथा विचारो न क्रियते, मध्वादिवद् इति । चलसि यद् व्रजात् [भा.पु. १०.३१.११], दिनपरिक्षये [भा.पु. १०.३१.१२] इत्य् आदि द्वाभ्यां श्लोकाभ्यां प्रतिपादितदुःखद्वयशान्त्युपायत्वेन कथितयोः स्तनादिकरणकचरणाधरामृतवितरणयोः, कृणु कुचेषु नः कृन्धि हृच्छयम् [भा.पु. १०.३१.७] इति, अधरसीधुनाप्यायस्व नः [भा.पु. १०.३१.८] इत्य् आभ्यां वा सह न पौनरुक्त्यम् ॥१४॥

रसिकाह्लादिनी

विश्वनाथः  किं च, भो धन्वन्तरिप्रतिम !  भिषक्शिरोमणे ! कामरोगमूर्च्छिताभ्योऽस्मभ्यं किम् अप्य् औषधं देहीत्य् आहुःसुरतवर्धनम् इति । पुष्टिकरत्वं शोकनाशनम् इति पीडाहरत्वं तस्योक्तम् । न च तद् अपि महार्घ्यं मूल्यं विनैव कथं देयम् इति वाच्यम् । दानवीरेण त्वया तदतिनिकृष्टाय निष्प्राणायापि सप्राणीकर्तुं विनैव मूल्यं दीयत एवेत्य् आहुःस्वरितेन नादितेन वेणुना कीचकेनापि सुष्ठु सम्यक्तया चुम्बितं स्वादितम् ।

ननु, धनजनकुटुम्बाद्यासक्तिर् एवात्र कुपथ्यम् । तद्वते जनायैतन् न दीयते तत्राहुःइतररागविस्मारणम् । इतरवस्तुष्व् एतद् एव रागम् आसक्तिं विस्मारयतीत्य् अद्भुतम् औषधम् इदं यत् कुपथान् निवर्तयतीत्य् अस्माभिर् अनुभूयैव दृष्टम् इति भावः । नृणां मनुष्यजातिस्त्रीणां वितर देहि हे वीर ! दानवीर दयावीरेति वा ॥१४॥

 ओ)०(ओ

॥ १०.३१.१५ ॥

अटति यद् भवान् अह्नि काननं
त्रुटिर् युगायते त्वाम् अपश्यताम् ।
कुटिलकुन्तलं श्रीमुखं च ते
जड उदीक्षितां पक्ष्मकृत् दृशाम् ॥

श्रीधरः  किं च क्षणम् अपि त्वददर्शने दुःखं दर्शने च सुखं दृष्ट्वा सर्वसङ्गपरित्यागेन यतय इव वयं त्रुटिः क्षणार्धम् अपि युगवद् भवति । एवम् अदर्शने दुःखम् उक्तम् । पुनश् च कथञ्चिद् दिनान्ते ते तव श्रीमन् मुखम् उदुच्चैर् ईक्षमानानां तेषां दृषां पक्ष्मकृद् ब्रह्मा जडो मन्द एव । निमेषमात्रम् अप्य् अन्तरम् असह्यम् इति दर्शने सुखम् उक्तम् ॥१५ ॥

वंशीधरः

चैतन्यमٌजुषा  एवं चेत् कियान् विलम्बः क्रियताम् ? तत्राहुःअटसीत्य् आदि । त्रुटि युगायते त्वाम् अपश्यताम् । अपश्यताम् इति सामान्यनिर्देशात् प्राणिमात्रस्यैव किं पुनस् त्वयानुरागिणीनाम् अस्माकम् इत्य् अर्थः ।  एवं कुटिलकुन्तलम् इत्य् आदौ ॥१५॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  प्रातर् व्रजतो गमनात् सायं व्रजागमने च प्रकारभेदेन दुःखभेदकारित्वम् । तदन्तरालकालेऽपि सुतरां दुःखद एव त्वम् इति निरूपयन्त्य आहुःअटसीत्य् आदि । हे रमणेति बोध्यम् । यद् यदा अह्नि दिने भवान् काननम् अटति, तदा त्वाम् अपश्यतां मद्विधानां त्रुटिः त्रुटिकालो युगम् इवाचरति, दुःखत्वात् । तदनन्तराम् वा समये कदाचिद् दर्शनं भवति, तत्रापि निमेषो युगायत इत्य् आशयेन विधिं प्रत्यसूययाहुःकुतिलेत्य् आदि । ते तव श्रीमुखम् उदीक्षताम् । उदीक्षमाणानां च दृशां पक्ष्मकृद् विधाता जड एव । तं प्रति किं ब्रूमः ? अतोऽस्माकं कस्याम् अपि दशायां न स्वास्थ्यम् इति भावः ॥१५॥

प्रीतिसन्दर्भः ९२  निमेषासहत्वं तासाम् एवकुटिल इति ॥१५॥ (३९२ अपि)

रसिकाह्लादिनी

विश्वनाथः  किं चास्माकं दुरदृष्टम् एव दुःखप्रदं तत्र त्वं किं कुर्या इत्य् आहुःअटतीति । यत् यदा भवान् काननं वृन्दावनम् अटति गच्छति, तदा त्वाम् अपश्यताम् अस्माकं गोपीजनानां त्रुटिः क्षणस्य सप्तविंशतिशततमो भागः सोऽपि युगतुल्यो भवति । क्लीबत्वम् आर्षम् । दिवसे त्रैमासिकम् एव त्वद्विरहदुःखं सर्वेषां व्रजजनानाम् अस्माकं तु तत एव त्रयो यामाः शतकोटियुगप्रमाणा यद् भवन्त्य् अत्र दुरदृष्टं विना किम् अन्यत् कारणं भवेद् इति भावः । पुनश् च कथञ्चिद् दिनान्ते श्रीमुखं तव उदीक्षिताम् उत्कण्ठया ईक्षमाणानां तेषाम् एव गोपीजनानां दृशां पक्ष्मकृत् पक्ष्मस्रष्टा विधाता जडो निर्विवेको दुःखं करोतीति शेषः । एवं च त्वददर्शने दुष्पार एव दुःखसिन्धुः, दर्शने तु पक्ष्मोद्भवो निमेष एव यो दर्शनविरोधी सोऽपि नवशतत्रुटिप्रमाणो भवन्नवशतयुगायते इत्य् उभयथापि दुःखं दुरदृष्टवशाद् एवेति भावः ।

त्रसरेणुत्रिकं भुङ्क्ते यः कालः स त्रुटिः स्मृतः ।
शतभागस् तु वेधः स्यात् तैस् त्रिभिस् तु लवः स्मृतः ।
निमेषस् त्रिलवो ज्ٌएय आम्नातस् ते त्रयः क्षणः ॥ [भा.पु. ३.११.६७] इति मैत्रेयः ।

यद् वा, कृती छेदने । दृशां स्वचक्षुषां पक्ष्मकृत् पक्ष्मच्छेत्ता अजडश् चतुरो जनस् ते श्रीमुखम् उदीक्षताम् उत्कर्षेण  पश्यतु, न तु वयम् अचतुरा इति भावः ॥१५ ॥

 ओ)०(ओ

॥ १०.३१.१६ ॥

पतिसुतान्वयभार्तृबान्धवान्
अतिविलङ्घ्य तेऽन्त्य् अच्युतागताः ।
गतिविदस् तवोद्गीतमोहिताः
कितव योषितः कस् त्यजेन् निशि ॥

श्रीधरः  तस्मात् हे अच्युत, पतीन् सुतान् अन्वयांस् तत्सम्बन्धिनो भ्रात्ṝन् बान्धवांश् चातिविलङ्घ्य तव समीपम् आगता वयम् । कथम्भूतस्य ? गतिविदोऽस्मदागमनं जानतः, गीतगतीर् वा जानतः, गतिविदो वयं वा । तवोद्गीतेनोच्चैर् गीतेन मोहिताः, हे कितव शठ ! एवम्भूता योषितो निशि स्वयम् आगतास् त्वाम् ऋते कस् त्यजेत् ? न कोऽपीत्य् अर्थः ॥१६॥

वंशीधरः  यतस् तव वियोगोऽस्माकम् असह्यस् तस्माद् धेतोः । अच्युतेतित्वं वीर्यच्युतिरहितत्वेन क्लीबोऽसि किम् इति सम्बुद्ध्याशयअः । अस्मदागमनं सुरतार्थम् एवेति जानतो विज्ٌअस्य । गीतगतीः आकर्षणसम्मोहनादिरूपाः । अस्मदागमनं यदि दर्शनार्थं तदापि तव गानं तून्मादकरम् एवातो न वयं त्याज्याः । वयम् अपि गतिविदो गतान् अस्मान् न त्यक्ष्यतीति जानन्त्य एवागताः । हे कितवेति निजस्वभावान्यथाकरणात् तव धूर्तत्व्ं वयं विद्मः । तेनालम् अस्मासु धूर्ततयेति भावः । निशीत्य् उक्ते रात्रौ भीरूणां स्त्रीणां त्यागोऽनुचित इति । इत्यर्थ इति स्वतः प्राप्तवस्तुनस् त्यागो मुक्तसङ्गस्याप्य् अन्याय्य एव,

उद्यतस्य हि कामस्य प्रतिवादो न शस्यते ।
अपि निर्मुक्तसङ्गस्य कामरक्तस्य किं पुनः ॥ इत्य् उक्तेः ॥१६॥

चैतन्यमٌजुषा  एवं चेत् विलम्बो न सोढव्यस् तदा गृहम् एव गच्छत इत्य् आशङ्क्य त्यक्तगुणमयदेहा अप्राकृतदेहाः काश्चिद् आहुःपतिसुतेत्य् आदि । हे कितव धूर्त ! पत्यादीन् अतिविलङ्घ्य प्रतिशयेन विशेषतो लङ्घित्वा च तद्देहत्यागेन तत्तत्सम्बन्धमात्रम् अपि त्यक्त्वा तवास्ति तव निकटे आगता आयाता गता इति वा । अच्युतेति अप्राकृतेन देहेन पुनर् इत च्युतो न भविष्याम इति कृत्वा तवास्ति गताः प्राप्ताः । गतिविदो तवानेन गतिर् इति विदः, तव तत्त्वज्ٌआ इत्य् अर्थः ।  तवोद्गीतमोहिताः ॥१६॥

वैष्णवतोषणी  एवं च सति तद् एतद् अद्य कृतम् अत्यन्तम् अयुक्तम् इत्य् आहुःपतीति । बान्धवा मातापित्रादयः । अति तेषां वाक्यातिक्रमात् स्नेहादिपरित्यागाच् चातिशयेन विशेषेण च धर्माद्यनपेक्षया समूलत्वेन लङ्घयित्वातिक्रम्य आगमने हेतुस् तवोद्गीतमोहिता इति हरिण्य इवेति भावः । न च यादृच्छिकम् उद्गीतम् अपि तु ज्ٌआनपूर्वकम् एवेत्य् आहुर् गतिविद इति । अस्मदागमनं जानत इति भावः ।

यद् वा, ननु भवत्यः परमधीराः गीतमात्रेण कथं मोहिताः ? तत्राहुःगीतगतिविशेषान् जानन्त्य इति । यैः शक्रशर्वरपरमेष्ठिपुरोगा [भा.पु. १०.३५.१५] इति भावः । यद् वा, भवत्यो विदग्धा ममैतादृशं स्वभावम् अपि जानन्तीति कथ्ं न सावधाना जातास् तत्राहुस् त्वत्स्वभावविदोऽपि वयम् इति । मोहनमन्त्रप्रायत्वात् त्वद्वानस्येति (?) भावः । अहो तद् अप्य् आस्तां स्वयम् एव तथानीता योषितः पुनर् निशि कस् त्यजेत् सम्भावनायां लिङ् न कोऽपीत्य् अर्थः । अत एव हे कितव ! वञ्चनशील ! अनेनान्योऽपि कितवः कस् त्यजेत् सर्वस्यापि तस्य कैतवे लब्धेनैवार्थेन स्वव्यवहारसाधकत्वं भवतु तस्यापि तिरस्कारित्वम् इति तत्रापि विशेषः । अत एव हे अच्युत ! स्वगुणाद् अव्यभिचारिन्न् इति सान्वयैव तवैषा सञ्ज्ٌएति भावः ॥१६॥

बृहद्वैष्णवतोषणी  बान्धवा पितृमात्रादयः । एषां पूर्वोक्तन्यायेन पूर्वपूर्वपरित्यागे परपरापेक्षया यथोत्तरं श्रेष्ठ्यम् ऊह्यम् । अति तेषां वाक्यातिक्रमात् स्नेहादिपरित्यागाच् चातिशयेन विशेषेण च धर्माद्यनपेक्षया समूलत्वेन लङ्घयित्वा अतिक्रम्य, आगमने हेतुःहे अच्युत ! इति । प्रपन्नजनरٌजनादिमाहात्म्यतः कदाचिद् अपि विच्युतेर् असम्भवाद् इत्य् अर्थः ।  किं च, गतिं स्वभावम् आत्मनोऽस्माकं च वेत्सीति गतिविदः । यद् वा, तव ज्ٌआनम् अभिज्ٌअत्वं विदन्तीति विदः सुव्रतत्वादिस्वमाहात्म्यम् अस्माकं च त्वदेकगतित्वं जानासीति विदत्यः । किं वा, कारुण्यादिमयं त्वत्स्वरूपं जानत्य इत्य् अर्थः ।  किं च, उद्गीतमोहिताः, कितव ! हे कपटिन् ! निजस्वभावान्यथाकरणात् । निशीति रात्रौ भीरूणां स्त्रीणां त्यागोऽनुचित एवेति भावः । त्यजेद् इति सम्भावनायां सप्तमी कितवेति सम्बोधनेन, कः कितवोऽपि त्यजेत्, अपि तु कितवेनापि निशि योषितां त्यागो नैव सम्भवेद् इत्य् अर्थः ।  अतस् त्वयि न केवलं धूर्तत्वं परमाकृतज्ٌअत्वम् अपि पर्यवस्येद् इति भावः । अथवा, रात्रौ निर्जने निजान्तिके उद्गीतेन रिरंसया प्राग् आकृष्यानीतानां गोपसुन्दरीणां पश्चात् त्यागाद् धूर्त एवासीत्य् अर्थः । अतो व्यक्तीभूतं धूर्तत्वम् अधुना दर्शनं देहीति भावः । अन्यत् तैर् व्याख्यातम् । यद् वा, कितवा धूर्ताः ! किं वा, धूर्तस्य तव योषितः, त्वद्वद् वयम् अपि धूर्तास् तव धूर्तत्वं सर्वं विद्म एवेत्य् अलम् अस्मासु धूर्तत्वेनेति । एतच् च दर्शनप्रार्थनचातुर्यं ज्ٌएयम् ॥१६॥

क्रमसन्दर्भः  न व्याख्यातम् ।

बृहत्क्रमसन्दर्भः  दिवसविहारस् त्व् एवम् एव । रजनीविहारो वा निराविलो भवितुं, न च तथा । यतो वेणुनादेन वनम् आनीय त्यक्त्वान्तर्धत्से इति तत्कालत्यक्तदेहाः सत्यो याः सद्यः सङ्गतास् ता एवोचुःपतिसुतेत्य् आदि । हे कितव ! तवास्ति सर्वे एवानय इति परसर्वस्वापहारी कितवः, तस्य सम्बोधने । तथा पत्यादीन् अतिशयेन विशेषेण लङ्घयित्वा तत्तत्सम्बन्धिनो देहान् विहायेत्य् अर्थः । अतिविशदाम्याससमर्थास् ते तवान्ति अन्तिकम् आगताः । हे अच्युत ! इति सम्बोधनेनाच्युतसमीपागमने अच्युतत्वम् एव भवितुम् उचितम् । तत्र कस् त्वदन्यो निशि योषितस् त्यजेत् ? कीदृशीः ? तव गतिविदस् तवोद्गीतमोहिताः । यद् वा, तव कीदृशस्य ? गतिविदः शरण्यस्य ॥१६॥

रसिकाह्लादिनी  पतिसुतेति । पत्यादीन् अतिशयेन विलङ्घ्य अतिशयोऽत्र तेषां वाच्यान् आकलनात् अवगणय्य । प्रत्यपत्तितयान्ते तवान्तिके समीपे आगताः गतिविदः गतिमन्मत्त्वभावरमणात्मकं जानतस् तव । यद् वा, अस्मदागमनं जानतः । यद् वा, गतिविदो वयं तव रमणात्मकगतिं स्वभावं जानन्त्यः । यद् वा, गतिं गमनम् अस्थितिं जानन्त्यः, तद् उक्तम् अत्रैव । धन्याः स्म मूढगतयोऽपि हरिण्य एताः [भा.पु. १०.२१.११] इत्य् अनेनोक्ता । गतिं जानन्त्य् एव । यद् वा, गतिं बहिर् ब्रह्मचर्यम्, अन्तस् तु विलासस्वभावं जानन्त्यः । यद् वा, तव गतिं धूर्तत्वं जानन्त्यस् तव समीपे आगताः ।

ननु, मत्स्वभावं जानीथ चेत्, तर्हि किम् आगताः ? तत्राहुःतवोद्गीतमोहिताः । तद् उक्तन्देव्यो विमानगतयः स्मरनुन्नसारा भ्रश्यन् प्रसूनकवरा मुहुर् मुहुर् विनीव्यः [भा.पु. १०.२१.१२] इत्य् अनेनोक्तो देवीनां मोहो मादृशीनाम् अविदग्धानां का कथेति । अहो माहात्म्यं मोहनमन्त्रात्मकस्य तव गीतस्येति भावः । अयम् अभिप्रायःस्वयम् आगताश् चेत् तदा त्याग उचितो भवेत्, तदुद्गीतेन तत्तन्नाम्नानीतानां अस्माकम् इदानीं त्यागेन विडम्बनं कुर्वन् धूर्तत्वं प्रकटयतीइत् न्यायम् आहुःहे कितव ! धूर्त ! अन्योऽपि कितवः नायिकादर्शनात् प्राग् एव वञ्चनां करोति दृष्टायां रमणम् एव प्रकाशयति तद् एवाहुःस्वयम् एवागता योषितः रात्राव् अपि निशि, रात्रौ त्वदन्यः कस् त्यजेत् सम्भावनायां न कोऽपीत्य् अर्थः । अन्यस्यापि कितवस्य व्यवहारसिद्ध्यर्थम् एव कैतवं, स एव स्वार्थं तस्येति । तव कैतवस्य स्वार्थपर्यवसायित्वाभावं व्यर्थम् एव कैतवम् इति । अतः पत्यादीन् विहायागता अस्मान् परित्यज्य, कथं न लज्जसे ? अतो धूर्तत्वं विहाय दर्शनं देहीति प्रार्थयामहे ॥१६॥

विश्वनाथः  याश् च वेणुवादनसमये पतिभिर् अन्तर्गृहनिरुद्धा आसन् ताः सेर्ष्यम् आहुःपतीति । गतिम् अन्तिमां स्वासां दशमीं दशां विदन्तीति ता वयम् अन्ति त्वदन्तिकम् आयाताः । हे अच्युत ! अत्रापि च्युतोऽभूस् तं किं विपरीतलक्षणयैव त्वम् अच्युतनामेति भावः । तर्हि किम् आगता ? इति चेद् उद्गीतेन मोहिता हतविवेकीकृताः । एवं चेत् तर्हिरे मूढाः ! सहध्वं वेदनाम् इति ? तत्राहुःहे कितव ! शठ ! एवम्भूता योषितो निशि स्वयम् आगता भीरूस् त्वां निर्दयम् ऋते कस् त्यजेत् ? न कोऽपीत्य् अर्थः । यद् वा, हे कितव ! हे मत्त ! निशि आयाता युवतीः कः खलु युवा त्यजेत्, अतस् त्वं वञ्चकोऽपि वञ्चित एवाभूर् इति भावः । कितवस् तु पुमान् मत्ते वञ्चके कनकाह्वये इति मेदिनी ॥१६॥

 ओ)०(ओ

॥ १०.३१.१७ ॥

रहसि संविदं हृच्छयोदयं
प्रहसिताननं प्रेमवीक्षणम् ।
बृहदुरः श्रियो वीक्ष्य धाम ते
मुहुर् अतिस्पृहा मुह्यते मनः ॥

श्रीधरः  अतस् त्वया त्यक्तानाम् अस्माकं प्राक्तनत्वद्दर्शननिदानहृद्रोगस्य त्वत्सङ्गत्यैव चिकित्सां कुर्वित्य् आशयेनाहुर् द्वयेनरहसीति । श्रियो धाम ते बृहद् विशालम् उरश् च वीक्ष्यातिस्पृहा भवति । तथा च मुहुर् मुहुर् मनो मुह्यति ॥१७॥

वंशीधरः

चैतन्यमٌजुषा  अतस् तदालोकेऽपि स्पृहाभाजां दुःखम् एव फलम् इत्य् आहुःरस्हसीत्य् आदि । ते तव धाम वीक्ष्य मुहुर् अतिस्पृहा जनेन अमनः मनः शून्यं यथा स्यात् तथा मुह्यते । अतिस्पृहयतीति अतिस्पृष्ट तेन तथा । तव कीदृश्ये ? बृहदुरःश्रियः, तत्रापि रहसि वीक्ष्येत्य् अर्थः । बृहदुरो वीक्ष्येति वा । कीदृशम् ? श्रियो धाम । उभयम् एव कीदृशम् ? संविदं सम्यग् विशिष्टा दा शुद्धिर् यस्य । दैप् शोधने इति क्विपि सिद्धम् ॥१७॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः  अथ कुमारिका ऊचुःरहसीत्य् आदि । रहसि निज्रने या संवित् संवेदनम्मयेमा रंस्यथ क्षपाः [भा.पु. १०.२२.२७] इति यद् आदिष्टं, तद् वीक्ष्य ज्ٌआत्वा, प्रेमवीक्षणं च वीक्ष्य दृष्ट्वा, बृहदुरश् च वीक्ष्य, मुहुर् वारं वारम् अतिस्पृहा जातेत्य् अर्थः । अतो मनश् च मुह्यते मुह्यति । तत् कथम् एवं करोषीति भावः । प्रेमवीक्षणं कीदृशम् ? हृच्छयस्य मनोरथस्योदयो यस्मात् । प्रहसितं प्रहास एवाननं प्रीणनं यस्य । अथवा, प्रहसिताननं वीक्ष्य । कीदृशम् ? प्रेमवीक्षणं यस्य । बृहदुरः किम्भूतम् ? श्रियो धाम ॥१७॥

रसिकाह्लादिनी

विश्वनाथः

 ओ)०(ओ

॥ १०.३१.१८ ॥

व्रजवनौकसां व्यक्तिर् अङ्ग ते
वृजिनहन्त्र्य् अलं विश्वमङ्गलम् ।
त्यज मनाक् च नस् त्वत्स्पृहात्मनां
स्वजनहृद्रुजां यन् निषूदनम् ॥

श्रीधरः   तव च व्यक्तिर् अभिव्यक्तिर् व्रजवनौकसां सर्वेषाम् अविशेषेण वृजिनहन्त्री दुःखनिरसनीति विश्वमङ्गलं सर्वमङ्गलरूपा च । अतस् त्वत्स्पृहात्मनां त्वत्स्पृहारूढमनसां नो मनाग् ईषत् किम् अपि त्यज मुञ्च । कार्पण्यम् अकुर्वन् देहीत्य् अर्थाः । किं तत् ? स्वजनहृद्रोगाणां यद् अतिगोप्यं निषूदनं निवर्तकम् औषधं तत् त्वम् एव वेतसीति गूढाभिप्रायम् ॥१८॥

वंशीधरः

चैतन्यमٌजुषा  अस्मासु निरपेक्षता ते मोचिता इत्य् अन्या आहुःव्रजवनौकसाम् इति । इदानीम् अस्माकं व्रजौकस्त्वं वनौकस्त्वं च । अतोऽस्माकं वृजिनहन्तृता समुचितैव ते, अतः स्वजन हृद्रुजां यत् तत् त्यजेत्य् अन्वयः । त्वत्स्पृहात्मनां नो यन् निसूदनं हिंसकं मनाग् अपि त्यजेत्य् अर्थः ॥१८॥

वैष्णवतोषणी

बृहद्वैष्णवतोषणी  

क्रमसन्दर्भः  ननु कास् ता हृद्रुजः ? किं वा, तन्निषूदनम् इत्य् अपेक्षायाम् आहुःव्रजेत्य् आदि । यत् त इत्य् आदि च । विभ्रमा एव रुजः, तच् च स्तनेषु शनैस् तन्निधानम् एव तन्निसूदनम् । अत एवैतद् एव मुहुः प्रार्थितम् इति भावः ॥१८॥

बृहत्क्रमसन्दर्भः  तस्माद् इदं ते नोचितम् इत्य् आहुःव्रजवनौकसाम् इत्य् आदि । हे अङ्ग ! ते तव व्यक्तिः प्रकाशो व्रजवनौकसां वृजिनहन्त्री दुःखनाशिका । अलम् अत्यर्थं विश्वमङ्गलम् । अतो व्रजऔकस्त्वेन विश्वान्तर्गतत्वेन चास्माकं तव प्रकाशो वृजिनहन्तैव । तस्मात् त्वत्स्पृहात्मनां यन् निसूदनं मारकम् अदर्शनं, तत् मनाक् च त्यज मुञ्च । तन् न कुर्व् इत्य् अर्थः ।  हे स्वजनबन्धो ! नोऽस्माकं कीदृशीनाम् ? हृद्रुजां हृदि रुक् यासाम् । यद् वा, नोऽस्माकं हृद्रुजां यन्निसूदनं नाशकं दर्शनम्, तत् मनाक्	 च त्यज वितर देहीति यावत् । त्यजिर् अत्र दानार्थः । स्वजनानां हृद्रुजाम् इति समासे एकं वा पदम् ॥१८॥

रसिकाह्लादिनी

विश्वनाथः

 ओ)०(ओ

॥ १०.३१.१९ ॥

यत् ते सुजातचरणाम्बुरुहं स्तनेषु
भीताः शनैः प्रिय दधीमहि कर्कशेषु ।
तेनाटवीम् अटसि तद् व्यथते न किं स्वित्
कूर्पादिभिर् भ्रमति धीर् भवदायुषां नः ॥

श्रीधरः  अतिप्रेमधर्षिता रुदत्य आहुःयद् इति । हे प्रिय ! यत् ते तव सुकुमारं पदाब्जं कठिनेषु कुचेषु सम्मर्दनशङ्किताः शनैर् दधीमहि धारयेम वयम् । त्वं तु तेनाटवीम् अटसि । "नयसि" इति पाठे पशून् वा काञ्चिद् अन्यां वा आत्मानम् एव वा नयसि प्रापयसि । तत् ततः तत् पदाम्बुजं वा कूर्पादिभिः सूक्ष्मपाषाणादिभिः किं स्विन् न व्यथते कथं नु नाम न व्यथेतेति भवान् एवायुर् जीवनं यासां तासां नो धीर् भ्रमति मुह्यतीति ॥१९॥

वंशीधरः

चैतन्यमٌजुषा  अस्त्व् अस्माकं दुःखकथा । तया एव प्रयोजनं नास्ति । किम् अरण्यरुदितैः ? न, किन्तु भवद्दुःखम् अनुस्मृत्य यन् मुह्यामस् तद् एव खण्डयेत्य् उपसंहरन्त्य एवाहुःयत् ते इत्य् आदि । तव हृदयम् एव कठिनम्, न तु श्रीरचनादिकम् अङ्गम् । अतस् तेन सुकोमलेन चरणेनाटवीम् अटसि, तत् किं न व्यथते ? एवेति नोऽस्माकं धीर् भ्रमति । भवान् आयुर् यासां नित्यायुषाम् अतस् तावतापि दुःखेनापि देहो न पततीति भावः ॥१९॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

प्रीतिसन्दर्भः (३९२)  तत्र विषजलाप्ययाद् [भा.पु. १०.३१.३] इत्य् आदिकं सर्वस्यैव गोकुलस्य स्वरक्षणीयतादृष्ट्याप्य् अस्मान् अधुना रक्षेत्य् अभिप्रायम् । वृषात्मजाद् वत्सात् मयात्मजात् व्योमासुराद् इत्य् अर्थः । पुनश् च तत्तदलौकिककर्म लक्ष्यीकृत्य न खलु गोपिकानन्दनो भवान् [भा.पु. १०.३१.४] इत्य् आदिद्वये याचकरीत्या दैन्येन तत्र परमेश्वरत्त्वारोप इयं स्तुतिः । ततो विश्वस्यापि स्वरक्षणीयतादृष्ट्याप्य् अस्मान् अधुना रक्षेति पूर्ववत् । तत्रापि सात्वतानां वैष्णवानां श्रीमन्नन्दादीनां कुलेऽवतीर्णत्वात् । तत्रापि बाल्येऽस्मत्सखित्वाप्तेर् वैशिष्ट्यम् एव युज्यते इत्य् अर्थः । वृष्णिधुर्य [भा.पु. १०.३१.५] इति तेषाम् अपि यदुवंशोत्पन्नत्वात् । तथा च स्कान्दे मथुरामाहात्म्ये

गोवर्धनश् च भगवान् यत्र गोवर्धनो धृतः ।
रक्षिता यादवाः सर्वे इन्द्रवृष्टिनिवारणात् ॥ इति ।

तत्रैवान्यत्र अपि श्रीगोविन्दकुण्डप्रस्तावेयत्राभिषिक्तो भगवान् मघोना यदुवैरिणा इति ।

अथवा विषजलाप्ययाद् [भा.पु. १०.३१.३] इत्य् आदिना स्तुत्वा पुनः सप्रणयेर्ष्यम् आहुः, न खल्व् [भा.पु. १०.३१.४] इत्य् अर्धेन । एवं दुरवस्थापन्नानाम् अस्माकम् उपेक्षया भवान् खलु निश्चयेन गोपिकायाः सर्वेषां व्रजवासिनाम् अस्माकं रक्षाकारिण्याः श्रीव्रजेश्वर्या नन्दनो नास्ति, किन्तु कस्यापि सुखेन दुःखेन चास्पृष्टत्वाद् अखिलदेहिनाम् अन्तरात्मदृक् शुद्धजीवद्रष्टा परमात्मास्ति । एवम् अपि नूनं ब्राह्मणार्थितत्त्वेनानासक्ततयैव सर्वरक्षावतीर्णत्वान् नास्मान् उपेक्षितुम् अर्हति इति पुनः सदैन्यम् आहुःविखनसा [भा.पु. १०.३१.४] इत्य् अर्धेन । पूर्ववत् तदभिप्रायेणैव विरचिताभयम् [भा.पु. १०.३१.५] इत्य् आदिकम् अप्य् उक्तम् । प्रणतदेहिनाम् [भा.पु. १०.३१.७] इति । श्रीनिकेतनम् अपि प्रणतदेहिप्रभृतीनां पापकर्षणादिरूपं । तत एव परमकरुणामयत्वेनावगतम् अस्माकं कुचेष्व् अपि हृच्छयकर्तनाय कर्तुम् उचितम् इत्य् अर्थः । हृच्छयनिदानं तदनुरूपं प्रतीकारान्तरं चाहुःमधुरया [भा.पु. १०.३१.८] इति ।  नूनं यत् सौरभ्यदिग्धतयैव तव गीर् मधुरा मनो मोहयति तद् एवाधरसीधु भवेद् अत्रौषधम् इत्य् अर्थः । अहो तवाधरसीधु तादृशपुण्यहीनाभिः कथं सुलभं स्यात् । यतः सा मधुरा गीर् अप्य् अस्तु दूरे । गुरुगोष्ठीनियमबन्दनकत्वम् आपन्नाभिर् अस्माभिः प्रसङ्गान्तरेणापि जनपरम्पराप्रख्यायमानम् अपि तव चरितामृतम् अपि दुर्लभम् इत्य् आहतव कथामृतम् [भा.पु. १०.३१.९] इति । तद् ये गृणन्ति तेऽपि अस्मभ्यं भूरिदा जाताः । कुतः पुनर् युष्माकं मय्य् एतावान् अनुरागः ? तत्राहुःप्रहसितम् [भा.पु. १०.३१.१०] इत्य् आदि । कथं मम प्रहसितादीनाम् एतादृशत्वम् ? तत्राहुःहे कुहक [भा.पु. १०.३१.१०] इति । तादृशी कापि कुहना या त्वयि विद्यते तां त्वम् एव वेत्सीत्य् अर्थः । एवम् अन्यान्य् अपि योजनीयानि । परमप्रकर्षेणाहुःयत् ते सुजात इति ॥१९॥

बृहत्क्रमसन्दर्भः  अथ प्रथमवक्त्र्य एवोपसंहरन्तियत् त इत्य् आदि । हे प्रिय ! ते तव यत् सुजातचरणाम्बुरुहं कर्कशेषु कठिनेषु स्तनेषु नीताः सत्यः शनैर् दधीमहि विभृमः । तेन चरणाम्बुरुहेणाटवीम् अटसि, तत् किं न व्यथते ? अपि तु व्यथते । कैः ? कूर्पादिभिः । अतो भवान् एवायुर् यासां, तासं नो धीश् चित्तं भ्रमति, अनवस्थितो भवति । अतः परम् अटव्यटणाद्  विरम, प्रादुर्भूयताम् इति वाक्यार्थेनोपसंहारः ।

समवेता जगुः कृष्णम् [भा.पु. १०.३०.४५] इति पूर्वाध्यायान्ते जगुर् इति क्रियया जयतीति पद्यैर् गानम् एव तासां, न तु तत्तदुदितं कविना पद्यैर् निबद्धम् । तेन रागतालस्वरसहितम् एव गानम् इदम् । तत्र च कौशलम् अवान्तरं बोद्धव्यम् । प्रतिपद्यं प्रथमपादस्य द्वितीयो वर्णः, स एव पादान्तरस्य च द्वितीयः । जलरुहाननं चारु दर्शय [भा.पु. १०.३१.६] इत्य् अत्र द्वितीय एव भवितुम् अर्हति जकारः । स प्रथमोऽभूत्, जड उदीक्षितम् [भा.पु. १०.३१.१५] इत्य् अत्र टकारस्थाने डकारस् तद्वर्ग्यत्वाद् इति स्खलितदोषो नाङ्गीकार्यः । इदं तु वैचित्र्यं गानस्य ॥१९॥

रसिकाह्लादिनी

विश्वनाथः  ननु, भो रसिका ! यत् प्रार्थयध्वे तन् मे चरणकमलं सम्प्रति वनभ्रमणसुखे निमज्जत्य् अतो युष्मत्कुचेषु स्थातुं नावकाशं लभते । तत्र सरोदनम् आहुःयत् ते इति । तव सुजातम् अतिसुकुमारं यच् चरणाम्बुरुहं स्तनेषु दधीमहि, तेनापि भीता एव वयं, तेन चरणाम्बुरुहेण अटवीम् अटसीति काकूक्त्या । हन्त हन्त कीदृशम् अनर्थम् असमसाहसं करोषीति भावः ।

ननु, कथं भीताः स्थ ? तत्र विशिंषन्ति कर्कशेष्व् इति । स्तनानां कठोरत्वम् एव भयहेतुर् इत्य् अर्थः । किम् इति तर्हि धन्धे ? तत्राहुः हे प्रियेति । त्वं तेष्व् एव चरणार्पणे प्रीणासीति त्वत्सुखम् आलक्ष्यैवेति भावः । किं च, तदानीं चरणेन स्तनपीडने त्वत्सुखे साक्षाद्दृष्टेऽपि चरणसौकुमार्यदृष्ट्यैव व्यथावश्यं सम्भवेद् एवेति शङ्कयास्माकं खेदो जायते एवेत्य् अत आहुः शनैर् दधीमहीति । तत्सौख्येऽप्य् आर्तिशङ्कया खिन्नत्वम् [उन् १४.१६१] इति महाभावलक्षणम् इदं तेन त्वत्संयोगेऽप्य् अस्माकं दुःखं विधात्रा ललाटे लिखितम् एवेति ध्वनिः । किं कर्तव्यं तपोऽस्माभिर् विधिं प्रति स्तनानां कोमलत्वे प्रार्थ्यमाने तव सुखं न स्यात्, कर्कशत्वे च त्वच्चरणानां व्यथेत्य् उभयथैव सङ्कटम् अस्माकम् इत्य् अनुध्वनिः । भवत्व् अस्माकम् एवं संयोगवियोगयोः कष्टम् । त्वं तु स्वैरित्वेऽपि किं कष्टं सहसे । यत् तेनाटवीम् अटसि किं चरणाम्बुरुहम् एतद् अटव्यटनयोग्यम् इत्य् उपालम्भो व्यٌजितः ।

ननु, यदा यन् मे मनस्य् आयाति, तदा तद् अहं करोम्य् अत्र भवतीनां किम् इत्य् अत आहुःतच्चर्णं न व्यथते किं स्विद् अपि तु व्यथतैव । किन्तु त्वम् एवास्मास्व् इव स्वाङ्गेष्व् अपि निर्दय एव । किं वा, एता मद्दुःखेनापि दुःखिन्यो भवन्ति । तस्माद् एता दुःखयितुं प्रवृत्तेन मया स्वदुःखम् अपि कर्तव्यं सोढव्यं चेत्य् आशयेन तां व्यथाम् अपि सहसे । किं वा, अस्मद्दुःखदर्शन एव तव महासुखम् अतस् तां व्यथाम् अपि त्वं सुखम् एव मन्यसे ? किं वा, संसर्गजा दोषगुणा भवन्ति इति न्यायेन यत् पूर्वं ते हृदयं कुसुमसुकुमारम् आसीत् तद् एवास्मत्कठोरस्तनसङ्गेन सम्प्रति कठोरम् अभूत् यथा तथैव त्वच्चरणम् अपि स्तनसङ्गेनैव कठोरम् अभूद् अतः कूर्पादिभिर् अपि न व्यथते । किं वा, त्वच्चरणस्पर्शमाहात्म्यात् कूर्पादयोऽपि कोमला एव भवन्ति । किं वा, धरण्यैवातिकारुण्यात् त्वन्माधुर्यास्वादलोभाद् वा त्वच्चरणविन्यासस्थले स्वजिह्वा उत्थाप्यते । किं वा, त्वम् अस्मत्तोऽपि प्रेमसिन्धुर् दैववशाद् अस्मद्विरहसन्तप्तो भ्रमन्न् उन्माददशां प्राप्तः स्वचरणव्यथाम् अपि नानुसन्धत्से, इत्य् एवं नाना कारणानि परामृशन्तीनाम् अस्माकं धीर् भ्रमति । न तु क्वापि निश्चयं लभते इति भावः ।

नन्व् एतत् कियत् स्वदुःखं व्यٌजयथ । अहं तु तद्दुःखं दुःखं न मन्ये, येन प्राणास् तिष्ठन्तीति चेद्, अत आहुर्भवदायुषाम् इति, भवति त्वय्य् एवायूंषि यासां तासाम् । कल्याणवति त्वयि स्थिते त्व् एतावद्भिर् अपि कष्टैर् अस्मदायुषां न नाश इत्य् अर्थः । अयं भावःभवान् इवास्मान् दुःखयितुं प्रवृत्तो विधिर् एतद् विचारयति स्म यद् आसाम् आयूंषि सम्प्रत्य् आस्व् एव स्थापयिष्यामि तदा मद्दत्तैर् अतिसन्तापैर् दग्धायुष इमाः सद्यो मरिष्यन्ति । ततोऽहं पुनः काभ्यो दुःखं दास्यामि तस्माद् आसाम् आयूंषि मत्सधर्मणि मद्बन्धौ कृष्णे निधाय यथेष्टम् इमा अम्रियमाणा अपारम् एव दुःखं भोजयामीति, अतएव वयं न म्रियामहे । यद् वा, एवं धीर् एव तदनिश्चयाद् भ्रमति । प्राणास् त्व् अस्माकं निश्चयेन देहान् निर्गच्छन्त्य् एवेति त्वं सम्प्रति पश्येति भावः । नन्व् आयुषि स्थिते कथं नाशः ? तत्राहुःभवदायुषां त्वत्समर्पितायुषां स्वायूंषि तुभ्यम् अस्माभिः सम्प्रति दत्तानि, तैश् चिरं त्वं व्रजे खेलेति भावः ॥१९॥

इति सारार्थदर्शिन्यां हर्षिण्यां भक्तचेतसाम् ।
एकत्रिंशोऽत्र दशमे सङ्गतः सङ्गतः सताम् ॥

 ओ)०(ओ

इति श्रीमद्भागवते महापुराणे ब्रह्मसूत्रभाष्ये
पारमहंस्यां संहितायां वैयासिक्यां दशमस्कन्धे
गोपिकागीतकथनं नाम
एकत्रिंशोऽध्यायः
॥ १०.३१ ॥




(१०.३२)
अथ द्वात्रिंशोऽध्यायः
गोपीसान्त्वनं नाम

॥ १०.३२.१ ॥

श्रीशुक उवाच
इति गोप्यः प्रगायन्त्यः प्रलपन्त्यश् च चित्रधा ।
रुरुदुः सुस्वरं राजन् कृष्णदर्शनलालसाः ॥
श्रीधरः
द्वात्रिंशे विरहालापविक्लिन्नहृदयो हरिः ।
तत्राविर्भूय गोपीस् ताः सान्त्वयामास मानयन् ॥इ॥
स्वप्रेमामृतकल्लोलविह्वलीकृतचेतसः ।
सद् अयं नन्दयन् गोपीर् उद्गतो नन्दनन्दनः ॥इइ॥

इति गोप्य इति । इत्य् एवं प्रभृति । चित्रधा अनेकधा सुस्वरम् उच्चैः कृष्णदर्शने लालसातिस्पृहा यासां ताः ॥१॥

वंशीधरः  

चैतन्यमतमٌजुषा  न व्याख्यातम् ।

वैष्णवतोषणी  इतिशब्दः प्रकारवचनस् तस्माद् एवं प्रभृतीत्य् एवार्थः । प्रकर्षेण प्रेमोद्रेकाद् उच्चैर् गायन्त्यः कदाचित् प्रकर्षेण लपन्त्यश् च । किं वा, विरहव्याकुलतया किञ्चिद् अनर्थकं जल्पन्त्युः चित्रधेत्य् अस्य पूर्वेण परेणाप्य् अन्वयः । सुस्वरं करुणदीर्घस्वरेणेत्य् अर्थः । हे राजन्न् इति तद्दर्शने लालसया तद्युक्तम् एवेत्य् आर्तिसम्बोधनम् ॥१॥

बृहद्वैष्णवतोषणी  अथ गानान्तरं प्रलापो जातः, पश्चाद् रोदनम् अपि जातम् इत्य् आह इतीत्य् आदि । प्रकर्षेण रागादिसंवलिततया गायन्त्यश् चित्रधा प्रलपन्त्य उन्मत्ता इव शून्यं लपन्त्यः सुस्वरं यथा स्यात् तथा रुरुदुः । सौस्वर्यं स्वाभाविकम्, न तु बुद्धिपूर्वकम् ॥१॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ गानान्तरं प्रलापो जातः पश्चाद् रोदनम् अपि जातम् इत्य् आहैतीत्य् आदि । प्रकर्षेण रागादिसंवलिततया गायन्त्यश् चित्रधा प्रलपन्त्य उन्मत्ता इव शून्यं लपन्त्यः सुस्वरं यथा स्यात् तथा रुरुदुः । सौस्वर्यं स्वाभाविकं, न तु बुद्धिपूर्वकम् ॥१॥

रसिकाह्लादिनी एवं दशम्यवस्थान्तरवर्तिनीनां अनर्थकं किञ्चित् प्रलपन्तीनां रोदनप्रकारं श्रीशुकः कथयति इति । एवं तदादिप्रकारेण पूऋवोक्तेन प्रगायन्त्य उच्चिअर् गायन्त्यः कदाचिन् मध्ये प्रलपन्त्यः अनर्थकम् अनन्वितं वचः कथयन्त्य एवं प्रकारो मया कथितः । ततोऽपि चित्रधेति उभयत्र सम्बध्यते । एवम् अपि यदा न प्रादुर्भावितस् तदा सुस्वरं करुणोत्पादकस्वरसहितं यथा भवति तथा रुरुदुःहे राजन्न् इति सम्बोधनं तासां विरहार्तिभराधिक्येऽवधानं कुर्व् इति । सर्वधाधने वैफल्यं जाते रोदनम् एवावशिष्टं कृष्णाकर्षणकम् इति विचार्य तद् एव चक्रुर् इति । तत्र हेतुः कृष्णदर्शनलालसाः कृष्णदर्शने लालसात्यौत्सुक्यं यासां ताः न तु पत्यादिशुश्रूषणे देहरक्षणादौ चेति ॥१॥

विश्वनाथः
द्वात्रिंशे हरिर् आयातः स्वाङ्गभावाः शुकोक्तिभिः ।
पूजितः प्रतिपूज्यैताः प्रेमोक्त्या ऋणिताम् अधात् ॥इ॥

चित्रधा आश्चर्यतानतालादिप्रकारेण प्रगायन्त्य अतिवैवश्योद्रेकात् प्रलपन्त्यश् च । सुस्वरं रुरुदुः ॥१॥

 ओ)०(ओ

॥ १०.३२.२ ॥

तासाम् आविरभूच् छौरिः स्मयमानमुखाम्बुजः ।
पीताम्बरधरः स्रग्वी साक्षान् मन्मथमन्मथः ॥

श्रीधरः साक्षान् मन्मथमन्मथो जगन्मोहनस्य कामस्यापि मनस्य् उद्भूतः कामः साक्षात् तस्यापि मोहक इत्य् अर्थः ॥२॥

वंशीधरः  तासां गोपीनां मध्ये । शूरवंशे जातः कर्कशस् तासां बहुदुःखदर्शनाद् अप्य् एतावन्तं कालम् अनाविर्भूय इत्य् आहशौरिर् इति । कामजयित्वाद् वा शौरिर् आविरासीद् इति । तद् एवाहसाक्षान्मन्मथेति । मनो मथ्नाति क्षोभयतीति मन्मथः । पृषोदरादित्वात् साधुः । शरीरं विना केवलमनस एव मन्थकत्वेन मन्मथत्वम् । तद् उक्तम्

अपूर्वेयं धनुर्विद्या मन्मथस्य महात्मनः ।
शरीरम् अक्षतं कृत्वा भिनत्त्य् अन्तर्गतं मनः ॥ इति ।

इत्य् अर्थ इति । मनोजये जितं सर्वम् इत्य् उक्तेः कामस्य मनोवशीकरणशीलत्वेन तज्जेतृत्वम् उपचयते, मनोजेता च सर्वजयी कामस् तस्यापि मनसो मोहकत्वेन भगवतो मन्मथमन्मथत्वम् । कोटिमन्मथलावण्यवद् भगवतो रूपदर्शनेन कामोऽपि मोहितोऽभूद् इत्य् आशयः । किं च, तासां गलदश्रुधारामार्जनार्थम् ।

यद् वा, अपराधक्षमापणार्थं हस्तबन्धनाय पीताम्बरधर इति । यद् वा, अप्राधक्षमापणार्थं तृणवदन्ते हस्तेन वस्त्राञ्चलं गृहीत्वा वस्त्रम् इव गले मालां च बद्ध्वेत्य् अर्थः ॥२॥

चैतन्यमतमٌजुषा  पीताम्बरधर इत्य् आदि । दूरागमनात् प्रेम्णा भावविशेषेण वा श्लथत्पीताम्बरं वामकरेण दधद् इत्य् अर्थः । अथवा, तत्र स्थित एव दूराद् आगत इव त्वरानाटयेन पीताम्बरं पीतोत्तरीयकअदेशो धरायां यस्य स्रंसमानपीतोत्तरीय इत्य् अर्थः । स्रग्वी लोलवनमालः । मदयतीति मथ्नातीति मथ् मदनस् तं मथ्नातीति मन्मथो रुद्रस् तस्यापि मदो मदास् तं मथ्नीतीति तथा मन्मथस्यापि मन्मथ इति ॥२॥

वैष्णवतोषणी  तासां तथा रुदतीनाम् अधुना मद्दुःखसम्भावनया दैन्यविशेषणासां रोदनात् प्राणा गतप्राया इति । तेन वितर्क्यमानानाम् इत्य् अर्थः । एवम् आत्मानपेक्षया तदेकापेक्षयैव दैन्यविशेषेण तत्प्राप्तिर् इति दर्शितम् । शौरिः शूरवंशाविर्भूतत्वेन प्रसिद्धोऽपि तासाम् एवाविरभूत् सर्वतोऽप्य् अपूर्वादाविर्भावाद् इत्य् अर्थः । तथा च वक्ष्यतेत्रैलोक्यलक्ष्म्येकपदं वपुर् दधत् [भा.पु. १०.३२.१४], तत्रातिशुशुभे ताभिर् भगवान् देवकीसुतः [भा.पु. १०.३३.७] इति,

गोप्यस् तपः किम् अचरन् यद् अमुष्य रूपं
लावण्यसारम् असमोर्ध्वम् अनन्यसिद्धम् ।
दृग्भिः पिबन्त्य् अनुसवाभिनवं दुरापम् [भा.पु. १०.४४.१४]

इत्य् आदौ च तथैव श्रीगोपीषु विशेषोक्तिः । एताः परम् [भा.पु. १०.४७.५८] इत्य् आदौ, वाञ्छन्ति यद् भवभियो मुनयो वयं च [भा.पु. १०.४७.५८] इति श्रीमदुद्धवसिद्धान्तानुसारेण सर्वाधिकप्रेमवतीषु तासु युक्तम् एव च तादृशत्वम् । प्रपद्यमानस्य यथाश्नतः स्युः [भा.पु. ११.२.४२] इत्य् आदि न्यायेन तथैव दर्शयतिसाक्षान्मन्मथमन्मथ इति । नानावासुदेवादिचतुर्व्यूहेषु ये साक्षान्मन्मथाः स्वयं कामदेवाः, न तु तदीयशक्त्यंशावेशिप्राकृतमन्मथवद् असाक्षाद्रूपाः, तेषाम् अपि मन्मथः मन्मथत्वप्रकाशकः चक्षुषश् चक्षुर् इत्य् आदिवत् । येषां रूपगुणविशेषाणाम् अंशेन तत्प्रकाशकोऽसौ तान् अखिलान् एव प्रकाशयन्न् इत्य् अर्थः । अत एवास्य महामन्मथत्वेनैकाक्षरादिमन्त्रा ध्यानानि च सन्ति । किन्तु तस्मिन् ध्यानेऽन्याकारत्वं मन्मथत्वव्यٌजनार्थम् एव ज्ٌएयं मन्मथपदस्य यौगिकवृत्त्या तेषाम् अपि क्षोभकादिरूपः सन्न् इति ध्वनितम् । एवं तादृशरूपस्यादिरसे परमालम्बनता भक्त्यन्तरागम्यता च दर्शिता । तद् एवं स्वरूपाविर्भावस्यापूर्वताम् उक्त्वा विलासवेशयोर् अप्य् आहस्मयेत्य् आदि विशेषणत्रयेण । तत्र स्मयमानेति वर्तमानप्रयोगेण तात्कालिकत्वविवक्षया सहजस्मिताद् वैलक्षण्यप्रतीतेः तथा पीताम्बर इत्य् अनेनैव विवक्षिते सिद्धे धारणप्रयोगोऽतिरिक्त एवेति तेन तदानीम् अन्यविशिष्टधारणबोधनात् । तथा स्रग्वीत्य् अत्रापि प्रशंसायां मत्वर्थीयविधानात् ।

किं च, स्मितेनात्मनः सुप्रसन्नत्वं त्यागस्य च परिहासमयत्वम् । पीताम्बरधारणेन मूर्धपर्यन्तावृततया स्वस्य तासां परित्यागतः सङ्कुचितचित्तत्वम् । स्रग्वित्वेन केवलतत्सङ्गितया तां विना स्वस्य सङ्गान्तरारोचकत्वं च ज्ٌआपितम् । तथा च, श्रोतृहृदये तत्प्रवेशाय तात्कालिकशोभावर्णनम् इदम् इति ॥२॥

बृहद्वैष्णवतोषणी  अथ तासां तथाविधरोदनश्रवणानन्तरं सोढुम् अशक्तस् तदैव प्रादुरभूद् इत्य् आहतासाम् इत्य् आदि । शौरिर् इत्य् अत्र शूरशब्दो न रूढः । अपि तु यौगिक एव । शूरपुत्रोऽपि नातः परम् अन्तर्धानलीलायां समर्थोऽभूत्, अपि तु तासां साक्षाद् आविर्भूतः । अत एव स्मयमानमुखाम्बुजः । अतः परं मम धैर्यं न वर्तत इति स्मयमानत्वम् । पीताम्बरधर इति भावविशेषात् स्खलत्पीताम्बरं वामकरेण बिभ्रद् इत्य् अर्थः । अथवा, पीतोत्तरीयैकदेशं धृत्वा स्मितं संवृण्वन् । अथवा, स्खलदुत्तरीयतया पीताम्बरं पीताम्बरैकदेशो दरायां यस्य । अन्यथा पीताम्बरम् इत्य् अनेनैव सिद्धिः । स्रग्वी अम्लानवनमालः । मन्मथस्य मन्मथो मनो मथ्नातीति तथा, तस्यापि तथा । अथवा, मदयतीति मथ्नातीति वा मद् मथ् वा मदनः, तं मथ्नातीति मन्मथो रुद्रस् तस्यापि मदं गर्वं मथ्नातीति मोहनीरूपेण गर्वं हृतवान् इति तथा । तथाभूतोऽपि स्वयं तासां सौन्दर्याकृष्ट इत्य् अर्थः । अथवा, साक्षान्मन्मथो मूर्तमन्मथस्यापि मन्मथः ॥२॥

क्रमसन्दर्भः  शौरिः शूरवंशाविर्भूतत्वेन प्रसिद्धोऽपि तासाम् एवाविरभूत् । सर्वतोऽप्य् अपूर्वाद् आविर्भावाद् इत्य् अर्थः ।  साक्षान् मन्मथ्ः नानाचतुर्व्यूहस्थाः प्रद्युम्नास् तेषां मन्मथः । चक्षुषश् चक्षुः [बृ.आ.उ.  ४.४.१८] इतिवन् मन्मथत्वप्रकाशक इत्य् अर्थः ॥२॥

बृहत्क्रमसन्दर्भः  अथ तासां तथाविधरोदनश्रवणानन्तरं सोढुम् अशक्तस् तदैव प्राहुर् अभूद् इत्य् आहतासाम् इत्य् आदि । शौरिर् इत्य् अत्र शूरशब्दो न रूढः, अपि तु यौगिक एव । शूरपुत्रोऽपि नातः परम् अन्तर्धानलीलायां समर्थोऽभूत्, अपि तु तासां साक्षाद् आविर्भूतः, अत एव स्मयमानमुखाम्बुजः । अतः परं मम धैर्यं न वर्तत इति स्मयमानत्वम् । पीताम्बरधर इतिभावविशेषात् श्लथन् पीताम्बरं वामकरेण बिभ्रद् इत्य् अर्थः । अथवा पीतोत्तरीयैकदेशं धृत्वा स्मितं संवृण्वन् । अथवा, श्लथदुत्तरीयतया पीताम्बरं पीताम्बरैकदेशो धरायां यस्य, अन्यथा पीपीन्वरम् इत्य् अनेनैव सिद्धिः । स्रग्वी अम्लानवनमालः, मन्मथस्य मन्मथो मनो मथ्नातीति यथा तस्यापि तथा । अथवा, मदयतीति मथ्नातीति वा मन्द मथ् वा मदनः न मथ्नातीति मन्मथो रुद्रस् तस्यापि मदं गर्वं मथ्नातीति मोहिनी रूपेण गर्वं हतवान् इति तथा । भूतोऽपि स्वयं तासां सौन्दर्याकृष्ट इत्य् अर्थः । अथवा, साक्षान्मन्मथो मूर्तमन्मथस् तस्यापि मन्मथः ॥२॥

प्रीतिसन्दर्भः  अथ उज्ज्वलः । अत्रालम्बनः कान्तत्वेन स्फुरन् कान्तभावविषयः श्रीकृष्णः । तदाधाराः सजातीयभावास् तदीयपरमवल्लभाश् च । तत्र श्रीकृष्णो यथातासाम् आविरभूच् छौरिः इति ॥ (२७५) ॥

रसिकाह्लादिनी  अधुना रोदनम् एव कृष्णप्राप्तिसाधनं जातम् इत्य् आहुःतासाम् इति । यस् तु विरहज्वालावलीढमनस् तेन रुरुदुस् तासां परमार्तानां दशम्यवस्थानिकटवर्तिनीनां मध्ये शौरिः सर्वेषां दुःखनिरसननिजगुणप्रकाशनार्थं शूरवंशेऽवतीर्ण इत्य् अर्थः । आविरभूद् दृश्योऽभवद् इति । तासां शोकनिवृत्त्यर्थं स्मयमानं मुखाम्बुजं यस्य, स्वदोषाच्छादनार्थम् एव स्मितं स्वस्यैव सापराधत्वाद् इति । रोमाञ्चादिगूहनार्थं पीताम्बरधरः । पीताम्बरेण सर्वम् अङ्गम् आच्छाद्याविर्भूतः । स्रग्वी तद्विरहे स्वस्यापि तापनिर्वापकं शैत्यहेतुं मालाधारणम् उक्तम् ।

यद् वा, इदानीं मनसि आविर्भावे न रसो न च कीर्तिर् इति विचार्याविर्भूतः । पीताम्बर इति वर्णसादृश्येन तद्वर्णसदृक्त्वेन पीताम्बरधारणम् उक्तः, स्रग्वी अनेन मालाधारणेन कीर्तिरक्षणं सूचितम् । तासाम् अलङ्करणार्थम् । यद् वा, स्रजो वृन्दावनभवमाल्यगुम्फिताः सन्ति यस्येति ईर्ष्ययोआलभ्दुम् उद्यतानां वाक्स्तम्भं कारयितुं जगन्मोहनरूपम् आविश्चकारेति । एवं गतिविलासमाधुर्यप्रकाशनेन साक्षान्मन्मथमन्मथः । स तु मन्मथः प्राकृतः प्राकृतान् एव क्षोभयति, न त्व् अप्राकृतान् कृष्णप्रियान् । अयं तु साक्षान्मूर्तः, जगन्मोहकस्य मन्मथस्यापि मोहक इत्य् अर्थः । कामस्य चेन् मोहो जातस् तर्हि तासां मोहने को विस्मय इति । एतासां मोहने प्राकृतकामस्यासामर्थ्यात् । अयम् एव मोहक इत्य् अर्थः । अयम् आशयः यावत्पर्यन्तं कृष्णो रासविलासं कृतवान् तावत्पर्यन्तं कामस्यापि निरोधो जातः । स्वरूपे निमग्नत्वान् निष्क्रियो जात इति । तदवच्छिन्ने काले सर्वे जनाः मत्प्रवणचित्तत्वं न स्वार्थे साधयन्त्व् इति विचार्य कामं मोहितवान् इति । कृष्णस्वरूपे स्थितोऽयं कामस् तु चिन्मयामकः गोपीजनसेव्यः । एताः परं तनुभृतः [भा.पु. १०.४७.५८] इत्य् आदिना तु तासु उद्धवादिनमस्कार्या सुदृष्टम् ॥२॥

विश्वनाथः  शौरिर् इति श्रीगोपीजनपक्षस्य श्रीशुकदेवस्य कृष्णं प्रत्य् असूयोक्तिः । कुटिलान्तःकरणक्षत्रियजात्युद्भवत्वाद् एव कृष्णः प्रेमवतीभ्य आभ्य एतावद् दुःखं दत्त्वा स्वशौर्यं प्रकटीचकार । यदि सरलान्तःकरणगोपजातिजातोऽभविष्यत् तदा नैवम् अभविष्यद् इत्य् अर्थव्यٌजिका । अतएव तासां दुःखेऽपि प्रफुल्लमुखः । वस्तुतस् तु स्मयमानं तासाम् आनन्दनार्थम् एव प्रफुल्लीकृतं मुखाम्बुजम् एव । हृदम्बुजं तु सन्तप्तम् एव यस्य सः । पीताम्बरं स्कन्धाभ्यां पुरो लम्बितीकृत्य हस्ताभ्यां धरतीति सः । अपराधं क्षमयितुम् इति भावः । स्रग्वीति प्रेयस्यैव परिधापितां स्रजं तां दर्शयितुम् इति भावः । साक्षान्मन्मथो यः समष्टिकामस् तस्यापि मनो मथ्नातीति सः । जगन्मोहनम् अपि कन्दर्पं मोहयितुम् आयान्तं स्त्रीभावं प्रापय्य तथा मोहयामास यथा सोऽपि कृष्णसौन्दर्यं दृष्ट्वा कन्दर्पशरपीडितो मुमोहेत्य् अर्थः । तेन कृष्णस् तत्प्रेयस्यश् च स्वरूपभूतकन्दर्पस्य तस्य तत्रानधिकाराद् एवेति ज्ٌएयं । तदानीं साक्षान्मन्मथमन्मथत्वेन महामोहनस्वीयमाधुर्याविष्करणं तासां तादृशस्यापि विरहदुःखस्य विस्मारणार्थम् इति स्पष्टीकर्तुम् ॥२॥

 ओ)०(ओ

॥ १०.३२.३ ॥

तं विलोक्यागतं प्रेष्ठं प्रीत्युत्फुल्लदृशोऽबलाः ।
उत्तस्थुर् युगपत् सर्वास् तन्वः प्राणम् इवागतम् ॥

श्रीधरः तन्वः करचरणादयः ॥३४॥

वंशीधरः  तं कृष्णम् । अवयवावयविनोर् अभेदोपचारात् तनूशब्दोऽत्रावयवपरः, शरीराणि वा । प्राणशब्द एकत्वं सामान्याभिप्रायम् । तन्वः करचरणादयः । आगतम् इति पुनर्उक्तिस् तासां मूर्च्छितानाम् उत्थानं तदागमनैकहेतुकम् इति स्पष्टीकर्तूम् । काचित् अनिर्दिष्टाभिधा । करादिभिः करादिग्रहणं हरेर् भक्त्यैकलभ्यताम् आह । चन्दनेन रूषितां भूषितं, रुष् भूषायां धातुः । सर्वगोपीषु मुख्यानां कासाञ्चित् स्वस्वभावोचितप्रेमचेष्टितान्य् आहकाचिद् इति पञ्चभिः । कराम्बुजं दक्षिणम् एवेत्य् उत्तरार्धव्याख्यया वक्तीभावित्वात् । विनयमयमैत्र्यात् स्पर्शौत्सुक्याच् चेति भावः । इयम् आदरमयस्पर्शात् तदीयतामयधृतस्नेहवती कान्तपराधीना दक्षिणा च प्राथम्यात् सर्वज्येष्ठा । चन्दनेन रूषितं भक्तिच्छेदेन लिप्तं बाहुं वामम् एव, स्वकान्तवामभाग एव स्थित्यौचित्यात् । इयम् आदरगन्धिना स्वकर्तृकालिङ्गनेन किञ्चिद्धृतस्नेहमिश्रमधुस्नेहवती व्यक्तसख्या किञ्चित्स्वाधीनकान्ता दक्षिणा च । अٌजलिनागृह्णाद् इतीयं दास्यप्रायमैत्र्या कान्ताधीना दक्षिणा च ॥३४॥

चैतन्यमतमٌजुषा  न व्याख्यातम् ।

वैष्णवतोषणी  आगतम् आदौ समुत्कण्ठया सद्य एव दूरे प्रादुर्भूयागमनक्रमेण निजान्तिकं प्राप्तं सन्तम् । तथा च विष्णुपुराणेततो ददृशुर् आयान्तं विकासिमुखपङ्कजम् [वि.पु. ५.१३.४३] इति । अत एव विशेषेण लोकयित्वा दृष्ट्वेति रोदनवैवश्येन ईषद्दर्शनेऽप्य् अनिश्चयात् । किं वा, दृष्टेऽपि परमर्त्या विश्वासाभावात् सम्यक् निरीक्ष्यैवेत्य् अर्थः । अबला विरहक्षामतयोत्थातुम् असमर्था अपि सर्वा युगपद् उत्थितः । तत्र हेतुः प्रेष्ठम् इति । तदेकप्रेष्ठत्वेन मरणे जीवने च तदेकहेतुत्वात् । एतद् एव दृष्टान्तेन साधयति । तन्व इति आगतम् इति पुनर् उक्तिः उत्थाने आगमनैकहेतुतास्पष्टार्थं कृता । विलासाख्योऽनुभावोऽयम्

गतिस्थानासनादीनां मुखनेत्रादिकर्मणाम् ।
तात्कालिकं तु वैशिष्ट्यं विलासः प्रियसङ्गजम् ॥ [उ.नी. ११.३१] इति ॥३॥

बृहद्वैष्णवतोषणी  आगतम् इति । तासां अभिप्रायानुसारेण । यद् वा, तासां मध्ये प्रादुर्भूतम् । किं वा, आदौ दूरे प्रादुर्भूयागमनक्रमेण निजान्तिकं प्राप्तं सन्तम् इत्य् अर्थः । तथा श्रीविष्णुपुराणेततो ददृशुर् आयान्तं विकासिमुखपङ्कजम् [वि.पु. ५.१३.४३] इति । अत एव विशेषेण लोकयित्वा दृष्ट्वेति रोदनवैवश्येन ईषद्दर्शनेऽप्य् अदर्शनात् । किं वा, दृष्टेऽपि परमार्त्या विश्वासाभावात् सम्यक् निरीक्ष्यैवेत्य् अर्थः । अतः प्रीत्या प्रहर्षणोच्चैः फुल्लो विकसिता दृशो नेत्राणि यासां तथाभूताः सत्यः । अबला विरहक्षामतयोत्थातुम् असमर्था अपि सर्वा युगपदुत्थितः । तत्र हेतुःप्रेष्ठम् इति ।

ननु तथाप्य् अन्त्यदशाप्राप्तानाम् इव तासां सद्य एकदा तथोत्थानं कथं सम्भवेद् इत्य् आशङ्क्य एतद् एव दृष्टान्तेन साधय्तितन्व इति । तदेकप्रेष्ठत्वेन मरणे जीवने च तदेकहेतुत्वाद् इति भावः । यद् वा, आदौ प्रीत्युत्फुल्लदृशौओ बभूवुः । पश्चाद् उत्थस्थुः, यथा तनूनाम् अप्य् आदौ स्पन्दनादि पश्चात् स्वस्वकृत्ये प्रवृत्तिर् इति । आगतम् इति पुनर्उक्त्य्â उत्थाने आगमनैकहेतुता बोधिता ॥३॥

क्रमसन्दर्भः  न व्याख्यातम् ।

बृहत् क्रमसन्दर्भः  तत्र प्रादुर्भूते सति यद् अभूत् तद् आहतम् इत्य् आदि । आगतम् आविर्भूतम्, न तु कुतश्चिद् आयातम् । तत्रैवान्तर्धाय स्थितत्वात् । अबला अपि उत्थानासमर्था अत्युत्तस्थुः । युगपद् इति दर्शनस्य पौर्वापर्याभावाद् एकस्यैव प्रत्येकं पुरतो भासमानत्वात् । एतेन पूर्वम् उपविष्टा एव जगुर् इति मन्तव्यम् । तत्र दृष्टान्तःतन्वः प्राणम् इवागतम् । प्राणयतीति प्राण आत्मा तं प्राप्य तन्वः शरीराणीव आत्मनः एकत्वाद् एकवचनम् । तनूनां बहुत्वे तथा ॥३॥

प्रीतिसन्दर्भः  एतदनन्तरं सम्भोगोदाहरणं च दर्शितम्तं विलोक्यागतं प्रेष्ठम् [भा.पु. १०.३२.३] इत्य् आदिभिः ॥ (३९३) ॥

गतिस्थानासनादीनां मुखनेत्रादिकर्मणाम् ।
तात्कालिकं तु वैशिष्ट्यं विलासः प्रियसङ्गजम् ॥ [उ.नी. ११.३१]

स यथातं विलोक्यागतं प्रेष्ठं इति स्पष्टम् ॥ (३२६)

रसिकाह्लादिनी  प्रथमं तासां तत्र गोचरे किञ्चिद् दूरे दिशि आविर्भूयायान्तं ससम्भ्रमाः जाता इत्य् आहतं विलोक्येति, तथोक्तं पाराशरेणततो ददृशुर् आयान्तं विकासिमुखपङ्कजम् [वि.पु. ५.१३.४३] इति । तदर्थं सर्वम् अन्वेषितं गानं रोदनम् अपि प्राप्तिसाधनं ज्ٌआत्वा तम् आगतं दूराद् एव विलोक्य सम्यक्त्वेन दृष्ट्वा परिचित्य विरहाग्नितापप्रदम् अपि श्रेष्ठं जीवनं हेतुत्वात् । अबलाः विरहार्तिजनितदेहसामर्थ्या अपि तद्विश्वासाभावात् सकृद् आत्मानं दर्शय्तिवा पुनर् अप्य् अदृश्यो भविष्यतीति शङ्कया सर्वा पुण्यत एकदैव उत्तस्थुः ससम्भ्रमं समुत्थिता इति । कर्शनानन्तरम् एव प्राप्ता उत्फुल्ला विकसिता दृशो यासां ता तत्र दृष्टान्तम् आहतन्वा करचरणादयः आगतं प्राणं दृष्ट्वा यथोत्तिष्ठन्ति सचेतना भवन्ति तद्वद् इति ॥३॥

विश्वनाथः  तन्वः करचरणादयः । आगतम् इति पुनर्उक्तिः तासां मूर्च्छितानाम् उत्थानं तदागमनैकहेतुकम् इति स्पष्टीकर्तुम् ॥३॥

 ओ)०(ओ

॥ १०.३२.४ ॥

काचित् कराम्बुजं शौरेर् जगृहेऽٌजलिना मुदा ।
काचिद् दधार तद्बाहुम् अंसे चन्दनरूषितम् ॥

श्रीधरः न व्याख्यातम् ।

वंशीधरः

चैतन्यमतमٌजुषा  न व्याख्यातम् ।

वैष्णवतोषणी  पूर्वं विरहदैन्येन तुल्यवचनैः सर्वासाम् एव तुल्यता प्राप्तिर् दर्शिता । अधुना प्राप्तनिजालम्बनत्वेन स्वस्वभावम् अनुसरन्तीनां मुख्यानां चेष्टितभेदैर् भावभेदान् आहकाचिद् इति पञ्चभिः । कराम्बुजं दक्षिणं जगृहे वनभ्रमणश्रान्ततया मत्तस्य तस्य करावलम्बनाय तथा व्यवहारस्यौचित्यात् स्पर्शोत्सुक्याच् च । करस्य दक्षिणत्वं च निजस्कन्धे तद्बाहुधारिण्या द्वितीयायाः कान्तसमानस्थितत्वेन वामभागावस्थानौचित्यात्, दक्षिणस्यैव तथा ग्रहणौचित्याच् च । करस्य दक्षिणं च निजस्कन्धे तद्बाहुधारिण्या, द्वितीयायाः कान्तसमानस्थितत्वेन वामभागावस्थानौचित्यात्, दक्षिणस्यैव तथा ग्रहणौचित्यात् । एवम् उत्तरोत्तरं ज्ٌएयम् ।

अٌजलिनेति निर्देशाद् इयं मृदुः सख्यप्रायदास्या कान्तपराधीना दक्षिणा च । चन्दनेन रूषितं भक्तिच्छेदलिप्तम् इति इयम् आकृष्य धारणात् प्रखरा व्यक्तसख्या किञ्चित् पराधीनकान्ता दक्षिणा च । ताम्बूलम् अत्र प्रतिकुٌजं मालादिसाहित्येन श्रीवृन्दादेव्या स्थापितम् । योगमायैयैव वा सिद्धम् । शौरेर् इति प्रकरणलब्धम् ॥४॥

बृहद्वैष्णवतोषणी  अधुना तदागमनात् सर्वासाम् एव विरहतापापगमं परमोत्सवादिकं च षड्भिर् वदन्न् आदौ पृथक्त्वेन तासु मुख्यानां प्रसिद्धानाम् अष्टानां प्रेमचेष्टितान्य् आहकाचिद् इति पञ्चभिः । कराम्बुजम् एकम् अन्येनाम्बरधारणात् तथा व्यवहारस्य शोभनत्वात् । अम्बुजरूपकेण सहजारूण्यादिसौन्दर्यं तापहारित्वं च ध्वनितम् । अٌजलिनेति भक्तिविशेषात् । मुदेति विरहदुःखनिवृत्तेः । इदं चाग्रेऽपि सर्वत्रानुवर्त्यम् । तस्य तं वा सौन्दर्यादिना निर्वचनीयं बाहुम् । शौरेर् इत्य् अनुवर्तत एव । एवम् अग्रेऽपि । चन्दनेन रूषितं भक्तिच्छेदलिप्तम् इति सौन्दर्यं तापापहारित्वं चोक्तम् ॥४॥

क्रमसन्दर्भः  काचिद् इत्य् आदि षट्कम् ॥४॥

बृहत्क्रमसन्दर्भः अथ तस्मिन्न् आविर्भूते तम् आलोक्य, या यथा चक्रुस् तद् आहकाचिद् इत्य् आदि बहुभिः । काचित् कराम्बुजम् इति सादरप्रणयिनी, केचिद् एनां चन्द्रावलीम् आहुः । काचिद् दधार तद्बाहुम् [भा.पु. १०.३२.४] इति सख्यप्रधानप्रणयवती ॥४॥

प्रीतिसन्दर्भः  एष चासु बहुभेदो वर्तते । एकत्र भावे खलु मिथुनस्य मिथ आदरविशेषः । तत्र प्रेयसीनां त्वदीयत्वाभिमानातिशयेन कान्तं प्रति पारतन्त्र्यविनयस्तुतिदाक्षिण्यप्राचुर्यम् । अन्यत्र मदीयत्वातिशयः । यत्र परतन्त्रकान्ततयान्तर्मर्मज्ٌअतानर्मकौटिल्याभासप्राचुर्यम् । एतद् युगलस्य च भेदस्य बह्वंशस्वल्पांशतत्साङ्कर्यभेदेनापरासु च बहुविध इति । एते च भावा यथोक्ताःकाचित् कराम्बुजम् इति षड्भिः ।

अत्रादरविशेषमयप्रागुक्तभावा काचित् कराम्बुजम् इत्य् अत्र प्रथमोक्ता । इयं च सर्वाग्रस्थितत्वाद् आदौ वर्ण्यते । ततो ज्येष्ठेति गम्यते । ततश् च सर्वादौ तयैव मिलनं कृष्णस्य । तथा तस्याम् एव श्रीकृष्णस्याप्य् आदरातिशयोऽवगम्यते । एवं तथाٌजलिना करग्रहणात् तस्या अपि तस्मिन्न् आदरो व्यक्तः । तत्पारतन्त्र्यादिकम् अपि । मध्यस्थितत्वं चास्याः । ततः साध्व् एवेदं प्रथमोदाहरणम् ।

अथ मदीयत्वातिशयमयद्वितीयोदाहरणम् । एका भ्रूकुटिम् आबध्य इत्यादि । एषा खलु मध्यतो वर्णनया मध्यस्थितेत्य् अवगम्यते । मध्यस्थितत्वं चास्याः परमदुर्लभतां व्यनक्ति । ततो भावविशेषधारिता चास्या गम्यते । तस्य साक्षात्प्रत्यायकं च मदीयत्वातिशयादिबोधकभ्रूभङ्ग्यादिकम् एवास्ति । इयं च श्रीराधैव ज्ٌएया ।

ईदृश एव भावोऽस्याः कार्त्तिकप्रसङ्गे व्रतरत्नाकरधृतभविष्यवचने दृश्यते

तस्मिन् दिने च भगवान् रात्रौ राधागृहं ययौ ।
सा च क्रुद्धा तम् उदरे काञ्चीदाम्ना बबन्ध ह ॥
कृष्णस् तु सर्वम् आवेद्य निजगेहमहोत्सवम् ।
प्रियां प्रसादयामास ततः सा तम् अवोचयत् ॥ इति ।

ततः सिद्धे च तस्या भावस्य तादृशत्वे यथा राधा प्रिया इत्य् आदि पाद्मादिवचनानुसारेण अनयाराधितो नूनं [भा.पु. १०.३०.२८] इत्य् आद्यनुसारेण च तन्माहात्म्यात् तादृशभावमाहात्म्यम् एव स्फुटम् उपलभ्यते । द्वारकायाम् एतदनुगतभावत्वेनैव श्रीसत्यभामापि सर्वतः प्रशस्ता । तत्र भावसादृश्यं सर्वतः प्रशस्तत्वं च यथा श्रीविष्णुपुराणे

यदि ते तद्वचः सत्यं सत्यात्यर्थं प्रियेति मे ।
मद्गेहनिस्फुटार्थाय तदायं नीयतां तरुः ॥ [वि.पु. ५.३०.३३] इति ।

पाद्मकार्त्तिकमाहात्म्ये श्रीकृष्णवाक्यं च यथान मे त्वत्तः प्रियतमा इत्य् आदि । श्रीहरिवंशे वैशम्पायनवचनं च तन्निर्धारकम्सौभाग्ये चाधिकाभवद् इति ।

अथ या च पूर्वभावोपलक्षिता सापि तद्भावविरोधिभावत्वेन तत्प्रतिपक्षनायिका स्यात् । चन्द्रावल्य् एव सेति च प्रसिद्धम् । तथोक्तं श्रीबिल्वमङ्गलेन

राधामोहनमन्दिराद् उपागतश् चन्द्रावलीम् ऊचिवान्
राधे क्षेममयेति तस्य वचनं श्रुत्वाह चन्द्रावली ।
कंस क्षेममये विमुग्धहृदये कंसः क्व दृष्टस् त्वया
राधा क्वेति विलज्जितो नतमुखस्मेरो हरिः पातु वः ॥ इति ।

अत्र चन्द्रावल्याः सदृशभावा काचिद् अٌजलिनेत्य् आदिना वर्णिता । एका तदङ्घ्रिकमलम् इत्य् आदिना च । एते तत्सख्यौ पद्माशैव्ये इत्य् अभियुक्तसिद्धिः । श्रीराधायाः सदृशभावा च । अपरिनिमिषद्दृग्भ्याम् इत्य् आदिना वर्णिता । तं काचिद् [भा.पु. १०.३२.८] इत्य् आदिना च । मदीयोऽसौ स्वयम् एव माम् अनुभविष्यतीति स्वयं ग्राहस्पर्शाद्यभावेन वाम्यस्पर्शात् ।

ततश् चैते तत्सख्यौ । एते च प्रायस् तत्सनामत्वात् । तदनुगततया पाठाच् चानुराधाविशाखे भवेताम् । ये खलु विशाखा ध्याननिष्ठिका इति, राधानुराधा इति भविष्योत्तरपठिते तत्रानुराधैव ललितेत्य् अभियुक्तप्रसिद्धिः । सङ्करभावा च काचिद् दधार [भा.पु. १०.३२.४] इत्य् आदिनोक्ता । तद् बाहोर् अंसे धारणेन पूर्वस्या दाक्षिण्यांशेन साम्यात् । उत्तरस्या एषा खलु श्यामलेत्य् अभियुक्तप्रसिद्धिः । अत्राष्टमी च विष्णुपुराणोक्ता यथा

काचिद् आयान्तम् आलोक्य गोविन्दम् अतिहर्षिता ।
कृष्ण कृष्णेति कृष्णेति प्राह नान्यद् उदीरितम् ॥ [वि.पु. ५.१३.४४] इति ।

अस्या नातिस्फुटभावत्वात् ताटस्थ्यम् । एषा च भद्रेत्य् अभियुक्तप्रसिद्धिः । तेषां भावानां परमानन्दैकरूपत्वं दर्शयतिसर्वा [भा.पु. १०.३२.९] इति ॥ (३६७) ॥

रसिकाह्लादिनी एवं तावत् सर्वासाम् एव विरहतापनिवृत्तौ सत्यां तासां यूथमुख्यानां तत्तद्भावोदयेन पूर्वचिन्तितानि विरहालापैः मुखनिर्गतानि शृङ्गग्राहिकान्यायेन पृथक्कृतानि चेष्टितानि अभिनयेन दर्शयति काचिद् इति पञ्चभिः । काचिद् इति श्रीकृष्णप्रियात्वान् नामानुक्तिः । ययान्तर्धिसमये कराम्बुजस्पर्शनम् एव चिन्तितं सा कापि शौरेर् इति शुकोक्तिः । काचित् कराम्बुजम् इति शैत्यहेतुत्वं व्यٌजितम् अٌजलिना संहतहस्तद्वयेन गौरवपूर्वकं स्वविनयज्ٌआपनञ्च मुदा हृदयोल्लासे निजगृहे पुनर् पय् अन्तर्धानशङ्कयेति गूढाभिप्राया, बहुप्रदेशचङ्क्रमणेन संवलनशङ्कया वा स्पर्शजनितानन्दप्राप्तीच्छया वा कराम्बुजग्रहणम् इति । काचित् गौरवं परित्यज्य तद्बाहुं स्वांसे दधार यतोऽप्य् अन्तरगा भविष्यामीत्य् आशया सदालिङ्गिता स्यामीत्य् आशया वा एकं बाहुं स्वस्कन्धे धृतवती । अनेन पीताम्बरधारणात् । मुदेति पूर्वक्लेशनिवृत्तिः सूचिता । कीदृशं बाहुं चन्दनभूषितं चन्दनेन भक्तिच्छेदरचनया कयाचिल् लिप्तं विरहतापतप्तांसे स्थापनं तत्तापनिवृत्त्यर्थम् एव । तत्र हेतुत्वेन विशेषणं चन्दनभूषितम् इति । रूषितम् इति पाठे स एवार्थः ॥४॥

विश्वनाथः  सर्वगोपीषु मुख्यानां कासाञ्चित् स्वस्वभावोचितप्रेमचेष्टितान्य् आहुः काचिद् इति पञ्चभिः । कराम्बुजं दक्षिणम् एवेत्य् उत्तरार्धव्याख्यायां व्यक्तीभावित्वात् । जगृहे विनयमयमैत्र्यात् स्पर्शौत्सुक्याच् चेति भावः । इयम् आदरमयसंस्पर्शात् तदीयतामयघृतस्नेहवती कान्तपराधीना दक्षिणा च प्राथम्यात् सर्वज्येष्ठा । चन्दनेन रूषितं भक्तिच्छेदेन लिप्तं बाहुं वामम् एव स्वकान्तवामभाग एव स्थितौचित्यात् । इयम् आदरगन्धिना स्वकर्तृकालिङ्गनेन किञ्चिद् घृतस्नेहमिश्रमधुस्नेहवतीव्यक्तसख्या किञ्चित् स्वाधीनकान्ता दक्षिणा च ॥४॥

 ओ)०(ओ

॥ १०.३२.५ ॥

काचिद् अٌजलिनागृहात् तन्वी ताम्बूलचर्वितम् ।
एका तदङ्घ्रिकमलं सन्तप्ता स्तनयोर् अधात् ॥

श्रीधरः अٌजलिना संहतहस्तद्वयेन ॥५॥

वंशीधरः  ताम्बूलस्य चर्वितं भक्षितोच्छिष्टं थूत्कृत्य त्यक्तं तज्जलं वा । सन्तप्तस्तनयोस् तापापनोदनार्थम् अधाद् दधार ॥५॥

चैतन्यमतमٌजुषा  तदङ्घ्रिकमलम् इति । उपविश्य स्थितवत एव प्रणयवशाच् चरणयोर् एकम् उत्तोल्य स्तनयोर् अधात् । पश्चाद् एवोपवेशो वक्ष्यते ॥५९॥

वैष्णवतोषणी  अٌजलिनागृह्णाद् इति पूर्ववत् । अत्रौत्सुक्यं त्व् अधरामृतार्थम् । इयं मृदुर् दास्यप्रायसख्या कान्तपराधीना दक्षिणा च अङ्घ्रिकमलं दक्षिणम् एव स्तनयोर् न्यधात् । वामभुजेन प्रियावलम्बनेन वामचरणन्यस्ताङ्गभावताप्राप्तेः । सम्प्रति स्थित एव चायम् उपवेशस्याग्रतो वक्ष्यमाणत्वात् । अत उपविष्टयैव तया चरणधारणम् । तस्य तयोर् निधाने हेतुः सन्तप्तेति विरहमयरत्याख्येन भावेनेति शेषः । हृदय इति पाठे स एवार्थः । इयं प्रखरा दास्यप्रायसख्या कान्ताधीना दक्षिणा च ॥५॥

बृहद्वैष्णवतोषणी   अٌजलिनेति पूर्ववत् । किं वा, बहुललाभाशया सदा चर्व्यमाणं ताम्बूलं प्रवर्तते, परमरसमयत्वात् पतनशङ्कया वा । यतस् तन्वी विरहेणातिकृशा । अत एव ताम्बूलचर्वितं परमरसमयत्वात् ताम्बूलं पुरा श्रीभगवतैव नागरशेखरेण स्वयम् आनीतम् । किं वा, श्रीवृन्दादेव्याद्यर्पितं ज्ٌएयम् ।  अङ्घ्रिकमलम् एकं स्तनयोर् न्यधाद् इत्य् एतस्यास् तदर्थम् उपवेशो ज्ٌएयः । श्रीभगवदुपवेशश् चाग्रेतत्रोपविष्टः [भा.पु. १०.३२.१४] इति वक्ष्यते, तस्य तयोर् निधाने हेतुःसन्तप्तेति । अन्यथा विरहतापकामज्वरयोर् अनुपगमः । हृदये इति पाठेऽपि स एवार्थः ॥५॥

क्रमसन्दर्भः  न व्याख्यातम् ।

बृहत्क्रमसन्दर्भः काचिद् अٌजलिनेति कुमारिकाणां मुख्या । एका तदङ्घ्रिकमलम् इति सदैन्यप्रणयवती । सा तु काचिद् दधार तद्बाहुम् [भा.पु. १०.३२.४] इति बाहुं स्वांसे दधत्याः कस्याश्चित् स्कन्धे कृतावर्जनतया शिथिलैकपादस्य तस्य स्थितिः । अत एव शिथिलं चरणं स्वयम् उपविश्य स्तनयोः कृतवती, न तु तदा भगवान् उपविष्टः ॥५॥

रसिकाह्लादिनी  अधरसीधुनाप्य् आपयस्व न [भा.पु. १०.३१.८] इति यथा प्रार्थितं सा अٌजलिना संहतहस्तद्वयेन ताम्बूलचर्वितं अधरामृतम् इव सहितम् एवागृह्णात् । कीदृशी विप्रलम्भेऽधरामृतपानान्तरेण कृशाङ्गी जाता ? एका काचित् यया प्रार्थितं चरणपङ्कजं शन्तमं च ते रमणं नः स्तनेष्व् अर्पयाधिहन् [भा.पु. १०.३१.१३] इति, सा स्वमनोर्थं सफलीकर्तुं सन्तप्तस्तनयोः विर्हतापतप्तयोस् तदङ्घ्रिकमलम् अधात् न्यस्तवती तासां सम्मर्दे तत्रोपविश्येति आर्थिकोऽयम् अर्थः । अन्यथा तदङ्घ्रिकमलस्थापनम् अशक्यं स्याद् इति ॥५॥

विश्वनाथः  अٌजलिनागृह्णाद् इतीयं दास्यप्रायमैत्र्या कान्ताधीना दक्षिणा च । अङ्घ्रिकमलं दक्षिणम् एव स्वहस्ताभ्यां गृहीत्वा भूमाव् उपविष्टा स्तनयोर् न्यदात् । ततश् च वामभुजेन कान्तायाः स्कन्धम् आलम्ब्य वामचरणेन भुवम् अवष्टभ्य कृष्णस् तस्थाव् इति ज्ٌएयम् । इयं मैत्र्यप्रायदास्या कान्ताधीना दक्षिणा चेति । अत इमे तदीयतामयघृतस्नेहवत्या प्रथमायाः सख्यौ ॥५॥

 ओ)०(ओ

॥ १०.३२.६ ॥

एका भ्रूकुटिम् आबद्ध्य प्रेमसंरम्भविह्वला ।
घ्नतीवैक्षत् सन्दष्टदशनच्छदा ॥

श्रीधरः भ्रुकुटिं भ्रुवम् आबध्य कुटिलीकृत्य प्रेमसंरम्भेण प्रणयकोपावेशेन विह्वला विवशा दष्टाधरोष्ठा कटाः कटाक्षास् तैर् ये आक्षेपाः परिभवास् तैस् ताडयन्तीवैक्षत् ॥६॥

वंशीधरः  नामैकदेशग्रहणेन भीमपदेन भीमसेनवत् कटपदेन कटाक्षग्रहो ज्ٌएयः । घ्नन्तीवेतिअरे शठ माम् अपि त्यक्त्वान् इत्य् आशयः । राधिकेयम् इति प्रतीयत इति ॥६॥

चैतन्यमतमٌजुषा  न व्याख्यातम् ।

वैष्णवतोषणी  प्रेमसंरम्भविह्वला सती भ्रुकुटिम् आबध्य निर्दष्टदशनच्छदा भूत्वा कटाक्षेपैर् घ्नतीवैक्षतेत्य् अन्वयः । कटाक्षेपैः कटाक्षविक्षेपैः । सन्दष्टेति क्वचित् पाठः । शारिम् इति प्रकरणात् । घ्नतीवेति तस्यापि क्षोभं व्यज्य ताभिर् गृहीतत्वेनैव दाक्षिण्यमात्रेणैव च स तत्र स्थित इति व्यज्यते । तथा वाम्येन दूरस्थिताया अपि तस्याः प्रेमसंरम्भेणेत्य् अनेन तदीक्षणे परमसुखं दर्शितम् । यथा श्रीविष्णुपुराणे

काचिद् भ्रूभगुरं कृत्वा ललाटफलकं हरिम् ।
विलोक्य नेत्रभृङ्गाभ्यां पपौ तन्मुखपङ्कजम् ॥ [वि.पु. ५.१३.४४] इति ।

अत्र बिब्बोकाख्यानुभावो दर्शितः । यथोक्तंइष्टेऽपि गर्वमानाभ्यां बिब्बोकः स्याद् अनादरः इति । तथा ललिताख्योऽपि, यथोक्तं

विन्यासभङ्गिरङ्गानां भ्रूविलासमनोहराः ।
सुकुमारा भवेद् यत्र ललितं तद् उदीरितम् ॥ [उ.नी. ११.५६]

इयं प्रखरा सुसख्यात्यन्तस्वाधीना वामा कान्ता च ॥६॥

बृहद्वैष्णवतोषणी  प्रेमसंरम्भेणैव भ्रुकुटिम् आ सम्यक् बद्धा पश्चात् प्रेमसंरम्भविह्वला बभूवेति शेषः । ऐक्षतेति परेणावान्व्यः । तथा च श्रीविष्णुपुराणे

काचिद् भ्रूभगुरं कृत्वा ललाटफलकं हरिम् ।
विलोक्य नेत्रभृङ्गाभ्यां पपौ तन्मुखपङ्कजम् ॥ [वि.पु. ५.१३.४४] इति ।

अन्या च कटाक्षबाणक्षेपैर् घ्नन्तीवैक्षत । अत्रापि प्रेमसंरम्भ एव कारणं ज्ٌएयम् । निर्दष्टदशनच्छदेत्य् उक्तेः । प्रेमेत्य् अनुवृत्तेर् वा ॥६॥

क्रमसन्दर्भः  न व्याख्यातम् ।

बृहत्क्रमसन्दर्भः एका भ्रुकुटिम् आबध्येति प्रणयक्रोधवती, केचिद् एनां श्रीराधाम् आहुः ॥६॥

रसिकाह्लादिनी  यद् उक्तं, पतिसुतान्वय [भा.पु. १०.३१.१६] इति प्रणयकोपविशेषवती सा एका यूथमुख्या दूरे स्थिता कौटिल्येन भ्रूकुटिं भ्रूलतां आबध्य वक्रीकृत्य भ्रूकुटिबन्धनेन चित्तकौटिल्यं लक्षितम् । प्रेमसंरम्भैः प्रकोपः सर्वेन्द्रियस्तम्भहेतुना तेन विह्वलात एव सन्दष्टदशनच्छदा सम्यक् दष्टो दशनच्छदो अधरोष्ठो यया सा । लोभनियमनार्थं पूर्वं प्रतिश्रुतविलासावितरणदृशः । स्वभावनियमनार्थं प्रेम संरम्भः कटाक्षे नेत्रे प्रातास् तैर् ये आक्षेपाः परिभवाः । यद् वा, आ समन्तात् क्षिप्यन्ते इति आक्षेपा बाणास् तैः घ्नन्तीव ऐक्षत् स्वातन्त्र्यनिराकरणपूर्वकस्वान्ततासम्पादनार्थं कटाक्षैर् हननं सूचितम् इति । तद् उक्तं विष्णुपुराणे

काचिद् भ्रूभगुरं कृत्वा ललाटफलकं हरिम् ।
विलोक्य नेत्रभृङ्गाभ्यां पपौ तन्मुखपङ्कजम् ॥ [वि.पु. ५.१३.४४] इति ।

यथा चिन्तितं, कुटिलकुन्तलं श्रीमुखं च ते जड उदीक्षितां पक्ष्मकृद् दृशाम् [भा.पु. १०.३१.१५] मुखदर्शनम् एव प्रार्थितम् ॥

विश्वनाथः  भ्रूकुटिम् आबध्य एवं कुटिलीकृत्य सज्यं धनुः शरसंसक्तं प्रतान्येवेत्य् अर्थः । प्रेमसंरम्भेण प्रणयकोपावेशेन विह्वला विवशा कटाः कटाक्षाः शरास् तेषां क्षेपैर् निक्षेपैः कृष्णं लक्ष्यभूतं घ्नतीव भोः कुहकशिरोमणे ! स्वप्रेमहालाहलं त्वया मयि प्रयुज्य सम्यक्तया सफलीकृतं देहान् निःसृतप्रायान् प्राणान् दग्धुं किं पुनर् अपि प्रत्यासीदसि त्वं साध्व् एव परिचितोऽभूर् इति व्यٌजयन्ती ऐक्षत । निर्दष्टदशनच्छदेत्य् अٌजलिना धृतस्य स्वाधरस्य दशः कोपानुभावः । इयं मदीयतामयमधुस्नेहोत्थमानकौटिल्यवती ॥६॥

 ओ)०(ओ

॥ १०.३२.७ ॥

अपरानिमिषद्दृग्भ्यां जुषाणा तन्मुखाम्बुजम् ।
आपीतम् अपि नातृप्यत् सन्तस् तच्चरणं यथा ॥

श्रीधरः अनिमिषन्तीभ्याम् अनिमीलन्तीभ्यां दृग्भ्याम् आपीतम् अपि सम्यग् दृष्टम् अपि पुनः पुनर् जुषाणा नातृप्यत् ॥७॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी  

बृहद्वैष्णवतोषणी  जुषाणा सेवमाना प्रीत्या वीक्षमाणेत्य् अर्थः । आपीतम् अपि दृशोश् चषकत्वं ध्वनितं परमप्रीत्या सम्यग्दृष्टम् अपीत्य् अर्थः । सन्तः प्रीतिभक्त्येकनिष्ठा इति मधुरप्रेम्णः प्रीतिभक्तेर् वा तृप्त्यभावांशमात्रे साम्यम् अभिप्रेतं किन्तु सारङ्गाणां पदाम्बुजं इत्य् आदि तेषां श्रीपदाम्बुजे भक्तिः । आसां च प्रेयसीनाम् अधरामृतादिलोभेन प्रायः श्रीमुख एव प्रीतिर् इति प्रेमविशेषः सूचित एव । अत एव तेषां श्रीपादाब्जयोः कोमलत्वादेः साक्षाद् अननुभवाद् अब्जादिरूपप्रयोगः ॥७॥

क्रमसन्दर्भः  न व्याख्यातम् ।

बृहत्क्रमसन्दर्भः अपरानिमिषद्दृग्भ्याम् इति दर्शनानन्दनिस्पन्दा स्वभावसरला ॥७॥

रसिकाह्लादिनी  सा अपरा यूथमुख्या अनिमिषदृग्भ्यां तन्मुखाम्बुजं जुषाणा आस्वादयन्ती दृशोः पानकरणत्वम् उक्तं, लक्षणया मुखाम्बुजे लावण्यरूपमकरन्दस्य पेयत्वं सूचितम् इव द्रवस्यान्तप्रवेशनं पानम् इति पानलक्षणम् । अत्र च नेत्रद्वारेण मुखाम्बुजलावण्यस्य हृदये प्रवेशनम् एव पानम् इति । आपीतम् अपि सम्यक् दृष्टम् अपि परमप्रीत्या पुनः पुनः सेवमानान् नातृप्यत् अलम् इति । नामन्यतेति अनेन विषयसौन्दर्यं प्रवृत्तिहेतुः, न तु प्रयोजनाभावः प्रतिबन्धकोऽस्तीति । तत्र दृष्टान्तः सन्तस् तच्चरणं यथेति । सारङ्गानां पदाम्बुजम् इति ते यथा पदाम्बुजम् इत्य् उक्तम् । ते यथा पदाम्बुजं सदा सेवमान अपि अलम् इति । न मन्यन्ते तृप्त्यभावे दृष्टान्तः ।

ननु सर्वांशेन सन्तो हि प्राप्तव्यम् अस्ति । चरणाम्बुजे सर्वेषां साहित्यम् अस्ति । अधरामृते न कस्याप्य् अंशोऽस्ति । अत एतस्य सर्वतो वैशिष्ट्यं सूचितम् इति ॥७॥

विश्वनाथः  अनिमिषन्तीभ्याम् आनन्दजाड्यवशाद् अनिमीलयन्तीभ्यां दृग्भ्यां भ्ररीभ्याम् इव तस्य मुखाम्बुजम् । यद् वा, तत्प्रसिद्धम् । पूर्वस्याः कटाक्षशरजर्जरितत्वात् सभयचकिर्तव्याकुलम् अनुतप्तम् । आपीतं सम्यगास्वादितमाधुर्यम् अपि पुनः पुनर् जुषाणा आस्वादयन्तीति मुखाम्बुजस्य स्वभावेनैव माधुर्यम् अपारम् । तत्रापि स्वाभीष्टेन स्वयूथेश्वरीकटाक्षशरप्रहारेण सङ्कोचत्रपाविषाददैन्यादिसञ्चारिमिश्रणाद् बहुविधम् अतिवर्धमानं तदानीम् अभूद् अतस् तत्र तृष्णाधिक्यान् नातृप्यत् । सम्पूर्णांशेन दृष्टान्ताद् दर्शनाद् एकांशेन दृष्टान्तम् आहसन्त इति । अत्र कटाक्षशरप्रहार्ण्याम् एव कृष्णस्य तदानीं सम्पूर्णा दृष्टिः सम्पूर्णं मनश् च न त्व् अन्यस्यां कस्याम् अप्य् एकांशेनापि । यत एव स्वस्मिंस् तस्यानवधानम् आलक्ष्य लज्जानुद्गमात् दृग्भ्याम् इति सम्पूर्णाभ्याम् एव नेत्राभ्यां स्वच्छन्देनैव मुखम् अपश्यद् अतः सर्वतः सौभाग्यवती कटाक्षशरवर्षिण्य् एव ज्ٌएया ॥७॥

 ओ)०(ओ

॥ १०.३२.८ ॥

तं काचिन् नेत्ररन्ध्रेण हृदिकृत्य निमील्य च ।
पुलकाङ्गुल्युपगुह्यास् ते योगीवानन्दसम्प्लुता ॥

श्रीधरः हृदि कृत्य हृदयं नीत्वेत्य् अर्थः ॥८॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी  तं नेत्ररन्ध्रेण हृदि कृत्येति तस्या हृदये तस्य स्वच्छोपाधौ बिम्बस्यैव परमासक्तिः सूचिता ततः साक्षाद् भावाल् लज्जया नेत्रे निमील्य भावपारवश्येन पुलकाङ्गी सती उपगुह्य आलिङ्गनम् अनुकृत्य आस्ते चिरं तथैवासीद् इत्य् अर्थः । योगीवेति अन्तः स्फूर्तौ दृष्टान्तः । यद् वा, योगीति क्रिया विशेषणं योगे यथा स्यात् तद् इवेत्य् अर्थः । इयं लज्जया मृद्वी पूर्वस्माद् धेतोः सुसख्या स्वाधीनकान्ता वामा च । एवं सप्तोक्ता अष्टमी तु श्रीविष्णुपुराणे

काचिद् आयान्तम् आलोक्य गोविन्दम् अतिहर्षिता ।
कृष्ण कृष्णेति कृष्णेति प्राह नान्यद् उदीरितम् ॥ [वि.पु. ५.१३.४४] इति ।

प्रखरा सरला चेयमत्रेदं विवेचनीयं रत्याख्यो भावस् तावद् उभयविधः । एक आत्मनि तदीयताभावनामयत्वेन कान्तपराधीय् अदाक्षिण्यादिमयः । अन्यः कान्ते मदीयताभावनामयत्वेन पराधीनकान्तत्ववामत्वादिमयः । तद् एवं भावद्वयमिश्रिततारतम्येनान्येऽपि विविधा भावा विभाव्यन्ते तद् एतन्नानाभाववतीनां मध्ये सजातीयभावानां सख्यं स्यात् रोचकत्वात् विजातीयभावानां प्रतिपक्षता स्यात्, अरोचकत्वाद् एव सजीअतीयभावानां सौहृद्यं स्यात् यत् किञ्चिद् रोचकत्वेन हिताशंसनमात्रात् । अतिमिश्रत्वेनातिसूक्ष्मत्वेन वा नातिस्फुटसजातीयादिभेदभावानां तटस्थ्यं स्यात् अवधानहेत्वभावात् श्रीकृष्णविषयकनिजनिजभावमात्राभिरुचिमतीनां तासां सख्याद्युदयस्य तदेकमूलत्वम् एवोचितम् इति । तत्र तदीयतामदीयतामययोर् मुख्ययोर् भावयोर् उत्तरः श्रेयान् ममताधिक्येन हि गम्भीरप्रेमप्रवाहाधिक्यं भवति । तत एव तद्विवर्तरूपवाम्यापरपर्यायकौटिल्याभासो जायतेअहेर् इव गतिः प्रेम्णः स्वभावकुटिला भवेत् [उ.नी. १५.१०२] इति भरतन्यायात् । अत एव कान्तोऽपि तद्वशः स्यात्, तथा च रुद्रः

वामता दुर्लभत्वं च स्त्रीणां या च निवारणा ।
तद् एव पञ्चबाणस्य मन्ये परमम् आयुधम् ॥ [उ.नी. १.२०]

यथा श्रीहरिवंशे श्रीसत्यभामायां दृश्यते

रूपयौवनसम्पन्ना स्वसौभाग्येन गर्विता ।
अभिमानवती देवी श्रुत्वैवेर्ष्यावशं गता ॥ [ह.वं. २.६५.५०]
कुटुम्बस्येश्वरी सासीद् रुक्मिणी भीष्मकात्मजा ।
सत्यभामोत्तमा स्त्रीणां सबुहाग्ये चाधिकाभवद् ॥ इति च ।

अत एवार्धेनार्धेन प्रथमचतसृणां वर्णनम् उत्तरतिसृणां त्व् एकेनैकेनेति कवरादरोऽपि दृश्यते । आसु तिसृसु च एका भ्रूकुटिम् आबध्य इत्य् अनेन या वर्णिता सैव श्रेष्ठा भाववैशिष्ट्येन न प्रथमत्वेन चोपन्यासात् तादृशसर्वविलक्षणभावश् च तस्या एव स्वपरित्यागे  स्यात्, यस्याः सर्वपरित्यागेन स्वसङ्गे नीतायाः सौभाग्यदानेन सर्ववैलक्षण्यं श्रीभगवान् स्वयम् आविष्कृतवान् तस्मात् सैव सा भवेत् ।

अथ प्रथमचतसृणां प्रथमैव ज्येष्ठा श्रेष्ठा च अग्रे स्थितत्वात् सर्वा अतिक्रम्य प्रथमत एव कान्तस्पर्शात् दक्षिणासु सुमधुरचेष्टत्वात् । एषा चोत्तरवर्गप्रवराया विजातीयभावेति प्रातिपक्षिकी ज्ٌएया । अथानयोर् वर्गविचारः तत्रोत्तरप्रथमायाः सख्यौ तदनन्तरे द्वे प्रथमप्रथमायास् त्व् एकव्यवहिततीर्तीयादिके द्वे भावसाम्यात्, न तत्तदनुगततया वामदक्षिणयोः स्थितेश् च । या तु प्रथमद्वितीया सा खलु प्रथमगणान्तः प्रविश्य स्थितापि किञ्चिद् व्यवहितत्वात् तदतिक्रमिचरितत्वाच् च न प्रथमायाः सखी पराधीनकान्तं मन्यतया किञ्चित् सादृश्येनोत्तरायास् तु सुहृद् इति ज्ٌएयम् ।

अथ या विष्णुपुराणोक्ता सा तु नातिविस्पष्टभावत्ववर्गद्वयाप्रवेशाच् छ्रीशुकेनावर्णनाच् च तटस्थैव ज्ٌएया ।

अथ तासां नामविचारः । तत्र भविष्योत्तरे मल्लद्वादशीप्रसङ्गे श्रीकृष्णयुधिष्ठिरसंवादे तन्नामानि, यथा

गोपीनामानि राजेन्द्र प्राधान्येन निबोध मे ।
गोपाली पालिका धन्या विशाखा ध्याननिष्ठिका ।
राधानुराधा सोमाभा तारका दशमी तथा ॥ इति ।

विशाखान्या धनिष्ठिकेति पाठः क्वचित् दशमीत्य् अपि नामैकं तच् चान्वर्थम् इति सर्वान्ते पठितम् । यद् वा तथेति दशम्य् अपि तारकानाम्न्य् एवेत्य् अर्थः । गोपाली चेयं नूनं पाद्मोक्तगायत्रीचरी भवेत् तथा स्कान्दप्रह्लादसंहितायां द्वारकामाहात्म्ये मायासरःप्रस्तावे पुनर् उद्धवागमने प्रियप्राप्तिवत् प्रियदूतप्राप्ताव् अपि स्वस्वभावाभिव्यक्तेस् तद्भावोक्तिसहितान्य् एवाष्टौ नामानि निर्दिष्टानि किन्त्व् अत्यन्तदुःखमयोक्तित्वान् नैतादृशरसावसरे दृश्यानि कदाचिद् विचारावसरे त्व् अपेक्ष्याणीत्य् अनन्यगतिकत्वेनैव लिख्यन्ते, यथा

तच् छ्रुत्वा वचनं तस्य ललिता क्रोधमूर्च्छिता ।
उद्धवं साश्रुनयना सोवाच रुदती तदा ॥
श्रीललितोवाच
असत्यो भिन्नमर्यादः शठः क्रूरजनप्रियः ।
मा कृथाः पुरतोऽस्माकं कथास् तस्याकृतात्मनः ॥
धिक् धिक् पापसमाचारो धिग् असौ निष्ठुराशयः ।
हित्वा यः स्त्रीजनान् मूढो गतो द्वारवन्तीं प्रति ॥
श्रीश्यामलोवाच
किं तस्य मन्दभाग्यस्य स्वल्पपुण्यस्य दुःखदाः ।
मा कुरुध्वं कथाः सख्यः कथाः कथयतापराः ।
श्रीधन्योवाच
केनायं हि समानीतो दूतो दुष्टजनस्य च ।
यातुं तेन पथा पापो येन नायाति वै पुनः ।
श्रीविशाखोवाच
न शीलं न कुलं यस्य ज्ٌआयते जन्म कर्म च ।
हीनस्य पुरुषार्थेषु तेन सङ्गो निरर्थकः ।
श्रीराधोवाच
पूतनाघातने यस्य नास्ति पापकृतं भयम् ।
तस्य स्त्री हनने साध्वः शङ्का कापि न विद्यते ॥
श्रीशैब्योवाच
सत्यं ब्रूहि महाभाग किं करोति यदूत्तमः ।
संवृतो नागरस्त्रीभिः कथास्माकं करोति किम् ॥
श्रीपद्मोवाच
कदोद्धव महाबाहुः नागरीजनवल्लभः ।
समेष्यतीह दाशार्हः पद्मपत्रायतेक्षणः ॥
श्रीभद्रोवाच
हा कृष्ण गोपप्रवर हा गोपीजनवल्लभ ।
समुद्धर महाबाहो गोपीः संसारसागरात् ॥ इति ।

एके तु चन्द्रावलीम् एवाष्टानां मध्ये मन्यन्ते, न तु धन्यां, तस्या लोकेऽतिप्रसिद्धेः । तत्र दशसङ्ख्याकं मतं नात्रैकार्थ्यं समर्थयति, सङ्ख्यावैषम्याद् अष्टसङ्ख्याकयोर् अपि मतयोर् धन्यापक्षो न सङ्घटयितुं शक्यते, तत्र तत्सहितत्वेन श्रीललितादीनां पञ्चानां वामप्रखरप्रायत्वात् । अत्र त्व् एका भ्रूकुटिम् अबध्येति तिसृणाम् एवेति चन्द्रावलीपक्षस् तु सङ्गम्येत तस्या दक्षिणावर्गाग्रिमात्वेन स्थापयिष्यमाणत्वाद् वामदक्षिणयोर् द्वयोर् अपि वर्गयोस् त्रिसङ्ख्यकत्वेन षट्त्वे द्वाभ्यां श्यामलाभद्राभ्यां चान्याभ्याम् अष्टतापर्याप्तौ सुघटता स्याद् इति ।

तद् एवं स्थिते या पुनर् उत्तरवर्गप्रथमा एका भ्रूकुटि इत्य् आदि वर्णिता परमभावसौभाग्योपरिकाष्ठापन्नत्वाच् छ्रीराधैव ।

यथा राधा प्रिया विष्णोस् तस्याः कुण्डं प्रियं तथा ।
सर्वगोपीषु सैवैका विष्णोर् अत्यन्तवल्लभा ॥ इति पाद्मोक्तेः ।

राधा वृन्दावने वने इति मत्स्यस्कन्दादिभ्यः ।

देवी कृष्णमयी प्रोक्ता राधिका परदेवता ।
वराभयकरा ध्येया सेविता सर्वदेवतैः ।
सर्वलक्ष्मीमयी सर्वकान्तिः सम्मोहिनी परा ॥ इति बृहद्गौतमीये च ।

राधया माधवो देवो माधवेनैव राधिका ।
विभ्राजन्ते जनेष्वेति ऋक्परिशिष्टे ।

वर्णिता च सा तथैव श्रीजयदेवसहचरणे महाराजलक्ष्मणसेनमन्त्रिवरेणोमापतिधरेण

भ्रूवल्लीचलनैः कयापि नयनोन्मेषैः कयापि स्मित
ज्योत्स्नाविच्छुरितैः कयापि निभृतं सम्भावितस्याध्वनि ।
गर्वाद् भेदकृतावहेलविनयश्रीभाजि राधानने
सातङ्कानुनयं जयन्ति पतिताः कंसद्विषः दृष्टयः ॥ इति ।

विवृतं च तन्मदनुजवरैः श्रीरूपमहाभागवतैर् उज्ज्वलनीलमणेः स्थायिभावविवरणे अतो गान्धर्वेति या श्रीगोपालतापिन्यां प्रसिद्धा सापि मुख्यत्वलिङ्गेनेयम् एव इति मन्यन्ते । अस्याः प्रह्लादसंहितायां पूर्वपूर्वापेक्षया वचनकौशल्यान् मध्यात्वम् । अत्र च कोपावसरेऽपि लीलाविशेषमात्रव्यٌजितप्रागल्भतया बाहुधारिण्याद्यपेक्षया मध्यात्वम् इति च समानम् ।

अथ या अपरानिमिषत् [भा.पु. १०.३२.५] इत्य् आदिना तत्सखी वर्णिता सा श्रीललितेत्य् अवगम्यते, वाम्यप्राखर्याभ्यां साम्यात् । सम्प्रति नातिवाम्यादिकं तु निजवरसख्यीनिशातदृक्पातघातजाततत्क्षोभदर्शनेनातिसन्तोषात् । एषा च राधानुराधा इति या बव्हिष्योत्तरपठिता तदपरपर्यायैव वा । तत्र च पाठस्य नाम्नोश् च युग्मतामयत्वावगतेर् अत्रापि समवर्गता प्राप्तसखीवृन्दप्रथमोक्तेर् मुख्यता प्राप्तिसाम्यात् ।

अथ तं काचिन् नेत्ररन्ध्रेण [भा.पु. १०.३२.८] इत्य् आदि वर्णिता तत्सखी तु प्रायः श्रीविशाखैव, वाम्यमार्दवाभ्यां साम्यात् । प्रह्लादसंहितायाम् अपि न शीलम् इत्य् आदिकं तद्वाक्यं तादृशम् एव ।

अथ या प्रथमवर्गस्य प्रथमा सा श्रीचन्द्रावल्य् एव । यतः श्रीराधया सह प्रतियोगितयैतिह्यम् अस्या एव विराजते । तथा च श्रीबिल्वमङ्गलचरणाः

राधामोहनमन्दिराद् उपगतश् चन्द्रावलीम् ऊचिवान्
राधे क्षेमम् इहेति तस्य वचनं श्रुत्वाह चन्द्रावली ।
कंस क्षेमम् अये विमुग्धहृदये कंसः क्व दृष्टस् त्वया
राधा क्वेति विलज्जितो नतमुखः स्मेरो हरिः पातु वः ॥ इति ।

अर्थसाम्यप्रायाद् इयं भविष्योत्तरख्याता सोमाभैव वा स्यात् । अथ या तस्या द्वितीया काचिद् दधार [भा.पु. १०.३२.४] इत्य् आदिना श्रीराधा सुहृद्वर्णिता सा श्यामला भवेत् । प्रह्लादसंहितायां ललितादिगणे प्रविश्य हितोपदेशदानेन तस्याः सौहृद्यलक्षणावगतेः । सखीनां समदुःखप्रलापिता भवति किञ्चिद् व्यन्तरितध्यैव (सिच्) तु हितोपदेशदातृता दृश्यत इति । इयम् एव श्रीमध्वाचार्यैर् भावगततात्पर्यदर्शिता लीलाख्या भवेत् ।

अथ काचिद् अٌजलिना [भा.पु. १०.३२.५] इति एका तदङ्घ्रि [भा.पु. १०.३२.५] इति वर्णिते ये चन्द्रावलीसख्यौ  । तथा विष्णुपुराने यास् तटस्था वर्णिताः ताः क्रमेण शैब्यापद्माभद्रा स्युः सेवकवद् दैन्येन सٌजिगमिषया नातिस्फुटभावविशेषात्वेन च साम्याद् इति ।

महानुभावसम्मत्या युक्तिप्रायं व्यलेखि यत् ।
तत्र कृष्णस् तदीयाश् च मनानयगतेर् गतिः ॥
ता मद्वर्ण्यरहोलीलानाम्ना सङ्कोचम् आप्नुयुः ।
मुनिनैवं ह्नुताह्वानाः क्षमन्तां मम चापलम् ॥८॥

बृहद्वैष्णवतोषणी  काचित् परमलज्जादिगुणनम्रा साक्षाच् चिरं मुहुर् द्रष्टुम् अप्य् अक्षमा, अत एव नेत्रयो रन्धेर्ण द्वारेण हृदिकृत्येति मनसि सर्वाङ्गस्फूर्त्या तत्तदशेष्सौन्दर्यानुभवार्थम् इवेति निमील्य नेत्रे एकस्मिन्न् एवाङ्गे नेतर्योर् लग्नयोर् अन्येषां मनस्यापि दर्शनासम्भवात् । किं वा, नेत्रद्वारेण तस्य निःसरणभयाद् इव । वस्तुतस् तु तत्तत्प्रेमसम्प्लुतत्वस्वभावेनैव । अत एवोपगुह्य हृदि तम् आलिङ्ग्य, चकारात् कृष्ण कृष्णेति कीर्तयन्तीः । तथा च वैष्णवे

काचिद् आयान्तम् आलोक्य गोविन्दम् अतिहर्षिता ।
कृष्ण कृष्णेति कृष्णेति प्राह नान्यद् उदीरितम् ॥ [वि.पु. ५.१३.४४] इति ।

काचित् भ्रुकुटिम् इत्य् अत्र यद्यैकैव गोपी व्याख्याता, तदात्र पराशरोकेत्यम् अष्टमी ज्ٌएया । आनन्दरसेऽत्यन्तनिमग्ना सती आस्ते, क्षणम् आसीद् इत्य् अर्थः । योगी धानयोगेन भगवति चित्तैगाग्र्यं गतः । तथा च वैष्णवे

काचिद् आलोक्य गोविन्दम् निमीलितविलोचना ।
तस्यैव रूपं ध्यायन्ती योगारूढेव सा बभौ ॥ [वि.पु. ५.१३.४६] इति ।

बहिर्वृत्त्यभावमात्रे दृष्टान्तः । तत्र च नेत्ररन्ध्रेणेति तस्माद् अप्य् अस्या विशेषः सूचितः । ध्याने दर्शनाद् अपि साक्षात् सन्दर्शनेऽत्यन्तानन्दात् । तच् च श्रीभागवतामृतोत्तरखण्डे विवृतम् एव । तत्रापि काचिद् इति स्त्रीत्वेन भावविशेषात् । अत एवालिङ्गनाच् च साक्षात् सन्दर्शनवद् भयः पार्षदादिभ्यः श्रीगोपवर्गादिभ्यश् चानन्दविशेषः सूचित एवेति दिक् ।

नौमि चन्द्रावलीं भद्रां पद्मां शैव्याम् अनुक्रमात् ।
श्यामां विशाखां ललितां राधाम् इत्य् अष्टौ तत्प्रियाः ॥

तत्तन्नामाग्रहणकारणं पूर्वं लिखितम् एव । यद्यप्य् आसां प्रेम्णि तारतम्यबाहुल्यं न घटते, प्रत्येकं सर्वासां तस्मिन् परमकाष्ठापत्तेः । अत एव कराम्बुजग्रहणादिषु तासां स्वस्वभावानुसारेण तदानीन्तनेच्छानुसारेणैव वा प्रवृत्तिः, तथापि मुक्तगुणपूज्यानां श्रीवैकुण्ठपार्षदवराणाम् इव तासाम् अपि कथञ्चित् तारतम्यकल्पनया तत्रापि मुख्यत्वेन प्रसिद्धानाम् अष्टानां तास्व् अपि श्रीराधादेव्याः सुप्रसिद्धत्वेन सर्वतो वैशिष्ट्येन श्रैष्ठ्यं ततश् च तद्भावानां तत्तच्चेष्टितानाम् अत्यूहम् । अत एवाष्टौ तथा तथा पृथगुक्ता इति दिक् ॥८॥

क्रमसन्दर्भः  न व्याख्यातम् ।

बृहत्क्रमसन्दर्भः तं काचिन् नेत्ररन्ध्रेणेत्य् आदि मुग्धापि गभीरप्रेमवती ॥८॥

रसिकाह्लादिनी  यथा न खलु गोपिकानन्दनो भवान् [भा.पु. १०.३१.४] इत्य् उपक्षिप्तं सा काचित् पूर्वस्यास् तु दर्शनमात्रम् एवापेक्षितं अस्यास् तु तावत् विशेषोदयाद् वैशिष्ट्यं तस्यास् तु अनिमिषदृग्भ्याम् इति लिङ्गात् सारल्यं मुग्धत्वात् काचिद् दूरे स्थिता ध्यानविक्षेपकगोपीसङ्गत्यागेनेति । सर्वाङ्गलावण्यग्रहणासक्तिः निरूपिता यस्याः श्रीकृष्णस्यादर्शने सर्वविवेकशून्यत्वम् आसीत् । तं कृष्णं सर्वाङ्गलावण्यविभागेन हृदि कृत्य स्वमनसि स्थिरीकृत्य तत्र नयद्वारम् आहनेत्ररन्ध्रेणेति । पुनर् नेत्रे निमील्य बहिर् निसारणशङ्कया निमीलनं वस्तुतस् तु प्रेमविवर्ते नानुसन्धानं न चोद्देशस् तथापि तस्या अनुरागोत्कण्ठ्यं विदग्धत्वं सूचितम् । अनेन सर्वेन्द्रियवर्तानां स्वान्त एव निरोध उक्तः । कृष्णे हृदि प्रविष्टे सति स्वान्त एव स्थितानां सर्वेन्द्रियाणां विषयाणां अनुभवो जातः । अतस् तम् उपगुह्य हृद्य् एवालिङ्गनं आस्ते स्म, तूष्णीं आनन्दसमुद्रे निमग्ना जाता । यतः पुलकाङ्गी हृद्य् आलिङ्गने जाते न क्सया अपि गोचरतेति भावः । अन्याभिर् अनुपलक्षिता परमानन्दम् अनुभूतवतीति ।

ननु साक्षात्स्पर्शम् अन्तरेण कथम् आनन्दावाप्तिस् तत्र तस्या अनुभव एव प्रमाणं तत्र बहिर् दृष्ट्याभावेऽपि ? अन्तःसुखपूर्णत्वे दृष्टान्तःयोगी च । योगी यथा ध्यानयोगेनेवान्तर्आनन्दपूर्णो भवति, बहिः संवेदनाभावात् तथेत्यम् अप्य् आनन्दसम्भूता बहिःसंवेदनरहिता चासीत्, कार्यानुसन्धानाभावात् न ह्य् अन्तःपूर्णे आनन्दे कञ्चन कामो नामावशिष्यत इति ॥८॥

विश्वनाथः  हृदि कृत्य हृदयं नीत्वेति भाग्यान् मिलितोऽयं चञ्चलः कान्तः पुनर् मापसरत्व् इति च बुद्ध्येति भावः । निमील्य चेति पुनर् नेत्ररन्ध्रेणैव निःसरेद् इति शङ्कयेति भावः । पुलकाङ्गीति निर्विघ्नसम्भोगप्राप्तिबुद्ध्या । उपगुह्यास् ते इति इति स्वकर्तृकोपगूहनं महाइरहोत्तरकालप्राप्त्या तृष्णाधिक्येन धैर्यापगमात्, तत्र दृष्टलोक्भावाल् लज्जानुत्पत्तेश् च । तिस्र एवैताः कान्तापार्श्वं प्रत्युपगमनाद् वा मा अस्मान् एवायम् आगम्य मिलतु, न तु वयम् इमं गत्वा कदाचिद् अपि मिलाम इति मदीयतामयमधुस्नेहवत्त्वात् सुसख्याः स्ववशीकृतकान्ता ज्ٌएयाः । तत्र तिसृषु मध्ये प्रथमा सर्वगोपीजनाधिका यूथेश्वरी, द्वितीयातृतीये तस्याः सख्यौ । एवं सप्तानाम् आसां श्रीवैष्णवतोषणीदृष्ट्यैव चन्द्रावली श्यामला शैव्या पद्मा श्रीराधा ललिता विशाखा इति क्रमेण नामान्य् अवगतानि । अष्टमी तु

काचिद् आयान्तम् आलोक्य गोविन्दम् अतिहर्षिता ।
कृष्ण कृष्णेति कृष्णेति प्राह नान्यद् उदीरितम् ॥ [वि.पु. ५.१३.४४]

इति विष्णुपुराणदृष्ट्या भद्रानाम्नी ज्ٌएया । श्रीवैष्णवतोषणीधृतस्कान्दप्रह्लादसंहिता द्वारकामाहात्म्यविख्याताभिख्या एता अष्टाव् एव त्रिशतकोटिगोपीषु मुख्या ज्ٌएयाः । आसु तारतम्यजिज्ٌआसा चेद् उज्ज्वलनीलमणिर् द्रष्टव्यः । सर्वमुख्या तु श्रीराधैव

यथा राधा प्रिया विष्णोस् तस्याः कुण्डं प्रियं तथा ।
सर्वगोपीषु सैवैका विष्णोर् अत्यन्तवल्लभा ॥ इति पाद्मोक्तेः ।

देवी कृष्णमयी प्रोक्ता राधिका परदेवता ।
सर्वलक्ष्मीमयी सर्वकान्तिः सम्मोहिनी परा ॥ इति बृहद्गौतमीय्ओक्तेः ।

राधया माधवो देवो माधवेनैव राधिका ।
विभ्राजन्ते जनेष्व् आ इति ऋक्परिशिष्ट्ओक्तेश् च ज्ٌएया ॥८॥


 ओ)०(ओ

॥ १०.३२.९ ॥

सर्वास् ताः केशवालोकपरमोत्सवनिर्वृताः ।
जहुर् विरहजं तापं प्राज्ٌअं प्राप्य यथा जनाः ॥

श्रीधरः प्राज्ٌअं ईश्वरं प्राप्य यथा मुमुक्षवो जनाः । यद्वा प्राज्ٌअं ब्रह्मज्ٌअं प्राप्य यथा संसारिणः । यद्वा प्राज्ٌअं सौषुप्तं प्राप्य यथा विश्वतैजसावस्था जीवाः ॥९॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी

बृहद्वैष्णवतोषणी  

क्रमसन्दर्भः  प्राज्ٌअं सुषुप्तिसाक्षिणम् इव सुषुप्ताव् अविद्यावत् पुनः परित्यागशङ्काया निगूढस्थितेः ॥९॥

बृहत्क्रमसन्दर्भः एवं स्वस्वप्रकृत्यनुषारेण विविधभावभावुकसुभगम्भावुकाः सर्वा एव तम् आलोक्य विरहसन्तापं जहुर् इत्य् आहसर्वा इत्य् आदि । यथा जनाः प्राज्ٌअं भगवद्भक्तं प्राप्य भगवद्विरहतापं जहति, तथेत्य् अर्थः ॥९॥

रसिकाह्लादिनी  अत एवोपसंहारे एतस्या वैशिष्ट्यं चोक्तं, न केवलम् एतासां यूथमुख्यानाम् एव मनोरथपूर्तिर् जाता, किन्तु सर्वासाम् अपि इत्य् आहसर्वा इति । एवं यूथमुख्यानां अभीष्टप्राप्तौ सत्यां सर्वासाम् अथानन्दावाप्तिप्रकारं दर्शयति । यास् तु विरहजेनाग्निना मूर्च्छिता इवासन् ताः । केशवः प्रशस्तकेशवान् । यद् वा, कस्य सुखस्य स्पर्शः कामस् तं वशयतीति । साक्षान्मन्मथमन्मथ इत्य् उक्तत्वात् । उपक्रमे तूक्तम् एवतासां तत् सौभगमदं वीक्ष्य मानं च केशवः [भा.पु. १०.२९.४८] इत्य् उक्तम् एव । तासां मदमाननिवृत्तौ सत्यां स्वत एवाविर्भूत इति । तस्य केशवस्यालोकस् तत्कर्तृको वा तेन परमोत्सर्वः परमानन्दस् तेन निर्वृताः सत्यो विरहजं तापं जहुः विस्मृतवत्यः इत्य् अर्थः ।  प्राज्ٌअं ईश्वरं ब्रह्मज्ٌअं वा सौषुप्तं वात आचार्यैर् एवं व्याकृतत्वात् । यद् वा, प्राज्ٌअं रसज्ٌअं प्राप्य रसजिज्ٌआसवो जनाः यथा तापं जहाति तद्वद् इति ॥९॥

विश्वनाथः  प्राज्ٌअं परमभागवतं जनाः संसारतप्ताः । गृहेषु तप्ता निर्विण्णा यथाच्युतजनागम इति प्रावृड्वर्णनोक्तेः ॥९॥

 ओ)०(ओ

॥ १०.३२.१० ॥

ताभिर् विधूतशोकाभिर् भगवान् अच्युतो विभुः ।
व्यरोचताधिकं तात पुरुषः शक्तिभिर् यथा ॥

श्रीधरः पुरुषः परमात्मा शक्तिभिः सत्त्वादिभिर् यथा । यद्वा उपासकः पुरुषो ज्ٌआनबलवीर्यादिभिः । यद्वा पुरुषोऽनुशायी प्रकृत्याद्युपाधिभिर् वृतो यथाऽधिकं विरोचते तद्वत् ॥१०॥

वंशीधरः  

चैतन्यमतमٌजुषा  न व्याख्यातम् ।

वैष्णवतोषणी  ततः श्रीभगवतोऽपि परमनिर्वृत्या भगवत्तासाराविर्भावेणाधिकशोभा जातेत्य् आहताभिर् इति । विधूतो नाशितः शोको विरहजोऽन्तस्तापो याभिस् ताभिः, तद्विशेषश् चोक्तः श्रीपराशरेण

ततः काञ्चित् प्रियालापैः काञ्चिद् भ्रूभङ्गवीक्षितैः ।
निन्येऽनुनयम् अन्याश् च करस्पर्शेन माधवः ॥ [वि.पु. ४.१३.३०] इति ।

भगवान् सर्वसम्पूर्णोऽपि अच्युतः, तत्र कथञ्चित् च्युतिरहितोऽपि अधिकं पूर्वपूर्वतः प्रकृष्टं यथा स्यात् तथा ताभिर् विशेषेणारोचत तादृशस्यापि ताभिस् तादृशत्वे तदाविर्भावविशेषे एव दृष्टान्त इत्य् आहपुरुष ईश्वरः । स यथा भगवद्रूपेण शक्तिभिर् ऐश्वरादिमयस्वरूपशक्तिभिर् वृत एवाधिकं विरोचते, न तु ब्रह्मरूपेण ताभिर् आवृत इति । तथा सोऽपि ताभिः प्रेमविशेषमयस्वरूपशक्तिभिर् वृत एवाधिकं व्यरोचतेत्य् अर्थः । तातेति सम्बोधनं परमानुकम्पायाम् । तातोऽनुकम्प्ये पितरि इति नानार्थात् परमानुकम्प्यत्वाद् एव रहस्यम् इदं त्वयि प्रकाशयामीति ॥१०॥

बृहद्वैष्णवतोषणी  ततः श्रीभगवतोऽपि परमनिर्वृत्या भगवत्तासाराविर्भावेणाधिकशोभा जातेत्य् आहताभिर् इति । विधूतो नाशितः शोको विरहजोऽन्तस्तापो याभिस् ताभिः । तद्विशेषश् चोक्तः श्रीपराशरेण

ततः काञ्चित् प्रियालापैः काञ्चिद् भ्रूभङ्गवीक्षितैः ।
निन्येऽनुनयम् अन्याश् च करस्पर्शेन माधवः ॥ [वि.पु. ४.१३.३०] इति ।

अतस् ताभिर् वृतः भगवान् सर्वैश्वर्यसम्पूर्णोऽपि, अच्युतः कथञ्चित् कदाचित् कस्माच्चिद् अपि शोभामयाच् च्युतिरहितोऽपि अधिकं यथा स्यात् तथा ताभिर् विशेषेणारोचत अशोभत । भगवान् इति अधिकहेतुर् वा, विरोचने तेनैवाशेषनिजभगवत्तासर्वस्वप्रकटनाद् इत्य् अर्थः ।  अत एवाशेषशोभाया परां काष्ठां प्राप्तस्यापि ताभिर् वृतत्वेनाधिकविरोचनं दृष्टान्तेन साधयतिपुरुष इति । जीवो ब्रह्मत्वेन स्वतः शर्वशक्तियुक्तोऽपीन्द्रियादिशक्तिभिः प्रकटिताभिः सतीभिर् एव यथाधिकं विरोचते । अन्यथा मूर्च्छितादितुल्यताप्राप्तिः । एवं माधुर्यकारुण्यादिगुणप्रकटनेन निजवल्लभावलिवृतत्वेनैवाधिका तस्यापि शोभा स्यात् । अन्यथा भक्तवृन्दसेव्यमानत्वेनाप्य् अशेषशोभामयभगवत्तासारापूर्तिप्रसक्तिर् इति दिक् । अत एवाश्चर्येण तद्बोधयोग्यत्वेन वा तातेति सम्बोधनम् । यद् वा, तत्स्मरणात् प्रेमवैवश्येनैव पूर्ववत् ॥१०॥

क्रमसन्दर्भः  पुरुषो भगवत्तत्त्वं, स यथा भगवद्रूपेण शक्तिभिर् ऐश्वर्यादिमयस्वरूपशक्तिभिर् वृत एवाधिकं विरोचते, न तु ब्रह्मरूपेण ताभिर् आवृत इति । तथासौ ताभिः प्रेमविशेषमयस्वरूपशक्तिभिर् वृत एवाधिकं व्यरोचतेत्य् अर्थः ॥१०॥

बृहत्क्रमसन्दर्भः अथ भगवान् अपि तथैतेन पूर्वं तथा न व्यरोचतेत्य् आहताभिर् विधुतेत्य् आदि । ताभिर् व्यरोचतेति वाक्यार्थः । अधिकं यथा भवति तथा, एतेन पूर्वं तथा व्यरोचत, एकाकित्वात् । तत्र दृष्टान्तःपुरुषः शक्तिभिर् यथा सुप्तशक्तिः पुरुष ईश्वरस् तथा न विरोचते, यथोद्रिक्ताभिः शक्तिभिः । एतेन शक्तीनां सुप्तत्वम् उद्रिक्तत्वं चेति । न तु कदापि नाशः, नित्यत्वात् । तातेति सविस्मयहर्षोत्कर्षे सम्बोधनम् ॥१०॥

रसिकाह्लादिनी  एवं निवृत्ततापानां तासां सम्बन्धेन श्रीकृष्णस्यापि कान्त्यतिशयो जात इत्य् आहताभिर् इति । याभिर् मदमानौ त्यक्तौ ताभिर् इति । इदानीं श्रीकृष्णाविर्भावेन विधूतशोकाभिः निरस्ताकृतार्तत्वप्रतीतिर् इति । अकृतार्थत्वम् अन्यत्वम् एव शोकस् तस्य निवृत्तत्वात् परमोज्ज्वलत्वं जातम् अत एव रमणयोग्याभिस् ताभिर् वृतो वेष्टितः । यद् वा, याभिः कात्यायन्यर्चनेन पतित्वपुरःसरं रमणं याचितं व्रतप्रार्थितः सन् वरं प्रादात्मयेमा रंस्यथ क्षपाः [भा.पु. १०.२२.२९] इति प्रतिश्रुतं, ताभिः कृत्वा अधिकं नित्यसिद्धाभ्योऽप्य् अधिको व्यरोचत । भगवान् अपि ऐश्वर्यविशिष्टोऽपि तदनन्यतास्व् एव उरीकृतत्वात् । ताभिर् वृत ऐश्वर्याद् अधिकं व्यरोचत, यतोऽच्युतः तास्व् अनुरागच्युतिरहितः ।

यद् वा, विप्रलम्भात् पूर्वं यथा बाहुप्रसार इत्य् आदिनोक्तं रमणं ततोऽप्य् अधिकं व्यरोचत । विप्रलम्भेन स्थायिभावस्य पुष्टत्वात् शोभाभरः सूचितः । तत्र दृष्टान्तम् आहपुरुषः परमेश्वर ईश्वरः द्योतिकाभिः मायाद्यादिभिः शक्तिभिस् तनुकूलाभिः सर्वोपकारकत्वं न प्रकाशते, तद्वत् । यद् वा, प्राकृतः पुरुषो जीवः क्रियाज्ٌआनादिशक्तिभिर् वृतः शोभते । स्वर्गादिमोक्षान्तपुरुषार्थप्राप्तियोग्यो भवति । तदभावे न किञ्चित् तद्वत् भगवान् सर्वकामपूर्णोऽपि व्रजसुन्दरीसङ्गम् अन्तरेण तिरोधाने मधुररसपराकाष्ठां न लब्धवान् । तद्रसदर्शनाधिकृतोऽपि जनो निर्वृतिर् नाम इदानीं ताभिर् वृतं दृष्ट्वा निर्वृतोऽभवत् । तातेति सम्बोधनं स्वानुभवो मया कथ्यते तत्रावधानं कुर्व् इति । यत एकाकिनैव रसो न प्राप्यतेऽतो रसवृद्ध्यर्थं ताभिः सङ्गतः शुशुभे स्वदृष्ट्यभिप्रायेण श्रीशुकः स स्वानुभवं कथयति ॥१०॥

विश्वनाथः  शक्तिभिः सर्वेन्द्रियशक्तिभिः । पुरुषो यथाधिकं विरोचते । तासां वैकल्ये सति तु नात्यन्तं रोचते, एवम् एव कृष्णोऽप्य् आसां खिन्नत्वे खिन्नो नाधिकं रोचते । आसां विधूतशोकत्वेनाधिकरुचिमत्त्वे सोऽप्य् अधिकं रोचते इति । पुरुषस्य यथा स्वेन्द्रियसुख एव सुखं स्वेन्द्रियदुःखे दुःखम् । एवम् एव कृष्णस्यापि तासां सुखदुःखाभ्याम् एव सुखदुःखे इति गोपीविषयकप्रेमवत्त्वं तासां स्वस्वरूपभूतत्वं च ज्ٌआपितम् । स्कान्दे प्रभासखण्डे, यथा

षोडशैव सहस्राणि गोप्यस् तत्र समागताः ।
हंस एव मतः कृष्णः परमात्मा जनार्दनः ॥
तस्यैताः शक्तयो देवि षोडशैव प्रकीर्तिताः ।
चन्द्ररूपी मतः कृष्णः कलारूपास् तु ताः स्मृताः ॥
सम्पूर्णमण्डला तासां मालिनी षोडशी कला ।
षोडशैव कलायास् तु गोपीरूपा वराननाः ।
एकैकशस् ताः सम्भिन्नाः सहस्रेण पृथक् पृथक् ॥ इति ।

प्रमदा शतकोटीभिर् आकुल्ता इत्य् आगमोक्तेस् त्रिंशत्कोट्यो गोप्यस् तासां मध्ये षोडशसहस्राणि गोप्यो मुक्यास् तासाम् अपि मध्ये सहस्राणि मुख्यतरास् तासाम् एव मध्ये अष्टाव् एता मुख्यतमाः । अष्टानाम् अपि मध्ये द्वे राधाचन्द्रावल्यौ अतिमुख्यतमे । तयोर् अपि मध्ये श्रीराधा सर्वमुख्यतमेति भक्तिशास्त्रनिर्णयः ॥१०॥

 ओ)०(ओ

॥ १०.३२.१११२ ॥

ताः समादाय कालिन्द्या निर्विश्य पुलिनं विभुः ।
विकसत्कुन्दमन्दारसुरभ्यनिलषट्पदम् ॥
शरच्चन्द्रांशुसन्दोहध्वस्तदोषातमः शिवम् ।
कृष्णाया हस्ततरलाचितकोमलबालुकम् ॥

श्रीधरः विकसत्कुन्दमन्दारैः सुरभिर् योऽनिलस् तस्मात् षट्पदा यस्मिंस् तत् ॥११॥ शरच्चन्द्रांशूनां सन्दोहैः समूहैर् ध्वस्तं दोषातमो रात्रिगतं तमो यस्मिंस् तत् । अतः शिवं सुखकरम् । हस्तरूपैस् तरलैस् तरङ्गैर् आचिता आस्तृता कोमला बालुका यस्मिन् । एवम्भूतं पुलिनं ताः समादाय निर्विश्य ताभिर् वृतोऽधिकं व्यरोचतेति पूर्वेणान्वयः ॥१२॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः किं कृत्वा व्यरोचतेत्य् आहताः समादायेत्य् आदि द्वाभ्याम् । ताः समाधाय कालिन्द्याः पुलिनं निर्विश्य । आदिदीपकम् इदम् । तद् विशिनष्टिविकशद्भिः कुन्दैर् मन्दारैश् च सुरभयो येऽनिलास् तत्सङ्गिनः षट्पदा यत्र कृष्णोऽत्रागत्य क्रीडिष्यतीति कृत्वा कृष्णाया हस्तेन तरलं यथा स्यात् तथोचिताः सम्यङ्मार्जिताः कोमला बालुका यत्र ॥१११२॥

रसिकाह्लादिनी  व्यरोचतेत्य् उक्तं वैशिष्ट्यं प्रस्तुतश्लोकेन निबध्नाति रासक्रीडार्थं यत्कृतवांस् तद् आहता इति । यासां मदमाननिवृत्त्यर्थम् अन्तर्धणेन स्थितः ताः समादाय हास्यनखस्पर्शभावगर्भेण हस्तग्रहणादिना सम्यक्तया गृहीत्वा यत्र पुलिने गानं कृतं ततोऽपि विशालं चिकीर्षत व्यरोचतेति पूर्वेणैवान्वयः । कालिन्द्या इति पदेन शृङ्गाररसप्रवाहभरसूचितः । विभुर् इति सर्वसन्निहितत्वेन सर्वासां सम्माननेन च सामर्थ्यमु उक्तम् । पुलिनस्य शृङ्गारोद्दीपकत्वेन रासविलासयोग्यतया विशिनष्टिविकसद् इति । विसकसन्ति कुन्दमन्दारपुष्पाणि तैः सुअर्भिर् योऽनिलस् तेन षट्पदा यस्मिन् कालिन्दीसम्बन्धेन वायोः शैत्यम् उक्तम् । कुन्दमन्दारसम्बन्धेन सौरभ्यं वननैकट्यान् माद्यम् । अनेन परमोद्दीपकसामग्रीसम्पत् सूचितेति ॥११॥

सर्वास्याः सामग्र्याः कामोद्दीपकत्वं निरूपयन् उज्ज्वलताम् आहशरद् इति । शरत्कालीनो यश् चन्द्रस् तस्यांशूनां किरणानां सन्दोहः समूहस् तेन ध्वस्तं दोषातमः रात्रिसम्बन्धितमो यस्मिन् अनेन शरदर्तौ उज्ज्वलत्वं प्रसन्नताहेतुत्वं च सूचितम् । चन्द्रस्यापि पूर्णत्वम् उज्ज्वलत्वं सूचितम् । कृष्णाया इति नामतः वर्णतश् च साम्येन तद्विलाससाहाय्यं साहचर्यं च सूचितम् । हस्तेति हस्ता इव तरलास् तरङ्गास् तैर् आचिता नीचोच्चराहित्येन विस्मिता कोमला बालुका यस्मिन् । अनेन कोमलतया स्पर्शमात्रतः पादयोः सुखप्रदत्वं सूचितम् ॥१२॥

विश्वनाथः  ततश् च ताः सम्यक् हास्यहस्तग्रहादिना आदाय निर्विश्य पुलिनं प्रविश्य च व्यरोचतेति पूर्वेणैवान्वयः । पुलिनं विशिनष्टि सार्धेन । विकसद्भिः कुन्दैर् मन्दारैःसुरभिर् योऽनिलस् तस्मात् षट्पदा यस्मिंस् तत् । वायोः शैत्यं पुलिनसम्बन्धात् मान्द्यं षट्पदास्पदत्वात् शरच्चन्द्रांशूनां सन्दोहैर् ध्वस्तं दोषाया रात्रेस् तमो यत्र तत् । शिवम् अत एव सुखदं यमुनाया हस्तरूपैस् तरलैस् तरङ्गैर् आचिता आस्तृता कोमला बालुका यस्मिंस् तत् ॥१११२॥

 ओ)०(ओ

॥ १०.३२.१३ ॥

तद्दर्शनाह्लादविधूतहृद्रुजो
मनोरथान्तं श्रुतयो यथा ययुः ।
स्वैर् उत्तरीयैः कुचकुङ्कुमाङ्कितैर्
अचीक्ळ्पन्न् आसनम् आत्मबन्धवे ॥

श्रीधरः ताश् च मनोरथानाम् अन्तं ययुः पूर्णकामा बभूवुः । श्रुतयो यथेति । अयम् अर्थःयथा कर्मकाण्डे श्रुतयः परमेश्वरम् अपश्यन्त्यस् तत् तत्कामानुबन्धैर् अपूर्णा इव भवन्ति, ज्ٌआनकाण्डे तु परमेश्वरं दृष्ट्वा तदाह्लादपूर्णाः कामानुबन्धं जहति तद्वद् इति । आप्तकामा अपि प्रेम्णा तम् अभजन्न् इत्य् आहस्वैर् इति । अचीक्ळ्पन् रचयामासुः । आत्मबन्धवेऽन्तर्यामिणे ॥१३॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी

बृहद्वैष्णवतोषणी  

क्रमसन्दर्भः  तद्दर्शनेति । तस्य क्रीडा विशेषौत्सुक्यस्य विभोर् दर्शनेनेत्य् आदिको विग्रहः । तथाविधेन तेन सह तत्रागमनेन रासक्रीडादिमयचिरस्थितिर् निर्धारिता, पूर्वशङ्कापगमात् । परमसुखप्राप्तिर् अपि जातेत्य् आहमनोरथान्तअम् इति । तत्र दृष्टान्तःश्रुतयो यथेति । तल्लीलानुभवेनोभयत्रापि परमकृतार्थत्वाद् इति सहोपमेयम् यथाशब्देन व्यज्यते ॥१३॥

बृहत्क्रमसन्दर्भः तत्र गत्वोपविविक्षुं श्रीकृष्णम् आलक्ष्य सर्वा आसनं कल्पयामासुर् इत्य् आहतद्दर्शनेत्य् आदि । ता इत्य् अध्याहार्यम् । आत्मबन्धवे श्रीकृष्णाय आसनम् अचीक्ळ्पन् । कैः ? स्वैर् उत्तरीयैः । प्रत्येकम् एवोत्तरीयम् आकृष्य उपर्य् उपरि कृत्वा बहूच्चम् आसनं चक्रुर् इति बहुवचनमहिमा । कीदृशैः ? कुचकुङ्कुमाङ्कितैः । तेनासनस्य पूजापि कथिता । अत्युच्चासनतया सर्वनिरीक्षणं सुकरम् इत्य् अर्थः । कीदृश्यः ? तस्य दर्शनाह्लादेन विधुतहृद्रुजः । विधूतहृद्रुक्त्वे दृष्टान्तःमनोरथान्तं यथा श्रुतयो ययुः । श्रुतयो भगवत्परा उपनिषदो यथा चिरकालकृतचरणारविन्दप्राप्तिरूपस्य मनोरथस्यान्तं परिणामं गोप्यस् तररूपेण प्रापुः । ततश् च विधूतहृद्रुजोऽपि यथा बभूवुस् तथेत्य् अर्थः । स्वैर् उत्तरीयैर् आसनकल्पने सर्वा एव निरुत्तरीया बभूवुर् इति न मन्तव्यम् । तदैव योगमायया प्राग्वद् उत्तरीयसम्पादनं कृतम् इति ॥१३॥

रसिकाह्लादिनी  अधुना तासां प्रेमविजृम्भितं चेष्टितम् आहतद्दर्शनेति । ईषन्मदमानसत्वे येनान्तर्हितं तस्य दर्शनात् य आह्लाद आनन्दस् तेन विधूताः समूलं नाशिताः हृद्रजो विरहजार्तिपीडाः यासां ताः । यद् वा, तस्य दर्शनं ज्ٌआनं विचार इति यावत् इदं रासोपयोगिस्थलं, अत्र वने एवं विहारः कर्तव्यः, अत्र कालिन्द्यां एवं जलविहारः कर्तव्यः इति तेन निर्धारणेन समूलं नाशिता हृदयपीडा यासां ताः । इतः परम् एवाहितो नाभविष्यतीति निशिचिन्ता इत्य् अर्थः । मनोरथान्तं मनोरथानां वाञ्छितात्मानाम् अन्तं परां काष्ठां ययुः प्रापुः, भाविनोऽर्थस्य निश्चयात् । यथा श्रुतयः कर्मकाण्डे ईश्वरम् अपश्यन्त्यस् तप्ता भवन्ति । ज्ٌआनकाण्डे चेश्वरं दृष्ट्वा मनोरथान्तं प्रापुनुवन्ति पूर्णमनोरथा भवन्ति तद् वदति । यद् वा, श्रुतयो नित्यविहारिणं तत्कदम्बमध्यस्थं किशोराकृतिश्रीकृष्णं दृष्ट्वा कामितवत्य ततस् तासां वरो दत्तः । पुरा सारस्वते कल्पे व्रजे गोप्यो भविष्यथ इति उपनिषद्रूपास् ता एव कुमारिका जाताः । एता यथा मनोरथान्तं मनोरथानाम् अन्तम् अवसानं ययुः परिपूर्णकामा बभूवुस् तथा अन्या अपि सादि नित्याः सर्वा अपि मनोरथान्तं ययुः । अस्य रासविलासस्यैतत् प्रयुक्तत्वात् । अत एव स्वैर् उत्तरीयैः कुचोपरि विन्यस्तैः सूक्ष्मैः कोमलैः तैर् एवासनम् अचीक्ळ्पन् आसनरचनप्रयोजनम् आह जिज्ٌआसा या किञ्चित् पृष्टकामा अन्वेषणजनितश्रमजलेन कुचकुङ्कुमस्याङ्कितत्वम् । अत एव कुचकुङ्कुमाङ्कितैर् इत्य् उक्तम् । यद् वा, विरहार्तिजनितरुद्तिआश्रुधारासिक्तत्वात् उत्तरीयानां कुचकुङ्कुमाङ्कितत्वम् । अत एव स्वीयातिनिवेदनम् अपि सूचितम् ।

ननु गौरवोचितप्रीतिविषयत्वेन चेद् अयम् आराध्यस् तर्हि स्वैर् उत्तरीयैर् आसनकल्पनं कथम् इति चेत् तत्राह आत्मबन्धवे । आत्मा च बन्धुत्वं प्रेष्ठावधिभूतप्रेमबन्धनहेतुश् च तस्मै । यद् वा, आत्मनः चित्तं बध्नाति स्वस्मिन् संयोजयतीति तस्मै । यद् वा, आत्मानः क्षेत्रज्ٌअस्य बन्धवे अन्तरङ्गाय । अत एव तस्यासनः कल्पनम् चित एव । यद् वा, कुचकुङ्कुमाङ्कितैर् इति लिङ्गात् कुचकुङ्कुमच्छद्मना स्वानुराग एव तस्यासनत्वेन कल्पितवत्य् अर्थः ॥१३॥

विश्वनाथः  तत्र तासां सख्यसमुचितां प्रेमसेवाम् आहतस्य कृष्णस्य दर्शनानन्देन खण्डितसर्वमनोदुःखा व्रजसुन्दर्यः स्वीयैर् उत्तरीयैः कुचकञ्चुकोपरिस्थिअर् अतिसूक्ष्मवस्त्रैर् आत्मबन्धवे तस्मै आसनं तथा अचीक्ळ्पन्न् उपजह्रुर् यथा श्रुतयो महोपनिषदोऽपि मनोरथानाम् अन्तं परमकाष्ठां ययुः । यतोऽधिकोऽन्यो मनोरथो न सम्भवति तं प्रापुः । । यद् दृष्ट्वा वयम् अपि व्रजे गोप्यो भूत्वा श्रीकृष्णेन सहैवं स्वकुचकुङ्कुमस्तिमितवस्त्रार्पणादिना कदा विलसाम इत्य् उत्कण्ठिता बभूवुर् इत्य् अर्थः । अत एव श्रुतयो गोपीत्वप्राप्त्यर्थं तदनुगतिव्यٌजकं तीव्रं तपश् चक्रुर् इति बृहद्वामनीया कथा

स्त्रिय उरगेन्द्रभोगभुजदण्डविषक्तधियो
वयम् अपि ते समाः समदृशोऽङ्घ्रिसरोजसुधाः ॥ [भा.पु. १०.८७.२३] इति तासाम् उक्तिश् च ।

तत्र पूर्वकालगतकृष्णावतारदर्शिन्यः श्रुतयो लब्धचरमनोरथा एतस्मिन् कल्पे गोप्यो बभूवुर् एव । एतस्मिन् काले तु लब्धमनोरथा एताः श्रुतयोऽग्रिमकल्पे गोप्यो भविष्यन्ति श्रुतीनाम् आनन्त्याद् इति ज्ٌएयम् ॥१३॥

 ओ)०(ओ

॥ १०.३२.१४ ॥

तत्रोपविष्टो भगवान् स ईश्वरो
योगेश्वरान्तर्हृदि कल्पितासनः ।
चकास गोपीपरिषद्गतोऽर्चितस्
त्रैलोक्यलक्ष्म्येकपदं वपुर् दधत् ॥

श्रीधरः गोपीसभागतस् ताभिः सम्मानितः सन् चकास शुशुभे । त्रैलोक्ये या लक्ष्मीः शोभा तस्या एकम् एव पदं स्थानं तद्वपुर् दधद् दर्शयन् ॥१४॥

वंशीधरः

चैतन्यमतमٌजुषा  योगेश्वरान्तर्हृदि कल्पितासन इत्य् आदि । तथाभूतोऽपि तत्र गोप कुचकुङ्कुमाक्तपट एवोपविष्टो रराजेत्य् अर्थः । योगेश्वरान्तर्हृदये उपविष्टस् तथा न राजत इति यावत् । तत्रोत्प्रेक्ष्यते वपुर् दधत वपुर् दधानं मूर्तं त्रैलोक्यलक्ष्म्येकपदम् इव त्रैलोक्यलक्ष्म्या यद् एकं मुख्यं पदं व्य्वसायः स इव मूर्तः । अथवा त्रैलोक्यलक्ष्म्येकपदं गोपीनां वपुर् दधत् आलिङ्गन्न् इति भावाह् । अर्चितः प्रणयपरिहासविकस्वरवचः प्रसूनैर् इव ताभिः पूजित इत्य् अर्थः ॥१४॥

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः अथ तदासनस्थो भगवान् पुनर् अत्यन्तं व्यरोचतेत्य् आहतत्रेत्य् आदि । तत्रासने उपविष्टो भगवान् चकास । कीदृशः ? गोपीपरिषद्गत इति हेतुमद्विशेषणम् । अर्चितस् ताभिर् सत्कृतः । योगेश्वरैर् अन्तर्हृदि कल्पितम् आसनं यस्य, तस्य कल्पितत्वात् तत्र तथा न शोभत इत्य् अर्थः । किम् इव ? तत्राहत्रैलोक्यलक्ष्म्यास् त्रैलोक्यश्रिय एकं मुख्यं पदं चिह्नं यद्वपुर् लक्ष्मरूपं वपुर् इति यावत् । तद् दधत् दधानः । किं वा वपुर् दधद् वपुर् दधानं मूर्तम् इति यावत् । तथाविधं त्रैलोक्यलक्ष्म्येकपदं त्रैलोक्यशोभारूपम् एकं वस्तुरूपकम् । पदं व्यवसितित्राणस्थानलक्ष्म्यङ्घ्रिवस्तुषु इति नानार्थवर्गात् ॥१४॥

रसिकाह्लादिनी  अन्यथा पुनर् अप्य् अन्तर्हितो भवेद् इति तत्रासने उपविष्टः स इति स्वरूपं भगवान् अपि भगवताम् उपेक्ष्य ईश्वरोऽपि ईश्वरतां पृष्ठतः कृत्वेति गोपीपरिषद्गतश् चकास शुशुभे । परितो मण्डलाकारेणोपविष्टा गोप्यस् तन्मध्यवर्ती सभापतिर् भगवान् उपविष्ट इति । यद् वा, भगवान् भगो भाग्यं तद्वान् अन्यथा गोपीनाम् उत्तरीयासनं रसविशेषकं न स्याद् इति । कीदृश ईश्वर अचिन्त्यशक्तिमान्, अन्यथा कोटियूथानां परिच्छिन्नं एकेन वपुषा सम्माननेन स्याद् इति । गोपीनां सुलभत्वेऽपि अन्येषां दुर्लभता महायोगीश्वरेति योगीश्वरैः सनकादिभिः सिद्धैर् एव हृदि इव ध्यानेन कल्पितम् आसनं यस्य तत्रापि वैभवावस्थस्य, न तु साक्षात् स्वरूपस्येति । यद् वा, भगवान् ईश्वर इति व्रजेन्द्रपुत्रत्वात् ताभिर् अर्चितः हस्तपादादिसम्मर्दननर्मस्मितादिना च सम्भावितः पूर्वं मदमानाभ्याम् अवज्ٌआतत्वेन परित्यज्य गतत्वात् । इदानीं तिरोधानशङ्कया बहुमानितः । अत एव त्रैलोक्यलक्ष्म्येकपदं वपुर् दधत् । त्रैलोक्ये उपरि वैकुण्ठपर्यन्तं या लक्ष्म्यः अधः पातालपर्यन्तं या लक्ष्म्यः भूमौ भूर्लोकपर्यन्तं या लक्ष्म्यः यावन्त्यश् च तासाम् एकम् एव पदं स्थानं वपुर् दधत् । अन्येन त्रैलोक्ये सारभूतशोभा सम्पदो नान्यत् पदम् इत्य् अर्थः । तद् उक्तम् अत्रैवअक्षण्वतां फलम् इदम् [भा.पु. १०.२१.७] इति ॥१४॥

विश्वनाथः  तत्र प्रति स्वयूथम् एव पृथक् पृथक् उपर्य् उपरि निहितबहुवस्त्रासनेषु ताभिः क्ळ्प्तेषूपविष्टः । ननु तावत् सङ्ख्येष्व् आसनेषु कथम् एक उपविष्टस् तत्राहईश्वरः तत्तदलक्षितयात्मप्रकाशवान् तत्र हेतुः । भगवान् कामवान्, भगः श्रीकाममाहात्म्ये इत्य् अमरः । तस्य तावत्सु सर्वेष्व् एव आसनेषु उपवेष्टुं कामनाम् आलक्ष्य ऐश्वर्य्यैव शक्त्या योगमायाद्वारा तावन्तः प्रकाशास् तथा प्रकाशिता इत्य् अर्थः । किं च, स हि योगेश्वरैः शेषशङ्कराद्यैर् अन्तर्हृदि हृदयाभ्यन्तरे एव कल्पितं मनसैवानीतत्वात् त्रिजगद्दुर्लभम् अनुपहतम् अनअर्ध्यम् आसनं यस्य सः । एताभिस् तु हृदयाद् बहिर् एव स्वगात्रनिर्माल्यवस्त्रैः स्वोपमुक्तसुगन्धैर् आसनङ्कल्पितं यत् तत्रैवोपविष्टश् चकाश दिदीपे यः खलु स्वयं भगवान् ब्रह्मरुद्रादिपरिषदा क्षीरोदादितीरे स्तुत्यादिभिर् गम्य एव मनसि प्रादुर्भवन् परोक्ष एव क्षणमात्रम् एव भवेत् स एव गोपीपरिषदं स्वयं गतः अच्युतश् चिरकालम् अपि व्याप्य च्युतिरहितः ।

अर्चित इति पाठे ताम्बूलनर्मस्मितापाङ्गादिना सम्मानितः । किं कर्तुं गतः ? त्रैलोक्ये प्राकृताप्राकृताधोमध्योर्ध्वलोके या लक्ष्मीस् तत्तदनन्तस्वांशपर्यन्तवस्तूनां नानाशोभादिसम्पत्तिस् तस्या एकम् अनन्यं पदम् आश्रयभूतं यद् वपुस् तद् अपि दधत् तासां गोपीनाम् अङ्गकान्तिस्मितकटाक्षादिमाधुर्यैः पुष्णन् । यद् वा, तत्रोपविष्ट एव तत्र तादृशोपवेशादिविशिष्ट एव योगेश्वरान्तर्हृदिकल्पितासनः । तत्क्षणम् आरभ्य महारुद्रादिभिर् योगेश्वरैर् गोपीपरिषन्मध्यगतः तादृशोपवेशतादृशशोभातत्तन्नर्मसंलापादिविशिष्ट एव कृष्णो ध्यानेन स्वहृदयम् आनिन्ये इत्य् अर्थः ॥१४॥

 ओ)०(ओ

॥ १०.३२.१५ ॥

सभाजयित्वा तम् अनङ्गदीपनं
सहासलीलेक्षणविभ्रमभ्रुवा ।
संस्पर्शनेनाङ्ककृताङ्घ्रिहस्तयोः
संस्तुत्य ईषत्कुपिता बभाषिरे ॥

श्रीधरः सहासलीलेक्षणेन विभ्रमो विलासो यस्यां तया भ्रुवोपलक्षिताः । संस्पर्शनेन सम्मर्दनेन ॥१५॥

वंशीधरः  तं कृष्णम् । सभाजयित्वा सत्कृत्य । अनङ्गदीपनं कामोद्दीपकम् । अङ्के उत्सङ्गे कृतयोर् अङ्घ्रिहस्तयोः सम्मर्दनेन । संस्तुत्य संश्लाघ्य । ईषत्कुपिताः प्रेमभरस्वभावत्वात् कोपाल्पत्वम् ॥१५॥

चैतन्यमतमٌजुषा  संस्तुत्येति । पुनस् त्यागभिया सत्य् अन्तर् महति इत्य् अर्थः कोपेऽपि सम्यक् स्तुतिपूर्वकम् एव बभाषिरे । कुपिता अन्तःकुपिता ईषद् अल्पेनैवाक्षरेण ॥१५॥

वैष्णवतोषणी  तत्र च प्रणयस्वभावेन तासां निगूढां कोपोत्पत्तिम् आहसभाजयित्वा पूर्वोक्तप्रकारेण सम्मान्य तं बभाषिरे पृष्टवत्यः, ता इति शेषः । कीदृश्यः सत्यः ? तत्राहईषत् कुपिताः । ननु तादृक् सभाजितवत्यश् चेत् तर्हि कथम् ईषत्क्लोपस्याप्य् अवसरम् अर्हन्ति ? तत्राहअनङ्गदीपनम् इति । तद्दीपनकृते नानाविलासम् अभिव्यٌजयन्तम् इत्य् अर्थः । पूर्वं परित्यज्य गतः सम्प्रत्य् असाव् एवं चेष्टत इति प्रणयस्वभावविमर्शनेनेति भावः ।

ननु कुचकुङ्कुमाक्तवस्त्रोपवेशतया स्वेषाम् एव तदनङ्गदीपनत्वे प्राग् एव जाते सति तस्य तद्दीपनत्वं पृष्ट्वा सन्तम् अपि कोपं व्यक्तीकर्तुं कथम् अर्हन्ति ? तत्राहअङ्ककृताङ्घ्रिहस्तयोः संस्पर्शनेन संस्तुत्य इति । तादृशतया तत्तत्स्पर्शपूर्वकं नानागुणतृतीया स्वगिरैवायं व्यक्तदोषः स्याद् इति मतिकौटिल्यव्यٌजकेन तादृशभ्रूविलासेन व्यक्ततत्कौटिल्य इत्य् अर्थः ।  व्यक्तीभविष्यति च तत् कौटिल्यं प्रश्नपरिपाट्या इति भावः ।

तद् एवम् अवहित्ता नाम सञ्चारी व्यक्तः । तद् उक्तंअनुभावं पिधानार्थेऽवहित्थं भाव उच्यते इति । अवहित्थेति स्त्रीलिङ्गिता च । तथा

हेतुः कश्चिद् भवेत् कश्चिद् गोप्यः कश्चन गोपनः ।
इति भावत्रयस्यात्र विनियोगः समीक्ष्यते ॥ इति ।

यथा हेतुर् अत्र सति कौटिल्यम् एव गोप्योऽसूयामयोऽमर्षः । गोपयन्त्य् अनेनेति गोपनः, स चात्र तादृशतया तत्तत्स्पर्शसंस्तवाभ्यां प्रत्यायितं हर्षकौटिल्यं सहासादित्वं च मतिकौटिल्यं अयम् अपि तद् एव प्रत्याययति । एवम् अत्रापि योगमायावैभवम् एव दर्शितम् । सर्वाभिर् युगपत् तथा व्यवहारात् । अङ्घ्रिहस्तयोर् इति द्वित्वं प्रत्येकं जात्यपेक्षया ॥१५॥

बृहद्वैष्णवतोषणी  सभाजयित्वेत्य् अनुवादः प्रश्नार्थं सभाजनस्य सम्यग् विवक्षया । किं वा, पुनर् विशेषेण सम्मान्येत्य् अर्थः । यतः अनङ्गम् अङ्गरहितम् अपि कामं दीपयति साङ्गीकृत्य पूर्वतोऽपि प्रकाशयति, तथा तम् अत्यन्तकन्दर्पविवर्धनम् इत्य् अर्थः ।  अत एव तासाम् अङ्के कृतयोः ताभिस् तेनैव वा न्यस्तयोस् तस्याङ्घ्रिहस्तयोः अङ्घ्रेर् हस्तस्य च । किं वा, अङ्घ्रेर् हस्तयोश् चेत्य् अर्थः । सम्यक् स्पर्शनेन विविधपरिपाट्या शनैः शनैः सुखसंवाहनेन, एवम् अपि पूर्ववद् ऐश्वर्यं दर्शितम् । सर्वाभिर् अपि द्वयोर् अङ्गयोश् चतुर्णाम् एव वा युगपत् संस्पर्शनात् सम्यक् स्तुत्वा प्रश्नविशेषार्थं तदुत्तरप्राप्त्यर्थं च ईषत्कुप्तिआ इति प्रेमभरस्वभावेन कोपस्याल्पत्वात् । किं वा आन्तरत्वेन बहिर् अव्यक्तत्वात् । यद् वा, ईषत् सङ्क्षेपेण बभाषिरे, परमवाग्मित्वात् । ततश् च कुपिता इति पूर्वदुःखप्राप्तेः । किं वा, तस्य वचनातिरेकविधायित्वात् । यद् वा, कोपं विनाभिप्रायाज्ٌआनेन हृद्य् अप्रत्युत्तरालभ्यत्वाद् इति दिक् । अन्यत् तैर् व्याख्यातम् । यद् वा, तादृशभ्रुवा कृत्वानङ्गदीपनम् । किं वा, तयैव सम्भाजयित्वा ताभिस् तस्य तथा सम्भाजनम् एव युक्तम् इत्य् आशयेनाहअनङ्गेति । अयं कोपे भाषणे ‘पि हेतुर् द्रष्टव्यः ॥१५॥

क्रमसन्दर्भः  न व्याख्यातम् ।

बृहत्क्रमसन्दर्भः अथ तथा तस्मिन्न् आसने उपविष्टं श्रीकृष्णं करपदादिलालनपूर्वं ताः किञ्चित् पप्रच्छुर् इत्य् आहसभाजयित्वेत्य् आदि । तं श्रीकृष्णम् अङ्के कृत् करणं यस्य तथाभूतेनाङ्घ्रिहस्तयोः संस्पर्शनेन सभाजयित्वा तर्पयित्वा संस्तुत्य च । पुनस् त्यागभिया संस्तवनम् । वस्तुतस् तु अन्तःकुपिता ईषद् बभाषिरे ईषद् अल्पाक्षरं बह्वर्थम् । कीदृशम् ? सहासलीलेक्षणविभ्रमभ्रुवा अनङ्गदीपनम् । न अङ्गं अनङ्गं अङ्गीति यावत्, तत्प्रेम तस्य दीपनम् ॥१५॥

प्रीतिसन्दर्भः  अवहित्ताकारगुप्तौसभाजयित्वा तम् अनङ्गदीपनम् [भा.पु. १०.३२.१५] इत्य् आदि । अत्र सम्भाजनादिना कोपाच्छादनम् ॥ (३५३) ॥

अथ तदन्तराले मानरूपो विप्रलम्भः । तत्र यथोक्तम्

अहेर् इव गतिः प्रेम्णः स्वभावकुटिला भवेत् ।
अतो हेतोर् अहेतोश् च यूनोर् मान उदञ्चति ॥ [उ.नी. १५.१०२]

तथा
अहेतोर् नेति नेत्य् उकेर् हेतोर् यन् मान उच्यते ।
अस्य प्रणय एव स्यान् मानस्य पदम् उत्तमम् ॥ [उ.नी. १५.७६] इति ।

ततोऽस्य सहेतुर् निर्हेतुश् चेति भेदद्वये च सति हेतुर् अपि यथोक्तः

हेतुर् ईर्ष्याविपक्षादेर् वैशिष्ट्ये प्रेयसा कृते ।
भावः प्रणयमुख्योऽयम् ईऋषामानत्वम् ऋच्छति ॥ [उ.नी. १५.७७] इति ।

यथा च
स्नेहं विना भयं न स्यान् नेर्ष्या च प्रणयं विना ।
तस्मान् मानप्रकारोऽयं द्वयोः प्रेमप्रकाशकः ॥ [उ.नी. १५.७८] इति ।

अत एव हरिवंशे

रुषिताम् इव तां देवीं स्नेहात् सङ्कल्पयन्न् इव ।
भीतभीतोऽतिशनकैर् विवेश यदुनन्दनः ॥
रूपयौवनसम्पन्ना स्वसौभाग्येन गर्विता ।
अभिमानवती देवी श्रुत्वैवेर्ष्यावशं गता ॥ इति ।

अतः प्रियकृतस्नेहभङ्गानुमानेन सहेतुर् ईर्ष्यामानो भवति । एष च विलासः श्रीकृष्णस्यापि परमसुखदः । यथा चोक्तं श्रीरुक्मिणीं प्रति स्वयम् एवत्वद्वचः श्रोतुकामेन क्ष्वेल्याचरितम् अङ्गने [भा.पु. १०.६०.२९] मुखं च प्रेमसंरम्भस्फुरिताधरम् ईक्षितुम् [भा.पु. १०.६०.३०] इत्य् आदि ।  श्रीरुक्मिण्याम् अपि तदविक्षिप्तिवं व्यक्तं । जाड्यं वचस् तव गदाग्रज [भा.पु. १०.६०.४०] इत्य् आदौ ।

युक्तं च तत् कान्ताभावाख्यायाः प्रीतेः पोषकत्वेन तद्भावस्यावगमात् । प्राचीनार्वाचीनकविसम्प्रदायसम्मतत्वाच् च । तस्माद् आदरणीय एव मानाख्यो भावः । तत्र सर्वासां युगपत्त्यागेन सङ्गप्राथम्येन च तथानुदयान् निगूढस् तन्मानलेशो रासे श्रीव्रजदेवीनां जातः । स च परित्यागजेर्ष्याहेतुक एव ज्ٌएयः । यथासभाजयित्वा इत्य् आदि ॥ (३८४)

रसिकाह्लादिनी तद् एवं पूर्वं धर्मोपदेशेन दूषितचित्ताःपरोपदेशे पाण्डित्यम् इति मनसि निधाय गूढप्रणयकोपाः । धर्मजिज्ٌआसमान इव साक्षात् तस्य दोषं स्वमुखेन वक्तुम् अपारयन्त्यः स्थिताः । इदानीं तासां प्रश्नपूर्वभूमिकाम् आहसभाजयित्वेति । येन पूर्वं भर्तुं शुश्रूषणम् इति धर्मोपदेशं कृतम् । स्वपूर्वोक्तप्रकारेण सभाजयित्वा स कृष्णेति मन्युगापनम् उक्तम् । सहासलीलेक्षणविभ्रमभ्रुवा सहासलीलेक्षणं एन विभ्रमन्ती, इतस् ततश् चलन्ती वा भ्रूस् तया, तत्र कामोद्दीपने कामेन पञ्चबाणा इव पञ्च साधनानि हासो लीला ईक्षण विभ्रमो विलासो भ्रूश् चेति चतुर्णाम् उअलब्धिस्थानं भ्रूर् इति । कामोद्दीपनार्थं नानाविलासप्रकटनम् इत्य् अर्थः । एतैः साधनैर् अनङ्गं निरन्तरम् अङ्गभावं स्वशरीरानुसन्धानाभावं दीपयतीति । यद् वा, अनङ्गम् अपि अङ्गरहितम् अपि दीपयति साङ्गीभावेन प्रकाशयतीति । अत एवाङ्ककृताङ्घ्रिहस्तयोः, अङ्के कृतयोस् ताभिर् एव स्थापितयोर् अङ्घ्र्योर् हस्तयोश् च संस्पर्शनेन नानाविधवैदग्ध्यप्राकट्येन श्रमनाशकहस्तमार्दवव्यٌजकसम्मर्दनेन, संस्तुत्य गुणप्रशंसनं कृत्वेति ।

ननु किमर्थं सम्मानम् अपि स्तुतिश् च अत्यादरः शङ्कनीयः प्रस्तुतस्य रासविलासस्येति कर्तव्यता सम्पाद्यताम् इति चेत्, तत्र स्वाभिप्रायसङ्गोपयन्त्य ईषत्कुपिताः । किम् अनेन विलासेन ? नु तर्के । दुःखम् एवेति स्वमनसि विचार्य स्वमुखे तस्य दोषप्रकाशनं करोति चेत्, तदा विलासदार्ढ्यं भवतीति निश्चित्येषत्प्रणयकोपं व्यٌजयन्त्य इव बभाषिरे ।

यद् वा, सहासलीलेक्षणविभ्रमभ्रुवा सभाजयित्वा तस्मिन्न् अवसरे सैव सत्कृतिर् इति । तद् उक्तम् अत्रैवतत्सत्कृतिं समाधिगम्य विवेश गोष्ठं स व्रीडहासविनयं यदपाङ्गमोक्षम् [भा.पु. १०.१५.४४] इति । हासलीलेक्षणादयस् तु कोपाच्छादका इति । यद् वा, एवं सर्वभावेन प्रपन्नान् अपि भवान् त्यजतीति कृष्णे दोषदृष्ट्या ईषत्कुपिता विवादम् इव कुर्वन्त्यो बभाषिरे पप्रच्छुर् इति ॥१५॥

विश्वनाथः  ततश् च रिरंसवे तस्मै रतम् आदित्सूनां तासां चेष्टितम् आहसभाजयित्वेति । सहासलीलेक्षणेन विभ्रमो विलासो यस्यां तया भ्रुवा अनङ्गदीपनं स्वीयं कामं द्योतयन्तं तासां वा कामोद्दीपनं तं सभाजयित्वा तदुचितैर् भावैः सम्मान्य, पूर्वं नः सन्त्यज्य गतः, सम्प्रति एवं चेष्टते इति प्रणयकोपगोपनार्थं अङ्ककृतयोस् तेनैव तासां अङ्के न्यस्तयोस् ताभिर् एव वा स्वाङ्के धृतयोः अङ्घ्रिहस्तयोः संस्पर्शनेन संस्तुत्यअहो ते करचरणानां शैत्यम् अपूर्वं यत् संस्पर्शनेनास्माकं तापो निर्वापणः । तस्मात् त्वं सत्यं सन्तापदुःखानभिज्ٌअः सदा सुखी विधुर् एवासीति व्याजस्तुत्या ईषत् कुपितास् तद्दर्शनानन्दस्वभावत एव विनष्टीभूर् अकोपस्य शेषभागवत्य इत्य् अर्थः ॥१५॥

 ओ)०(ओ

॥ १०.३२.१६ ॥

गोप्य ऊचुः
भजतोऽनुभजत्य् एक, एक एतद्विपर्ययम् ।
नोभयांश् च भजत्य् एक एतन् नो ब्रूहि साधु नः ॥

श्रीधरः तत्र भगवतोऽकृतज्ٌअतां तद्वचनेनैवापादयितुकामा गूढाभिप्राया लोकवृत्तान्तम् इव पृच्छन्तिभजत इति । भजतः प्राणिनः । अनु अनन्तरं । केचित् तद्भजनानुसारेण भजन्ति । केचिद् एतद् विपर्ययं यथा भवति तथा । तद्भजनान् अपेक्षम् अभजतोऽपि भजन्ति । अन्ये तु नोभयान् इति ॥१६॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी

बृहद्वैष्णवतोषणी  

क्रमसन्दर्भः  तत्र भगवतः काठिन्यम् आपादयितुकामाः पृच्छन्तिभजत इति ॥१६॥

बृहत्क्रमसन्दर्भः तत् किम् इत्य् आहभजत इत्य् आदि । अल्पाक्षरेण त्रयः प्रश्नाः । हे भगवन् ! साधु भद्रं ते । एतन् नो ब्रूहिव्यक्तं यथा भवति तथा वद । केचिद् भजतोऽनुभजन्ति । केचिद् विपर्ययं कुर्वन्तीति शेषः । अभजतश् च भजन्तीति यावत् । अन्ये उभयान् भजतोऽभजतश् च न भजन्तीति । भजन्तीर् अस्मान् त्वं तु न भजसि । अभजन्तम् अपि त्वां वयं भजाम इति साशंसः प्रश्ने साध्ये अवहित्थया मिश्रीकृत्य प्रश्नः ॥१६॥

रसिकाह्लादिनी  पक्षत्रयं मनसि विचार्य पृच्छन्तिभजत इति । भजतोऽनु तद्भजनानुसारेण भजन्ति । एके तद्विपर्ययं अभजतोऽपि भजन्ति । अन्ये भजतोऽभजतश् च न भजन्ति इति प्रश्नत्रयं ते के साधु यथा स्यात् तथा एतन् नोऽस्माकं ब्रूहि । अत्र केऽधिकारिणः किं तेषां फलं कियती कीर्तिर् इति तत् सर्वं विविच्यास्माकं साधु सुबोधं यथा भवति तथा ब्रूहीति । भो इति सखित्वद्योतकं सम्बोधनम् । अतिप्रिअय्त्वान् नामानुक्तिर् इति वा ।

तत्र भजनानुसारेण ये भजन्ति ते किं धूर्ता आहो स्वित् समीचीना इति । यथा कश्चित् पादसंवाहनं कस्यचित् करोति सोऽपि तस्य चेत् पादसंवाहनं करोति, तदा किं फलं स्याद् इति । तद् एवं कर्त्वयम् इति पक्षे तद् एव फलं नान्य इति । निरपेक्षकर्म तु सन्देह इव अभजन्तो न भजिष्यतीति । निश्चितस्य भजने क्वचिद् दोषोऽपि भवति, यथा निष्कामस्य योगिनो भजते । कामिनीभजनम् इवेति दृष्टान्तः । अत्र क्वचिद् उपकारः क्वचिद् अपेक्षितोऽर्थः क्वचिद् धर्म इति एवं निर्धारितं फलं व्यक्तम् इति । भजदभजोअतोर् अभजने किं फलं तद् अपि वक्तव्यम् ॥१६॥

विश्वनाथः  अत्र ताभिः प्रति स्वमनस्य् एवं विचारितमद्य यद् अयं प्रेमिमुकुटमणिर् अप्य् अस्मान् एवं दुरवस्थाम् अलम्भयत् तत्रायम् एवं प्रष्टव्यःभोः कृष्ण ! तवास्मासु प्रीतिर् औदासीन्यं द्रोहो वेति त्रयः पक्षाः सम्भाव्यमाना अपि विचारतो न घटन्ते । अत्र प्रीतिः सोपाधिर् निरुपाधिर् वा ? नाद्या, सोपाधिप्रीतिमान् किल स्वकामसम्पादकजनान् अनुरٌजयत्य् एव, न तु विरٌजयति । त्वं त्व् अस्मान् स्वविरहाग्नाव् अधाक्षीर् एव वधार्थम् । नापि परा, निशि घोरवनमधे एवास्मत्त्यागाद् अस्मत्कष्टद्रष्टुर् अपि तव क्लमानुत्पत्तेश् च । नाप्य् औदासीन्यम् अस्मत्सुखदुःखसाधकत्वदर्शनात् । नापि द्रोहः, स किं शाश्वतिकः, प्रातिकुल्यनिबन्धनो वा ? नाद्यः, तथा दर्शनाभावाद् एव  । नापि द्वितीया, अस्मासु त्वत्प्रातिकूल्याभावात् । किन्त्व् आश्वस्तपरिचारकजिघांसालक्षणो विलक्षणो यः कश्चन द्रोहस् तस्यैवोदाहरणीभवता भवता भूयत इत्य् आदिकं स्वमुखेनास्माभिः स्फुटं न वाच्यं, किन्तु प्रहेलिकाभङ्ग्या तथा किञ्चन प्रष्टव्यं, याथायम् एव यथार्ततया तत्प्रत्युत्तरं ददान एतदादिकम् अर्थं व्याचक्षीतेति सहृदयत्वात् तुल्यमनोगतविमर्शास् ताभो महाप्राज्ٌअ ! कृष्ण ! एकाम् अस्माकम् अर्थप्रहेलिकां व्याच्क्ष्व इत्य् आहुः ।

भजतो जनान् अनु लक्षीकृत्यैव भजन्ति, एके जनाः सापेक्षं भजन्तीत्य् अर्थः । अत्र सापेक्षवस्तुलाभे सति नापि भजन्तीति सोपाधिप्रीतिर् आयाता । एतद्विपर्ययं यथा स्यात् तथा भजन्ति एकेऽभजतोऽपि भजन्ति, निरपेक्षं भजन्तीत्य् अर्थः । अत्र स्वापेक्ष्य फलान्तरान् उद्देशात् भजनत्यागतो वा इति निरुपाधिप्रीतिर् आयाता, अन्ये नोभयान् भजन्तीति सापेक्षम् अपि निरपेक्षम् अपि नैव भजन्तीत्य् औदासीन्यम् आयातम् । द्वेषो द्रोहश् चाप्य् अभजनं भवेद् इति ताव् अप्य् आयाताव् इत्य् अत एतद्विवरणे एवम् एव किञ्चित् किञ्चिद् अधिकम् अपि व्यक्तीकरिष्यते भगवता ।

एतन् नो ब्रूहीत्य् एते खलु के एतद्भजनम् अभजनं वा किं तद् ब्रूहीत्य् अर्थः । एते च एतच् च, एतद् इति नपुंसकम् अनपुंसकेनैकवच् चास्यान्यतरस्याम् इत्य् एकशेषैकत्वे । साधु यथार्थम् एव ब्रूहि, वैयधिकरण्यं मुञ्चन्न् इत्य् अर्थः ॥१६॥

 ओ)०(ओ

॥ १०.३२.१७ ॥

श्रीभगवान् उवाच
मिथो भजन्ति ये सख्यः स्वार्थैकान्तोद्यमा हि ते ।
न तत्र सौहृदं धर्मः स्वार्थार्थं तद् धि नान्यथा ॥

श्रीधरः विदिताभिप्राय उत्तरम् आहमिथ इति । हे सख्यः, उपकारप्रत्युपकारतया ये मिथो भजन्ति तेऽन्यं न भजन्ति किं त्व् आत्मानम् एव । कुतः । हि यस्मात् स्वार्थ एवैकान्त उद्यमो येषां ते । तत्र च न सौहृदम् अतो न सुखं, न च धर्मो दृष्टोद्देशाद् गोमहिष्यादिभजनवद् इत्य् अर्थः ॥१७॥

वंशीधरः  

चैतन्यमतमٌजुषा  न व्याख्यातम् ।

वैष्णवतोषणी  स्वार्थोऽत्र स्वीयं दृष्टम् अदृष्टं च भजन्ति ये यथा देवान् देवा अपि तथैव तान् इति न्यायेन यज्ٌआदिसन्तोषिताभिर् देवताभिर् अपि गोमहिष्यादिभिर् दुग्धादिकम् इव स्वर्गादिकं दीयत इति तस्मिन्न् एकान्तस् तन्मात्रनिष्ठ उद्यमो येषां ते न तत्र सौहृदम् । धर्म इति प्रसिद्धम् अपि तद् द्वयं वक्ष्यमाणरीत्या सापवादम् एव मन्यामह इत्य् अर्थः ।  धर्मस्वातन्त्र्येण पुरुषार्थत्वेऽप्य् अर्थकामाभ्यां परिवर्तनाय विनियोगापातात् सहृदयसच कैतवमयत्वाद् इति भावः । हि निश्चये । अन्यथा उक्ताद् अन्यप्रकारेण +++

बृहद्वैष्णवतोषणी

वंशीधरः

क्रमसन्दर्भः  स्वार्थोऽत्र दृष्टफलम् । ये दृष्टफलम्पत्रोद्यमा मिथो भजन्ति, ते स्वात्मानम् एव भजन्ति । हि यस्माद् भजनं नान्यथा भवत्य् अतस् तत्र न सौहृदं, न च धर्मः ॥१७॥

बृहत्क्रमसन्दर्भः भगवान् अप्य् आशयं ज्ٌआत्वा समुचितं प्रत्युत्तरम् आहमिथ इत्य् आदि । हे सख्य इति सप्रेमसम्बोधनम् । मिथो भजने न सौहृदं न धर्मः । तद्भजनं हि स्वात्मानं प्रत्य् एव । परस्परानुकूल्योपाधिकत्वात् । स्वात्मार्थम् इति पाठे स्वात्मनिमित्तम् ॥१७॥

रसिकाह्लादिनी  तत्र प्रथमप्रश्ननिर्धारितं फलम् आहये मिथो भजन्ति ते स्वार्थैकान्तोद्यमाः, स्वार्थः दृष्टमात्रफलनिमित्तिं स्वस्मिन्न् नैव चैकस्मिन्न् अतो निष्ठाफलं यस्य तथाभूत उद्यमो येषां ते तु हित्वा ज्ٌआत्वैवान्योन्यं भजन्ते तारतम्येन भजन्ति तेषां स्वार्थम् एवोद्यमः । अतोऽन्योन्यभजने सौहृदं स्नेहो धर्मो भवेत् । तद् उक्तम्भजन्ते ये यथा देवान् देवा अपि तथैव तान् इति । गोमहिष्यादिभजनवत् प्रत्युपकारापेक्ष उपकारे धर्मस्नेहाभावस् तारतम्याभावश् च सूचितः । उपकाराकारणे कोऽपि उपेक्षारूपदोषदर्शनात् दुग्धाभावे गोमहिष्यादिनाम् उपक्षणवद् इति । अतो यत्र प्रत्युपकारापेक्षाप्य् अस्ति तत्र सौहृदं न च धर्म इति । हीति निश्चयेनाधर्मार्थम् एव प्रतीयमानं भजनं स्वप्रयोजनार्थम् एवेत्य् आहतद्भजनं स्वार्थार्थम् एव । अन्यथोक्तप्रकारणाद् अन्यप्रकारो नास्तीति । हे सख्य इति सम्बोधनम् अप्रतारणायेति । आवयोर् अन्योन्यभजनेनैष प्रकार इति भावः ॥१७॥

विश्वनाथः  विदिताभिप्राय उत्तरम् आहमिथ इति । उपकारप्रत्युपकारापेक्षया ये मिथो भजन्ति, ते स्वार्थे दृष्टादृष्टस्वीयफलार्थ एव एकान्त उद्यमो येषां ते हि निश्चितं स्वात्मानम् एव भजन्ति, नान्यं तन्मिथोभजनं नान्यथा अन्यथा न स्यात् । अतस् ते स्वार्थपराः सोपाधिप्रीतम् अन्तः कामिन एवेत्य् अर्थः । तत्र तेषु सौहृदं प्रेम नास्ति । धर्म इत्य् उक्त्तरश्लोकार्थदृष्ट्या निरपवादो धर्मश् च न । स्वात्मार्थम् इति पाठे तद् इत्य् अस्य विशेषणम् एतत् ॥१७॥

 ओ)०(ओ

॥ १०.३२.१८ ॥

भजन्त्य् अभजतो ये वै करुणाः पितरो यथा ।
धर्मो निरपवादोऽत्र सौह्र्दं च सुमध्यमाः ॥

श्रीधरः  ये त्व् अभजतो भजन्ति ते द्विविधाः । करुणाः स्निग्धाश् च । तत्र तु यथाक्रमं धर्मकामौ भवत इत्य् आहभजन्त्य् अभजत इति ॥१८॥

वंशीधरः

चैतन्यमतमٌजुषा  न व्याख्यातम् ।

वैष्णवतोषणी

बृहद्वैष्णवतोषणी  

क्रमसन्दर्भः  न व्याख्यातम् ।

बृहत्क्रमसन्दर्भः द्वितीयप्रश्नस्योत्तरम्भजन्तीत्य् आदि । अभजतो ये भजन्ति, ते वै करुणाः कारुणिकाः । यथा पितरौ । तयोः केवलम् अभजतः शिशून् प्रति वात्सल्यम् एव । अत्र निरपवादो धर्मः सौहृदं च ॥१८॥

रसिकाह्लादिनी  द्वितीयप्रश्नस्योत्तरम् आहभजन्तीति । यथेति सर्वत्रान्वेति । ये अभजतोऽपि भजन्ति अतीवशैशवेन सामर्थ्येन वैष्णवादीन् वा अभजतोऽपि जनान् ये भजन्ति, तेषाम् अपेक्षितदाने पुष्णान्ति प्रत्युपकारानपेक्षतया ये वैष्णवाः यतः करुणाः कृपालवः । यथाहं तथा तेऽपि तत्र दृष्टान्तः, यथा पितरः स्नेहेन धर्मेणापि भजन्तो दृश्यन्ते । तत्र सुहृदस्यावश्यकत्वं धर्मस्यानुषङ्गिकत्वम् । तद् उक्तं मनुस्मृतौ

वृद्धौ च मातापितरौ भार्या साध्वी सुतः शिशुः ।
अप्य् अकार्यशतं कृत्वा भर्तव्या मनुर् अब्रवीत् ॥

अत्र निरपवादो विप्रतिपत्तिरहितः सम्पूर्णो धर्म इति । अत एव धर्मे सौहार्दे वा उपकारस्यावश्यकत्वात् । प्रतियोगिनो भजनशङ्कायाः अय्यभावात् धर्मस्य निरपवादत्वं निर्दोषत्वम् इत्य् अर्थः ।  गोः पङ्कधारणवत् प्रत्युपकारानपेक्षत्वं च केचित् क्रियमाणम् अपि भजनं नाङ्गीकुर्वन्ति, निरपेक्षत्वाद् एव सौहार्देऽपि अनुयोगिप्रतियोगिनोः साम्याभावः । अनुयोगिनस् तु धर्मोपपन्ने दृष्टत्वात् । प्रतियोगिनस् तु धर्मः धर्मो नाप्य् अधर्मः । सापेक्षस्वभावाद् एवेति । हे सुमध्यमाः इति सम्बोधनम् उक्तार्थस्य विश्वासाय स्वहृदयानुसारेण सर्वत्रैवम् एवोन्नेयम् इति ॥१८॥

विश्वनाथः  द्वितीयप्रश्नस्योत्तरम् आहअभजतो ये भजन्ति निरपेक्षं भजन्तीत्य् अर्थः । ते निःसम्बन्धससम्बन्धभेदाद् द्विविधाः । करुणा यथा पितरौ यथेति । तत्र करुणाः शुद्धभक्तास् तेष्व् एव प्रह्लादादिषु निरुपाधिकरुणस्योदयदर्शनाद् इति । दृष्टान्तद्वैविध्यात् उभयेऽपि प्रत्युपकारानपेक्षिणस् तद्दुःखसुखाभ्यां दुःखसुखवन्तो भजनं प्राणान्तेऽपि न त्यजन्ति, पूर्वे श्रेष्ठाः उत्तरे अवराः । अत्र एषु उभयेष्व् एव धर्मो निरपवादं फलाकाङ्क्षाराहित्याद् अनश्वरः सौहृदं प्रेम च निरपवादम् । हे सुमध्यमा इति । श्लेषेण शोभनो मध्यम एव प्रश्नो यासां ताह् । विगीतोदाहरणत्वाद् आद्यन्तौ प्रश्नौ विगीताव् इत्य् अर्थः । यद् वा, शोभनं मध्यमम् उत्तरं यास् एव, मध्यमस्य प्रत्युत्तरस्यास्य भवत्य एवोदाहरणानीत्य् अर्थः ॥१८॥

 ओ)०(ओ

॥ १०.३२.१९ ॥

भजतोऽपि न वै केचित् भजन्त्य् अभजतः कुतः ।
आत्मारामा ह्य् आप्तकामा अकृतज्ٌआ गुरुद्रुहः ॥

श्रीधरः तृतीयप्रश्नोत्तरं भजतोऽपीति । अयम् अर्थःते तु चतुर्विधाः । एके आत्मारामा अपराग्दृशः, केचिद् आप्तकामा विषयदर्शिनोऽपि पूर्णकामत्वेन भोगेच्छारहिताः, अन्येऽकृतज्ٌआ मूढाः, अन्ये तु गुरुद्रुहोऽतिकठिनाः । “स पिता यस् तु पोषकः” इति न्यायाद् उपकर्ता गुरुतुल्यस् तस्मै द्रुह्यन्तीति तथा ते ॥१९॥

वंशीधरः  तृतीयप्रश्नस्य नोभयांश् च भजन्त्य् अन्ये इत्य् एवंरूपस्य उत्तरं प्रस्फोटयतिअयम् अर्थ इति । ते उभयभजनहीनाः । एके मुरुयाः । न पराक् बहिर् विषयान् पश्यन्ति किं त्व् आत्मानम् एव केवलं ये पश्यन्ति तेऽपराग्दृशः ज्ٌआनिनः । केचित् तद्विशेषाः । आप्तः कामो येषां ते

आपूर्यमाणम् अचलप्रतिष्ठं
समुद्रम् आपः प्रविशन्ति यद्वत् ।
तद्वत् कामा यं प्रविशन्ति सर्वे
स शान्तिम् आप्नोति न कामकामी ॥ [गीता २.७०]

इत्य् आदि स्मृतेर् ज्ٌआनिनां कामनोदयाभावात् । अन्ये प्राकृताः । सम्मूढाः अतिमूढाः । अन्ये तदितरे । अतिकाठिन्यं विना गुरूणां हिताशंसिनां द्रोहो न भवतीत्य् अभिप्रेत्याहगुरुद्रुहः, अतिकठिनाः ॥१९॥

चैतन्यमतमٌजुषा  न व्याख्यातम् ।

वैष्णवतोषणी  वै एनं नैव भजन्ति हि प्रसिद्धौ एवम् अकृतज्ٌआनाम् अज्ٌअत्वे माभजने अभिप्रेतं ज्ٌआत्वापि ये न भजन्ति ते त्व् अशेषादोषयुक्ता इत्य् आह । गुर्व् इति । गुरूपेक्षका इत्य् अर्थः । प्राणदण्डोचितविप्रादेर् इव तादृशस्योपेक्षैव द्रोह इति । अत्र तु पदार्थे तात्पर्यं नास्ति, किन्तु गौण्या वृत्त्या कृतोपकारोपेक्षका गम्यन्ते तेन च तेषाम् अर्थधर्मसौहृददयापेक्षाराहित्यं व्यज्यत इति ज्ٌएयम् ॥१९॥

बृहद्वैष्णवतोषणी  वै एव नैव भजन्ति । हि हेतौ निश्चये च । न कृतं तद्भजनं जानन्ति अनुसन्दधतीत्य् अकृतज्ٌआ लोकाद्यपेक्षावत्त्वेऽपि प्रत्युपकारसामर्थेय्ऽप्य् अज्ٌआनेन तदकरणान् मूर्खा एवेत्य् अर्थः । एवं तेषाम् अज्ٌअत्वेनाभजनम् अभिप्रेतम् । सामर्थ्यवन्तो ज्ٌआत्वापि ये न भजन्ति, ते त्व् अतिदृष्टा इत्य् आहगुर्व् इति । एवं तासां पादत्रयकृतप्रश्नस्य पद्यत्रयेण प्रत्युत्तरं, तासां सङ्क्षेपादिवाक्यगुणविशेषेण स्वस्माद् अपि माहात्म्यविशेषणं विस्मरणार्थम् । एवं तासां मते श्रीभगवतो विचित्रक्रीडयात्मारामता आप्तकामता च न घटेतैव । गुरुशब्दप्रयोगेन गुरुध्रुक्ता न चज्ٌएयैव, विरहार्तिदत्वेन भजनासिद्ध्या नाद्यपक्षद्वयम् अपि सङ्गच्छते । अतोऽकृतज्ٌअतैव परिशिष्येत इति तथा चाग्रे वक्ष्यतेअकृतचेताः इत्य् आदि । श्रीविष्णुपुराणे श्रीबलरामायनेअकृतज्ٌअध्वजो हि सः [वि.पु. ५.२४.१६] इति । अत एव तैर् अपि व्याख्यातम् । अकृतज्ٌअत्वं तद्वचनेनैवेति चरमकोटिगतम् इति च, तत्रापि चरमकोटित्वं घटेतैव । यद् वा, गुरुध्रुक्पदेन अतिकठिना इति तैर् व्याख्यातम् । तद् अत्रैव चरमकोटिगतत्वं सङ्गच्छत एव ॥१९॥

क्रमसन्दर्भः  न व्याख्यातम् ।

बृहत्क्रमसन्दर्भः तृतीयप्रश्नस्योत्तरम्भजतोऽपीत्य् आदि । केचिद् भजतोऽपि न भजन्ति, किं पुनर् अभजतः ? के त इत्य् आहआत्मारामा इत्य् आदि । आत्मारामाणाम् अनन्यस्फूर्तेः । आप्तकामानां पूर्णत्वात् । अकृतज्ٌआनाम् अज्ٌअत्वात् । गुरुद्रुहां पापाधीनमनोवृत्तित्वाच् चत्वार एव तथा ॥१९॥

रसिकाह्लादिनी   तृतीयप्रश्नस्योत्तरम् आहभजतोऽपीति । केचिन् महापुरुषा भजतोऽपि जनान् अभजनति, अभजतां का कथा । ते च चतुर्विधाः । आत्मारामा अनुसन्धानरहिता यत आत्मन्य् एव रमन्तेऽतो भजन्तो देहम् अपि नानुसन्दधते दैहिकानां भजनस्य का कथेति । अन्ये आप्तकामा अतोऽधिकस्य कामस्यावकाशाभावाद् अन्यभजनं नापेक्षन्ते सर्वकामपूर्णत्वात् । यथा भुक्तवति पुरुषे भुङ्क्ष्वेति पुरुषे भुङ्क्ष्वेति वचनस्य वैयर्थ्यम् । अत उभयेषां भजने सार्थस्य धर्मस्यात्राप्य् असिद्धे एतयोर् उभयोः स्वरूपकथनम् एव । अतोऽपि आत्मारामत्वम् आप्तकामत्वं च न सٌजघटीति । तयोर् उपेक्षया विलासस्य स्वीकृतत्वात् ।

तृतीयपक्षम् आहअकृतज्ٌआ इति । अन्यकृतं भजनम् उपकारं न जानन्ति, ये तु प्रत्युप्कारसमर्था अपि तदीयोपकारसापेक्षा अपि पर्त्युपकारकर्तृत्वेन भजन्ति तेषाम् अज्ٌआनम् एव हेतुर् अभजत इति । ते अकृतज्ٌआ इत्य् अहम् अकृतज्ٌओ न भवामि । अस्योत्तरं अग्रिमश्लोके वक्ष्यतिमया परोक्षं भजते इति ।

चतुर्थपक्षम् आहये तु सामर्थ्ये सत्य् अपि ज्ٌआत्वैव न भजन्ति तेऽतिनिर्दया इत्य् आह गुरुद्रुह इति । यः कश्चित् स्वस्याभीष्टसम्पादको यश् च पोषकः स तु गुरुः पूज्यस् तस्यैव द्रुह्यन्ति । ये द्रोहस्य द्वैविध्यं जीवनहरणेन सर्वस्वहरणेन वा तत् द्वयं जातम् एवासाम् अभिप्रायेण । तथा हि विप्रलम्भे दशम्यवस्थायाः सन्निहितत्वात् जीवनहरणम् अपि सम्भावितम् अस्ति । सर्वस्वहरणं च जातम् एव गृहसुखस्यापहृतत्वात् । यद् वा, सर्वस्वं तेन सह विलासं तस्याप्य् अफऋतत्वात् । तेन गुरुद्रोहेण तु दुःखस्यानिवारणात् एतादृशः ते गुरुद्रुहस् त्व् अतिकठिना इत्य् अर्थः । धर्मसौहार्दापेक्षाशून्यत्वाद् एवापेक्षा इत्य् अर्थः । अस्यापि परिहारस्योत्तरश्लोके वक्ष्यतिनाहं तु सख्यः इति । इदानीं पक्षत्रयस्य विद्यमानत्वात् गुरुद्रोहः परिशिष्यतेऽत एव चरमकोटिगतिम् आत्मानम् एव वक्ष्यति च भ्रमगीतायांव्यसृजद् अकृतचेताः किं तु सन्धेयम् [भा.पु. १०.४७.१६] इति । किं च,

परिचरति कथं तत्पादपद्मं नु पद्मा
ह्य् अपि बत हृतचेता ह्य् उत्तमःश्लोकजल्पैः [भा.पु. १०.४७.१३] इति ।

अहो बताविज्ٌआय पादपद्मं कथं श्री सेवते इति आचार्यैर् व्याकृतम् । तथा चाग्रे वक्ष्यति कुरुक्षेत्रयात्रायां गोपीसंसदि, अप्य् अवध्यायथास्मान् स्विद् अकृतज्ٌआविशङ्कया इति श्रीमुखेन स्वीकृतम् इति । अत एवआकृतज्ٌअत्वं तस्मिन्न् आपद्यते । तस्यापि परिहारं करिष्यति अनुरूपम् उत्तरं दातुम् अलभमान एव तत्समप्रत्युपकारासामर्थ्यात्, न पारयेऽहम् इति पदेन स्वस्मिन् पृणीत्वं तासु परिपूर्णत्वम् एव समर्थितं मुखेन वदति । एतेषां मध्ये कोऽपि न भवामि दोषचतुष्टयाभावः कथितः । हृदयेन तु स्वदोषम् आकल्प्य प्रोक्तं तद् वः प्रतियातु साधुनेति ।

ननु पादक्रमेण चरमकोटित्वं गुरुद्रोह एव भवति । तत्र समाधत्ते पादक्रमाद् अर्थक्रमो बलीयान् । अग्निहोत्रं जुहोति यवागूं पचतीतिवत् ज्ٌएयम् ॥१९॥

विश्वनाथः  तृतीयप्रश्नस्योत्तरम् आहभजतोऽपीति । ते यथोत्तरन्यूनाश् चतुर्विधाः । आत्मारामा अबहिर्दृश एके । अन्ये आप्तकामा बहिर्दर्शित्वेऽपि स्वत एव पूर्णकामत्वेन न परतो भोगेच्छवः । अपरे अकृतज्ٌआः परतो भोगेछ्चुत्वेऽपि परैः कृतम् उपकारादिकं न जानन्ति । अन्ये गुरुद्रुहः परैः कृतम् उपकारादिकं न मन्यन्तां प्रत्युत तेभ्यो गुरु अधिकं द्रुह्यन्ति ते निर्हेतुकद्रोहिणः । सहेतुकद्रोहकैमुत्यप्राप्तत्वेन तदन्तभूतः एव । तथा पालकत्वं गुरवश् च ते द्रुहश् चेति गुरुद्रुहो विश्वस्तघातिनश् चेति त्रिविधद्रोहोऽप्य् अभजनम् एव । ततश् च प्रथमप्रश्नोत्तरस्योदाहरणम् एकम् एव । द्वितीयप्रश्नोत्तरस्य द्वे । तृतीयप्रश्नोत्तरस्य षड् इत्य् एवं नव ॥१९॥

 ओ)०(ओ

॥ १०.३२.२० ॥

नाहं तु सख्यो भजतोऽपि जन्तून्
भजाम्य् अमीषाम् अनुवृत्तिवृत्तये ।
यथाधनो लब्धधने विनष्टे
तच् चिन्तयान्यन् निभृतो न वेद ॥

श्रीधरः अत्र चरमकोटिगतम् आत्मानं मत्वा, अक्षिसङ्कोचैः परस्परं गूढस्मितमुखीस् ता दृष्ट्वा आहनाहं त्व् इति । हे सख्यः, अहं तेषां मध्ये न कोऽपि, किं तु परमकारुणिकः परमसुहृच् च । कथम् । अमीषां भजताम् अनुवृत्तिवृतये निरन्तरध्यानप्रवृत्त्यर्थं तान् न भजामि । एतत् सदृष्टान्तम् आहयथेति । तस्य धनस्यैव चिन्तया निभृतः पूर्णः । व्याप्त इति यावत् । अन्यत् क्षुत्पिपासाद्य् अपि न वेद ॥२०॥

वंशीधरः  अत्र चतुर्षु चरमकोटिगतम् अन्त्यकक्षाप्रविष्टम् । आत्मानं श्रीकृष्णम् । मत्वा ज्ٌआत्वा । अक्षिसङ्कोचैः ईषन्नेत्रचालनैः । परस्परगूढस्मितमुखीः अन्योन्यगुप्तेषद्धसास्यस्मिताः । ताः गोपीः दृष्ट्वा श्रीकृष्णो वक्तिनाहं त्व् इति । तेषां चतुर्णाम् । न कोऽपि अन्यतमोऽपि, न । किन्तु अपि तु । परमकारुणिकत्वादिकं शङ्कतेकथम् इति । तान् भजतः । एतत् वृत्तम् । अधनो दरिद्रः । मम सकृत् सम्भूय पुनर् अन्तर्धानं स्वस्मिन् प्रीत्यतिशयार्थं

सकृद् यद् दर्शितं रूपम् एतत् कामाय तेऽनघ ।
मत्कामः शनकैः साधुः सर्वान् मुञ्चति हृच्छयान् ॥ [भा.पु. १.६.२३]

इति नारदं प्रति मदुक्तेः । भक्तसंसृतिविनाशार्थम् एव मम लीलेति भावः ॥२०॥

चैतन्यमतमٌजुषा  नाहं त्व् इत्य् आदि । अहं तु आत्मारामादीनां मध्येनैकोऽपि भवतीभिः किम् अन्योन्यं सस्मितम् ईक्ष्यते ? तर्हि कथम् अस्मान् न भजसीत्य् आहअनुवृत्तिवृत्तये यथाधन इत्य् आदि ॥२०॥

वैष्णवतोषणी  तद् एवं तासां मते तदादिभिः सह विचित्रक्रीडया रममाणस्य तस्यात्मारामत्वादिद्वयं न घटत एव । विरहार्तिप्रदत्वेन, न च पूर्वोक्ते सापेक्षनिरपेक्षभजने तादृशोत्तरादिचातुर्येण विज्ٌअताभिव्यक्तेः न कृत्वा चाकृतज्ٌअत्वं ततो गुरुध्रुक्त्वं निर्विशेषं काठिन्यम् एव पर्यवसितम् इत्य् अभिप्रेत्य इत्य् अभिप्रेत्य व्याख्यातम् । अक्षिनिकोचैर् इति । अथवा काठिन्यापादनार्थ एवायं प्रश्नोद्यम इति व्याख्येयम् । अथाभजनेऽपि मम सर्वेभ्यो भजनकृद्भ्यः उत्तमभजनत्वं किम् उत भजन इत्य् आहनेति । तुशब्दो भिन्नोपक्रमे । आत्मारामादि चातुर्विध्यरहितोऽप्य् अहं भजतोऽपि जनान् न भजामि ।

नाहं वसामि वैकुण्ठे योगिनां हृदये न च ।
मद्भक्ता यत्र गायन्ति तत्र तिष्ठामि नारद ॥

इत्य् आदि मदुक्तिभिस् तन्निकटे स्थितम् अपि स्वं तेभ्यो न दर्शयामीत्य् अर्थः । नٌअः सर्वादौ प्रयोगः स्ववाक्येनैव स्वस्य यन्त्रणापत्त्या परमवैयग्र्यात् । हे सख्यः ! इति आत्मारामत्वादिराहित्यम् एव साधितम् । जन्तून् इत्य् अविशेषात् सर्वत्रैवेदृशो मम व्यवहारो न तु भवतीष्व् एवेति नात्मनि ममौदासीन्यं शङ्कनीयम् इति भावः । कथं न भजसि ? तत्राहअमीषाम् इति । अनुवृत्तीनां निरन्तरध्यानानां वृत्तिर् यस्मात् तस्मै सन्ततप्रेमप्रकर्षायेत्य् अर्थः ।

नन्व् अस्माकं त्वय्य् अनुवृत्तिवृत्तिः सदा वर्तते एवेति चेत्, सत्यम् । तथापि वैशिष्ट्यर्थम् इति सदृष्टान्तम् आहयथेति विशेषतो नष्टे हारिते इति वैयग्र्यविशेषो दर्शितः । अत एव तच्चिन्तया नितरां भृतो व्याप्तः । तद् एवं रूपगुणादिना सर्ववशित्वात् सर्वार्थपूर्णत्वेन प्रेममात्रसापेक्षत्वेन च प्रत्युपकारानपेक्षतया साम्येऽपि करुणपित्ṝन् अप्य् अतिक्रम्य स्वस्य हितैषित्वं दर्शितं स्वादेयस्ववशीकारसर्वपुरुषार्थशिरोमणिस्वप्रेमदानात् । तथा प्रिअयप्रेमरसास्वादाधिक्यं च बोधितम् । सन्तततद्वर्धनलालसात् तदर्थं तद्विरहदुःखसहनाच् चेति ज्ٌएयम् ॥२०॥

बृहद्वैष्णवतोषणी  तुशब्दो भिन्नोपक्रमे । आत्मारामादिचातुर्विध्यरहितोऽप्य् अहं न भजामि । नٌअः सर्वादौ प्रयोगः स्ववाक्येनैव स्वस्य यन्त्रणापत्त्या परमवैयग्र्यात् । हे सख्यः ! इति आत्मारामत्वादिराहित्यम् एव साधितम् । अन्यथा सख्यासम्भवः । जन्तून् इत्य् विचारविशेषराहित्यम् अभिप्रेतम् । अन्यथा स्वत एवानुवृत्तिसिद्धिः ।

नन्व् अस्माकं त्वय्य् अनुवृत्तिवृत्तिः सदानुवर्तत एवेति चेत्, सत्यम् । विशेषेण तत्सम्पत्त्यर्थम् इति सदृष्टान्तम् आहयथेति । विशेषतो नष्ट इति पुनः प्राप्तिसम्भावना निरस्ता । अत एव नितरां भृतो व्याप्तः ॥२०॥

क्रमसन्दर्भः  करुणाविशेषम् एव दृष्टान्तयति । तत्र तस्मिन् साकूतपर्यवसानम् आशङ्क्य मिथोऽक्षीणि कुञ्चतीः प्रत्य् आहनाहम् इति ॥२०॥

बृहत्क्रमसन्दर्भः  किन्तु उक्तेषु धर्मिषु अभजन्तं मां भवत्यो भजन्तीति स्वासां कारुणिकत्वम् । मम चाकृतज्ٌअता मा शङ्कनीयेत्य् आहनाहं त्व् इत्य् आदि । अहं तु अहं पुनर् यद्यप्य् आत्माराम आप्तकामश् च, तथापि न तदुभयत्वेन नाप्य् अकृतज्ٌआदित्वेन, हे सख्यः ! भजतोऽपि जन्तून् प्राणिमात्रम् अपि भजामि, किन्तु अमीषां जन्तूनाम् अनुवृत्तिवृत्तयेऽनुगतिसातत्याय भजत एव यदि भजामि, तदा पूर्णत्वाभिमानेन पुनर् अनुवृत्तिं न करिष्यन्तीति । नन्व् अभजने यदि ते विरज्येरन्, तदा किं स्यात् ? नैवम् इत्य् आहयथेत्य् आदि । अहं तु सर्वेषां धनम् । धनं प्रति कोऽपि न विरज्यति । इत्य् अत्र व्यतिरेके दृष्टान्तःयथाधनः केनाप्य् उपायेन लब्धस्य धनस्य पुनर् विगमे तच्चिन्तयान्यन् निभृतं निपुणं न वेद न जानाति । अतः साधूक्तमनुवृत्तिवृत्तय इति । किन्तु एतत् सामान्यजन्तुपरम्, न तु भवद्विधपरम् । यतो भवत्यः सख्यः । सख्युर् मम सखीत्वे मद्धर्मिण्यः ॥२०॥

प्रीतिसन्दर्भः  लौकिकशुद्धप्रीतिनिदर्शनेनापि स्वयं तथैव द्रढयतिमिथ [भा.पु. १०.३२.१७१८] इति । ततोऽपि स्वप्रीतेर् वैशिष्ट्यम् आहनाहं त्व् इति । भजन्त्य् अभजत इत्य् अत्र न करुणादीनां दयनीयादिकर्तृकप्रीत्यास्वादापेक्षा । तथा दयनीयादीनां करुणादिविषया या प्रीतिः सा करुणादिभजनजीवना स्याद् इत्य् आयाति । अत्र तु श्रीकृष्णस्य स्वभक्तेषु स्वप्रेमातिशयोदये प्रयत्नः । तदुदये च सति तदास्वादाद् भक्तविषयकप्रेमचमत्कारोऽतिशयेन स्याद् इति तद्भक्तानां च तत्कृतौदासीन्येऽपि प्रेम्नोर् एव वृद्धिः स्याद् इति वैशिष्ट्यम् आगतम् ॥ (७१)

रसिकाह्लादिनी  इदानीं स्वदोषान् स्वमुखेनोद्भाव्यान्यत्र सञ्चारयतम् आलक्ष्य स्मिएनैवान्योन्यं व्यٌजयन्ती दृष्ट्वा तत्परिहरन्न् आहनाहम् इति । तुशब्देनैतच् चतुर्विधेय्भ्यो व्यतिरेकः प्रदर्श्यते । अहं तु चतुर्विधेषु तेषु रमणप्रतिकूलेषु मध्ये न कश्चन, किन्त्व् अतीति कृपालुःं न च नापीश्वरत्वं शङ्ग्क्नीयम् इत्य् आहहे सख्यः ! इति । समानाशीलव्यसनेषु सख्यम् इत्य् उक्तत्वात् । एकार्थाभिः विवेशाच् चेति आत्मारामोऽप्य् अरीरमत् इत्य् आदिनात्मारामत उपेक्षिता साक्षात् मन्मथमन्मथ इत्य् अनेन कामस्यापि मोहजनकत्वं दार्ढ्यरमणार्थम् एव । अन्यथा कामपारतन्त्र्ये चरमधातुपातेन विवशत्वोपपत्तेर् इति । अत एवाकृतज्ٌअत्वं नास्ति । ये त्यक्तलोकधर्माश् च मदर्थे तान् बिभर्म्य् अहम् [भा.पु. १०.४६.४] इत्य् उक्तेश् च सर्वज्ٌअत्वम् उक्तम् । गुरुद्रोहोऽपि मयि न शङ्कनीय इति । विरहे व्यभिचारिभावानां दुःखवत् प्रतीयमानत्वेऽपि न दुःखं परिणामे रसपोषकत्वात् । तद् उक्तंशृङ्गारो विप्रलम्भं हि न विना पुष्टिम् अश्नुते इति मयि कश्चन दोषो न शङ्कनीय इति भावाः ।

तर्हि कथम् अन्तर्धानेन स्थितम् ? इति चेत् तत्राहयम् आश्रित्यैव रीतिस् ताम् आहअहं तु भजतोऽपि जन्तून् विशेषाभावः सूचितः प्राणिनो न भजामि । परोक्षं भजन्न् अपि तेषु कदाचित् अपरोक्षं भजनं न प्रकाशयामि । अन्ये तूपकारप्रत्युपकाररूपेणान्योन्यं भजन्तो दृश्यन्ते । अहं तु तादृशो न भवामि किं तु विलक्षण इति तु शब्दस्यार्थः, न तु तर्हि किम् इत्य् एवं क्रियत इति चेत् तत्र हेतुम् आहअमीषाम् इति । अमीषां भजताम् अनुवृत्तये निरन्तरध्यानार्थम् एव मम तु सर्वसुहृत्त्वात् अयं व्यवहारः । सर्वेष्व् एकरूप एव दृष्टफलश् च केवलं युष्मास्व् एवेत्य् अपि न शङ्कनीयम् इत्य् अर्थः । दृष्टप्रत्ययम् अर्थं दृष्टान्तेन स्पष्टयतियथाधन इति । यथापूर्वम् एवाधनो निर्धनः पश्चाल् लब्धे धने विनष्टे हारिते सति तच्चिन्तया निभृतः नितरां भृतः व्यापृतः निमग्नचित्तः सन् अन्यत् क्षुत्पिपासादिकम् अपि न वेद । इयं तु लोकप्रसिद्धिः । यथा नारदाय सकृद् दर्शयित्वा मया पुनअर् अन्तर्हितं तदा तस्य निरन्तरम् अनुवृत्तिर् एव जाता, तथा भवतीनाम् अपि ममान्तर्धाने तादृश्य् एवानुवृत्तीत्य् अर्थः ॥२०॥

विश्वनाथः  अत्र प्रथमद्वितीयप्रश्नोत्तरोदाहरणेषु त्वं न वर्तसे । तृतीयप्रश्नोत्तरोदाहरणेषु मध्ये कतम इति चेत् शृणुत भो ! मन्मुखेनैव मत्पराजयं शुश्रूषवो मिथः स्मितविलसितकटाक्षनटनचातूरीधुरीणाः सख्यः ! शृणुत । नारायणत्वेनात्मारामः पूर्णकामश् च भवन्न् अपि नन्दपुत्रत्वाद् अनात्मारामोऽपूर्णकामश् च गोपबालकत्वेनानाधीतनीतिशास्त्रत्वाद् अकृतज्ٌओ भवन्न् अपि नारायणत्वेनैव सार्वज्ٌयात् कृतज्ٌअश् च, सविलासादिभिर् मुहुः प्रणीतानाम् अपि युष्माकं सकृन्मात्रत्यागेन द्रोहाद् गुरुध्रुग् अपि भवन् पुनः स्वदर्शनानन्ददानान् न गुरुध्रुक् च । तर्हि निश्चयेन कोभवति भवान् इति चेत् तत्राहनाहं त्व् इति ।

तुर् भिन्नोपक्रमे । जन्तून् जीवमात्राणि भजतोऽप्य् अहं न भजामि, तर्हि पूर्वतः को भेदः ? तत्राहअमीषां भजतां अनुवृत्तिर् मद्भजनं तस्या वृत्तये जीविकायै । हे अबलाः ! मदभिप्रायं ज्ٌआतुम् असमर्थाः ! हन्त हन्त सम् एवोद्यमं करोमि, स एव विफलीभवति । तस्मान् मय्य् अपराधिन्य् अनुग्रहलेशोऽपि कृष्णस्य नास्ति धिङ् माम् इति प्रतिक्षणं निर्वेददैन्यादिवृद्ध्या कामक्रोधाद्यनुपगमैर् भक्तिः प्रदीप्तीभवत्य् अजातप्रेम्णां जातप्रेम्णां तु अनुवृत्तिर् मदासक्तिस् तस्या जीविकार्थं न भजामि, दार्शनं दत्त्वाप्य् अन्तर्दधामि । तत एवानुवृत्तिर् आसक्तिः प्रवृद्दीभवति । तत्र जातप्रेमस्व् एव दृष्टान्तः, यथेति । तस्य धनस्यैव चिन्तया निभृतः पूर्णो व्याप्त इति यावत् । अन्यत् क्षुत्पिपासाद्य् अपि न वेद । अतो मां भजतां मदनुवृत्तिर् एव वाञ्छिता, तष्या आधिक्येन सम्पादन्द् अहन्तान् प्रकटम् अभजन्न् अप्य् अप्रकटम् अधिकम् एव भजामीत्य् अहम् अपि वस्तुतः करुण एव । द्वितीय प्रश्नस्योदाहरणीभूतो यथा भवत्य इत्य् अतो मम स्वदर्शनदानादाने एव भजनाभजने न व्याख्येये, ये यथा मां प्रपद्यन्ते तांस् तथैव भजाम्य् अहम् [गीता ४.११] इति वस्तुप्रतिज्ٌआया अन्यथाभावानर्हाद् इति भावाह् ॥२०॥

 ओ)०(ओ

॥ १०.३२.२१ ॥

एवं मदर्थोज्झितलोकवेद
स्वानां हि वो मय्य् अनुवृत्तयेऽबलाः ।
मया परोक्षं भजता तिरोहितं
मासूयितुं मार्हथ तत् प्रियं प्रियाः ॥

श्रीधरः एवं मदर्थोज्झितलोकवेदस्वानां मदर्थे उज्झितो लोको युक्तायुक्ताप्रतीक्षणात्, वेदश् च धर्माधर्माप्रतीक्षणात्, स्वा ज्ٌआतयश् च स्नेहत्यागात् याभिस् तासां वो युष्माकं परोक्षम् अदर्शनं यथा भवति तथा भजता युष्मत्प्रेमालापान् शृण्वतैव तिरोहितम् अन्तर्धानेन स्थितम् । तत् तस्मात् हे अबला हे प्रियाः,  मा माम् असूयितुं दोषारोपेण द्रष्टुं यूयं मार्हथ न योग्याः स्थ ॥२१॥

वंशीधरः  युक्तायुक्ताप्रतीक्षणं सदाचरणलोकापवादभीतित्यागरूपम् । धर्माधर्मप्रतीक्षणं निजपतित्यागौपपत्यसेवनरूपम् । शृण्वतेत्य् उपलक्षणम्प्रेमालापं शृण्वता, गुणगाथां गायता, भावविशेषं स्मरता केवलम् अन्तर्धानेनात्रैव स्थितम् । विश्वासाभावश् चेत् प्रष्टव्यं यमुनादिभ्यः ॥२१॥

चैतन्यमतमٌजुषा  तथापि ताषाम् मुखप्रसादम् अनालोक्य पुनर् वदतिकिम् एतेन मयापराद्धम् एव । तस्माद् अयम् अपराधः क्षम्यताम् इत्य् आहमयेत्य् आदि । परोक्षं भजता मनसा भवतीभिर् एव भजता तिरोहितं मा सूयितुम् मार्हत, माम् आसूयितुं मार्हत । कुतः ? प्रियश् चेत् प्रियस्यापराधः प्रियाभिर् एव क्षम्यते ॥२१॥

वैष्णवतोषणी  अद्यैव च भवतीनां निकट एव स्थितवान् अस्मीत्य् आह । एवं दुह्यन्त्योऽभिययुः काश्चित् इत्य् आदि प्रकारेण, मदर्थेत्य् आदि हे अबला इति तत्तत्परित्यागे दुष्करत्वं सूचयति । मासूयितुम् इत्य् अत्र हेतुविशेषम् अप्य् आह । प्रियं प्रिया इति । हि निर्धारणे । यद् वा, एवं यथाधनः इत्य् आदिप्रकारेण वो युष्माकं मय्य् अनुवृत्तिवृत्तये एव मया तिरोहितम् । पदानि व्यक्तम् एतानि नन्दसूनोर् महात्मन इत्य् आदिभवद्वाक्यानुसारेणाग्रतः पार्श्वतः स्थित्वैव भवद्दृष्टिमात्रागोचरीबभूव इत्य् अर्थः । किं कुर्वता ? परोक्षं भजता प्रेमालापादिकम् अनुमोदमानेन । तथानुग्रहे हेतुः मदर्थेति । यद् वा, अन्यत् तैः माद्वयं निषेधे तथापि प्रियं मल्लक्षणं मासूयितुं मार्हथ अपि तु मया दत्तदुःखा यूयम् अर्हर्थैवेत्य् अर्थः । कुतः प्रियं प्रियाः । प्रियस्य तथा कर्तुम् अयुक्तत्वाद् इत्य् अर्थः । एतच् चानुनयचातुर्यम् ॥२१॥

बृहद्वैष्णवतोषणी  एवम् इत्य् अस्यानुवृत्तय इत्य् अनेनान्वयः । हे अबला इति । तत्र स्वतः शक्त्यभावं सूचयति । प्रियं प्रिया इत्य् अन्योऽन्यप्रियत्वेन मम विरहाद्यपराधो न ग्राह्य इति भावः । अन्यत् तैर् व्याख्यातम् । यद् वा, एवम् इत्य् अस्य मयेत्य् अनेनान्वयः । तादृशचिन्तानिभृतेन मयेत्य् अर्थः । तत्र हेतुःमदर्थेति । अतः परोक्षम् अपि भजतैव प्रेमालापं शृण्वता गुणगाथां गायता, भावविशेषं च युष्माकं स्मरता केवलम् अन्तर्धानमात्रेणात्रैव स्थितम् इत्य् अर्थः । अथवा, अनुवृत्तिवृत्तये इत्य् उक्तम् । सा च कीदृश्य् अनुवृत्तिस् तां दृष्टान्तेनाहयथेति । अतोऽस्य पूर्वेणैव सम्बन्धः । हे सख्यः ! इत्य् अनेन इदं च युष्मान् अधिकृत्य नोच्यते, सहजसख्याद् इति ध्वनितम् एवाभिव्यٌजयतिएवम् इति ।

हि अपि । युष्माकम् अपि मय्य् अनुवृत्तये । एवं युष्मान् न भजामि किम् ? काक्वा अपि तु नैव । तत्र हेतुःमदर्थेति । यद् वा, युष्माकम् अपि मय्य् अनुवृत्तये, किम् अपि तु नैव । कुतः ? वं तादृशचिन्तानिभृततया मदर्थम् एव नान्यत् किञ्चिद् उद्दिश्य उज्झिता उपेक्षिता लोकाश् चतुर्दशभुवनानि श्रीवैकुण्ठादयश् च । अतो वेदाश् च तद्बोधितकर्मानादरात् । अत एव स्वश् च पतिपुत्रादयो याभिस् तासां स्वत एवम् अपि निरन्तरविशुद्धपरमानुवृत्तिवृत्तेर् इत्य् अर्थः । एवं मुमुक्षुभ्यो मुक्तेभ्यश् च भक्तेभ्योऽप्य् आसां विशेषो दर्शितः अष्टं तदपेक्षासम्भवात् तादृशभावाभावाच् च ।

ननु तर्हि किमर्थम् अधुर् यतन्तीर् हतम् ? तत्राहमयेति । परोक्षं अजतेति कुत्रापि न मया गतम् आसीत्, किन्तु युष्मदन्तिकेत्रैव वर्तमानेन परोक्षं मदगोचरधिया, युष्माभिः प्रियमाणं विचित्रप्रेमालापादिकं भजता । तुमर्थे शतृङ् श्रोतुम् इत्य् अर्थः । एवं कितव योषितः कस् त्यजेत् [भा.पु. १०.३१.१६] इत्य् आदिकं परिहृतम् ।

यद् वा, अकारप्रश्लेषेण अपरोक्षं साक्षाद् एव भजता तिरोहितं युष्मददृश्यमात्रेण स्थितम् इत्य् अर्थः । तथापि प्रियजनदुःखहेतुत्वेन दोषः स्याद् एवेति चेत् तर्हि क्षन्तव्यम् इत्य् आशयेनाहप्रियं प्रिया इति ।

यद् वा, ननु तद् अपि किमर्थम् ? तत्राहप्रियं प्रिया इति । प्रियाभिः सह प्रियस्य तद् अयुक्तम् एवेति भावः ।

यद् वा, तत् परोक्षभजनं प्रियं यस्य तं मां सहजमत्कौतुकरसेनेत्य् अर्थः । अबो बतेदं साधु कौतुकं यत् प्रियजनप्राणैः सह क्रीडनम् इति चेत् तत्राहप्रिया इति । प्रेम्णा तद् अपि प्रीतिविशेषायैव स्याद् इत्य् अर्थः ।

यद् वा, तत् तथापि माशब्दद्वयं निषेधे प्रकृत्यर्थं गमयति अर्हतेत्य् अर्थः । कुतः ? प्रियं प्रियाः प्रियस्य प्रियासु तथा कर्तुम् अयुक्तत्वाद् इत्य् अर्थः । एतच् चानुनयनचातुर्यम् । अन्यत् तत्र तत्र समानम् ॥२१॥

क्रमसन्दर्भः  न व्याख्यातम् ।

बृहत्क्रमसन्दर्भः तथापि यद् एवं मया कृतम् । तत्र मासूया करणीयेत्य् आहएवम् इत्य् आदि । हे अबला रामाः ! अव अवरं वाम्यं लान्तीति तथा, मा माम् असूयितुं मार्हथ मा क्षमाः स्थः । ननु भजन्तीर् अस्मान् विहाय गतवान्, कथं मासूयितव्यः ? इत्य् आहमयेति । परोक्षं भजतैव मया तिरोहितम् । तिरोभूयापि मया वो भजनं कृतम् इत्य् अर्थः । साक्षाद् भजनात् परोक्षभजनम् एव प्रेमगमकम् । यतो भवत्यः प्रियाः, न तु जन्तवः । अहं प्रियः, न त्व् आत्मारामादिः । इत्य् आहप्रियं प्रियाः । ननु, तर्हि तिरोहितम् एव कथम् ? तत्राहवो युष्माकम् अनुवृत्तिवृत्तये । अनुवृत्तेर् वृत्त्यर्थम् । भवतीनां मदङ्गसङ्गोत्सवेन पूर्णम्मन्यानां पुनर्उत्कण्ठां वर्धयितुम् । ननु तदा तिरोहितम् एवेति सत्यम्, भजतेति यद् उक्तं तत्र किम्प्रमाणम् इति चेत्, मत्स्वभाव एव प्रमाणम् । यतोऽहं कृतज्ٌअ एवेति स्वकृतज्ٌअत्वं तासां विशेषणद्वारैव प्रकटयतिमदर्थेत्यादि । एवम्प्रकारेण मदर्थं मन्निमित्तम् उज्झितानि लोकवेदस्वानि याभिस् तासां वोऽभजने ममाकृतज्ٌअता स्याद् इति स्वदोषपरिहारार्थं परोक्षभजनम् एव कृतम् । तच् च सन्दर्शनरूपं कदाचिद् वीजनादिषु भवतीभिस् तु न दृश्य इति परोक्षं भजतेति पदयोर् ध्वनिः । अतः सम्यग् उक्तं मासूयितुम् इत्य् आदि ॥२१॥

प्रीतिसन्दर्भः  एष च [परित्यागजेर्ष्याहेतुकमानः] स्तुत्यादिभिः शाम्यति । यथैव तास् तुष्टावएवम् इति द्वाभ्याम् इति ॥२१॥

रसिकाह्लादिनी  एवं सर्वत्र स्वस्या भजने हेतुम् उक्त्वा प्रस्तुते भजनविशेषम् आहएवम् इति । एवम् अनेन प्रकारेण शुश्रूषन्त्यः पतीन् काचिद् इत्य् आदिना मदर्थे मत्कामनयानया उज्झिताः लोका कर्मोपार्जिता स्वर्गादिब्रह्मलोकान्ता गृहीतचित्तधर्मानादरात् वेदश् च विधिनिषेधानादरात् स्वपतिपुत्रादयः स्नेहपरित्यागात् । एते त्यक्ताः याभिस् तासां वो युष्माकम् अपि अनुवृत्तये निरन्तरध्यानार्थं परोक्षभजता । रात्रौ स्त्रियः कथम् त्यक्तव्या इति मनसि निधाय निरन्तरध्यानार्थम् अपरोक्षं भजनं रात्रौ रक्षार्थं परोक्षं भजनम् । एतद् उभयं कुर्वता तिरोहितं नेत्रागोचरेण स्थितम् ।

प्रत्यभिज्ٌआबोधकम् आहकितव योषितः कस् त्यजेन् निशि [भा.पु. १०.३१.१६] इत्य् आदि प्रेमालापान् शृण्वन्अत्र प्रसूनावचयः प्रियार्थे प्रेयसा कृतः [भा.पु. १०.३०.३३] इति प्रयभिज्ٌआ दर्शयता अग्रतः पार्श्वतः पृष्ठतश् चादृश्येन भजता भवतीनां प्राणरक्षां कुर्वता तिरोहितम् ।

यद् वा, अपरोक्षं भजता सर्वतो रात्रौ रक्षता तिरोहितम् । यद् वा, परोक्षं भजता कण्टकशर्करादीन् अपसारयता मार्गसंस्कारं कुर्वता अतिरोहितं, न तीर्यक्स्थितं, किं तु अग्रत एव स्थितम् । भजतो भजन्त्य् एक इति यत् पृष्टं तस्योत्तरं दत्तम् इति भवतीनाम् अपरोक्षं भजनं मम तु परोक्षं भजनम् इत्य् एतावान् भेदः । हे अबलाः ! इति सम्बोधनेन तत् ज्ٌआप्यते, न ह्य् अन्येषाम् इव भवतीनां भजनं किं त्व् अलौकिकम् एव सिध्यतीति । अनेनाभजनपक्षौ वल्लवीमनसि निरधारितोऽपि निरस्तः । अन्यथा असूयापि सम्भवेत् । तत् तस्माद् अकृतज्ٌअत्वादिदोषारोपणे मा मां असूयितुम् अर्हथ । कीदृशं माम् ? प्रियं प्रीतिविषयं यूयं मत्प्रियाः दुष्टेऽपि प्रिये स्वस्यासूयाविषयत्वम् अनौपायिकं त्यक्तुम् अशक्यत्वात् इति प्रीतिविषयेऽकृतज्ٌअत्वादिदोषस्फुरणम् असम्भावितम् । प्रत्युत अकृतज्ٌअत्वगुणसम्भावनम् उचितम् । अकृतम् अकृत्रिमं भावं जानातीति अकृतज्ٌअः तस्य भावोऽकृतज्ٌअत्वं स्वाभाविकमनोभावज्ٌअत्वम् इत्य् अर्थः । अन्यथा दोषस्फूर्तौ औदासीन्यसामानाधिकरण्यं स्याद् इति ।

ननु, परोक्षं भजने स्वभजनसादृश्यं न भवति दुःखहेतुत्वात् स्फूर्तेर् इति चेत् तर्हि प्रियं मा माम् असूयितुं मार्हथ साङ्गस्यापि मयि दोषम् उद्भावयितुं मार्हथ दोषम् उद्भाव्य सदोषस्य मम भजने भवतीनाम् अपि सदोषत्वं प्रसिद्धिर् भविष्यतीति । क्षन्तव्यम् एवेति सानुनयोक्त्या वैषम्यम् अभिव्यٌजितम् । प्रियं प्रिया इत्य् अनेन दोषम् उद्भावयन्त्योऽपि भवन्त्यो मया त्यक्तुम् अशक्याः । तथा प्रिये त्यक्तुम् अशक्ये मयि तया कर्तुम् अशक्ये मयि तया कर्तुं प्रियाणाम् असाम्प्रतम् इति भावः ॥२१॥

विश्वनाथः  ननु, जन्तून् स्वभक्तान् अजातप्रेमजातप्रेमश् च यद् एवं भजसि, तत् सम्यक् करोषि । किन्त्व् अस्मास्व् अपि तथैव त्वद्व्यवहरणाद् वयम् अपि जन्तुमध्य एव गण्या अभूमेति तासां सानुशयं वाक्यम् आशङ्क्य भो मत्प्राणपरार्धप्रियपदपयोजपांशुपरमाणवः सख्यो युष्मासु यद् अन्यसाधारण्येनाद्य् व्यवहृतं तद् एतन् मे दौरात्म्यं क्षम्ध्वम् इत्य् आह एवम् इति ।

यद् वा, यथा तथैवैवम् इत्य् अमरोक्तस् तद्वद् इत्य् अर्थः । ततश् च मदर्थे उज्झितो लोकः । युक्तायुक्ताप्रतीक्षणात् । वेदश् च धर्माधर्माप्रतीक्षणात् । स्वान्य् आत्मात्मीयधनज्ٌआतयश् च, स्नेहत्यागात् याभिस् तासाम् अपि वस् तद्वद् अनुवृत्तये उक्तलक्षणानाम् अन्येषां भक्तानाम् इवानुवृत्तिबुद्ध्यै परोक्षम् अदर्शनं यथा स्यात् तथा भजतां युष्मत्प्रेमालापान् शृण्वता तिरोहितम् इति काकुस् तस्माद् अतीवानौचित्यं कृतम् इत्य् अर्थः । न हि प्राचीना अर्वाचीना भाविनो वा भक्ता एवं सम्भवेयुर् न ह्य् एतावता अप्य् अनुवृत्तेर् अपरावृद्धिर् अस्ति । न हि परमाणुपरममहतोर् ह्रासवृद्धी केनाप्य् आशास्यते । तस्माद् अन्यप्रेमिभक्तान् प्रति युष्मत्प्रेमवैप्रलम्भिकप्रतापमहोत्कर्षजिज्ٌआपयिषामयी ममेयम् असमीक्ष्यकारिता क्षम्यताम् इति भावः । यस्माद् एवं तस्मान् मा मां प्रति असूयितुं दोषारोपेन द्रष्टुं नार्हथ । तत्र प्रियम् इति प्रिया इति च हेतुः । प्रियस्य दोषं प्रियाः खलु न मनस्य् आनयन्तीत्य् अर्थः ॥२१॥

ओ)०(ओ

॥ १०.३२.२२ ॥

न पारयेऽहं निरवद्यसंयुजां
स्वसाधुकृत्यं विबुधायुषापि वः ।
याम् आभजन् दुर्जरगेहशृङ्खलाः
संवृश्च्य तद् वः प्रतियातु साधुना ॥

श्रीधरः  आस्ताम् इदं, परमर्थं तु शृणुतेत्य् आहनेति । निरवद्या संयुक् संयोगो यासां तासां वो विबुधानाम् आयुषापि चिरकालेऽपि स्वीयं साधु कृत्यं प्रत्युपकारं कर्तुं न पारये न शक्नोमि । कथं भूतानाम् । या भवत्यो दुर्जरा अजरा या गेहशृङ्खलास् ताः संवृश्च्य निःशेषं छित्त्वा मा माम् अभजंस् तासाम् । मच्चित्तं तु बहुषु प्रेमयुक्ततया नैकनिष्ठम् । तस्माद् वो युष्माकम् एव साधुना साधुकृत्येन तत् युष्मत् साधु कृत्यं प्रतियातु प्रतिकृतं भवतु । युष्मत् सौशील्येनैव ममानृण्यं, न तु मत्कृतप्रत्युपकारेणेत्य् अर्थः ॥२२॥

चैतन्यमतमٌजुषा  ततोऽहम् ऋणीत्य् आहन पारयेऽहम् इत्य् आदि । विबुधायुषापि देवायुर्मानकालेनापि ॥२२॥

वैष्णवतोषणी  

बृहद्वैष्णवतोषणी  

क्रमसन्दर्भः न पारयेऽहं न शक्नोमि ॥२२॥

बृहत्क्रमसन्दर्भः यद्यपि वो भजनं कृतम् एव, तथाप्य् अहं व ऋणीवेत्य् आहन पारयेऽहम् इत्य् आदि । निरवद्या निरुपाधिर् निर्वलीका वा । संयुक् यासां तासां वः स्वसाधुकृत्यं स्वकीयसाधुकर्म अहम् ईश्वरोऽपि न पारये शोधयितुं न शक्नोमीत्य् अर्थः । यद् वा, वः कृत्यं स्वसाधु स्वैर् एव साधु यथा भवति तथा कर्तुं न पारये । विलम्बेन पारयिष्ये इत्य् अपि नेत्य् आह विबुधायुषा देवायुःपरिमाणकालेनापि । कुतः ? इत्य् आहवो युष्मान्, दुर्जरगेहशृङ्खलाः संवृश्च्य छित्त्वा मा अभजन् । यथा भवत्यो दुर्जरगेहशृङ्खलाः संवृश्च्य माम् अभजन् । तथाहं भवतीर् माभजम् इत्य् अर्थः ॥२२॥

रसिकाह्लादिनी  एवं तासाम् अमर्षमार्जनं कृत्वा भजमाणस्य स्वस्यानृण्याय स्फुटयितुं ताः परिसान्त्वयतिन पारयेऽहम् इति । निरवद्यसंयुजां निरवद्या संयुक् संयोगे यासां लोकप्रतीत्या काममयत्वेन प्रतीयमानोऽपि विषयमहिम्ना निष्कामे पर्यवसाय्येवेत्य् अर्थः । तद् उक्तं श्रीमुखेनैवन मय्य् आवेशितधियां कामः कामाय कल्पते [भा.पु. १०.२२.२६] इति तादृशकामसम्बन्धस्य संसारहेतुत्वं प्रत्युपकारं कर्तुम् इत्य् अध्याहारः ।

न पारयेऽहं न शक्नोमि विबुधायुषापि ब्रह्मण आयुषापि । यद् वा, वो युष्माकं कृत्यं भजनं प्रतिस्वं स्वकीयं साधु समीचीनं कर्तुं न पारयेऽहम् । यद् वा, वो युष्माकं स्वम् असाधारणं साधु कृत्यं निष्कपटं भजनं वक्तुम् इत्य् अध्याहारः पारये न कोऽपि समर्थः । भवतीनां मम चोभयर् वैसादृश्याद् इत्य् अर्थः । न हि वास्तवजलतृप्तं कदाचित् मरीचिजलतृप्तिः सदृशी भवितुम् अर्हतीति ।

तत्र हेतुम् आहया भवत्या दुर्जरा अजया अच्छेद्या इत्य् अर्थः । गेहशब्देन समष्टिरूपा पतिपुत्रादिषु स्नेहरूपा सर्वगृहाचितव्यापाररूपा वा मुनीनाम् अपि च्छेत्तुम् अशक्याः । अग्रे एता एव स्पष्टीकरिष्यति । स्नेहानुबन्धो बन्धूनां मुनेर् अपि सुदुस्त्यजः [भा.पु. १०.४७.५] इति ।  बहिर् लोहमय्यः शृङ्खलाः च्चेत्तुम् अपि शक्याः । अन्तःस्थिताः सुस्नेहमय्यः शृङ्खलाः केनापि न छिद्यन्ते । मम तु स्वकीये सेन्हानुबन्धस्य त्यक्तुम् अशक्यत्वात् । अत एव भवतीनां मम च तुल्यत्वाभावः । एतादृशी शृङ्खला बन्धनहेतून् संवृश्च्य सम्यक् छित्त्वा अप्रत्यापत्तिरूपेण त्यक्त्वेत्य् अर्थः ।

या माभजन्न् इति । यथा भवतीनां मदेकनिष्ठत्वेन भजनं, तथा युष्मदेकनिष्ठत्वेन मम भजनाभावान् न साम्यम् । बहुप्रेम्नो विभक्तत्वान् नैकनिष्ठत्वम् इति भावः । तद्भजनं वो युष्माकं साधुना भावप्रधानो निर्देशः साधुत्वेन प्रतियातु प्रत्युपकृतं भवतु । स्सर्वनैरपेक्ष्येण युष्मद्भजनाशक्तेः । ये यथा मां प्रपद्यन्ते तांस् तथैव भजामि [गीता ४.११] इति स्वप्रतिज्ٌआहानिप्रसक्तैर् अपि अतो ममानृण्या भावो निर्णीतः । इतः परं भवतीनां स्वाधीनपतिकात्वे जाते यथा रुचिम् आज्ٌआपयन्त्व् इति भावः ।

स्वमुखेन विशिष्टोक्या गोपीनां प्रेमयन्त्रितः ।
ऋणित्वम् अङ्गीकृतवान् स कृष्णः प्रेमदोऽस्तु मे ॥२२।

विश्वनाथः  मन्मनसि सन्ततं यद् उद्भवति तत् शृणुतेत्य् आहनेति निरवद्या कामकर्मलोकधर्मशास्त्रापेक्षाराहित्येन निरुपाधिसंयुक् संयोगो यासां तासां वः स्वेनैव साधु यत् कृत्यं, न तु साधुत्वापादकेन केनचिद् वस्तुसम्पर्केण साध्व् इत्य् अर्थः । तत् न पारये प्रतिकर्तुं न शक्नोमि । विबुधायुषापि देवानाम् आयुय्ः प्राप्यापीत्य् अर्थः । कृत्यम् इत्य् एकवचनेन युष्माकं क्षणिकम् अपि कृत्यम् इत्य् अर्थः । या मा माम् अभजन् संवृश्च्य दुर्जरा अपि पतिस्वश्रूपितृभ्रात्रादिस्नेहबन्धुशृङ्खला निःशेषं छित्त्वैव । श्लेषेणापक्वयोगिन इव संवृश्च्यापि ताः शृङ्खलाम् आपुर् नैवाभजन्न् इत्य् अर्थः । अहं तु पित्रोर् भ्रातरि स्वेषु बन्धुष्व् अपि स्निह्यामि च । युष्मान् भजामि चेति । ये यथा मां प्रपद्यन्ते तांस् तथैव भजामि [गीता ४.११] इति स्वप्रतिज्ٌआतोऽपि च्युत इति मम प्रक्रियाया असम्भवः । व्यज्यमानोऽयम् अर्थः श्लेषेणापि लभ्यते । स यथा संवृश्च्य या युष्मान् अहं मा अभजम् । परसवर्णेन नकारदुकारयोः संयोगः । तत् तस्माद् वः साधुत्वेनैव तद् युष्मत्साधुकृत्यं प्रतियातु प्रतिकृय्तं भवतु । युष्मत्सौशील्येनैव ममानृण्यं वस्तुतस् तु ऋण्य् एव भवामि युष्माकम् इति भावः । ततश् च ताभिः प्रति स्वमनस्य् एवं विचारितम् । परमेश्वरत्वाद् एव सर्वगुणपरिपूर्णत्वेऽपि दोषगन्धमात्रर्हित्येऽप्य् अस्मत्प्रेमरसविज्ٌआत्वेऽप्य् अस्मान् प्रेमवत्त्वेनोत्कर्षयितुं स्वं चापकर्षयितुम् अस्मदृणीभवितुम् एवास्मत्कर्म कोऽयम् अस्मत्त्यागस् तद् इमं पराबुभूषुं विजिगीषवो वयम् एवाधन्या एवं भवितुम् अपारयन्त्योऽनेन फलतः प्रेम्णा जिता एवाभूमेति ॥२२॥

इति सारार्थदर्शिन्यां हर्षिण्यां भक्तचेतसाम् ।
दशमे द्वाधिकत्रिंशः सङ्गतः सङ्गतः सताम् ॥

इति श्रीमद्भागवते महापुराणे ब्रह्मषुत्रभाष्ये पारमहंस्यां संहितायां वैयासिक्यां दशमस्कन्धे गोपीसान्त्वनं नाम
द्वात्रिंषोऽध्यायः ॥
॥१०.३२॥
(१०.३३)
अथ त्रयस्त्रिंशोऽध्यायः
रासक्रीडावर्णनं नाम

॥ १०.३३.१ ॥

श्रीशुक उवाच

इत्थं भगवतो गोप्यः श्रुत्वा वाचः सुपेशलाः ।
जहुर् विरहजं तापं तदङ्गोपचिताशिषः ॥

श्रीधरः  
त्रयस् त्रिंशे ततो गोपीमण्डली मध्यगो हरिः ।
प्रियास् ता रमयामास ह्रदिनीवनकेलिभिः ॥

तत् तदा अङ्ग हे राजन् ! यद् वा, तस्य भगवतोऽङ्गेन वपुषा करचरणाद्यवयवैर् वोपचिताः समृद्धा आशिषो यासां ताः ॥१॥

वंशीधरः  ततो गोपीश्लाघानन्तरम् । ताः कालिन्दीतीरस्थाः । ह्रदिनीकेलिर् जलक्रीडा । वनकेलिर् इत्य् उपलक्षणं स्थलक्रीडादीनाम् इति । तदा गोप्याश्वासनानतरम् । क्लिष्टकल्पनापेक्षयाक्लिष्टमार्ग एव साधुर् इति मत्वाहयद् वेति । अङ्गं प्रतीकेऽवयवोपायदेशप्रियेषु च इति धरणिः । यद् वा, भगवतो विशेषणम् । तत्र तासाम् अङ्गेनेत्य् आदिसमासः ॥१॥

चैतन्यमतमٌजुषा  न व्याख्यातम् ।

वैष्णवतोषणी
रासलीला जयत्य् एषा जगदेकमनोहरा ।
यस्यां श्रीव्रजदेवीनां श्रीतोऽपि महिमा स्फुटः ॥

इत्थम् ईदृशीः सुपेशलाः परममनोहराः । विरहो भूतो भावी च तज्जं तापं जहुः विरहेऽप्य् अपरित्यागश्रवणात् तथा विशेषतोऽपि निजऋणित्वादिप्रतिपादनेन च दवात् पुनर् विच्छेदेऽप्य् अत्यन्तपरित्यागशङ्कापगमाच् च । अतः पूर्वम् उक्तस्याप्य् अत्र पुनर्उक्तिर् अधुनैव सम्यक् तापपरित्यागस्य विवक्षया । किं च, तदङ्गेति आलिङ्गनकरग्रहादिना सम्पन्नमनोरथाः सत्यः । यद् वा, भगवत एव विशेषणं सुपेशलवाग्घेतुत्वेन तासां गोपीनाम् अङ्गैर् उपचिताशिष इति ॥१॥

बृहद्वैष्णवतोषणी

जयति श्रीरासलीला जगदेकमनोहरा ।
यया श्रीगोपनारीणां लक्ष्मीतो महिमाधिकः ॥

इत्थम् ईदृशीर् भगवतस् तादृशवचनादिना निजाशेषभगवतां प्रकटयतः । अतः सुपेशलाः परममनोहराः । विरहो भूतो भावी च तज्जं तापं जहुः । पूर्वम् उक्तस्याप्य् अस्यात्र पुनर्उक्तिः । विरहेऽप्य् अपरित्यजनात् । तया विशेषतो निजऋणित्वादिप्रतिपादनेनापुनर्विच्छेदस्य मननाच् चाधुनैव सम्यक् तापत्यागविवक्षया, यतो गोप्यः सहजप्रेमरसपरिप्लुतचित्ता इत्य् अर्थः । किं च, तदङ्गेति आलिङ्गनकरग्रहणादिना सम्पन्नमनोरथाः सत्य इत्य् अर्थः । यद् वा, भगवत एव विशेषणं सुपेशलवाग्घेतुत्वेन तासां गोपीनाम् अङ्गैर् उपचिताशिष इति ॥१॥

क्रमसन्दर्भः  विरहो भूतो भावी च, तज्जम् । विरहेऽप्य् अपरित्यजनान् निजऋणित्वाङ्गीकाराच् च ॥१॥

बृहत्क्रमसन्दर्भः  अथ तावतैव भगवदनुनयेन तासां हृत्तापो व्यरमद् इत्य् आहैत्थम् इत्य् आदि । सुपेशला सुस्निग्धाः तदङ्गैः श्रीकृष्णाङ्गैर् उपचिता आशिषः सुखानि यासाम् । एवम् उक्त्वा युगपद् एव सर्वाः प्रत्येकम् आलिङ्गितवान् इति ध्वनिः ॥१॥

विश्वनाथः  
त्रयस्त्रिंशे रासलास्यविहारजलकेलयः ।
प्रश्नोत्तराण्य् अप्य् उक्तानि परीक्षिच्छुकदेवयोः ॥

सुपेशलाः अतिमनोहराः तस्याङ्गस्पर्शादिना उपचिता आशिषः कामा यासां ताः । भगवत एव वा विशेषणम् । गोपीगात्रस्पर्शजनितसुखस्येत्य् अर्थः । तेन च प्रश्नोत्तरसमाप्तौ मानशान्त्या तदा आलिङ्गनचुम्बनादिविलासा आसन्न् इति द्योतितम् ॥१॥


 ओ)०(ओ

॥ १०.३३.२ ॥

तत्रारभत गोविन्दो रासक्रीडाम् अनुव्रतैः ।
स्त्रीरत्नैर् अन्वितः प्रीतैर् अन्योन्याबद्धबाहुभिः ॥

श्रीधरः  रासक्रीडां रासो नाम बहुनर्तकीयुक्तो नृत्यविशेषस् तां क्रीडाम् । अन्योन्यम् आबद्धाः सङ्ग्रथिता बाहवो यैस् तैः सह ॥२॥

वंशीधरः

चैतन्यमतमٌजुषा  तत्रेत्यादि । स्त्रीरत्नैर् इत्य् अस्य विशेषणानिअनुव्रतिः अनुव्रतं व्रतं कात्यायनीव्रतं येषां तैः प्रीतैः प्रीणनं प्रस्तिया इतैः प्राप्तैः अन्यैश् च वंशीनादाकृष्टैर् बहुविधैर् गोपीजनैर् अन्योन्यम् आबद्धाः सम्यक् बद्धा बाहवो यैर् इति । एका गोपी एकः कृष्ण इति प्रथमं न सङ्गच्छते, रत्नैर् इति सर्वासाम् एव तुल्यत्वात् ॥२॥

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  एवं तत्र प्रसन्नाभिर् एव ताभिः समं पूर्वोक्तलक्षणं रासम् आरब्धवान् इत्य् आहतत्रेत्य् आदि । स्त्रीरत्नैः स्त्रीषु मध्ये ईश्वररूपा लक्ष्मीस्वरूपा यास् तासाम् अपि रत्नै रत्नभूतैः, अनुगतं व्रतं येषां तैः, कुमारीगणैश् च, प्रीतैः प्रीणनं प्रीस् तया इतैः प्राप्तैर् वेणुनादाकृष्टैर् अन्यैश् च गोपाङ्गनागणैश् च । कीदृशैः ? अन्योन्याबद्धबाहुभिः कुमारीभिः, कुमार्यस् तदितराभिस् तदितरा अन्योन्याबद्धबाहवः । अथवा, एका कुमारी एका तदितरेति वैचित्र्यर्थं तथा बद्धः । अथवा, मण्डलद्वयम् अन्वितो मध्यवर्ती सन्न् अनुगतः ॥२॥

विश्वनाथः  नृत्यगीतचुम्बनालिङ्गनादिईनां रसानां समूहो रासस् तन्मयी या क्रीडा तां अनुव्रतैस् तदानीं परस्परैकमत्येन स्वानुकूलैः । अन्योन्यम् आबद्धाः सङ्ग्रथिता बाहवो यैस् तैः सह ॥२॥

 ओ)०(ओ

॥ १०.३३.३ ॥

रासोत्सवः सम्प्रवृत्तो गोपीमण्डलमण्डितः ।
योगेश्वरेण कृष्णेन तासां मध्ये द्वयोर् द्वयोः ।
प्रविष्टेन गृहीतानां कण्ठे स्वनिकटं स्त्रियः ॥

श्रीधरः  तत्साहित्यम् अभिनयेन दर्शयतिरासोत्सव इत्य् अक्षरचतुष्टयाधिकेन सार्धेन । तासां मण्डलरूपेणावस्थितानां द्वयोर् द्वयोर् मध्ये प्रविष्टेन तेनैव कण्ठे गृहीतानाम् उभयत आलिङ्गितानाम् । कथम्भूतेन । यं सर्वाः स्त्रियः स्वनिकटं माम् एवाश्लिष्टवान् इति मन्येरंस् तेन एतद् अर्थं द्वयोर् द्वयोर् मध्ये प्रविष्टेनेत्य् अर्थः । नन्व् एकस्य कथं तथा प्रवेशः, सर्वसन्निहितत्वे वा कुतः स्वैकनिकटत्वाभिमानस् तासाम् इत्य् अत उक्तंयोगेश्वरेणेति । अचिन्त्यशक्तिनेत्य् अर्थः ॥३॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  योगोऽचिन्त्यशक्तिः ॥३॥

बृहत्क्रमसन्दर्भः  तत्प्रकारम् आहरासोत्सव इत्य् आदि । रासनामा उत्सवो यत्र स तथा रासलास्योचितस्थलविशेषः । सम्प्रवृत्तः प्रादुरासीत् । गोपीनां मण्डलेन मण्डलैर् वा मण्डितः । कृष्णेन च मण्डित इत्य् अन्वेतव्यः । अथ कृष्णेन सम्प्रवृत्तः, सम्प्रवर्तित इत्य् अर्थः । योगेश्वरेणाचिन्त्यपरमैश्वर्येण कण्ठे गृहीतानां तासां द्वयोर् द्वयोर् मध्ये प्रविष्टेन भ्रमणकौशलेनातिवेगवता । अनेन योगेश्वरत्वं प्रकटितम् । अथवा, द्वयोर् मण्डलयोर् मध्ये द्वयोर् मण्डलयोर् मण्डलद्वयमध्यवर्तिनीनां कण्ठे गृहीतानां तासां मध्ये प्रविष्टेन स्त्रियस् तं स्वनिकटं मन्येरन् । स्त्रिय इति मण्डलद्वयमध्यवर्तिन्यः । एतद् एव योगेश्वरत्वम् । वस्तुतस् त्व् एक एव सर्वनिकटस्थः, न तु नानात्वेन । अत एव स्वनिकटं मन्येरन् मेनिरे, न तु नानात्वं वास्तवम्, योगेश्वरमात्रस्यैव कायव्यूहकरणसामर्थ्यम्, तद् अकृत्वा एक एव यद् व्यापकत्वेन स्फुरति, त एवाचिन्त्यपरमैश्वर्यम् । तर्हिकृत्वा तावन्तम् आत्मानं यावतीर् गोपयोषितः [भा.पु. १०.३३.१९] इति कथं सङ्गच्छताम् ? सत्यम् । अत्रैवं व्याख्यायावतीर् यावत्प्रमाणा यावदवयवाशयवत्यस् तावन्तं कृत्वा तावप्रमाणत्वेन तावदाशयत्वेन स्फुरति । तदा नभस् तावत् सकलं नभ इत्य् अर्थः । यावत् तावच् च साकल्ये इत्य् उक्तेः । सदाराणां दिवौकसां विमानशतसङ्कुलम् आसीद् इत्य् अर्थः । तद्दर्शनार्थम् अत्यौत्सुक्यभूता आत्मानो येषाम् ॥३॥

रसिकाह्लादिनी  एवं स्वयम् आचितायां रासक्रीडायाम् अभिनिवेशम् आहअक्षरचतुष्टयाधिक्येन सार्धश्लोकेनेति । रासः रसाविर्भावको नृत्य एवोत्सवविशेषः सम्यक् प्रवृत्तः । तत्र हेतुम् आहश्रीकृष्णेन मूर्तमता शृङ्गारेणेत्य् अर्थः । सम्यक्त्वं विशदयतिगोपीमण्डलमण्डितः । गोपीमण्डलेन मण्डितोऽलङ्कृतः । यद् वा, गोपीमण्डलं मण्डितं येनेति । तेन सदानन्दरूपेण तासां मण्डलाकारेण स्थितानां उभयतः कण्ठे गृहीतानां द्वयोर् द्वयोर् इति । कृष्णोभयतः पार्श्वद्वये स्थितत्वेन गृहीतकण्ठत्वम् उच्यते । तद् उक्तं पराशरेणापि

रासमण्डलबद्धोऽपि कृष्णपार्श्वम् अनूद्गता ।
गोपीजनो न चैवाभूद् एकस्थानस्थिरात्मना ॥
हस्ते प्रगृह्य चैकैकां गोपिकां रासमण्डलम् ।
चकार च करस्पर्शं निमीलितदृशं हरिः ॥
ततः प्रववृते रम्या चलद्वलयनिस्वनैः ।
अनुयातशरत्काव्यः गेयगीतिर् अनुक्रमात् ॥ [वि.पु. ५.१३.३२३४]

ननु द्वयोर् द्वयोर् मध्ये प्रविष्टेन उभयतः कण्ठालिङ्गितत्वेन च स्वरूपबहुत्वं प्रतीयते इति चेत्, तत्राहयं मन्येरन्न् इति । लिङ्गेन गोपीदृष्ट्यभिप्रायेण स्वरूपबहुत्वम् इव प्र्तीयत इति । एतदभिप्रायेण गोपीमण्डलमध्ये शङ्कुस्थानीयः एक एव बोद्धव्यः । अन्यथा स्वरूपबहुत्वे यं स्वनिकटं मन्येरन्न् इति स्वैकनिकटत्वभानकथनं न स्याद् इति । स्वरूपाणां बहुत्वेन मायिकत्वे तासां निष्कपटभजनेन वै सादृश्याद् इति । सुखभङ्गपर्यवसायिरसाभासश् च भवेद् इति । अत एव आचार्यैः वाकरिष्यतेमध्ये मणीनाम् [भा.पु. १०.३३.७] इति यथा मध्येऽनावृत्तिर् एकवचनं च गोपीदृष्ट्यभिप्रायेणेति ।

ननु एकस्य कथं द्वयोर् द्वयोर् मध्ये प्रवेशो युगपत्कण्ठग्रहणं पार्श्वद्वयेऽपि एकत्वभावः । स्वसम्मुखस्थितानां पार्श्व द्वयस्थितेन कृष्णेन गृहीतकण्ठानां दर्शनेन कथं नेर्ष्यादयः ? तत्राहयोगेश्वरेणेति । अचिन्त्याद्भुतशक्तिविशेषो योगस् तस्येश्वरेण नियन्त्रा सर्वसान्निहितत्वं कर्तुं समर्थेनेति । अग्रे वक्ष्यति

चित्रं बतैतद् एकेन वपुषा युगपत् पृथक् ।
गृहेषु द्व्यष्टसाहस्रं स्त्रिय एक उदावहत् ॥ [भा.पु. १०.६९.२]

यथा तत्रैकस्यैव वपुषोऽचिन्त्यशक्तित्वं सर्वत्र पूर्णत्वं नारदेन प्रत्यक्षतो दृष्टम्, तथा तत्रापि स्वरूपैक्यं सर्वसन्निहितत्वं च न चित्रं, न हि भगवच्छक्तियोगमायाया अयम् अतिभार इति । योगमायाम् उपाश्रित इत्य् उक्तम् एव । अन्यथा तासाम् एकस्वरूपभजने निष्कपटे प्रेम्णि च सकपटबहुरूपप्रदर्शनं न न्याय्यम् इति भावः ॥३॥

विश्वनाथः  तत्साहित्यप्रकारं दर्शयतिरासोत्सव इति । षडक्षरन्यूनसार्धेन । रास एव उत्सवः भक्तजनदृङ्मनश्चातकेभ्यः आनन्दामृतप्रदायकः सम्यग् एव प्रवृत्तः । केन ? तासां मण्डलरूपेणावस्थितानां गोपीनां द्वयोर् द्वयोर् मध्येन प्रविष्टेन कृष्णेन । अत्र सम्प्रवर्तित इत्य् अनुक्तेः स्वतन्त्रकर्तृत्वं तस्मै रासायैव ददता स्वयं च करणत्वं भजता श्रीकृष्णेन स्वस्मात् सर्वशक्तिभ्यश् च सर्वलीलाभ्यश् च रासस्यैव महोत्कर्षः स्वदत्तो व्यٌजयामासे । अत एव लक्ष्मीप्रभृतयोऽपि तं लब्धुम् उत्कण्ठस् त एव, न तु लभन्ते इति ज्ٌएयम् । कथम्भूतानाम् ? तेनैव कण्ठे गृहीतानां उभयतः आलिङ्गितानां अत्राग्रिम श्लोके मध्ये मणीनां हैमानां महामारकतो यथा [भा.पु. १०.३३.७] इत्य् अत्र मध्ये इति पदेन मरकत इत्य् एकवचनेन चात्र च श्लोके सता मिथो इत्य् अनुक्त्वा प्रविष्टेनेति पदेन च प्रयुक्तेन गोपीमण्डलमध्यकर्णिकाभूत एवं कृष्णो मध्ये स्थितः सन्न् एव तथागतिलाघवं प्रकटयामास । यथा मण्डलस्थानां गोपीनाम् अपि द्वयोर् द्वयोर् मध्ये प्रविष्टो नृत्यतिस्मेत्य् एकपरमाणुमात्रकालेनैव मध्यप्रदेशाद् आगत्य मण्डलस्थास् त्रिशतकोटिगोपीः सनृत्यं परिरभ्य पुनर् मध्यप्रदेश गत एव बभूवेत्य् अलातचक्राद् अपि तस्य गतिलाघवम् अधिकम् अभूद् इति ज्ٌएयम् । यतो मण्डलकर्णिकागतत्वं तस्य तदानीं सर्वैर् दृष्टम् । एवम् एव

अङ्गनाम् अङ्गनाम् अन्तरे माधवो
माधवं माधवं चान्तरेणाङ्गना ।
इत्थम् आकल्पिते मण्डले मध्यगः
सٌजगौ वेणुना देवकीनन्दनः ॥ [कृ.क. २.३५]

इति श्रीबिल्वमङ्गलमहानुभावचरणैर् उक्तम् । तत्र हेतुगर्भं विशिनष्टियोगेश्वरेण निखिलकलानिधित्वात् तदुपायमहाविज्ٌएन । योगः सन्नहनोपायध्यानसङ्गतियुक्तिषु इत्य् अमरः ।

यद् वा, योगो योगमायादुर्घटनापटीयसी महाशक्तिस् तस्या ईश्वरेण । युगपत् सर्वगोपीनाम् आश्लेषौत्सुक्यं तस्याभिज्ٌआय सैव तावतः प्रकाशांस् तस्य प्रकटय्य समादधौ । अत्र द्वयोर् द्वयोर् मध्ये प्रविष्टेनेति वीप्सया एकैकगोपीमध्ये द्विद्विगोपीमध्ये प्रवेशः सङ्गच्छते इति व्याचक्षते । तत्रैकैकगोपीमध्यप्रवेशे व्याख्यायमाने योगमायापक्षे एकस्याः स्त्रियः स्कन्धयोः कृष्णप्रकाशद्वयस्य भुजस्पर्शानौचित्यं नाशङ्कनीयम् । योगमायैव तां तां प्रत्येकस्यैव प्रकाशस्पर्शभानसमर्पणात् । द्विद्विगोपीव्याख्याने तु नैवासमٌजसम् ॥३॥

 ओ)०(ओ

॥ १०.३३.४ ॥

यं मन्येरन् नभस् तावद् विमानशतसङ्कुलम् ।
दिवौकसां सदाराणाम् औत्सुक्यापहृतात्मनाम् ॥

श्रीधरः  तावत् तत्क्षणम् एवौत्सुक्यव्याप्तमनसां सस्त्रीकाणां देवानां विमानशतैः सङ्कुलं सङ्कीर्णं नभो बभूव ॥४॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः

रसिकाह्लादिनी  अत एवोक्तंयं मन्येरन्न् इति । उक्तं च

जगद् धनमयं लुब्धाः कामुकाः कामिनीमयम् ।
नारायणमयं धीराः पश्यन्ति परमार्थिनः ॥ इतिवत् ।

स्वनिकटमाने न चित्रं, किं च यथा मन्यमानाः स्वपार्श्वस्थान् स्वान् स्वान् दारान् व्रजौकसः [भा.पु. १०.३३.३८] इति । अत्र भगवतोऽचिन्त्यशक्तेर् एव हेतुत्वं किम् उत तासां स्वैकनिकटत्वमाने इति । वपुषोऽद्भुतापरिच्छिन्नत्वे योगेश्वरेणेति हेतुः । अन्येऽपि योगिनो भगवत्प्रसादोचितसामर्थ्याः सर्वसन्निहिता भवन्ति । किम् उत भगवान्न् इति योगेश्वरे इति ।

रासोत्सवप्रवृत्ते दिवौकसां विमानशतम् इत्य् अर्थः । अन्येषां तत्राप्रवेशात् सदाराणां स्त्रीणाम् अपि दिदृक्षासम्भवात् । अत एवौत्सुक्येन कौतुकेनापहृतात्मनां आकृष्टचित्तानां च स्थितिर् उद्दीपकत्वेनोक्तम् इति । रासोत्सवं प्रतीक्ष्यमाणानां तेषां विमानशतैः शतशब्दस् त्व् असङ्ख्यातवाची असङ्ख्यातैर् इत्य् अर्थः । तैः अङ्कुलं नभ आसीद् इति ॥४॥

विश्वनाथः  यं श्रीकृष्णं स्त्रियं स्वनिकटं मन्येरन्, असौ मयाश्लिष्यन्न् एवात्रास्ति, तद् अपि यत् सर्वत्रायं दृश्यते, तद् इयं काचिद् अस्य नाट्यविद्येत्य् अमंसतेत्य् अर्थः । अत्र मध्यगो देवकीनन्दनः श्रीवृन्दावनेश्वर्या सहित एवेत्य् आहुःतस्या एव सर्वश्रैष्ठ्यात् रासक्रीडादिकारणम् इति तदीयशतनामस्तोत्रदृष्टेः । तावत् तत्क्षण एव विमानशतैर् व्याप्तं नभो बभूव । केषाम् ? दिवौकसां ब्रह्मादीनां अत्रौसुक्याद् इति कृष्णनृत्यांश एव, न तु रसस्य विलासे । दासत्वेनायोग्यत्वात् तद्दाराणां तु अनौचित्याभावात् सर्वत्रैव अत एव रासे दिवि पुंसां कृष्णदर्शनम् एव न गोपीदर्शनं योगमायया आवरणाद् इति ज्ٌएयम् ॥४॥

 ओ)०(ओ

॥ १०.३३.५ ॥

ततो दुन्दुभयो नेदुर् निपेतुः पुण्यवृष्टयः ।
जगुर् गन्धर्वपतयः सस्त्रीकास् तद्यशोऽमलम् ॥

श्रीधरः  तत् तस्य भगवतः श्रीकृष्णस्यामलं निर्मलं यशो जगुर् इति ॥५॥

वंशीधरः  ततो रासोत्सवोपक्रमानन्तरम् । तद्यशः कृष्णस्य गोपीनां च यशः । अहो श्रीकृष्णवैभवम् अहो गोपीभाग्यम् इत्य् एवंरूपम् । पुष्पवृष्टिस् तु रङ्गस्थलीमार्दवार्थेति ॥५॥

चैतन्यमतमٌजुषा  न व्याख्यातम् ।

वैष्णवतोषणी  ततस् तेभ्यो दिवौकेभ्यः । किं वा, तदनन्तरं स्वयम् एव नेदुः दिव्यत्वात् महामङ्गलोत्सवस्वभावाच् च । एवम् अग्रेऽपि आदौ दुन्दुभीनां नादो मङ्गलार्थः स्वस्ववर्गसम्मेलनार्थश् च । नितरां पेतुः निशब्देन वृष्टयः इति बहुत्वेन च रङ्गस्थल्यां पुष्पास्तरणं किल जातम् इति बोध्यते । स्त्रीभिर् अप्सरोभिः सपत्नीभिश् च सहिता इति सर्वेषाम् एव तदेकनिष्ठतोक्ता न तिष्ठति मलो यस्माद् इत्य् अमलम् इति तेषाम् अपि तदानीं सर्वदुर्वासना निरस्ता ॥५॥

बृहद्वैष्णवतोषणी  एवं देवकृतोत्सवम् उक्त्वा +++

क्रमसन्दर्भः  न व्याख्यातम् ।

बृहत्क्रमसन्दर्भः  तेषाम् औत्सुक्यम् आहततो दुन्दुभय इत्य् आदि ॥५॥

रसिकाह्लादिनी  तन्मध्ये पुष्पवृष्टिगीतवाद्याधिकारिणां प्रमत्तताम् आहतत इति । ततो रासप्रारम्भे जगन्मङ्गलसूचिका दुन्दुभयो नेदुः । नृत्योत्साहोद्दीपकाद् इवैश्वर्यादिमहानादं चक्रुर् इति । आधिकारिकैर् मोचिताः पुष्पवृष्टयो निपेतुः । तालगतिसमाप्तिसमकालम् एव नितरां नैरन्तर्येण पेतुः । गन्धर्वपतयो गन्धर्वमुख्या अधिकारिणः, तद्यशो जगुः । सखीसह्ٌआः । अनेन श्रीकृष्णगाने गन्धर्वगानस्य साहित्यं सहायित्वम् उद्दीपकत्वं च सूचितम् । गोपीगाने तत् स्त्रीणां गानस्य साहित्यं सहायित्वम् उद्दीपकत्वं च सूचितम् । तद्यशो तासां तस्य च यशः कीदृशं ? अमलं कामादिवासनानिरसनसमर्थम् । अत एव रासोत्सवादिदर्शनेन विषयवासनानिरासोऽपि सूचितः । तद्दर्शनं न दोषायेति भावः । किं च तत्कालोपयोगिसजातीयपदार्थपूर्वप्रवेशस्य रसोद्दीपकत्वं न विजातीयप्रवेशस्येति ध्वनितम् ॥५॥

विश्वनाथः  न व्याख्यातम् ।

ओ)०(ओ

॥ १०.३३.६ ॥

वलयानां नूपुराणां किङ्किणीनां च योषिताम् ।
सप्रियाणाम् अभूच् छब्दस् तुमुलो रासमण्डले ॥

श्रीधरः  सप्रियाणां कृष्णसहितानाम् । तुमुलः सङ्कीर्णः ॥६॥

वंशीधरः

 वलयः कण्ठरागे ना कङ्कणे पुन्नपुंसकम् इति मेदिनी । नूपुरः पादभूषणे किङ्किणी क्षुद्रघण्टिका इति कोशः । तुमुलो रणसङ्कीर्णे इति मेदिनी ॥६॥

चैतन्यमतमٌजुषा  न व्याख्यातम् ।

वैष्णवतोषणी  एवं देवकृतोत्सवम् उक्त्वा रासयोग्यं वाद्यगीतादि वक्तुम् आदौ वाद्यम् आहवलयानाम् इति । किङ्किणीनां काञ्च्यादिवर्तिनीनां योषिताम् इति योषित्त्वेन स्वभावत एव वलयादिसद्भावः सूचितः । सप्रियाणाम् इति । तासां प्रीत्यर्थं तावत्तया प्रकाशमानस्य श्रीभगवतोऽपि तावद्वलयादिशब्दोऽभिप्रेतः । रासेन यन् मण्डलं मण्डलीबन्धस् तस्मिन् ॥६॥

बृहद्वैष्णवतोषणी  एवं देवकृतोत्सवम् उक्त्वा रासयोग्यं वाद्यगीतादि वक्तुम् आदौ वाद्यम् आहवलयानाम् इति । किङ्किणीनां काञ्च्यादिवर्तिनीनां योषिताम् इति । स्त्रीत्वेन सामान्यत एव वलयादिसद्भावो, न तु रासार्थं भूषणत्वेन ग्रहणाद् इति बोध्यते । पूर्वं गृहेभ्यो निर्गमे तासां तदपेक्षणात् । सप्रियाणाम् इति तासां प्रीत्यर्थं तावत्त्वम् इव गतस्य श्रीभगवतोऽपि तावद्वलयादिशब्दोऽभिप्रेतः । रासेन यन् मण्डलं मण्डलीबन्धः, किं वा, रसस्येदं रासं यन् मण्डलं तस्मिन् । यद् वा, रससमूह इत्य् अर्थः ॥६॥

क्रमसन्दर्भः  न व्याख्यातम् ।

बृहत्क्रमसन्दर्भः  ततस् तद्वाक्द्यानुकारेण मण्डले इतस् ततो विचलन्तीनां सप्रियाणां तासां वलयादिभिः समतालः शब्दो बभूवेत्य् आहवलयानाम् इत्य् आदि । अन्योन्यमिश्रत्वात् तुमुलः ॥६॥

रसिकाह्लादिनी  एवम् आकाशस्थगन्धर्वादिकृतवाद्यादिकम् उक्त्वा गोपीमण्डलमध्य एवान्तरङ्गानि रसोपयोगीविचित्रवादित्राण्य् आहवलयानाम् इति । योषितां गोपीनां वलयानां शब्दोऽभूत् । अनेन हस्ताभिनयादिगतभेदस्य वलशब्दोत्पत्तिजनकत्वं सूचितम् । नूपुराणाम् इति पादन्यासगतिभेदस्य नूपुरध्वन्युत्पादकत्वं सूचितम्। किङ्किणीनाम् इति कटिचालनभेदस्य किङ्किणीध्वन्युत्पादकत्वं सूचितम् । अग्रे वक्षति चपादन्यासैर् भुजविधूतिभिः [भा.पु. १०.३३.८] इति । एवम् ऊर्ध्वाधो मध्यमार्गेषु अन्तरङ्गवादित्रशब्दस्य रसविशेषोद्दीपकत्वं सूचितम् इति । स प्रियाणाम् इति प्रियस्योपसर्जनत्वं वलयादिवाद्येषु तासाम् एव प्राधान्यात् । रासमण्डल इति रसस्याभिव्यक्तिर् यस्माद् इति रास एतादृशे मण्डले गोपीमण्डले । यद् वा, रसस्योदयो यस्मान् नृत्यविशेषात् स रासस् तस्य मण्डले मण्डलाकारेण बन्धेन । यद् वा, रसानां समूहो रासस् तस्य मण्डले प्रदेश इति । तुमुलरवसङ्कीर्णः, अत एव कुञ्चिताक्षशब्दानां नृत्योपयोगित्वं तथा वत्तादि शब्दानां तत्र लयात् पृथक्त्वेनानुपलक्षत्वं यथा दूरस्थानाम् अन्येषां मतान्तरभेदग्रहणं न भवति तथा तुमुलो बभूवेति ॥६॥

विश्वनाथः  सप्रियाणां सकृष्णानाम् । अत्र चकारेण तत्रानद्धशुषिरतुमुलान्य् अपि सङ्गृहीतानि । एषां चकारेणोक्तत्वाद् अप्राधान्याद् वलया दिवाद्यानाच्चादकत्वं ध्वनितम् ॥६॥

 ओ)०(ओ

॥ १०.३३.७ ॥

तत्रातिशुशुभे ताभिर् भगवान् देवकीसुतः ।
मध्ये मणीनां हैमानां महामरकतो यथा ॥

श्रीधरः  महामरकतो नीलमणिर् इव हैमानां मणीनां मध्ये मध्ये ताभिः स्वर्णवर्णाभिर् आश्लिष्टाभिः शुशुभे । गोपीदृष्ट्यभिप्रायेण वा विनैव मध्यपदावृत्तिम् एकवचनम् ॥७॥

वंशीधरः  तत्र रासक्रीडायाम् । ताभिः गोपीभिः । देवकीसुतो यशोदानन्दनः । हैमानां हेम्न इमे हैमाः । इदमणि टिलोपेन साधु । हेमकारेण रचिताः । यद् वा, हैमा हिमगिरिसम्भूताः पीतमणयः । गोपीनां दृष्ट्यभिप्रायेण मध्ये इति पदम् आवर्तनीयं, गोपीभिर् बहुरूपपदनर्तनात् । सर्वमध्यकर्णिकास्थस्यैकत्वान् मध्यपदावृत्तिर् न कार्येत्य् आहवा विनैवेति ।

देवकीसुतः क्षत्रियजातिर् अपि भगवान् षडैश्वर्यपूर्णोऽपि तत्र गोपजातिस्त्रीणां मध्येऽतिशुशुभे । इन्द्रनीलमणिवर्णोऽपि कृष्णस् तासां गौरकान्तिमिश्रणान् मरकतवर्णस् तत्रापि शोभावैलक्षण्यम् आलक्ष्य महच्छब्दः प्रयुक्त इत्य् एके । मरकतशब्दोऽयम् इन्द्रनीलमणिवाचीत्य् अपरे । महामारकत इत्य् अपि पाठः ॥७॥

वैष्णवतोषणी  देवकीसुतस् तत्तया भवत्सु विख्यातो भगवान् सर्वैश्वर्यसर्वशोभाभरसम्पन्नोऽपि तत्र तु रासमण्डले ताभिर् अत्यन्तं शुशुभे । यद् वा, तत्र यशोदासुतत्वे अत्यन्तं शुशुभे, तत्रापि ताभिर् अत्यन्तं शुशुभे इत्य् अर्थः । तादृशस्यापि ताभिः शोभातिशयं दृष्टान्तेन साधयतिमध्ये इति । सामान्यविवक्षयैकत्वम् । सर्वेषु मध्येष्व् इत्य् अर्थः । अतो मण्डलमध्यस्थोऽप्य् एकः प्रकाशो ज्ٌएयः । स एव हि श्रीराधिकां सङ्गे निधाय वेणुवादनपूर्वकं भ्रमन् सर्वरासमण्डलम् अत्यर्थं मण्डयति । तच् च क्रमदीपिकाद्युक्तरासान्तरानुसारेण ज्ٌएयम्

इतरेतरबद्धकरप्रमदा
गणकल्पितरासविहारविधौ ।
मणिशङ्कुगम् अप्य् अमुनावपुषा
बहुधा विहितस्वकदिव्यतनुम् ॥
सुदृशाम् उभयोः पृथगन्तरगं
दयितागणबद्धभुजद्वितयम् । [क्र.दी. ५.५५५६]

इति मणिशङ्कुगतत्वम् अप्य् उक्त्वा तद् एव पुनर् विशेष्यं वर्ण्यते । मणिनिर्मितमध्यगशङ्कुलसद्विपुल्रारुणपङ्कजमध्यगम् इत्य् आद्य् अनन्तरम् ।

तरुणीकुचयुक्परिरम्भमिलद्
घुसृणारुणवक्षसम् उक्षगतिम् । [क्र.दी. ५.६१] इति ।

तथैवोक्तम्मण्डले मध्यगः सٌजगौ वेणुनेति । हैमानां हेमविकाराणां मणीनां गोलोकतया, मणिवन् निर्मितानां महामारकत इत्य् अपि सामान्यतस् तथैकवचनम् । मेघचक्र इति वक्ष्यमाणात् यथा महामरकतमणेर् अपि हेममणिमध्यवर्तितयैव शोभाधिका स्यात् । तथा तस्यापि प्रियाजनाश्लेषेणैवाधिका शोभा स्याद् इत्य् अर्थः । अन्यत् तैः । तत्र महच्छब्दपूर्वः मरकतशब्द इन्द्रनीलमणिवाची ज्ٌएयः ।

यद् वा, तासां सुहेमगौरीणां कान्तिच्छटासम्पर्काद् अनतिश्यामलमरकतमणिवर्णता प्राप्त्या महामारकत इत्य् उक्तम् इति । ततश् च नृत्यशक्तिविशेष एव न तु कोऽपि भगवत्ताविशेष इति ॥७॥

बृहद्वैष्णवतोषणी  भगवान् सर्वैश्वर्यशोभाभरसम्पन्नोऽपि तत्र रासमण्डलेऽत्यन्तं शुशुभे स्वतोऽशेषशोभाचरमकाष्ठां गतस्यापि ताभिः शोभातिशयं पूर्ववद् दृष्टान्तेन साधयतिमध्य इति । हैमानां हेमनिर्मितानां हेमवर्णानां वा, यथा महामरकतमणेर् अपि हेममणिमध्यवर्तितयैव शोभाधिका स्यात् । तथा तस्यापि प्रियाजनाश्लेषेणैवाधिका शोभा स्याद् इत्य् अर्थः । तत्र हेतुःदेवकीसुत इति भक्तवात्सल्येन देवक्यां जातत्वात् । प्रियजनविषयकप्रेमभरविस्तारणेनैव शोभाभरसम्पत्तेर् इति भावः । देवकी यशोदेति पूर्वं लिखितम् एव । अन्यत् तैर् व्याख्यातम् ।

यद् वा, महामर्कत इत्य् एकत्वं वस्तुतो भगवत एकत्वस्य, किं वा, वेणुवादनार्थं मध्यवर्तिनोऽभिप्रायेण । अत्र केचिद् आहुःसहजेन्द्रनीलमणिवर्णोऽप्य् असौ नृत्यगतिकौशलेन युगपद् इव प्रत्येकं कण्ठग्रहणादिना ताः सर्वा व्याप्य भ्रमणात्, तासां सुहेमगैरीणां कान्तिच्छटासम्पर्काद् अनतिश्यामलमरकतमणिवर्णताप्राप्त्या महामरकत इत्य् उक्तम् इति । ततश् च नृत्यशक्तिविशेष एव, न तु कोऽपि भगवता विशेष इति दिक् ॥७॥

क्रमसन्दर्भः  देवकी पूर्ववद् यशोदैव ॥७॥

बृहत्क्रमसन्दर्भः  उक्तप्रकारस्य श्रीभगवत एकविधत्वम् उपमालङ्कारेण द्योतयतितत्रेत्य् आदि । अति अतिशयं शुशुभे । कुतः ? ताभिर् हेतुभूताभिर् हैमानां मणीनां मध्ये महामारकतो नीलेन्द्रमणिर् इति । एकवचननिर्देशान् न नानाविधत्वम् ॥७॥

रसिकाह्लादिनी  नन्व् एवं नृत्यमानासु तासु मध्ये चेत् कृष्णस्योपसर्जनं तत् तर्हि शोभा न्यूनत्वं स्याद् इति आशङ्क्य पूर्वशोभाधिक्यम् आहतत्रेति ।  भगवान् अपि स्वैश्वर्यम् अवगणय्य तच् च रासमण्डले ताभिर् यासां ऋङीवास्ते सुवर्णवर्णाभैर् इत्य् अधिकं शुशुभे । तासां संसर्गेण शोभादशनजं सुखं स्वयम् अनुभूतवान् । आत्मनेपदेन सूचितं ऐश्वर्यशोभात आधिक्यं न विवक्षितं, किं तु प्रथमं बाहुप्रसारेणेत्य् आदिना वनविहारशोभाभराधिक्यं सूचितम् । सजातीयाद् एवाधिक्यं सम्भवति, न विजातीयाद् इति नियमः । यद् वा, भग्वान् भगो भाग्यं तद्वान् । हेतुगर्भविचेसणम् आहदेवकीसुतः ।

द्वे नाम्नी नन्दभार्याया यशोदा देवकीति च ।
अतः सख्यम् अभूत् तस्या देवक्या शौरिजायया ॥ इति ।

यशोदासुत इत्य् अर्थः । अतो वात्सल्येन लाल्यमानस्य तस्यातीव पुष्टत्वात् बह्वीषु रससञ्चारणसामर्थ्यं द्योतितम् । यद् वा, विशेषणद्वयेन धीरलालित्यधर्मभाक्गुणयुक्तत्वं सूच्यते । तद् उक्तं रसार्णवे

पितृभ्यां गमितोऽत्यन्तं नैश्चिन्त्यं प्रेयसीवशः ।
विदग्धो नवतारुण्यो धीरलालित्यधर्मभाक् ॥

नैश्चिन्त्येन हेतुना विलासभरः सूचितः । तत्रानुरूपं दृष्टान्तम् आहमध्ये मनीनाम् इति । हेमनिर्मितानाम् अङ्गुल्याकाराणां मणीनां मध्ये महामारकतो मध्ये नायक इव तादृशोऽपि उभयतः कण्टालिङ्गिताभिर् इति । भूषणभूषितानां तासां सम्पन्नम् अन्तरेण शोभाभरासम्पादनाद् इति । केवलो मध्यनायकसुवर्णमणिव्यतिरेकेण शोभते तद्वत् । एकवचनेन स्वरूपैक्यं भगवतः अचिन्त्यशक्तेर् इति सर्वसन्निहितत्वम् । मध्य इति पदेन मण्डलमध्यस्थोऽप्य् एक एकः । यथा महामारकतस्य च्छटाः सुवर्णमणिषु मध्ये प्रविशन्ति अद्भुतचमत्कारित्वेन शोभां विशेषयन्ति तद्वद् उन्नेयम् । आचार्यैर् अपि व्याकृतं गोपीदृष्ट्यभिप्रायेण स्वैकनिकटत्वमानं मध्यपदानावृत्तिर् एकवचनं च । तथा चोक्तं क्रमदीपिकायां

मणिनिर्मितमध्यगशङ्कुलसद्
विपुलारुणपङ्कजमध्यगतम् ॥ [क्र.दी. ५.५८]

इत्य् उपक्रम्य,

तरुणीकुचयुक्परिरम्भमिलद्
घुसृणारुणवक्षसम् उक्षगतिम् । [क्र.दी. ५.६२] इति ।

बिल्वमङ्गलोक्तिस् तु

अङ्गनाम् अङ्गनाम् अन्तरे माधवो
माधवं माधवं चान्तरेणाङ्गना ।
इत्थम् आकल्पिते मण्डले मध्यगः
सٌजगौ वेणुना देवकीनन्दनः ॥ [कृ.क. २.३५] इति ।

गोपीदृष्ट्यभिप्रायेण स्वसन्निहितत्वम् । क्रमदीपिक्ओक्तपङ्कजमध्यगतम् इतिवत् । मण्डलमध्यस्थितिर् एकेन स्वरूपेणेति । यथाकाशस्थितस्य चन्द्रस्य भुवि युगपत् सर्वलोचनगोचरत्वम् इति । तथा मनः समाधीयताम् इति । न च भगवता प्रवेश इति, किन्तु योगमायया एव सम्भवात् । अन्यथा रसाभासप्रसङ्गात् । ऐश्वर्यस्य तु पूर्व एवोपेक्षितत्वात् । किं च, यथा प्राप्तिलक्षणया सिद्ध्या योगिनां सर्वत्र प्रचारः सर्वसन्निहितत्वात् । तर्काप्रतिष्ठानाद् इति व्याससूत्रम् । किं च, अतर्क्याः खलु ये भावाः न तांस् तर्केण योजयेत् इति धर्मेण त्व् अतर्क्यपरिच्छिन्नत्वं धर्माणाम् अपरिच्छिन्नत्वम्  इति न किञ्चिद् असमٌजसम् इति ॥७॥

विश्वनाथः  देवकीसुतः क्षत्रियजातिर् अपि भगवान् षडैश्वर्यपूर्णोऽपि तत्र गोपजातिस्त्रीणां मध्ये अतिशुशुभे इन्द्रनीलमणिवर्णोऽपि कृष्णस् तासां गौरकान्तिमिश्रणान् मरकतवर्णस् तत्रापि शोभावैलक्षण्यम् आलक्ष्य महच्छब्दः प्रयुक्त इत्य् एके । मरकतशब्दोऽयम् इन्द्रनीलमणिवाचीत्य् अपरे । महामारकत इत्य् अपि पाठः ॥७॥

 ओ)०(ओ

॥ १०.३३.८ ॥

पादन्यासैर् भुजविधूतिभिः सस्मितैर् भ्रूविलासैर्
भज्यन्मध्यैश् चलकुचपटैः कुण्डलैर् गण्डलोलैः ।
स्विद्यन् मुख्यः कवररशनाग्रन्थयः कृष्णवध्वो
गायन्त्यस् तं तडित इव ता मेघचक्रे विरेजुः ॥

श्रीधरः  स यथा ताभिः शुशुभे, तथा ता अपि तेन विरेजुर् इत्य् आहपादन्यासैर् इति । भुजविधुतिभिः करचालनैर् भज्यमानैर् मध्यैश् चलद्भिः कुचैश् च पटैश् च । गण्डलोलैर् गण्डेषु चञ्चलैः । स्विद्यन् मुख्यः स्विद्यन्ति स्वेदम् उद्गिरन्ति मुखानि यासां ताः । कबरेषु रशनासु च ग्रन्थयो दृढा यासाम् । यद्वा तेषु तासु चाग्रन्थयः, शिथिलग्रन्थय इत्य् अर्थः । तत्र नानामूर्तिः कृष्णो मेघचक्रम् इव, तास् तु बहुविधास् तडित इव स्वेदस् तुषार इव, गीतं गर्जितम् एवेति यथासम्भवम् ऊह्यम् ॥८॥

वंशीधरः

चैतन्यमतमٌजुषा  पादन्यासैर् इत्य् आदि । कृष्णवध्वो, न तु गोपवध्वः । एतेनागूढा एव तथा ननृतुः । तं कृष्णम् एव गायन्त्यः मेघचक्रे तडित इव विरेजुः ।

वैष्णवतोषणी  न केवलं ताभिः सोऽधिकं शुशुभे, किन्तु तेन ताश् च तथा शुशुभिरे इत्य् आहपादेति । पादानां न्यासाः नृत्यगीतिभिः भूम्याक्रमणभङ्ग्यस् तैः । भुजानां हस्तानां विशेषेण धुतिभिः हस्तकभेदेन चालनैः यद्यप्य् अन्योऽन्यबद्धबाहुत्वेन भुजविधुतयो न सम्भवेयुस् तथापि कदाचित् तदर्थम् आबद्धत्वपरित्यागेनैव । स्मितसहितैर् भ्रुवां विलासैस् तत्तद्रसाभिव्यٌजकनर्तनचातुर्यैर् भव्यमानैः स्वभावतः कार्श्येन विशेषतश् च नृत्यार्थपरिवर्तनादिना भङ्गम् इव गच्छद्भिर् मध्यभागैः । किं वा, भज्यमानता भङ्गं कौटिल्यम् इति यावत् । कुटिलीभवन्मध्यभागैर् इत्य् अर्थः । सर्वत्र मुहुर् इति मन्तव्यम् । कुचपटाः भगवदुत्थाने सति पुनः पुनः परिगृहीतानि निजनिजोत्तरीयाण्य् एव । अन्यत् तैः । अत्र ग्रन्थय इत्य् एव पदच्छेदो योग्यो न त्व् अग्रन्थय इति ।

कृष्णवध्व इत्य् आदिकं त्व् एवं व्याख्येयम् । तं कृष्णं गायन्त्यः ता दृष्टान्तयितव्यवशात् कृष्णस्य तत्तत्प्रकाशचक्रं विरेजुः । कुत्र का इव मेघचक्रे तडित इव । ननु मध्ये मणीनाम् इत्य् आदिप्रोक्तदृष्टान्तो न घटते अदाम्पत्येन तत्तदागन्तुकसम्बन्धात् न त्व् अयं स्वाभाविकसम्बन्धाभावात् तद् एतद् आशङ्क्यानन्दवैचित्र्येण रहस्यम् एव व्यनक्ति । कृष्णवध्व इति । तद्वद् अत्रापि स्वाभाविकाद् एव सम्बन्धाद् दाम्पत्यम् एवेति भावः । अत एव तासाम् अभ्यासविशेषं विनापि तेषु तेषु गुणेषु परम एवोत्कर्षो वर्तते ॥८॥

बृहद्वैष्णवतोषणी  न केवलं ताभिः सोऽधिकं शुशुभे, किन्तु तेन चात्र शुशुभिरे इत्य् आहपादेति । पादानां न्यासा नृत्यगत्या भूम्याक्रमणभङ्ग्यस् तैः । भुजानां हस्तानां विशेषेण धुतिभिर् हस्तकभेदेन चालनैः । यद्यप्य् अन्योऽन्याबद्धबाहुत्वेन भुजविधुतयो न सम्भवेयुः, तथापि अन्योन्याबद्धाभ्यां द्वाभ्यां संहत्यैव । किं वा, कदाचित् तदर्थम् आबद्धत्वपरित्यागेनैव ।

यद् वा, अन्योन्याबद्धानाम् अपि भुजानां नृत्यगतिभङ्ग्यैव ता बोद्धव्याः । एवम् अग्रेऽपि सर्वं तथैव ज्ٌएयम् इति दिक् । स्मितसहितैर् भ्रुवां विलासैस् तत्तद्रसाभिव्यٌजकनर्तनचातुर्यैर् भव्यमानैः स्वभावतः कार्श्येन विशेषतश् च नृत्यार्थपरिभ्रमणादिना भङ्गम् इव गच्छद्भिर् मध्यभागैः पटाः कञ्चुकानि । किं वा, श्रीभगवदुत्थाने सति पुनः पुनः परिगृहीतानि निजनिजोत्तरीयाण्य् एव कृष्णस्य श्यामसुन्दरस्य वध्वस् तदाश्लिष्टा गौराङ्ग्यस् तदेकाश्रया इत्य् अर्थः । तच् च दृष्टान्तेनापि ध्वनितम् एव ।

किं वा कृष्णस्य वध्वः प्रिया इति तत्सदृशतत्तद्वैदग्ध्यादिकं तत्प्रेममोहितत्वं च मुक्तम् एवेति भावः । अतस् तम् एव गायन्त्यः । तत्प्रकारश् चोक्तः श्रीपराशरेण

कृष्णः शरच्चन्द्रमसं कौमुदीकुमुदाकरम् ।
जगौ गोपीजनस् त्व् एकं कृष्णनाम पुनः पुनः ॥ [वि.पु. ५.१३.३५]

इति विशेषेण रेजुर् अशोभन्त । तत्प्रेमभरमौग्ध्यनृत्यादिवैदग्ध्ययोर् अन्योन्यं सम्मिलनेन तस्यैश्वर्यलौकिकत्वयोर् ऐक्येनेव शोभाभरसम्पत्तेः । तडित इवेति दृष्टान्तेनान्योन्यशोभया तस्यापि शोभा ध्वनितैव । चक्र इति नृत्यगतिकौशलेन निजशक्तिविशेषेणैव वा नानात्वम् इव प्राप्तत्वात् । किं वा, मेघानां घटाविवक्षया, अन्यथा सुश्यामत्वाद्यभावेन शोभाद्यभावः । तस्यातिशोभानन्तरं तासाम् अतिशोभावर्णनं सर्वथा परमशोभाचरमकाष्ठागतानाम् अपि रासक्रीडया शोभाविशेषसम्पत्त्या परमाद्भुतत्वात् ॥८॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ नृत्यगीतवाद्यबन्धतालादिसमेतं स्त्रीबहुमण्डलनृत्यं रास इति स्थिते मण्डलम् उक्तम् । बन्धोऽप्य् उक्तम् । वाद्यं च वलयानाम् [भा.पु. १०.३३.६] इत्य् आदिना चोक्तम् । सम्प्रति तालगाननृत्यानि दर्शयति पादन्यासैर् इत्य् आदि । कृष्णवध्व इति गोपवधूत्वं प्रसिद्धं वारयति । तं कृष्णं गायन्त्यो विजहुर् ननृतुर् इत्य् अर्थः । कुत्र का इव ? मेघचक्रे तडित इव । तडितो यथा मेघचक्रे नृत्यन्ति । मध्ये वर्तमानस्य भगवतोऽभितः प्रसृमराणां श्याममहसां चक्रे मण्डलमध्ये मण्डलाकारेण मण्डलाद् बहिर् भवितुम् अशक्ततया घनीभूते श्यामलिमनिमेघचक्रत्वारोपः । स च वाक्यार्धेन गम्यः प्रकरणगम्यश् चशब्देनानुपात्तत्वात् । पादानां न्यासैस् तालशब्दानुकारेण भुइव् सशब्दपादघातैर् भुजविधूतिभिर् गतिविशेषेण भुजदोलैर् मूर्च्छना काले तालत्यागानुकूलभुजकम्पैर् वा । अन्योन्याबद्धबाहुत्वेऽपि तालत्यागसमये भुजयोः कम्पनानन्तरं पुनर् बन्ध इति क्रमः । एवंविधनृत्येनापि मण्डलस्य भङ्गस् तिर्यक्ता वा भवतीति नानुसन्धेयम् । यथा स्थानस्थितिकौशलात् । भ्रुवां विलासैस् तालानुकृत्या भ्रुवां विक्षेपैः । कीदृशैः ? सस्मितैः स्मितसहितैर्भज्यद्भिर् इव मध्यर् भज्यन् मध्यैर् गतिविशेषतालत्यागकालीनतनुलतापूर्वार्धधुननेन भङ्गाशङ्कास्पदैर् मध्यैः, तावतायासेनापि चलैः कुचानाम् एव पटैः, न तु कुचैः । तथा तावतायासेनापि गण्डलोलैर् एव कुण्डलैः विशेषेण तृतीया । स्विद्यन्ति मुखान्य् एव यासां, न तु सर्वाङ्गानि, अश्रान्तत्वाद् वराङ्गनात्वाच् च । कवरेषु रसनासु ग्रन्थयो यासां, तथा विधायासेनाप्य् अशिथिलत्वात् । गायन्त्य इति गानानुकूलं वाद्यं वीणादिकम् अपि बोद्धव्यम्, योगमायासम्पाद्यमानत्वात् । यद्यप्य् एतच् छ्रद्धाङ्गिकम् एव नृत्यम्, तथापि वाद्यस्यावश्यकम् ।

अत्र भगवान् द्रष्टैव । गोप्यः समं भगवता ननृतुर् इति पश्चाद् एव सहनृत्यम् । इदं तु मण्डलनृत्यम् । तच् च द्विविधंस्वकर्तृकभ्रमिकं परकर्तृकभ्रमिकं चेति । आद्यं च द्विविधंसव्यम् अपसव्यं च । द्वितीयञ्चक्रोपधिकम् । तच् च प्रतिलोमम् अनुलोमम् । चक्रं चेद् वामतो भ्रमति, तदा दक्षिणतो नर्तक्यो भ्रमन्ति, तथा दक्षिणतश् चेच् चक्रम्, तदा वामतस् ता इति क्रमः । किन्तु तत्र भ्रमिश् चक्रभ्रमित एक नृत्य तु यथा स्थानम् । अत्र तु भ्रमिश् च स्वकर्तृकनृत्यं चानियतस्थानम् इति । यद् उक्तं

स्थिरम् अस्थिरम् अप्य् एतद् द्विविधं रासमण्डलम् ।
स्थिरं स्थूलविशेषस्थम् अस्थिरं चक्रश्रयम् ॥
स्थिरं भ्रमिः कर्तृगता भवेत् सव्यापसव्ययोः ।
अस्ह्तिरे चक्रजा सा च प्रतिलोम्यानुलोम्यभाक् ॥
यथा स्थानस्थितं तत्र नृत्यं तद् भ्रमितः पुनः ।
नाना स्थानम् इवाभाति नृत्यकर्त्र्यश् च योषितः ॥ इति ॥८॥

रसिकाह्लादिनी  +++

विश्वनाथः  यथा ताभिः स शुशुभे, तथा तेन ता अपि शुशुभिरे इत्य् आहपादन्यासैर् इति । पादानां न्यासाः गीतरसतालानुसारिण्यः पुनः पुनर् व्यक्तीकृतविचित्रनृत्यगीतयस् तैः । भुजविधुतिभिर् अन्योन्यबद्धानाम् अपि भुजानां विचित्रैः कम्पनैः । किं च, अन्योन्याबद्धभुजतां त्यक्त्वा कदाचिद् अतिलाघवतो हस्तकभेदेन करचालनैर् गीतपदार्थाभिनयैः स्मितहसितैर् भुर्वां विविधैर् भेदैर् भङ्गिभिः । रसाभिनयार्थं स्वस्वकौशलावधापनार्थं च । भज्यन्मध्यैः भज्यमानैः स्वभावतः कार्श्येन नृत्यविवर्तनादिना च भङ्गिम् इव गच्छद्भिर् मध्यभागैश् चलैः कुचपटैः कञ्चुकोपरितवस्त्रैर् भगवदुत्थानान्तरं पुनः प्रतिसङ्गृहीतैः । कृष्णस्य वध्वः भोग्याः स्त्रियः । वधूर् जाया स्नुषा स्त्री च इति नानार्थवर्गः । अत्र वधूशब्दस्य भार्यावाचकत्वे व्याख्यायमाने प्रकृतिम् अगन् किल यस्य गोपवध्व इति भीष्मोक्त्या विरुद्ध्येत तेन न तथा व्याख्येयम् । कृष्णस्य श्यामलसुन्दरस्य तदेकाश्लिष्टा गौराङ्ग्यस् तदेकाश्रयतमा तदेकभोग्यतया च वध्व इव वध्व इति प्रकृतवैष्णवतोषणी ॥८॥

ओ)०(ओ

॥ १०.३३.९ ॥

उच्चैर् जगुर् नृत्यमाना रक्तकण्ठ्यो रतिप्रियाः ।
कृष्णाभिमर्शमुदिता यद् गीतेनेदम् आवृतम् ॥

श्रीधरः  नृत्यमाना नृत्यन्त्यः । रक्तकण्ठ्यो नानारागैर् अनुरٌजितकण्ठ्यः । कृष्णस्याभिमर्शेन संस्पर्शेन मुदिताः । इदं विश्वम् ॥९॥

वंशीधरः  कामकलोद्बोधककस्पर्शविशेषोऽभिमर्षः । यद् वा, मानं कृष्णकृतं सम्मानं यासां ताः । आवृतम्, देवसाक्षिकत्वात् । यद् गीतेन यासां गानेन । रतिप्रिया रमणानुरागाः । नृत्यमाना नृत्यन्त्यः । यद् वा, नृत्येन मानः कृष्णकर्तृक आदरो यासां ताः । रक्तकण्ठ्यः नानारागैर् अनुरٌजितकण्ठ्यः । रागाश् चोक्ताः सङ्गीतसारे

तावन्त एव रागाः स्युर् यावत्यो जीवजातयः ।
तेषु षोडशसाहस्री पुरा गोपीकृता वरा ॥ इति ।

रतिः कृष्णकर्तृका प्रीतिर् एव प्रिया यासां ताः । कृष्णस्याभिमर्शेन स्पर्शादिना मुदिता इति नृत्यादिश्रमानुद्गमः । यद् गीतेन यत् कर्तृकेण गीतेन तदानीम् इदं जगद् ब्रह्माण्डम् आवृतं व्याप्तम् आसीद् इत्य् अर्थः । यद् वा, यद् गीतेन यत् कर्मकेण गीतेनेति । अद्यापि जगद्वर्तिभिर् लोकैर् या गीयन्त एवेत्य् अर्थः ॥९॥

चैतन्यमतमٌजुषा  यद् गीतेनेदम् आवृतम् इत्य् आदि । अयम् अर्थःताभिर् यद् गीतं तेन तेनैव सङ्गीतशास्त्रकारैर् नानाप्रबन्धाः कृताः, तैर् एवेदं भुवनत्रयम् आवृतम् इति । पुरं तादृशं नासीद् इति भावः । नृत्यमाना इति नृत्ये श्रीकृष्णाकृतं मानं पूजा यासां ताः ॥९॥

वैष्णवतोषणी  ततश् च प्रहर्षोद्रेकेण तासां नृत्यस्य प्राधान्यम् वर्णयित्वा गानस्याप्य् आहौच्चैर् इति । नृत्यमाना इति नर्तनेऽपि तादृशगानात् तु कौशलविशेषो दर्शितः । गानादिप्रयोजन्म् आहरतिः श्रीकृष्णकर्तृका प्रीतिः, सैव प्रिया यासाम् । न चोच्चैर् गानादिना तासां श्रमः शङ्कनीय इत्य् आहकृष्णस्याभिमर्शेन मुदिता इति अयम् अप्य् एको हेतुर् ज्ٌएयः । गीतस्योच्चैस्त्वं दर्शयतियासां गीतेनावृतं व्याप्तम् ।

यद् वा, यासां गीतेन स्वयम् उत्प्रेक्षितरागसमूहेन इदं जगद् आवृतं, तदनुसारिगानपरं जातम् इत्य् अर्थः । ताभिः कृताः षोडशसहस्रसङ्ख्यारागा एव जगति विभक्ता इति सङ्गीतशास्त्रप्रसिद्धः । यथोक्तं सङ्गीतसारे

तावन्त एव रागाः स्युर् यावत्यो जीवजातयः ।
तेषु षोडशसाहस्री पुरा गोपीकृता वरा ॥ इति ।

अन्यत् तैः ।

यद् वा, नृत्येन मानः श्रीकृष्णकृतसम्मानो यासां ताः । रक्तकण्ठ्यः प्रेमस्निग्धकण्ठ्य इति परममधुरत्वम् उक्तम् । उच्चैर् गाने हेतुःरतीति कृष्णेति च । यद् वा, उच्चैः श्रीकृष्णगानाद् अप्य् उच्चतया । तथा हेतुम् आहरक्तत्यादिवित्रेषणैस् त्रिभिः । एषां यथेष्टहेतुहेतुमत्त्वं ज्ٌएयम् । एवं तत्रातिशुशुभे ताभिर् इत्य् अत्र तासां शोभावद् गानादिगुणस्यापि परमोत्कर्षः सूचितः । उत्तरत्र तु स्पष्टम् एव ॥९॥

बृहद्वैष्णवतोषणी  ततश् च प्रहर्षोद्रेकेण तासां नृत्यगीतविवृद्धिं, किं वा, नृत्यस्य प्राधान्यम् उक्त्वा गानस्याप्य् आहौच्चैर् इति । नृत्यमाना इति । नर्तनेऽपि तादृशगानात् तु कौशलविशेषो दर्शितः । गानादिप्रयोजन्म् आहरतिः सुरतं प्रेम श्रीकृष्णप्रेम वा । सैव प्रिया यास् ताम् इति, न चोच्चैर् गानादिना तासां श्रमः शङ्कनीय इत्य् आहकृष्णस्य चित्ताकर्षकस्य परमानन्दघनमूतेर् वा अभिमर्शेन मुदिता इति गीतस्योच्चैस् त्वं दर्शयतियासां येन वा गीतेनावृतं व्याप्तम् ।

यद् वा, यस्य गीतादेर् गीतेन लोकनिबद्धगाथादिनावृतं तदेकरसमयम् अभूद् इत्य् अर्थः । इति तन्माहात्म्यम् उक्तम् । अन्यत् तैर् व्याख्यातम् ।

यद् वा, नृत्येन मानः कृष्णेन सम्मानः । यद् वा, नृत्ये मानः कृष्णाद् अप्य् आधिक्येन गर्वो यासां ता रक्तकण्ठ्यः प्रेमस्निग्धकण्ठ्य इति गानस्य प्रेमरसमयत्वेन परममधुरत्वम् उक्तम् । उच्चैर् गाने हेतुःरतीति कृष्णेति च । यद् वा, उच्चैः श्रीकृष्णाद् अप्य् उच्चतया । तथा चोक्तं श्रीपराशरेण

रासगेयं जगौ कृष्णो यावत् तारतरध्वनिः ।
साधु कृष्णेति कृष्णेति तावत् ता द्विगुणं जगुः ॥ [वि.पु. ५.१३.५६] इति ।

तत्र हेतुम् आहरक्तेत्य् आदिविशेषणैस् त्रिभिः । एषां यथाक्रमं हेतुहेतुमत्त्वम् ऊह्यम् । यद्यपि तासाम् अभिमर्शतस् तस्यापि प्रमोदात् तथिअवोच्चैर् गानं सम्भवेत् । तथापि रासगेयाप्य् अपेक्षया प्रेमवैवश्येन तदुच्चगीतश्रवणलालसेन वा न तादृक् सिध्येद् इति ज्ٌएयम् । अन्यत् समानम् ॥९॥

क्रमसन्दर्भः  यासां गीतेन स्वयम् उत्प्रेक्षितरागसमूहेनेदं जगद् आवृतम् । तद् अनुसारिगानपरं जातम् इत्य् अर्थः । ताभिः कृताः षोडशसहस्रसङ्ख्या रागा एव जगति विभक्ता इति सङ्गीतशास्त्रात् ॥९॥

बृहत्क्रमसन्दर्भः  गायन्त्य इत्य् उक्तस्य गानस्य प्रकारम् आहौच्चैर् इत्य् आदि । नृत्ये मानः पूजा यासां ताः । रक्तकण्ठाः सुकुमारत्वाद् अरुणकण्ठाः रक्तं रागकदम्बं जातित्वाद् एकवचनं कण्ठे चासां तत्कालरागपरिवर्तनसामर्थ्यवत्यः । रतिर् नृत्यगीतविषया श्रद्धा तस्याः प्रियाः कृष्णस्याभिमर्शः स्पर्शः, आश्लेष इति यावत् । तेन मुदिता गानकौशलम् आलोक्य क्षणे क्षणे तदालिङिता इत्य् अर्थः । एवम्भूताः सत्य उच्चैर् जगुर् नृत्यन्त्य एव । यद् यस्य तानस्य गीतेनेदं पूर्वपूर्वसङ्गीताचारैर् ब्रह्मादिभिः कृतं गीतम् आवृतम् आच्छन्नं तुच्छीबभूव । किं वा, यद् गीतेन विश्वम् इदम् आवृतम् । अतः परं नान्यद् गीयेत कैश्चिद् इत्य् अर्थः ॥९॥

रसिकाह्लादिनी  एवं केवलं नृत्यसम्भ्रमम् उक्त्वा नृत्यकर्बुरितिगानम् आहौच्चैर् इति । नृत्यमाना नृत्यन्तः । यद् वा, नृत्ये मानोऽभिमानो यासां ताः । तासां नृत्यस्य सर्वोत्कृष्टत्वाद् उच्चैर् जगुः । ननु नृत्यसम्भ्रमे गानासम्भवम् आशङ्क्योच्चैर् गाने हेतुम् आहकृष्णाभिमर्शमुदिता इति कृष्णस्य परमानन्दरूपस्याभिमर्शनं करेण प्रोञ्छनादिरूपोऽभिमर्शः स्पर्शस् तेन मुदिता इत्य् अयम् एव मुख्यो हेतुः । अनेन श्रमापनयनम् अप्य् उक्तम् । उच्चैर् इति उभयत्रापि सम्बध्यते । एवं नृत्यगानस्य हि वैदग्ध्यविशेषप्रकटनम् उक्तम् । यद् वा, नृत्यमाना श्रीकृष्णनृत्याद् आधिक्येन गर्वो यासां ताः उच्चैर् इति पदस्य सापेक्षत्वं पूर्वगानतोऽप्य् आधिक्यम् । अथवा श्रीकृष्णस्य गानाद् आधिक्यविवक्षयोच्चैस् त्वम् इति । गानस्य वैशिष्ट्ये हेतुम् आहरक्तकण्ठ्यः । नानारागैर् अनुरٌजितकण्ठ्यः । अनेन श्रीकृष्णस्य मनोऽनुरٌजकत्वं सूचितम् । यदा रतस्योच्चैस् त्वाधिकम् आहश्रीकृष्णस्यापि स्तम्भेन तासाम् उच्चिअर् गीते सामर्थ्याद् इति यद् गीतेनेति यासां गीतेनेदं विश्वम् आवृतम् आसीत् अयम् अभिप्रायः । कृष्णाभिमर्शमुदिता इत्य् अत्र श्रीकृष्णेन कुचादिगात्रस्पर्शादिना तासु स्वानन्दस्थापिते सति, अतः पूर्णानन्दत्वं सूचितम् इति । अत एव रमणावच्छिन्नकाले सर्वेषां जीवानां सुखपूर्णत्वं जातम् इति भावः ॥९॥

विश्वनाथः  नृत्यमाना नृत्यन्त्यः । यद् वा, नृत्येन मानः कृष्णकर्तृक आदरो यासां ताः । रक्तकण्ठ्यः नानारागैर् अनुरٌजितकण्ठ्यः । रागाश् चोक्ताः सङ्गीतसारे

तावन्त एव रागाः स्युर् यावत्यो जीवजातयः ।
तेषु षोडशसाहस्री पुरा गोपीकृता वरा ॥ इति ।

रतिः कृष्णकर्तृका प्रीतिर् एव प्रिया यासां ताः । कृष्णस्याभिमर्शेन स्पर्शादिना मुदिता इति नृत्यादिश्रमानुद्गमः । यद् गीतेन यत् कर्तृकेण गीतेन तदानीम् इदं जगज्जातम् आवृतं व्याप्तम् आसीद् इत्य् अर्थः । यद् वा, यद् गीतेन यत् कर्मकेण गीतेनेति । अद्यापि जगद्वर्तिभिर् लोकैर् या गीयन्त एवेत्य् अर्थः ॥९॥

 ओ)०(ओ

॥ १०.३३.१० ॥

काचित् समं मुकुन्देन स्वरजातीर् अमिश्रिताः ।
उन्निन्ये पूजिता तेन प्रीयता साधु साध्व् इति ।
तद् एव ध्रुवम् उन्निन्ये तस्यै मानं च बह्व् अदात् ॥

श्रीधरः  मुकुन्देन सह स्वरजातीः षड्जादिस्वरालापगतीः । अमिश्रिताः कृष्णोन्नीताभिर् असङ्कीर्णाः । प्रीयमाणेन सम्मानिता तज्जात्य् उन्नयनम् एव ध्रुवं ध्रुवाख्यं तालविशेषं कृत्वा उन्निन्ये उन्नीतवती ॥१०॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः

रसिकाह्लादिनी

विश्वनाथः  तम् अपृच्छद् इति बहुग्रामनगरेभ्य आगतान् यात्रिकान् अपि लोकान् ब्राह्मणान् आदरतो भीषयितुम् इति भावः । अत एव हृषीकेशस् तत्रत्यजनान् सर्वान् एव सुदर्शनोक्ताव् एकाग्रीकारयन् ॥१०॥


 ओ)०(ओ

॥ १०.३३.११ ॥

काचिद् रासपरिश्रान्ता पार्श्वस्थस्य गदाभृतः ।
जग्राह बाहुना स्कन्धं श्लथद्वलयमल्लिका ॥

श्रीधरः  एवं नृत्यगीतादिना श्रीकृष्णसम्मानितानां तासाम् अतिप्रीतिविलसितं वृत्तम् आहकाचिद् इति । श्लथन्ति वलयानि मल्लिकाश् च यस्याः सा ॥११॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  काचित् । गदां गोपालनौचितां नटवृन्दाधिपोचिताम् एव वा । गदाकृतियष्टिं विभर्तीति गदाभृत् ॥११॥

बृहत्क्रमसन्दर्भः  

रसिकाह्लादिनी

विश्वनाथः  प्रापितान् इति केनेति शेषः ॥११॥


 ओ)०(ओ

॥ १०.३३.१२ ॥

तत्रैकांसगतं बाहुं कृष्णस्योत्पलसौरभम् ।
चन्दनालिप्तम् आघ्राय हृष्टरोमा चुचुम्ब ह ॥

श्रीधरः  उत्पलस्य सौरभं यस्य तं बाहुम् ॥१२॥

वंशीधरः  तत्र रासे उत्पलेन तन्मालया सुगन्धितम् इति वा । हृष्टरोमा जातसात्त्विकभावा । स्तम्भः स्वेदोऽथ रोमाञ्चः इत्य् आद्य् उक्तेः । चुचुम्ब हेति कामाकुलितत्वं सूचितम् । अंसगतं स्वस्कन्धे स्थितम् । चन्दनालिप्तम् अपि उत्पलस्येव सौरभं यस्येति स्वाभाविकेन गात्रस्योत्पलागन्धेनात्यधिकेन चन्दनगन्धस्यावरणात् । पूर्वाध्यायोक्तक्रियातुल्यत्वाद् इयं नूनं श्यामला ॥१२॥

चैतन्यमतमٌजुषा  कृष्णोऽपि श्रमलीलया कस्याश्चिद् अंसे भुजं न्यस्तव्पन् इत्य् आहतत्रेत्य् आदि । तत्र समये एका स्वांसगतं श्रीकृष्णस्य बाहुं चुचुम्ब । तस्याः श्रमस् तच्चुम्बनेनैव गतः । उत्पलसौरभम् इति स्वभावसौरभं चन्दनेनालिप्तम् एव, न तु तेन सुरभि, स्वत एव सुरभित्वात् । स्वयं ममांसे बाहुर् न्यस्त इति सर्वापेक्षया स्वस्याः सौभाग्यातिशयं मत्वा हृष्टानि रोमाणि यस्याः ॥१२॥

वैष्णवतोषणी  अथ प्राक्तनक्रियासादृश्येन नूनं श्रीश्यामलाविलासम् आहतत्रेति । एका गोपी अंसगतं स्वस्कन्धस्थितं स्वभावत एवोत्पलपुष्पतोऽपि अधिकं सौरभं यस्य इत्य् अर्थः । विशेषतश् चन्दनेन आ सम्यक् भक्तिच्छेदादिसाधुप्रकारेण लिप्तम् । ह स्पष्टम् । चुम्बने हेतुःहृष्टारोमेति, प्रेमवैवश्याद् इत्य् अर्थः । श्लेषेण रोमान्य् अपि हृष्टानि । तस्याश् च हर्षः किं वक्तव्य इत्य् अर्थः । अयं प्रागल्भ्योत्थानुभावः । यथोक्तन्निःशङ्कत्वं प्रयोगेषु बुधैर् उक्ता प्रगल्भता [उ.नी. ११.२१] इति ॥१२॥

बृहद्वैष्णवतोषणी  एका गोपी अंसगतं स्वस्कन्धस्थितं स्वभावत एवोत्पलपुष्पतोऽपि अधिकं सौरभं यस्य, विशेषतश् च चन्दनेन आ सम्यक् भक्तिच्छेदादिसाधुप्रकारेण लिप्तम् इति कामोद्दीपनं सूचितं । ह स्पष्टम् । चुम्बने हेतुःहृष्टारोमेति प्रेमवैवश्याद् इत्य् अर्थः । श्लेषेण रोमान्य् अपि हृष्टानि । तस्याश् च हर्षः किं वक्तव्य इत्य् अर्थः ॥१२॥

क्रमसन्दर्भः  न व्याख्यातम् ।

बृहत्क्रमसन्दर्भः  एवं कृष्णोऽपि श्रान्तः सन् कस्याश्चिद् अंसे बाहुं नन्यासेत्य् आहतत्रेत्य् आदि । तत्र रासोत्सवे एका सौभाग्यवती अंसगतं कृष्णस्य बाहुं चुचुम्ब । उत्पलसौरभं स्वभावेन चन्दनालिपम्, आरोपेणात आघ्राय घ्राणेन परीक्ष्य किम् अयं चन्दनेन सुरभिः, किं स्वरूपेणेति सन्दिग्धा । उत्पलसौरभम् इति स्वरूपं सौरभम् अनुभूय हृष्टरोमा चुचुम्बेत्य् अर्थः । अतश् चन्दनालिप्त इति लिपिप्रकृतार्थमहिमा । अत्र कृष्णस्यालस्यम् अस्या औत्कण्ठ्यं व्यभिचारिणौ ॥१२॥

प्रीतिसन्दर्भः (३१७)  सात्त्विकाःतत्रेति । स्पष्टम् ॥१२॥

प्रीतिसन्दर्भः (३२२)  निःशङ्कत्वं प्रयोगेषु बुधैर् उक्ता प्रगल्भता [उ.नी. ११.२१] । सा चतत्रैकांसेत्य् आदौ दर्शिता ॥१२॥

बृहत्क्रमसन्दर्भः  एवं कृष्णोऽपि श्रान्तः सन् कस्याश्चिद् अंसे नन्यासेत्य् आहतत्रेत्य् आदि । तत्र रासोत्सवे एका सौभाग्यवती अंसगतं कृष्णस्य बाहुं चुचुम्ब, उत्पलसौरभं स्वभावेन चन्दनालिप्तं आरोपेणात आघ्राय घ्राणेन परीक्ष्य किं मयं चन्दनेन सुरभिः किं स्वरूपेणेति सन्दिग्धा । उत्पलसौरभम् इति स्वरूपं सौरभम् अनुभूय, हृष्टरोमा चुचुम्बेत्य् अर्थः । अतश् चन्दनालिप्त इति इति लिपिप्रकृत्यर्थमहिमा । अत्र कृष्णस्यालस्यम् अस्या उत्कण्ठां व्यभिचारिणौ ॥१११२॥

रसिकाह्लादिनी  कस्याश्चिन् पूर्णमनोरथोपगतं चेष्टितं वक्तुं तस्या एव यूथमुख्याया विलासविशेषम् आहतत्रेति । तत्र रासमण्डले एका काचिद् गोपी कृष्णस्य बाहुं स्वस्यांसगतं तेन करालिङ्गितत्वात् । उत्पलतो नीलोत्पलाद् अपि सौरभं यस्मिन् स्वाभाविकं सौरभम् इत्य् अर्थः । विशेषतश् चन्दनालिप्तं चन्दनेनासमन्तात् भक्तिच्छेदेनालिप्त अनेन कामतापनिर्वापकत्वम् उक्तम् । आघ्राय भावविशेषेण घ्राणम् । अत एकान्तप्रविष्टपरिमला आनन्दपूर्णा सती बाहुम् एव चुचुम्ब ह । इति हर्षे प्रसिद्धौ वा पूर्णानन्दत्वे लक्षणम् इव विडम्बयन्ती चुम्बनम् अकरोद् इति तात्पर्यार्थः । उत्पलसौरभम् इति विशेषेण स्वाभाविकं सौरभं चन्दनालिप्तम् इति विशेषेण कर्बुरितम् । अनयोः विवेचनायाघ्राणतात्पर्यं, अलौकिकभावयुक्तानां परमविदग्धानां त्व् एतद्विवेचनं नान्यासाम् इति सूचितम् । आघ्राणं विवेकधैर्यनाशाय चुम्बनं वाप्यायनायालम् इति ॥१२॥

विश्वनाथः  अंसगतं स्वस्कन्धे स्थितं चन्दनालिप्त, अपि उत्पलस्येव सौरभं यस्येति स्वाभाविकेन गात्रस्योत्पलगन्धेनात्यधिकेन चन्दनगन्धस्यावरणात् पूर्वाध्यायोक्तक्रियातुल्यत्वाद् इयं नूनं श्यामला ॥१२॥

 ओ)०(ओ

॥ १०.३३.१३ ॥

कस्याश्चिन् नाट्यविक्षिप्तकुण्डलत्विषमण्डितम् ।
गण्डं गण्डे सन्दधत्या अदात् ताम्बूलचर्वितम् ॥

श्रीधरः  नाट्येन नृत्येन विक्षिप्तयोश् चञ्चलयोः कुण्डलयोस् त्विषेण त्विषा मण्डितं गण्डं कपोलं तथाभूते स्वगण्डे सन्दधत्याः संयोजयन्त्याः ॥१३॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  अत्र काचिन् निकटे नृत्यन्त्याः सख्या मुखे स्वयम् अपि वात्सल्यात् ताम्बूलचर्वितं ददाव् इत्य् अन्योन्यप्रीतिं कैमुत्कन्यायेनाहकस्याश्चिद् इत्य् आदि । कस्याश्चित् प्रियसख्यास् ताम्बुलचर्वितं काचित् प्रियसखी प्रादात् प्रकर्षेणाददौ । नाट्यविक्षिप्तस्य कुण्डलस्य त्विषा मण्डितस्वगण्डे गण्डं सन्दधत्याः । अथवा, काचित् कस्याश्चित् प्राददौ प्रादात् । अथवा, कृष्ण एव कौतुकवशात् कस्याश्चित् ताम्बूलचर्वितं प्रादात्, प्रकर्षेण ददौ, आददौ वा । तदा कुण्डलत्विषमण्डिते गण्डे इति कृष्णस्यैव गाण्डे इति बोद्धव्यम् । तेन तस्यापि नाट्यम् अत्र बोद्धव्यम् । अथवा, कस्याश्चिद् गण्डे काचित् कृष्णो वा गण्डं प्रादात्, प्रकर्षेणाददौ वा । प्रीत्या गण्डेन गण्डस्पर्शनम् अभिनिन्ये । ताम्बूलस्य चर्वितं यत्र, अतस् ताम्बूलचर्वणेन बहिर् उच्छूनम् इत्य् अर्थः ।

अथ चुम्बनेनाधरताम्बूलचर्वितरागस् तत्र लग्न इति चुम्बनपूर्वकं गण्डेन गण्डस्पर्शनम् इति भावः । अन्यथा गण्डे गण्डसन्धानेन ताम्बूलचर्वितस्य दानादानयोर् एव दुष्करत्वान् नातिलल्तत्वम् । कीदृश्याः ? सन्दधत्याः सन्धानं संश्लेषं कुर्वत्याः । अथवा, ताम्बूलचर्वितं सम्यग् दधत्या गण्डे गण्डं प्रादाद् इति पूर्ववद् द्विविधोऽर्थः । कृष्णेन च मह्यं देहीति गण्ड एव गण्डधारणं कृतम्, न तु तयापि दत्तस्याप्य् अग्रहीत् । कौतुकमात्रम् इत्य् एकादशार्थाः ॥१३॥

रसिकाह्लादिनी

विश्वनाथः  


 ओ)०(ओ

॥ १०.३३.१४ ॥

नृत्यती गायती काचित् कूजन् नूपुरमेखला ।
पार्श्वस्थाच्युतहस्ताब्जं श्रान्ताधात् स्तनयोः शिवम् ॥

श्रीधरः  कूजती नूपुरे मेखला च यस्याः सा ॥१४॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  काचिद् एकैव नृत्यगीतवाद्ययौगपद्येनातिपरिश्रान्ता सती स्वयम् एव तत्प्रतीकारम् अकरोद् इत्य् आहनृत्यतीत्यादि । नृत्यती नृत्यन्ती । एवं गायन्ती । कूजन्नूपुरमेखलयोर् नाद एव वाद्यम् । श्रान्ता सती पार्श्वस्थाच्युतस्य हस्ताब्जं स्तनयोर् अधात् पार्श्वस्था वा । शिवं सुशीतलम् ॥१४॥

रसिकाह्लादिनी

विश्वनाथः  यत् यतः शापात् ॥१४॥


 ओ)०(ओ

॥ १०.३३.१५ ॥

गोप्यो लब्ध्वाच्युतं कान्तं श्रिय एकान्तवल्लभम् ।
गृहीतकण्ठ्यस् तद्दोर्भ्यां गायन्त्यस् तं विजह्रिरे ॥

श्रीधरः  एवम् अन्या अपि गोप्यो यथा यथं नानाविभ्रमैर् विजह्रुर् इत्य् आहगोप्य इति ॥१५॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  तस्या गोप्याः । यद् वा, श्रियोऽपि एकान्तवैकुण्ठनाथादितोऽप्य् अतिशयात् प्रेमविषयं, न तु लब्धम् । तं कान्तं रमणं लब्ध्वा, न केवलं लाभः । किन्तु स्वल्पम् अपि विश्लेषम् असहमानेन तेन स्वदोर्भ्यां गृहीतः कण्ठो यासां तादृश्य इत्य् अर्थः ॥१५॥

बृहत्क्रमसन्दर्भः  अथ क्षणं विश्रम्य पुनर् विहारम् आरेभिरे इत्य् आहगोप्य इत्य् आदि । गोप्यः श्रियो गोपीरूपा याः श्रियः शोभाः । एकान्तवल्लभम् अतिदयितं कान्तं कमनीयम् अच्युतं लब्ध्वा तद्दोर्भ्याम् अच्युतभुजाभ्यां गृहीतकण्ठ्यः सत्यस् तं गायन्त्यस् तत्क्षणकृतेन तद्गुणरूपमाधुर्यवर्णनगीतपदेन नानारागादिकौशलेन गायन्त्यो विजह्रिरे ननृतुर् इत्य् अर्थः ॥१५॥

रसिकाह्लादिनी

विश्वनाथः  आपृच्छे स्वलोकं गन्तुम् अनुज्ٌआं याचे । अमीवहन् हे दुःखहन्तुः ॥१५॥


 ओ)०(ओ

॥ १०.३३.१६ ॥

कर्णोत्पलालकविटङ्ककपोलघर्म
वक्त्रश्रियो वलयनूपुरघोषवाद्यैः ।
गोप्यः समं भगवता ननृतुः स्वकेश
स्रस्तस्रजो भ्रमरगायकरासगोष्ठ्याम् ॥

श्रीधरः  तत्र वादकेषु गायकेषु गन्धर्वकिन्नरादिषु रसावेशेन मुह्यत्सु चान्याम् एव वाद्यादिसम्पत्तिं दर्शयन् राससम्भ्रमम् आहकर्णोत्पलैर् इति । कर्णोत्पलैश् चालकविटङ्कैर् अलकालङ्कृतैः कपोलैश् च घर्मैश् च वक्त्रेषु श्रीः शोभा यासां ताः । घोषाः किङ्किण्यः । वलयनूपुरघोषैर् वाद्यैर् वादित्रैः स्वकेशेभ्यः स्रस्ताः स्रजो यासां ताः । एतेन तालगतिसन्तुष्टाः केशाः सशिरःकम्पं पादेषु पुष्पवृष्टिम् इवाकुर्वन्न् इत्य् उत्प्रेक्षितम् । भगवता सह ननृतुः । क्व । भ्रमरा एव गायका यस्यां राससभायाम् ॥ १६ ॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  इदानीं भगवता सह ननृतुर् इत्य् आहकर्णोत्पलेत्य् आदि । गोप्यो भगवता समं ननृतुः । भगवान् यथा ननर्त, तथेत्य् अर्थः । समशब्दः सहार्थः सदृशार्थश् च । अर्थयोर् युगपद्भासनात् । तत्र नृत्यं तावद् द्विविधं भवतिनिर्गीतं सगीतं च । निर्गीतं केवलवाद्यमात्रेण मन्दमन्देन सतालेन मुखकण्ठभ्रूनेत्रादिकम्पनेन शनैः शनैर् नृत्यम् । सगीतं गीतार्थानुरूपं हस्तकादिगतिविशेषवत् । अत्र प्रथमं निर्गीतम् एवेदं नृत्यम् इति । भ्रमरगायका यत्रेति गीतान्तराभावः । कर्णोत्पलैश् चालकविटङ्कैर् अलकविभ्रमैश् च । तथा कपोलघर्मैश् च वक्त्रेषु श्रीर् यासाम् । मुखनेत्रग्रीवादिदोलनेन चलद्भिः कर्णोत्पलैः, चलद्भिर् अलकविटङ्कैः स्फुरद्भिः कपोलघर्मैश् चेत्य् अर्थः । वलयानां नूपुराणां घोषा एव वाद्यानि तैर् अन्यवाद्यैर् अपि तदाविरतम् एव । एतेन पूर्वं वाद्यान्तरम् अप्य् आसीद् इति मन्तव्यम् । तदा तु भ्रमरगीतवलयादिवाद्याभ्याम् एव नृत्यम् इत्य् अर्थः । स्वकेशेषु स्रस्तं स्रंसनं यासां तथाभूता स्रजो यासां तास् तथा स्वकेशेभ्यः स्रंसमानस्रज इत्य् अर्थः । अर्धस्रंसमानस्रक्त्वेन केशानां शोभातिशयः । स्वशब्दो भगवद्व्यतिरेकार्थः । तस्य तु केशेषु तथैव स्रग् वर्तत इति भावः ॥१६॥

रसिकाह्लादिनी

विश्वनाथः


 ओ)०(ओ

॥ १०.३३.१७ ॥

एवं परिष्वाङ्गकराभिमर्श
स्निग्धेक्षणोद्दामविलासहासैः ।
रेमे रमेशो व्रजसुन्दरीभिर्
यथार्भकः स्वप्रतिबिम्बविभ्रमैः ॥

श्रीधरः  यथा गोप्यो नानाविभ्रमैर् भगवता सह विजह्रुर् एवं भगवान् अपि स्वविलासैस् ताभिः सह रेम इत्य् आहएवम् इति । तद्विलासानभिभूतस्यैव रतौ दृष्टान्तःयथार्भक इति । स्वप्रतिबिम्बैर् विभ्रमः क्रीडा यस्य स इव । अनेनैतद् दर्शितम्स्वीयम् एव सर्वकलाकौशलं सौगन्ध्यलावण्यमाधुर्यादि च तासु सञ्चार्य ताभिः सह रेमे यथार्भकः स्वप्रतिबिम्बैर् इति ॥१७॥

वंशीधरः  ताभिः गोपीभिः । तासां विलासास् तद्विलासास् तैर् अनभिभूतोऽतिरस्कृतः । विलासस् तु
गतिस्थानासनादीनां मुखनेत्रादिकर्मणाम् ।
तात्कालिकं तु वैशिष्ट्यं विलासः प्रियसङ्गजम् ॥ [उ.नी. ११.३१]

इति भरतेनोक्तम् । अनेन दृष्टान्तेन एतद्वृत्तं दर्शितम् । लावण्यं तु

मुक्ताफलेषु छायायास् तरलत्वम् इवान्तरा ।
प्रतिभाति यद् अङ्गेषु लावण्यं तद् इहोच्यते ॥ [उ.नी. ११.२८]

माधुर्यं तु
यतश् चेतो नापयाति तन् माधुर्यम् इतीरितम् ॥

आदिना सौस्वर्यग्रहः । तासु गोपीषु । सञ्चार्य सम्प्रवेश्य । ताभिः गोपीभिः । अर्भको बालः । एतेनापि व्यभिचारदोषः परास्तः । प्रतिबिम्बानां बिम्बाधीनसत्ताकत्वेन, वस्तुतस् तदविनाभावित्वात् तदभिन्नत्वम् एव । तथा च, गोपीनां भगवत्प्रतिबिम्बत्वेन अभिन्नत्वाद् बाललीलावत् तल्लीलाप्य् अतर्क्यैवेति । एवं रासनृत्यैर् एव कृष्णस्य सम्भोगान्य् अपि निर्वृतानीत्य् आह । परिष्वङ्ग आलिङ्गनम्, एकैकया सह युग्मनृत्ये करेणाभिमर्शः स्पर्शः स च नृत्यगतिसमाप्तौ स्वदक्षिणकरेण प्रियावामवक्षोजे तालन्यासरूपः, स्निग्धेक्षणं रहस्याङ्गेषु सप्रेमावलोकनम् । उद्दामविलासः पारितोषिकप्रदानमिषाच् चुम्बनादिः । हासस् तु तत्तत्प्राप्त्यनन्तरं मुखोल्लासः परिहासो वा तैः । रमेशः रमायां लक्ष्म्याम् ऐश्वर्यं प्रकटयन् व्रजसुन्दरीभिः सह रेमे, न तु रमयेत्य् अर्थः । यथार्भको मुग्धस् तथैव तासु प्रेमाधीनत्वान् मौग्ध्यम् एव दधन् न तु रमायाम् इवैश्वर्यम् इत्य् अर्थः ।

ननु, परःसहस्राभिस् ताभिः कथम् एकः संरेमे ? तत्राहस्वस्य प्रतिबिम्बं प्रतिस्वरूपम् एव विभ्रमो विलासो यस्य सः ।

प्रदर्श्यातप्ततपसाम् अवितृप्तदृशां नृणाम् ।
आदायान्तरधाद् यस् तु स्वबिम्बं लोकलोचनम् ॥ [भा.पु. ३.२.११]

इत्य् अत्र बिम्बशब्देन यथा स्वरूपम् उच्यते तथैवात्रापि । एकैकया प्रियया सह एकैकस्वरूपो रेमे इत्य् अर्थः । तासां ह्लादिनीशक्तित्वेन स्वरूपभूतत्वात् । स्वप्रतिच्छवितानौचित्याद् व्याख्यान्तरं नेष्टम् ॥१७॥

वैष्णवतोषणी  एवम् इति । तैर् व्याख्यातम् । तत्रावतारिका दृष्टान्तबलाद् एव प्रतिपन्ना । यथार्भक इत्य् आदिका स एवेत्य् अन्तव्याख्या चास्या एवानुगता । उभयत्रापि प्रतिबिम्बस्थानीयानां श्रीगोपीनाम् अर्भकस्थानीयस्य श्रीभगवतश् च मुहुः परस्परम् अनुकरणात् । तत्र च श्रीभगवत एवार्भकस्येव विलासाय स्वयं प्रवृत्तिस् तत्प्रवर्तनं तदीयविलासविशेषश् च लभ्यते । ततस् तद्विलासानभिभूतस्यैव रतौ दृष्टान्त इतीदं त्व् आगन्तुकम् इव लक्ष्यते । यत् त्व् अनेनैतद् दर्शितम् इत्य् आदिकं व्याख्यातम् । तत्र च ता एव तद्गुणप्रकाशिका इति प्रतिपद्यते । यथार्भकः प्रतिबिम्बद्वारत एव स्वीयमुखमाधुर्यम् अनुभवति, न तु स्वतः, तथा श्रीभगवान् अपि तादृशनिजप्रेयसीद्वारत एवेति हि गम्यते तासां प्रेममयम् उदयं विना तदनुदयात् ।

यद् वा, रमाया ईशः प्रभुर् अपि व्रजसुन्दरीभिर् एव रेमे । ननु, तयेति ततोऽपि तासां प्रेमगुणसौन्दर्यम् अधिकम् अभिप्रेतम् । यद् वा, रमाया ईशः प्रभुर् एव, न तु रमणः । व्रजसुन्दरीभिस् तु रेमे तथापि तथैवाभिप्रेतम् । तद् अपि रमणम् असाधारणम् एवेति सचमत्कारम् आहएवम् इति । तत्र परिष्वङ्गस् तासाम् आश्लेषः । कराभिमर्शस् तासां करालभनं स्निग्धेक्षणं तन्मुखादीनां सरसावलोकनम् उद्दामविलासः स्तनस्पर्शनादिः हासश् च भावोद्रेकविलसितस्मितं तैः ।

एवं तस्य तासाम् अपि सर्वोपरिचरगुणत्वेन परस्परं साम्यम् आसक्तिं च दृष्टान्तेन व्यٌजयति । यथेतिकश्चिद् अर्भकस् तद्वयःस्वभावेनात्यन्तक्रीडासक्तः स्वप्रतिबिम्बे विभ्रमो विलासो यस्य तादृशश् च यथा स्वतुल्याभिस् ताभिः स्वप्रतिमूर्तिभी रमते, तथासौ प्रेमवशतास्वभावेन तन्मयक्रीडासक्तः सन् स्वरूपशक्तित्वेन स्वप्रतिमूर्तित्वात् प्रतिबिम्बस्थानीयाभिस् ताभी रेमे । अत एव तत्सदृशत्वाभिप्रायेण पूर्वम् अपि गोपवध्व इत्य् अनुक्त्वा कृष्णवध्व इत्य् एवोक्तम् । तथा च ब्रह्मसंहितायाम्

आनन्दचिन्मयरसप्रतिभाविताभिस्
ताभिर् य एव निजरूपतया कलाभिः ।
गोलोक एव निवसत्य् अखिलात्मभूतो
गोविन्दम् आदिपुरुषं तम् अहं भजामि ॥ [ब्र.सं. ५.३७] इति ।

अत्र च यथार्भको यादृशं मुखचालनादिकं कुरुते तादृशं तत्प्रतिबिम्बमूर्तयोऽपि यादृशं तास् तादृशम् एव क्रीडाकौतुकित्वात् सोऽप्य् एवं श्रीकृष्णश् च श्रीगोप्यश् च परस्परम् आसक्तत्वाद् अनुचक्रुर् इति ज्ٌएयम् । अनेन तासाम् इव तस्याप्य् अत्र स्निग्धशब्दव्यٌजितस्नेहविकारो दर्शितः । स च सात्त्विकोऽप्य् उक्तः श्रीपराशरेण

गोपीकपोलसंश्लेषम् अभिपत्य हरेर् भुजौ ।
पुलकोद्गमशस्याय स्वेदाम्बुघनतां गतौ ॥ [वि.पु. ५.१३.५५] इति ॥१७॥

बृहद्वैष्णवतोषणी  परिष्वङ्गस् गोपीनाम् आश्लेषः । कराभिमर्शस् तासां करालम्भनम् । यद् वा, स्वकरेण तासाम् अभिमर्शः स्तनादिस्पर्शनम् । स्निग्धेक्षणं तन्मुखादीनां सरसनिरीक्षणम् । उद्दामविलासो नीवीश्लथनादिः । हासश् च भावोद्रेकविलसितस्मितम् । रमाया ईशः प्रभुर् अपि व्रजसुन्दरीभिर् एव रेमे, न तु तया । यद् वा, रमाया ईशः स्वामीति स्वामित्वेन तस्यास् तादृशरत्ययोग्यता, व्रजसुन्दरीभिर् इति तासाम् एव तद्योग्यताभिप्रेता । लक्ष्मीतोऽपि भाववैदग्ध्यादिविशेषात् तम् एव दर्शयन् श्रीभगवतस् तासां च मिथः साम्यं दृष्टान्तेनाहयथेति । यथा प्रतिबिम्बेन सहार्भकस्य क्वापि वैसादृश्यं नास्ति, तथा ताभिः सह कृष्णास्येत्य् अर्थः । क्रीडापरोऽर्भको यादृशं हस्तचालनादिकं कुरुते, तादृशं तच्छायापि, यथा छाया कुर्यात्, सोऽपि पुनस् तथैवानुकरोति, अर्भकत्वात् । एवं श्रीभगवान् यथा रेमे, ता अपि तथैव रेमिरे । ता यथा रेमिरे, सोऽपि तथैव रेमे इत्य् अर्थः । अनेन श्रीभगवद्रतेर् अपि शोभा सूचिता । वैषम्ये तदसम्पत्तेर् इति दिक् । तथा तासाम् इव तस्यापि प्रेमविकारोऽभिप्रेतः । स चोक्तः श्रीपराशरेण

गोपीकपोलसंश्लेषम् अभिपत्य हरेर् भुजौ ।
पुलकोद्गमशस्याय स्वेदाम्बुघनतां गतौ ॥ [वि.पु. ५.१३.५५] इति ॥१७॥

अन्यत् तैर् व्याख्यातम् ।

यद् वा, प्रतिबिम्बेन विभ्रमो विलासो यस्य सोऽर्भको यथा तदेकनिष्ठः सन्न् अन्यत् किम् अप्य् अजानन् रमते तथायम् अपि । यद् वा, एवम् उक्तप्रकारेण व्रजसुन्दरीभिर् षे परिष्वङ्गादयस् तैस् ताभिर् एव सह रेमे, सोऽपि तादृशान् एव परिष्वङ्गादीन् अकरोद् इति दृष्टान्तेनाहयथेति । अन्यत् समानम् । एवं तासां परिष्वङ्गादिभिर् एव तस्य रतिः । स्वयं च तेन तासां तदनुकरणम् इति स्वस्माद् अपि तासां महिमा दर्शितः ॥१७॥

क्रमसन्दर्भः  रमाया ईशः प्रभुर् अपि व्रजसुन्दरीभिर् एव रेमे, न तु तया । यद् वा, रमाया ईशः प्रभुर् एव, न तु रमणः, व्रजसुन्दरीभिस् तु रेमे एव ॥१७॥

बृहत्क्रमसन्दर्भः  समं ननृतुर् इति समं शब्दस्य सादृश्यार्थं स्पष्टयतिएवम् इत्य् आदि । एवम् अनेन प्रकारेण ये परिष्वङ्गादयस् तै रमेशो रेमे । काभिः ? व्रजसुन्दरीभिः सह, साहित्येन ताश् च रेमिर इत्य् आयातम् । तेन परिष्वङ्गाएदयस् तस्य च तासां चेत्य् उभयकर्तृकत्वम् एव । तेषां तस्मिन् परिष्वजने ताः परिष्वजस्य, तासु परिष्वजमानासु स च परिष्वजत इत्य् एवम् आदिप्रकार एवं कराभिमर्शादिषु च । तत्र दृष्टान्तःयथार्भकः, अर्भक इव । कीदृशोऽर्भकः ? स्वप्रतिबिम्बेषु स्वप्रतिच्छायासु विविधो भ्रमो यस्य स तथा । अयं भावःअर्भकः स्वयं यथा चेष्टते, तथा चेष्टमानायां प्रतिच्छायायां विविधं भ्राम्यति । “मत्सदृशः कोऽयम् ? अहं यथा करोमि, तथैवायं करोति” इति । किं वा, ह्य् अयं यथा करोति, तथैवाहं करोमीति भ्रान्तः स्तब्धो भवति । तथायम् अपि सान्द्रानन्दस्तब्धो भवति, ता अपि शुद्धा भवन्तीत्य् अर्थः । अथवा, स्वप्रतिबिम्बे भ्रमो विलासो यस्य, स तथा स्वच्छायया यथार्भकः खेलति तथा । यद् वा, व्रजसुन्दरीभिः सह प्रतिबिम्बविभ्रमः सन् यथार्भकोऽर्भक इव स्तब्धो भूत्वा रेम इति । अयं भावःसाहित्यात् तस्य तासां च स्वप्रतिबिम्बस् तासु तस्मिंश् च स्वच्छभावाल् लग्नः तत्र विभ्रमो विशिष्टभ्रमो यस्य स तथा पुर्वं ता अपि तथा कृष्णस्य प्रतिबिम्बे तासुलग्ने तम् आलोक्य किम् अहं नाना भूत्वा प्रत्येकम् आसां तनुषु लग्नः ? किं वामी मत्प्रतिबिम्बाः ? इति भ्रमो भवति । तासाम् अपि प्रतिबिम्बे कृष्णो लग्ने तासां च भ्रमो भवतीत्य् उभयोर् एवार्भकसादृश्येन भ्रान्तिमत्त्वं व्यङ्ग्यम् । सहार्थतृतीयायां विशिष्टवैशिष्ट्येनान्वयात् । यथा पुत्रेण स्थूलो गोमांश् च देवदत्त इत्य् उभयोर् एव स्थौल्यं गोमत्वं चेति ॥१७॥

रसिकाह्लादिनी  एवं सर्वलीलोपसंहारं वक्तुं प्रस्तुतस्य श्रीकृष्णविलासस्य प्राधान्यम् आहएवम् इति । लक्ष्मीतोऽपि तासां सौभाग्यातिशयं वर्णयति । एवं पूर्वोक्तप्रकारेण परिष्वङ्गम् आलिङ्गनम् । ततः कराभिमर्शं कुचादिस्पर्शः । स्निग्धेक्षणं भावव्यٌजकं तत्तदवयवानाम् अवलोकनम् । उद्दामोऽत्यूर्जितो विलासः । तद् उक्तं रसार्णवे
वृषभस्येव गम्भीरो गतिर् धारं च दर्शनम् ।
सस्मितं च वचो यत्र स विलास इतीरितः ॥ [र.सु. १.२१७]

हासश् च चातुरक्षिके दर्शने भावगर्भे हासैर् एतैः ।

यद् वा, व्रजसुन्दरीणां परिष्वङ्गादिभिः तत्र परिष्वङ्गो नृत्यविशेषेण प्रसादत्वेन साधु साध्व् इति प्रशंसनपूर्वकम् आलिङ्गनं तदनन्तरं करयोर् अभिमर्शः, स्वकराभ्यां वैदग्धीविशेषेण सम्मर्दनम् । स्निग्धेक्षणं च भ्रूनर्तनादिभावविशेषास्वादकम् ईक्षणम् । उद्दामो निरर्गलो विलासः । तद् उक्तं रसार्णवे

प्रियसम्प्राप्तिसमये भ्रूनेत्राननकर्मणाम् ।
तात्कालिको विशेषो यः स विलास इतीरितः ॥ [र.सु. १.२०१]

परिष्वङ्गादिहेतुको हास एतैः करणभूतै रमेशोऽपि श्रीपतित्वम् अवगणय्य रमायां तादृशभावान् आकलनात् व्रजसुन्दरीभिः सह रेमे । सामरस्य दृष्टान्तेनाहयथार्भक इति । अर्भकस् त्व् अनुद्देश्यक्रियाकारी स्वभावत एव हस्तमुखादिविकारादिक्रियां कुरुते । तादृशीं क्रियां स्वप्रतिबिम्बे यत् पश्यति तदा तेन सह विभ्रमं करोति तद्वत् । अर्भको हि यावत् करोति तावद् एव तस्य प्रतिम्बम् अपि करोति । सर्वथा वै सादृश्याभावे दृष्टान्तः । पूर्वं बिम्बे कृतिः, पश्चात् प्रतिबिम्बे कृतिर् भवति । यथा च, बिम्बप्रतिबिम्बयोर् एकरूपत्वं धर्मेण न तु स्वरूपेण दृश्यते च स्वरूपभेदः । अत एव बाल आदर्शे प्रतिफलितम् आत्मानं न जानाति, किं तु द्वितीयम् एव तस्य च यथा प्रतिबिम्बदर्शनेनोत्साहाधिक्यं क्रीडाभिनिवेशश् च भवति । तथात्रापि बिम्बस्थानीयः श्रीकृष्णः प्रतिबिम्बरूपाभिस् ताभिः सह स्वीयैः परिष्वङ्गादिभिस् तासाम् उद्दीपकैः करणैः रेमे ।

अयम् अर्थःपूर्वं श्रीकृष्णे विलासोदयः पश्चात् तदनुसारेण तासु विलासोदय इति । तद् आचार्यैर् व्याकृतंस्वीयम् एव कलाकौशलं तासु सञ्चार्य भगवांस् ताभिः सह रेमे इति । तस्यायम् अभिप्रायःकृष्णविलासोदये तासां विलासो, न तु तासु कलाकौशलाद्य भव इति अन्यथा रसाभासापत्तेर् इति । अर्भकदृष्टान्तस् तु कृतिसाम्ये, न तु मिथ्यात्वे । अन्यथा गोपीप्रतीतेः सोपाधिकत्वं स्यात् । वस्तुतस् तु, यथा श्रीकृष्णः सच्चिदानन्दघनस्, तथा ता अपि सच्चिदानन्दस्वरूपा एव विजातीयत्वे रमारतिशैथिल्येन तासु रमासम्भवात् ।

यद् वा, रमेशोऽपि सर्वकलाकौशलयुक्तोऽपि औपपत्यसुखम् अधिकम् इति ज्ٌआत्वा व्रजसुन्दरीभिः सह रेमे । कीदृशः ? स्वप्रतिबिम्बविभ्रमः । स्वस्य यत् प्रतिबिम्बं स्वच्छेषु मुकुरस्थानीयेषु गोपीनां गण्डेषु प्रतिफलितं बिम्बं, तेन लावण्यपुٌजवता विभ्रमो विलासो यस्य ।

यद् वा, विविधो भ्रमो यस्य तासां गण्डेषु प्रतिफलितबिम्बबहुत्वम् आलक्ष्य भ्रमो यस्यएकस्य मम कथं बहुरूपत्वम् ? इति । तासां विलासाभिभूतस्य स्वरूपस्याननुसन्धानात् इति ।

यद् वा, स्वस्मिन् तासां बिम्बं कराङ्गुलीनखादिषु प्रतिफलितं तेन विभ्रमः सम्भ्रमो यस्यनृत्यमाना एताः कथम् अत्रागताः ? इत्य् आदरातिशयेन पश्यत एव । यथा व्रजसुन्दरीभिः सह परिष्वङ्गादिभिः रेमे तथैव तासां प्रतिबिम्बैः सह परिष्वङ्गादिभिः रेमे । यथार्भकः स्वप्रतिबिम्बेन सह प्रश्नहास्यहस्तस्पर्शादिना विहरति ।

यद् वा, सुष्ठु अप्रतिनिरुपमेषु गोपीबिम्बेषु विगतो भ्रमो यस्य, गोपीस्वरूपेषु निरुपमसौन्दर्यनिश्चयात् । रमायां सौन्दर्यविलासादिकं लोके च मन्दम् इव लक्ष्यं व्रजसुन्दरीभिः सह रेमे । अयम् अभिप्रायःरमा तु स्वांशैः सुरेन्द्रदितिजेन्द्रादिलोकेषु प्रविशति । एतासां नान्यत्र प्रवेशोऽनन्यत्वेन मदीयव्रज एव तिष्ठन्ति । अत एवैतासु मया प्रीत्यतिशयः सम्भावनीय इति भ्रमाभावः सूचितम् । स्वस्यापि नित्यं व्रजप्रियत्वाद् इति । तथा चोक्तं ब्रह्मसंहितायाम्

आनन्दचिन्मयरसप्रतिभाविताभिस्
ताभिर् य एव निजरूपतया कलाभिः ।
गोलोक एव निवसत्य् अखिलात्मभूतो
गोविन्दम् आदिपुरुषं तम् अहं भजामि ॥ [ब्र.सं. ५.३७] इति ।

विश्वनाथः  एवं रासनृत्याङ्गैर् एव कृष्णस्य सम्भोगाङ्गान्य् अपि निर्वृत्तणीत्य् आहपरिष्वङ्ग आलिङ्गनम् एकैकया सह युग्मनृत्ये करेणाभिमर्शः स्पर्शः, स च नृत्यगतिसमाप्तौ स्वदक्षिणकरेण प्रियावामवक्षोजे तालन्यासरूपः । स्निग्धेक्षणं रहस्याङ्गेषु सप्रेमावलोकनम् । उद्दामविलासः पारितोषिकप्रदानमिषाच् चुम्बनादिः । हासस् तत्तत्प्राप्त्यनन्तरं मुखोल्लासः परिहासो वा तैः । रमेशो रमायां लक्ष्म्याम् ऐश्वर्यं प्रकटयन् व्रजसुन्दरीभिः सह रेमे, न तु रमयेत्य् अर्थः । यथार्भको मुग्धस् तथैव तासु प्रेमाधीनत्वान् मौग्ध्यम् एव दधन्, न तु रमायाम् इवैश्वर्यम् इत्य् अर्थः ।

ननु, परःसहस्राभिस् ताभिः कथम् एकः स रेमे ? तत्राहस्वस्य प्रतिबिम्बं प्रतिस्वरूपम् एव विभ्रमो विलासो यस्य सः ।

प्रदर्श्यातप्ततपसाम् अवितृप्तदृशां नृणाम् ।
आदायान्तरधाद् यस् तु स्वबिम्बं लोकलोचनम् ॥ [भा.पु. ३.२.११]

इत्य् अत्र बिम्बशब्देन यथा स्वरूपम् उच्यते, तथैवात्रापि एकैकया प्रियया सह एकैकस्वरूपो रेमे इत्य् अर्थः । तासां ह्लादिनीशक्तित्वेन स्वरूपभूतत्वात् । स्वप्रतिच्छवित्वानौचित्यात् व्याख्यान्तरं नेष्टम् ॥१७॥


 ओ)०(ओ

॥ १०.३३.१८ ॥

तदङ्गसङ्गप्रमदाकुलेन्द्रियाः
केशान् दुकूलं कुचपट्टिकां वा ।
नाٌजः प्रतिव्योढुम् अलं व्रजस्त्रियो
विस्रस्तमालाभरणाः कुरूद्वह ॥

श्रीधरः  तास् तु भगवद्विलासैर् आकुला बभूवुर् इत्य् आहतदङ्गेति । तस्याङ्गसङ्गेन प्रकृष्टाम् उत्प्रीतिस् तया आकुलान्य् अवशानीन्द्रियाणि यासां ताः विश्लथबन्धान् केशादीन् अٌजसा प्रतिव्योढुं यथापूर्वं धर्तुं नालं न समर्था बभूवुः । विस्रस्ता माला आभरणानि च यासां ताः ॥१८॥

वंशीधरः  ता गोप्यः । तस्य कृष्णस्य । अङ्गसङ्गेन शरीरसम्पर्केण । तया मुदा । विस्रस्ता विश्लथाः । कुरूद्वहेति सम्बुद्ध्या भक्त्या कृष्णे वशीभवतीति पश्य त्वम् अपि शुद्धकुरुवंशोद्भूतत्वाद् भक्तिं कृष्णम् आयत्ताकर्तुं कुर्व् इत्य् अभिमुखीकरोति । यद् वा, शुद्धवंशोद्भूतत्वात् तुम्यम् इमां रहस्यलीलां ब्रवीमीत्य् आशयः । ततश् च ता भगवद्विलासैर् आनन्दविह्वला बभूवुर् इत्य् आहतदङ्गेति । प्रकृष्टा मुत् आनन्दस् तयाकुलेन्द्रियाः । कुचपट्टिकां कञ्चुलिकाम् । प्रतिव्योढुं व्योढुम् । नालं न समर्थाः ॥१८॥

वैष्णवतोषणी  ततश् च तासाम् अत्यन्तानन्दवैवश्येनैव रासविरामोऽजनीत्य् आहतदङ्गेति । तदङ्गसङ्गैः क्रमेण प्रकर्षं प्राप्ता या मुत् हर्षः तयाकुलेन्द्रियाः आकुलेन्द्रियतालक्षणम् आहकेशान् इत्य् आदिना । दुकूलं परिधानीय क्षौमवस्त्रं कुचपट्टिकां कञ्चुकस्थानीयम् उत्तरीयम् ॥१८॥

बृहद्वैष्णवतोषणी  ततश् च तासाम् अत्यन्तानन्दोऽजनीत्य् आहतदङ्गेति । तस्याङ्गैः सङ्ग आलिङ्गनादिना मिलनम् अङ्गसङ्गः । आकुलेन्द्रियतालक्षणम् आहकेशान् इत्य् आदिना । दुकूलं परिधानकौशेयवस्त्रं कुचपट्टिकाम् उत्तरीयं कञ्चुकं वा, तद् द्वयम् एव वा । व्रजस्त्रिय इति प्रेमभरविशेषतया तादृशत्वं तासाम् उचितम् एवेति भावः । एवं तासाम् आनन्दाधिक्यं सिद्धम् एव । अत एव प्रशब्दः । तच् च भवतावबुध्यत इत्य् आशयेन । यद् वा, गोपीनां परमकृतार्थतया तत्सदृशभावस्य तस्यापि तया कुरुकुलस्य परमभाग्य मत्वा सम्बोधयतिहे कुरूद्वहेति ॥१८॥

क्रमसन्दर्भः  न व्याख्यातम् ।

बृहत्क्रमसन्दर्भः  एवं विहारे तासां पुनः प्रेमावेशम् आहतदङ्गसङ्गेत्य् आदि । तदङ्गसङ्गेन या प्रकृष्टा मुद्, तया आकुलानीन्द्रियाणि यासाम् । केशान् दुकूलादीनि स्रंसमानान्य् अपि प्रतिव्योढुं नालम् असमर्था इत्य् अर्थः । अत्र प्रेमावेशोऽङ्गी श्रमोऽङ्गम् ॥१८॥

रसिकाह्लादिनी  एवं रसपराकाष्ठां निरूप्य प्राप्ते सति इति इतः परं बृद्धम् अदृष्ट्वा पुनर् वृद्धिं गमयितुं तासु शैथिल्यं कारितवान् इत्य् आहतदङ्गेति । तस्याङ्गसङ्गालिङ्गनादिना सर्वावयवस्पर्शस् तेन प्रकृष्टा मुत् अवधिभूत आनन्दस् तेनाकुलानीन्द्रियाणि यासां ताः । तासां सर्वासाम् अतिकर्तव्यताशून्यत्वं जातम् इति भावः । केशान् इतिआकुलताचिह्नम् आहकेशान् कवरान् दुकूलं तदुपरितनीयं परिहितं च कुचपट्टिकां कुचोपरि उत्तरीयायान्तं अٌजः सामस्त्येन यथा पूर्वं प्रतिबोढुं धर्तुं यथा स्थानं प्रापयितुम् इत्य् अर्थः । नालं न समर्था जाता इति व्रजस्त्रिय इति । चातुर्यविशेषानभिज्ٌअत्वेन स्वातन्त्र्याभावोऽभिप्रेतः । आकुलेन्द्रियत्वे श्रमस्यापि हेतुम् आहविस्तस्ता स्थानच्युता मालाभरणानि च यासां ताः ।

यद् वा, विस्रस्ता मालास् त्रुटिता सूत्रशेषा एव आ ईषद् इव बिभ्रतीति ताः रासक्रीडाश्रमसुखेन बहिर्वृत्तिशून्यं राजानम् अवधारयति कुरूद्वहेति अयं भावः स्वप्रतिबिम्बविभ्रम इति यद् उक्तं तस्यायम् अर्थःपूर्वं बिम्बे क्रिया ततः प्रतिबिम्बेऽपि । एवं श्रीकृष्णे क्रीडोपयोगिनी क्रिया तदनुसारेण व्रजदेवीषु । इदानीं तासां विलासाभिभूते कृष्णे क्रियोपरतिस्, तदा तु तासु क्रियोपरतिः, यथा बिम्बस्य क्रियाराहित्ये प्रतिबिम्बस्यापि क्रियाराहित्यं भवत्य् एव । तथाप्य् उन्नेयं विस्रस्तमालाभरणा जाता इति समٌजसम् ॥१८॥

विश्वनाथः  ततश् च ता भगवद्विलासैर् आनन्दविह्वला बभूविर् इत्य् आहतदङ्गेति । प्रकृष्टा मुत् आनन्दस् तया आकुलेन्द्रियाः । कुचपट्टिकां कञ्चुलिकाम् । प्रति व्योढुं वोढुं नालं न समर्थाः ॥१८॥

ओ)०(ओ

॥ १०.३३.१९ ॥

कृष्णविक्रीडितं वीक्ष्य मुमुहुः खेचरस्त्रियः ।
कामार्दिताः शशङ्कश् च सगणो विस्मितोऽभवत् ॥

श्रीधरः  न केवलं ता एवाकुलेन्द्रियाः किन्तु देव्योऽपीत्य् आहकृष्णविक्रीडितम् इति । किं च शशाङ्कश् चेति । अनेनैतत् सूचितम्शशाङ्केन विस्मितेन गतौ विस्मृताया ततः प्राक्तनाः सर्वेऽपि ग्रहास् तत्र तत्रैव तस्थुस् ततश् चातिदीर्घासु रात्रिषु यथासुखं विजह्रुर् इति ॥ १९ ॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  कामार्दिता इति बहुवचनान्त एव पाठः टीकासम्मतः । किन्तु देव्योऽपीत्य् अनेन तासाम् एव कामार्दितत्वस्वीकारात् । किं च, शशाङ्कश् चेति तदादेर् भिन्नवाक्यत्वाङ्गीकाराच् च ॥१९॥

बृहत्क्रमसन्दर्भः  एवं कृष्णे विक्रीडिते देवस्त्रियोऽपि मोहिता इत्य् आहकृष्णविक्रीडितम् इत्य् आदि । खेचरा देवास् तेषां स्त्रियः खशब्दोऽत्र स्वर्गार्थः । स्वर्व्योम्नोर् अपि खं विदुः । काः खेचरस्त्रियो मा अर्दिताः ? अपि तु सर्वा एव । शशाङ्कस् तु पुनः सगणः सनक्षत्रगणो विस्मितोऽभवत् । विस्मयेन स्थगितोऽभवद् इत्य् अर्थः । शशाङ्कस्य विस्मितत्वेन स्थगितत्वम् । तेन च गत्यभावः, तेन च रात्रैर् दैर्घ्यं व्यज्यते ॥१९॥

रसिकाह्लादिनी  एवं सामान्यतः शृङ्गग्राहिकान्यायेनैकस्मिन् दिवसावसाने सङ्क्षेपतः कृतां लीलां निरूप्यान्यद् अपि एवंविधं लीलानाम् अन्ताभावं निरूपयिष्यत् तत्र सभर्तृकानां देवीनां मोहं विवृण्वन् सगणस्य चन्द्रस्यापि मोहम् आहकृष्णेति कृष्णस्य परमानन्दमूर्तेः शृङ्गारमूर्तेर् इति वा, तस्य विक्रीडितं रासविलासरूपं क्रीडां वीक्ष्य प्रीतिपूर्वकं दृष्ट्वा खेचराः देवादयः, एके गायका, एके वाद्यवादका, एके पुष्पवृष्टिकर्तारः, एके सभासदः, एते सर्वे सर्वदा लीलादर्शनाधिकारिणः । अत्र तु स्त्रिप्राधान्य्नागतानां तासां मोहेन तेऽपि मोहिता इत्य् आहखेचराः देवादयस् तेषां स्त्रियो मुमुहुः । अग्रे युग्मश्लोकानुगीते एता एव वक्ष्यन्तिव्योमयानवनिता [भा.पु. १०.३५.३] इति । तत्र हेतुम् आहकामार्दिताः कृष्णविषयेण लौकिककामेन पीडिता देवगन्धर्वादीनां पुरुषाणां चेन् मोहस् तदा स्त्रीणां मोहः किम् उत वक्तव्यम् इति । यतो हि ते पुरुषा अपि चलिताः स्वस्यायोग्यत्वं देहादिकं विस्मृत्य तत्रैव निष्क्रियास् तस्थुः । अन्यच् च शशाङ्कश् चन्द्रः सगणो ज्योतिर्गणसहितो विस्मितोऽभवत् । आचार्यैर् एवं व्याख्यातम्शशाङ्केन स्वगतौ विस्मृतायां सत्यां तदुपरितानाम् अन्येषां ज्योतिर्गणानां गतिनिरोधो जातस् ततश् चातिदीर्घासु रात्रिषु स्वच्छन्दतो रेम इति वास्तवोऽर्थः । स्वयम् एवाभिप्रेत उपक्रमे उक्तम्भगवान् अपि ता रात्रीः [भा.पु. १०.२९.१] इति ऐश्वर्यनिरोध उक्तः । उपसंहारे च तथैवोन्नेयम् ऐश्वर्यनिरोधात् । तच्चेष्टारूपस्य कालस्यापि निरोधो जातः । तद् उक्तं देवकीस्तुतौ

योऽयं कालस् तस्य तेऽव्यक्तबन्धो
चेष्टाम् आहुश् चेष्टते येन विश्वम् । [भा.पु. १०.३.२६] इति ।

अत एव तदाश्रयस्य शिशुमाररूपस्य ज्योतिश्चक्रस्य निरोधे जाते तदाश्रयभूतानां ज्योतिर्गणानां स्वत एव निरोधो जातः । ततश् च रात्रीणाम् अतिदीर्घत्वं जाते यथा सुखं रेमे ।

ननु ऐश्वर्यनिरोधे कालाधीनज्योतिश्चक्रस्य निरोधो भवतु चन्द्रस्य पृथग्गतिमतो निरोधः कथम् इति चेत् तत्राहश्रीकृष्णस्य मनसि निरुद्धं सति शशाङ्कस्यापि निरोधो जातस् तस्य तु मनः कार्यत्वात् । चन्द्रमा मनसो जातः इति श्रुतेः । किं च, चक्रेऽवतीर्णानां देवीनां तदधिष्ठात्ṝणां श्रीकृष्णविलासेन निरोधे जाते तदंशभूतस्य तारागणस्यापि निरोधो जात इत्य् अभिप्रेत्योक्तं सगणो विस्मृतोऽभवद् इति । ततश् चासङ्कोचेनातिदीर्घासु रात्रीषु रेम इति ॥१९॥

विश्वनाथः  कामार्दिताः कृष्णविषयकेण कामेन पीडिताः । कामार्दित इति पाठे शशाङ्कोऽपि कृष्णम् आलोक्य स्त्रीभावं प्राप्तः । कृष्णविषयकेण कामेन पीडितश् च । व्रजसुन्दरीगात्राणां तद्विलासानां च योगमाययैव पुरुषदृष्टीः प्रत्यावचरणं पूर्वं व्याख्यातम् एव ॥१९॥



ओ)०(ओ

॥ १०.३३.२० ॥

कृत्वा तावन्तम् आत्मानं यावतीर् गोपयोषितः ।
रेमे स भगवांस् ताभिर् आत्मारामोऽपि लीलया ॥

श्रीधरः  किं च कृत्वेति । अयं भावः

कात्यायनि महामाये महायोगिन्य् अधीश्वरि ।
नन्दगोपसुतं देवि पतिं मे कुरु ते नमः ॥ [भा.पु. १०.२२.४]

इति प्रत्येकं ताभिः प्रार्थनाद् भगवतापियाताबला व्रजं सिद्धा मयेमा रंस्यथ क्षपाः [भा.पु. १०.२२.२७] इति तथैव प्रतिश्रुतत्वात् तावन्तम् आत्मानं कृत्वा रेमे इति । यावतीर् यावत्यः ॥ २० ॥

वंशीधरः

चैतन्यमतमٌजुषा

वैष्णवतोषणी  अथ रासानन्तरं विश्रम्य कृतं लीलाविशेषम् आह कृत्वेति द्वाभ्याम् । आत्मानम् आत्मनः प्रकाशम् इत्य् अर्थः । न चान्तर् न बहिर् यस्येति न्यायेन मध्यमत्वेऽपि तच् छ्रीविग्रहस्य विभुत्वात् ।

चित्रं बतैतद् एकेन वपुषा युगपत् पृथक् ।
गृहेषु द्व्यष्टसाहस्रं स्त्रिय एक उदावहद् ॥ [भा.पु. १०.६९.२]

इत्य् ऐच्छिकप्रकाशच् च । पौनरुक्त्यम् इदं विश्रामसमय एकीभूतत्वात् । गोपयोषितो गोपजातीययोषितः । ततश् च काश्चिद् विवाहिताः काश्चित् कन्याश् चेति ज्ٌएयम् । एकविंशद्द्वाविंशयोर् व्यूढाकन्यानां पृथाक् पृथक् पूर्वानुरागवर्णनात् । युवतीर् गोपकन्याश् च रात्रौ सङ्काल्य कालविद् [ह.वं. २.२२.१८] इति श्रीहरिवंशोक्तेश् च । एतच् च स्वरूपेण लिखिते उज्ज्वलनीलमण्यादौ व्यक्तम् । लीलया शृङ्गाररसखेलया रराम रेमे । भगवान् इति भगवान् इति तद् एव भगवत्तासारमाधुर्यसर्वस्वप्रकटनम् इति भावः । तस्यैव प्रेमरसपरिपाकविलासविशेषात्मकत्वात् । तथा जगच्चित्ताकर्षकेन तेनैव स्वतः प्रेमविशेषविस्तारणात् । तच् चाग्रे व्यक्तम् भावि । श्रिभागवतामृते च विवृतम् आत्मारामोऽपीत्य् उक्तार्थम् । तद्रमणं च पृथक् पृथक् । तत्रैव निकटनिकुٌजादिषु इति ॥२०॥

बृहद्वैष्णवतोषणी  तत्रैव परमफलम् आह  कृत्वेति द्वाभ्याम् । कृत्वैव कस्यापि शक्तिविशेषेण नानात्वसत्यतापि सिद्धैव, गोपवेषितः गोप्य इत्य् अर्थः । ततश् च काश्चिद् विवाहिताः काश्चित् कन्याश् चेति । यद् वा, गोपानां योषितो भार्याः । ततश् च काश्चित् तेषां पत्न्य एव काश्चिच् च कृतकात्यायनीव्रता भगवदेकनिष्ठा अजातविवाहा अपि कथञ्चिद् भगवन्मायादिना सर्वैर् विवाहमननाद् भार्यत्वेन प्रथीता इति ज्ٌएयम् । एतच् च श्रीरूपेण लिखिते ललितमाधवनाटकादौ व्यक्तम् एव । लीलया शृङ्गाररसखेलया विचित्रसौरतचेष्टया वा रराम रेमे । भगवान् इति तद् एव भगवत्तासारसर्वस्वप्रकटनम् इति भावः । तस्यैव प्रेमरसपरिपाकविलासविशेषात्मकत्वात् तथापि जगच्चित्ताकर्षकेण तेनैव स्वतः प्रेमविशेषविस्तारणाच् चेति दिक्, तच् चाग्रे व्यक्तम् भावि । श्रिभागवतामृते च विवृतम् एव । आत्मारामोऽपि इत्य् उक्तार्थम् एव तद्रमणं च पृथक् तत्रैव निकट कुٌजादिषु किम् वा रासस्थल्याम् एव तत् तद् अलक्षितत्वेन एवं च पूर्ववत् ऐश्वर्यमाधुर्यं द्रष्टव्यम् ॥२०॥

क्रमसन्दर्भः  आत्मानम् आत्मनः प्रकाशम् इत्य् अर्थः ॥२०॥

बृहत्क्रमसन्दर्भः  अथ सर्वासां प्रत्येकं वयोऽनुरूपम् आशयानुरूपम् आकारगतप्रमाणानुरूपम् कलाकौशलानुरूपं प्रकाशम् आविष्कुर्वन् रेम इत्य् आह  कृत्वेत्यादि । भगवान् अचिन्त्यपरमैश्वर्यः । आत्मराम आत्मभिर् आत्मप्रायैर् भक्तैः सहारमतीति तथा; अथवा, स्वलाभपरिपूर्णोऽपि स्वच्छन्दोऽपि वा लीलया कौतुकेन यावतीर् यावत्यो या वयस्यो यावदाशया यावदाकारप्रकारा यावत् कलाकौशलास् तावन्तं तत्प्रकारम् आत्मानम् स्वभावं प्रकटय्य ररामेत्य् अर्थः । या आकारादिभिर् यादृशीः, ताः प्रति तथा भूत्वेत्य् अर्थः ॥२०॥

रसिकाह्लादिनी  इदानीं स्वप्रतिश्रुतं सत्यं सम्पादयता श्रीकृष्णेन तासाम् अभिप्रायेण कृतां बहुरूपतां निगमयति । कृत्वेति यावतीः यावन्त्यो व्रजयोषितः । व्रजे पञ्चविधां गोप्यः एका नित्यसिद्धा, उपासनासिद्धा, देव्यश् च, उपनिषद्, दण्डकारिण्यवासिनो मुनयश् च तत्तदभिप्रायेण तावन्तम् आत्मानं कृत्वेति । श्रीकृष्णविग्रहस्याचिन्त्यशक्तित्वात् पूर्णत्वाच् च । तथा चात्रैवोक्तम् आचार्यैःबन्धने द्व्यङ्गुलापूर्त्या पूर्णत्वाम् अन्यद् दर्शयति ।

किं च, मध्यपदानावृत्तिर् एकवचनं च गोपीदृष्ट्यभिप्रायेण बहुत्वं चोक्तार्थम् एव अग्रे वक्ष्यति च ।

चित्रं बतैतद् एकेन वपुषा युगपत् पृथक् ।
गृहेषु द्व्यष्टसाहस्रं स्त्रिय एक उदावहत् ॥ [भा.पु. १०.६९.२] इति ।

आत्मारामोऽपि आत्मारामत्वम् अवगणय्य ताभिः सह लीलया रेमे । अनायासकर्मका स्त्रिया लीलेति । नन्व् एकयूथवतीनां सम्माननं कथम् इति चेत् तत्राहभगवान् इति । सामर्थ्यद्योतनम् ऐश्वर्येण विराजमान इत्य् अर्थः । अत एव तासां बह्वीनां मधुररसेन पोषणजातम् इति । कात्यायन्यर्चनपराभिः यत् प्रार्थितं प्रत्येकम्पतिं मे कुरु ते नमः [भा.पु. १०.२२.५] इति श्रीकृष्णेनापि प्रतिश्रुतं सर्वं सिद्धेः जातम् इति ॥२०॥

विश्वनाथः ततश् च ताभिः सह प्रत्येकं कुٌजेषु रहस्यक्रीडाप्य् अभूद् इत्य् आह कृत्वेति । यावतीर् यावत्सङ्ख्यका गोपयोषितो गोपवध्वो गोपकन्याश् च तावन्तम् आत्मानं तावत्सङ्ख्यम् आत्मप्रकाशं कृत्वा आत्मारामोऽपीति व्याख्यातार्थम् ॥२०॥

 ओ)०(ओ

॥ १०.३३.२१ ॥

तासाम् अतिविहारेण श्रान्तानां वदनानि सः ।
प्रामृजत् करुणः प्रेम्णा शन्तमेनाङ्ग पाणिना ॥

श्रीधरः  कृपातिशयम् आहतासाम् इति ॥२१॥

वंशीधरः  तासां गोपीनाम् । वदनानि मुखानि । प्रामृजत् सम्मार्जितवान् । अङ्गेति सम्बुद्धिः शन्तमेन स्पर्शनाद् आनन्दजनकेन ॥ [इतः परं विश्वनाथस्य टीका पूर्णतयोद्धृता ।] ॥२१॥

चैतन्यमतमٌजुषा  न व्याख्यातम् ।

वैष्णवतोषणी  रतिर् दम्पत्योर् मिथोऽनुरागस् तन्मयो विहारः विविधविदग्धचेष्टा अतिविहारेणेति पाठेऽपि स एवार्थः । तेन श्रान्तानां शन्तमेन परमसुखात्मकेन पाणिना प्रकर्षेणामृजत् । स्वेदबिन्द्वपसारणालकसंवरणादिना उज्ज्वलयामास । यतः करुणः परदुःखासहिष्णुत्वभावः सत्य् अपि कारुण्ये न साधारण्ये तासां तु तानि प्रामृजद् इति परमवैशिष्ट्यं दर्शितम् । प्रेमा हि साद्गुण्यानुसन्धानेनाहण्ता ममतैकतरविषयत्वे च जाता चेतसि स्निग्धता तत्रापीदृशभावमयीति पर्म एव विशिष्टः स्वयं कारुण्यादिकम् अन्तर्भावयति । शन्तमेनेति स्पर्शमात्रेणापि स्वभावतः परमसुखकरत्वं तत्र च प्रमार्जनं, तत्रापि प्रेम्णा, तत्र च शन्तमेनेति परमसन्तोषणम् उक्तम् । अङ्गेति प्रेमसम्बोधने ॥२१॥

बृहद्वैष्णवतोषणी  रतिः सुरतं सैव विहारस् तेन । इति तत्रासङ्कोचः सूचितः । यद् वा, रतौ विहारो विविधवैदग्ध्यचेष्टा, तेन । स विदग्धशिरोमणिः परमप्रीतो वा श्रीकृष्णः शन्तमेन परमसुखात्मकेन पाणिना प्रकर्षेणामृजत्, प्रस्वेदबिन्द्वपसारणालकसंवरणादिनोज्ज्वलयामास । यतः करुणः कृपालुः । न च केवलम् अन्यजनेष्व् इव कारुण्येन, किन्तु परमप्रियत्वेनेत्य् आहप्रेम्णेति । इति कारुण्यविशेषो ‘भिप्रेतः । शन्तमेनेति स्पर्शमात्रेणापि स्वभावतः परमसुखकरत्वं, तत्र च प्रमार्जनं, तत्रापि प्रेम्णेति परमसन्तोषम् उक्तम् । यद् वा, प्रेम्णा मूर्त एव करुणरसस् तत्तत्प्रेमचेष्टितेनैव सद्यो विश्वरोदनापादनात् । अङ्गेति प्रेमसम्बोधने । एवम् एकस्यैकेनैव पाणिना सर्वासां युगपद् वदनप्रमार्जनाद् ऐश्वर्येण लौकिकत्वेन च पूर्ववन् मधुरभगवत्तासारप्रकटनं ज्ٌएयम् । एवम् अन्यत्रापि ॥२१॥

क्रमसन्दर्भः  न व्याख्यातम् ।

बृहत्क्रमसन्दर्भः  एवं रममाणस् तासां श्रमम् आलोक्य स्वयम् एव तदपनोदविनोदं चकारेत्य् आहतासाम् इत्य् आदि । शन्तमेन सुशीतलेन पाणिना वदनमार्जनेनैव श्रमो दूरीकृतः । पुनर् उत्साहवृद्धिं कारयामासेत्य् अर्थः ॥२१॥

रसिकाह्लादिनी  इदानीं तत्सम्माननम् एकेन श्रीकृष्णेन कृतम् इति । श्रीशुकः स्वानुभवम् एव कथयतितासाम् इति । अतिविहारेण रासरभसेन निकुٌजादिषु सुरताभिनिवेशेन वा श्रान्तानां संवर्धयितुम् अशक्तानाम् चैवाङ्गम् इव प्राप्तानां तासां पञ्चविधानाम् अपि वदनानि शन्तमेन परम्सुखकरेण मधुररसं नवीकार्तुं पाणिनेति एकवचनं विग्रहस्यैकत्वविवक्षयेति । प्रामृजत् प्रस्वेदजलकणान् अपसारितवान् स्वच्छेष्व् अप्य् अलिकेषु गण्डमण्डलावलम्बनादिना मधुररसस्य पुनर् अपि नवीकरणम् इति प्रशब्दस्यार्थः । यतः करुणः । अतः करुणरसस्य मधुररसगम् एव । एकवचनेन स्वरूपैक्यम् एवाभिप्रेतम् । प्रेम्णेति तासु प्रीत्यतिशयेन श्रीकृष्णस्य तदाराधनं परमपुरुषार्थं इत्य् अपि सूचितम् । अङ्गेति सम्बोधनेन श्रीकृष्णस्य तदायत्त्वं ज्ٌआप्यते । तद् एवं सर्वासां युगपद् वदनमार्जनादि एकस्यैव पाणी लाघवप्रदर्शनाचिन्त्यशक्तिप्रकटनम् इति तात्पर्यार्थः ॥२१॥

विश्वनाथः  तासां रतिविहारेण तासाम् अतिविहारेण इति च पाठः । श्रान्तानाम् इतितासां रतिश्रान्तिम् आलक्ष्य करुणः रमणाद् विरतोऽभूद् इत्य् अर्थः । शन्तमेन सुखमयेन । प्रामृजद् इत्य् उपलक्षणम् वीजनानुलेपनप्रत्यङ्गप्रसाधनवीटिकाप्रदानान्य् अपि चक्रे ॥२१॥

 ओ)०(ओ

॥ १०.३३.२२ ॥

गोप्यः स्फुरत्पुरटकुण्डलकुन्तलत्विड्
गुणश्रिया सुधितहासनिरीक्षणेन ।
मानं दधत्य ऋषभस्य जगुः कृतानि
पुण्यानि तत्कररुहस्पर्शप्रमोदाः ॥

श्रीधरः  ततोऽतिहृष्टानां गोपीनां चरितम् आहगोप्य इति । स्फुरतां स्वर्णकुण्डलानां कुन्तलानां च त्विषा गण्डेषु या श्रीस् तया सुधितेनामृतायितेन हाससहितेन निरीक्षणेन च ऋषभस्य पत्युः कृष्णस्य मानं दधत्यः पूजां कुर्वत्यस् तत्कर्माणि जगुः । तस्य कररुहैर् नखैः स्पर्शेन प्रमोदो यासां ताः ॥२२॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  एवं श्रमापनोदे सति पुनर् उत्साहवत्यस् तम् एव जगुर् इत्य् आहगोप्य इत्य् आदि । गोप्य ऋषभस्य कृतानि लीला जगुः । कीदृशानि ? पुण्यानि पुण्यजनकानि । तान्य् एव वक्ष्यतिविक्रीडितं व्रजवधूभिर् [भा.पु. १०.३३.४०] इत्य् आदि । ऋषभस्य परात्परस्य श्रीकृष्णस्येत्य् अर्थः । किं कुर्वत्यः ? स्फुरन्त्या पुरटकुण्डलानां कुन्तलानां च त्विषा गण्डयोर् या श्रीस् तया सुधितः सुधया व्याप्तो यो हासस् तत्सहितेन न्रीक्षणेन च मानं दधत्य सम्मानं वहन्त्यः कुर्वत्य इति वा । आद्ये स्फुरत्पुरटकुण्डलेत्य् आदि तृतीयान्तपदद्वयं कृष्णस्येति मन्तव्यम् । द्वितीये तासाम् एव । पुनः कीदृश्यः ? तत्कररुहस्पर्शेन प्रकृष्टो मोदो यासाम् ॥२२॥

रसिकाह्लादिनी

विश्वनाथः


 ओ)०(ओ

॥ १०.३३.२३ ॥

ताभिर् युतः श्रमम् अपोहितुम् अङ्गसङ्ग ।
घृष्टस्रजः स कुचकुङ्कुमरٌजितायाः ॥
गन्धर्वपालिभिर् अनुद्रुत आविशद् वाः ।
श्रान्तो गजीभिर् इभराड् इव भिन्नसेतुः ॥

श्रीधरः  अथ जलकेलिम् आहताभिर् इति । तासाम् अङ्गसङ्गेन घृष्टा सम्मर्दिता या स्रक् तस्याः अत एव तासां कुचकुङ्कुमेन रٌजितायाः सम्बन्धिभिर् गन्धर्वपालिभिर् गन्धर्वपा गन्धर्वपतय इव गायन्तो योऽलयस् तैर् अनुद्रुतोऽनुगतः स कृष्णो वाः उदकम् आविशत् । भिन्नसेतुर् विदारित वप्रः स्वयं चातिक्रान्तलोकवेदमर्यादः ॥२३॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  अथ पुनः श्रमोत्पत्तौ तदपनोदाय जलक्रीडारभसम् आहताभिर् युत इत्य् आदि । ताभिर् युतः सहितो वार् वारि अर्थात् कालिन्द्याः । ततश् च कृष्णोपवने [भा.पु. १०.३३.२५] इत्य् आदेर् वक्ष्यमाणत्वात् । किं कर्तुम् ? श्रमम् अपोहितुं दूरीकर्तुम् । कीदृश्याः यमुनायाः ? अङ्गसङ्गेन घृष्टो म्लाना स्रजो यासाम् । प्रवेशसमये तेन च ताभिश् च म्लाना माला उत्तार्य तस्यां न्यस्ता इति भावः । स्वस्मिन्न् आत्मविषये कुचकुङ्कुमैर् गोपाङ्गनानां कुचकुङ्कुमानि तै रٌजितायाः । आदौ तासां कुचकुङ्कुमानि कृष्णे लग्नानि, पश्चात् तदङ्गच्युतैः सापि रٌजितासीद् इति भावः । अत्र स्वशब्दः कृष्णपरः, आदिशद् इति कर्तृप्रत्यया कर्त्रा सह स्वशब्दस्य सम्बन्धात् । अथवा, स्वस्य च कुचानां गोपाङ्ग्नास्तनानां च यानि कुङ्कुमानि तै रٌजितायाः । अत्र स्वशब्दस्य कृष्णपरत्वम् । मालाङ्गरागाभ्यां कालिन्दीं भूषयित्वा तत्राविशद् इति भावः । गन्धर्वान् पान्तीति गन्धर्वपास् तत्स्वरूपा येऽलयस् तैः सह तेषां गानशरणानन्देन तन्निवृत्तेर् अस्वीकाराद् अनुद्रुतो निकटम् आसाद्य त्वरया धावन् ताभिर् युत इति । ताश् च तथा कौतुकेन तथवोचितम् इति भावोक्तिः । क इव ? श्रान्ताभिर् गजीभिः श्रान्तो गजराड् इव । भिन्नसेतुः गजपक्षे भिन्नवप्रः, पक्षे अतिक्रान्तकामतन्त्रमर्यादः । तथा चरतिचक्रे प्रवृत्ते तु नैव शास्त्रं न च क्रमः इति । अथवातिक्रान्तलोकवेदमर्याद एव ॥२३॥

रसिकाह्लादिनी

विश्वनाथः  ततश् च रासोत्सवस्यावबृथस्नानम् इव जलविहारम् आहताभिर् युतः । अपोहितुं दूरीकर्तुम् । ताभिः काभिः ? याः स्वकुचकुङ्कुमैर् एव रमण्यव्यापारवशेन रٌजिताः, अङ्गसङ्गेनैव घृष्टाः सम्मर्दिताः स्रजो यासां ताः । स कुचेति पाठे स श्रीकृष्णः । गन्धर्वो मृगभेदे स्याद् गायने खेचरेऽपि च इति विश्वप्रकाशाद् गन्धर्वपा गायनश्रेष्ठा ये अलयस् तैर् अनुद्रुतः सन् वा यामुनं जलम् आविशत् । भिन्नसेतुर् विदीर्णावरणः । कृष्णपक्षे अतिक्रान्तलोकमर्यादः ॥२३॥


 ओ)०(ओ

॥ १०.३३.२४ ॥

सोऽम्भस्य् अलं युवतिभिः परिषिच्यमानः
प्रेम्णेक्षितः प्रहसतीभिर् इतस् ततोऽङ्ग ।
वैमानिकैः कुसुमवर्षिभिर् ईड्यमानो
रेमे स्वयं स्वरतिर् अत्र गजेन्द्रलीलः ॥

श्रीधरः  स्वरतिर् आत्मारामोऽपि अत्र गोपीमण्डलेऽम्भसि वा ॥ २४ ॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  जलक्रीडाप्रकारम् आहसोऽम्भस्य् अलम् इत्य् आदि । अलम् अत्यर्थम् । युवतीभिः परितः सिच्यमानोऽपि प्रेम्णैवोक्षितः, न तु तैस् तैर् जलैः । इतस् ततः परि सर्वतोभावेन सिच्यमानत्वेऽपि सेककृतपरिभवं न सेदिवान् इत्य् अर्थः । अत एव कुसुमवर्षिभिर् वैमानिकैर् जय जयेति ईरितः स्तुतः प्रहसतीभिः प्रकर्षेण हसन्तीभी रेमे इति स्वयम् अपि ताः सिषेचेत्य् अर्थः । स्वासु तासु रतिर् यस्य । गजेन्द्रलील इति दीर्घकरदण्डजलसेके दृष्टान्तः । स्वयं रेम इत्य् अन्वयः । स्वस्मिन् रतिर् वा तासां तथाविधजलसेकाश्रयत्वेन स्वस्मिन्न् एव समाधिका रतिर् भवतीति भावः ॥२४॥

रसिकाह्लादिनी

विश्वनाथः  प्रेम्णेक्षितः प्रेम्णोक्षित इति च पाठः । स्वं धनं रतिः क्रीडैव यस्य सः ॥२४॥


 ओ)०(ओ

॥ १०.३३.२५ ॥

ततश् च कृष्णोपवने जलस्थल
प्रसूनगन्धानिलजुष्टदिक्तटे ।
चचार भृङ्गप्रमदागणावृतो
यथा मदच्युद् द्विरदः करेणुभिः ॥

श्रीधरः  स्थलजलक्रीडे दर्शिते वनक्रीडां दर्शयतिततश् चेति । यमुनाया उपवने जलस्थलप्रसूनानां गन्धो यस्मिंस् तेनानिलेन जुष्टानि दिशां तटान्य् अन्ता यस्मिन् । यद् वा दिशश् च तटं स्थलं च यस्मिन्न् उपवने । भृङ्गाणां प्रमदानां च गणैर् आवृतः ॥२५॥

वंशीधरः  ततः स्थलजलक्रीडानन्तरम् । जलप्रसूनानि कुमुदादीनि । स्थलप्रसूनानि सौगन्धिककुन्दादीनि । जुष्टानि परिमलितानि । तटशब्दस्यान्ते लक्षणातो मुख्यार्थश्रयणं न्याय्यम् इत्य् आहयद् वेति । तटं नपुंसकं क्षेत्रे प्रतीरे तु तटी त्रिषु इति मेदिनी । भगवत्पक्षे मदच्युद् दुष्टगर्वहरः । द्वयोः पुण्यपापयोर् अदो लेखनं येन स द्विरदः । चित्रगुप्तेन पुण्यपापलेखनकर्त्रेत्य् अर्थः । कैः ? करे हस्तविषयेऽणुभिः सूक्ष्माग्रलेखनीभिः । भृङ्गअवद् गायमानप्रमदावृत इति वा । ततः जलविहारानन्तरम्। चकारेणाङ्गमार्जनवनदेवतानीततादात्विकवस्त्रालङ्कारपरिधानानन्तरं च । कृष्णाया यमुनाया उपवने परःसहस्रकुٌजयुक्ते तत्र स्वापलीलार्थं चचार जगाम । कीदृशे ? जनस्थलवर्तिप्रसूनानां गन्धो यत्र तथाभूतैर् अनिलैर् जुष्टानि दिक्तटानि यस्य तस्मिन् । भृङ्गाणां प्रमदानां च गणैर् आवृतः । मदानां च्युत् च्योतनं क्षरणं यस्य सः ॥२५॥

चैतन्यमतमٌजुषा  न व्याख्यातम् ।

वैष्णवतोषणी  ततो जलक्रीडानन्तरम् इति पूर्वनेपथ्यापगमे तदानीं वन्यनेपथ्यस्य रोचकत्वात् तत्प्रचुरक्रीडाविशेषेच्छयेत्य् अर्थः । त्व् अथ चकारो भिन्नोपक्रमे । चचार पुष्पावचयनिकुٌजान्तर्निलीनतादिविचित्रप्रकारेण क्रीदान्न् इतस् ततो बभ्राम । भृङ्गगणवृतत्वं पुष्पावचये तत्साहित्येनैवागमनात् । जलक्रीडायाम् अङ्गेषु धौतेषु सहजमधुरसौरभ्यतयातिप्रकाशाच् च । अत एव तेषां मुहुर् उक्तिः मदच्युद् इति भृङ्गगणवृतत्वे हेतुता तथा द्विरदश्रेष्ठता स्वकान्तासक्तता च ॥२५॥

बृहद्वैष्णवतोषणी  ततो जलक्रीडानन्तरम् इति जलक्रीडया पुष्पमालादेर् म्लानत्वादिना पुष्पावचयनाद्यर्थम् इत्य् अर्थः । त्व् अथ चकारो भिन्नोपक्रमे । जलप्रसूनानि कुमुदादीनि । स्थलप्रसूनानि जातीकुन्दादीनि । तत्तद्गन्धसम्बन्धेनानिलस्य शैत्यं सौरभ्यं च । जुष्टेति मान्द्यं च ज्ٌएयम् । चचार पुष्पावचयनिकुٌजान्तर्निलीनतादिविचित्रप्रकारेण क्रीदान्न् इतस् ततो बभ्राम । भृङ्गगणावृतत्वं पुष्पावचयनेन तत्साहित्येनैवागमनात् । किं वा, जलक्रीडायाम् अङ्गरागापगमेन सहजमधुरसौरभ्यप्रकाशात् । किं वा, तेषां भावोद्दीपनस्वभावत्वेन सदा स्वीकारात् । किं वा, श्रीमुखवनमालाद्यामोदेन सदाकृष्टत्वात् । अत एव तेषां मुहुर् उक्तिः । मदच्युद् इति भृङ्गगणआवृतत्वहेतुता, तथा द्विरदश्रेष्ठता काममत्तता च । तथा गजीनाम् अपि तत्सङ्गात् तादृश्य् एव सूचिता । सर्वत्रायं दृष्टान्तः । प्रायो मत्तगजेन्द्रस्य कामाधिकतायास् तथा सदा गणेनावृत इति तासां प्रेममत्ततोक्ता । अत एव प्रमदेत्य् उक्तम् ॥२५॥

क्रमसन्दर्भः  न व्याख्यातम् ।

बृहत्क्रमसन्दर्भः  अथ जलविहारावसानसमये योगमाययोपनीतवस्त्रालङ्कारानुलेपान्तराणि यथास्वं सर्वा एव सोऽपि च परिधाय मधुपानलीलाम् आततानेत्य् आहततश् चेत्य् आदि । कृष्णाया उपवने पुलिनं हित्वा उपवनमध्यं गत्वेत्य् अर्थः । अन्यथा वैमानिका आलोकयिष्यन् । जलप्रसूनैः कुमुदादिभिः स्थूलप्रसूनैर् नानाविधैर् एव यो गन्धानिलः स गन्धपवनस् तेन जुष्टा दिशस् तटानि च दिक्तटा इति वा । यत्र भृङ्गप्रमदागणावृत इति निभृतलीला सूचिता यतः पुम्भृङ्गा अपि तदा नासन् । मदच्युद् द्विरदो यथेति दृष्टान्तेन मत्तता व्यङ्ग्या तया च मधुपानं ध्वनितम् ॥२५॥

रसिकाह्लादिनी

विश्वनाथः  ततो जलविहारानन्तरं चकारेणाङ्गमार्जनवनदेवतानीततादात्मिकवस्त्रालङ्कारपरिधापनानन्तरं च कृष्णाय यमुनाया उपवने परःसहस्रकुٌजयुक्ते तत्र स्वापलीलार्थं चचार जगाम । कीदृशः ? जलस्थलवर्तिप्रसूनानां गन्धो यत्र तथाभूतैर् अनिलैर् जुष्टानि दिक्तटानि यस्य तस्मिन् । भृङ्गानां प्रमदानां च गणैर् आवृतः । मदानां च्युत् च्योतनं क्षरणं यस्य सः ॥२५॥

 ओ)०(ओ

॥ १०.३३.२६ ॥

एवं शशाङ्कांशुविराजिता निशाः
स सत्यकामोऽनुरताबलागणः ।
सिषेव आत्मन्य् अवरुद्धसौरतः
सर्वाः शरत्काव्यकथारसाश्रयाः ॥

श्रीधरः  रासक्रीडां निगमयतिएवम् इति । स कृष्णः सत्यसङ्कल्पोऽनुरागिस्त्रीकदम्बस्थ एवं सर्वा निशाः सेवितवान् । शरत्काव्यकथारसाश्रयाः शरदि भवाः काव्येषु कथ्यमाना ये रसास् तेषाम् आश्रयभूता निशाः । यद्वा निशा इति द्वितीयाऽत्यन्तसंयोगे । शृङ्गाररसाश्रयाः शरदि प्रसिद्धाः काव्येषु याः कथास् ताः सिषेवे इति । एवम् अप्य् आत्मन्य् एवावरुद्धः सौरतश् चरमधातुर् न तु स्खलितो यस्येति कामजयोक्तिः ॥२६२७॥

वंशीधरः  उपसंहरति एवम् इत्य् अनेन । रासक्रीडाया निगमनं बोधनम् । निशा नितरां शं सुखं यासु ताः । क्षणम् अपि रतिविरामो नासीद् इत्य् अन्वर्थता । अनुरतस्त्रीगणस् तदिच्छानुकूलरमितस्त्रीजनो वा । एतेन श्रीकृष्णेन स्त्रीष्व् अनासक्तिर् द्योतिता । रसाः शृङ्गारहास्यादिरूपाः । निशानाम् अचेतनत्वाद् रसाश्रयता न सम्पनीपद्यतेऽत आहयद् वेति । चरमधातुर् अत्र रेतः । रसासृङ्मांसमेदोस्थिमज्जाशुक्राणि धातवः इत्य् अत्र धातुगणनायां शार्ङ्गधरेण शुक्रस्य चरमत्वम् उक्तम् । किं चोत्पत्तिक्रमेणापि शुक्रस्य चरमत्वम् एव । तद् उक्तं संहितायाम्

रसाद् रक्तं ततो मांसं मांसान् मेदः प्रजायते ।
मेदसोऽस्थि ततो मज्जा तस्माच् छुक्रस्य सम्भवः ॥ इति ।

रसाद् अन्नादिरसाद् इत्य् अर्थः । वीर्यं निरुद्ध्य सुरतं करोतीति अयम् एव कामजयः ।

स्त्रीसङ्गेऽपि न पतितं रेतो यस्य परेच्छया ।
स धन्यः पुरुषो लोके कामजेता स कथ्यते ॥ इति संहितोक्तेः ॥२६॥

चैतन्यमतमٌजुषा  एवं शशाङ्कांशु इति । निशा सिषेव इति निशाया बहुत्वम्, न प्रत्येकबोधकम् । सर्वासां निशानां पूर्वं शशाङ्कावत्त्वं न घटते, तेन निशा इति बहुवचनम् एकीकृत भूरिनिशापरम् । तेन एव शशाङ्केति एव शब्दस्य शशाङ्कस्य स्वगणो विस्मितोऽभवद् इति पूर्वोक्तविस्मितत्वेन निष्पन्दत्वम्, तेन निशारूपकालस्य बहुलत्वं रहस्यम् । एवम्भूतो यः शशाङ्ग्कस् तस्यांशुस्तुतिभिर् विराजिता इत्य् अव्ययेन सह समासः । उच्चैर् मुखादिवत् । एतेनैव रात्रिः [१०.२९.१] इति तथा पूर्वं व्याख्यातम् । एवम् एव कुतः ? स सत्यकामः सत्यसङ्कल्पः । एवम् एव पूर्वं सङ्कल्पम् अकार्षीत् । आत्मन्य् अवरुद्धसौरतं सुरतसुखं येन प्रेमैव सुरतम् इत्य् अवरुरोधेत्य् अर्थः । अथवा, आत्मन्य् अवरुद्धसौरत आत्मना न्यवरुद्धं सौरतं ग्राम्यधर्मो येनेत्य् एकम् एव पदम् । ईश्वरस्य तस्य ईश्वरीणां च तासां ग्राम्यधर्मोऽनुचितः । अनौचित्याद् ऋते नान्यद् रसभङ्गस्य कारणम् [ध्वन्यालोक ३.१४] इति रसग्रन्थकाराः । तथाविधदम्पतीनां तु परस्पराधरपानचुम्बनालिङ्गनादिर् अबाध एव शृङ्गारः ।

निशाः कथम्भूताः ? शरत्काव्यकथारसाश्रयाः शरदि संवत्सरे या काव्यकथा कविसम्बन्धिनी कथा ऋतुषट्कादिवर्णनं चन्द्रोदयमधुपानोत्सवादि च तस्य यो रसस् तदाश्रयाः ॥२६॥

वैष्णवतोषणी  अथाभ्यां शरदि पूर्णिमायां कृतां रासक्रीडाम् उपसंहरन् तत्प्रकारताम् अन्यत्राप्य् उपदिशन्न् अन्याम् अन्याम् अपि क्रीडाम् उपलक्षयतिएवम् इति । एवं पूर्वोक्तरासप्रकारेण शरत्काव्येति वक्ष्यमाणात् प्रतिशरदशशाङ्कांशुविराजिताः निशाः सर्वा एव सिषेवे, परमादरेण परिचरितवान् इत्य् अर्थः । अन्यथा ऋत्वन्तरसम्भवात् ज्योत्स्नीस् तामसीश् च रहस् तत्तद्गृहप्रवेशतत्तदभिसारेण कुٌजशयनादिना कदाचिद् रासेन चेति भावः ।

उत्तरासां विशेषज्ٌआपिकापूर्वा एव विशिनष्टिशरदि ये काव्यकथारसाः सम्भवन्ति, तेषाम् आश्रयो यासु श्रीभगवत्कृतानन्तलीलासु तादृशीर् निशा व्याप्येति । पक्षे, सर्वाः शरत्काव्यकथाः सर्वदेशकालकविभिर् यावत्यो वर्णयितुं शक्यन्ते, तावतीस् ताः सिषेवे । किन्तु रसाश्रया रस एव आश्रयो यासां ता एव, न तु कैश्चिद् विरसतया या ग्रथितास् ता अपीत्य् अर्थः । उपलक्षणं चैतद् अन्यासाम् । यद् वा, शशाङ्कांशुविराजिताः वसन्तादिसम्बन्धिन्योऽपि या निशाः, त एवं रासप्रकारेण सिषेवे । तथा ऋतुषट्कात्मकस्य शरदाख्यस्य याः काव्यकथाः पूर्ववद् अनन्ताः, ताश् च सर्वाः सिषेवे, किन्तु रसाश्रया एवेति ।

कीदृशः सन् सिषेवे ? तत्राहआत्मन्य् अन्तर् मनसि अवरुद्धाः समन्ततः स्थापिताः सौरताः, तासां सुरतसम्बन्धिनो भावहावादयो येन तादृशः सन्न् इति । ततस् ताः परित्यक्तुं न शक्तवान् इति भावः । अत्र विशेष्यनिर्देशाद् अखिला एव भावादयो गृहीताः ।

एवं सौरतसंलापैर् भगवान् देवकीसुतः ।
स्वरतो रमया रेमे नरलोकं विडम्बयन् ॥ [भा.पु. १०.६०.५८] इति ।

अत्र तु विशेषनिर्देशार्थम् एव हि संलापशब्दो दत्त इति । आत्मन्य् अवरुद्धसौरतत्वे हेतुःअनुरताबलागणः । निरन्तरम् अनुरक्तोऽबलागणो यस्मिंस् तद्विधः । तेषां सौरतानाम् अनुरागप्रेमवत्त्वाद् अनुराग एव तत्र कारणं, न तु कामिजनवत् काम इत्य् अर्थः । सत्यकामः व्यभिचाररहिततादृशाभिलाष इति । एवम् एवोक्तं श्रीपराशरवैशम्पायनाभ्याम्

एवं कृष्णो गोपीनां चक्रवालैर् अलङ्कृतः ।
शारदीषु सचन्द्रासु निशासु मुमुदे सुखी ॥ [ह.वं. २.२०.३५] इति ।

टीकायां त्व् एवम् अपीत्य् आदिना स्मरपारवश्याभावमात्रप्रतिपादनाय सौरतशब्दस्य व्याख्यान्तरम् अप्रसिद्धम् अपि कृतम् इति ज्ٌएयम् ॥२६॥

बृहद्वैष्णवतोषणी  एवं तद्रात्रिकृतरासक्रीडाम् उक्त्वा तस्याम् अनुक्तम् अन्यम् अपि विलासं सङ्गृह्णन् तथा बहुलरात्रकृतायाम् अपि तस्याम् उपलक्षयन्न् उपसंहरीतिएवम् इति उक्तप्रकारेणेति । तद्रात्राव् ईदृशी परापि क्रीडा सूचिता । सा चात्यन्तविस्तीर्णत्वाद् वर्णयितुं न शक्यत इति भावः । तथा निशा इति बहुत्वेन तत्र च सर्वा इति साकल्येन सम्पूर्णं कैशोरं सर्वास्व् एव रात्रिषु रासक्रीडा बोध्यते, श्रीपराशरेणापि तद् उक्तम् एव सोऽपि कैशोरकवय [वि.पु. ५.१३.६०] इति । तत्र च

कौमारं पञ्चमाब्दान्तं पौगण्डं दशमावधि ।
आषोडशाच् च कैशोरं यौवनं स्यात् ततः परम् ॥ [भ.र.सि. २.१.३०९]

इत्य् आदि वचनाद् एकादशाब्दम् आरभ्य पञ्चदशाब्दपर्यन्तं गोकुलेऽत्र नित्यं सा क्रीडा ज्ٌएया । यच् चोक्तं श्रीमदुद्धवेन तृतीयस्कन्धेएकादश समास् तत्र गूढार्चिः सबलोऽवसत् [भा.पु. ३.२.२६] इति । तच् च कौमारपौगाण्डयोर् अयोग्यसमययो रासक्रीडानुदयेन भगवत्ताविशेषप्राकट्याभावाद् गुप्तैश्वर्यत्वाभिप्रायेण । अत एवोक्तं गूढार्चिर् इति । अत एव राङ्गस्थले पितरौ प्रति श्रीभगवतैव वक्ष्यतेनास्मत्तो युवयोस् तात [भा.पु. १०.४५.३] इत्य् आदि । यच् च मधुपुरीप्रवेशे वक्ष्यमाणस्य प्रागल्भ्यलीलासम्भवात् । अन्यथा हसितावलोकनैः इत्य् आदेर् अनुसारेण कैश्चिद् यौवनेऽपि श्रीभगवतो गोकुलक्रीडा मन्यते, तच् च नातीव सङ्गतम् । कैशोरेऽपि तस्य वैदग्धीविशेषेण प्रागल्भलीलायाः सम्भवात् । अन्यथा किशोरौ श्यामलश्वेतौ [भा.पु. १०.३८.२९] इत्य् अक्रूरदृष्टेः । तथा किशोरौ नाप्तयौवनौ [भा.पु. १०.४४.८] इति पुरस्त्र्युक्तेर् विरोधः स्याद् इति दिक् ।

किं च, एवम् इत्य् अनेन तद्रात्रिक्रीडाया ईदृशी अन्यरात्रिक्रीडापि तादृश्य् एवेति सूच्यते । ततश् च पूर्वं रासक्रीडारम्भे श्रीभगवतस् तासां च मिथोवाकोवाक्यं मध्ये प्रश्नोत्तरं च परमप्रेमरससम्प्लुततयानुसन्धानाभावेन नित्यनूतनवत् प्रवृत्तेः । पुनः पुनः सर्वं सम्भवेद् एव । एतच् च पूर्वं लिखितम् एव, शशाङ्ग्कः सम्पूर्णचन्द्र इत्य् अर्थः । पूर्णत्वेनैव शशसदृशलाञ्छनस्य सम्यग् उदयात् । तस्यांशुभिर् विशेषेण राजिता दिनवत् प्रकाशिताः । एवं श्रीभगवद्रासक्रीडार्थं तासु रात्रिषु चन्द्रः पूर्णिमायाम् इव पूर्णमण्डल एवोद्गच्छेद् इति ज्ٌएयम् । यथोक्तं श्रीवैशम्पायनेन

एवं स कृष्णो गोपीनां चक्रवालैर् अलङ्कृतः ।
शारदीषु सचन्द्रासु निशासु मुमुदे सुखी ॥ [ह.वं. २.२०.३५] इति ।

तत्र च शारदीष्व् इत्य् उपलक्षणम् । किं वा शारदीष्व् इवेति ज्ٌएयम् । यद् वा, मधुपुरीमध्ये श्रीवसुदेवकृतपुत्रपरिवर्तनादिवत् कल्पभेदव्यवस्थया भेदः कल्प्य इति ।

ननु नित्यम् एव तादृशरात्रौ तादृशप्रकारादिना कथं सा क्रीडा सिध्येत् तत्राहसत्यकाम इति ।

ननु तथापि मानादिना पत्यादिपारवश्यादिना वा सदा तास् तस्यापि दुर्लभा मन्ये, तत्राहअनु निरन्तरं रतोऽनुरक्तः सर्वथा बहुप्रबन्धेन सर्वोपेक्षया वा सम्बन्धोऽबलानां तदेकाधीनगोपीनां गणो यस्मिन्न् इति ।

यद् वा, ननु पत्यादिभिर् अस्वतन्त्राणां तासां नित्यप्राप्तिः कथं स्यात् ? तत्राहअनुरतेति । सर्वोपेक्षया सदा तस्मिन्न् एव रतत्वाद् इत्य् अर्थः । किं वा, तासाम् अनुरतत्वेन सामरस्याद् यत्र कुत्रापि यदा तदा येन केनापि प्रकारेण सिध्येद् एवेति भावः । तत्र चासम्भावना नास्तीत्य् आहस महामोहना रासरसिक इति ।

न च कदाचित् केनापि हेतुना तत्र तृप्तिः स्याद् इत्य् आहसत्यम्, किन्तु प्रेमपरवशः । अवरुद्धं स्वीकृतं सौरतं सुरतसमूहो लीलाविलासोद्रेको वा येन सः, तदर्थम् एवावतीर्णत्वाद् इत्य् अर्थः । तच् चात्मन्य् एवेति, न केवलं स्वयम् औदास्येन ता एव रमयामास, किन्तु आत्मन्य् एवावरुद्धसौरत इति । किन्तु स्वस्मिन् साक्षात् स्वीकारेण तदासक्त्या स्वयम् अप्य् अनुभूतवान् इत्य् अर्थः । यद् वा, आत्मनि निमित्ते, इत्य् आत्मारामताद्युपेक्षया तस्यापि तेन परमाबोधितः ।

न केवलम् उक्तप्रकारा रासक्रीडैव कृता, किन्तु ताभिः सह विचित्रप्रकारेण विचित्रा रतिश् च कृतेत्य् आहशरद् इति । शरदि कामस्य प्राबल्येन पुलिनादेश् च सौन्दर्येणोक्तम् । यद् वा, हायनोऽस्त्री शरत्समा इत्य् अमरोक्तेः । संवत्सरमध्ये यस्मिन् ऋतौ मासे दिवसे वा, याः काव्येषु कथा निरूप्यन्ते, ताः सिषेवे, तदर्थान् प्रीत्यानुष्ठितवान् इत्य् अर्थः । ते च श्रीगीतगोविन्दविदग्धमाधवनाटकाद्युक्तप्रकारका ज्ٌएयाः । अन्यत् तैर् व्याख्यातम् । यद् वा, एवं सिषेव इति रात्रिषु रासक्रीडा उक्ताः । अधुना कदाचिद् दिवसेष्व् अपि तादृशीम् अन्याम् अपि क्रीडां सूचयतिसर्वा इति । शरत्काव्यकथाश् च सर्वा सिषेवे । तत्र काव्यशब्देन परमवैचित्री तासां सूचिता । ताश् च गीतगोविन्दादिप्रसिद्धाः । तथा श्रीचण्डीदासादिदर्शितदानखण्डादिप्रकारकाश् च ज्ٌएयाः । इत्य् एषा दिक् । अन्यत् समानम् ॥२६॥

क्रमसन्दर्भः  न व्याख्यातम् ।

बृहत्क्रमसन्दर्भः  उपसंहरतिएवम् इत्य् आदि । सत्यकामः सत्यसङ्कल्पः स श्रीकृष्णः शशाङ्कांशुविराजिता निशा व्याप्य । उक्तप्रकारे बहुत्वे बहुवचनम् । शरत्काव्यकथाः सिषेवे शरदि संवत्सरे याः काव्यकथा ऋतुषट्कभवोत्था वनविहारजलविहारमधुपानरत्युत्सवादयः काव्याङ्गभूताः कथास् ता इत्य् अर्थः । तादृशलीलानाम् अतिगोप्यत्वात् श्रोत्ṝणाम् अनधिकाराच् च सङ्केतेनवोपसंहृतं भगवता श्रीशुकाचार्येण । तत्र मदच्युतद्द्विरददृष्टान्तेन मधुपानम् आत्मन्य् अवरुद्धसौरत इत्य् अनेन रसोत्सवः । अवरुद्धम् अवरोधः । सुरतम् एव सौरतम् । आत्मन्य् अवरोधः सौरतं यस्येति रतमर्यादा चोक्ता सङ्केतेनैवेति दिक् । तच् च विपरीतरसम् इत्य् अर्थः । रसाश्रयाः शृङ्गाररसाश्रयाः ॥२६॥

प्रीतिसन्दर्भः ३००  एवं पूर्वोक्तप्रकारेण अनुरतो निरन्तरम् अनुरक्तोऽबलागणो यत्र तादृशः स श्रीकृष्णचन्द्र आत्मनि चित्तेऽवरुद्धं समन्तान् निगृह्य स्थापितं सौरतं सुरतसम्बन्धिभावहावादिकं येन तथाभूतः सन् । अत एव सत्यकामः व्यभिचाररहितप्रेमविशेषः सन् शरत्सम्बन्धिन्यो यावत्यो रसाश्रयाः काव्यकथाः सम्भवन्ति ताः सर्वा एव सिषेवे । शरच्छब्दोऽत्राखण्डम् एव वा संवत्सरं वदति । ततः शशङ्कांशुविराजितत्वम् उपलक्षणम् इति व्याख्येयम् । एवं सौरतसंलापैः [भा.पु. १०.६०.५८] इति श्रीरुक्मिणीपरिहासेऽपि सौरतशब्दस् तादृशत्वेन प्रयुक्तः ॥२६॥ (प्रीतिसन्दर्भ ३००)

रसिकाह्लादिनी  एवम् एकरात्रिकृतां लीलाम् एकरूपाम् अतिदिशन्न् उपसंहरति एवम् इति । यथा शरदृतुप्रथम्रात्र्यां लीला कृता तथा सर्वास्व् अपि तथैवानेन च प्रकारेणेत्य् आह एवम् अमुना प्रकारेण शशाङ्कश् चन्द्रस् तस्य्आंशुभिर् विराजिता उज्ज्वलिता निशाः सर्वा एव सिषेवे । तासु नैरन्तर्येणाक्रीडति स्मेत्य् अर्थः । एकरात्रिकृता लीला सङ्क्षेपतो दर्शिता वर्णिता बह्वीषु रात्रिषु कृतां को वर्णयितुं शक्नोतीति भावः । पराशरेणाप्य् उक्तं

सोऽपि कैशोरकवयो मानयन् मधुसूदनः ।
रेमे ताभिर् अमेयात्मा क्षपासु क्षप्ताहितः ॥ [वि.पु. ५.१३.६०] इति ।

एवं स कृष्णो गोपीनां चक्रवालैर् अलङ्कृतः ।
शारदीषु सचन्द्रांशु निशासु मुमुदे सुखी ॥?॥

इति शशाङ्कस्य पूर्णत्वात् सर्वा एव निशाः पूर्णाः । यद्यपि वृन्दावने सर्वर्तूनां निवासस् तथापि तदधिकरणे प्रदेशे सखण्डलवत् शरत्काव्यकथारसाश्रयाः शरदृतौ काव्येषु याः कथास् तासु ये रसाः शृङ्गारादयस् तेषाम् आश्रयभूताः । यद् वा रसाश्रया सर्वा शरत्काव्यकथा सिषेवे । तदनुसारेण चिक्रीडे तासु गीतगोविन्दादिषु प्रसिद्धम् एव ।

ननु निरपेक्षस्य किं रमणेन स्यात् ? चेत् तदा सर्वदा रात्रिषु रमणेनासामर्थ्यं विरक्तिश् च स्याद् अत आह सत्यकाम इति । यद् वा सत्यो बोध्यो कामो अभिलाषो यासां ताः सत्यकामाः । यद् वा सत्ये श्रीकृष्णस्वरूपे कामो यासां ताः । श्रीकृष्णस्वरूपस्य सत्यत्वात् तद्विषयस्य कामस्यापि सत्यत्वम् । सामरस्यात् ताभिः सह हि सत्यकामः ।

ननु कदाचित् पत्यादिपारवश्येन लीलायाः कादाचित्कत्वं स्याद् अत आह अनुरताबलागणः । पत्यादिप्रतिबन्धम् अवगणय्यानुरतो उचितोऽबलागणो यस्मिन् । यद् वा, नैरन्तर्येण विलासान् अनुभवितुम् अनुरतोऽनुसृतोऽबलागणो येन सः । अत एव तासां नित्यसम्बन्धः सूचितः । सत्यकामत्वात् । तासु नित्यम् एव रमणं न तु कादाचित्कं न हि कामम् अन्तरेण रमणं सम्भवतीति तद् उक्तं

	नाकामस्य क्रिया काचिद् दृश्यतेऽत्रेह क्वचित् ।
	यद् यत् कुरुते जन्तुस् तत् तत् कामस्य चेष्टितम् ॥ इति ।

प्राकृतस्यापि प्राणिनो यदा सकामत्वेन क्रिया निवृत्तिस् तदा परमशृङ्गारिणः किम् उतेति तद् उक्तं गीतगोविन्दे शृङ्गारः सखि मूर्तिमान् इव इति । तासाम् अपि कामस्य श्रीकृष्णस्वरूपप्राप्तिर् एव फलं न तु विषयभोगः । तद् उक्तं श्रीमुखेनैव

न मय्य् आवेशितधियां कामः कामाय कल्पते ।
भर्जिताः क्वथिता धाना प्रायो बीजाय नेष्यते ॥ [भा.पु. १०.२२.२६] इति ।

ननु निरन्तररमणेन वैरस्यं स्याद् इत्य् अत आहआत्मन्य् अवरुद्धसौरत इति सत्यकामत्वात्, व्रजदेवीविलासनिमग्नचित्तत्वाच् च । आत्मनि स्वस्मिन्न् एवावरुद्धसौरतं सुरतसम्बन्धी चरमधातुस्खलनं येन स इति प्राकृतकामस्यायम् एव स्वभावो यच् चरमधातुपातं कारयित्वा सुरतान्ते वैरस्यं कारयति । अप्राकृतकामस् तु प्रतिक्षणं नवानुरागं वर्धयन् धातुपातं स्तम्भयित्वोत्तरोत्तरां रतिम् एव जनयति । न तु सुरतान्तेऽन्यथा रसभङ्गप्रसङ्गात् । यद् वा, आत्मनि मनसि अवरुद्धं स्वीकृतं सौरतं सुरतोपयोगिकलाकौशलं । कलाकौशलाद् एव न धातुपात इति ।

यद् वा, स्वप्रयोजनम् आह आत्मनि निमित्ते स्वसुखार्थं अवरुद्धं सौरतं सुरतमण्डनं येन सः । अत एव सत्ये कालत्रयावाध्ये गोपीमण्डले कामो अभिलाषो यस्येत्य् अर्थः । सत्यकामत्वाद् एवानुरता अनुगता अधीनप्राप्ता अबलागणाः पतिं सम्मानयन्तीति सः सत्यविषयत्वात् कामसय सत्यत्वम् । प्राकृतकामस्य प्रवेशानर्हत्वात् । कामजयोक्तिस् तु वाचो युक्तिर् यदि प्राकृतकामस्य प्रवेशो भवेत् तर्हि तस्य जयः सम्भाव्येन न तु तद् अस्ति ।

यद् वा, सत्यकामः श्रीकृष्ण आत्मनि निमित्ते स्वसुखार्थं रसाश्रया काव्यकथा यदा सिषेवे तदा शरदृतुर् अपि सर्वा निशा रममाणस्य मयावच्छिन्ना परिपूर्णचन्द्रांशुविराजिता सिषेव इति शरदृताव् अभिसेवकत्वं लीलोत्पयोगित्वं प्रसिद्धम् एवेति ॥२६॥

विश्वनाथः  शरत्पौर्णमासीनक्तन्तनीं रासक्रीडाम् उपसंहरन्न् अन्यास्व् अपि रात्रिषु विविधविचित्रापरिगण्यतादृशक्रीडया ताभिः सह बभूवेत्य् आह । एवं सर्वा एव योगमायायाः प्रभावात् शशाङ्कांशुविराजिता निशाः सिषेवे स्वविलासैर् वृन्दावनीयनिशासुखम् आस्वादयामासेत्य् अर्थः । सिवुधातोः कर्तृत्वेन क्रीडोपयोगिन्यस् ता निशाः परमादरणीयत्वेन भोग्याः, किम् उत तत्रत्याः कामविलासा इति द्योतितम् । महाप्रसादान्नं सेवते भक्त इतिवत् ।

यतन्ते कामविलासा न प्राकृता ज्ٌएया इत्य् आहसत्यकामः । सत्या वास्तववस्तुस्वरूपाः कामविलासा यस्य सः । किं च, अनुरताबलागणः । रमणस्य कर्तृत्वं स्वं ता गोपीश् च प्रापयामासेत्य् आहअनु तद्रमणानन्तरं रता रमणकर्तारः अबलागणा अपि यत्र सः । अबलापदेन तत्र तासां प्रभविष्णुत्वाभावो व्यٌजितः ।

तदा च भगवतो रात्रिन्दिनं तत्केलिविलासैकतानमनस्त्वम् अभूद् इत्य् आहआत्मन्य् अवरुद्धसौरतः इति । आत्मनि मनसि अवरुद्धाः अवरुद्ध्य स्थापिताः सौरताः सुरतसम्बन्धिनो भावहावबिब्बोककिलकिञ्चितादयः, वाम्यौत्सुक्यहर्षादयः, स्तम्भस्वेदवैवर्ण्यादयः, दर्शनस्पर्शनश्लेषादयश् च येन सः ।

एवं सौरतसंलापैर् भगवान् जगदीश्वरः ।
स्वरतो रमया रेमे नरलोकं विडम्बयन् ॥ [भा.पु. १०.६०.५८]

इत्य् अत्र विशेषविवक्षयैव संलापपदोपन्यासः । अत्र त्व् अविशेषेण सर्व एव ते सङ्गच्छन्ते इति ज्ٌएयम् ।

सर्वा द्वादशमासिकीर् एव निशाः सिषेवे कीदृशीः ? शरत्काव्यकथारसाश्रयाः । हायनोऽस्त्री शरत् समाः इत्य् आभिधानात् । शरदि संवत्सरमध्य एव ऋत्वादिकम् अधिकृत्य ये काव्यकथारसाः सम्भवन्ति तेषाम् आश्रयाः । या एव सांवत्सरिकनिशाः श्रीवृन्दावने कृष्णक्रीडाधिकरणीभूता आश्रित्य सत्कवयः प्राचीनार्वाचीना व्यासपराशरजयदेवलीलाशुकगोवर्धनाचार्यश्रीरूपादयः स्वस्वकृतेषु काव्येषु कथाः रसांश् च शृङ्गारप्रधानान् वर्णयित्वापि न पारं प्राप्नुयुर् इत्य् अर्थः । अत एव मयापि सामस्त्येन वर्णयितुम् अशक्यत्वाद् दिग् एवैषा दर्शितेति भावः ॥२६॥

सरस्वतीठाकुरः (च्च् २.१४.१५८)  एवं कथितभावेन सत्यकामः नित्यसत्यसङ्कल्पः श्रीकृष्णः अनुरताबलागणः अनुरतः आकृष्टः अबलागणः यस्मिन् तादृशः अनुरागिस्त्रीकदमबस्थ इत्य् अर्थः । आत्मन्य् एव अवरुद्धसौरतः अवरुद्धाः सौरताः सुरतव्यापाराः येन एवम्भूतः सः आत्मारामः अप्राकृतकामदेवः इत्य् अर्थः । शरत्काव्यकथारसाश्रयाः शरदि हवाः काव्येषु कथ्यमाना ये रसास् तेषाम् आश्रयभूताः । यद् वा, शरत्कालोचितकाव्यकथारसाः तेषाम् आश्रयभूताः ताः । यद् वा, रसाश्रयाः शरत्काव्यकथाः इत्य् अन्वये, शृङ्गाररसाश्रयाः शरदि प्रसिद्धाः काव्येषु याः कथास् ताः । शशाङ्कांशुविराजिताः शशाङ्कस्य अंशुभिः किरणैः विराजिताः शोभमानाः सर्वा एव निशाः सिषेवे रासक्रीडया यापयामास ॥२६॥

 ओ)०(ओ

॥ १०.३३.२७ ॥

राजोवाच
संस्थापनाय धर्मस्य प्रशमायेतरस्य च ।
अवतीर्णो हि भगवान् अंशेन जगदीश्वरः ॥

श्रीधरः

वंशीधरः

चैतन्यमतमٌजुषा  अवतीर्णो हि भगवान् इत्य् आदि परीक्षित्प्रश्नः । अश्यते विभज्यते कलाकलापोऽस्माद् इत्य् अंशः परिपूर्णभागस् तेन भगवान् श्रीकृष्णः स हि परात्परोऽवतीर्णः । अंशेन बलदेवेन ॥२७॥

वैष्णवतोषणी

बृहद्वैष्णवतोषणी

क्रमसन्दर्भः  तेषाम् एव तत्रत्यानां केषाञ्चित् तत्तत्त्वम् अजानतां सन्देहं वितर्क्य कृपया तेषाम् एव हितार्थं तम् उत्थाप्य स्वसन्देहव्याजेन पृच्छतिसंस्थापनायेति ॥२७॥

बृहत्क्रमसन्दर्भः  अथ न चैवं विस्मयः कार्यः भवता भगवत्य् अजे योगेश्वरेश्वरे [भा.पु. १०.२९.१६] इत्य् आदिना प्रत्याख्यातोऽपि राजा श्रोत्ṝणां सन्देहोच्छेदार्थं पुनः पृच्छति संस्थापनायेत्य् आदि त्रिभिः ॥२७॥

रसिकाह्लादिनी  एवं तावत् उक्तं पुरस्ताद् एतत् ते चैद्यः सिद्धिं यथा गतः इति श्रीकृष्णप्रियाणाम् उत्कर्षकथनेन श्रीशुको राज्ٌओ मनःसन्तोषं कृतवान् इदानीं रासलीलाश्रवणेन परमानन्दपूर्णोऽपि सभायाम् उपविष्टानां बहु मुखानां कुतर्कनिष्ठानां व्रजसुन्दरीविलासश्रवणेन परमानं परत्परं नेत्रकूणनेन स्वमनसि श्रीकृष्णस्य जीवसाम्यम् आशङ्कमानानां मुखाप्रसक्त्या तदभिप्रायम् आलक्ष्य मुनीन्द्रं प्रष्टुम् अशक्तानाम् इङ्गितज्ٌओ राजा न्व् अयम् एव संशयम् उत्पाद्याक्षिपति संस्थापनायेति । धर्मस्य संस्थापनायेति धर्मस्य संस्थापनाय हैतुकैर् उत्सादितस्यान्वयव्यतिरेकाभ्यां प्रामाण्यदर्शनेन विद्वांसयोगिवचनैर् आचरणेन दृढीकरणं संस्थापनं तत् प्रयोजनम् । इतरस्य दृष्टार्थवादिभिर् अतिबहिर्मुखैः कुतर्कनिष्ठैः प्रवर्तितस्याधर्मस्य प्रशमाय समूलनाशाय सवासनस्योन्मूलनायेत्य् अर्थः । भगवान् प्रकटितषडैश्वर्योऽपि अंशेन बलदेवेन सह । यद् वा, अंशेन ज्ٌआनबलैश्वर्यादिना सहावतीर्णः । यतो जगदीश्वरः जगतां ब्रह्मादिस्थावरजङ्गमानां ईश्वरो नियन्ता ये धर्ममर्यादाम् उल्लङ्घयन्ति, तेषां सर्वेषां दण्डकर्ता धर्मातिक्रमे जगधातो छेदापत्तेः । इदं तु धर्मरक्षणं अधर्मनिरसनं च सामान्यतोऽन्यावतारकार्यं तद् उक्तं गीतायां

यदा यदा हि धर्मस्य ग्लानिर् भवति भारत ।
अभ्युत्थानम् अधर्मस्य तदात्मानं सृजाम्य् अहम् ॥ [गीता ४.६] इति ।

अवतारिणः श्रीकृष्णस्य कार्यविशेषकः इति प्रश्नः कृष्णस् तु भगवान् स्वयम् इत्य् उक्तत्वात् तथापि विशेषनिर्धारणायाक्षेपः सामान्यतो धर्मरक्षणादेर् अन्यावतारैर् एव चरितार्थत्वात् । स्वयम् एव कार्यविशेषं निर्धारयति । श्रीकृष्णस्यावतारिणो धर्मविशेषं रक्षणं प्रवर्तनं च अधर्मविशेषनिरसनं च प्रयोजनं द्वयम् इत्य् अर्थः । धर्मो मद्भक्तिकृत् प्रोक्त इति श्रीमुखेनोक्तस्य धर्मस्य संस्थापनाय इतरस्य भक्त्युपयोगशून्यस्य प्रशमाय अभक्तेषु सञ्चारणाय भक्तिविरुद्धधर्मस्य हेयत्वेन श्रूयमाणत्वात् अत्रोक्तं चस्वर्गापवर्गनरकेष्व् अपि तुल्यार्थदर्शिनः इति ।

यद् वा, भगवान् सर्वशक्तिविशेइष्टोऽत्र गोकुलेऽवतीर्णः अंशेनान्यत्र जगतां ब्रह्माण्डानां नियन्ता प्रभुर् इत्य् अर्थः । ये अतिबहिर्मुखाः श्रीकृष्णे जीवसाम्यं पश्यन्ति तान् श्रावयित्वानुवदति राजा रासक्रीडाश्रवणनिर्वृतोऽपि संशयरहितोऽपि तान् कुतर्कनिष्ठान् कर्तुं भगवत्य् अधर्मम् आरोप्य मुनीन्द्रमुखात् श्रीकृष्णस्यैश्वर्यं स्थापयितुं इदम् अनुपृच्छतीति तात्पर्यार्थः । स एव धर्मसंस्थापनद्वारा अधर्मनिरसनद्वारा जगत्पालकः ॥२७॥

विश्वनाथः  अथ परीक्षित् सभोपविष्ताणां विविधवासनावतां कर्मिज्ٌआनिप्रभृतीनां हृदये सन्देहं समुत्थितम् आलक्ष्य तदुच्छेदार्थं पृच्छति संस्थापनायेति । इतरस्याधर्मस्य यः खल्व् अंशेन जगदीश्वरो विष्णुर् भवति स सव्यं भगवान् अवतीर्णः । यद् वा, अंशेन बलदेवेन सह प्रतीपं प्रतिकूलम् अधर्मं यदि च स्वैरलीलयैवाचरद् इत्य् उच्यते । तदा ब्रह्मशापम् अङ्गीकृत्य तत् फलं च कदाचिद् ईश्वरत्वेऽप्य् अङ्गीकरोति यथा तथैव पापम् अङ्गीकृत्य तत् फलम् अप्य् अवश्यम् अङ्गीकुर्याद् इत्य् आक्षेप इत्य् एकः प्रश्नः ॥२७२८॥

 ओ)०(ओ

॥ १०.३३.२८ ॥

स कथं धर्मसेतूनां वक्ता कर्ताभिरक्षिता ।
प्रतीपम् आचरद् ब्रह्मन् परदाराभिमर्शनम् ॥

श्रीधरः  प्रतीपं प्रतिकूलाधर्मम् इत्य् अर्थः । आचरत् कृतवान् । न चेदम् अधर्ममात्रं कलٌजभक्षणादिवत् किन्तु महासाहसम् इत्य् आहपरदाराभिमर्शनम् इति ॥२८॥

वंशीधरः

चैतन्यमतमٌजुषा  कथं प्रतीपम् आचरेत् ? तद् एव किम् ? तत्राहपरदारविमर्शनम् ॥२८॥

वैष्णवतोषणी

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  प्रतीपं विपरीतम् । तद् एव किं ? तत्राहपरदारविमर्शनम् परस्त्रीसङ्ग इति बहिर्अर्थः । वस्तुतस् तु परात्परा दारा स्वानन्दशक्तयः दारयन्त्य् अविद्याम् इति दाराः ॥२८॥

रसिकाह्लादिनी  धर्मसेतूनां धर्मा एव सेतवो जगद्रक्षणसमर्हा मर्यादास् तासां वक्ता उपदेष्टा न केवलल्ं वक्तैव अपि तु कर्ता । तद् उक्तं गीतायांउत्सीदेयुर् इमे लोका न कुर्यां कर्म चेद् अहम् [गीता ३.२८] इति पाषण्डिनां कुयुक्तिखण्डनेन बलाद् धर्मसेतुविदारणकर्त्ṝणां वधेन चाभितो रक्षिता । एवं बहुधा धर्मस्य रक्षकः प्रातिकूल्यं नास्ति । तथापि को गृहीष्यद् ऋषभस्य हि तत् प्रमाणम् इति दृष्टान्तेन तादृशाचरणेन लोकस्यानिष्टं भवेद् एवेति प्रतीपम् इत्य् उक्तम् । किं तद् इत्य् अपेक्षायाम् आह परदाराभिमर्शनम् इति । यत् महासाहसम् इत्य् अर्थः । धर्मस्य वक्तृत्वं समक्षं दृष्टम्भर्तुः सुश्रूषणं स्त्रीणां परो धर्मो ह्य् अमायया इत्य् उक्त्वा पतिशुश्रूषणं कथयित्वा रमणं साधितम् । अतो वक्तृत्वकर्तृत्वयोर् विसंवादो जातः । वक्तव्यविस्मृतिपूर्वरमणस्याभितो रक्षणं जातम् इति । प्रतीपं कथम् आचरत् ? अभिप्रायाज्ٌआनात् पृच्छते न तु तत्र किञ्चित् प्रतिकूलम् अस्तीति । विरुद्धधर्मादिकरणत्वम् ईश्वरस्येति । तद् यथा धर्माधर्मयोर् ईश्वरे स्थितिश्रवणात् एवं कथनम् अन्यद् एवाचरणम् अन्यद् एवेति ईश्वरे न किम् अपि विरुद्धम् इति । तथापि लोकसङ्ग्रहपरस्येश्वरस्य संवेदनाचरणान्य् अन्यथात्वेन पृच्छाम इति भावः ॥२८॥

विश्वनाथः  न व्याख्यातम् ।

 ओ)०(ओ

॥ १०.३३.२९ ॥

आप्तकामो यदुपतिः कृतवान् वै जुगुप्सितम् ।
किमभिप्राय एतन् नः शंशयं छिन्धि सुव्रत ॥

श्रीधरः  आप्तकामस्य नायम् अधर्म इति चेद् यद्य् एवं कामाभावान् निन्दितं केनाभिप्रायेण कृतवान् इति पृच्छतिआप्तकाम इति ॥ २९ ॥

वंशीधरः  परिहरतिआप्तकामस्येति । यद्य् एवम् आप्तकामत्वं तस्य तर्हि आप्तकामत्वे निन्दिताचरणम् अनुचितम् इति कोऽभिप्रायो यस्य स किमभिप्रायः किमाशयवान् इत्य् अर्थः । एतम् आप्तकामत्वे निन्दिताचरणरूपं, न इति तत्रत्यसमाजापेक्षया बहुत्वम् । सुव्रतेति । ब्रह्मचर्यनिष्ठोऽपि मत्कृपया ब्रूहीति सम्बुद्ध्यभिप्रायः ॥२९॥

चैतन्यमतमٌजुषा  न व्याख्यातम् ॥

बृहद्वैष्णवतोषणी  यदुपतिर् इति धर्मपरयदुवंशेऽवतीर्णत्वाद् अपि तथा कर्तुं नार्हतीति भावः । वै प्रसिद्धौ । एतम् इति कुत्राप्य् अन्यः संशयो नास्तीत्य् अर्थः । नः इति बहुत्वं सन्देहवर्गाभिप्रायेण संशयम् इति आप्तशिरोमुकुटमणेस् तस्य कृते दोषशङ्का नास्त्य् एव, किन्तु शास्त्रविरुद्धत्वेन तत्रास्माकं दार्ढ्याभावाच् चित्तदोलनं स्याद् इत्य् अर्थः । सुव्रत ! हे ब्रह्मचर्यनिष्ठ ! इति भवादृशानाम् आचरितविरुद्धं तत् तु जुगुप्सितम् एवेति । यद् वा, हे सदाचारनिष्ठेति अन्यथा भवदादिसम्मतसदाचारलोप इति भावः ।

श्लेषपक्षे, पाण्डवसम्बन्धिनां यदूनां पतित्वेन निजप्रभुताम् अभिप्रैति इति दोषाभावो ध्वनितः । यद् वा, यदूनां भक्तानां पतिर् इति भक्तवात्सल्येन धर्मातिक्रमार्होऽपीत्य् अर्थः । जुगुप्सितं किं कृतवान् ? अपि तु नैव, किन्तु भक्तवर्गसम्मतम् एवाकरोद् इत्य् अर्थः । कुतः ? आप्तो लब्धः कामो रासक्रीडादिना निजप्रेमभक्तिविस्तारणमनोरथो येन सः । सर्वसाध्यतमप्रेमभक्तिप्रवर्तनेन निन्दितानाचरणात्, प्रत्युत तेन साधुवर्गसन्तोषणाद् एवेत्य् अर्थः । तथापि नः संशयं प्राय इति । तत्र केषाञ्चिच् छास्त्रार्थतत्त्वविदां भक्तिपराणां सद्रसाभिषिक्तानां प्रेमभक्तिरसमयतदीयरासक्रीडादौ संशयाभावात् ।

यद् वा, प्रायेऽनशनसमयेऽस्मिन्न् इति संशयस्यायोग्यतोक्ता । अतः शीघ्रं तच् छेदनम् अभिप्रेतम् । नः इति स्वीयत्वेन विपक्षाणाम् अपि ग्रहणम् । सहजविनयादिना किं वा वाक्चातुर्येण परमविपक्षतादिबोधनार्थम् । अतो दुर्बुद्दीनाम् एवात्रत्यानां हितार्थम् एव मया पृच्छ्यते, न च निजसन्देहाद् इति भावः । अतः अभि अभयं यथा स्यात् तेभ्यो भयम् अकृत्वा तेषां संशयशृङ्खलां छिन्धीत्य् अर्थः । सुव्रत ! हे भक्त्येकनिष्ठेति ॥२९॥

वैष्णवतोषणी  यदुपतिर् इति । कृततादृशाकर्तव्यश् चेत् परमधार्मिकाणां यदूनां पतिर् अपि न स्यात् । एतम् इति कुत्राप्य् अन्यः संशयो नास्तीत्य् अर्थः । न इति बहुत्वं सन्देहे वर्गाभिप्रायेण । संशयं प्राप्तशिरोमुकुटाचरितत्वशास्त्रविरुद्धत्वाभ्यां चित्तदोलनम् । सुव्रत ! हे ब्रह्मचर्यादिनिष्ठ इति भवादृशाम् आचरितं विरुद्धं तत् तु जुगुप्सितम् एवेति । यद् वा, हे सदाचारनिष्ठेति अन्यथा भवदादिसम्मतसदाचारलोप इति भावः ।

श्लेषपक्षे, यदूनां भक्तानां पतिर् इति भक्तकृपया कदाचिद् धर्मातिक्रमार्होऽपीत्य् अर्थः । जुगुप्सितं किं कृतवान् अपि तु नैव किन्तु भक्तवर्गसम्मतम् एवाकरोद् इत्य् अर्थः । कुतः ? आप्तो लब्धः कामो रासक्रीडादिना निजप्रेमभक्तिविस्तारणमनोरथो येन सः । सर्वसाध्यतमप्रेमभक्तिप्रवर्तनेन निन्दितान् आचरणट् प्रत्युत तेन साधुवर्गसन्तोषणाद् एवेत्य् अर्थः । तथापि नः संशयम् इति साٌजलिकरचालनेन तत्रत्यसन्दिहानवर्गाभिप्रायेण तच् च विनयेन प्राय इति तत्र केषाञ्चिच् छास्त्रार्थतत्त्वविदां भक्तिपराणां सद्रसाभिषिक्तानां प्रेमभक्तिरसमयतदीयरासक्रीडादौ संशयान्तराभावात् । अतोऽनवहितानाम् एवात्रत्यानां केषाञ्चित् हितार्थम् एव मया पृच्छ्यते, न च निजसन्देहाद् इति भावः । तस्माद् अभि अभयं यथा स्यात् तेभ्यो भयम् अकृत्वा तेषां संशयशृङ्खलां छिन्धीत्य् अर्थः । सुव्रत हे भक्त्येकनिष्ठ ! ॥२९॥

क्रमसन्दर्भः  आप्तकामस्य जुगुप्सितेति प्रवृत्तिर् न स्यात् जुगुप्सितं तु केनाभिप्रायेण कृतवान् इत्य् अर्थः ॥२९॥

बृहत्क्रमसन्दर्भः  वै जुगुप्सितं विगतं जुगुप्सितं विजुगुप्सितं तद् एव वैजुग्पिसितं स्वार्थेऽण् ॥२९॥

रसिकाह्लादिनी  नन्व् आप्तकाम एवायं किं न भवेत् । जुगुप्सिते प्रवृत्तिदर्शनाद् इति चेन् न कामप्राप्तौ सत्यां निन्दते प्रवृत्तिं दृष्ट्वा कोऽपि नोपलभेत् । ननु तद् अस्ति आप्तकाम इति रमापतित्वात् सर्वसिद्धिप्रदत्वाच् च । यदुपतिर् इति परमधर्मईलयदुवंशजत्वात् । सद्वंशजातानां धर्मोपदेशेन पालकश् च किम् अभिप्रायो यस्य सः, केनाभिप्रायेण जुगुप्सितं निन्दितं वै निश्चयेन कृतवान्, परस्परविरुद्धार्थत्वात् । आप्तकामत्वनिन्दितकर्तृत्वयोः सामानाधिकरण्यं न सम्भवति । नन्व् ईश्वरस्य विरुद्धधर्माधिकरणत्वात् न किञ्चिद् असमٌजसम् इति चेत् तथापि प्रयोजनं वक्तव्यं नैतल् लोकहितं पूर्णत्वेन प्रयोजनाभावात् इति सन्दिहान् सर्वान् सङ्गृह्य प्रार्थयते । नोऽस्माकं सर्वेषां एतत् एतस्मिन्न् अर्थे संशयं छिन्धि । हे सुव्रत ! शोभनसङ्कल्पो यस्य श्रीकृष्णस्य लीलाम् अन्तरेण नान्यत् कथनीयम् इति । यदीदम् अयुक्तं स्यात् तदा त्वया श्रद्धा पूर्वम् उक्तं न भवेत् । किं च, यदि वायम् अधर्मः स्यात् तदा तव कथने रुचिर् न स्याद् इति । लोकस्य कञ्चिद् भङ्गम् एव प्रतीयतेऽतोऽभिप्रायो वक्तव्यः । वास्तवोऽर्तह्स् तु गोपीणां सङ्गत्या आप्ता लब्धाः कामा येन स यदुपतिर् इति । तद् उक्तं पाद्मे

एते हि यादवा नित्यं मद्गुणा एव भामिनि ।
सर्वदा मत्प्रियाः देवि मत्तुल्यगुणशालिनः ॥

इति द्वारकालीलाया नित्यत्वं कथितम् । मथुरा भगवान् यत्र नित्यं सन्निहितो हरिः इति मथुरालीलायाश् च नित्यत्वं सूचितम् इति । तत्रापि स्वकीयसापेक्षत्वं सूचितम् । प्रायः किं जुगुप्सितम् अपि तु न यतः अभि भयरहितं, यथा भवति तथा कृतवान् । अतो मम संशयो नास्ति हेतुवादिनां केषाञ्चिद् उपरोधेन पृच्छते । संशयं सन्देहं छिन्धीति ॥२९॥

विश्वनाथः  परमेश्वरस्य नायम् अधर्म इति चेत्, निन्दितम् इदं केनाभिप्रायेण चकारेति पृच्छतिआप्तकाम इति । तेन स्वकामपूरणार्थम् इदं कृतवान् इति प्रत्युत्तरं न दातव्यम् इति भावः । अवतारे,स्मिन्न् एतादृशं जुगुप्सितम् एव कर्तव्यम् इति चेद् अत आहयदुपतिर् इति । परमधार्मिकाणां यदूनां पतिस् तर्हि कथम् अभूद् इति भावः । न इति । न तु केवलस्य ममात्र संशयोऽस्तीत्य् अर्थः । तस्याप्तकामत्वेऽप्य् आत्मारामअत्वेऽपि प्रेमानन्दस्वरूपाभिस् ताभिः सोत्कण्ठं रमणं युज्यत एवेति ज्ٌआतप्रायरहस्यसिद्धान्तत्वाद् इति भावः । सुव्रतेति सदाचारपरायणस्य तवाप्य् अस्याम् एव लीलायाम् अत्यावेशदर्शनाद् एते संशेरत इति भावः ॥२९॥

 ओ)०(ओ

॥ १०.३३.३० ॥

श्रीशुक उवाच
धर्मव्यतिक्रमो दृष्ट ईश्वराणां च साहसम् ।
तेजीयसां न दोषाय वह्नेः सर्वभुजो यथा ॥

श्रीधरः  परमेश्वरे कैमुतिकन्यायेन परिहर्तुं सामान्यतो महतां वृत्तम् आहधर्मव्यतिक्रम इति । साहसं च दृष्टं प्रजापतीन्द्रसोमविश्वामित्रादीनां तच् च तेषां तेजस्विनां दोषाय न भवति ॥३०॥

वंशीधरः  साहसं परिहर्तुं अपाकर्तुम् । सामान्यतः साधारण्येन । ईश्वराणां योगैश्वर्यवताम् । साहसं शास्त्रविरुद्धाचारः । प्रजापतेर् ब्रह्मणो दुहितृगमनं, इन्द्रस्याहल्यागमनं, सोमस्य गुरुस्त्रीतारागमनं विश्वामित्रस्याभक्ष्यमांसाशनप्रवृत्तिः । आदीनां सप्तर्षीणां शवभक्षणोद्योगः । अजीगर्तस्य पुत्रविक्रयः, पराशरस्य दासकन्यासङ्गश् च ग्राह्यः । तच् च साहसं । तेषां प्रजापत्यादीनां । तेजीयसाम् इति हेतुगर्भितविशेषणं, तपआदिप्रभावोद्भूततेजसा साहसस्य दग्धत्वाद् दोषाय पापाय नेति । तेजो बले प्रभावे च ज्योतिष्य् अर्चिषि रेतसि । नवनीते नले दुगे इति यादवः । तत्रोपयोगिदृष्टान्तम् आहवह्नेर् इति । न हि गोब्राह्मणादिशरीरामेध्यदाहेनान्नेर् ब्रह्महत्यादिदोषो भवति तेजस्वित्वाद् इति भावः ॥३०॥

चैतन्यमतमٌजुषा  ईश्वरस्य कर्तुम् अकर्तुम् अन्यथा कर्तुं समर्थस्य स्वकृतमर्यादोल्लङ्घनम् अपीश्वरत्वस्य परिपोषकं, न खलु बाधकम् इति सिद्धान्तयतिधर्मव्यतिक्रम इति । ईश्वराणां प्रजापतीन्द्रादीनाम् एव, किम् उत सर्वेश्वरेश्वरस्य श्रीकृष्णस्य । तत्र दृष्टान्तःवह्नेः सर्वभुज इति ॥३०॥

वैष्णवतोषणी  सहजकृपालुतया शिष्यस्नेहापेक्षया वा परिहरतिधर्मेति सप्तभिः । ईश्वराणां ज्ٌआने भक्तौ च सामर्थ्यवतां भगवद्भजनादिना कर्मादिपारतन्त्र्यरहितानाम् इत्य् अर्थः । धर्मव्यतिक्रमो विशेषणोल्लङ्घनम्, यथा ब्रह्मादीनां दुहितृकामनादि । साहसं निर्भयता, यथा इन्द्रादीनाम् । यथा वह्निः सर्वं भुङ्क्ते भक्षयति दहतीति वा तथा तस्य सर्वदाहेनापि यथाग्नेर् वधादिदोषो न स्यात्, तद्वद् इत्य् अर्थः । अन्यत् तैर् व्याख्यातम् । यद् वा धर्मव्यतिक्रम एव साहसम् । त्वर्थे चकारः । अनीश्वएभ्यो भेदाय ॥३०॥

बृहद्वैष्णवतोषणी  सहजकृपालुतया शिष्यस्नेहापेक्षया वा तदीयाक्षोपाभासपरिहारपूर्वकं श्लेषदर्शिततदीयसिद्धान्तितम् एव परिहरति । धर्मेति सप्तभिः ईश्वराणां कर्मादि पारतन्त्र्यरहितानाम् इत्य् अर्थः । तेषां धर्मव्यतिक्रमो यद् दृष्टाः यथा ब्रह्मादीनां दुहितृकामनादौ तथा साहसं निर्भयता च यद् दृष्टं तथा बृहस्पतेर् उतथ्यपत्नीगमनादौ तत् तच् च तेजीयसा तेषां न दोषाय प्रत्यवायाय । तत्र दृष्टान्तःसर्वभुजो वह्नेर् यथा सर्वभुक्त्वं न दोषाय नापावित्र्याय तद्वद् इत्य् अर्थः ॥३०॥

क्रमसन्दर्भः  धर्मव्यतिक्रमो यद् दृष्टः, यथाब्रह्मादीनां दुहितृकामनादि । तथा साहसं निर्भयता च यद् दृष्टम् । यथा बृहस्पतेर् उतथ्यपत्नीगमनादि, तत् तच् च तेजीयसां तेषां न न प्रत्यवायाय, सर्वभुजो वह्नेर् यथा सर्वभुक्त्वं नापावित्र्यायेत्य् अर्थः ॥३०॥

बृहत्क्रमसन्दर्भः  सिद्धान्तम् आहधर्मव्यतिक्रम इत्य् आदि । ईश्वराणां धर्मव्यतिक्रमोऽदृष्ट एव, कुत्रापि न दृष्ट एव । एवं साहसं सहसा कृतं च । ईश्वरैः कदाप्य् अधर्माचरणं न क्रियते, तथापि यदि दृश्यते, तदा तेजीयसां कर्तुम् अकर्तुम् अन्यथा कर्तुं सामर्थ्यं तेजस् तज्जुषां धर्मव्यतिक्रमो न दोषाय, गुणायैव । तैस् तु यत् क्रियते तत्र निमित्तम् एष्टव्यम्, न तु रागप्राप्तं तत् । अतो धर्मव्यतिक्रम इवासौ दृश्यते, न तु वस्तुतो धर्मव्यतिक्रमः । अत्र दृष्टान्तःवह्नेर् इत्य् आदि । वह्नेर् अनलस्य यथा सर्वभुजः सर्वभोगाः क्विबन्ते बहुवचनम् । तस्य सर्वभुक्त्वं यथा न रागप्राप्तं अति तु सहजं, तथेदम् अपि तेनानुमन्तव्यम् । ईश्वरस्येयं लीला न धर्मव्यतिक्रमः, ईश्वरस्य तत्करणासम्भवात् । तेन नासां परदारत्वं, नैतस्य च धर्मव्यतिक्रम इति ग्रन्थार्थः । एतद् अग्रे स्फुटीभविष्यति । ईश्वराणाम् इति बहुवचनं सर्वेश्वरत्वे तात्पर्यम् ॥३०॥

रसिकाह्लादिनी  एवं तावत् सामान्यतोऽन्यावतारविरुद्धं कथं कृतवान् इति यद् आक्षिप्त तत् प्रौढिवादेन श्रीशुकः परिहरति धर्मव्यतिक्रमेति हेतुवादिनाभिप्रायम् आलक्ष्य यद् आक्षिप्त तद् अङ्गीकृत्य सानुप्सये इव तद् उत्तरयति । ईश्वराणां देहादिपारतन्त्र्यरहितानाम् अप्य् अनेय्षां धर्मव्यतिक्रमो मर्यादालङ्घनं दृष्टम् । यथा ब्रह्मणा दुहिअर्य् अभिलाषः कृतः । सोमेन बृहस्पतिपत्नीस्वीकार इति अन्येषाम् अपि ईश्वरतुल्यानां ज्ٌआनभक्तिबलेन मर्यादाम् अतिक्रम्य वर्तताम् अपि वर्तमानधर्मोल्लङ्घनं दृष्तसाहसम् अविद्यमानकरणे निर्भयत्वं च दृष्तं सहसाविचारेण क्रियमाणत्वात् ।

नन्व् एवं चेत् प्रत्यवायफलं कस्य न भवेत् इत्य् अत आहतेजीयसां अति तेजस्विनां न दोषाय अधर्मजननद्वारा न भवेत् । कर्मदोषदहनसमर्थानां हेतुर् अपि दोषजनको न भवतीत्य् अत्र दृष्टान्तम् आहसर्वभुजो वह्नेर् यथा दोषो न भवति, तर्हि सर्वान् दहन् सर्वं भक्षयन् वह्निस् तद्दोषभाग् न भवेत् ॥३०॥

विश्वनाथः  कृतस्याप्य् अधर्मस्य फलम् ईश्वराणाम् अपि न भवेत्, किम् उत परमेश्वरस्य तस्येति प्रथमप्रश्नोत्तरम् आह धर्मेति षड्भिः । ईश्वराणां रुद्रादीनाम् अपि धर्मव्यतिक्रमोऽधर्मो दृष्टः । साहसं साहसहेतुक इत्य् अर्थः । न दोषाय न प्रत्यवायाय । वह्नेर् यथा सर्वभुक्तं न दोषाय, नापवित्र्याय तद्वद् इत्य् अर्थः ॥३०॥

 ओ)०(ओ

॥ १०.३३.३१ ॥

नैतत् समाचरेज् जातु मनसापि ह्य् अनीश्वरः ।
विनश्यत्य् आचरन् मौढ्याद् यथारुद्रोऽब्धिजं विषम् ॥

श्रीधरः  तर्हि यद् यद् आचरति श्रेष्ठः [गीता ३.२१] इति न्यायेनान्योऽपि कुर्याद् इत्य् आशङ्क्याहनैतद् इति । अनीश्वरो देहादिपरतन्त्रः यथा रुद्रव्यतिरिक्तो विषम् आचरन् भक्षयन् ॥३१॥

वंशीधरः  तत्राक्षिपतितर्हीति । अन्यः अतेजीयान् । एतत् साहसं । जातु मनसापि किम् उत कायेन । विनश्यति समूलं छिन्नो भवति । मौढ्यात् अज्ٌआनात् क्रोधाद्युद्रेकतो वा । नश्यस्य् आश्व् आचरन् इति पाठस् तु विजयध्वजोक्तेः । तत्राशु पानोत्तरक्षणम् एव, न तु विल्म्बेनेत्य् अर्थः । तर्हि यद् यद् आचरति श्रेष्ठः [गीता ३.२१] इति न्यायेनान्योऽपि कुर्याद् इत्य् आशङ्क्याहअनीश्वरः निकृष्टो यथा रुद्रव्यतिरिक्तः विषम् आचरन् भुٌजानः सद्यो विनश्यति । रुद्रस् तु भुक्त्वा प्रत्युत नीलकण्ठत्वेन शोभते स्मेति भावः ॥३१॥

चैतन्यमतमٌजुषा  अनीश्वरस् तु एवं कुर्वन् बाध्यते एवेत्य् आहनैतद् इति । अत्र दृष्टान्तःयथा रुद्रो जयते विषं, अरुद्रो रुद्रभिन्नो विषं कालकूताम् पिबन्न् एव नाश्यति ॥३१॥

वैष्णवतोषणी  तर्ह्य् अन्येषां का वार्ता तत्राहनैतद् इति । एतद् धर्मव्यतिक्रमादिमयम् ईश्वराचरितं न सम्यग् आचरेत् । सम्यग् इत्य् अस्य निषेधे तात्पर्यम् । एकांशेनापि नाचरेद् इत्य् अर्थः । जातु कदाचिद् अपि तत्र च न मनसापि किम् उत वाचा कर्मणा वा हि निश्चये । विशेषेण समूलतया लोकद्वयदुःखित्वादिप्रकारेण नश्यति । मौढ्याद् ईश्वराणाम् ऐश्वर्यम् आतमनश् चासामर्थ्यम् अज्ٌआत्वेत्य् अर्थः । इति भक्षणे मौढ्यम् एव हेतुर् उक्तः । अन्यथा भक्षणाप्रवृत्तिः स्यात् । अब्धिजं कालकूटम् इति परमतीक्ष्णतया सद्य एव विनाशोऽभिप्रेतः । ईश्वरस् तु न नश्येद् एव, प्रत्युत ऐश्वर्यविशेषप्रकाशादिना शोभते । यथा नीलकण्ठत्वादिना शिव इति भावः ॥३१॥

बृहद्वैष्णवतोषणी  एतद् ईश्वराचरितं साहसं न सम्यग् आचरेत् । सम्यग् इत्य् अस्य निषेधे तात्पर्यम् । जातु कदाचिद् अपि तत्र च न मनसापि किम् उत वाचा कर्मणा वा । हि हेतौ निश्चये वा । विशेषेण समूलतया लोकद्वयदुःखित्वादिप्रकारेण नश्येत् । मौढ्याद् ईश्वराणाम् ऐश्वर्यम् आतमनश् चासामर्थ्यम् अज्ٌआत्वेत्य् अर्थः । इति भक्षणे मौढ्यम् एव हेतुर् उक्तः । अन्यथा भक्षणाप्रवृत्तिः । अब्धिजं कालकूटम् इत्य् अर्थः । परमतीक्ष्णतया सद्य एव विनाशोऽभिप्रेतः । ईश्वरस् तु न नश्येद् एव, प्रत्युत ऐश्वर्यविशेषप्रकाशादिना शोभत एव, यथा नीलकण्ठत्वादिना श्रीमहादेव इति भावः ॥३१॥

बृहत्क्रमसन्दर्भः  ननु तर्ह्य् अनीश्वरोऽप्य् एतद्दृष्ट्या स्वाच्छन्द्यं कुर्वीतेत्य् आशङ्क्याहनैतद् इत्य् आदि । अनीश्वरः श्रीकृष्णाद् अन्यः कोऽपि मनसापि नैतत् साहसं समाचरेत् । जातु कदाचिद् अपि । आचरणे कः प्रतिबन्धः ? तत्राहविनश्यतीत्य् आदि । मौढ्याद् आचरन् सन् नश्यत्य् आस्त शीघ्रम् एव । ईश्वरस् तु यद्य् आचरति तद् ऐश्वर्यातिशयप्राकट्यं सर्वलोकहिताभिव्यक्तिश् चेत्य् आहयथेत्य् आदि । यथा विषम् कालकूटं जुषन् स्वैश्वर्यं प्रकटयाञ्चकार सर्वहितं च, वस्तुतस् तु विषभक्षणं धर्मव्यतिक्रमः साहसं च, न तु तस्य तद्रागप्राप्तम्, अपि तु परस्वस्त्यर्थे । न तु तद् विषम् अन्यभोग्यं भवितुम् अर्हतीति प्रकृतेऽपि नैष धर्मव्यतिक्रमः साहसं चतासाम् अन्यभोग्यत्वाभावात् । तज् जोषणं चास्य परस्वस्त्ययनार्थं च । वक्ष्यति चविक्रीडितम् इत्य् आदि । अब्धिजं विषं इति पाठे आचरन् भक्षयन् । चरिर् भक्षणार्थेऽपि वर्तते ॥३१॥

रसिकाह्लादिनी  नन्व् अग्निदृष्टान्तेन दोषाभावस् तर्हि लोकस्य कथं श्रेयोऽवाप्तिः । तद् उक्तं यद् वृत्तम् अनुतिष्ठन् वै लोकक्षेमाय कल्पते इति चेत् तत्राहनैतद् इति । एतद् धर्मम् अतिक्रमरूपसाहसं न सम्यक् आचरेत् सम्यक् अतीव निषेधानादरेणेति । तत्र मनसापि न किम् उत वाचा कर्मणा अपीति निश्चयेन स्वयम् अनीश्वरो देहादिपरतन्त्रः मौढ्यात् ईश्वरसादृश्यभ्रान्त्या ईश्वरवत् सामर्थ्याभावात् ईश्वरे सामर्थ्यज्ٌआनात् आचरन् विशेषेण मूलतो नश्यति । यथा रुद्रव्यतिरिक्तोऽब्धिजं विषं कालकूटाख्यं अदन् सद्य एव म्रीयेत् रुद्रस् तु अदन्न् अपि न नश्यति प्रत्युत लोकोपकारकतया शोभत एव । एवं तादृशसामर्थ्याभावे आचरन्तो मूढा ज्ٌएया इति । अत एव जातु कदाचित् कौतुकेनापि ईश्वरकृतं नाचरत् ।

नन्व् एकम् एव कर्म कथम् अशुभजनकं कथं वा शुभजनकं ? तत्राहअधिकारिभेदेषु भेदाद् एव सर्वं घटत इति । रुद्रोऽब्धिजविषम् इति । यथा कालकूटभक्षणेन लोकोपकारोऽपि जात इत्य् आह ॥३१॥

विश्वनाथः  तर्हि यद् यद् आचरति श्रेष्ठः [गीता ३.२१] इति न्यायेनान्योऽपि कुर्याद् इत्य् आशङ्क्याह नैतद् इति । अनीश्वरो निकृष्टो जीवः यथा रुद्रव्यतिरिक्तो विषम् आचरन् भुٌजानः सद्यो विनश्यति, रुद्रस् तु भुक्त्वा प्रत्युत नीलकण्ठत्वेन शोभते स्मेति भावः ॥३१॥

 ओ)०(ओ

॥ १०.३३.३२ ॥

ईश्वराणां वचः सत्यं तथैवाचरितं क्वचित् ।
तेषां यत् स्ववचोयुक्तं बुद्धिमांस् तत् समाचरेत् ॥

श्रीधरः  कथं तर्हि सदाचारस्य प्रामाण्यम् अत आहईश्वराणाम् इति । तेषां वचः सत्यम्, अतस् तद् उक्तम् आचरेद् एव । आचरितं तु क्वचित् सत्यम् । अतः स्ववचोयुक्तं तेषां वचसा यद् यद् युक्तम् अविरुद्धं तत् तद् एवाचरेत् ॥३२॥

वंशीधरः  पुनर् आक्षिपतिकथम् इति । सदाचारस्य सद्भिर् आचरितस्य । अतोऽत्राक्षेपे । समाधानम् आहईश्वराणाम् इति । सत्यं परमार्थत्वेनाभीष्टदम् । अतः सत्यत्वात् । तद् उक्तम् ईश्वरोक्तम् । वचस एव सत्यत्वेकुर्याद् विद्वांस् तथासक्तश् चिकीर्षुर् लोकसङ्ग्रहम् इति विधानस्य का गतिस् तत्राहआचरितं तु क्वचिद् इति । हास्यादिनिवृत्त्यर्थं क्वचिद् इति । वैदिकमार्गप्रदर्शनार्थं यद् आचरणं तत् सत्यम् एव । अतः क्वचित् सत्त्वाद् एव स्ववचोयुक्तं स्वशब्देनेश्वरग्रहस् तथैव विगृह्णाति तेषाम् ईश्वराणां वचसा वचनेन वेदरूपेण यद् यद् आचरणं युक्तम् अविरुद्धं तत् तद् आचरणम् ईश्वराणाम् अपि कुर्याद् इत्य् अर्थः ।

यद् वा, येषाम् ईश्वराणां यत् स्ववचः स्ववचनं युक्तं वेदाविरुद्धं, विद्वांसस् तद् आचरेत् स्वीकुर्याद् वेदविरुद्धं तु भक्तपरतन्त्रतयेश्वरस्यान्यथाचरणम् अपि कदाचिद् भवात् तन् न ग्राह्यम् इति भावः । अत एवोक्तं देवलबोधायनकौशिकैः

कृतानि यानि कर्माणि दैवतैर् मुनिभिस् तथा ।
नाचरेत् तानि कर्माणि श्रुत्वा वापि न कुत्सयेत् ॥
तद् उक्तं तु सदा कार्यम् आम्नायानुगतं यदि ।
स्मृतेर् वेदविरोधित्वे परित्यागो यथा भवेत् ॥
तथैव लौकिकं वाक्यं स्मृतेर् बाधात् परित्यजेत् ।
वन्दिकस्य परित्यागात् प्रायश्चित्ती भवेन् नरः ।
लौकिकं तु परित्याज्यम् ईश्वरोक्तं भवेद् यदि ।
यद् वेदेन विरुद्धं स्यान् न ततः किल्बिषी पुमान् ॥

इति निर्णयसुधाकरादौ बहुधा वर्णितम् इत्य् उपरम्यते । किं चअतर्क्याः खलु ये भावा न तांस् तर्केण योजयेत् इति श्रुतेर् अपीश्वराणाम् अचिन्त्यभावत्वात् तत्र तर्कोऽकिञ्चित्कर एवात ईश्वरे श्रुत्या तर्को निषिद्ध इति ॥३२॥

चैतन्यमतमٌजुषा  न व्याख्यातम् ॥

बृहद्वैष्णवतोषणी  स्वकीयेन वचसा युक्तम् इति स्वशब्देन कदाचित् प्रेमपरवशतयोन्मत्तवद् उच्यमानम् आचारविसंवादिवचो व्यावर्तितम् । बुद्धिमान् इति तत् तद् विचार्येत्य् अर्थः । अन्यथा निर्बुद्धिर् एवेति भावः ॥३२॥

वैष्णवतोषणी  वच आज्ٌआ सत्यं प्रामाण्येन ग्राह्यं स्ववचनेनाविरुद्धम् इति स्वशब्देन तेषाम् एव तथा विचाराद् आज्ٌआया बलवत्तरत्वं व्यٌजितं बुद्धिमान् इति तत् तद् विचार्येत्य् अर्थः । अन्यथा निर्बुद्धिर् एवेति भावः ॥३२॥

क्रमसन्दर्भः  वच आज्ٌआ सत्यं प्रमाणम् ॥३२॥

बृहत्क्रमसन्दर्भः  अपि च ईश्वराणां वागाचरितादीनां सत्यत्वम् एवेति तच् चरितम् अप्य् अनीश्वरः कुर्यात् ? न्त्य् आहईश्वराणाम् इत्य् आदि ईश्वराणां स्वतन्त्राणां ब्रह्मादीनां वच एव सत्यं न चाचरितम् । क्वचित् कुत्रापि ईश्वरेश्वरे श्रीकृष्णे आचरितं च सत्यं, सत्यलीलत्वात् । तेषाम् ईश्वराणाम् ईश्वरेश्वरस्य च यद् ईहितं स्ववचोयुक्तं श्रुतिसिद्धं, तद् एव बुद्धिमान् आचरेत्, न तु सत्यत्वेन सर्वम् एव तदीहितत्वम् आचरेत् । वचस् तु सर्वम् एवाचरेत्, ईश्वरवचस्त्वात् ॥३२॥

रसिकाह्लादिनी  ननु कथं सदाचारस्य प्रामाण्यम् इति चेत् तत्राहईश्वराणाम् इति । ईश्वराणां भक्तिज्ٌआनलब्धसामर्थ्यानां तद् उक्तं गीतायां

इदं ज्ٌआनम् उपाश्रित्य मम साधर्म्यम् आगताः ।
सर्गेऽपि नोपजायन्ते प्रलये न व्यथन्ति च ॥ [गीता १४.२]

तादृशानां लब्धभगवत्प्रसादानां तेषाम् आज्ٌआरूपं च एव सत्य आचरन्ति तु क्वचिद् एव वचनांशादि चेद् भवति तदा सत्यम् एव तथेश्वरे धर्माधर्मज्ٌआनाज्ٌआनैश्वर्यानैश्वर्यवैराग्यावैराग्यादयो धर्मा दृश्यन्ते । तथेश्वरधर्मविशिष्टानाम् अन्योन्यम् अपीष्टानिष्टहेतवो न भवन्त्याशयेनोक्तम् । आचरितं किञ्चिद् एव सत्यम् इति तैर् उक्तम् आचरेत् । तेषां स्वच्छन्दाचरितं नाचरेत् । ते ह्य् अन्यथा वदन्ति । नयार्थवचनम् आभ्याधिकारिषु न सत्यम् इति विचार्य बुद्धिमान् तत् स्वाधिकारार्हं समाचरेत् अन्यथानिष्ठहेतुर् एव भवेद् इत्य् अर्थः ॥३२॥

विश्वनाथः  कथं तर्हि सदाचारस्य प्रामाण्यम् अत आहईश्वराणाम् इति । सत्यं सद्भ्यो हितं क्वचित् दशरथपुत्रत्वे सतीत्य् अर्थः । तस्माद् इयं व्यवस्थेत्य् आहस्ववचोयुक्तं अविरुद्धं तद् एवाचरेत् । बुद्धिमान् इति तत्रापि विचार्यैव । तद् असौ बध्यतां पाप आतताय्यात्मबन्धुहेति भगवतो वचोऽप्य् अर्जुनेनाश्वत्थामवधविधायकं न पालितम् इति ॥३२॥

 ओ)०(ओ

॥ १०.३३.३३ ॥

कुशलाचरितेनैषाम् इह स्वार्थो न विद्यते ।
विपर्ययेण वानर्थो निरहङ्कारिणां प्रभो ॥

श्रीधरः  ननु तर्हि तेऽपि किम् एवं साहसम् आचरन्ति तत्राहकुशलेति । प्रारब्धकर्मक्षपणमात्रम् एव तेषां कृत्यं नान्यद् इत्य् अर्थः ॥३३॥

वंशीधरः  पुनर् ईश्वरेष्व् आक्षिपतिनन्व् इति । तेऽपि ईश्वरा अपि । तत्र ईश्वरसाहसे तेषाम् ईश्वराणाम् । ईश्वरशब्दार्थस् तूक्त एव । इत्य् अर्थः इति प्रारब्धप्रतीक्षका एव विद्वांसो न तु कर्मासक्ताः किञ्चित् कुर्वतीत्य् आशयः । श्लोकार्थस् तुकुशलानां तपोदानयज्ٌआदीनाम् आचरितेन करणेनार्थः प्रयोजनं स्वर्गादिसुखं नास्ति । विपर्ययेण परस्त्रीसङ्गसुरापानादिनानर्थो नरकादिलक्षणो न । निरहङ्कारिणाम् इति हेतुगर्भं विशेषणम् । निरहङ्कारित्वाद् इत्य् अर्थः । अहङ्कारः कर्मस्व् आसक्तिः स एव बन्धकारणम् । तेषाम् अनासक्तत्वाद् बन्धो नास्तीत्य् आशयः ॥३३॥

चैतन्यमतमٌजुषा  कथम् ईश्वरः स्वातन्त्र्यं करोति ? सत्यं स्वतन्त्रस्य नियन्तुम् अश्कयत्वात् लीलैवेयम् इति दर्शयतिकुशलाचरितेनैषाम् इत्य् आदि । एषाम् ईश्वराणां रुद्रादीनां कुशलाचरितैर् इत्य् अर्थः । विपर्ययेण विरुद्धाचरणेनानर्थः उभयम् एव न विद्यते, यतो निरहङ्कारिणाम् अहं करोमीत्य् अहम्भावरहितानाम्, अहम्भाव एव लिप्ततायां हेतुः । प्रभो इति साक्रोशसम्बोधनम् । एतावद्भिर् महिमभिः श्रुतैर् अपि तत्र पूर्वपक्षः क्रियते अहोऽति प्रभुत्वम् इति ॥३३॥

बृहद्वैष्णवतोषणी  कुशलं पुण्यं तस्याचरितेनानुष्ठानेन एषाम् ईश्वराणाम् । चकाराद् अमुत्रापि । अर्थः फलम् । विपर्ययेण पापेनेत्य् अर्थः । वाशब्दः समुच्चये । अनर्थोऽपि नास्ति । कुतः ? निरहङ्कारिणाम् अहङ्कारिभ्यो व्यतिरिक्तानाम् अहङ्काराभावेन कर्मनिरालेपाद् इत्य् अर्थः । प्रभो हे बोद्धुं समर्थ ! एतत् त्वया सम्यग् बुध्यत एवेत्य् अर्थः । यद् वा, तस्यापीश्वरत्वाभिप्रायेण सम्बोधयतिहे ईश्वरेति ॥३३॥

वैष्णवतोषणी  चकाराद् अमुत्रापि, वाशब्दः समुच्चये । अनर्थोऽपि नास्ति । कुतः ? निरहङ्कारिणाम् अहङ्कारिभ्यो व्यतिरिक्तानाम् अहङ्काराभावेन कर्मभिर् अलेपाद् इत्य् अर्थः । प्रभो हे बोद्धुं समर्थ ! एतत् त्वया सम्यग् बुध्यत एवेत्य् अर्थः । यद् वा, तस्यापीश्वरत्वाभिप्रायेण सम्बोधयतिहे ईश्वरेति ॥३३॥

क्रमसन्दर्भः  निरहङ्कारिणाम् अनावेशिनाम् । तथापि तत्तत्करणं प्रारब्धवशाद् एवेति भावः ॥३३॥

बृहत्क्रमसन्दर्भः  अन्यच् च ईश्वरमात्रस्यैव रुद्रादेः स्वातन्त्र्याद् भद्राभद्रकरणेऽर्थानर्थौ न स्तः, निरहङ्कारत्वात् । ईश्वरेश्वरस्यास्य तु किम् इत्य् आहकुशलाचरितैर् इत्य् आदि द्वाभ्याम् । एषाम् ईश्वराणाम् रुद्रादीनां कुशलाचरितैः पुण्यकर्मभिर् इह लोके अर्थ इष्टसिद्धिर् न विद्यते, विपर्ययेणाकुशलाचरितैर् अनर्थोऽनिष्टोत्पत्तिश् च न विद्यते । तत्र हेतुःनिरहङ्कारिणाम् ॥३३॥

रसिकाह्लादिनी  ननु यथान्यस्मै ते कथयन्ति तथा स्वयम् अपि किम् इति नाचरन्तीति चेत् तत्राहकुशलेति । एषाम् ईश्वराणां कुशलाचरिते इह लोके कञ्चन स्वार्थो न विद्यते स्वत एवानन्दपूर्णत्वात् विपर्येणाकुशलाचरितेनानर्थोऽपि न विद्यते, यतो निरहङ्कारिणां साहङ्कारस्येदं विधिनिषेधिबोधकवेदनियम्यत्वं नान्यस्येति भावः । यथा विहितकर्मण इष्टभावस् तथा निषिद्धकर्मणानिष्टाभाव इति । कुशलाकुशलयोः कर्तृत्वाभिमानशून्यानां कर्मभिर् लेपो न शङ्कनीय इति भावः । हे प्रभो स्वमनसि बोद्धुं समर्थेति । यद् वा श्रीकृष्णस्य सर्वयोगविलक्षणज्ٌआपनार्थं सम्बोधनं हे प्रभो इति ॥३३॥

विश्वनाथः  न व्याख्यातम् ॥

 ओ)०(ओ

॥ १०.३३.३४ ॥

किम् उताखिलसत्त्वानां तिर्यङ्मर्त्यदिवौकसाम् ।
ईशितुश् चेशितव्यानां कुशलाकुशलान्वयः ॥

श्रीधरः  प्रस्तुतम् आहकिम् उतेति । कुशलाकुशलान्वयो न विद्यत इति किं पुनर् वक्तव्यम् इत्य् अर्थः ॥३४॥

वंशीधरः  प्रस्तुतं प्रकृतम् । तिर्यङ्मर्त्यदिवौकसां पशुपक्ष्यादिनरदेवानां सर्वेषाम् ईशितव्यानां नियम्यानां ईशितुः नियामकस्य कुशलाकुशलान्वयः पुण्यपापफललेपः इत्य् अर्थ इति । यदि तत्कृपाकटाक्षावाप्तज्ٌआननिर्गताहङ्काराणां कुशलाकुशलफलसम्बन्धो न तर्हि सर्वनियन्तुर् भगवतः कथं स भवेद् इत्य् अर्थः । प्रस्तुतम् आहकिम् उतेति ॥३४॥

चैतन्यमतमٌजुषा  यद् उक्तम् इदं तत् सर्वम् ईश्वरत्वसामान्यवताम् एव किम् उत ईश्वरेश्वरस्य श्रीकृष्णस्येत्य् आहकिम् उतेत्य् आदि । अखिलसत्त्वानां ब्रह्मादीनां स्वन्वान्तानाम् ईशितव्यानां व्याप्यानाम् ईशीतुर् व्यापकस्य सर्वेश्वरेश्वरस्य सर्वकारणकारणस्य श्रीकृष्णस्य कुशलाकुशलाचरणेनार्थानर्थौ अयं तु सिद्धान्तः ॥३४॥

बृहद्वैष्णवतोषणी  अहो यद्य् एवं तेषाम् अपि निरहङ्कारितामात्रेणैवानर्थाभावस् तर्हि सर्वजीवहितार्थम् अवतीर्णस्य परमेश्वरस्य कुतोऽनर्थशङ्कापीति कैमुतिकन्यायेन द्रढयन्न् आहकिम् उतेति । अखिलसत्त्वानां सर्वजीवानां, तिर्यगादयः क्रमेण तामसराजससात्त्विकाः ईशितव्यानां इति स्वभावत एव नियम्यानाम् इत्य् अर्थः । इति मुक्तानाम् अपि तदधीनता ध्वनिता । कुशलाकुशले पुण्यपापे ताभ्याम् अन्वयः सम्पर्कः । सर्वनियन्तृत्वेन तस्य नियामकाभावात् परमस्वतन्त्रत्वाच् च । एतद् एव हि परमेश्वरत्वं नामेति भावः । अन्यत् तैर् व्याख्यातम् । यद् वा, ईशितव्यानां तद्भक्तानां च किम् उतेति ॥३४॥

वैष्णवतोषणी  अहो यद्य् एवं तेषाम् अपि निरहङ्कारितामात्रेणैवानर्थाभावस् तर्हि तेषाम् अपि हितार्थम् अवतीर्णस्य परमेश्वरस्य कुतोऽनर्थशङ्कापीति कैमुतिकन्यायेन द्रढयन्न् आहकिम् उतेति । अखिलसत्त्वानां तिर्यगादयः क्रमेण तामसराजससात्त्विकाः । ईशितव्यानां स्वभावत एव नियम्यानाम् इति मुक्तानाम् अपि तदधीनता च सूचिता । त्वर्थे चकारः । ईशितव्यानां कुशलाकुशलाभ्यां पुण्यपापाभ्यां योऽन्वयः सम्पर्कः स किम् उत सुतराम् एव च विद्यते इति पूर्वेणान्वयः । सर्वनियन्तृत्वेन नियामकाभावात् । एतद् एव हि परमेश्वरत्वं नामेति भावः । बलवत् सुष्ठु किम् उत स्वत्यतीव च निर्भर इत्य् अमरः ॥३४॥

क्रमसन्दर्भः  ईशितव्यानां कुशलाकुशलाभ्यां पुण्यपापाभ्यां योऽन्वयः सम्पर्कः । स पुनर् ईशितुर् न विद्यत इति किम् उत सुतराम् एव नेति पूर्वेणान्वयः । बलवत् सुष्ठु किम् उत स्वत्य् अतीव च निर्भर इत्य् अमरः ॥३४॥

बृहत्क्रमसन्दर्भः  अस्य तु सर्वेश्वरेश्वरस्य पुनः किम् उतेत्य् आहकिम् उत किं पुनर् अस्य ईशितुः सर्वेश्वरेश्वरस्य ईशितव्यानां लीलानां कुश्लआकुशलान्वयो भद्राभद्रव्यवस्था सर्वैव लीला कुशलरूपा इत्य् अर्थः । सर्वमङ्गलमङ्गलचरितत्वाद् इति तु सिद्धान्तः । न तु गोपाङ्गनापरस्य धर्मव्यतिक्रमस्य दोषोद्धारपन्थाः, अयं तु धर्मव्यतिक्रम एव न गोपीनां स्वानन्दशक्तित्वात् तदङ्गसङ्गस् तस्य स्वारसिक एव ॥३४॥

रसिकाह्लादिनी  ननु यदि ज्ٌआनसहकृतेनाहङ्काराभावमात्रेण निष्ठाभावस् तदा ऐश्वर्यसहकृतेनाहङ्काराभावेन लीलास्वभावस्य कलितलोकहितार्थायावतीर्णस्य केयम् अनर्थशङ्कापीति कैमुत्यन्यायेनाहकिम् उतेति । अखिलसत्त्वानां कीटानां तिर्यङ्मर्त्यदिवौकसां तामसराजससात्त्विकानां ईशितव्यानां नियम्यानां तत्तदधिकाराधिकृतानां ईश्वराज्ٌअयान्यनियामकत्वम् उक्तं पार्षदानां कुशलाकुशलान्वयो नेति । तथा चोक्तं अकुशलान्वयोऽपि अजामिलप्रसङ्गे पार्षदैर् एव निर्णयकृतः । परमेश्वरस्यान्यनियम्यत्वाभावात् । कुशलाकुशलान्वयः पुण्यपापसम्बन्धः किम् उतेति न शङ्कनीय इत्य् अर्थः ॥३४॥

विश्वनाथः  प्रस्तुतम् आहकिम् उतेति ॥३४॥

 ओ)०(ओ

॥ १०.३३.३५ ॥

यत्पादपङ्कजपरागनिषेवतृप्ता
योगप्रभावविधुताखिलकर्मबन्धाः ।
स्वैरं चरन्ति मुनयोऽपि न नह्यमानास्
तस्येच्छयात्तवपुषः कुत एव बन्धः ॥

श्रीधरः  एतद् एव स्फुटीकरोतियस्य पादपङ्कजपरागस्य निषेवणेन तृप्ताः, यद्वा यस्य पादपङ्कजपरागे निषेवा येषां ते च ते तृप्ताश् चेति भक्ता इत्य् अर्थः । तथा ज्ٌआनिनश् च न नह्यमाना बन्धनम् अप्राप्तवन्तः ॥ ३५ ॥

वंशीधरः  एतद् एव कैमुत्यम् एव । स्फुटीकरोति प्रकटयति । तस्य ते पादसंस्पर्शो मम भूयाद् अहर्निशम् इत्य् आद्य् उक्तेर् भगवत्सेवायां पशुमृते तृप्तेर् अश्रवणाद् अस्वारस्याद् अर्थान्तरम् आहयद् वेति । ते च तृप्ता हरिसेवामृतेऽन्यविषयेषु प्राप्तालम्बुद्धयः । इत्य् अर्थ इतिअतृप्नुमः क्षुल्लसुखावहानाम् ऋते वयं कृष्णकथामृतौघात् इत्य् आद्य् उक्तेर् इत्य् अर्थः । मुनयो मननशीला ज्ٌआनिनश् च । तथा भक्तवत् । बन्धनं पुत्रादिषु स्नेहादिरूपं कर्मजन्यं वा । स्वैरं निर्बन्धाः । इच्छया निजया भक्तानां वा । स्वीकृतमूर्तेस् तस्य श्रीकृष्णस्य बन्धहेत्वासक्त्यादेर् अभावाद् बन्धशङ्कैव नोदेतीत्य् अर्थः ॥३५॥

चैतन्यमतमٌजुषा  किन्तु नैतत् पारदार्यं तस्येत्य् आहयद् इति । यद् यस्मात् या गोप्य इत्य् अध्याहार्यं तस्य श्रीकृष्णस्येच्छया आत्तवपुषो गृहीतदेहाः, वस्तुतस् तु ताः श्रीकृष्णस्य स्वानन्दशक्तयः, आसां गोपवधूत्वं तन्नाट्यम् । अतः कुत एव बन्धः, बन्धहेतवस् ता न भवन्तीत्य् अर्थः । आत्तवपुषः सत्यः किं कुर्वन्ति ? तत्राहयत्पादपङ्कजपरागस्य पादपङ्कजलग्नस्य स्वकुचकुङ्कुमरजसो विषेवे तृप्ताः, निषेवणं निषेवो निस्यूत भावः, योगः श्रीकृष्णाङ्गसंयोगस् तत्प्रभावेन विधूता अखिलकर्मबन्धा यासाम्, अतस् तथाभूताः ।

यद् वा, योगप्रभावविधूताखिलकर्मबन्धा इति मुनिविशेषणं, स्वैरम् अकुतोभयत्वेन स्वप्रकाशतया स्वाच्छन्द्येन वा चरन्ति, न खलु गोपदारत्वेन । यथा मुनयो योगिनः । यतस् तेऽपि नह्यमाना बध्यमाना अर्थात् प्रारब्धकर्मणा, एतास् तु न तथा अतोऽभूः परदारा एव न भवन्ति ॥३५॥

बृहद्वैष्णवतोषणी  परागेति । अतिनम्रत्वेन सेवया भक्तिविशेषो दर्शितः । नितरां सेवेति निशब्दः स्वभावत एव तेषां सेवासक्त्यभिप्रायेण । यद् वा, परागेति दूरसेवाभिप्रेता । निशबेन च स्वल्पमात्रसेवोक्ता, तथापि तन्माहात्म्येन दृप्ता निर्भयत्वादिदर्पयुक्ताः । अत एव स्वैरं चरन्ति विधिनिषेधानादरेण स्वच्छयैव कर्माणि कुर्वते, यतो न नह्यमानास् तैर् अअब्ध्यमानास् तत्रानासक्तेः । तृप्ताः इति पाठे ततो,न्यत्र सन्तुष्टा अनन्यापेक्ष्या इत्य् अर्थः । किं च, योगोऽष्टाङ्गः समाधिर् ज्ٌआनं वा तस्य प्रभावेण शक्त्या विशेषतो धूतश् छिन्नः । कर्मभिर् अनन्तकोटिजन्मार्जितैर् बन्धो बन्धनं तद्रूपो वा बन्धो यैस् ते मुनयोऽपि । अपिशब्देन भक्तेब्व्ह्यो मुनीनां न्यूनतोक्ता । अनेनैव श्रैष्ठ्याभिप्रायेण दृप्ता इत्य् उइक्तम् । इच्छया स्वच्छन्देनैवात्तं प्रकटितं वपुर् येन तस्येति परमम् इच्छया आत्ताति वपूंषि मत्स्यकूर्मादिमूर्तयो येनेत्य् अवतारित्वेन परमैश्वर्यम् उक्तम् । अतः कुत एव बन्धः ? अपि तु न कथम् अपि स्याद् इत्य् अर्थः । अन्यत् तैर् व्याख्यातम् ।

यद् वा, योगो भक्तियोगः, मुनयोऽपि किम् उत प्रथमत एव भक्तिमन्त इत्य् अर्थः । अथवा किं वक्तव्यम् । भक्ता इति योगिनोऽपि । किं वक्तव्यम् ? योगिन इति कर्मपरा अपीत्य् एवं त्रिविधा अपि ज्ٌएयाः । अत्र मुनीनां प्रायो गार्हस्थ्येन कर्मपरत्वं, तथापि स्वैराचरणं ज्ٌआनित्वाद् एव । ततश् च ज्ٌआनिन एव द्विविधाःकेचिद् योगपराः, केचित् कर्मपराः इति । एवं यथोत्तरम् एषां न्यूनत्वम् । अन्यत् समानम् । अप्यर्थे चकारः । किं वक्तव्यं प्रियत्वेन तेषां तासां चेति सर्वेषाम् अपि तत्र संशयनिरासार्थम् एवशब्दः ॥३५॥

वैष्णवतोषणी  तद् एव कैमुत्यान्तरेण स्फुटं दर्शयतियद् इति । यत्तदोर् अन्वयाद् योगप्रभावेत्यादेर् अपि तदन्तः प्रवेशाद् यद् इति यस्येत्य् अर्थः । सुल्लुक् छान्दसः । यद् यस्य पादपङ्कजयोः परागाणां कान्तिपरमाणूनां नितरां सेवनेन ध्यानरूपेणानुशीलनेन तृप्ताः अन्यत्रालम्बुद्धयः तत् प्रेमपूर्णा इत्य् अर्थः । यस्यैव योगप्रभावेण भक्तियोगाख्यसाधनतेजसा विधूताखिलकर्मबन्धा ये ते चापि मुनयः स्वैरं स्वच्छन्दं यथा स्यात् तथा चरन्ति विहितम् अविहितम् अपि कुर्वन्ति, तत्र नह्यमानाश् च न भवन्ति तस्मात् तस्य कुत एव बन्धः ? अपि तु नास्त्य् एव बन्ध इत्य् अर्थः । तद् एव कैमुत्येन दर्शयित्वा विशेषणविशेषाद् अपि तस्य बन्धाभावं दर्शयतिइच्छयेति । इच्छया इच्छामात्रेण, न तु जीववत् कर्मपारवश्येनात् तं तद्भक्तिसम्बन्धात् प्रपञ्चेऽप्य् आनीतं वपुर् येन तस्येति । अतो भक्तविशेषानुग्रहस्य दुर्वाससः पराभावनात् क्वचिन् मर्यादाम् अप्य् असौ लङ्घयतीति भावाह् ॥३५॥

क्रमसन्दर्भः  योगप्रभावेति ज्ٌआनिनोऽप्य् उक्ताः ॥३५॥

बृहत्क्रमसन्दर्भः  यदि वासौ कर्तुम् अकर्तुम् अन्यथा कर्तुं समर्थतया लोकवेदातीतचेष्ट एव भवति, तद् अपि किं तेनास्येति भगवन्महिमानम् आविष्टं सन् कथयतियत्पादपङ्कजेत्य् आदि । योगप्रभावविधूताखिलबन्धा अपि यत्पादपङ्कजपरागनिषेवणतृप्ताः सन्तः स्वैरं चरन्ति लोकवेदातीताः सन्तो विचरन्ति शुभाशुभकर्मभ्यां न नह्यमाना न बध्यमानाः । मुनयः कीदृशाः ? आत्तवपुषो मोक्षनैरपेक्ष्येण भजनानन्दाद् गृहीतदेहाः । मुक्ता अपि लीलया विग्रहं कृत्वा भगवन्तं भजन्ते इत्य् उक्तेः । तस्य श्रीकृष्णस्य कृत एव बन्धः ? यच्चरणसेवा बन्धच्छेदिका, तस्य स्वच्छन्दाचरणेन कुतो बन्ध इति ॥३५॥

रसिकाह्लादिनी  इदम् एवार्थः कैमुत्यविवरणेन स्फुटयतियस्य पादपङ्कजयोः परागस् तस्य निषेवः निशब्देन व्यवधानेनोपासनम् उक्तं तेन तृप्तास् तदिर् अत्र हेयबुद्धयः सेवा भजनं भक्तिर् इति पर्यायः । श्रवणकीर्तनान्य् उत्तमनिष्ठा भक्ता इति यावत् भक्तिसुखनिर्भरतया तद्विश्वासेन च स्वैरं चरन्ति विधिनिषेधानादरेण स्वेच्छयैव कर्माणि कुर्वन्ति, न तु भक्तिविरुद्धानि यथा नारदादय इति तद् उक्तं पाद्मेन कर्म बन्धनं जन्म वैष्णवानां च विद्यते इति । एकडशेऽपि तद् उक्तम्

देवर्षिभूताप्तनृणां पित्ṝणां
न किङ्करो नायम् ऋणी च राजन् ।
सर्वात्मना यः शरणं शरण्यं
गतो मुकुन्दं परिहृत्य कर्तम् ॥ [भा.पु. ११.५.४१]

अत एव न नह्यमानाः स्वेच्छाकृतैः कर्म भरबध्यमानाः कस्याप्य् अनियम्याः सन्तश् चरन्ति । कीदृशाः योगो भक्तियोगस् तत् प्रभावेनासाधारणशक्तिवैभवेन विधुतः विशेषेण सवसनी धुतः च्छिन्नः अखिलानां कूटबीजप्रारब्धानां कोटिम् अत्रैव ।

स्वपादमूलं भजतः प्रियस्य
त्यक्तान्यभावस्य हरिः परेशः ।
विकर्म यच् चोत्पतितं कथञ्चिद्
धुनोति सर्वं हृदि सन्निविष्टः ॥ [भा.पु. ११.५.४२] इति ।

अथवा मुनयोऽपि सनकादयः स्वेच्छया चरन्ति अपि नार्थस् तु गौणी किर्यते । कीदृशाः योगोऽष्टाङ्गः ज्ٌआनयोगो वा तस्य प्रभावेन विधुतो विनष्टः अखिलकर्मबन्धो येषां ते । तद् उक्तञ्ज्ٌआनाग्निः सर्वकर्माणि भस्मसात् कुरुतेऽर्जुन [गीता ४.३७] इति । तस्येति अन्यत्रातीवस्वातन्त्र्येण वर्तमानस्य इच्छया अन्या नियम्यत्वेन । यद् वा, भक्तानाम् इच्छया आत्तानि वपूंषि मत्स्यादिरूपाणि येन तद् उक्तंयद्यद्धिया त उरुगाय विभावयन्ति तत्तद्वपुः प्रणयसे सदनुग्रहाय [भा.पु. ३.८.९] इति । मत्स्यादीनाम् अवताराणां तादृशेनैव्श्वर्यपुरस्कृतं चेत् स्वातन्त्र्यं तर्हि निरङ्कुशमहिम्नः परमावधिभूतस्यावतारिणः श्रीकृष्णस्योच्चावचैः कर्मभिः कुतो बन्धः ? परमकैमुत्योक्तिः पामराणां संशयदूरीकरणार्थम् एव शब्दः । यत्पादपङ्कजेति समान्यतो भक्तानां कर्मबन्धाभावश् चेत् तर्हि श्रीकृष्णजीवातुभूतानां तत् प्रियाणां कथं शङ्केति भावाः ॥३५॥

विश्वनाथः  तद्भक्ता अपि धर्माधर्माभ्यां न बध्यन्त इत्य् आहयद् इति । निषेवो नितरां सेवनम् । योगो भक्तियोगस् तत्प्रभावेण विधुतोऽखिलानां स्वद्रष्ट्ṝणाम् अपि कर्मबन्धः । किम् उत स्वस्य यैस् ते मुनयो मननशीला भक्ता अपि न नह्यमानाः बन्धम् अप्राप्नुवन्तः । तस्य तु निरङ्कुशया स्वेच्छयैव आत्तानि स्वीकृतानि वपूंषि परस्त्रीशरीराणि येन तस्य ॥३५॥

 ओ)०(ओ

॥ १०.३३.३६ ॥

गोपीनां तत्पतीनां च सर्वेषाम् एव देहिनाम् ।
योऽन्तश् चरति सोऽध्यक्षः क्रीडनेनेह देहभाक् ॥

श्रीधरः  परदारत्वं गोपीनाम् अङ्गीकृत्य परिहृतम्, इदानीं भगवतः सर्वान्तर्यामिणः परदारसेवा नाम न काचिद् इत्य् आहगोपीनाम् इति । योऽन्तश् चरत्य् अध्यक्षो बुद्ध्यादिसाक्षी, स एव क्रीडनेन देहभाक्, न त्व् अस्मदादितुल्यो येन दोषः स्याद् इति ॥३६॥

वंशीधरः  वस्तुतो गोपीनां परदारत्वं नास्ति, गान्धर्वविधानत्वेन परिणीतत्वात् । तथापि निर्बन्धेन गृह्यमाणं प्रति तुष्यतु दुर्जनः इति न्यायेन तद् अङ्गीकृत्य स्वीकृत्य परिहृतम्यत्पादपङ्कज [भा.पु. १०.३३.३४] इत्य् आदिनोत्तरितम् । परमार्थविचारे भगवतः पारदार्यं नायातीत्य् आहैदानीम् इति । न काचिद् न किञ्चिद् अपि । योऽन्तर्यामी स कृष्ण एव । क्रीडनेन लीलया हेतुना । इह जगति । देहभाग् आविष्कृतदेहः ॥ [इतः परं विश्वनाथस्य व्याख्यानुरूपम् इति ।] ॥३६॥

चैतन्यमतमٌजुषा  एतद् एव बहिर्मुखानां निग्रहाय स्पष्टयतिगोपीनाम् इति द्वाभ्याम् । एष क्रीडनदेहभाक् क्रीडनदेहान् गोपीदेहान् भजतीति तथा अध्यक्षः प्रत्यक्ष एवान्तर्यामी । अतः परत्वं किल तस्येत्य् अर्थः ॥३६॥

वैष्णवतोषणी  तद् एवं गोपीनां परदारत्वम् अङ्गीकृत्यापि दोषः परिहृतः । तत्र च सति कुलटात्वं जारत्वं नापयाति तन्नाम न खलु धिक्काराय पर्रं पर्यवस्यतीति तदसहमानस् तासां तत्परदारत्वम् एव खण्डयति । गोपीनाम् इति तैर् व्याख्यातम् । तत्र बुद्ध्यादिसाक्षी परमात्मेत्य् अर्थः । अतो न तस्य परो नाम कश्चिद् इति के वा परदाराः ? इति भावः ।

ननु सा तु निराकार इति श्रूयते तस्माद् आकारवत्त्वाद् अस्मदादितुल्य एवासौ ? न, तत्राहस एवेति । एवशब्दोऽयं चैवेत्य् अस्माद् आकृष्टः । अत्र चशब्दः क्वचिन् नास्ति । क्रीडनेन स्वैरं तदिच्छयैव, न तु कर्मपरवशत्वेन हेतुभाक् तदुचिते देशे तदुचिते निजदेहे प्रवर्तक इत्य् अर्थः । अन्तर्यामितायाम् आकारापेक्षाया अभावाद् एव तत्र निराकारत्वम् उच्यते, न तु वस्तुतः ।

केचित् स्वदेहान्तर्हृदयावकाशे
प्रादेशमात्रं पुरुषं वसन्तम् [भा.पु. २.२.८] इति द्वितीयोक्तेर् इति भावः ।

न त्व् इति न त्व् अस्मदादिजीववत् परस्परम् अनात्मकर्मपरवशच् चेत्य् अर्थः । एष क्रीडनदेहभाग् इति क्रीडनेनेह देहभाग् इति च पाठः ।

अथवा, यो गोप्यादीनां सर्वेषां तत्तद्युओग्यताप्रदेन परमात्मरूपेणान्तश् चरति स एवाध्यक्षस् तत्तदधिष्ठाता गोप्यः किम् आचरद् [भा.पु. १०.२१.९] इत्य् आदिना, कात्यायनि महामाये [भा.पु. १०.२२.४] इत्य् आदिना, अपि बत मधुपुर्याम् [भा.पु. १०.४७.२१] इत्य् आदिना च व्यٌजितताड्र्शममतामयभावविशेषाणां तासां तु पतिरूप एवाध्यक्ष इत्य् अर्थः ।

ननु, कथं परमात्मरूपेण क्रीडाति कहं चानेन रूपेण क्रीडति ? तत्राहएष बहिःप्रकटरूप एव स श्रीकृष्णस् तादृशक्रीडासाधनं देहं भजते, नित्यम् एवाशरयति, न त्व् अन्तःस्थः परमात्मरूप इति । पाठान्तरेऽपि इह बहिःप्रकटरूपत्व एवेएत्य् आदि योज्यम् । एवम् उत्तरत्रापि तद् एवम् अन्तर्यामित्वपक्षे स्वदारत्वस्यातिव्यापोतिपरिहाराय किञ्चिद् अन्यद् आहार्य व्याक्ःयातम् । तथापि विण्मूत्रपरिपूरितदेहासु त्वक्श्मश्रुनख
रोमकेश [भा.पु. १०.६०.४५] इत्य् आदि रुक्मिणीवाक्यानुसारेण विशुद्धसत्त्वव्यक्तविशेषमयपरमज्योतिर्देहस्य तस्य प्रवृत्तिस् तज्जुगुप्सितताम् एवावगमयति, न तु भजते तादृशीः क्रीडा याः श्रुत्वा तत्परो भवेत् [भा.पु. १०.३३.३७] इत्य् अनुसारेण रोचमानताम् । अत एव अन्तर्गृहगतानां कासाञ्चिद् असिद्धदेहानां तद्देहपरित्याजनं च निर्दिश्यते । न च सैरिन्ध्र्यादाव् अपि तत्प्रवृत्तिदर्शनाद् अन्यथा मन्तव्यम् । मुकुन्दस्पर्शनात् सद्यो बभूव प्रमदोत्तमा [भा.पु. १०.४२.८] इत्य् आदिना स्पर्शमणिलोहवृत्तान्तवत् ध्रुवदेहवच् च तद्योग्यदेहलक्षणप्रमदोत्तमात्वं प्राप्य तत्क्रीडनयोग्यता तत्र जातेति गम्यते । न चासाम् अपि तादृशत्वं मन्तव्यं ताभिर् विधूत [भा.पु. १०.३२.१०] इत्य् आदौ, प्रत्युत ताभिर् एव असाव् अधिकं व्यरोचतेत्य् उक्तत्वात् ।

किं च, नायं श्रियोऽङ्ग [भा.पु. १०.४७.५८] इत्य् आदुअ श्रीतोऽपि स्वर्योषिद्भ्योऽपि पराभ्योऽपि सर्वाङ्गनाभ्योऽर्हत्तमत्वे परत्वं चासां लभ्यते । यतः साधिक्षपम् उक्तं कुतोऽन्या इति तस्माद् आसां विलक्षणत्वावगमाद् विलक्षणत्वेनैव व्याख्यान्तरं कर्तव्यम् । तथा हि, गोपीनां तद्विशेषाणाम् आसां तथा तत्पतीनां सम्प्रति तासां पतित्वेन प्रतीतानां, तथा सर्वेषाम् अपि गोपगवादीनां देहिनां च योऽन्तर् मध्ये चरति जयति जननिवास [भा.पु. १०.९०.४८] इति दृष्ट्या, अहो भाग्यम् अहो भाग्यम् [भा.पु. १०.१४.३२] इति रीत्या, योऽसौ गोषु तिष्ठति, योऽसौ गाः पालयति [गो.ता.उ. २.२३] इति तापनीश्रुत्या च तन्मध्ययोग्यक्रीडाभिर् नित्यम् एव क्रीडति, स श्रीकृष्णोऽध्यक्षः प्रापञ्चिकानां प्रकटः सन्न् अपि चरति तत्तद्योग्यम् एव क्रीडति । उभयथापि क्रीडायां हेतुः । एषः श्रीकृष्णः क्रीडाशीलः श्रीगोपालवपुः प्रकाशनशील इति ।

यद् वा, स एव प्रापञ्चिकप्रत्यक्षः सन्न् अपि क्रीडनदेहान् स्वक्रीडाहेतुविग्रहान् गोप्यादींस् तान् एव भजन् क्रीडति । पाठान्तरेऽपि क्रीडनेनोपलक्षितांस् तद्रूपान् देहान् इति । तद् एवं तथैव नित्यविहारात् ताषां तन्नित्यप्रेयसीत्वम् । ततस् तत्प्रतिमदेहत्वं न दर्शितम् । तत्र परमसम्बन्धवर्णनेन सन्देहं प्रकटयन्त्यां प्रकटलीलायाम् अपि सुखावेशात् स्पष्टम् एवोक्तम् तासु तद्रूपत्वं स्वयं श्रीशुकदेवन अधोक्षजप्रिया इति भगवत्प्रिया इति कृष्णवध्वः [भा.पु. १०.३३.७] इति च । तापन्यां दुर्वाससा ताः प्रत्य् एव चयोऽसौ गोषु तिष्ठति [गो.ता.उ. २.२३] इत्य् आदौ, स वो हि स्वामी भवति इति परमसम्बन्धवर्णनेन सन्देहरहितायाम् अप्रकटलीलायां कैमुत्येन तद् एव निर्णीतम् । श्रीमदष्टाक्षरपटले श्रीब्रह्मणा स्वसंहितायां

आनन्दचिन्मयरसप्रतिभाविताभिस्
ताभिर् य एव निजरूपतया कलाभिः ।
गोलोक एव निवसत्य् अखिलात्मभूतो
गोविन्दम् आदिपुरुषं तम् अहं भजामि ॥ [ब्र.सं. ५.४८] इति ।

अत्र कलात्वेन निजरूपत्वप्राप्तेऽपि प्रकटलीलागतपरकीयत्वे सन्देहनिरासार्थम् । निजरूपतयेति एतद् एव चोपक्रमोपसंहारयोस् तासु लक्ष्मीत्वस्य तस्मिन् परमपुरुषत्वस्य निर्देशेन तथैव निर्धारितं तत्र चिन्तामणिप्रकरसद्मसु इत्य् आदौ लक्ष्मीसहस्रशतसम्भ्रमसेव्यमानम् [ब्र.सं. ५.२९] इत्य् उपक्रमः, श्रियः कान्ताः कान्तः परमपुरुषः कल्पतरवः [ब्र.सं. ५.५६] इत्य् उपसंहारः ।

तत्र चान्यत्र च । साक्षात् गोपीशब्दप्रधानाः श्रीमदष्टादशाक्षरप्रमुखमन्त्राश् च तथैव वदन्त आसते । तथा च तत्तन्मन्त्रव्याख्यायां गौतमीयतन्त्रे । तत्तन्मन्त्रद्रष्टारः श्रीमद्देवर्षिचरणाः तत्प्रधानाः श्रीभगवतो नामधेयं बहिरङ्गदृष्टीनाम् अपि प्रवृत्त्यर्थं रूढिम् अपि परित्यजन्तः सर्वेश्वरत्वमायास्वरूपशक्त्योर् वैभवभेदेन द्विधा निरुच्य तद्ध्यानगततदन्तरङ्गप्रेयसीभक्तानां प्रवृत्त्यर्थं श्रीगोपालमूर्तेस् तस्य श्रीगोपालीपतित्वम् एवाश्रितरुचितया तत्राप्य् उत्तरपक्षतया पर्यवसायितवन्तः । तत्र चैवकारेण प्रकटलीलाप्रसिद्धस्वौपपत्यं निराकृतवन्तः । यथा

गोपीति प्रकृतिं विद्याज् जनस् तत्त्वसमूहकः ।
अनयोर् आश्रयो व्याप्त्या कारणत्वेन चेश्वरः ।
सान्द्रानन्दं परं ज्योतिर् वल्लभत्वेन कथ्यते ॥
अथवा गोपी प्रकृतिर् जनस् तदंशमण्डलम् ।
अनयोर् वल्लभः प्रोक्तः स्वामी कृष्णाख्य ईश्वरः ॥
कार्यकारणयोर् ईशः श्रुतिभिस् तेन गीयते ॥
अनेकजन्मसिद्धानां गोपीनां पतिर् एव वा ।
नन्दनन्दन इत्य् उक्तस् त्रैलोक्यानन्दवर्धनः ॥ इति ।

अत्रानेकजन्मसिद्धानाम् इति बहूनि मे व्यतीतानि जन्मानि तव चार्जुन [गीता ४.५] इतिवत् । तासाम् अनादिकालपरम्पराप्राप्तश्रुतिपुराणतन्त्रादिप्रसिद्धावतारित्वम् एव व्यनक्ति, तस्माद् वस्तुतः परदारत्वम् एव नास्ति, किमि उतायोग्यत्वम् इति भावः ॥३६॥

बृहद्वैष्णवतोषणी  स इत्य् अनेनास्यान्वयः । स एवैष साक्षाद्भूतः । अध्यक्ष इति तदंशत्वेन तत्प्रेर्यत्वेन वा, तत्त्वविचारस् तस्मिन्न् एव भोक्तृत्वपर्यवसानात् । किं वा, अन्तर्यामित्वेऽपि मायावादिनाम् अद्वैतव्याख्यानुसारेण परदारत्वाभावात् परदारसेवा नास्तीति परिहृतम् । अत एव परमात्मत्वसिद्धये सर्वेषाम् इत्य् उक्तम् । एष श्रीगोपीरमणः क्रीडनेनेति लीलयेत्य् अर्थः । किं वा, क्रीडनेन हेतुना क्रीडार्थम् इत्य् अर्थः । देहभाक् निजश्रीमूर्तिप्रकटकः । अन्यत् तैर् व्याख्यातम् ।

यद् वा, अध्यक्षः सर्वचित्ताधिष्ठाता सर्वेन्द्रियप्रवर्तकश् चेत्य् अर्थः । अत एवान्तश् चरति, एवम् अन्तर्यामितया सर्वकर्मसु सर्वप्रवर्तनेनापि यथा तस्य तद्गुणदोषैर् लेपो न स्यात् । किं वा, सर्वकर्मस्व् अन्तर्यामिदृष्ट्या प्रवृत्तेर् अन्येषाम् अपि तैर् लेपो यथा न स्यात् तथात्रापीति भावः । तत्र गोप्यादिष्व् अन्तर्यामिणः प्रकाशतारतम्येन तेषां यथोत्तरं न्यूनतोह्या इति परमैश्वर्येण पूर्वोक्तबन्धाभावे हेतुर् अभिव्यٌजितः । विशेषतश् च रासक्रीडार्थम् एव देहभाक् प्रकटिततद्योग्यश्रीगोपकिशोरमूर्तिर् इत्य् अर्थः । प्रेमरसविस्तारणार्थम् अवतीर्णस्य तदनुरूप एव व्यवहारो युक्तो नामेति सिद्धान्ततत्त्वम् ॥३६॥

कृष्णसन्दर्भः (१७१)  तद् एवं स्वारसिक्यप्रकटलीला दर्शिता । अथाप्रकटलीले द्वे अप्य् अर्थविशेषेणाहगोपीनाम् इति । अन्तर् अन्तःस्थितम् अप्रकटं यथा स्यात् तथा गोपीनां तत्पतीनां च तत्पतिम्मन्यानां क्रीडनदेहभाक् सन् तेषाम् एव गोकुलयुवराजतया अध्यक्षश् च सन् यश् चरति क्रीडति स एव प्रकटलीलागतोऽपि भूत्वा सर्वेषां विश्ववर्तिनां देहिनाम् अपि क्रीडनदेहभाक् सन्, तेषां पालकत्वेनाध्यक्षोऽपि सन् चरति । तस्माद् अनादित एव ताभिः क्रीडाशालित्वेन स्वीकृतत्वात् तच्छक्तिरूपाणां तासां सङ्गमे वस्तुत एव परदारतादोषोऽपि नास्ति । ततस् तेषां तत्पतित्वं च । नासूयन् खलु कृष्णाय [भा.पु. १०.३३.३७] इत्यादिवक्ष्यमाणदिशा, तेषां तासां च प्रातीतिकमात्रं न तु दैहिकम् । तादृशप्रतीतिसम्पादनं च तासाम् उत्कण्ठापोषार्थम् इति तत्प्रकरणसिद्धान्तस्य पराकाष्ठा दर्शिता ॥३६॥

क्रमसन्दर्भः  गोपीनाम् अत्र टीकानुसारेण श्रीभगवतः परदारा नाम न सन्तीति व्याख्यानेऽपि तासाम् अयोग्यत्वं न व्याहन्यत एषा व्याख्या ॥३६॥

बृहत्क्रमसन्दर्भः  अन्यच् च गोपाङ्गनास् तस्य क्रीडापाञ्चालिका इव क्रीडादेहनिर्विशेषास् तस्य भजनम् अस्य नहि बहिरङ्गलीलैव अन्तर्यामिता त्व् अस्य बहिरङ्गलीलैवेत्य् आहगोपीनाम् इत्य् आदि । स एष श्रीकृष्णः क्रीडनदेहभाक् क्रीडनदेहा व्रजदेव्यस् ता भजतीति स्वरूपनिर्देशः । ताच्छील्ये क्विप् । अध्यक्षः साक्षात् प्रत्यक्ष इति यावत् । यो नारायणरूपेणैव गोपीनां तत्पतीनां च सर्वदेहिनां चान्तश् चरतीति अन्तर्यामी गोपीनां पतयः पत्याभासास् तेषां सर्वेषाम् अपि देहिनां च । न तु गोपीनां सर्वसाधारण्येनान्तर्यामित्वत्त्वमानन्दविग्रहत्वात् । एतेनास्य व्रजाङ्गनाभिः सह क्रीडनं स्वरूपविहार एव, न धर्मव्यतिक्रम इति भावः ॥३६॥

रसिकाह्लादिनी  पूर्वं गोपीनां परदारत्वम् अङ्गीकृत्य यत्पादपङ्कज [भा.पु. १०.३३.३४] इत्य् आक्षेपः परिहारः कृतः, इदानीं परो नाम न कश्चित् येन गोपीषु परदारत्वं भवतीति सभायाम् उपविष्टानां केषाञ्चिद् बहिर्मुखानां मुखाप्रसतीं दृष्ट्वा तस्यान्तर्यामितया स्त्रीपुंसाधारणजीवानां मुख्यपतित्वं प्रकटयन् उपाधिधर्मासंस्पर्शित्वेन महद् ऐश्वर्यम् आहगोपीनां तत्पतीनां चान्तश् चरति गोपीनां हृदि सदा स्वरूपेण प्रकाशते तत्पतीनां सर्वेषां देहिनां च शक्त्यान्तश् चरति । एवकारस् तु नित्यानुवादे । तदुक्तं श्रीमुखेनसाधवो हृदयं मह्यं साधूनां हृदयं त्व् अहम् [भा.पु. ९.४.६८] इति । अत्र स्वरूपोक्तिर् अन्यत्र धर्मेणेति । अत एवाध्यक्षः बुद्ध्यादिसाक्षी । अनेन परमात्मत्वम् उक्तम् ।

नन्व् एवं बुद्ध्यादिसाक्षीत्वं चेत्, तर्हि निराकारत्वेन प्रतीतिः ? नेत्य् आहक्रीडनेन निमित्तेन रासादिक्रीडार्थम् एव देहभाक् । क्रीडा तु प्रियवर्गसापेक्षा क्रियेति । यथान्तर्यामितया सर्वदा हि सम्बन्धेऽपि सर्वकर्मप्रवर्तनेऽपि तत्तद्गुणदोषैर् निर्लेपत्वं, तथा सच्चिदानन्दविग्रहस्योच्चावचः कर्मभिर् निर्लेपत्वम् इति भावः । यद् वा, योऽन्तश् चरति सोऽध्यक्षः प्रतीक्षः क्रीडने लीलया नटवन् मानुषं देहं भजते ।

ननु परमात्मा चेत् तर्हि जुगुप्सितायाः सैरिन्ध्र्याः कथं सङ्गतः ? तत्र समाधास्यति मुकुन्दस्पर्शनात् सद्यो बभूव प्रमदोत्तमा [भा.पु. १०.४२.८] इति । श्रीविग्रहस्य बहिर्अन्तश् चैकरूपत्वं न लौकिकत्वं चोक्तम् । न ह्य् एतादृशसामर्थ्यम् अन्यस्य भवितुम् अर्हतीति । सैरिन्ध्रीस्पर्शेऽपि निर्लेपत्वम् इति । यन् न चैतासां सैरिन्ध्रीसाद्र्श्यम् ऊह्यम् ।

नायं श्रियोऽङ्ग उ नितान्तरतेः प्रसादः
स्वर्योषितां नलिनगन्धरुचां कुतोऽन्याः ।
रासोत्सवेऽस्य भुजदण्डगृहीतकण्ठ
लब्धाशिषां य उदगाद् व्रजवल्लभीनाम् ॥ [भा.पु. १०.४७.६०] इति ।

अन्यथोद्धवेनासां चरणरजःप्रार्थना नोपपत्तेः । तस्माद् गोपीनां पर्रदारत्वं न स्यात्, चान्यदेहिसादृश्येन श्रीकृष्णस्योपपतित्वम् । सर्व=देहिनां सर्वकर्मप्रवर्तकत्वेन सर्वकर्मफलभोक्तृत्वेन च मुख्यपतित्वं सर्वशास्त्रसमन्वयस्य पर्यवसानात् शास्त्रफलं प्रयोक्तरीतिन्यायस्य सत्त्वान् न किञ्चिद् असमٌजसम् इति ॥३६॥

विश्वनाथः  तत्तद्दृष्ट्या तु सर्वान्तर्यामिणो भगवतो न केऽपि परे इत्य् आहगोपीनाम् इति । योऽन्तश् चरति तस्य बहिर् आलिङ्गने को दोषः ? इति भावः । अध्यक्षो बुद्ध्यादिद्रष्टा । तस्य रहस्यबहिर्गात्रदर्शने को दोषः ? इति भावः । इह व्रजमण्डले । क्रीडनेन हेतुना । देहान् गोपीशरीराणि । भजते रतिश्रमप्रस्वेदाम्बुमार्जनादिना सेवते ॥३६॥

 ओ)०(ओ

॥ १०.३३.३७ ॥

अनुग्रहाय भक्तानां मानुषं देहम् आश्रितः ।
भजते तादृशीः क्रीडा याः श्रुत्वा तत्परो भवेत् ॥

श्रीधरः  नन्व् एवं चेद् आप्तकामस्य निन्दिते कुतः प्रवृत्तिर् इत्य् अत आहअनुग्रहायेति । शृङ्गाररसाकृष्टचेतसोऽतिबहिर्मुखान् अपि स्वपरान् कर्तुम् इति भावः ॥३७॥

वंशीधरः  अत्राशङ्कतेनन्व् इति । एवं चेत् निःस्पृहस्यापि स्वेछाविग्रहाङ्गीकारेऽपि । निन्दिते +++

चैतन्यमतमٌजुषा  भक्तानाम् अनुग्रहाय केवलं तादृशीः क्रीडा गोपीभिः सह विलासान् भजते, भक्तास् तु यच्छ्रवणेन परमसुखम् अनुभवन्ति । रसवासनावन्तो हि भक्ता एतेनैव विहारेणामोद्यन्त, सामाजिकत्वात् । याः श्रुत्वा मानुषं देहम् आश्रित्यैव मनुष्यमात्रम् एव न तु विवेचकत्वादियुक्तस् तत्परो भवति । वक्ष्यति चैतत् विक्रीडितं व्रजवधूभिर् इदं च विष्णोः [भा.पु. १०.३३.४०] इत्य् आदि ॥३७॥

वैष्णवतोषणी  नन्व् आप्तकामस्य कुतः क्रीडायां प्रवृत्तिः ? कुतस्तरां वा बहिर्दृष्ट्या लोकावगीते तस्मिन्न् इत्य् अत आहअन्व् इति । भक्तानाम् अनुग्रहायमद्भक्तानां विनोदार्थं करोमि विविधाः क्रियाः इति पद्मपुराणीयश्रीमद्भगवद्वचनात् । मानुषं नराकारम् आश्रितः ब्रह्मरूपेण सर्वाश्रयोऽपि स्वयम् आश्रयं कृतवान् इति तस्य परब्रह्मस्वरूपस्य परमाश्रयत्वं च दर्शितम् । एतद् उक्तन्दशमे दशमं लक्ष्यम् आश्रिताश्रयविग्रहम् [भावार्थदीपिका १०.१.१] इति । तथा च भगवदुपनिषद्, ब्रह्मणो हि प्रतिष्ठाहम् [गीता १४.२७] इति । « आस्थितः » इति पाठेऽप्य् आदरविषयः कृत इति स एवार्थः ।

स्वेच्छया मानुषं देहम् अधुनैव विरचय्याश्रित इति व्याख्यातुं न घटते, परत्र तत्र लोकेऽधिष्ठातृत्वेन कृष्णाख्यनराकारपरब्रह्मणः श्रीगोपैर् अनुभूतत्वात् । एवं भक्तानुग्रहार्थं तत्क्रीडेत्य् अभिप्रेतम् । आप्तकामत्वेऽपि भक्तानुग्रहो युज्यते । विशुद्धसत्त्वस्य तथा स्वभावात् यद्भावभाविते चान्यत्र दृश्यतेऽसौ । तथा रहूगणानुग्राहके श्रीजडभरतचरितेए, यथा वा भवदनुग्राहके मयीति । तत्र भक्त्शब्देन व्रजदेव्यो व्रजजनाश् च सर्वे कालत्रयसम्बन्धिनोऽन्ये च वैष्णवा गृहीताः । व्रजदेवीनां पूर्वरागादिभिः व्रजजनानां जन्मादिभिर् अन्येषां च तत्तद्दर्शनश्रवणादिभिर् अपूर्वत्वस्फुरणात् । अत एव तादृशभक्तसङ्गेन तादृशीः सर्वचित्ताकर्षिणीः क्रीडा भजते, याः साधारणीर् अपि श्रुत्वा भक्तेभ्योऽन्योऽपि जनस् तत्परो भवेत् । किम् उत रासलीलारूपाम् इमां श्रुत्वेत्य् अर्थः । वक्ष्यते चविक्रीडितं व्रजवधूभिर् इदं च विष्णोः [भा.पु. १०.३३.४०] इत्य् आदि ।

यद् वा, मानुषं देहम् आश्रितः सर्वोऽपि जीवस् तत्परो भवेत् । मर्त्यलोके श्रीभगवदवतारात् तया भजने मुख्यत्वाच् च । मनुष्याणाम् एव सुखेन तच्छ्रवणादिसिद्धेः । « भूतानाम् » इति पाठे निजावतारकारणभक्तसम्बन्धेन सर्वेषाम् एव जनानां विषयिणां मुमुक्षूणां मुक्तानां चेत्य् अर्थः । इति परमकारुण्यम् एव कारणम् उक्तम् । तथापि भजनसम्बन्धेनैव सर्वानुग्रहो ज्ٌएयः । अन्यत् तैः । तत्र बहिर्मुखान् अपीति तत्पर्यन्तत्वं विवक्षितम् । परमप्रेमपराकाष्ठामयतया श्रीशुकस्यापि तद्वर्णनातिशयप्रवृत्तेः । गोपीनाम् इत्य् अस्यार्थान्तरे त्व् एवं व्याख्यातम् ।

नन्व् एवम् अपि नित्यवद् गुप्तम् एव तथा क्रीडतु । किं प्रापञ्चिकेभ्यस् तत्प्रकटनेन ? तत्राहभक्तानां प्रपञ्चगतानाम् अनुग्रहाय मानुषं देहं मर्त्यलोकरूपं विराड्देहांशम् आश्रितः, तत्र प्रकटोऽभूद् इत्य् अर्थः । यस्य पृथिवी शरीरम् इत्य् आदि श्रुता । तत्रापि तच्छरीरशब्दप्रयोगात् । मानुषशब्देन तल्लोकलक्षितत्वाच् च । अन्यत् समानम् ।

अथवा, तत्परो भवेद् इत्य् अत्र भक्तानां भूतानां बहुत्वान् न ते कर्तृत्वेन विपरिणामाद्य् अनुवर्तेरन् । व्याख्यान्तरे चाध्याहारादि कष्टतापतेत् । भगवान् इति तु तत्र तत्र व्याख्यानेऽपि प्रकरणाद् एव लभ्यते । तस्मात् ताद्र्शीः क्रीडा असौ भजते याः श्रुत्वापि स्वयम् अपि तत्परो भवेत् । यदा यदा शृणोति तदा तदासक्तो भवतीत्य् एवार्थः ॥३७॥

बृहद्वैष्णवतोषणी  एतद् एव प्रपञ्चयतिअनुग्रहायेति । यद् वा, अध्यक्षः प्रत्यक्षः सन् क्रीडनाय तत्क्रीडार्थं देहम् अवतारो येषां गोपीजनानां व्रजजनानाम् एव वा तान् भजति रमयतीति तथा सः । अतस् तेषाम् अन्तर्बहिश् चरतः क्रीडासाधनत्वान् न तस्य क्रीडया कस्यापि दोषः प्रसज्जेद् इति भाव इत्य् एषा दिक् । अलम् अतिविस्तरेण । भक्तानाम् अनुग्रहायमद्भक्तानां विनोदार्थं करोमि विविधाः क्रियाः इत्य् आदि श्रीमद्भगवद्वचनात् । मानुषं नराकारम् आश्रितः प्रकटितवान् सन् ।

यद् वा, प्रकटयामासेति वाक्यसमाप्तिः । इति भक्तानुग्रहार्थं तत्क्रीडेत्य् अभिप्रेतम् । तत्र भक्तशब्देन गोप्यो व्रजजनाश् च सर्वे तथा कालत्रयसम्बन्धिनोऽन्ये च वैष्णवाः ।

यद् वा, भक्तानां मुख्या गोपिका एकोक्ताः, तथापि मुख्यानाम् औग्रहेणान्येषां सर्वेषाम् अनुग्रहःस् इध्येद् एव । अत एव क्रीडा भजते प्रीत्या सम्पादयतीत्य् अर्थः । श्लेषेण, भजतेऽनुसरति प्रकाशयति वेति । क्रीडानां नित्यसिद्धत्वं सूचितम् । तेन चसर्वदोषः स्वत एव निरस्तः । तादृशीर् अनिर्वचनीयाः सर्वचित्ताकर्षिका इत्य् अर्थः । श्लेषेण राससदृशक्रीडाश्रवणेनापि तत्परो भवेत्, किम् उत रासक्रीदाम् इत्य् अर्थः । तच्छब्देन भगवान् भक्ताः क्रीडा वा सर्वोऽपि जनो भवेत् ।

यद् वा, मानुषं देहम् आश्रितः सर्वोऽपि जीवस् तत्परो भवेत् । मर्त्यलोके श्रीभगवदवतारात् तथा भक्तियोग्यसाधनेन भजने मुख्यत्वाच् च मनुष्याणाम् एव सुखं तच्छ्रवणादिसिद्धेः ।

यद् वा, अपिशब्दम् अवतार्य व्याख्येयम् । मानुषं देहम् आश्रितोऽपि, किं पुनर् मुनिदेवादय इति । ततश् च भक्तानुग्रहोऽयम् एवेति भावः । भूतानाम् इति पाठे सर्वेषाम् एव जनानां विषयिणां मुमुक्षूणां मुक्तानां भक्तानां चेत्य् अर्थः । इति परमकारुण्यम् उक्तम् ।

एवम्, स कथं धर्मसेतूनां [भा.पु. १०.३३.२७] इत्य् अनेन धर्मविरुद्धं कथं कृतवान् इत्य् एकस्य प्रश्नस्य परिहारः, धर्मव्यतिक्रमः [भा.पु. १०.३३.२९] इत्य् आदिभिः, तथा आप्तकामः [भा.पु. १०.३३.२८] इत्य् अनेन परिपूर्णस्य का तत्र स्पृहेति द्वितीयस्य अनुग्रहाय इत्यनेनेति विवेचनीयम् ॥३७॥

क्रमसन्दर्भः  तत्र च सति परैर् व्यूढत्वम् आसाम् असमٌजसं बहूनां तेषां तस्मिन्न् असूया यदि तद् इति यन्मित्रं परमानन्दम् इत्य् आदि व्याहन्येत् ॥३७॥

बृहत्क्रमसन्दर्भः  ननु तर्हि रहस्यभूताम् ईदृशीं क्रीडां कथं भुवि प्रकटितवान् ? इत्य् आहअनुग्रहायेत्य् आदि । भक्तानाम् अनुग्रहाय तादृशीः क्रीडा भजते याः श्रुत्वा मानुषं देहम् आश्रितो यः कश्चिद् तत्परः श्रीकृष्णपरो भवेत् । भक्तास् तावद् विविधाःरसस्य वैविध्यात् । तेन नानारसा एव लीलाः करोति, तेषां स्वस्ववासनोपासनाभेदाद् इति भक्तानुग्रहार्थम् एव लीलाः । तासां श्रवणात् कश्चिद् एव मानुषदेहभाक् मुच्यत इत्य् अर्थः ॥३७॥

रसिकाह्लादिनी  नन्व् आप्तकामस्य क्रीडापि कुतः प्रयोजनाभावात् न हि प्रयोजनम् उद्दिश्य मन्दोऽपि नाम प्रवर्तत इति चेत् तत्राह अनुग्रहाय इति । भक्तानाम् अनुग्रहार्थम् एव नराकारदेहम् आश्रितः । तद् उक्तं दशमस्कन्धोपक्रमे दशमे दशमं लक्ष्यं आश्रिताश्रयविग्रहम् इति । तद् उक्तम् उपनिषदि

भोगार्थं सृष्टिम् इत्य् अन्ये क्रीडार्थम् इति चापरे ।
ईश्वरस्यैव स्वभावायम् आप्तकामस्य का स्पृहा ॥ इति ।

भक्तानुग्रहार्थम् एव तादृशीर् मानुषानुकरणीः सर्वचित्तानुकरणीः क्रीडाः । यद् वा, तादृशी रासक्रीडासदृशीर् अन्याः क्रीडा भजते करोति । क्रीडा तु स्वकीयप्रियवर्गसापेक्षा । यद् वा, भक्तानां व्रजजनानां सर्वेषाम् अनुग्रहाय । यद् वा, भक्तानां गोपीनाम् अनुग्रहाय तादृशीः क्रीडा वाचाम् अगोचरा भजते । यद् वा, भक्तानां योऽनुग्रहः स्वस्मिन् कटाक्षपातालिङ्गनादिस् तदर्थं प्राप्तयेत्य् अर्थः । तादृशीः पूर्वोक्ता बाहुप्रसारेत्याद्याः क्रीडा भजते । याः श्रुत्वा सर्वोऽपि जनस् तत्परो भवेत् ।

यद् वा, भक्तानां गोपीप्रभृतीनाम् अनुग्रहाय तत्समानजातीयं मानुषं मनुष्याकारं देहम् आश्रितोऽभूद् इति । न हि विजानीयेन देहेन तास्व् आनन्दं सञ्चारयितुं शक्यत इति । ईदृग् एव निरोधात्मिका लीला यद् ऐश्वर्यम् उपेक्ष्य गोपीस्वानन्दं सञ्चारितवान् इति भूतानाम् इति पाठे मुक्तमुमुक्षुविषयिणाम् अनुग्रहाय तान् अपि स्वपरान् कर्तुं राससदृशीर् अन्याः क्रीडा भजते । याः श्रुत्वा तत्परो गोपीसेवनपरो भवेत् । गोपीप्रसादम् अन्तरेण रहस्यलीलाश्रवणम् अपि दुर्लभम् इत्य् अर्थः । तद् उक्तम् उद्धवेनआसाम् अहो चरणरेणुजुषाम् अहं स्याम् [भा.पु. १०.४७.६०] इति । यद् वा, याः श्रुत्वान्योऽपि मानुषदेहम् आश्रितो जीवस् तत्परो भवेद् इति ॥३६॥

विश्वनाथः  जुगुप्सितं किम् अभिप्रायं कृतवान् इति द्वितीयप्रश्नस्योत्तरम् आहअनुग्रहाय इति । भक्तानाम् अनुग्रहाय तादृशीः क्रीडा भजते । याः श्रुत्वा मानुषं देहम् आश्रितो जीवः तत्परस् तद्विषयकः श्रद्धावान् भवेद् इति क्रीडान्तरतो वैलक्षण्येन मधुररसमय्याः अस्याः क्रीडायास् तादृशीर् मणिमन्त्रमहौषधानाम् इव काचिद् अतर्क्याशक्तिर् अस्तीत्य् अवगम्यते । तथैव मानुषदेहवत एव तद्भक्तावधिकारित्वं मुख्यम् इत्य् अभिप्रेतम् ॥३६॥


 ओ)०(ओ

॥ १०.३३.३७ ॥

नासूयन् खलु कृष्णाय मोहितास् तस्य मायया ।
मन्यमानाः स्वपार्श्वस्थान् स्वान् स्वान् दारान् व्रजौकसः ॥

श्रीधरः  नन्व् अन्येऽपि भिन्नाचाराः स्वचेष्टितम् एवम् एवेति वदन्ति तत्राहनासूयन्न् इति । एवम्भूतैश्वर्याभावे तथा कुर्वन्तः पापा ज्ٌएया इति भावः ॥ ३८ ॥

वंशीधरः

चैतन्यमतमٌजुषा

वैष्णवतोषणी

बृहद्वैष्णवतोषणी

क्रमसन्दर्भः

बृहत्क्रमसन्दर्भः

रसिकाह्लादिनी

विश्वनाथः
मायाकल्पिततादृक्स्त्रीशीलनेनानसूयभिः ।
न जातु व्रजदेवीनां पतिभिः सह सङ्गमः ॥ [उ.नी. ३.३२] इति ।

अतः प्रभोः प्रियाणां च धाम्नश् च समयस्य च ।
अविचिन्त्यप्रभावत्वाद् अत्र किं च न दुर्घटम् ॥ [ल.भा. १.५.५१५] इति



 ओ)०(ओ

॥ १०.३३.३८ ॥

ब्रह्मरात्र उपावृत्ते वासुदेवानुमोदिताः ।
अनिच्छन्त्यो ययुर् गोप्यः स्वगृहान् भगवत्प्रियाः ॥

श्रीधरः  ब्रह्मरात्रे ब्राह्मे मुहूर्ते उपावृत्ते प्राप्ते ॥३८॥

वंशीधरः

चैतन्यमतमٌजुषा  ब्रह्मरात्र इत्य् आदि । ब्राह्ममुहूर्ते मिलितानाम् अनेकरात्रीणाम् अन्तिमरात्रिचरमयामार्धे इति भावः । कालस्यापि निष्क्रियत्वात् तस्या नेदं चित्रम् । वासुदेवानुमोदितास् ता भगवत्प्रियाः स्वस्थानं ययुः । स्वगृहान् अनिच्छन्त्यस् तत्रैव वृन्दावने नित्यसिद्धं योगपीठाख्यं स्थलविशेषं ययुः । गोपास् तु छायारूपाभिर् एव मन्यमानाः स्वपार्श्वस्थान् इत्य् आदिना कृतार्था एव तं नासूयन् । तस्य नाट्यस्य महिमैवेयम् । यद् वा, पतिगृहान् अनिच्छन्त्यः स्वगृहान् योगमायाकृतान् निजगृहान् ययुः । वासुदेवेनानुमोदिताः सत्यः । यद् वा, वासुदेवानुमोदितस्थलं ता ययुः । वासुदेवेनोद्दिष्टं निजस्थानविशेषम् ॥३८॥

वैष्णवतोषणी  तद् एतत् प्रासङ्गिकं समाप्योपसंहरन् परमसुखामृतसिन्धुम् अवगाढानाम् अपि तासाम् अतृप्तिम् आह । अनिच्छन्त्योऽपि गोप्यः स्वगृहान् ययुः तेन समं विहारेणैव व्रजं निकटप्रायम् आगत्य स्वस्वगृहवर्त्मानि जगृहुर् इत्य् अर्थः । तत्र हेतुः ब्रह्मेति तत्कालस्य गृहगमनायैव +++

बृहद्वैष्णवतोषणी

क्रमसन्दर्भः  न व्याख्यातम् ।

बृहत्क्रमसन्दर्भः  फलितम् आहब्रह्मरात्र इत्य् आदि । मिलितानाम् अनेकरात्रीणाम् शेषयामार्धे उपावृत्ते भगवदिच्छया सम्प्राप्ते सति ता गोप्य ऊढानूढादिप्रकारोक्ताः सर्वा एव भगवत्प्रियाः सत्यः स्वगृहान् अनिच्छन्त्यो वासुदेवम् अनुमोदयितुं शीलं यासाम् इति तथा तच् छ्रीवृन्दावनान्तर्वर्तिपुरविशेषं ययुर् इति भावः । वस्तुतस् तु स्वगृहं पुनर् न गता एवेति ग्रन्थार्थः । स्वगृहान् अनिच्छन्त्य इति हेतुमद्विशेषणेन गृहान्तरं लक्ष्यते ॥३८॥

रसिकाह्लादिनी  एवं श्रीकृष्णस्य रसैश्वर्यं सपरिकरं निरूप्य तास्व् अपि निरङ्कुशम् ऐश्वर्यं जनेषु +++

विश्वनाथः  ब्रह्मरात्रम् इति समासान्त आर्षः । ब्रह्माणो रात्रौ युगसहस्रप्रमाणायाम् उपावृत्ते उप आधिक्येन आवृत्ते एकाम् आवृत्तिं गते सति गोप्यः स्वगृहान् ययुः । एकस्याम् एव रजन्याम् एतावत्यो लीलाः कर्तव्या इति भगवतः सत्यसङ्कल्पत्वात् नृत्यगीतादयो विलासा यावन्तो मनस्य् अभीप्सिता आसन् तावतां सम्पूर्तौ यावन्तः समयाः सम्भवन्ति तावद्भिः समयैर् युगसहस्रं पूर्णं बभूव, तच् च युगसहस्रं प्रहरचतुष्टयात्मकरजनीमध्य एव रासस्थल्यां प्रविवेश । यथा पञ्चयोजनात्मकवृन्दावनप्रदेशैकदेश एव पञ्चाशत्कोटियोजनप्रमाणानि ब्रह्माण्डानि प्रविष्टानि ब्रह्मणा दृष्टानि, यथा चातिस्तोक एव भगवत उदरस्योपरि उपरिमितानि दामानि अन्तरे च ब्रह्माण्डम् एव दृष्टम् अभूद् इत्य् अत्र नासम्भावना कार्या । यद् उक्तं भागवतामृते

अतः प्रभोः प्रियाणां च धाम्नश् च समयस्य च ।
अविचिन्त्यप्रभावत्वाद् अत्र किं च न दुर्घटम् ॥ [ल.भा. १.५.५१५] इति ।

वासुदेवानुमोदिताः मम च भवतीनां च प्रति तादृशक्रीडासिद्ध्यर्थं प्रच्छन्नकामतैवाभीष्टेति कृष्णेन कृतानुमोदना इत्य् अर्थः । यद् वा, चित्ताधिष्ठात्रा वासुदेवेनैव गुरुलज्जाभयादिकम् उद्भाव्य प्रेरिताः । अत एव प्रियविरहस्य दुःसहत्वाद् अनिच्छन्त्योऽपि ययुः ॥३८॥


 ओ)०(ओ

॥ १०.३३.४० ॥

विक्रीडितं व्रजवधूभिर् इदं च विष्णोः
श्रद्धान्वितो नु शृणुयाद् अथ वर्णयेद् वा ।
भक्तिं परां भगवति परिलभ्य कामं
हृद्रोगम् आश्व् अपहिनोत्य् अचिरेण धीरः ॥

श्रीधरः  भगवतः कामविजयरूपरासक्रीडाश्रवणादेः कामविजयम् एव फलम् आहविक्रीडितम् इति । अचिरेण धीरः सन् हृद्रोगं कामम् आशु अपहिनोति परित्यजतीति ॥४०॥

वंशीधरः  भगवल्लीलायाः सम्प्राप्तनिवृत्तिहेतुत्वाच् छरवणं सदा कार्यम्, सा च कामजयपूर्विका कामिनां दौर्गत्यावगतेर् अत्र लीलायां भगवतापि काम एव जितोऽत एतच्छ्रवणपरायणस्यापि स च जितो भवतीत्य् आशयेनाहविक्रीडितम् इति । विविधं जलस्थलनादिभेदेन क्रीडितं विहरणम् । चेति पदं श्रद्धातिशयजननार्थकम् । यथान्यानि विक्रीडितानि तथैवेदं च लीलातात्पर्यावगत्यावाप्तधैर्यः सन् । कामत्यागस्य भगवद्रूपतापादकत्वेन संसारनाशकत्वं स्फुटम् ।

यदा सर्वं प्रमुच्यन्ते कामा येऽस्य हृदि श्रिताः ।
अथ मर्त्योऽमृतो भवत्य् अत्र ब्रह्म समश्नुते ॥ इति श्रुतेः ।

कामा वासनाः । मदनस्यापि वासनाजन्यत्वात् कामत्वम् । श्रीपरमानन्दसेविना श्रीधरेण स्वामिना निर्मिता दशमाश्रया दशमस्कन्धान्तर्गता श्रीभागवतभावार्थानां दीपिका या सा त्व् इयम् एव । पदवाक्याद्यर्थानां प्रकाशिकास् त्व् अन्या बह्व्यः सन्तीत्य् अनेन निजानुत्कर्षः परोत्कर्षश् च सूचितः । वस्तुतस् तु श्रीपरमानन्दं निजस्वरूपानन्दं सेवितुं शीआम् अस्येति निजानन्दसेवी स चासौ श्रीधरो राधिकेशस् तेन निर्मिता रचिता या श्रीरासलीला सा इयम् एव पञ्चाध्यायनिरूप्तैव । किम्भूता ? शिर्यो राधाया भागवतानाम् अन्यासाङ्गोपीनां यो भावो भक्तिर् अनुराग इति यावत् । स एवार्थः प्रयोजनं तस्य दीपिका भक्तिपारवश्यात् सर्वेश्वरेण हरिणा निषिद्धम् अपि स्त्रीभिर् नृत्यम् अङ्गीकृतम् इति भावः । पुनर् दशमो लक्ष्मीभूतः श्रीकृष्ण एवाश्रयो यस्याः सा तथा । कृष्णम् आश्रित्या गोपीभिर् निजाभिमतं साधितम् इति भावः । (अतः परं विश्वनाथस्य व्याख्या उद्धृता ।) ॥४०॥

चैतन्यमतमٌजुषा  भजते तादृशीः क्रीडा या श्रुत्वा तत्परो भवेद् इति । प्रतिपादयतिविक्रीडितम् इत्य् आदि । हृद्रोगं कामादिदोषम् । एतेन गोपीभिः सह स खलु विलासो हि साधनान्तरेणापि दुष्करं हृदयशोधनं करोतीति रहस्यम् ॥४०॥

वैष्णवतोषणी  अथ तादृशलीलाश्रवणादेर् अपि प्राकृतकामविरोधित्वेन श्रीभगवत्प्रेमावहत्वेन च कैमुत्यात् तल्लीलायाः परमभक्तिफलरूपत्वं दर्शयित्वा पूर्वसिद्धान्तम् एवोत्कर्षयन् तल्लीलावर्णनसमाप्तौ सुखावेशेनोत्तरकालभावि तच्छ्रोतृवक्तृजनान् आशिषयन्न् इव च स्वाभाविकतत्फलं कथयतिविक्रीडितम् इति । विशिष्टां क्रीडां चकाराद् ईदृशम् अन्यद् अपि विष्णोर् इति तासां मध्ये द्वयोर् द्वयोर् [भा.पु. १०.३३.३] इत्य् आद्य् उक्तव्यापकत्वाभिप्रायेण, श्रद्धया विश्वासेनान्वित इति । तद्विपरीतावज्ٌआरूपापराधनिवृत्त्यर्थश् च नैरन्तर्यार्थं च । तच् च फलवैशिष्ट्यार्थम् । अत एव योऽनु निरन्तरं शृणुयाद् अथानन्तरं स्वयं वर्णयेच् च उपलक्षणं चैतत् स्मरेच् च भक्तिं प्रेमलक्षणां परां श्रीगोपिकाप्रेमानुसारित्वात् सर्वोत्तमजातीयाम् । प्रतिक्षणं नूतनत्वेन लब्ध्वा । हृद्रोगरूपं कामम् इति भगवद्विषयः कामविशेषो व्यवच्छिन्नः । तस्य परमप्रेमरूपत्वेन तद्वैपरीत्यात् । कामम् इत्य् उपलक्षणम् अन्येषाम् अपि हृद्रोगाणाम् । अन्यत्र श्रूयते

ब्रह्मभूतः प्रसन्नात्मा न शोचति न काङ्क्षति ।
समः सर्वेषु भूतेषु मद्भक्तिं लभते पराम् ॥ [गीता १८.५५] इति ।

अत्र तु हृद्रोगापहानात् पूर्वम् एव परमभक्तिप्राप्तिः । तस्मात् परमबलवद् एवेदं साधनम् इति भावः । धीरः सन्न् इति धैर्यं च लभत इत्य् अर्थः ।

यद् वा, कामं यथेष्टं आशु भक्तिं प्रतिलभ्य हृद्रोगम् आधिं श्रीकृष्णाप्राप्त्यादिकृतम् अचिरेणापहिनोति तत्प्राप्तेर् इति भावः । अन्यत् समानम् ॥

क्रीडता बहिर् अन्तश् च जनोऽयं येन नर्त्यते ।
तस्य चैतन्यरूपस्य प्रीत्यै भगवतोऽस्त्व् इदम् ॥

बृहद्वैष्णवतोषणी  व्रजे या वध्वो नूतनविवाहिता इव नवयौवना गोप्यः । यद् वा रासक्रीडया साक्षत् तत्पत्नीत्वम् इव प्राप्तास् ताभिः । इदं च रासक्रीडालक्षणं विशिष्टं क्रीडितं क्रीडाम् । चकाराद् एतादृशम् अन्यद् अपि । किं वा, त्वर्थे चशब्दोऽन्यतो विशेषात् । विष्णोर् इति तासां मध्ये द्वयोर् द्वयोर् [भा.पु. १०.३३.३] इत्य् आद्य् उक्तव्यापकत्वाभिप्रायेण । श्रद्धान्वित इति अन्यथा रसानुदयेन परमभक्त्यसम्पत्तिः । श्रद्धान्वितत्वाद् एव अनु निरन्तरं शृणुयात् । एतच् च तथैव । यद् वा, नु निश्चितम् । अथ श्रवणानन्तरं श्रद्धान्वितत्वात् । यद् वा, विकल्पार्थेऽनुवर्णयेद् वा । किं वा, अनु उक्तसमुच्चये । समेर्च् च । प्रत्येकं सर्वेषां परमभक्तिसाधनत्वात् । तथापि श्रवणादित्रयस्यास्य यथोत्तरं तत्र श्रैष्ठ्यम् एव ज्ٌएयम् । य इत्य् अधिकारित्वापेक्षा निरस्ता । परां परमां प्रेमलक्षणां प्रतिक्षणं नूतनत्वेन लब्ध्वा । हृद्रोगरूपं कामम् इति भगवद्विषयकः कामो व्यवच्छिन्नः । तस्य परमामृतत्वेन तद्वैपरीत्यात् । धीरः सर्वार्थतत्त्ववेत्ता, स पुनः कामादिक्षुभितचित्तो वा, हृद्रोगत्यागादिकम् एतत् परमभक्तेर् आनुषङ्गिकं फलं ज्ٌएयम् । तस्या एव मुख्यफलत्वात् । तत्क्रीडाश्रव्णादिनाप्य् एतत् स्यात् । किं वक्तव्यं ? तस्य लौकिकनिन्द्यकाम्यक्रीडावत् सा क्रीडेति प्रसङ्गानुसारेण तात्पर्यं कल्प्यम् । अतस् तस्य तपसां च कामविशेषः प्रेमपरिपाकविलासविशेषरूप एव । न तु प्राकृत इति लिखितम् एव । विवृतं च श्रीभागवतामृते । अन्यत् तैर् व्याख्यातम् ।

यद् वा, धीरः विचारयन् सन्न् इत्य् अर्थः । यद् वा, कामं यथेष्टं आशु भक्तिं प्रतिलभ्य हृद्रोगम् आधिं श्रीकृष्णाप्राप्त्यादिकृतम् अचिरेणापहिनोति, तत्प्राप्तेर् इति भावः । अन्यत् समानम् ॥

क्रीडता बहिर् अन्तश् च जनोऽयं येन नर्त्यते ।
तस्य चैतन्यरूपस्य प्रीत्यै भगवतोऽस्त्व् इदम् ॥

क्रमसन्दर्भः  न व्याख्यातम् ।

बृहत्क्रमसन्दर्भः  उपसंहरतिविक्रीडितम् इत्य् आदि । भजते तादृशीः क्रीडा याः श्रुत्वा तत्परो भवेत् इत्य् उक्तस्य विशेषोऽयं हृद्रोगम् अन्तःकरणमालिन्यम् अचिरेण तत्क्षणाद् एव धीरः पाण्डवो विचक्षण इत्य् अर्थः । अत इदं रहस्यं धीरो यो भवति, स श्रद्धान्वितः सन् शृणुयाद् वर्णयेत् कीर्तयेत् । स्वतः शक्तो यदि, तदा स्वपथेनापि वर्णयेत् । सुगमम् ॥३९॥

श्रीजीवः (भक्तिसन्दर्भे ३३८)  अथ गोकुलेऽपि श्रीमद्व्रजवधूसहितरासादिलीलात्मकस्य परमवैशिष्ट्यम् आहविक्रीडितम् इति । चकाराद् अन्यच् च । अथेति वाथ । शृणुयाद् वा वर्णयेद् वा । उपलक्षणं चैतद् ध्यानादेः । परां यतः परा नान्या कुत्रचिद् विद्यते तादृशीम् । हृद्रोगं कामादिकम् अपि शीघ्रम् एव त्यजति । अत्र सामान्यतोऽपि परमत्वसिद्धेस् तत्रापि परमश्रेष्ठश्रीराधासंवलितलीलामयतद्भजनं तु परमतमम् एवेति स्वतः सिध्यति । किन्तु रहस्यलीला तु पौरुषविकारवद् इन्द्रियैः पितृपुत्रदासभावैश् च नोपास्या स्वीयभावविरोधात् । रहस्यत्वं च तस्याः क्वचिद् अल्पांशेन क्वचित् तु सर्वांशेनेति ज्ٌएयम् ॥४०॥

श्रीजीवः (प्रीतिसन्दर्भ ८४)  यद् विक्रीडितं खलु निजश्रवणद्वाराप्य् अन्येषां दूरदेशकालस्थितानाम् अपि शीघ्रम् एव यं कामम् अपनयत् परमं प्रेमाणं वितनोति । तत् पुनस् तत् काममयं न स्यात् । अपि तु परमप्रेमविशेषमयम् एव । न हि पङ्केन पङ्कं क्षाल्यते । न तु स्वयम् अस्नेहः स्नेहयति ॥

रसिकाह्लादिनी  ननु रासविलासश्रवणेन पामराणां कामोद्रेक एव भविष्यति किम् एतच् छ्रवणेनेति चेत् समाधानं कुर्वन् प्राकृतकामजयद्वारा श्रीव्रजेन्द्रनन्दने परमं प्रेमभक्तिरूपफलं श्रोतृवक्तृजनानां प्रशंसन् । अप्राकृतकामतत्तल्लीलादर्शनाद्यकारित्वं सम्भावयन्न् आह पञ्चविधा गोप्यो रेमिरे विक्रीडितं व्रजवधूभिः सह । विविधं क्रीडितम् । उक्तिप्रत्युक्तिरूपं तत्तद्भवे कदाचिन् नदीपुलिने कदाचिद् यमुनायां सर्वत्र वृन्दावनप्रदेशेषु व्रजदेवीभिः सहाविर्भावितं विलासं, उपवनं उदाहरणम् एतद् अन्यत्र सखिभिः सह कृत्यं नृत्यगानादिकं व्रजेश्वरीपरोक्षकृतं भाण्डभङ्ग्यादिकं नवनीतचौर्यादिकं च एतत् सर्वम् अन्यद् अपि गोवर्धनोद्धरणादिचरितं श्रद्धान्वितो आस्तिक्यबुद्धिमान् अनु वारं वारं शृणुयात् श्रवणानन्तरं यः स्वयूथेषु वर्णयेत् कीर्तयेत् स भगवति रसैश्वर्यपूर्णे नन्दपुत्रे परां भक्तिं प्रेमलक्षणां प्रतिलभ्य आशु शीघ्रं हृद्रोगरूपं कामं प्राकृतविषयं अपहिनोति दूरीकरोति । श्रीकृष्णेऽलौकिककामस्य विधेयत्वाद् भक्तिप्रतिबन्धकस्य कामस्य सद्भावे तदनुपपत्तेः ।

यद् वा, कामं यथेच्छं हृद्रोगं मत्सरम् अपहिनोति भक्तौ निर्मत्सराणाम् अधिकारश्रवणात् तद् उक्तं धर्मः प्रोज्झितकैतवोऽत्र परमो निर्मत्सराणां सताम् [भा.पु. १.१.२] इति । यद् वा, कृष्णे भक्तिं प्रतिलभ्य श्रीकृष्णप्राप्तेजनितं हृद्रोगं हृत्तापम् आशु अपहिनोति । पुनश् च प्राप्तेऽपि हृद्रोगे भक्तिवासनया धीरो भवति ॥४०॥

इति श्रीमन्नारदावतारश्रीव्रजाचार्यश्रीनारायणभट्टगोस्वामिविरचितायां रसिकाह्लादिनीटीकायां दशमस्कन्धे रासविलासनिगमनं नाम त्रयस्त्रिंशोऽध्यायः ॥३३॥

इति समाप्ता । उच्चग्रामे श्रीमद्रेवतीरमणमन्दिरे भाद्रमासे तृतीयायां लिखितम् ।

विश्वनाथः सर्वलीलाचूडामणे रासस्य श्रवणकीर्तनफलम् अपि सर्वफलचूडामणिभूतम् एवेत्य् आहविक्रीडितम् इति । चकाराद् ईदृशम् अन्यद् अप्य् अन्यकविवर्णितं ताभिः सह विक्रीडितम् । विष्णोर् इति तासां मध्ये द्वयोर् द्वयोर् इत्य् आद्य् उक्तव्यापकत्वाभिप्रायेण नु निश्चितं अनुदिनं वा शृणुयात् । अथ वर्णयेत् कीर्तयेत् । स्वकवितया काव्यरूपत्वेन विबध्नीतेति वा । परां प्रेमलक्षणां प्राप्येति क्त्वाप्रत्ययेन हृद्रोगवत्य् अप्य् अधिकारिणि प्रथमत एव प्रेम्णः प्रवेशस् ततस् तत्प्रभावेनैवाचिरतो हृद्रोगनाश इति प्रेमायं ज्ٌआनयोग इव न दुर्बलः परतन्त्रश् चेति भावः । हृद्रोगरूपं कामम् इति भगवद्विषयकः कामविशेषो व्यवच्छिन्नस् तस्य प्रेमामृतरूपत्वेन तद्वैपरीत्यात् ।

धीरः पण्डित इति हृद्रोग सत्य् अपि कथं प्रेमा भवेद् इत्य् अनास्तिक्य लक्षणेन मूर्खत्वेन रहित इत्य् अर्थः । अतएव श्रद्धान्वित इति शास्त्राविश्वासिनं नामापराधिनं प्रेमापि नाङ्गीकरोतीति भावः ॥

श्रीकृष्णातिवशीकारचुञ्चोर् जिष्णुशिरोमणेः ।
प्रेम्णा हास इवायं श्रीरासः श्रीर् अपि नाप यम् ॥
शास्त्रबुद्धिविवेकाद्यैर् अपि दुर्गमम् ईक्ष्यते ।
गोपीनां रसवर्त्मेदं तासाम् अनुगतीर् विना ॥
पदवाक्यप्रकरणध्वनरोऽत्र सहस्रशः ।
सन्त्य् अगम्याश् च गम्याश् च नोक्ता विस्तरभीतितः ॥
इति सारार्थदर्शिन्यां हर्षिण्यां भक्तचेतसाम् ।
दशमस्य त्रयस्त्रिंशः सङ्गतः सङ्गतः सताम् ॥

इति श्रीमद्भागवते दशमस्कन्धे त्रयस्त्रिंशाध्यायस्य
सारार्थदर्शिनीटीका समाप्ता

ओ)०(ओ

इति श्रीमद्भागवते महापुराणे ब्रह्मषुत्रभाष्ये पारमहंस्यां संहितायां वैयासिक्यां दशमस्कन्धे रासक्रीडावर्णनं नाम
त्रयस्त्रिंषोऽध्यायः ॥
॥१०.३३॥

रासक्रीडा समाप्ता
