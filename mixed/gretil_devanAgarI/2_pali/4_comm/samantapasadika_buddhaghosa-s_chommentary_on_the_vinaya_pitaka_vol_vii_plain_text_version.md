+++
title = "Samantapasadika, Buddhaghosa's Commentary on the Vinaya Pitaka, Vol. VII, plain text version"

+++


## Intro
  
  
  
  
Samantapasadika, Buddhaghosa's Commentary on the Vinaya Pitaka, Vol. VII, plain text version  
  
  
  
Samantapasadika, Buddhaghosa's Commentary on the Vinaya Pitaka, Vol. VII:  
Vinayapitaka: Khandhaka: Parivara (I-XIX);  
Nigamana  
  
Based on the edition J. Takakusu and Makoto Nagai, assisted by Kogen Mizuno,  
London : Pali Text Society 1947 (Reprinted 1981)  
  
  
Input by the Dhammakaya Foundation, Thailand, 1989-1996  
[GRETIL-Version vom 22.4.2016]  
  
  
  
  
  
  
  
THIS GRETIL TEXT FILE IS FOR REFERENCE PURPOSES ONLY!     
COPYRIGHT AND TERMS OF USAGE AS FOR SOURCE FILE.   
  
Text converted to Unicode (UTF-8).  
(This file is to be used with a UTF-8 font and your browser's VIEW configuration   
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


    
नोतिचे  
थिस् फ़िले इस् (च्) चोप्य्रिघ्त् थे पलि तेxत् सोचिएत्य् अन्द् थे धम्मकय फ़ोउन्दतिओन्, २०१५।  
थिस् wओर्क् इस् लिचेन्सेद् उन्देर् अ च्रेअतिवे चोम्मोन्स् अत्त्रिबुतिओन्-स्हरेअलिके ४।० इन्तेर्नतिओनल् लिचेन्से।  
    
थेसे फ़िलेस् अरे प्रोविदेद् ब्य् चोउर्तेस्य् ओफ़् थे पलि तेxत् सोचिएत्य् फ़ोर्  
स्छोलर्ल्य् पुर्पोसेस् ओन्ल्य्।  
इन् प्रिन्चिप्ले थेय् रेप्रेसेन्त् अ दिगितल् एदितिओन् (wइथोउत् रेविसिओन् ओर्  
चोर्रेच्तिओन्) ओफ़् थे प्रिन्तेद् एदितिओन्स् ओफ़् थे चोम्प्लेते सेत् ओफ़् पलि  
चनोनिचल् तेxत्स् पुब्लिस्हेद् ब्य् थे प्त्स्। Wहिले थेय् हवे बेएन् सुब्जेच्त् तो अ  
प्रोचेस्स् ओफ़् छेच्किन्ग्, इत् स्होउल्द् नोत् बे अस्सुमेद् थत् थेरे इस् नो  
दिवेर्गेन्चे फ़्रोम् थे प्रिन्तेद् एदितिओन्स् अन्द् इत् इस् स्त्रोन्ग्ल्य् रेचोम्मेन्देद् थत्  
थेय् अरे छेच्केद् अगैन्स्त् थे प्रिन्तेद् एदितिओन्स् बेफ़ोरे क़ुओतिन्ग्।  
    
    
अद्दितिओनल् नोतेस्  
हेअद्लिने रेफ़ेरेन्चेस् हवे बेएन् स्तन्दर्दिज़ेद् अच्चोर्दिन्ग् तो थे फ़ोल्लोwइन्ग् पत्तेर्न्:  
प्_न्।न् = परिवार_छप्तेर्(रोमन्)।सेच्तिओन्(अरबिच्)  
इन् थे थिर्द् छप्तेर् होwएवेर् थिस् त्रन्स्लतेस् तो:  
प्_न्।न् = परिवार_छप्तेर्(रोमन्)।वेर्स्(अरबिच्)  
    
इतलिचिज़ेद् चत्छ्wओर्द्स् ओफ़् थे प्रिन्तेद् एदितिओन् wएरे अल्रेअद्य् रेदुचेद्  
तो प्लैन् रोमन् त्य्पे इन् थे ओरिगिनल् धम्मकय फ़िले।

    
स्त्रुच्तुरे ओफ़् रेफ़ेरेन्चेस् (अद्देद् अत् थे बेगिन्निन्ग् ओफ़् एअछ् सेच्तिओन्):   
[प्_न्।न्:] = परिवार_छप्तेर्(रोमन्)।सेच्तिओन्(अरबिच्)  
इन् थे थिर्द् छप्तेर् होwएवेर् थिस् त्रन्स्लतेस् तो:  
[प्_न्।न्:] = परिवार_छप्तेर्(रोमन्)।वेर्स्(अरबिच्)

    
प्लैन् तेXत् वेर्सिओन्  
(इन् ओर्देर् तो फ़स्चिलितते wओर्द् सेअर्छ्, अल्ल् अन्नोततिओन्स् हवे बेएन् रेमोवेद्,  
अन्द् थे लिने ब्रेअक्स् ओफ़् थे प्रिन्तेद् एदितिओन् हवे बेएन् चोन्वेर्तेद् इन्तो फ़्लोअतिन्ग् तेxत्।)

[पगे १३०१]  
१३०१  
  समन्तपासादिका नाम  
विनयट्ठकथा  
परिवार-वण्णना  
नमो तस्स भगवतो अरहतो सम्मा-  
 सम्बुद्धस्स  
  इ  
विसुद्धपरिवारस्स परिवारो ति भासने,  
धम्मक्खन्धसरीरस्स खन्धकानं अनन्तरा,  
सङ्गहं यो समारूऌहो, तस्स पुब्बागतं नयं  
हित्वा दानि करिस्सामि अनुत्तान्ऽ अत्थवण्णनं।  
[प्_इ।१:] तत्थ यन् तेन भगवता ॥।पे॥। पञ्ञत्तन् ति आदिनयप्पवत्ताय ताव पुच्छाय अयं सङ्खेपत्थो: यो सो भगवा सासनस्स चिरट्ठितिकत्थं धम्मसेनापतिना सद्धम्मगारवबहुमानवेगसमुस्सितं अञ्जलिं सिरस्मिं पतिट्ठपेत्वा याचितो दस अत्थवसे पटिच्च विनयपञ्ञत्तिं पञ्ञपेति, तेन भगवता तस्स तस्स सिक्खापदस्स पञ्ञत्तिकालं जानता, तस्सा तस्सा सिक्खापदपञ्ञत्तिया दस अत्थवसे पस्सता, अपि च पुब्बेनिवासादीहि जानता, दिब्बेन चक्खुना पस्सता, तीहि विज्जाहि छहि वा पन अभिञ्ञाहि जानता, सब्बत्थ अप्पटिहटेन समन्तचक्खुना पस्सता, सब्बधम्मजाननसमत्थाय पञ्ञाय जानता, सब्बसत्तानं चक्खुविसयातीतानि तिरोकुट्टादिगतानि चापि रूपानि अतिविसुद्धेन मंसचक्खुना च पस्सता, अत्तहितसाधिकाय समाधिपदट्ठानाय पटिवेधपञ्ञाय जानता, परहितसाधिकाय करुणापदट्ठानाय देसनापञ्ञाय पस्सता,

[पगे १३०२]  
१३०२ समन्तपासादिका [प्_इ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अरहता सम्मासम्बुद्धेन यं पठमं पाराजिकं पञ्ञत्तं, तं कत्थ पञ्ञत्तं, कं आरब्भ पञ्ञत्तं। किस्मिं वत्थुस्मिं पञ्ञत्तं।  
अत्थि तत्थ पञ्ञत्ति ॥।पे॥। केन्ऽ आभतन् ति पुच्छाविस्सज्जने पयन्तेन भगवता जानता पस्सता अरहता सम्मासम्बुद्धेन पठमं पाराजिकन् ति इदं केवलं पुच्छाय आगतस्स्ऽ आदिपदस्स पच्चुद्धरणमत्तम् एव। कत्थ पञ्ञत्तन् ति वेसालिया पञ्ञत्तं। कं आरब्भा ति सुदिन्नं कलन्दपुत्तं आरब्भा ति एवम् आदिना पन नयेन पुन पि एत्थ एकेकं पदं पुच्छित्वा व विस्सज्जितं। एका पञ्ञत्ती ति यो पन भिक्खु मेथुनं धम्मं पटिसेवेय्य पाराजिको होति असंवासो ति अयं एका पञ्ञत्ति। द्वे अनुपञ्ञत्तियो ति अन्तमसो तिरच्छानगताय पीति च सिक्खं अप्पच्चक्खाया ति च मक्कटी-वज्जिपुत्तकवत्थूनं वसेन वुत्ता इमा द्वे अनुपञ्ञत्तियो। एत्तावता अत्थि तत्थ पञ्ञत्ति अनुपञ्ञत्ति अनुप्पञ्ञपन्नत्तीति इमिस्सा पुच्छाय द्वे कोट्ठासा विस्सज्जिता होन्ति। ततियं विस्सज्जेतुं अनुप्पन्नपञ्ञत्ति तस्मिं न्ऽ अत्थी ति वुत्तं। अयञ् हि अनुप्पन्नपञ्ञत्ति नाम अनुप्पन्ने दोसे पञ्ञत्ता। सा अट्ठ गरुधम्मवसेन भिक्खुनीनं येव आगता, अञ्ञत्र न्ऽ अत्थि, तस्मा वुत्तं अनुप्पन्नपञ्ञत्ति तस्मिं न्ऽ अत्थी ति। सब्बत्थपञ्ञत्ती ति मज्झिमदेसे च्ऽएव पच्चन्त-जनपदेसु च सब्बत्थ पञ्ञत्ति। विनयधरपञ्चमेन गणेन उपसम्पदा, गुणङ्गुणूपाहना, धुवन्हानं, चम्मत्थरणन् ति इमानि हि चत्तारि सिक्खापदानि मज्झिमदेसे येव पञ्ञत्ति, एत्थ्ऽ एव एतेहि आपत्ति होति, न पच्चन्तिमजनपदेसु। सेसानि सब्बान्ऽ एव सब्बत्थपञ्ञत्ति नाम साधारणपञ्ञत्ती ति भिक्खूनञ् च्ऽएव भिक्खुनीनञ् च साधारणपञ्ञत्ति।  
सुद्धभिक्खूनम् एव हि सुद्धभिक्खुनीनं वा पञ्ञत्तं सिक्खापदं असाधारणपञ्ञत्ति नाम होति। इदं पन भिक्खुं आरब्भ उप्पन्ने वत्थुस्मिं या पन भिक्खुनी छन्दसो मेथुनं धम्मं पटिसेवेय्य अन्तमसो तिरच्छानगतेन पि पाराजिका होति असंवास ति भिक्खुनीनम् पि पञ्ञत्तं।

[पगे १३०३]  
प्_इ।१] परिवार-वण्णना १३०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विनितकथामत्तम् एव हि तासं न्ऽ अत्थि, सिक्खापदं पन अत्थि। तेन वुत्तं साधारणपञ्ञत्ती ति। उभतोपञ्ञत्तियम् पि एस्ऽ एव नयो।  
ब्यञ्जनमत्तम् एव हि एत्थ नानं। भिक्खूनं भिक्खुनीनम् पि साधारणत्ता साधारण-पञ्ञत्ति। उभिन्नम् पि पञ्ञत्तत्ता उभतोपञ्ञत्ती ति। अत्थे पन भेदो न्ऽ अत्थि।  
निदानोगधन् ति यस्स सिया आपत्ति सो आविकरेय्याति एत्थ सब्बापत्तीनं अनुपविट्ठत्ता निदानोगधं। निदाने अनुपविट्ठन् ति अत्थो। दुतियेन उद्देसेना ति निदानोगधं निदानपरियापन्नम् पि समानं। तत्र्ऽ इमे चत्तारो पाराजिका धम्मा ति आदिना दुतियेन्ऽ एव उद्देसेन उद्देसं आगच्छति। चतुन्नं विपत्तीनन् ति सीलविपत्तिआदीनं। पठमा हि द्वे आपत्तिक्खन्धा सीलविपत्ति नाम। अवसेसा पञ्च आचारविपत्ति नाम।  
मिच्छादिट्ठि च अन्तग्गाहिकदिट्ठि च दिट्ठिविपत्ति नाम।  
आजीवहेतु-पञ्ञत्तानि छ सिक्खापदानि आजीवविपत्ति नाम।  
इति इमासं चतुन्नं विपत्तीनं इदं पाराजिकं सीलविपत्ति नाम होति। एकेन समुट्ठानेना ऽति द्वङ्गिकेन एकेन समुट्ठानेन। एत्थ हि चित्तं अङ्गं होति। कायेन पन आपत्तिं आपत्ति आपज्जतिं। तेन वुत्तं कायतो च चित्ततो च समुट्ठाती ति।  
द्वीहि समथेही ति आपन्नो ऽसि ति सम्मुखा पुच्छियमानो आम आपन्नो ऽम्ही ति पटिजानाति तावद् एव भण्डन-कलहविग्गहा वूपसन्ता होन्ति सक्का च होति तं पुग्गलं अपनेत्वा उपोसथो वा पवारणा वा कातुन् ति। इति सम्मुखाविनयेन च पटिञ्ञातकरणेन चा ति द्वीहि समथेहि सम्मति, न च तप्पच्चया कोचि उपद्दवो होति। यं पन उपरि पञ्ञत्तिवग्गेन कतमेन समथेन सम्मती ति वुत्तं, तं समथं ओतारेत्वा अनापत्ति कातुं न सक्का ति इमम् अत्थं सन्धाय वुत्तं। पञ्ञत्तिवीनयो ति यो पन भिक्खू ति आदिना नयेन वुत्तमातिका पञ्ञत्तिविनयो ति अत्थो।  
विभत्ती ति पदभाजनियं वुच्चति। विभत्ती ति विभङ्गस्स्ऽ एव्ऽ एतं नामं। असंवरो ति वीतिक्कमो। संवरो ति अवीतिक्कमो। येसं वत्तती ति येसं विनयपिटकञ् च अट्ठकथा च सब्बा पगुणा ति अत्थो। के धारेन्ती ति के एतं पठमपाराजिकं पाऌइतो च अत्थतो च धारेन्ति।

[पगे १३०४]  
१३०४ समन्तपासादिका [प्_इ।२-१६;इइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न हि सक्का सब्बं विनयपिटकं अजानन्तेन एतस्स अत्थो जानितुन् ति।  
केन्ऽ आभतन् ति इदं पठमापाराजिकं पाऌइवसेन च अत्थवसेन च याव अज्जतनं कालं केन आनीतन् ति। परम्पराभतन् ति परम्पराय आनीतं।  
इदानि याय परम्पराय आनीतं, तं दस्सेतुं उपालि दासको चा ति आदिना नयेन पोराणकेहि महाथेरेहि गाथायो ठपिता। तत्थ यं वत्तब्बं, तं निदान-वण्णनायं एव वुत्तं। इमिना नयेन दुतियपाराजिकादि-पुच्छाविस्सज्जनेसु पि विनिच्छयो वेदितब्बो ति।  
महाविभङ्गे पञ्ञत्तिवार-वण्णना निट्ठिता  
[प्_इ।२-१६:] इतो परं मेथुनं धम्मं पटिसेवन्तो कति आपत्तियो आपज्जती ति आदिप्पभेदो कतापत्तिवारो, मेथुनं धम्मं पटिसेवन्तस्स आपत्तियो चतुन्नं विपत्तीनं कति विपत्तियो भजन्ती ति आदिप्पभेदो विपत्तिवारो, मेथुनं धम्मं पटिसेवन्तस्स आपत्तियो सत्तन्नं आपत्तिक्खन्धानं कतिहि आपत्तिक्खन्धेहि सङ्गहिता ति आदिप्पभेदो सङ्गहवारो, मेथुनं धम्मं पटिसेवन्तस्स आपत्तियो छन्नं आपत्तिसमुट्ठानानं कतिहि समुट्ठानेहि समुट्ठन्ती ति आदिप्पभेदो समुट्ठानवारो, मेथुनं धम्मं पटिसेवन्तस्स आपत्तियो चतुन्नं अधिकरणानं कतमं अधिकरणन् ति आदिप्पभेदो अधिकरणवारो, मेथुनं धम्मं पटिसेवन्तस्स आपत्तियो सत्तन्नं समथानं कतिहि समथेहि सम्मन्ती ति आदिप्पभेदो समथवारो, तद् अनन्तरो समुच्चयवारो ति इमे सत्तवारा उत्तानत्था एव। ततो परं मेथुनं धम्मं पटिसेवनपच्चया पाराजिकं कत्थ पञ्ञत्तन् ति आदिना नयेन पुन पच्चयवसेन एको पञ्ञत्तिवारो, तस्स वसेन पुरिमसदिसा एव कतापत्तिवारादयो सत्तवारा ति एवं अपरे पि अट्ठवारा वुत्ता, ते पि उत्तानत्था एव। इति इमे अट्ठ पुरिमा अट्ठा ति महाविभङ्गे सोऌअसवारा दस्सिता।  
 इइ  
[प्_इइ:] ततो परं तेन्ऽ एव नयेन भिक्खुनीविभङ्गे पि सोऌअस वारा आगता ति एवं इमे उभतो-विभङ्गे द्वत्तिंसवारा पाऌइनयेन्ऽ एव वेदितब्बा।

[पगे १३०५]  
प्_इइइ।१-१०] परिवार-वण्णना १३०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न ह्ऽ एत्थ किञ्चि पुब्बे अविनिच्छितं नाम अत्थि।  
 इइइ  
[प्_इइइ।१:] तद् अनन्तराय पन समुट्ठानकथाय अनत्ता इति निच्छया ति अनत्ता इति निच्छिता। [प्_इइइ।२:] सभागधम्मानन् ति अनिच्चाकारादीहि सभागानं सङ्खतधम्मानं। नाममत्तं न नायती ति नाममत्तम् पि न पञ्ञायति। [प्_इइइ।४:] दुक्खाहानिन् ति दुक्खघातनं। [प्_इइइ।६:] खन्धकाय च मातिका ति खन्धका या च मातिका ति अत्थो। अयम् एव वा पाठो। [प्_इइइ।७:] समुट्ठाननियतो कतन् ति समुट्ठानं नियतो कतं नियतकतं नियतसमुट्ठानन् ति अत्थो। एतेन भूतारोचन-चोरीवुट्ठापनऽ अननुञ्ञात-सिक्खापदत्तयस्स सङ्गहो पच्चेतब्बो। एतानेव हि तीणि सिक्खापदानि नियतसमुट्ठानानि। अञ्ञेहि सद्धिं असम्भिन्नसमुट्ठानानि। [प्_इइइ।८:] सम्भेदं निदानञ् च्ऽ अञ्ञन् ति अञ्ञम् पि सम्भेदञ् च निदानञ् च। तत्थ सम्भेदवचनेन समुट्ठानसम्भेदस्स गहणं पच्चेतब्बं। तानि हि तीणि सिक्खापदानि ठपेत्वा सेसानि सम्भिन्नसमुट्ठानानि। निदानवचनेन सिक्खापदानं पञ्ञत्तिदेससङ्खातं निदानं पच्चेतब्बं। सुत्ते दिस्सन्ति उपरी ति सिक्खापदानं समुट्ठाननियमो सम्भेदो निदानन् ति इमानि तीनि सुत्तम्हि एव दिस्सन्ति पञ्ञायन्ती ति अत्थो।  
तत्थ एकेन समुट्ठानेन समुट्ठाति कायतो च चित्ततो चा ति आदिम्हि ताव पुरिमनयेन्ऽएव समुट्ठाननियमो च सम्भेदो च दिस्सन्ति। इतरं पन निदानं नाम।  
वेसालिया राजगहे सावत्थिया च आऌअवी  
कोसम्बिया च सक्केसु भग्गेसु च पञ्ञत्ता ऽति एवम् उपरि दिस्सति। परतो आगते सुत्ते दिस्सतीति वेदितब्बं।  
[प्_इइइ।९:] विभङ्गे द्वीसूऽ ति गाथाय अयम् अत्थो: यं सिक्खापदं द्वीसु विभङ्गेसु पञ्ञत्तं। उपोसथदिवसे भिक्खू च भिक्खुनियो च उद्दिसन्ति, तस्स यथा ञायं समुट्ठानं पवक्खामि, तं मे सुणाथा ऽति। [प्_इइइ।१०:] सञ्चरित्तानुभासनञ् चा ति सञ्चरित्तञ् च समनुभासनञ् च। अतिरेकञ् च चीवरन् ति [प्_इइइ।११:] अतिरेकचीवरं कठिनन् ति अत्थो।

[पगे १३०६]  
१३०६ समन्तपासादिका [प्_इइइ।१०-१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] लोमानि पदसोधम्मो ति एऌअकलोमानि च पदसोधम्मो च। भूतं संविधानेन चा ति भूतारोचनञ् च संविदहित्वा अद्धानप्पटिपज्जनञ् च।  
थेय्यदेसनचोरिञ् चा ति थेय्यसत्थो च छत्तपाणिस्स अगिलानस्स धम्मदेसना च चोरीवुट्ठापनञ् च। अननुञ्ञाताय तेरसा ति मातापितुसामिकेहि अननुञ्ञाताय सद्धिं इमानि तेरस समुट्ठानानि होन्ति। [प्_इइइ।१२:] सदिसा इध दिस्सरे ति इध उभतोविभङ्गे एतेसु तेरस समुट्ठानसीसेसु एकेकस्मिं अञ्ञानि पि सदिसानि समुट्ठानानि दिस्सन्ति। इदानि तानि दस्सेतुं मेथुनं सुक्कसंसग्गो ति आदि वुत्तं। [प्_इइइ।१३:] तत्थ मेथुनन् ति इदं ताव पठमपाराजिकं नाम एकं समुट्ठानसीसं। सेसानि तेन सदिसानि। तत्थ सुक्कसंसग्गो चा ति सुक्कविस्सट्ठि च्ऽ एव कायसंसग्गो च। अनियता पठमिका ति पठमं अनियतसिक्खापदं। पुब्बुपपरिपाचिता ति जानं पुब्बुपगतं भिक्खुन् ति सिक्खापदञ् च भिक्खुनीपरिपाचितपिण्डपातसिक्खापदञ् च। रहो भिक्खुनिया सहा ति भिक्खुनिया सद्धिं रहोनिसज्जसिक्खापदञ् च।  
[प्_इइइ।१४:] सभोजने रहो द्वे चा ति सभोजने कुले अनुपखज्ज-निसज्जसिक्खापदञ् च द्वे रहोनिसज्जसिक्खापदानि च। अङ्गुलि उदके हसन् ति अङ्गुलिपतोदकञ् च उदके हसधम्मसिक्खापदञ् च। पहारे उग्गिरे च्ऽ एवा ति पहारदानसिक्खापदञ् च तलसत्तिकौग्गिरणसिक्खापदञ् च। तेपञ्ञासा च सेखिया ऽति परिमण्डलनिवासनादीनि खुद्दकवण्णनावसाने वुत्तानि तेपञ्ञाससेखियसिक्खापदानि च। [प्_इइइ।१५:] अधक्खगामावस्सुता ऽति भिक्खुनीनं अधक्खकसिक्खापदञ् च गामन्तरगमनं अवस्सुता अवस्सुतस्स हत्थतो खादनीयभोजनीयगहणसिक्खापदञ् च। तलमट्ठञ् च सुद्धिका ति तलघातकं जतुमट्ठं उदकसुद्धिकादियनञ् च।  
वस्सं वुत्था च ओवादन् ति वस्सं वुत्था छप्पञ्चयोजनानि सिक्खापदञ् च ओवादाय आगमनसिक्खापदञ् च। नानुबन्धे पवत्तिनिन् ति या पन भिक्खुनी वुट्ठापितं द्वे पवट्टिनिं द्वे वस्सानि नानुबन्धेय्या ति वुत्तसिक्खापदञ् च। [प्_इइइ।१६:] इमे सिक्खा ति इमा सिक्खायो। लिङ्गविपरियायो कतो।  
कायमानसिका काता ति कायचित्तसमुट्ठान कता।

[पगे १३०७]  
प्_इइइ।१६-२१] परिवार-वण्णना १३०७  
[प्_इइइ।१७:] अदिन्नन् ति इदं ताव अदिन्नादानन् ति वा दुतियपाराजिकन् ति वा एकं समुट्ठानसीसं। सेसानि तेन सदिसानि। तत्थ विग्गहुत्तरिन् ति मनुस्सविग्गह-उत्तरिमनुस्ससिक्खापदानि।  
दुट्ठुल्ल अत्तकामिनिन् ति दुट्ठुल्लवाचाअत्तकामपारिचरियसिक्खापदानि। अमूला अञ्ञभागिया ति द्वे दुट्ठदोससिक्खापदानि। अनियता दुतियिका ति दुतियं अनियत-सिक्खापदं।[प्_इइइ।१८:] अच्छिन्दे परिणामने ति सामं चीवरं दत्वा अच्छिन्दनञ् च सङ्घिकलाभस्स अत्तनो परिणामनञ् च। मुसा-ओमस-पेसुणा ति मुसावादो च ओमसवादो च भिक्खुपेसुञ्ञञ् च। दुट्ठुल्ल-पठवीखणे ति दुट्ठुल्लापत्ति आरोचनञ् च पठवीखणञ् च। भूतं अञ्ञाय उज्झापे ति भूतगाम-अञ्ञवादक-उज्झापनक-सिक्खापदानि। [प्_इइइ।१९:] निक्कड्ढनं सिञ्चनञ् चा ति विहारतो निक्कड्ढनञ् च उदकेन तिणादि सिञ्चनञ् च। आमिसहेतु भुत्तावी ति आमिसहेतु भिक्खुनियो ओवदन्ती ति सिक्खापदञ् च भुत्तावी अनतिरित्तेन खादनीयादिना पवारण-सिक्खापदञ् च। एहि अनादरि भिंसा ति एह्ऽ आवुसो गामं वा ति सिक्खापदञ् च अनादरियञ् च भिक्खुभिंसापनकञ् च। अपनिधे च जीवितन् ति पत्तादीनं अपनिधान-सिक्खापदञ् च सञ्चिच्च पाणं जीविता वोरोपनञ् च। [प्_इइइ।२०:] जानं सप्पाणकं कम्मन् ति जानं सप्पाणकौदक-सिक्खापदञ् च पुन कम्माय उक्कोटनञ् च। ऊनसंवासनासना ति ऊनवीसतिवस्स-सिक्खापदञ् च उक्खित्तकेन सद्धिं संवास-सिक्खापदञ् च नासितकसामणेरसम्भोग-सिक्खापदञ् च। सहधम्मिकं विलेखा ति सहधम्मिकं वुच्चमान्सिक्खापदञ् च विलेखाय संवत्तन्तीति आगत-सिक्खापदञ् च। मोहो अमूलकेन चा ति मोहनके पाचित्तिय-सिक्खापदञ् च अमूलकेन सङ्घादिसेसेन अनुद्धंसन-सिक्खापदञ् च। [प्_इइइ।२१:] कुक्कुच्च धम्मिकं चीवरं दत्वा ति कुक्कुच्च उपदहनञ् च धम्मिकानं कम्मानं छन्दं दत्वा खीयनञ् च चीवरं दत्वा खीयनञ् च। परिणामेय्य पुग्गले ति सङ्घिकं लाभं पुग्गलस्स परिणामन-सिक्खापदं। किन् ते अकालं अच्छिन्दे ति किन् ते अय्ये एको पुरिसपुग्गलो करिस्सतीति आगत-सिक्खापदञ् च अकालचीवरं कालचीवरन् ति अधिट्ठहित्वा भाजन-सिक्खापदञ् च भिक्खुनिया सद्धिं चीवरं परिवत्तेत्वा अच्छिन्दन-सिक्खापदञ् च। दुग्गहि निरयेन चा ति दुग्गहितेन दुप्पधारितेन परं उज्झापन-सिक्खापदञ् च निरयेन वा ब्रह्मचरियेन वा अभिसपन-सिक्खापदञ् च।

[पगे १३०८]  
१३०८ समन्तपासादिका [प्_इइइ।२२-२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] [प्_इइइ।२२:] गणं विभङ्ग दुब्बलन् ति गणस्स चीवरलाभं अन्तरायं करेय्या ति च धम्मिकं चीवरविभङ्गं पटिबाहेय्या ति च दुब्बलचीवरपच्चासाय चीवरकालसमयं अतिक्कमेय्या ति च वुत्त-सिक्खापदानि। कथिनाफास्ऽ उपस्सयन् ति धम्मिकं कथिनुद्धारं पटिबाहेय्य भिक्खुनिया सञ्चिच्च अफासुं करेय्य भिक्खुनिया उपस्सयं दत्वा कुपिता अनत्तमना निक्कड्ढेय्य वा ति वुत्त-सिक्खापदानि। अक्कोस चण्डि मच्छरी ति भिक्खुं अक्कोसेय्य वा परिभासेय्य वा चण्डिकता गणं परिभासेय्य कुले मच्छरिनी अस्सा ति वुत्त-सिक्खापदानि। गब्भिनिञ् च पायन्तिया ति गब्भिनिं वुट्ठापेय्य प्तिं वुट्ठापेय्या ति वुत्त-सिक्खापदानि। [प्_इइइ।२३:] द्वे वस्सा सिक्खासङ्घेना ति द्वे वस्सानि छसु धम्मेसु असिक्खितसिक्खं सिक्खमानं वुट्ठापेय्य सिक्खितसिक्खं सिक्खमानं सङ्घेन असम्मतं वुट्ठापेय्या ति वुत्त-सिक्खापदानि। तयो च्ऽ एव गिहिगता ति ऊनद्वादसवस्सं गिहिगतं परिपुण्णद्वादसवस्सं गिहिगतं द्वे वस्सानि छसु धम्मेसु असिक्खितसिक्खं द्वे वस्सानि सिक्खितसिक्खं सङ्घेन असम्मतन् ति वुत्त-सिक्खापदानि। कुमारीभूता तिस्सो ति ऊनवीसतिवस्सं कुमारीभूतन् ति आदिना नयेन वुत्ता तिस्सो। ऊनद्वादससम्मता ति ऊनद्वादसवस्सा वुट्ठापेय्य परिपुण्णद्वादसवस्सा सङ्घेन असम्मता वुट्ठापेय्या ति वुत्तसिक्खापदद्वयं। [प्_इइइ।२४:] अलं ताव सोकावासन् ति अलं ताव ते अय्ये वुट्ठापितेना ति च चण्डिं सोकावासं सिक्खमानं वुट्ठापेय्या ति च वुत्त-सिक्खापदद्वयं। छन्दा अनुवस्सा च द्वे ति पारिवासिकछन्ददानेन सिक्खमानं वुट्ठापेय्य अनुवस्सं वुट्ठापेय्य एकं वस्सं द्वे वुट्ठापेय्या ति वुत्त-सिक्खापदत्तयं। समुट्ठाना तिका कता ति तिकसमुट्ठानकता।  
[प्_इइइ।२६:] सञ्चरि कुटि विहारो ति सञ्चरित्तं सञ्ञाचिकाय कुटिकरणं महल्लकविहारकरणञ् च। धोवनञ् च पटिग्गहो ति अञ्ञातिकाय भिक्खुनिया पुराणचीवर-धोवापनञ् च चीवरपटिग्गहणञ् च।

[पगे १३०९]  
प्_इइइ।२५-३३] परिवार-वण्णना १३०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विञ्ञत्त्ऽ उत्तरि अभिहट्ठुन् ति अञ्ञातकं गहपति चीवरविञ्ञापनं ततुत्तरिसादियनसिक्खापदञ् च।  
उभिन्नं दूतकेन चा ति चिवरचेतापन्नं उपक्खटं होती ति आगतसिक्खापदद्वयञ् च दूतेन चीवरचेतापन्नपहितसिक्खापदञ् च। [प्_इइइ।२७:] कोसियसुद्ध द्वे भागा छब्बस्सानि निसीदानन् ति कोसियमिस्सकं सन्थतन् ति आदीनि पञ्चसिक्खापदानि। रिञ्चनित् रूपिका च्ऽ एवा ति विभङ्गे रिञ्चन्ति उद्देसन् ति आगतं एऌअकलोमधोवापन-रूपियपटिग्गहण-सिक्खापदञ् च। उभो नानप्पकारका ति रूपियसंवोहार-कयविक्कय-सिक्खापदद्वयं। [प्_इइइ।२८:] ऊनबन्धनवस्सिका ति ऊनपञ्चबन्धनपत्त-सिक्खापदञ् च वस्सिकसाटिक-सिक्खापदञ् च। सुत्तं विकप्पनेन चा ति सुत्तं विञ्ञापेत्वा चीवरवायापनञ् च तन्तवाये उपसङ्कमित्वा चीवरे विकप्पापज्जनञ् च। द्वारदानसिब्बानि चा ति याव द्वारकोसा अग्गऌअट्ठपनाय अञ्ञातिकाय भिक्खुनिया चीवरं ददेय्य चीवरं सिब्बेय्या ति वुत्त-सिक्खापदत्तयं पूवपच्चयजोति चा ति पूवेहि वा मन्थेहि वा अभिहट्ठुं पवारणसिक्खापदं चातुमासपच्चयप्पवारणा जोतिसमादहनसिक्खापदानि च। [प्_इइइ।२९:] रतनं सूचि मञ्चो च तूलं निसीदनकण्डु च वस्सिका च सुगतेना ति रतनसिक्खापदञ् च्ऽ एव सूचिघरसिक्खापदादीनि च सत्त सिक्खापदानि। विञ्ञत्ति अञ्ञं चेतापना द्वे सङ्घिका महाजनिका द्वे पुग्गला लहुका गरू ति या पन भिक्खुनी अञ्ञं विञ्ञापेत्वा अञ्ञं विञ्ञापेय्या ति आदीनि नव सिक्खापदानि। द्वे विघासा साटिका चा ति उच्चारं वा पस्सावं वा सङ्कारं वा विघासं वा तिरोकुट्टे वा तिरोपाकारे वा छड्डेय्य वा छड्डापेय्य वा हरिते छड्डेय्य वा छड्डापेय्य वा ति एवं वुत्तानि द्वे विघाससिक्खापदानि च उदकसाटिका-सिक्खापदञ् च। [प्_इइइ।३०:] समणचीवरेन चा ति समणचीवरं ददेय्या ति इदं एतं सन्धाय वुत्तं।  
[प्_इइइ।३३:] भेदानुवत्ता-दुब्बच-दूस-दुट्ठुल्ल-दिट्ठि चा ति सङ्घ-भेदानुवत्तक-दुब्बच-कुलदूसक-दुट्ठुल्लपटिच्छादनदिट्थिअप्पटिनिस्सज्जन-सिक्खापदानि। छन्दं उज्झग्गिका द्वे चा ति छन्दं अदत्वा गमन-सिक्खापदं उज्झग्गिकाय अन्तरघरे गमन-निसीदन-सिक्खापदद्वयञ् च।

[पगे १३१०]  
१३१० समन्तपासादिका [प्_इइइ।३४-३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] द्वे च सद्दा ति अप्पसद्दो अन्तरघरे गमिस्सामि निसीदिस्सामीति सिक्खापदद्वयञ् च। न ब्याहरे ति न सकबऌएन मुखेन ब्याहरिस्सामीति सिक्खापदं। [प्_इइइ।३४:] छमा नीचासने ठानं पच्छतो उप्पथेन चा ति छमायं निसीदित्वा नीचे आसने निसीदित्वा ठितेन निसिन्नस्स पच्छतो गच्छन्तेन पुरतो गच्छन्तस्स उप्पथेन गच्छन्तेन पथेन गच्छअन्तस्स धम्मदेसन-सिक्खापदानि। वज्जानुवत्तिगहणा ति वज्जपटिच्छादन-उक्खित्तानुवत्तक-हत्थगहणादि सङ्खातानि तीनि पाराजिकानि। ओसारे पच्चाचिक्खना ति अनपलोकेत्वा कारकसङ्घं अञ्ञाय गणस्स छन्दं ओसारेय्या ति च बुद्धं पच्चक्खामीति च वुत्त-सिक्खापदद्वयं। [प्_इइइ।३५:] किस्मिं संसत्था द्वे वधी ति किस्मिञ् चिद् एव अधिकरणे पच्चाकता ति च भिक्खुनियो पन्ऽ एव संसट्ठा विहरन्ती ति च या पन भिक्खुनी एवं वदेय्य संसट्ठा ऽव अय्ये तुम्हे विहरथा ति च अत्तानं वधित्वा वधित्वा रोदेय्या ति च वुत्त-सिक्खापदानि। विसिब्बे दुक्खिताय चा ति भिक्खुनिया चीवरं विसिब्बेत्वा वा विसिब्बापेत्वा वा ति च। दुक्खितं सहजीविनिन् ति च वुत्त-सिक्खापदद्वयं पुन संसट्ठा न वूपसमे ति संसट्ठा विहरेय्य गहपतिना वा गहपतिपुत्तेन वा ति एवं पुन वुत्त-संसट्ठसिक्खापदञ् च एह्ऽ अय्ये इमं अधिकरणं वूपसमेहीति वुच्चमाना साधू ति पटिस्सुणित्वा सा पच्छा अनन्तरायिकिनी न्ऽ एव वूपसमेय्या ति वुत्त-सिक्खापदञ् च। आरामञ् च पवारणा तिऽ जानं सभिक्खुकं आरामं अनापुच्छा पविसेय्या ति च उभतो सङ्घे तीहि ठानेहि न पवारेय्या ति च वुत्त-सिक्खापदद्वयं। [प्_इइइ।३६:] अन्वड्ढसहजीविनिं द्वे ति अन्वड्ढमासं भिक्खुनिया भिक्खुसङ्घतो द्वे धम्मा पच्चासिसितब्बा ति वुत्त-सिक्खापदञ् च सहजीविनिं वुट्ठापेत्वा द्वे वस्सानि न्ऽ एव अनुग्गण्हेय्य सहजीविनिं वुट्ठापेत्वा न्ऽ एव वूपकासेय्या ति वुत्त-सिक्खापदद्वयञ् च। चीवरं अनुबन्धना ति सचे मे त्वं अय्ये चीवरं दस्ससि एव्ऽआहं तं वुट्ठापेस्सामीति च सचे मं त्वं अय्ये द्वे वस्सानि अनुबन्धिस्ससि एव्ऽआहं तं वुट्ठापेस्सामीति च वुत्तसिक्खापदद्वयं।

[पगे १३११]  
प्_इइइ।३७-४०] परिवार-वण्णना १३११  
[प्_इइइ।३७:] उब्भतं कथिनं तीणी ति निट्ठितचीवरस्मिं भिक्खुना उब्भतस्मिं कथिने ति वुत्तानि आदितो व तीणि सिक्खापदानि।  
पठमं पत्तभेसज्जन् ति दसाहपरमं अतिरेकपत्तो ति वुत्त-पठमपत्तसिक्खापदञ् च पटिसायनीयानि भेसज्जानी ति वुत्त-सिक्खापदञ् च। अच्चेकञ् चा पि सासङ्कन् ति अच्चेकचीवर-सिक्खापदञ् च तद् अनन्तरम् एव सासङ्कसिक्खापदञ् च। पक्कमन्तेन च दुवे ति तम्पक्कमन्तेन्ऽ एव उद्धरेय्या ति भूतगामवग्गे वुत्त-सिक्खापदद्वयं।  
[प्_इइइ।३८:] उपस्सयं परम्परन् ति भिक्खुनुपस्सयं गन्त्वा भिक्खुनियो ओवदेय्या ति च परम्परभोजने पाचित्तियन् ति च वुत्तसिक्खापदद्वयं। अनतिरित्तं निमन्तना ति अनतिरित्तं खादनीयं वा ति च निमन्तितो सभत्तो समानो ति च वुत्त-सिक्खापदद्वयं। विकप्प-रञ्ञो विकाले ति सामं चीवरं विकप्पेत्वा ति च रञ्ञो खत्तियस्सा ति च विकाले गामं पविसेय्या ति च वुत्त-सिक्खापदत्तयं।  
वोसासारञ्ञकेन चा ति वोसासमानरूपा ठिता ति च तथारूपेसु आरञ्ञकेसु सेनासनेसु पुब्बे अप्पटिसंविदितन् ति च वुत्त-सिक्खापदद्वयं। [प्_इइइ।३९:] उस्सया सन्निचयञ् चा ति उस्सयवादिका ति च पत्तसन्निचयं करेय्या ति च वुत्त-सिक्खापदद्वयं। पुरे पच्छा विकाले चा ति या पन भिक्खुनि पुरेभत्तं कुलानि उपसङ्कमित्वा ति च पच्छाभत्तं कुलानि उपसङ्कमित्वा ति च विकाले कुलानि उपसङ्कमित्वा ति च वुत्त-सिक्खापदत्तयं। पञ्चाहिका सङ्कमनी ति पञ्चाहिका सङ्घाटिचारं अतिक्कमेय्या ति च चीवरसङ्कमनीयं धारेय्या ति च वुत्त-सिक्खापदद्वयं। द्वे आवसथेन चा ति आवसथचीवरं अनिस्सज्जित्वाइ परिभुञ्जेय्य आवसथं अनिस्सज्जित्वाइ चारिकं पक्कमेय्या ति च एवं आवसथेन सद्धिं वुत्त-सिक्खापदानि च द्वे। [प्_इइइ।४०:] पसाखे आसने च्ऽ एवा ति पसाखे जातं गण्डं वा ति च भिक्खुस्स पुरतो अनापुच्छा आसने निसीदेय्या ति च वुत्त-सिक्खापदद्वयं।  
[प्_इइइ।४१:] एऌअकलोमा द्वे सेय्या ति एऌअकलोम-सिक्खापदञ् च्ऽ एव द्वे च सहसेय्य-सिक्खापदानि। आहच्च पिण्डभोजनन् ति आहच्च पादक-सिक्खापदञ् च आवसथपिण्डभोजन-सिक्खापदञ् च। गण-विकाल-सन्निधी ति गणभोजन-विकालभोजन-सन्निधिकारक-सिक्खापदत्तयं।

[पगे १३१२]  
१३१२ समन्तपासादिका [प्_इइइ।४१-४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दन्तपोणेन्ऽ अचेलका र्ति दन्तपोण-सिक्खापदञ् च अचेलक-सिक्खापदञ् च। [प्_इइइ।४२:] उय्युत्तं सेनं उय्योधी ति उय्युत्तं सेनं दस्सनाय गच्छेय्य सेनाय वसेय्य उय्योधिकं वा ॥।पे॥। अनीकदस्सनं वा गच्छेय्या ति वुत्त-सिक्खापदत्तयं। सुरा ओरेन न्हायना ति सुरापान-सिक्खापदञ् रेनद्धमासन्हान-सिक्खापदञ् च। दुब्बण्णे द्वे देसनिका ति तिण्णं दुब्बण्णकराणा।  
नन् ति वुत्त-सिक्खापदञ् च वुत्तावसेस-पाटिदेसनियद्वयञ् च। लसुणुपटिट्ठे नच्चना ति लसुण-सिक्खापदं भिक्खुस्स भुञ्जन्तस्स पानीयेन वा विधूपनेन वा उपतिट्ठेय्या ति वुत्त-सिक्खापदं नच्चं वा गीतं वा वादितं वा दस्सनाय गच्छेय्या ति वुत्त-सिक्खापदञ् च। इतो परं पाऌइं विरज्झित्वा लिखन्ति। यथा पन अत्थं वण्णयिस्साम, एवं एत्थ अनुक्कमो वेदितब्बो।  
[प्_इइइ।४३:] न्हानं अत्थरणं सेय्या ति नग्गा न्हायेय्य एकत्थरणपावुरणा तुवट्टेय्युं एकमञ्चे तुवट्टेय्युन् ति वुत्त-सिक्खापदत्तयं। अन्तोरट्ठे तथा बही ति अन्तोरट्ठे सासङ्कसम्मते तिरोरट्ठे सासङ्कसम्मते ति वुत्त-सिक्खापदद्वयं।  
अन्तोवस्सं चित्तागारन् ति अन्तोवस्सं चारिकं पक्कमेय्य राजागारं वा चित्तागारं वा ॥।पे॥। पोक्खरणिं वा दस्सनाय गच्छेय्या ति वुत्त-सिक्खापदद्वयं। आसन्दिं सुत्तकन्तना ति आसन्दिं वा पल्लङ्कं वा परिभुञ्जेय्य सुत्तं कन्तेय्या ति वुत्त-सिक्खापदद्वयं। [प्_इइइ।४४:] वेय्यावच्चं सहत्था चा ति गिहिवेय्यावच्चं करेय्य अगारिकस्स वा परिब्बाजकस्स वा परिब्बाजिकाय वा सहत्था खादनीयं वा भोजनीयं वा ददेय्या ति वुत्त-सिक्खापदद्वयं। अभिक्खुकावासेन चा ऽति अभिक्खुके आवासे वस्सं वसेय्या ति इदम् एतं सन्धाय वुत्तं। छत्तं यानञ् च सङ्घाणिन् ति छत्तुपाहनं धारेय्य यानेन यायेय्य सङ्घाणिं धारेय्या ति वुत्तसिक्खापदत्तयं। अलङ्कार-गन्ध-वासितन् ति इत्थालङ्कारं धारेय्य गन्धचुण्णकेन न्हायेय्य वासितकेन पिञ्ञाकेन न्हायेय्या ति वुत्त-सिक्खापदत्तयं। [प्_इइइ।४५:] भिक्खुनी ति आदिना भिक्खुनिया उम्मद्दापेय्या ति आदीनि चत्तारि सिक्खापदानि वुत्तानि। असङ्कच्चिका आपत्ती ति असङ्कच्चिका गामं पविसेय्य पाचित्तियन् ति एवं वुत्ताअपत्ति च। चत्तारीसा चतुत्तरी ति एतानि सब्बानि पि चतुचत्तालीस सिखापदानि वुत्तानि।

[पगे १३१३]  
प्_इइइ।४५-५५] परिवार-वण्णना १३१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] [प्_इइइ।४६:] कायेन न वाचाचित्तेन कायचित्तेन न वाचतो ति कायेन च्ऽ एव कायचित्तेन च समुट्ठहन्ति, न वाचाचित्तेन न वाचतो ति अत्थो। द्वे समुट्ठानिका सब्बे समा एलकलोमिका ति इदं उत्तानत्थम् एव।  
[प्_इइइ।४७:] पद्ऽ अञ्ञत्र असम्मता ति पदसो धम्मं मातुगामस्स छप्पञ्चवाचाहि धम्मं देसेय्य अञ्ञत्र विञ्ञुना पुरिसविग्गहेन असम्मतो भिक्खुनियो ओवदेय्या ति वुत्त-सिक्खापदत्तयं। तथा अत्थङ्गतेन चा ति अत्थङ्गते सूरिये ओवदेय्या ति इदम् एतं सन्धाय वुत्तं। तिरच्छानविज्जा द्वे ति तिरच्छानविज्जं परियापुणेय्य वाचेय्या ति एवं वुत्त-सिक्खापदद्वयं। अनोकासो च पुच्छना ति अनोकासकतं भिक्खुं पञ्हं पुच्छेय्या ति इदम् एतं सन्धाय वुत्तं।  
[प्_इइइ।४९:] अद्धानं नावं पणीतन् ति भिक्खुनिया सद्धिं संविधाय एकद्धानमग्गं पटिपज्जेय्य एकं नावं अभिरूहेय्य पणीतभोजनानि अगिलानो अत्तनो अत्थाय विञ्ञापेत्वा भुञ्जेय्या ति वुत्त-सिक्खापदत्तयं। मातुगामेन संहरे ति मातुगामेन सद्धिं संविद्धाय गमनञ् च सम्बाधे लोमं संहरेय्या ति वुत्त-सिक्खापदञ् च।  
धञ्ञं निमन्तिता च्ऽ एवा ति धञ्ञं विञ्ञापेत्वा वा ति च निमन्तिता वा पवारिता वा खादनीयं वा भोजनीयं वा खादेय्य वा भुञ्जेय्य वा ति च वुत्त-सिक्खापदञ् च। अट्ठ चा ति भिक्खुनीनं वुत्ता अट्ठ पाटिदेसनिया वा।  
[प्_इइइ।५२:] थेय्यसत्थौपस्सुती ति थेय्यसत्थेन सद्धिं संविधाय एकद्धानमग्गगमनञ् च उपस्सुति तिट्ठनञ् च।  
सूपं विञ्ञापनेन चा ति इदं सूपोदन-विञ्ञत्तिंइ सन्धाय वुत्तं। रत्ति छन्नञ् च ओकासन् ति रत्तन्धकारे अप्पदीपे पटिच्छन्ने ओकासे अज्झोकासे पुरिसेन सद्धिन् ति एवं वुत्त-सिक्खापदत्तयं। ब्यूहेन सत्तमन् ति इदं तदनन्तरं एव रथिकाय वा ब्यूहे वा सिङ्घाटके वा पुरिसेन सद्धिन् ति आगत-सिक्खापदं सन्धाय वुत्तं।  
[प्_इइइ।५४-५६:] धम्मदेसना समुट्ठानानि छत्त-दण्द-सत्थ-आवुधपादुक-उपाहन-यान-सयन-पल्लत्थिक-वेठित-ओगुण्ठिता एकादस-उत्तानान्ऽ एव।

[पगे १३१४]  
१३१४ समन्तपासादिका [प्_इव्।१-४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं ताव सम्भिन्न-समुट्ठानं वेदितब्बं। नियत-समुट्ठानं पन तिविधं, तं एकेकस्स्ऽ एव सिक्खापदस्स होति, तं विसुं येव दस्सेतुं भूतं कायेन जायती ति आदि वुत्तं। [प्_इइइ।४:] तं उत्तानम् एव।  
नेत्तिधम्मानुलोमिकन् ति विनयपाऌइधम्मस्स अनुलोमन् ति।  
  समुट्ठानसीस-वण्णना निट्ठिता  
 इव्  
[प्_इव्।१:] इदानि आपत्तिआदिकोट्ठासेसु कोसल्लजननत्थं कति आपत्तियो ति आदिना नयेन मातिकं ठपेत्वा निद्देस-पटिनिद्देसवसेन विभङ्गो वुत्तो। तत्थ कति आपत्तियो ति मातिकाय च विभङ्गे च आगतापत्ति-पुच्छा। एस नयो दुतियपदे पि। केवलञ् ह्ऽ एत्थ आपत्तियो एव रासिवसेन खन्धा ति वुत्ता। विनीतवत्थूनी ति तासं आपत्तीनं विनयपुच्छा। विनीतं विनयो वूपसमो ति इदञ् हि अत्थतो एकं। विनीतानि येव विनीतवत्त्थूनी ति अयम् एत्थ पदत्थो। इदानि येसु सति आपत्तियो होन्ति, असति न होन्ति, ते दस्सेतुं कति अगारवा ति पुच्छाद्वयं।  
विनीतवत्थूनीति अयं पन तेसं अगारवानं विनयपुच्छा। यस्मा पन ता आपत्तियो विपत्तिं आपत्ता नाम न्ऽअत्थि, तस्मा कति विपत्तियो ति अयं आपत्तीनं विपत्तिभावपुच्छा। कति आपत्तिसमुट्ठानानी ति तासं येव आपत्तीनं समुट्ठानपुच्छा। विवादमूलानि अनुवादमूलानी ति इमा विवादाधिकरणं अनुवादाधिकरणन् ति आगतानं विवादानुवादानं मूलपुच्छा। सारणीया धम्मा ति विवादानुवादमूलानं अभावकरधम्मपुच्छा। भेद-करवत्थूनी ति अयं भेदनसंवत्तनिकं वा अधिकरणन् ति आदीसु वुत्तभेदकरपुच्छा। अधिकरणानी ति भेदकरवत्थूसु सति उप्पज्जनधम्मपुच्छा। समथा ति तेसं येव वूपसमनधम्मपुच्छा। पञ्च आपत्तियो ति मातिकाय आगतवसेन वुत्ता। सत्ता ति विभङ्गे आगतवसेन।  
आरका एतेहि रमती ति आरति। आभुसो वा रतीति आरति। विना एतेहि रमती ति विरति। पच्चेकं पच्चेकं विरती ति पटिविरति। वेरं मणति विनासेती ति वेरमणी। न एताय एते आपत्तिक्खन्धा करियन्ती ति अक्रिया।

[पगे १३१५]  
प्_इव्।५] परिवार-वण्णना १३१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं एताय असति आपत्तिक्खन्धकरणं उप्पज्जेय्य, तस्स पटिपक्खतो अकरणं। आपत्तिक्खन्धाज्झापत्तिया पटिपक्खतो अनज्झापत्ति। वेलनतो वेला। वेलनतो विनासनतो ति अत्थो। निय्यानं सिनोति बन्धति निवारेती ति सेतु। आपत्तिक्खन्धानम् एतं अधिवचनं। सो सेतु एताय पञ्ञत्तिया हनती ति सेतुघातो।  
सेस विनीतवत्थुनिद्देसेसु पि एस्ऽ एव नयो। बुद्धे अगारवादीसु यो बुद्धे धरमाने उपट्ठानं न गच्छति, परिनिब्बुतो चेतियट्ठानं बोधिट्ठानं न गच्छति, चेतियं वा बोधिं वा न वन्दति, चेतियङ्गणे सछत्तो सौपाहनो चरति, न्ऽअत्थ्ऽ एतस्स बुद्धे गारवो ति वेदितब्बो। यो पन सक्कोन्तो येव धम्मसवनं न गच्छति, सरभञ्ञं न भणति, धम्मकथं न कथेति, धम्मसवनग्गं भिन्दित्वा गच्छति, विक्खित्तो वा अनादरो वा निसीदति, न्ऽ अत्थ्ऽ एतस्स धम्मे गारवो। यो थेर-नव-मज्झिमेसु चित्तीकारं न पच्चुपट्ठापेति, उपोसथागार-वितक्कमाऌअकादीसु कायपागब्भियं दस्सेति, यथा वुड्ढं न वन्दति, न्ऽ अत्थ्ऽ एतस्स सन्घे गारवो। तिस्सो सिक्खा समादाय असिक्खमानो येव पन सिक्खाय अगारवो ति वेदितब्बो। पमादे च सति विप्पवासे तिट्ठमानो येव अप्पमादलक्खणं अब्रूहयमानो अप्पमादे अगारवो ति वेदितब्बो। तथा आमिसपटिसन्धारं धम्मपटिसन्धारन् ति इमं दुविधं पटिसन्धारं अकरोन्तो येव पटिसन्धारे अगारवो ति वेदितब्बो।  
गारवनिद्देसे वुत्त-विपरियायेन अत्थो वेदितब्बो। विवादमूल-निद्देसे सत्थरि पि अगारवो ति आदीनं बुद्धे अगारवादीसु वुत्तनयेन्ऽ एव अत्थो वेदितब्बो। अप्पतिस्सो ति अनीचवुत्ति न सत्थारं जेट्ठकं कत्वा विहरति। अज्झत्तं वा ति अत्तनो सन्ताने वा अत्तनो पक्खे वा सकायपरिसाया ति अत्थो।  
बहिद्धा वा ति परसन्ताने वा परपक्खे वा। तत्र तुम्हे ति तस्मिं अज्झत्तबहिद्धाभेदे सपरसन्ताने वा सपरपरिसाय वा। पहानाय वायमेय्याथा ति मेत्ताभावनादीहि नयेहि पहानत्थं वायमेय्याथ। मेत्ताभावनादिनयेन हितं अज्झत्तम् पि बहिद्धापि पहीयति। अनवस्सवाया ति अप्पवत्तिभावाय। सन्दिट्ठिपरामासी ति सकम् एव दिट्ठिं परामसति यं अत्तना दिट्ठिगतं इदं एव सच्चन् ति गण्हाति।

[पगे १३१६]  
१३१६ समन्तपासादिका [प्_इव्।१०  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आधानगाही ति दऌहगाही। अनुवादमूलनिद्देसो किञ्चापि विवादमूलनिद्देसेन्ऽ एव समानो, अथ खो अट्ठारस भेदकरवत्थूनि निस्साय विवदन्तानं कोधुपनाहादयो विवादमूलानि। तथा विवदन्तापनसीलविपत्तिआदीसु अञ्ञतरविपत्तिं आपज्जित्वा असुको भिक्खु असुकं नाम विपत्तिं आपन्नो ति वा पाराजिकं आपन्नो ऽसि सङ्घादिसेसं आपन्नो ‘सी ति वा अनुवदन्ति, एवं अनुवदन्तानं कोधुपनाहादयो अनुवादमूलानी ति अयम् एत्थ विसेसो।  
सारणीयधम्मनिद्देसे मेत्ताचित्तेन कतं कायकम्मं मेत्तं कायकम्मं नाम। आवि च्ऽ एव रहो चा ति सम्मुखा च परम्मुखा च। तत्थ नवकाणं चीवरकम्मादीसु सहायभावगमनं सम्मुखा कायकम्मं नाम ।  
थेरानं पन पादधोवन-बीजनवातदानादिभेदम् पि सब्बं सामिचिकम्मं सम्मुखा मेत्तं कायकम्मं नाम। उभयेहि पि दुन्निक्खित्तानं दारुभण्डादीनं तेसु अवंअञ्ञं अकत्वा अत्तना दुन्निक्खित्तानं विय पटिसामनं परम्मुखा मेत्ता कायकम्मं नाम।  
अयम् पि धम्मो सारणीयो ति अयम् मेत्ता कायकम्मसङ्खातो धम्मो सरितब्बो सतिजनको। यो नं करोति तं पुग्गलं येसं कतो होति, ते पसन्नचित्ता अहो सप्पुरिसो ति अनुस्सरन्ती ति अधिप्पायो। पियकरणो ति तं पुग्गलं सब्रह्मचारीनं पियं करोति। गरुकरणो ति तं पुग्गलं सब्रह्मचारीनं गरुं करोति। सङ्गहाया ति आदीसु सब्रह्मचारीहि सङ्गहेतब्बभावाय तेहि सद्धिं अविवादाय समग्गभावाय एकीभावाय च संवत्तति। मेत्तं वचीकम्मन् ति आदीसु देवत्थेरो तिस्सत्थेरो ति एवं पग्गय्हवचनं सम्मुखा मेत्तं वचीकम्मं नाम। विहारे असन्ते पन तं पटिपुच्छन्तस्स कुहिं अम्हाकं देवत्थेरो कुहिं अम्हाकं तिस्सत्थेरो कदा नु खो आगमिस्सती ति एवं ममायनवचनं परम्मुखा मेत्तं वचीकम्मं नाम। मेत्तासिनेह-सिनिद्धानि पन नयनानि उम्मिलित्वा पसन्नेन मुखेन ओलोकनं सम्मुखा मेत्तं मनोकम्मं नाम।  
देवत्थेरो तिस्सत्थेरो अरोगो होतु अब्याबाधो ति समन्नाहरणं परम्मुखा मेत्तं मनोकम्मं नाम।  
अप्पटिविभत्तभोगी ति न्ऽ एव आमिसं पटिविभजित्वा भुञ्जति न पुग्गलं। यो हि एत्तकं परेसं दस्सामि, एत्तकं अत्तना भुञ्जिस्सामि,

[पगे १३१७]  
प्_इव्।११-२२] परिवार-वण्णना १३१७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एत्तकं वा असुकस्स च असुकस्स च दस्सामि, एत्तकं अत्तना भुञ्जिस्सामी ति विभजित्वा भुञ्जति, अयं पटिविभत्तभोगी नाम। अयं पन एवं अकत्वा आभतं पिण्डपातं थेरासनतो पट्ठाय दत्वा गहितावसेसं भुञ्जति। सीलवन्तेही ति वचनतो दुस्सीलस्स अदातुं पि वट्टति। सारणीयधम्मपूरणेन पन सब्बेसं दातब्बम् एवा ति वुत्तं। गिलान-गिलानुपट्ठाक-आगन्तुक-गमिकचीवरकम्मादिपसुतानं विचेय्य दातुम् पि वट्टति। न हि एते विचिनित्वा देन्तेन पुग्गलविभागो कतो होति। ईदिसानञ् हि किच्छलाभत्ताविसेसो कातब्बो येवा ति अयं करोति। अखण्डानी ति आदीसु यस्स सत्तसु आपत्तिक्खन्धेसु आदिम्हि वा अन्ते वा सिक्खापदं भिन्नं होति तस्स सीलं परियन्ते छिन्नसाटको विय खण्डं नाम। यस्स पन वेमज्झे भिन्नं तस्स मज्झे छिद्दसाटको विय छिद्दं नाम होतियस्स पटिपाटिया द्वे तीणि भिन्नानि तस्स पिट्ठियं वा कुच्छियं वा उट्ठितेन विसभागवण्णेन कालरत्तादीनं अञ्ञत्रसरीरवण्णगावा विय सबलं नाम होति। यस्स अन्तरन्तरा भिन्नानि तस्स अन्तरन्तरा विसभागवण्ण-बिन्दुविचिट्रा गावी विय कम्मासं नाम होति। यस्स पन सब्बेन सब्बं अभिन्नानि सीलानि तस्स तानि सीलानि अखण्डानि अच्छिद्दानि असबलानि अकम्मासानि नाम होन्ति। तानि पन्ऽ एतानि भुज्जिस्सभावकरणतो भुजिस्सानि, विञ्ञूहि पसट्ठत्ता विञ्ञूपसट्ठानि, तण्हादिट्ठीहि अपरामट्ठत्ता अपरामट्ठानि, उपचारसमाधिं अप्पनासमाधिं वा संवत्तयन्तीति समाधिसंवत्तनिकानी ति वुच्चन्ति। सीलसामञ्ञगतो विहरती ति तेसु तेसु दिसाभागेसु विहरन्तेहि कल्याणसीलेहि भिक्खूहि सद्धिं समानभावूपगतसीलो विहरति। यायं दिट्ठी ति मग्गसम्पयुत्ता सम्मादिट्ठि। अरिया ति निद्दोसा।  
निय्याती ति निय्यानिका। तक्करस्सा ति यो तथा कारी होति। दुक्खक्खयाया ति सब्बदुक्खस्स खयत्थं। सेसं याव समथभेद परियोसाना उत्तानत्थम् एव।  
  व्  
[प्_व्:] उपसम्पदं पुच्छिस्सन् ति उपसम्पदक्खन्धकं पुच्छिस्सं। सनिदानं सनिद्देसन् ति निदानेन च निद्देसेन च सद्धिं पुच्छामि।

[पगे १३१८]  
१३१८ समन्तपासादिका [प्_व्।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] समुक्कट्ठपदानं कति आपत्तियो ति यानि तत्थ समुक्कट्ठानि उत्तमानि पदानि वुत्तानि। तेसं समुक्कट्ठपदानं उत्तमपदानं सङ्खेपतो कति आपत्तियो होन्ती ति। येन हि येन पदेन या या आपत्ति पञ्ञत्ता, सा सा तस्स तस्स पदस्स आपत्ती ति वुच्चति। तेन वुत्तं समुक्कट्ठपदानं कति आपत्तियो ति। द्वे आपत्तियो ति ऊनवीसतिवस्सं उपसम्पादेन्तस्स पाचित्तियं। सेसेसु सब्बपदेसु दुक्कटं। तिस्सो ति नस्सन्ते ते विनस्सन्ते ते को तेहि अत्थो ति भेदपुरेक्खारानं उपोसथकरणे थुल्लच्चयं, उक्खित्तकेन सद्धिं उपोसथकरणे पाचित्तियं, सेसेसु दुक्कटन् ति एवं उपोसथक्खन्धके तिस्सो आपत्तियो।  
एका ति वस्सूपनायिकक्खन्धके एका दुक्कटापत्ति येव।  
तिस्सो ति भेदपुरेक्खारस्स पवारयतो थुल्लच्चयं, उक्खित्तकेन सद्धिं पाचित्तियं, सेसेसु दुक्कटन् ति एवं पवारणक्खन्धके पि तिस्सो आपत्तियो। तिस्सो ति वच्छतरिं उग्गहित्वा मारेन्तानं पाचित्तियं, रत्तेन चित्तेन अङ्गजातं छुपने थुल्लच्चयं, सेसेसु दुक्कटन् ति एवं चम्मसंयुत्ते पि तिस्सो आपत्तियो। भेसज्जक्खन्धके पि समन्ता द्वङ्गुले थुल्लच्चयं, भोज्जयागुया पाचित्तियं, सेसेसु दुक्कटन् ति एवं तिस्सो आपत्तियो। कथिनं केवलं पञ्ञत्तिं एव, न्ऽअत्थि तत्थ आपत्ति। चीवरसंयुत्ते कुसचीरवाकचीरेसु थुल्लच्चयं, अतिरेकचीवरे निस्सग्गियं, सेसेसु दुक्कटन् ति इमा तिस्सो आपत्तियो। चम्पेय्यके एका दुक्कटापत्ति येव।  
कोसम्बक-कम्मक्खन्धक-पारिवासिक-समुच्चयक्खन्धकेसु पि एका दुक्कटापत्ति येव। समथक्खन्धके छन्ददायको खिय्यति खिय्यनकं पाचित्तियं, सेसेसु दुक्कटन् ति इमा द्वे आपत्तियो। खुद्दकवत्थुके अत्तनो अङ्गजातं छिन्दति थुल्लच्चयं, रोमन्थे पाचित्तियं, सेसेसु दुक्कटन् ति इमा तिस्सो आपत्तियो। सेनासनक्खन्धके गरुभण्डविस्सज्जने थुल्लच्चयं, सङ्घिका विहारा निक्कड्ढने पाचित्तियं, सेसेसु दुक्कटन् ति इमा तिस्सो आपत्तियो।  
सङ्घभेदे भेदकानुवत्तकानं थुल्लच्चयं, गणभोजने पाचित्तियन् ति इमा द्वे आपत्तियो। समाचारं पुच्छिस्सन् ति वुत्ते वत्तक्खन्धके एका दुक्कटापत्ति येव, सा सब्बवत्तेसु अनादरियेन होति। तथा पातिमोक्खट्ठपने।

[पगे १३१९]  
प्_वि।१] परिवार-वण्णना १३१९  
भिक्खुनिक्खन्धके अप्पवारणाय पाचित्तियं, सेसेसु दुक्कटन् ति द्वे आपत्तियो। पञ्चसतिक-सत्तसतिकेसु केवलं धम्मो सङ्गहं आरोपितो, न्ऽअत्थि तत्थ आपत्ती ति।  
 खन्धकपुच्छा-वण्णना निट्ठिता  
 वि  
[प्_वि।१:] आपत्तिकरा धम्मा जानितब्बा ऽति आदिम्हि एकुत्तरिकनये आपत्तिकरा धम्मा नाम छ आपत्ति-समुट्ठानानि। एतेसञ् हि वसेन पुग्गलो आपत्तिं आपज्जति, तस्मा आपत्तिकरा ति वुत्ता। अनापत्तिकरा नाम सत्त समथा। आपत्ति जानितब्बा ऽति तस्मिं सिक्खापदे च विभङ्गे च वुत्ता आपत्ति जानितब्बा।  
अनापत्ती ति अनापत्ति भिक्खु असादियन्तस्सा ति आदिना नयेन अनापत्ति जानितब्बा। लहुका ति लहुकेन विनयकम्मेन विसुज्झनतो पञ्चविधा आपत्ति। गरुका ति गरुकेन विनयकम्मेन विसुज्झनतो सङ्घादिसेसा आपत्ति। केनचि आकारेन अनापत्तिभावं उपनेतुं असक्कुणेय्यतो पाराजिकापत्ति च।  
सावसेसा ऽति ठपेत्वा पाराजिकं सेसा। अनवसेसा ति पाराजिकापत्ति। द्वे आपत्तिक्खन्धा दुट्ठुल्ला। अवसेसा अदुट्ठुल्ला।  
सप्पटिकम्मदुकं सावसेसदुकसदिसं। देसनागामिनिदुकं लहुकदुकसङ्गहितं। अन्तरायिका ति सत्त पि आपत्तियो सञ्चिच्च वीतिक्कन्ता सग्गन्तरायञ् च्ऽएव मोक्खन्तरायञ् च करोन्ती ति अन्तरायिका। अजानन्तेन वीतिक्कन्ता पन पञ्ञत्ति वज्जापत्ति न्ऽ एव सग्गन्तरायं न ंओक्खन्तरायं करोती ति अनन्तरायिका। अन्तरायिकं आपन्नस्सापि देसनागामिनिं देसेत्वा वुट्ठानगामिनितो वुट्ठाय सुद्धिप्पत्तस्स सामणेरभूमियं ठितस्स च अवारितो सग्गमोक्खमग्गो ति। सावज्जपञ्ञत्ती ति लोकवज्जा अनवज्जपञ्ञत्ती ति पण्णत्तिवज्जा। क्रियतो समुट्ठिता नाम यं करोन्तो आपज्जति पाराजिकापत्ति विय। अक्रियतो ति यं अकरोन्तो आपज्जति चीवर-अनधिट्ठानापत्ति विय। क्रियाक्रियतो ति यं करोन्तो च अकरोन्तो च आपज्जति कुटिकारापत्ति विय। पुब्बापत्ति ति पठमं आपन्नापत्ति। अपरापत्ती ति पारिवासिकादीहि पच्छा आपन्नापत्ति। पुब्बापत्तीनं अन्तरापत्ति नाम मूलविसुद्धिया अन्तरापत्ति। अपरापत्तीनं अन्तरापत्ति नाम अग्घविसुद्धिया अन्तरापत्ति।

[पगे १३२०]  
१३२० समन्तपासादिका [प्_वि।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कुरुन्दियं पन पुब्बापत्ति नाम पठमं आपन्ना। अपरापत्ति नाम मानत्तारहकाले आपन्ना। पुब्बापत्तीनं अन्तरापत्ति नाम परिवासे आपन्ना।  
अपरापत्तीनं अन्तरापत्ति नाम मानत्तचारे आपन्ना ति वुत्तं। इदम् पि एकेन परियायेन युज्जति। देसिता गणनूपिका नाम या धुरनिक्खेपं कत्वा पुन न आपज्जिस्सामी ति देसिता होति। अगणनूपिका नाम या धुरनिक्खेपं अकत्वा सौस्साहेन्ऽएव चित्तेन अपरिसुद्धेन देसिता होति। अयञ् हि देसितगणनं न उपेति। अट्ठमे वत्थुस्मिं भिक्खुनिया पाराजिकम् एव होति। पञ्ञत्ति जानितब्बा ति आदीसु नवसु पदेसु पठमपाराजिकपुच्छाय वुत्तनयेन्ऽ एव विनिच्छयो वेदितब्बो। थुल्लविज्जा ति थुल्लदोसे पञ्ञत्ता गरुकापत्ति।  
अथुल्लवज्जा ति लहुकापत्ति। गिहिपटिसंयुत्ता ति सुद्धम्मत्थेरस्स आपत्ति। या च धम्मिकस्स पटिस्सवस्स असच्चापने आपत्ति। अवसेसा न गिहिपटिसंयुत्ता।  
पञ्चानन्तरियकम्मापत्ति नियता। सेसा अनियता। आदिकरो ति सुदिन्नत्थेरादि आदिकम्मिको। अनादिकरो ति मक्कटीसमणादि अनुपञ्ञत्तिकारको। अधिच्चापत्तिको नाम यो कदाचि करहचि आपत्तिं आपज्जति। अभिण्हापत्तिको नाम यो निच्चं आपज्जति। चोदको नाम यो वत्थुना वा आपत्तिया वा परं चोदेति। यो पन एवं चोदितो अयं चुदितको नाम। पञ्चदससु धम्मेसु अप्पतिट्ठहित्वा अभूतेन वत्थुना चोदेन्तो अधम्मचोदको नाम। तेन तथा चोदितो अधम्मचुदितको नाम। विपरियायेन धम्मचोदक-चुदितका वेदितब्बा।  
मिच्छत्तनियतेहि वा सम्मत्तनियतेहि वा धम्मेहि समन्नागतो नियतो। विपरितो अनियतो। सावका भब्बापत्तिका नाम। बुद्धा च पच्चेकबुद्धा च अभब्बापत्तिका नाम।  
उक्खेपनियकम्मकतो उक्खित्तको नाम। अवसेस-चतुब्बिध-तज्जनीयादिकम्मकतो अनुक्खित्तको नाम। अयञ् हि उपोसथं वा पवारणं वा धम्मपरिभोगं वा आमिसपरिभोगं वा न कोपेति। मेत्तियं भिक्खुनिं नासेथ, दूसको नासेतब्बो, कण्टको समणुद्देसो नासेतब्बो ति ए व् अ ं लिङ्ग-दण्डकम्मसंवासनासनाहि नासितब्बो नासितको नाम। सेसा सब्बे अनासितका। येन सद्धिं उपोसथादिको संवासो अत्थि अयं समानसंवासको। इतरो नानासंवासको।

[पगे १३२१]  
प्_वि।२] परिवार-वण्णना १३२१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो कम्म-नानासंवासको लद्धि-नानासंवासको ति दुविधो होति। ठपनं जानितब्बन् ति एकं भिक्खवे अधम्मिकं पातिमोक्खट्ठपनन् ति आदिना नयेन वुत्तं पातिमोक्खट्ठपनं जानितब्बन् ति अत्थो।  
 एकक-वण्णना निट्ठिता  
[प्_वि।२:] दुकेसु सचित्तका आपत्ति सञ्ञाविमोक्खा। अचित्तका नो सञ्ञाविमोक्खा। लद्धसमापत्तिकस्स आपत्ति नाम भूतारोचनापत्ति। अलद्धसमापत्तिकस्स आपत्ति नाम अभूतारोचनापत्ति। सद्धम्म-पटिसंयुत्ता नाम पदसोधम्मादिका। असद्धम्म-पटिसंयुत्ता नाम दुट्ठुल्लवाचापत्ति।  
सपरिक्खार-पटिसंयुत्ता नाम निस्सग्गियवत्थुनो अनिस्सज्जित्वा परिभोगे, पत्तचीवरानं निदहने, किलिट्ठचीवरानं अधोवने, मलग्गहितपत्तस्स अपचने ति एवं अयुत्तपरिभोगे आपत्ति। परपरिक्खार-पटिसंयुत्ता नाम सङ्घिकमञ्चपाठादीनं अज्झोकासे सण्थरणाणापुच्छागमनादीसु आपज्जितब्बा आपत्ति। सपुग्गल-पटिसंयुत्ता नाम मुदुपिट्ठकस्स लम्बिस्स ऊरुना अङ्गजातं पेल्लन्तस्सा ति आदिना नयेन वुत्तापत्ति। परपुग्गल-पटिसंयुत्ता नाम मेथुनधम्म-कायसंसग्ग-पहारदानादीसु वुत्तापत्ति। सिखरणी ऽसी ति सच्चं भणन्तो गरुकं आपज्जति। सम्पजान-मुसावादे पाचित्तियन् ति मुसा भणन्तो लहुकं। अभूतारोचने मुसा भणन्तो गरुकं भूतारोचने सच्चं भनन्तो लहुकं। सङ्घकम्मं वग्गं करिस्सामी ति अन्तोसीमाय एकमन्ते निसीदन्तो भूमिगतो आपज्जति नाम। सचे पन अङ्गुलिमत्तम् पि आकासे तिट्ठेय्य न आपज्जेय्य। तेन वुत्तं नो वेहासगतो ति। वेहासकुटिया आहच्च पादकं मञ्चं वा पीठं वा अभिनिसीदन्तो वेहासगतो आपज्जति नाम। सचे पन तं भूमियं पञ्ञपेत्वा निपज्जेय्य न आपज्जेय्य। तेन वुत्तं नो भूमिगतो ति। गमियो गमियवत्तं अपूरेत्वा गच्छन्तो निक्खमन्तो आपज्जति नाम, नो पविसन्तो। आगन्तुको आगन्तुकवत्तं अपूरेत्वा सछत्तुपाहनो पविसन्तो पविसन्तो आपज्जति नाम, नो निक्खमन्तो।  
आदियन्तो आपज्जति नाम भिक्खुनी अतिगम्भीरं उदकसुद्धिकं आदियमाना दुब्बण्णकरणं अनादियित्वा चीवरं परिभुञ्जन्तो पन अनादियन्तो आपज्जति नाम।

[पगे १३२२]  
१३२२ समन्तपासादिका [प्_वि।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मूगब्बतादीनि तित्थियवतादीनि समादियन्तो समादियन्तो आपज्जति नाम। पारिवासिकादयो पन तज्जनीयादिकम्मकता वा अत्तनो वत्तं असमादियन्तो आपज्जन्ति। ते सन्धाय वुत्तं अत्थापत्ति न समादियन्तो आपज्जती ति। अञ्ञातिकाय भिक्खुनिया चीवरं सिब्बन्तो वेज्जकम्म-भण्डगारिककम्म-चित्तकम्मानि वा करोन्तो करोन्तो आपज्जति नाम। उपज्झायवत्तादीनि अकरोन्तो अकरोन्तो आपज्जति नाम। अञ्ञातिकाय भिक्खुनिया चीवरं ददमानो देन्तो आजज्जति नाम। सद्धिविहारिक-अन्तेवासिकानं चीवरादीनि अदेन्तो अदेन्तो आपज्जति नाम। अञ्ञातिकाय भिक्खुनिया चीवरं गण्हन्तो पटिग्गण्हन्तो आपज्जति नाम न भिक्खवे ओवादो न गहेतब्बो ति वचनतो ओवादं अगण्हन्तो न पटिग्गण्हन्तो आपज्जति नाम। निस्सग्गियवत्थुं अनिस्सज्जित्वा परिभुञ्जन्तो परिभोगेन आपज्जति नाम।  
पञ्चाहिकं सङ्घाटिचारं अतिक्कामयमाना अपरिभोगेन आपज्जति नाम। सहगारसेय्यं रत्तिं आपज्जति नाम, नो दिवा। द्वारं असंवरित्वा पटिसल्लीयन्तो दिवा आपज्जत्ति, नो रत्तिं। एकरत्त-छरत्त-सत्ताह-दसाह-मासातिक्कमेसु वुत्त-आपत्तिं आपज्जन्तो अरुणुग्गे आपज्जति नाम। पवारेत्वा भुञ्जन्तो न अरुणुग्गे आपज्जति नाम। भूतगामञ् च्ऽएव अङ्गजातञ् च छिन्दन्तो छिन्दन्तो आपज्जति नाम। केसे वा नखे वा न छिन्दन्तो न छिन्दन्तो आपज्जति नाम। आपत्तिं छादेन्तो छादेन्तो आपज्जति नाम। तिणेन वा पण्णेन वा पटिच्छादेत्वा आगन्तब्बं, न त्व्ऽएव नग्गेन आगन्तब्बं, यो आगच्छेय्य आपत्ति दुक्कटस्सा ऽति इमं पन आपत्तिं न छादेन्तो आपज्जति नाम। कुसचीरादीनि धारेन्तो धारेन्तो आपज्जति नाम। अयं ते भिक्खु पत्तो यावा भेदनाय धरेतब्बो ति इमं आपत्तिं न धारेन्तो न धारेन्तो आपज्जति नाम।  
अत्तना व अत्तानं नानासंवासकं करोती ति एकसीमायं द्वीसु सङ्घेसु निसिन्नेसु एकस्मिं पक्खे निसीदित्वा परपक्खस्स लद्धिं गण्हन्तो यस्मिं पक्खे निसिन्नो तेसं अत्तना व अत्तानं नानासंवासकं करोति नाम। येसं सन्तिके निसिन्नो तेसं गणपूरको हुत्वा कम्मं कोपेति, इतरेसं हत्थपासं अनागतत्ता। समानसंवासके पि एस्ऽ एव नयो।

[पगे १३२३]  
प्_वि।२] परिवार-वण्णना १३२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] येसं हि सो लद्धिं रोचेति, तेसं समानसंवासको होति। इतरेसं नानासंवासको। सत्तापत्तियो सत्तापत्तिक्खन्धा ऽति आपज्जितब्बतो आपत्तियो। रासट्ठेन खन्धा ऽति एवं द्वे येव नामानि होन्ती ति नामवसेन दुकं दस्सितं। कम्मेन वा सलाकग्गाहेन वा ति एत्थ उद्देसो च्ऽ एव कम्मञ् च एकं। वोहारो च् एव अनुसावना च सलाकग्गाहो च एकं। वोहारानुसावन-सलाकग्गाहा पुब्बभागा। कम्मञ् च्ऽएव उद्देसो च पमाणं। अद्धानहीनो नाम ऊनवीसतिवस्सो। अङ्गहीनो नाम हत्थच्छिन्दादिभेदो। वत्थुविपन्नो नाम पण्डको तिरच्छानगतो उभतोब्यञ्जनको च। अवसेसा थेय्यसंवासकादयो अट्ठ अभब्बपुग्गला करणदुक्कटको नाम। दुक्कटक्रिया दुक्कटकम्मा इमस्मिं येव अत्तभावे कतेन अत्तनो कम्मेन अभब्बट्ठानं पत्ता ऽति अत्थो। अपरिपूरो नाम अपरिपुण्ण-पत्तचीवरो। नो च याचति नाम उपसम्पदं न याचति। अलज्जिस्स च बालस्स चा ऽति अलज्जी सचे पि तिपिटको होति, बालो च सचे पि सट्ठिवस्सो होति उभो पि निस्साय न वत्थब्बं। बालस्स च लज्जिस्स चा ऽति एत्थ बालस्स त्वं निस्सयं गण्हा ऽति आणाय पि निस्सयो दातब्बो। लज्जिस्स पन याचन्तस्स्ऽएव। सातिसारन् ति सदोसं, यं अज्झाचरन्तो आपत्तिं आपज्जति। कायेन पटिक्कोसना नाम हत्थविकारादीहि पटिक्कोसना। कायेन पटिजानाती ति हत्थ-विकारादीहि पटिजानाति। उपघातिका नाम उपघातो। सिक्खूपघातिका नाम सिक्खूपघातो भोगूपघातिका नाम परिभोगूपघातो। तत्थ तिस्सो सिक्खा असिक्खतो सिक्खूपघातिका ऽति वेदितब्बा। सङ्घिकं वा पुग्गलिकं वा दुप्परिभोगं भुञ्जतो भोगूपघातिका ति वेदितब्बा। द्वे वेनयिका ऽति द्वे अत्थाविनयसिद्धा।  
पञ्ञत्तं नाम सकले विनयपिटके कप्पियाकप्पियवसेन पञ्ञत्तं। पञ्ञत्तानुलोमं नाम चतूसु महापदेसेसु दट्ठब्बं। सेतुघातो ति पच्चयघातो। येन चित्तेन अकप्पियं करेय्य, तस्स चित्तस्सापि अनुप्पादनन् ति अत्थो।  
मत्तकारिता ऽति मत्ताय पमाणेन करनं, पमाणे ठानन् ति अत्थो। कायेन आपज्जती ति कायद्वारिकं कायेन आपज्जति।  
वचीद्वारिकं वाचाय। कायेन क्वुट्ठाती ति तिणवत्थारकसमथे विनापि देसनाय कायेन्ऽ एव वुट्ठाति।

[पगे १३२४]  
१३२४ समन्तपासादिका [प्_वि।२-३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] देसेत्वा वुट्ठहन्तो पन वाचाय वुट्ठाति। अब्भन्तरपरिभोगो नाम अज्झोहरणपरिभोगो। बाहिरपरिभोगो नाम सीसमक्खनादि। अनागतं भारं वहती ति अथेरो वसमानो थेरेहि वहितब्बं बीजनगाह-धम्मज्झेसनादि भारं वहति, तं नित्थरितुं वीरियं आरभति। आगतं भारं न वहती ति थेरो थेरकिच्चं न करोति। अनुजानामि भिक्खवे थेरेन भिक्खुना सामं वा धम्मं भासितुं परं वा अज्झेसितुं। अनुजानामि भिक्खवे धेराधेय्यं पातिमोक्खन् ति एवम् आदि सब्बं परिहापेती ति अत्थो। न कुक्कुच्चायितब्बं कुक्कुच्चायती ति न कुक्कुच्चायितब्बं कुक्कुच्चायित्वा करोति। कुक्कुच्चायितब्बं न कुक्कुच्चायती ति कुक्कुच्चायितब्बं न कुक्कुच्चायित्वा करोति। एतेसं द्विन्नं दिवा च रत्तो च आसवा वड्ढन्ती ति अत्थो। अनन्तर दुके पि वुत्तपटिपक्खवसेन अत्थो वेदितब्बो। सेसं तत्थ तत्थ वुत्तनयत्ता उत्तानम् एवा ति।  
 दुक-वण्णना निट्ठिता।  
[प्_वि।३:] तिकेसु। अत्थ्ऽ आपत्ति तिट्ठन्ते भगवति आपज्जती ति अत्थि आपत्तिं यं तिट्ठन्ते भगवति आपज्जती ति अत्थो। एस्ऽ एव नयो सब्बत्थ। तत्थ लोहितुप्पादापत्तिं तिट्ठन्ते आपज्जति।  
एतरहि खो पन्ऽ आनन्द भिक्खू अञ्ञमञ्ञं आवुसोवादेन समुदाचरन्ति। न वो मम्ऽ अच्चयेन एवं समुदाचरितब्बं। नवकेन आनन्द भिक्खुना थेरो भिक्खु भन्ते ति वा आयस्मा ती वा समुदाचरितब्बो ति वचनतो थेरं आवुसोवादेन समुदाचरणपच्चया आपत्तिं परिनिब्बुते भगवति आपज्जति, नो तिट्ठन्ते। इमा द्वे आपत्तियो थपेत्वा अवसेसा धरन्ते पि भगवति आपज्जति परिनिब्बुते पि।  
पवारेत्वा अनतिरित्तं भुञ्जन्तो आपत्तिं काले आपज्जति, नो विकाले। विकालभोजनापत्तिं पन विकाले आपज्जति, नो काले।  
अवसेसा काले च्ऽ एव आपज्जति विकाले च। सहगारसेय्यं रत्तिं आपज्जति। द्वारं असंवरित्व पटिसल्लीयनं दिवा। सेसा रत्तिञ् च्ऽएव दिवा च। दसवस्सोऽम्हि अतिरेकदसवस्सोऽम्ही ति बालो ब्यत्तो परिसं उपट्ठपेन्तो दसवस्सो आपज्जति, न ऊनदसवस्सो।

[पगे १३२५]  
प्_वि।३] परिवार-वण्णना १३२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अहं पण्डितो ब्यत्तो ति नवो वा मज्झिमो वा परिसं उपट्ठपेन्तो ऊनदसवस्सो आपज्जति, नो दसवस्सो।  
सेसा आपत्ती दसवस्सो च्ऽ एव आपज्जति ऊनदसवस्सो च।  
पञ्चवस्सो ऽम्ही ति बालो अब्यत्तो अनिस्साय वसन्तो पञ्चवस्सो आपज्जति। अहं पण्डितो ब्यत्तो ति नवको अनिस्साय वसन्तो ऊनपञ्चवस्सो आपज्जति। सेसं पञ्चवस्सो च्ऽ एव आपज्जति ऊनपञ्चवस्सो च। अनुपसम्पन्नं पदसो धम्मं वाचेन्तो मातुगामस्स धम्मं देसेन्तो एवरूपं आपत्तिं कुसलचित्तो आपज्जति। पाराजिक-सुक्कविस्सट्ठिकायसंसग्ग-दुट्ठुल्ल-अत्तकामपारिचरिय-दुट्ठदोससङ्घभेद-पहारदान-तलसत्तिकादिभेदं अकुसलचित्तो आपज्जति। असञ्चिच्च सहगारसेय्यादिं अब्याकतचित्तो आपज्जति यं अरहा व आपज्जति सब्बं अब्याकतचित्तो व आपज्जति। मेथुनधम्मादिभेदम् आपत्तिं सुखवेदना समङ्गी आपज्जति।  
दुट्ठदोसादिभेदं दुक्खवेदना समङ्गी यं सुखवेदना समङ्गी आपज्जति, तं येव मज्झत्तो हुत्वा आपज्जन्तो अदुक्खमसुखवेदना समङ्गी आपज्जति। तयो पटिक्खेपा ति बुद्धस्स भगवतो तयो पटिक्खेपा। चतूसु पच्चयेसु महिच्छता असन्तुट्ठिता किलेससल्लेखन-पटिपत्तिया अगोपायना। इमेहि तयो धम्मा बुद्धेन भगवता पटिक्खित्ता। अप्पिच्छतादयो पन तयो बुद्धेन भगवता अनुञ्ञाता। तेन वुत्तं तयो अनुञ्ञाता ऽति। दसवस्सो ऽम्ही तिऽ परिसं उपट्ठपेन्तो पञ्चवस्सो ऽम्ही ति निस्सयं अगण्हन्तो बालो आपज्जति, न पण्डितो। ऊनदसवस्सो ब्यत्तो ऽम्ही ति बहुस्सुतत्ता परिसं उपट्ठपेन्तो ऊनपञ्चवस्सो च निस्सयं अगण्हन्तो पण्दितो आपज्जति, नो बालो। अवसेसं पण्डितो च्ऽ एव आपज्जति बालो च। वस्सं अनुपगच्छन्तो काऌए आपज्जति, नो जुण्हे। महापवारणाय अपवारेन्तो जुण्हे आपज्जति, नो काऌए। अवसेसं कऌए च्ऽ एव आपज्जति जुण्हे च। वस्सूपगमनं काऌए कप्पति, नो जुण्हे।  
महापवारणाय पवारणा जुण्हे कप्पति, नो काऌए। सेसं अनुञ्ञातकं काऌए च्ऽ एव कप्पति जुण्हे च। कत्तिकपुण्णमासिया पच्छिमे पाटिपददिवसे विकप्पेत्वा ठपितं वस्सिकसाटिकं निवासेन्तो हेमन्ते आपज्जति। कुरुन्दियं पन कत्तिकपुण्णमासदिवसे अपच्चुद्धरित्वा हेमन्ते आपज्जतीति वुत्तं,

[पगे १३२६]  
१३२६ समन्तपासादिका [प्_वि।३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तम् पि सुवुत्तं। चातुमासं अधिट्ठातुं ततो परं विकप्पेतुन् ति हि वुत्तं। अतिरेकमासे सेसे गिम्हाने परियेसन्तो अतिरेकड्ढमासे सेसे कत्वा निवासेन्तो च गिम्हे आपज्जति नाम। सतिया वस्सिकसाटिकाय नग्गो कायं ओवस्सापेन्तो वस्से आपज्जति नाम। पारिसुद्धिउपोसथं वा अधिट्ठानुपोसथं वा करोन्तो सङ्घो आपज्जति।  
सुत्तुद्देसञ् च अधिट्ठानुपोसथञ् च करोन्तो गणो आपज्जति।  
एकको सुत्तुद्देसं पारिसुद्धिउपोसथञ् च करोन्तो पुग्गलो आपज्जति। पवारणाय पि एस्ऽ एव नयो। सङ्घुपोसथो च सङ्घपवारणा च सङ्घस्स्ऽ एव कप्पति। गणुपोसथो च गणपवारणा च गणस्स्ऽ एव कप्पति। अधिट्ठानुपोसथो च अधिट्ठानपवारणा च पुग्गलस्स्ऽ एव कप्पति। पाराजिकं आपन्नो ऽम्हीति आदीनि भणन्तो वत्थुं छादेति, न आपत्तिं। मेथुनं धम्मं पटिसेविन् ति आदीनि भणन्तो आपत्तिं छादेति, नो वत्थुं। यो न्ऽएव वत्थुं न आपत्तिं आरोचेति, अयं वत्थुञ् च्ऽएव छादेति आपत्तिञ् च। पटिच्छादेती ति पटिच्छादि। जन्ताघरम् एव पटिच्छादि जन्ताघरपटिच्छादि। इतरासु पि एस्ऽ एव नयो। द्वारं पिदहित्वा अन्तो जन्ताघरे ठितेन परिकम्मंआवट्टति। उदके ओतिण्णेनापि एतद् एव वट्टति। उभयत्थ खादितुं भुञ्जितुं वा न वट्टति। वत्थपटिच्छादि सब्बकप्पियताय पटिच्छन्नेन सब्बं कातुं वट्टति। वहन्ती ति यन्ति निय्यन्ति। निन्दं वा पटिक्कोसं वा न लभन्ति। चन्दमण्डलं अब्भा-महिका-धूम-रज-राहुविमुत्तं विवटं येव विरोचति, न तेसु अञ्ञतरेन पटिच्छन्नं। तथा सूरियमण्डलं। धम्मविनयो पि विवरित्वा विभजित्वा देसियमानो व विरोचति, नो पटिच्छन्नो। अञ्ञेन भेसज्जेन करणीयेन अञ्ञं विञ्ञापेन्तो गिलानो आपज्जति, न भेसज्जेन करणीयेन। भेसज्जं विञ्ञापेन्तो अगिलानो आपज्जति। अवसेसं आपत्तिं गिलानो च्ऽएव आपज्जति अगिलानो च। अन्तो आपज्जति नो बही ति अनुपखज्जसेय्यं कप्पेन्तो अन्तो आपज्जति, नो बहि। बहि आपज्जति नो अन्तो ति सङ्घिकं मञ्चादिं अज्झोकासे सन्थरित्वा पक्कमन्तो बहि आपज्जति, नो अन्तो। अवसेसं पन अन्तो च्ऽ एव आपज्जति बहि च। अन्तोसीमायन् ति आगन्तुको आगन्तुकवत्तं अदस्सेत्वा सछत्तुपाहनो विहारं पविसन्तो उपचारसीमं ओक्कन्तमुत्तो व आपज्जति। बहिसीमायाऽ ति गमिको दारुभण्डप् टिसामनादि गमिकवत्तं अपूरेत्वा पक्कमन्तो उपचारसीमं अतिक्कन्तमत्तो ऽव आपज्जति।

[पगे १३२७]  
प्_वि।३] परिवार-वण्णना १३२७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अवसेसं अन्तोसीमाय च्ऽ एव आपज्जति बहिसीमाय च। सति वुड्ढतरे अनज्झिट्ठो धम्मं भासन्तो सङ्घमज्झे आपज्जति नाम।  
गणमज्झे पि पुग्गलसन्तिके पि एस्ऽ एव नयो। कायेन वुट्ठाती ति तिणवत्थारक-समथेन वुट्ठाति। कायं अचालेत्वा वाचाय देसेन्तस्स वाचाय वुट्ठाति। वचीसम्पयुत्तं कायक्रियं कत्वा देसेन्तस्स कायेन वाचाय वुट्ठाति नाम। सङ्घमज्झे देसनागामिनी पि वुट्ठानगामिनी पि वुट्ठाति गणपुग्गलमज्झे पन देसनागामिनी येव वुट्ठाति। आगाऌहाय चेतेय्या ऽति आगाऌहाय दऌहभावाय चेतेय्य। तज्जनीयकम्मादिकतस्स वत्तं न पूरयतो इच्छमानो सङ्घो उक्खेपनियकम्मं करेय्या ऽति अत्थो। अलज्जी च होति बालो च अपकतत्तो चा ति एत्थ बालो अयं धम्माधम्मं न जानाति। अपकतत्तो वा आपत्तानापत्तिं न जानाती ति एत्तावता कम्मं न कातब्बं। बालभावमूलकं पन अपकतत्तभावमूलकञ् च आपत्तिं आपन्नस्स कम्मं कातब्बन् ति अत्थो। अधिसीले सीलविपन्नो नाम द्वे आपत्तिक्खन्धे आपन्नो। आचारविपन्नो नाम पञ्च आपत्तिक्खन्धे आपन्नो। दिट्ठिविपन्नो नाम अन्तग्गाहिकाय दिट्ठिया समन्नागतो। तेसं आपत्तिं अपस्सन्तानं अप्पटिकरोन्तानं दिट्ठिञ् च अनिस्सज्जन्तानं येव कम्मं कातब्बं। कायिको दवो नाम पासकादीहि जूतकीऌअनादिभेदो अनाचारो। वाचसिको दवो नाम मुखाऌअम्बर-करणादिभेदो अनाचारो। कायिकवाचसिको नाम नच्चन-गायनादिभेदो द्वीहि पि द्वारेहि अनाचारो। कायिको अनाचारो नाम कायद्वारे पञ्ञत्तसिक्खापदवीतिक्कमो। वाचसिको अनाचारो नाम वचीद्वारे पञ्ञत्तसिक्खापदवीतिक्कमो। कायिकवाचसिको नाम द्वारद्वये पि पञ्ञत्तसिक्खापदवीतिक्कमो। कायिकेन उपघातिकेना ति कायद्वारे पञ्ञत्तस्स सिक्खापदस्स असिक्खनेन। यो हि तं न सिक्खति, सो न उपघातेति, तस्मा तस्स तं असिक्खनं कायिकं उपघातिकन् ति वुच्चति। सेस पदद्वये पि एस्ऽ एव नयो। कायिकेन मिच्छाजीवेना ति जङ्घपेसनिकादिना वा गण्डफालनादिना वा वेज्जकम्मेन। वाचसिकेना ति सासनौग्गहणाअरोचनादिना। ततियपदं उभयसम्पयोगवसेन वुत्तं।

[पगे १३२८]  
१३२८ समन्तपासादिका [प्_वि।३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अलं भिक्खु मा भण्डनन् ति अलं भिक्खु मा भण्डनं करि, मा कलहं मा विवादं करीति अत्थो। न वोहरितब्बन् ति न किञ्चि वत्तब्बं। वदतो पि हि तादिसस्स वचनं न सोतब्बं मञ्ञन्ति। न किस्मिञ्चि पच्चेकट्ठाने ति किस्मिञ्चि बीजनग्गाहादिके एकस्मिं पि जेट्ठकट्ठाने न ठपेतब्बो ति अत्थो। ओकासकम्मं करोन्तस्सा ति करोतु आयस्मा ओकासं अहं तं वत्थुकामो ति एवं ओकासं करोन्तस्स नालं ओकासकम्मं कातुन् ति किं त्वं करिस्ससीति ओकासो न कातब्बो। सवचनीयं न्ऽ आदातब्बन् ति वचनं न आदातब्बं वचनम् पि न सोतब्बं।  
यत्थ गहेत्वा गन्तुकामो होति न तत्थ गन्तब्बन् ति अत्थो। तिह्ऽ अङ्गेहि समन्नागतस्स भिक्खुनो विनयो ति यं सो जानाति सो तस्स विनयो नाम होति, सो न पुच्छितब्बो ति अत्थो।  
अनुयोगो न दातब्बो ति इदं कप्पतीति पुच्छन्तस्स पुच्छाय ओकासो न दातब्बो, अञ्ञं पुच्छा ऽति वत्तब्बो। इति सो न्ऽ एव पुच्छितब्बो, नास्स पुच्छा सोतब्बा ऽति अत्थो। विनयो न साकच्छातब्बो ति विनयपञ्हो न साकच्छितब्बो, कप्पियाकप्पियकथा न संसन्देतब्बा। इदं अप्पहाया ऽति एतं ब्रह्मचारिपटिञ्ञातादिकं लद्धिं अविजहित्वा। सुद्धं ब्रह्मचारिन् ति खीणासवं भिक्खुं। पातब्यतं आपज्जती ति पातब्यभावं पटिसेवनं आपज्जति। इदम् अप्पहाया ति वचनतो पन तं ब्रह्मचारिपटिञ्ञातं पहाय खीणासवं मुसा मया भणितं खमथ मे ति खमापेत्वा न्ऽ अत्थि कामेतुदोसो लद्धिं विजहित्वा गतिविसोधनं करेय्य।  
अकुसलमूलानी ति अकुसलानि च्ऽ एव मूलानि च, अकुसलानं वा मूलानि अकुसलमूलानि। कुसलमूलेसु पि एस्ऽ एव नयो।  
दुट्ठु चरितानि विरूपानि वा चरितानि दुच्चरितानि। सुट्ठु चरितानि सुन्दरानि वा चरितानि सुचरितानि। कायेन करणभूतेन कतं दुच्चरितं कायदुच्चरितं। एस नयो सब्बत्थ। सेसं तत्थ तत्थ वुत्तनयत्ता उत्तानम् एवा ति।  
  तिकवण्णना निट्ठिता  
[प्_वि।४:] चतुक्केसु सकवाचाय आपज्जति परवाचाय वुट्ठाती ति वचीद्वारिकं पदसोधम्मादिभेदं आपत्तिं आपज्जित्वा तिणवत्थारकसमथट्ठानं गतो परस्स कम्मवाचाया वुट्ठाति।

[पगे १३२९]  
प्_वि।४] परिवार-वण्णना १३२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परवाचाय आपज्जति सकवाचाय वुट्ठाती ति पापिकाय दिट्ठिया अप्पटिनिस्सग्गे परस्स कम्मवाचाय आपज्जति।  
पुग्गलस्स सन्तिके देसेन्तो सकवाचाय वुट्ठाति। सकवाचाय आपज्जति सकवाचाय वुट्ठाती ति वचीद्वारिकं पदसोधम्मादिभेदं आपत्तिं सकवाचाय आपज्जति देसेत्वा वुट्ठाहन्तो पि सकवाचाय वुट्ठाति। परवाचाय आपज्जति परवाचाय वुट्ठाती ति यावततियकं सङ्घादिसेसं परस्स कम्मवाचाय आपज्जति वुट्ठहन्तो पि परस्स परिवासकम्मवाचादीहि वुट्ठाति। ततो परेसु कायद्वारिकं कायेन आपज्जति, देसेन्तो वाचाय वुट्ठाति। वचीद्वारिकं वाचाय आपज्जति। तिणवत्थारके कायेन वुत्ठाति। कायद्वारिकं कायेन आपज्जति। तम् एव तिणवत्थारके कायेन वुट्ठाति। वचीद्वारिकं वाचाय आपज्जति।  
तम् एव देसेन्तो वाचाय वुट्ठाति। सङ्घिकमञ्चस्स अत्तनो पच्चत्थरणेन अनत्थतो कायसम्फुसने लोमगननय आपज्जितब्बापत्तिं सहगारसेय्यापत्तिञ् च पसुत्तो आपज्जटि।  
पबुज्झित्वा पन आपन्नभावं ञत्वा देसेन्तो परिबुद्धो वुट्ठाति। जग्गन्तो आपज्जित्वा पन तिणवत्थारकसमथट्ठाने सयन्तो पटिबुद्धो आपज्जति पसुत्तो वुट्ठाति नाम।  
पच्छिमपदद्वयम् पि वुत्तानुसारेन्ऽ एव वेदितब्बं।  
अचित्तकापत्तिं अचित्तको आपज्जति नाम। पच्छा देसेन्तो सचित्तको वुट्ठाति। सचित्तकापत्तिं सचित्तको आपज्जति नाम।  
तिणवत्थारकट्ठाने सयन्तो अचित्तको वुट्ठाति। सेसपदद्वयम् पि वुत्तानुसारेन्ऽ एव वेदितब्बं। यो सभागं आपत्तिं देसेति, अयं देसनापच्चया दुक्कटं आपज्जन्तो पाचित्तियादीसु अञ्ञतरं देसेति, तञ् च देसेन्तो दुक्कटं आपज्जति। तं पन दुक्कटं आपज्जन्तो पाचित्तियादितो वुट्ठाति, पाचित्तियादितो च वुट्ठहन्तो तं आपज्जति। इति एकस्स पुग्गलस्स एकम् एव पयोगं सन्धाय आपत्तिं आपज्जन्तो देसेती ति इदं चतुक्कं वुत्तन् ति वेदितब्बं।  
कम्मचतुक्के पापिकाय दिट्ठिया अप्पटिनिस्सग्गापत्तिं कम्मेन आपज्जति। देसेन्तो अकम्मेन वुट्ठाति। विस्सट्ठिआदिकं अकम्मेन आपज्जति परिवासादिना कम्मेन वुट्ठाति। समनुभासकम्मेन्, एव आपज्जति कम्मेन वुट्ठाति। सेसं अकम्मेन आपज्जति अकम्मेन वुट्ठाति। परिक्खारचतुक्के पठमो सकपरिक्खारो,

[पगे १३३०]  
१३३० समन्तपासादिका [प्_वि।४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दुतियो सङ्घिको व, ततियो चेतियसन्तको, चतुत्थो गिहिपरिक्खारो। सचे पन सो पत्तचिवरनवकम्मभेसज्जानं अत्थाय आहटो होति। अपापुरणं दातुं अन्तो ठपापेतुञ् च वट्टति। सम्मुखचतुक्के पापिकाय दिट्ठिया अप्पटिनिस्सग्गापत्तिं सङ्घस्स सम्मुखा आपज्जति। वुट्ठानकाले पन सङ्घेन किच्चं न्ऽ अत्थी ति परम्मुखा वुट्ठाति। विस्सट्ठिआदिकं परम्मुखा आपज्जति सङ्घस्स सम्मुखा वुट्ठाति। समानुभासनं सङ्घस्स सम्मुखा एव आपज्जति सम्मुखा वुट्ठाति। सेसं सम्पजानमुसावादादिभेदं परम्मुखा ऽव आपज्जति परम्मुखा ऽव वुट्ठाति। अजानन्तचतुक्कं अचित्तकचतुक्कसदिसं। लिङ्गपातुभावेना ऽति सयितस्स्ऽ एव भिक्खुस्स वा भिक्खुनिया वा लिङ्गपरिवत्ते जाते सहगारसेय्यापत्ति होति, इदम् एतं पटिच्च वुत्तं। उभिन्नम् पि पन असाधारणापत्ति लिङ्गपातुभावेन वुट्ठाति। सहपटिलाभचतुक्के यस्स भिक्खुनो लिङ्गं परिवत्तति, सो सहलिङ्गपटिलाभेन पठमं उप्पन्नवसेन सेट्ठभावेन च पुरिमं पुरिसलिङ्गं जहति, पच्छिमे इत्थिलिङ्गे पतिट्ठाति। पुरिसकुत्त-पुरिसाकारादिवसेन पवत्ता कायवचीविञ्ञत्तियो पटिप्पस्सम्भन्ति भिक्खू ऽति वा पुरिसो ति वा एवं पवत्ता पण्णत्तियो निरुज्झन्ति। यानि भिक्खुनीहि असाधारणानि छचत्तालीस सिक्खापदानि, तेहि अनापत्ति येव होति। दुतियचतुक्के पन यस्सा भिक्खुनिया लिङ्गं परिवत्तति, सा पच्छा समुप्पत्तिया वा हीनभावेन वा पच्छिमसङ्ख्यं गतं इत्थिलिङ्गं जहति, वुत्तप्पहारेन पुरिमन् ति सङ्ख्यं गते पुरिसलिङ्गे पतिट्ठाति। वुत्तविपरिता विञ्ञत्तियो पटिप्पस्सम्भन्ति भिक्खुनी ति वा इत्थी ति वा एवं पवत्ता पण्णत्तियो पि निरुज्झन्ति। यानि भिक्खूहि असाधारणानि सोतं तिंसञ् च सिक्खापदानि, तेहि अनापत्ति येव होति। चत्तारो समुक्कंसा ऽति चत्तारो महापदेसा।  
ते हि भगवता अनुप्पन्ने वत्थुम्हि सयं उक्कंसित्वा उक्खिपित्वा ठपितत्ता समुक्कंसा ऽति वुच्चन्ति। परिभोगा ति अज्झोहरणीय परिभोगा। उदकं पन अकालिकत्ता अप्पटिग्गहितकं वट्टति। यावकालिकादीनि अप्पटिग्गहितकानि अज्झोहरितुं न वट्टति। चत्तारि महाविकटानि कालोदिस्सत्ता यथा वुत्ते काले वट्टन्ति। उपासको सीलवा ति पञ्च वा दस वा सीलानि गोपयमानो।

[पगे १३३१]  
प्_वि।४] परिवार-वण्णना १३३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आगन्तुकादिचतुक्के सछत्तुपाहनो ससीसं पारुतो विहारं पविसन्तो तत्थ विचरन्तो च आगन्तुको व आपज्जति, नो आवासिको। आवासिकवत्तं अकरोन्तो पन आवासिको आपज्जति, नो आगन्तुको। सेसं कायवचीद्वारिकं आपत्तिं उभो पि आपज्जन्ति। असाधारणं आपत्तिं न्ऽ एव आगन्तुको आपज्जति नो आवासिको। गमियचतुक्के पि गमियवत्तं अपूरेत्वा गच्छन्तो गमिको आपज्जति, नो आवासिको। आवासिकवत्तं अकरोन्तो पन आवासिको आपज्जति, नो गमिको। सेसं उभो पि आपज्जन्ति। असाधारणं उभो पि न्ऽ आपज्जन्तिवत्थुनानत्ततादिचतुक्के चतुन्नं पाराजिकानं अञ्ञमञ्ञं वत्थुनानत्तता व होति, न आपत्तिनानत्तता। सब्बापि हि सा पाराजिकापत्ति येव। सङ्घादिसेसादीसु पि एस्ऽ एव नयो।  
भिक्खुस्स च भिक्खुनिया च अञ्ञमञ्ञं कायसंसग्गे भिक्खुस्स सङ्घादिसेसो, भिक्खुनिया पाराजिकन् ति एवं आपत्तिनानत्तता व होति, न वत्थुनानत्तता। उभिन्नम् पि हि कायसंसग्गो ऽव वत्थु। तथा लसुणखादने भिक्खुनिया पाचित्तियम्, भिक्खुस्स दुक्कटन् ति एवम् आदिना प्ऽ एत्थ नयेन योजना वेदितब्बा। चतुन्नं पाराजिकानं तेरसहि सङ्घादिसेसेहि सद्धिं वत्थुनानत्तता च्ऽ एव आपत्तिनानत्तता च। एवं सङ्घादिसेसादीनं अनियतादीहि। आदितो पट्ठाय चत्तारि पाराजिकानि एकतो आपज्जन्तानं भिक्खुभिक्खुनीनं न्ऽ एव वत्थुनानत्तता नो आपत्तिनानत्तता।  
विसुं आपज्जन्तेसु पि सेसासाधारणापत्तियो आपज्जन्तेसु पि एस्ऽ एव नयो। वत्थुसभागादिचतुक्के भिक्खुस्स च भिक्खुनिया च कायसंसग्गे वत्थुसभागता, नो आपत्तिसभागता। चतूसु पाराजिकेसु आपत्तिसभागता, नो वत्थुसभागता। एस नयो सङ्घादिसेसादीसु। भिक्खुस्स च भिक्खुनिया च चतूसु पाराजिकेसु वत्थुसभागता च्ऽ एव आपत्तिसभागता च। एस नयो सब्बासु साधारणापत्तीसु। असाधारणापत्तियं न्ऽ एव वत्थुसभागता न्ऽ आपत्तिसभागता।  
यो हि पुरिमचतुक्के पठमपञ्हो सो इध दुतियो। यो च तत्थ दुतियो सो इध पठमो। ततियचतुत्थेसु नानाकरणं न्ऽ अत्थि। उपज्झायचतुक्के सद्धिविहारिकस्स उपज्झायेन कत्तब्बवत्तस्स अकरणे आपत्तिं उपज्झायो आपज्जति, नो सद्धिविहारिको। उपज्झायस्स कत्तब्बवत्तं अकरोन्तो सद्धिविहारिको आपज्जति, नो उपज्झायो। सेसं उभो पि आपज्जन्ति।  
    
[पगे १३३२]  
१३३२ समन्तपासादिका [प्_वि।४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] असाधारणं उभो पि न्ऽ आपज्जन्ति। आचरियचतुक्के पि एस्ऽ एव नयो। आदियन्तचतुक्के पादं वा अतिरेकपादं वा सहत्था आदियन्तो गरुकं आपज्जति। ऊनकपादं गण्हाही ति आणत्तिया अञ्ञं पयोजेन्तो लहुकं आपज्जति। एतेन नयेन सेसपदत्तयं वेदितब्बं। अभिवादनारहचतुक्के भिक्खुनीनं ताव भत्तग्गे नवमभिक्खुनितो पट्ठाय उपज्झायापि अभिवादनारहा, नो पच्चुट्ठानारहा। अविसेसेन च विप्पकतभोजनस्स भिक्खुस्स यो कोचि वुड्ढतरो। सट्ठिवस्सस्सापि पारिवासिकस्स समीपगतो तदहुपसम्पन्नो पि पच्चुट्ठानारहो, नो अभिवादनारहो। अप्पटिक्खित्तेसु ठानेसु वुड्ढो नवकस्स अभिवादनारहो च्ऽ एव पच्चुट्ठानारहो च। नवको पन वुड्ढस्स न्ऽ एव अभिवादनारहो न पच्चुट्ठानारहो। आसनारहचतुक्कस्स पठमपदं पुरिमचतुक्के दुतियपदेन दुतियपदञ् च पठमपदेन अत्थतो सदिसं।  
कालचतुक्के पवारेत्वा भुञ्जन्तो काले आपज्जति, नो विकाले।  
विकालभोजनापत्तिं विकाले आपज्जति, नो काले। सेसं काले च्ऽ एव आपज्जति विकाले च। असाधारणं न्ऽ एव काले नो विकाले।  
पटिग्गहित-चतुक्के पुरेभत्तं पटिग्गहितामिसं काले कप्पति, नो विकाले। पानकं विकाले कप्पति पुनदिवसंहि नो काले, सत्ताहकालिकं यावजीविकं काले च्ऽ एव कप्पति विकाले च। अत्तनो अत्तनो कालातीतं यावकालिकादित्तयं अकप्पियमंसं उग्गहितकं अप्पटिग्गहितकञ् च न्ऽ एव काले कप्पति नो विकाले। पच्चन्तिमचतुक्के समुद्दे सीमं बन्धन्तो पच्चन्तिमेसु जनपदेसु आपज्जति, नो मज्झिमेसु।  
पञ्चवग्गेन गणेन उपसम्पादेन्तो गुणङ्गुणूपाहनं धुवन्हानं चम्मत्थरणानि च मज्झिमेसु जनपदेसु आपज्जति, नो पच्चन्तिमेसु। इमानि चत्तारि इध न कप्पन्ती ति वदन्तो पि पच्चन्तिमेसु आपज्जति। इध कप्पन्ती ति वदन्तो पन मज्झिमेसु आपज्जति। सेसापत्तिं उभयत्थ आपज्जति। असाधारणं न कत्थचि आपज्जति। दुतियचतुक्के पञ्चवग्गेन गणेन उपसम्पदादि चतुब्बिधम् पि वत्थु पच्चन्तिमेसु जनपदेसु कप्पति। इदं कप्पती ति दीपेतुं पि तत्थ्ऽ एव कप्पति, नो मज्झिमेसु, इदं न कप्पती ति दीपेतुं पन मज्झिमेसु जनपदेसु कप्पति, नो पच्चन्तिमेसु।

[पगे १३३३]  
प्_वि।४] परिवार-वण्णना १३३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसं अनुजानामि भिक्खवे पञ्च लोणानी ति आदि अनुञ्ञातकं उभयत्थ कप्पति। यं पन अकप्पियन् ति पटिक्खित्तं तं उभयत्थापि न कप्पति। अन्तोआदिचतुक्के अनुपखज्जसेय्यादिं अन्तो आपज्जति, नो बहि। अज्झोकासे सङ्घिकमञ्चादीनि निक्खिपित्वा पक्खमन्तो बहि आपज्जति, नो अन्तो। सेसं अन्तो च्ऽ एव बहि च। असाधारणं न्ऽ एव अन्तो न बहि। अन्तोसीमादिचतुक्के आगन्तुको वत्तं अपूरेन्तो अन्तोसीमाय आपज्जति। गमियो बहिसीमाय। मुसावादादिं अन्तोसीमाय च बहिसीमाय च आपज्जति। असाधारणं न कत्थचि। गामचतुक्के अन्तरघरपटिसंयुत्तं सेखियपञ्ञत्तिं गामे आपज्जति, नो अरञ्ञे। भिक्खुनी अरुणं उट्ठापयमाना अरञ्ञे आपज्जति, नो गामे। मुसावादादिं गामे च्ऽ एव आपज्जति अरञ्ञे च। असाधारणां न कत्थचि।  
चत्तारो पुब्बकिच्चाऽ ति सम्मज्जनी पदीपो च उदकं आसनेन चा ऽति इदं चतुब्बिधं पुब्बकरणन् ति वुच्चतीति वुत्तं।  
छन्दपारिसुद्धि उतुक्खानं भिक्खुगणना च ओवादो ति इमे पन चत्तारो पुब्बकिच्चा ति वेदितब्बा। चत्तारो पत्तकल्ला ऽति उपोसथो यावतिका च भिक्खू कम्मप्पत्तातो आगता होन्ति सभागापत्तियो न विज्जन्ति वज्जनीया च पुग्गला तस्मिं न होन्ति पत्तकल्लन् ति वुच्चतीति। चत्तारि अनञ्ञपाचित्तियानि ति एतद् एव पच्चयं करित्वा अनञ्ञं पाचित्तियन् ति एवं वुत्तानि अनुपखज्जसेय्याकप्पनसिक्खापदं, एह्ऽ आवुसो गामं वा ऽति सिक्खापदं, सञ्चिच्च कुक्कुच्च उपदहनं, उपस्सुतितिट्ठनन् ति इमानि चत्तारि। चतस्सो भिक्खुसम्मुतियो ति एकरत्तं पि चे भिक्खु तिचीवरेन विप्पवसेय्य अञ्ञत्र भिक्खुसम्मुतिया, अञ्ञं नवं सन्थतं कारापेय्य अञ्ञत्र भिक्खुसम्मुतिया, ततो चे उत्तरि विप्पवसेय्य अञ्ञत्र भिक्खुसम्मुतिया, दुट्ठुल्लं आपत्तिं अनुपसम्पन्नस्स आरोचेय्य अञ्ञत्र भिक्खुसम्मुतिया ति एवं आगता तेरसहि सम्मुतीहि मुत्ता सम्मुतियो। गिलानचतुक्के अञ्ञभेसज्जेन करणीयेन लोलताय अञ्ञं विञ्ञापेन्तो गिलानो आपज्जति। अभेसज्जकरणीयेन भेसज्जं विञ्ञापेन्तो अगिलानो आपज्जति। मुसावादादिं उभो पि। असाधारणं उभो पि न्ऽ आपज्जन्ति। सेसं सब्बत्थ उत्तानम् एवा ऽति।  
 चतुक्कवण्णना निट्ठिता

[पगे १३३४]  
१३३४ समन्तपासादिका [प्_वि।५  
[प्_वि।५:] पञ्चकेसु पञ्च पुग्गला नियता ऽति आनन्तरियानम् एव्ऽ एतं गहणं। पञ्चच्छेदनका आपत्ति नाम पमाणातिक्कन्ते मञ्चपीठ-निसीदन-कण्डुपटिच्छादि वस्सिकसाटिकासु सुगतचीवरे च वेदितब्बा। पञ्चह्ऽ आकारेही ति अलज्जिता अञ्ञाणता कुक्कुच्चपकतता अकप्पिये कप्पियसञ्ञिता कप्पिये अकप्पियसञ्ञिता ऽति इमेहि पञ्चहि। पञ्च आपत्तियो मुसावादपच्चया ति पाराजिक-थुल्लच्चय-दुक्कट-सङ्घादिसेस-पाचित्तिया। अनामन्तचारो ति सन्तं भिक्खुं अनापुच्छा पुरेभत्तं पच्छाभत्तं कुलेसु चारित्तं आपज्जेय्या ति इमस्स आपुच्छित्वा चारस्स अभावो। अनधिट्ठानन् ति गणभोजने अञ्ञत्र समया ति वुत्तं समयं अधिट्ठहित्वा भोजनं अधिट्ठानं नाम। तथा अकरणं अनधिट्ठानं। अविकप्पना नाम या परम्परभोजनेहि विकप्पना वुत्ता, तस्सा अकरणं। इमानि हि पञ्च-पिण्डपातिकस्स धुतङ्गेन्ऽ एव पटिक्खित्तानि। उस्सङ्कितपरिसङ्कितो ति ये पस्सन्ति ये सुणन्ति, तेहि उस्सङ्कितो च्ऽ एव परिसङ्कितो च। अपि च अकुप्पधम्मो खीणासवो पि समानो, तस्मा अगोचरा परिहरितब्बा।  
न हि एतेसु सन्दिस्समानो अयसतो वा गरहतो वा मुच्चति।  
सोसानिकन् ति सुसाने पतितकं। पापणिकन् ति आपणद्वारे पतितकं। थूपचीवरन् ति वम्मिकं परिक्खिपित्वा बलिकम्मकतं। आभिसेकिकन् ति न्हानट्ठाने वा रञ्ञो अभिसेकट्ठाने वा छड्डितचीवरं। गतपटियागतन् ति सुसानं नेत्वा पुन आनीतकं। पञ्च महाचोरा उत्तरिमनुस्सधम्मे वुत्ता। पञ्चापत्तियो कायतो समुट्ठन्ती ति पठमेन आपत्तिसमुट्ठानेन पञ्च आपत्तियो आपज्जति। भिक्खु कप्पियसञ्ञी सञ्ञाचिकाय कुटिं करोती ति एवं अन्तरपेय्याले वुत्तापत्तियो पञ्च आपत्तियो। कायतो च वाचतो चा ति ततियेन आपत्ति समुट्ठानेन पञ्चाअपत्तियो आपज्जति। भिक्खु कप्पियसञ्ञी संविदहित्वा कुटिं करोती ति एवं तत्थ्ऽ एव वुत्ता आपत्तियो। देसनागामिनियो ति ठपेत्वा पाराजिकञ् च सङ्घादिसेसञ् च अवसेसा। पञ्चकम्मानी ति तज्जनीयनियस-पब्बाजनीय-पटिसारणीयानि चत्तारि उक्खेपनीयञ् च तिविधम् पि एकन् ति पञ्च। यावततियके पञ्चा ऽति उक्खित्तानुवत्तिकाय भिक्खुनिया यावततियं समनुभासनाय अप्पटिनिस्सज्जन्ति या पाराजिकं थुल्लच्चयं दुक्कटन् ति तिस्सो भेदकानुवत्तकादि समनुभासनासु सङ्घादिसे।

[पगे १३३५]  
[प्_वि।५परिवार-वण्णना१३३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पापिकाय दिट्ठिया अप्पटिनिस्सग्गे पाचित्तियं। अदिन्नन् ति अञ्ञेन अदिन्नं। अविदितन् ति पटिग्गण्हामीति चेतनाय अभावेन अविदितं। अकप्पियन् ति पञ्चहि समणकप्पेहि अकप्पियकतं। यं वा पन्ऽ अञ्ञम् पि अकप्पियमंसं अकप्पियभोजनं। अकतातिरित्तन् ति पवारेत्वा अतिरित्तं अकतं। समज्जदानन् ति नटसमज्जादि दानं। उसभदानन् ति गोगणस्स अन्तरे उसभविस्सज्जनं। चित्तक्कम्मदानन् ति आवासं कारेत्वा तत्थ चित्तकम्मं कारेतुं वट्टति। इदं पन पटिभानचित्तकम्मदानं सन्धाय वुत्तं। इमानि हि पञ्च किञ्चापि लोकस्स पुञ्ञसम्मतानि, अथ खो अपुञ्ञानि अकुसलानि येव। उप्पन्नं पटिभानन् ति एत्थ पटिभानन् ति कथेतुकम्यता वुच्चति। इमे पञ्च दुप्पटिविनोदया ति न सुप्पटिविनोदया। उपायेन पन कारणेन अनुरूपाहि पच्चवेक्खन-अनुसासनादीहि सक्का पटिविनोदेतुन् ति अत्थो। सकचित्तं पसीदती ति एत्थ इमानि वत्थूनि। कटान्धकारवासी फुस्सरेवत्थेरो किर चेतियण्गणं सम्मज्जित्वा एकंसं उत्तरासङ्गं कत्वा सिन्दुवारकुसुम-सन्थतम् इव समविप्पकिण्णवालिकं चेतियङ्गणं ओलोकेन्तो बुद्धारम्मणं पीतिपामोज्जं उप्पादेत्वा अट्ठासि। तस्मिं खणे मारो पब्बतपादे निब्बत्तकाऌअमक्कटो विय हुत्वा चेतियङ्गणे गोमयं विप्पकिरन्तो गतो। थेरो अन् असक्खि अरहत्तं पापुणितुं, सम्मज्जित्वा अगमासि। दुतियदिवसे पि जरग्गवो हुत्वा तादिसम् एव विप्पकारं अकासि। ततियदिवसे वङ्कपादं मनुस्सत्तभावं निम्मिनित्वा पादेन परिकसन्तो अगमासि।  
थेरो एवरूपो वीभच्छपुरिसो समन्ता योजनप्पमाणेसु गोचरगामेसु न्ऽ अत्थि, सिया नु खो मारो ति चिन्तेत्वा मारो ऽसि त्वन् ति आह। आम भन्ते मारो ऽम्हि, न दानि ते वञ्चेतुं असक्खिन् ति। दिट्ठपुब्बो तया तथागतो ति। आम दिट्ठपुब्बो ति। मारो नाम महानुभावो होति, इङ्घ ताव बुद्धस्स भगवतो अत्तभावसदिसं अत्तभावं निम्मिनाही ति। न सक्का भन्ते तादिसं रूपं निम्मिनितुं, अपि च खो पन तं सरिक्खकं पतिरूपकं निम्मिनिस्सामी ति सकअत्तभावं विजहित्वा बुद्धरूपसदिसेन अत्तभावेन अट्ठासि।

[पगे १३३६]  
१३३६ समन्तपासादिका [प्_वि।५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] थेरो मारं ओलोकेत्वा अयं ताव सरागदोसमोहो एवं सोभति, कथं नु खो भगवा न सोभति सब्बसो वीतरागदोसमोहो ति बुद्धारम्मणं पीतिं पटिलभित्वा विपस्सनं वड्ढेत्वा अरहत्तं पापुणि। मारो वञ्चितो ऽम्हि तया भन्ते ति आह। थेरो पि किं अत्थि जरमार तादिसं वञ्चेतुन् ति आह। लोकन्तरविहारे पि दत्तो नाम दहरभिक्खु चेतियङ्गणं सम्मज्जित्वा ओलोकेन्तो ओदात-कसिणं पटिलभि, अट्ठ समापत्तियो निब्बत्तेसि। ततो विपस्सनं वड्ढेत्वा फलत्तयं सच्छाकासि। परचित्तं पसीदती ति एत्थ इमानि वत्थूनि, तिस्सो नाम दहरभिक्खु जम्बुकोलचेतियङ्गणं सम्मज्जित्वा सङ्कार-छड्डनिं हत्थेन गहेत्वा व अट्ठासि। तस्मिं खणे तिस्सदत्तत्थेरो नाम नावातो ओरूय्ह चेतियङ्गणं ओलोकेन्तो भावितचित्तेन सम्मट्ठट्ठानन् ति ञत्वा पञ्हा सहस्सं पुच्छि। इतरो सब्बं विस्सज्जेसि। अञ्ञतरस्मिं पि विहारे थेरो चेतियङ्गणं सम्मज्जित्वा वत्तं परिच्छिन्दि। योनक-विसयतो चेतियवन्दनका चत्तारो थेरा आगन्त्वा चेतियङ्गणं दिस्वा अन्तो अप्पविसित्वा द्वारे येव ठत्वा एको थेरो अट्ठ कप्पे अनुस्सरि। एको सोऌअस। एको वीसति। एको तिंस कप्पे अनुस्सरि।  
देवता अत्तमना होन्ती ति एत्थ इदं वत्थु। एकस्मिं किर विहारे एको भिक्खु चेतियङ्गणञ् च बोधियङ्गणञ् च सम्मज्जित्वा न्हायितुं गतो। देवता इमस्स विहारस्स कतकालतो पट्ठाय एवं वत्तं पूरेत्वा सम्मट्ठपुब्बो भिक्खु न्ऽअत्थी ति पसन्नचित्ता पुप्फहत्था अट्ठंसु।  
थेरो आगन्त्वा कतरगामवासिका ऽत्थ ऽति आह। भन्ते इध्ऽ एव वसाम, इमस्स विहारस्स कतकालतो पट्ठाय एवं वत्तं पूरेत्वा सम्मट्ठपुब्बो भिक्खु न्ऽ अत्थी ति तुम्हाकञ् च भन्ते वत्ते पसीदित्वा पुप्फहत्था ठिता ऽम्हा ऽति देवता आहंसु। पासादिकसंवत्तनिकन् ति एत्थ इदं वत्थु।  
एकं किर अमच्चपुत्तं अभयत्थेरञ् च आरब्भ अयं कथा उदपादि किं नु खो अमच्चपुत्तो पासादिको अभयथेरो ति उभो पि ने एकस्मिं ठाने ओलोकेस्सामा ऽति ञातका अमच्चपुत्तं अलङ्करित्वा महाचेतियं वन्दापेस्सामा ति अगमंसु। थेरमाता ऽपि पासादिकं चीवरं कारेत्वा पुत्तस्स पहिणि, पुत्तो मे केसे छिन्दापेत्वा इमं चीवरं पारुपित्वा भिक्खुसङ्घपरिवुतो महाचेतियं वन्दतू ऽति अमच्चपुत्तो ञातिपरिवुतो पाचीनद्वारेन चेतियङ्गणम् आरूऌहो।

[पगे १३३७]  
प्_वि।५] परिवार-वण्णना १३३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अभयत्थेरो भिक्खुसङ्घपरिवुतो दक्खिणद्वारेन चेतियङ्गणं आरूहित्वा चेतियङ्गणे तेन सद्धिं समागन्त्वा आह, किं त्वं आवुसो महल्लकत्थेरस्स समट्ठट्ठाने कचवरं छड्डेत्वा मया सद्धिं युगग्गाहं गण्हासी ति। अतीतत्तभावे किर अभयत्थेरो मल्लकत्थेरो नाम हुत्वा गोचरगामे चेतियङ्गणं सम्मज्जि। अमच्चपुत्तो महाउपासको हुत्वा सम्मट्ठट्ठाने कचवरं गहेत्वा छड्डेसि। सत्थुसासनं कतं होती ति इदं सम्मज्जनवत्तं नाम बुद्धेहि वण्णितं, तस्मा तं करोन्तेन सत्थुसासनं कतं होति। तत्र्ऽ इदं वत्थु, आयस्मा किर सारिपुत्तो हिमवन्तं गन्त्वा एकस्मिं पब्भारे असम्मज्जित्वाऽव निरोधं समापज्जित्वा निसीदि। भगवा आवज्जन्तो थेरस्स असम्मज्जित्वा निसिन्नभावं ञत्वा आकासेन गन्त्वा थेरस्स पुरतो असम्मट्ठट्ठाने पादानि दस्सेत्वा पच्चागञ्छि। थेरो समापत्तितो वुट्ठितो भगवतो पादानि दिस्वा बलव-हिरोत्तप्पं पच्चुपट्ठापेत्वा जण्णुकेहि पतिट्ठाय असम्मज्जित्वा निसिन्नभावं वत मे सत्था अञ्ञासि, सङ्घमज्झे दानि चोदनं कारेस्सामी ति दसबलस्स सन्तिकं गन्त्वा वन्दित्वा निसीदि। भगवा कुहिं गतो ऽसि सारिपुत्ता ऽति वत्वा न पतिरूपं दानि ते मय्हं अनन्तरे ठाने ठत्वा विचरन्तस्स असम्मज्जित्वा निसीदितुन् ति आह।  
ततो पट्ठाय थेरो गण्ठिकपटिमुञ्चनट्ठाने पि तिट्ठन्तो पादेन कचवरं वियूहित्वा व तिट्ठति। अत्तनो भासपरियन्तं न उग्गण्हाती ति इमस्मिं वत्थुस्मिं एत्तकं सुत्तं उपलब्बहति, एत्तको विनिच्छयो, एत्तकं सुत्तञ् च विनिच्छयञ् च वक्खामी ति एवं अत्तनो भासपरियन्तं न उग्गण्हाति। अयं चोदकस्स पुरिमकथा, अयं पच्छिमकथा, अयं चुदितकस्स पुरिमकथा, अयं पच्छिमकथा, एत्तकं गय्हुपगं, एत्तकं न गय्हुपगन् ति एवं अनुग्गण्हन्तो पन परस्स भासपरियन्तं न उग्गण्हाति नाम। आपत्तिं न जानाती ति पाराजिकं वा सङ्घादिसेसं वा ति सत्तन्नं। आपत्तिक्खन्धानं नानाकरणं न जानाति। मूलन् ति द्वे आपत्तिया मूलानि कायो च वाचा च, तानि न जानाति। समुदयन् ति छ आपत्तिसमुट्ठानानि आपत्तिसमुदयो नाम,

[पगे १३३८]  
१३३८ समन्तपासादिका [प्_वि।५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तानि न जानाति। पाराजिकादीनं वत्थुं न जानाती ति पि वुत्तं होति। निरोधन् ति अयं आपत्तिदेसनाय निरुज्झति वूपसम्मति, अयं वुट्ठानेना ऽति एवं आपत्तिनिरोधं न जानाति। सत्त समथे अजानन्तो पन आपत्तिनिरोधगामिनि-पटिपदं न जानाति। अधिकरणपञ्चके अधिकरणं नाम चत्तारि अधिकरणानि। अधिकरणस्स मूलं नाम तेत्तिंस मूलानि विवादाधिकरणस्स द्वादस मूलानि, अनुवादाधिकरणस्स चुद्दस, आपत्ताधिकरणस्स छ, किच्चाधिकरणस्स एकं। तानि परतो आविभविस्सन्ति।  
अधिकरण-समुदयो नाम अधिकरणसमुट्ठानं। विवादाधिकरणं अट्ठारस भेदकरवत्थूनि निस्साय उप्पज्जति।  
अनुवादाधिकरणं चतस्सो विपत्तियो। आपत्ताधिकरणं सत्तापत्तिक्खन्धे। किच्चाधिकरणं चत्तारि, सङ्घकिच्चानी ति इमं विभागं न जानाती ति अत्थो। अधिकरण-निरोधं न जानाती ति धम्मेन विनयेन सत्थुसासनेन मूलामूलं गन्त्वा विनिच्छयसमतं पापेतुं न सक्कोति। इदं अधिकरणं द्वीहि, इदं चतूहि, इदं तीहि, इदं एकेन समथेन सम्मती ति एवं सत्त समथे अजानन्तो पन अधिकरणनिरोधगामिनि-पटिपदं न जानाति नाम।  
वत्थुं न जानाती ति इदं पाराजिकस्स वत्थु, इदं सङ्घादिसेसस्सा ति एवं सत्तन्नं आपत्तिक्खन्धानं वत्थुं न जानाति। निदानन् ति सत्तन्नं निदानानं इदं सिक्खापदं एत्थ पञ्ञत्तं, इदं एत्था ति न जानाति।  
पञ्ञत्तिं न जानाती ति तस्मिं तस्मिं सिक्खापदे पठमपञ्ञत्तिं न जानाति। अनुपञ्ञत्ती ति पुनप्पुनं पञ्ञत्तिं न जानाति। अनुसन्धिवचनपथन् ति कथानुसन्धिविनिच्छयानुसन्धिवसेन वत्थुं न जानाति। ञत्तिं न जानाती ति सब्बेन सब्बं ञत्तिं न जानाति। ञत्तिया करणं न जानाती ति ञत्तिकिच्चं ना जानाति। ओसारणादीसु नवसु ठानेसु ञत्तिकम्मं नाम होति। ञत्तिदुतियञत्तिचतुत्थकम्मेसु ञत्तिया कम्मप्पत्तो हुत्वा तिट्ठतीति न जानाति। न पुब्बकुसलो होति न अपरकुसलो ति पुब्बे कथेतब्बञ् च पच्छा कथेतब्बञ् च न जानाति। ञत्ति नाम पुब्बे ठपेतब्बा, पच्छा न ठपेतब्बा ऽति पि न जानाति। अकालञ्ञू च होती ति कालं न जानाति। अनज्झिट्ठो अयाचितो भासति, ञत्तिकालम् पि ञत्तिखेत्तं पि ञत्तिओकासम् पि न जानाति।

[पगे १३३९]  
प्_वि।५,६] परिवार-वण्णना १३३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मन्दत्ता मोमूहत्ताऽति केवलं अञ्ञाणेन मोमूहभावेन धुतङ्गे आनिसंसं अजानित्वा। पापिच्छो ति तेन अरञ्ञवासेन पच्चयलाभं पत्थयमानो। पविवेकन् ति कायचित्तौपधिविवेकं। इदमत्थितन् ति इमाय कल्यणाय पटिपत्तिया अत्थो एतस्सा ति इदमत्थि। इदमत्थिनो भावो इदमत्थिता। तं इदमत्थितं येव निस्साय, न अञ्ञं किञ्चि लोकामिसन् ति अत्थो। उपोसथं न जानाती ति नवविधं उपोसथं न जानाति। उपोसथकम्मन् ति अधम्मेन वग्गादिभेदं चतुब्बिधं उपोसथकम्मं न जानाति। पातिमोक्खन् ति द्वे मातिका न जानाति। पातिमोक्खुद्देसन् ति सब्बम् पि नवविधं पातिमोक्खुद्देसं न जानाति। पवारणन् ति नवविधं पवारणं न जानातिपवारणकम्मं उपोसथकम्म-सदिसम् एव। अपासादिकपञ्चके अपासादिकन् ति कायदुचरितादि अकुसलकम्मं वुच्चति। पासादिकन् ति कायसुचरितादि कुसलकम्मं वुच्चति।  
अतिवेलन् ति वेलं अतिक्कम्म बहुतरं कालं कुलेसु अप्पं विहारे ति अत्थो। ओतारो ति किलेसानं अन्तो ओतरणं।  
सङ्किलिट्ठन् ति दुट्ठुल्लापत्ति-कायसंसग्गादिभेदं। विसुद्धिपञ्चके पवारणाग्गहणेन नवविधापि पवारणा वेदितब्बा। सेसम् सब्बत्थ उत्तानम् एवा ति।  
पञ्चक-वण्णना निट्ठिता।  
[प्_वि।६:] छक्केसु छ सामिचियो ति सो च भिक्खु अनब्भितो ते च भिक्खू गारय्हा अयं तत्थ सामिचि, युञ्जन्त्ऽ आयस्मन्तो सकं मा वो सकं विनस्सा ति अयं तत्थ सामिचि, अयं ते भिक्खु पत्तो याव भेदनाय धारेतब्बो ति अयं तत्थ सामिचि, ततो नीहरित्वा भिक्खूहि सद्धिं संविभजितब्बं अयं तत्थ सामिचि, अञ्ञातब्बं परिपुच्छितब्बं परिपञ्हितब्बं अयं तत्थ सामिचि, यस्स भविस्सति सो हरिस्सती ति अयं तत्थ सामिचि, इति इमा भिक्खु-पातिमोक्खे येव छ सामिचियो। छच्छेदनका ति पञ्चके वुत्ता पञ्च भिक्खुनीनं उदकसाटिकाय सद्धिं छ। छह्ऽ आकारेही ति अलज्जिता अञ्ञाणता कुक्कुच्चयकतता अकप्पिये कप्पियसञ्ञिता कप्पिये अकप्पियसञ्ञिता सतिसम्मोसा ऽति। तत्थ एकरत्त-छारत्त-सत्ताहातिक्कमादीसु आपत्तिं सतिसम्मोसेन आपज्जति।

[पगे १३४०]  
१३४० समन्तपासादिका [प्_वि।६,७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसं वुत्तनयम् एव। छ आनिसंसा विनयधरे ऽति पञ्चके वुत्ता पञ्च तस्स्ऽ आधेय्यो उपोसथो ति इमिना सद्धिं छ। छ परमानी ति दसाह-परमं अतिरेकचीवरं धारेतब्बं, मासपरमं तेन भिक्खुना तं चीवरं निक्खिपितब्बं, सन्तरुत्तरपरमं तेन भिक्खुना ततो चीवरं सादितब्बं, छक्खत्तुपरमं तुण्हीभूतेन उद्दिस्सट्ठातब्बं, नवं पन भिक्खुना सन्थतं कारापेत्वा छब्बस्सानि धारेतब्बं छब्बस्सपरमता धारेतब्बं, तियोजनपरमं सहत्था धारेतब्बानि, दसाहपरमं अतिरेकपत्तो धारेतब्बो, सत्ताहपरमं सन्निधिकारकं परिभुञ्जितब्बानि, छारत्तपरमं तेन भिक्खुना तेन चीवरेन विप्पवसितब्बं, चतुक्कंसपरमं, अड्ढतेयकंसपरमं, द्वङ्गुलपब्बपरमं आदातब्बं, अट्ठङ्गुलपरमं मञ्चपटिपादकं, अङ्गुलपरमं दन्तकट्ठन् ति इति इमानि चुद्दस परमानि। तत्थ पठमानि छ एकं छक्कं।  
ततो एकं अपनेत्वा सेसेसु एकेकं पक्खिपित्वा ति आदिना नयेन अञ्ञानि पि छक्कानि कातब्बानि। छ आपत्तियो ति तीणि छक्कानि अन्तरपेय्याले वुत्तानि। छ कम्मानी ति तज्जनीयनियस-पब्बाजनीय-पटिसारणीयानि चत्तारि, आपत्तिया अदस्सने च अप्पटिकच्चे च वुत्तद्वयम् पि एकं, पापिकाय दिट्ठिया अप्पटिनिस्सग्गे एकम् ति छ। नहाने ति ओरेन्ऽ अड्ढमासं न्हाने। विप्पकतचीवराअदि छक्कद्वयं कथिनक्खन्धके निद्दिट्ठं। सेसं सब्बत्थ उत्तानम् एवा ति।  
 छक्क-वण्णना निट्ठिता  
[प्_वि।७:] सत्तकेसु सत्त सामिचियो ति पुब्बे वुत्तेसु छसु सा च भिक्खुनी अनब्भिता ता च भिक्खुनियो गारय्हा अयं तत्थ सामिची ति इमं पक्खिपित्वा सत्त वेदितब्बा। सत्त अधम्मिका पटिञ्ञातकरणा ति भिक्खु-पाराजिकं अज्झापन्नो होति पाराजिकेन चोदियमानो सङ्घादिसेसं अज्झापन्नो ऽम्ही ति पटिजानाति, तं सङ्घो सङ्घादिसेसेन कारेति, अधम्मिकं पटिञ्ञातकरणन् ति एवं समथक्खन्धके निद्दिट्ठा। धम्मिकापि तत्थ्ऽ एव निद्दिट्ठा। सत्तन्नम् अनापत्ति सत्ताहकरणीयेन गन्तुन् ति वस्सूपनायिकक्खन्धके वुत्तं।

[पगे १३४१]  
प्_वि।७,८] परिवार-वण्णना १३४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सत्तानिसंसा विनयधरे ति तस्स्ऽ आधेय्यो उपोसथो पवारणा ऽति इमेहि सद्धिं पञ्चके वुत्ता पञ्च सत्त होन्ति।  
सत्त परमानी ति छक्के वुत्तानि येव सत्तकवसेन योजेतब्बानि। कतचीवरन् ति आदीनि द्वे सत्तकानि कथिनक्खन्धके निद्दिट्ठानि। भिक्खुस्स न होति आपत्ति दट्ठब्बा भिक्खुस्स होति पटिकातब्बा ऽति इमानि तीणि सत्तकानि द्वे अधम्मिकानि, एकं धम्मिकं। तानि तीणि पि चम्पेय्यके निद्दिट्ठानि।  
असद्धम्मा ति असतं धम्मा, असन्तो वा धम्ंआ, असोभणा हीना लामका ऽति अत्थो। सद्धम्मा ऽति सतं बुद्धादीनं धम्मा, सन्तो वा धम्मा, सुन्धरो उत्तमा ति अत्थो। सेसं सब्बत्थ उत्तानम् एवा ति।  
सत्तक-वण्णना निट्ठिता  
[प्_वि।८:] अट्ठकेसु अट्ठानिसंसे ति न मयं इमिना भिक्खुना सद्धिं उपोसथं करिस्साम, विना इमिना भिक्खुना उपोसथं करिस्साम, न मयं इमिना भिक्खुना सद्धिं पवारेस्साम, सङ्घकम्मं करिस्साम, आसने निसीदिस्साम, यागुपाने निसीदिस्साम, भत्तग्गे निसीदिस्साम, एकच्छन्ने वसिस्साम, यथावुड्ढं अभिवादनं पच्चुट्ठानं अञ्जलीकम्मं सामिचिकम्मं करिस्साम, विना इमिना भिक्खुना करिस्सामा ति एवं कोसम्बकक्खन्धके वुत्ते आनिसंसे। दुतिय अट्ठके पि एस्ऽ एव नयो। तम् पि हि एवम् एव कोसम्बकक्खन्धके वुत्तं अट्ठ यावततियका ति भिक्खूनं तेरसके चत्तारो भिक्खुनीनं सत्तरसके भिक्खूहि असाधारणा चत्तारो ति अट्ठ। अट्ठह्ऽ आकारेहि कुलानि दूसेती ति कुलानि दूसेति पुप्पेहेन वा फलेन वा चुण्णेन वा मत्तिकाय वा दन्तकट्ठेन वा वेऌउया वा वेज्जिकाय वा जङ्घपेसनिकेन वा ति इमेहि अट्ठहि।  
हाअतिका चीवरक्खन्धके, अपरा अट्ठ कथिनक्खन्धके वुत्ता। अट्ठहि असद्धम्मेही ति लाभेन अलाभेन यसेन अयसेन सक्कारेन असक्कारेन पापिच्छाताय पापमित्तताय। अट्ठ लोकधम्मा नाम लाभे सारागो अलाभे पटिविरोधो, एवं यसे अयसे पसंसाय निन्दाय। सुखे सारागो दुक्खे पटिविरोधो ति। अट्ठङ्गिको मुसावादो ति विनिधाय सञ्ञन् ति इमिना सद्धिं पाऌइयं आगतेहि सत्तही ति अट्ठहि अङ्गेहि अट्ठङ्गिको।  
    
[पगे १३४२]  
१३४२ समन्तपासादिका [प्_वि।८,९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अट्ठ उपोसथङ्गानी ति  
पाणं न हने न च्ऽ आदिन्नम् आदिये,  
मुसा न भासे न च मज्जपो सिया।  
अब्रह्मचरिया विरमेय्य मेथुना,  
रत्तिं न भुञ्जेय्य विकालभोजनं।  
मालं न धारये न च गन्धम् आचरे,  
मञ्चे छमायञ् च वसयेथ सन्थते।  
एतञ् हि अट्ठङ्गिकम् आह्ऽ उपोसथं,  
बुद्धेन दुक्खन्तगुना पकासितन् ति।  
एवं वुत्तानि। अट्ठ दूतेय्यङ्गानी ति इध भिक्खवे भिक्खु सोता च होति सावेता चा ति आदिना नयेन सङ्घभेदके वुत्तानि। तित्थियवत्तानि महाखन्धके निद्दिट्ठानि। अनतिरित्ता च अतिरित्ता च पवारणसिक्खापदे निद्दिट्ठा। अट्ठन्नं पच्चुट्ठातब्बन् ति भत्तग्गे वुड्ढभिक्खुनीनं आसनम् पि तासं येव दातब्बं। उपासिका ऽति विसाखा।  
अट्ठानिसम्सा विनयधरे ति पञ्चके वुत्तेसु पञ्चसु तस्स्ऽ आधेय्यो उपोसथो पवारणा सङ्घकम्मन् ति इमे तयो पक्खिपित्वा अट्ठ वेदितब्बा। अट्ठ परमानी ति पुब्बे वुत्तपरमान्ऽ एव अट्ठकवसेन योजेत्वा वेदितब्बानि। अट्ठसु धम्मेसु सम्मा वत्तितब्बन् ति न पकतत्तस्स भिक्खुनो उपोसथो ठपेतब्बो, न पवारणा ठपेतब्बा ति आदिना नयेन समथक्खन्धके निद्दिट्ठेसु अट्ठसु।  
सेसं सब्बत्थ उत्तानम् एवा ति।  
अट्ठक-वण्णना निट्ठिता  
[प्_वि।९:] नवकेसु नव आघातवत्थूनी ति अनत्थं मे अचरी ति आदीनि नव। नव आघातपटिविनया ति अनत्थं मे अचरि, तं कुत्ऽ एत्थ लब्भा ऽति आघातं पटिविनेती ति आदीनि नव।  
नव विनीतवत्थूनी ति नवहि आघातवत्थूहि आरति विरति पटिविरति सेतुघातो। नवहि सङ्घो भिज्जती ति नवन्नं वा उपालि अतिरेकनवन्नं वा सङ्घराजि च्ऽ एव होति सङ्घभेदो चा ति। नव परमानी ति पुब्बे वुत्तपरमान्ऽ एव नवकवसेन योजेत्वा वेदितब्बानि। नव तण्हामूलकं नाम तण्हं पटिच्च परियेसना, परियेसनं पटिच्च लाभो, लाभं पटिच्च विनिच्छयो, विनिच्छयं पटिच्च छन्दरागो,

[पगे १३४३]  
प्_वि।९,१०] परिवार-वण्णना १३४३  
छन्दरागं पटिच्च अज्झोसानं, अज्झोसानं पटिच्च परिग्गहो, परिग्गहं पटिच्च मच्छरियं, मच्छरियं पटिच्च आरक्खा आरक्खाधिकरणं दण्डादान-सत्थादान-कलहविग्गह-विवाद-तुवन्तुवं-पेसुञ्ञ-मुसावादा। नवविध माना ति सेय्यस्स सेय्यो ऽहं अस्मी ति मानादयो। नव चीवरानी ति तिचीवरन् ति वा वस्सिकसाटिका ति वा ति आदिना नयेन वुत्तानि। न विकप्पेतब्बानी ति अधिट्ठितकालतो पट्ठाय न विकप्पेतब्बानि। नव अधम्मिकानि दानानी ति सङ्घस्स परिणतं अञ्ञसङ्घस्स वा चेतियस्स वा पुग्गलस्स वा परिणामेति, चेतियस्स परिणतं अञ्ञस्स चेतियस्स वा सङ्घस्स वा पुग्गलस्स वा परिणामेति, पुग्गलस्स परिणतं अञ्ञपुग्गलस्स वा सङ्घस्स वा चेतियस्स वा परिणामेती ति एवं वुत्तानि। नव पटिग्गहपरिभोगा ति एतेसं येव दानानं पटिग्घहा च परिभोगा च। तीणि धम्मिकानि दानानी ति सङ्घस्स निन्नं सङ्घस्स्ऽ एव देति। चेतियस्स निन्नं चेतियस्स्ऽ एव। पुग्गलस्स निन्नं पुग्गलस्स्ऽ एव देती ति इमानि तीणि। पटिग्गहपरिभोगा पि तेसं येव पटिग्गहा च परिभोगा च। नव अधम्मिका पञ्ञत्तियो ति अधम्मवादी पुग्गलो अधम्मवादी सम्बहु आ अधम्मवादी सङ्घो ति एवं तीणि तिकानि समथक्खन्धके निद्दिट्ठानि।  
धम्मिका पञ्ञत्तियो पि धम्मवादी पुग्गलो ति आदिना नयेन तत्थ्ऽ एव निद्दिट्ठा। अधम्मकम्मे द्वे नवकानि ओवादवग्गस्स पठमसिक्खापद-निद्देसे दुक्कटवसेन वुत्तानि। धम्मकम्मे द्वे नवकानि तत्थ्ऽ एव पाचित्तियवसेन वुत्तानि। सेसं सब्बत्थ उत्तानम् एवा ति।  
 नवक-वण्णना निट्ठिता  
[प्_वि।१०:] दसकेसु दस आघातवत्थूनी ति नवकेसु वुत्तानि नव अट्ठाने वा पन आघातो जायती ति इमिना सद्धिं दस होन्ति।  
आघातपटिविनयापि तत्थ वुत्ता नव अट्ठाने वा पन आघातो जायति तं कुत्ऽ एत्थ लब्भा ति आघातं पटिविनेति ति इमिना सद्धिं दस वेदितब्बा। दस विनीतवत्थूनी ति दसहि आघातवत्थूहि विरतिसङ्खातानि दस। दस वत्थुका मिच्छादिट्ठी ति न्ऽ अत्थि दिन्नन् ति आदिवसेन वेदितब्बा। अत्थि दिन्नन् ति आदिवसेन सम्मादिट्ठि। सस्सतो लोको ति आदिना वसेन पन अन्तग्गाहिका दिट्ठि वेदितब्बा ओदस मिच्छत्ता ति मिच्छादिट्ठिआदयो मिच्छाविमुत्तिपरियोसाना।

[पगे १३४४]  
१३४४ समन्तपासादिका [प्_वि।१०,इइ  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विपरिता सम्मत्ता। सलाकग्गाहा समथक्खन्धके निद्दिट्ठा। दसह्ऽ अङ्गेहि समन्नागतो भिक्खु उब्बाहिकाय सम्मन्नितब्बो ति सीलवा होती ति आदिना नयेन समथक्खन्धके वुत्तेहि दसहि। दस आदीनवा राजन्तेपुरप्पवेसने राजसिक्खापदे निद्दिट्ठा। दस दानवत्थूनी ति अन्नं पानं वत्थं यानं माला गन्धं विलेपनं सेय्यावसथं पदीपेय्यं। दस रतनानी ति मुत्ता-मणि-वेऌउरियादीनि। दस पंसुकूलानी ति सोसानिकं पापणिकं उन्दूरखायितं उपचिकखायितं अग्गिदड्ढं गोखायितं अजिकाखायितं थूपचीवरं आभिसेकियं भतपटियाभतन् ति एतेसु उपसम्पन्नेन उस्सुक्कं कातब्बं। दस चीवरधारणा ऽति सब्बनीलकानि चीवरानि धारेन्ती ति वुत्तवसेन दसा ति कुरुन्दियं वुत्तं। महाअट्ठकथायं पन नवसु कप्पियचीवरेसु उदकसाटिकं वा सङ्कच्चिकं वा पक्खिपित्वा दसा ति वुत्तं। अवन्दनीयपुग्गला सेनासनक्खन्धके निद्दिट्ठा। दस अक्कोसवत्थूनि ओमसवादे निद्दिट्ठानि।  
दस आकारा पेसुञ्ञसिक्खापदे निद्दिट्ठा। दस सेनासनानी ति मञ्चो पीठं भिसि बिब्बोहनं चिमिलिका उत्तरत्थरणं तट्टिका चम्मखण्डो निसीदनं तिणसन्थारो पण्णसन्थारो ति। दस वरानि याचिंसू ति विसाखा अट्ठ, सुद्धोदनमहाराजा एकं, जीवको एकं। यागु-आनिसंसा च अकप्पियमंसानि च भेसज्जक्खन्धके निद्दिट्ठानि। सेसं सब्बत्थ उत्तानम् एवा ति।  
 दसक-वण्णना निट्ठिता  
[प्_वि।११:] एकादसकेसु एकादसा ऽति पण्डकादयो एकादस। एकादस पादुका ति दस रतनमया एका कट्ठपादुका। तिणपादुकमुञ्जपादुक-पब्बजपादुकादयो पन कट्ठपादुकसङ्गहम् एव गच्छन्ति। एकादस पत्ता ऽति तम्बलोहमयेन वा दारुमयेन वा सद्धिं दस रतनमया। एकादस चीवरानी ति सब्बनीलकादीनि। एकादस यावततियका ति उक्खित्तानुवत्तिका भिक्खुनी-सङ्घादिसेसा अट्ठ अरिट्ठो चण्डकाऌई ति। एकादस अन्तरायिका नाम न ऽसि अनिमित्ता ति आदयो।

[पगे १३४५]  
प्_वि।११] परिवार-वण्णना १३४५  
एकादस चीवरानि अधिट्ठातब्बानी ति तिचीवरं वस्सिकसाटिका निसीदनं पच्चत्थरणं कण्डुपटिच्छादि मुखपुञ्छनचोऌअं परिक्खारचोऌअं उदकसाटिका सङ्कच्चिका ति। न विकप्पेतब्बानी ति एतान्ऽ एव अधिट्ठितकालतो पट्ठाय न विकप्पेतब्बानि, गण्ठिका च विधा च सुत्तमयेन सद्धिं एकादस होन्ति। ते सब्बे खुद्दकक्खन्धके निद्दिट्ठा।  
पथवियो पथवीसिक्खापदे निद्दिट्ठा। निस्सयपटिप्पस्सधियो उपज्झायम्हा पञ्च, आचरियम्हा छ, एवं एकादस।  
अवन्दियपुग्गलान्ऽ अग्गेन सद्धिं एकादस। ते सब्बे सेनासनक्खन्धके निद्दिट्ठा। एकादस परमानि पुब्बे वुत्तेसु चुद्दससु एकादसकवसेन योजेत्वा वेदितब्बानि।  
एकादस वरानी ति महापजापतिया याचित-वरेन सद्धिं पुब्बे वुत्तानि दस। एकादस सीमादोसा ति अतिखुद्दकं सीमं सम्मन्नन्ती ति आदिना नयेन कम्मवग्गे आगमिस्सन्ति। अक्कोसक-परिभासके पुग्गले एकादसादीनवा नाम यो सो भिक्खवे भिक्खु अक्कोसक-परिभासको सब्रह्मचारीनं अरियूपवादी, अट्ठानम् एतं अनवकासो यं यो एकादसन्नं ब्यसनानं अञ्ञतरं ब्यसनं न निगच्छेय्य। कतमेसं एकादसन्नं, अनधिगतं नाधिगच्छति, अधिगता परिहायति, सद्धम्मस्स न वोदायति, सद्धम्मेसु वा अधिमानिको होति, अनभिरतो वा ब्रह्मचरियं चरति, अञ्ञतरं वा सङ्किलिट्ठं आपत्तिं आपज्जति, सिक्खं वा पच्चक्खाय हीनाय्ऽ आवत्तति, गाऌहं वा रोगातङ्कं फुसति, उम्मादं वा पापुणाति, चित्तक्खेपं वा आपज्जति, सम्मूऌहो कालं करोति, कायस्स भेदा परम् मरणा अपायं दुग्गतिं विनिपातं निरयं उपपज्जती ति।  
एत्थ च सद्धम्मो ति बुद्धवचनं अधिप्पेतं। आसेविताया ति आदितो पट्ठाय सेविताय। भाविताया ति निप्फादिताय, वड्ढिताय वा। बहुलीकताया ति पुनप्पुनं कताय।  
यानीकताया ऽति सुयुत्तयानसदिसाय कताय। वत्थुकताया ति यथा पतिट्ठा होति एवं कताय। अनुट्ठिताया ति अनुअनुपवत्तिताय। निच्चा ऽदिट्ठिताया ति अत्थो। परिचिताया ति समन्ततो चिताय सब्बदिसासु चिताय आचिताय भाविताय अभिवड्ढिताया ति अत्थो। सुसमारद्धाया ति सुट्ठु समारद्धाय वसीभावं उपनीताया ऽति अत्थो। न पापकं सुपिनन् ति पापकम् एव न पस्सति, भद्रकं पन वुड्ढिकारणभूतं पस्सति।

[पगे १३४६]  
१३४६ समन्तपासादिका [प्_वि।इइ-विइ।इ-२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] देवता रक्खन्ती ति आरक्खदेवता धम्मिकं रक्खं पच्चुपट्ठापेन्ति। तुवट्टं चित्तं समाधियती ति खिप्पं चित्तं समाधियति। उत्तरि अप्पटिविज्झन्तो ति मेत्ताझानतो उत्तरि अरहत्तं असच्छिकरोन्तो सेक्खो वा पुथुज्जनो वा हुत्वा कालं करोन्तो ब्रह्मलोकूपगो होति।  
सेसं सब्बत्थ उत्तानम् एवा ति।  
एकादसक-वण्णना परियोसाना एकुत्तरिक-वण्णना निट्ठिता  
 विइ  
[प्_विइ।१:] उपोसथकम्मस्स को आदी ति आदीनं पुच्छानं विस्सज्जने सामग्गी आदीहि उपोसथं करिस्सामा ति सीमं सोधेत्वा छन्दपारिसुद्धिं आहरित्वा सन्निपतितानं कायसामग्गी आदि। क्रिया मज्झे ति पुब्बकिच्चं कत्वा पातिमोक्ख-ओसारणक्रिया मज्झे। निट्ठानं परियोसानन् ति तत्थ सब्बेह्ऽ एव समग्गेहि सम्मोदमानेहि अविवदमानेहि सिक्खितब्बन् ति इदं पातिमोक्ख-निट्ठानं परियोसानं। पवारणाकम्मस्स सामग्गी आदी ति पवारणं करिस्सामा ऽति सीमं सोधेत्वा छन्दपवारणं आहरित्वा सन्निपतितानं कायसामग्गी आदि। क्रिया मज्झे ऽति पवारण-ञत्ति च पवारणकथा च मज्झे। सङ्घ-नवकस्स पस्सन्तो पटिकरिस्सामी ति वचनं परियोसनं। तज्जनीयकम्मादीसु वत्थु-नाम येन वत्थुना कम्मारहो होति, तं वत्थु। पुग्गलो ति येन तं वत्थु कतं, सो पुग्गलो, कम्मवाचा परियोसानन् ति कतं सङ्घेन इत्थन्नामस्स भिक्खुनो तज्जनीयकम्मं खमति सङ्घस्स, तस्मा तुण्ही, एवम् एतं धारयामी ति एवं तस्सा तस्सा कम्मवाचाय अवसानवचनं परियोसानं। सेसं सब्बत्थ उत्तानम् एवाति।  
   उपोसथादि विस्सज्जन-वण्णना निट्ठिता  
[प्_विइ।२:] अत्थवसप्पकरणे दस अत्थवसे ति आदीसु यं वत्तब्बं, तं पठमपाराजिक-वण्णनायम् एव वुत्तं।  
यं सङ्घसुट्ठु तं सङ्घफासू ति आदीसु उपरिमं उपरिमं पदं हेट्ठिमस्स हेट्ठिमस्स पदस्स अत्थो।  
अत्थसतं धम्मसतन् ति आदिम्हि पन यद् एतं दससु पदेसु एकेकं मूलं कत्वा दसक्खत्तुं योजनाय पदसतं वुत्तं।

[पगे १३४७]  
प्_विइ।२-विइइ।१] परिवार-वण्णना १३४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ पच्छिमस्स पच्छिमस्स पदस्स वसेन अत्थसतं, पुरिमस्स पुरिंअस्स वसेन धम्मसतं वेदितब्बं। अथ वा ये दस अत्थवसे पटिच्च तथागतेन सावकानं सिक्खापदं पञ्ञत्तं। ये पुब्बे पठमपाराजिक-वण्णनायं, तत्थ सङ्घसुट्ठुता नाम सङ्घस्स सुट्ठुभावो सुट्ठुद् एवा ति आगतट्ठाने विय सुट्ठु भन्ते ति वचनसम्पटिच्छनभावो, यो च तथागतस्स वचनं सम्पटिच्छति, तस्स तं दीघरत्तं हिताय सुखाय होति, तस्मा सङ्घस्स सुट्ठु भन्ते ति मम वचनं सम्पटिच्छनत्थं पञ्ञपेस्सामि असम्पटिच्छने आदीनवं सम्पटिच्छने आनिसंसं दस्सेत्वा, न बलक्कारेन अभिभवित्वा ति एतम् अत्थं आविकरोन्तो आह सङ्घसुट्ठुताया ऽति एवम् आदिना नयेन वण्णिता। तेसं इध दसक्खत्तुं आगतत्ता अत्थसतं, तदत्थजोतकानञ् च पदानं वसेन धम्मसतं वेदितब्बं। इदानि अत्थजोतकानं निरुत्तीनं वसेन निरुत्तिसतं, धम्मभूतानं निरुत्तीनं वसेन निरुत्तिसतन् ति द्वे निरुत्तिसतानि। अत्थसते ञाणसतं, धम्मसते ञाणसतं, द्वीसु निरुत्तिसतेसु द्वे ञाणसतानी ति चत्तारि ञाणसतानि च वेदितब्बानि।  
अत्थसतं धम्मसतं द्वे च निरुत्तिसतानि चत्तारि ञाणसतानि अत्थवसे पकरणे ऽति हि यं वुत्तं, इदम् एतं पटिच्च वुत्तन् ति।  
इति समन्तपासादिकाय विनय-संवण्णनायं महावग्ग-वण्णना निट्ठिता।  
विइइ  
[प्_विइइ।१:] एकंसं चीवरं कत्वा ति एकस्मिं अंसकूटे चीवरं कत्वा। साधुकं उत्तरासङ्गं कत्वा ति अत्थो। पग्गण्हित्वान अञ्जलिन् ति दसनख-समोधान-समुज्जलं अञ्जलिं उक्खिपित्वा। आसिसमानरूपो वा ति पच्चासिसमानरूपो विय।  
किस्स त्वं इधमागतो ति केन कारणेन किम् अत्थं पत्थयमानो त्वं इध आगतो। को एवम् आह, सम्मासम्बुद्धो।  
कं एवम् आह, आयस्मन्तं उपालिं। इति आयस्मा उपालि भगवन्तं उपसङ्कमित्वा द्वीसु विनयेसू ति इमं गाथं पुच्छि।

[पगे १३४८]  
१३४८ समन्तपासादिका [प्_विइइ।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ्ऽ अस्स भगवा भद्दको ते उम्मङ्गो ति आदीनि वत्वा तं विस्सज्जेसि। एस नयो सब्बत्थ। इति इमे सब्बपञ्हे बुद्धकाले उपालित्थेरो पुच्छि। भगवा ब्याकासि। सङ्गीतिकाले पन महाकस्सपत्थेरो पुच्छि, उपालित्थेरो ब्याकासि। तत्थ भद्दको ते उम्मङ्गो ति भद्दका ते पञ्हा। पञ्हा हि अविज्जन्धकारतो उम्मुज्जित्वा ठितत्ता उम्मङ्गो ति वुच्चति।  
तग्घा ति कारणत्थे निपातो। यस्मा मं पुच्छसि, तस्मा ते अहम् अक्खिस्सन् ति अत्थो। सम्पटिच्छनत्थे वा। तग्घा ति हि इमिना वचनं सम्पटिच्छित्वा अक्खिस्सन् ति आह। समादहित्वा विसिब्बेन्ति सामिसेन ससित्थकन् ति इमानि तीणि येव सिक्खापदानि भग्गेसु पञ्ञत्तानि। [प्_विइइ।२:] यं तं पुच्छिम्हा ति यं त्वं अपुच्छिम्ह। अकित्तयी ति अभासि। नो ति अम्हाकं।  
तं तं ब्याकतन् ति यं यं पुट्ठं, तं तद् एव ब्याकतं। अनञ्ञथा ति अञ्ञथा अकत्वा ब्याकतं। ये दुट्ठुल्ला सा सीलविपत्ती ति एत्थ किञ्चापि सीलविपत्ति नाम पञ्हो न्ऽअत्थि, अथ खो दुट्ठुल्लं विस्सज्जेतुकामताय्ऽ एतं वुत्तं।  
चतूसु हि विपत्तीसु दुट्ठुल्लं एकाय विपत्तिया सङ्गहितं।  
अदुट्ठुल्लं तीहि विपत्तीहि सङ्गहितं। तस्मा ये दुट्ठुल्ला सा सीलविपत्ती ति वत्वा तम् एव वित्थारतो दस्सेतुं पाराजिकं सङ्घादिसेसो सीलविपत्ती ति वुच्चती ति आह। इदानि तिस्सन्नं विपत्तीनं वसेन अदुट्ठुल्लं दस्सेतुं थुल्लच्चयन् ति आदिम् आह। तत्थ यो च्ऽ आयं अक्कोसति हस्ऽ आधिप्पायो ति इदं दुब्भासितस्स वत्थुदस्सनत्थं वुत्तं। अब्बाचिक्खन्ती ति तथ्ऽ आहं भगवता धम्मं देसितं आजानामी ति वदन्ता अब्भाचिक्खन्ति। अयं सा आजीवविपत्ति सम्मता ति अयं छहि सिक्खापदेहि सङ्घिता आजीवविपत्ति नाम चतुत्था विपत्ति सम्मता ति। एत्तावता अदुट्ठुल्लन् ति इदं विस्सज्जितं होति। इदानि ये च यावततियका ति पञ्हं विस्सज्जेतुं एकादसा ति आदिम् आह। यस्मा पन ये च यावततियका ति अयं पञ्हो एकादस याततियका ति एवं सङ्खावसेन विस्सज्जितो। तस्मा सङ्खानुसन्धिवसेन्ऽ एव कति छेदनकानी ति आदिके अञ्ञे अन्तरा पञ्हे पुच्छि।  
तेसं विस्सज्जनत्थं छ छेदकानी ति आदि वुत्तं। तत्थ एकं भेदनकं एकं उद्दालनकं।

[पगे १३४९]  
प्_विइइ।२] परिवार-वण्णना १३४९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सोदस जानन् ति पञ्ञत्ता ति इदम् एव अपुब्बं। सेसं महावग्गे विभत्तम् एव। यं पन्ऽ एतं अपुब्बं, तत्थ एकं भेदनकन् ति सुचिघरं। एकं उद्दालनकन् ति तूलोनद्ढ-मञ्चपीठं। सोदसा ति सोऌअस। जानन् ति पञ्ञत्ता ति जानन् ति एवं वत्वा पञ्ञत्ता, ते एवं वेदितब्बा, जानं सङ्घिकं लाभं परिणतं अत्तनो परिणामेय्य, जानं पुब्बुपगतं भिक्खुं अनुपखज्ज निसज्जं कप्पेय्य, जानं सप्पाणकं उदकं तिणं वा मत्तिकं वा सिञ्चेय्य वा सिञ्चापेय्य वा, जानं भिक्खुनी-परिपाचितं पिण्डपातं भुञ्जेय्य, जानं अस्सादनापेक्खो भुत्तस्मिं पाचित्तियं, जानं सप्पाणकं उदकं परिभुञ्जेय्य, जानं यथाधम्मं निहिताधिकरणं, जानं दुट्ठुल्लं आपत्तिं पटिच्छादेय्य, जानं ऊनवीसतिवस्सं पुग्गलं उपसम्पादेय्य, जानं थेय्यसत्थेन सद्धिं, जानं तथावादिना भिक्खुना अकतानुधम्मेन, जानं तथानासितं समाणुद्देसं, जानं सङ्घिकं लाभं परिणतं पुग्गलस्स परिणामेय्य, जानं पार्ज्जिकं धम्मं अज्झापन्नं भिक्खुनिं न्ऽएव अत्तना पटिचोदेस्सं ,जानं चोरिं वज्झं विदितं अनपलोकेत्वा, जानं सभिक्खुकं आरामं अनापुच्छा पविसेय्या ति। इदानि साधारणं असाधारणन् ति इमं पुरिमपञ्हं विस्सज्जेन्तो वीसं द्वेसतानी ति आदिम् आह। तत्थ भिक्खुनीहि असाधारणेसु छ सङ्घादिसेसा ति विस्सट्ठि कायसंसग्गो दुट्ठुल्लं अत्तकाम कुटि विहारो ति।  
द्वे अनियतेहि अट्ठा ऽति द्वीहि अनियतेहि सद्धिं अट्ठ। इमे निस्सग्गियानि द्वादसा ऽति:-  
धोवनञ् च पटिग्गहो कोसेय्यसुद्ध द्वे भागा  
छब्बस्सानि निसीदनं द्वे लोमा पठमो पत्तो  
वस्सिका आरञ्ञकेन चा ति इमे द्वादस।  
द्वेवीसति खुद्दका ऽति।  
सकलो भिक्खुनी वग्गो परम्परञ् च भोजनं  
अनतिरित्तं अभिहटं पणीतञ् च अचेलकं  
विकाले गामप्पवेसो जानं दुट्ठुल्लच्छादनं  
मातुगामेन सद्धिञ् च याव अनिक्खन्तराजके

[पगे १३५०]  
१३५० समन्तपासादिका [प्_विइइ।२  
    
सन्तं भिक्खुं अनापुच्छा विकाले गामप्पवेसनं  
निसीदने च या सिक्खा वस्सिकाया च साटिका  
द्वावीसति इमा सिक्खा खुद्दकेसु पकासिता ऽति।  
भिक्खूहि असाधारणेसु पि सङ्घम्हा दस निस्सरे ति सङ्घम्हा निस्सारियती ति एवं विभङ्गे वुत्ता। मातिकायं पन निस्सरणीयं सङ्घादिसेसन् ति एवं आगतानि दस।  
निस्सग्गियानि द्वादसा ति भिक्खुनि-विभङ्गे विभत्तानि निस्सग्गियान्ऽ एव। खुद्दकापि तत्थ विभत्तखुद्दका एव। तथा चत्तारो पाटिदेसनिया। इति सतञ् च्ऽएव तिंसञ् च सिक्खा विभङ्गे भिक्खुनीनं भिक्खूहि असाधारणा।  
सेसं इमस्मिं साधारणासाधारण-विस्सज्जने उत्तानम् एव।  
इदानि विपत्तियो च येहि समथेहि सम्मन्ती ति इदं पञ्हं विस्सज्जेन्तो अट्ठ्ऽ एव पाराजिका ऽति आदिम् आह। तत्थ दुरासदा ऽति इमिना तेसं सप्पटिभयतं दस्सेति। कण्हसप्पादयो विय हि एते दुरासदा दुरूपगमना। दुरासज्जना आपज्जियमाना मूलच्छेदाय संवत्तन्ति। तालवत्थुसमूपमा ऽति सब्बं तालं उद्धरित्वा तालस्स वत्थुमत्तकरणेन समूपमा। यथा वथुमत्तकतो तालो न पुन पाकतिको होति, एवं न पुन पाकतिका होन्ति। एवं साधारणं उपमं दस्सेत्वा पुन एकेकस्स वुत्तौपमं दस्सेन्तो पण्डुपलासो ति आदिम् आह। अविरूऌही भवन्ति ते ति यथा एते पण्डुपलासादयो पुन हरितादिभावेन अविरूऌहिधम्मा होन्ति, एवं पाराजिकापि पुन पकतिसीलाभावेन अविरूऌहिधम्मा होन्ती ति अत्थो। एत्तावाता विपत्तियो च येहिसमथेहि सम्मन्ती ति एत्थ इमा ताव अट्ठ पाराजिक-विपत्तियो केहिचि समथेहि न सम्मन्ती ति एवं दस्सितं होति। या पन विपत्तियो सम्मन्ति, ता दस्सेतुं तेवीसति सङ्घादिसेसा ऽति आदि वुत्तं।  
तत्थ तीहि समथेही ति सब्बसङ्गाहिक-वचनम् एतं।  
सङ्घादिसेसाहि द्वीहि समथेहि सम्मन्ति, न तिणवत्थारकेन। सेसा तीहि पि सम्मन्ति। द्वे उपोसथा द्वे पवारणा ति इदं भिक्खूनञ् च भिक्खुनीनञ् च वसेन वुत्तं। विभत्तिमत्तदस्सनेन्ऽ एव च्ऽएतं वुत्तं, न समथेहि वूपसमनवसेन। भिक्खु-उपोसथो भिक्खुनि-उपोसथो भिक्खु-पवारणा भिक्खुनी-पवारणा ऽति इमापि हि चतस्सो विभत्तियो विभजनानी ति अत्थो।  
    
[पगे १३५१]  
प्_विइइ।२] परिवार-वण्णना १३५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चत्तारि कम्मानी ति अधम्मेन वग्गादीनि उपोसथकम्मानि। पञ्च्ऽ एव उद्देसा चतुरो भवन्ति अनञ्ञथा ऽति भिक्खूनञ् च उद्देसा भिक्खुनीनं चतुरो भवन्ति अञ्ञथा न भवन्ति। इमा अपरापि विभत्तियो आपत्तिक्खन्धा च भवन्ति सत्त अधिकरणानि चत्तारी ति इमा पन विभत्तियो समथेहि सम्मन्ति, तस्मा सत्थि समथेही ति आदिम् आह। अथ वा द्वे उपोसथा द्वे पवारणा चत्तारि कम्मानि पञ्च्ऽ एव उद्देसा चतुरो भवन्ति अनञ्ञथा ऽति इमापि चतस्सो विभत्तियो निस्साय नस्सन्ते ते विनसन्ते ते ति आदिना नयेन या आपत्तियो आपज्जन्ति, ता यस्मा वुत्तप्पकारेह्ऽ एव समथेहि सम्मन्ति, तस्मा तं मूलकानं आपत्तीनं समथदस्सनत्थम् पि ता विभत्तियो वुत्ता ऽति वेदितब्बा। किच्चं एकेना ति किच्चाधिकरणं एकेन समथेन सम्मति। एवं पुच्छानुक्कमेन सब्बपञ्हे विस्सज्जेत्वा इदानि आपत्तिक्खन्धा च भवन्ति सत्ता ति एत्थ सङ्गहितआपत्तिक्खन्धानं पच्चेकं निब्बचनमत्तं दस्सेन्तो पाराजिकन् ति आदिम् आह। तत्थ पाराजिकन् ति गाथाय अयम् अत्थो, यद् इदं पुग्गलापत्त् सिक्खापदपाराजिकेसु आपत्ति पाराजिकं नाम वुत्तं, तं आपज्जन्तो पुग्गलो यस्मा पाराजिको पराजयम् आपन्नो सद्धम्मा चुतो ऽपरद्धो भट्ठो निरङ्गतो च होति अनिहते तस्मिं पुग्गले पुन उपोसथ-पवारणादि-भेदो संवासो न्ऽ अत्थि। तेन्ऽ एतं इति वुच्चती ति तेन कारणेन एतं आपत्तिं पाराजिकन् ति वुच्चति।  
अयं ह्ऽएत्थ सङ्खेपत्थो, यस्मा पाराजिको होति, एतेन तस्मा एतं पाराजिकन् ति वुच्चति। दुतियगाथाय पि ब्यञ्जनं अनादियित्वा अत्थम् अत्थम् एव दस्सेतुं सङ्घो व देति परिवासन् ति आदि वुत्तं। अयं पन्ऽ एत्थ अत्थो, इमं आपत्तिं आपज्जित्वा वुट्ठातुकामस्स यन् तं आपत्तिवुट्ठानं आदिम्हि च्ऽएव परिवासदानत्थाय आदितो सेसे मज्झे मानत्तदानत्थाय मूलाय पटिकस्सनेन वा सह मानत्तदानत्थाय अवसाने अब्भानत्थाय च सङ्घो इच्छितब्बो।  
न ह्ऽ एत्थ एकम् पि कम्मं विना सङ्घेन सक्का कातुन् ति सङ्घो आदिम्हि च्ऽएव सेसे च इच्छितब्बो अस्सा ऽति सङ्घादिसेसो।  
ततियगाथाय अनियतो ति यस्मा न नियतो, तस्मा अनियतो।  
अयम् आपत्तिक्खन्धो ति अत्थो। किं कारणा न नियतो ति।  
    
[पगे १३५२]  
१३५२ समन्तपासादिका [प्_विइइ।२  
अनेकंसिकतं पदं। यस्मा इदं सिक्खापदं अनेकंसेन कतन् ति अत्थो। कथं अनेकंसेन। तिण्णम् अञ्ञतरं ठानं। तिण्णं धम्मानं अञ्ञतरेन कारेतब्बो ति हि तत्थ वुत्तं, तस्मा अनियतो ति पवुच्चति। सो आपत्तिक्खन्धो अनियतो ति वुच्चति। यथा च तिण्णं अञ्ञतरं ठानं, एवं द्विन्नं धम्मानं अञ्ञतरं ठानं यत्थ वुत्तं, सो पि अनियतो एव। चतुत्थ-गाथाय अच्चयो तेन समो न्ऽअत्थी ति देसनागामिनीसु अच्चयेसु तेन समो थूलो अच्चयो न्ऽअत्थि, तेन्ऽ एतं इति वुच्चति, थूलत्ता अच्चयस्स एतं थुल्लच्चयन् ति वुच्चती ति अत्थो। पञ्चम-गाथाय निस्सज्जित्वा न देसेति तेन्ऽ एतन् ति निस्सज्जित्वा देसेतब्बो निस्सग्गियन् ति वुच्चती ति अत्थो। छट्ठ-गाथाय पातेति कुसलं धम्मन् ति सञ्चिच्च आपज्जन्तस्स कुसलधम्मसङ्खातं कुसलचित्तं पातेति, तस्मा पातेति चित्तन् ति पाचित्तियं। यं पन चित्तं पातेति, तं यस्मा अरियमग्गं अपरज्झति चित्तसम्मोह-कारणञ् च होति, तस्मा अरियमग्गं अपरज्झति चित्तसम्मोहनट्ठानन् ति च वुत्तं। पाटिदेसनियगाथासु गारय्हं आवुसो धम्मं आपज्जिन् ति वुत्त-गारय्हाभावकारण-दस्सनत्थम् एव भिक्खु अञ्ञातको सन्तो ति आदि वुत्तं। पटिदेसेतब्बतो पन सा आपत्ति पाटिदेसनिया ति वुच्चति। दुक्कट-गाथाय अपरद्धं विरद्धञ् च खलितन् ति सब्बम् एतं यञ् च दुक्कटन् ति एत्थ वुत्तस्स दुक्कटस्स परियायवचनं। यञ् हि दुट्ठुकतं विरूपं वा कतं, तं दुक्कटं। तं पन्ऽ एतं यथा सत्थारा वुत्तं, एवं अकतत्ता अपरद्धं। कुसलं विरज्झित्वा पवत्तत्ता विरद्धं, अरियवत्तपटिपदं अनारूऌहत्ता खलितं।  
यं मनुस्सो करे ति इदं पन्ऽअस्स ओपम्म-निदस्सनं तस्स्ऽ अत्थो, यथा हि यं लोके मनुस्सो आवि वा यदि वा रहो पापं करोति, तं दुक्कटन् ति पवेदेन्ति, एवम् इदम् पि बुद्धपटिकुट्ठेन लामकभावेन पापं, तस्मा दुक्कटन् ति वेदितब्बं। दुब्भासितगाथाय दुब्भासितं दुराभट्ठन् ति दुट्ठु आभट्ठं भासितं लपितन् ति दुराभट्ठं।  
यं दुराभट्ठं, तं दुब्भासितन् ति अत्थो। किञ्च भिय्यो सङ्किलिट्ठञ् च यं पदं सङ्किलिट्ठं यस्मा तं पदं होती ति अत्थो। कथं यञ् च विञ्ञू गरहन्ति यस्मा च नं विञ्ञू गरहन्ती ति अत्थो।

[पगे १३५३]  
प्_विइइ।२] परिवार-वण्णना १३५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन्ऽ एतं इति वुच्चती ति तेन सङ्किलिट्ठभावेन च विञ्ञूगरहनेनापि च एतं इति वुच्चति, दुब्भासितन् ति एवं वुच्चती ति अत्थो। सेखियगाथाय आदि च्ऽ एतं चरणञ् चा ऽति आदिना नयेन सेखस्स सन्तकभावं दीपेति। तस्मा सेखस्स इदं सेखियन् ति अयम् एत्थ सङ्खेपत्थो। इदं गरुक-लहुकं वा पी ति आदि पञ्हेहि असङ्गहितस्स हन्द वाक्यं सुणोम ते ति इमिना पन आयाचनवचनेन सङ्गहितस्स अत्थस्स दीपनत्थं वुत्तन् ति वेदितब्बं। छन्नम् अतिवस्सती ति आदिम्हि पि एस्ऽ एव नयो। तत्थ छन्नम् अतिवस्सती ति गेहं ताव तेणादीहि अच्छन्नं अतिवस्सति। इदं पन आपत्तिसङ्खातं गेहं छन्नं अतिवस्सति। मूलापत्तिं हि छादेन्तो अञ्ञं नवं आपत्तिं आपज्जति। विवटं न्ऽ आतिवस्सती ति गेहं ताव अविवटं सुच्छन्नं नातिवस्सति।  
इदं पन आपत्तिसङ्खातं गेहं विवटं नातिवस्सति।  
मूलापत्तिं हि विवरन्तो देसनागामिनिं देसेत्वा वुट्ठानगामिनितो वुट्ठहित्वा सुद्धन्ते पतिट्ठाति, आयतिं संवरन्तो अञ्ञं आपत्तिं न्ऽआपज्जति, तस्मा छन्नं विवरेथा ति तेन कारणेन देसनागामिनिं देसेन्तो वुट्ठानगामिनितो च वुट्ठहन्तो छन्नं विवरेथ। एवं तं न्ऽ आतिवस्सती ति एवञ् च्ऽ एतं विवटं न्ऽआतिवस्सती ति अत्थो। गतिमिगानं पवनन् ति अज्झोकासे ब्यग्घादीहि परिपातियमानानं मिगानं पवनं रुक्खादिगहनं अरञ्ञं गतिपटिस्सरणं होति। तं पत्वा ते अस्सासेन्ति। एतेन्ऽ एव नयेन आकासो पक्खीनं गति। अवस्सं उपगमनट्ठेन पन विभवो गति धम्मानं, सब्बेसम् पि सङ्खतधम्मानं विनासोऽव तेसं गति। न हि ते विनासं अगच्छन्ता ठातुं सक्कोन्ति, सुचिरम् पि ठत्वा पन निब्बानं अरहतो गति, खीणासवस्स अरहतो अनुपादिसेसनिब्बानधातु एकंसेन गती ति अत्थो।  
  गाथासङ्गनिक-वण्णना निट्ठिता

[पगे १३५४]  
१३५४ समन्तपासादिका [प्_इX।  
इx  
[प्_इX।१:] अधिकरणभेदे इमे दस उक्कोटा ति अधिकरणानं उक्कोटेत्वा पुन अधिकरणौक्कोटेन समथानं उक्कोटं दस्सेतुं विवादाधिकरणं उक्कोटेन्तो कति समथे उक्कोटेती ति आदिम् आह। तत्थ विवादाधिकरणं उक्कोटेन्तो द्वे समथे उक्कोटेती ति सम्मुखा-विनयञ् च येभुय्यसिकञ् च इमे द्वे उक्कोटेति पटिसेधेति। पटिक्कोसती ति अत्थो। अनुवादाधिकरणं उक्कोटेन्तो चत्तारो ति सम्मुखा-विनयं सतिविनयं अमूऌह-विनयं तस्सपापियसिकन् ति इमे चत्तारो समथे उक्कोटेति। आपत्ताधिकरणं उक्कोटेन्तो तयो ति सम्मुखाविनयं पटिञ्ञातकरणं तिणवत्थारकन् ति इमे तयो समथे उक्कोटेति। किच्चाधिकरणं उक्कोटेन्तो एकन् ति सम्मुखा-विनयं इमं एकं समथं उक्कोटेति। कति उक्कोटा ऽति आदि पुच्छानं विस्सज्जने पन द्वादससु उक्कोटेसु अकतं कम्मन् ति आदयो ताव तयो उक्कोटा विसेसतो दुतिये अनुवादाधिकरणे लब्भन्ति। अनिहतं कम्मन् ति आदयो तयो पठमे विवादाधिकरणे लब्भन्ति। अविनिच्छितन् ति आदयो तयो ततिये आपत्ताधिकरणे लब्भन्ति। अवूपसन्तन् ति आदयो तयो चतुत्थे किच्चाधिकरणे लब्भन्ति,अपि च द्वादसापि च एकेकस्मिं अधिकरणे लब्भन्ति येव। तत्थजातकं अधिकरणं उक्कोटेती ति यस्मिं विहारे मय्हं इमिना पत्तो गहितो, चीवरं गहितन् ति आदिना नयेन पत्तचीवरादीनं अत्थाय अधिकरणं उप्पन्नं होति, तस्मिं येन च नं विहारे आवासिका सन्निपतित्वा अलं आवुसो ति अत्तपच्चत्थिके सञ्ञापेत्वा पाऌइमुत्तकविनिच्छयेन्ऽ एव वूपसमेन्ति, इदं तत्थजातकं अधिकरणं नाम। येनापि विनिच्छयेन समितं, सो पि एको समथो येव। इमं उक्कोटेन्तस्सापि पाचित्तियं। तत्थजातकं वूपसन्तन् ति सचे पन तं अधिकरणं नेवासिका वूपसमेतुं न सक्कोन्ति, अथ्ऽ अञ्ञो विनयधरो आगन्त्वा किं आवुसो इमस्मिं विहारे उपोसथो वा पवारणा वा ठिता ति पुच्छति। तेहि च तस्मिं कारणे कथिते तं अधिकरणं खन्धकतो च परिवारतो च सुत्तेन विनिच्छिनित्वा वूपसमेति, इदं तत्थजातकं वूपसन्तं नाम अधिकरणं। एतं उक्कोटेन्तस्सापि पाचित्तियम् एव। अन्तरामग्गे ऽति ते अत्तपच्चत्थिका न मयं एतस्स विनिच्छये तिट्ठाम, नायं विनये कुसलो, असुकस्मिं नाम गामे विनयधरा थेरा वसन्ति,

[पगे १३५५]  
प्_इX।] परिवार-वण्णना १३५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ गन्त्वा विनिच्छिनिस्सामा ति गच्छन्ता अन्तरामग्गे येव तं कारणं सल्लक्खेत्वा अञ्ञमञ्ञं वा सञ्ञापेन्ति अञ्ञा वा ते भिक्खू निज्झापेन्ति, इदम् पि वूपसन्तम् एव होति। एवं वूपसन्तं अन्तरामग्गे अधिकरणं उक्कोटेति यो, तस्सापि पाचित्तियम् एव। अन्तरामग्गे वूपसन्तन् ति न ह्ऽएव खो पन अञ्ञमञ्ञं सञ्ञत्तिया वा सभागभिक्खुनिज्झापनेन वा वूपसन्तं होति, अपि च खो पटिपथं आगच्छन्तो एको विनयधरो दिस्वा कत्थ आवुसो गच्छथा ति पुच्छित्वा असुकं नाम गामं इमिना नाम कारणेना ति वुत्ते अलं आवुसो किं तत्थ गतेना ति वुत्ते तत्थ्ऽ एव धम्मेन विनयेन तं अधिकरणं वूपसमेति, इदं अन्तरामग्गे वूपसन्तं नाम। एतं उक्कोटेन्तस्सापि पाचित्तियम् एव। तत्थगतन् ति सचे पन अलं आवुसो किं तत्थ गतेना ति वुच्चमानापि मयं तत्थ्ऽ एव गन्त्वा विनिच्छयं पापेस्सामा ऽति विनयधरस्स वचनं अनादियित्वा गच्छन्त्ये, न्त्वा सभागानं भिक्खूनं एतम् अत्थं आरोचेन्ति। सभागा भिक्खू अलं आवुसो सङ्घसन्निपातं नाम गरुकन् ति तत्थ्ऽ एव निसीदापेत्वा विनिच्छिनित्वा सञ्ञापेन्ति, इदम् पि वूपसन्तम् एव होति। एवं वूपसन्तं तत्थगतं अधिकरणं उक्कोटेति यो, तस्सापि पाचित्तियम् एव। तत्थगतं वूपसन्तन् ति न ह्ऽ एव खो पन सभाग-भिक्खूनं सुञ्ञत्तिया वूपसन्तं होति, अपि च खो सङ्घं सन्निपातेत्वा आरोचितं सङ्घमज्झे विनयधारा वूपसमेन्ति, इदं तत्थ कतं वूपसन्तं नाम एतं उक्कोटेन्तस्सापि पाचित्तियम् एव। सतिविनयन् ति खीणासवस्स दिन्नं सतिविनयं उक्कोटेति पाचित्तियम् एव। उम्मत्तकस्स दिन्ने अमूऌहविनये पापुस्सन्नस्स दिन्नाय तस्सपापियसिकाय पि एस्ऽ एव नयो। तिणवत्थारकं उक्कोटेती ति सङ्घेन तिणवत्थारकसमथेन वूपसमिते अधिकरणे आपत्ति नाम एकं भिक्खु उपसङ्कमित्वा उक्कुटिकं निसीदित्वा अञ्जलिं पग्गहेत्वा देसियमाना वुट्ठाति यं पन्ऽ एतं निद्दायन्तस्सापि आपत्ति वुट्ठानं नाम, एतं मय्हं न खमती ति एवं वदन्तो पि तिणवत्थारकं उक्कोटेति नाम, तस्सापि पाचित्तियम् एव। छन्दागतिं गच्छन्तो अधिकरणं उक्कोटेती ति विनयधरो हुत्वा अत्तनो इउपज्झायादीनं अत्थाय अधम्मं धम्मो ति आदीनि दीपेत्वा पुब्बे विनिच्छितं अधिकरणं द्वादससु उक्कोटेसु येन केनचि उक्कोटेन्तो छन्दागतिं गच्छन्तो अधिकरणं उक्कोटेति नाम।

[पगे १३५६]  
१३५६ समन्तपासादिका [प्_इX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] द्वीसु पन अत्तपच्चत्थिकेसु एकस्मिं अनत्थं मे अचरी ति आदिना नयेन समुप्पन्न्ऽ आघातो तस्स पराजयं आरोपनत्थं अधम्मं धम्मो ति आदीनि दीपेत्वा पुब्बे विनिच्छितं अधिकरणं द्वादससु उक्कोटेसु येन केनचि उक्कोटेन्तो दोसागतिं गच्छन्तो अधिकरणं उक्कोटेति नाम। मन्दो पन मोमूहो मोमूहत्ता एव अधम्मं धम्मो ति आदीनि दीपेत्वा वुत्तनयेन्ऽ एव उक्कोटेन्तो मोहागतिं गच्छन्तो अधिकरणं उक्कोटेति नाम। सचे पन द्वीसु अत्थपच्चत्थिकेसु एको विसमानिकाय कम्मादीनि गहनमिच्छादिट्ठिं बलवन्ते च पक्खन्तरिये अभिञ्ञाते भिक्खुनिस्सितत्ता वुत्तविसमनिस्सितो गहननिस्सितो बलवनिस्सितो च होति। तस्स भयेन अयं मे जीवित-न्तरायं वा ब्रह्मचरियन्तरायं वा करेय्या ति अधम्मं धम्मो ति आदीनि दीपेत्वा वुत्तनयेन्ऽ एव उक्कोटेन्तो भयागतिं गच्छन्तो अधिकरणं उक्कोटेति नाम।  
तदहुपसम्पन्नो ति एको सामणेरो ब्यत्तो होति बहुस्सुतो।  
सो विनिच्छये पराजयं पत्वा मङ्कुभूते भिक्खू दिस्वा पुच्छति, कस्मा मङ्कुभूता ऽत्था ऽति। ते तस्स तं अधिकरणं आरोचेन्ति। सो ते एवं वदेति, होतु भन्ते मं उपसम्पादेथ, अहन् तं अधिकरणं वूपसमेस्सामी ति। ते तं उपसम्पादेन्ति। सो दुतियदिवसे भेरिं पहरित्वा सङ्घं सन्निपातेति। ततो भिक्खूहि केन सङ्घो सन्निपातितो ति वुत्ते मया ऽति वदति। कस्मा सन्निपातितो ति। हिय्यो अधिकरणं दुब्बिनिच्छितं, तम् अहं विनिच्छिनिस्सामी ति। त्वं पन हिय्यो कुहिं गतो ति। अनुपसम्पन्नो ऽम्हि भन्ते, अज्ज पन उपसम्पन्नो ऽम्ही ति। सो वत्तब्बो, इदं आवुसो तुम्हादिसानं भगवता सिक्खापदं पञ्ञत्तं तदहुपसम्पन्नो उक्कोटेति उक्कोटनकं पाचित्तियन् ति।  
गच्छ आपत्तिं देसेही ति। आगन्तुके पि एस्ऽ एव नयो। कारको ति एकं सङ्घेन सद्धिं अधिकरणं विनिच्छिनित्वा परिवेणगतं पराजिता भिक्खू वदन्ति किस्स भन्ते तुम्हेहि एवं विनिच्छितं अधिकरणं, ननु एवं विनिच्छिनितब्बन् ति। सो कस्मा पठमं येव एवं न वदित्था ऽति तं अधिकरणं उक्कोटेति।

[पगे १३५७]  
प्_इX।] परिवार-वण्णना १३५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं यो कारको उक्कोटेति, तस्सापि उक्कोटनकं पाचित्तियं। छन्ददायको ति एको अधिकरणविनिच्छये छन्दं दत्वा सभागे भिक्खू पराजयं पत्वा आगते मङ्कुभूते दिस्वा स्वे दानि अहं विनिच्छिनिस्सामी ति सङ्घं सन्निपातेत्वा कस्मा सन्निपातेसी ति वुत्ते हिय्यो अधिकरणं दुब्बिनिच्छितं, तम् अहं अज्ज विनिच्छिनिस्सामी ति। हिय्यो पन त्वं कत्थ गतो ति। छन्दं दत्वा निसिन्नो ऽम्ही ति। सो वत्तब्बो, इदं आवुसो तुम्हादिसानं भगवता सिक्खापदं पञ्ञत्तं छन्ददायको उक्कोटेति उक्कोटनकं पाचित्तियन् ति। गच्छ आपत्तिं देसेही ति। विवादाधिकरणं किन्निदानन् ति आदीसु किं निदानम् अस्सा ऽति किन्निदानं। को समुदयो अस्सा ऽति किंसमुदयं।  
का जाति अस्सा ऽति किञ्जातिकं। को पभवो अस्सा ऽति किम्पभवं।  
को सम्भारो अस्सा ऽति किंसम्भारं। किं समुट्ठानं अस्सा ऽति किंसमुट्ठानं। सब्बान्ऽ एतानि कारण-वेवचनानि येव। विवाद-निदानन् ति आदीसु पि अट्ठारस भेदकरवत्थुसङ्खातो विवादो निदानम् एतस्सा ऽति विवादनिदानं। विवादं निस्साय उप्पज्जनकविवादवसेन्ऽ एतं वुत्तं। अनुवादो निदानं अस्सा ऽति अनुवादनिदानं। इदम् पि अनुवादं निस्साय उप्पज्जनक-अनुवादवसेन वुत्तं। आपत्ति-निदानं अस्सा ऽति आपत्तिनिदानं। आपत्ताधिकरण-पच्चया चतस्सो आपत्तियो आपज्जन्ति ति एवं आपत्तिं निस्साय उप्पज्जनक-आपत्तिवसेन्ऽ एतं वुत्तं। किच्चयं निदानम् अस्सा ऽति किच्चयनिदानं। चतुब्बिधं सङ्घकम्मं कारणम् अस्सा ऽति अत्थो। उक्खित्तानुवत्तिकाय भिक्खुनिया यावततियं समनुभासनादीनं किच्चं निस्साय उप्पज्जनक-किच्चानं वसेन्ऽ एतं वुत्तं। अयं चतुन्नम् पि अधिकरणानं विस्सज्जनपक्खे एकपदयोजना। एतेनानुसारेन सब्बपदानि योजेतब्बानि। दुतियपुच्छाय हेतु निदानन् ति आदिम्हि विस्सज्जने नवन्नं कुसलाकुसलाब्याकतहेतूनं वसेन हेतुनिदानादिता वेदितब्बा। ततियपुच्छाय विस्सज्जने ब्यञ्जन-मत्तं नामं। हेतु येव हि एत्थ पच्चयो ति वुत्तो। मूलपुच्छाय विस्सज्जने द्वादस मूलानी ति कोध-उपनाह-युगऌअकादीनि छ विवादमूलानि लोभदोस-मोहा तयो अलोभादोसामोहा तयो ति इमानि अज्झत्तसन्तानप्पवत्तानि द्वादस मूलानि। चुद्दस मूलानी ति तान्ऽ एव द्वादस कायवाचाहि सद्धिं चुद्दस होन्ति।

[पगे १३५८]  
१३५८ समन्तपासादिका [प्_इX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] छ मूलानी ति कायादीनि छ समुट्ठानानि। समुट्ठानपुच्छाय विस्सज्जने अट्ठारस भेदकर-वत्थूनि समुट्ठानानि। तञ् हि एतेसु अट्ठारससु भेदकर-वत्थूसु समुट्ठाति, एते वा कारणभूतेहि समुट्ठाति। तेन्ऽ अस्स्ऽ एतानि समुट्ठानानि वुच्चन्ति। एस नयो सब्बत्थ। विवादाधिकरणं आपत्ती ति आदिभेदे एकेन अधिकरणेन किच्चाधिकरणेना ऽति इदं येन अधिकरणेन सम्मन्ति, तं दस्सेतुं वुत्तं। न पन्ऽ एतानि एकंसतो किच्चाधिकरणेन्ऽ एव सम्मन्ति। न हि पुग्गलस्स सन्तिके देसेन्तस्स किच्चाधिकरणं नाम अत्थि।  
न कतमेन समथेना ऽति सा व सेसापत्ति विय न सम्मति।  
न हि सक्का सा देसेतुं, ततो वुट्ठाय सुद्धन्ते पतिट्ठातुं। विवादाधिकरणं होति अनुवादाधिकरणन् ति आदि नयो उत्तानो येव। ततो परं यत्थ सतिविनयो ति आदिका सम्मुखाविनयं अमुञ्चित्वा छ यमकपुच्छा वुत्ता।  
तासं विस्सज्जनेन्ऽ एव अत्थो पकासितो। संसट्ठादि पुच्छानं विस्सज्जने संसट्ठा ति सतिविनयकम्मवाचा खणस्मिं येव द्विन्नम् पि समथानं सिद्धत्ता सम्मुखाविनयो ति वा सतिविनयो ति वा इमे धम्मा संसट्ठा नो विसंसट्ठा। यस्मा पन कदलिक्खन्धे पत्तवट्टीनं विय न सक्का तेसं विनिभुज्जित्वा नानाकरणं दस्सेतुं। तेन वुत्तं न च लब्भा इमेसं धम्मानं विनिभुज्जित्वा नानाकरणं पञ्ञापेतुन् ति। एस नयो सब्बत्थ। किं निदाना ऽति पुच्छाविस्सज्जने निदानं निडानम् अस्सा ति निदाननिदानो।  
तत्थ सङ्घसम्मुखता धम्मसम्मुखता विनयसम्मुखता पुग्गलसम्मुखता ऽति इदं सम्मुखाविनयस्स निदानं। सतिवेपुल्लप्पत्तो खीणासवो लद्धुपवादो सतिविनयस्स निदानं। उम्मत्तको भिक्खु अमूऌहविनयस्स निदानं। यो च देसेति यस्स च देसेति उभिन्नं सम्मुखीभावो पटिञ्ञातकरणस्स निदानं। भण्डनजातानं अधिकरणं वूपसमेतुं असक्कुणेय्यता येभुय्यसिकाय निदानम्। पापुस्सन्नो पुग्गलो तस्सपापियसिकाय निदानं।  
भण्डनजातानं बहुअस्सामणक-अज्झाचारो तिणवत्थारकस्स निदानं। हेतुपच्चयवारा वुत्तनया एव। मलपुच्छाय विस्सज्जनं उत्तानम् एव। समुट्ठानपुच्छाय किञ्चापि सत्तन्नं समथानं कतमे छत्तिंस समुट्ठाना ति वुत्तं,

[पगे १३५९]  
प्_इX,X।] परिवार-वण्णना १३५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सम्मुखाविनयस्स पन कम्मसङ्गहाभावेन समुट्ठानाभावतो छन्नं येव समथानं छ समुट्ठानानि विभत्तानि। तत्थ कम्मस्स क्रिया ऽति ञत्ति वेदितब्बा। करणन् ति तस्सा येव ञत्तिया ठपेतब्बकाले ठपनं। उपगमनन् ति सयं उपगमनं । अत्तना येव तस्स कम्मस्स करणन् ति अत्थो। अज्झुपगमनन् ति अज्झे सनुपगमनं। अञ्ञं सद्धिविहारिकादिकं इमं कम्मं करोती ति अज्झेसनन् ति अत्थो। अधिवासनाऽ ति रुच्चति मे एकं करोतु सङ्घो ति एवं अधिवासना। छन्ददानन् ति अत्थो। अप्पटिक्कोसना ऽति न मे तं खमति मा एवं करोथा ऽति अप्पटिसेधना। इति छन्नं छक्कानं वसेन छत्तिम्स समुट्ठाना वेदितब्बा। नानट्ठपुच्छा-विस्सज्जनं उत्तानम् एव। अधिकरणपुच्छा-विस्सज्जने अयं विवादो नो अधिकरणन् ति अयं मातापुत्तादीनं विवादो विरुद्धवादत्ता विवादो नाम होति। समथेहि पन अधिकरणीयताय अभावतो अधिकरणं न होति। अनुवादादीसु पि एस्ऽ एव नयो। सेसं सब्बत्थ उत्तानम् एवा ति।  
 अधिकरणभेद-वण्णना निट्ठिता  
  X  
[प्_X:] दुतिय गाथासङ्गणियं चोदना ऽति वत्थुञ् च आपत्तिञ् च दस्सेत्वा चोदना। सारणा ऽति दोससारणा। सङ्घो किम् अत्थाया ऽति सङ्घ-सन्निपातो किम् अत्थाय। मतिकम्मं पन किस्स कारणाऽ ति मतिकम्मं वुच्चति मन्तग्गहणं तं किस्स कारणा ऽति अत्थो। चोदना सारणत्थाया ति वुत्तप्पकारा चोदना तेन चुदितक-पुग्गलेन कत-दोससारणत्थाय। निग्गहत्थाय सारणा ऽति दोससारणा पन तस्स पुग्गलस्स निग्गहत्थाय। सङ्घो परिग्गहणत्थाया ऽति तत्थ सन्निपतितो सङ्घो विनिच्छय-परिग्गहणत्थाय।  
धम्माधम्मं तुलनत्थाय सुविनिच्छित-दुब्बिनिच्छितं जानत्थाया ऽति अत्थो। मतिकम्मं पन पाटियेक्कन् ति सुत्तन्तिकत्थेरानञ् च विनयधरत्थेरानञ् च मन्तग्गहणं पाटेक्कं पाटेक्कं विनिच्छय-सन्निट्ठापनत्थं।

[पगे १३६०]  
१३६० समन्तपासादिका [प्_X।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मा खो पटिघन् ति चुदितके वा चोदके वा कोपं मा जनयि। सचे अनुविज्जको तुवन् ति सचे त्वं सङ्घमज्झे ओतिण्णं अधिकरणं विनिच्छितुं निसिन्नो विनयधरो।  
विग्गाहिकन् ति न त्वं इमं धम्मविनयं आजानासी ति आदिनयप्पवत्तं। अनत्थसंहितन् ति याय अनत्थं जनयति परिसङ्खोभेत्वा उट्ठपेति, एवरूपिं कथं मा अभणि। सुत्ते विनये वा ऽति आदीसु सुत्तं नाम उभतोविभङ्गो। विनयो नाम खन्धको। अनुलोमो ना परिवारो। पञ्ञत्तं नाम सकलं विनय-पिटकं। अनुलोमिकं नाम चत्तारो महापदेसा। अनुयोगवत्तं निसामेथा ऽति अनुयुञ्जनवत्तं निसामेथ। कुसलेन बुद्धिमता कतन् ति छेकेन पण्डितेन ञाणपारमिप्पत्तेन भगवता नीहरित्वा ठपितं। सुवुत्तन् ति सुपञ्ञत्तं। सिक्खापदानुलोमिकन् ति सिक्खापदानं अनुलोमं। अयं ताव पदत्थो। अयं पन्ऽ एत्थ साधिप्पाय सङ्खेपवण्णना, सचे त्वं अनुविज्जको मा सहसा भणि, मा अनत्थसंहितं विग्गाहिककथं भणि। यं पन कुसलेन बुद्धिमता लोकनाथेन एतेसु सुत्तादीसु अनुयोगवत्तं कतं सुपञ्ञत्तं सब्बसिक्खापदानं अनुलोमं तं निसामयतं उपधारेही ति। गतिं न नासेन्तो सम्परायिकन् ति अत्तनो सम्परायेसु गतिनिब्बतिं अनासेन्तो अनुयोगवत्तं निसामय। यो हि तं अनिसामेत्वा अनुयुञ्जति, सो सम्परायिकं अत्तनो गतिं नासेति, तस्मा त्वं अनासेन्तो निसामया ऽति अत्थो। इदानि तं अनुयोगवत्तं दस्सेतुं हितेसी ति आदिम् आह। तत्थ हितेसी ति हितं एसन्तो गवेसन्तो। मेत्तञ् च मेत्तापुब्बभागञ् च उपट्ठपेत्वा ति अत्थो। कालेना ति युत्तपत्तकालेन। अज्झेसितकाले येव तव भारे कते अनुयुञ्जा ऽति अत्थो। सहसा वोहारं मा पधारेसी ति यो एतेसं सहसा वोहारो होति सहसा भासितं तं मा अपधारेसि मा गण्हित्थ। पटिञ्ञानुसन्धितेन कारये ऽति एत्थ अनुसन्धितन् ति कथानुसन्धि वुच्चति, तस्मा पटिञ्ञानुसन्धिना कारये।  
कथानुसन्धिं सल्लक्खेत्वा पटिञ्ञाय कारये ऽति अत्थो।  
अथ वा पटिञ्ञाय च अनुसन्धितेन च कारये। लज्जिं पटिञ्ञाय कारये, अलज्जिं वत्तानुसन्धिना ऽति अत्थो। तस्मा एव पटिञ्ञा लज्जीसू ऽति गाथम् आह।

[पगे १३६१]  
प्_X,Xइ।] परिवार-वण्णना १३६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ वत्तानुसन्धितेन कारये ऽति वत्तानुसन्धिना कारये। या अस्स वत्तेन सद्धिं पटिञ्ञा सन्धियति, ताय पटिञ्ञाय कारये ऽति अत्थो। सञ्चिच्चा ऽति जानन्तो आपज्जति। परिगूहती ति निगूहति न देसेति न वुट्ठाति। सच्चं अहम् पि जानामी ति यं तुम्हेहि वुत्तं, तं सच्चं, अहम् पि नं एवम् एव जानामि। अञ्ञञ् च ताहन् ति अञ्ञञ् च तं अहं पुच्छामि। पुब्बापरं न जानाती ति पुरेकथितञ् च पच्छाकथितञ् च न जानाति। अकोविदो ति तस्मिं पुब्बापरे अकुसलो। अनुसन्धि-वचनपथं न जानाती ति कथानुसन्धिवचनं विनिच्छयानुसन्धिवचनञ् च न जानाति। सीलविपत्तिया चोदेती ति द्वीहि आपत्तिक्खन्धेहि चोदेति। आचारदिट्ठिया ति आचारविपत्तिया च्ऽ एव दिट्ठिविपत्तिया च। आचारविपत्तिया चोदेन्तो पञ्चह्ऽ आपत्तिक्खन्धेहि चोदेति। दिट्ठिविपत्तिया चोदेन्तो मिच्छादिट्ठिया च्ऽ एव अन्तग्गाहिकदिट्ठिया च चोदेति। आजीवेन पि चोदेती ति आजीवहेतु पञ्ञत्तेहि छहि सिक्खापदेहि चोदेति। सेसं सब्बत्थ उत्तानम् एवाति।  
    दुतियगाथासङ्गणिक-वण्णना निट्ठिता  
 Xइ  
[प्_Xइ।१:] इदानि एवं उप्पन्नाय चोदनाय विनयधरेन कत्तब्बकिच्चं दस्सेतुं अनुविज्जकेना ऽति आदि आरद्धं। [प्_Xइ।२:] तत्थ दिट्ठं दिट्ठेना ऽति गाथाय अयम् अत्थो, एकेन्ऽ एको मातुगामेन सद्धिं एकट्ठानतो निक्खमन्तो वा पविसन्तो वा दिट्ठो, सो तं पाराजिकेन चोदेति। इतरो तस्स दस्सनं अनुजानाति। तं पन दस्सनं पतिच्च पाराजिकं न उपेति न पटिजानाति। एवम् च्त्थ यं तेन दिट्ठं, तं तस्स दिट्ठो मया ऽति इमिना दिट्ठवचनेन समेति। यस्मा पन इतरो तं दस्सनं पटिच्च दोसं न पटिजानाति, तस्मा असुद्धपरिसङ्कितो होति, अमूलकपरिसङ्कितो ति अत्थो। तस्स पुग्गलस्स सुद्धो अहन् ति पटिञ्ञाय तेन सद्धिं उपोसथो कातब्बो। सेसगाथाद्वये पि एस्ऽ एव नयो। सेसं सब्बत्थ उत्तानम् एवा ति।  
 अनुविज्जककिच्च-वण्णना निट्ठिता  
    
[पगे १३६२]  
१३६२ समन्तपासादिका [प्_Xइ।  
[प्_Xइ।३:] चोदनाय को आदी ति पुच्छानं विस्सज्जने [प्_Xइ।४:] सच्चे च अकुप्पे चा ऽति सच्चे पतिट्ठातब्बं अकुप्पे च। यं कतं वा न कतं वा तद् एव वत्तब्बं, न च चोदके वा अनुविज्जके वा सङ्घे वा कोपो उप्पादेतब्बो। ओतिण्णानोतिण्णं जानितब्बन् ति ओतिण्णञ् च अनोतिण्णञ् च वचनं जानितब्बं। तत्रायं जाननविधि, एत्तका चोदकस्स पुब्बकथा, एत्तका पच्छिमकथा, एत्तका चुदितकस्स पुब्बकथा, एत्तका पच्छिमकथा ऽति जानितब्बा। चोदकस्स पमाणं गण्हितब्बं।  
चुदितकस्स पमाणं गण्हितब्बं। अनुविज्जकस्स पमाणं गण्हितब्बं। अनुविज्जको अप्पमत्तकम् पि अहापेन्तो आवुसो समन्नाहरित्वा उजुं कत्वा आहरा ति वत्तब्बो। सङ्घेन एवं पटिपज्जितब्बं। येन धम्मेन येन विनयेन येन सत्थुसासनेन तं अधिकरणं वूपसमती ति एत्थ धम्मो ति भूतं वत्थु। विनयो ति चोदना च्ऽ एव सारणा च। सत्थुसासनन् ति ञत्तिसम्पदा च्ऽ एव अनुसावनसम्पदा च।  
एतेन हि धम्मेन च विनयेन च सत्थुसासनेन च अधिकरणं वूपसमति, तस्मा अनुविज्जकेन भूतेन वत्थुना चोदेत्वा आपत्तिं सारेत्वा ञत्तिसम्पदाय च्ऽ एव अनुसावनसम्पदाय च तं अधिकरणं वूपसमेतब्बं। अनुविज्जकेन एवं पटिपज्जितब्बं। सेसम् एत्थ उत्तानम् एव।  
[प्_Xइ।५:] उपोसथो किम् अत्थाया ति आदिपुच्छाविस्सज्जनम् पि उत्तानम् एव।  
अवसानगाथासु थेरे च परिभासती ति अवञ्ञं करोन्तो किं इमे जानन्ती ति परिभासति। खतो उपहतिन्द्रियो ति ताय छन्दादिगामिताय तेन च परिभासनेन अत्तनो अत्तनो खतत्ता खतो। सद्धादीनञ् च इन्द्रियानं उपहतत्ता उपहतिन्द्रियो। निरयं गच्छति दुम्मेधो न च सिक्खाय गारवो ति सो खतो उपहतिन्द्रियो पञ्ञायाभावतो दुम्मेधो तीसु सिक्खासु असिक्खनतो न च सिक्खाय गारवो, कायस्स भेदा निरयम् एव उपगच्छति। तस्मा न च्ऽ आमिसं निस्साय ॥॥।  
पे॥॥। यथा धम्मो तथा करे ति। तस्स अत्थो, न च आमिसं निस्साय चरे। चुदितकचोदकेसु हि अञ्ञतरेन दिन्नं चीवरादिआमिसं गण्हन्तो आमिसं निस्साय करोति, एवं न करेय्य न च निस्साय पुग्गलन् ति अयं मे उपज्झायो वा आचरियो वा ति आदिना नयेन छन्दादीहि गच्छन्तो पुग्गलं निस्साय करोति, एवं न करेय्य, अथ खो उभो प्ऽ एते विवज्जेत्वा यथा धम्मो ठितो तथ्ऽ एव करेय्या ऽति। उपकण्णकं जप्पेती ति एवं कथेहि मा एवं कथयित्था ति कण्णमूले मन्तेति।

[पगे १३६३]  
प्_Xइ,Xइइ।१] परिवार-वण्णना १३६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] जिम्हं पेक्खती ति दोसम् एव गवेसति। वीतिहरती ति विनिच्छयं हापेति। कुम्मग्गं सेवती ति आपत्तिं दीपेति।  
अकालेन च चोदेती ति अनोकासे अनज्झिट्ठो व चोदेति। पुब्बापरं न जानाती ति पुरिमकथञ् च पच्छिमकथञ् च न जानाति। अनुसन्धिवचनपथं न जानाती ति कथानौसन्धिविनिच्छयानौसन्धिवसेन वचनं न जानाति। सेसं सब्बत्थ उत्तानम् एवा ति।  
   चोदनाकण्ड-वण्णना निट्ठिता  
 Xइइ  
[प्_Xइइ।१:] चूऌअसङ्गामे सङ्गामावचरेन भिक्खुना ऽति सङ्गामो वुच्चति अधिकरणविनिच्छयत्थाय सङ्घसन्निपातो। तत्र हि अत्तपच्चत्थिका च्ऽ एव सासनपच्चत्थिका च उद्धम्मं उब्बिनयं सत्थुसासनं दीपेन्ता समोसरन्ति वेसालिका वज्जिपुत्तका विय। यो भिक्खु तेसं पच्चत्थिकानं लद्धिं मद्दित्वा सकवाददीपनत्थाय तत्थ अवचरति अज्झोगाहेत्वा विनिच्छयं पवत्तेति। सो सङ्गामावचरो नाम यसत्थेरो विय। तेन सङ्गामावचरेन भिक्खुना सङ्घं उपसङ्कमन्तेन नीचचित्तेन सङ्घो उपसङ्कमितब्बो। नीचचित्तेना ऽति मानद्धजं निपातेत्वा निहतमानचित्तेन। रजोहरणसमेना ऽति पादपुञ्छनसमेन, यथा रजोहरणस्स सङ्किलिट्ठे वा असङ्किलिट्ठे वा पादे पुञ्छियमानेन्ऽ एव रागो न दोसो, एवं इट्ठानिट्ठेसु अरज्जन्तेन अदुस्सन्तेना ऽति अत्थो यथापतिरूपे आसने ऽति यथापतिरूपं आसनं ञत्वा अत्तनो पापुणनट्ठाने थेरानं भिक्खूनं पिट्ठिं अदस्सेत्वा निसीदितब्बं। अनानाकथिकेना ऽति नानाविधं तं तं अनत्थकथं अकथेन्तेन। अतिरच्छानकथिकेना ऽति दिट्ठसुत-मुतम् पि राजकथादिकं तिरच्छानकथं अकथेन्तेन। सामं वा धम्मो भासितब्बो ति सङ्घसन्निपातट्ठाने अकप्पियाकप्पिय-निस्सिता वा रूपारूपपरिच्छेद-समत्थाचार-विपस्सनाचार-ठान-निसज्जवत्तादि-निस्सिता वा कथा धम्मो नाम। एवरूपो धम्मो सयं वा भासितब्बो परो वा अज्झेसितब्बो। यो भिक्खु तथारूपिं कथं कथेतुं पहोति, सो वत्तब्बो आवुसो सङ्घमज्झम्हि पञ्हे उप्पन्ने त्वं कथेय्यासी ति।

[पगे १३६४]  
१३६४ समन्तपासादिका [प्_Xइइ।इ  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अरियो वा तुण्हीभावो न्ऽ आतिमञ्ञितब्बो ति अरिया तुण्ही निसीदन्ता न बालपुथुज्जना विय निसीदन्ति अञ्ञतरं कम्मट्ठानं गहेत्वा व निसीदन्ति। इति कम्मट्ठान-मनसिकारवसेन तुण्हीभावो अरियो तुण्हीभावो नाम, सो न्ऽआतिमञ्ञितब्बो, किं कम्मट्ठानानुयोगेना ऽति नावजानितब्बो। अत्तनो पतिरूपं कम्मट्ठानं गहेत्वा व निसीदितब्बन् ति अत्थो।  
न उपज्झायो पुच्छितब्बो ति को नामो तुय्हं उपज्झायो ति न पुच्छितब्बो। एस नयो सब्बत्थ। न जाती ति खत्तियजातियो त्वं ब्रह्मजातियो ति एवं जाति न पुच्छितब्बा। न आगमो ति दीघभाणको त्वं मज्झिमभाणको ति एवं आगमो न पुच्छितब्बो। कुलपदेसो ति खत्तियकुलादिवसेन्ऽ एव वेदितब्बो। अत्र्ऽ अस्स पेमं वा दोसो वा ति अत्र पुग्गतो एतेसं करणानं अञ्ञतरवसेन पेमं वा भवेय्य दोसो वा। नो परिसकप्पियेना ऽति परिसकप्पकेन परिसानुविधायकेन न भवितब्बं। यं परिसाय रुच्चति तद् एव चेतेत्वा कप्पेत्वा न कथेतब्बन् ति अत्थो। न हत्थमुद्दा दस्सेतब्बा ऽति कथेतब्बे च अकथेतब्बे च सञ्ञाजननत्थं हत्थविकारो न कातब्बो अत्थं अनुविधियन्तेना ऽति विनिच्छयपटिवेधम् एव सल्लक्खेन्तेन इदं सुत्तं उपलब्भति, इमस्मिं विनिच्छये इदं वक्खामी ति एवं परितुल्यन्तेन निसीदितब्बन् ति अत्थो। न च आसना वुट्ठातब्बन् ति न आसना वुट्ठाय सन्निपातमण्डले विचरितब्बं। विनयधरे उट्ठितेतब्बा परिसा उट्ठहति। न वीतिहातब्बन् ति न विनिच्छयो हापेतब्बो। न कुम्मग्गो सेवितब्बो ति न आपत्ति दीपेतब्बा। असाहासिकेन भवितब्बन् ति न सहसाकारिना भवितब्बं। सहसा दुरुत्तवचनं न कथेतब्बन् ति अत्थो। वचनक्खमेना ऽति दुरुत्तवाचं खमनसीलेन। हितपरिसक्किना ऽति हितेसिना हितगवेसिना करुणा च करुणापुब्बभागो च उपट्ठापेतब्बो ति अयं पदद्वये पि अधिप्पायो। अनसुरुत्तेना ऽति न असुरुत्तेन।  
असुरुत्तं वुच्चति विग्गाहिककथासङ्खातं असुन्दरवचनं। तं न कथेतब्बन् ति अत्थो। अत्ता परिग्गहेतब्बो ति विनिच्छिनितुं वूपसमेतुं सक्खिस्सामि नु खो नो ति एवं अत्ता परिग्गहेतब्बो। अत्तनो पमाणं जानितब्बन् ति अत्था।  
परो परिग्गहेतब्बो ति लज्जिया नु खो अयं परिसा सक्को सञ्ञापेतुं उदाहु नो ति एवं परो परिग्गहेतब्बो।

[पगे १३६५]  
प्_Xइइ।१-२] परिवार-वण्णना १३६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चोदको परिग्गहेतब्बो ति धम्मचोदको नु खो नो ति एवं चोदकोइ परिग्गहेतब्बो। चुदितको परिग्गहेतब्बो ति धम्मचुदितको नु खो नो ति एवं चुदितको परिग्गहेतब्बो। अधम्मचोदको परिग्गहेतब्बो ति तस्स पमाणं जानितब्बं। सेसेसु पि एस्ऽ एव नयो। वुत्तं आहापेन्तेना ति चोदकचुदितकेहि वुत्तवचनं अहापेन्तेन। अवुत्तं अप्पकासेन्तेना ऽति अनोसटं वत्थुं अप्पकासेन्तेन। मन्दो हासेतब्बो ति मन्दो मोमूहो पग्गण्हितब्बो ननु त्वं कुलपुत्तो ति उत्तेजेत्वा अनुयोगवत्तं कथापेत्वा तस्स अनुयोगो गण्हितब्बो। भीरू अस्सासेतब्बो ति यस्स सङ्घमज्झं वा गणमज्झं वा अनोसटपुब्बत्ता सारज्जं उप्पज्जति, तादिसो मा भायि विस्सट्ठो कथेहि, मयं ते उपत्थम्भा भविस्सामा ऽति वत्वापि अनुयोगवत्तं कथापेतब्बो। चण्डो निसेधेतब्बो ति अपसादेतब्बो तज्जेतब्बो। असुचि विभावेतब्बो ति अलज्जिं पकासेत्वा आपत्तिं देसापेतब्बो। उजुमद्दवेना ऽति यो भिक्खु उजुसीलवा कायवङ्कादिरहितो, सो मद्दवेन्ऽ एव उपचरितब्बो। धम्मेसु च पुग्गलेसु चा ऽति एत्थ यो धम्मगरुको होति, न पुग्गलगरुको, अयम् एव धम्मेसु च पुग्गलेसु च मज्झत्तो ति वेदितब्बो। [प्_Xइइ।२:] सुत्तं संसन्दनत्थाया ऽति आदीसु तेन च पन एवं सब्रह्मचारीनं विय मनापगरुभावनीयेन अनुविज्जकेन समुदाहटेसु सुत्तादीसु सुत्तं संसन्दनत्थाय। आपत्तानापत्तीनं संसन्दनत्थन् ति वेदितब्बं। ओपम्मं निदस्सनत्थाया ति ओपम्मं अत्थदस्सनत्थाय। अत्थो विञ्ञापनत्थाया ऽति अत्थो जानापनत्थाय। पटिपुच्छा ठपनत्थाया ति पुच्छा पुग्गलस्स ठपनत्थाय। ओकासकम्मं चोदनत्थाया ऽति वत्थुना वा आपत्तिया वा चोदनत्थाय। चोदा रणत्थाया ऽति दोसादोसं सरापनत्थाय। सारणा सवचनीयत्थाया ऽति दोसादोस-सारणा सवचनीयकरणत्थाय। सवचनीयं पलिबोदत्थाया ऽति सवचनीयं इमम्हा आवासा परम् पि मा पक्कमी ति एवं पलिबोधत्थाय। पलिबोधो विनिच्छयत्थाया ऽति विनिच्छयं पापनत्थाय। विनिच्छयो सन्तिरणत्थाया ऽति दोसादोसं सन्तीरणत्थाय तुलनत्थाय।  
सन्तीरणं ठानाठानगमनत्थाया ऽति आपत्ति-अनापत्तिगरुक-लहुकापत्ति-जाननत्थाय।

[पगे १३६६]  
१३६६ समन्तपासादिका [प्_Xइइ।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सङ्घो सम्परिग्गहसम्पटिच्छनत्थाया ऽति विनिच्छय-सम्पटिग्गहणत्थाय चतु विनिच्छित-दुब्बिनिच्छितभाव-जाननत्थाय चाऽति अत्थो।  
पच्चेकट्ठायिनो अविसंवादकट्ठायिनो ति इस्सरियाधिपच्च।  
जेट्ठकट्ठाने च अविसंवादकट्ठाने च ठिता। न ते अपसादेतब्बा ऽति अत्थो। इद् नि ये मन्दामन्दबुद्धिनो एवं वदेय्युं विनयो नाम किम् अत्थाया ऽति, तेसं वचनोकासं पि दहनत्थमत्तं दस्सेतुं विनयो संवरत्थाया ति आदिम् आह। तत्थ विनयो संवरत्थाया ऽति सकलापि विनयपञ्ञत्ति कायवचीद्वारसंवरत्थाय। आजीवविसुद्धिपरियोसानस्स सीलस्स उपनिस्सयो होति, पच्चयो होतीइ ति अत्थो।  
एस नयो सब्बत्थ। अपि च्ऽएत्थ अविप्पतिसारो ति पापपुञ्ञानं कताकतवसेन चित्तविप्पटिसारभावो। पामोज्जन् ति दुब्बल-तरुण-पीति। पीती ति बलवा बहल-पीति। पस्सद्धी ति कायचित्त-दरथ-पतिप्पस्सद्धि। सुखन् ति कायिकचेतसिक-सुक्खं। तञ् हि दुविदम् पि समाधिस्स उपनिस्सयपच्चयो होति। समाधी ति चित्तेकग्गता। यथाभूत-ञाणदस्सनन् ति तरुण-विपस्सना, उदयब्बयञ्ञणस्स्ऽ एतं अधिवचनं। चित्तेकग्गता हि तरुण-विपस्सनाय उपनिस्सयपच्चयो होति। निब्बिदा ऽति सिखाप्पत्ता वुट्ठानगामि-बलवविपस्सना। विरागो ति अरियमग्गो। विमुत्ती ति अरहत्तफलं।  
चतुब्बिधो पि हि अरियमग्गो अरहत्तफलस्स उपनिस्सयपच्चयो होति। विमुत्ति ञाणदस्सनन् ति पच्चवेक्खनाञाणं। विमुत्तिञाणदस्सनं अनुपादापरिनिब्बानत्थाया ऽति अप्पच्चय-परिनिब्बानत्थाय। अप्पच्चयपरिनिब्बानस्स हि तं पच्चयो होति। तस्मिं अनुप्पत्ते अवस्सं परिनिब्बायितब्बतो ति। एतद् अत्था कथा ऽति अयं विनयकथा नाम एतद् अत्था। मन्तना ऽति विनयमन्तना एव। उपनिसा ऽति अयं विनयो संवरत्थाया ऽति आदिका परम्पर-पच्चयता ऽति एतद् अत्थाय। सोतावधानन् ति इमिस्स परम्परपच्चयकथाय सोतावधानं इमं कथं सुत्वा यं उप्पज्जति ञाणं, तम् पि एतद् अत्थाय। यद् इदं अनुपादा चित्तस्स विमोक्खो ति यो अयं चतूहि उपादानेहि अनुपादियित्वा चित्तस्स अरहत्तफलसङ्खातो विमोक्खो, सो पि एतद् अत्थाय अप्पच्चयपरिनिब्बानत्थाय एवा ति अत्थो।

[पगे १३६७]  
प्_Xइइ।३] परिवार-वण्णना १३६७  
[प्_Xइइ।३:] अनुयोगवत्त-गाथासु पठम-गाथा वुत्तत्था एव।  
वत्थुं विपत्तिं आपत्तिं निदानं आकार-अकोविदो पुब्बापरम् न जानाती ति वत्थुन् ति आदीनं न जानाति पदेन सम्बन्धो।  
अकोविदो ति पदस्स सचे तादिसको ति इमिना सम्बन्धो। तस्मा अयम् एत्थ योजना, यो भिक्खु-पाराजिकादीनं वत्थुं न जानाति, चतुब्बिधं विपत्तिं न जानाति, सत्तविधं आपत्तिं न जानाति, इदं सिक्खापदं असुकस्मिं नाम नगरे पञ्ञत्तन् ति एवं निदानं न जानाति, इदं पुरिमवचनम् इदं पच्छिमवचनन् ति पुब्बापरं न जानाति, इदं कतम् इदं अकतन् ति कताकतं न जानाति। समेन चा ति तेन्ऽ एव पुब्बापरं अजाननस्स समेन अञ्ञाणेन कताकतं न जानाती ति वुत्तं होति। एवं तव न जानाति पदेन सद्धिम् सम्बन्धो वेदितब्बो। यं पन्ऽ एतं आकार-कोविदो ति वुत्तं, तत्थ आकार-अकोविदो ति कारणाकारणे अकोविदो इति य्वायं वत्थुआदीनि पि न जानाति। आकारस्स च अकोविदो सचे तादिसको भिक्खु अप्पटिक्खो ति वुच्चति। कम्मञ् च अधिकरणञ् चा ति इमेसम् पि पदानं न जानाती ति पदेन्ऽएव सम्बन्धो। अयम् पन्ऽ एत्थ योजना, तथ्ऽ एव इति य्वायं कम्मञ् च न जानाति, अधिकरणञ् च न जानाति, सत्तप्पकारे समथे चापि अकोविदो, रागादीहि पन रत्तो दुट्ठो च मूऌहो च भयेन भया गच्छति सम्मोहेन मोहा गच्छति। रत्तत्ता पन दुट्ठत्ता च छन्दा दोसा च गच्छति। परं सञ्ञा पेतुं असमत्थताय न च सञ्ञत्तिकुसलो। कारणाकारणदस्सने असमत्थताय निज्झत्तिया च अकोविदो। अत्तनो परिससदिसाय परिसाय लद्धत्ताय लद्धपक्खो। हिरिया परिबाहिरत्ता अहिरिको। काऌअकेहि कम्मेहि समन्नागतत्ता कण्हकम्मो। धम्मादरियपुग्गलादरियानं अभवतो अनादरो।  
सचे तादिसको भिक्खु अप्पटिक्खो ति वुच्चति। न पटिक्खितब्बो न ओलोकेतब्बो, न सम्मन्नित्वा इस्सरियामिपच्च-जेट्ठट्कट्ठाने ठपेतब्बो ति अत्थो। सुक्कपक्ख-गाथानम् पि योजनानयो वुत्तणयेन्ऽ एव वेदितब्बो ति।  
   चूऌअसङ्गाम-वण्णना निट्ठिता

[पगे १३६८]  
१३६८ समन्तपासादिका [प्_Xइइइ।  
Xइइइ  
[प्_Xइइइ:] महासङ्गामे वत्थुतो वा वत्थुं सङ्कमती ति पठमपाराजिकवत्थुमया दिट्ठं वा सुतं वा ऽति वत्वा पुन पुच्छियमानो न मया पठमपाराजिकस्स वत्थु दिट्ठम् न सुतं। दुतियपाराजिकस्स वत्थु दिट्ठं वा सुतं वा ति वदति। एतेन्ऽ एव नयेन सेस-वत्थु-सङ्कमनं विपत्तितो विपत्तिसङ्कमनं आपत्तितो आपत्तिसङ्कमनञ् च वेदितब्बं। यो पन न्ऽ एव मया दिट्ठं न सुतन् ति वत्वा पच्छा मया प्ऽएतं दिट्ठं वा सुतं वा ति वदति। दिट्ठं वा सुतं वाऽति वत्वा पच्छा न दिट्ठं न सुतं वाऽति वदति। अयं अवजानित्वा पटिजानाति पटिजानित्वा अवजानाती ति वेदितब्बो। एस्ऽइ एव अञ्ञेन्ऽ अञ्ञं पटिचरति नाम।  
वण्णावण्णा ऽति नीलादिवण्णावण्णवसेन सुक्कविस्सट्ठिसिक्खापदम् वुत्तं। धनम् अनुप्पदानन् ति सञ्चरित्तं वुत्तं। कायसंसग्गादित्तयं सरूपेन्ऽ एव वुत्तं। इति इमानि पञ्च मेथुनधम्मस्स पुब्बभागो पुब्बपयोगो ति वेदितब्बानि। चत्तारि अपलोकनकम्मानी ति अधम्मेन वग्गादीनि। सेसेसु पि एस्ऽ एव नयो। इति चत्तारि चतुक्कानि सोऌअस होन्ति। बहुजनाहिताय पटिपन्नो होती ति विनयधरेन हि एवं छन्दादिगतिया अधिकरणे विनिच्छिते तस्मिं विहारे सङ्घो द्विधा भिज्जति, ओवादूपजीविनियो भिक्खुनियो पि द्वे भागा होन्ति, उपासकापि उपासिकायो पि दायका पि दायिकायो पि। तेसं आरक्खदेवता पि तथ्ऽ एव द्विधा भिज्जन्ति। ततो भुम्मदेवता आदिं कत्वा याव अकनिट्ठ ब्रह्मानो द्विधा होन्ति। तेन वुत्तं बहुजनाहिताय पटिपन्नो होति ॥॥॥॥पे॥॥॥॥ दुक्खाय देवमनुस्सानन् ति।  
विसमनिस्सितो ति विसमानियाय-कम्मादीनि निस्सितो। गहननिस्सितो ति मिच्छादिट्ठिअन्तग्गाहिकदिट्ठिसङ्खातं गहनं निस्सितो। बलव-निस्सितो ति बलवन्ते अभिञ्ञाते भिक्खू निस्सितो। तस्स अवजानन्तो ति तस्स वचनं अवजानन्तो।  
उपयोगत्थे वा सामिवचनं। तं अवजानन्तो ति अत्थो।  
यं अत्थायाऽ ति यद् अत्थाय। तं अत्थन् ति सो अत्थो। सेसं सब्बत्थ उत्तानम् एवा ऽति।  
   महासङ्गाम-वण्णना निट्ठिता।

[पगे १३६९]  
प्_Xइव्।] परिवार-वण्णना १३६९  
  Xइव्  
[प्_Xइव्।१:] कथिने अट्ठ मातिका ऽति खन्धके वुत्ता पक्कमनन्तिकादिका अट्ठ। पलिबोधानिसंसापि पुब्बे वुत्ता एव। [प्_Xइव्।२:] पयोगस्साति चीवरधोवनादिनो सत्तविधस्स पुब्बकरणस्स्ऽ अत्थाय यो उदकाहरणादिको पयोगो करियति, तस्स पयोगस्स।  
कतमे धम्मा अनन्तरपच्चयेन पच्चयो ति अनागतवसेन अनन्तरा हुत्वा कतमे धम्मा पच्चया होन्ती ति अत्थो।  
समनन्तरपच्चयेना ऽति सुट्ठुअनन्तरपच्चयेन। अनन्तरपच्चयम् एव आसन्नतरं कत्वा पुच्छति। निस्सयपच्चयेना ऽति उप्पज्जमानस्स पयोगस्स निस्सयं आधारभावं उपगता विय हुत्वा कतमे धम्मा पच्चया होन्ती ति अत्थो। उपनिस्सयपच्चयेना ऽति उपेतेन निस्सयपच्चयेन।  
निस्सयपच्चयम् एव उपगततरं कत्वा पुच्छति। पुरेजातपच्चयेना ऽति इमिना पठमं उप्पन्नस्स पच्चयभावं पुच्छति। पच्छाजातपच्चयेना ऽति इमिना पच्छा उप्पज्जनकस्स पच्चयभावं पुच्छति। सह्जातपच्चयेना ऽति इमिना अपुब्बं अचरिमं उप्पज्जमानानं पच्चयभावां पुच्छति। पुब्बकरणस्सा ऽति धोवनादिनो पुब्बकरणस्स। पच्चुद्धारस्सा ऽति पुराणसङ्घाटिआदीनं पच्चुद्धरणस्स। अधिट्ठानस्सा ऽति कथिनचीवराधिट्ठानस्स।  
अत्थारस्सा ऽति कथिनत्थारस्स। मातिकानञ् च पलिबोधानञ् चा ऽति अट्ठन्नं मातिकानं द्विन्नं पलिबोधानञ् च।  
वत्थस्साऽति सङ्घाटिआदिनो कथिनस्स वत्थस्स। सेसं वुत्तनयम् एव। एवं यञ् च लब्भति यञ् च न लब्भति सब्बं पुच्छित्वा इदानि यं यस्स लब्भति तद् एव दस्सेन्तो पुब्बकरणं पयोगस्सा ऽति आदिना नयेन विस्सज्जनं आह।  
तस्स्ऽ अत्थो, यं वुत्तं पयोगस्स कतमे धम्मा ऽति आदि, तत्थ वुच्चते, पुब्बकरणं पयोगस्स अनन्तरपच्चयेन पच्चयो, समनन्तरनिस्सय-उपनिस्सयपच्चयेन पच्चयो। पयोगस्स हि सत्तविधम् पि पुब्बकरणं, यस्मा तेन पयोगेन निप्फादेतब्बस्सइ पुब्बकरणस्स्ऽ अत्थाय सो पयोगो करियति, तस्मा इमेहि चतूहि पच्चयेहि पच्चयो होति। पुरेजातपच्चयो पन्ऽ एस उद्दिट्ठधम्मेसु एकधम्मम् पि न लभति। अञ्ञदत्थु पुब्बकरणस्स अयं पुरेजातपच्चयो होति, पयोगे सति पुब्बकरणस निप्पज्जनतो।

[पगे १३७०]  
१३७० समन्तपासादिका [प्_Xइव्।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन वुत्तं पयोगो पुब्बकरणस्स पुरेजातपच्चयेन पच्चयो ति। पच्छाजातपच्चयं पन लभति।  
तेन वुत्तं पुब्बकरणं पयोगस्स पच्छाजातपच्चयेन पच्चयो ति। पच्छा उप्पज्जनकस्स हि पुब्बकरणस्स अत्थाय सो पयोगो करियति। सहजातपच्चयं पन मातिका पलिबोधानिसंससङ्खाते पन्नरस धम्मे ठपेत्वा अञ्ञो पयोगादीसु एको पि धम्मो न लभति। ते एव हि पन्नरस धम्मा सह कथिनत्थारेन एकतो निप्पज्जन्ती ति अञ्ञमञ्ञं सहजातपच्चया होन्ति। तेन वुत्तं पन्नरस धम्मा सहजातपच्चयेन पच्चयो ति। एतेन्ऽ उपायेन सब्बपदविस्सज्जनानि वेदितब्बानि। [प्_Xइव्।३:] पुब्बकरणं किन्निदानन् ति आदीसु पुच्छाविस्सज्जनं उत्तानम् एव। पयोगो किन्निदानो ति आदीसु पुच्छा-द्वयविस्सज्जनेसु हेतुनिदानो पच्चयनिदानो ति एत्थ छ चीवरानि हेतु च्ऽएव पच्चयो चा ऽति वेदितब्बानि।  
पुब्बपयोगादीनञ् हि सब्बेसं तानि येव हेतु तानि पच्चयो।  
न हि छब्बिधे चीवरे असति पयोगो अत्थि, न पुब्बकरणादीनि, तस्मा पयोगो हेतु-निदानो ति आदि वुत्तं। सङ्गहवारे वचीभेदेना ऽति इमाय सङ्घाटिया इमिना उत्तरासङ्गेन इमिना अन्तरवासकेन कथिनं अत्थरामी ति एतेन वचीभेदेन।  
कति मूलादिपुच्छाविस्सज्जने क्रिया मज्झे ति पच्चुद्धारो च्ऽएव अधिट्ठानञ् च। वत्थुविपन्नं होती ति अकप्पियदुस्सं होति। कालविपन्नं नाम अज्ज दायकेहि दिन्नं स्वे सङ्घो कथिनत्थारकस्स देति। करणविपन्नं नाम तदहे व छिन्दित्वा अकतं। [प्_Xइव्।४-६:] कथिनं जानितब्बन् ति आदि पुच्छाय विस्सज्जने तेसञ् ञेव धम्मानन् ति येसु रूपादिधम्मेसु सति कथिनं नाम होति, तेसं समोधानं मिस्सीभावो।  
नामं नामकम्मन् ति आदिना पन कथिनन् ति इदं बहूसु धम्मेसु नाममत्तं, न परमत्थतो एको धम्मो अत्थी ति दस्सेति। चतुवीसतिया आकारेही ति न उल्लिखितमत्तेना ऽति आदीहि पुब्बे वुत्तकारणेहि। सत्तरसहि आकारेही ति अहतेन अत्थतं होति कथिनन् ति आदीहि पुब्बे वुत्तकारणेहि।  
निमित्तकम्मादीसु यं वत्तब्बं सब्बं कथिनक्खन्धक-वण्णनायं वुत्तं। [प्_Xइव्।७:] एकुप्पादा एकनिरोधा ऽति उप्पज्जमानापि एकतो उप्पज्जन्ति, निरुज्झमानापि एकतो निरुज्झन्ति। एकुप्पादा नानानिरोधा ऽति उप्पज्जमाना एकतो उप्पज्जन्ति, निरुज्झमाना नाना निरुज्झन्ति। किं वुत्तं होति,

[पगे १३७१]  
प्_Xइव्,Xव्।१] परिवार-वण्णना १३७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सब्बे पि अत्थारेन सद्धिं एकतो उप्पज्जन्ति, अत्थारे हि सति उद्धारो नाम। निरुज्झमाना पन्ऽ एत्थ पुरिमा द्वे अत्थारेन सद्धिं एकतो निरुज्झन्ति उद्धारभावं पापुणन्ति।  
अत्थारस्स हि निरोधो एतेसञ् च उद्धारभावो एकक्खणे होति, इतरे नाना निरुज्झन्ति। तेसु पि उद्धारभावं पत्तेसु पि अत्थारो तिट्ठति येव। सेसं सब्बत्थ उत्तानम् एवा ति।  
समन्तपासादिकाय विनय-संवण्णनायं पञ्ञत्तिवग्ग-वण्णना निट्ठिता।  
 Xव्  
[प्_Xव्।१:] उपालिपञ्हेसु कतिहि नु खो भन्ते ति पुच्छाय अयं सम्बन्धो। थेरो किर रहो गतो सब्बानि इमानि पञ्चकानि आवज्जेत्वा भगवन्तं दानि पुच्छित्वा इमेसं निस्साय वसनकारीनं अत्थाय तन्तिं ठपेस्सामी ति भगवन्तं उपसण्कमित्वा कतिहि नु खो भन्ते ति आदिना नयेन पञ्हे पुच्छि।  
तेसं विस्सज्जने उपोसथं न जानाती ति नवविधं उपोसथं न जानाति। उपोसथकम्मं न जानाती ति अधम्मेन वग्गादिभेदं चतुब्बिधं उपोसथकम्मं न जानाति। पातिमोक्खं न जानाती ति द्वे मातिका न जानाति। पातिमोक्खुद्देसं न जानाती ति भिक्खूनं पञ्चविधं भिक्खुनीनं चतुब्बिधन् ति नवविधं पातिमोक्खुद्देसं न जानाति।  
पवारणं न जानाती ति नवविधं पवारणं न जानाति।  
पवारणकम्मं न जानाती ति अधम्मेन वग्गादिभेदं चतुब्बिधं पवारणकम्मं न जानाति। आपत्तानापत्तिं न जानाती ति तस्मिं तस्मिं सिक्खापदे निद्दिट्ठं आपत्तिञ् च अनापत्तिञ् च न जानाति। आपन्नो कम्मकतो ति आपत्तिं आपन्नो, तप्पच्चया व सङ्घेन कम्मं कतं होति।  
[प्_Xव्।२:] कम्मं न पटिप्पस्सम्भेतब्बन् ति अयं यस्मा अनुलोमवत्तेन वत्तति, तस्मा नास्स कम्मं पटिप्पस्सम्भेतब्बं। सरज्जुको ऽव विस्सज्जेतब्बो ति अत्थो। सचे उपालि सङ्घो समग्गकरणीयानि कम्मानि करोती ति सचे समग्गेहि करणीयानि उपोसथादीनि कम्मानि करोति। उपोसथपवारणादीसु हि ठितासु उपत्थम्भो न दातब्बो।  
सचे हि सङ्घो अच्चयं देसापेत्वा सङ्घसामग्गिं करोति तिणवत्थारकसमथं वा कत्वा उपोसथपवारणं करोति,

[पगे १३७२]  
इ३७२ समन्तपासादिका [प्_Xव्।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवरूपं समग्गकरणीयं नाम कम्मं होति। तत्र चे ऽति सचे तादिसे कम्मे भिक्खुनो न खमति दिट्ठाविकम्मम् पि कत्वा तथारूपा सामग्गी उपेतब्बा, एवं विलोमग्गाहो न गण्हितब्बो। यत्र पन उद्धम्मं उब्बिनयं सासनं दीपेन्ति, तत्थ दिट्ठाविकम्मं न वट्टति, पटिबाहित्वा पक्कमितब्बं। उस्सितमन्ती चा ऽति लोभ-दोसमोह-मानुस्सन्नं वाचं भासिता कण्हवाचो अनत्थकदीपनो। निस्सितजप्पी ति अत्तनो धम्मताय उस्सदयुत्तं भासितुं न सक्कोति। अथ खो मया सद्धिं राजा एवं कथेसि, असुकमहामत्तो एवं कथेसि, असुको नाम मय्हं आचरियो वा उपज्झायो वा तिपिटको मया सद्धिं एवं कथेसी ति एवं अञ्ञं निस्साय जप्पति। न च भासानुसन्धिकुसलो ति कथानुसन्धिवचने च विनिच्छयानुसन्धिवचने च अकुसलो होति। न यथा धम्मे यथा विनये ऽति न भूते न वत्थुना आपत्ति सारेत्वा चोदेता होति। उस्सादेताइ होती ति अम्हाकं आचरियो महातिपिटको परमधम्मकथिको ति आदिना नयेन एकच्चं उस्सारेति। दुतियपदे आपत्तिं किं सो न जानाति ति आदिना एकच्चं अपसादेति। आम्ं ण्हती ति अनिय्यानिकं पक्खं गण्हाति। धम्मम् पटिबाहती ति निय्यानिकपक्खं पटिबाहति। सम्फञ् च बहुं भासती ति बहुं निरत्थकथं कथेसि। पसय्हपवत्ता होती ति अनज्झिट्ठो भारे अनारोपिते केवलं मानं निस्साय अज्झोत्थरित्वा अनधिकारे कथेता होति। अनोकासकम्मं कारेत्वा ऽति ओकासकम्मं अकारेत्वा पवत्ता होति। न यथादिट्ठिया ब्याकता होती ति यस्स अत्तनो दिट्ठि, तं पुरेक्खित्वा न ब्याकता, लद्धिं निक्खिपित्वा अयथा भुच्चं अधम्मादीसु धम्मादिलद्धिको हुत्वा कथेता होती ति अत्थो।  
[प्_Xव्।३:] आपत्तिया पयोगं न जानाती ति अयं आपत्तिकाय पयोगा, अयं वचीपयोगा ऽति न जानाति। आपत्तिया वूपसमं न जानाती ति अयं आपत्तिदेसनाय वूपसमति, अयं वुट्ठानेन, अयं न्ऽ एव देसनाय न वुट्ठानेना ऽति न जानाति। आपत्तिया न विनिच्छयकुसलो होती ति इमस्मिं वत्थुस्मिं अयं आपत्ती ति न जानाति। दोसानुरूपं आपत्तिं उद्धरित्वा पतिट्ठापेतुं न सक्कोति।  
    
[पगे १३७३]  
प्_Xव्।२-३] परिवार-वण्णना १३७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अधिकरणसमुट्ठानं न जानाती ति इदं अधिकरणं अट्ठारस भेदकरवत्थूनि निस्साय समुट्ठाति, इदं चतस्सो विपत्तियो, इदं पञ्च वा सत्त वा आपत्तिक्खन्धे, इदं चत्तारि सङ्घकिच्चानि निस्साय समुट्ठाती ति न जानाति। पयोगं न जानाती ति इदं अधिकरणं इदं अधिकरणं द्वादस मूलपयोगं, इदं चुद्दस मूलपयोगं, इदं छ मूलपयोगं, इदं एक मूलपयोगन् ति न जानाति। अधिकरणानं हि यथासकं मूलम् एव पयोगा नाम होन्ति। तं सब्बम् पि न जानाती ति अत्थो।  
वूपसमं न जानाती ति इदं अधिकरणं द्वीहि समथेहि वूपसमति, इदं तीहि, इदं चतूहि, इदं एकेन समथेन वूपसमती ति न जानाति। न विनिच्छयकुसलो होती ति अधिकरणं विनिच्छिनित्वा समथं पापेतुं न जानाति। कम्मं न जानाती ति तज्जनीयादि सत्तविधं कम्मं न जानाति।  
कम्मस्स करणं न जानाती ति इदं कम्मं इमिना निहारेन कातब्बन् ति न जानाति। कम्मस्स वत्थुं न जानाती ति इदं तज्जनीयस्स वत्थु, इदं नियसादीनन् ति न जानाति।  
वत्तन् ति सत्तसु कम्मेसु हेट्ठा चतुन्नं कम्मानं अट्ठारसविधं तिविधस्स च उक्खेपनीयकम्मस्स तेचत्तालीसविधं वत्तं न जानाति। कम्मस्स वूपसमं न जानाती ति यो भिक्खु वत्ते वत्तित्वा याचति, तस्स कम्मं पटिप्पस्सम्भेतब्बं, अच्चयो देसापेतब्बो ति न जानाति।  
वत्थुं न जानाती ति सत्तन्नं आपट्टिक्खन्धानं वत्थुं न जानाति। निदानं न जानाती ति इदं सिक्खापदं इमस्मिं नगरे पञ्ञत्तं, इदं इमस्मिन् ति न जानाति। पञ्ञत्तिं न जानाती ति पञ्ञत्ति-अनुपञ्ञत्ति-अनुप्पन्नपञ्ञत्तिवसेन तिविधं पञ्ञत्तिं न जानाति। पदपच्चाभट्ठं न जानाती ति सम्मुखा कातब्बं पदं न जानाति, बुद्धो भगवा ति वतब्बे भगवा बुद्धो ति हेट्ठुपरियं कत्वा पदं योजेति। अकुसलो च होति विनये ऽति विनय-पाऌइयञ् च अट्ठकथायञ् च अकुसलो होति। ञत्तिं न जानाती ति सङ्खेपतो हि दुविधा ञत्ति एसा ञत्ती ति एवं निद्दिट्ठा च अनिद्दिट्ठा च। तत्थ या एवं अनिद्दिट्ठा, सा कम्मञत्ति नाम होति।  
या निद्दिट्ठा, सा कम्मपादञत्ति नाम। तं सब्बेन सब्बं ञत्तिं न जानाति। ञत्तिया करणं न जानाती ति नवसु ठानेसु कम्मञत्तिया करणं न जानाति। द्वीसु ठानेसु कम्मपादञत्तिया।

[पगे १३७४]  
१३७४ समन्तपासादिका [प्_Xव्।३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ञत्तियाइ अनुसावनन् ति इमिस्सा ञत्तिया एका अनुसावना, इमिस्सा तिस्सो ति न जानाति। ञत्तिया समथं न जानाती ति य्वायं सतिविनयो अमूऌहविनयो तस्सपापियसिका तिणवत्थारको ति चतुब्बिधो समथो ञत्तिया विना न होति। तं ञत्तिया समथो ति न जानाति।  
ञत्तिया वूपसमं न जानाती ति यं अधिकरणं इमिना चतुब्बिधेन ञत्तियसमथेन वूपसमति, तस्स तं वूपसमं अयं ञत्तिया वूपसमो कतो ति न जानाति।  
सुत्तं न जानाति ति उभतोविभङ्गं न जानाति। सुत्तानुलोमं न जानाती ति चत्तारो महापदेसे न जानाति। विनयं न जानाती ति खन्धक-परिवारं न जानाति। विनयानुलोमं न जानाती ति चत्तारो महापदेसे येव न जानाति। न च ठनाठानकुसलो ति कारणाकारणकुसलो न होति। धम्मं न जानाति ति ठपेत्वा विनय-पिटकं अवसेसं पिटकद्वयं न जानाति। धम्मानुलोमं न जानाती ति सुत्तन्तिके चत्तारो महापदेसे न जानाति। विनयं न जानाती ति खन्धक-परिवारम् एव न जानाति। विनयानुलोमं न जानाती ति चत्तारो महापदेसे न जानाति। उभतोविभङ्गा पन्ऽ एत्थ असङ्गहिता होन्ति, तस्मा यं कुरुन्दियं वुत्तं विनयन् ति सकलं विनय-पिटकं न जानाती ति, तं न गहेतब्बं। न च पुब्बापरकुसलो होती ति, पुरेकथाय च पच्छाकथाय च अकुसलो होति। सेसं सब्बत्थ वुत्तपटिपक्खवसेन ञेय्यत्ता पुब्बे पकासितत्ता च उत्तानम् एवाऽति।  
अनिस्सितवग्ग-नपटिप्पस्सम्भनवग्ग-वोहारवग्गवण्णना निट्ठिता।  
[प्_Xव्।४:] दिट्ठाविकम्मवग्गे दिट्ठाविकम्मा ऽति दिट्ठीनं आविकम्मानं लद्धिपकासनानि। आपत्तिदेसनासङ्खातानं विनयकम्मानम् एतं अधिवचनं। अनापत्तिया दिट्ठिं आविकरोती ति अनापत्तिं एव्ऽ आपत्ती ति देसेती ति अत्थो। अदेसनागामिनिया ऽति गरुकापत्तिया दिट्ठिं आविकरोति। सङ्घादिसेसञ् च पाराजिकञ् च देसेती ति अत्थो। देसिताया ऽति लहुकापत्तियापि देसिताय दिट्ठिं आविकरोति। देसितं पुन देसेती ति अत्थो।

[पगे १३७५]  
प्_Xव्।४-५] परिवार-वण्णना १३७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चतूहि पञ्चहि दिट्ठी ति यथा चतूहि पञ्चहि दिट्ठि आविकता होति, एवं आविकरोति। चत्तारो पञ्च जना एकतो आपत्तिं देसेन्ती ति अत्थो। मनोमानसेना ऽति मनसङ्खातेन मानसेन दिट्ठिं आविकरोति, वचीभेदं अकत्वा चित्तेन्ऽ एव आपत्तिं देसेती ति अत्थो। नानासंवासकस्सा ऽति लद्धिनानासंवासकस्स वा कम्मनानासंवासकस्स वा सन्तिके दिट्ठिं आविकरोति। आपत्तिं देसेती ति अत्थो। नानासीमाया ऽति समानसंवासकस्सापि नानासीमाय ठितस्स सन्तिके आविकरोति। माऌअकसीमाय हि ठितेन सीमन्तरिकाय ठितस्स सीमन्तरिकाय वा ठितेन अविप्पवाससीमाय ठितस्सापि आपत्तिं देसेतुं न वट्टति। अपकतत्तस्सा ऽति उक्खित्तकस्स वा यस्स वा उपोसथ-पवारणा ठपिता होन्ति, तस्स सन्तिके देसेती ति अत्थो। न्ऽ आलं ओकासकम्मं कातुन् ति न परियत्तं कार्तुं न कातब्बन् ति अत्थो। इधापि अपकतत्तो उक्खित्तको च ठपितौपोसथ-पवारणो च। चावणाधिप्पायो ति सासनतो चावेतुकामो। मन्दत्ता मोमूहत्ता ऽति मन्दभावेन मोमूहभावेन विस्सज्जितम् पि जानितुं असमत्थो। केवलं अत्तनो मोमूहभावं पकासेन्तो येव पुच्छति उम्मत्तको विय। पापिच्छो ति एवं मं जनो सम्भावेस्सती ति पापिकाय इच्छाय पुच्छति। परिभवा ऽति परिभवं आरोपेतुकामो हुत्वा पुच्छति। अञ्ञब्याकरणेसु पि एस्ऽ एव नयो। सेसं सब्बत्थ उत्तानम् एवा ति।  
    दिट्ठाविकम्मवग्ग-वण्णना निट्ठिता।  
[प्_Xव्।५-६:] अत्तादानवग्गे च धुतङ्गवग्गे च यं वत्तब्बं सिया, तं सब्बं हेट्ठा वुत्तम् एव। [प्_Xव्।७:] मुसावादवग्गे पाराजिकं गच्छाती ति पाराजिकगामी पाराजिकापत्तिभावं पापुणाती ति अत्थो। इतरेसु पि एस्ऽ एव नयो। तत्थ असन्त-उत्तरिमनुस्सधम्मारोचन-मुसावादो पाराजिकगामी। अमूलकेन पाराजिकेन अनुद्धंसन-मुसावादो सङ्घादिसेसगामी। यो ते विहारे वसती ति आदिना परियायेन जानन्तस्स वुत्त-मुसावादो थुल्लच्चयगामी। अजानन्तस्स दुक्कटगामी। सम्पजानमुसावादे पाचित्तियन् ति आगतो पाचित्तियगामी ति वेदितब्बो। अदस्सनेनाऽ ति विनयधरस्स अदस्सनेन। कप्पियाकप्पियेसु हि कुक्कुच्चे उप्पन्ने विनयधरं दिस्वा कप्पियाकप्पियभावं पटिपुच्छित्वा अकप्पियं पहाय कप्पियं करेय्य।

[पगे १३७६]  
१३७६ समन्तपासादिका [प्_Xव्।७-८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं अपस्सन्तो पन अकप्पियम् पि कप्पियन् ति करोन्तो आपज्जति।  
एवं आपज्जितब्बं आपत्तिं विनयधरस्स दस्सनेन न्ऽ आपज्जति, अदस्सनेन्ऽ एव आपज्जति। तेन वुत्तं अदस्सनेना ऽति।  
असवनेना ऽति एकविहारे पि वसन्तो पन विनयधरस्स उपट्ठानं गन्त्वा कप्पियाकप्पियं अपुच्छित्वा वा अञ्ञेसं वा वुच्चमानं असुणन्तो आपज्जति येव। तेन वुत्तं असवनेना ऽति। पसुत्तकता ऽति पसुत्तकताय। सहगारसेय्यं हि पसुत्तकभावेन पि आपज्जति। अकप्पिये कप्पियसञ्ञिताय आपज्जन्तो पन तथासञ्ञी आपज्जति। सतिसम्मोसा एकरत्तातिक्कमादिवसेन आपज्जितब्बं आपज्जति। सेसं सब्बत्थ उत्तानम् एवा ऽति।  
  मुसावादवग्ग-वण्णञा निट्ठिता।  
[प्_Xव्।८:] भिक्खुनीवग्गे अलाभाया ऽति चतुन्नं पच्चयानं अलाभत्थाय। यथा पच्चयेन लभन्ति, तथा परिसक्कति वायमती ति अत्थो। अनत्थाया ऽति अनत्थं कलिसासनं आरोपेन्तो परिसक्कति। अवासाया ऽति अवासत्थाय। यस्मिं गामखेत्ते वसन्ति, ततो नीहरणत्थाय। सम्पयोजेती ति असद्धम्मसेवनत्थाय सम्पयोजेति। कतिहि नु खो भन्ते अङ्गेहि समन्नागताय भिक्खुनिया कम्मं कातब्बन् ति सत्तन्नं कम्मानं अञ्ञतरं सन्धाय पुच्छति। न साकच्छातब्बो ति कप्पियाकप्पिय-नामरूपपरिच्छेद-समथविपस्सनादि भेदो कथामग्गो न कथेतब्बो। यस्मा पन खीणासवो भिक्खु न विसंवादेति, तथारूपस्स कथामग्गस्स सामी हुत्वा कथेति, न इतरो, तस्मा पठमपञ्चकेन असेक्खेना ऽति पटिक्खिपित्वा दुतिय-पञ्चके असेक्खेना ऽति आदि वुत्तं। न अत्थपटिसम्भिदापत्तो ति अट्ठकथाय पटिसम्भिदाप्पत्तो पभेदगतञाणप्पत्तो न होति।  
न धम्मपटिसम्भिदाप्पत्तो ति पाऌइधम्मे पटिसम्भिदाप्पत्तो न होति। न निरुत्तिपटिसम्भिदाप्पत्तो ति वोहारनिरुत्तियं पटिसम्भिदाप्पत्तो न होति। न पटिभानपटिसम्भिदाप्पत्तो ति यानि पटिभानसङ्खातानि अत्थपटिसम्भिदादीनि ञाणानि, तेसु पटिसम्भिदाप्पत्तो न होति।

[पगे १३७७]  
प्_Xव्।८-१०] परिवार-वण्णना १३७७  
यथाविमुत्तं चित्तं न पच्चवेक्खिता ऽति चतुन्नं फलविमुत्तीनं वसेन यथाविमुत्तं चित्तं एकूनवीसतिभेदाय पच्चवेक्खनाय न पच्चवेक्खिता होति। सेसं सब्बत्थ उत्तानम् एवाति।  
 भिक्खुनीवग्ग-वण्णना निट्ठिता।  
[प्_Xव्।९:] उब्बाहिकवग्गे न अत्थकुसलो ति न अट्ठकथाकुसलो।  
अत्थुद्धारे छेको न होति। न धम्मकुसलो ति आचरियमुखतो अनुग्गहितत्ता पाऌइयं न कुसलो, न पाऌइसूरो।  
न निरुत्तिकुसलो ति भासन्तरवोहारेन कुसलो। न ब्यञ्जनकुसलो ति सिथिलधनितादिवसेन परिमण्डल-ब्यञ्जनारोपने कुसलो न होति। न अक्खरपरिच्छेदे निपुणो ति अत्थो। न पुब्बापर-कुसलो ति अत्थपुब्बापरे धम्मपुब्बापरे निरुत्तिपुब्बापरे ब्यञ्जनपुब्बापरे पुरेकथापच्छाकथासु च न कुसलो होति। कोधनो ति आदीनि यस्मा कोधादीहि अभिभूतो कारणाकारणं न जानाति विनिच्छितुं न सक्कोति, तस्मा वुत्तानि। पसारेता होति नो सारेता ऽति मोहेता होति न सतिउप्पादेता। चोदक-चुदितकानं कथं मोहेति पिदहति न सारेती ति अत्थो। सेसं एत्थ उब्बाहिकवग्गे उत्तानम् एवाति।  
  उब्बाहिकवग्ग-वण्णना निट्ठिता।  
[प्_Xव्।१०:] अधिकरणवूपसमवग्गे पुग्गलगरु होती ति अयं मे उपज्झायो, अयं मे आचरियो ति आदीनि चिन्तेत्वा तस्स जयं आकङ्खमानो अधम्मं धम्मो ति दीपेति ॥॥।पे॥॥।  
सङ्घ-गरु होती ति धम्मञ् च विनयञ् च अमुञ्चित्वा विनिच्छिनन्तो सङ्घगरु नाम होति। चीवरादीनि गहेत्वा विनिच्छिनन्तो आमिसगरु नाम होति। तानि अग्गहेत्वा यथा धम्मं विनिच्छिनन्तो सद्धम्मगरु नाम होति। पञ्चहि उपालि आकारेही ति पञ्चहि कारणेहि सङ्घो भिज्जति, कम्मेन उद्देसेन वोहरन्तो अनुसावनेन सलाकग्गाहेना ऽति। एत्थ कम्मेना ऽति अपलोकनादीसु चतूसु कम्मेसु अञ्ञतरेन कम्मेन। उद्देसेना ऽति पञ्चसु पातिमोक्खुद्देसेसु अञ्ञतरेन उद्देसेन। वोहरन्तो ति कथयन्तो ताहि ताहि उपपत्तीहि अधम्मं धम्मो ति आदीनि अट्ठारसभेदकरवत्थूनि दीपेन्तो।

[पगे १३७८]  
१३७८ समन्तपासादिका Xव्। १०  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनुसावनेना ऽति ननु तुम्हे जानाथ मय्हं उच्चकुला पब्बजितभावं बहुस्सुतभावञ् च, मादिसो नाम उद्धम्मं उब्बिनयं सत्थुसासनं गाहेय्या ऽति चित्तम् पि उप्पादेतुं तुम्हाकं युत्तं। किं मय्हं अवीचि नीलुप्पलवनम् इव सीतलो, किम् अहं अपायतो न भायामी ति आदिना नयेन कण्णमूले वचीभेदं कत्वा अनुसावनेन।  
सलाकग्गाहेना ऽति एवं अनुसावेत्वा तेसं चित्तं उपत्थम्भेत्वा अनिवत्तिधम्मे कत्वा गण्हथ इमं सलाकन् ति सलाकग्गाहेन। एत्थ च कम्मम् एव उद्देसो वा पमाणं। वोहारानुसावन-सलाकग्गाहा पन पुब्बभागा। अट्ठारस वत्थुदीपनवसेन हि वोहरन्ते तत्थ रुचिजननत्थं अनुसावेत्वा सलाकाय गाहिताय पि अभिन्नो व होति सङ्घो। यथा पन एवं चत्तारो वा अतिरेके वा सलाकं गाहेत्वा आवेणिकं कम्मं वा उद्देसं वा करोति, तदा सङ्घो भिन्नो नाम होति। इति यं सङ्घभेदक्खन्धक-वण्णनायं अवोचुम्ह एवं अट्ठारससु वत्थूसु यं किञ्चि एकम् पि वत्थुं दीपेत्वा तेन तेन कारणेन इदं गण्हथ, इदं रोचेथा ऽति सञ्ञापेत्वा सलाकं गाहेत्वा विसुं सङ्घकम्मे कते सङ्घो भिन्नो होति। परिवारे पन पञ्चहि उपालि आकारेहि सङ्घो भिज्जती ति आदि वुत्तं, तस्स इमिना इध वुत्तेन सङ्घभेदलक्खणेन अत्थतो नानाकरणं न्ऽ अत्थि। तं पन्ऽ अस्स नानाकरणाभावं तत्थ्ऽ एव पकासयिस्सामा ऽति, स्वायं पकासितो होति। पञ्ञत्त्ऽ एतन् ति पञ्ञत्तं एतं। क्व पञ्ञत्तं, वत्तक्खन्धके। तत्र हि चुद्दस खन्धकवत्तानि पञ्ञत्तानि।  
तेन्ऽ आह पञ्ञत्त्ऽ एतं उपालि मया आगन्तुकानं भिक्खूनं आगन्तुकवत्तन् ति आदि। एवम् पि खो उपालि सङ्घराजि होति नो च सङ्घभेदो ति एत्तावता हि सङ्घराजि-मत्तम् एव होति, न ताव सङ्घभेदो। अनुपुब्बेन पन अयं सङ्घराजि वड्ढमाना सङ्घभेदाय सङ्वत्तती ति अत्थो।  
यथारत्तन् ति रत्तिपरिमाणानुरूपं, यथा थेरन् ति अत्थो।  
आवेणिकभावं करित्वा ऽति विसुं ववत्थानं करित्वा।  
कम्माकम्मानि करोन्ती ति अपरापरं सङ्घकम्मं उपादाय खुद्दकानि च्ऽ एव महन्तानि च कम्मानि करोन्ति।  
सेसम् एत्थापि अधिकरणवूपसमवग्गे उत्तानम् एव।

[पगे १३७९]  
प्_Xव्।११-१४] परिवार-वण्णना १३७९  
[प्_Xव्।११-१२:] सङ्घभेदवग्गद्वये विनिधाय दिट्ठिं कम्मेना ऽति तेसु अधम्मादीसु अधम्मादयो एते ऽति एवं दिट्ठिको व हुत्वा तं दिट्ठिं विनिधाय ते धम्मादिवसेन दीपेत्वा विसुं कम्मं करोति। इति यं विनिधाय दिट्ठिं कम्मं करोति, तेन एवं कतेन विनिधाय दिट्ठिं कम्मेन सद्धिं पञ्चङ्गानि होन्ति। इमेहि खो उपालि पञ्चह्ऽ अङ्गेही ति अयम् एकस्मिं पञ्चके अत्थयोजना। एतेन नयेन सब्बपञ्चकानि वेदितब्बानि। एत्थापि च वोहारादि अङ्गत्तयं पुब्बभागवसेन्ऽ एव वुत्तं, कम्मुद्देसवसेन पन अतेकिच्छता वेदितब्बा। सेसं सब्बत्थ उत्तानम् एव। न ह्ऽ एत्थ किञ्चि अत्थि यं पुब्बे अवुत्तनयं।  
[प्_Xव्।१३:] आवासिकवग्गे यथाभतं निक्खित्तो ति यथा आहरित्वा ठपितो। विनयब्याकरणा ऽति विनयपञ्हे विस्सज्जना।  
परिणामेती तिइयेत्कथेति। सेसं उत्तानम् एव।  
कथिनत्थारवग्गे ओतमसिको ति अन्धकारगतो। तञ् हि वन्दन्तस्स मञ्चपादादीसु पि नलाटं पटिहञ्ञेय्य।  
[प्_Xव्।१४:] असमन्नाहरन्तो ति किच्चयपसुतत्ता वन्दनं असमन्नाहरन्तो। सुत्तो ति निद्दं अक्कन्तो। एकावत्तो ति एकको आवत्तो सपत्तपक्खे ठितो वेरी विसभागपुग्गलो वुच्चति, अयं अवन्दियो। अयञ् हि वन्दियमानो पादेन पि पहरेय्य।  
अञ्ञविहितो ति अञ्ञं चिन्तयमानो। खादन्तो ति पिट्ठखज्जकादिनि खादन्तो। उच्चारञ् च पस्सावञ् च करोन्तो अनोकासगतत्ता अवन्दियो। उक्खित्तको ति तिविधेन उक्खेपनीयकम्मेन उक्खित्तको अवन्दियो। तज्जनीयादिकम्मकता पन चत्तारो वन्दितब्बा। उपोसथ-पवारणापि तेहि सद्धिं लब्भन्ति। आदितो पट्ठाय च वुत्तेसु अवन्दियेसु नग्गञ् च उक्खित्तकञ् च वन्दन्तस्स्ऽ एव आपत्ति। इतरेसं पन असारुप्पट्ठेन अन्तरा वुत्तकारणेन च वन्दना पटिक्खित्ता। इतो परं पच्छा उपसम्पन्नादयो दस पि आपत्तिवत्थुभावेन्ऽ एव अवन्दिया। ते वन्दन्तस्स हि नियमेन्ऽ एव आपत्ति। इति इमेसु पञ्चकेसु तेरस जने वन्दन्तस्स अनापत्ति।  
द्वादसन्नं वन्दनाय आपत्ति। आचरियो वन्दनीयो ति पब्बज्जाचरियो उपसम्पदाचरियो निस्सयाचरियो उद्देसाचरियो ओवादाचरियो, अयं पञ्चविधो पि आचरियो वन्दियो।  
सेसं सब्बत्थ उत्तानम् एवा ऽति।  
    कथिनत्थारवग्ग-वण्णना निट्ठिता।  
    निट्ठिता च उपलिपञ्चक-वण्णना ऽति।

[पगे १३८०]  
१३८० समन्तपासादिका [प्_Xवि,Xविइ।  
 Xवि  
[प्_Xवि:] अचित्तको आपज्जती ति आदीसु सहसेय्यादि पण्णत्तिवज्जं असञ्चिच्च आपज्जन्तो अचित्तको आपज्जति। देसेन्तो सचित्तको वुट्ठाति। यं किञ्चि सञ्चिच्च आपज्जन्तो सचित्तको आपज्जति, तिणवत्थारकेन वुट्ठहन्तो अचित्तको वुट्ठाति। पुब्बे वुत्तम् एव तिणवत्थारकेन वुट्ठहन्तो अचित्तको आपज्जति अचित्तको वुट्ठाति। इतरं देसेन्तो सचित्तको आपज्जति सचित्तको वुट्ठाति। धम्मदानं करोमी ति पदसो धम्मादीनि करोन्तो कुसलचित्तो आपज्जति। बुद्धानं अनुसासनिं करोमी ति उदग्गचित्तो देसेन्तो कुसलचित्तो वुट्ठाति। दोमनस्सिको हुत्वा देसेन्तो अकुसलचित्तो वुट्ठाति। तिणवत्थारकेन निद्दागतो ऽव वुट्ठहन्तो अब्याकतचित्तो वुट्ठाति। भिम्सापनादीनि कत्वा बुद्धानं सासनं करोमी ति सोमनस्सिको देसेन्तो अकुसलचित्तो आपज्जति कुसलचित्तो वुट्ठाति। दोमनस्सिको ऽव देसेन्तो अकुसलचित्तो वुट्ठाती। वुत्तनयेन्ऽ एव तिणवत्थारकेन वुट्ठहन्तो अब्याकतचित्तो वुट्ठाति। निद्दोक्कन्तसमये सहगारसेय्यं आपज्जन्तो अब्याकतचित्तो आपज्जति।  
वुत्तनयेन्ऽ एव पन्ऽ एत्थ कुसलचित्तो वुट्ठाती ति आदि वेदितब्बं। पठमपाराजिकं कतिहि समुट्ठानेही ति आदि पुब्बे वुत्तनयत्ता उत्तानम् एव। चत्तारो पाराजिका तीहि समुट्ठानेही ति आदीसु उक्कट्ठपरिच्छेदतो यं यं समुट्ठानं यस्स यस्स लब्भति, तं सब्बं वुत्तम् एव होति।  
Xविइ  
[प्_Xविइ:] कति आपत्तियो कायिका ऽति आदिगाथानं विस्सज्जने छ आपत्तियो कायिका ऽति अन्तरपेय्याले चतुत्थेन आपत्तिसमुट्ठानेन छ आपत्तियो आपज्जति भिक्खु मेथुनं धम्मं पटिसेवति आपत्ति पाराजिकस्सा ऽति आदिना नयेन वुत्त्ऽ आपत्तियो।  
कायद्वारे समुट्ठितत्ता हि एता कायिका ऽति वुच्चन्ति। छ वाचसिका ति तस्मिं येव खणे अन्तरपेय्याले पञ्चमेन आपत्तिसमुट्ठानेन छ आपत्तियो आपज्जति भिक्खु पापिच्छो इच्छापकतो ति आदिना नयेन वुत्त्ऽ आपत्तियो। छादेन्तस्स तिस्सो ति वज्जपटिच्छादिकाय भिक्खुनिया पाराजिकं, भिक्खुस्स सङ्घादिसेस-पटिच्छादने पाचित्तियं, अत्तनो दुट्ठुल्लापत्ति पटिच्छादने दुक्कटं। पञ्च संसग्गपच्चया ऽति भिक्खुनिया कायसंसग्गे पाराजिकं,

[पगे १३८१]  
प्_Xविइ।] परिवार-वण्णना १३८१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खुनो सङ्घादिसेसो, कायेन कायपटिबद्धे थुल्लच्चयं, निस्सग्गियेन कायपटिबद्धे दुक्कटं, अङ्गुलिपतोदके पाचित्तियन् ति इमा कायसंसग्गपच्चया पञ्च्ऽ आपत्तियो। अरुणुग्गे तिस्सो ति एकरत्त-छारत्त-सत्ताह-दसाहा-मासातिक्कमवसेन निस्सग्गियं पाचित्तियं, भिक्खुनिया रत्तिविप्पवासे सङ्घादिसेसो, पठमम् पि यामं छादेति दुतियम् पि ततियम् पि यामं छादेति उद्धस्ते अरुणे छन्ना होति आपत्ति यो छादेति सो दुक्कटं देसापेतब्बो ति इमा अरुणुग्गे तिस्सो आपत्तियो आपज्जति। द्वे यावततियका ऽति एकादस यावततियका नाम। पञ्ञत्तिवसेन पन द्वे होन्ति भिक्खूनं यावततियका भिक्खुनीनं यावततियका ऽति। एक्ऽ एत्थ अट्ठ वत्थुका ऽति भिक्खुनीनं येव एका एत्थ इमस्मिं सासने अट्ठ वत्थुका नाम। एकेन सब्बसङ्गहो ति यस्स सिया आपत्तियो आविकरेय्या ऽति इमिना एकेन निदानुद्देसेन सब्बसिक्खापदानञ् च सब्बपातिमोक्खुद्देसानञ् च सङ्गहो होति। विनयस्स द्वे मूलानी ति कायो च्ऽएव वाचा च। गरुका द्वे वुत्ता ऽति पाराजिक-सङ्घादिसेसा। द्वे दुट्ठुल्लच्छादना ऽति वज्जपटिच्छादिकाय पाराजिकं सङ्घादिसेसं पटिच्छादकस्स पाचित्तियन् ति इमा द्वे दुट्ठुल्लच्छादनापत्तियो नाम। गामन्तरे चतस्सो ति भिक्खु भिक्खुनिया सद्धिं संविदहति दुक्कटं, अञ्ञस्स गामस्स उपचारं ओक्कमति पाचित्तियं, भिक्खुनिया गामन्तरं गच्छन्तिया परिक्खित्ते गामे पठमपादे थुल्लच्चयं, दुतियपादे सङ्घादिसेसो, अपरिक्खित्तस्स पठमपादे उपचारोक्कमने थुल्लच्चयं, दुतियपादे सङ्घादिसेसो ति इमा गामन्तरे दुक्कट-पाचित्तिय-थुल्लच्चय सङ्घादिसेसवसेन चतस्सो आपत्तियो। चतस्सो नदीपारपच्चया ऽति भिक्खु भिक्खुनिया सद्धिं संविदहति दुक्कटं, नावं अभिरूहति पाचित्तियं, भिक्खुनिया नदीपारं गच्छन्तिया उत्तरणकाले पठमपादे थुल्लच्चयं, दुतियपादे सङ्घादिसेसो ति इमा चतस्सो। एकमंसे थुल्लच्चयन् ति मनुस्समंसे। नव मंसेसु दुक्कटन् ति सेस अकप्पिय-मंसेसु। द्वे वाचसिका रत्ती ति भिक्खुनी रत्तन्धकारे अप्पदीपे पुरिसेन सद्धिं हत्थपासे ठिता सल्लपति पाचित्तियं,

[पगे १३८२]  
१३८२ समन्तपासादिका [प्_Xविइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] हत्थपासं विजहित्वा ठिता सल्लपति दुक्कटं। द्वे वाचसिका दिवा ऽति भिक्खुनी दिवा पटिच्छन्ने ओकासे पुरिसेन सद्धिं हत्थपासे ठिता सल्लपति पाचित्तियं, हत्तपासं विजहित्वा सल्लपति दुक्कटं। ददमानस्स तिस्सो ति मरणाधिप्पायो मनुस्सस्स विसं देति सो च्ऽ एतेन मरति पाराजिकं, यक्खपेतानम् देति ते चे मरन्ति थुल्लच्चयं, तिरच्छानगतस्स देति सो चे मरति पाचित्तियं, अञ्ञातिकाय भिक्कुनिया चीवरदाने पचित्तियन् ति एवं ददमानस्स तिस्सो आपत्तियो। चत्तारो च पटिग्गहे ति हत्थगाह-वेणिग्गाहेसु सङ्घादिसेसो, मुखेन अङ्गजातग्गहणे पाराजिकं, अञ्ञातिकाय भिक्खुनिया चीवरपटिग्गहणे निस्सग्गियं पाचित्तियं, अवस्सुताय अवस्सुतस्स हत्थतो खादनीयभोजनीयं पटिग्गण्हन्तिया थुल्लच्चयं, एवं पटिग्गहे चत्तारो आपत्तिक्खन्धा होन्ति। पञ्च देसनागामिनियो ति लहुका पञ्च। छ सप्पटिकम्मा ऽति पाराजिकं ठपेत्वा अवसेसा एक्ऽ एत्थ अप्पटिकम्मा ऽति एका पाराजिकापत्ति। विनयगविकाइ द्वे वुत्ता ऽति पाराजिकञ् च्ऽ एव सङ्घादिसेसञ् च। कायवाचसिकानि चा ऽति सब्बान्ऽ एव सिक्खापदानि कायवाचसिकानि।  
मनोद्वारे पञ्ञतं एक सिक्खापदम् पि न्ऽअत्थि। एको विकाले धञ्ञरसो ति लोणसुवीरकं। अयम् एव हि एको धञ्ञरसो विकाले वट्टति। एका ञत्ति चतुत्थेन सम्मुती ति भिक्खुनोवादकसम्मुति। अयम् एव हि एका ञत्ति चतुत्थकम्मेन सम्मुति अनुञ्ञाता। पाराजिका कायिका द्वे ऽति भिक्कूनं मेथुन-पाराजिकं भिक्खुनीनञ् च कायसंसग्गपाराजिकं। द्वे संवासभूमियो ति अत्तना वा अत्तानं समानसंवासकं करोति, समग्गो वा सङ्घो उक्खित्तं ओसारेति। कुरुन्दियं पन समान-संवासकभूमि च नानासंवासकभूमि चा ऽति एवं द्वे संवासभूमियो वुत्ता। द्विन्नं रत्तिच्छेदो ति पारिवासिकस्स च मानत्तचारिकस्स च पञ्ञत्ता। द्वङ्गुला द्वे ति द्वे द्वङ्गुलपञ्ञत्तियो द्वङ्गुलपब्बपरमं आदातब्बन् ति अयम् एका, द्वङ्गुला वा द्वे मासं वा ऽति अयम् एका। द्वे अत्तानं वधित्वाना ऽति भिक्खुनी अत्तानं वधित्वा द्वे आपत्तियो आपज्जति वधति रोदति आपत्ति पाचित्तियस्स, वधति न रोदति आपत्ति दुक्कटस्स।  
द्वीहि सङ्घो भिज्जती ति कम्मेन च सलाकग्गाहेन च।

[पगे १३८३]  
प्_Xविइ।] परिवार-वण्णना १३८३  
द्वे पठमापत्तिका ऽति एत्थ सकले पि विनये द्वे पठमापत्तिका उभिन्नं पञ्ञत्तिवसेन। इतरथा पन नव भिक्खूनं नव भिक्खुनीनन् ति अट्ठारस होन्ति। ञत्तिया करणा द्वे ति द्वे ञत्तिकिच्चानि कम्मञ् च कम्मपादका च। नवसु ठानेसु कम्मं होति। द्वीसु कम्मपादभावेन तिट्ठति। पाणातिपाते तिस्सो ति अनोदिस्स ओपातं खणति मनुस्सो मरति पाराजिकं, यक्ख-पेतानं मरणे थुल्लच्चयं, तिरच्छानगतस्स मरणे पाचित्तियन् ति इमा तिस्सो होन्ति।  
वाचा पाराजिका तयो ति वज्जपटिच्छादिकाय उक्खित्तानुवत्तिकाय अट्ठ वत्थुकाया ऽति। कुरुन्दियं पन आणत्तिया अदिन्नादाने मनुस्समरणे उत्तरिमनुस्सधम्म-उल्लपने चा ऽति एवं तयो वुत्ता। ओभासना तयो ति वच्चमग्गं पस्सावमग्गं आदिस्स वण्णावण्णभासने सङ्घादिसेसो, वच्चमग्गं पस्सावमग्गं ठपेत्वा अधक्खकं उब्भजाणुमण्डलं आदिस्स वण्णावण्णभणने थुल्लच्चयं, उब्भक्खकं अधोजाणुमण्डलं आदिस्स वण्णावण्णभणने दुक्कटं। सञ्चरित्तेन तिस्सो ति पटिग्गण्हति वीमंसति पच्चाहरति आपत्ति सङ्घादिसेसस्स, पटिग्गण्हति वीमंसति न पच्चाहरति आपत्ति थुल्लच्चयस्स, पटिग्गण्हति न वीमंसति न पच्चाहरति आपत्ति दुक्कटस्सा ऽति इमे सञ्चरित्तेन करणभूतेन तयो आपत्तिक्खन्धा होन्ति।  
तयो पुग्गला न उपसम्पादेतब्बा ऽ ति अद्धानहीनो अङ्गहीनो वत्थुविपन्नो च। तेसं नानाकरणं वुत्तम् एव। अपि च्ऽ एत्थ यो पत्तचीवरेन अपरिपूरो परिपूरो च न याचति, इमे पि अङ्गहीनेन्ऽ एव सङ्गहिता। मातुघातकादयो च करणदुक्कटका पण्डक-उभतोब्यञ्जनक-तिरच्छानगत-सङ्खातेन वत्थुविपन्नेन्ऽ एव सङ्गहिता ऽति वेदितब्बा। एस नयो कुरुन्दियं वुत्तो। तयो कम्मानं सङ्गहा ऽति ञत्तिकप्पना विप्पकतपच्चत्तं अतीतकरणन् ति। तत्थ ददेय्य करेय्या ऽति आदिभेदा ञत्तिकप्पना। देति करोति ति आदि भेदं विप्पकतपच्चत्तं। दिन्नं कतन् ति आदि भेदं अतीतकरणं नामा ऽति इमेहि तीहि कम्मानि सङ्गय्हन्ति। अपरेहि पि तीहि कम्मानि सङ्गय्हन्ति वत्थुना ञत्तिया अनुसावनाया ऽति। वत्थुसम्पन्नं हि ञत्तिसम्पन्नं अनुसावनसम्पन्नञ् च कम्मं नाम होति।  
तेन वुत्तं तयो कम्मानं सङ्गहा ऽति। नासितका तयो नाम मेत्तियं भिक्खुनिं नासेथ,

[पगे १३८४]  
१३८४ समन्तपासादिका [प्_Xविइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दूसको नासेतब्बो, दसह्ऽ अङ्गेहि समन्नागतो सामणेरो नासेतब्बो, कण्डकं समणुद्देसं नासेथा ऽति एवं लिङ्ग-संवास-दण्डकम्मनासनवसेन तयो नासितका वेदितब्बा। तिण्णं एकवाचिका ऽति अनुजानामि भिक्खवे द्वे तयो एकानुसावने कातुन् ति वचनतो तिण्णं जनानं एकुपज्झायेन नानाचरियेन एकानुसावना वट्टति। अदिन्नादाने तिस्सो ति पादे वा अतिरेकपादे वा पाराजिकं। अतिरेकमासके थुल्लच्चयं, मासके वा ऊनमासके वा दुक्कटं। चतस्सो मेथुनपच्चया ऽति अक्खयिते पाराजिकं, येभुय्येन खयिते थुल्लच्चयं, विवटकतेइ मुखे दुक्कटं, जतुमट्ठके पाचित्तियं।  
छिन्दन्तस्स तिस्सो ति वनप्पतिं छिन्दन्तस्स पाराजिकं, भूतगामे पाचित्तियं, अङ्गजाते थुल्लच्चयं। पञ्च छड्डितपच्चया ऽति अनोदिस्स विसं छड्डेति सचे तेन मनुस्सो मरति पाराजिकं, यक्ख-पेतेसु थुल्लच्चयं, तिरच्छानगते पाचित्तियं, विस्सट्ठिछड्डने सङ्घादिसेसो, सेखियेसु हरिते उच्चारपस्सावछड्डने दुक्कटं, इमा छड्डितपच्चया पञ्च्ऽ आपत्तियो होन्ति। पाचित्तियेन दुक्कटा कता ऽति भिक्खुनोवादकवग्गस्मिं दससु सिक्खापदेसु पाचित्तियेन सद्धिं दुक्कटा कता एवा ऽति अत्थो। चतुर्ऽ एत्थ नवका वुत्ता ऽति पठमसिक्खापदम्हि येव अधम्मकम्मे द्वे, धम्मकम्मे द्वे ऽति एवं चत्तारो नवका वुत्ता ऽति अत्थो। द्विन्नं चीवरेन चा ऽति भिक्खूनं सन्तिके उपसम्पन्नाय चीवरं देन्तस्स पाचित्तियं, भिक्खुनीनं सन्तिके उपसम्पन्नाय देन्तस्स दुक्कटन् ति एवं द्विन्नं भिक्खुनीनं चीवरं देन्तस्स चीवरेन करणभूतेन आपत्ति होती ति अत्थो।अट्ठ पाटिदेसनिया ऽति पाऌइयं आगतान्ऽ एव।  
भुञ्जन्ता आमकधञ्ञेन पाचित्तियेन दुक्कटा कता ऽति आमकधञ्ञं विञ्ञापेत्वा भुञ्जन्तिया पाचित्तियेन सद्धिं दुक्कटा कता येव। गच्छन्तस्स चतस्सो ति भिक्खुनिया वा मातुगामेन वा सद्धिं संविधाय गच्छन्तस्स दुक्कटं, गामूपचारोक्कमने पाचित्तियं, या भिक्खुनी एका गामन्तरं गच्छति तस्सा गामूपचारं ओक्कमन्तिया पठमपादे थुल्लच्चयं, दुतियपादे सङ्घादिसेसो ति गच्छन्तस्स इमा चतस्सो आपत्तियो होन्ति। ठितस्स च्ऽ आपि तत्तिका ऽति ठितस्स पि चतस्सो एवा ऽति अत्थो।

[पगे १३८५]  
प्_Xविइ।] परिवार-वण्णना १३८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कथं, भिक्खुनी अन्धकारे वा पटिच्छन्ने वा ओकासे मित्तसन्थववसेनइ पुरिसस्स हत्थपासे तिट्ठति पाचित्तियं, हत्थपासं विजहित्वा तिट्ठति दुक्कटं, अरुणुग्गमनकाले दुतियकाय हत्थपासं विजहन्ती तिट्ठति थुल्लच्चयं, विजहित्वा तिट्ठति सङ्घादिसेसो ति। निसिन्नस्स चतस्सो आपत्तियो निपन्नस्सापि तत्तिका ऽति सचे पि हि निसीदति वा निपज्जति वा एताय्ऽ एव चतस्सो आपत्तियो आपज्जति। पञ्च पाचित्तियानी ति पञ्च भेसज्जानि पटिग्गहेत्वा नानाभाजनेसू वा एकभाजने वा अमिस्सित्वा ठपितानि होन्ति सत्ताहातिक्कमे सो भिक्खु पञ्च पाचित्तियानि, सब्बानि नानावत्थुकानि एकक्खणे आपज्जति। इमं पठमं आपन्नो इमं पच्छा ऽति न वत्तब्बो।  
नव पाचित्तियानी ति यो भिक्खु नव पणितभोजनानि विञ्ञापेत्वा तेहि सद्धिं एकतो एकं कबऌअं ओमद्दित्वा मुखे पक्खिपित्वा परगऌअं अतिक्कामेति, अयं नव पाचित्तियानि सब्बानि नानावत्थुकानि एकक्खणे आपज्जति, इमं पठमं आपन्नो इमं पच्छा ऽति न वत्तब्बो। एकवाचाय देसेय्या ऽति अह् भन्ते पञ्च भेसज्जानि पटिग्गहेत्वा सत्ताहं अतिक्कमित्वा पञ्च आपत्तियो आपन्नो, ता तुम्हमूले पटिसेसेमी ति एवं एकवाचाय देसेय्य देसिता ऽव होन्ति।  
द्वीहि तीहि वाचाहि किच्चं नाम न्ऽ अत्थि। दुतियविस्सज्जने पि अहं भन्ते नव पणीतभोजनानि विञ्ञापेत्वा भुञ्जित्वा नव आपत्तियो आपन्नो, ता तुम्हमूले पटिदेसेमी ति वत्तब्बं। वत्थुं कित्तेत्वा देसेय्या ऽति अहं भन्ते पञ्च भेसज्जानि पटिग्गहेत्वा सत्ताहं अतिक्कामेसिं यथा वत्थुकं, ता तुम्हमूले पटिदेसेमी ति एवं वत्थुं कित्तेत्वा देसेय्य देसिता व होन्ति आपत्तियो। आपत्तिया नामग्गहणेन किच्चं न्ऽअत्थि। दुतियविस्सज्जने पि अहं भन्ते नव पणीतभोजनानि विञ्ञापेत्वा भुत्तो यथा वत्थुकं, ता तुम्हमूले पटिदेसेमी ति वत्तब्बं। यावततियका तिस्सो ति उक्खित्तानुवत्तिकाय पाराजिकं, भेदकानुवत्तकानं कोकालिकादीनं सङ्घादिसेसं, पापिकाय दिट्ठिया अप्पटिनिस्सग्गे चण्डकाऌइकाय च भिक्खुनिया पाचित्तियन् ति इमा यावततियका तिस्सो आपत्तियो। छ वोहारपच्चया ऽति पयुत्तवाचा पच्चया छ आपत्तियो आपज्जती ति अत्थो।

[पगे १३८६]  
१३८६ समन्तपासादिका [प्_Xविइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कथं, आजीवहेतु आजीवकारणा पापिच्छो इच्छापकतो असन्तं अभूतं उत्तरिमनुस्सधम्मं उल्लपति आपत्ति पाराजिकस्स। आजीवहेतु आजीवकारणा सञ्चरित्तं समापज्जति आपत्ति सङ्घादिसेसस्स् आजीवहेतु आजीवकारणा यो ते विहारे वसति ॥।पे॥। आपत्ति थुल्लच्चयस्स। आजीवहेतु आजीवकारणा भिक्खु पणीतभोजनानि अत्तनो अत्थाय विञ्ञापेत्वा भुञ्जति आपत्ति पाचित्तियस्स।  
आजीवहेतु आजीवकारणा भिक्खुनी पणीतभोजनानि अत्तनो अत्थाय विञ्ञापेत्वा भुञ्जति आपत्ति पाटिदेसनियस्स।  
आजीवहेतु आजीवकारेणा सूपं वा ओदनं वा अगिलानो अत्तनो अत्थाय विञ्ञापेत्वा भुञ्जति आपत्ति दुक्कटस्सा ऽति। खादन्तस्स तिस्सो ति मनुस्समंसे थुल्लच्चयं, अवसेसेसु अकप्पियमंसेसु दुक्कटं, भिक्खुनिया लसुणे पाचित्तियं।  
पञ्च भोजनपच्चया ऽति अवस्सुता अवस्सुतस्स पुरिसस्स हत्थतो भोजनं गहेत्वा तत्थ्ऽ एव मनुस्समंसं लसुणं अत्तनो अत्थाय विञ्ञापेत्वा गहितपणीतभोजनानि अवसेसञ् च अकप्पिय मंसं पक्खिपित्वा वोमिस्सकं ओमद्दित्वा अज्झोहरमाने सङ्घादिसेसं थुल्लच्चयं पाचित्तियं पाटिदेसनियं दुक्कटन् ति इमा पञ्च आपत्तियो भोजनपच्चया आपज्जति। पञ्च ठानानी ति उक्खित्तानुवत्तिकाय भिक्खुनिया यावततियं समनुभासनाय अप्पटिनिस्सज्जन्तिया ञात्तिया दुक्कटं, द्वीहि कम्मवाचाहि थुल्लच्चयं, कम्मवाचापरियोसाने आपत्ति पाराजिकस्स, सङ्घभेदाय परक्कमनादीसु सङ्घादिसेसो, पापिकाय दिट्ठिया अप्पतिनिस्सग्गे पाचित्तियन् ति एवं सब्बा यावततियका पञ्च ठानानि गच्छन्ति। पञ्चन्नञ् च्ऽएव आपत्ती ति आपत्ति नाम पञ्चन्नं सहधम्मिकानं होति। तत्थ द्विन्नं निप्परियायेन आपत्ति येव। सिक्खमान-सामणेरी-सामणेरानं पन अकप्पियत्ता न वट्टति। इमिना परियायेन तेसं आपत्ति न्देसापेतब्बा, दाण्डकम्मं पन तेसं कातब्बं।  
पञ्चन्नं अधिकरणेन चा ऽति अधिकरणञ् च पञ्चन्नम् एवा ऽति अत्थो। एतेसं येव हि पञ्चन्नं पत्तचीवरादीनं अत्थाय विनिच्छयवोहारो अधिकरणन् ति वुच्चति। गिहीनम् पन अड्डकम्मंइ नाम होति। पञ्चन्नं विनिच्छयो होती ति पञ्चन्नं सहधम्मिकानं येव विनिच्छयो नाम होति।

[पगे १३८७]  
प्_Xविइ।] परिवार-वण्णना १३८७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पञ्चन्नं वूपस्मेन चा ऽति एतेसं येव पञ्चन्नं अधिकरणं विनिच्छितं, वूपसन्तं नाम होती ति अत्थो। पञ्चन्नञ् च्ऽ एव अनापत्ती ति एतेसं येव पञ्चन्नं अनापत्ति नाम होती ति अत्थो। तीहि ठानेहि सोभती ति सङ्घादीहि तीहि कारणेहि सोभति। कतवीतिक्कमो हि पुग्गलो सप्पटिकम्मं आपत्तिं सङ्घमज्झे गणमज्झे पुग्गलसन्तिके वा पटिकरित्वा अब्भुण्हसीलो पाकतिको होति।  
तस्मा तीहि ठानेहि सोभनती ति वुच्चति। द्वे कायिका रत्तिन् ति भिक्खुनी रत्तन्धकारे पुरिसस्स हत्थपासे ठाननिसज्ज-सयनानि कप्पयमाना पाचित्तियं, हत्थपासं विजहित्वा ठानादीनि कप्पयमाना दुक्कटन् ति द्वे कायद्वारसम्भवा आपत्तियो रत्तिं आपज्जति। द्वे कायिका दिवा ति एतेन्ऽ एव उपायेन दिवा पटिच्छन्ने ओकासे द्वे आपत्तियो आपज्जति। निज्झायन्तस्स एका आपत्ती ति न च भिक्खवे सारत्ते न मातुगामस्स अङ्गजातं उपनिज्झायितब्बं, यो उपनिज्झायेय्य आपत्ति दुक्कटस्सा ऽति निज्झायन्तस्स अयम् एका आपत्ति। एका पिण्दपातपच्चया ऽति न च भिक्खवे भिक्खु दायिकाय मुखं ओलोकेतब्बन् ति एत्थ दुक्कटापत्ति।  
अन्तमसो यागुं वा ब्यञ्जनं वा देन्तस्स सामणेरस्सापि हि मुखं उल्लोकयतो दुक्कटम् एव। कुरुन्दियं पन एका पिन्डपातपच्चया ऽति भिक्खुनी परिपाचितं पिण्डपातं भुञ्जन्तस्स पाचित्तियन् ति वुत्तं। अट्ठानिसंसे सम्पस्सन् ति कोसम्बकक्खन्धके वुत्तानिसंसे। उक्खित्तका तयो वुत्ता ऽति आपत्तिया अदस्सने अप्पटिकम्मे पापिकाय च दिट्ठिया अप्पटिनिस्सग्गे ऽति। तेचत्तालीस सम्मावत्तना ऽति तेसं येव उक्खित्तकानं एत्तकेसु वत्तेसु वत्तना। पञ्चट्ठाने मुसावादो ति पाराजिक-सङ्घादिसेस-थुल्लच्चय-पाचित्तियदुक्कटसङ्खाते पञ्चट्ठाने मुसावादो गच्छति। चुद्दस परमन् ति वुच्चती ति दसाह परमादिनयेन हेट्ठा। वुत्तं द्वादस पाटिदेसनिका ऽति भिक्खूनं चत्तारि भिक्खुनीनं अट्ठ। चतुन्नं देसनाय चा ऽति चतुन्नं अच्चयदेसनाया ऽति अत्थो। कतमा पन सा ऽति। देवदत्तेन पयोजितानं अभिमारानं अच्चयदेसना, अनुरुद्धत्थेरस्स उपट्ठायिकाय अच्चयदेसना, वड्ढस्स लिच्छविनो अच्चयदेसना, वासभगामियत्थेरस्स उक्खेपनीयकम्मं कत्वा आगतानं भिक्खूनं अच्चयदेसना ऽति अयं चतुन्नं अच्चयदेसना नाम।

[पगे १३८८]  
१३८८ समन्तपासादिका [प्_Xविइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अट्ठङ्गिको मुसावादो ति पुब्ब्ऽ एव्ऽ अस्स होति मुसा भणिस्सन् ति आदिं कत्वा विनिधाय सञ्ञन् ति परियोसानेहि अट्ठहि अङ्गेहि अट्ठङ्गिको। उपोसथङ्गानि पि पाणं न हनेइ ति आदिना नयेन वुत्तान्ऽ एव। अट्ठ दूतेय्यङ्गानी ति इध भिक्खवे भिक्खु सोता च होति सावेता चा ऽति आदिना नयेन सङ्घभेदके वुत्तानि। अट्ठ तित्थियवत्तानि महाखन्धके वुत्तानि। अट्ठ वाचिका उपसम्पदा ति भिक्खुनीनं उपसम्पदं सन्धाय वुत्तं। अट्ठन्नं पच्चुट्ठातब्बन् ति भत्तग्गे अट्ठन्नं भिक्खुनीनं इतराहि पच्चुट्ठाय आसनं दातब्बं। भिक्खुनोवादको अट्ठही ति अट्ठह्ऽ अङ्गेहि समन्नागतो भिक्खु भिक्खुनोवादको सम्मन्नितब्बो। एकस्स छेज्जन् ति गाथाय नवसु जनेसु यो सलाकं गाहेत्वा सङ्घं भिन्दति, तस्स्ऽ एव छेज्जं होति देवदत्तो विय पाराजिकं आपज्जति। भेदकानुवत्तकानं चतुन्नं थुल्लच्चयं कोकालिकादीनं विय। धम्मवादीनं चतुन्नं अनापत्ति। इमा पन आपत्तियो च सब्बेसं एकवत्थुका सङ्घभेदवत्थुका एव। नव आघातवत्थूनी ति गाथाय नवही ति नवहि भिक्खूहि सङ्घो भिज्जति।  
ञत्तिया करणा नवा ऽति ञत्तिया कातब्बानि कम्मानि नवा ऽति अत्थो। सेसं उत्तानम् एव। दस पुग्गला नाभिवादेतब्बा ऽति सेनासनक्खन्धके वुत्ता दस जना। अञ्जलिसामिचेन चा ऽति सामिचिकम्मेन सद्धिं अञ्जलि च तेसं न कातब्बा। न्ऽएव पानीया पुच्छ न तालवण्टग्गहणादि खन्धकवत्तं तेसं दस्सेतब्बं। न अञ्जलिपग्गण्हितब्बो ति अत्थो।  
दसन्नं दुक्कटन् ति तेसं येव दसन्नं एवं करोन्तस्स दुक्कटं होति। दस चीवरधारणा ऽति दस दिवसानि अतिरेकचीवरस्स धारणा अनुञ्ञाता ऽति अत्थो। पञ्चन्नं वस्सं वुत्थानं दातब्बं इध चीवरन् ति पञ्चन्नं सहधम्मिकानं सम्मुखा ऽव दातब्बं। सत्तन्नं सन्ते ऽति दिसापक्कन्त-उम्मत्तक-खित्तचित्त-वेदनट्टानं तिण्णञ् च उक्खित्तकानन् ति इमेसं सत्तन्नं भन्ते पतिरूपे गाहके परम्मुखापि दातब्बं। सोऌअसन्नं न दातब्बन् ति सेसानं चीवरक्खन्धके वुत्तानं पण्डकादीनं सोऌअसन्नं न दातब्बं। कति सतं रत्तिसतं आपत्तियो छादयित्वाना ऽति कति सतं आपत्तियो रत्तिसतं छादयित्वान।

[पगे १३८९]  
प्_Xविइ।] परिवार-वण्णना १३८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दससतं रत्तिसतं आपत्तियो छादयित्वाना ऽति दससतं आपत्तियो रत्तिसतं छादयित्वान। अयञ् ह्ऽ एत्थ सङ्खेपत्थो।  
यो दिवसे दिवसे सतं सतं सङ्घादिसेसापत्तियो आपज्जित्वा दस दस दिवसे पटिच्छादेति, तेन रत्तिसतं आपत्तिसहस्सं पटिच्छादितं होति। सो सब्बावता आपत्तियो दसाहपटिच्छन्ना ऽति परिवासं याचित्वा दस रत्तियो वसित्वा ऽव मुच्चेय्य पारिवासिको ति। द्वादस कम्मदोसा वुत्ता ऽति अपलोकनकम्मं अधम्मेन वग्गं, अधम्मेन समग्गं, धम्मेन वग्गं। तथा ञत्तिकम्मञत्तिदुतियकम्म-ञत्तिचतुत्थकम्मानि पी ति एवं एकेकस्मिं कम्मे तयो तयो कत्वा द्वादस कम्मदोसा वुत्ता। चतस्सो कम्मसम्पत्तियो ति अपलोकनकम्मं धम्मेन समग्गं, तथा सेसानि पी ति एवं चतस्सो कम्मसम्पत्तियो वुत्ता।  
छ कम्मानी ति अधम्मेन वग्गकम्मं अधम्मेन समग्गकम्मं धम्मपतिरूपकेन वग्गकम्मं धम्मपतिरूपकेन समग्गकम्मं धम्मेन वग्गकम्मं धम्मेन समग्गकम्मन् ति एवं छ कम्मानि वुत्तानि। एक्ऽ एत्थ धम्मिका कता ऽति एकं धम्मेन समग्गकम्मम् एव्ऽ एत्थ धम्मिकं कतन् ति अत्थो। दुतियगाथाविस्सज्जने पि एतद् एव धम्मिकं। यं देसिता ऽति यानि देसितनि वुत्तानि पकासितानि। अनन्तजिनेना ऽति आदीसु परियन्तपरिच्छेदभाव-रहितत्ता अनन्तं वुच्चति निब्बानं।  
तं भगवता रञ्ञा सपत्तगणं अभिमद्दित्वा रज्जं विय किलेसगणं अभिमद्दित्वा जितं विजितं अधिगतं सम्पत्तं, तस्मा भगवा अनन्तजिनो ति वुच्चति। स्वेव इट्ठानिट्ठेसु निब्बिकारताय तादि। विक्खम्भन-तदङ्गसमुच्छेद-पटिप्पस्सद्धि-निस्सरण-विवेकसङ्खातं विवेकपञ्चकं अद्दसा ऽति विवेकदस्सी। तेन अनन्तजिनेन तादिना विवेकदस्सिना यानि आपत्तिक्खन्धानि देसितानि वुत्तानि, एक्ऽ एत्थ सम्मति विना समथेही ति अयम् एत्थ पदसम्बन्धो।  
यानि सत्थारो सत्त आपत्तिक्खन्धानि देसितानि, तत्थ एकापि आपत्ति विना समथेहि न सम्मति, अथ खो छ समथा चत्तारि अधिकरणानी ति सब्बे प्ऽइमे धम्मा सम्मुखाविनयेन सम्मन्ति समायोगं गच्छन्ति। एत्थ पन एको सम्मुखाविनयो ऽव विना समथेहि सम्मति समथभावं गच्छति।

[पगे १३९०]  
१३९० समन्तपासादिका [प्_Xविइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न हि तस्स अञ्ञेन समथेन विना अनिप्फत्ति नाम अत्थि। तेन वुत्तं एक्ऽ एत्थ सम्मति विना समथेही ति। इमिना ताव अधिप्पायेन अट्ठकथासु अत्थो वुत्तो।  
मयं पन विना ऽति निपातस्स पटिसेधनमत्तम् अत्थं गाहेत्वा एक्ऽ एत्थ सम्मति विना समथेही ति एतेसु सत्तसु अपत्तिक्खन्धेसु एको पाराजिकापत्तिक्खन्धो विना समथेहि सम्मती ति एतम् अत्थं रोचेय्याम। वुत्तम् पि च्ऽएतं या स आपत्ति अनवसेसा, सा आपत्ति न कतमेन अधिकरणेन कातमम्हि ठाने न कतमेन समथेन सम्मती ति।  
छ ऊनदियड्ढसता ऽति इध उपालि भिक्खु अधम्मं धम्मो ति दीपेति, तस्मिं अधम्मदिट्ठिभेदे अधम्मदिठि, तस्मिं धम्मदिट्ठिभेदे धम्मदिट्ठि, तस्मिं अधम्मदिट्ठिभेदे वेमतिको, तस्मिं धम्मदिट्ठिभेदे अधम्मदिट्ठि, तस्मिं धम्मदिट्ठिभेदे वेमतिको, तस्मिं वेमतिकभेदे अधम्मदिट्ठि, तस्मिं वेमतिकभेदे धम्मदिट्ठि, तस्मिं वेमतिकभेदे वेमतिको ति एवं यानि अट्ठारसन्नं भेदकरवत्थूनं वसेन अट्ठारस अट्ठकानि सङ्घभेदक्खन्धके वुत्तानि।  
तेसं वसेन छ ऊनदियड्ढसतं आपायिका वेदितब्बा।  
अट्ठारस अनापायिका ऽति इध उपालि भिक्खु अधम्मं धम्मो ति दीपेति, तस्मिं धम्मदिट्ठिभेदे धम्मदिट्ठिं अविनिधाय दिट्ठिं अविनिधाय खन्तिं अविनिधाय रुचिं अविनिधाय भावं अनुसावेति सलाकं गाहेति अयं धम्मो अयं विनयो इदं सत्थुसासनं इमं गण्हथ इमं रोचेथा ऽति। अयम् पि खो उपालि सङ्घभेदको न आपायिको न नेरयिको न कप्पट्ठो न अतेकिच्छो ति एवं एकेकस्मिं वत्थुस्मिं एकेकं कत्वा सङ्घभेदक्खन्धकावसाने वुत्ता अट्ठारस जना।  
अट्ठारसाट्ठकाइ छऊनदियड्ढसतविस्सज्जने वुत्तायेव।  
कति कम्मानी ति आदीनं सब्बगाथानं विस्सज्जनं उत्तानम् एवा ऽति  
दुतियगाथासङ्गणिक-वण्णना निट्ठिता।

[पगे १३९१]  
प्_Xविइइ।] परिवार-वण्णना १३९१  
Xविइइ  
[प्_Xविइइ:] सेदमोचनगाथासु असंवासो ति उपोसथ-पवारणादिना संवासेन असंवासो। सम्भोगो एकच्चो तहिं न लब्भती ति अकप्पियसम्भोगो न लब्भति। न्हापन-भोजनादिपटिजग्गनं पन मातरा येव कातुं लब्भति। अविप्पवासेन अनापत्ती ति सहगारसेय्याय अनापत्ति। पञ्हा-म्-एसा कुसलेहि चिन्तिता ऽति एसा पञ्हा कुसलेहि पण्डितेहि चिन्तिता।  
अस्सा विस्सज्जनं दारकमातुया भिक्खुनिया वेदितब्बं।  
तस्सा हि पुत्तं सन्धाय्ऽ एतं वुत्तन् ति। अविस्सज्जितगाथा गरुभण्डं सन्धाय वुत्ता। अत्थो पन्ऽ अस्सा गरुभण्डविनिच्छये वुत्तो येव। दस पुग्गले न वदामी ति सेनासनक्खन्धके वुत्ते दस पुग्गले न वदामि। एकादस विवज्जिया ऽति ये महाखन्धके एकादस विवज्जनीय पुग्गला वुत्ता, ते पि न वदामि। अयं पञ्हा नग्गं भिक्खुं सन्धाय वुत्ता। कथं नु सिक्खाय असाधारणो ति पञ्हा नहापितपुब्बकं भिक्खुं सन्धाय वुत्ता। अयञ् हि खुरभण्डंइ परिहरितुं न लभति, अञ्ञे लभन्ति, तस्मा सिक्खाय असाधारणो तं पुग्गलं कतमं वदन्ति बुद्धा ऽति अयं पञ्हा निम्मित-बुद्धं सन्धाय वुत्ता।  
अधो नाभि विवज्जिया ऽति अधो नाभिं विवज्जेत्वा अयं पञ्हा यन् तं असीसकं कबन्धं यस्स उरे अक्खीनि च्ऽ एव मुखञ् च होति, तं सन्धाय वुत्ता। भिक्खु सञ्ञाचिकाय कुटिन् ति अयं पञ्हा तिणच्छादनं कुटिं सन्धाय वुत्ता।  
दुतियपञ्हा सब्बमत्तिकामयं कुटिं सन्धाय वुत्ता।  
आपज्जेय्य गरुकं छेज्जवत्थुन् ति अयं पञ्हा वज्जपटिच्छादिकं भिक्खुनिं सन्धाय वुत्ता। दुतियपञ्हा पण्डकादयो अभब्बपुग्गले सन्धाय वुत्ता। एकादस पि हि ते गिहिभावे येव पाराजिकं पत्ता। वाचा ऽति वाचाय अनालपन्तो। गिरं नो च परे भणेय्या ऽति इति इमे सोस्सन्ती ति परपुग्गले सन्धाय सद्दम् पि न निच्छारेय्य। अयं पञ्हा सन्तिं आपत्तिं न्ऽ आविकरेय्य सम्पजान-मुसावादस्स होती ति इमं मुसावादं सन्धाय वुत्ता। तस्स हि भिक्खुनो अधम्मिकाय पटिञ्ञाय तुण्हीभूतस्स निसिन्नस्स मनोद्वारे आपत्ति नाम न्ऽ अत्थि। यस्मा पन आविकातब्बं न आविकाहि।

[पगे १३९२]  
१३९२ समन्तपासादिका [प्_Xविइइ।  
तेन्ऽ अस्स वचीद्वारे अक्रियतो अयं आपत्ति समुट्ठाती ति वेदितब्बा। सङ्घादिसेसा चतुरो ति अयं पञ्हा अरुणुग्गे वा गामन्तर-परियापन्नं नदीपारं ओक्कन्तभिक्खुनिं सन्धाय वुत्ता। सा हि सकगामतो पच्चूससमये निक्खमित्वा अरुणुग्गमनकाले वुत्तप्पकारं नदीपारं ओक्कन्तमत्ता ऽव रत्तिविप्पवासगामन्तर-नदीपार-गण्हम्हा ओहीयनलक्खणेन एकप्पहारेन्ऽ एव चतुरो सङ्घादिसेसे आपज्जति।  
सिया आपत्तियो नाना ऽति अयं पञ्हा एकतो उपसम्पन्ना द्वे भिक्खुनियो सन्धाय वुत्ता। तासु हि भिक्खूनं सन्तिके एकतो उपसम्पन्नाय हत्थतो गण्हन्तस्स पाचित्तियं।  
भिक्खुनीनं सन्तिके एकतो उपसम्पन्नाय हत्थतो गण्हन्तस्स दुक्कटं। चतुरो जना संविधाया ऽति आचरियो च तयो च अन्तेवासिका छ मासकं भण्डं अवहरिंसु आचरियस्स साहत्थिका तयो मासका, आणत्तियापि तयो ऽव तस्मा थुल्लच्चयं आपज्जति, इतरेसं साहत्थिको एकेको, आणत्तिका पञ्चा ऽति तस्मा पाराजिकं आपज्जिंसु। अयम् एत्थ सङ्खेपो।  
वित्थारो पन अदिन्नादान-पाराजिके संविधावहार-वण्णनायं वुत्तो। छिद्दं तस्मिं घरे न्ऽ अत्थी ति अयं पञ्हा दुस्सकुटीआदीनि सन्थतपेय्यालञ् च सन्धाय वुत्ता।  
तेलं मधु फानितन् ति गाथा लिङ्गपरिवत्तं सन्धाय वुत्ता। निस्सग्गियेना ऽति गाथा परिणामनं सन्धाय वुत्ता।  
यो हि सङ्घस्स परिणत-लाभतो एकं चीवरं अत्तनो, एकं अञ्ञस्सा ऽति द्वे चीवरानि एकं मय्हं, एकं तस्स देही ति एकपयोगेन परिणामेति, सो निस्सग्गियपाचित्तियञ् च्ऽ एव सुद्धिकपाचित्तियञ् च एकतो आपज्जति। कम्मञ् च तं कुप्पेय्य वग्गपच्चया ऽति अयं पञ्हा द्वादस योजनप्पमाणेसु बाराणसीआदीसु नगरेसु गामसीमं सन्धाय वुत्ता। पदवीतिहारमत्तेना ऽति गाथा सञ्चरित्तं सन्धाय वुत्ता। अत्थो पि च्ऽ अस्स सञ्चरित्तवण्णनायं एव वुत्तो।  
सब्बानि तानि निस्सग्गियानी ति अयं पञ्हा अञ्ञातिकाय भिक्खुनिया धोवापनं सन्धाय वुत्ता। सचे हि तिण्णम् पि चीवरानं काक-उहनंइ वा कद्दममक्खितं वा कण्णं गहेत्वा भिक्खुनी उदकेन धोवति भिक्खुस्स कायगतान्ऽ एव निस्सग्गियानि होन्ति। सरणगमनम् पि न च तस्स अत्थी ति सरणगमन-उपसम्पा नत्थि। अयम् पन पञ्हा महापजातिया उपसम्पदं सन्धाय वुत्ता।

[पगे १३९३]  
प्_Xविइइ।] परिवार-वण्णना १३९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] हनेय्य अनरियं मन्दो ति तञ् हि इत्थिं वा पुरिसं वा अनरियं हनेय्य। अयं पञ्हा लिङ्गपरिवत्तेन इत्थिभूतं पितरं पुरिसभूतञ् च मातरं सन्धाय वुत्ता।  
न तेनानन्तरं फुसे ति अयं पञ्हा मिगसिङ्गतापससीहकुमारादीनं विय तिरच्छानमातापितरो सन्धाय वुत्ता।  
अचोदयित्वा ऽति गाथा दूतेन्ऽ उपसम्पदं सन्धाय वुत्ता।  
चोदयित्वा ऽति गाथा पण्डकादीनं उपसम्पदं सन्धाय वुत्ता। कुरुन्दियं पन पठमगाथा अट्ठसम्मुखा कम्मानि, दुतिया अनापत्तिकस्स कम्मं सन्धाय वुत्ता ऽति आगतं। छिन्दन्तस्स आपत्ती ति वनप्पतिं छिन्दन्तस्स पाराजिकं, तिणलतादिं छिन्दन्तस्स पाचित्तियं, अङ्गजातं छिन्दन्तस्स थुल्लच्चयं। छिन्दन्तस्स अनापत्ती ति केसे च नखे च छिन्दन्तस्स अनापत्ति। छादेन्तस्स आपत्ती ति अत्तनो आपत्तिं छादेन्तस्स अञ्ञेसं वा आपत्तिं छादेन्तस्स अनापत्ती ति गेहादीनि छादेन्तस्स अनापत्ति। सच्चं भणन्तो ति गाथाय सिखरणी ति उभतोब्यञ्जना ऽसी ति सच्चं भणन्तो गरुकं आपज्जति। सम्पजानमुसावादे पन मुसा भासतो लहुकापत्ति होति। अभूतारोचने मुसा भणन्तो गरुकं आपज्जति। भूतारोचने सच्चं भासतो लहुकापत्ति होती ति।  
अधिट्ठितन् ति गाथा निस्सग्गियचीवरं अनिस्सज्जित्वा परिभुञ्जन्तं सन्धाय वुत्ता। अत्थङ्गते सूरिये ऽति गाथा रोमन्थकं सन्धाय वुत्ता। न रत्तचित्तो ति गाथाय अयम् अत्थो, रत्तचित्तो मेथुनधम्म-पाराजिकं आपज्जति। थेय्यचित्तो अदिन्नादान-पाराजिकं। परं मरणाय चेतेन्तो मनुस्सविग्गह-पाराजिकं। सङ्घभेदको पन न रत्तचित्तो न च पन थेय्यचित्तो न चापि सो परं मरणाय चेतयि।  
सलाकं पन्ऽ अस्स देन्तस्स होति छेज्जं पाराजिकं होति।  
सलाकं पटिग्गण्हन्तस्स भेदकानुवत्तकस्स थुल्लच्चयं।  
गच्छेय्य अद्धयोजनन् ति अयं पञ्हा सुप्पतिट्ठितनिग्रोधसदिसं एककुलस्स रुक्खमूलं सन्धाय वुत्ता। कायीकानि ति अयं गाथा सम्बहुलानं इत्थीनं केसे वा अङ्गुलियो वा एकतो गण्हन्तं सन्धाय वुत्ता। वाचसिकानी ति अयं गाथा सब्बा तुम्हे सिखरणियो ति आदिना नयेन दुट्ठुल्लभाणिं सन्धाय वुत्ता। तिस्स्ऽ इत्थियो मेथुनं तं न सेवे ति तिस्सो इत्थियो वुत्ता। तासु पि यं तं मेथुनं नाम तं न सेवति।

[पगे १३९४]  
१३९४ समन्तपासादिका [प्_Xविइइ।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तयो पुरिसे ऽति तयो पुरिसे पि उपगन्त्वा मेथुनं न सेवति। तयो च अनरियपण्डके ऽति उभतोब्यञ्जनसङ्खाते तयो अनरिये तयो च पण्डके ऽति इमे पि छ जने उपगन्त्वा मेथुनं न सेवति। न च्ऽआचरे मेथुनं ब्यञ्जनस्मिन् ति अनुलोम-पाराजिकवसेन पि मेथुनं न्ऽ आचरति। छेज्जं सिया मेथुनधम्म-पच्चया ति सिया मेथुनधम्मपच्चया पाराजिकन् ति। अयं पञ्हा अट्ठवत्थुकं सन्धाय वुत्ता। तस्सा हि मेथुनधम्मस्स पुब्बभागं कायसंसग्गं आपज्जितुं वायमन्तिया मेथुनधम्म-पच्चया छेज्जं होति। मातरं चीवरन् ति अयं गाथा पिट्ठियसमये वस्सिकसाटिकत्थं सतुप्पादकरणं सन्धाय वुत्ता। विनिच्छयो पन्ऽ अस्सा वस्सिकसाटिक-सिक्खापद-वण्णनायम् एव वुत्तो। कुद्धो आराधको होती ति गाथा तित्थियवत्तं सन्धाय वुत्ता। तित्थियो हि वत्तं पूरयमानो तित्थियानं वण्णे भञ्ञमाने कुद्धो आराधको होति। वत्थुत्तयस्स वण्णे भञ्ञमाने कुद्धो गारय्हो होती ति तत्थ्ऽ एव्ऽ अस्सा वित्थारो वुत्तो। दुतियगाथापि तम् एव सन्धाय वुत्ता। सङ्घादिसेसन् ति आदि गाथा या भिक्खुनी अवस्सुता ऽव अवस्सुतस्स पुरिसस्स हत्थतो पिण्डपातं गहेत्वा मनुस्समंस-लसुण-पणीतभोजनसेसाक्कप्पियमंसेहि सद्धिं ओमद्दित्वा अज्झोहरति, तं सन्धाय वुत्ता। एको उपसम्पन्नो एको अनुपसम्पन्नो ति गाथा आकासगतं सन्धाय वुत्ता। सचे हि द्वीसु सामणेरेसु एको इद्धिया केसग्गमत्तम् पि पथविं मुञ्चित्वा निसिन्नो होति, सो अनुपसम्पन्नो नाम होति, सङ्घेनापि आकासे निसीदित्वा भूमिगतस्स कम्मं न कातब्बं। सचे करोति कुप्पति। अकप्पकतन् ति गाथा अच्छिन्नचीवरकं भिक्खुं सन्धाय वुत्ता। तस्मिं येव च्ऽअस्सा सिक्खापदे वित्थारेन विनिच्छयो पि वुत्तो। न देति न पटिग्गण्हाती ति नापि उय्योजिता देति न उय्योजिता तस्स हत्थतो गण्हाति। पटिग्गहो तेन न विज्जती ति तेन्ऽ एव कारणेन उय्योजिताय हत्थतो उय्योजिताय पटिग्गहो न विज्जति। आपज्जति गरुकन् ति एवं सन्ते पि अवस्सुतस्स हत्थतो पिण्डपातग्गहणे उय्योजेन्ती सङ्घादिसेसापत्तिं आपज्जति। तञ् च परिभोगपच्चया ऽति तञ् च पन आपत्तिं आपज्जमाना तस्सा उय्योजिताय परिभोग-पच्चया आपज्जति।

[पगे १३९५]  
प्_Xविइइ,XइX।] परिवार-वण्णना १३९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्सा हि भोजनपरियोसाने उय्योजिताय सङ्घादिसेसो होती ति। दुतियगाथा तस्सा येव उदकदन्तपोणग्गहणे उय्योजनं सन्धाय वुत्ता। न भिक्खुनी नो च फुसेय्य वज्जन् ति सत्तरसकेसु हि अञ्ञतरं आपत्तिं आपज्जित्वा अनादरियेन छादयमानापि भिक्खुनी छादनपच्चया वज्जं न फुसति, अञ्ञं नवं आपत्तिं न्ऽआपज्जति। पटिच्छन्नाय वा अप्पटिच्छन्नाय वा आपत्तिया पक्खमानत्तम् एव लभति। अयं पन भिक्खुनी पि न होति, सावसेसञ् च गरुकं आपज्जित्वा छादेत्वा वज्जं न फुसति। पञ्हा-म्-एसा कुसलेहि चिन्तिता ऽति अयं किर पञ्हा उक्खित्तकं भिक्खुं सन्धाय वुत्ता। तेन हि सद्धिं विनयकम्मं न्ऽअत्थि, तस्मा सो सङ्घादिसेसं आपज्जित्वा छादेन्तो ऽव न फुसती ति।  
 सेदमोचनगाथा-वण्णना निट्ठिता।  
 XइX  
[प्_XइX।१:] कम्मवग्गे चतुन्नं कम्मानं नानाकरणं समथक्खन्धके वुत्तम् एव। किञ्चापि वुत्तं, अथ खो अयं कम्मविनिच्छयो नाम आदितो पट्ठाय वुच्चमानो पाकटो होति, तस्मा आदितो पट्ठाय्ऽ एव्ऽ एत्थ वत्तब्बं वदिस्साम। चत्तारी ति कम्मानं गणनपरिच्छेदवचनं एतं।  
कम्मानी ति परिच्छिन्नकम्म-दस्सनं। अपलोकनकम्मं नाम सीमट्ठकसङ्घं सोधेत्वा छन्दारहानं छन्दं आहरित्वा समग्गस्स सङ्घस्स अनुमतिया तिक्खत्तुं सावेत्वा कत्तब्बं कम्मं। ञत्तिकम्मं नाम वुत्तनयेन्ऽ एव समग्गस्स सङ्घस्स अनुमतिया एकाय ञत्तिया कत्तब्बं कम्मं। ञत्तिदुतियकम्मं नाम वुत्तनयेन्ऽ एव समग्गस्स सङ्घस्स अनुमतिया एकाय ञत्तिया एकाय च अनुसावनाया ऽति एवं ञत्तिदुतियाय अनुसावनाय कत्तब्बं कम्मं। ञत्तिचतुत्थकम्मं नाम वुत्तनयेन्ऽ एव समग्गस्स सङ्घस्स अनुमतिया एकाय ञत्तिया तीहि च अनुसावनाही ति एवं ञत्तिचतुत्थाहि तीहि अनुसावनाहि कत्तब्बं कम्मं। तत्थ अपलोकनकम्मं अपलोकेत्वा व कातब्बं, ञत्तिकम्मादिवसेन न कातब्बं।  
ञत्तिकम्मम् पि एकं ञत्तिं ठपेत्वा ऽव कातब्बं,

[पगे १३९६]  
१३९६ समन्तपासादिका [प्_XइX।  
अपलोकनकम्मादिवसेन न कातब्बं। ञत्तिदुतियकम्मं पन अपलोकेत्वा कातब्बम् पि अत्थि अकातब्बम् पि अत्थि।  
तत्थ सीमासम्मुति सीमासमूहनं कथिनदानं कथिनुद्धारो कुटिवत्थुदेसना विहारवत्थुदेसना ऽति इमानि छ कम्मानि गरुकानि अपलोकेत्वा कातुं न वट्टन्ति, ञत्तिदुतियकम्मवाचं सावेत्वा ऽव कातब्बानि। अवसेसा तेरस सम्मुतियो सेनासनग्गाहक-मतकचीवरदानादि सम्मुतियो चा ऽति एतानि लहुककम्मानि अपलोकेत्वापि कातुं वट्टन्ति, ञत्तिकम्म-ञत्तिचतुत्थकम्मवसेन पन न कातब्बम् एव। ञत्तिचतुत्थकम्मवसेन करियमानं दल्हतरं होति, तस्मा कातब्बन् ति एकच्चे वदन्ति। एवं पन सति कम्मसङ्करो होहि, तस्मा न कातब्बन् ति पटिक्खित्तम् एव। सचे पन अक्खरपरिहीनं वा पदपरिहीनं वा दुरुत्तपदं वा होति, तस्स सोधनत्थं पुनप्पुनं वत्थुं वट्टति। इदं अकुप्पकम्मस्स दऌहीकम्मं होति, कुप्पकम्मे कम्मं हुत्वा तिट्ठति। ञत्तिचतुत्थकम्मं ञत्ति च तिस्सो च कम्मवाचायो सावेत्वा व कातब्बं अपलोकनकम्मादिवसेन न कातब्बं। पञ्चह्ऽ आकारेहि विपज्जन्ती ति पञ्चहि कारणेहि विपज्जन्ति। सम्मुखा करणीयं कम्मं असम्मुखा करोति वत्थुविपन्नं अधम्मकम्मन् ति एत्थ अत्थि कम्मं सम्मुखा करणीयं, अत्थि असम्मुखा करणीयं। तत्थ असम्मुखा करणीयं नाम दूतेन्ऽ उपसम्पदा पत्तनिक्कुज्जनं पत्तुक्कुज्जनं, उम्मत्तकस्स भिक्खुनो उम्मत्तकसम्मुति, सेक्खानं कुलानं सेक्खसम्मुति, छन्नस्स भिक्खुनो ब्रह्मदण्डो देवदत्तस्स पकासनीयकम्मं अप्पसादनीयं दस्सेन्तस्स भिक्खुनो भिक्खुनिसङ्घेन कातब्बं अवन्दनीयकम्मन् ति अट्ठविधं होति। तं {सब्भं} तत्थ तत्थ वुत्तनयेन्ऽ एव वेदितब्बं इदं अट्ठविधम् पि कम्मं असम्मुखा कतं होति अकुप्पं। सेसानि सब्बकम्मानि सम्मुखा एव कातब्बानि। सङ्घसम्मुखता धम्मसम्मुखता विनयसम्मुखता पुग्गलसम्मुखता ऽति इमं चतुब्बिधं सम्मुखा विनयं उपनेत्वा ऽव कातब्बानि। एवं कतानि हि सुकतानि होन्ति। एवं अकतानि पन्ऽ एतानि इमं सम्मुखा विनयसङ्खातं वत्थुं विना कतत्ता वत्थुविपन्नानि नाम होन्ति। तेन वुत्तं सम्मुखा करणीयं कम्मं असम्मुखा करोति वत्थुविपन्नं अधम्मकम्मन् ति।

[पगे १३९७]  
प्_XइX।] परिवार-वण्णना १३९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पटिपुच्छाकरणीयादीसु पि पटिपुच्छादिकरणं एव वत्थु। तं वत्थुं विना कतत्ता तेसम् पि वत्थुविपन्नता वेदितब्बा। इदं पन् एत्थ वचनत्थमत्तं। पटिपुच्छाकरणीयं अप्पटिपुच्छा करोती ति पुच्छित्वा चोदेत्वा सारेत्वा कातब्बं अपुच्छित्वा अचोदेत्वा असारेत्वा करोति। पटिञ्ञाय करणीयं अप्पटिञ्ञाय करोती ति पटिञ्ञं आरोपेत्वा यथा दिन्नाय पटिञ्ञाय कातब्बं अप्पटिञ्ञाय करोन्तस्स विप्पलपन्तस्स बलक्रसदिसस्स खीणसवस्स। अमूऌहविनयारहस्सा ऽति गग्गभिक्खु-सदिसस्स उम्मत्तकस्स। तस्सपापियसिकाकम्मारहस्सा ऽति उपवाऌअभिक्खु-सदिसस्स उस्सन्नपापस्स।  
एस नयो सब्बत्थ। अनुपोसथे उपोसथं करोती ति अनुपोसथदिवसे उपोसथं करोति। उपोसथदिवसो नाम ठपेत्वा कत्तिकमासं अवसेसेसु एकादससु मासेसु भिन्नस्स सङ्घस्स सामग्गीदिवसो च यथावुत्त-चातुद्दस-पन्नरसा च। एतं तिप्पकारम् पि उपोसथदिवसं ठपेत्वा अञ्ञस्मिं दिवसे उपोसथं करोन्तो अनुपोसथे उपोसथं करोति नाम। यत्र हि पत्तचीवरादीनं अत्थाय अप्पमत्तकेन कारणेन विवदन्ता उपोसथं वा पवारणं वा ठपेन्ति, तत्थ तस्मिं अधिकरणे विनिच्छिते समग्गा जाता ऽम्हा ऽति अन्तरासामग्गी उपोसथं कातुं न लभन्ति।  
करोन्तेहि अनुपोसथे उपोसथो कतो नाम होति। अप्पवारणाय पवारेती ति अप्पवारणदिवसे पवारेति। पवारणदिवसो नाम एकस्मिं कत्तिकमासे भिन्नस्स सङ्घस्स सामग्गीदिवसो च पच्चुक्कड्ढित्वा ठपितदिवसो च द्वे च पुण्णमासियो। एवं चतुब्बिधम् पि पवारणदिवसं ठपेत्वा अञ्ञस्मिं दिवसे पवारेन्तो अप्पवारणाय पवारेति नाम। इधापि अप्पमत्तकस्स विवादस्स वूपसमे सामग्गी पवारणं कातुं न लभन्ति। करोन्तेहि अप्पवारणाय पवारणा कता होति। अपि च ऊनवीसतिवस्सं वा अन्तिमवत्थुं अज्झापन्नपुब्बं वा एकादससु वा अभब्बपुग्गलेसु अञ्ञतरं उपसम्पादेन्तस्स पि वत्थुविपन्नं अधम्मकम्मं होति। एवं वत्थुतो कम्मानि विपज्जन्ति। ञत्तितो विपत्तियं पन वत्थुं न परामसती ति यस्स उपसम्पदादिकम्मं करोति,

[पगे १३९८]  
१३९८ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं न परामसति, तस्स नामं न गण्हाति। सुणातु मे भन्ते सङ्घो, अयं धम्मरक्खितो आयस्मतो बुद्धरक्खितस्स उपसम्पदापेक्खो ति वत्तब्बे, सुणातु मे भन्ते सङ्घो आयस्मतो बुद्धरक्खितस्स उपसम्पदापेक्खो ति वदति, एवं वत्थुं न परामसति। सङ्घं न परामसती ति सङ्घस्स नामं न गण्हाति। सुणातु मे भन्ते सङ्घो, अयं धम्मरक्खितो ति वत्तब्बे, सुणातु मे भन्ते अयं धम्मरक्खितो ति वदति, एवं सङ्घं न परामसति। पुग्गलं न परामसती ति यो उपसम्पदापेक्खस्स उपज्झायो, तं न परामसति, तस्स नामं न गण्हाति। सुणातु मे भन्ते सङ्घो, अयं धम्मरक्खितो आयस्मतो बुद्धरक्खितस्स उपसम्पदापेक्खो ति वत्तब्बे, सुणातु मे भन्ते सङ्घो, अयं धम्मरक्खितो उपसम्पदापेक्खो ति वदति, एवं पुगलं न परामसति। ञत्तिं न परामसती ति सब्बेन सब्बं ञत्तिं न परामसति। ञत्तिदुतियकम्मे ञत्तिं अट्ठपेत्वा द्विक्खत्तुं कम्मवाचाय एव अनुसावनकम्मं करोति। ञत्तिचतुत्थकम्मे पि ञत्तिं अट्ठपेत्वा चतुक्खत्तुं कम्मवाचाय एव अनुसावनकम्मं करोति।  
एवं ञत्तिं न परामसति। पच्छा वा ञत्तिं ठपेती ति पठमं कम्मवाचाय अनुसावनकम्मं कत्वा एसा ञत्ती ति वत्वा खमति सङ्घस्स, तस्मा तुण्ही, एवम् एतं धारयामी ति वदति, एवं पच्छा ञत्तिं ठपेति। इति इमेहि पञ्चह्ऽ आकारेहि ञत्तितो कमाम्नि विपज्जन्ति। अनुसावनतो विपत्तियं पन वत्थुआदीनि वुत्तनयेन्ऽएव वेदितब्बानि। एवं पन नेसं अपरामसनं होति। सुणातु मे भन्ते सङ्घो ति पठमानुसावने दुतियं पि एतम् अत्थं वदामि, ततियम् पि एतम् अत्थं वदामि सुणातु मे भन्ते सङ्घो ति दुतिय-ततियानुसावनासु वा अयं धम्मरक्खितो आयस्मतो बुद्धरक्खितस्स उपसम्पदापेक्खो ति वत्तब्बे, सुणातु मे भन्ते सङ्घो, आयस्मतो बुद्धरक्खितस्सा ऽति वदन्तो वत्थुं न परामसति नाम। सुणातु मे भन्ते सङ्घो, अयं धम्मरक्खितो ति वत्तब्बे सुणातु मे भन्ते, अयं धम्मरक्खितो ति वडन्तो सङ्घं न परामसति नाम। सुणातु मे भन्ते सङ्घो, अयं धम्मरक्खितो आयस्मतो बुद्धरक्खितस्सा ऽति वत्तब्बे,

[पगे १३९९]  
प्_XइX।] परिवार-वण्णना १३९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सुणातु मे भन्ते सङ्घो, यं धम्मरक्खितो उपसम्पदापेक्खो ति वदन्तो पुग्गलं न परामसति नाम। अनुसावनं हापेती ति सब्बेन सब्बं कम्मवाचाय अनुसावनं न करोति। ञत्तिदुतियकम्मे द्विक्खत्तुं ञत्तिम् एव ठपेति। ञत्तिचतुत्थकम्मे चतुक्खत्तुं ञत्तिम् एव ठपेति, एवं अनुसावनं हापेति। यो पि ञत्तिदुतियकम्मे एकं ञत्तिं ठपेत्वा एकं कम्मवाचं अनुसावेन्तो अक्खरं वा छड्डेति, पदं वा दुरुत्तं करोति, अयम् पि अनुसावनं हापेति येव। ञत्तिचतुत्थकम्मे पन एकं ञत्तिं ठपेत्वा सकिम् एव वा द्विक्खत्तुं वा कम्मवाचाय अनुसावनं करोन्तो पि अक्खरं वा पदं वा छड्डेन्तो पि दुरुत्तं करोन्तो पि अनुसावनं हापेति येवा ति वेदितब्बो। दुरुत्तं करोती ति एत्थ पन अयं विनिच्छयो, यो हि अञ्ञस्मिं अक्खरे वत्तब्बे अञ्ञं वदति, अयं दुरुत्तं करोति नाम। तस्मा कम्मवाचं करोन्तेन भिक्खुना, यायं:  
सिथिलं धनितञ् च दीघरस्सं,  
गरुकं लहुकञ् च निग्गहितं  
सम्बन्धं ववत्थितं विमुत्तं  
दसधा ब्यञ्जनबुद्धिया पभेदो ति वुत्तो, अयं सुट्ठु उपलक्खेतब्बो। एत्थ हि सिथिलं नाम पञ्चसु वग्गेसु पठम-टतियं। धनितं नाम तेस्व्ऽ एव दुतिय-चतुत्थं। दीघन् ति दीघेन कालेन वत्तब्बं आकारादि। रस्सन् ति ततो उपड्ढकालेन वत्तब्बं आकारादि। गरुकन् ति दीघम् एव। यं वा आयस्मतो बुद्धरक्खितत्थेरस्स यस्स न क्खमती ति एवं संयोगपदं कत्वा वुच्चति। लहुकन् ति रस्सम् एव। यं वा आयस्मतो बुद्धरक्खितत्थेरस्स यस्स न खमती ति एवं असंयोगपदं कत्वा वुच्चति। निग्गहितन् ति यं करणानि निग्गहेत्वा अविस्सज्जेत्वा अविवटेन मुखेन अनुनासं क्वा वत्तब्बं। सम्बन्धन् ति यं परपदेन सम्बन्धित्वा तुण्हि ऽस्सा ऽति वा तुण्ह ऽस्सा ऽति वा वुच्चति। ववत्थितन् ति यं परपदेन असम्बन्धं कत्वा विच्छिन्दित्वा तुण्हि अस्सा ऽति वा तुण्ह अस्सा ऽति वा वुच्चति। विमुत्तन् ति यं करणानि अनिग्गहेत्वा विस्सज्जेत्वा विवटेन मुखेन अनुनासिकं अकत्वा वुच्चति।

[पगे १४००]  
१४०० समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ सुणातु मे ति वत्तब्बे त-कारस्स थ-कारं कत्वा सुणाथु मे ति वचनं सिथिलस्स धनितकरणं नाम। तथा पत्तकल्लं एसा ञत्ती ति वत्तब्बे पत्थकालम् एसा ञत्ती ति आदिवचनञ् च। भन्ते सङ्घो ति वत्तब्बे भकार-घकारानं बकार-गकारे कत्वा बन्ते सङ्गो ति वचनं धनितस्स सिथिलकरणं नाम।  
सुणातु मे ति विवटेन मुखेन वत्तब्बे पन सुणन्तु मे ति वा एसा ञत्ती ति वतब्बे एसं ञत्ती ति वा अविवटेन मुखेन अनुनासिकं कत्वा वचनं विमुत्तस्स निग्गहितवचनं नाम। पत्तकल्लन् ति अविवटेन मुखेन अनुनासिकं कत्वा वत्तब्बे पत्तकल्ला ऽति विवटेन मुखेन अनुनासिकं अकत्वा वचनं निग्गहितस्स विमुत्तवचनं नाम। इति सिथिले कत्तब्बे धनितं, धनिते कत्तब्बे सिथिलं, विमुत्ते कत्तब्बे निग्गहितं, निग्गहिते कत्तब्बे विमुत्तन् ति इमानि चत्तारि ब्यञ्जनानि अन्तोकम्मवाचाय कम्मं दूसेन्ति। एवं वदन्तो हि अञ्ञस्मिं अक्खरे वत्तब्बे अञ्ञं वदति दुरुत्तं करोती ति वुच्चति। इतरेसु पन दीघरस्सादीसु। छसु ब्यञ्जनेसु दीघट्ठाने दीघम् एव, रस्सट्ठाने च रस्सम् एवा ऽति एवं यथा ठाने तं तद् एव अक्खरं भासन्तेन अनुक्कम् आगतं पवेणिं अविनासेन्तेन कम्मवाचा कातब्बा। सचे पन एवं अकत्वा दीघे वत्तब्बे रस्सं, रस्से वत्तब्बे दीघं वदति, तथा गरुके वत्तब्बे लहुकं, लहुके वा वत्तब्बे गरुकं वदति, सम्बन्धे वा पन वत्तब्बे ववत्थितं, ववत्थिते वा वत्तब्बे सम्बन्धं वदति, एवं वुत्ते पि कम्मवाचा न कुप्पति। इमानि हि छ ब्यञ्जनानि कम्मं न कोपेन्ति।  
यं पन सुत्तन्तिकत्थेरा द-कारो त-कारम् आपज्जति, तकारो द-कारं आपज्जति, च-कारो ज-कारम् आपज्जति, ज-कारो च-कारम् आपज्जति, य-कारो क-कारम् आपज्जति, क-कारो य-कारम् आपज्जति, तस्मा द-कारादीसु वत्तब्बेसु त-कारादिवचनं न विरुज्झती ति वदन्ति, तं कम्मवाचं पत्वा न वट्टति, तस्मा विनयधरेन न्ऽ एव द-कारो त-कारो कातब्बो ॥।पे॥। न क-कारो य-कारो। यथा पाऌइय निरुत्तिं सोधेत्वा दसविधाय ब्यञ्जन-निरुत्तिया वुत्तदोसे परिहरन्तेन कम्मवाचा कातब्बा। इतरथा हि सावनं हापेति नाम। अकाले वा सावेती ति सावनाय अकाले अनोकासे ञत्तिं अट्ठपेत्वा पठमं येव अनुसावनकम्मं कत्वा पच्छा ञत्तिं ठपेति।

[पगे १४०१]  
प्_XइX।] परिवार-वण्णना १४०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इति इमेहि पञ्चह्ऽ आकारेहि अनुसावनतो कम्मानि विपज्जन्ति। सीमतो विपत्तियं पन अतिखुद्दकसीमा नाम या एकवीसति भिक्खू न गण्हाति। कुरुन्दियं पन यत्थ एकवीसति भिक्खू निसीदितुं न सक्कोन्ती ति वुत्तं।  
तस्मा या एवरूपा सीमा अयं सम्मतापि असम्मता, गामखेत्तसदिसा ऽव होति, तत्थ कतं कम्मं कुप्पति। एस नयो सेससीमासु पि। एत्थ पन अतिमहती नाम या केसग्गमत्तेनापि ति-योजनं अतिक्कमेत्वा सम्मता होति।  
खण्डनिमित्ता नाम अघटितनिमित्ता वुच्चति। पुरत्थिमाय दिसाय निमित्तं कित्तेत्वा अनुक्कमेन्ऽ एव दक्खिनाय पच्छिमाय उत्तराय दिसाय कित्तेत्वा पुन पुरत्थिमाय दिसाय पुब्बकित्तितं निमित्तं पटिकित्तेत्वा व ठपेतुं वट्टति। एवं अक्खण्डनिमित्ता होति। सचे पन अनुक्कमेन आहरित्वा उत्तराय दिसाय निमित्तं कित्तेत्वा तत्थ्ऽ एव ठपेति खण्डनिमित्ता होति। अपरापि खण्डनिमित्ता नाम या अनिमित्तुपगं तचसाररुक्खं वा खाणुकं वा पंसुपुञ्ज-वालिकापुञ्जानं वा अञ्ञतरं अन्तरा एकं निमित्तं कत्वा सम्मता होति, छायानिमित्ता नाम य पब्बतच्छायादीनं यं किञ्चि छायं निमित्तं कत्वा सम्मता होति।  
अनिमित्ता नाम या सब्बेन सब्बं निमित्तानि अकित्तेत्वा सम्मता होति। बहि सीमे ठितो सीमं सम्मन्नति नाम निमित्तानि कित्तेत्वा निमित्तानं बहि ठितो सम्मन्नति। नदिया समुद्दे जातस्सरे सीमं सम्मन्नती ति एतेसु नदीआदीसु या सम्मन्नति, सा एवं सम्मतापि सब्बा भिक्खवे नदी असीमा, सब्बो समुद्दो असीमो, सब्बो जातस्सरो असीमो ति वचनतो असम्मता ऽव होति। सीमाय सीमं सम्भिन्दती ति अत्तनो सीमाय परेसं सीमं सम्भिन्दति। अज्झोत्थरती ति अत्तनो सीमाय परेसं सीमं अज्झोत्थरति। तत्थ यथा सम्भेदो च अज्झोत्थरणञ् च होति, तं सब्बं उपोसथक्खन्धके वुत्तम् एव। इति इमा एकादस पि सीमा असीमा, गामखेत्तसदिसा एव, तासु निसीदित्वा कतं कम्मं कुप्पति। तेन वुत्तं इमेहि एकादसहि आकारेहि सीमतो कम्मानि विप्पज्जन्ती ति। परिसतो कम्मविपत्तियं पन किञ्चि अनुत्तानं नाम न्ऽअत्थि। यम् पि तत्थ कम्मप्पत्त-छन्दारह-लक्खणं वत्तब्बं सिया, तम् पि परतो चत्तारो भिक्खू पकतत्ता कम्मप्पत्ताऽ ति आदिना नयेन वुत्तम् एव।  
    
[पगे १४०२]  
१४०२ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ पकतत्ता कम्मप्पत्ता ऽति चतु-वग्गकरणे कम्मे चत्तारो पकतत्ता। अनुक्खित्ता अनिस्सारिता परिसुद्धसीला चत्तारो भिक्खू कम्मप्पत्ता कम्मस्स अरहा अनुच्छविका सामिना। न तेहि विना तं कम्मं करियति, न तेसं छन्दो वा पारिसुद्धि वा एति। अवसेसा पन सचे पि सहस्समत्ता होन्ति, सचे समानसंवासका सब्बे छन्दारहा ऽव होन्ति, छन्दपारिसुद्धिं दत्वा आगच्छन्तु वा मा वा कम्मं पन तिट्ठति। यस्स पन सङ्घो परिवासादि कम्मं करोति, सो न्ऽ एव कम्मप्पत्तो, नापि छन्दारहो। अपि च यस्मा तं पुग्गलं वत्थुं कत्वा सङ्घो कम्मं करोति, तस्मा कम्मारहो ति वुच्चति। सेसकम्मेसु पि एस्ऽ एव नयो। पुन चत्तारि कम्मानी ति आदिको नयो पण्डकादीनं अवत्थुभावदस्सनत्थं वुत्तो। सेसम् एत्थ उत्तानम् एव। इदानि तेसं कम्मानं पभेददस्सनत्थं अपलोकनकम्मं कति ठानानि गच्छती ति आदिम् आह। तत्थ अपलोकनकम्मं पञ्च ठानानि गच्छति ओसारणं निस्सारणं भण्डुकम्मं ब्रह्मदण्डं कम्मलक्खणञ् ञेव पञ्चमन् ति एत्थ ओसारणं निस्सारणन् ति पदसिलिट्ठताय्ऽ एतं वुत्तं।  
पठमं पन निस्सारणा होति, पच्छा ओसारणा। तत्थ या कण्टकसामणेरस्स दण्डकम्मनासना, सा निस्सारणा ऽति वेदितब्बा। तस्मा एतरहि सचे पि सामणेरो बुद्धस्स वा धम्मस्स वा सङ्घस्स वा अवण्णं भणति, अकप्पियं कप्पियन् ति दीपेति, मिच्छादिट्ठिको होति अन्तग्गाहिकाय दिट्ठिया समन्नागतो, सो यावततियं निवारेत्वा तं लद्धिं निस्सज्जापेतब्बो। नो चे विस्सज्जेति सङ्घं सन्निपातेत्वा विस्सज्जेती ति वत्तब्बो। नो चे विस्सज्जेति ब्यत्तेन भिक्खुना अपलोकनकम्मं कत्वा निस्सारेतब्बो। एवञ् च पन कम्मं कातब्बं; सङ्घं भन्ते पुच्छामि अयं इत्थन्नारो सामणेरो बुद्धस्स धम्मस्स सङ्घस्स अवण्णवादी मिच्छादिट्ठिको यं अञ्ञे सामणेरा लभन्ति दिरत्ततिरत्तं भिक्खूहि सद्धिं सहसेय्यं, तस्स अलाभाय निस्सारणा रुच्चति सङ्घस्सा ऽति दुतियम् पि ततियम् पि भन्ते सङ्घं पुच्छामि अयं इत्थन्नामो सामणेरो बुद्धस्स ॥।पे॥। रुच्चति सङ्घस्सा ऽति च रविरे विनस्साति। सो अपरेन समयेन अहं भन्ते बालताय अञ्ञाणताय अलक्खिकताय एवं अकासिं,

[पगे १४०३]  
प्_XइX।] परिवार-वण्णना १४०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] स्वाहं सङ्घं खमापेमी ऽति खमापेन्तो यावततियं याचापेत्वा अपलोकनकम्मेन्ऽ एव ओसारेतब्बो। एवं पन ओसारेतब्बो सङ्घमज्झे ब्यत्तेन भिक्खुना सङ्घस्स अरुमतिया सावेतब्बं, सङ्घं भन्ते पुच्छामि अयं इत्थन्नामो सामणेरो बुद्धस्स धम्मस्स सङ्घस्स अवण्णवादी मिच्छादिट्ठिको, यं अञ्ञे सामणेरा लभन्ति भिक्खूहि सद्धिं दिरत्ततिरत्तं सहसेय्यं, तस्स अलाभाय निस्सारितो, स्वायं इदानि सोरतो निवात-वुत्ति लज्जीधम्मं ओक्कन्तो हिरोत्तप्पे तिट्ठितो कतदण्डकम्मो अच्चयं देसेति, इमस्स सामणेरस्स यथा पुरेकाय सम्भोगसामग्गी दानं रुच्चति सङ्घस्सा ऽति एवं तिक्खत्तुं वत्तब्बं। एवं अपलोकनकम्मं ओसारणञ् च निस्सारणञ् च गच्छति। भण्डुकम्मं महाखन्धकवण्णनायं वुत्तम् एव, ब्रह्मदण्डो पञ्चसतिकक्खन्धके वुत्तो येव। न केवलं पन्ऽ एस छन्नस्स्ऽ एव पञ्ञत्तो। यो अञ्ञो पि भिक्खु मुखरो होति भिक्खुं दुरुत्तवचनेहि घट्टेन्तो खुंसेन्तो वम्भेन्तो विहरति, तस्स पि दातब्बो। एवञ् च पन दातब्बो, सङ्घमज्झे ब्यत्तेन भिक्खुना सङ्घस्स अनुमतिया सावेतब्बं भन्ते इत्थन्नामो भिक्खु मुखरो भिक्खुं दुरुत्तवचनेहि घट्टेन्तो विहरति, सो भिक्खु यं इच्छेय्य तं वदेय्य, तं भिक्खूहि इत्थन्नामो भिक्खु न्ऽएव वत्तब्बो न ओवदितब्बो न अनुसासितब्बो। सङ्घं भन्ते पुच्छामि इत्थन्नामस्स भिक्खुनो ब्रह्मदण्डस्स दानं रुच्चति सङ्घस्सा ऽति। दुतियम् पि पुच्छामि। ततियम् पि पुच्छामि इत्थन्नामस्स भन्ते भिक्खुनो ब्रह्मदण्डस्स दानं रुच्चति सङ्घस्सा ऽति। तस्स अपरेन समयेन सम्मा वत्तित्वा खमापेन्तस्स ब्रह्मदण्डो पटिप्पस्सम्भेतब्बो।  
एवञ् च पन पटिप्पस्सम्भेतब्बो ब्यतेन बिक्खुना सङ्घमज्झे सावेतब्बं भन्ते भिक्खुसङ्घो असुकस्स भिक्खुनो ब्रह्मदण्डं अदासि, सो भिक्खु सोरतो निवातवुत्ति लज्जीधम्मं ओक्कन्तो हिरोत्तप्पे पतिट्ठितो पटिसङ्खा आयतिं सम्वरे तिट्ठति। सङ्घं भन्ते पुच्छामि तस्स भिक्खुनो ब्रह्मदण्डस्स पटिप्पस्सद्धि रुच्चति सङ्घस्सा ऽति। एवं यावततियं वत्वा अपलोकनकम्मेन्ऽ एव ब्रह्मदण्डो पटिप्पस्सम्भेतब्बो ति।

[पगे १४०४]  
१४०४ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कम्मलक्खणञ्ञेव पञ्चमन् ति यं तं भगवता भिक्खुनिक्खन्धके तेन खो पन समयेन छब्बग्गिया भिक्खू भिक्खुनियो कद्दमोदकेन ओसिञ्चन्ति अप्प्ऽ एव नाम अम्हेसु सारज्जेय्युन् ति, कायं विवरित्वा भिक्खुनीनं दस्सेन्ति, ऊरुं विवरित्वा भिक्खुनीनं दस्सेन्ति, अङ्गजातं विवरित्वा भिक्खुनीनं दस्सेन्ति, भिक्खुनियो ओभासेन्ति भिक्खुनीहि सद्धिं सम्पयोजेन्ति अप्प्ऽ एव नाम अम्हेसु सारज्जेय्युन् ति इमेसु वत्थूसु तेसं भिक्खूनं दुक्कटं पञ्ञपेत्वा अनुजानामि भिक्खवे तस्स भिक्खुनो दण्डकम्मं कातुन् ति। अथ खो भिक्खुनीनं एतद् अहोसि, किं नु खो दण्डकम्मं कातब्बन् ति। भगवतो एतम् अत्थं आरोचेतुं अवन्दियो सो भिक्खवे भिक्खु भिक्खुनिसण्घेन कातब्बो ति एवं अवन्दियकम्मं अनुञ्ञातं।  
तं कम्मलक्खणञ् ञेव पञ्चमं इमस्स अपलोकनकम्मस्स ठानं होति। तस्स हि कम्मञ् ञेव लक्खणं, न ओसारणादीनि, तस्मा कम्मलक्खणन् ति वुच्चति। तस्स करणं तत्थ्ऽ एव वुत्तं। अपि च नं पटिप्पस्सद्धिया सद्धिं वित्थारतो दस्सेतुं इधापि वदाम भिक्खुनुपस्सये सन्निपतितस्स भिक्खुनिसङ्घस्स अनुमतिया ब्यत्ताय भिक्खुनिया सावेतब्बं। अय्ये असुको नाम अय्यो भिक्खुनीनं अपासादिकं दस्सेति, एतस्स अय्यस्स अवन्दियकरणं रुच्चती ति भिक्खुनिसङ्घं पुच्छामि अय्ये असुको नाम अय्यो भिक्खुनीनं अपासादिकं दस्सेति, एतस्स अय्यस्स अवन्दियकरणं रुच्चती ति। दुतियम् पि ततियम् पि भिक्खुनिसङ्घं पुच्छामी ति। एवं तिक्खत्तुं सावेत्वा अपलोकनकम्मेन अवन्दियकम्मं कातब्बं। ततो पट्ठाय सो भिक्खु भिक्खुनीहि न वन्दितब्बो। सचे अवन्दियमानो हिरोत्तप्पं पच्चुपट्ठपेत्वा सम्मा वत्तति, तेन भिक्खुनियो खमापेतब्बा। खमापेन्तेन भिक्खुनुपस्सयं अगन्त्वा विहारे येव सङ्घं वा गणं वा एकं भिक्खुं वा उपसङ्कमित्वा उक्कुटिकं निसीदित्वा अञ्जलिं पग्गहेत्वा अहं भन्ते पटिसङ्खा आयतिं संवरे तिट्ठामि, न पुन अपासादिकं दस्सेस्सामि, भिक्खुनिसङ्घो मय्हं खमतू ऽति खमापेतब्बं। तेन सङ्घेन वा गणेन वा एकभिक्खुना वा सयम् एव गन्त्वा भिक्खुनियो वत्तब्बा अयं भिक्खु पटिसङ्खा आयतिं संवरे ठितो,

[पगे १४०५]  
प्_XइX।] परिवार-वण्णना १४०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमिना अच्चयं देसेत्वा भिक्खुनिसङ्घो खमापितो, भिक्खुनिसङ्घो इमं वन्दियं करोतू ऽति।  
सो वन्दियो कातब्बो। एवञ् च पन कातब्बो भिक्खुनुपस्सये सन्निपतितस्स भिक्खुनिसङ्घस्स अनुमतिया ब्यत्ताय भिक्खुनिया सावेतब्बं, अयं अय्ये असुको नाम अय्यो भिक्खुनीनं अपासादिकं दस्सेती ति भिक्खुनिसङ्घेन अवन्दियो कतो, सो लज्जीधम्मं ओक्कमित्वा पटिसङ्खा आयतिं सम्वरे ठितो अच्चयं देसेत्वा भिक्खुनिसङ्घं खमापेसि, तस्स अय्यस्स वन्दियकरणं रुच्चती ति भिक्खुनिसङ्घं पुच्छामी ति तिक्खत्तुं वत्तब्बं। एवं अपलोकनकम्मेन्ऽ एव वन्दियो कातब्बो। अयं पन्ऽ एत्थ पाऌइमुत्तको पि कम्मलक्खण-विनिच्छयो। इदञ् हि कम्मलक्खणं नाम भिक्खुनिसङ्घमूलकं पञ्ञत्तं।  
भिक्खुसङ्घस्साऽपि पन्ऽ एतम् लब्भति येव। यञ् हि भिक्खुसङ्घो सलाकग्ग-यागग्ग-भत्तग्ग-उपोसथग्गेसु अपलोकनकम्मं करोति, एतं पि कम्मलक्खणम् एव।  
अच्छिन्नचीवर-जिण्णचीवर-नट्ठचीवरानञ् हि सङ्घं सन्निपातेत्वा ब्यत्तेन भिक्खुना यावततियं सावेत्वा अपलोकनकम्मं कत्वा चीवरं दातुं वट्टति। अप्पमत्तकविस्सज्जकेन पन चीवरं करोन्तस्स सेनासनक्खन्धकवण्णनायं वुत्तप्पभेदानि सूचिआदीनि अनपलोकेत्वापि दातब्बानि। तेसं दान्ऽ एसो येव इस्सरो। ततो अतिरेकं देन्तेन अपलोकेत्वा दातब्बं ततो हि अतिरेकदाने सङ्घो सामी। गिलानभेसज्जम् पि तत्थ वुत्तप्पकारं सयम् एव दातब्बं। अतिरेकं इच्छन्तस्स अपलोकेत्वा दातब्बं। यो पि च दुब्बलो वा छिन्निरियापथो वा पच्छिन्द-भिक्खाचारपथो वा महागिलानो तस्स महावासेसु तत्रुप्पादतो देवसिकं नाऌइ वा उपड्ढनाऌइ वा एकदिवसं येव वा पञ्च वा दस वा तण्डुलनाऌइयो देन्तेन अपलोकनकम्मं कत्वा वा दातब्बा। पेसलस्स भिक्खुनो तत्रुप्पादतो इणपलिबोधम् पि बहुस्सुतस्स सङ्घभार-नित्थरकस्स भिक्खुनो अनुट्ठापनीयसेनासनम् पि सङ्घकिच्चं करोन्तानं कप्पियकारकादीनं भत्तवेत्तनम् पि अपलोकनकम्मेन दातुं वट्टति।

[पगे १४०६]  
१४०६ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चतुपच्चयवसेन दिन्नतत्रुप्पादतो सङ्घिकं आवासं जग्गापेतुं वट्टति। अयं भिक्खु इस्सरवताय विचारेती ति कथापच्छिन्दनत्थं पन सलाकग्गादीसु वा अन्तरसन्निपाते वा सङ्घं पुच्छित्वा ऽव जग्गापेतब्बो। चीवरपिण्डपातत्थाय ओदिस्स दिन्न-तत्रुप्पादतो पि अपलोकेत्वा आवासो जग्गापेतब्बो। अनपलोकेत्वापि वट्टति। सूरो वत्ऽआयं भिक्खु चीवरपिण्डपातत्थाय दिन्नतो आवासं जग्गापेती ति एवं उप्पन्नकथापच्छेदनत्थं पन अपलोकनकम्मम् एव कत्वा जग्गापेतब्बो। चेतिये छत्तं वा वेदिकं वा बोधिघरं वा आसनघरं वा अकतं वा करोन्तेन जिण्णे वा पटिसङ्खरोन्तेन सुधाकम्मं वा करोन्तेन मनुस्से समादपेत्वा कातुं वट्टति। सचे कारको न्ऽअत्थि चेतियस्स उपनिक्खेपतो कारेतब्बं। उपनिक्खेपे पि असति अपलोकनकम्मं कत्वा तत्रुप्पादतो कारेतब्बं, सङ्घिकेन पि। सङ्घिकेन हि अपलोकेत्वा चेतियकिच्चं कातुं वट्टति।  
चेतियस्स सन्तकेन अपलोकेत्वापि सङ्घिककिच्चं कातुं न वट्टति। तावकालिकं पन गहेत्वा पटिपाकतिकं कातुं वट्टति। चेतिये सुधाकम्मादीनि करोन्तेहि पन भिक्खाचारतो वा सङ्घतो वा यापनमत्तं अलभन्तेहि चेतियसन्तकतो यापनमत्तं गहेत्वा परिभुञ्जन्तेहि वत्तं कातुं वट्टति। वत्तं करोमा ऽति मच्छमंसादी स्घ्हत्तं कातुं न वट्टति। ये विहारे रोपिता फलरुक्खा सङ्घेन परिग्गहिता होन्ति जग्गनकम्मं लभन्ति, येसं फलानि घण्डिं पहरित्वा भाजेत्वा परिबुञ्जन्ति, तेसु अपलोकनकम्मं न कातब्बं। ये पन अपरिग्गहिता, तेसु अपलोकनकम्मं कातब्बं। तं पन सलाकग्ग-यागग्ग-भत्तग्ग-अन्तरसन्निपातेसु पि कातुं वट्टति। उपोसथग्गे पन वट्टति येव। तत्थ हि अनागतानम् पि छन्दपारिसुद्धि आहरियति, तस्मा तं सुविसोधितं होति। एवञ् च पन कातब्बं ब्यत्तेन भिक्खुना भिक्खुसङ्घस्स अनुमतिया सावेतब्बं, भन्ते यं इमस्मिं विहारे अन्तोसीमाय सङ्घसन्तकं मूल-तचपत्त-अङ्कुर-पुप्फ-फल-खादनीयादि अत्थि, तं सब्बं आगतागतानं भिक्खूनं यथासुखं परिभुञ्जितुं रुच्चती ति सङ्घं पुच्छामी ति तिक्खत्तुं पुच्छितब्बम्।

[पगे १४०७]  
प्_XइX।] परिवार-वण्णना १४०७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चतूहि पञ्चहि भिक्खूहि कतं सुकतम् एव। यस्मिं विहारे द्वे तयो जना वसन्ति, तेहि निसीदित्वा कतम् पि सङ्घेन कतसदिसम् एव। यस्मिं पन विहारे एको भिक्खु होति, तेन भिक्खुना उपोसथदिवसे पुब्बकरणपुब्बकिच्चं कत्वा निसिन्नेन कतम् पि कतिकवत्तं सङ्घेन कतसदिसम् एव होति। करोन्तेन पन फलवारेन कातुम् पि चत्तारो मासे छ मासे एक संवच्छरन् ति एवं परिच्छिन्दित्वापि अपरिच्छिन्दित्वापि कातुं वट्टति। परिच्छिन्ने यथा परिच्छेदं परिभुञ्जित्वा पुन कातब्बं। अपरिच्छिन्ने याव रुक्खा धरन्ति ताव वट्टति येव। ये पि तेसं रुक्खानं बीजेहि अञ्ञे रुक्खा रोपिता होन्ति, तेसम् पि सा एव कतिका। सचे पन अञ्ञस्मिं विहारे रोपिता होन्ति, तेसं यत्थ रोपिता तस्मिं येव विहारे सङ्घो सामी। ये पि अञ्ञतो बीजानि आहरित्वा पुरिमविहारे पच्छा रोपिता, तेसु अञ्ञा कतिका कातब्बा। कतिकाय कताय पुग्गलिकट्ठाने तिट्ठन्ति, यथासुखं फलादीनि परिभुञ्जितुं वट्टति।  
सचे पन्ऽ एत्थ तं तं ओकासं परिक्खिपित्वा परिवेनानि कत्वा जग्गन्ति, तेसं भिक्खूनं पुग्गलिकट्ठाने तिट्ठन्ति, अञ्ञे ऽव परिभुञ्जितुं न लभन्ति, तेहि पन सङ्घस्स दस भागं दत्वा परिभुञ्जितब्बानि। यो पि मज्झे विहारे रुक्खं साखाहि परिवारेत्वा रक्खति, तस्सापि एस्ऽ एव नयो।  
पोराणविहारं गतस्स सम्भावनीय-भिक्खुनो थेरो आगतो ति फलाफलं आहरन्ति, सचे तत्थ मूले परियत्तिधरो बहुस्सुतभिक्खु विहासि, एत्थ दीघा कतिका कता भविस्सती ति निक्कुक्कुच्चेन परिभुञ्जितब्बं। विहारे फलाफलं पिण्डपातिकानम् पि वट्टति धुतङ्गं न कोपेति।  
सामणेरा अत्तनो आचरियुपज्झायानं बहूनि फलानि देन्ति, अञ्ञे भिक्खू अलभन्ता खिय्यन्ति, खिय्यनमत्तम् एव च्ऽ एतं होति। सचे पन दुब्भिक्खं होति, एकं पन सरुक्खं निस्साय सट्ठि पि जना जीवन्ति, तादिसे काले सब्बेसं सङ्गहकरणत्थाय भाजेत्वा खादितब्बं, अयं सामिचि।  
याव पन कतिकवत्तं न पटिप्पस्सम्भति ताव येहि खायितं सुखायितम् एव। कदा पन कतिकवत्तं पटिप्पस्सम्भति। यदा समग्गो सङ्घो सन्निपतित्वा इतो पट्ठाय भाजेत्वा खादन्तू ऽति सावेति। एको भिक्खु के पन विहारे एकेन साविते पि पुरिमकतिका पटिप्पस्सम्भति येव।

[पगे १४०८]  
१४०८ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पटिप्पस्सद्धाय कतिकाय सामणेरान्ऽ एव रुक्खतो पातेन्ति, न भूमितो गहेत्वा भिक्खूनं देन्ति, पतितफलानि पादेहि पहरन्ता विचरन्ति, तेसं दस भागतो पट्ठाय याव उपड्ढफलभागेन फातिकम्मं कातब्बं। अद्धा फातिकम्मलाभेन आहरित्वा दस्सन्ति, पुन सुभिक्खे जाते कप्पियकारकेसु आगन्त्वा साखा परिवारादीनि कत्वा रुक्खे रक्खन्तेसु सामणेरानं फातिकम्मं न दातब्बं, भाजेत्वा परिभुञ्जितब्बं। विहारे फलाफलं अत्थी ति सामन्तगामेहि मनुस्सा गिलानानं वा गब्भिनीनं वा अत्थाय आगन्त्वा एकं नाऌइकेरं देथ, अम्बं देथ, लबुजम् देथा ऽति याचन्ति दातब्बं न दातब्बन् ति। दातब्बं। अदिय्यमानेहि ते दोमनस्सिका होन्ति, देन्तेन पन सङ्घं सन्निपातेत्वा यावततियं सावेत्वा अपलोकनकम्मं कत्वा व दातब्बं, कतिकवत्तं वा कत्वा ठपेतब्बं। एवञ् च पन कातब्बं ब्यत्तेन भिक्खुना सङ्घस्स अनुमतिया सावेतब्बं सामन्तगामेहि मनुस्सा आगन्त्वा गिलानादीनं अत्थाय फलाफलं याचन्ति, द्वे नाऌइकेरानि द्वे तालफलानि द्वे पनसानि पञ्च अम्बानि पञ्च कदलिफलानि गण्हन्तानं अनिवारणं असुकरुक्खतो च असुकरुक्खतो च फलं गण्हन्तानं अनिवारणं रुच्चति भिक्खुसङ्घस्सा ऽति तिक्खत्तुं वत्तब्बं। ततो पट्ठाय गिलानादीनं नामं गहेत्वा याचन्ता गण्हथा ऽति न वत्तब्बा वत्तं पन आचिक्खितब्बं। नाऌइक्केरादीनि इमिना नाम परिच्छेदेन गण्हन्तानं असुकरुक्खतो च असुकरुक्खतो च फलं गण्हन्तानं अनिवारणं कतन् ति। अनुविचरित्वा पन अयं मधुरफलो अम्बो इतो गण्हथा ऽति पि न वत्तब्बा। फलभाजनकाले पन आगतानं सम्मतेन उपड्ढभागो दातब्बो। असम्मतेन अपलोकेत्वा दातब्बं। खीणपरिब्बयो वा मग्गगमियसत्थवाहो वा अञ्ञो वा इस्सरो अगन्त्वा याचति अपलोकेत्वा ऽव दातब्बं। बलक्कारेन गाहेत्वा खादन्तो न वारेतब्बो। कुद्धो हि सो रुक्खे पि छिन्देय्य अञ्ञम् पि अनत्थं करेय्य। पुग्गलिकपरिवेणं आगन्त्वा गिलानस्स नामेन याचन्तो अम्हेहि छायादीनं अत्थाय रोपितं, सचे अत्थि तुम्हे जानाथा ऽति वत्तब्बो।

[पगे १४०९]  
प्_XइX।] परिवार-वण्णना १४०९  
यदि पन फलभरिता ऽव रुक्खा होन्ति कण्टके बन्धित्वा फलवारे न खादन्ति, अपच्चासिसन्ते न हुत्वा दातब्बं।  
बलक्कारेन गण्हन्तो न वारेतब्बो। पुब्बे वुत्तम् एव्ऽ एत्थ कारणं। सङ्घस्स फलारामो होति पटिजग्गनं न लभति, सचे तं कोचि वत्तसीसेन जग्गति सङ्घस्स्ऽ एव होति।  
अथापि कस्सचि पटिबलस्स भिक्खुनो इमं सप्पुरिस जग्गित्वा देही ति सङ्घो भारं करोति, सो चे वत्तसीसेन जग्गति, एवम् पि सङ्घस्स्ऽ एव होति। फातिकम्मं पच्चासिसन्तस्स पन ततियभागेन वा उपड्ढभागेन वा फातिकम्मं कातब्बं। भारियं कम्मन् ति वत्वा एत्तकेन अनिच्छन्तो पन सब्बं तव्ऽ एव सन्तकं कत्वा मूलभागं दस भागमत्तं दत्वा जग्गाही ति पि वत्तब्बो। गरुभण्डत्ता पन मूलच्छेज्जवसेन न दातब्बं। सो मूलभागं दत्वा खादन्तो अकतावासं वा कत्वा कतावासं वा जग्गित्वा निस्सितकानं आरामं निय्यादेति, तेहि पि मूलभाह्गो दातब्बो व। यदा पन भिक्खू सयं जग्गितुं पहोन्ति, अथ तेसं जग्गितुञ् च न दातब्बं। जग्गितकाले च न वारेतब्बा।  
जग्गनकाले येव वारेतब्बा। बहुं तुम्हेहि खायितं इदानि मा जग्गित्थ भिक्खुसङ्घो येव जग्गिस्सती ति वत्तब्बं। सचे पन न्ऽएव वत्तसीसेन जग्गन्तो अत्थि, न फातिकम्मेन, न सङ्घो जग्गितुं पहोति, एको अनापुच्छित्वा जग्गित्वा फातिकम्मं वड्ढेत्वा पच्चासिसति, अपलोकनकम्मेन फातिकम्मं वड्ढेत्वा दातब्बं। इति इमं सब्बम् पि कम्मलक्खणम् एव होति। अपलोकनकम्मं इमानि पञ्च ठानानि गच्छति। ञत्तिकम्मट्ठानभेदे पन सुणातु मे भन्ते सङ्घो, इत्थन्नामो इत्थन्नामस्स आयस्मतो उपसम्पदापेक्खो अनुसिट्ठो सो मया। यदि सङ्घस्स पत्तकल्लं इत्थन्नामो आगच्छेय्या ऽति आगच्छाही ति वत्तबो ति एवं उपसम्पदापेक्खस्स ओसारणा ओसारणा नाम। सुणन्तु मे आयस्मन्ता, अयं इत्थन्नामो भिक्खु धम्मकथिको इमस्स न्ऽ एव सुत्तं आगच्छति, नो सुत्तविभङ्गो। सो अत्थं असल्लक्खेत्वा भञ्जनच्छायाय अत्थं पटिबाहति। यद्ऽ आयस्मन्तानं पत्तकल्लं इत्थन्नामं भिक्खुं वुट्ठापेत्वा अवसेसा इमं अधिकरणं वूपसमेय्यामा ऽति एवं उब्बाहिकविनिच्छये धम्मकथिकस्स भिक्खुनो नियारणा निस्सारणा नाम। सुणातु मे भन्ते सङ्घो,

[पगे १४१०]  
१४१० समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अज्जुपोसथो पण्णरसो यदि सङ्घस्स पत्तकल्लं सङ्घो उपोसथं करेय्या ऽति एवं उपोसथकम्मवसेन ठपिता ञत्ति उपोसथो नाम। सुणातु मे भन्ते सङ्घो, अज्ज पवारणा पण्णरसी। यदि सङ्घस्स पत्तकल्लं सङ्घो पवारेय्या ऽति एवं पवारणकम्मवसेन ठपिता ञत्ति पवारणा नाम। सुणातु मे भन्ते सङ्घो, इत्थन्नामो इत्थन्नामस्स आयस्मतो उपसम्पदापेक्खो। यदि सङ्घस पत्तकल्लं अहं इत्थन्नामं अनुसासेय्यन् ति। यदि सङ्घस्स पत्तकल्लं इत्थन्नामो इत्थन्नामं अनुसासेय्या ऽति। यदि सङ्घस्स पत्तकल्लं अहं इत्थन्नामं अन्तरायिके धम्मे पुच्छेय्यन् ति।  
यदि सङ्घस्स पत्तकल्लं इत्थन्नामो इत्थन्नामं अन्तरायिके धम्मे पुच्छेय्या ऽति। यदि सङ्घस्स पत्तकल्लं अहं इत्थन्नामं विनयं पुच्छेय्यन् ति। यदि सङ्घस्स पत्तकल्लं इत्थन्नामो इत्थन्नामं विनयं पुच्छेय्या ऽति। यदि सङ्घस पत्तकल्लं अहं इत्थन्नामेन विनयं पुट्ठो विस्सज्जेय्यन् ति। यदि सङ्घस्स पत्तकल्लं इत्थन्नामो इत्थन्नामेन विनयं पुट्ठो विस्सज्जेय्या ऽति एवं अत्तानं वा परं वा सम्मन्नितुं ठपिता ञत्ति सम्मुति नाम। सुणातु मे भन्ते सङ्घो, इदं चीवरं इत्थन्नामस्स भिक्खुनो निस्सग्गियं सङ्घस्स निस्सट्ठं। यदि सङ्घस्स पत्तकल्लं सङ्घो इमं चीवरं इत्थन्नामस्स भिक्खुनो ददेय्या ऽति। यद्ऽआयस्मन्तानं पत्तकल्लं आयस्मन्ता इमं चीवरं इत्थन्नामस्स भिक्खुनो ददेय्युन् ति एवं निस्सट्ठचीवरपत्तादीनं दानं दानं नाम।  
सुणातु मे भन्ते सङ्घो, अयं इत्थन्नामो भिक्खु आपत्तिं सरति विवरति उत्तानिं करोति देसेति। यदि सङ्घस्स पत्तकल्लं अहं इत्थन्नामस्स भिक्खुनो आपत्तिं पटिग्गण्हेय्यन् ति। यद्ऽआयस्मन्तानं पत्तकल्लं अहं इत्थन्नामस्स भिक्खुनो आपत्तिं पटिग्गण्हेय्यन् ति। तेन वत्तब्बो पस्ससी ति। आम पस्सामी ति। आयतिं संवरेय्या ऽसी ति एवं आपत्तिपटिग्गहो पटिग्गहो नाम। सुणन्तु मे आयस्मन्ता आवासिका, यद्ऽ आयस्मन्तानं पत्तकल्लं इदानि उपोसथं करेय्याम पातिमोक्खं उद्दिसेय्याम, आगमे काले पवारेय्यामा ऽति ते चे भिक्खवे भिक्खू भण्डनकारका कलहकारका सङ्घे अधिकरणकारका तं कालं अनुवदेय्युं,

[पगे १४११]  
प्_XइX।] परिवार-वण्णना १४११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आवासिकेन भिक्खुना ब्यत्तेन पटिबलेन आवासिका भिक्खू ञापेतब्बा, सुणन्तु मे आयस्मन्ता आवासिका, यद्ऽ आयस्मन्तानं पत्तकल्लं इदानि उपोसथं करेय्याम पातिमोक्खं उद्दिसेय्याम, आगमे जुण्हे पवारेय्यामा ऽति एवं कता पवारणपच्चुक्कड्ढना पच्चुक्कड्ढना नाम।  
सब्बे ह्ऽ एव एकज्झं सन्निपतितब्बं, सन्निपतित्वा ब्यत्तेन भिक्खुना पटिबलेन सङ्घो ञापेतब्बो, सुणातु मे भन्ते सङ्घो, अम्हाकं भण्डनजातानं कलहजातानं विवादापन्नानं विहरतं बहुं अस्समणकं अज्झाचिण्णं भासितपरिकन्तं, सचे मयं इमाहि आपत्तीहि अञ्ञमञ्ञं कारेस्साम, सियापि तं अधिकरणं कक्खऌअत्ताय वाऌअत्ताय भेदाय संवत्तेय्य। यदि सङ्घस्स पत्तकल्लं सङ्घो इमं अधिकरणं तिणवत्थारकेन वूपसमेय्य ठपेत्वा थुल्लवज्जं ठपेत्वा गिहिपटिसंयुत्तन् ति एवं तिणवत्थारकसमथेन कत्वा सब्बपठमा सब्बसङ्गाहिकञत्ति कम्मलक्खणं नाम। तथा ततो परा एकेकस्मिं पक्खे एकेकं कत्वा द्वे ञत्तियो इति यथावुत्तप्पभेदं ओसारणं निस्सारणं ॥॥॥पे॥॥॥।  
कम्मलक्खणञ् ञेव नवमन् ति ञत्तिकम्मं इमानि नव ठानानि गच्छति। ञत्तिदु इयकम्मट्ठानभेदे पन वड्ढस्स लिच्छविनो पत्तनिक्कुज्जनवसेन खन्धके वुत्ता निस्सारणा तस्स्ऽ एव पत्तुक्कुज्जनवसेन वुत्ता ओसारणा च वेदितब्बा। सीमासम्मुति तिचीवरेन अविप्पवाससम्मुति सन्थतसम्मुति भत्तुद्देसक-सेनासनग्गाहापक-भण्डागारियचीवरपटिग्गाहक-चीवरभाजक-यागुभाजक-फलभाजक-खज्जभाजक-अग्गमत्तक-विस्सज्जक-साटियग्गाहपक-पत्तग्गाहक-आरामिकपेसक-सामणेरपेसक-सम्मुती ति एतासं सम्मुतीनं वसेन सम्मुति वेदितब्बा।  
कथिनचीवरदान-मतकचीवरदानवसेन दानं वेदितब्बं। कथिनुद्धारवसेन उद्धारो वेदितब्बो। कुटिवत्थु-विहारवत्थु-देसनावसेन देसना वेदितब्बा। या पन तिणवत्थारकसमथे सब्बसङ्गाहिकञत्ति च एकेकस्मिं पक्खे एकेकं ञत्तिञ् चा ऽति तिस्सो ञत्तियो ठपेत्वा पुन एकस्मिं पक्खे एका एकस्मिं पक्खे एका ऽति द्वे ञत्तिदुतिय-कम्मवाचा वुत्ता, तासं वसेन कम्मलक्खणं वेदितब्बं।  
    
[पगे १४१२]  
१४१२ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इति ञत्तिदुतियकम्मं इमानि सत्त ठानानि गच्छति। ञत्तिचतुत्थकम्मट्ठानभेदे पन तज्जनीयकम्मादीनं सत्तन्नं कम्मानं वसेन निस्सारणा। तेसं येव च कम्मानं पटिप्पस्सम्भनवसेन ओसारणा वेदितब्बा।  
भिक्खुनोवादकसम्मुतिवसेन सम्मुति वेदितब्बा। परिवासदान-मानत्तदानवसेन दानं वेदितब्बं। मूलाय प इकस्सनकम्मवसेन निग्गहो वेदितब्बो। उक्खित्तानुवत्तका अट्ठ यावततियका अरिट्ठो चण्डकाली च इमे ते यावततियका ऽति इमासं एकादसन्नं समनुभासनानं वसेन समनुभासना वेदितब्बा। उपसम्पदल् अम्म-अब्भानकम्मवसेन पन कम्मलख्कणं वेदितब्बं इति ञत्तिचतुत्थकम्मं इमानि सत्त ठानानि गच्च्कति। इति कम्मानि च कम्माविपत्तिञ् च विरहितानं कम्मानं ठानप्पभेदगमनञ् च दस्सेत्वा इदानि तेसं कम्मानं कारकस्स सङ्घस्स परिच्छेदं दस्सेन्तो पुन चतुवग्गकरणे कम्मे ति आदिम् आह। तस्स्ऽ अत्थो परिसतो कम्मविपत्तिवण्णनायं वुत्तनयेन्ऽ एव वेदितब्बो ति।  
   कम्मवग्ग-वण्णना निट्ठिता।  
[प्_XइX।२:] इदानि यानि तानि तेसं कम्मानं वत्थुभूतानि सिक्खापदानि तेसं पञ्ञत्तियं आनिसंसं दस्सेतुं द्वे अत्थवसे पटिच्चा ऽति आदि आरद्धं। तत्थ दिट्ठधम्मिकानं वेरानं संवराया ऽति पाणातिपातादीनं पञ्चन्नं दिट्ठधम्मिकवेरानं संवरत्थाय पिदहनत्थाय। सम्परायिकानं वेरानं पटिघाताया ऽति विपाकदुक्खसङ्खातानं सम्परायिकवेरानं पटिघातत्थाय समुच्छेदनत्थाय अनुप्पज्जनत्थाय। दिट्ठधम्मिकानं वज्जानं संवराया ऽति तेसं येव पञ्चन्नं वेरानं संवरत्थाय। सम्परायिकानं वज्जानन् ति तेसं येव विपाकदुक्खानं।  
विपाकदुक्खान्ऽ एव हि इध वज्जनीयभावतो वज्जानी ति वुत्तानि। दिट्ठधम्मिकानं भयानन् ति गरहा उपवादो तज्जनीयादीनि कम्मानि उपोसथपवारणानं ठपनं अकित्तिपकासनीयकम्मन् ति एतानि दिट्ठधम्मिकभयानि नाम। एतेसं संवरत्थाय। सम्परायिकभयानि पन विपाकदुक्खानि येव।

[पगे १४१३]  
प्_XइX।] परिवार-वण्णना १४१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेसं पटिघातत्थाय। दिट्ठधम्मिकानं अकुसलानन् ति पञ्चवेर-दसाकुसलकम्मपथप्पभेदानं अकुसलानं संवरत्थाय। विपाकदुक्खान्ऽ एव पन अक्खमट्ठेन सम्परायिका अकुसलानी ति वुच्चन्ति, तेसं पटिघातत्थाय। गिहीनं अनुकम्पाया ऽति अगारिकानं सद्धारक्खणवसेन अनुकम्पनत्थाय। पापिच्छानं पक्खुपच्छेदाया ऽति पापिच्छपुग्गलानं गणबन्धभेदनत्थाय गणभोजनसिक्खापदं पञ्ञत्तं। सेसं सब्बत्थ उत्तानम् एव। यं ह्ऽ एत्थ वत्तब्बं सिया, तं सब्बं पठमपाराजिकवण्णनायं एव वुत्तन् ति।  
सिक्खापदेसु अत्थवसेन-वण्णना निट्ठिता।  
[प्_XइX।३:] पातिमोक्खादीसु पातिमोक्खुद्देसो ति भिक्खूनं पञ्चविधो भिक्खुनीनं चतुब्बिधो। परिवासदानादीसु ओसारणीयं पञ्ञत्तन् ति अट्ठारससु वा तेचत्तालीसाय वा वत्तेसु वत्तमानस्स ओसारणीयं पञ्ञत्तं। येन कम्मेन ओसारियति, तं कम्मं पञ्ञत्तन् ति अत्थो। निस्सारणीयं पञ्ञत्तन् ति भण्डनकारकादयो येन कम्म निस्सारियन्ति, तं कम्मं पञ्ञत्तन् ति अत्थो। [प्_XइX।४:] अपञ्ञत्ते ति आदीसु अपञ्ञत्ते पञ्ञत्तन् ति सत्तापत्तिक्खन्धा ककुसन्धञ् च सम्मासम्बुद्धं कोणागमनञ् च कस्सपञ् च सम्मासम्बुद्धं ठपेत्वा अन्तरा केनचि अपञ्ञत्ते सिक्खापदे पञ्ञत्तं नाम। मक्कटीवत्थुआदि विनीतकथा सिक्खापद पञ्ञत्ते अनुपञ्ञत्तं। सेसं सब्बत्थ उत्तानम् एवा ति।  
  आनिसंसवग्ग-वण्णना निट्ठिता।  
[प्_XइX।५:] इदानि सब्बसिक्खापदानं एकेकेन आकारेन नवधा सङ्गहं दस्सेतुं नव सङ्गहा ऽति आदिम् आह। तत्थ वत्थुसङ्गहो ति वत्थुना सङ्गहो। एवं सेसेसु पि पदत्थो वेदितब्बो। अयं पन्ऽ एत्थ अत्थयोजना। यस्मा हि एकसिक्खापदम् पि अवत्थुस्मिं पञ्ञत्तं न्ऽ अत्थि, तस्मा सब्बानि वत्थुना सङ्गहितानी ति एवं ताव वत्थुसङ्गहो वेदितब्बो। यस्मा पन द्वे आपत्तिक्खन्धा सीलविपत्तिया सङ्गहिता, पञ्चापत्तिक्खन्धा आचारविपत्तिया, छ सिक्खापदानि आजीवविपत्तिया सङ्गहितानि,

[पगे १४१४]  
१४१४ समन्तपासादिका [प्_XइX।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा सब्बानि पि विपत्तिया सङ्गहितानी ति एवं विपत्तिसङ्गहो वेदितब्बो। यस्मा पन सत्तह्ऽ आपत्तीहि मुत्तं एक सिक्खापदम् पि न्ऽ अत्थि, तस्मा सब्बानि आपत्तिया सङ्गहितानी ति एवं आपत्तिसङ्गहो वेदितब्बो। सब्बानि च सत्तसु नगरेसु पञ्ञत्तानी ति निदानेन सङ्गहितानी ति एवं निदानसङ्गहो वेदितब्बो। यस्मा पन एकसिक्खापदम् पि अज्झाचारिकपुग्गले असति पञ्ञत्तं न्ऽ अत्थि, तस्मा सब्बानि पुग्गलेन सङ्गहितानी ति एवं पुग्गलसङ्गहो वेदितब्बो। सब्बानि पन पञ्चहि च्ऽ एव सत्तहि च आपत्तिक्खन्धेहि सङ्गहितानि, सब्बानि न विना छहि समुट्ठानेहि समुट्ठन्ती ति समुट्ठानेन सङ्गहितानि। सब्बानि च चतूसु अधिकरणेसु आपत्ताधिकरणेन सङ्गहितानि। सब्बानि सत्तहि समथेहि समथं गच्छन्ती ति समथेहि सङ्गहितानि। एवम् एत्थ खन्ध-अधिकरणसमुट्ठान-समथ-सङ्गहापि वेदितब्बा। सेसं पुब्बे वुत्तनयम् एवा ऽति।  
समन्तपासादिकाय विनयसंवण्णनायं नवसङ्गहितवण्णना निट्ठिता।  
निट्ठिता च परिवारस्स अनुत्तानत्थपद-वण्णना ऽति।  
एत्तावता च,  
उभतोविभङ्ग-खन्धक-परिवारविभत्तिदेसनं नाथो  
विनय-पिटकं विनेन्तो वेनेय्यं यं जिनो आह।  
समधिक-सत्तवीसति सहस्समत्तेन तस्स गन्थेन  
संवण्णना समत्ता समन्तपासादिका नाम।  
तत्र्ऽ इदं समन्तपासादिकाय समन्तपासादिकत्तस्मिं  
आचरियपरम्परतो निदानवत्थुप्पभेद-दीपनतो  
परसमय-विवज्जनतो सकसमय-विसुद्धितो च्ऽ एव  
ब्यञ्जन-परिसोधनतो पदत्थतो पाऌइयोजनक्कमतो  
सिक्खापद-विनिच्छयतो विभङ्गनयभेद-दस्सनतो  
सम्पस्सतं न दिस्सति किञ्चि अपासादिकं यतो एत्थ  
विञ्ञूनम् अयं तस्मा समन्तपासादिका त्व्ऽ एव  
संवण्णना पवत्ता विनयस्स विनेय्यदमन-कुसलेन  
वुत्तस्स लोकनाथेन लोकं अनुकम्पमानेना ऽति।

[पगे १४१५]  
परिवार-वण्णना १४१५  
महाअट्ठकथञ् च्ऽएव महापच्चरियम् एव च  
कुरुन्दिञ् चा ऽति तिस्सो पि सीहऌअट्ठकथा इमा  
बुद्धमित्तो ति नामेन विस्सुतस्स यसस्सिनो  
विनयञ्ञुस्स धीरस्स सुत्वा थेरस्स सन्तिके  
महामेघवनुय्याने भूमिभागे पतिट्ठितो  
महाविहारो यो सत्थु महाबोधिविभूसितो  
यं तस्स दक्खिणे भागे पधानघरम् उत्तमं  
सुचिचारित्तसीलेन भिक्खुसङ्घेन सेवितं  
उऌआरकुलसम्भूतो सङ्घुपट्ठायको सदा  
अनाकुलाय सद्धाय पसन्नो रतनत्तये  
महानिगमसामी ति विस्सुतो तत्थ कारयि।  
चारुपाकारसञ्चितं यं पासादं मनोरमं  
सीतच्छायतरूपेतं सम्पन्नसलीलासयं  
वसता तत्र पासादे महानिगमसामिनो  
सुचिसीलसमाचारं थेरं बुद्धसिरिव्हयं  
या उद्दिसित्वा आरद्धा इद्धा विनय-वण्णना।  
पालयन्तस्स सकलं लङ्कादीपं निरब्बुदं  
रञ्ञो सिरिनिवासस्स सिरीपालयसस्सिनो२  
समवीसतिमे खेमे जयसंवच्छरे अयं  
आरद्धा एकवीसम्हि सम्पत्ते परिनिट्ठिता।  
उपद्दवाकुले लोके निरुपद्दवतो अयं  
एक संवच्छरेन्ऽ एव यथा निट्ठं उपागता।  
एवं सब्बस्स लोकस्स निट्ठं धम्मुपसंहिता  
सीघं गच्छन्तु आरब्भा सब्बे पि निरुपद्दवा।  
चिरट्ठितत्थं धम्मस्स करोन्तेन मया इमं  
सद्धम्मबहुमानेन यञ् च पुञ्ञं समाचितं  
सब्बस्स आनुभावेन तस्स सब्बे पि पाणिनो  
भवन्तु धम्मराजस्स सद्धम्मरससेविनो।  
चिरं तिट्ठतु सद्धम्मो काले वस्सं चिरं पजं  
तप्पेतु देवो धम्मेन राजा रक्खतु मेदनिन् ति।

[पगे १४१६]  
१४१६ समन्तपासादिका  
परमविसुद्ध-सद्धाबुद्धिवीरिय-पटिमण्डितेन सीलाचारज्जवमद्दवादि-गुणसमुदय-समुदितेन सकसमय-समयन्तरगहनज्झोगाहण-समत्थेन पञ्ञावेय्यत्तिय-समन्नागतेन तिपिटकपरियत्तिप्पभेदे साट्ठकथे सत्थुसासने अप्पटिहतञ्ञाणप्पभावेन महावेय्याकरणेन करणसम्पत्तिजनितसुखविनिग्गतमधुरोदारवचन-नेलवण्ण-युत्तेनइ युत्तमुत्तवादिना वादीवरेन महाकविना पभिन्नपटिसम्भिदापरिवारे छऌअभिञ्ञापटिसम्भिदादिप्पभेदगुण-पटिमण्डिते उत्तरिमनुस्सधम्मे सुप्पतिट्ठितबुद्धीनं थेरवंसप्पदीपानं थेरानं महाविहारवासीनं वंसालङ्कारभूतेन विपुल विसुद्धबुद्धिना बुद्धघोसो तिऽ गरूहि गहितनामधेय्येन थेरेन कता अयं समन्तपासादिका नाम विनयसंवण्णना।  
ताव तिट्ठतु लोकस्मिं लोकनित्थरण्ऽ एसिनं दस्सेन्ती कुलपुत्तानं नयं सीलविसुद्धिया याव बुद्धो ति नामम् पि सुद्धचित्तस्स तादिनो लोकम्हि लोकजेट्ठस्स पवत्तति महेसिनो ति।  
    
