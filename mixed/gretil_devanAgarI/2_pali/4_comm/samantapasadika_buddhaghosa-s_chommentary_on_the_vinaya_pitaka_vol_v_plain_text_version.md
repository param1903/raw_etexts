+++
title = "Samantapasadika, Buddhaghosa's Commentary on the Vinaya Pitaka, Vol. V, plain text version"

+++


## Intro
  
  
  
  
Samantapasadika, Buddhaghosa's Commentary on the Vinaya Pitaka, Vol. V, plain text version  
  
  
  
Samantapasadika, Buddhaghosa's Commentary on the Vinaya Pitaka, Vol. V:   
Vinayapitaka: Khandhaka: Mahavagga (I-X)  
  
Based on the edition J. Takakusu and Makoto Nagai, assisted by Kogen Mizuno,  
London : Pali Text Society 1938 (Reprinted 1966)  
  
  
Input by the Dhammakaya Foundation, Thailand, 1989-1996  
[GRETIL-Version vom 22.4.2016]  
  
  
  
  
  
  
  
THIS GRETIL TEXT FILE IS FOR REFERENCE PURPOSES ONLY!     
COPYRIGHT AND TERMS OF USAGE AS FOR SOURCE FILE.   
  
Text converted to Unicode (UTF-8).  
(This file is to be used with a UTF-8 font and your browser's VIEW configuration   
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


    
नोतिचे  
थिस् फ़िले इस् (च्) चोप्य्रिघ्त् थे पलि तेxत् सोचिएत्य् अन्द् थे धम्मकय फ़ोउन्दतिओन्, २०१५।  
थिस् wओर्क् इस् लिचेन्सेद् उन्देर् अ च्रेअतिवे चोम्मोन्स् अत्त्रिबुतिओन्-स्हरेअलिके ४।० इन्तेर्नतिओनल् लिचेन्से।  
    
थेसे फ़िलेस् अरे प्रोविदेद् ब्य् चोउर्तेस्य् ओफ़् थे पलि तेxत् सोचिएत्य् फ़ोर्  
स्छोलर्ल्य् पुर्पोसेस् ओन्ल्य्।  
इन् प्रिन्चिप्ले थेय् रेप्रेसेन्त् अ दिगितल् एदितिओन् (wइथोउत् रेविसिओन् ओर्  
चोर्रेच्तिओन्) ओफ़् थे प्रिन्तेद् एदितिओन्स् ओफ़् थे चोम्प्लेते सेत् ओफ़् पलि  
चनोनिचल् तेxत्स् पुब्लिस्हेद् ब्य् थे प्त्स्। Wहिले थेय् हवे बेएन् सुब्जेच्त् तो अ  
प्रोचेस्स् ओफ़् छेच्किन्ग्, इत् स्होउल्द् नोत् बे अस्सुमेद् थत् थेरे इस् नो  
दिवेर्गेन्चे फ़्रोम् थे प्रिन्तेद् एदितिओन्स् अन्द् इत् इस् स्त्रोन्ग्ल्य् रेचोम्मेन्देद् थत्  
थेय् अरे छेच्केद् अगैन्स्त् थे प्रिन्तेद् एदितिओन्स् बेफ़ोरे क़ुओतिन्ग्।  
    
    
अद्दितिओनल् नोतेस्  
हेअद्लिने रेफ़ेरेन्चेस् हवे बेएन् स्तन्दर्दिज़ेद् अच्चोर्दिन्ग् तो थे फ़ोल्लोwइन्ग् पत्तेर्न्:  
म्व्_न्।न् = महावग्ग_छप्तेर्(रोमन्)।सेच्तिओन्(अरबिच्)  
    
इतलिचिज़ेद् चत्छ्wओर्द्स् ओफ़् थे प्रिन्तेद् एदितिओन् wएरे अल्रेअद्य् रेदुचेद्  
तो प्लैन् रोमन् त्य्पे इन् थे ओरिगिनल् धम्मकय फ़िले।

    
स्त्रुच्तुरे ओफ़् रेफ़ेरेन्चेस् (अद्देद् अत् थे बेगिन्निन्ग् ओफ़् एअछ् सेच्तिओन्):   
[म्व्_न्।न्:] = महावग्ग_छप्तेर्(रोमन्)।सेच्तिओन्(अरबिच्)

    
प्लैन् तेXत् वेर्सिओन्  
(इन् ओर्देर् तो फ़स्चिलितते wओर्द् सेअर्छ्, अल्ल् अन्नोततिओन्स् हवे बेएन् रेमोवेद्,  
अन्द् थे लिने ब्रेअक्स् ओफ़् थे प्रिन्तेद् एदितिओन् हवे बेएन् चोन्वेर्तेद् इन्तो फ़्लोअतिन्ग् तेxत्।)

    
समन्तपासादिका बुद्धघोसऽस् चोम्मेन्तर्य् ओन् थे विनय  
    
[पगे ९५१]  
९५१  
    समन्तपासादिका नाम  
  विनयट्ठकथा  
 खन्दक - वण्णना  
 नमो तस्स भगवतो अरहतो सम्मा-  
    सम्बुद्धस्स।  
   ततिय - समन्तपासादिका  
उभिन्नं पातिमोक्खानं सङ्गीतिसमनन्तरं  
सङ्गायिंसु महाथेरा खन्धकं खन्धकोविदा।  
यं तस्स दानि सम्पत्तो यस्मा संवण्णनाक्कमो  
यस्मा होति अयन् तस्स अनुत्तानत्थवण्णना।  
पदभाजनिये अत्था येहि येसं पकासिता,  
ते चे पुन वदेय्याम परियोसानं कदा भवे।  
उत्ताना च्ऽ एव ये अत्था तेसं संवण्णनाय किं।  
अधिप्पायानुसन्धीहि ब्यञ्जनेन च ये पन  
अनुत्ताना न ते यस्मा सक्का ञातुं अवण्णिता,  
तेसं येव अयं तस्मा होति संवण्णनानयो ति।  
महाखन्धक - वण्णना  
[म्व्_इ।१:] तेन समयेन बुद्धो भगवा उरुवेलायं विहरति नज्जा नेरञ्जराय तीरे बोधिरुक्खमूले पठमाभिसम्बुद्धो ति, एत्थ किञ्चापि तेन समयेन बुद्धो भगवा वेरञ्जायन् ति आदीसु विय करणवचनेन विसेसकारणं न्ऽ अत्थि, विनयं पत्वा पन करणवचनेन्ऽएव अयम् अभिलापो आरोपितो ति आदितो पट्ठाय आरूऌहाभिलापवसेन्ऽएव्ऽएतं वुत्तन् ति वेदितब्बं। एस नयो अञ्ञेसु पि इतो परेसु एवरूपेसु किं पन्ऽ एतस्स वचने पयोजनन् ति।

[पगे ९५२]  
९५२ समन्तपासादिका [म्व्_इ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पब्बज्जादीनं विनयकम्मानं आदितो पट्ठाय निदानदस्सनं। या हि भगवता अनुजानामि भिक्खवे इमेहि तीहि सरणगमनेहि पब्बज्जं उपसम्पदन् ति एवं पब्बज्जा च्ऽ एव उपसम्पदा च अनुञ्ञाता, यानि च राजगहादीसु उपज्झायवत्त-आचरियवत्तादीनि अनुञ्ञातानि, तानि अभिसम्बोधिम् पत्वा सत्तसत्ताहं बोधिमण्डे वीतिनामेत्वा बाराणसियं धम्मचक्कं पवत्तेत्वा इमिना च अनुक्कमेन इदञ् च इदञ् च ठानं पत्वा इमस्मिञ् च इमस्मिञ् च वत्थुस्मिं पञ्ञत्तानी ऽति एवम् एतेसं पब्बज्जादीनं विनयकम्मानं आदितो पट्ठाय निदानदस्सनं एतस्स वचने पयोजनन् ति वेदितब्बं।  
तत्थ उरुवेलायन् ति महावेलायं महन्ते वालिकरासिम्ही ऽति अत्थो। अथ वा उरू ऽति वालिका वुच्चति, वेला ऽति मरियादा, वेलातिक्कमनहेतु आहटा उरु उरुवेला ऽति एवं च्ऽ एत्थ अत्थो दट्ठब्बो। अतीते किर अनुप्पन्ने बुद्धे दससहस्सा कुलपुत्ता तापसपब्बज्जं पब्बजित्वा तस्मिं पदेसे विहरन्ता एकदिवसं सन्निपतित्वा कतिकवत्तं अकंसु, कायकम्मवचीकम्मानि नाम परेसं पि पाकटानि होन्ति, मनोकम्मं पन अपाकटं, तस्मा यो कामवितक्कं वा ब्यापादवितक्कं वा विहिंसावितक्कं वा वितक्केति, तस्स अञ्ञो चोदको नाम न्ऽ अत्थि, सो अत्तना ऽव अत्तानं चोदेत्वा पत्तपूटेन वालिकं आहरित्वा इमस्मिं ठाने आकीरतु, इदम् अस्स दण्डकम्मन् ति। ततो पट्ठाय यो तादिसं वितक्कं वितक्केति सो तत्थ पत्तपूटेन वालिकं आकीरति। एवं तत्थ अनुक्कमेन महावालिकरासि जातो। ततो नं पच्छिमा जनता परिक्खिपित्वा चेतियट्ठानम् अकासि। तं सन्धाय वुत्तं उरुवेलायन् ति महावेलायं महन्ते वालिकरासिम्ही ऽति अत्थो ति।  
तम् एव सन्धाय वुत्तं अथ वा उरूऽ ति वालिका वुच्चति, वेला ऽति मरियादा, वेलातिक्कमनहेतु आहटा उरु उरुवेला ऽति एवं च्ऽ एत्थ अत्थो दट्ठब्बोऽ ति। बोधिरुक्खमूले ऽति बोधि वुच्चति चतूसु मग्गेसु ञाणं, तं बोधिं भगवा एत्थ पत्तो ति रुक्खो पि बोधिरुक्खो त्व् एव नामं लभि, तस्स बोधिरुक्खस्स मूले बोधिरुक्खमूले। पठमाभिसम्बुद्धो ति पठमं अभिसम्बुद्धो।

[पगे ९५३]  
म्व्_इ।१] महावग्ग-वण्णना ९५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अभिसम्बुद्धो हुत्वा सब्बपठमं येवा ऽति अत्थो। एकपल्लङ्केना ऽति सकिं पि अनुट्ठहित्वा यथा आभुजितेन एकेन्ऽएव पल्लङ्केन।  
विमुत्तिसुखपटिसंवेदी ऽति विमुत्तिसुखं फलसमापत्तिसुखं पटिसंवेदियमानो। पटिच्चसमुप्पादन् ति पच्चयाकारं। पच्चयाकारो हि अञ्ञमञ्ञं पटिच्च सहिते धम्मे उप्पादेती ऽति पटिच्चसमुप्पादो ति वुच्चति। अयम् एत्थ सङ्खेपो। वित्थारो पन सब्बाकारसम्पन्नं विनिच्छयं इच्छन्तेन विसुद्धिमग्गतो च महापकरणतो च गहेतब्बो। अनुलोमपटिलोमन् ति अनुलोमञ् च पटिलोमञ् च अनुलोमपटिलोमं तत्थ अविज्जापच्चया सङ्खारा ऽति आदिना नयेन वुत्तो अविज्जादिको पच्चयाकारो अत्तना कत्तब्बकिच्चकरणतो अनुलोमो ति वुच्चति, अविज्जाय त्व् एव असेसविरागनिरोधा सङ्खारनिरोधो ति आदिना नयेन वुत्तो स्व् एव अनुप्पादनिरोधेन निरुज्झमानो तं किच्चं न करोती ऽति तस्स अकरणतो पटिलोमो ति वुच्चति, पुरिमनयेन्ऽ एव वा वुत्तो पवत्तिया अनुलोमो, इतरो तस्सा पटिलोमो ति एवम् एवम् एत्थ अत्थो दट्ठब्बो। आदितो पन पट्ठाय याव अन्तं अन्ततो च पट्ठाय याव आदिं पापेत्वा अवुत्तत्ता इतो अञ्ञेन्ऽ अत्थेन्ऽ एत्थ अनुलोमपटिलोमता न युज्जति।  
मनसाकासी ऽति मनसि अकासि। तत्थ यथा अनुलोमं मनसि अकासि, इदं ताव दस्सेतुं अविज्जापच्चया सङ्खारा ति आदि वुत्तं। तत्थ अविज्जा च सा पच्चयो चा ऽति अविज्जापच्चयो, तस्मा अविज्जापच्चया सङ्खारा सम्भवन्ती ऽति इमिना नयेन सब्बपदेसु अत्थो वेदितब्बो। अयम् एत्थ सङ्खेपो। वित्थारो पन सब्बाकारसम्पन्नं विनिच्छयं इच्छन्तेन विसुद्धिमग्गतो च सम्मोहविनोदनिया च महाविभङ्गट्ठकथाय गहेतब्बो। यथा पन पटिलोमं मनसि अकासि, इदं दस्सेतुं अविज्जाय त्व् एव असेसविरागनिरोधा सङ्खारनिरोधो ति आदि वुत्तं। तत्थ अविज्जाय त्व् एवा ऽति अविज्जाय तु एव। असेसविरागनिरोधा ऽति विरागसङ्खातेन मग्गेन असेसनिरोधा।

[पगे ९५४]  
९५४ समन्तपासादिका [म्व्_इ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सङ्खारनिरोधो ति सङ्खारानं अनुप्पादनिरोधो होति। एवं निरुद्धानं पन सङ्खारानं निरोधा विञ्ञाणनिरोधो, विञ्ञाणादीनञ् च निरोधा नामरूपादीनि निरुद्धानि येव होन्ती ऽति दस्सेतुं सङ्खारनिरोधा विञ्ञाणनिरोधो ति आदिं वत्वा एवम् एतस्स केवलस्स दुक्खक्खन्धस्स निरोधो होती ऽति वुत्तं। तत्थ केवलस्सा ऽति सकलस्स सुद्धस्स वा, सत्तविरहितस्सा ऽति अत्थो। दुक्खक्खन्धस्सा ऽति दुक्खरासिस्स। निरोधो होती ऽति अनुप्पादो होति। एतम् अत्थं विदित्वा ति य्व् आयं अविज्जादिवसेन सङ्खारादिकस्स दुक्खक्खन्धस्स समुदयो अविज्जानिरोधादिवसेन च निरोधो होती ऽति वुत्तो, सब्बाकारेन एतम् अत्थं विदित्वा। तायं वेलायन् ति तायं तस्स अत्थस्स विदितवेलायं। इमं उदानं उदानेसी ऽति इमं तस्मिं विदिते अत्थे हेतुतो च हेतुसमुप्पन्नधम्मस्स च पजाननाय आनुभावदीपकं यदा हवे पातुभवन्ती ऽति आदिकं सोमनस्ससम्पयुत्तञाणसमुट्ठानं उदानं उदानेसि, अत्तमनवाचं निच्छारेसी ऽति वुत्तं होति। तस्स्ऽ अत्थो यदा हवे ऽति यस्मिं हवे काले। पातुभवन्ती ऽति उप्पज्जन्ति।  
धम्मा ऽति अनुलोमपच्चयाकारपटिवेधसाधका बोधिपक्खियधम्मा। अथ वा पातुभवन्ती ऽति पकासेन्ति अभिसमयवसेन ब्यत्ता पाकटा होन्ति। धम्मा ऽति चतुरारियसच्चधम्मा। आतापो वुच्चति किलेससन्तापनट्ठेन विरियं। आतापिनो ति सम्मप्पधानविरियवतो। झायतो ति आरम्मणूपनिज्झानलक्खणेन च लक्खणूपनिज्झानलक्खणेन च द्वीहि झानेहि झायन्तस्स। ब्राह्मणस्सा ऽति बाहितपापस्स खीणासवस्स। अथ ऽस्स कङ्खा वपयन्ती ऽति अथ अस्स एवं पातुभूतधम्मस्स कङ्खा वपयन्ति।  
सब्बा ऽति या एसा को नु खो भन्ते फस्सती ऽति, नो कल्लो पञ्हो ऽति भगवा अवोचा ऽति आदिना नयेन तथा कतमं नु खो भन्ते जरामरणं, कस्स च पन्ऽइदं जरामरणन् ति,

[पगे ९५५]  
म्व्_इ।१] महावग्ग-वण्णना ९५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नो कल्लो पञ्हो ति भगवा अवोचा ऽति आदिना च नयेन पच्चयाकारे कङ्खा वुत्ता, या च पच्चयाकारस्स्ऽ एव अप्पटिविद्धत्ता, अहोसिं नु खो अहं अतीतम् अद्धानन् ति आदिका सोऌअसकङ्खा आगता ता सब्बा वपयन्ति अपगच्छन्ति निरुज्झन्ति। कस्मा। यतो पजानाति सहेतुधम्मन् ति यस्मा अविज्जादिकेन हेतुना सहेतुकं इमं सङ्खारादिं केवलं दुक्खक्खन्धधम्मं पजानाति अञ्ञाति पटिविज्झति। दुतियवारे, इमं उदानं उदानेसी ऽति इमं तस्मिं विदिते अत्थे अविज्जाय त्व् एव असेसविरागनिरोधा सङ्खारनिरोधो ति एवं पकासितस्स निब्बानसङ्खातस्स पच्चयक्खयस्स अवबोधानुभावदीपकं वुत्तप्पकारं उदानं उदानेसी ऽति अत्थो। तत्रायं सङ्खेपत्थो; यस्मा पच्चयानं खयसङ्खातं निब्बानं अवेदि अञ्ञाति पटिविज्झति, तस्मा यदा ऽस्स आतापिनो झायतो ब्राह्मणस्स वुत्तप्पकारा धम्मा पातुभवन्ति, अथ या निब्बानस्स अविदितत्ता उप्पज्जेय्युं ता सब्बा ऽपि कङ्खा वपयन्ति। ततियवारे, इमं उदानं उदानेसी ऽति इमं येन मग्गेन सो दुक्खक्खन्धस्स समुदयनिरोधसङ्खातो अत्थो किच्चवसेन च आरम्मणकिरियाय च विदितो तस्स अरियमग्गस्स आनुभावदीपकं वुत्तप्पकारं उदानं उदानेसी ऽति अत्थो। तत्रायं सङ्खेपत्थो, यदा हवे पातुभन्ति धम्मा आतापिनो झायतो ब्राह्मणस्स, तदा सो ब्राह्मणो तेहि उप्पन्नेहि बोधिपक्खियधम्मेहि यस्स वा अरियमग्गस्स चतुसच्चधम्मा पातुभूता तेन अरियमग्गेन विधूपयं तिट्ठति मारसेनन् ति, कामा ते पठमा सेना ऽति आदिना नयेन वुत्तप्पकारं मारसेनं विधूपयन्तो विधमन्तो विद्धंसेन्तो तिट्ठति। कथं।  
सुरियो ऽव ओभासयम् अन्तलिक्खन् ति यथा सुरियो अब्भुग्गतो अत्तनो पथाय अन्तलिक्खं ओभासयन्तो ऽव अन्धकारं विधमन्तो तिट्ठति, एवं सो ऽपि ब्राह्मणो तेहि धम्मेहि तेन वा मग्गेन सच्चानि पटिविज्झन्तो ऽव मारसेनं विधूपयन्तो तिट्ठती ऽति एवम् एत्थ पठमं उदानं पच्चयाकारपच्चवेक्खणवसेन दुतियं निब्बानपच्चवेक्खणवसेन ततियं मग्गपच्चवेक्खणवसेन उप्पन्नन् ति वेदितब्बं।

[पगे ९५६]  
९५६ समन्तपासादिका [म्व्_इ।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उदाने पन रत्तिया पठमं यामं पटिच्चसमुप्पादं अनुलोमं दुतियं यामं पटिलोमं ततियं यामं अनुलोमपटिलोमन् ति वुत्तं, तं सत्ताहस्स अच्चयेन स्वे आसना वुट्ठहिस्सामी ऽति रत्तिं उप्पादितं मनसिकारं सन्धाय वुत्तं। तदा हि भगवा यस्स पच्चयाकारपजाननस्स च पच्चयक्खयाधिगमस्स च आनुभावदीपिका पुरिमा द्वे उदानगाथा तस्स वसेन एकेकम् एव कोट्ठासं पठमयामञ् च मज्झिमयामञ् च मनसाकासि। इध पन पाटिपदरत्तिया एवं मनसाकासि। भगवा हि विसाखपुण्णमाय रत्तिया पठमयामे पुब्बेनिवासं अनुस्सरि मज्झिमयामे दिब्बचक्खुं विसोधेसि पच्छिमयामे पटिच्चसमुप्पादं अनुलोमपटिलोमं मनसिकत्वा, इदानि अरुणो उग्गच्छिस्सती ऽति सब्बञ्ञुतं पापुणि। सब्बञ्ञुतपत्तसमनन्तरम् एव अरुणो उग्गञ्छि। ततो तं दिवसं तेन्ऽ एव पल्लङ्केन वीतिनामेत्वा सम्पत्ताय पाटिपदरत्तिया तीसु यामेसु एवं मनसिकत्वा इमानि उदानानि उदानेसि। इति पाटिपदरत्तिया एवं मनसिकत्वा तं बोधिरुक्खमूले सत्ताहं एकपल्लङ्केन निसीदी ऽति एवं वुत्तम् सत्ताहं तत्थ्ऽ एव वीतिनामेसी ऽति।  
[म्व्_इ।२:] अथ खो भगवा तस्स सत्ताहस्स अच्चयेन तम्हा समाधिम्हा वुट्ठहित्वा बोधिरुक्खमूला येन अजपालनिग्रोधो तेन्ऽ उपसङ्कमी ऽति एत्थ न भगवा तम्हा समाधिम्हा वुट्ठहित्वा अनन्तरम् एव बोधिरुक्खमूला येन अजपालनिग्रोधो तेन्ऽ उपसङ्कमि। यथा पन भुत्वा सयती ऽति वुत्ते न हत्थे अधोवित्वा मुखं अविक्खालेत्वा सयनसमीपं अगन्त्वा अञ्ञं किञ्चि अल्लापसल्लापं अकत्वा सयति इच्च्ऽ एवं वुत्तं होति, भोजनतो पन पच्छा सयति, न न सयती ऽति इदम् एत्थ दीपितं होति, एवम् इधापि न तम्हा समाधिम्हा वुट्ठहित्वा अनन्तरम् एव पक्कामी ति वुत्तं होति, वुट्ठानतो पन पच्छा पक्कामि, न न पक्कामी ऽति इदम् एत्थ दीपितं होति।

[पगे ९५७]  
म्व्_इ।२] महावग्ग-वण्णना ९५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनन्तरं पन अपक्कमित्वा भगवा किं अकासी ऽति। अपरानि पि तीणि सत्ताहानि बोधिसमीपे येव वीतिनामेसि। तत्रायं अनुपुब्बिकथा। भगवति किर बुद्धत्तं पत्वा सत्ताहं एकपल्लङ्केन निसिन्ने न भगवा वुट्ठाति, किं नु खो अञ्ञे पि बुद्धत्तकरा धम्मा अत्थी ऽति एकच्चानं देवतानं कङ्खा उदपादि। अथ भगवा अट्ठमे दिवसे समापत्तितो वुट्ठाय देवतानं कङ्खं ञत्वा कङ्खाविधमनत्थं आकासे उप्पतित्वा यमकपाटिहारियं दस्सेत्वा तासं कङ्खं विधमित्वा पल्लङ्कतो ईसकं पाचीननिस्सिते उत्तरदिसाभागे ठत्वा चत्तारि असङ्खेय्यानि कप्पसतसहस्सञ् च उपचितानं पारमीनं फलाधिगमननट्ठानं पल्लङ्कञ् च बोधिरुक्खञ् च अनिम्मिसेहि अक्खीहि ओलोकयमानो सत्ताहं वीतिनामेसि। तं ठानं अनिम्मिसचेतियं नाम जातं। अथ पल्लङ्कस्स च ठितट्ठानस्स च अन्तरा पुरत्थिमतो च पच्छिमतो च आयते रतनचङ्कमे चङ्कमन्तो सत्ताहं वीतिनामेसि। तं ठानं रतनचङ्कमचेतियं नाम जातं। ततो पच्छिमदिसाभागे देवता रतनघरं मापयिंसु। तत्थ पल्लङ्केन निसीदित्वा अभिधम्मपिटकं विसेसतो च्ऽएत्थ अनन्तनयसमन्तपट्ठानं विचिनन्तो सत्ताहं वीतिनामेसि। तं ठानं रतनघरचेतियं नाम जातं। एवं बोधिसमीपे येव चत्तारि सत्ताहानि वीतिनामेत्वा पञ्चमे सत्ताहे बोधिरुक्खमूला येन अजपालनिग्रोधो तेन्ऽ उपसङ्कमि। तस्स किर निग्रोधस्स छायाय अजपालका गन्त्वा निसीदन्ति, तेन्ऽ अस्स अजपालनिग्रोधो त्व् एव नामं उदपादि। सत्ताहं विमुत्तिसुखपटिसंवेदी ऽति तत्रापि धम्मं विचिनन्तो येव विमुत्तिसुखं पटिसंवेदेन्तो निसीदि। बोधितो पुरत्थिमदिसाभागे एस रुक्खो होति। एवं निसिन्ने च पन्ऽ एत्थ भगवति एको ब्राह्मणो तं आगन्त्वा पञ्हं पुच्छि। तेन वुत्तं अथ खो अञ्ञतरो ति आदि। तत्थ हुंहुङ्कजातिको ति सो किर दिट्ठमङ्गलिको नाम मानवसेन कोधवसेन च हुंहुन् ति करोन्तो विचरति, तस्मा हुंहुङ्कजातिको ति वुच्चति। हुहुकजातिको ति पि पठन्ति।

[पगे ९५८]  
९५८ समन्तपासादिका [म्व्_इ।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एतम् अत्थं विदित्वा ऽति एतं तेन वुत्तस्स वचनस्स सिखाप्पत्तमत्थं विदित्वा तायं वेलायं इमं उदानं उदानेसि। तस्स्ऽ अत्थो यो बाहितपापधम्मताय ब्राह्मणो न दिट्ठमङ्गलिकताय हुंहुङ्कारकसावादिपापधम्मयुत्तो हुत्वा केवलं जातिमत्तकेन ब्रह्मञ्ञं पटिजानाति, सो ब्राह्मणो बाहितपापधम्मत्ता बाहितपापधम्मो हुंहुङ्कारप्पहानेन निहुंहुङ्को रागादिकसावाभावेन निक्कसावो भावनानुयोगयुत्तचित्तताय यतत्तो सीलसंवरेन वा सञ्ञतचित्तताय यतत्तो चतुमग्गञाणसङ्खातेहि वेदेहि वा अन्तं तिण्णं वेदानं वा अन्तं गतत्ता वेदन्तगू, चतुमग्गब्रह्मचरियस्स वुसितत्ता वुसितब्रह्मचरियो, धम्मेन सो ब्रह्मवादं वदेय्या ऽति ब्राह्मणो अहन् ति एतं वादं धम्मेन वदेय्य, यस्स सकले लोकसन्निवासे कुहिञ्चि एकारम्मने पि रागुस्सदो दोसुस्सदो मोहुस्सदो मानुस्सदो दिट्ठुस्सदो ति इमे पञ्च उस्सदा न्ऽ अत्थी ऽति। अकालमेघो ति असम्पत्ते वस्सकाले उप्पन्नमेघो। अयं पन गिम्हानं पच्छिमे मासे उदपादि।  
सत्ताहवद्दलिका ऽति तस्मिं उप्पन्ने सत्ताहं अविच्छिन्नवुट्ठिका अहोसि। सीतवातदुद्दिनी ऽति सा च पन सत्ताहवद्दलिका उदकफुसितसम्मिस्सेन सीतवातेन समन्ता परिब्भमन्तेन दूसितदिवसत्ता सीतवातदुद्दिनी नाम अहोसि।  
[म्व्_इ।३:] अथ खो मुचलिन्दो नागराजा ऽति तस्स्ऽ एव मुचलिन्दरुक्खस्स समीपे पोक्खरणिया निब्बत्तो महानुभावो नागराजा। सत्तक्खत्तुं भोगेहि परिक्खिपित्वा ऽति एवं भोगेहि परिक्खिपित्वा उपरिमुद्धनि महन्तं फणं करित्वा ऽव ठिते तस्मिं तस्स परिक्खेपब्भन्तरं लोहपासादे भण्डागारगब्भप्पमाणं अहोसि, तस्मा भगवा निवाते पिदहितद्वारवातपाने कूटागारे निसिन्नो विय जातो। मा भगवन्तं सीतन् ति आदि तस्स तथा करित्वा ठानकारणपरिदीपनं। सो हि मा भगवन्तं सीतञ् च बाधयित्थ, मा उण्हं, मा डंसादिसम्फस्सो बाधयित्था ऽति तथा करित्वा अट्ठासि। तत्थ किञ्चापि सत्ताहवद्दलिकाय उण्हम् एव न्ऽ अत्थि, सचे पन अन्तरन्तरा मेघो विगच्छेय्य, उण्हं भवेय्य,

[पगे ९५९]  
म्व्_इ।४] महावग्ग-वण्णना ९५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तम् पि नं मा बाधयित्था ऽति एवं तस्स चिन्तेतुं युत्तं। विद्धन् ति उब्बिद्धं, मेघविगमेन दुरीभूतन् ति अत्थो। विगतवलाहकन् ति अपगतमेघं।  
देवन् ति आकासं। सकवण्णन् ति अत्तनो रूपं। सुखो विवेको ति निब्बानसङ्खातो उपधिविवेको सुखो। तुट्ठस्सा ऽति चतुमग्गञाणसन्तोसेन सन्तुट्ठस्स। सुतधम्मस्सा ऽति पकासितधम्मस्स। पस्सतो ति तं विवेकं, यं वा किञ्चि पस्सितब्बं नाम, तं सब्बं अत्तनो विरियबलाधिगतेन ञाणचक्खुना पस्सन्तस्स। अब्यापज्झन् ति अकुप्पनभावो।  
एतेन मेत्तापुब्बभागो दस्सितो। पाणभूतेसु संयमो ति सत्तेसु च संयमो। अविहिंसनभावो सुखो ति अत्थो।  
एतेन करुणापुब्बभागो दस्सितो। सुखा विरागता लोके ऽति विरागता ऽपि सुखा। कीदिसी। कामानं समतिक्कमो ति या कामानं समतिक्कमो ति वुच्चति, सा विरागतापि सुखा ऽति अत्थो। एतेन अनागामिमग्गो कथितो। अस्मिमानस्स विनयो ति इमिना पन अरहत्तं कथितं, अरहत्तं हि अस्मिमानस्स पस्सद्धिविनयो ति वुच्चति। इतो परञ् च सुखं नाम न्ऽ अत्थि। तेन्ऽ आह, एतं वे परमं सुखन् ति।  
[म्व्_इ।४:] मुचलिन्दमूला ऽति महाबोधितो पाचीनकोणे ठिता मुचलिन्दरुक्खमूला। राजायतनन् ति दक्खिणदिसाभागे ठितं राजायतनरुक्खं उपसङ्कमि। तेन खो पन समयेना ऽति कतरेन समयेन। भगवतो किर राजायतनमूले सत्ताहं एकपल्लङ्केन निसिन्नस्स समाधितो वुट्ठानदिवसे अरुणुग्गमनवेलायम् एव भोजनकिच्चेन भवितब्बन् ति ञत्वा सक्को देवराजा ओसथहरीतकं उपनेसि। भगवा तं परिभुञ्जि। परिभुत्तमत्तस्स्ऽएव सरीरकिच्चं अहोसि।  
सक्को मुखोदकं अदासि। भगवा मुखं धोवित्वा तस्मिं येव रुक्खमूले निसीदि। एवं उग्गते अरुणम्हि निसिन्ने भगवति, तेन खो पन समयेन। तपुस्सभल्लिका वाणिजा ऽति तपुस्सो च भल्लिको चा ऽति द्वे भातरो वाणिजा।  
उक्कला ऽति उक्कलजनपदतो। तं देसन् ति यस्मिं देसे भगवा विहरति। कतरस्मिञ् च देसे भगवा ऽति। मज्झिमदेसे। तस्मा मज्झिमदेसं गन्तुं अद्धानमग्गं पटिपन्ना होन्ती ऽति अयम् एत्थ अत्थो।

[पगे ९६०]  
९६० समन्तपासादिका [म्व्_इ।४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ञातिसालोहिता देवता ऽति तेसं ञातिभूतपुब्बा देवता। एतद् अवोचा ऽति सा किर नेसं सब्बसकटानि अप्पवत्तानि अकासि। ततो ते किं इदन् ति मग्गदेवतानं बलिकम्मं अकंसु। तेसं बलिकम्मकाले सा देवता दिस्समानेन्ऽ एव कायेन एतद् अवोच। मन्थेन च मधुपिण्डिकाय चा ऽति अबद्धसत्तुना च सप्पिमधुफाणितादीहि योजेत्वा बद्धसत्तुना च। पटिमानेथाऽ ति उपट्ठहथ। तं वो ति तम् पटिमाननं तुम्हाकं भविस्सति दीघरत्तं हिताय सुखाय। यं अम्हाकन् ति यम् पटिग्गहणं अम्हाकं अस्स दीघरत्तं हिताय सुखाय। भगवतो एतद् अहोसी ऽति यो किर्ऽ अस्स पधानानुयोगकाले पत्तो अहोसि, सो सुजाताय पायासं दातुं आगच्छन्तिया एव अन्तरधायि, तेन्ऽ अस्स एतद् अहोसि, पत्तो मे न्ऽ अत्थि पुरिमकापि च न खो तथागता हत्थेसु पटिग्गण्हन्ति। किम्हि नु खो अहं पटिग्गण्हेय्यं मन्थञ् च मधुपिण्डिकञ् चा ऽति। परिवितक्कम् अञ्ञाया ऽति इतो पुब्बे ऽव भगवतो सुजाताय दिन्नं भोजनं येव ओजानुप्पबन्धनवसेन अट्ठासि, एत्तकां कालं न्ऽ एव जिघच्छा न पिपासा न कायदुब्बल्यं अहोसि, इदानि पन्ऽ अस्स आहारं पटिग्गहेतुकामताय न खो तथागता ऽति आदिना नयेन परिवितक्को उदपादि। तं एवं उप्पन्नं अत्तनो चेतसा भगवतो चेतो परिवितक्कम् अञ्ञाय।  
चतुद्दिसा ऽति चतूहि दिसाहि। सेलमये पत्ते ऽति मुग्गवण्णसिलामये पत्ते। इदं येव भगवा पतिग्गहेसि, ते येव सन्धाय वुत्तं। चत्तारो पन महाराजानो पठमं इन्दनीलमणिमये पत्ते उपनामेसुं, न ते भगवा अग्गहेसि। ततो इमे चत्तारो ऽपि मुग्गवण्णसिलामये पत्ते उपनामेसुं।  
भगवा चत्तारो ऽपि पत्ते अग्गहेसि तेसं पसादानुरक्खणत्थाय, नो महिच्छताय। गहेत्वा च पन चत्तारो ऽपि यथा एको ऽव पत्तो होति, तथा अधिट्ठहि। चतुन्नं पि एकसदिसो पुञ्ञविपाको अहोसि। एवं एकं कत्वा अधिट्ठिते पटिग्गहेसि भगवा पच्चग्घे सेलमये पत्ते मन्थञ् च मधुपिण्डिकञ् च। पच्चग्घे ऽति पच्चग्घस्मिं, पाटेक्कं महग्घस्मिन् ति अत्थो। अथ वा, पच्चग्घे ऽति अभिनवे अब्भुण्हे, तं खणे निब्बत्तस्मिन् ति अत्थो। द्वे वाचा एतेसं अहेसुन् ति द्वेवाचिका। अथ वा, द्वीहि वाचाहि उपासकभावं पत्ता ऽति अत्थो।

[पगे ९६१]  
म्व्_इ।५] महावग्ग-वण्णना ९६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते एवं उपासकभावं पटिवेदेत्वा भगवन्तं आहंसु कस्स्ऽ इदानि भन्ते अम्हेहि अज्जतो पट्ठाय अभिवादनपच्चुट्ठानं कातब्बन् ति। भगवा सीसं परामसि।  
केसा हत्थे लग्गिंसु। ते तेसं अदासि इमे तुम्हे परिहरथा ऽति। ते केसधातुयो लभित्वा अमतेन्ऽ एव अभिसित्ता हट्ठतुट्ठा भगवन्तं वन्दित्वा पक्कमिंसु।  
[म्व्_इ।५:] अथ खो भगवा सत्ताहस्स अच्चयेन तम्हा समाधिम्हा वुट्ठहित्वा वुत्तप्पकारम् एव सब्बकिच्चं निट्ठापेत्वा राजायतनमूला पुन पि येन अजपालनिग्रोधो तेन्ऽ उपसङ्कमि। परिवितक्को उदपादी ऽति तस्मिं निसिन्नमत्तस्स्ऽ एव सब्बबुद्धानं आचिण्णसमाचिण्णो अयं चेतसो परिवितक्को उदपादि, कस्मा पन्ऽ आयं सब्बबुद्धानं उप्पज्जती ऽति। धम्मस्स महन्तभावं गरुभावं भारियभावं पच्चवेक्खणाय ब्रह्मुना याचितेन देसेतुकामताय च। जानन्ति हि बुद्धा एवं वितक्किते ब्रह्मा आगन्त्वा धम्मदेसनं याचिस्सति, ततो सत्ता धम्मे गारवं उप्पादेस्सन्ति, ब्रह्मगरुको हि लोकसन्निवासो ति, इति इमेहि द्वीहि कारणेहि अयं वितक्को उप्पज्जती ऽति। तत्थ अधिगतो खो म्यायन् ति अधिगतो खो मे अयं। आलयरामा ऽति सत्ता पञ्चकामगुणेसु अलयन्ति, तस्मा ते आलया ऽति वुच्चन्ति, तेहि आलयेहि रमन्ती ऽती आलयरामा। आलयेसु रता ऽति आलयरता। आलयेसु सुट्ठु मुदिता ऽति आलयसम्मुदिता। यद् इदन् ति निपातो, तस्स ठानं सन्धाय यं इदन् ति पटिच्चसमुप्पादं सन्धाय यो अयन् ति एवम् अत्थो दट्ठब्बो।  
इदप्पच्चयतापटिच्चसमुप्पादो ति इमेसं पच्चया इदप्पच्चया, इदप्पच्चया एव इदप्पच्चयता, इदप्पच्चयता च सा पटिच्चसमुप्पादो चा ऽति इदप्पच्चयतापटिच्चसमुप्पादो।  
सो मम्ऽ अस्स किलमथो ति या अजानन्तानं देसना नाम, सो मम किलमथो अस्स, सा मम विहेसा अस्सा ऽति अत्थो। भगवन्तन् ति भगवतो। अनच्छरिया ऽति अनुअच्छरिया। पटिभंसू ऽति पटिभाणसङ्खातस्स ञाणस्स गोचरा अहेसुं, परिवितक्कयितब्बभावं पापुणिंसु। हलन् ति एत्थ हकारो निपातमत्तो अलन् ति अत्थो। पकासितुन् ति देसितुं। अलं दानि मे इमं किच्छेन अधिगतं धम्मं देसितुन् ति वुत्तं होति।

[पगे ९६२]  
९६२ समन्तपासादिका [म्व्_इ।५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न्ऽ आयं धम्मो सुसम्बुद्धो ति न अयं सुकरो अभिसम्बुज्झितुं, जानितुं न सुकरो ऽति अत्थो। पटिसोतगामिन् ति पटिसोतं वुच्चति निब्बानं, निब्बानगामिन् ति अत्थो।  
रागरत्ता ऽति कामरागेन भवरागेन दिट्ठिरागेन च रत्ता सत्ता। न दक्खन्ती ऽति न पस्सन्ति। तमोक्खन्धेन आवुटा ऽति अविज्जारासिना अज्झोत्थटा। अप्पोस्सुक्कताया ऽति निरस्सुक्कभावेन अदेसेतुकामताया ऽति अत्थो।  
यत्र हि नामा ऽति यस्मिं नाम लोके। भगवतो पुरतो पातुरहोसी ऽति धम्मदेसनायाचनत्थं दससु चक्कवाऌअसहस्सेसु महाब्रह्मानो गहेत्वा आगम्म भगवतो पुरतो पातुरहोसि। अप्परजक्खजातिका ऽति पञ्ञामये अक्खिम्हि अप्पं रागदोसमोहरजं एतेसं सभावा ऽति अप्परजक्खजातिका। भविस्सन्ति धम्मस्सा ऽति चतुसच्चधम्मं।  
अञ्ञातारो ति पटिविज्झितारो पातुर् अहोसी ऽति पातुभवि। समलेहि चिन्तितो ति रागादिसमलेहि छसत्थारेहि चिन्तितो। अपापुर् एतन् ति विवर एतं। अमतस्स द्वारन् ति अमतस्स निब्बानस्स द्वारभूतं अरियमग्गं। सुणन्तु धम्मं विमलेनानुबुद्धन् ति इमे सत्ता रागादिमलानं अभावतो विमलेन सम्बुद्धेन अनुबुद्धं चतुसच्चधम्मं सुणन्तु।  
सेले यथा पब्बतमुद्धनिट्ठितो ति सिलामये एकघणे पब्बतमुद्धनि ठितो, सो च यथा चक्खुमा पुरिसो समन्ततो जनतं पस्सेय्य, त्वम् पि सुमेध सुन्दरपञ्ञसब्बञ्ञुतञाणेन समन्तचक्खु भगवा धम्ममयं पञ्ञामयं पासादम् आरुय्ह सयं अपेतसोको सोकावकिण्णं जातिजराभिभूतं जनतं अपेक्खस्सु उपधारय। उट्ठेही ऽति भगवतो धम्मदेसनत्थं चारिकञ्चरणं याचन्तो भणति। वीरा ऽति आदीसु भगवा विरियवन्तताय वीरो, देवपुत्तमच्चुकिलेसाभिसङ्खारमारानं विजितत्ता विजितसङ्गामो, जातिकन्तारादिनित्थरणसमत्थताय सत्थवाहो, कामच्छन्द-इणस्स अभावतो अनणो।

[पगे ९६३]  
म्व्_इ।५] महावग्ग-वण्णना ९६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अज्झेसनन् ति याचनं।  
बुद्धचक्खुना ऽति इन्द्रियपरोपरियत्तिञाणेन च आसयानुसयञाणेन च। इमेसञ् हि द्विन्नं ञाणानं बुद्धचक्खू ऽति नामं। अप्परजक्खे ऽति येसं पञ्ञाचक्खुम्हि रागादिरजं अप्पं ते अप्परजक्खा। येसं महन्तं, ते महारजक्खा। येसं सद्धादीनि इन्द्रियानि तिक्खानि, ते तिक्खिन्द्रिया। येसं मुदूनि, ते मुदिन्द्रिया।  
येसं सद्धादयो आकारा सुन्दरा, ते स्वाकारा। येसं असुन्दरा, ते द्वाकारा। ये कथितकारणं सल्लक्खेन्ति, सुखेन सक्का होन्ति विञ्ञापेतुं, ते सुविञ्ञापया। ये तथा न होन्ति, ते दुविञ्ञापया। ये परलोकञ् च वज्जञ् च भयतो पस्सन्ति, ते परलोकवज्जभयदस्साविनो। उप्पलनियन् ति उप्पलवने। इतरेसु पि एस्ऽएव नयो। अन्तोनिमुग्गपोसीनी ऽति यानि उदकस्स अन्तो निमुग्गान् ऽएव पोसियन्ति। समोदकट्ठितानी ऽति उदकेन समट्ठितानि। उदकं अच्चुग्गम्म तिट्ठन्ति ऽति उदकं अतिक्कमित्वा तिट्ठन्ति। अपारुता ऽति विवटा। अमतस्स द्वारा ऽति अरियमग्गो। सो हि अमतसङ्खातस्स निब्बानस्स द्वारं। पमुञ्चन्तु सद्धन् ति सब्बे अत्तनो सद्धं पमुञ्चन्तु विस्सज्जन्तु। पच्छिमपदद्वये अयम् एव्ऽ अत्थो, अहञ् हि अत्तनो पगुणं सुवत्तितं पि इमं पणीतं उत्तमं धम्मं कायवाचाकिलमथसञ्ञी हुत्वा मनुजेसु देवमनुस्सेसु नाभासि।  
[म्व्_इ।६:] पण्डितो ति पण्डिच्चेन समन्नागतो। ब्यत्तो ति वेय्यत्तियेन समन्नागतो। मेधावी ऽति ठानुप्पत्तिया पञ्ञाय समन्नागतो। अप्परजक्खजातिको ति समापत्तिया विक्खम्भितत्ता निक्किलेसजातिको विसुद्धसत्तो। आजानिस्सती ऽति सल्लक्खेस्सति पटिविज्झिस्सति। भगवतो ऽपि खो ञाणं उदपादी ऽति सब्बञ्ञुतञाणं उप्पज्जि इतो सत्तदिवसमत्थके कालं कत्वा सो आकिञ्चञ्ञायतने निब्बत्तो ति। महाजानियो ति सत्तदिवसब्भन्तरे पत्तब्बमग्गफलतो परिहीनत्ता महाजानि अस्सा ऽति महाजानियो,

[पगे ९६४]  
९६४ समन्तपासादिका [म्व्_इ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अक्खणे निब्बत्तत्ता च। अभिदोसकालकतो ति हीयो कालकतो। सो ऽपि नेवसञ्ञानासञ्ञायतने निब्बत्तो ति अद्दस। बहूपकारा ऽति बहू उपकारा। पधानपहितत्तन् ति पधानत्थाय पेसितत्तभावं। उपट्ठहिंसू ऽति मुखोदकदानादिना उपट्ठहिंसु।  
अन्तरा च बोधिं अन्तरा च गयन् ति उपको बोधिमण्डस्स च गयाय च अन्तरे भगवन्तं अद्दस। अद्धानमग्गपटिपन्नन् ति अद्धानमग्गं पटिपन्नं। सब्बाभिभू ऽति सब्बं तेभूमिकधम्मं अभिभवित्वा ठितो। सब्बविदू ऽति सब्बं चतुभूमिकधम्मं अवेदिं अञ्ञासिं। सब्बेसु धम्मेसु अनूपलित्तो ति सब्बेसु तेभूमिकधम्मेसु किलेसलेपनेन अलित्तो। सब्बञ्जहो ति सब्बं तेभूमिकधम्मं उपच्छिन्दित्वा ठितो। तण्हक्खये विमुत्तो ति तण्हक्खये निब्बाने आरम्माणकरणवसेन विमुत्तो। सयं अभिञ्ञाया ऽति सब्बं चतुभूमिकधम्मं अत्तना ऽव जानित्वा। कम् उद्दिसेय्यन् ति कं अञ्ञं अयं मे आचरियो ति उद्दिसेय्यं। न मे आचरियो अत्थी ऽति लोकुत्तरधम्मे मय्हं आचरियो नाम न्ऽ अत्थि। न्ऽ अत्थि मे पटिपुग्गलो ति मय्हं पटिभागपुग्गलो नाम न्ऽअत्थि। सीतीभूतो ति सब्बकिलेसग्गिनिब्बापनेन सीतीभूतो। निब्बुतो ति किलेसानं येव निब्बुतत्ता निब्बुतो। कासीनं पुरन् ति कासिकरट्ठे नगरं। अहञ्ञिं अमतदुन्दुभिन् ति धम्मचक्खुपटिलाभाय अमतभेरिं पहरिस्सामी ऽति गच्छामि। अरहसि अनन्तजिनो ति अनन्तजिनो भवितुं युत्तो ऽसि। हुवेय्यावुसो ति आवुसो एवम् अपि नाम भवेय्य। सीसं ओकम्पेत्वा ऽति सीसं चालेत्वा। सण्ठपेसुन् ति कतिकं अकंसु। बाहुल्लिको ति चीवरबाहुल्लादीनं अत्थाय पटिपन्नो। पधानविब्भन्तो ति पधानतो विब्भन्तो भट्ठो परिहीनो।

[पगे ९६५]  
म्व्_इ।६] महावग्ग-वण्णना ९६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आवत्तो बाहुल्लाया ऽति चीवरादिबाहुल्लभावत्थाय आवत्तो। ओदहथ भिक्खवे सोतन् ति उपनेथ भिक्खवे सोतं सोतिन्द्रियं धम्मस्सवनत्थं अभिमुखं करोथा ऽति अत्थो। अमतम् अधिगतन् ति अमतं निब्बानं मया अधिगतन् ति दस्सेति।  
चरियाया ति दुक्करचरियाय। पटिपदाया ऽति दुक्करपटिपदाय। अभिजानाथ मे नो ति अभिजानाथ समनुपस्सथ नु मे। एवरूपं भासितम् एतन् ति एवरूपं वाक्यभेदन् ति अत्थो। असक्खि खो भगवा पञ्चवग्गिये भिक्खू सञ्ञापेतुन् ति अहं बुद्धो ति जानापेतुं असक्खि। चक्खुकरणी ऽति पञ्ञाचक्खुं सन्धाय्ऽ आह, इतो परं सब्बं पदत्थतो उत्तानम् एव अधिप्पायानुसन्धियोजनादिभेदतो पपञ्चसूदनिया मज्झिमट्ठकथायं वुत्तनयेन वेदितब्बं। इतो पट्ठाय हि अतिवित्थारभीरुकस्स महाजनस्स चित्तं अनुरक्खन्ता सुत्तन्तकथं अवण्णयित्वा विनयकथं येव वण्णयिस्साम। साऽ व तस्स आयस्मतो उपसम्पदा अहोसी ऽति आसाऌहपुण्णनायं अट्ठारसहि देवताकोटीहि सद्धिं सोतापत्तिफले पतिट्ठितस्स एहि भिक्खू ऽति भगवतो वचनेन अभिनिप्फन्ना साऽव तस्स आयस्मतो एहिभिक्खूपसम्पदा अहोसि। अथ खो आयस्मतो च वप्पस्सा ऽति आदिम्हि वप्पत्थेरस्स पाटिपददिवसे धम्मचक्खुं उदपादि। भद्दियत्थेरस्स दुतियदिवसे, महानामत्थेरस्स ततियदिवसे, अस्सजित्थेरस्स चतुत्थियन् ति। इमेसञ् च पन भिक्खूनं कम्मट्ठानेसु उप्पन्नमलविसोधनत्थं भगवा अन्तोविहारे येव अहोसि। उप्पन्ने उप्पन्ने कम्मट्ठानमले आकासेनागन्त्वा मलं विनोदेसि।  
पक्खस्स पन पञ्चमियं सब्ब्ऽ एव ते एकतो सन्निपातेत्वा अनत्तसुत्तेन ओवदि। तेन वुत्तं अथ खो भगवा पञ्चवग्गियेऽ ति आदि। तेन खो पन समयेन छ लोके अरहन्तो होन्ती ऽति पञ्चमिया पक्खस्स लोकस्मिं छ मनुस्सा अरहन्तो होन्ती ऽति अत्थो।

[पगे ९६६]  
९६६ समन्तपासादिका [म्व्_इ।१०  
[म्व्_इ।१०:] पुब्बानुपुब्बकानन् ति पवेणिवसेन पोराणानुपोराणन् ति अत्थो। तेन खो पन समयेन एकसट्ठी लोके अरहन्तो होन्ती ऽति पुरिमा छ इमे च पञ्चपञ्ञासा ऽति अन्तो वस्सम्हि येव एकसट्ठी मनुस्सा अरहन्तो होन्ती ऽति अत्थो। तत्र यसआदीनं कुलपुत्तानं अयं पुब्बयोगो, अतीते किर पञ्चपञ्ञासजना सहायका वग्गबन्धेन पुञ्ञानि करोन्ता अनाथसरीरानि पटिजग्गन्ता विचरन्ति। ते एकदिवसं सगब्भं इत्थिं कालकतं दिस्वा झापेस्सामा ऽति सुसानं हरिंसु। तेसु पञ्च जने तुम्हे झापेथा ऽति सुसाने ठपेत्वा सेसा गामं पविट्ठा। यसो दारको तं सरीरं विज्झित्वा परिवत्तेत्वा च झापयमानो असुभसञ्ञं पटिलभि। सो इतरेसम् पि चतुन्नं जनानं पस्सथ भो इमं असुचिं पटिक्कुलन् ति दस्सेसि। ते ऽपि तत्थ असुभसञ्ञं पटिलभिंसु। ते पञ्च पि गामं गन्त्वा सेससहायकानं कथयिंसु। यसो पन दारको गेहं पि गन्त्वा मातापितूनञ् च भरियाय च कथेसि। ते सब्बे ऽपि असुभसञ्ञं भावयिंसु। अयम् एतेसं पुब्बयोगो। तेन्ऽ आयस्मतो यसस्स नाटकजनेसु सुसानसञ्ञा येव उप्पज्जि। ताय च उपनिस्सयसम्पत्तिया सब्बेसं विसेसाधिगमो निब्बत्तती ऽति।  
[म्व्_इ।११:] अथ खो भगवा भिक्खू आमन्तेसी ऽति भगवा याव पच्छिमकत्तिकपुण्णमी ताव बाराणसियं विहरन्तो एकदिवसं ते खीणासवे सट्ठी भिक्खू आमन्तेसि। दिब्बा नाम दिब्बेसु विसयेसु लोभपासा। मानुसा नाम मानुसकेसु विसयेसु लोभपासा। मा एकेन द्वे ऽति एकेन मग्गेन द्वे मा अगमित्थ। अस्सवनता ऽति अस्सवनताय। परिहायन्ती ऽति अनधिगतं नाधिगच्छन्ता विसेसाधिगमनतो परिहायन्ति।  
अन्तका ऽति लामक हीनसत्त। अन्तलिक्खचरो ति रागपासं सन्धाय्ऽ आह तं हि सो अन्तलिक्खचरो ति मन्त्वा आह।  
[म्व्_इ।१२:] नानादिसा नानाजनपदा ऽति नानादिसतो च नानाजनपदतो। अनुजानामि भिक्खवे तुम्हे ऽव दानि तासु तासु दिसासु तेसु तेसु जनपदेसु पब्बाजेथा ऽति आदिम्हि पब्बज्जापेक्खं कुलपुत्तं पब्बाजेन्तेन ये पुरतो न भिक्खवे पञ्चहि आबाधेहि फुट्ठो पब्बाजेतब्बो ति आदिम् कत्वा याव न अन्धमूगबधिरो पब्बाजेतब्बो ति एवं पटिक्खित्ता पुग्गला ते वज्जेत्वा पब्बज्जादोसविरहितो पुग्गलो पब्बाजेतब्बो।

[पगे ९६७]  
म्व्_इ।१२] महावग्ग-वण्णना ९६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो ऽपि मातापितूहि अनुञ्ञातो येव, तस्स अनुजाननलक्खणं, न भिक्खवे अननुञ्ञातो मातापितूहि पुत्तो पब्बाजेतब्बो, यो पब्बाजेय्य आपत्ति दुक्कटस्सा ऽति एतस्मिं सुत्ते वण्णयिस्साम। एवं पब्बज्जादोसविरहितं मातापितूहि अनुञ्ञातं पब्बाजेन्तेनापि च सचे अच्छिन्नकेसो होति, एकसीमायं च अञ्ञे पि भिक्खू अत्थि, केसच्छेदनत्थाय भण्डुकम्मं आपुच्छितब्बं। तस्स आपुच्छनाकारं। अनुजानामि भिक्खवे सङ्घं अपलोकेतुं भण्डुकम्माया ऽति एत्थ वण्णयिस्साम। सचे ओकासो होति सयं पब्बाजेतब्बो। सचे उद्देसपरिपुच्छादीहि ब्यावटो होति ओकासं न लभति, एको दहरभिक्खु वत्तब्बो एतं पब्बाजेही ऽति। अवुत्तो ऽपि चे दहरभिक्खु उपज्झायं उद्दिस्स पब्बाजेति वट्टति। सचे दहरभिक्खु न्ऽ अत्थि सामणेरो ऽपि वत्तब्बो, एतं खण्डसीमं नेत्वा पब्बाजेत्वा कासायानि अच्छादेत्वा एही ऽति, सरणानि पन सयं दातब्बानि। एवं भिक्खुना ऽव पब्बाजितो होति। पुरिसं हि भिक्खुतो अञ्ञो पब्बाजेतुं न लभति, तथा मातुगामं भिक्खुनितो अञ्ञो। सामणेरो पन सामणेरी वा आणत्तिया कासायानि दातुं लाभति। केसोरोपनं येन केनचि कतं सुकतं होति। सचे पन भब्बरूपो होति सहेतुको ञातो यसस्सी कुलपुत्तो ओकासं कत्वा ऽपि सयम् एव पब्बाजेतब्बो। मत्तिकामुट्ठिं गहेत्वा न्हायित्वा केसे तेमेत्वा आगच्छाही ऽति न च पन विस्सज्जेतब्बो। पब्बजितुकामानं हि पठमं बलवा उस्साहो होति, पच्छा पन कासायानि च केसहरणसत्थकञ् च दिस्वा उत्रसन्ति, एतो येव पलायन्ति, तस्मा सयम् एव न्हानतित्थं नेत्वा, सचे नातिदहरो होति, न्हाही ऽति वत्तब्बो। केसा पन्ऽ अस्स सयम् एव मत्तिकं गहेत्वा धोवितब्बा। दहरकुमारको पन सयं उदकं ओतरित्वा गोमयमत्तिकाहि घंसित्वा न्हापेतब्बो। सचे पि ऽस्स कच्छु वा पीऌअका वा होन्ति। यथा माता पुत्तं न जिगुच्छति,

[पगे ९६८]  
९६८ समन्तपासादिका [म्व्_इ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवम् एव अजिगुच्छन्तेन साधुकं हत्थपादतो पट्ठाय याव सीसा घंसित्वा न्हापेतब्बो।  
कस्मा, एत्तकेन हि उपकारेन कुलपुत्ता आचरियुपज्झायेसु च सासने च बलवसिनेहा तिब्बगारवा अनिवत्तिधम्मा होन्ति, उप्पन्नं अनभिरतिं विनोदेत्वा थेरभावं पापुणन्ति, कतञ्ञू कतवेदिनो होन्ति। एवं न्हापनकाले पन केसमस्सुओरोपनकाले वा त्वं ञातो यसस्सी, इदानि मयं तं निस्साय पच्चयेहि न किलमिस्सामा ऽति न वत्तब्बो, अञ्ञा ऽपि अनिय्यानिककथा न कथेतब्बा। अथ ख्व् अस्स, आवुसो सुट्ठु उपधारेहि सतिं उपट्ठापेही ऽति वत्वा तचपञ्चककम्मट्ठानं आचिक्खितब्बं, आचिक्खन्तेन च वण्णसण्ठानगन्धासयोकासवसेन असुचिजेगुच्छपटिक्कुलभावं निज्जीवनिस्सत्तभावं वा पाकटं करोन्तेन आचिक्खितब्बं। सचे हि सो पुब्बे परिमद्दितसङ्खारो होति भावितभावनो, कण्टकवेधापेक्खो विय परिपक्कगण्डो, सुरियुग्गमनापेक्खं विय च परिणतपदुमं, अथ्ऽ अस्स आरद्धमत्ते कम्मट्ठानमनसिकारे इन्दासनि विय पब्बते किलेसपब्बते चुण्णियमानं येव ञां पवत्तण्ति।  
खुरग्गे येव अरहत्तं पापुणाति। ये हि आदितो ऽव केचि खुरग्गे अरहत्तं पत्ता, सब्बे ते एवरूपं सवनं लभित्वा कल्याणमित्तेन आचरियेन दिन्ननयं निस्साय, नो अनिस्साय, तस्मा ऽस्स एवरूपा कथा कथेतब्बा ऽति। केसेसु पन ओरोपितेसु हलिद्दचुण्णेन वा गन्धचुण्णेन वा सीसञ् च सरीरञ् च उब्बत्तेत्वा गिहिगन्धं अपनेत्वा। कासायानि तिक्खत्तुं वा द्विक्खत्तुं वा सकिं वा पटिग्गहापेतब्बो। अथापिऽस्स हत्थे अदत्वा आचरियो वा उपज्झायो वा सयम् एव अच्छादेति, वट्टति। सचे ऽपि अञ्ञं दहरं वा सामणेरं वा उपासकं वा आणापेति आवुसो एतानि कासायानि गहेत्वा एतं अच्छादेही ऽति, तं येव वा आणापेति, एतानि गहेत्वा अच्छादेही ऽति, सब्बं वट्टति। सब्बं ह्ऽ एतं तेन भिक्खुना ऽव दिन्नं होति। यं पन निवासं वा पारुपनं वा अनाणत्तिया निवासेति वा पारुपति वा,

[पगे ९६९]  
म्व्_इ।१२] महावग्ग-वण्णना ९६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं अपनेत्वा पुन दातब्बं।  
भिक्खुना हि सहत्थेन वा आणत्तिया वा दिन्नम् एव कासावं वट्टति, अदिन्नं न वट्टति, सचे ऽपि तस्स्ऽएव सन्तकं होति, को पन वादो उपज्झायमूलके। अयं पठमं केसमस्सुं ओहारेत्वा कासायानि वत्थानि अच्छादेत्वा एकंसं उत्तरासङ्गङ्कारापेत्वा ऽतिएत्थविनिच्छयो। भिक्खूनं पादे वन्दापेत्वा ऽति ये तत्थ सन्निपतिता भिक्खू तेसं पादे वन्दापेत्वा, अथ सरणगहणत्थं उक्कुटिकं निसीदापेत्वा अञ्जलिं पग्गहापेत्वा एवं वदेही ऽति वत्तब्बो, यम् अहं वदामि तं वदेही ऽति वत्तब्बो। अथ्ऽअस्स उपज्झायेन वा आचरियेन वा बुद्धं सरणं गच्छामी ऽति आदिना नयेन सरणानि दातब्बानि, यथावुत्तप्पटिपाटिया ऽव, न उप्पटिपाटिया। सचे हि एकपदम् पि एकक्खरं पि उप्पटिपाटिया देति, बुद्धं सरणं येव वा तिक्खत्तुं दत्वा पुन इतरेसु एकेकं तिक्खत्तुं देति, अदिन्नानि होन्ति सरणानि।  
इमञ् च पन सरणगमनूपसम्पदं पटिक्खिपित्वा अनुञ्ञाता उपसम्पदा एकतो सुद्धिया वट्टति। सामणेरपब्बज्जा पन उभतो सुद्धिया, वट्टति, नो एकतो सुद्धिया, तस्मा उपसम्पदाय सचे आचरियो ञत्तिदोसञ् च्ऽ एव कम्मवाचादोसञ् च वज्जेत्वा कम्मं करोति, सुकतं होति। पब्-।  
बज्जाय पन इमानि तीणि सरणानि बुकारधकारादीनं ब्यञ्जनानं ठानकरणसम्पदं अहापेन्तेन आचरियेन पि अन्तेवासिकेन पि वत्तब्बानि। सचे आचरियो वत्तुं सक्कोति अन्तेवासिको न सक्कोति, अन्तेवासिको वा सक्कोति आचरियो न सक्कोति, उभो ऽपि वा न सक्कोन्ति, न वट्टति। सचे पन उभो ऽपि सक्कोन्ति, वट्टति। इमानि च पन ददमानेन, बुद्धं सरणं गच्छामी ऽति एवं एकसम्बद्धानि अनुनासिकन्तानि वा कत्वा दातब्बानि, बुद्धं सरणं गच्छामीऽति एवं विच्छिन्दित्वा मकारन् तानि वा कत्वा दातब्बानि।  
अन्धकट्ठकथायं, नामं सावेत्वा अहं भन्ते बुद्धरक्खितो यावजीवं बुद्धं सरणं गच्छामी ऽति वुत्तं। तं एकाट्ठकथायम् पि न्ऽ अत्थि, पाऌइयं पि न वुत्तं, तेसं रुचिमत्तम् एव, तस्मा न गहेतब्बं।  
न हि तथा अवदन्तस्स सरणं कुप्पती ऽति। अनुजानामि भिक्खवे इमेहि तीहि सरणगमनेहि पब्बज्जं उपसम्पदन् ति,

[पगे ९७०]  
९७० समन्तपासादिका [म्व्_इ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमेहि बुद्धं सरणं गच्छामी ऽति आदीहि एवं तिक्खत्तुं उभतो सुद्धिया वुत्तेहि तीहि सरणगमनेहि पब्बज्जञ् च्ऽ एव उपसम्पदञ् च अनुजानामी ऽति अत्थो। तत्थ यस्मा उपसम्पदा परतो पटिक्खित्ता, तस्मा सा एतरहि सरणमत्तेन्ऽ एव न रूहति। पब्बज्जा पन यस्मा परतो, अनुजानामि भिक्खवे इमेहि तीहि सरणगमनेहि सामणेरपब्बज्जन् ति अनुञ्ञाता एव, तस्मा सा एतरहि सरणमत्तेन्ऽ एव रूहति। एत्तावता हि सामणेरभूमियं पतिट्ठितो होति।  
सचे पन्ऽ एस मतिमा होति पण्डितजातिको, अथ्ऽ अस्स तस्मिं येव ठाने सिक्खापदानि उद्दिसितब्बानि। कथं, यथा भगवता उद्दिट्ठानि, वुत्तं ह्ऽ एतं, अनुजानामि भिक्खवे सामणेरानं दस सिक्खापदानि, तेसु च सामणेरेहि सिक्खितुं, पाणातिपाता वेरमणी अदिन्नादाना वेरमणी अब्रह्मचरिया वेरमणी मुसावादा वेरमणी सुरामेरयमज्जपमादट्ठाना वेरमणी विकालभोजना वेरमणी नच्चगीतवादितविसूकदस्सना वेरमणी मालागन्धविलेपनधारणमण्डनविभूसनट्ठाना वेरमणी उच्चासयनमहासयना वेरमणी जातरूपरजतपटिग्गहणा वेरमणी ऽति।  
अन्धकट्ठकथायं पन अहं भन्ते इत्थन् नामो यावजीवं पाणातिपातावेरमणीसिक्खापदं समादियामी ऽति एवं सरणदानं विय सिक्खापददानं पि वुत्तं। तं पि न्ऽ एव पाऌइया न अट्ठकथासु अत्थि, तस्मा यथा पाऌइयाऽ व उद्दिसितब्बानि। पब्बज्जा हि सरणगमनेह्ऽ एव सिद्धा।  
सिक्खापदानि पन केवलं सिक्खापरिपूरणत्थं जानितब्बानि, तस्मा तानि पाऌइयं आगतनयेन उग्गहेतुं असक्कोन्तस्स यायकायचि भासाय अत्थवसेन ऽपि आचिक्खितुं वट्टति। याव पन अत्तना सिक्खितब्बसिक्खापदानि न जानाति, सङ्घाटिपत्तचीवरधारणठाननिसज्जादीसु पानभोजनादिविधिम्हि च न कुसलो होति, ताव भोजनसालं वा सलाकभाजनट्ठानं वा अञ्ञं वा तथारूपट्ठानं न पेसेतब्बो। सन्तिकावचरो येव कातब्बो, बालदारको विय पटिजग्गितब्बो। सब्बम् अस्स कप्पियाकप्पियं आचिक्खितब्बं, निवासनपारुपनादीसु अभिसमाचारिकेसु विनेतब्बो। तेनापि, अनुजानामि भिक्खवे दसह्ऽ अङ्गेहि समन्नागतं सामणेरं नासेतुन् ति एवं परतो वुत्तानि दस नासनङ्गानि आरका परिवज्जेत्वा अभिसमाचारिकं परिपूरेन्तेन दसविधे सीले साधुकं सिक्खितब्बन् ति।

[पगे ९७१]  
म्व्_इ।१५] महावग्ग-वण्णना ९७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।]   
    पब्बज्जाविनिच्छयो निट्ठितो।  
[म्व्_इ।१३:] मय्हं खो भिक्खवे ऽति मया खो ति अत्थो। अथ वा मय्हं योनिसो मनसिकारो ति यो मय्हं योनिसोमनसिकारो तेन हेतुना ऽति अत्थो। पुन अनप्पत्ता ऽति एत्थ विभत्तिं परिणामेत्वा मया ऽति वत्तब्बं।  
[म्व्_इ।१४:] भद्दवग्गिया ऽतितेकिरराजकुमारारूपेनचचित्तेन च भद्दका वग्गबन्धेन्ऽ एव विचरन्ति, तस्मा भद्दवग्गिया ऽति वुच्चन्ति। तेन हि वो ति एत्थ वोकारो निपातमत्तो।  
धम्मचक्खुं उदपादी ऽति केसञ्चि सोतापत्तिमग्गो केसञ्चि सकदागामिमग्गो केसञ्चि अनागामिमग्गो उदपादि, तयो पि हि एते मग्गा धम्मचक्खुन् ति वुच्चन्ति। ते किर तुण्डिलजातके तिंसधुत्ता अहेसुं। अथ तुण्डिलोवादं सुत्वा पञ्च सीलानि रक्खिंसु, इदं तेसं पुब्बकम्मं।  
[म्व्_इ।१५:] पमुखो ति पुब्बङ्गमो। पामोक्खो ति उत्तमो विसुद्धिपञ्ञो। अनुपहच्चा ऽति अविनासेत्वा। तेजसा तेजन् ति अत्तनो तेजेन नागस्स तेजं। परियादेय्यन् ति अभिभवेय्यं विनासेय्यं वा ऽति। मक्खन् ति कोधं। न त्व् एव च खो अरहा यथा अहन् ति अत्तानं अरहा अहन् ति मञ्ञमानो वदति। अज्जुञ्हे अग्गिसरणम्ही ऽति अज्ज एकदिवसं वसेय्यामा ऽति अत्थो। फासुकामो ति हितकामो। सुमानसो ति पीतिसोमनस्सेहि सम्पयुत्तमनो। नविमनो ऽति अविमनो, दोसेन अनभिभूतो मनो ति अत्थो। अग्यागारं उदिच्चरे ऽति आदित्तन् ति अत्थो। जटिला भणती ऽ ति इमिना सम्बन्धो। अहिनागस्स अच्चियो न होन्ती ऽति अविवण्णा विरूपवण्णा ऽति अत्थो। फलिकवण्णायो ति फलिकमणिवण्णायो। अङ्गिरसस्सा ऽति अङ्गतो रंसियो संसरन्ती ऽति अङ्गिरसो, तस्स अङ्गिरसस्स।  
[म्व्_इ।१६:] अभिक्कन्ताय रत्तिया ऽति परिक्खीणाय रत्तिया, अप्पावसिट्ठाया ऽति अत्थो।

[पगे ९७२]  
९७२ समन्तपासादिका [म्व्_इ।१७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अभिक्कन्तवण्णा ऽति अभिरूपवण्णा अभिमनापवण्णा। केवलकप्पन् ति सकलं केवलं।  
[म्व्_इ।१७:] पुरिमाहि वण्णनिभाही ऽति चतुन्नं महाराजानं वण्णनिभं सन्धाय्ऽ आह। पाणिना ति हत्थेन। [म्व्_इ।२०:] ककुधे अधिवत्था देवता ऽति अज्जुनरुक्खे अधिवत्था देवता। विस्सज्जेयन् ति सुक्खापनत्थाय पसारेत्वा ठपेय्यन् ति अत्थो।  
भन्ते आहर हत्थन् ति एवं वदन्तो विय ओनतो ति आहरहत्थो। उय्योजेत्वा ऽति विस्सज्जेत्वा। मण्डामुखियो ति अग्गिभाजनानि वुच्चन्ति। चिरपटिका ऽति चिरकालतो पट्ठाय।  
केसमिस्सन् ति आदीसु केसा एव केसमिस्सं। एस नयो सब्बत्थ।  
खारिकाजन् ति खारिभारो।  
[म्व्_इ।२२:] लट्ठिवने ऽति तालुय्याने। सुप्पतिट्ठे चेतिये ऽति अञ्ञतरस्मिं वट्टरुक्खे। तस्स किर्ऽएतं नामं। द्वादसनहुतेही ऽति एत्थ एकं नहुतं दससहस्सानि। अप्पेकच्चे ऽति अपि एकच्चे। अज्झभासी ऽति तेसं कङ्खाच्छेदनत्थं अभासि। किम् एव दिस्वा ऽति किं एव दिस्वा। उरुवेलवासी ऽति उरुवेलायं वासी। अग्गिहुत्तं पहाय पब्बजितो ऽसि। को उपायो। कीसकोवदानो ति तापसचरियाय कीससरीरत्ता कीसका ऽति लद्धनामानं तापसानं ओवादको अनुसासको समानो ति अत्थो। अथ वा सयं कीसको तापसो समानो च ओवदमानो च अञ्ञे ओवदन्तो अनुसासन्तो ति अत्थो। कथं पहीनन् ति केन कारणेन पहीनं। इदं वुत्तं होति, त्वं उरुवेलवासी अग्गिपरिचारकानं तापसानं सयं ओवादाचरियो समानो किं दिस्वा अग्गिं पहासि। पुच्छामि तं एतम् अत्थं, केन कारणेन तव अग्गिहुत्तं पहीनन् ति।  
दुतियगाथायं अयम् अत्थो, एते रूपादिके कामे अत्थियो च यञ्ञा अभिवदन्ति। स्व् आहं एतं सब्बं पि रूपादिकं कामप्पभेदं खन्धूपधीसु मलन् ति ञत्वा, यस्मा इमे यिट्ठहुतप्पभेदा यञ्ञा मलम् एव वदन्ति, तस्मा न यिट्ठे न हुते अरञ्जिं,

[पगे ९७३]  
म्व्_इ।२२] महावग्ग-वण्णना ९७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यिट्ठे वा हुते वा न अभिरमिन् ति अत्थो।  
ततियगाथायं अथ को चरही ऽति अथ कुहिं चरहि। सेसं उत्तानम् एव। चतुत्थगाथायं पदन् ति निब्बानपदं। सन्तसभावताय सन्तं, उपधीनं अभावेन अनूपधीकं, रागकिञ्चनादीनं अभावेन अकिञ्चनं, तीसु भवेसु अलग्गताय यं कामभवं यञ्ञा वदन्ति, तस्मिं पि कामभवे असत्तं, जातिजरामरणानं अभावेन अनञ्ञथाभाविं, अत्तना भावितेन मग्गेन्ऽएव अधिगन्तब्बं न अञ्ञेन केनचि अधिगमेतब्बन् ति अनञ्ञनेय्यं, यस्मा ईदिसं पदं अद्दसं, तस्मा न यिट्ठे न हुते अरञ्जिं।  
तेन किं दस्सेति, यो अहं देवमनुस्सलोकसम्पत्तिसाधके न यिट्ठे न हुते अरञ्जिं, सो किं वक्खामि, एत्थ नाम न मे देवमनुस्सलोके रतो मनो ति एवं सब्बलोके अनभिरतिभावं पकासेत्वा, अथ खो आयस्मा उरुवेल-कस्सपो सावको ऽहम् अस्मी ऽति एवं भगवतो सावकभावं पकासेसि। तञ् च खो आकासे विविधानि पाटिहारियानि दस्सेत्वा। धम्मचक्खुन् ति सोतापत्तिमग्गञाणं। अस्सासका ऽति आसिंसना पत्थना ति अत्थो।  
एस्ऽ आहं भन्ते ऽति एत्थ पन किञ्चापि मग्गपटिवेधेन्ऽ एव्ऽअस्स सिद्धं सरणगमनं, तत्थ पन निच्छयगमनम् एव गतो, इदानि वाचाय अत्तसन्नियातनं करोति, मग्गवसेन्ऽ एव्ऽ आयं नियतं सरणगमनं पत्तो, तं परेसं वाचाय पाकटं करोन्तो पणिपातगमनञ् च गच्छन्तो एवं वदति।  
सिङ्गिनिक्खसुवण्णो ति सिङ्गिसुवण्णनिक्खेन समानवण्णो।  
दसवासो ति दससु अरियवासेसु वुत्थवासो। दसधम्मविदू ऽति दसकम्मपथविदू। दसभि च्ऽ उपेतो ति दसहि असेखेहि अङ्गेहि उपेतो। सब्बधि दन्तो ति सब्ब्ऽएस इन्द्रियेसु दन्तो। भगवतो हि चक्खुआदीसु किञ्चि अदन्तं नाम न्ऽ अत्थि।  
भगवन्तं भुत्ताविं ओनीतपत्तपाणिं एकमन्तं निसीदी ऽति भगवन्तं भुत्तवन्तं पत्ततो च अपनीतपाणिं सल्लक्खेत्वा एकस्मिं पदेसे निसीदी ऽति अत्थो।

[पगे ९७४]  
९७४ समन्तपासादिका [म्व्_इ।२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अत्थिकानन् ति बुद्धाभिगमनेन च धम्मस्सवनेन च अत्थिकानं। अभिक्कमनीयन् ति अभिगन्तुं सक्कुणेय्यं। अप्पकिण्णन् ति अनाकिण्णं। अप्पसद्दन् ति वचनसद्देन अप्पसद्दं। अप्पनिग्घोसन् ति नगरनिग्घोससद्देन अप्पनिग्घोसं। विजनवातन् ति अनुसञ्चरणजनस्स सरीरवातेन विरहितं। विजनवादन् ति पि पाठो, अन्तो ऽपि जनवादेन रहितन् ति अत्थो। विजनपातन् ति पि पाठो, जनसञ्चारविरहितन् ति अत्थो। मनुस्सराहसेय्यकन् ति मनुस्सानं रहस्सकिरियट्ठानियं। पटिसल्लानसारूपन् ति विवेकानुरूपं।  
[म्व्_इ।२३:] सारिपुत्त-मोग्गल्लाना ऽति सारिपुत्तो च मोग्गल्लानो च।  
तेहि कतिका कता होति, यो पठमं अमतं अधिगच्छति, सो इतरस्स आरोचेतू ऽति। ते किर उभो ऽपि गिहिकाले उपतिस्सो कोलितो ति एवं पञ्ञायमाननामा अड्ढतेय्यसतमाणवकपरिवारा गिरग्गसमज्जं अगमंसु। तत्र नेसं महाजनं दिस्वा एतद् अहोसि, अयं नाम एवं महाजनकायो अप्पत्ते वस्ससते मरणमुखे पतिस्सती ऽति। अथ उभो ऽपि उट्ठिताय परिसाय अञ्ञमञ्ञं पुच्छित्वा एकज्झासया पच्चुपट्ठितमरणसञ्ञा मन्तयिंसु, सम्म मरणे सति अमतेन ऽपि भवितब्बं, हन्द मयं अमतं परियेसामा ऽति अमतपरियेसनत्थं सञ्जयस्स छन्नपरिब्बाजकस्स सन्तिके सपरिसा पब्बजित्वा कतिपाहेन्ऽ एव तस्स ञाणविसये पारं गन्त्वा अमतं अपस्सन्ता पुच्छिंसु, किं नु खो आचरिय अञ्ञो ऽप्ऽ एत्थ सारो अत्थी ऽति, न्ऽ अत्थ्ऽ आवुसो एत्तकम् एव इदन् ति च सुत्वा तुच्छं इदं आवुसो निस्सारं, यो दानि अम्हेसु पठमं अमतं अधिगच्छति, सो इतरस्स आरोचेतू ऽति कतिकं अकंसु। तेन वुत्तं तेहि कतिका कता होती ऽति आदि। पासादिकेन अभिक्कन्तेना ऽति आदीसु इत्थम्भूतलक्खने करणवचनं वेदितब्बं। अत्थिकेहि उपञातं मग्गन् ति एतं अनुबन्धनस्स कारणवचनं।

[पगे ९७५]  
म्व्_इ।२३] महावग्ग-वण्णना ९७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं हि वुत्तं होति, यन् नून्ऽ आहं इमं भिक्खुं पिट्ठितो पिट्ठितो अनुबन्धेय्यं। कस्मा, यस्मा इदं पिट्ठितो पिट्ठितो अनुबन्धनं नाम अत्थिकेहि उपञातं मग्गं, ञातो च्ऽ एव उपगतो च मग्गो ति अत्थो। अथ वा अत्थिकेहि अम्हेहि मरणे सति अमतेनाऽ पि भवितब्बन् ति एवं केवलं अत्थीऽ ति उपञातं निब्बानं नाम, तं मग्गन्तो परियेसन्तो ति एवम् एत्थ अत्थो दट्ठब्बो। पिण्डपातं आदाय पटिक्कमी ऽति सुदिन्नकण्डे वुत्तप्पकारं अञ्ञतरं कुड्डमूलं उपसङ्कमित्वा निसीदि। सारिपुत्तो ऽपि खो अकालो खो ताव पञ्हं पुच्छितुन् ति कालं आगमयमानो ठत्वा वत्तपटिपत्तिपूरणत्थं कतभत्तकिच्चस्स थेरस्स अत्तनो कमण्डलुतो उदकं दत्वा धोतहत्थपादेन थेरेन सद्धिं पटिसन्थारं कत्वा पञ्हं पुच्छि। तेन वुत्तं अथ खो सारिपुत्तो परिब्बाजको ति आदि। न त्य् आहं सक्कोमी ऽति न ते अहं सक्कोमि। एत्थ च पटिसम्भिदप्पत्तो थेरो न एत्तकं न सक्कोति, अथ खो इमस्स धम्मगारवं उप्पादेस्सामी ऽति सब्बाकारेन बुद्धविसये अविसयभावं गहेत्वा एवम् आह। ये धम्मा हेतुप्पभवा ऽति हेतुप्पभवा नाम पञ्चक्खन्धा। तेन्ऽ अस्स दुक्खसच्चं दस्सेति। तेसं हेतुं तथागतो आहा ऽति तेसं हेतु नाम समुदयसच्चं, तञ् च तथागतो आहा ऽति दस्सेति। तेसञ् च यो निरोधो ति तेसं उभिन्नम् पि सच्चानं यो अप्पवत्तिनिरोधो, तञ् च तथागतो आहा ऽति अत्थो। तेन्ऽ अस्स निरोधसच्चं दस्सेति। मग्गसच्चं पन्ऽ एत्थ सरूपतो अदस्सितं पि नयतो दस्सितं होति। निरोधे हि वुत्ते तस्स सम्पापको मग्गो वुत्तो ऽव होति। अथ वा तेसञ् च यो निरोधो ति एत्थ तेसं यो निरोधो च निरोधुपायो चा ऽति एवं द्वे पि सच्चानि दस्सितानि होन्ती ऽति। इदानि तम् एव्ऽ अत्थं पटिपादेन्तो आह एवंवादी महासमणो ऽति। एस्ऽ एव धम्मो यदि तावद् एवा ऽति सचे ऽपि इतो उत्तरिं न्ऽ अत्थि, एत्तकम् एव इदं सोतापत्तिफलमत्तम् एव पत्तब्बं, तथापि एसो एव धम्मो ति अत्थो। पच्चब्यथ पदम् असोकन् ति यं मयं परियेसमाना विचराम,

[पगे ९७६]  
९७६ समन्तपासादिका [म्व्_इ।२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं पदम् असोकं पटिविद्धथ तुम्ह्ऽ एव, पत्तं तं तुम्हेही ऽति अत्थो।  
अदिट्ठं अब्भुतितं बहुकेहि कप्पनहुतेही ऽति अम्हेहि नाम इदं पदम् असोकं बहुकेहि कप्पनहुतेहि अदिट्ठम् एव अब्भुतितं। इति तस्स पदस्स अदिट्ठभावेन दीघरत्तं अत्तनो महाजानियभावं दीपेति। [म्व्_इ।२४:] गम्भीरे ञाणविसये ऽति गम्भीरे च्ऽ एव गम्भीरस्स च ञाणस्स विसयभूते। अनुत्तरे उपधिसङ्खये ति निब्बाने। विमुत्ते ति तदारम्मणाय विमुत्तिया विमुत्ते। ब्याकासी ऽति एतं मे सावकयुगं भविस्सति अग्गं भद्दयुगन् ति वदन्तो सावकपारमिञाणे ब्याकासि। सा ऽव तेसं आयस्मन्तानं उपसम्पदा अहोसी ऽति सा एहिभिक्खूपसम्पदा ऽव तेसं उपसम्पदा अहोसि।  
एवं उपसम्पन्नेसु च तेसु महा-मोग्गल्लानत्थेरो सत्तहि दिवसेहि अरहत्ते पतिट्ठितो, सारिपुत्तत्थेरो अड्ढमासेन। अतीते किर अनोमदस्सी नाम बुद्धो लोके उदपादि।  
तस्स सरदो नाम तापसो सके अस्समे नानापुप्फेहि मण्ड पं कत्वा पुप्फासने येव भगवन्तं निसीदापेत्वा भिक्खुसङ्घस्सापि तथ्ऽ एव मण्डपं कत्वा पुप्फासनानि पञ्ञापेत्वा अग्गसावकभावं पत्थेसि। पत्थयित्वा च सिरिवड्ढस्स नाम सेट्ठिनो पेसेसि, मया अग्गसावकट्ठानं पत्थितं, त्वं पि आगन्त्वा एकं ठानं पत्थेही ऽति।  
सेट्ठी नीलुप्पलमण्डपं कत्वा बुद्धप्पमुखं भिक्खुसङ्घं तत्थ भोजेसि, भोजेत्वा दुतियसावकभावं पत्थेसि। तेसु सरदतापसो सारिपुत्तत्थेरो जातो, सिरिवड्ढो महा-मोग्गल्लानत्थेरो ऽति। इदं तेसं पुब्बकम्मं।  
अपुत्तकताया ऽति आदीसु येसं पुत्ता पब्बजन्ति, तेसं अपुत्तकताय। यासं पतिनो पब्बजन्ति, तासं वेधब्याय विधवभावाय। उभयेना ऽपि कुलुपच्छेदाय। सञ्जयानी ऽति सञ्जयस्स अन्तेवासिकानि। मगधानं गिरिब्बजन् ति मगधानं जनपदस्स गिरिब्बजं नगरं। महावीरा ऽति महाविरियवन्ता। नीयमानानन् ति नीयमानेसु। भुम्मत्थे सामिवचनं,

[पगे ९७७]  
म्व्_इ।२५] महावग्ग-वण्णना ९७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उपयोगत्थे वा। का उस्सूया विजानतन् ति धम्मेन नयन्ती ऽति एवं विजानन्तानं का उस्सूया।  
[म्व्_इ।२५:] अनुपज्झायका ऽति वज्जावज्जं उपनिज्झायकेन गरुना विरहिता। अनाकप्पसम्पन्ना ऽति न आकप्पेन सम्पन्ना।  
समणसारुप्पाचारविरहिता ऽति अत्थो। उपरिभोजने ऽति भोजनस्स उपरि। उत्तिट्ठपत्तन् ति पिण्डाय चरणकपत्तं।  
तस्मिं हि मनुस्सा उच्छिट्ठसञ्ञिनो, तस्मा उत्तिट्ठपत्तन् ति वुत्तं। अथ वा उट्ठहित्वा पत्तं उपनामेन्ती ऽति एवम् एत्थ अत्थो दट्ठब्बो। अनुजानामि भिक्खवे उपज्झायन् ति उपज्झायं गहेतुं अनुजानामीऽ ति अत्थो। पुत्तचित्तं उपट्ठपेस्सती ऽति पुत्तो मे अयन् ति एवं गेहसितपेमवसेन चित्तं उपट्ठपेस्सति। एस नयो दुतियपदे पि। सगारवा सप्पतिस्सा ऽति गरुभावञ् च्ऽएव जेट्ठकभावञ् च उपट्ठपेत्वा। सभागवुत्तिका ऽति सभागजीविका। साहू ऽति वा ऽति आदीनि पञ्च पदानि उपज्झायभावं सम्पटिच्छन्नवेवचनानि। कायेन विञ्ञापेती ऽति एवं सद्धिविहारिकेन उपज्झायो मे भन्ते होति ऽति तिक्खत्तुं वुत्ते, सचे उपज्झायो साहू ऽति आदीसु पञ्चसु पदेसु यस्सकस्सचि पदस्स वसेन कायेन वा वाचाय वा कायवाचाहि वा गहितो तया उपज्झायो ति उपज्झायगहणं विञ्ञापेति, गहितो होति उपज्झायो। इदम् एव हि एत्थ उपज्झायगहणं, यद्ऽ इदं उपज्झायस्स इमेसु पञ्चसु पदेसु यस्स कस्सचि पदस्स वाचाय वा सावनं कायेन वा अत्थविञ्ञापनन् ति। केचि पन साधू ऽति सम्पटिच्छन्नं सन्धाय वदन्ति। न तं पमाणं, आयाचनदानमत्तेन हि गहितो होति उपज्झायो, न एत्थ सम्पटिच्छन्नं अङ्गं। सद्धिविहारिकेना ऽपि न केवलं इमिना मे पदेन उपज्झायो गहितो ति ञातुं वट्टति। अज्जतग्गे दानि थेरो मय्हं भारो, अहम् पि थेरस्स भारो ति इदम् पि ञातुं वट्टति। तत्र्ऽ आयं सम्मावत्तना ऽति यं वुत्तं सम्मावत्तितब्बन् ति, तत्र अयं सम्मावत्तना।  
कालस्स्ऽ एव उट्ठाय उपाहना ओमुञ्चित्वा ऽति सच्ऽअस्स पच्चूसकाले चङ्कमनत्थाय वा धोतपादपरिहरणत्थाय वा पटिमुक्का उपाहना पादगता होन्ति, ता कालस्स्ऽएव उट्ठाय अपनेत्वा। दन्तकट्ठं दातब्बन् ति महन्तं मज्झिमं खुद्दकन् तो तीणि दन्तकट्ठानि उपनेत्वा,

[पगे ९७८]  
९७८ समन्तपासादिका [म्व्_इ।२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ततो यं तीणि दिवसानि गण्हाति, चतुत्थदिवसतो पट्ठाय तादिसम् एव दातब्बं। सचे अनियमं कत्वा यं वा तं वा गण्हाति। अथ यादिसं लभति तादिसं दातब्बं। मुखोदकं दातब्बन् ति सीतञ् च उण्हञ् च उदकं उपनेत्वा ततो यं तीणि दिवसानि वलञ्जेति, चतुत्थदिवसतो पट्ठाय तादिसम् एव मुखधोवनोदकं दातब्बं। सचे अनियमं कत्वा यं वा तं वा गण्हाति। अथ यादिसं लभति तादिसं दातब्बं। सचे दुविधम् पि वलञ्जेति दुविधम् पि उपनेतब्बं, उदकं मुखधोवनट्ठाने ठपेत्वा वच्चकु टितो पट्ठाय सम्मज्जितब्बं। थेरे वच्चकुटिं गते परिवेणं सम्मज्जितब्बं। एवं परिवेणं असुञ्ञं होति, थेरे वच्चकुटितो अनिक्खन्ते येव आसनं पञ्ञापेतब्बं।  
सरीरकिच्चं कत्वा आगन्त्वा तस्मिं निसिन्नस्स, सचे यागु होती ऽति आदिना नयेन वुत्तवत्तं कातब्बं। उक्कलापो ति केनचि कचवरेन सङ्किण्णो। सचे पन अञ्ञो कचवरो न्ऽ अत्थि उदकफुसितान्ऽ एव होन्ति, हत्थेन पि पमज्जितब्बो।  
सगुणं कत्वा ऽति द्वे चीवरानि एकतो कत्वा, ता एकतो कत्वा द्वे पि सङ्घाटियो दातब्बा। सब्बम् पि हि चीवरं सण्घाटितत्ता सङ्घाटी ऽति वुच्चति। तेन वुत्तं सङ्घातियो दातब्बा ऽति। नातिदूरे गन्तब्बं नाच्चासन्ने ऽति एत्थ सचे उपज्झायं निवत्तित्वा ओलोकेन्तं एकेन वा द्वीहि वा पदवीतिहारेहि सम्पापुणाति, एत्तावता नातिदूरे नाच्चासन्ने गतो होती ऽति वेदितब्बं। पत्तपरियापन्नं पटिग्गहेतब्बन् ति सचे उपज्झायेन भिक्खाचारे यागुया वा भत्ते वा लद्धे पत्तो उण्हो वा भारिको वा होति, अत्तनो पत्तं तस्स दत्वा सो पत्तो गहेतब्बो ऽति अत्थो। न उपज्झायस्स भणमानस्स अन्तरन्तरा कथा ओपातेतब्बा ऽति अन्तरघरे वा अञ्ञत्र वा भणमानस्स अनिट्ठिते तस्स वचने अञ्ञा कथा न समुट्ठापेतब्बा। इतो पट्ठाय च पन यत्थ यत्थ नकारेन पटिसेधो कयिरति, सब्बत्थ दुक्कटापत्ति वेदितब्बा। अयं हि खन्धके धम्मता। आपत्तिसामन्ता भणमानो ति पदसोधम्मदुट्ठुल्लादिवसेन आपत्तिया आसन्नवाचं भणमानो। निवारेतब्बो ति भन्ते ईदिसं नाम वत्तुं वट्टति,

[पगे ९७९]  
म्व्_इ।२५] महावग्ग-वण्णना ९७९  
आपत्ति न होती ऽति एवं पुच्छन्तेन विय वारेतब्बो। वारेस्सामी ऽति पन मनं कत्वा महल्लक मा एवं भणा ऽति न वत्तब्बो। पठमतरं आगन्त्वा ऽति सचे आसन्ने गामो होति, विहारे वा गिलानो भिक्खु होति, गामतो पठमतरं आगन्तब्बं। सचे दूरे गामो होति, उपज्झायेन सद्धिं आगच्छन्तो न्ऽ अत्थि, तेन्ऽ एव सद्धिं गामतो निक्खमित्वा चीवरेन पत्तं वेठेत्वा अंसे लग्गेत्वा अन्तरामग्गतो पठमतरं आगन्तब्बं। एवं निवत्तन्तेन पठमतरं आगन्त्वा आसनपञ्ञापनादि सब्बं वत्तं कातब्बं। सिन्नं होती ऽति तिन्तं सेदगहितं। चतुरङ्गुलं कण्णं उस्सादेत्वा ऽति कण्णं चतुरङ्गुलप्पमाणं अतिरेकं कत्वा एवं चीवरं सङ्घरितब्बं। किं कारणा, मा मज्झे भङ्गो अहोसी ऽति समं कत्वा सङ्घरितस्स हि मज्झे भङ्गो होति। ततो निच्चं भिज्जमानं दुब्बलं होति। तं निवारणत्थम् एतं वुत्तं। तस्मा यथा अज्जभङ्गट्ठाने येव स्वे न भिज्जति तथा दिवसे दिवसे चतुरङ्गुलं उस्सादेत्वा सङ्घरितब्बं। ओभोगे कायबन्धनं कातब्बन् ति कायबन्धनं सङ्घरित्वा चीवरभोगे पक्खिपित्वा ठपेतब्बं। सचे पिण्डपातो होती ऽति एत्थ यो गामे येव वा अन्तरघरे वा पटिक्कमने वा भुञ्जित्वा आगच्छति पिण्डं वा न लभति, तस्स पिण्डपातो न होति, गामे अभुत्तस्स पन लद्धभिक्खस्स वा होति, तस्मा सचे पिण्डपातो होती ति आदि वुत्तं। सचे ऽपि तस्स न होति, भुञ्जितुकामो च होति, उदकं दत्वा अत्तना लद्धो ऽपि पिण्डपातो उपनेतब्बो।  
पानीयेन पुच्छितब्बो ति भुञ्जमानो तिक्खत्तुं पानीयं भन्ते आहरीयतू ऽति पानीयेन पुच्छितब्बो। सचे कालो अत्थि, उपज्झाये भुत्ते सयं भुञ्जितब्बं। सचे उपक्कट्ठो कालो, पानीयं उपज्झायस्स सन्तिके ठपेत्वा सयं पि भुञ्जितब्बं। अनन्तरहिताया ऽति तट्टिकचम्मखण्ढादीसु येन केनचि अनत्थताय पंसुसक्खरमिस्साय भूमिया पत्तो न ठपेतब्बो ति अत्थो। सचे पन काऌअवण्णकता वा सुधाबद्धा वा होति नीरजमत्तिका वा तथारूपाय भूमिया ठपेतुं वट्टति।

[पगे ९८०]  
९८० समन्तपासादिका [म्व्_इ।२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] धोतवालिकाय पि ठपेतुं वट्टति।  
पंसुरजसक्खरादीसु न वट्टति। तत्र पन पण्णं वा आधारकं वा ठपेत्वा तत्र निक्खिपितब्बो। पारतो अन्तं ओरतो भोगन् ति इदं चीवरवंसादीनं हेट्ठा हत्थं पवेसेत्वा अभिमुखेन हत्थेन सणिकं निक्खिपनत्थं वुत्तं। अन्ते पन गहेत्वा भोगेन चीवरवंसादीनं उपरि निक्खिपन्तस्स भित्तियं भोगो पटिहञ्ञति, तस्मा तथा न कातब्बं। चुण्णं सन्नेतब्बन् ति न्हानचुण्णं उदकेन तेमेत्वा पिण्डि कातब्बं। एकमन्तं निक्खिपितब्बन् ति एकस्मिं निद्धुमे ठाने ऽव ठपेतब्बं। जन्ताघरे परिकम्मं नाम अङ्गारमत्तिकौण्होदकदानादिकं सब्बं किच्चं। उदके पि परिकम्मन् ति अङ्गपच्चङ्गघंसनादिकं सब्बं किच्चं। पानीयेन पुच्छितब्बो ति जन्ताघरे उण्हसन्तापेन पिपासा होति, तस्मा पुच्छितब्बो। सचे उस्सहती ऽति सचे पहोति, न केनचि गेलञ्ञेन अभिभूतो होति।  
अगिलानेन हि सद्धिविहारिकेन सट्ठिवस्सेना ऽपि सब्बं उपज्झायवत्तं कातब्बं। अनादरेन अकरोन्तस्स वत्तभेदेन दुक्कटं। नकारपटिसंयुत्तेसु पन पदेसु गिलानस्सापि पटिक्खित्तकिरियं करोन्तस्स दुक्कटम् एव।  
अपरिघंसन्तेना ऽति भूमियं अपरिघंसन्तेन। कवाटपिट्ठन् ति कवाटञ् च पिट्ठसङ्घातञ् च अच्छुपन्तेन।  
सन्तानकन् ति यं किञ्चि कीटकुलावकमकटसुत्तादि। उल्लोका पठमं ओहारेतब्बन् ति उल्लोकतो पठमं उल्लोकं आदिं कत्वा अवहरितब्बन् ति अत्थो। आलोकसन्धिकण्णभागा ऽति आलोकसन्धिभागा च कण्णभागा च। सन्तरबाहिरानि वातपानकवाटकानि च गब्भस्स च चत्तारो कोणा पमज्जितब्बा ऽति अत्थो। यथापञ्ञत्तं पञ्ञापेतब्बन् ति यथा पठमं पञ्ञत्तं अहोसि, तथ्ऽ एव पञ्ञापेतब्बं। एतद् अत्थम् एव हि यथापञ्ञत्तं सल्लक्खेत्वा नीहरित्वा एकमन्तं निक्खिपितब्बन् ति पुरिमवत्तं पञ्ञत्तं। सचे पन पठमं अजानन्तेन केनचि पञ्ञत्तं अहोसि, समन्ततो भित्तिं द्वङ्गुलमत्तेन वा तिवङ्गुलमत्तेन वा मोचेत्वा पञ्ञापेतब्बं। इदं हि पञ्ञापनवत्तं। सचे कटसारको होति, अतिमहन्तो ऽव छिन्दित्वा कोटिं निवत्तेत्वा बन्धित्वा पञ्ञापेतब्बो।

[पगे ९८१]  
म्व्_इ।२५] महावग्ग-वण्णना ९८१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे कोटिं निवत्तेत्वा बन्धितुं न जानाति, न छिन्दितब्बो। पुरत्थिमावातपाना थकेतब्बा ऽति पुरत्थिमाय वातपाना थकेतब्बा। एवं सेसापि वातपाना थकेतब्बा। वूपकासेतब्बो ति अञ्ञत्थ नेतब्बो। वूपकासापेतब्बो ति अञ्ञो भिक्खु वत्तब्बो थेरं गहेत्वा अञ्ञत्थ गच्छाही ऽति। विवेचेतब्बन् ति विस्सज्जापेतब्बं। विवेचापेतब्बन् ति अञ्ञो वत्तब्बो थेरं दिट्ठिगतं विस्सज्जापेही ऽति।  
उस्सुक्कं कातब्बन् ति परिवासदानत्थं सो भिक्खु सङ्घं उपसङ्कमित्वा याचितब्बो, सचे अत्तना पटिबलो होति, अत्तना ऽव दातब्बो, नो चे पटिबलो होति, अञ्ञेन दापेतब्बो। किन् ति नु खो ति केन नु खो उपायेन। एस नयो सब्बत्थ। लहुकाय वा परिणामेय्या ऽति उक्खेपनीयं अकत्वा तज्जनीयं वा निय्यसं वा करेय्या ऽति अत्थो। तेन हि उपज्झायस्स मे उक्खेपनीयकम्मं कत्तुकामो सङ्घो ति ञत्वा एकम् एकं भिक्खुं उपसङ्कमित्वा मा भन्ते अम्हाकं उपज्झायस्स कम्मं करित्था ऽति याचितब्बं। सचे करोन्ति येव तज्जनीयं वा निय्यसं वा, मा करोथा ऽति याचितब्बा। सचे करोन्ति येव, अथ उपज्झायो सम्मा वत्तथ भन्ते ऽति याचितब्बो। इति तं सम्मावत्तापेत्वा पटिप्पस्सम्भेथ भन्ते कम्मन् ति भिक्खू याचितब्बा। सम्परिवत्तकं सम्परिवत्तकन् ति सम्परिवत्तेत्वा सम्परिवत्तेत्वा। न च अच्छिन्ने थेवे पक्कमितब्बन् ति यदि अप्पमत्तकम् पि रजनं गलति, न ताव पक्कमितब्बं। न उपज्झायं अनापुच्छा एकच्चस्स पत्तो दातब्बो ति आदि सब्बं उपज्झायस्स विसभागपुग्गलानं कथितं। न उपज्झायं अनापुच्छा गामो पविसितब्बो ति पिण्डाय वा अञ्ञेन वा करणीयेन पविसितुकामेन आपुच्छित्वा ऽव पविसितब्बो। सचे उपज्झायो कालस्स्ऽ एव वुट्ठाय दूरं भिक्खाचारं गन्तुकामो होति, दहरा पिण्डाय पविसन्तू ऽति वत्वा गन्तब्बं। अवत्वा गते परिवेणं गन्त्वा उपज्झायं अपस्सन्तेन गामं पविसितुं वट्टति। सचे गामं पविसन्तो ऽपि पस्सति, दिट्ठट्ठानतो पट्ठाय आपुच्छितुं येव वट्टति। न सुसानं गन्तब्बन् ति वासत्थाय वा दस्सनत्थाय वा गन्तब्बं। न दिसा पक्कमितब्बा ऽति एत्थ पक्कमितुकामेन कम्मं आचिक्खित्वा यावततियं याचितब्बो।

[पगे ९८२]  
९८२ समन्तपासादिका [म्व्_इ।२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे अनुजानाति साधु, नो चे अनुजानाति, तं निस्साय वसतो च्ऽ अस्स उद्देसो वा परिपुच्छा वा कम्मट्ठानं वा न सम्पज्जति, उपज्झायो बालो होति अब्यत्तो केवलं अत्तनो सन्तिके वसापेतुकामताय एवं गन्तुं न देति, एवरूपे निवारेन्ते पि गन्तुं वट्टति। वुट्ठानस्स आगमेतब्बन् ति गेलञ्ञतो वुट्ठानं आगमेतब्बं, न कत्थचि गन्तब्बं। सचे अञ्ञो भिक्खु उपट्ठाको अत्थि, भेसज्जं परियेसित्वा तस्स हत्थे दत्वा भन्ते अयं उपट्ठहिस्सती ऽति वत्वा गन्तब्बं।  
उपज्झायवत्तकथा निट्ठिता।  
[म्व्_इ।२६:] उपज्झायेन सद्धिविहारिकम्हि सम्मावत्तनाय, सङ्गहेतब्बो अनुग्गहेतब्बो ति उद्देसादीहिऽ स्स सङ्गहो च अनुग्गहो च कत्तब्बो। तत्थ उद्देसो ति पाऌइवचनं। परिपुच्छा ऽति पाऌइया अत्थवण्णना। ओवादो ति अनोतिण्णे वत्थुस्मिं इदं करोहि इदं मा करित्था ऽति वचनं। अनुसासनी ऽति ओतिण्णे वत्थुस्मिं। अपि च ओतिण्णे वा अनोतिण्णे वा पठमवचनं ओवादो, पुनप्पुनं वचनं अनुसासनी ऽति। सचे उपज्झायस्स पत्तो ती ऽति सचे अतिरेकपत्तो होति। एस नयो सब्बत्थ।  
परिक्खारो ति अञ्ञो पि समणपरिक्खारो। इध उस्सुक्कं नाम धम्मिकेन नयेन उप्पज्जमानौपायपरियेसनं।  
इतो परं दन्तकट्ठदानं आदिम् कत्व आचमनकुम्भिया उदकसिञ्चनपरियोसानं वत्तं गिलानस्स्ऽ एव सद्धिविहारिकस्स कातब्बं। अनभिरतिवूपकासनादि पन अगिलानस्सापि कत्तब्बम् एव। चीवरं रजन्तेना ऽति एवं रजेय्यासी ऽति उपज्झायतो उपायं सुत्वा रजन्तेन। सेसं वुत्तनयेन्ऽ एव वेदितब्बं।  
    सद्धिविहारिकवत्तकथा निट्ठिता।  
[म्व्_इ।२७:] न सम्मा वत्तन्ती ऽति यथा पञ्ञत्तं उपज्झायवत्तं न पूरेन्ति। यो न सम्मा वत्तेय्या ऽति यो यथापञ्ञत्तं वत्तं न पूरेय्य, दुक्कटं आपज्जती ऽति अत्थो। पणामेतब्बो ति अपसादेतब्बो। नाधिमत्तं पेमं होती ऽति उपज्झायम्हि अधिमत्तं गेहसितपेमं न होति। नाधिमत्ता भावना होती ऽति अधिमत्ता मेत्ताभावना न होति। वुत्तपटिपक्खनयेन सुक्कपक्खो वेदितब्बो।

[पगे ९८३]  
म्व्_इ।२८] महावग्ग-वण्णना ९८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अलं पणामेतुन् ति युत्तो पणामेतुं। अप्पणामेन्तो उपज्झायो सातिसारो होती ऽति सदोसो होति आपत्तिं आपज्जति, तस्मा न सम्मावत्तन्तो पणामेतब्बो ऽव। न सम्मावत्तनाय च याव चीवररजनं ताव वत्ते अकरियमाने उपज्झायस्स परिहानि होति, तस्मा तं अकरोन्तस्स निस्सयमुत्तकस्सापि अमुत्तकस्सा पि आपत्ति येव। एकच्चस्स पत्तदानतो पट्ठाय अमुत्तनिस्सयस्स्ऽ एव आपत्ति। सद्धिविहारिका सम्मा वत्तन्ति, उपज्झायो न सम्मा वत्तति। उपज्झायस्स आपत्ति। उपज्झायो सम्मा वत्तति, सद्धिविहारिका न सम्मा वत्तन्ति, तेसं आपत्ति। उपज्झाये वत्तं सादियन्ते सद्धिविहारिका बहुकानि होन्ति, सब्बेसं आपत्ति। सचे उपज्झायो मय्हं उपट्ठाको अत्थि, तुम्हे अत्तनो सज्झायमनसिकारादीसु योगं करोथा ऽति वदति, सद्धिविहारिकानं अनापत्ति। सचे उपज्झयो सादियनं वा असादियनं वा न जानाति बालो होति, सद्धिविहारिका बहुका होन्ति, तेसं एको वत्तसम्पन्नो भिक्खु उपज्झायस्स किच्चं अहं करिस्सामि, तुम्हे अप्पोस्सुक्का विहरथा ऽति एवञ् चे अत्तनो भारं कत्वा इतरे विस्सज्जेति, तस्स भारकरणतो पट्ठाय तेसं अनापत्ति।  
सम्मावत्तनादिकथा निट्ठिता।  
[म्व्_इ।२८:] राधब्राह्मणवत्थुस्मिं किञ्चापि आयस्मा सारिपुत्तो भगवता बाराणसियं तीहि सरणगमनेहि अनुञ्ञातं पब्बज्जञ् च्ऽ एव उपसम्पदञ् च जानाति, भगवा पन तं लहुकं उपसम्पदं पटिक्खिपित्वा ञत्तिचतुत्थकम्मेन गरुकं कत्वा उपसम्पदं अनुञ्ञातुकामो, अथ्ऽ अस्स थेरो अज्झासयं विदित्वा कथा ऽहं भन्ते तं ब्राह्मणं पब्बाजेमि उपसम्पादेमी ऽति आह। बुद्धानं हि परिसा अज्झासयकुसला होति। अयञ् च बुद्धपरिसाय अग्गो सेट्ठो। ब्यत्तेन भिक्खुना पटिबलेना ऽति एत्थ ब्यत्तो नाम यस्स साट्ठकथं विनयपिटकं वाचुग्गतं पवत्तति, तस्मिं असति यस्स अन्तमसो इदं ञत्तिचतुत्थकम्मवाचामत्तम् पि सुग्गहितं होति वाचुग्गतं पवत्तति। अयम् पिइमस्मिं अत्थे ब्यत्तो नाम। यो पन काससाससेम्हादिना वा गेलञ्ञेन ओट्ठदन्तजिव्हादीनं वा असम्पत्तिया परियत्तियं वा अकतपरिचयत्ता न सक्कोति परिमण्डलेहि पदब्यञ्जनेहि कम्मवाचं सावेतुं,

[पगे ९८४]  
९८४ समन्तपासादिका [म्व्_इ।२८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ब्यञ्जनं वा पदं वा हापेति, अञ्ञथा वा वत्तब्बं अञ्ञथा वदति, अयं अप्पटिबलो, तब्बिपरितो इमस्मिं एत्थ पटिबलो ति वेदितब्बो।  
सङ्घो ञापेतब्बो ति सङ्घो जानापेतब्बो। ततो परं यं सङ्घो जानापेतब्बो, तं दस्सेतुं सुणातु मे भन्ते ऽति आदिम् आह। [म्व्_इ।२९:] उपसम्पन्नसमनन्तरा ऽति उपसम्पन्नो हुत्वा ऽव समनन्तरा। अनाचारं आचरती ऽति पण्णत्तिवीतिक्कमं करोति। उल्लुम्पतु मन् ति उद्धरतु मं। अकुसला वुट्ठापेत्वा कुसले पतिट्ठापेतु, सामणेरभावा वा उद्धरित्वा भिक्खुभावे पतिट्ठापेतू ऽति। अनुकम्पं उपादाया ऽति अनुदयं पटिच्च, मयि अनुकम्पं कत्वा ति अत्थो।  
[म्व्_इ।३०:] अट्ठिता होती ऽति निच्चप्पवत्तिनी होति। चत्तारो निस्सये ऽति चत्तारो पच्चये। यस्मा चत्तारो पच्चये निस्साय अत्तभावो पवत्तति, तस्मा ते निस्सया ऽति वुच्चन्ति।  
[म्व्_इ।३१:] किन्तायं भिक्खु होन्ती ऽति किन् ते अयं भिक्खु होति।  
अञ्ञेहि ओवदियो अनुसासियो ति अञ्ञेहि ओवदितब्बो च्ऽ एव अनुसासितब्बो च। बहुल्लाय आवत्तो, यद् इदं गणबन्धिकन् ति गणबन्धो एतस्स बाहुल्लस्स अत्थी ऽति गणबन्धिकं बाहुल्लं। यं इदं गणबन्धिकं नाम बाहुल्लं, तद् अत्थाय अतिलहुं त्वं आपन्नो ऽति वुत्तं होति। अब्यत्ता ऽति पञ्ञावेय्यत्तियेन विरहिता। अञ्ञतरो ऽपि अञ्ञतित्थियपुब्बो ति पसुरो परिब्बाजको। सो किर धम्मं थेनिस्सामी ऽति उदायित्थेरस्स सन्तिके पब्बजित्वा तेन सहधम्मिकं वुच्चमानो तस्स वादं आरोपेसि। अनुजानामि भिक्खवे ब्यत्तेन भिक्खुना ऽति आदिम्हि ब्यत्तो पुब्बे भिक्खुनोवादकवण्णनायं वुत्तलक्खणो येव। यो पन अन्तेवासिनो वा सद्धिविहारिकस्स वा गिलानस्स सक्कोति उपट्ठानादीनि कातुं, अयं इध पटिबलो ति अधिप्पेतो। वुत्तम् पि च्ऽएतं पञ्चहि उपालि अङ्गेहि समन्नागतेन भिक्खुना उपसम्पादेतब्बं, निस्सयो दातब्बो, सामणेरो उपट्ठापेतब्बो। कतमेहि पञ्चहि। पटिबलो होति अन्तेवासिं वा सद्धिविहारिं वा गिलानं उपट्ठातुं वा उपट्ठापेतुं वा, अनभिरतिं वूपकासेतुं वा वूपकासापेतुं वा,

[पगे ९८५]  
म्व्_इ।३२] महावग्ग-वण्णना ९८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उप्पन्नं कुक्कुच्चं धम्मतो विनोदेतुं वा विनोदापेतुं वा, अभिधम्मे विनेतुं, अभिविनये विनेतुन् ति।  
[म्व्_इ।३२:] पक्खसङ्कन्तेसू ऽति तित्थियपक्खसङ्कन्तेसु। अनुजानामि भिक्खवे आचरियन् ति आचारसमाचारसिक्खापनकं आचरि-  
यं अनुजानामि। आचरियो भिक्खवे अन्तेवासिकम्ही ऽति आदि सब्बं उपज्झायो भिक्खवे सद्धिविहारिकम्ही ऽति आदिना नयेन वुत्तवसेन्ऽ एव वेदितब्बं। नाममत्तम् एव हि एत्थ नानं। अन्तेवासिका आचरियेसु न सम्मा वत्तन्ती ऽति एत्थ पन यं पुब्बे न सम्मावत्तनाय च याव चीवररजनं ताव वत्ते अकरियमाने उपज्झायस्स परिहानि होति, तस्मा तं अकरोन्तस्स निस्सयमुत्तकस्सापि अमुत्तकस्सापि आपत्ति येवा ऽति च एकच्चस्स पत्तदानतो पट्ठाय अमुत्तनिस्सयस्स्ऽ एव आपत्ती ऽति च लक्खणं वुत्तं, तेन् ऽएव लक्खणेन निस्सयन्तेवासिकस्स आपत्ति वेदितब्बा। निस्सयन्तेवासिकेन हि याव आचरियं निस्साय वसति, ताव सब्बं आचरियवत्तं कातब्बं, पब्बज्जाउपसम्पदाधम्मन्तेवासिकेहि पन निस्सयमुत्तकेहि पि आदितो पट्टाय याव चीवररजनं ताव वत्तं कातब्बं, अनापुच्छित्वा पत्तदानादिम्हि पन एतेसं अनापत्ति, एतेसु च पब्बज्जन्तेवासिको च उपसम्पदन् तेवासिको च आचरियस्स यावजीवं भारो, निस्सयन्तेवासिको च धम्मन्तेवासिको च याव समीपे वसन्ति तावद् एव, तस्मा आचरियेनापि तेसु धम्मा वत्तितब्बं, आचरियन्तेवासिकेसु हि यो यो न सम्मा वत्तति, तस्स तस्स आपत्ति।  
[म्व्_इ।३५:] उपज्झायम्हा निस्सयपटिप्पस्सद्धीसु उपज्झायो पक्कन्तो वी ऽति आदीसु अयं विनिच्छयो, पक्कन्तो ति, तस्मा आवासा विप्पवसितुकामो पक्कन्तो दिसङ्गतो। एवं गते च पन तस्मिं, सचे विहारे निस्सयदायको अत्थि, यस्स सन्तिके अञ्ञदापि निस्सयो वा गहितपुब्बो होति, यो वा एकसम्भोगपरिभोगो, तस्स सन्तिके निस्सयो गहेतब्बो। एकदिवसम् पि परिहारो न्ऽ अत्थि। सचे तादिसो न्ऽ अत्थि, अञ्ञो लज्जी पेसलो अत्थि, तस्स लज्जिपेसलभावं जानन्तेन तदहेव निस्सयो याचितब्बो। सचे देतिइच्च्ऽ एतं कुसलं, अथ पन तुम्हाकं उपज्झायो लहुं आगमिस्सती ऽति पुच्छति, उपज्झायेन च तथा वुत्तं, आम भन्ते ऽति वत्तब्बं, सचे पन वदति तेन हि उपज्झायस्स आगमनं आगमेथा ऽति वट्टति,

[पगे ९८६]  
९८६ समन्तपासादिका [म्व्_इ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ पन्ऽ अस्स पकतिया पेसलभावं न जानाति, चत्तारि पञ्च दिवसानि तस्स भिक्खुनो सभागतं ओलोकेत्वा ओकासं कारेत्वा निस्सयो गहेतब्बो। सचे पन विहारे निस्सयदायको न्ऽअत्थि, उपज्झायो च अहं कतिपाहेन्ऽ एव आगमिस्सामि, मा उक्कण्ठित्था ति वत्वा गतो, याव आगमना परिहारो लब्भति।  
अथापि नं तत्थ मनुस्सा परिच्छिन्नकालतो उत्तरिं पि पञ्च वा दस वा निवसानि वासेन्ति येव। तेन विहारं पवत्ति पेसेतब्बा दहरा मा उक्कण्ठन्तु, अहं असुकदिवसं नाम आगमिस्सामी ऽति। एवम् पि परिहारो लब्भति। अथ आगच्छन्तो अन्तरामग्गे नदीपूरेन वा चोरादीहि वा उपद्दवो होति, थेरो उदकोसक्कनं वा आगमेति सहाये वा परियेसति, तञ् चे पवत्तिं दहरा सुणन्ति, याव आगमना परिहारो लब्भति।  
सचे पन सो इध्ऽ एव्ऽ आहं वसिस्सामी ऽति पहिणति, परिहारो न्ऽअत्थि। यत्थ निस्सयो लब्भति, तत्थ गन्तब्बं। विब्भन्ते पन कालकते वा पक्खसङ्कन्ते वा एकदिवसं पि परिहारो न्ऽअत्थि, यत्थ निस्सयो लब्भति, तत्थ गन्तब्बं।  
विब्भन्तो ति सासनतो चुतो। आणत्ती ऽति निस्सयपणामना वुच्चति। तस्मा पणामेमि तन् ति वा मा इध पटिक्कमी ऽति वा नीहर ते पत्तचीवरन् ति वा न्ऽ आहं तया उपट्ठातब्बो ति वा इमिना पाऌइनयेन मा मं गामप्पवेसनं आपुच्छी ऽति आदिना पाऌइमुत्तकनयेन वा यो निस्सयपणामनाय पणामितो होति, तेन उपज्झायो खमापेतब्बो। सचे आदितो ऽव न खमति, दण्डकम्मं आहरित्वा तिक्खत्तुं ताव सयम् एव खमापेतब्बो। नो चे खमति, तस्मिं विहारे महाथेरे गहेत्वा खमापेतब्बो। नो चे खमति, सामन्तविहारे भिक्खू गहेत्वा खमापेतब्बो। सचे एवम् पि न खमति, अञ्ञत्थ गन्त्वा उपज्झायस्स सभागानं सन्तिके वसितब्बं अप्प्ऽ एव नाम सभागानं मे सन्तिके वसती ऽति ञत्वा ऽपि खमेय्या ऽति। सचे एवम् पि न खमति, तत्र्ऽ एव वसितब्बं। तत्र चे दुब्भिक्खादिदोसेन न सक्का होति वसितुं, तं येव विहारं आगन्त्वा अञ्ञस्स सन्तिके निस्सयं गहेत्वा वसितुं वट्टति। अयम् आणत्तियं विनिच्छयो। आचरियम्हा निस्सयपटिप्पस्सद्धीसु आचरियो पक्कन्तो वा होती ति एत्थ,

[पगे ९८७]  
म्व्_इ।३२] महावग्ग-वण्णना ९८७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कोचि आचरियो आपुच्छित्वा पक्कमति, कोचि अनापुच्छित्वा। अन्तेवासिको ऽपि एवम् एव। तत्र सचे अन्तेवासिको आचरियं आपुच्छति असुकं नाम भन्ते ठानं गन्तुं इच्छामि केनचिद् एव करणीयेना ऽति, आचरियेन च कदा गमिस्सरी ऽति वुत्तो, सायण्हे वा रत्तिं वा उट्ठहित्वा गमिस्सामी ऽति वदति, आचरियो पि साधू ऽति सम्पटिच्छति, तं खणञ् ञेव निस्सयो पटिप्पस्सम्भति। सचे पन भन्ते असुकं नाम ठानं गन्तुकामो ऽम्ही ऽति वुत्ते, आचरियो असुकस्मिं नाम गामे पिण्डाय चरित्वा पच्छा जानिस्ससी ऽति वदति, सो च साधू ऽति सम्पटिच्छति, ततो चे गतो सुगतो, सचे पन न गच्छति निस्सयो न पटिप्पस्सम्भति। अथापि गच्छामी ऽति वुत्ते, आचरियेन मा ताव गच्छ रत्तिं मन्तेत्वा जानिस्सामा ति वुत्तो, मन्तेत्वा गच्छति सुगतो, नो चे गच्छति निस्सयो न पटिप्पस्सम्भति। आचरियं अनापुच्छा पक्कमन्तस्स पन उपचारसीमातिक्कमे निस्सयो पटिप्पस्सम्भति, अन्तोउपचारसीमतो पटिनिवत्तन्तस्स न पटिप्पस्सम्भति। सचे पन आचरियो अन्तेवासिकं आपुच्छति आवुसो असुकं नाम ठानं गमिस्सामी ऽति, अन्तेवासिकेन च कदा गमिस्सथा ऽति वुत्ते, सायण्हे वा रत्तिभागे वा ऽति वदति, अन्तेवासिको ऽपि साधू ऽति सम्पटिच्छति, तं खणञ् ञेव निस्सयो पटिप्पस्सम्भति।  
सचे पन्ऽ आचरियो स्वे पिण्डाय चरित्वा गमिस्सामी ऽति वदति, इतरो च साधू ऽति सम्पटिच्छति, एकदिवसं ताव निस्सयो न पटिप्पस्सम्भति, पुनदिवसे पटिप्पस्सद्धो होति। अस्कस्मिं नाम गामे पिण्डाय चरित्वा जानिस्सामि मम गमनं वा अगमनं वा ऽति वत्वा सचे न गच्छति, निस्सयो न पटिप्पस्सम्भति। अथापि गच्छामी ऽति वुत्ते, अन्तेवासिकेन मा ताव गच्छथ, रत्तिं मन्तेत्वा जानिस्सथा ऽति वुत्तो, मन्तेत्वापि न गच्छति, निस्सयो न पटिप्पस्सम्भति। सचे उभो ऽपि आचरियन्तेवासिका केनचि करणीयेन बहिसीमं गच्छन्ति, ततो चे आचरियो गमियचित्ते उप्पन्ने अनापुच्छा ऽव गन्त्वा द्विन्नं लेड्डुपातानं अन्तो येव निवत्तति, निस्सयो न पटिप्पस्सम्भति, सचे द्वे लेड्डुपाते अतिक्कमित्वा निवत्तति, निस्सयो पटिप्पस्सद्धो होति। आचरियुपज्झाया द्वे लेड्डुपाते अतिक्कम्म अञ्ञस्मिं विहारे वसन्ति, निस्सयो पटिप्पस्सम्भति। आचरिये विब्भन्ते कालकते पक्खसङ्कन्ते तं खणञ् ञेव निस्सयो पटिप्पस्सम्भति। आणत्तियम् पन सचे ऽपि आचरियो मुञ्चितुकामो ऽव हुत्वा निस्सयपणामनाय पणामेति,

[पगे ९८८]  
९८८ समन्तपासादिका [म्व्_इ।३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अन्तेवासिको च किञ्चापि मं आचरियो पणामेति, अथ खो हदयेन मुदुको ऽति सालयो ऽव होति, निस्सयो न पटिप्पस्सम्भति। सचे ऽपि आचरियो सालयो, अन्तेवासिको निरालयो न दानि इमं निस्साय वसिस्सामी ऽति धुरं निक्खिपति, एवम् पि न पटिप्पस्सम्भति। उभिन्नं सालयभावेन च न पटिप्पस्सम्भति येव। उभिन्नं धुरनिक्खेपे पटिप्पस्सम्भति। पणामितेन दण्डकम्मं आहरित्वा तिक्खत्तुं खमापेतब्बो। नो चे खमति, उपज्झाये वुत्तनयेन पटिपज्जितब्बं। उपज्झायेन वा समोधानगतो ति एत्थ दस्सनसवनवसेन समोधानं वेदितब्बं।  
सचे हि आचरियं निस्साय वसन्तो सद्धिविहारिको एकविहारे चेतियं वा वन्दन्तं एकगामे पिण्डाय वा चरन्तं उपज्झायं पस्सति, निस्सयो पटिप्पस्सम्भति। उपज्झयो पस्सति, सद्धिविहारिको पन न पस्सति, न पटिप्पस्सम्भति।  
मग्गपटिपन्नं वा आकासेन वा गच्छन्तं उपज्झायं दिस्वा दूरतो भिक्खू ऽति जानाति, उपज्झायो ति न जानाति, न पटिप्पस्सम्भति। सचे जानाति, पटिप्पस्सम्भति। उपरिपासादे उपज्झायो वसति, हेट्ठा सद्धिविहारिको, तं अदिस्वा ऽव यागुं पिवित्वा पक्कमति, आसनसालायं वा निसिन्नं अदिस्वा एकमन्ते भुञ्जित्वा पक्कमति, धम्मस्सवनमण्डपे वा निसिन्नं पि तं अदिस्वा ऽव धम्मं सुत्वा पक्कमति, निस्सयो न पटिप्पस्सम्भति। एवं ताव दस्सनवसेन समोधानं वेदितब्बं। सवनवसेन पन सचे उपज्झायस्स विहारे अन्तरघरे वा धम्मं वा कथेन्तस्स अनुमोदनं वा करोन्तस्स सद्दं सुत्वा उपज्झायस्स मे सद्दो ति सञ्जानाति, निस्सयो पटिप्पस्सम्भति असञ्जानन्तस्स न पटिप्पस्सम्भति। अयं समोधाने विनिच्छयो।  
इदानि यं पुब्बे अनुजानामि भिक्खवे ब्यत्तेन भिक्खुना पटिबलेन दसवस्सेन वा अतिरेकदवस्सेन वा उपसम्पादेतुं निस्सयं दातुन् ति सङ्खेपतो उपज्झायाचरियानं लक्खणं वुत्तं, तं वित्थारतो दस्सेतुं पञ्चहि भिक्खवे अङ्गेहि समन्नागतेना ऽति आदिम् आह। [म्व्_इ।३६:] तत्थ पञ्चहि अङ्गेही ऽति पञ्चहि अगुणङ्गेहि। सो हि सीलक्खन्धादीहि असमन्नागतत्ता ऽव अगुणङ्गेहि समन्नागतो होति।

[पगे ९८९]  
म्व्_इ।३६] महावग्ग-वण्णना ९८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न उपसम्पादेतब्बन् ति उपज्झायेन हुत्वा न उपसम्पादेतब्बं। न निस्सयो दातब्बो ति आचरियेन हुत्वा निस्सयो न दातब्बो। एत्थ पन असेखेना ऽति आदि अरहतो सीलसमाधिपञ्ञाफलपच्चवेक्खणञाणानि सन्धाय वुत्तं एते च आदितो तयो पञ्चका अयुत्तवसेन वुत्ता, न आपत्तिअङ्गवसेन। एत्थ च न असेखेन सीलक्खन्धेना ऽति च अत्तना न असेखेना ऽति च अस्सद्धो ति च आदीसु तीसु पञ्चकेसु अयुत्तवसेन पटिक्खेपो कतो, न आपत्तिअङ्गवसेन। यो हि असेखेहि सीलक्खन्धादीहि असमन्नागतो, परे च तत्थ समादपेतुं असक्कोन्तो, अस्सद्धियादिदोसेहि युत्तो ऽव हुत्वा परिसं परिहरति, तस्स परिसा सीलादीहि परिहायति येव न वड्ढति, तस्मा तेन न उपसम्पादेतब्बन् ति आदि अयुत्तवसेन वुत्तं, न आपत्तिअङ्गवसेन।  
न हि खीसवस्स्ऽएव उपज्झायाचरियभावो भगवता अनुञ्ञातो, यदि तस्स्ऽ एव अनुञ्ञातो अभविस्स, सचे उपज्झायस्स अनभिरति उप्पन्णा होती ऽति आदिं न वदेय्य। यस्मा पन खीणासवस्स परिसा सीलादीहि परिहायति, तस्मा पञ्चहि भिक्खवे अङ्गेहि समन्नागतेन भिक्खुना उपसम्पादेतब्बन् ति आदि वुत्तं। अधिसीले सीलविपन्नो ति आदीसु पाराजिकञ् च सङ्घादिसेसञ् च आपन्नो अधिसीले सीलविपन्नो नाम। इतरे पञ्चापत्तिक्खन्धे आपन्नो अज्झाचारे आचारविपन्नो नाम।  
सम्मादिट्ठिं पहाय अन्तग्गाहिकाय दिट्ठिया समन्नागतो अतिदिट्ठिया दिट्ठिविपन्नो नाम। यत्तकं सुतं परिसं परिहरन्तस्स इच्छितब्बं, तेन विरहितत्ता अप्पस्सुतो नाम। यं तेन जानितब्बं आपत्तादि, तस्स अजानन्तो दुप्पञ्ञो नाम। इमस्मिं पन पञ्चके पुरिमानि तीणि पदानि अयुत्तवसेन्ऽ एव वुत्तानि, पच्छिमानि द्वे आपत्तिअङ्गवसेन।  
आपत्तिं न जानाती ऽति इदं नाम मया कतन् ति वुत्ते, इमं नाम आपत्तिं अयं आपन्नो ऽति न जानाति। वुट्ठानं न जानाती ऽति वुट्ठानगामिनितो वा देसनागामिनितो वा आपत्तितो एवं वुट्ठानं होती ऽति न जानाति। इमस्मिं पञ्चके पुरिमानि द्वे पदानि अयुत्तवसेन वुत्तानि, पच्छिमानि तीणि आपत्तिअङ्गवसेन। अभिसमाचारिकाय सिक्खाया ऽति खन्धकवग्गे विनेतुं न पटिबलो होती ऽति अत्थो।

[पगे ९९०]  
९९० समन्तपासादिका [म्व्_इ।३६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आदिब्रह्मचरियकाया ऽति सेखपण्णत्तियं विनेतुं न पटिबलो ति अत्थो।  
अभिधम्मे ऽति नामरूपपरिच्छेदे विनेतुं न पटिबलो ति अत्थो। अधिविनये ऽति सकले विनयपिटके विनेतुं न पटिबलो ति अत्थो। विनेतुं न पटिबलो ति च सब्बत्थ सिक्खापेतुं न सक्कोती ऽति अत्थो। धम्मतो विवेचेतुन् ति धम्मेन कारणेन विस्सज्जापेतुं इमस्मिं पञ्चके सब्बपदेसु आपत्ति। आपत्तिं न जानाती ऽ ति आदिपञ्चकस्मिं पि सब्बपदेसु आपत्ति। तत्थ उभयानि खो पन्ऽ अस्स पातिमोक्खानि वित्थारेन स्वागतानि होन्ती ऽति उभतोविभङ्गवसेन वुत्तानि।  
सुविभत्तानी ऽति मातिकाविभङ्गवसेन। सुप्पवत्तीनी ऽति वाचुगतवसेन। सुविनिच्छितानि सुत्तसो अनुब्यञ्जनसो ऽति मातिकातो च विभङ्गतो च सुट्ठुविनिच्छितानि। ऊनदसवस्सपरियोसानपञ्चके ऽपि एस्ऽ एव नयो। इति आदितो तयो पञ्चका चतुत्थे तीणि पदानि पञ्चमे द्वे पदानी ऽति सब्बे ऽपि चत्तारो पञ्चका अयुत्तवसेन वुत्ता। चतुत्थपञ्चके द्वे पदानि पञ्चमे तीणि छट्ठसत्तमट्ठमा तयो पञ्चका ऽति सब्बे ऽपि चत्तारो पञ्चका आपत्तिअङ्गवसेन वुत्ता। सुक्कपक्खे अट्ठसु अनापत्ति येवा ऽति।  
    सोऌअसपञ्चकविनिच्छयो निट्ठितो।  
[म्व्_इ।३७:] छक्केसु ऊनदसवस्सपदं विसेसो। तं सब्बत्थ आपत्तिकरं। सेसं वुत्तनयेन्ऽ एव वेदितब्बं।  
[म्व्_इ।३८:] अञ्ञतित्थियपुब्बवत्थुस्मिं, यो ताव अयं पसुरो, सो तित्थियपक्कन्तकत्ता न उपसम्पादेतब्बो। यो पन अञ्ञो ऽपि न यिध पब्बजितपुब्बो आगच्छति, तस्मिं यं कत्तब्बं, तं दस्सेतुं यो भिक्खवे अञ्ञोऽ पी ऽति आदिम् आह।  
तत्थ तस्स चत्तारो मासे परिवासो दातब्बो ति अयं तित्थियपरिवासो नाम अप्पटिच्छन्नपरिवासो ति पि वुच्चति। अयम् पन नग्गपरिब्बाजकस्स्ऽ एव आजीवकस्स वा अचेलकस्स वा दातब्बो।

[पगे ९९१]  
म्व्_इ।३८] महावग्ग-वण्णना ९९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे सो ऽपि साटकं वा वाऌअकम्बलादीनं अञ्ञतरं तित्थियद्धजं वा निवासेत्वा आगच्छति, नास्स परिवासो दातब्बो। अञ्ञस्स पन तापसपण्डरङ्गादिकस्स न दातब्बो ऽव। पठमं केसमस्सुन् ति आदिना तस्स आदितो ऽव सामणेरपब्बज्जं दस्सेति। एवं पब्बाजेन्तेहि पन तस्मिं सङ्घमज्झे निसिन्ने येव त्वं पब्बाजेहि, त्वं आचरियो होहि, त्वं उपज्झायो होही ऽति भिक्खू न वत्तब्बा। एवं वुत्ता हि सचे तस्स आचरियुपज्झायभावेन जिगुच्छन्ता न सम्पटिच्छन्ति, अथन यिमे मय्हं सद्दहन्ती ऽ ति कुज्झित्वा ऽपि गच्छेय्य, तस्मा तं एकमन्तं नेत्वा तस्स आचरियुपज्झाया परियेसितब्बा। एवं खो भिक्खवे अञ्ञतित्थियपुब्बो आराधको होति, एवं अनाराधको ति अयम् अस्स परिवासवत्तदस्सनत्थं मातिका ठपिता। कथञ् च भिक्खवे ऽति आदि तस्सा विभङ्गो। तत्थ तित्थियपरिवासो निगन्थजातिकानं येव दातब्बो, न अञ्ञेसं। अतिकाले गामं पविसती ऽति भिक्खूनं वत्तकरणवेलायम् एव गामं पिण्डाय पविसति। अतिदिवा पटिक्कमती ऽति कुलघरेसु इत्थिपुरिसदारिकदारकादीहि सद्धिं गेहसितकथं कथेन्तो तत्थ्ऽएव भुञ्जित्वा, भिक्खूसु पत्तचीवरं पटिसामेत्वा उद्देसपरिपुच्छादीनि वा करोन्तेसु पटिसल्लीनेसु वा आगच्छति, न उपज् झायवत्तं नाचरियवत्तं करोति, अञ्ञदत्थुं वसनट्ठानं पविसित्वा निद्दायति। एवम् पि भिक्खवे अञ्ञतित्थियपुब्बो अनाराधको होतीऽ ति एवम् पि करोन्तो परिवासवत्तस्स सम्पादको पूरको न होति। वेसियगोचरो वा ऽति आदीसु वेसिया ऽति आमिसकिञ्चिक्खसम्पदानादिना सुलभज्झाचारा रूपजीविका इत्थियो। विधवा ऽति मतपतिका वा विप्पवुत्थपतिका वा इत्थियो। ता येन केनचि सद्धिं मित्तभावं पत्थेन्ति। थुल्लकुमारिका ति योब्बनप्पत्ता वा योब्बनातीता वा कुमारियो। ता पुरिसाधिप्पाया ऽव विचरन्ति, येन केनचि सद्धिं मित्तभावं पत्थेन्ति। पण्डका ऽति उस्सन्नकिलेसा अवूपसन्तपरिऌआहा नपुंसका। ते परिऌआहवेगाभिभूता येन केनचि सद्धिं मित्तभावं पत्थेन्ति।

[पगे ९९२]  
९९२ समन्तपासादिका [म्व्_इ।३८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खुनियो ऽति समानपब्बज्जा इत्थियो। ताहि सद्धिं खिप्पम् एव विस्सासो होति, ततो सीलं भिज्जति। तत्थ वेसियानं कुलेसु कुलुपको हुत्वा पिण्डपातचरियादीनि वा अपदिसित्वा सिनेहसन्थवजातेन हदयेन अभिण्हदस्सनसल्लापकामताय तासं सन्तिकं उपसङ्कमन्तो वेसियगोचरो ति वुच्चति। सो न चिरस्स्ऽ एव असुकवेसिया सद्धिं गतो ति वत्तब्बतं पापुणाति।  
एस नयो सब्बत्थ। सचे पन वेसियादयो सलाकभत्तादीनि देन्ति, भिक्खूहि सद्धिं गन्त्वा सद्धिं येव भुञ्जित्वा वा गहेत्वा वा आगन्तुं वट्टति। गिलाना भिक्खुनियो ओवदितुं वा धम्मं वा देसेतुं उद्देसपरिपुच्छादीनि वा दातुं गच्छन्तेहि भिक्खूहि सद्धिं गन्तुं वट्टति। यो पन तथा अगन्त्वा मित्तसन्थववसेनगच्छति, अयं अनाराधको होति। उच्चावचानि किङ्करणीयानी ऽति महन्तखुद्दकानि कम्मानि। तत्थ गण्डिं पहरित्वा समग्गेन सङ्घेन सन्निपतित्वा कत्तब्बानि चेतियमहापासादपटिसङ्खरणादि कम्मानि उच्चानि नाम। चीवरधोवनरजनादीनि खन्धकपरियापन्नानि च अग्गिसालवत्तादीनि अभिसमाचारिकानि अवचानि नाम। तत्थ न दक्खो होती ऽति तेसु कम्मेसु छेको सुसिक्खितो न होति। अलसो ति उट्ठानविरियसम्पन्नो न होति। भिक्खुसङ्घस्स कम्मं अत्थी ऽति सुत्वा पगेव भत्तकिच्चं कत्वा गब्भन्तरं पविसित्वा यावदत्थं सुपित्वा सायम् निक्खमति। तत्र्ऽ उपायाया ऽति तेसु कम्मेसु उपायभूताय। वीमंसाया ऽति ठानुप्पत्तिकाय वीमंसाय इदम् एव कत्तब्बं, इदम् एव न कत्तब्बन् ति तस्मिं येव खणे उप्पन्नपञ्ञाय समन्नागतो न होति। न अलं कातुं न अलं संविधातुन् ति सहत्थापि कातुं समत्थो न होति, गण्हथ भन्ते, गण्ह दहर, गण्ह सामणेर, सचे तुम्हे वा न करिस्सथ, अम्हे वा न करिस्साम, को दानि इदं करिस्सती ऽति एवं उस्साहं जनेत्वा संविधातुं अञ्ञमञ्ञं कारेतुं पि समत्थो न होति। भिक्खूहि कम्मं करिस्सामा ति वुत्ते, किञ्चि रोगं अपदिसति, भिक्खूनं कम्मं करोन्तानं समीपेन्ऽ एव विचरति, सीसम् एव दस्सेति, अयम् पि अनाराधको होति। न तिब्बच्छन्दो ऽति बलवच्छन्दो न होति।

[पगे ९९३]  
म्व्_इ।३८] महावग्ग-वण्णना ९९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उद्देसे ऽति पाऌइपरियापुणने। परिपुच्छाया ऽति अत्थसंवण्णने। अधिसीले ऽति पातिमोक्खसीले। अधिचित्ते ऽति लोकियसमाधिभावनाय। अधिपञ्ञाया ऽति लोकुत्तरमग्गभावनाय। सङ्कन्तो होती ऽति इध्ऽ आगतो होति। तस्स सत्थुनो ति तस्स तित्थायतनसामिकस्स। तस्स दिट्ठिया ऽति तस्स सन्तकाय लद्धिया। इदानि साय्ऽ एव सद्धि यस्मा तस्स तित्थकरस्स खमति च्ऽ एव रुच्चति च इदम् एव सच्चन् ति च दऌहगाहेन गहिता, तस्मा तस्स खन्ति रुचि आदायो ऽति वुच्चति। तेन वुत्तं तस्स खन्तिया तस्स रुचिया तस्स आदायस्सा ऽति। अवण्णे भञ्ञमाने ऽति गरहाय भञ्ञमानाय।  
अनभिरद्धो ति अपरिपुण्णसङ्कप्पो नो पग्गहितचित्तो।  
उदग्गो ति अब्भुन्नतकायचित्तो। इदं भिक्खवे सङ्घातनिकं अञ्ञतित्थियपुब्बस्स अनाराधनीयस्मिन् ति भिक्खवे यदिदं तस्स सत्थुनो तस्स्ऽ एव च लद्धिया अवण्णे भञ्ञमाने किं इमे परं गरहन्ती ऽति कायवचीविकारनिब्बत्तकं अनत्तमनत्तं, बुद्धादीनञ् च अवण्णे भञ्ञमाने अत्तमनत्तं, यञ् च तस्स्ऽ एव बुद्धादीनञ् च वण्णे भञ्ञमाने अत्तमनत्तानत्तमनत्तं, इदं अञ्ञतित्थियपुब्बस्स अनाराधनीयस्मिं सङ्घातनिकं। अनाराधके परिवासवत्तं अपूरके कम्मे इदं लिङ्गं इदं लक्खणं इदम् अचलं इदं बलं इदं पमाणन् ति वुत्तं होति।  
एवं अनाराधको खो भिक्खवे अञ्ञतित्थियपुब्बो आगतो न उपसम्पादेतब्बो ति इतो एकेन पि अङ्गेन समन्नागतो न उपसम्पादेतब्बो। सुक्कपक्खे सब्बं वुत्तविपल्लासेन वेदितब्बं। एवं आराधको खो भिक्खवे ऽति एवं नातिकाले गामप्पवेसना नातिविदाप्पटिक्कमनं अवेसियादिगोचरता, सब्रह्मचारीनं किच्चेसु दक्खता, उद्देसादीसु तिब्बच्छन्दता तित्थियानं अवण्णभणने अत्तमनता, बुद्धादीनं अवण्णभणनेअनत्तमनता, तित्थियानंवण्णभणने अनत्तमनता, बुद्धादीनं वण्णभणने अत्तमनता ऽति इमेसं अट्ठन्नं तित्थियवत्तानं परिपूरणेन आराधको परितोसको भिक्खूनं अञ्ञतित्थियपुब्बो आगतो उपसम्पादेतब्बो।

[पगे ९९४]  
९९४ समन्तपासादिका [म्व्_इ।३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन उपसम्पदमालके ऽपि एकवत्तं भिन्दति, पुन चत्तारो मासे परिवसितब्बं।  
यथा पन भिन्नसिक्खाय सिक्खमानाय पुन सिक्खापदानि च सिक्खासम्मति च दीयति, एवं न यिमस्स किञ्चि पुन दातब्बम् अत्थि। पुब्बे दिन्नपरिवासो येव हि तस्स परिवासो, तस्मा पुन चत्तारो मासे परिवसितब्बं। सचे परिवसन्तो अन्तरा अट्ठसमापत्तियो निब्बत्तेति, लोकियधम्मो नाम कुप्पनसभावो न्ऽएव उपसम्पादेतब्बो। चत्तारो मासे पुरितवत्तो ऽव उपसम्पादेतब्बो। सचे पन परिवसन्तो चत्तारि महाभूतानि परिग्गण्हाति, उपादारूपानि परिच्छिन्दति, नामरूपं ववत्थपेति, तिलक्खणं आरोपेत्वा विपस्सनं आरभति, लोकियधम्मो नाम कुप्पनसभावो न्ऽ एव उपसम्पादेतब्बो। सचे पन विपस्सनं वड्ढेत्वा सोतापत्तिमग्गं पटिलभति, परिपुण्णं येव होति वत्तं, समूहतानि सब्बदिट्ठिगतानि, अब्बुऌहं विचिकिच्छासल्लं, तं दिवसम् एव उपसम्पादेतब्बो। सचे ऽपि तित्थियलिङ्गे ठितो सोतापन्नो होति, परिवासदानकिच्चं न्ऽअत्थि, तदह्ऽएव पब्बाजेत्वा उपसम्पादेतब्बो। उपज्झायमूलकं चीवरं परियेसितब्बन् ति उपज्झायं इस्सरं कत्वा तस्स चीवरं परियेसितब्बं। पत्तम् पि तथ्ऽ एव। तस्मा यदि उपज्झायस्स पत्तचीवरं अत्थि इमस्स देही ऽति वत्तब्बो। अथ न्ऽ अत्थि अञ्ञे दातुकामा होन्ति, तेहि पि उपज्झायस्स्ऽ एव दातब्बं इमं तुम्हाकं कत्वा इमस्स देथा ऽति। कस्मा।  
तित्थिया नाम विलोमा होन्ति, सङ्घेन मे पत्तचीवरं दिन्नं, किं मय्हं तुम्हेसु आयतन् ति वत्वा ओवादानसासनिं न करेय्युं, उपज्झाये पन आयतजीविकत्ता तस्स वचनकरो भविस्सति। तेन्ऽ अस्स उपज्झायमूलकं चीवरं परियेसितब्बन् ति वुत्तं। भण्डुकम्माया ऽति केसोरोपनत्थं।  
भण्डुकम्मकथा परतो आगमिस्सति। अग्गिका ऽति अग्गिपरिचरणका। जटिलका ऽति तापसा। एते भिक्खवे किरियवादिनो ति एते किरियं नप्पटिबाहन् ति, अत्थि कम्मं अत्थि कम्मविपाको ति एवं दिट्ठिका।

[पगे ९९५]  
इ।३९ महावग्ग-वण्णना ९९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सब्बबुद्धा हि नेक्खम्मपारमिं पूरयमाना एतम् एव पब्बज्जं पब्बजित्वा पारमिं पूरेसुं, मया ऽपि तथ्ऽ एव पूरिता, न एतेसं सासने पब्बज्जा विलोमा, तस्मा उपसम्पादेतब्बा, न तेसं परिवासो दातब्बो। इमा ऽहं भिक्खवे ञातीनं आवेणिकं परिहारं दम्मी ऽति इमं अहं तेसं पाटेक्कं ओदिस्सकं परिहारं ददामि। कस्मा एवम् आह, ते हि तित्थायतने पब्बजितापि सासनस्स अवण्णकामा न होन्ति, अम्हाकं ञातिसेट्ठस्स सासनन् ति वण्णवादिनो ऽव होन्ति, तस्मा एवम् आहा ऽति।  
   अञ्ञतित्थियवत्थुकथा निट्ठिता।  
[म्व्_इ।३९:] मगधेसु पञ्च आबाधा उस्सन्ना होन्ती ऽति मगधनामके जनपदे मनुस्सानञ् च अमनुस्सानञ् च पञ्च रोगा उस्सन्ना वुड्ढिप्पत्ता फातिप्पत्ता होन्ति। जीवककोमारभच्चकथा चीवरक्खन्धके आवीभविस्सति। न भिक्खवे पञ्चहि आबाधेहि फुट्ठो पब्बाजेतब्बो ति ये ते कुट्ठादयो पञ्च आबाधा अस्सन्ना, तेहि फुट्ठो अभिभूतो न पब्बाजेतब्बो। तत्थ कुट्ठन् ति रत्तकुट्ठं वा होतु काऌअकुट्ठं वा। यं किञ्चि कितिबद्दुकण्डुकच्छुआदिप्पभेदम् पि सब्बं कुट्ठम् एवा ऽति वुत्तं। तञ् च नखपिट्ठिप्पमाणं पि वड्ढनकपक्खे ठितं होति, न पब्बाजेतब्बो, सचे पन निवासनपारुपनेहि पकतिपटिच्छन्नट्ठाने नखपिट्ठिपमाणं अवड्ढनकपक्खे ठितं होति, वट्टति। मुखे पन हत्थपादपिट्ठीसु वा सचे ऽपि अवड्ढनकपक्खे ठितं नखपिट्ठितो खुद्दकतरम् पि, न वट्टति येवा ऽति कुरुन्दियं वुत्तं। तिकिच्छापेत्वा पब्बाजेन्तेनापि पकतिवणे जाते येव पब्बाजेतब्बो। गोधापिट्ठिसदिसचुण्णओकीरणकसरीरम् पि पब्बाजेतुं न वट्टति। गण्डो ति मेदगण्डादिगण्डो। मेदगण्डो वा होतु अञ्ञो वा यो कोचि। कोलट्ठिमत्तको ऽपि चे वड्ढनकपक्खे ठितो गण्डो होति, न पब्बाजेतब्बो।  
पटिच्छन्नट्ठाने पन कोलट्ठिमत्ते अवड्ढनकपक्खे ठिते पब्बाजेतुं वट्टति।

[पगे ९९६]  
९९६ समन्तपासादिका [म्व्_इ।३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मुखादिके अप्पटिच्छन्नट्ठाने अवड्ढनकपक्खे ठिते ऽपि न वट्टति। तिकिच्छापेत्वा पब्बाजेन्तेनापि सरीरं सञ्छविं कारेत्वा ऽव पब्बाजेतब्बो।  
उण्णिगण्डा नाम होन्ति गोथनिका विय अङ्गुलिका विय च तत्थ तत्थ लम्बन्ति, एते ऽपि गण्डा येव तेसु सति पब्बाजेतुं न वट्टति। दहरकाले खरपीऌअका योब्बनकाले च मुखे खरपीऌअका नाम होन्ति, महल्लककाले नस्सन्ति, न ता गण्डसङ्ख्यं गच्छन्ति, तासु सति पब्बाजेतुं वट्टति।  
अञ्ञा पन सरीरे खरपीऌअका नाम, अपरा पदुमकण्णिका नाम होन्ति, अञ्ञ सासपबीजका नाम सासपमत्ता एव। सकलसरीरं फरन्ति, ता सब्बा कुट्ठजातिका एव, तासु सति न पब्बाजेतब्बो। किलासो ति नभिज्जनकं नपग्घरणकं पदुमपुण्डरीकपत्तवण्णं कुट्ठं, येन गुन्नं विय सबलं सरीरं होति, तस्मिं कुट्ठे वुत्तनयेन्ऽ एव विनिच्छयो वेदितब्बो। सोसो ति सोसब्याधि। तस्मिं सति न पब्बाजेतब्बो। अपमारो ति पित्तुम्मादो वा यक्खुम्मादो वा। तत्थ पुब्बवेरिकेन अमनुस्सेन गहितो दुत्तिकिच्छो होति। अप्पमत्तके पि पन अपमारे सति न पब्बाजेतब्बो।  
 पञ्चाबाधवत्थुका निट्ठिता।  
[म्व्_इ।४०:] राजभटवत्थुस्मिं पच्चन्तं उच्चिनथाऽ ति पच्चन्तं वड्ढेथ। चोरे पलापेत्वा चोरभयेन वुट्ठिते गामे आवसापेत्वा आरक्खं दत्वा कसिकम्मादीनि पवत्तापेथा ऽति वुत्तं होति। राजा पन सोतापन्नत्ता चोरे घातेथ हनथा ऽति न आणापेति। उपज्झायस्स देव सीसं छेदेतब्बन् ति आदि सब्बं पब्बज्जाय उपज्झायो सेट्ठो, ततो आचरियो, ततो गणो ति चिन्तेत्वा इदं वोहारविनिच्छये आगतन् ति आहंसु।  
न भिक्खवे राजभटो पब्बाजेतब्बो ति एत्थ अमच्चो वा होतु महामत्तो वा सेवको वा किञ्चि ठानन्तरं पत्तो वा अप्पत्तो वा, यो कोचि रञ्ञो भत्तवेतनभटो, सब्बो राजभटो ति सङ्ख्यं गच्छति, सो न पब्बाजेतब्बो। तस्स पन पुत्तभातुनत्तादयो राजतो भत्तवेतनं न गण्हन्ति, ते पब्बाजेतुं वट्टति।

[पगे ९९७]  
म्व्_इ।४२] महावग्ग-वण्णना ९९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यो पन राजतो लद्धं निबद्धभोगं वा माससंवच्छरपरिब्बयं वा रञ्ञो येव निय्यादेति, पुत्तभातुके वा तं ठानं सम्पटिच्छापेत्वा राजानं न दान्ऽ आहं देवस्स भटो ति आपुच्छति, येन वा यं कम्मकारणा भत्तवेतनं गहितं, तं कम्मं कतं होति, यो वा पब्बजस्सू ऽति रञ्ञा अनुञ्ञातो होति, तम् पि पब्बाजेतुं वट्टति।  
[म्व्_इ।४१:] चोरवत्थूसु मनुस्सा पस्सित्वा ऽति येहि गीहिकाले दिट्ठपुब्बो, ये च अयं सो ति अञ्ञेसं सुणन्ति, ते पस्सित्वा उत्तसन्ति पि उब्बिज्जन्ति पि द्वारं पि थकेन्ति। ये पन न जानन्ति, तेसं घरेसु भिक्खं लब्भति। न भिक्खवे ऽति भगवा सयं धम्मसामी, तस्मा आयतिं अकरणत्थाय भिक्खूनं सिक्खापदं पञ्ञपेन्तो एवम् आह। तत्थ धजं बन्धित्वा विय चरती ति धजबन्धो। मूलदेवादयो विय लोके पाकटो ति वुत्तं होति। तस्मा यो गामघातं वा पन्थदूहनं वा नगरे सन्धिच्छेदादिकम्मं वा करोन्तो विचरति, पञ्ञायति च असुको नाम इदं इदं करोन्ती ऽति, सो न पब्बाजेतब्बो। यो पन राजपुत्तो रज्जं पत्थेन्तो गामघातादीं करोति, सो पब्बाजेतब्बो। राजानो हि तस्मिं पब्बजिते तुसन्ति। सचे पन न तुसन्ति, न पब्बाजेतब्बो।  
पुब्बे महाजने पाकटो चोरो, पच्छा चोरकम्मं पहाय पञ्च सीलानि समादियति। तञ् चे मनुस्सा एवं जानन्ति पब्बाजेतब्बो। ये पन अम्बलबुजादिचोरका सन्धिच्छेदादिचोरो एव वा अदिस्समाना थेय्यं करोन्ति, पच्छापि इमिना नाम इदं कतन् ति न पञ्ञायन्ति, ते पि पब्बाजेतुं वट्टति।  
[म्व्_इ।४२:] कारं भिन्दित्वा ऽति अटबन्धनादिं भिन्दित्वा। अभयूवरा ऽति एत्थ भयेन उपरमन्ती ऽति भयूवरा, एते पन लद्धाभयत्ता न भयूवरा ऽति अभयूवरा। पकारस्स च्ऽ एत्थ वकारो कुतोचि वेदितब्बो। न भिक्खवे कारभेदको ऽति एत्थ कारा वुच्चति बन्धनागारं। इध पन अन्दुबन्धनंवाहोतुसङ्खलिकबन्धनंवारज्जुबन्धनं वा गामबन्धनं वा निगमबन्धनं वा नगरबन्धनं वा पुरिसगुत्ति वा जनपदबन्धं वा दीपबन्धनं वा,

[पगे ९९८]  
९९८ समन्तपासादिका [म्व्_इ।४२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यो एतेसु यं किञ्चि बन्धनं भिन्दित्वा वा छिन्दित्वा वा मुञ्चित्वा वा विवरित्वा ऽव पस्समानानं वा अपस्समानं वा पलायति, सो कारभेदको ति सङ्ख्यं गच्छति, तस्मा ईदिसो कारभेदको चोरो दीपबन्धनं भिन्दित्वा दीपन्तरं गतो ऽपि न पब्बाजेतब्बो। यो पन न चोरो केवलं हत्थकम्मं अकरोन्तो एवं नो अपलायन्तो कम्मं करिस्सती ऽति वा राजुय्युत्तादीहि बन्धो, सो कारं भिन्दित्वा पलातो ऽपि पब्बाजेतब्बो। यो पन गामनिगमपट्टनादीनि केणिया गहेत्वा तं असम्पादेन्तो बन्धनागारं पवेसितो होति, सो पलायित्वा आगतो न पब्बाजेतब्बो। यो ऽपि कसिकम्मादीहि धनं सम्पादेत्वा जीवन्तो निधानं इमिना लद्धन् ति पेसुञ्ञं उपसंहरित्वा केनचि बन्धापितो होति, तं तत्थ्ऽ एव पब्बाजेतुं न वट्टति। पलायित्वा गतं पन गतगतट्ठने पब्बाजेतुं वट्टति। [म्व्_इ।४३:] न भिक्खवे लिखितको ति एत्थ लिखितको नाम न केवलं यत्थ पस्सितब्बो, तत्थ हन्तब्बो ति, अथ खो यो कोचि चोरिकं वा अञ्ञं वा गरुकं राजापराधं कत्वा पलातो, राजा च नं पण्णे वा पोत्थके वा इत्थन्नामो यत्थ दिस्सति, तत्थ गहेत्वा मारेतब्बो ति वा हत्थपादादीनि तस्स छिन्दितब्बानी ऽति वा एत्तकन् नाम दण्डं आहरापेतब्बो ति वा लिखापेति, अयं लिखितको नाम, सो न पब्बाजेतब्बो। [म्व्_इ।४४:] कसाहतो कतदण्डकम्मो ति एत्थ यो वचनपेसनादीनि अकरोन्तो हञ्ञति।  
न सो कतदण्डकम्मो। यो पन केणिया वा अञ्ञथा वा किञ्चि गहेत्वा खादित्वा पुन दातुं असक्कोन्तो, अयम् एव ते दण्डो होतू ऽति कसाहि हञ्ञति, अयं कसाहतो कतदण्डकम्मो। सो च कसाहि वा हतो होतु अद्धदण्डकादीनं वा अञ्ञतरेन। याव अल्लवणो होति, ताव न पब्बाजेतब्बो।  
वणे पन पाकतिके कत्वा पब्बाजेतब्बो। सचे पन जानूहि वा कप्परेहि वा नाऌइकेरपासाणादीहि वा घातेत्वा मुत्तो होति सरीरे च्ऽ अस्स गण्ठियो पञ्ञायन्ति, न पब्बाजेतब्बो। भासुकं कत्वा एवं गण्ठीसु सन्निसिन्नासु पब्बाजेतब्बो।

[पगे ९९९]  
म्व्_इ।४६] महावग्ग-वण्णना ९९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] [म्व्_इ।४५:] लक्खणाहतो कतदण्डकम्मो ति एत्थ कतदण्डकम्मभावो पुरिमनयेन्ऽ एव वेदितब्बो। यस्स पन लऌआते वा उरादीसु वा तत्तेन लोहेन लक्खणं आहतं होति, सो चे भुजिस्सो, याव अल्लवणो होति, ताव न पब्बाजेतब्बो। सचे पि ऽस्स वणा रूऌहा होन्ति छविया समपरिच्छेदा, लक्खणम् पन पञ्ञायति, तिमण्डलं पटिच्छादेत्वा निवत्थस्स उत्तरासङ्गे कते पटिच्छन्नोकासे येव होति, पब्बाजेतुं वट्टति। अप्पटिच्छन्नोकासे चे, न वट्टति। [म्व्_इ।४६:] न भिक्खवे इणायिको ति एत्थ इणायिको नाम यस्स पितुपितामहेहि वा इणं गहितं होति, सयं वा इणं गहितं होति, यं वा आठपेत्वा मातापितूहि किञ्चि गहितं होति, सो तं इणं परेसं धारेती ऽति इणायिको। यम् पन अञ्ञे ञातका आठपेत्वा किञ्चि गण्हन्ति, सो न इणायिको। न हि ते तं आठपेतुं इस्सरा, तस्मा तं पब्बाजेतुं वट्टति, इतरं न वट्टति। सचे पन्ऽ अस्स ञातिसालोहिता मयं दस्साम, पब्बाजेथ नन् ति इणं अत्तनो भारं करोन्ति, अञ्ञो वा कोचि तस्स आचारसम्पत्तिं दिस्वा पब्बाजेथ नं, अहं इणं दस्सामी ऽति वदति, पब्बाजेतुं वट्टति। तेसु असति भिक्खुना तथारूपस्स उपट्ठाकस्सा ऽपि आरोचेतब्बं सहेतुको सत्तो इणपलिबोधेन न पब्बाजेती ति। सचे सो पटिपज्जति पब्बाजेतब्बो। सचे ऽपि अत्तनो कप्पियभण्डं अत्थि, एतं दस्सामी ऽति पब्बाजेतब्बो। सचे पन न्ऽ एव ञातकादयो पटिपज्जन्ति, न अत्तनो धनं अत्थि, पब्बाजेत्वा भिक्खाय चरित्वा मोचेस्सामी ऽति पब्बाजेतुं न वट्टति। सचे पब्बाजेति दुक्कटं। पलातो ऽपि आनेत्वा दातब्बो। नो चे देति, सब्बं इणं गीवा होति, अजानित्वा पब्बाजयतो अनापत्ति। पस्सन्तेन पन आनेत्वा इणसामिकानं दस्सेतब्बो।  
अपस्सन्तस्स गीवा न होति। सचे इणायिको अञ्ञं देसं गन्त्वा पुच्छियमानो ऽपि न्ऽ आहं कस्सचि किञ्चि धारेमी ऽति वत्वा पब्बजति, इणसामिको च तं परियेसन्तो तत्थ गच्छति, दहरो तं दिस्वा पलायति, सो थेरं उपसङ्कमित्वा अयं भन्ते केन पब्बाजितो। मम एत्तकं नाम धनं गहेत्वा पलातो ति वदति,

[पगे १०००]  
१००० समन्तपासादिका [म्व्_इ।४६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] थेरेन वत्तब्बं मया उपासक अनणो अहन् ति वदेन्तो पब्बाजितो। किं दानि करोमि। पस्स मे पत्तचीवरमत्तन् ति। अयं तत्थ सामीचि। पलाते पन गीवा न होति। सचे पन नं थेरस्स सम्मुखा ऽव दिस्वा अयं मम इणयिको ति वदति, तव इणायिकं त्वम् एव जानाहीऽ ति वत्तब्बो। एवम् पि गीवा न होति। सचे पि सो पब्बजितो अयं इदानि कुहिं गमिस्सती ति वदति, थेरेन त्वं येव जानाही ऽति वत्तब्बो, एवम् पिऽ स्स पलाते गीवा न होति।  
सचे पन थेरो कुहिं दानि अयं गमिस्सति, इध्ऽ एव अच्छतू ऽति वदति, सचे पलायति गीवा होति। सचे सो सहेतुकसत्तो होति वत्तसम्पन्नो, थेरेन ईदिसो अयन् ति वत्तब्बं। इणसामिको चे साधू ऽति विस्सज्जेति, इच्च्ऽ एतं कुसलं, सचे पन उपड्ढुपड्ढं देथा ऽति वदति दातब्बं। अपरेन समयेन अतिआराधको होति, सब्बं देथा ऽति वुत्ते ऽपि दातब्बम् एव। सचे पन उद्देसपरिपुच्छादीसु कुसलो होति बहूपकारो भिक्खूनं, भिक्खाचारवत्तेन परियेसित्वा पि इणं दातब्बम् एवा ऽति।  
  इणायिकवत्थुकथा निट्ठिता।  
[म्व्_इ।४७:] न भिक्खवे दासो ति एत्थ चत्तारो दासा अन्तोजातो धनक्कीतो करमरानीतो सामं दासब्यं उपगतो ति। तत्थ अन्तोजातो नाम जातिदासो घरदासिया पुत्तो। धनक्कीतो नाम मातापितूनं सन्तिका पुत्तो वा सामिकानं सन्तिका दासो वा धनं दत्वा दासचारित्तं आरोपेत्वा कीतो, एते द्वे ऽपि न पब्बाजेतब्बा, पब्बाजेन्तेन तत्थ तत्थ चारित्तवसेन अदासं कत्वा पब्बाजेतब्बा। करमरानीतो नाम तिरोरट्ठविलोपं वा कत्वा उपलापेत्वा वा तिरोरट्ठतो भुजिस्समानुसकानि पि आहरन्ति, अन्तोरट्ठे येव वा कतापराधं किञ्चि गामं राजा विलुम्पथा ऽति आणापेति, ततो मानुसकानि पि आहरन्ति, तत्थ सब्बे पुरिसा दासा, सब्बा इत्थियो दासियो, एवरूपो करमरानीतो दासो। येहि आनीतो तेसं सन्तिके वसन्तो वा, बन्धनागारे बन्धो वा पुरिसेहि रक्खियमानो वा, न पब्बाजेतब्बो। पलायित्वा पन गतो, गतट्ठाने पब्बाजेतब्बो।

[पगे १००१]  
म्व्_इ।४७] महावग्ग-वण्णना १००१  
रञ्ञा तुटेन करमरानीतके मुञ्चथा ऽति वत्वा वा सब्बसाधारणेन वा नयेन बन्धमोक्खे कते, पब्बाजेतब्बो ऽव। सामं दासब्यं उपगतो नाम जीवितहेतु वा आरक्खहेतु वा अहं ते दासो ति सयम् एव दासभावं उपगतो।  
राजूनं हत्थिअस्सगोमहीसगोपकादयो विय, तादिसो दासो न पब्बाजेतब्बो। रञ्ञो वण्णदासीनं पुत्ता होन्ति अमच्चपुत्तसदिसा, ते ऽपि न पब्बाजेतब्बा ऽव। भुजिस्सित्थियो असञ्ञता वण्णदासीहि सद्धिं विचरन्ति, तासं पुत्ते पब्बाजेतुं वट्टति। सचे सयम् एव पण्णं आरोपेन्ति न वट्टति।  
भद्दिपुत्तकगणादीनं दासापि तेहि अदिन्ना न पब्बाजेतब्बा। विहारेसु राजूहि आरामिकदासा नाम दिन्ना होन्ति, ते पि पब्बाजेतुं न वट्टति। भुजिस्से कत्वा पन पब्बाजेतुं वट्टति। महापच्चरियं, अन्तोजातधनक्कीतके आनेत्वा भिक्खुसङ्घस्स आरामिके देमा ऽति देन्ति। तक्कं सीसे आसित्तकसदिसा ऽव होन्ति। पब्बाजेतुं वट्टती ऽति वुत्तं। कुरुन्दियम् पन आरामिकं देमा ऽति कप्पियवोहारेन देन्ति, येन केनचि वोहारेन दिन्नो होतु, न्ऽ एव पब्बाजेतब्बो ति वुत्तं। दुग्गतमनुस्सा सङ्घं निस्साय जीविस्सामा ऽति विहारे कप्पियकारका होन्ति, एते पब्बाजेतुं वट्टति। यस्स मातापितरो दासा, माता एव वा दासी, पिता अदासो, तं पब्बाजेतुं न वट्टति। भिक्खुस्स ञातका वा उपट्ठाका वा दासं देन्ति इमं पब्बाजेथ, तुम्हाकं वेय्यावच्चं करिस्सती ऽति अत्तनो व अस्स दासो अत्थि, भुजिस्सो कतोऽव पब्बाजेतब्बो।  
सामिका दासं देन्ति इमं पब्बाजेथ, सचे सासने अभिरमिस्सति, अदासो विब्भमिस्सति चे, अम्हाकं दासो ऽव भविस्सती ऽति, अयं तावकालिको नाम तं पब्बाजेतुं न वट्टतीऽ ति कुरुन्दियं वुत्तं। निस्सामिकदासो होति सो ऽपि भुजिस्सो कतो ऽव पब्बाजेतब्बो। अजानन्तो पब्बाजेत्वा वा उपसम्पादेत्वा वा पच्छा जानाति, भुजिस्सं कातुम् एव वट्टति। इमस्स च अत्थस्स पकासनत्थं इदं वत्थुं वदन्ति, एका किर कुलदासी एकेन सद्धिं अनुराधपुरा पलायित्वा रोहणे वसमाना पुत्तं पटिलभि।

[पगे १००२]  
१००२ समन्तपासादिका [म्व्_इ।४८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो पब्बजित्वा उपसम्पन्नकाले लज्जी कुक्कुच्चको अहोसि। अथ्ऽ एकदिवसं मातरं पुच्छि किं उपासिके तुम्हाकं भाता वा भगिनी वा न्ऽअत्थि, न कञ्चि ञातकं पस्सामी ऽति। तात अहं अनुराधपुरे कुलदासी तव पितरा सद्धिं पलायित्वा इध वसामी ऽति।  
सीलवा भिक्खु असुद्धा किर मे पब्बज्जा ऽति संवेगं लभित्वा मातरं तस्स कुलस्स नामगोत्तं पुच्छित्वा अनुराधपुरं आगम्म तस्स कुलस्स घरद्वारे अट्ठासि।  
अतिच्छथ भन्ते ऽति वुत्तो पि नातिक्कमि। ते आगन्त्वा, किं भन्ते ऽति पुच्छिंसु। तुंहाकं इत्थन् नामा दासी पलाता अत्थी ऽति। अत्थि भन्ते ऽति। अहं तस्सा पुत्तो सचे मं तुम्हे अनुजानाथ, पब्बज्जं लभामि, तुम्हे मय्हं सामिका ऽति। ते हट्ठतुट्ठो हुत्वा, सुद्धा भन्ते तुम्हाकं पब्बज्जा ऽति तं भुजिस्सं कत्वा महाविहारे वसापेसुं चतूहि पच्चयेहि पटिजग्गन्ता। थेरो तं कुलं निस्साय वसमानो येव अरहत्तं पापुणी ऽति।  
    दासवत्थुकथा निट्ठिता।  
[म्व्_इ।४८:] कम्मारभण्डू ऽति तुलाधारमुण्डको सुवण्णकारपुत्तो।  
पञ्चसिखो तरुणदारको ति वुत्तं होति। सङ्घं अपलोकेतुं भण्डूकम्माया ऽति सङ्घं भण्डूकम्मत्थाय आपुच्छितुं अनुजानामी ऽति अत्थो। तत्रायं आपुच्छनविधि, सीमपरियापन्ने भिक्खू सन्निपातेत्वा पब्बज्जापेक्खं तत्थ नेत्वा, सङ्घं भन्ते इमस्स दारकस्स भण्डुकम्मं आपुच्छामी ऽति तिक्खत्तुं वा द्विक्खत्तुं वा सकिं वा वत्तब्बं। एत्थ च इमस्स दारकस्स भण्डूकम्मं आपुच्छामी ऽति पि इमस्स समणकरणं आपुच्छामी ऽति पि अयं पब्बजितुकामो ति पि वत्तुं वट्टति येव। सचे सभागट्ठानं होति, दस वा वीसति वा तिंसं वा भिक्खू वसन्ती ऽति परिच्छेदो पञ्ञायति, तेसं ठितोकासं वा निसिन्नोकासं वा गन्त्वा ऽपि पुरिमनयेन्ऽ एव आपुच्छितब्बं।  
पब्बज्जापेक्खं विना ऽव दहरभिक्खू वा सामणेरे वा पेसेत्वापि, एको भन्ते पब्बज्जापेक्खो अत्थि, तस्स भण्डूकम्मं आपुच्छामा ऽति आदिना नयेन आपुच्छापेतुं वट्टति।

[पगे १००३]  
म्व्_इ।५३] महावग्ग-वण्णना १००३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे केचि भिक्खू सेनासनं वा गुम्बादीनि वा पविसित्वा निद्दायन्ति वा समणधम्मं वा करोन्ति, आपुच्छका च परियेसन्तापि अदिस्वा सब्बे आपुच्छिता अम्हेही ऽति सञ्ञिनो होन्ति, पब्बज्जा नाम लहुकं कम्मं, तस्मा पब्बजितो सुपब्बजितोऽ व, पब्बाजेन्तस्सापि अनापत्ति। सचे पन विहारो महा होति अनेकभिक्खुसहस्सावासो, सब्बे भिक्खू सन्निपातेतुं पि दुक्करं पगेव पटिपाटिया आपुच्छितुं, खण्डसीमायं वा ठत्वा नदीसमुद्दादीनि वा गन् त्वा पब्ब्जेतब्बो। यो पन नवमुण्डो वा होति विब्भन्तको वा निगण्ठादीसु वा अञ्ञतरो द्वङ्गुलकेसो वा ऊनद्वङ्गुलकेसो वा तस्स केसच्छेदनकिच्चं न्ऽ अत्थि, तस्मा भण्डूकम्मं अनापुच्छित्वा ऽपि तादिसं पब्बाजेतुं वट्टति। द्वङ्गुलातिरित्तकेसो पन यो होति अन्तमसो केससिखामत्तधरोऽ पि, सो भण्डूकम्मं आपुच्छित्वा ऽव पब्बाजेतब्बो। उपालिवत्थुं महाविभङ्गे वुत्तनयं एव।  
[म्व्_इ।५०:] अहिवातकरोगेना ऽति मारब्याधिना। यत्र हि सो रोगो उप्पज्जति, तं कुलं सद्विपदचतुप्पदं सब्बं नस्सति। यो भित्तिं वा छदनं वा भिन्दित्वा पलायति, तिरोगामादिगतो वा होति, सो मुच्चति। तथा च्ऽएत्थ पितापुत्ता मुच्चिंसु।  
तेन वुत्तं, पितापुत्तका सेसा होन्ती ऽति। [म्व्_इ।५१:] काकुड्डेपकन् ति यो वामहत्थेन लेड्डुं गहेत्वा निसिन्नो सक्कोति आगतागते काके उड्डापेत्वा पुरतो निक्खित्तं भत्तं भुञ्जितुं, अयं काकुड्डेपको नाम, तं पब्बाजेतुं वट्टति।  
[म्व्_इ।५३:] इत्तरो ति अप्पमत्तको कतिपाहम् एव वासो भविस्सती ऽति अत्थो। ओगणेना ऽति परिहीनगणेन, अप्पमत्तकेन भिक्खुसङ्घेना ऽति अत्थो। अब्यत्तेन यावजीवन् ति एत्थ सच्ऽ आयं वुड्ढतरं आचरियं न लभति, उपसम्पदाय सट्ठिवस्सो वा सत्ततिवस्सो वा होति, नवकतरस्सा ऽपि ब्यत्तस्स सन्तिके उक्कुटिकं निसीदित्वा अञ्जलिं पग्गहेत्वा, आचरियो मे आवुसो होहि आयस्मतो निस्साय वच्छामी ऽति एवं तिक्खत्तुं वत्वा निस्सयो गहेतब्बो ऽव। गामप्पवेसनं आपुच्छन्तेना ऽपि उक्कुटिकं निसीदित्वा अञ्जलिं पग्गहेत्वा, गामप्पवेसनं आपुच्छामि आचरिया ऽति वत्तब्बं। एस नयो सब्बत्थ आपुच्छनेसु। पञ्चकछक्केसु च्ऽ एत्थ यत्तकं सुत्तं निस्सयमुत्तकस्स इच्छितब्बं,

[पगे १००४]  
१००४ समन्तपासादिका [म्व्_इ।५४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं भिक्खुनोवादकवण्णनायं वुत्तं। तस्स न्ऽ अत्थि ताय च अप्पस्सुतो अत्थिताय च बहुस्सुतो ति वेदितब्बो। सेसं वुत्तनयम् एव।  
[म्व्_इ।५४:] येन कपिलवत्थु तेन चारिकं पक्कामी ऽति एत्थ अयं अनुपुब्बकथा, सुद्धोदनमहाराजा किर बोधिसत्तस्स अभिनिक्खमनदिवसतो पट्ठाय, मम पुत्तो बुद्धो भविस्सामी ऽति निक्खन्तो, जातो नु खो बुद्धो नो ति पवत्तिसवनत्थं ओहितसोतोऽ व विहरति। सो भगवतो पधानचरियञ् च सम्बोधिञ् च अम्मचक्कप्पवत्तनादीनि च सुणन्तो इदानि किर मे पुत्तो राजगहं उपनिस्साय विहरती ऽति सुत्वा एकं अमच्चं आणापेसि, अहं तात वुड्ढो महल्लको साधु मे जीवन्तस्स्ऽ एव पुत्तं दस्सेही ऽति। सो साधू ऽति पटिस्सुणित्वा पुरिससहस्सपरिवारो राजगहं गन्त्वा भगवतो पादे वन्दित्वा निसीदि। अथ्ऽ अस्स भगवा धम्मकथं कथेसि। सो पसीदित्वा पब्बज्जञ् च्ऽ एव उपसम्पदञ् च याचि। ततो नं भगवा एहिभिक्खूपसम्पदाय उपसम्पादेसि। सो सपरिसो अरहत्तं पत्वा तत्थ्ऽएव फलसमापत्तिसुखं अनुभवमानो विहासि। राजा तेन्ऽ एव उपायेन अपरे पि अट्ठ दूते पहिणि। तेऽ पि सब्बे सपरिसा तथ्ऽ एव अरहत्तं पत्वा ऽव तत्थ्ऽ एव विहरिंसु। इमिना नाम कारणेन ते नागच्छन्तीऽ ति रञ्ञो कोचि पवत्तिमत्तम् पि आरोचेन्तो न्ऽ अत्थि। अथ राजा बोधिसत्तेन सद्धिं एकदिवसे जातं काऌउदायिं नाम अमच्चं पहिणितुकामो पुरिमनयेन्ऽ एव याचि। सो सचे अहं पब्बजितुं लभामि, दस्सेस्सामी ऽति आह। तंराजा पब्बजित्वा ऽपि मे पुत्तं दस्सेही ऽति पहिणि।  
सो ऽपि पुरिससहस्सपरिवारो गन्त्वा तथ्ऽ एव सपरिसो अरहत्तं पापुणि। सो एकदिवसं सम्भतेसु सब्बसस्सेसु विस्सट्ठकम्मन्तेसु जानपदमनुस्सेसु पुप्फितेसु थलजजलजपुप्फेसु पटिपज्जनक्खमे मग्गे भगवन्तं वन्दित्वा सट्ठिमत्ताहि गाथाहि गमनवण्णं वण्णेसि। भगवा किम् एतन् ति पुच्छि। भन्ते तुम्हाकं पिता सुद्धोदनमहाराजा महल्लको ऽम्हि जीवन्तस्स्ऽ एव मे पुत्तं दस्सेही ऽति मं पेसेसि, साधु भन्ते भगवा ञातकानं सङ्गहं करोतु, कालो दानि चारिकं पक्कमितुन् ति। तेन हि सङ्घस्स आरोचेहि,

[पगे १००५]  
म्व्_इ।५४] महावग्ग-वण्णना १००५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खू गमियवत्तं पूरेस्सन्ती ऽति।  
साधु भन्ते ऽति थेरो तथा अकासि। भगवा अङ्ग-मगधवासीनं कुलपुत्तानं दसहि सहस्सेहि कपिलवत्थुवासीनं दसहि सहस्सेही ऽति सब्बेह्ऽ एव वीसतिसहस्सेहि खीणासवेहि परिवुतो, राजगहा निक्खमित्वा राजगहतो सट्ठियोजनिकं कपिलवत्थुं दिवसे दिवसे योजनं गच्छन्तो द्वीहि मासेहि पापुणिस्सामी ऽति अतुरितचारिकं पक्कामि।  
तेन वुत्तं येन कपिलवत्थु तेन चारिकं पक्कामी ऽति।  
एवं पक्कन्ते च भगवति उदायित्थेरो निक्खन्तदिवसतो पट्ठाय सुद्धोदनमहाराजस्स गेहे भत्तकिच्चं करोति।  
राजा थेरं परिविसित्वा पत्तं गन्धचुण्णेन उब्बटेत्वा उत्तमभोजनस्स पूरेत्वा भगवतो दस्सथा ऽति थेरस्स हत्थे ठपेसि। थेरोऽ पि तथ्ऽ एव करोति। इति भगवा अन्तरामग्गे रञ्ञो येव पिण्डपातं परिभुञ्जि। थेरोऽ पि भत्तकिच्चावसाने दिवसे दिवसे रञ्ञो आरोचेसि, अज्ज एत्तकं भगवा आगतो ऽति, बुद्धगुणपटिसंयुत्ताय च कथाय साकियानं भगवति सद्धं उप्पादेसि। तेन्ऽ एव नं भगवा एतद् अग्गं भिक्खवे मम सावकानं भिक्खूनं कुलप्पसादकानं, यद् इदं काऌउदायी ऽति एतद् अग्गे ठपेसि। साकिया ऽपि खो अनुप्पत्ते भगवति अम्हाकं ञातिसेट्ठं पस्सिस्सामा ऽति सन्निपतित्वा भगवतो वसनट्ठानं वीमंसमाना, निग्रोधसक्कस्स आरामो रमणीयो ति सल्लक्खेत्वा तत्थ सब्बं पटिजग्गनविधिं कारेत्वा गन्धपुप्फहत्था पच्चुग्गमनं करोन्ता सब्बालङ्कारपटिमण्डिते दहरे नागरदारके च नागरदारिकायो च पठमं पहिणिंसु, ततो राजकुमारे च राजकुमारियो च तेसं अनन्तरा, सामं गन्त्वा पुप्फचुण्णादीहि पूजमाना भगवन्तं गहेत्वा निग्रोधारामम् एव अगमंसु। तत्र भगवा वीसतिसहस्सखीणासवपरिवुतो पञ्ञत्तपवरबुद्धासने निसीदि। साकिया मानजातिका मानत्थद्धा। ते सिद्धत्थकुमारो अम्हेहि दहरदहरो अम्हाकं कणिट्ठो भागिनेय्यो पुत्तो नत्ता ऽति चिन्तेत्वा दहरदहरे राजकुमारे आहंसु,

[पगे १००६]  
१००६ समन्तपासादिका [म्व्_इ।५४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तुम्हेहि वन्दथ मयं तुम्हाकं पिट्ठितो निसीदिस्सामा ऽति। तेसु एवं निसिन्नेसु भगवा तेसं अज्झासयं ओलोकेत्वा, न मं ञाती वन्दन्ति, हन्द दानि ते वन्दापेस्सामी ऽति अभिञ्ञापादकं चतुत्थज्झानं समापज्जित्वा वुट्ठाय इद्धिया आकासं अब्भुग्गन्त्वा तेसं सीसे पादपंसुं ओकीरमानो विय, गण्डाम्बरुक्खमूले यमकपाटिहारियसदिसं पाटिहारियम् अकासि। राजा तं अच्छरियं दिस्वा आह, भगवा तुम्हाकं मङ्गलदिवसे ब्राह्मणस्स वन्दनत्थं उपनीतानं पादे वो परिवत्तेत्वा ब्राह्मणस्स मत्थके पतिट्ठिते दिस्वा ऽपि अहं तुम्हे वन्दिं, अयं मे पठमवन्दना। वप्पमङ्गलदिवसे जम्बूछायाय सिरिसयने निपन्नानं वो जम्बुछायाय अपरिवत्तनं दिस्वा ऽपि पादे वन्दिं, अयं मे दुतियवनिदना। इदानि इमं अदिट्ठपुब्बं पाटिहारियं दिस्वा ऽपि तुम्हाकं पादे वन्दामि, अयं मे ततियवन्दना ऽति।  
सुद्धोदनमहाराजेन पन वन्दिते भगवति अवन्दित्वा ठिनो नाम एकसाकियोऽ पि न्ऽ आहोसि सब्बे येव वन्दिंसु। इति भगवा ञातिं वन्दापेत्वा आकासतो ओरुय्ह पञ्ञत्ते आसने निसीदि। निसिन्ने भगवति सिखाप्पत्तो ञातिसमागमो अहोसि, सब्बे एकग्गचित्ता सन्निसिन्ना निसीदिंसु। ततो महामेघो पोक्खरवस्सं वस्सि, ताम्बवण्णम् उदकं हेट्ठा विरवन्तं गच्छति। कस्सचि सरीरे एकबिन्दुमत्तम् पि न पतति। तं दिस्वा सब्बे अच्छरियब्भूतजाता अहेसुं। भगवा न इदान्ऽ एव मय्हं ञातिसमागमे पोक्खरवस्सं वस्सति, अतीते ऽपि वस्सी ऽति इमिस्सा अत्थुप्पत्तिया वेस्सन्तरजातकं कथेसि। धम्मदेसनं सुत्वा सब्बे उट्ठाय वन्दित्वा पदक्खिणं कत्वा पक्कमिंसु। एको ऽपि राजा वा राजमहामत्तो वा स्वे अम्हाकं भिक्खं गण्हथा ऽति वत्वा गतो नाम न्ऽ अत्थि। भगवा दुतियदिवसे वीसतिभिक्खुसहस्सपरिवारो कपिलवत्थुं पिण्डाय पाविसि। न कोचि पच्चुग्गन्त्वा निमन्तेसि वा पत्तं वा अग्गहेसि। भगवा इन्दखीले ठितो आवज्जेसि, कथं नु खो पुब्बे बुद्धा कुलनगरे पिण्डाय चरिंसु,

[पगे १००७]  
म्व्_इ ५४] महावग्ग-वण्णना १००७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किं उप्पटिपाटिया इस्सरजनानं घरानि अगमंसु, उदाहु सपदानचारिकं चरिंसु ऽति ततो एकबुद्धस्सापि उप्पटिपाटिया गमनं अदिस्वा मयापि इदानि अयम् एव वंसो, अयं पवेणि पग्गहेतब्बा, आयतिञ् च मे सावकापि मम्ऽ एव अनुसिक्खन्ता पिण्डचारियवत्तं पूरेस्सन्ती ऽति कोटियं निविट्ठगेहतो पट्ठाय सपदानं पिण्डाय चरति। अय्यो किर सिद्धत्थकुमारो पिण्डाय चरती ऽति चतुभूमिकादीसु पासादेसु सीहपञ्जरं विवरित्वा महाजनो दस्सनब्यावटो अहोसि। राहुलमातापि देवी अय्यपुत्तो किर इमस्मिं येव नगरे महता राजानुभावेन सुवण्णसीविकादीहि विचरित्वा इदानि केसमस्सुं ओहारेत्वा कासायवत्थवसनो कपालहत्थो पिण्डाय चरति, सोभति नु खो, नो वा ऽति सीहपञ्जरं विवरित्वा ओलोकयमाना, भगवन्तं नानाविरागसमुज्जलाय सरीरप्पभाय नगरवीथियो ओभासेत्वा बुद्धसिरिका विरोचमानं दिस्वा उण्हीसतो पट्ठाय याव पादतला प नरसीहगाथाहि नाम अट्ठहि गाथाहि अभित्थवित्वा रञ्ञो सन्तिकं गन्त्वा, तुम्हाकं पुत्तो पिण्डाय चरती ऽति रञ्ञो आरोचेसि। राजा तं सुत्वा संविग्गहदयो हत्थेन साटकं सण्ठापयमानो तुरिततुरितं निक्खमित्वा वेगेन गन्त्वा भगवतो पुरतो ठत्वा आह, किं भन्ते अम्हे लज्जापेथ किम् अत्थं पिण्डाय चरथ किं एत्तकानं भिक्खूनं न सक्का भत्तं लद्धुन् ति एवं सञ्ञिनो अहुवत्था ऽति। वंसचारित्तम् एतं महाराज अम्हाकन् ति। ननु भन्ते अम्हाकं महासम्मतखत्तियवंसो नाम वंसो, तत्थ च एकखत्तियो ऽपि भिक्खाचारो नाम न्ऽ अत्थी ऽति। अयं महाराज राजवंसो नाम तव वंसो, अम्हाकं पन बुद्धवंसो नाम, सब्बबुद्धा ऽव पिण्डचारिका अहेसुन् ति अन्तरवीथियं ठितो ऽव,  
उत्तिट्ठे न प्पमज्जेय्य धम्मं सुचरितं चरे  
धम्मचारी सुखं सेति अस्मिं लोके परम्हि चा ऽति,

[पगे १००८]  
१००८ समन्तपासादिका [म्व्_इ।५४  
इमं गाथम् आह। गाथापरियोसाने राजा सोतापत्तिफलं सच्छाकासि।  
धम्मं चरे सुचरितं न तं दुअच्च्रितं चरे  
धम्मचारी सुखं सेति अस्मिं लोके परम्हि चा ऽति,  
इमं पन गाथं सुत्वा सकदागामिफले पतिट्ठासि, धम्मपालजातकं सुत्वा अनागामिफले पतिट्ठासि, मरणसमये सेतच्छत्तस्स हेट्ठा सिरिसयने निपन्नो येव अरहत्तं पापुणि। अरञ्ञवासेन पधानानुयोगकिच्चं रञ्ञो न अहोसि। सोतापत्तिफलं सच्छिकत्वा एव पन भगवतो पत्तं गहेत्वा सपरिसं भगवन्तं महापासादं ओरोपेत्वा पणीतेन खादनीयेन भोजनीयेन परिविसि। भत्तकिच्चावसाने सब्बं इत्थागारं आगन्त्वा भगवन्तं वन्दि ठपेत्वा राहुलमातरं। सा पन, गच्छ अय्यपुत्तं वन्दाही ऽति परिजनेन वुच्चमानापि, सचे मय्हं गुणो अत्थि, सयम् एव अय्यपुत्तो आगमिस्सति, आगतं नं वन्दिस्सामी ऽति वत्वा न अगमासि। भगवा राजानं पत्तं गाहापेत्वा द्वीहि अग्गसावकेहि सद्धिं राजधीताय सिरिगब्भं गन्त्वा, राजधीता यथारुचिया वन्दमाना न किञ्चि वत्तब्बा ऽति वत्वा पञ्ञत्ते आसने निसीदि। सा वेगेन आगन्त्वा गोप्फकेसु गहेत्वा पादपिट्ठियं सीसं परिवत्तेत्वा परिवत्तेत्वा यथाज्झासयं वन्दि। राजा राजधीताय भगवति सिनेहबहुमानादिगुणसम्पत्तिं कथेसि। भगवा, अनच्छरियं महाराज यं इदानि परिपक्के ञाणे तया रक्खियमाना राजधीता अत्तानं रक्खति, सा पुब्बे अनारक्खा पब्बतपादे विचरमाना अपरिपक्के ञाणे अत्तानं रक्खा ऽति वत्वा चन्दकिन्नरीजातकं कथेसि। तं दिवसम् एव नन्दराजकुमारस्स केसविस्सज्जनं पट्टबन्धो घरमङ्गलं आवाहमङ्गलं छत्तमङ्गलन् ति पञ्च महामङ्गलानि होन्ति।  
भगवा नन्दं पत्तं गाहापेत्वा मङ्गलं वत्वा उट्ठायासना पक्कामि। तदा जनपादकल्याणी कुमारं गच्छन्तं दिस्वा, तुवटं खो अय्यपुत्त आगच्छेय्यासी ऽति वत्वा गीवं पसारेत्वा ओलोकेसि। सो ऽपि भगवन्तं, पत्तं गण्हथा ऽति वत्तुं अविसहमानो विहारं येव अगमासि।

[पगे १००९]  
म्व्_इ।५४] महावग्ग-वण्णना १००९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं अनिच्छमानं येव भगवा पब्बाजेसि। इति भगवा कपिलपुरं आगन्त्वा दुतियदिवसे नन्दं पब्बाजेसि। सत्तमे दिवसे राहुलमाता कुमारं अलङ्करित्वा भगवतो सन्तिकं पेसेसि, पस्स तात एतं वीसतिसहस्ससमणपरिवुतं सुवण्णवण्णं ब्रह्मरूपवण्णं समणं, अयन् ते पिता, एतस्स महन्ता निधयो अहेसुं, तस्स निक्खमनतो पट्ठाय न पस्साम, गच्छ नं दायज्जं याच, अहं तात कुमारो छत्तं उस्सापेत्वा चक्कवत्ति भविस्सामि, धनेन मे अत्थो, धनं मे देहि, सामिको हि पुत्तो पितुसन् तकस्साऽ ति कुमारो भगवतो सन्तिकं गन्त्वा ऽव पितुसिनेहं पटिलभित्वा हट्ठतुट्ठचित्तो, सुखा ते समण छाया ऽति वत्वा अञ्ञम् पि बहुं अत्तनो अनुरूपं वदन्तो अट्ठासि। भगवा कतभत्तकिच्चो अनुमोदनं कत्वा उट्ठायासना पक्कामि। कुमारो ऽपि, दायज्जं मे समण देहि, दायज्जं मे समण देही ऽति भगवन्तं अनुबन्धि। तेन वुत्तं, अनुपुब्बेन चारिकञ् चरमानो येन कपिलवत्थुं ॥।पे॥। दायज्जं मे समण देही ऽति। अथ खो भगवा आयस्मन्तं सारिपुत्तं आमन्तेसी ऽति भगवा कुमारं न निवत्तापेसि, परिजनो ऽपि कुमारं भगवता सद्धिं गच्छन्तं निवत्तेतुं न विसहति। अथ आरामं गन्त्वा, यं अयं पितुसन्तकं धनं इच्छति, तं वट्टानुगतं सविघातं, हन्द्ऽअस्स बोधिमण्डे पटिलद्धं सत्तविधं अरियधनं देमि, लोकुत्तरदायज्जस्स नं सामिकं करोमी ऽति आयस्मन्तं सारिपुत्तं आमन्तेसि। आमन्तेत्वा च पन्ऽ आह, तेन हि त्वं सारिपुत्त राहुलकुमारं पब्बाजेही ऽति। यस्मा अयं दायज्जं याचति, तस्मा नं लोकुत्तरदायज्जं पटिलाभाय पब्बाजेही ऽति अत्थो। इदानि या सा भगवता बाराणसियन्तीहिसरणगमनेहि पब्बज्जा च उपसम्पदा च अनुञ्ञात, ततो यस्मा उपसम्पदं पटिक्खिपित्वा गरुभावे ठपेत्वा ञत्तिचतुत्थेन कम्मेन उपसम्पदा अनुञ्ञाता, पब्बज्जा पन न्ऽ एव पटिक्खित्ता, न पुन अनुञ्ञाता, तस्मा अनागते भिक्खूनं विमति उप्पज्जिस्सति, अयं पब्बज्जा नाम पुब्बे उपसम्पदासदिसा, किं नु खो इदानि पि उपसम्पदा विय कम्मवाचाय्ऽएव कत्तब्बा उदाहु सरणगमनेही ऽति,

[पगे १०१०]  
१०१० समन्तपासादिका [म्व्_इ।५४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमञ् च पन्ऽ अत्थं विदित्वा भगवा पुन तीहि सरणगमनेहि सामणेरपब्बज्जं अनुजानितुकामो, तस्मा धम्मसेनापति तं भगवतो अज्झासयं विदित्वा भगवन्तं पुन पब्बज्जं अनुजानापेतुकामो आह, कथ्ऽ आहं भन्ते राहुलकुमारं पब्बाजेमी ऽति। अथ खो आयस्मा सारिपुत्तो राहुलकुमारं पब्बाजेसी ऽति, कुमारस्स महामोग्गल्लानत्थेरो केसे छिन्दित्वा कासायानि दत्वा सारिपुत्तो सरणानि अदासि। महाकस्सपत्थेरो ओवादाचरियो अहोसि। यस्मा पन उपज्झायमूलका पब्बज्जा च उपसम्पदा च, उपज्झायो ऽव तत्थ इस्सरो, न आचरियो, तस्मा वुत्तं, अथ खो आयस्मा सारिपुत्तो राहुलकुमारं पब्बाजेसी ऽति। एवं, कुमारो पब्बजितो ऽति सुत्वा उप्पन्नसंवेगेन हदयेन अथ खो सुद्धोदनो सक्कोति सब्बं वत्तब्बं। तत्थ यस्मा उञ्छाचरियाय जीवतो पब्बजितस्स अविसेसेन वरं याचामी ऽति वुत्ते, याचस्सू ऽति वचनं अप्पटिरूपं, न च बुद्धानं आचिण्णं, तस्मा अतिक्कन्तवरा खो गोतम तथागता ऽति वुत्तं। यञ् च भन्ते कप्पति यञ् च अनवज्जन् ति, यं तुम्हाकञ् च्ऽ एव दातुं कप्पति अनवज्जञ् च होति, मम सम्पटिच्छनप्पच्चया विञ्ञूहि न गरहितब्बं, तं याचामी ऽति अत्थो।  
तथा नन्दे अधिमत्तं राहुले ऽति यथ्ऽएव किर बोधिसत्तं एवं नन्दम् पि राहुलम् पि मङ्गलदिवसे नेमित्तका चक्कवत्ति भविस्सती ति ब्याकरिंसु। अथ राजा पुत्तस्स चक्कवत्तिसिरिं पस्सिस्सामी ऽति उस्साहजातो भगवतो पब्बज्जाय महन्तं इच्छाविघातं पापुणि। ततो नन्दस्स चक्कवत्तिसिरिं पस्सिस्सामी ऽति उस्साहं जनेसि। तम् पि भगवा पब्बाजेसि इति तम् पि दुक्खं अधिवासेत्वा इदानि राहुलस्स चक्कवत्तिसिरिं पस्सिस्सामी ऽति उस्साहं जनेसि। तम् पि भगवा पब्बाजेसि।  
तेन्ऽ अस्स इदानि कुलवंसो पि पच्छिन्नो, कुतो चक्कवत्तिसिरी ऽति अधिकतरं दुक्खं उप्पज्जि। तेन वुत्तं तथा नन्दे अधिमत्तं राहुले ऽति। रञ्ञो पन इतो पच्छा अनागामिफलप्पत्ति वेदितब्बा। साधु भन्ते अय्या ऽति इदं कस्मा आह। सो किर चिन्तेसि, यत्र हि नाम अहम् पि बुद्धमामको धम्ममामको सङ्घमामको समानो अत्तनो पितरा पुत्ते पब्बाजियमाने ञातिवियोगदुक्खं अधिवासेतुं न सक्कोमि,

[पगे १०११]  
म्व्_इ।५४] महावग्ग-वण्णना १०११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अञ्ञे जना पुत्तनत्तकेसु पब्बजन्तेसु कथं अधिवासेस्सन्ति, तस्मा अञ्ञेसम् पि ताव एवरूपं दुक्खं मा अहोसी ऽति आह। भगवा सासने निय्यानिककारणं राजा वदती ऽति धम्मकथं कत्वा न भिक्खवे अननुञ्ञातो मातापितूहि पुत्तो पब्बाजेतब्बो ति सिक्खापदं पञ्ञापेसि। तत्थ मातापितूही ऽति जननीजनके सन्धाय वुत्तं। सचे द्वे अत्थि, द्वे ऽपि आपुच्छितब्बा। सचे पिता मतो होति माता वा, यो जीवति, सो आपुच्छितब्बो। पब्बाजिता ऽपि आपुच्छितब्बा ऽव। आपुच्छन्तेन सयं वा गन्त्वा आपुच्छितब्बं, अञ्ञो वा पेसेतब्बो, सो एव वा पेसेतब्बो गच्छ मातापितरो आपुच्छित्वा एही ऽति। सचे अनुञ्ञातो ऽम्ही ऽति वदति, सद्दहन्तेन पब्बाजेतब्बो। पिता सयं पब्बजितो पुत्तम् पि पब्बाजेतुकामो होति, मातरं आपुच्छित्वा पब्बाजेतु। माता वा धीतरं पब्बाजेतुकामा पितरं आपुच्छित्वा ऽव पब्बाजेतु।  
पिता पुत्तदारेन अनत्थिको पलायि। माता इमं पब्बाजेथा ऽति पुत्तं भिक्खूनं देति पिता ऽस्स कुहिन् ति वुत्ते चित्तकेऌइयङ्कीऌइतुम्पलातोतिवदति, तं पब्बाजेतुंवट्टति।  
माता केनचि पुरिसेन सद्धिं पलाता होति, पिता पन पब्बाजेथा ऽति देति, एत्थापि एस्ऽएव नयो। पिता विप्पवुत्थो होति, माता पुत्तं पब्बाजेथा ऽति अनुजानाति पिता ऽस्स कुहिन् ति वुत्ते, किं तुम्हाकं पितरा, अहं जानिस्सामी ऽति वदति, पब्बाजेतुं वट्टती ऽति कुरुन्दियं वुत्तं। मातापितरो मता, दारको चूऌअमातादीनं सन्तिके संवड्ढो, तस्मिं पब्बाजियमाने तं निस्साय ञातका कलहं वा करोन्ति खीयन्ति वा, तस्मा विवादुपच्छेदनत्थं आपुच्छित्वा ऽव पब्बाजेतब्बो। अनापुच्छा पब्बाजेन्तस्स पन आपत्ति न्ऽ अत्थि। दहरकाले गहेत्वा पोसनका मातापितरो नाम होन्ति, तेसम् पि एस्ऽएव नयो।  
पुत्तो अत्तानं निस्साय जीवति, न मातापितरो, सचे ऽपि राजा होति, आपुच्छित्वा ऽव पब्बाजेतब्बो। मातापितूहि अनुञ्ञातो पब्बजित्वा पुन विब्भमति, सचे ऽपि सत्तक्खत्तुं पब्बजित्वा विब्भमति, आगतागतकाले पुनप्पुनं आपुच्छित्वा ऽव पब्बाजेतब्बो। सचे एवं वदन्ति, अयं विब्भमित्वा गेहं आगतो अम्हाकं कम्मं न करोति, पब्बजित्वा तुम्हाकं वत्तं न पूरेति, न्ऽ अत्थि इमस्स आपुच्छनकिच्चं, आगतागतं नं पब्बाजेय्याथा ऽति,

[पगे १०१२]  
१०१२ समन्तपासादिका [म्व्_इ।५४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं निस्सट्ठं पुन अनापुच्छा ऽपि पब्बाजेतुं वट्टति। यो ऽपि दहरकाले येव, अयं तुम्हाकं दिन्नो, यदा इच्छथ, तदा पब्बाजेय्याथा ऽति एवं दिन्नो होति, सो ऽपि आगतागतो पुन आपुच्छित्वा ऽव पब्बाजेतब्बो। यम् पन दहरकाले यव इमं भन्ते पब्बाजेय्याथा ऽति अनुजानित्वा पच्छा वुड्ढिप्पत्तकाले नानुजानन्ति। अयं न अनापुच्छा पब्बाजेतब्बो। एको मातापितूहि सद्धिं भण्डित्वा पब्बाजेथ मन् ति आगच्छति।  
आपुच्छित्वा एही ऽति च वुत्तो न्ऽ आहं गच्छामि, सचे मं न पब्बाजेथ, विहारं वा झापेमि, सत्थेन वा तुम्हे पहरामि, तुम्हाकं ञातकौपट्ठाकानं वा आरामच्छेदनादीहि अनत्थं उप्पादेमि, रुक्खा वा पतित्वा मरामि, चोरमज्झं वा पविसामि, देसन्तरं वा गच्छामी ऽति वदति। तं जीवितस्स्ऽ एव रक्खणत्थाय पब्बाजेतुं वट्टति। सचे पन्ऽ अस्स मातापितरो आगन्त्वा, कस्मा अम्हाकं पुत्तं पब्बाजयित्था ऽति वदन्ति, तेसं तम् अत्थं आरोचेत्वा, रक्खणत्थाय नं पब्बाजयिम्हा, पञ्ञायथ तुम्हे पुत्तेना ऽति वत्तब्बा। रुक्खा पपतिस्सामीऽ ति आरूहित्वा पन हत्थपादे मुञ्चन्तं पब्बाजेतुं वट्टति येव। एको विदेसं गन्त्वा पब्बज्जं याचति। आपुच्छित्वा चे गतो पब्बाजेतब्बो।  
नो चे दहरभिक्खुं पेसेत्वा आपुच्छापेत्वा पब्बाजेतब्बो।  
अतिदूरञ् चे होति, पब्बाजेत्वा ऽपि भिक्खूहि सद्धिं पेसेत्वा दस्सेतुं वट्टति। कुरुन्दियम् पन वुत्तं, सचे दूरं होति मग्गो च महाकन्तारो, गन्त्वा आपुच्छिस्सामी ऽति पब्बाजेतुं वट्टती ऽति। सचे पन मातापितूनं बहू पुत्ता होन्ति, एवञ् च वदन्ति, भन्ते एतेसं दारकानं यं इच्छथ तं पब्बाजेय्याथा ऽति, दारके वीमंसित्वा यं इच्छति सो पब्बाजेतब्बो। सचे ऽपि सकलेन कुलेन वा गामेन वा अनुञ्ञातं होति, भन्ते इमस्मिङ्कुले वा गामे वा यं इच्छथ, तं पब्बाजेय्याथा ऽति, यं इच्छति, सो पब्बाजेतब्बो ऽति।  
 राहुलवत्थुकथा निट्ठिता।  
[म्व्_इ।५५:] यावतके वा पन उस्सहतीऽ ति यत्तके सक्कोति। दससु सिक्खापदेसु पुरिमानं पञ्चन्नं अतिक्कमो नासनावत्थु,

[पगे १०१३]  
म्व्_इ।५९] महावग्ग-वण्णना १०१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पच्छिमानं अतिक्कमो दण्डकम्मवत्थु। [म्व्_इ।५७:] अप्पतिस्सा ऽति भिक्खुं जेट्ठकट्ठाने इस्सरियट्ठाने न ठपेन्ति।  
असभागवुत्तिका ऽति समानजीविका न भवन्ति, विसभागजीविका ऽति अत्थो। अलाभाय परिसक्कती ऽति यथा लाभं न लभन्ति, एवं परक्कमति। अनत्थाया ऽति उपद्दवाय।  
अनावासाया ऽति किन् ति इमस्मिं आवासे न वसेय्युन् ति परक्कमति। अक्कोसति परिभासती ऽति अक्कोसति च्ऽ एव भयदस्सनेन च तज्जेति। भेदेती ऽति पेसुञ्ञं उपसंहरित्वा भेदेति।  
आवरणं कातुन् ति मा यिध पविसा ऽति नीवरणं कातुं।  
यत्थ वा वसति यत्थ वा पटिक्कमती ऽति यत्थ वसति वा पविसति वा। उभयेनापि अत्तनो परिवेणञ् च वस्सग्गेन पत्तसेनासनञ् च वुत्तं। मुखद्वारिकं आहारं आवरणं करोन्ती ऽति, अज्ज मा खादथ मा भुञ्जथा ऽति एवं निवारेन्ति। न भिक्खवे मुखद्वारिको आहारो आवरणं कातब्बो ति एत्थ, मा खाद मा भुञ्जा ऽति वदतो ऽपि, आहारं निवारेस्सामी ऽति पत्तचीवरं अन्तो निक्खिपतो ऽपि, सब्बपयोगेसु दुक्कटं। अनाचारस्स पन दुब्बचसामणेरस्स दण्डकम्मं कत्वा यागुं वा भत्तं वा पत्तचीवरं वा दस्सेत्वा, एत्तके नाम दण्डकम्मे आहटे इदं लच्छसी ऽति वत्तुं वट्टति। भगवता हि आवरणम् एव दण्डकम्मं वुत्तं। धम्मसङ्गाहकत्थेरेहि पन, अपराधानुरूपं उदकदारुवालिकादीनं आहरापनम् पि कातब्बन् ति वुत्तं।  
तस्मा तम् पि कातब्बं। तञ् च खो ओरमिस्सति विरमिस्सती ऽति अनुकम्पाया, न नस्सिस्सति विब्भमिस्सती ऽति आदिनयप्पवत्तेन पापज्झासयेन दण्डकम्मं करोमी ऽति उण्हपासाणे वा निपज्जापेतुं, पासाणिट्ठकादीनि वा सीसे निक्खिपापेतुं, उदकं वा पवेसेतुं न वट्टति। [म्व्_इ।५८:] न भिक्खवे उपज्झायं अनापुच्छा ऽति एत्थ, तुम्हाकं सामणेरस्स अयं नाम अपराधो, दण्डकम्म्ऽ अस्स करोथाऽ ति तिक्खत्तुं वुत्ते, सचे उपज्झायो दण्डकम्मं न करोति, सयं कातुं वट्टति।  
सचे ऽपि आदितो ऽव उपज्झायो वदति, मय्हं सामणेरानं दोसे सति तुम्हे ऽव दण्डकम्मं करोथा ऽति कातुं वट्टति येव। यथा च सामणेरानं एवं सद्धिविहारिकन्तेवासिकानं पि दण्डकम्मं कातुं वट्टति। [म्व्_इ।५९:] अपलाऌएन्ती ऽति तुम्हाकं पत्तं दस्सामि चीवरं दस्सामी ऽति अत्तनो उपट्ठानकरणत्थं सङ्गण्हन्ति।

[पगे १०१४]  
१०१४ समन्तपासादिका [म्व्_इ।५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न भिक्खवे अञ्ञस्स परिसा अपलाऌएतब्बा ऽति, एत्थ समाणेरा वा होन्तु उपसम्पन्ना वा अन्तमसो दुस्सीलभिक्खुस्सापि परस्स परिसभूते भिन्दित्वा गण्हितुं न वट्टति, आदीनवम् पन वत्तुं वट्टति।  
तया न्हायितुं आगतेन गूथमक्खनं विय कतं दुस्सीलं निस्साय विहरित्तेना ऽति सचे सो सयम् एव जानित्वा उपज्झं वा निस्सयं वा याचति दातुं वट्टति। [म्व्_इ।६०:] अनुजानामि भिक्खवे दसह्ऽ अङ्गेहि समन्नागतं सामणेरं नासेतुन् ति एत्थ कण्टकसिक्खापदवण्णनायं वुत्तासु तीसु नासनासु लिङ्गनासना ऽव अधिप्पेता, तस्मा यो पाणातिपातादीसु एकम् पि कम्मं करोति, सो लिङ्गनासनाय नासेतब्बो। यथा च भिक्खूनं पाणातिपातादीसु नाना आपत्तियो होन्ति, न तथा सामणेरानं। सामणेरो हि कुन्थकिपिल्लिकम् पि मारेत्वा मङ्कुणण्डकम् पि भिन्दित्वा नासेतब्बतं येव पापुणाति।  
तावद् एव्ऽ अस्स सरणगमनानि च उपज्झागहणञ् च सेनासनगाहो च पटिप्पस्सम्भति सङ्घलाभं न लभति, लिङ्गमत्तम् एव एकं अवसिट्ठं होति। सो चे आकिण्णदोसो ऽव होति, आयतिं संवरे न तिट्ठति, निक्कड्ढितब्बो। अथ सहसा विरज्झित्वा दुट्ठं मया कतन् ति पुन संवरे ठातुकामो होति, लिङ्गनासनकिच्चं न्ऽ अत्थि। यथानिवत्थपारुतस्स्ऽ एव सरणानि दातब्बानि, उपज्झा दातब्बा। सिक्खापदानि पन सरणगमनेन्ऽ एव इज्झन्ति। सामणेरानं हि सरणगमनं भिक्खूनं उपसम्पदकम्मवाचासदिसं, तस्मा भिक्खुना विय चतुपारिसुद्धिसीलं इमिनापि दस सीलानि समादिन्नान्ऽ एव होन्ति। एवं सन्ते पि दऌहीकरणत्थं आयतिं संवरे पतिट्ठापनत्थं पुन दातब्बानि। सचे पुरिमिकाय पुन सरणानि गहितानि, पच्छिमिकाय वस्सावासिकं लच्छति। सचे पच्छिमिकाय गहितानि, सङ्घेन अपलोकेत्वा लाभो दातब्बो। अदिन्नादाने तिणसलाकमत्तेनापि वत्थुना, अब्रह्मचरिये तीसु मग्गेसु यत्थकत्थचि विप्पटिपत्तिया मुसावादे हस्साधिप्पायताय पि मुसाभणिते अस्समणो होति नासेतब्बतं आपज्जति। मज्जपाने पन भिक्खुनो अजानित्वापि बीजतो पट्ठाय मज्जं पिवन्तस्स पाचित्तियं।

[पगे १०१५]  
म्व्_इ।६१] महावग्ग-वण्णना १०१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सामणेरो पन जानित्वा ऽव पिवन्तो सीलभेदं आपज्जति, न अजानित्वा। यानि पन्ऽ अस्स इतरानि पञ्च सिक्खापदानि, तेसु भिन्नेसु न नासेतब्बो, दण्डकम्मं कातब्बं। सिक्खापदे पन पुन दिन्ने ऽपि अदिन्ने ऽपि वट्टति। दण्डकम्मेन पन पिऌएत्वा आयतिं संवरे ठपनत्थाय दातब्बम् एव। सामणेरानं मज्जपानं सचित्तकं पाराजिकवत्थु। अयं विसेसो। अवण्णभासने पन अरहं सम्मासम्बुद्धो ऽति आदीनं पटिपक्खवसेन बुद्धस्स वा, स्वाक्खातो ऽति आदीनं पटिपक्खवसेन धम्मस्स वा, सुपटिपन्नो ऽति आदीनं पटिपक्खवसेन सङ्घस्स वा। अवण्णं भासन्तो रतनत्तयं निन्दन्तो गरहन्तो, आचरियुपज्झायादीहि मा एवं अवचा ऽति अवण्णभासने आदीनवं दस्सेत्वा निवारेतब्बो। सचे यावततियं वुच्चमानो न ओरमति, कण्टकनासनाय नासेतब्बो ति कुरुन्दियं वुत्तं। महाअट्ठकथायं पन सचे एवं वुच्चमानो तं लद्धिं निस्सज्जति, दण्डकम्मं कारेत्वा अच्चयं देसापेतब्बो। सचे न निस्सज्जति, तथ्ऽ एव आदाय पग्गय्ह तिट्ठति, लिङ्गनासनाय नासेतब्बो ति वुत्तं। तं युत्तं। अयम् एव हि नासना इध्ऽ आधिप्पेता ऽ ति। मिच्छादिट्ठिके ऽपि एस्ऽ एव नयो। सस्सतुच्छेदानञ् हि अञ्ञतरदिट्ठिको, सचे आचरियादीहि ओवदियमानो निस्सज्जति, दण्डकम्मं कारेत्वा अच्चयं देसापेतब्बो, अप्पटिनिस्सज्जन्तो ऽव नासेतब्बो ति। भिक्खुनीदूसको च्ऽ एत्थ कामं अब्रह्मचारिग्गहणेन गहितो ऽव। अब्रह्मचारिं पन आयतिं संवरे ठातुकामं सरणानि दत्वा उपसम्पादेतुं वट्टति। भिक्खुनीदूसको आयतिं संवरे ठातुकामो ऽपि पब्बज्जम् पि न लभति, पगेव उपसम्पदन् ति एतम् अत्थं दस्सेतुं भिक्खुनीदूसको ति इमं विसुं दसमं अङ्गं वुत्तन् ति वेदितब्बं।  
[म्व्_इ।६१:] दहरे दहरे ऽति तरुणे तरुणे। मोलिगल्ले ऽति थूलसरीरे।  
हत्थिभण्डे अस्सभण्डे ऽति हत्थिगोपके च अस्सगोपके च।  
पण्डको भिक्खवे ऽति एत्थ, आसित्तपण्डको उसुय्यपण्डको ओपक्कमियपण्डको पक्खपण्डको नपुंसकपण्डको ति पञ्च पण्डका।

[पगे १०१६]  
१०१६ समन्तपासादिका [म्व्_इ।६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ यस्स परेसं अङ्गजातं मुखेन गहेत्वा असुचिना आसित्तस्स परिऌआहो वूपसम्मति, अयं आसित्तपण्डको। यस्स पन परेसं अज्झाचारं पस्सतो उसुय्याय उप्पन्नाय परिऌआहो वूपसम्मति, अयं उसुय्यपण्डको। यस्स उपक्कमेन बीजानि अपनीतानि, अयं ओपक्कमियपण्डको। एकच्चो पन अकुसलविपाकानुभावेन काऌअपक्खे पण्डको होति, जुण्हपक्खे पन्ऽ अस्स परिऌआहो वूपसम्मति, अयं पक्खपण्डको। यो पन पटिसन्धियं येव अभावको उप्पन्नो, अयं नपुंसकपण्डको। तेसु आसित्तपण्डकस्स च उसुय्यपण्डकस्स च पब्बज्जा न वारिता, इतरेसं तिण्णं वारिता। तेसु पि पक्खपण्डकस्स, यस्मिं पक्खे पण्डको होति, तस्मिं येव्ऽ अस्स पक्खे पब्बज्जा वारिता ऽति कुरुन्दियं वुत्तं। यस्स च्ऽ एत्थ पब्बज्जा वारिता, तं सन्धाय इदं वुत्तं अनुपसम्पन्नो नासेतब्बो ऽति। सोऽ पि लिङ्गनासनेन्ऽएव नासेतब्बो। इतो परं नासेतब्बो ति वुत्ते ऽपि एस्ऽ एव नयो।  
[म्व्_इ।६२:] पुराणकुलपुत्तो ति पुराणस्स अनुक्कमेन पारिगुञ्ञं पत्तस्स कुलस्स पुत्तो। खीणकोलञ्ञो ति मातिपक्खपितिपक्खतो कोलञ्ञा खीणा विनट्ठा मता अस्सा ऽति खीणकोलञ्ञो।  
अनधिगतन् ति अप्पत्तं। फातिं कातुन् ति वड्ढेतुं।  
इङ्घा ऽति उय्योजनत्थे निपातो। अनुयुञ्जियमानो ति एकमन्तं नेत्वा केसमस्सुओरोपनकासायपटिग्गहण-सरणगमन-उपज्झायगहण-कम्मवाचानिस्सयधम्मे पुच्छियमानो। एतम् अत्थं आरोचेसी ऽति एतं सयं पब्बजितभावं आदितो पट्ठाय आचिक्खि। थेय्यसंवासको भिक्खवे ऽति एत्थ तयो थेय्यसंवासका लिङ्गत्थेनको संवासत्थेनको उभयत्थेनको ति। तत्थ यो सयं पब्बजित्वा विहारं गन्त्वा न भिक्खुवस्सानि गणेति, न यथावुड्ढं वन्दनं सादियति, न आसनेन पटिबाहति, न उपोसथपवारणादीसु सन्दिस्सति, अयं लिङ्गमत्तस्स्ऽ एव थेनितत्ता लिङ्गत्थेनको नाम। यो पन भिक्खूहि पब्बजितो सामणेरो समानो विदेसं गन्त्वा, अहं दसवस्सो वा विसतिवस्सो वा ऽति मुसा वत्वा भिक्खुवस्सानि गणेति, यथावुड्ढं वन्दनं सादियति,

[पगे १०१७]  
म्व्_इ।६१] महावग्ग-वण्णना १०१७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आसनेन पटिबाहति, उपोसथपवारणादीसु सन्दिस्सति, अयं संवासमत्तस्स्ऽ एव थेनितत्ता संवासत्थेनको नाम। भिक्खुवस्सगणनादिको हि सब्बो ऽपि किरियभेदो इमस्मिं अत्थे संवासो ति वेदितब्बो। सिक्खं पच्चक्खाय न मे कोचि जानाती ऽति एवं पटिपज्जन्ते ऽपि एस्ऽ एव नयो। यो पन सयं पब्बजित्वा विहारं गन्त्वा भिक्खुवस्सानि गणेति, यथावुड्ढं वन्दनं सादियति, आसनेन पटिबाहति, उपोसथपवारणादीसु सन्दिस्सति, अयं लिङ्गस्स च्ऽ एव संवासस्स च थेनितत्ता उभयत्थेनिको नाम। अयं तिविधो ऽपि थेय्यसंवासको अनुपसम्पन्नो न उपसम्पादेतब्बो, उपसम्पन्नो नासेतब्बो, पुन पब्बज्जं याचन्तो ऽपि न पब्बाजेतब्बो। एत्थ च असम्मोहत्थं इदं पकिण्णकं वेदितब्बं,  
राजदुब्भिक्खकन्तार रोगवेरिभयेन वा  
चीवराहरणत्थं वा लिङ्गं आदियती ऽध यो  
संवासं नाधिवासेति याव सो सुद्धमानसो  
थेय्यसंवासको नाम ताव एस न वुच्चती ऽति।  
तत्र वित्थारनयो, इध्ऽ एकच्चस्स राजा कुद्धो होति। सो एवं मे सोत्थि भविस्सती ऽति सयम् एव लिङ्गं गहेत्वा पलायति। तं दिस्वा रञ्ञो आरोचेन्ति। राजा पब्बजितो न तं लब्भा किञ्चि कातुन् ति तस्मिं कोधं पटिविनेति। सो वूपसन्तं मे राजभयन् ति सङ्घमज्झं अनोसरित्वा ऽव गिहिलिङ्गं गहेत्वा आगतो पब्बाजेतब्बो। अथापि सासनं निस्साय मया जीवितं लद्धं, हन्द दानि अहं पब्बजामी ऽति उप्पन्नसंवेगो तेन्ऽ एव लिङ्गेन आगन्त्वा आगन्तुकवत्तं न सादियति, भिक्खूहि पुट्ठो वा अपुट्ठो वा यथाभूतम् अत्तानं आविकत्वा पब्बज्जं याचति, लिङ्गं अपनेत्वा पब्बाजेतब्बो। सचे पन वुत्तं सादियति, पब्बजितालयं दस्सेति, सब्बं पुब्बे वुत्तं वस्सगणादिभेदं विधिं पटिपज्जति, अयं न पब्बाजेतब्बो। इध पन्ऽ एकच्चो दुब्भिक्खे जीवितुं असक्कोन्तो, सयम् एव लिङ्गं गहेत्वा सब्बपासण्डियभत्तानि भुञ्जन्तो, दुब्भिक्खे वीतिवत्ते सङ्घमज्झं अनोसरित्वा ऽव गिहिलिङ्गं गहेत्वा आगतो ति सब्बं पुरिमसदिसम् एव।

[पगे १०१८]  
१०१८ समन्तपासादिका [म्व्_इ।६२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अपरो महाकन्तारं नित्थरितुकामो होति, सत्थवाहो च पब्बजिते गहेत्वा गच्छति। सो एवं मं सत्थवाहो गहेत्वा गमिस्सती ऽति सयम् एव लिङ्गं गहेत्वा सत्थवाहेन सद्धिं कन्तारं नित्थरित्वा खेमन्तं पत्वा सङ्घमज्झं अनोसरित्वा ऽव गिहिलिङ्गं गहेत्वा आगतो ति सब्बं पुरिमसदिसम् एव। अपरो रोगभये उप्पन्ने जीवितुं असक्कोन्तो, सयम् एव लिङ्गं गहेत्वा सब्बपासण्डियभत्तानि भुञ्जन्तो, रोगभये वूपसन्ते सङ्घमज्झं अनोसरित्वा ऽव गिहिलिङ्गं गहेत्वा आगतो ऽति सब्बं पुरिमसदिसम् एव। अपरस्स एको वेरिको कुद्धो होति घातेतुकामो मं विचरति, सो एवं मे सोत्थि भविस्सती ऽति सयम् एव लिङ्गं गहेत्वा पलायति, वेरिको कुहिं सो ति परियेसन्तो पब्बजित्वा पलातो ति सुत्वा सचे पब्बजितो न तं लब्भा किञ्चि कातुन् ति तस्मिं कोधं पटिविनेति। सो वूपसन्तं मे वेरिभयन् ति सङ्घमज्झं अनोसरित्वा ऽव गिहिलिङ्गं गहेत्वा आगतो ति सब्बं पुरिमसदिसम् एव। अपरो ञातिकुलं गन्त्वा सिक्खं पच्चक्खाय गिही हुत्वा इमानि चीवरानि इध विनस्सन्ति, सचे ऽपि इमानि गहेत्वा विहारं गमिस्सामि, अन्तरामग्गे मं चोरो ति गहेस्सन्ति। यन् नून्ऽ आहं कायपरिहारियानि कत्वा गच्छेय्यन् ति चीवराहरणत्थं निवासेत्वा च पारुपित्वा च विहारं गच्छति। तं दूरतो ऽव आगच्छन्तं दिस्वा सामणेरा च दहरा च अब्भुग्गच्छन्ति वत्तं दस्सेन्ति। सो न सादियति, यथाभूतम् अत्तानं आविकरोति। सचे भिक्खू न दानि मयं तं मुञ्चिस्सामी ऽति बलक्कारेन पब्बाजेतुकामा होन्ति, कासायानि अपनेत्वा पुन पब्बाजेतब्बो। सचे पन न यिमे मम दीनायवत्तभावं जानन्ती ऽति तं येव भिक्खुभावं पटिजानित्वा सब्बं पुब्बे वुत्तं वस्सगणनादिभेदं विधिं पटिपज्जति, अयं न पब्बाजेतब्बो। अपरो महासामणेरो ञातिकुलं गन्त्वा उप्पब्बजित्वा कम्मन्तानुट्ठानेन उब्बाऌहो हुत्वा, पुन दानि अहं समणो ऽव भविस्सामि थेरो ऽपि मे उप्पब्बजितभावं न जानाती ऽति तद् एव पत्तचीवरं आदाय विहारं गच्छति, तम् अत्थं भिक्खूनं न्ऽ आरोचेति, सांअणेरभावं पटिजानाति। अयं थेय्यसंवासको येव पब्बज्जं न लभति। सचे पिऽ स्स लिङ्गगहणकाले एवं होति,

[पगे १०१९]  
म्व्_इ।६२] महावग्ग-वण्णना १०१९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न्ऽ आहं कस्सचि आरोचेस्सामी ऽति, विहारञ् च गतो आरोचेति। गहणेन्ऽ एव थेय्यसंवासको। अथापि ऽस्स गहणकाले आचिक्खिस्सामी ऽति चित्तं उप्पन्नं होति, विहारञ् च गन्त्वा कुहिं त्वं आवुसो गतो ति वुत्तो, न दानि मं इमे जानन्ती ऽति वञ्चेत्वा न्ऽ आचिक्खति। न्ऽ आचिक्खिस्सामीऽत् सह धुरनिक्खेपेन अयम् पि थेय्यसंवासको ऽव। सचे पन्ऽ अस्स गहणकाले ऽपि आचिक्खिस्सामी ऽति चित्तं उप्पन्नं होति, विहारं गन्त्वापि आचिक्खोति, अयं पुन पब्बज्जं लभति। अपरो दहरसामणेरो महन्तो वा पन बालो अब्यत्तो, सो पुरिमनयेन्ऽ एव उप्पब्बजित्वा घरे वच्छकरक्खणादीनि कातुं न इच्छति। तम् एनं ञातका तानि येव कासायानि अच्छादेत्वा थालकं वा पत्तं वा हत्थे दत्वा, गच्छ समणो ऽव होही ऽति घरा नीहरन्ति। सो विहारं गच्छति। न्ऽ एव नं भिक्खू जानन्ति, अयं उप्पब्बजित्वा पुन सयम् एव पब्बजितो ति। नापि सयं जानाति, यो एवं पब्बजति सो थेय्यसंवासको नाम होती ऽति। सचे तं परिपुण्णवीसतिवस्सं उपसम्पादेन्ति सूपसम्पन्नो। सचे पन अनुपसम्पन्नकाले येव विनयविनिच्छये वत्तमाने सुणाति, यो एवं पब्बजति सो थेय्यसंवासको नाम होती ऽति। तेन मया एवं कतन् ति भिक्खूनं आचिक्खितब्बं।  
एवं पुन पब्बज्जं लभति। सचे न दानि मं कोचि जानाती ति न आरोचेति, धुरे निक्खित्तमत्ते थेय्यसंवासको।  
भिक्खु सिक्खं पच्चक्खाय लिङ्गं अपनेत्वा दुस्सीलकम्मं कत्वा वा अकत्वा वा, पुन सब्बं पुब्बे वुत्तं वस्सगणनादिभेदं विधिं पटिपज्जति, थेय्यसंवासको होति। सिक्खं अप्पच्चक्खाय सलिङ्गे ठितो, मेथुनं पटिसेवित्वा वस्सगणनादिभेदं विधिं आपज्जन्तो, थेय्यसंवासको न होति, पब्बज्जामत्तं लभति। अन्धकट्ठकथायम् पन एसो थेय्यसंवासको ति वुत्तं, तं न गहेतब्बं। एको भिक्खु कासाये सौस्साहो ऽव ओदातं निवासेत्वा मेथुनं पटिसेवित्वा पुन कासायानि निवासेत्वा वस्सगणनादिभेदं सब्बं विधिं आपज्जति, अयम् पि थेय्यसंवासको न होति, पब्बज्जामत्तं लभति। सचे पन कासाये धुरं निक्खिपित्वा ओदातं निवासेत्वा मेथुनं पटिसेवित्वा पुन कासायानि निवासेत्वा वस्सगणनादिभेदं सब्बं विधिं आपज्जति,

[पगे १०२०]  
१०२० समन्तपासादिका [म्व्_इ।६२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] थेय्यसंवासको होति। सामणेरो सलिङ्गे ठितो मेथुनादिं अस्समणकरणधम्मं आपज्जित्वा ऽपि थेय्यसंवासको न होति। सचे ऽपि कासाये सौस्साहो ऽव कासायानि अपनेत्वा मेथुनं पटिसेवित्वा पुन कासायानि निवासेति, न्ऽ एव थेय्यसंवासको होति। सचे पन कासाये धुरं निक्खिपित्वा नग्गो वा ओदातनिवत्थो वा मेथुनसेवनादीहि अस्समणो हुत्वा कासायानि निवासेति, थेय्यसंवासको होति। सचे गिहिभावं पत्थयमानो कासायं ओवट्टिकं वा कत्वा अञ्ञेन वा आकारेन गिहिनिवासनेन निवासेति, सोभति नु खो मे गिहिलिङ्गं, न सोभती ऽति वीमंसनत्थं, रक्खति ताव, सोभती ऽति सम्पटिच्छित्वा पन पुन लिङ्गं सादियन्तो थेय्यसंवासको होति। ओदातं निवासेत्वा वीमंसनसम्पटिच्छनेसु पि एस्ऽ एव नयो।  
सचे पन निवत्थकासायस्स उपरि ओदातं निवासेत्वा वामंसति वा सम्पटिच्छति वा, रक्खति येव। भिक्खुनियापि एस्ऽ एव नयो। सापि गिहिभावं पत्थयमाना, सचे कासायं गिहिनिवासनं निवासेति, सोभति नु खो मे गिहिलिङ्गं न सोभती ऽति वीमंसनत्थं, रक्खति तावषचे सोभती ऽति सम्पटिच्छति, न रक्खति। ओदातं निवासेत्वा वीमंसनसम्पटिच्छनेसु एस्ऽ एव नयो। निवत्थकासायस्स पन उपरि ओदातं निवासेत्वा वीमंसतु वा सम्पटिच्छतु वा, रक्खति येव। सचे कोचि वुड्ढपब्बजितो वस्सानि अगणेत्वा पाऌइयम् पि अठत्वा एकपस्सेन्ऽ आगन्त्वा महापेऌआदीसु कटच्छुना उक्खित्ते भत्तपिण्डे पत्तं उपनामेत्वा सेनो विय मंसपेसिं गहेत्वा गच्छति, थेय्यसंवासको न होति।  
भिक्खुवस्सानि पन गणेत्वा गण्हन्तो थेय्यसंवासको होति। सयं सामणेरो ऽव सामणेरपटिपाटिया कुटवस्सानि गणेत्वा गण्हन्तो थेय्यसंवासको न होति। भिक्खु भिक्खुपटिपाटिया कुटवस्सानि गणेत्वा गण्हन्तो भण्डग्घेन कारेतब्बो ति।  
थेय्यसंवासककथा निट्ठिता।

[पगे १०२१]  
म्व्_इ।६२] महावग्ग-वण्णना १०२१  
तित्थियपक्कन्तको भिक्खवे ऽति एत्थ पन तित्थियेसु पक्कन्तो पविट्ठो ति तित्थियपक्कन्तको। सो न केवलं उपसम्पादेतब्बो, अथ खो न पब्बाजेतब्बो ति। तत्रायं विनिच्छयो, उपसम्पन्नो भिक्खु तित्थियो भविस्सामी ऽति सलिङ्गेन्ऽ एव तेसं उपस्सयं गच्छति, पदवारे पदवारे दुक्कटं, तेसं लिङ्गे आदिन्नमत्ते तित्थियपक्कन्तको होति।  
यो ऽपि सयम् एव तित्थियो भविस्सामी ऽति कुसचीरादीनि निवासेति, तित्थियपक्कन्तको होति येव। यो पन नग्गो न्हायन्तो अत्तानं ओलोकेत्वा, सोभति मे आजीवकभावो, आजीवको भविस्सन् ति कासायानि अनादाय नग्गो ऽव आजीवकानं उपस्सयं गच्छति, पदवारे पदवारे दुक्कटं। सचे पन्ऽ अस्स अन्तरामग्गे हिरोत्तप्पं उप्पज्जति, दुक्कटानि देसेत्वा मुच्चति। तेसं उपस्सयं गन्त्वापि तेहि वा ओवदितो अत्तना वा, इमेसं पब्बज्जा अतिदुक्खा ऽति दिस्वा निवत्तन्तो ऽपि मुच्चति येव। सचे पन, किं तुम्काकं पब्बज्जाय उक्कट्ठन् ति पुच्छित्वा, केसमस्सुलुञ्चनादी ऽति वुत्तो एककेसम् पि लुञ्चापेति, उक्कुटिकप्पधानादीनि वा वतानि आदियति, मोरपिञ्छादीनि वा निवासेति, तेसं लिङ्गं गण्हाति, अयं पब्बज्जा सेट्ठा ऽति सेट्ठभावं उपगच्छति, न मुच्चति, तित्थियपक्कन्तको होति। सचे पन सोभति नु खो मे तित्थियपब्बज्जा न नु खो सोभती ऽति वीमंसनत्थं कुसचीरादीनि निवासेति, जटं वा बन्धति, खारिकाजं वा आदियति, याव न सम्पटिच्छति, ताव नं लद्धिं रक्खति, सम्पटिच्छितमत्ते तित्थियपक्कन्तको होति। अच्छिन्नचीवरो पन कुसचीरादीनि निवासेन्तो राजभयादीहि वा तित्थियलिङ्गं गण्हन्तो लद्धिया अभावेन न्ऽएव तित्थियपक्कन्तको होति। अयञ् च तित्थियपक्कन्तको नाम उपसम्पन्नभिक्खुना कथितो, तस्मा सामणेरो सलिङ्गेन तित्थायतनं गतो ऽपि, पुन पब्बज्जञ् च उपसम्पदञ् च लभती ऽति कुरुन्दियं वुत्तं। पुरिमो पन थेय्यसंवासको अनुपसम्पन्नेन कथितो, तस्मा उपसम्पन्नो कुटवस्सं गणेन्तो ऽपि अस्समणो न होति। लिङ्गे सौस्साहो पाराजिकं आपज्जित्वा भिक्खुवस्सादीनि गणेन्तो ऽपि थेय्यसंवासको न होती ऽति।  
    तित्थियपक्कन्तकथा निट्ठिता।

[पगे १०२२]  
१०२२ समन्तपासादिका [म्व्_इ।६३  
[म्व्_इ।६३:] नागयोनिया अट्टियती ऽति एत्थ किञ्चापि सो पवत्तियं कुसलविपाकेन देवसम्पत्तिसदिसं इस्सरियसम्पत्तिं अनुभोति, अकुसलविपाकपटिसन्धिकस्स पन नागस्स सकजातिया मेथुनपटिसेवने च विस्सट्ठनिद्दोक्कमने च नागसरीरं पातुभवति उदकसञ्चारिकं मण्डूकभक्खं, तस्मा सो ताय नागयोनिया अट्टियति। हरायती ऽति लज्जायति। जिगुच्छती ऽति अत्तभावं जिगुच्छति। तस्स भिक्खुनो निक्खन्ते ऽति तस्मिं भिक्खुस्मिं निक्खन्ते। अथ वा तस्स भिक्खुनो निक्खमने ऽति अत्थो। विस्सट्ठो निद्दं ओक्कमी ऽति तस्मिं अनिक्खन्ते विस्सरभयेन सतिं अविस्सज्जित्वा कपिमिद्धवसेन्ऽ एव निद्दायन्तो, निक्खन्ते सतिं विस्सज्जित्वा विस्सट्ठो निरासङ्को महानिद्दं पटिपज्जि। विस्सरम् अकासी ऽति भयवसेन समणसञ्ञं पहाय विरूपं महासद्दम् अकासि। तुम्हे ख्व्ऽ अत्था ऽति तुम्हे खो अत्थ। अकारस्स लोपं अकत्वा वुत्तं। तुम्हे खो नागा झानविपस्सनामग्गफलानं अभब्बत्ता इमस्मिं धम्मविनये अविरूऌहिधम्मा विरूऌहिधम्मा न भवथा ऽति अयम् एत्थ सण्खेपत्थो। सजातिया ऽति नागिया एव। यदा पन मनुस्सित्थीआदिभेदाय अञ्ञजातिया पटिसेवति, तदा देवपुत्तो विय होति।  
एत्थ च पवत्तियं अभिण्हं सभावपातुकम्मदस्सनवसेन द्वे पच्चया ऽति वुत्तं। नागस्स पन पञ्चसु कालेसु सभावपातुकम्मं होति, पटिसन्धिकाले तचजहनकाले सजातिया मेथुनकाले विस्सट्ठनिद्दोक्कमनकाले चुतिकाले ऽतिटिरच्छानगतो भिक्खवे ति एत्थ नागो वा होतु सुपण्णमाणवकादीनं वा अञ्ञतरो अन्तमसो सक्कं देवराजानं उपादाय यो कोचि अमनुस्सजातियो, सब्बोऽ व इमस्मिं अत्थे तिरच्छानगतो ति वेदितब्बो। सो न्ऽ एव उपसम्पादेतब्बो, न पब्बाजेतब्बो, उपसम्पन्नोऽ पि नासेतब्बो ति।  
तिरच्छानगतवत्थुकथा निट्ठिता।  
[म्व्_इ।६४:] मातुघातकादिवत्थूसु निक्खन्तिं करेय्यन् ति निक्खमनं निग्गमनं अपवाहनं करेय्यन् ति अत्थो। मातुघातको भिक्खवेऽ ति एत्थ येन मनुस्सित्थीभूता जनिका माता सयम् पि मनुस्सजातिकेन्ऽ एव सता सञ्चिच्च जीविता वोरोपिता,

[पगे १०२३]  
म्व्_इ।६४] महावग्ग-वण्णना १०२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं आनन्तरियेन मातुघातककम्मेन मातुघातको। एतस्स पुब्बज्जा च उपसम्पदा च पटिक्खित्ता।  
येन पन मनुस्सित्थीभूतापि अजनिका पोसावनिका माता वा महामाता वा चूऌअमाता वा जनिकापि वा न मनुस्सित्थीभूता माता घातिता, तस्स पब्बज्जा न वारिता न च आनन्तरियो होति।  
येन सयं तिरच्छानभूतेन मनुस्सित्थीभूता माता घातिता, सो ऽपि आनन्तरियो न होति। तिरच्छानगतत्ता पन्ऽ अस्स पब्बज्जा पटिक्खित्ता। सेसं उत्तानम् एव। पितुघातके ऽपि एस्ऽ एव नयो। सचे ऽपि वेसिया पुत्तो होति, अयं मे पिता ऽति न जानाति, यस्स सम्भवेन निब्बत्तो, सो च अनेन घातितो, पितुघातको ऽत्व् एव सङ्खं गच्छति, आनन्तरियञ् च फुसति। अरहन्तघातको ऽपि मनुस्सारहन्तवसेन्ऽ एव वेदितब्बो। मनुस्सजातियं हि अन्तमसो अपब्बजितम् पि खीणासवं दारकं वा दारिकं वा सञ्चिच्च जीविता वोरोपेन्तो, अरहन्तघातको ऽव होति। आनन्तरियञ् च फुसति, पब्बज्जा च्ऽ अस्स वारिता। अमनुस्सजातिकम् पन अरहन्तं मनुस्सजातियं वा अवसेसं अरियपुग्गलं घातेत्वा आनन्तरियो न होति, पब्बज्जा पिऽस्स न वारिता। कम्मम् पन बलवं होति। तिरच्छानो मनुस्सारहन्तम् पि घातेत्वा आनन्तरियो न होति। कम्मम् पन भारियन् ति अयम् एत्थ विनिच्छयो। [म्व्_इ।६६:] ते वधाय ओनीयन्ती ऽति वधत्थाय ओनीयन्ति।  
मारेतुं नीयन्ती ऽति अत्थो। यम् पन पाऌइयं सचा च मयन् ति वुत्तं, तस्स सचे मयन् ति अयम् एव्ऽ अत्थो। सचे ऽति हि वत्तब्बे, एत्थ सचा च इति अयं निपातो वुत्तो। सचे च इच्च्ऽ एव वा पाठो। तत्थ सचे ऽति सम्भावनत्थे निपातो। च इति पदपूरणमत्ते। सच्ऽ अज्ज मयन् ति पि पाठो। तस्स सचे अज्ज मयन् ति अत्थो। [म्व्_इ।६७:] भिक्खुनीदूसको भिक्खवे ऽति एत्थ यो पकतत्तं भिक्खुनिं तिण्णं मग्गानं अञ्ञतरस्मिं दूसेति, अयं भिक्खुनीदूसको नाम। एतस्स पब्बज्जा च उपसम्पदा च वारिता। यो पन कायसंसग्गेन सीलविनासं पापेति, तस्स पब्बज्जा च उपसम्पदा च न वारिता। बलक्कारेन ओदातवत्थवसनं कत्वा अनिच्छमानं येव दूसेन्तो ऽपि भिक्खुनीदूसको येव।

[पगे १०२४]  
१०२४ समन्तपासादिका [म्व्_इ।६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] बलक्कारेन पन ओदातवत्थवसनं कत्वा इच्छमानं दूसेन्तो भिक्खुनीदूसको न होति। कस्मा। यस्मा गिहिभावे सम्पटिच्छितमत्ते येव सा अभिक्खुनी होति। सकिं सीलविप्पन्नम् पन पच्छा दूसेन्तो सिक्खमानसामणेरासु च विप्पटिपज्जन्तो न्ऽ एव भिक्खुनीदूसको होति, पब्बज्जम् पि उपसम्पदम् पि लभति। सङ्घभेदको भिक्खवे ऽति एत्थ यो देवदत्तो विय सासनं उद्धम्मं उब्बिनयं कत्वा चतुन्नं कम्मानं अञ्ञतरवसेन सङ्घं भिन्दति, अयं सङ्घभेदको नाम, एतस्स पब्बज्जा च उपसम्पदा च वारिता। लोहितुप्पादको भिक्खवे ऽति एत्था ऽपि यो देवदत्तो विय दुट्ठचित्तेन वधकचित्तेन तथागतस्स जीवमानकसरीरे खुद्दकमक्खिकाय पिवनकमत्तम् पि लोहितं उप्पादेति, अयं लोहितुप्पादको नाम, एतस्स पब्बज्जा च उपसम्पदा च वारिता। यो पन रोगवूपसमनत्थं जीवको विय सत्थेन फालेत्वा पूतिमंसञ् च लोहितञ् च नीहरित्वा फासुं करोति, बहुं सो पुञ्ञं पसवती ऽति।  
[म्व्_इ।६८:] उभतोब्यञ्जनको ऽति इत्थीनिमित्तुप्पादनकम्मतो च पुरिसनिमित्तुप्पादनकम्मतो च उभतोब्यञ्जनम् अस्स अत्थी ऽति उभतोब्यञ्जनको। करोती ऽति पुरिसनिमित्तेन इत्थीसु मेथुनवीतिक्कमं करोति। कारापेती ऽति परं समादापेत्वा अत्तनो इत्थीनिमित्ते कारापेति। सो दुविधो होति, इत्थीउभतोब्यञ्जनको पुरिसौभतोब्यञ्जनको ति। तत्थ इत्थीउभतोब्यञ्जनकस्स इत्थीनिमित्तं पाकटं होति, पुरिसनिमित्तं पटिच्छन्नं, पुरिसौभतोब्यञ्जनकस्स पुरिसनिमित्तं पाकटं, इत्थीनिमित्तं पटिच्छन्नं। इत्थीउभतोब्यञ्जनकस्स इत्थीसु पुरिसत्तं करोन्तस्स इत्थीनिमित्तं पटिच्छन्नं होति, पुरिसनिमित्तं पाकटं पुरिसौभतोब्यञ्जनकस्स पुरिसानं इत्थीभावं उपगच्छन्तस्स पुरिसनिमित्तं पटिच्छन्नं होति, इत्थीनिमित्तं पाकटं होति। इत्थीउभतोब्यञ्जनको सयञ् च गब्भं गण्हाति, परञ् च गण्हापेति, पुरिसन्भतोब्यञ्जनको पन सयं न गण्हाति, परं गण्हापेती ऽति इदम् एतेसं नानाकरणं। कुरुन्दियम् पन वुत्तं, यदि पटिसन्धियं पुरिसलिङ्गं,

[पगे १०२५]  
म्व्_इ।६९] महावग्ग-वण्णना १०२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पवत्ते इत्थीलिङ्गं निब्बत्तति, यदि पटिसन्धयं इत्थीलिङ्गं, पवत्ते पुरिसलिङ्गं निब्बत्तती ऽति। तत्थ विचारणक्कमो वित्थारतो अत्थसालिनिया धम्मसङ्गहट्ठकथायं वेदितब्बो। इमस्स पन दुविधस्सापि उभतोब्यञ्जनकस्स न्ऽ एव पब्बज्जा अत्थि न उपसम्पदा ऽति इदम् पि ऽध वेदितब्बं।  
[म्व्_इ।६९:] तेन खो पन समयेना ऽति येन समयेन भगवता सिक्खापदं अप्पञ्ञत्तं होति, तेन समयेन। अनुपज्झायकन् ति उपज्झं अगाहापेत्वा सब्बेन सब्बं उपज्झायविरहितं। एवं उपसम्पन्ना न्ऽ एव धम्मतो न आमिसतो सङ्गहं लभन्ति। ते परिहायन्ति येव न वड्ढन्ति। न भिक्खवे अनुपज्झायको ति उपज्झं अगाहापेत्वा निरुपज्झायको न उपसम्पादेतब्बो। यो उपसम्पादेय्य आपत्ति दुक्कटस्सा ऽति सिक्खापदपञ्ञत्तितो पट्ठाय एवं उपसम्पादेन्तस्स आपत्ति। कम्मम् पन न कुप्पति।  
केचि कुप्पती ति वदन्ति, तं न गहेतब्बं। सङ्घेन उपज्झायेना ऽति आदीसु पि उभतोब्यञ्जनकुपज्झायपरियोसानेसु एस्ऽ एव नयो। [म्व्_इ।७०:] अपत्तका हत्थेसु पिण्डाय चरन्ती ऽति यो हत्थेसु पिण्डो लब्भति, तदत्थाय चरन्ति। सेय्यथापि तित्थिया ऽति यथा आजीवकनामका तित्थिया। सूपब्यञ्जनेहि मिस्सेत्वा हत्थेसु ठपितपिण्डम् एव हि ते भुञ्जन्ति।  
आपत्ति दुक्कटस्सा ऽति एवं उपसम्पादेन्तस्स्ऽ एव आपत्ति होति।  
कम्मम् पन न कुप्पति। अचीवरका ऽति वत्थूसु पि एस्ऽ एव नयो। याचितकेना ऽति याव उपसम्पदं करोमि ताव देथा ऽति याचित्वा गहितेन तावकालिकेना ऽति अत्थो। ईदिसेन हि पत्तेन वा चीवरेन वा पत्तचीवरेन वा उपसम्पादेन्तस्स्ऽ एव आपत्ति होति, कम्मम् पन न कुप्पति, तस्मा परिपुण्णपत्तचीवरो ऽव उपसम्पादेतब्बो। सचे तस्स न्ऽ अत्थि, आचरियुपज्झाया च्ऽअस्स दातुकामा होन्ति, अञ्ञेहि व भिक्खूहि निरपेक्खेहि निस्सज्जित्वा अधिट्ठानुपगं पत्तचीवरं दातब्बं। पब्बज्जापेक्खम् पन पण्डुपलासं याचितकेनापि पत्तचीवरेन पब्बाजेतुं वट्टति। सभागट्ठाने विस्सासेन गहेत्वापि पब्बाजेतुं वट्टति। सचे पन अपक्कं पत्तं चीवरूपगानि च वत्थानि गहेत्वा आगतो होति,

[पगे १०२६]  
१०२६ समन्तपासादिका [म्व्_इ।७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] याव पत्तो पच्चति चीवरानि च करीयन्ति, ताव विहारे वसन्तस्स अनामट्ठपिण्डपातं दातुं वट्टति।  
थालके भुञ्जितुं वट्टति। पुरेभत्तं सामणेरभागसमको आमिसभागो दातुं वट्टति। सेनासनगाहो पन सलाकभत्तौद्देसभत्तनिमन्तनादीनि च न वट्टन्ति।  
पच्छाभत्तम् पि सामणेरभागसमको तेलमधुफाणितादिभेसज्जभागो वट्टति। सचे गिलानो होति, भेसज्जम् अस्स कातुं वट्टति, सामणेरस्स विय च सब्बं पटिजग्गनकम्मन् ति।  
[म्व्_इ।७१:] हत्थच्छिन्नादिवत्थूसु हत्थच्छिन्नो ति यस्स हत्थतले वा मणिबन्धे वा कप्परे वा यत्थकत्थचि एको वा द्वे वा हत्था छिन्ना होन्ति। पादच्छिन्नो ति यस्स अग्गपादे वा गोप्फकेसु वा जङ्घाय वा यत्थकत्थचि एको वा द्वे वा पादा छिन्ना होन्ति। हत्थपादच्छिन्नो ति यस्स वुत्तप्पकारेन्ऽ एव चतूसु हत्थपादेसु द्वे वा तयो वा सब्बे वा हत्थपादा छिन्ना होन्ति। कण्णच्छिन्नो ति यस्स कण्णमूले वा कण्णसक्खलिकाय वा एको वा द्वे वा कण्णा छिन्ना होन्ति। यस्स पन कण्णबन्धे छिज्जन्ति, सक्का च होति सङ्घाटेतुं, सो कण्णं सङ्घाटेत्वा पब्बाजेतब्बो। नासच्छिन्नो ति यस्स अजपदके वा एकपूटे वा द्वेपूटे वा यत्थकत्थचि नासा छिन्ना होति। यस्स पन नासिका सक्का होति सन्धेतुं, सो तं फासुं कत्वा पब्बाजेतब्बो।  
कण्णनासच्छिन्नो ऽति उभयवसेन वेदितब्बो। अङ्गुलिच्छिन्नो ति यस्स नखसेसं अदस्सेत्वा एको वा बहू वा अङ्गुलियो छिन्ना होन्ति। यस्स पन सुत्ततन्तुमत्तम् पि नखसेसं पञ्ञायति, तं पब्बाजेतुं वट्टति। अऌअच्छिन्नो ति यस्स चतूसु अङ्गुट्ठकेसु अङ्गुलियं वुत्तनयेन्ऽ एव एको वा बहू वा अङ्गुट्ठका छिन्ना होन्ति। कण्डरच्छिन्नो ति यस्स कण्डरनामका महानहारू पुरतो वा पच्छतो वा छिन्ना होन्ति। तेसु एकस्स पि छिन्नत्ता अग्गपादेन वा मूलेन वा चङ्कमति, न वा पादं पतिट्ठापेतुं सक्कोति।

[पगे १०२७]  
म्व्_इ।७१] महावग्ग-वण्णना १०२७  
फणहत्थको ति यस्स वग्गुलिपक्खका विय अङ्गुलियो सम्बद्धा होन्ति, एतं पब्बाजेतुकामेन अङ्गुलन्तरिकायो फालेत्वा सब्बं अन्तरचम्मं अपनेत्वा फासुं कत्वा पब्बाजेतब्बो। यस्स पि छ अङ्गुलियो होन्ति, तं पब्बाजेतुकामेन अधिकङ्गुलिं छिन्दित्वा फासुं कत्वा पब्बाजेतब्बो। खुज्जो ति यो उरस्स वा पिट्ठिया वा पस्सस्स वा निक्खन्तत्ता खुज्जसरीरो। यस्स पन किञ्चि अङ्गपच्चङ्गं ईसकं वङ्कं, तं पब्बाजेतुं वट्टति। महापुरिसो एव हि ब्रह्मुजुगत्तो, अवसेसो सत्तो अखुज्जो नाम न्ऽ अत्थि। वामनो ति जङ्घवामनो वा कटिवामनो वा उभयवामनो वा। जङ्घवामनस्स कटितो पट्ठाय हेट्ठिमकायो रस्सो होति, उपरिमकायो परिपुण्णो। कटिवामस्स कटितो पट्ठाय उपरिमकायो रस्सो होति, हेट्ठिमकायो परिपुण्णो। उभयवामनस्स उभो ऽपि काया रस्सा होन्ति, येसं रस्सत्ता भूतानं विय परिवटुमो महाकुच्छिघटसदिसो अत्तभावो होति, तं तिविधम् पि पब्बाजेतुं न वट्टति। गलगण्डी ऽति यस्स कुम्भण्डं विय गले गण्डो होति। देसनामत्तम् एव च्ऽ एतं। यस्मिं किस्मिञ्चि पन पदेसे गण्डे सति न पब्बाजेतब्बो। तत्थ विनिच्छयो, न भिक्खवे पञ्चहि आबाधेहि फुट्ठो पब्बाजेतब्बो ति एत्थ वुत्तनयेन्ऽ एव वेदितब्बो। लक्खणाहतकसाहतलिखितकेसु यं वत्तब्बं, तं, न भिक्खवे लक्खणाहतो ति आदीसु वुत्तम् एव। सीपदी ऽति भारपादो वुच्चति। यस्स पादो थूलो होति सञ्जातपीऌअको खरो, सो न पब्बाजेतब्बो।  
यस्स पन न ताव खरभावं गङ्हाति, सक्का होति उपनाहं बन्धित्वा उदकाअवाटे पवेसेत्वा उदकवालिकाय पूरेत्वा यथा सिरा पञ्ञायन्ति, जङ्घा च तेलनाऌइका विय होति एवं मिलापेतुं, तस्स पादं ईदिसं कत्वा तं पब्बाजेतुं वट्टति। सचे पुन वड्ढति, उपसम्पादेन्तेनापि तथा कत्वा उपसम्पादेतब्बो। पापरोगी ऽति अरिसभगन्द रपित्तसेम्हकाससासादीसु येन केनचि रोगेन निच्छातुरो अतेकिच्छरोगो जेगुच्छो अमनापो, अयम् पि न पब्बाजेतब्बो परिसदूसको ति यो अत्तनो विरूपताय परिसं दूसेति अतिदीघो वा होति अञ्ञेसं सीसप्पमाणनाभिप्पदेसो, अतिरस्सो वा उभयवामनभूतरूपं विय,

[पगे १०२८]  
१०२८ समन्तपासादिका [म्व्_इ।७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अतिकाऌओ वा झापितखेत्तखाणुको विय, अच्चोदातो वा दधितक्कादीहि पमज्जितपत्ततम्बलोहवण्णो, अतिकीसो वा मन्दमंसलोहितो अट्ठिसिराचम्मसरीरो विय, अतिथूलो वा भारियमंसो महोदरो महाभूतसदिसो, अतिमहन्तसीसो वा पच्छिं सीसे कत्वा ठितो विय, अतिखुद्दकसीसो वा सरीरस्स अननुरूपेन अतिखुद्दकेन सीसेन समन्नागतो, कुटकुटकसीसो वा तालफलपिण्डसदिसेन सीसेन समन्नागतो, सिखरसीसो वा उद्धं अनुपुब्बतनुकेन सीसेन समन्नागतो, नाऌइसीसो वा महावेऌउपब्बसदिसेन सीसेन समन्नागतो, कप्पसीसो वा पब्भारसीसो वा चतूसु पस्सेसु येन केनचि पस्सेन ओनतेन सीसेन समन्नागतो, वणसीसो वा पूतिसीसो वा कण्णिककेसो वा पाणकेहि खायितकेदारे सस्ससदिसेहि तहिं तहिं उट्ठितेहि केसेहि समन्नागतो, निल्लोमसीसो वा थूलत्थद्धकेसो वा तालहिरसदिसेहि केसेहि समन्नागतो, जातिपलितेहि पण्डरकेसो वा पकतितम्बकेसो वा आदित्तेहि विय केसेहि समन्नागतो, आवट्टसीसो वा गुन्नं सरीरे आवट्टसदिसेहि उद्धग्गेहि केसावट्टेहि समन्नागतो। सीसलोमेहि सद्धिं एकाबद्धभमुकलोमो वा जालबद्धेन विय नलाटेन समन्नागतो, सम्बद्धभमुको वा निल्लोमभमुको वा मक्कटभमुको वा, अतिमहन्तक्खि वा अतिखुद्दकक्खि वा महीसचम्मे वासिकोणेन पहरित्वा कतछिद्दसदिसेहि अक्खीहि समन्नागतो। विसमक्खि वा एकेन महन्तेन एकेन खुद्दकेन अक्खिना समन्नागतो। विसमचक्कलो वा एकेन उद्धं एकेन अधो ति एवं विसमजातेहि अक्खिचक्कलेहि समन्नागतो, केकरो वा गम्भीरक्खि वा यस्स गम्भीरे उदपाने उदकतारका विय अक्खितारका पञ्ञायन्ति, निक्खन्तक्खि वा यस्स कक्कटकस्स्ऽ एव अक्खितारका निक्खन्ता होन्ति, हत्थिकण्णो वा महन्ताहि कण्णसक्खलिकाहि समन्नागतो, मूलिककण्णो वा जटुककण्णो वा खुद्दकाहि कण्णसक्खलिकाहि समन्नागतो, छिद्दमत्तकण्णो वा यस्स विना कण्णसक्खलिकाहि कण्णछिद्दमत्तम् एव होति,

[पगे १०२९]  
म्व्_इ।७१] महावग्ग-वण्णना १०२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अविद्धकण्णो वा, योनकजातिको पन परिसदूसको न होति, सभावो येव हि सो तस्स कण्णभगन्दरिको वा निच्चपूतिना कण्णेन समन्नागतो, गण्डकण्णो वा सदा पग्घरितपुब्बेन कण्णेन समन्नागतो, वङ्कितकण्णो वा गोभत्तनाऌइकाय अग्गसदिसेहि कण्णेहि समन्नागतो, अतिपिङ्गलक्खि वा, मधुपिङ्गलक्खिं पन पब्बाजेतुं वट्टति, निप्पखुमक्खि वा अस्सुपग्घरणक्खि वा पुप्फितक्खि अक्खिपाकेन समन्नागतक्खि वा, अतिमहन्तनासिको वा अतिखुद्दकनासिको वा विपिटनासिको वा मज्झे अप्पतिट्ठहित्वा एकपस्से ठितवङ्कनासिको वा दीघनासिको वा सूकरतुण्डसदिसाय जिव्हाय लेहितुं सक्कुणेय्याय नासिकाय समन्नागतो। निच्चपग्घरितसिङ्घानिकनासो वा, महामुखो वा, यस्स खरमण्डूकस्स्ऽ एव मुखनिमित्तं येव महन्तं होति, मुखं पन लाबुसदिसं अतिखुद्दकं भिन्नमुखो वा वङ्कमुखो वा महाओट्ठो वा उक्खलिमुखवट्टिसदिसेहि ओट्ठेहि समन्नागतो। तनुकओट्ठो वा भेरिचम्मसदिसेहि दन्ते पिदहितुं असमत्थेहि ओट्ठेहि समन्नागतो, महाअधरोट्ठो वा तनुकौत्तरोट्ठो वा तनुकाधरोट्ठो वा महाउत्तरोट्ठो वा ओट्ठच्छिन्नको वा एऌअमुखो वा उपक्कमुखो वा, सङ्खतुण्डको वा बहिसेतेहि अन्तो-अतिरत्तेहि ओट्ठेहि समन्नागतो, दुग्गन्धकुणपमुखो वा महादन्तो वा अट्ठकदन्तकसदिसेहि दन्तेहि समन्नागतो, असुरदन्तो वा हेट्ठा वा उपरि वा बहि निक्खन्तदन्तो, यस्स पन सक्का होति ओट्ठेहि पिदहितं कथेन्तस्स्ऽ एव पञ्ञायति नो अकथेन्तस्स, तं पब्बाजेतुं वट्टति, पूतिदन्तो वा निद्दन्तो वा यस्स पन दन्तन्तरे कलन्दकदन्तो विय सुखुमदन्तो होति, तं पब्बाजेतुं वट्टति, महाहनुको वा गोहनुसदिसेन हनुना समन्नागतो, दीघहनुको वा विपिटहनुको वा अन्तो पविट्ठेन विय अतिरस्सेन हनुकेन समन्नागतो, भिन्नहनुको वा वङ्कहनुको वा निम्मस्सुदाठिको वा भिक्खुनीसदिसमुखो, दीघगलो वा बकगलसदिसेन गलेन समन्नागतो, रस्सगलो वा अन्तो पविट्ठेन विय गलेन समन्नागतो,

[पगे १०३०]  
१०३० समन्तपासादिका [म्व्_इ।७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिन्नगलो वा भट्ठांसकूटो वा, अहत्थो वा एकहत्थो वा अतिरस्सहत्थो वा अतिदीघहत्थो वा, भिन्नौरो वा भिन्नपिट्ठि वा, कच्छुगत्तो वा कण्डुगत्तो वा दद्दुगत्तो वा गोधागत्तो वा, यस्स गोधा विय गत्तो चुण्णानि पतन्ति, सब्बञ् च्ऽ एतं विरूपकरणं सन्धाय वित्थारिकवसेन वुत्तं, विनिच्छयो पन्ऽ एत्थ, न भिक्खवे पञ्चहि आबाधेहि फुट्ठो ऽति एत्थ वुत्तनयेन्ऽ एव वेदितब्बो, भट्ठकटिको वा महाआनिसदो वा उद्धनकुटसदिसेहि आनिसदमंसेहि अच्चुग्गतेहि समन्नागतो।  
महाऊरुको वा वातण्डिको वा, महाजानुको वा सङ्घट्टनजानुको वा दीघजङ्घो वा यट्ठिसदिसजङ्घो विकटो वा सण्डो वा उब्बद्धपिण्डिको वा, सो दुविधो हेट्ठा ओरूऌहाहि वा उपरिआरूऌहाहि वा महतीहि जङ्घपिण्डिकाहि समन्नागतो, महाजङ्घो वा थूलजङ्घपिण्डिको वा, महापादो वा महापण्हि वा सिट्ठकपादो वा पादवेमज्झतो उट्ठितजङ्घो, वङ्कपादो वा, सो दुविधो अन्तो वा बहि वा परिवत्तपादो, गण्ठिकङ्गुलिको वा सिङ्गवेरफणसदिसाहि अङ्गुलीहि समन्नागतो, अन्धनखो वा काऌअवण्णेहि पूतिनखेहि समन्नागतो। सब्बो ऽपि एस परिसदूसको। एवरूपो परिसदूसको न पब्बाजेतब्बो। काणो ति पसन्नन्धो वा होतु पुप्फादीहि वा उपहतपसादो। यो द्वीहि वा एकेन वा अक्खिना न पस्सति, सो न पब्बाजेतब्बो। महापच्चरियम् पन एकक्खिकाणो काणो ति वुत्तो, द्वेअक्खिकाणो अन्धेन सङ्गहितो ऽति। महाअट्ठकथायं जच्छन्धो अन्धो ति वुत्तो, तस्मा उभयम् पि परियायेन युज्जति। कुणी ऽति हत्थकुणी वा पादकुणी वा अङ्गुलिकुणी वा, यस्स एतेसु हत्थादीसु यं किञ्चि वङ्कं पञ्ञायति, एसो कुणी नाम। खञ्जो ति नतजानुको वा भिन्नजङ्घो वा मज्झे सङ्कुटितपादत्ता कुटण्डपादको वा पिट्ठिपादमज्झेन चङ्कमन्तो अग्गे सण्कुटितपादत्ता कुण्डपादको वा पिट्ठिपादग्गेन चङ्कमन्तो अग्गपादेन्ऽ एव चङ्कमनखञ्जो वा, पण्हिकाय चङ्कमनखञ्जो वा,

[पगे १०३१]  
म्व्_इ।७१] महावग्ग-वण्णना १०३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पादस्स बाहिरन्तेन चङ्कमनखञ्जो वा, पादस्सब्भन्तरन्तेन चङ्कमनखञ्जो वा, गोप्फकानं उपरिभग्गत्ता सकलेन पिट्ठिपादेन चङ्कमनखञ्जो वा, सब्बो प्ऽएस खञ्जो येव न पब्बाजेतब्बो।  
पक्खहतो ति यस्स एको हत्थो वा पादो वा अड्ढसरीरं वा सुखं न वहति। छिन्निरियापठो ति पीठसप्पी वुच्चति।  
जरादुब्बलो ति जिण्णभावेन दुब्बलो अत्तनो चीवररजनादिकम्मम् पि कातुं असमत्थो। यो पन महल्लको बलवा होति, अत्तानं पटिजग्गितुं सक्कोति, सो पब्बाजेतब्बो। अन्धो ति जच्चन्धो वुच्चति। मूगो ति यस्स वचीभेदो न प्पवत्तति, यस्सापि पवत्तति, सरणगमनं पन परिपुण्णं भासितुं न सक्कोति, तादिसं मम्मनम् पि पब्बाजेतुं न वट्टति, यो पन सरणगमनमत्तं परिपुण्णं भासितुं सक्कोति, तं पब्बाजेतुं वट्टति। बधिरो ति यो सब्बेन सब्बं न सुणाति। यो पन महासद्दं सुणाति, तं पब्बाजेतुं वट्टति। अन्धमूगादयो उभयदोसवसेन वुत्ता।  
येसञ् च पब्बज्जा पटिक्खित्ता, उपसम्पदापि तेसं पटिक्खित्ता ऽव। सचे पन ते सङ्घो उपसम्पादेति, सब्बे पि हत्थच्छिन्नादयो सूपसम्पन्ना, कारकसङ्घो पन आचरियुपज्झाया च आपत्तितो न मुच्चन्ति। वक्खति च अत्थि भिक्खवे पुग्गलो अप्पत्तो ओसारणं, तञ् चे सङ्घो ओसारेति, एकच्चो सुओसारितो एकच्चो दुओसारितो ति। तस्स्ऽ अत्थो आगतट्ठाने येव आविभविस्सती ऽति।  
    हत्थच्छिन्नादिवत्थुकथा निट्ठिता।  
[म्व्_इ।७२:] अलज्जीनं निस्साय वसन्ती ऽति उपयोगत्थे सामिवचनं, अलज्जिपुग्गले निस्साय वसन्ती ऽति अत्थो। याव भिक्खुसभागतं जानामी ऽति निस्सयदायकस्स भिक्खुनो भिक्खूहि सभागतं लज्जिभावं याव जानामी ऽति अत्थो। तस्मा नवं ठानं गतेन, एहि भिक्खु निस्सयं गण्हाही ऽति, वुच्चमानेनापि चतूहपञ्चाहं निस्सयदायकस्स लज्जिभावं उपपरिक्खित्वा निस्सयो गहेतब्बो। सचे थेरो लज्जी ऽति भिक्खूनं सन्तिके सुत्वा आगतदिवसे येव गहेतुकामो होति, थेरो पन आगमेहि ताव वसन्तो जानिस्सती ऽति कतिपाहं आचारं उपपरिक्खित्वा निस्सयं देति वट्टति। पकतिया निस्सयगहणट्ठानं गतेन तदह्ऽ एव गहेतब्बो,

[पगे १०३२]  
१०३२ समन्तपासादिका [म्व्_इ।७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एकदिवसम् पि परिहारो न्ऽ अत्थि। सचे पठमयामे आचरियस्स ओकासो न्ऽ अत्थि, ओकासं अलभन्तो पच्चूससमये गहेस्सामी ऽति सयति, अरुणं उग्गतम् पि न जानाति, अनापत्ति। सचे पन गण्हिस्सामी ऽति आभोगं अकत्वा सयति, अरुणुग्गमने दुक्कटं। अगतपुब्बं ठानं गतेन द्वे तीणि दिवसानि वसित्वा गन्तुकामेन अनिस्सितेन वसितब्बं। सत्ताहं वसिस्सामी ऽति आलयं करोन्तेन पन निस्सयो गहेतब्बो। सचे थेरो किं सत्ताहं वसन्तस्स निस्सयेना ऽति वदति, पटिक्खित्तकालतो पट्ठाय लद्धपरिहारो होति। [म्व्_इ।७३:] निस्सयकरणीयो ति करणीयनिस्सयो करणीयो मया निस्सयो, गहेतब्बो ति अत्थो। निस्सयं अलभमानेना ऽति अत्तना सद्धिं अद्धानं पटिपन्ने निस्सयदायके असति, निस्सयं न लभति नाम, एवं अलभन्तेन अनिस्सितेन बहूनि पि दिवसानि गन्तब्बं। सचे पुब्बे ऽपि निस्सयं गहेत्वा वुत्थपुब्बं कञ्चि आवासं पविसति, एकरत्तं वसन्तेनापि निस्सयो गहेतब्बो। अन्तरामग्गे विस्समन्तो वा सत्थं वा परियेसन्तो कतिपाहं वसति, अनापत्ति। अन्तोवस्से पन निबद्धवासं वसितब्बं, निस्सयो च गहेतब्बो। नावाय गच्छन्तस्स पन वस्साने आगते ऽपि निस्सयं अलभन्तस्स अनापत्ति। याचियमानेना ऽति तेन गिलानेन याचियमानेन। सचे गिलानो याचाहि मन् ति वुच्चमानो ऽपि मानेन न याचति, गन्तब्बं। फासु होती ऽति समथविपस्सनानं पटिलाभवसेन फासु होति। इमञ् हि परिहारं न्ऽ एव सोतापन्नो न सकदागामि-अनागामि-अरहन्तो लभन्ति, न थामगतस्स समाधिनो वा विपस्सनाय वा लाभी। विस्सट्ठकम्मट्ठाने पन बालपुथुज्जने कथा ऽव न्ऽ अत्थि। यस्स खो पन समथो वा विपस्सना वा तरुणो होति, अयं इमं परिहारं लभति। पवारणासङ्गहो ऽपि एतस्स्ऽ एव अनुञ्ञातो।  
तस्मा इमिना पुग्गलेन तेमासच्चयेन आचरिये पवारेत्वा गते पि यदा पटिरूपो निस्सयदायको आगच्छिस्सति, तस्स निस्साय वसिस्सामी ऽति आभोगं कत्वा पुन याव आसाऌहपुण्णामी, ताव अनिस्सितेन वत्थुं वट्टति। सचे पन आसाऌहमासे आचरियो न्ऽ आगच्छति,

[पगे १०३३]  
म्व्_इ।७४] महावग्ग-वण्णना १०३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यत्थ निस्सयो लब्भति, तत्थ गन्तब्बं।  
[म्व्_इ।७४:] गोत्तेन पि अनुस्सावेतुन् ति महाकस्सपस्स उपसम्पदापेक्खो ति एवं गोत्तं वत्वा अनुस्सावेतुं अनुजानामी ऽति अत्थो। द्वे एकानुस्सावने ति द्वे एकतो अनुस्सावने। एकेन एकस्स अञ्ञेन इतरस्सा ऽति एवं द्वीहि वा आचरियेहि एकेन वा एकक्खणे कम्मवाचं अनुस्सावेन्तेहि उपसम्पादेतुं अनुजानामी ऽति अत्थो। द्वे तयो एकानुस्सावने कातुं, तञ् च खो एकेन उपज्झायेना ऽति द्वे वा तयो वा जने पुरिमनयेन्ऽ एव एकतो अनुस्सावने कातुं अनुजानामि। तञ् च खो अनुस्सावनकिरियं एकेन उपज्झायेन अनुजानामी ऽति अत्थो।  
तस्मा एकेन आचरियेन द्वे वा तयो वा अनुस्सावेतब्बा, द्वीहि वा तीहि वा आचरियेहि विसुं विसुं एकेन एकस्सा ऽति एवं एकप्पहारेन्ऽ एव द्वे तिस्सो वा कम्मवाचा कातब्बा। सचे पन नानाचरिया नानुपज्झाया च होन्ति, तिस्सत्थेरो सुमनत्थेरस्स सद्धिविहारिकं, सुमनत्थेरो तिस्सत्थेरस्स सद्धिविहारिकं अनुस्सावेति, अञ्ञमञ्ञन् च गणपूरका होन्ति, वट्टति। सचे पन नाना उपज्झाया होन्ति, एको आचरियो होति, न त्व्ऽ एव नानुपज्झायेना ऽति पटिक्खित्तत्ता न वट्टति।  
इदं सन्धाय हि एस पटिक्खेपो।  
[म्व्_इ।७६:] पठमं उपज्झं गाहापेतब्बो ति एत्थ वज्जावज्जं उपनिज्झायती ऽति उपज्झा, तं उपज्झं, उपज्झायो मे भन्ते होती ऽति एवं वदापेत्वा गाहापेतब्बो। वित्थायन्ती ति वित्थद्धगत्ता होन्ति। यं जातन् ति यं तव सरीरे जातं निब्बत्तं विज्जमानं। तं सङ्घमज्झे पुच्छन्ते सन्तं अत्थी ऽति वत्तब्बन् ति आदि। उल्लुम्पतु मन् ति उद्धरतु मं। तावद् एवा ऽति उपसम्पन्नसमनन्तरम् एव। [म्व्_इ।७७:] छाया मेतब्बा ऽति एकपोरिसा वा द्विपोरिसा वा ऽति छाया मेतब्बा।  
उतुप्पमाणं आचिक्खितब्बन् ति वस्सानो हेमन्तो गिम्हो ति एवं उतुप्पमाणं आचिक्खितब्बं। एत्थ च उतु येव उतुप्पमाणं। सचे वस्सानादयो अपरिपुण्णा होन्ति, यत्तकेहि दिवसेहि यस्स यो उतु अपरिपुण्णो, ते दिवसे सल्लक्खेत्वा सो दिवसभागो आचिक्खितब्बो। अथ वा अयं नाम उतु, सो च खो परिपुण्णो वा अपरिपुण्णो वा ऽति एवं उतुप्पमाणं आचिक्खितब्बं। पुब्बण्हो वा सायण्हो वा ऽति एवं दिवसभागो आचिक्खितब्बो।

[पगे १०३४]  
१०३४ समन्तपासादिका [म्व्_इ।७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सङ्गीती ऽति इदम् एव सब्बं एकतो कत्वा त्वं किं लभसि, का ते छाया, किम् उतुप्पमाणं को दिवसभागो ति पुट्ठो, इदं नाम लभामि वस्सं वा हेमन्तं वा गिम्हं वा, अयं मे छाया, इदं उतुप्पमाणं, अयं दिवसभागो ति वदेय्यासी ऽति एवं आचिक्खितब्बं।  
[म्व्_इ।७८:] ओहाया ऽति छड्डेत्वा। दुतियं दातुन् ति उपसम्पदमालतो परिवेणं गच्छन्तस्स दुतियं दातुं अनुजानामि, चत्तारि च अकरणीयानि आचिक्खितुन् ति अत्थो। पण्डुपलासो ति पण्डुवण्णो पत्तो। बन्धना पमुत्तो ति वण्टतो पतितो। अभब्बो हरितत्ताया ऽति पुन हरितो भवितुं अभब्बो। पुथुसिला ऽति महासिला।  
[म्व्_इ।७९:] अलब्भमानाय सामग्गिया अनापत्ति सम्भोगे संवासे ऽति याव तस्स उक्खेपनीयकम्मकरणत्थाय सामग्गी न लब्भति, ताव तेन सद्धिं सम्भोगे च उपोसथपवारणादिकरणभेदे संवासे च अनापत्ती ऽति। सेसं सब्बत्थ महाविभङ्गे वुत्तानुसारेन सुविञ्ञेय्यत्ता पाकटम् एवा ऽति।  
समन्तपासादिकाय विनयवण्णनाय द्वासत्ततिअधिक-  
    वत्थुसतपटिमण्डितस्स महाखन्धकस्स  
    अत्थवण्णना निट्ठिता।  
    उपोसथक्खन्धवण्णना  
[म्व्_इइ।१:] उपोसथक्खन्धके अञ्ञतित्थिया ऽति एत्थ तित्थं वुच्चति लद्धि, अञ्ञं तित्थं अञ्ञतित्थं, अञ्ञतित्थं एतेसं अत्थी ऽति अञ्ञतित्थिया। इतो अञ्ञलद्धिका ऽति वुत्तं होति।  
धम्मं भासन्ती ऽति, यन् तेसं कत्तब्बाकत्तब्बं, तं कथेन्ति। ते लभन्ती ऽति ते मनुस्सा लभन्ति। [म्व्_इइ।२:] मूगसूकरा ऽति थूलसरीरसूकरा।  
[म्व्_इइ।३:] अनज्झापन्नो वा होति आपज्जित्वा वा वुट्ठितो ति एत्थ यं आपत्तिं भिक्खु अनज्झापन्नो वा होति आपज्जित्वा वा वुट्ठितो।  
अयं असन्ती नाम आपत्ती ऽति एवम् अत्थो वेदितब्बो। सम्पजानमुसावादो किं होती ऽति य्व् आयं सम्पजानमुसावादो अस्स होती ऽति वुत्तो, सो आपत्तितो किं होति। कतरा आपत्ति होती ऽति अत्थो। दुक्कटं होती ऽति दुक्कटापत्ति होतिषा च खो न मुसावादलक्खणेन,

[पगे १०३५]  
म्व्_इइ।३] महावग्ग-वण्णना १०३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवतो पन वचनेन वचीद्वारे अकिरियसमुट्ठाना आपत्ति होती ऽति वेदितब्बा। वक्खति हि  
अनालपन्तो मनुजेन केनचि  
वाचागिरं नो च परे भणेय्य,  
आपज्जेय्य वाचसिकं न कायिकं  
पण्हा मे सा कुसलेहि चिन्तिता ऽति।  
अन्तरायिको ति अन्तरायकरो। किस्स फासु होती ऽति किम् अत्थाय फासु होति। पठमस्स झानस्स अधिगमाया ऽति पठमस्स झानस्स अधिगमनत्थाय तस्स भिक्खुनो फासु होति सुखं होति। एस नयो सब्बत्थ। इति भगवा उद्देसतो च निद्देसतो च पठमं पातिमोक्खुद्देसं दस्सेति। [म्व्_इइ।४:] देवसिकन् ति दिवसे दिवसे। चातुद्दसे वा पण्णरसे वा ऽति एकस्स उतुनो ततिये च सत्तमे च पक्खे द्विक्खत्तुं चातुद्दसे अवसेसे छक्खत्तुं पण्णरसे। अयन् ताव एको अत्थो। अयम् पन पकतिचारित्तवसेन वुत्तो। सकिं पक्खस्स चातुद्दसे वा पण्णरसे वा ऽति वचनतो पन तथारूपे पच्चये सति यस्मिं तस्मिं चातुद्दसे वा पण्णरसे वा उद्दिसितुं वट्टति। आवासिकानं भिक्खूनं चातुद्दसो होति, आगन्तुकानं भिक्खूनं पण्णरसो। सचे आवासिका बहुतरा होन्ति, आगन्तुकेहि आवासिकानं अनुवत्तितब्बन् ति वचनतो ऽपि च्ऽ एतं वेदितब्बं।  
[म्व्_इइ।६:] पठमं निमित्ता कित्तेतब्बा ऽति विनयधरेन पुच्छितब्बं पुरत्थिमाय दिसाय किं निमित्तन् ति, पब्बतो भन्ते ऽति पुन विनयधरेन एसो पब्बतो निमित्तन् ति एवं पठमं निमित्तं कित्तेतब्बं। एतं पब्बतं निमित्तं करोम करिस्साम निमित्तं। कतो निमित्तं होतु होहि ति भविस्सती ऽति एवम् पन कित्तेतुं न वट्टति। पासाणादीसु पि एस्ऽएव नयो। पुरत्तिमाय दिसाय पुरत्तिमाय अनुदिसाय दक्खिणाय दिसाय दक्खिणाय अनुदिसाय पच्छिमाय दिसाय पच्छिमाय अनुदिसाय उत्तराय दिसाय उत्तराय अनुदिसाय किं निमित्तन् ति, उदकं भन्ते ऽति, एतं उदकं निमित्तन् ति, एत्थ पन अठत्वा पुन पुरत्थिमाय दिसाय किं निमित्तन् ति, पब्बतो भन्ते ति, एसो पब्बतो निमित्तन् ति, एवं पठमं कित्तितं निमित्तं कित्तेत्वा ऽव ठपेतब्बं।

[पगे १०३६]  
१०३६ समन्तपासादिका [म्व्_इइ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवञ् हि निमित्तेन निमित्तं घटितं नाम होति। एवं निमित्तानि कित्तेत्वा अथ्ऽ आनन्तरं वुत्ताय कम्मवाचाय सीमा सम्मन्नितब्बा। कम्मवाचापरियोसाने निमित्तानं अन्तो सीमा होति, निमित्तानि सीमतो बहि होन्ति। तत्थ निमित्तानि सकिं कित्तितानि पि सुकित्तितान्ऽ एव होन्ति। अन्धकट्ठकथायम् पन तिक्खत्तुं सीमामण्डलं सम्बन्धन्तेन निमित्तं कित्तेतब्बन् ति वुत्तं। पब्बतो भन्ते ऽति ॥।पे ॥। उदकं भन्ते ऽति एवम् पन उपसम्पन्नो वा आचिक्खतु अनुपसम्पन्नो वा वट्टति येव। इदानि पब्बतनिमित्तादीसु। एवं विनिच्छयो वेदितब्बो। तिविधो पब्बतो सुद्धपंसुपब्बतो सुद्धपासाणपब्बतो उभयमिस्सको ति। सो तिविधो ऽपि वट्टति। वालिकरासि पन न वट्टति। हत्थिप्पमाणतो पन पट्ठाय सिनेरुप्पमाणो ऽपि वट्टति।  
सचे चतूसु दिसासु चत्तारो तीसु वा तयो पब्बता होन्ति, चतूहि वा तीहि वा पब्बतनिमित्तेह्ऽ एव सम्मन्नितुम् पि वट्टति।  
द्वीहि पन निमित्तेहि एकेन वा सम्मन्नितुं न वट्टति।  
ततो परेसु पासाणनिमित्तादीसु एस्ऽएव नयो। तस्मा पब्बतं निमित्तं करोन्तेन पुच्छितब्बं एकाबद्धो न एकाबद्धो ति। सचे एकाबद्धो होति न कातब्बो। तं हि चतूसु वा अट्ठसु वा दिसासु कित्तेन्तेनापि एकम् एव निमित्तं कित्तितं होति। तस्मा यो एवं चक्कसण्ठानेन विहारं परिक्खिपित्वा ठितो पब्बतो तं एकाय दिसाय कित्तेत्वा अञ्ञासु दिसासु तं बहिद्धा कत्वा अन्तो अञ्ञानि निमित्तानि कित्तेतब्बानि। सचे पब्बतस्स ततियभागं वा उपड्ढभागं वा अन्तोसीमाय कत्तुकामा होन्ति, पब्बतं अकित्तेत्वा यत्तकं पदेसं अन्तो कत्तुकामा, तस्स परतो तस्मिं येव पब्बते जातरुक्खवम्मिकादीसु अञ्ञतरं निमित्तं कित्तेतब्बं। सचे एकयोजनद्वियोजनप्पमाणं सब्बं पब्बतं अन्तो कत्तुकामा होन्ति, पब्बतस्स परतो भूमियं जातरुक्खवम्मिकादीनि निमित्तानि कित्तेतब्बानि। पासाणनिमित्ते अयगुऌअम् पि पासाणसङ्ख्यम् एव गच्छति। तस्मा यो कोचि पासाणो वट्टति।

[पगे १०३७]  
म्व्_इइ।६] महावग्ग-वण्णना १०३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पमाणतो पन हत्थिप्पमाणो पब्बतसङ्खं गतो, तस्मा सो न वट्टति। महागोणमहामहीसप्पमाणो पन वट्टति। हेट्ठिमपरिच्छेदेन द्वत्तिंसपलगुऌअपिण्डपरिमाणो वट्टतिटतो खुद्दकतरो, इट्ठका वा महन्तापि न वट्टति। अनिमित्तुपगपासाणानं रासि पि न वट्टति, पगेव पंसुवालिकरासि। भूमिसमो खलमण्डलसदिसो पिट्ठिपासाणो वा भूमितो खाणुको विय उट्ठितपासाणो वा होति। सो ऽपि पमाणुपगो चे, वट्टति।  
पिट्ठिपासाणो अतिमहन्तो ऽपि पासाणसङ्खं येव गच्छति।  
तस्मा सचे महतो पिट्ठिपासाणस्स एकपदेसं अन्तोसीमाय कत्तुकामा होन्ति, तं अकित्तेत्वा तस्स्ऽउपरि अञ्ञो पासाणो कित्तेतब्बो। सचे पिट्ठिपासाण्ऽ उपरि विहारं करोन्ति, विहारमज्झेन वा पिट्ठिपासाणो विनिविज्झित्वा गच्छति, एवरूपो पिट्ठिपासाणो न वट्टति। सचे हि तं कित्तेन्ति, निमित्तस्स उपरि विहारो होति, निमित्तञ् च नाम बहिसीमाय होति, विहारो ऽपि बहिसीमायं आपज्जति। विहारं परिक्खिपित्वा ठितपिट्ठिपासाणो एकत्थ कित्तेत्वा अञ्ञत्थ न कित्तेतब्बं। वननिमित्ते तिणवनं वा तचसारतालनाऌइकेरादिरुक्खवनं वा न वट्टति, अन्तोसारानं पन साकसालादीनं अन्तोसारमिस्सुकानं वा रुक्खानं वनं वट्टति। तञ् च खो हेट्ठिमपरिच्छेदेन चतुपञ्चरुक्खमत्तम् पि, ततो ओरं न वट्टति, ततो परं योजनसतिकम् पि वट्टति। सचे वनमज्झे विहारं करोन्ति, वनं न कित्तेतब्बं। एकदेसं अन्तोसीमाय कातुकामेहि पि वनं अकित्तेत्वा तत्थ रुक्खपासाणादयो कित्तेतब्बा। विहारं परिक्खिपित्वा ठितवनं एकत्थ कित्तेत्वा अञ्ञत्थ न कित्तेतब्बं। रुक्खनिमित्ते तचसारो तालनाऌइकेरादिरुक्खो न वट्टति। अन्तोसारो जीवमानको अन्तमसो उब्बेधतो अट्ठङ्गुलो परिमाणतो सूचिदण्डकप्पमाणो ऽपि वट्टति, ततो ओरं न वट्टति, ततो परं द्वादसयोजनो सुप्पतिट्ठितनिग्रोधो ऽपि वट्टति।  
वंसनऌअकसरावादीसु बीजं रोपेत्वा वड्ढापितो पमाणुपगो ऽपि न वट्टति। ततो अपनेत्वा पन तङ्खणम् पि भूमियं रोपेत्वा कोट्ठकं कत्वा उदकं आसिञ्चित्वा कित्तेतुं वट्टति।

[पगे १०३८]  
१०३८ समन्तपासादिका [म्व्_इइ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नवमूलसाखानिग्गमनं अकारणं।  
खन्धं छिन्दित्वा रोपिते पन एतं युज्जति। कित्तेन्तेन च रुक्खो ति पि वत्तुं वट्टति, साकरुक्खो सालरुक्खो ति पि। एकाबद्धं पन सुप्पतिट्ठितनिग्रोधसदिसं एकत्थ कित्तेत्वा अञ्ञत्थ कित्तेतुं न वट्टति। मग्गनिमित्ते अरञ्ञखेत्तनदीतऌआकमग्गादयो न वट्टन्ति। जङ्घमग्गो वा सकटमग्गो वा वट्टति, यो विनिब्बिज्झित्वा द्वे तीणि गामन्तरं गच्छति। यो पन जङ्घमग्गो सकटमग्गतो उक्कमित्वा पुन सकटमग्गम् एव ओतरति, ये वा जङ्घमग्गसकटमग्गा अवलञ्जा, ते न वट्टति। जङ्घसत्थसकटसत्थेहि वलञ्जियमाना येव वट्टन्ति। सचे द्वे मग्गा निक्खमित्वा पच्छा सकटधुरम् इव एकी भवन्ति, द्विधा भिन्नट्ठाने वा सम्बन्धट्ठाने वा सकिं कित्तेत्वा पुन न कित्तेतब्बो। एकाबद्धं निमित्तं ह्ऽ एतं होति। सचे विहारं परिक्खिपित्वा चत्तारो मग्गा चतूसु दिसासु गच्छन्ति, मज्झे एकं कित्तेत्वा अपरं कित्तेतुं न वट्टति। एकाबद्धं निमित्तं ह्ऽ एतं। कोणं विनिब्बिज्झित्वा गतम् पन परभागे कित्तेतुं वट्टति। विहारमज्झेन विनिब्बिज्झित्वा गतमग्गो पन न कित्तेतब्बो। कित्तिते निमित्तस्स उपरि विहारो होति। सचे सकटमग्गस्स अन्तिमचक्कमग्गं निमित्तं करोन्ति, मग्गो बहिसीमाय होति। सचे बाहिरचक्कमग्गं करोन्ति, बाहिरचक्कमग्गो ऽव बहिसीमाय होति, सेसं अन्तोसीमं भजति। मग्गं कित्तेन्तेन मग्गो पन्थो पथो पक्खो ति आदीसु येन केनचि नामेन कित्तेतुं वट्टति। परिक्खासण्ठानेन विहारं परिक्खिपित्वा गतमग्गो एकत्थ कित्तेत्वा अञ्ञत्थ कित्तेतुं न वट्टति। वम्मिकनिमित्ते हेट्ठिमपरिच्छेदेन तं दिवसं जातो अट्ठङ्गुलुब्बेधो गोविसाणप्पमाणो पि वम्मिको वट्टति, ततो ओरं न वट्टति, ततो परं हिमवन्तपब्बतसदिसो ऽपि वट्टति।  
विहारं परिक्खिपित्वा ठितम् पन एकाबद्धं एकत्थ कित्तेत्वा अञ्ञत्थ कित्तेतुं न वट्टति। नदीनिमित्ते यस्सा धम्मिकानं राजूनं काले अन्वड्ढमासं अनुदसाहं अनुपञ्चाहन् ति एवं अनतिक्कमित्वा देवे वस्सन्ते वलाहकेसु विगतमत्तेसु सोतं पच्छिज्जति,

[पगे १०३९]  
म्व्_इइ।६] महावग्ग-वण्णना १०३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं नदीसङ्ख्यं न गच्छति। यस्सा पन ईदिसेसु वुट्ठिकालेसु वस्सानस्स चातुम्मासे सोतं न पच्छिज्जति, तिमण्डलं पटिच्छादेत्वा तत्थकत्थचि उत्तरन्तिया भिक्खुनिया अन्तरवासको तेमीयति, अयं नदीसङ्ख्यं गच्छति, नदीसीमं बन्धन्तानं निमित्तं होति। भिक्खुनिया नदीपारगमने ऽपि उपोसथादिसङ्घकम्मकरणे ऽपि नदीपारसीमसम्मन्नने ऽपि अयम् एव नदी। या पन मग्गो विय सकटधुरसण्ठानेन वा परिक्खासण्ठानेन वा विहारं परिक्खिपित्वा गता, तं एकत्थ कित्तेत्वा अञ्ञत्थ कित्तेतुं न वट्टति। विहारस्स चतूसु दिसासु अञ्ञमञ्ञं विनिब्बिज्झित्वा गते नदीचतुक्के ऽपि एस्ऽ एव नयो। असम्मिस्सनदियो पन चतस्सो ऽपि कित्तेतुं वट्टति। सचे वतिं करोन्ता विय रुक्खपादे निक्खणित्वा वल्लिपलासादीहि नदीसोतं रुम्भन्ति, उदकञ् च अज्झोत्थरित्वा आवरणं पवत्तति येव, निमित्तं कातुं वट्टति।  
यथा उदकं नप्पवत्तति एवं सेतुम्हि कते अप्पवत्तमाना नदी निमित्तं कातुं न वट्टति। पवत्तनट्ठाने नदीनिमित्तं अप्पवत्तनट्ठाने उदकनिमित्तं कातुं वट्टति। या पन दुवुट्ठिकाले वा गिम्हे वा निरुदकभावेन नप्पवत्तति, सा वट्टति। महानदितो उदकमातिकं नीहरन्ति, सा कुन्नदीसदिसा हुत्वा तीणि सस्सानि सम्पादेन्ती निच्चं पवत्तति, किञ्चापि पवत्तति, निमित्तं कातुं न वट्टति। या पन मूले महानदितो नीहतापि कालन्तरे तेन्ऽ एव नीहतमग्गेन नदिं भिन्दित्वा सयं व गच्छन्ती परतो सुंसुमारादिसमाकिण्णा नावादीहि सञ्चरितब्बा नदी होति, तं निमित्तं कातुं वट्टति। उदकनिमित्ते निरुदके ठाने नावाय वा कुम्भियं वा पाटिआदीसु वा उदकं पूरेत्वा उदकनिमित्तं कित्तेतुं न वट्टति, भूमिगतम् एव वट्टति।

[पगे १०४०]  
१०४० समन्तपासादिका [म्व्_इइ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तञ् च खो अप्पवत्तनौदकं आवाटपोक्खरणितऌआकजातस्सरलोणिसमुद्दादीसु ठितं। अट्ठितं पन ओघनदीउदकवाहकमातिकादीसु उदकं न वट्टति।  
अन्धकट्ठकथायम् पन गम्भीरेसु आवाटादीसु उक्खेप्ऽ इमं उदकं निमित्तं न कातब्बन् ति वुत्तं। तं दुवुत्तं अत्तनो मतिमत्तम् एव। ठितम् पन अन्तमसो सूकरखताय पि गामदारकानं कीऌअनवापियम् पि तङ्खञ् ञेव पठवियं आवाटं कत्वा कूटेहि आहरित्वा पूरितौदकम् पि, सचे यावकम्मवाचापरियोसानम् तिट्ठति, अप्पं वा होतु बहुं वा, वट्टति। तस्मिं पन ठाने निमित्तसञ्ञाकरणत्थं पासाणवालिकापंसुआदिरासि वा पासाणत्थम्भो वा दारुत्थम्भो वा कातब्बो। तं कातुञ् च कारेतुञ् च भिक्खुस्स वट्टति। लाभसीमायम् पन न वट्टति। समानसंवासकसीमा पन कस्सचि पीऌअनं न करोति, केवलं भिक्खूनं विनयकम्मम् एव साधेति, तस्मा एत्थ वट्टति। इमेहि च अट्ठहि निमित्तेहि असम्मिस्सेहि पि अञ्ञमञ्ञसम्मिस्सेहि पि सीमा सम्मन्नितुं वट्टति येव। सा एवं सम्मन्नित्वा बज्झमाना एकेन द्वीहि वा निमित्तेहि अबद्धा होति। तीणि पन आदिं कत्वा वुत्तप्पकारानं निमित्तानं सतेनापि बद्धा होति। सा तीहि सिङ्घाटकसण्ठाना होति, चतूहि चतुरस्स वा सिङ्घाटकाड्ढचन्दमुदिङ्गादिसण्ठाना वा, ततो अधिकेहि नानासण्ठाना वा। तं बन्धितुकामेहि सामन्तविहारेसु भिक्खू तस्स तस्स विहारस्स सीमापरिच्छेदं पुच्छित्वा बद्धसीमविहारानं सीमाय सीमन्तरिकं अबद्धसीमविहारानं सीमाय उपचारं ठपेत्वा दिसाचारिकभिक्खूनं निस्सञ्चारसमये, सचे एकस्मिं गामक्खेत्ते सीमं बन्धितुकामा, ये तत्थ बद्धसीमा विहारा, तेसु भिक्खूनं मयं अज्ज सीमं बन्धिस्साम, तुम्हे सकसकसीमापरिच्छेदतो मा निक्खमित्था ऽति पेसेतब्बं। ये अबद्धसीमा विहारा, तेसु भिक्खू एकज्झं सन्निपातेतब्बा, छन्दारहानं छन्दो आहरापेतब्बो।

[पगे १०४१]  
म्व्_इइ।६] महावग्ग-वण्णना १०४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे अञ्ञानि पि गामक्खेत्तानि अन्तो कातुकामा, तेसु गामेसु ये भिक्खू सन्ति, तेहि पि आगन्तब्बं, अनागच्छन्तानं छन्दो आहरितब्बो ति महासुमत्थेरो आह।  
महापदुमत्थेरो पन नानागामक्खेत्तानि नाम पाटेक्कं बद्धसीमसदिसा, न ततो छन्दपारिसुद्धि आगच्छति, अन्तोनिमित्तगतेहि पन भिक्खूहि आगन्तब्बन् ति वत्वा पुन आह, समानसंवासकसीमाय सम्मन्ननकाले तेसं आगमनम् पि अनागमनम् पि वट्टति, अविप्पवाससीमाय सम्मन्ननकाले पन अन्तोनिमित्तगतेहि आगन्तब्बं, अनागच्छन्तानं छन्दो आहरितब्बो ति। एवं सन्निपतितेसु पन भिक्खूसु छन्दारहानं छन्देसु आहतेसु तेसु मग्गेसु नदीतित्थगामद्वारादीसु च आगन्तुकभिक्खूनं सीघं सीघं हत्थपासानयनत्थञ् च बहिसीमकरणत्थञ् च आरामिके च्ऽ एव समणुद्देसे च ठपेत्वा भेरिसञ्ञं वा सङ्खसञ्ञं वा कत्वा निमित्तकित्तनानन्तरं वुत्ताय, सुणातु मे भन्ते सङ्घो ति आदिकाय कम्मवाचाय सीम बन्धितब्बा। कम्मवाचापरियोसाने येव निमित्तानि बहि कत्वा हेट्ठा पठवीसन्धारकौदकं परियन्तं कत्वा सीमा गता होति, इमम् पन संवासकसीमं सम्मन्नन्तेहि पब्बज्जूपसम्पदादीनं सङ्घकम्मानं सुखकरणत्थं पठमं खण्डसीमा बन्धितब्बा। तम् पन बन्धन्तेहि वत्तं जानितब्बं। सचे हि बोधिचेतियभत्तसालादीनि सब्बवत्थूनि पतिट्ठापेत्वा कतविहारे बन्धन्ति, विहारमज्झे बहूनं समोसरणट्ठाने अबन्धित्वा विहारपच्चन्ते विवित्तोकासे बन्धितब्बा। अकतविहारे बन्धन्तेहि बोधिचेतियादीनं सब्बवत्थूनं ठानं सल्लक्खेत्वा, यथा पतिट्ठितेसु वत्थूसु विहारपच्चन्ते विवित्तोकासे होति, एवं बन्धितब्बा। सा हेट्ठिमपरिच्छेदेन सचे एकवीसति भिक्खू गण्हाति वट्टति, ततो ओरं न वट्टति, परं भिक्खुसहस्सं गण्हन्ती ऽपि वट्टति। तं बन्धन्तेहि सीममालकस्स समन्ता निमित्तुपगा पासाणा ठपेतब्बा। न खण्डसीमायं ठितेहि महासीमा बन्धितब्बा,

[पगे १०४२]  
१०४२ समन्तपासादिका [म्व्_इइ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न महासीमाय ठितेहि खण्डसीमा बन्धितब्बा। खण्डसीमायम् एव पन ठत्वा खण्डसीमा बन्धितब्बा, महासीमायम् एव ठितेहि महासीमा बन्धितब्बा, तत्रायं बन्धनविधि। समन्ता च्ऽ एसो पासाणो निमित्तन् ति अं निमित्तानि कित्तेत्वा कम्मवाचाय सीमा सम्मन्नितब्बा। अथ तस्सा एव दऌहीकम्मत्थं अविप्पवासकम्मवाचा कातब्बा। एवञ् हि सीमं समूहनिस्सामा ति आगता समूहनितुं न सक्खिस्सन्ति। सीमं सम्मन्नित्वा बहि सीमन्तरिकपासाणा ठपेतब्बा। सीमन्तरिका पच्छिमकोटिया एकरतनप्पमाणा वट्टति। विदत्थिप्पमाणा पि वट्टती ऽति कुरुन्दियं, चतुरङ्गुलप्पमाणा पि वट्टती ऽति महापच्चरियं वुत्तं। सचे पन विहारो महा होति, द्वे ऽपि तिस्सो ऽपि तदुत्तरी ऽपि खण्डसीमायो बन्धितब्बा। एवं खण्डसीमं सम्मन्नित्वा महासीमासम्मतिकाले खण्डसीमतो निक्खमित्वा महासीमाय ठत्वा समन्ता अनुपरियायन्तेहि सीमन्तरिकपासाणा कित्तेतब्बा, ततो अवसेसनिमित्तानि कित्तेत्वा हत्थपासं अविजहन्तेहि कम्मवाचाय समानसंवासकसीमं सम्मन्नित्वा तस्सा दऌहीकम्मत्थं अविप्पवासकम्मवाचापि कातब्बा। एवं हि सीमं समूहनिस्सामा ऽति आगता समूहनितुं न सक्खिस्सन्ति। सचे पन खण्डसीमाय निमित्तानि कित्तेत्वा ततो सीमन्तरिकाय निमित्तानि कित्तेत्वा महासीमाय निमित्तानि कित्तेन्ति, एवं तीसु ठानेसु निमित्तानि कित्तेत्वा, यं सीमं इच्छन्ति, तं पठमं बन्धितुं वट्टति। एवं सन्ते ऽपि यथावुत्तेन नयेन खण्डसीमतो पट्ठाय बन्धितब्बा। एवं बद्धासु पन सीमासु खण्डसीमाय ठिता भिक्खू महासीमाय कम्मं करोन्तानं न कोपेन्ति, महासीमाय वा ठिता खण्डसीमाय करोन्तानं सीमन्तरिकाय पन ठिता उभिन्नम् पि न कोपेन्ति। गामक्खेत्ते ठत्वा कम्मं करोन्तानम् पन सीमन्तरिकाय ठिता कोपेन्ति, सीमन्तरिका हि गामक्खेत्तं भजति। सीमा च नाम्ऽ एसा न केवलं पठवीतले येव बद्धा बद्धा नाम होति। अथ खो पिट्ठिपासाणे ऽपि कुटिगेहे ऽपि लेने ऽपि पासादे ऽपि पब्बतमत्थके ऽपि बद्धा बद्धा येव होति।

[पगे १०४३]  
म्व्_इइ।६] महावग्ग-वण्णना १०४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ पिट्ठिपासाणे बन्धन्तेहि पासाणपिट्ठियं राजिं वा कोटेत्वा उदुक्खलं वा खणित्वा निमित्तं न कातब्बं। निमित्तुपगे पासाणे ठपेत्वा निमित्तानि कित्तेतब्बानि, कम्मवाचाय सम्मन्नितब्बा। कम्मवाचापरियोसाने सीमा पठवीसन्धारकौदकं परियन्तं कत्वा ओतरति। निमित्तपासाणा यथाठाने न तिट्ठन्ति, तस्मा समन्ततो राजि वा उपट्ठापेतब्बा, चतूसु वा कोणेसु पासाणा विज्झितब्बा अयं सीमापरिच्छेदो ति वत्वा अक्खरानि वा छिन्दितब्बानि। केचि उसुय्यका सीमं झापेस्सामा ऽति अग्गिं देन्ति, पासाणा ऽव झायन्ति, न सीमा। कुटिगेहे पि भित्तिं अकित्तेत्वा एकवीसतिया भिक्खूनं ओकासट्ठानं अन्तो करित्वा पासाणनिमित्तानि ठपेत्वा सीमा सम्मन्नितब्बा। अन्तोकुड्डम् एव सीमा होति।  
सचे अन्तोकुड्डे एकवीसतिया भिक्खूनं ओकासो न्ऽ अत्थि, पमुखे ऽपि निमित्तपासाणे ठपेत्वा सीमा सम्मन्नितब्बा। सचे एतम् पि न प्पहोति, बहिनिम्बोदकपतनट्ठाने ऽपि निमित्तानि ठपेत्वा सम्मन्नितब्बा। एवं सम्मताय पन सब्बं कुटिगेहं सीमट्ठम् एव होति।  
चतुभित्तियलेने ऽपि कुड्डं अकित्तेत्वा पासाणा ऽव कित्तेतब्बा। अन्तो ओकासे असति पमुखे ऽपि निमित्तानि ठपेतब्बानि। सचे न प्पहोति, बहिनिम्बोदकपतनट्ठाने निमित्तपासाणे ठपेत्वा निमित्तानि कित्तेत्वा सीमा सम्मन्नितब्बा।  
एवं लेनस्स अन्तो च बहि च सीमा होति। उपरिपासादे ऽपि भित्तिं अकित्तेत्वा अन्तो पासाणे ठपेत्वा सीमा सम्मन्नितब्बा।  
सचे न प्पहोति, पमुखे ऽपि पासाणे ठपेत्वा सम्मन्नितब्बा।  
एवं सम्मता उपरिपासादे येव होति, हेट्ठा न ओतरति।  
सचे पन बहूसु थम्भेसु तुलानं उपरि कतपासादस्स हेट्ठिमतले कुड्डो,

[पगे १०४४]  
१०४४ समन्तपासादिका [म्व्_इइ।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यथा निमित्तानं अन्तो होति, एवं उट्ठहित्वा तुलारुक्खेहि एकसम्बद्धो ठितो, हेट्ठाय ओतरति। एकत्थम्भपासादस्स पन उपरितले बद्धा सीमा, सचे थम्भमत्थके एकवीसतिया भिक्खूनं ओकासो होति, हेट्ठा ओतरति। सचे पासादस्स भित्तितो निग्गतेसु निय्युहकादीसु पासाणे ठपेत्वा सीमं बन्धन्ति, पासादभित्ति अन्तोसीमाया होति, हेट्ठा पन्ऽ अस्सा ओतरणानोतरणं वुत्तनयेन्ऽ एव वेदितब्बं। हेट्ठापासादे कित्तेन्तेहि पि भित्ति च रुक्खत्थम्भा च न कित्तेतब्बा। भित्तिलग्गे पन पासाणत्थम्भे कित्तेतुं वट्टति। एवं कित्तिता सीमा हेट्ठापासादस्स परियन्तत्थम्भानं अन्तो येव होति। सचे पन हेट्ठापासादस्स कुड्डो उपरिमतले सम्बद्धो होति, उपरिपासादम् पि अभिरूहति। सचे पासादस्स बहिनिम्बोदकपतनट्ठाने निमित्तानि करोन्ति, सब्बो पासादो सीमट्ठो होति। सचे पब्बतमत्थके तलं होति एकवीसतिया भिक्खूनं ओकासारहं, तत्थ पिट्ठिपासाणे विय सीमं बन्धन्ति, हेट्ठापब्बते ऽपि तेन्ऽएव परिच्छेदेन सीमा ओतरति। तालमूलकपब्बते ऽपि उपरि सीमा बद्धा हेट्ठा ओतरत्ऽ एव। यो पन वितानसण्ठानो होति, उपरि एकवीसतिया भिक्खूनं ओकासो अत्थि, हेट्ठा न्ऽ अत्थि, तस्स उपरि बद्धा सीमा हेट्ठा न ओतरति। एवं मुदिङ्गसण्ठानो वा होतु पणवसण्ठानो वा, यस्स हेट्ठा वा मज्झे वा सीमप्पमाणं न्ऽ अत्थि, तस्स उपरि बद्धा सीमा हेट्ठा न ओतरति।  
यस्स पन द्वे कूटानि आसन्ने ठितानि एकस्स पि उपरि सीमप्पमाणं न प्पहोति, तस्स कूटन्तरं चिनित्वा वा पूरेत्वा वा एकाबद्धं कत्वा उपरि सीमा सम्मन्नितब्बा। एको सप्पफणसदिसो पब्बतो, तस्स उपरि सीमप्पामाणस्स अत्थिताय सीमं बन्धन्ति, तस्स चे हेट्ठा आकासपब्भारं होति, सीमा न ओतरति। सचे पन्ऽ अस्स वेमज्झे सीमप्पमाणो सुसिरपासाणो होति, ओतरति। सो च पासाणो सीमट्ठो येव होति। अथापिऽ स्स हेट्ठा लेनस्स कुड्डो अग्गकोटिं आहच्च तिट्ठति,

[पगे १०४५]  
म्व्_इइ।६] महावग्ग-वण्णना १०४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ओतरति, हेट्ठा च उपरि च सीमा येव होति। सचे पन हेट्ठा उपरिमस्स सीमापरिच्छेदस्स पारतो अन्तोलेनं होति, बहि सीमा न ओतरति। अथापि ऽस्स उपरिमस्स सीमापरिच्छेदस्स ओरतो बहिलेनं होति, अन्तो सीमा न ओतरति।  
अथापि ऽस्स उपरि सीमापरिच्छेदो खुद्दको, हेट्ठा लेनं महन्तं सीमापरिच्छेदम् अतिक्कमित्वा ठितं, सीमा उपरि येव होति, हेट्ठा न ओतरति। यदि पन लेनं खुद्दकं सब्बपच्छिमसीमापरिमाणं उपरि सीमा महती तं अज्झोत्थरित्वा ठिता सीमा ओतरति। अथ लेनं अतिखुद्दकं सीमप्पमाणं न होति, सीमा उपरि येव होति, हेट्ठा न ओतरति। सचे ततो उपड्ढं भिज्जित्वा सामं पतति, सीमप्पमाणं चे ऽपि होति, बहि पतितं असीमा। अपतितम् पन यदि सीमप्पमाणं, सीमा होति येव। खण्डसीमा नीचवत्थुका होति, तं पूरेत्वा उच्चवत्थुकं करोन्ति, सीमा येव। सिमाय गेहं करोन्ति, सीमट्ठकम् एव होति।  
सीमाय पोक्खरणिं खणन्ति, सीमा येव। ओघो सीममण्डलं ओत्थरित्वा गच्छति, सीममालके अट्टं बन्धित्वा कम्मं कातुं वट्टति। सीमाय हेट्ठा उम्मङ्गनदी होति, इद्धिमा भिक्खु तत्थ निसीदति। सचे सा नदी पठमं गता, सीमा पच्छा बद्धा, कम्मं न कोपेति। अथ पठमं सीमा बद्धा, पच्छा नदी गता, कम्मं कोपेति।  
हेट्ठापठवीतले ठितो पन कोपेति येव। सीममालके पन वट्टरुक्खो होति, तस्स साखा वा ततो निग्गतपारोहो वा महासीमाय पठवीतलं वा तत्थ जातरुक्खादीनि वा आहच्च तिट्ठति, महासीमं सोधेत्वा वा कम्मं कातब्बं, ते वा साखापारोहा छिन्दित्वा बहिट्ठका कातब्बा। अनाहच्चठितसाखादिसु आरूऌहभिक्खु हत्थपासं आनेतब्बो।  
एवं महासीमाय जातरुक्खस्स साखा वा पारोहा वा वुत्तनयेन्ऽ एव सीममालके पतिट्ठाति। वुत्तनयेन्ऽ एव सीमं सोधेत्वा कम्मं कातब्बं। ते वा साखापारोहा छिन्दित्वा बहिट्ठका कातब्बा। सचे सीममालके कम्मे कयिरमाने कोचि भिक्खु मालकस्स अन्तो पविसित्वा वेहासं ठितसाखाय निसीदति,

[पगे १०४६]  
१०४६ समन्तपासादिका [म्व्_इइ।७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पादा वा ऽस्स भूमिगता होन्ति, निवासनपारुपनं वा भूमिं फुसति, कम्मं कातुं न वट्टति। पादे पन निवासनपारुपनञ् च उक्खिपापेत्वा कातुं वट्टति। इदञ् च लक्खणं पुरिमनयेन पि वेदितब्बं। अयम् पन विसेसो, तत्र उक्खिपापेत्वा कातुं न वट्टति, हत्थपासं येव आनेतब्बो। सचे अन्तो सीमट्ठो पब्बतो अब्भुगच्छति, तत्र्ऽ अट्ठो भिक्खु हत्थपासं आनेतब्बो। इद्धिया अन्तोपब्बतं पविट्ठे ऽपि एस्ऽएव नयो। बज्झमाना एव हि सीमा पमाणरहितं पदेसं न ओतरति। बद्धसीमाय जातं यङ्किञ्चि यत्थकत्थचि। एकसम्बन्धेन गतं सिमासङ्खम् एव गच्छति।  
[म्व्_इइ।७:] तियोजनपरमन् ति एत्थ तियोजनं परमं पमाणम् एतिस्सा ऽति तियोजनपरमा, तं तियोजनपरमं। सम्मन्नन्तेन मज्झे ठत्वा यथा चतूसु दिसासु दियड्ढदियड्ढयोजनं होति, एवं सम्मन्नितब्बा। सचे पन मज्झे ठत्वा एकेकदिसतो तियोजनं करोन्ति, छयोजना होति, न वट्टति, चतुरस्सं वा तिकोणं वा सम्मन्नन्तेन यथा कोणतो कोणं तियोजङं होति, एवं सम्मन्नितब्बा।  
सचे हि येनकेनचि परियन्तेन केसग्गमत्तम् पि तियोजनं अतिक्कामेति, आपत्तिञ् च आपज्जति सीमा च असीमाऽव होति।  
नदीपारन् ति एत्थ पारय्ती ऽति पारा, किं पारयति, नदिं, नदिया पारा, नदिपारा, तं नदीपारं अज्झोत्थरमानन् ति अत्थो। एत्थ पन नदिया लक्खणं नदीनिमित्तेसु वुत्तनयम् एव। यत्थ्ऽअस्स धुवनावा वा ऽति यत्थ नदिया सिमबन्धनट्ठानगतेसु तित्थेसु निच्चसञ्चरणनावा अस्स, या सब्बन्तिमेन परिच्छेदेन पाजनपुरिसेन सद्धिं तयो जने वहति। सचे पन सा नावा उद्धं वा अधो वा केनचिद् एव करणीयेन पुन आगमनत्थाय नीता वा थेनेहि वा हता अवस्सं लब्भनेय्या, या पन वातेन वा छिन्नबन्धना वीचीहि नदीमज्झं निता अवस्सं आहरितब्बा, पुन धुवनावा ऽव होति,

[पगे १०४७]  
म्व्_इइ।७] महावग्ग-वण्णना १०४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उदके ओगते थलं उस्सादितापि सुधाकसटादीहि पूरेत्वा ठपितापि धुवनावा ऽव। सचे भिन्ननावा विसङ्खतपदरा वा न वट्टति। महापदुमत्थेरो पन्ऽआह सचे ऽपि तावकालिकं नावं आनेत्वा सीमबन्धनट्टाने ठपेत्वा निमित्तानि कित्तेन्ति, धुवनावा येव होती ऽति। तत्र महासुम्मत्थेरो आह निमित्तं वा सिमा वा कम्मवाचाय गच्छति, न नावाय, भगवता च धुवनावा अनुञ्ञाता, तस्मा निब्बद्धनावा येव वट्टती ऽति। धुवसेतु वा ऽति यत्थ रुक्खसङ्घाटमयो वा पदरबद्धो वा जङ्घसत्थसेतु वा हत्थिअस्सादीनं सञ्चरणयोग्गो महासेतु वा अत्थि अन्तमसो तं खणञ् आएव रुक्खं छिन्दित्वा मनुस्सानं सञ्चरणयोग्गो एकपदिकसेतु पि धुवसेतु त्व्ऽएव सङ्खं गच्छति। सचे पन उपरिबद्धानि वेत्तलतादीनि हत्थेन गहेत्वापि न सक्का होति तेन सञ्चरितुं न वट्टति। एवरूपं नदीपारसीमं सम्मन्नितुन् ति यत्थ्ऽ आयं वुत्तप्पकारा धुवनावा वा धुवसेतु वा अभिमुखतित्थे येव अत्थि, एवरूपं नदीपारसीमं सम्मन्नितं अनुजानामी ऽति अत्थो। सचे धुवनावा वा धुवसेतु वा अभिमुखतित्थे न्ऽ अत्थि, ईसकं उद्धं अभिरूहित्वा अधो वा ओरोहित्वा अत्थि, एवम् पि वट्टति।  
करवीकतिस्सत्थेरो पन गावुतमत्तब्भन्तरे ऽपि वट्टती ऽति आह। इमञ् च पन नदीपारसीमं सम्मन्नन्तेन एकस्मिं तीरे ठत्वा उपरिसोते नदीतीरे निमित्तं कित्तेत्वा ततो पट्ठाय अत्तानं परिक्खिपन्तेन, यत्तकं परिच्छेदं इच्छति, तस्स परियोसाने अधोसोते ऽपि नदीतीरे निमित्तं कित्तेत्वा परतीरे सम्मुखट्ठाने नदीतीरे निमित्तं कित्तेतब्बं, ततो पट्ठाय, यत्तकं परिच्छेदं इच्छति, तस्स वसेन याव उपरिसोते पठमकित्तितनिमित्तस्स सम्मुखा नदीतीरे निमित्तं, ताव कित्तेत्वा पच्चाहरित्वा पठमकित्तितनिमित्तेन सद्धिं घटेतब्बं। अथ सब्बनिमित्तानं अन्तो ठिते भिक्खू हत्थपासगते कत्वा कम्मवाचाय सीमा सम्मन्नितब्बा। नदियं ठिता अनागतापि कम्मं न कोपेन्ति। सम्मतिपरियोसाने ठपेत्वा नदी निमित्तानं अन्तो परतीरे च ओरिमतीरे च एका सीमा होति।

[पगे १०४८]  
१०४८ समन्तपासादिका [म्व्_इइ।७  
नदी पन बद्धसीमसङ्खं न गच्छति, विसुं नदीसीमा एव हि सा। सचे अन्तोनदियं दीपको होति, तं अन्तोसीमायं कातुकामेन पुरिमनयेन्ऽ एव अत्तना ठिततीरे निमित्तानि कित्तेत्वा दीपकस्स ओरिमन्ते च पारिमन्ते च निमित्तं कित्तेतब्बं, अत् परतीरे नदिया ओरिमतीरे निमित्तस्स सम्मुखाट्ठाने निमित्तं कित्तेत्वा ततो पट्ठाय पुरिमनयेन्ऽ एव याव उपरिसोते पठमकित्तितनिमित्तस्स सम्मुखा निमित्तं, ताव कित्तेतब्बं, अथ दीपकस्स पारिमन्ते च ओरिमन्ते च निमित्तं कित्तेत्वा पच्चाहरित्वा पठमकित्तितनिमित्तेन सद्धिं घटेतब्बं , अथ द्वीसु तीरेसु दीपके च भिक्खू सब्बे ऽव हत्थपासगते कत्वा कम्मवाचाय सीमा सम्मन्नितब्बा। नदियं ठिता अनागच्छन्तापि कम्मं न कोपेन्ति। सम्मतिपरियोसाने ठपेत्वा नदिं निमित्तानं अन्तो तीरद्वयञ् च दीपको च एकसीमा होति। नदी पन नदीसीमा येव। सचे पन दीपको विहारसीमपरिच्छेदतो उद्धं वा अधो वा अधिकतरो होति, अथ विहारसीमपरिच्छेदनिमित्तस्स उजुकम् एव सम्मुखीभूते दीपकस्स ओरिमन्ते निमित्तं कित्तेत्वा ततो पट्ठाय दीपकसिखरं परिक्खिपन्तेन पुन दीपकस्स ओरिमन्ते निमित्तस्स सम्मुखे पारिमन्ते निमित्तं कित्तेतब्बं। ततो परं पुरिमनयेन्ऽएव परतीरे सम्मुखनिमित्तं आदिं कत्वा परतीरे निमित्तानि च दीपकस्स पारिमन्तओरिमन्ते निमित्तानि च कित्तेत्वा पठमकित्तितनिमित्तेन सद्धिं घटना कातब्बा। एवम् कित्तेत्वा सम्मता सीमा पब्बतसण्ठाना होति। सचे पन दीपको विहारसीमपरिच्छेदतो उद्धं पि अधो ऽपि अधिकतरो होति, पुरिमनयेन्ऽएव दीपकस्स उभो ऽपि सिखरानि परिक्खिपित्वा निमित्तानि कित्तेन्तेन निमित्तघटना कातब्बा। एवं कित्तेत्वा सम्मता सीमा मुदिङ्गसण्ठाना होति। सचे दीपको विहारसीमपरिच्छेदस्स अन्तो खुद्दको होति, सब्बपठमेन नयेन निमित्तानि कित्तेतब्बानि, एवं कित्तेत्वा सम्मता सीमा पणवसण्ठाना होति।  
[म्व्_इइ।८:] अनुपरिवेणियन् ति एकस्मिं विहारे तस्मिं तस्मिं परिवेणे।

[पगे १०४९]  
म्व्_इइ।१२] महावग्ग-वण्णना १०४९  
असङ्केतेना ऽति सङ्केतं अकत्वा। एकं समूहनित्वा ति कम्मवाचाय समूहनित्वा। [म्व्_इइ।९:] यतो पातिमोक्खं सुणाती ऽति यत्थकत्थचि भिक्खूनं हत्थपासे निसिन्नो यस्मा पातिमोक्खं सुणाति, कतो व्ऽ अस्स उपोसथो ति अत्थो। इदञ् च वत्थुवसेन वुत्तं। हत्थपासे निसिन्नस्स पन असुणन्तस्सापि कतो ऽव होति उपोसथो। निमित्ता कित्तेतब्बा ऽति उपोसथपमुखस्स खुद्दकानि वा महन्तानि वा पासाणैट्ठकदारुखण्डदण्डकादीनि यानिकानिचि निमित्तानि अब्भोकासे वा मालकादीसु वा यत्थकत्थचि सञ्ञं कत्वा कित्तेतुं वट्टति। अथवा निमित्ता कित्तेतब्बा ऽति निमित्तुपगानि वा अनिमित्तुपगानि वा परिच्छेदजाननत्थं निमित्तानि कित्तेतब्बानि। [म्व्_इइ।१०:] थेरेहि भिक्खूहि पठमतरं सन्निपतितुन् ति एत्थ, सचे महाथेरो पठमतरं न आगच्छति दुक्कटं।  
[म्व्_इइ।११:] सब्बेह्ऽएव एकज्झं सन्निपतित्वा उपोसथो कातब्बो ति एत्थ सचे पोराणको आवासो मज्झे विहारस्स होति, पहोति च्ऽएत्थ भिक्खूनं निसज्जट्ठानं, तत्थ सन्निपतित्वा उपोसथो कातब्बो। सचे पोराणको परिदुब्बलो च्ऽएव सम्बाधो च, अञ्ञो पच्छा उट्ठितो आवासो असम्बाधो, तत्थ उपोसथो कातब्बो। यत्था वा पन थेरो भिक्खु विहरती ऽति एत्थापि सचे थेरस्स विहारो सब्बेसं पबोति, फासुको होति तत्थ उपोसथो कातब्बो सचे पन सो पच्चन्ते विसमप्पदेसे होति, थेरस्स वत्तब्बं भन्ते तुम्हाकं विहारो अफासुकदेसो, न्ऽ अत्थि एत्थ सब्बेसं ओकासो, असुकस्मिं नाम आवासे ओकासो अत्थि, तत्थ गन्तुं वट्टती ऽति। सचे थेरो न्ऽआगच्छति, तस्स छन्दपारिसुद्धिं आनेत्वा सब्बेसं पहोनके फासुकट्ठाने उपोसथो कातब्बो।  
[म्व्_इइ।१२:] अन्धकविन्दा ऽति राजगहतो गावुतमत्तम् एव अन्धकविन्दं नाम, तं उपनिस्साय थेरो वसति, ततो राजगहं उपोसथं आगच्छन्तो। राजगहं हि परिक्खिपित्वा अट्ठारस महाविहारा सब्बे एकसीमा, धम्मसेनापतिना न्ऽएसं सीमा बद्धा, तस्मा वेऌउवने सङ्घस्स सामग्गीदानत्थं आगच्छन्तो ति अत्थो। नदिम् तरन्तो ति सिप्पिनियं नाम नदिं अतिक्कमन्तो। मनं वुऌह अहोसी ऽति ईसकं अप्पत्तवुऌहभावो अहोसि। सा किर नदी गिज्झकूटतो ओतरित्व चण्डेन सोतेन वहति,

[पगे १०५०]  
१०५० समन्तपासादिका [म्व्_इइ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ वेगेन आगच्छन्तं उदकं अमनसिकरोन्तो थेरो मनं वुऌह अहोसि, न पन वुऌहा, उदकब्भाहतानिस्स चीवरानि अल्लानि जातानि सम्मता सीमा सङ्घेन तिचीवरेन अविप्पवासो ठपेत्वा गामञ् च गामूपचारञ् चा ऽति इमिस्सा कम्मवाचाय उप्पन्नकालतो पट्ठाय भिक्खूनं पुरिमकम्मवाचा न वट्टति। अयम् एव थावरा होति भिक्खुनीनम् पन अयं न वट्टति पुरिमा येव वट्टति। कस्मा। भिक्खुनीसङ्घो हि अन्तोगामे वसति।  
यदि एवं सिया, सो एताय कम्मवाचाय तिचीवरपरिहारं न लभेय्य, अत्थि च्ऽ अस्स परिहारो तस्मा पुरिमा येव वट्टति। भिक्खुनीसङ्घस्स हि द्वे ऽपि सीमायो लब्भन्ति।  
तत्थ भिक्खूनं सीमं अज्झोत्थरित्वापि तस्सा अन्तो ऽपि भिक्खुनीनं सीमन् सम्मन्नितुं वट्टति। भिक्खूनम् पि भिक्खुनीसिमाय एस्ऽ एव नयो। न हि ते अञ्ञमञ्ञस्स कम्मे गणपूरका होन्ति न कम्मवाचावग्गं करोन्ति।  
एत्थ च निगमनगरानम् पि गामेन्ऽएव सङ्गहो वेदितब्बो।  
गामूपचारो ति परिक्खित्तस्स परिक्खेपो। अपरिक्खित्तस्स परिक्खेपोकासो। तेसु अधिट्ठिततेचीवरिको भिक्खु परिहारं न लभति। इति भिक्खूनं अविप्पवाससीमा गामञ् च गामूपचारञ् च न ओत्थरति, समानसंवासकसीमा ऽव ओत्थरति। समानसंवासकसीमा च्ऽ एत्थ अत्तनो धम्मताय गच्छति। अविप्पवासा पन यत्थ समानसंवासकसिमा, तत्थ्ऽ एव गच्छति, न हि तस्सा विसुं निमित्तकित्तनं अत्थि, तत्थ सचे अविप्पवासाय सम्मतिकाले गामो अत्थि, तं सा न ओत्थरति, सचे पन सम्मताय सीमाय पच्छागामो निविसति सो ऽपि सीमासङ्खं येव गच्छति, यथा च पच्छा निविट्ठो, एवं पठमं निविट्ठस्स पच्छा वड्ढितप्पदेसो ऽपि सीमासङ्खम् एव गच्छति। सचे ऽपि सीमाय सम्मतिकाले गेहानि कतानि, पविसिस्सामा ऽति आलयो ऽपि अत्थि, मनुस्सा पन अप्पविट्ठा पोराणकगामं वा सचे गेहम् एव छड्डेत्वा अञ्ञत्थ गता, अगामो येव एस, सीमा ओत्थरति।

[पगे १०५१]  
म्व्_इइ।१२] महावग्ग-वण्णना १०५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन एकम् पि कुलं पविट्ठं वा आगतं वा अत्थि गामो येव सीमा न ओत्थरति।  
एवञ् च पन भिक्खवे तिचीवरेन अविप्पवासो समूहन्तब्बो ति एत्थ समूहन्तेन भिक्खुना वत्तं जानितब्बं। तत्र्ऽ इदं वत्तं खण्डसीमाय ठत्वा अविप्पावससीमा न समूहन्तब्बा, तथा अविप्पवाससीमाय ठत्वा खण्डसीमापि। खण्डसीमाय पन ठितेन खण्डसीमा व समूहनितब्बा, तथा इतराय ठितेन इतरा। सीमं नाम द्वीहि कार।  
णेहि समूहनन् ति पकतिया खुद्दकं पुन आवासवड्ढनत्थाय महतिं वा कातं, पकतिया महतिं पुन अञ्ञेसं विहारोकासदानत्थाय खुद्दकं वा कातं।  
तत्थ सचे खण्डसीमञ् च अविप्पवाससीमञ् च जानन्ति, समूहनितुञ् च्ऽ एव बन्धितुञ् च सक्खिस्सन्ति। खण्डसीमम् पन जानन्ता अविप्पवासं अजानन्तपि, समूहनितुञ् च्ऽएव बन्धितुञ् च सक्खिस्सन्ति। खण्डसीमं अजानन्ता अविप्पवासं येव जानन्ता, चेतियङ्गणबोधियङ्गणौपोसथागारादीसु निरासङ्कट्ठानेसु ठत्वा अप्प्ऽएव नाम समूहनितुं सक्खिस्सन्ति। पटिबन्धितुम् पन न सक्खिस्सन्त्ऽ एव। सचे बन्धेय्युं, सीमसम्भेदं कत्वा विहारं अविहारं करेय्युं, तस्मा न समूहनितब्बा। ये पन उभो ऽपि न जानन्ति, ते न्ऽ एव समूहनितुं न बन्धितुं सक्खिस्सन्ति। अयञ् हि सीमा नाम कम्मवाचाय वा असीमा होति, सासनन्तरधानेन वा। न च सक्का सीमं अजानेन्तेहि कम्मवाचं कातुं, तस्मा न समूहनितब्बा।  
साधुकम् पन ञत्वा येव समूहनितब्बा च बन्धितब्बा चा ऽति।  
एवं बद्धसीमावसेन समानसंवासञ् च एकुपोसथभावञ् च दस्सेत्वा इदानि अबद्धसीमेसु पि ओकासेसु तं दस्सेन्तो असम्मताय भिक्खवे सीमाय अट्ठपिताया ऽति आदिम् आह। तत्थ अट्ठपिताया ऽति अपरिच्छिन्नाय। गामगहणेन च्ऽएत्थ नगरम् पि गहितम् एव होति। तत्थ यत्तके पदेसे तस्स गामस्स भोजका बलिं लभन्ति, सो पदेसो अप्पो वा होतु महन्तो वा, गामसीमा ऽत्व् एव सङ्खं गच्छति।  
नगरनिगमसीमासु पि एस्ऽएव नयो। यम् पि एकस्मिं येव गामक्खेत्ते एकं पदेसं,

[पगे १०५२]  
१०५२ समन्तपासादिका [म्व्_इइ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं विसुं गामो होतू ऽति परिच्छिन्दित्वा राजा कस्सचि देति, सो ऽपि विसुं गामसीमा होति येव। तस्मा सा च इतरा च पकतिगामनगरनिगमसीमा बद्धसीमासदिसा येव होन्ति। केवलम् पन तिचीवरविप्पवासपरिहारं न लभन्ति। एवं गामन्तवासीनं सीमापरिच्छेदं दस्सेत्वा इदानि अरञ्ञकानं दस्सेन्तो अगामके चे ऽति आदिम् आह। तत्थ अगामके चे ऽति गामनिगमनगरसीमाहि अपरिच्छिन्ने अटविप्पदेसे। अथ वा अगामके चे ऽति विज्झाटवीसदिसे अरञ्ञे भिक्खु वसति, अथ्ऽअस्स ठितोकालतो सम्मता सत्तब्भन्तरा समानसंवासकसीमा ऽति अत्थो।  
अयं सीमा तिचीवरविप्पवासपरिहारम् पि लभति। समन्ता सत्तब्भन्तरा ऽति तत्थ एकं अब्भन्तरं अट्ठवीसतिहत्थप्पमाणं होति। मज्झे ठितस्स समन्ता सत्तब्भन्तरा विनिवेधेन चुद्दस होन्ति। सचे द्वे सङ्घा विसुं विनयकम्मानि करोन्ति, द्विन्नं सत्तब्भन्तरानं अन्तरे अञ्ञं एकं सत्तब्भन्तरं उपचारत्थाय ठपेतब्बं। सेसा सत्तब्भन्तरसीमकथा महाविभङ्गे उद्देसितसिक्खापदवण्णनायं वुत्तनयेन गहेतब्बा। सब्बा भिक्खवे नदी असीमा ऽति या काचि नदीलक्खणपत्ता नदी निमित्तानि कित्तेत्वा एतं बद्धसीमं करोमा ऽति कतापि असीमा ऽव होति सा पन अत्तनो सभावेन्ऽएव बद्धसीमसदिसा, सब्बम् एत्थ सङ्घकम्मं कातुं वट्टति। समुद्दजातसरेसु पि एस्ऽएव नयो। एत्थ च जातसरो नाम येनकेनचि खणित्वा अकतो सयञ्जातसोब्भो समन्ततो आगतेन उदकेन पूरितो तिट्ठति। एवं नदीसमुद्दजातसरानं बद्धसीमथावं पटिक्खिपित्वा पुन तत्थ अबद्धसीमपरिच्छेदं दस्सेन्तो नदिया वा भिक्खवे ऽति आदिम् आह। तत्थ यं मज्झिमस्स पुरिसस्स समन्ता उदकुक्खेपा ऽति यं ठानं मज्झिमस्स पुरिसस्स समन्ततो उदकुक्खेपेन परिच्छिन्नं। कथं पन उदकं उक्खिपितब्बं। यथा अक्खधुत्ता दारुगुऌअं खिपन्ति, एवं उदकं वा वालिकं वा हत्थेन गहेत्वा थाममज्झिमेन पुरिसेन सब्बथामेन खिपितब्बं। यत्थ एवं खित्तं उदकं वा वालिका वा पतति, अयम् एको उदकुक्खेपो। तस्स अन्तो हत्थपासं विजहित्वा ठितो कम्मं कोपेति।

[पगे १०५३]  
म्व्_इइ।१२] महावग्ग-वण्णना १०५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] याव परिसा वड्ढति, ताव सीमाय वड्ढति। परिसपरियन्ततो उदकुक्खेपो येव पमाणं जातसरसमुद्देसु पि एस्ऽएव नयो। एत्थ च सचे नदी नातिदीघा होति, पभवतो पट्ठाय याव मुखद्वारा सब्बत्थ सण्घो निसीदति, उदकुक्खेपसीमाकम्मं नाम न्ऽ अत्थि, सकलापि नदी एतेसं येव भिक्खूनं पहोति। यम् पन महासुम्मत्थेरेन वुत्तं, योजनं पवत्तमाना येव नदी, तत्रापि उपरि अड्ढयोजनं पहाय हेट्ठा अड्ढयोजनं कम्मं कातुं वट्टती ऽति तं महापदुमत्थेरेन्ऽ एव पटिक्खित्तं भगवता हि तिमण्डलं पटिच्छादेत्वा यत्थकत्थचि उत्तरन्तिया भिक्खुनिया अन्तरवासको तेमीयती ऽति इदं नदिया पमाणं वुत्तं, न च योजनं वा अड्ढयोजनं वा, तस्मा या इमस्स सुत्तस्स वसेन पुब्बे वुत्तलक्खणा नदी, तस्सा पभवतो पट्ठाय सङ्घकम्मं कातुं वट्टति। सचे पन्ऽएत्थ बहू भिक्खू विसुं विसुं कम्मं करोन्ति, सब्बेहि अत्तनो च अञ्ञेसञ् च उदकुक्खेपपरिच् छेदस्स अन्तरा अञ्ञो उदकुक्खेपो सीमन्तरिकत्थाय ठे पेतब्बो। ततो अधिकं वट्टति येव। ऊनकम् पन न वट्टती ऽति वुत्तं। जातसरसमुद्देसु एस्ऽएव नयो। नदिया पन सङ्घकम्मं करिस्सामा ऽति गतेहि, सचे नदी परिपुण्णा होति समतित्तिका उदकसाटिकं निवासेत्वापि अन्तोनदियं येव कम्मं कातब्बं। सचे न सक्कोन्ति, नावाय पि ठत्वा कातब्बं। गच्छन्तिया पन नावाय कातुं न वट्टति। कस्मा। उदकुक्खेपमत्तम् एव हि सीमापमाणं, तं नावा सङ्घम् एव अतिक्कमेति, एवं सति अञ्ञिस्सा सीमाय ञत्ति अञ्ञिस्सा अनुस्सावना होति, तस्मा नावं अरित्तेन वा ठपेत्वा पासाणे वा लम्बित्वा अन्तोनदियं जातरुक्खे वा बन्धित्वा कम्मं कातब्बं। अन्तोनदियं बद्धे अट्टके ऽपि अन्तोनदियं जातारुक्खे पि ठितेहि कातुं वट्टति। सचे पन रुक्खस्स साखा वा ततो निक्खन्तपारोहो वा बहिनदीतीरे विहारसीमाय वा गामसीमाय वा पतिट्ठितो,

[पगे १०५४]  
१०५४ समन्तपासादिका [म्व्_इइ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सीमं वा सोधेत्वा साखं वा छिन्दित्वा कम्मं कातब्बं। बहिनदीतीरे जातरुक्खस्स अन्तोनदियं पविट्ठसाखाय वा पारोहे वा नावं बन्धित्वा कम्मं कातुं न वट्टति। करोन्तेहि सीमा वा सोधेतब्बा, छिन्दित्वा वा ऽस्स बहिपतिट्ठितभावो नासेतब्बो। नदीतीरे पन खाणुकं कोटेत्वा तत्थ बद्धनावाय न वट्टति येव। नदियं सेतुं करोन्ति, सचे अन्तोनदियं येव सेतु वा सेतुपादा वा, सेतुम्हि ठितेहि कम्मं कातुं वट्टति। सचे पन सेतु वा सेतुपादा वा बहितीरे पतिट्ठिता, तत्थ ठितेहि कम्मं कातुं न वट्टति, सीमं सोधेत्वा कम्मं कातब्बं।  
अथ सेतुपादा अन्तो, सेतु पन उभिन्नम् पि तीरानं उपरि आकासे ठितो वट्टति। अन्तोनदियं पासाणो वा दीपको वा होति, तस्स यत्तकं पदेसं पुब्बे वुत्तप्पकारे पकतिवस्सकाले वस्सानस्स चतूसु मासेसु उदकं ओत्थरति, सो नदिसङ्खम् एव गच्छति। अतिवुट्ठिकाले पन ओघेन ओत्थटोकासो न गहेतब्बो, सो हि गासीमसङ्खम् एव गच्छति।  
नदितो मातिकं नीहरन्ता नदियं आवरणं करोन्ति, तञ् च ओत्थरित्वा वा विनिब्बिज्झित्वा वा उदकं गच्छति, सब्बत्थ पवत्तनट्ठाने कम्मं कातुं वट्टति। सचे पन आवरणेन वा कोट्ठकबन्धनेन वा सोतं पच्छिज्जति, उदकं न प्पवत्तति अप्पवत्तनट्ठाने कम्मं कातुं न वट्टति।  
आवरणमत्थके पि कातुं न वट्टति। सचे कोचि आवरणप्पदेसो पुब्बे वुत्तपासाणदीपकप्पदेसो विय उदकेन अज्झोत्थरीयति, तत्थ वट्टति। सो हि नदीसङ्खम् एव गच्छति। नदिं विनासेत्वा तऌआकं करोन्ति, हेट्ठा पाऌइ बद्धा, उदकं आगन्त्वा तऌआकं पूरेत्वा तिट्ठति, एत्थ कम्मं कातुं न वट्टति, उपरि पवत्तनट्ठाने हेट्ठा च छड्डितमोदकं नदिं ओत्थरित्वा सन्दनट्ठानतो पट्ठाय वट्टति। देवे अवस्सन्ते हेमन्तगिम्हेसु वा सुक्खनदियाय वट्टति। नदितो नीहटमातिकाय न वट्टति। सचे सा कालन्तरेन भिज्जित्वा नदी होति, वट्टति। काचि नदी कालन्तरेन उप्पतित्वा गामनिगमसीमं ओत्थरित्वा पवत्तति, नदी येव होति, हम्मं कातुं वट्टति। सचे पन विहारसीमं ओत्थरति, विहारसीमा त्व् एव सङ्खं गच्छति। समुद्दे ऽपि कम्मं करोन्तेहि,

[पगे १०५५]  
म्व्_इइ।१३] महावग्ग-वण्णना १०५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं पदेसं उद्धं वड्ढनौदकं वा पकतिवीचि वा वातवेगेन आगन्त्वा ओत्थरति, तत्थ कातुं न वट्टति। यस्मिं पन पदेसे पकतिवीचियो ओसरित्वा सण्ठहन्ति, सो उदकन्ततो पट्ठाय अन्तोसमुद्दो नाम, तत्थ ठितेहि कम्मं कातब्बं। सचे ऊमिवेगो बाधति नावाय वा अट्टके वा ठत्वा कातब्बं। तेसु विनिच्छयो नदियं वुत्तनयेन्ऽएव वेदितब्बो। समुद्दे पिट्ठिपासाणो होति, तं क्दाचि ऊमियो आगन्त्वा ओत्थरन्ति, कदाचि न ओत्थरन्ति, तत्थ कम्मं कातुं न वट्टति। सो हि गामसीमासङ्खं एव गच्छति। सचे पन वीचीसु आगतासु पि अनागतासु पि पकतिउदकेन्ऽ एव ओत्थरीयति। वट्टति।  
दीपको वा पब्बतो वा होति, सो चे दूरे होति मच्छदन्भानं अगमनपथे, अरञ्ञसीमासङ्खम् एव गच्छति। तसं गमनपरियन्तस्स ओरतो पन गामसीमासङ्खं गच्छति।  
तत्थ गामसीमं असोधेत्वा कम्मं कातुं न वट्टति समुद्दो गामसीमं वा निगमसीमं वा ओत्थरित्वा तिट्ठति समुद्दोऽव होति, तत्थ कम्मं कातुं वट्टति। सचे पन विहारसीमं ओत्थरति, विहारसीमा त्व् एव सङ्खं गच्छति।  
जातसरे कम्मं करोन्तेहि पि यत्थ पुब्बे वुत्तप्पकारे वस्सकाले वस्से पच्छिन्नमत्ते पिवितुं वा न्हायितुं वा हत्थपादे वा धोवितुं उदकं न होति सुक्खति, अयं न जातसरो, गामक्खेत्तसङ्खम् एव गच्छति, तत्थ कम्मं न कातब्बं। यत्थ पन वुत्तप्पकारे वस्सकाले उदकं सन्तिट्ठति, अयम् एव जातसरो। तस्स यत्तके पदेसे वस्सानं चातुम्मासे उदकं तिट्ठति, तत्थ कम्मं कातुं वट्टति। सचे गम्भीरं उदकं, अट्टकं बन्धित्वा तत्थ ठितेहि पि जातसरस्स अन्तो जातरुक्खम्हि बद्धाट्टके ऽपि कातुं वट्टति। पिट्ठिपासाणदीपकेसु पन्ऽ एत्थ नदियं वुत्तसदिसो ऽव विनिच्छयो। समवस्सदेवकाले पहोनकजातसरो पन सचे ऽपि दुवुट्ठिकाले वा गिम्हहेमन्तेसु वा सुक्खति निरुदको होति, तत्थ सङ्घकम्मं कातुं वट्टति। यं अन्धकट्ठकथायं वुत्तं, सब्बो जातसरो सुक्खो अनोदको गामक्खेत्तं येव भजती ऽति, तं न गहेतब्बं। सचे पन्ऽ एत्थ उदकत्थाय आवाटं वा पोक्खरणीआदीनि वा खणन्ति।

[पगे १०५६]  
१०५६ समन्तपासादिका [म्व्_इइ।१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं ठानं अजातसरो होति, गामसीमासङ्खं गच्छति। लाबुतिपुसकादिवप्पे कते ऽपि एस्ऽ एव नयो। सचे पन तं पूरेत्वा थलं वा करोन्ति, एकस्मिं दिसाभागे पाऌइं बन्धित्वा सब्बम् एव तं महातऌआकं वा करोन्ति, सब्बो ऽपि जातसरो न होति, गामसीमासङ्खम् एव गच्छति। लोणि पि जातसरसङ्खम् एव गच्छति। वस्सिके चत्तारो मासे उदकट्ठानोकासे कम्मं कातुं वट्टती ऽति।  
[म्व्_इइ।१३:] सीमाय सीमं सम्भिन्दन्ती ऽति अत्तनो सीमाय परेसं बद्धसीमं सम्भिन्दन्ति। सचे हि पोराणकस्स विहारस्स पुरत्थिमाय दिसाय अम्बो च्ऽ एव जम्बू चा ऽति द्वे रुक्खा अञ्ञमञ्ञं संसट्ठविटपा होन्ति, तेसु अम्बस्स पच्छिमदिसाभागे जम्बू। विहारसीमा च जम्बुं अन्तो कत्वा अम्बं कित्तेत्वा बद्धा होति, अथ पच्छा तस्स विहारस्स पुरत्थिमाय दिसाय विहारं कत्वा सीमं बन्धन्ता भिक्खू तं अम्बं अन्तो कत्वा जम्बुं कित्तेत्वा बन्धन्ति, सीमाय सीमा सम्भिन्ना होति, एवं छब्बग्गिया अकंसु, तेन्ऽआह सीमाय सीमं सम्भिन्दन्ती ऽति। सीमाय सीमं अज्झोत्थरन्ती ऽति अत्तनो सीमाय परेसं बद्धसीमं अज्झोत्थरन्ति परेसं बद्धसीमं सकलं वा तस्सा पदेसं वा अन्तो कत्वा अत्तनो सीमं बन्धन्ति। सीमन्तरिकं ठपेत्वा सीमं सम्मन्नितुन् ति एत्थ सचे पठमतरं कतस्स विहारस्स सीमा असम्मता होति, सीमाय उपचारो ठपेतब्बो। सचे सम्मता होति, पच्छिमकोटिया हत्थमत्तं सीमन्तरिका ठपेतब्बा। कुरुन्दियं विदत्थिमत्तम् पि, महापच्चरियं चतुरङ्गुलमत्तम् पि वट्टती ऽति वुत्तं। एकरुक्खो पि च द्विन्नं सीमानं निमित्तं होति, सो पन वड्ढन्तो सीमासङ्करं करोति, तस्मा न कातब्बो।  
  सीमाकथा निट्ठिता।  
[म्व्_इइ।१४:] चातुद्दसिको च पण्णरसिको चा ऽति एत्थ चातुद्दसिकस्स पुब्बकिच्चे अज्जुपोसथो चातुद्दसो ऽति वत्तब्बं। अधम्मेन वग्गन् ति आदीसु सचे एकस्मिं विहारे चतूसु भिक्खूसु वसन्तेसु एकस्स छन्दपारिसुद्धिं आहरित्वा तयो पारिसुद्धिउपोसथं करोन्ति,

[पगे १०५७]  
म्व्_इइ।१५] महावग्ग-वण्णना १०५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तीसु वा वसन्तेसु एकस्स छन्दपारिसुद्धिं आहरित्वा द्वे पातिमोक्खं उद्दिसन्ति, अधम्मेन वग्गं उपोसथकम्मं होति। सचे पन चत्तारो ऽपि सन्निपतित्वा पारिसुद्धिउपोसथं करोन्ति, तयो वा द्वे वा पातिमोक्खं उद्दिसन्ति, अधम्मेन समग्गं नाम होति।  
सचे चतूसु जनेसु एकस्स पारिसुद्धिं आहरित्वा तयो पारिसुद्धिउपोसथं करोन्ति, तीसु वा जनेसु एकस्स पारिसुद्धिं आहरित्वा द्वे पारिसुद्धिउपोसथं करोन्ति, धम्मेन वग्गं नाम होति। सचे पन चत्तारो एकत्थ वसन्ता सब्बे ऽव सन्निपतित्वा पातिमोक्खं उद्दिसन्ति, तयो पारिसुद्धिउपोसथं करोन्ति, द्वे अञ्ञमञ्ञं पारिसुद्धिउपोसथं करोन्ति, धम्मेन समग्गं नाम होन्ती ऽति।  
[म्व्_इइ।१५:] निदानं उद्दिसित्वा अवसेसं सुतेन सावेतब्बन् ति सुणातु मे भन्ते सङ्घो ॥।पे॥। आविकता हि ऽस्स फासु होती ऽति इमं निदानं उद्दिसित्वा, उद्दिट्ठं खो आयस्मन्तो निदानं। तत्थ्ऽआयस्मन्ते पुच्छामि, कच्चित्थ परिसुद्धा दुतियम् पि पुच्छामि ॥।पे॥। एवम् एतं धारयामी ऽति वत्वा, सुता खो पन्ऽ आयस्मन्तेहि चत्तारो पाराजिका धम्मा ॥।पे॥। अविवदमानेहि सिक्खितब्बन् ति एवं अवसेसं सुतेन सावेतब्बं। एतेन नयेन सेसा चत्तारो पातिमोक्खुद्देसा वेदितब्बा। सञ्चरभयन् ति अटवीमनुस्सभयं। राजन्तरायो ति आदीसु सचे भिक्खूसु उपोसथं करिस्सामा ऽति निसिन्नेसु राजा आगच्छति, अयं राजन्तरायो।  
चोरा आगच्छन्ति, अयं चोरन्तरायो। दवदाहो वा आगच्छति, आवासे वा अग्गि उट्ठहति, अयं अग्यन्तरायो। मेघो वा उट्ठहति, ओघो वा आगच्छति, अयं उदकन्तरायो। बहू मनुस्सा आगच्छन्ति, अयं मनुस्सन्तरायो। भिक्खुं यक्खो गण्हाति, अयं अमनुस्सन्तरायो। ब्यग्घादयो चण्डमिगा आगच्छन्ति, अयं वाऌअन्तरायो। भिक्खुं सप्पादयो डंसन्ति, अयं सिरिंसपन्तरायो। भिक्खु गिलानो होति, कालं वा करोति, वेरिनो वा तं मारेतुकामा गण्हन्ति, अयं जीवितन्तरायो। मनुस्सा एकं वा बहू वा भिक्खू ब्रह्मचरिया चावेतुकामा गण्हन्ति, अयं ब्रह्मचरियन्तरायो। एवरूपेसु अन्तरायेसु सङ्खित्तेन पातिमोक्खो उद्दिसितब्बो।

[पगे १०५८]  
१०५८ समन्तपासादिका [म्व्_इइ।१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पठमो वा उद्देसो उद्दिसितब्बो, आदिम्हि द्वे वा तयो वा चत्तारो वा। एत्थ च दुतियादीसु उद्देसेसु यस्मिं अपरियोसिते अन्तरायो होति, सो ऽपि सुतेन्ऽ एव सावेतब्बो।  
अनज्झिट्ठा ति अनाणत्ता अयाचिता वा। अज्झेसना च्ऽ एत्थ सङ्घेन सम्मतधम्मज्झेसकायत्ता वा सङ्घत्थेरायत्ता वा। तस्मिं धम्मज्झेसके असति सङ्घत्थेरं आपुच्छित्वा वा तेन याचितो वा भासितुं लभति। सङ्घत्थेरेनापि सचे विहारे बहू धम्मकथिका होन्ति, वारपटिपाटिया वत्तब्बा, त्वं धम्मं भण, धम्मं कथेहि, धम्मदानं देही ऽति वा वुत्तेन तीहि पि विधीहि धम्मो भासितब्बो।  
ओसारेही ऽति वुत्तो पन ओसारेतुम् एव लभति, कथेही ऽति वुत्तो कथेतुम् एव, सरभञ्ञं भणाही ऽति वुत्तो सरभञ्ञम् एव। सङ्घत्थेरो ऽपि च उच्चतरे आसने निसिन्नो याचितुं न लभति। सचे उपज्झायो च्ऽ एव सद्धिविहारिको च होन्ति, उपज्झायो च तं उच्चासने निसिन्नो भणाही ऽति वदति, सज्झायं अधिट्ठहित्वा भणितब्बं। सचे पन्ऽएत्थ दह रभिक्खू होन्ति, तेसं भणामी ऽति भणितब्बं। सचे विहारे सङ्घत्थेरो अत्तनो येव निस्सितके भणापेति, अञ्ञे मधुरभाणके ऽपि नाज्झेसति, सो अञ्ञेहि वत्तब्बो। भन्ते असुकन् नाम भणापेमा ऽति। सचे भणापेथा ऽति वा वदति, तुण्ही वा होति, भणापेतुं वट्टति। सचे पन पटिबाहति, न भणापेतब्बं। यदि अनागते येव सङ्घत्थेरे धम्मस्सवनं आरद्धं, पुन आगते ठप्तेवा आपुच्छनकिच्चं न्ऽ अत्थि। ओसारेत्वा पन कथेन्तेन आपुच्छित्वा वा अट्ठपेत्वा येव वा कथेतब्बं। कथेन्तस्स पुन आगते ऽपि एस्ऽएव नयो। उपनिसिन्नकथाय पि सङ्घत्थेरो ऽव सामी, तस्मा तेन सयं वा कथेतब्बं, अञ्ञो वा भिक्खु कथेही ऽति वत्तब्बो, नो च खो उच्चतरे आसने निसिन्नेन।  
मनुस्सानम् पन भणाही ऽति वत्तुं वट्टति। मनुस्सा अत्तनो जाननकं भिक्खुं पुच्छन्ति, तेन थेरं आपुच्छित्वा कथेतब्बं। सचे सङ्घत्थेरो, भन्ते इमे पञ्हं मं पुच्छन्ती ऽति पुट्ठो कथेही ऽति वा भणति, तुण्ही वा होति, कथेतुं वट्टति। अन्तरघरे अनुमोदनादीसु पि एस्ऽ एव नयो। सचे सङ्घत्थेरो, विहारे वा अन्तरघरे वा मं अनापुच्छित्वा ऽपि कथेय्यासी ऽति अनुजानाति,

[पगे १०५९]  
म्व्_इइ।१५] महावग्ग-वण्णना १०५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] लद्धकप्पियं होति, सब्बत्थ वत्तुं वट्टति। सज्झायं करोन्तेनापि थेरो आपुच्छितब्बो येव। एकं आपुच्छित्वा सज्झायन्तस्स अपरो आगच्छति, पुन आपुच्छनकिच्चं न्ऽ अत्थि। सचे विस्समिस्सामी ऽति आभोगं कत्वा ठितस्स आगच्छति, पुन आरभन्तेन आपुच्छितब्बं। सङ्घत्थेरे अनागते येव अरद्धं सज्झायन्तस्सापि एस्ऽ एव नयो। एकेन सङ्घत्थेरेन मं अनापुच्छित्वापि यथासुखं सज्झायाही ऽति अनुञ्ञातेन यथासुखं सज्झायितुं वट्टति, अञ्ञस्मिं पन आगते तं आपुच्छित्वा ऽव सज्झायितब्बं।  
अत्तना वा अत्तानं सम्मन्नितब्बन् ति अत्तना वा अत्ता सम्मन्नितब्बो। पुच्छन्तेन पन परिसं ओलोकेत्वा, सचे अत्तनो उपद्दवो न्ऽअत्थि, विनयो पुच्छितब्बो। [म्व्_इइ।१६:] कते ऽपि ओकासे पुग्गलं तुलयित्वा ऽति अत्थि नु खो मे इतो उपद्दवो, न्ऽ अत्थी ऽति एवं उपपरिक्खित्वा। पुग्गलं तुलयित्वा ओकासं कातुन् ति, भूतम् एव नु खो आपत्तिं वदति अभूतन् ति एवं उपपरिक्खित्वा ओकासं कातुं अनुजानामी ऽति अत्थो। पुर्ऽ अम्हाकन् ति पठमं अम्हाकं। पटिकच्च्ऽएवा ऽति पठमतरम् एव। अधम्मकम्मं वुत्तनयम् एव। पटिक्कोसितुन् ति निवारेतुं। दिट्ठिम् पि आविकातुन् ति अधम्मकम्मं इदं, न म्ऽएतं खमती ऽति एवं अञ्ञस्स सन्तिके अत्तनो दिट्ठि पकासेतुं। चतूहि पञ्चही ऽति आदि तेसं अनुपद्दवत्थाय वुत्तं। सञ्चिच्च न सावेन्ती ऽति यथा न सुणन्ति, एवं भणिस्सामा ऽति सञ्चिच्च सणिकं उद्दिसन्ति। थेराधिकन् ति थेराधीनं थेरयत्तं भवितुन् ति अत्थो। थेराधेय्यन् ति पि पाठो। तस्मा थेरेन सयं वा उद्दिसितब्बं, अञ्ञो वा अज्झेसितब्बो। अज्झेसनविधानञ् च्ऽ एत्थ धम्मज्झेसने वुत्तनयम् एव। [म्व्_इइ।१७:] सो न जानाति उपोसथं वा ऽति आदीसु चातुद्दसिकपण्णरसिकसामग्गीभेदेन तिविधञ् च सण्घुपोसथादिभेदेन नवविधञ् च उपोसथं न जानाति, चतुब्बिधं उपोसथकम्मं न जानाति, दुब्बिधं पातिमोक्खं न जानाति, नवविधं पातिमोक्खुद्देसं न जानाति। यो तत्थ भिक्खु ब्यत्तो पटिबलो ति एत्थ किञ्चापि दहरस्सापि ब्यत्तस्स पातिमोक्खो अनुञ्ञातो। अथ खो एत्थ अयम् अधिप्पायो,

[पगे १०६०]  
१०६० समन्तपासादिका [म्व्_इइ।१८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे थेरस्स पञ्च वा चत्तारो वा तयो वा पातिमोक्खुद्देसा न्ऽआगच्छन्ति, द्वे पन अखण्डा सुविसदा वाचुग्गता होन्ति, थेरायत्तो ऽव पातिमोक्खो। सचे पन एत्तकम् पि विसदं कातुं न सक्कोति, ब्यत्तस्स भिक्खुनो आयत्तो ऽव होति। सामन्ता आवासा ऽति सामन्तं आवासं। सज्जुकन् ति तदह्ऽ एव आगमनत्थाय। नवकं भिक्खं आणापेतुन् ति एत्थ यो सक्कोति उग्गहेतुं, एवरूपो आणापेतब्बो, न बालो। [म्व्_इइ।१८:] कतिमी भन्ते ऽति एत्थ कतीनं पूरणी कतिमी। को दिवसो ति अधिप्पायो। अय्यायत्तं कुसलकम्मं सन्धाय वदन्ति कित्तका भन्ते भिक्खू ऽति। सलाकं वा गाहेतुन् ति सलाकं गहेत्वा संहरित्वा गणेतुन् ति अत्थो। [म्व्_इइ।१९:] कालवतो ति कालस्स्ऽएव, पगेवा ऽति अत्थो। यं कालं सरती ऽति एत्थ सायम् पि अज्झुपोसथो समन्नाहरथा ऽति आरोचेतुं वट्टति। [म्व्_इइ।२०:] थेरेन भिक्खुना नवं भिक्खुं आणापेतुन् ति एत्थापि किञ्चि कम्मं करोन्तो वा सदाकालम् एव एको भारनित्थरणको वा सरभाणकधम्मकथिकादीसु अञ्ञतरो वा न उपोसथागारसम्मज्जनत्थं आणापेतब्बो, अवसेसा पन वारेन आणापेतब्बा। सचे आणत्तो सम्मुञ्जनिं तावकालिकम् पि न लभति, साखाभङ्गं कप्पियं कारेत्वा सम्मज्जितब्बं। तम् पि अलभन्तस्स लद्धकप्पियं होति। आसनपञ्ञापनाणत्तियम् पि वुत्तनयेन्ऽएव आणापेतब्बो। आणत्तेन च, सचे उपोसथागारे आसनानि न्ऽ अत्थि, सङ्घिकावासतो आहरित्वा पञ्ञापेत्वा पुन आहरितब्बानि।  
आसनेसु असति कटसारके ऽपि तट्टिकायो ऽपि पञ्ञापेतुं वट्टति, तट्टिकासु पि असति साखाभङ्गानि कप्पियं कारेत्वा पञ्ञापेतब्बानि, कप्पियकारकं अलभन्तस्स लद्धकप्पियं होति। पदीपकरणे ऽपि वुत्तनयेन्ऽ एव आणापेतब्बो।  
आणापेन्तेन च अमुकस्मिं नाम ओकासे तेलं वा वट्टि वा कपल्लिका वा अत्थि, तं गहेत्वा करोती ऽति वत्तब्बो। सचे तेलादीनि न्ऽ अत्थि, परियेसितब्बानि, परियेसित्वा अलभन्तस्स लद्धकप्पियं होति। अपि च कपाले अग्गि पि जालेतब्बो।  
[म्व्_इइ।२१:] सङ्गहेतब्बो ति साधु भन्ते आगतत्थ, इध भिक्खा सुलभा सूपब्यञ्जनं अत्थि, वसथ अनुक्कण्ठमाना ऽति एवं पियवचनेन सङ्गहेतब्बो, पुनप्पुनं कथाकरणवसेन अनुग्गहेतब्बो,

[पगे १०६१]  
म्व्_इइ।१८] महावग्ग-वण्णना १०६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आम वसिस्सामी ऽति पटिवचनदापनेन उपलापेतब्बो। अथा वा चतूहि पच्चयेहि सङ्गहेतब्बो च्ऽ एव अनुग्गहेतब्बो च पियवचनेन उपलापेतब्बो, कण्णसुखं आलपितब्बो ति अत्थो, चुण्णादीहि उपट्ठापेतब्बो। आपत्ति दुक्कटस्सा ऽति सचे सकलो ऽपि सङ्घो न करोति, सब्बेसं दुक्कटं।  
इध न्ऽ एव थेरा न दहरा मुच्चन्ति। सब्बेहि वारेन उपट्ठापेतब्बो। अत्तनो वारे अनुपट्ठहन्तस्स आपत्ति।  
तेन पन महाथेरानं परिवेणसम्मज्जनदन्तकट्ठदानादीनि न सादितब्बानि। एवम् पि सति महाथेरेहि सायं पातं उपट्ठानं आगन्तब्बं। तेन पन तेसं आगमनं ञत्वा पठमतरं महाथेरानं उपट्ठानं गन्तब्बं। सच्ऽ अस्स सद्धिञ्चरा भिक्खू उपट्ठाका अत्थि, मय्हं उपट्ठाका अत्थि, तुम्हे अप्पोस्सुक्का विहारथा ऽति वत्तब्बं। अथापि ऽस्स सद्धिञ्चरा भिक्खू न्ऽ अत्थि, तस्मिं येव पन विहारे एको वा द्वे वा वत्तसम्पन्ना वदन्ति मयं थेरस्स कत्तब्बकिच्चं करिस्साम, एव सेसा फासुं विहारन्तू ऽति सब्बेसं अनापत्ति। सो आवासो गन्तब्बो ति उपोसथकरणत्थाय अन्वड्ढमासं गन्तब्बो, सो च खो उतुवस्से येव, वस्साने पन यं कत्तब्बं तं दस्सेतुं वस्सं वसन्ति बाला अब्यत्ता ऽति आदिम् आह। तत्थ न भिक्खवे तेहि भिक्खूहि तस्मिं आवासे वस्सं वसितब्बन् ति पुरिमिकाय पातिमोक्खुद्देसकेन विना न वस्सं उपगन्तब्बं। सचे सो वस्सुपगतानं पक्कमति वा विब्भमति वा कालं वा करोति, अञ्ञस्मिं सति येव पच्छिमिकाय वसितुं वट्टति, असति अञ्ञत्थ गन्तब्बं, अगच्छन्तानं दुक्कटं। सचे पन पच्छिमिकाय पक्कमति वा विब्भमति वा कालं वा करोति, मासद्वयं वसितब्बं।  
[म्व्_इइ।२२:] कायेन विञ्ञापेती ऽति पारिसुद्धिदानं येन केनचि अङ्गपच्चङ्गेन विञ्ञापेति जानापेति, वाचम् पन निच्छारेतुं सक्कोन्तो वाचाय विञ्ञापेति, उभयथापि सक्कोन्तो कायवाचाही ऽति। सङ्घेन तत्थ गन्त्वा उपोसथो कातब्बो ति सचे बहू तादिसा गिलाना होन्ति, सङ्घेन पटिपाटिया ठत्वा सब्बे हत्थपासे कातब्बा। सचे दूरे होन्ति, सङ्घो न प्पहोति।

[पगे १०६२]  
१०६२ समन्तपासादिका [म्व्_इइ।२१  
तं दिवसं उपोसथो न कातब्बो, न त्व् एव वग्गेन सङ्घेन उपोसथो कातब्बो। तत्थ्ऽ एव पक्कमती ऽति सङ्घमज्झं अनागन्त्वा ततो ऽव कत्थचि गच्छति। सामणेरो पटिजानाती ऽति सामणेरो अहन् ति एवं पटिजानाति, भूतं येव वा सामणेरभावं आरोचेति, पच्छा वा सामणेरभूमियं तिट्ठती ऽति अत्थो। एस नयो सब्बत्थ। सङ्घप्पत्तो पक्कमती ऽति सब्बन्तिमेन परिच्छेदेन उपोसथत्थाय सन्निपतितानं चतुन्नं भिक्खूनं हत्थपासं पत्वा पक्कमति। एस नयो सब्बत्थ। एत्थ च एकेन बहूनम् पि आहटा पारिसुद्धि, आहटा ऽव होति। सचे पन सो अन्तरामग्गे अञ्ञं भिक्खुं दिस्वा येसं तेन पारिसुद्धि गहिता तेसञ् च अत्तनो च पारिसुद्धिं देति, तस्स्ऽ एव पारिसुद्धि आगच्छति, इतरा पन बिलालसङ्खलिकपारिसुद्धि नाम होति, सा न आगच्छति। सुत्तो न आरोचेती ऽति आगन्त्वा सुपति असुकेन भन्ते पारिसुद्धि दिन्ना ऽति न आरोचेति। पारिसुद्धिहारकस्स अनापत्ती ऽति एत्थ सचे सञ्चिच्च न्ऽ आरोचेति, दुक्कटं आपज्जति, पारिसुद्धि पन आहटा ऽव होति। असञ्चिच्च अनारोचितत्ता पन्ऽअस्स अनापत्ति, उभिन्नम् पि च उपोसथो कतो येव होति।  
छन्ददाने ऽपि पारिसुद्धिदाने वुत्तसदिसो येव विनिच्छयो।  
[म्व्_इइ।२३:] पारिसुद्धिं देन्तेन छन्दम् पि दातुन् ति एत्थ सचे पारिसुद्धिम् एव देति न छन्दं, उपोसथो कतो होति, यम् पन सङ्घो अञ्ञं कम्मं करोति, तं अकतं होति। छन्दम् एव देति न पारिसुद्धिं, भिक्खुसङ्घस्स उपोसथो ऽपि कम्मम् पि कतम् एव होति, छन्ददायकस्स पन उपोसथो अकतो येव होति। सचे ऽपि कोचि भिक्खु नदिया वा सीमाय वा उपोसथं अधिट्ठहित्वा आगच्छति, कतो मया उपोसथो ति अच्छितुं न लभति, सामग्गी वा छन्दो वा दातब्बो।  
[म्व्_इइ।२५:] सरति पि उपोसथं न पि सरती ऽति एकदा सरति, एकदा न सरति। अत्थि न्ऽ एव सरती ऽति यो एकन्तं न्ऽ एव सरति, तस्स सम्मतिदानकिच्चं न्ऽअत्थि।  
[म्व्_इइ।२६:] सो देसो सम्मज्जित्वा ऽति तं देसं सम्मज्जित्वा। उपयोगत्थे पच्चत्तं। पानियं परिभोजनीयन् ति आदि उत्तानत्थम् एव।

[पगे १०६३]  
म्व्_इइ।२१] महावग्ग-वण्णना १०६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा पन्ऽ एतं वुत्तं। उपोसथस्स पुब्बकरणादिदस्सनत्थं, तेन्ऽआहु अट्ठकथाचरिया  
सम्मज्जनी पदीपो च उदकं आसनेन च  
उपोसथस्स एतानि पुब्बकरणन् ति वुच्चति ऽति।  
इति इमिना चत्तारि कम्मानि पुब्बकरणन् ति अक्खातानि।  
छन्दपारिसुद्धि उतुक्खानं भिक्खुगणना च ओवादो  
उपोसथस्स एतानि पुब्बकिच्चन् ति वुच्चति, इमानि पञ्च पुब्बकरणतो पच्छा कातब्बत्ता पुब्बकिच्चन् ति अक्खातानि।  
उपोसथो यावतिका च भिक्खू कम्मम् पत्ता  
सभागापत्तियो च न विज्जन्ति  
वज्जनीया च पुग्गला तस्मिं न होन्ति  
पत्तकल्लन् ति वुच्चति, इमानि चत्तारि पत्तकल्लन् ति अक्खातानि। तेहि सद्धिन् ति तेहि आगतेहि सद्धिं एतानि पुब्बकरणादीनि कत्वा उपोसथो कातब्बो। अज्ज मे उपोसथो ति एत्थ सचे पण्णरसो होति, अज्ज मे उपोसथो पण्णरसो ति पि अधिट्ठातुं वट्टति। चातुद्दसिके पि एस्ऽएव नयो।  
[म्व्_इइ।२७:] भगवता पञ्ञत्तं न सापत्तिकेन उपोसथो कातब्बो ति इदं यस्स सिया आपत्ती ऽति आदिवचनेन च पारिसुद्धिदानपञ्ञापनेन च पारिसुद्धि उपोसथपञ्ञापनेन च पञ्ञत्तं होती ऽति वेदितब्बं। इत्थन् नामं आपत्तिन् ति थुल्लच्चयादीसु एकिस्सा नामं गहेत्वा थुल्लच्चयं आपत्तिं पाचित्तियं आपत्तिन् ति एवं वत्तब्बं। तं पटिदेसेमी ऽति इदं तं तुम्हमूले पटिदेसेमी ऽति वुत्तम् पि सुवुत्तम् एव होति। पस्ससी ऽति इदञ् च पस्ससि आवुसो तं आपत्तिं, पस्सथ भन्ते तं आपत्तिन् ति एवं वत्तब्बं। आम पस्सामी ऽति इदं पन आम भन्ते पस्सामि, आम आवुसो पस्सामी ऽति एवं वुत्तम् पि सुवुत्तम् एव होति। आयतिं संवरेय्यासी ऽति एत्थ पन आपत्तिपटिग्गाहकेन, सचे वुड्ढतरो, आयतिं संवरेय्याथा ऽति वत्तब्बो, एवं वुत्तेन पन साधु सुट्ठु संवरिस्सामी ऽति वत्तब्बम् एव।

[पगे १०६४]  
१०६४ समन्तपासादिका [म्व्_इइ।२७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यदा निब्बेमतिको ति एत्थ सचे न्ऽ एव निब्बेन्तिको होति, वत्थुं कित्तेत्वापि देसेतुं वट्टती ऽति अन्धकट्ठकथायं वुत्तं। तत्रायं देसनाविधि, सचे मेघच्छन्ने सुरिये कालो नु खो विकालो ति वेमतिको भुञ्जति, तेन भिक्खुना, अहं भन्ते वेमतिको भुञ्जिं, सचे कालो अत्थि, सम्बहुला दुक्कटापत्तियो आपन्नो ऽम्हि, नो चे अत्थि, सम्बहुला पाचित्तिया आपन्नो ऽम्ही ऽति एवं वत्थुं कित्तेत्वा अहं भन्ते या तस्मिं वत्थुस्मिं सम्बहुला दुक्कटा वा पाचित्तिया वा आपत्तियो आपन्नो, ता तुम्हमूले पटिदेसेमी ऽति वत्तब्बं। एस नयो सब्बापत्तीसु। न भिक्खवे सभागापत्ती ऽति एत्थ यं द्वे ऽपि जना विकालभोजनादिना सभागवत्थुना आपत्तिं आपज्जन्ति, एवरूपा वत्थुसभागा ऽति वुच्चति। विकालभोजनप्पच्चया आपन्नो पन अनतिरित्तभोजनप्पच्चया आपन्नस्स सन्तिके देसेतुं वट्टति।  
यापि च्ऽ आयं वत्थुसभागा, सापि देसिता सुदेसिता ऽव, अञ्ञम् पन देसनापच्चया देसको पटिग्गहणप्पच्चया पटिग्गहको चा ऽति उभो ऽपि दुक्कटं आपज्जन्ति, तं नानावत्थुकं होति, तस्मा अञ्ञमञ्ञं देसेतुं वट्टति। सामन्तो भिक्खु एवम् अस्स वचनीयो ति एत्थ सभागो येव वत्तब्बो। विसभागस्स हि वुच्चमाने भण्डनकलहसङ्घभेदादीनि पि होन्ति, तस्मा तस्स अवत्वा इतो वुट्ठहित्वा पटिकरिस्सामी ऽति आभोगं कत्वा उपोसथो कातब्बो ति अन्धकट्ठकथायं वुत्तं।  
[म्व्_इइ।२८:] अनापत्तिपण्णरसके, ते न जानिंसू ऽति सीमं ओक्कन्ता ऽति वा ओक्कमन्ती ऽति वा न जानिम्सु। अथ्ऽअञ्ञे आवासिका भिक्खू आगच्छन्ती ऽति गामं वा अरञ्ञं वा केनचि करणीयेन गन्त्वा तेसं निसिन्नट्ठानं आगच्छन्ति। वग्गा समग्गसञ्ञिनो ति तेसं सीमं ओक्कन्तत्ता वग्गा, सीमं ओक्कन्तभावस्स अजाननतो समग्गसञ्ञिनो। वग्गासमग्गसञ्ञिनोपण्णरसके, ते जानन्ती ऽति पब्बते वा थले वा ठिता सीमं ओक्कन्ते वा ओक्कमन्ते वा पस्सन्ति। समग्गसञ्ञिनो पन अञाणेन वा,

[पगे १०६५]  
म्व्_इइ।३३] महावग्ग-वण्णना १०६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आगता भविस्सन्ती ऽति सञ्ञाय वा होन्ति। वेमतिकपण्णरसकं उत्तानत्थम् एव। कुक्कुच्चपकतपण्णरसके यथा इच्छाय अभिभूतो इच्छापकतो ति वुच्चति, एवं पुब्बभागे सन्निट्ठानं कत्वापि करणक्खणे अकप्पिये कप्पियसञ्ञितासङ्खातेन कुक्कुच्चेन अभिभूता कुक्कुच्चपकता ऽति वेदितब्बा। भेदपुरेक्खारपण्णरसके अकुसलबलवताय थुल्लच्चयं वुत्तं। आवासिकेन आगन्तुकपेय्याले यथा पुरिमे आवासिकेन आवासिकपेय्याले ते न जानन्ति अत्थञ्ञे आवासिका ऽति आदि वुत्तं, एवं ते न जानन्ति अत्थञ्ञे आगन्तुका ऽति आदिना नयेन सब्बं वेदितब्बं। आगन्तुकेन आवासिकपेय्याले पन यथा पुरिमपेय्याले आवासिका भिक्खू सन्निपतन्ति ऽति आगतं, एवं आगन्तुका भिक्खू सन्निपतन्ती ऽति आनेतब्बं। आगन्तुकेन आगन्तुकपेय्यालो पन उभयपदेसु आगन्तुकवसेन योजेतब्बो ति।  
[म्व्_इइ।३४:] आवासिकानं भिक्खूनं चातुद्दसो होति, आगन्तुकानं पण्णरसो ति एत्थ येसं पण्णरसो, ते तिरोरट्ठतो वा आगता अतीतं वा उपोसथं चातुद्दसिकं अकंसू ति वेदितब्बा।  
आवासिकानं अनुवत्तितब्बन् ति आवासिकेहि अज्जुपोसथो चातुद्दसो ति पुब्बकिच्चे कयिरमाने, अनुवत्तितब्बं न पटिक्कोसितब्बं। नाकामा दातब्बा ऽति न अनिच्छाय दातब्बा। आवासिकाकारन् ति आवासिकानं आकारं, आचारन् ति अत्थो। एस नयो सब्बत्थ। आकारो नाम येन तेसं वत्तसम्पन्ना वा न वा ऽति आचारसण्ठानं गय्हति। लिङ्गं नाम यं ते तत्थ तत्थ लीने गमयति, अदिस्समाने ऽपि जानापेती ऽति अत्थो।  
निमित्तं नाम यं दिस्वा ते अत्थी ऽति ञायन्ति। उद्देसो नाम येन ते एवरूपपरिक्खारा ऽति उद्दिस्सन्ति, अपदेसं लभन्ती ऽति अत्थो। सब्बम् एतं सुपञ्ञत्तमञ्चपीठादीनञ् च्ऽ एव पदसद्दादीनञ् च अधिवचनं। यथायोगं पन योजेतब्बं। आगन्तुकाकारादीसु पि एस्ऽ एव नयो। तत्थ अञ्ञातकन् ति अञ्ञेसं सन्तकं। पादानं धोतं उदकनिस्सेकन् ति पादानं धोतानं उदकनिस्सेकं। बहुवचनस्स एकवचनं वेदितब्बं। पादानं धोतौदकनिस्सेकन् ति वा पाठो। पादानं धोवनौदकनिस्सेकन् ति अत्थो।  
नानासंवासकादिवत्थूसु समानसंवासकदिट्ठिन् ति समानसंवासका एते ऽति दिट्ठिं। न पुच्छन्ती ऽति तेसं लद्धिं न पुच्छन्ति।

[पगे १०६६]  
१०६६ समन्तपासादिका [म्व्_इइ।३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अपुच्छित्वा ऽव वत्तपटिवत्तं कत्वा एकतो उपोसथं करोन्ति। नाभिवितरन्ती ऽति नानासंवासकभावं मद्दितुं अभिववितुं न सक्कोन्ति, तं दिट्ठिं न निस्सज्जापेन्ती ऽति अत्थो।  
[म्व्_इइ।३५:] सभिक्खुका आवासा ऽति यस्मिं आवासे उपोसथकारका भिक्खू अत्थि, तम्हा आवासा यं न सक्कोति तदह्ऽएव गन्तुं सो आवासो उपोसथं अकत्वा न गन्तब्बो। अञ्ञत्र सङ्घेना ऽति सङ्घपहोनकेहि भिक्खूहि विना। अञ्ञत्र अन्तराया ऽति पुब्बे वुत्तं दसविधम् अन्तरायं विना। सब्बन्तिमेन पन परिच्छेदेन अत्तचतुत्थेन वा अत्तपञ्चमेन वा अन्तराये ऽपि वा सति गन्तुं वट्टति। अनावासो ति नवकम्मसालादिको यो कोचि पदेसो। यथा च आवासादयो न गन्तब्बा, एवं सचे विहारे उपोसथं करोन्ति, उपोसथाधिट्ठानत्थं सीमापि नदी ऽपि न गन्तब्बा। सचे पन्ऽएत्थ कोचि भिक्खु होति, तस्स सन्तिकं गन्तुं वट्टति। विस्सट्ठौपोसथापि आवासा गन्तुं वट्टति, एवं गतो अधिट्ठातुं पि लभति।  
अरञ्ञकेनापि भिक्खुना उपोसथदिवसे गामे पिण्डाय चरित्वा अत्तनो विहारम् एव आगन्तब्बं। सचे अञ्ञं विहारं ओक्कमति, तत्थ उपोसथं कत्वा ऽव आगन्तब्बं, अकत्वा न वट्टति। यं जञ्ञा सक्कोमि अज्ज्ऽ एव गन्तुन् ति, यं जानेय्य अज्ज्ऽ एव तत्थ गन्तुं सक्कोमी ऽति, एवरूपो आवासो गन्तब्बो। तत्थ भिक्खूहि सद्धिं उपोसथं करोन्तेनापि हि इमिना न्ऽ एव उपोसथन्तरायो कतो भविस्सती ऽति।  
[म्व्_इइ।३६:] भिक्खुनिया निसिन्नपरिसाया ऽति आदीसु हत्थपासुपगमनम् एव पमाणं। अञ्ञत्र अवुट्ठिताय परिसाया ऽति इदं हि पारिवासियपारिसुद्धिदानं नाम परिसाय वुट्ठितकालतो पट्ठाय न वट्टति, अवुट्ठिताय पन वट्टति, तेन्ऽआह अञ्ञ त्र अवुट्ठिताय परिसाया ऽति। तस्स लक्खणं भिक्खुनीविभङ्गे पारिवासियछन्ददानवण्णनातो गहेतब्बं।  
अनुपोसथे ऽति चातुद्दसिको च पण्णरसिको चा ऽति इमे द्वे उपोसथे ठपेत्वा अञ्ञस्मिं दिवसे। अञ्ञत्र सङ्घसामग्गिया ऽति या कोसम्भिकभिक्खूनं विय भिन्ने सङ्घे पुन सङ्घसामग्गी कयिरति, तथारूपिं सङ्घसामग्गिं ठपेत्वा।

[पगे १०६७]  
म्व्_इइइ।४] महावग्ग-वण्णना १०६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तदा च सुणातु मे भन्ते सङ्घो अज्जुपोसथो सामग्गी ऽति वत्वा कातब्बो। ये पन किस्मिञ्चिद् एव अप्पमत्तके सति उपोसथं ठपेत्वा पुन समग्गा होन्ति, तेहि उपोसथो येव कातब्बो ति।  
    उपोसथक्खन्धकवण्णना निट्ठिता।  
    वस्सुपनायिकक्खन्धकं।  
[म्व्_इइइ।१:] वस्सूपनायिकक्खन्धके अप्पञ्ञत्तो ति अननुञ्ञातो असंविहितो वा। ते ऽध भिक्खू ति ते भिक्खू, इध सद्दो निपातमत्तो। सकुन्तका ऽति सकुणा। सङ्कासयिस्सन्ती ऽति अपोस्सुक्का निबद्धवासं वसिस्सन्ति। सङ्घातं आपादेन्ता ऽति विनासं आपादेन्ता। वस्साने वस्सं उपगन्तुन् ति [म्व्_इइइ।२:] वस्साने तेमासं वस्सं उपगन्तुन् ति अत्थो। कति नु खो वस्सुपनायिका ऽति कति नु खो वस्सुपगमना। अपरज्जुगताय आसाल्हिया ऽति एत्थ अपरज्जु गताय अस्सा ऽति अपरज्जुगता, तस्सा अपरज्जुगताय अतिक्कन्ताय, अपरस्मिं दिवसे ऽति अत्थो।  
दुतियनये ऽपि मासो गताय अस्सा ऽति मासगता, तस्सा मासगताय अतिक्कन्ताय, मासे परिपुण्णे ऽति अत्थो। तस्मा आसाऌहिपुण्णमाय अनन्तरे पाटिपददिवसे आसाऌहिपुण्णमितो वा अपराय पुण्णमाय अनन्तरे पाटिपददिवसे येव विहारं पटिजग्गित्वा पानीयं परिभोजनीयं उपट्ठपेत्वा सब्बं चेतियवन्दनादिसामीचिकम्मं निट्ठपेत्वा इमस्मिं विहारे इमं तेमासं वस्सं उपेमी ऽति सकिम् वा द्विक्खत्तुं वा वाचं निच्छारेत्वा वस्सं उपगन्तब्बं। [म्व्_इइइ।३:] यो पक्कमेय्या ऽति एत्थ अनपेक्खगमनेन वा अञ्ञत्थ अरुणं उट्ठापनेन वा आपत्ति वेदितब्बा। [म्व्_इइइ।४:] यो अतिक्कमेय्या ऽति एत्थ विहारगणनाय आपत्तियो वेदितब्बा। सचे हि तं दिवसं विहारसतस्स उपचारं ओक्कमित्वा अतिक्कमति, सतं आपत्तियो। सचे पन विहारूपचारं अतिक्कमित्वा अञ्ञस्स विहारस्स उपचारं अनोक्कमित्वा ऽव निवत्तति, एका येव आपत्ति। केनचि अन्तरायेन पुरिमिकं अनुपगतेन पच्छिमिका उपगन्तब्बा। वस्सं उक्कड्ढितुकामो ऽति वस्सं नाम पठममासं उक्कड्ढितुकामो,

[पगे १०६८]  
१०६८ समन्तपासादिका [म्व्_इइइ।४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सावनमासं अकत्वा पुन आसाधम् एव कत्तुकामो ऽति अत्थो। आगमे जुण्हे ऽति आगमे मासे ऽति अधिप्पायो। अनुजानामि भिक्खवे राजूनं अनुवत्तितुन् ति एत्थ वस्सुक्कड्ढने भिक्खूनं काचि परिहानि नाम न्ऽ अत्थि ऽति अनुवत्तितुं अनुञ्ञातं।  
तस्मा अञ्ञस्मिं च धम्मिके कम्मे अनुवत्तितब्बं, अधम्मके पन न कस्सचि अनुवत्तितब्बन् ति।  
[म्व्_इइइ।५:] सत्ताहकरणीयेसु सत्ताहकरणीयेन गन्तुन् ति सत्ताहब्भन्तरे यं कत्तब्बं, तं सत्ताहकरणीयं, तेन सत्ताहकरणीयेन करणभूतेन गन्तुं अनुजानामी ऽति अत्थो। पहिते गन्तुन् ति इमेहि सत्तहि भिक्खुआदीहि दूते पतिते येव गन्तुं अनुजानामी ऽति अत्थो। सत्ताहं सन्निवत्तो कातब्बो ति सत्ताहे येव सन्निवत्तितब्बो। अट्ठमो अरुणो तत्थ्ऽ एव न उपट्ठापेतब्बो ति अत्थो। भिक्खुनीसङ्घं उद्दिस्सा ति इतो पट्ठाय वच्चकुटी जन्ताघरं जन्ताघरसाला ऽति इमानि तीणि परिहीनानि। उद्दोसितादीनि उद्दोसितसिक्खापदादीसु वुत्तान्ऽ एव। रसवती ऽति पन्ऽएत्थ भत्तगेहं वुच्चति। वारेय्यन् ति सञ्चरित्तसिक्खापदे वुत्तम् एव। पुर्ऽ आयं सुत्तन्तो न पलुज्जती ऽति याव अयं सुत्तन्तो न पलुज्जति। याव अयं सुत्तन्तो न विनस्सति। अञ्ञतरं वा पन्ऽअस्स किच्चं होति करणीयं वा ऽति एतेन परिसङ्खतं यं किञ्चि करणीयं सङ्गहितं होति। सब्बत्थ च इच्छामि दानञ् अ दातुं धम्मञ् च सोतुं भिक्खू च पस्सितुन् ति इमिना ऽव कप्पियवचनेन प्ऽ एसिते गन्तब्बं, एतेसं वा वेवचनेन। पेय्यालक्कमो पन एवं वेदितब्बो, यथा उपासकेन सङ्घं उद्दिस्स विहारादयो कारापिता होन्ति, सम्बहुले भिक्खू उद्दिस्स, एकं भिक्खुं उद्दिस्स, भिक्खुनिसङ्घं उद्दिस्स, सम्बहुला भिक्खुनियो, एकं भिक्खुनिं, सम्बहुला सिक्खमानायो, एकं सिक्खमानं, सम्बहुले सामणेरे, एकं सामणेरं, सम्बहुला समणेरियो, एकं सामणेरिं उद्दिस्स अत्तनो अत्थाय निवेसनं कारापितं होति ऽति वुत्तं, एवम् एव उपासिकाय, भिक्खुना, भिक्खुनिया, सिक्खमानाय, सामणेरेन, सामणेराय सङ्घं उद्दिस्सा ऽति सब्बं वत्तब्बं। एतेसु सत्तप्पकारेसु करणीयेसु पहिते गन्तब्बं।

[पगे १०६९]  
म्व्_इइइ।६] महावग्ग-वण्णना १०६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] [म्व्_इइइ।६:] पञ्चन्नं सत्ताहकरणीयेना ऽति एतेसं भिक्खुआदीनं सहधम्मिकानं गिलानभत्तं वा गिलानुपट्ठाकभत्तं वा भेसज्जं वा परियेसिस्सामि वा पुच्छिस्सामि वा उपट्ठहिस्सामि वा ऽति एवम् आदिना परतो वित्थारेत्वा दस्सितेन कारणेन अप्पहिते ऽपि गन्तब्बं। पगेव पहिते। भिक्खु गिलानो होति, अनभिरति उप्पन्ना होति, कुक्कुच्चं उप्पन्नं होति, दिट्ठिगतं उप्पन्नं होति, गरुधम्मं अज्झापन्नो होति परिवासारहो, मूलाय पटिकस्सनारहो होति, मानत्तारहो, अब्भनारहो, सङ्घो कम्मं कत्तुकामो होति, कतं वा सङ्घेन कम्मं होती, ऽति एतेहि दसहि कारणेहि भिक्खुस्स सन्तिकं गन्तब्बं। भिक्खुनिया सन्तिकं नवहि कारणेहि गन्तब्बं। सिक्खमानाय सन्तिकं छहि, आदितो चतूहि सिक्खा कुप्पिता होति उपसम्पज्जितुकामा होती ऽति। सामणेरस्सापि छहि, आदितो चतूहि वस्सं पुच्छितुकामो उपसम्पज्जितुकामो होती ऽति। सामणेरिय उपसम्पदं अपनेत्वा सिक्खापदं दातुकामो होती ऽति इमिना सद्धिं पञ्चहि। परतो मातापितूनं अनुञ्ञातट्ठाने ऽपि एस्ऽ एव नयो। अन्धकट्ठकथायम् पन ये मातापितूनं उपट्ठाका ञातका वा अञ्ञातका वा तेसं पि अप्पहिते गन्तुं वट्टती ऽति वुत्तं। तं न्ऽ एव अट्ठकथायं न पाऌइया वुत्तं, तस्मा न गहेतब्बं। [म्व्_इइइ।७:] भिक्खुभतिको ति एकस्मिं विहारे भिक्खूहि सद्धिं वसनकपुरिसो। [म्व्_इइइ।८:] उद्रियती ऽति पलुज्जति। भण्डं छेदापितन् ति दब्बसम्भारभण्डं छिन्दापितं। अवहरापेय्युन् ति आहरापेय्युं। दज्जाहन् ति दज्जे अहं। सङ्घकरणीयेना ऽति एत्थ यङ्किञ्चि उपोसथागारादीसु सेनासनेसु चेतियच्छत्तवेदिकादीसु वा कत्तब्बं, अन्तमसो भिक्खुनो पुग्गलिकसेनासनम् पि सब्बं सङ्घकरणीयम् एव। तस्मा तस्स निप्फादनत्थं दब्बसम्भारादीनि वा आहरितुं वड्ढकिप्पभूतीनं भत्तवेतनादीनि वा दापेतुं गन्तब्बं। अयम् पन्ऽ एत्थ पाऌइमुत्तकरत्तिच्छेदविनिच्छयो धम्मस्सवनत्थाय अनिमन्तितेन गन्तुं न वट्टति। सचे पन एकस्मिं महाआवासे पठमं येव कतिका कता होति असुकदिवसन् नाम सन्निपतितब्बन् ति,

[पगे १०७०]  
१०७० समन्तपासादिका [म्व्_इइइ।९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] निमन्तितो येव नाम होति, गन्तुं वट्टति। भण्डकं धोविस्सामी ऽति गन्तुं न वट्टति।  
सचे पन आचरियुपज्झाया पहिणन्ति वट्टति। नातिदूरे विहारो होति, तत्थ गन्त्वा अज्ज्ऽएव आगमिस्सामी ऽति सम्पापुणितुं न सक्कोति वट्टति। उद्देसपरिपुच्छादीनं अत्थाय पि गन्तुं न लभति। आचरियं पस्सिस्सामी ऽति पन गन्तुं लभति। सचे नं आचरियो अज्ज मा गच्छा ऽति वदति, वट्टति। उपट्थाककुलं वा ञातिकुलं वा दस्सनत्थाय गन्तुं न लभति।  
[म्व्_इइइ।९:] परिपातेन्ति पी ऽति समन्ततो आगन्त्वा पलापेन्ति भयं वा जनेन्ति जीविता वोरोपेन्ति। आविसन्ती ऽति सरीरं अनुपविसन्ति।  
[म्व्_इइइ।१०:] येन गामो तेन गन्तुन् ति आदीसु सचे गामो अविदूरं गतो होति, तत्थ पिण्डाय चरित्वा विहारम् एव आगन्त्वा वसितब्बं।  
सचे दूरं गतो होति, सत्ताहवारेन अरुणो उट्ठापेतब्बो।  
न सक्का चे होति, तत्र्ऽ एव सभागट्ठाने वसितब्बं। सचे मनुस्सा यथापवत्तानि सलाकभत्तादीनि देन्ति, न मयं तस्मिं विहारे वसामा ति वत्तब्बा। मयं विहारस्स वा पासादस्स वा न देम, तुम्हाकं यत्थकत्थचि वसित्वा भुञ्जथा ऽति वुत्ते पन, यथासुखं भुञ्जितब्बं, तेसं येव तं पापुणाति। तुम्हाकं वसनट्ठाने पापुणापेत्वा भुञ्जथा ऽति वुत्ते पन, यत्थ वसन्ति, तत्थ नेत्वा वस्सग्गेन पापुणापेत्वा भुञ्जितब्बं। सचे पवारितकाले वस्सावासिकं देन्ति, यदि सत्ताहवारेन अरुणं उट्ठापयिंसु गहेतब्बं, छिन्नवस्सेहि पन न मयं तत्थ वसिम्हा, छिन्नवस्सा मयन् ति वत्तब्बं, यदि येसं अम्हाकं सेनासनं पापितं, ते गण्हन्तू ऽति वदन्ति, गहेतब्बं।  
यम् पन विहारे उपनिक्खित्तकं मा विनस्सी ऽति इध आहटं चीवरादिवेभङ्गियभण्डं, तं तत्थ्ऽएव गन्त्वा अपलोकेत्वा भाजेतब्बं। इतो अय्यानं चत्तारो पच्चये देथा ऽति कप्पियकारकानं दिन्ने खेत्तवत्थुआदिके तत्रुप्पादे ऽपि एस्ऽएव नयो। सङ्घिकं हि वेभङ्गियभण्डं अन्तोविहारे वा बहिसीमाय वा होतु, बहिसीमाय ठितानं अपलोकेत्वा भाजेतुं न वट्टति।

[पगे १०७१]  
म्व्_इइइ।१२] महावग्ग-वण्णना १०७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उभयत्रट्ठितम् पन अन्तोसीमाय ठितानं अपलोकेत्वा भाजेतुं वट्टति येव। [म्व्_इइइ।११:] सङ्घो भिन्नो ति एत्थ भिन्ने सङ्घे गन्त्वा करणीयं न्ऽ अत्थि, यो पन भिज्जिस्सती ऽति आसङ्कितो तं सन्धाय भिन्नो ति वुत्तं।  
सम्बहुलाहि भिक्खुनीहि सङ्घो भिन्नो ति एत्थ न भिक्खुनीहि सङ्घो भिन्नो ति दट्ठब्बो। वुत्तञ् ह्ऽएतं, न खो उपालि भिक्खुनी सङ्घं भिन्दती ऽति। एता पन निस्साय एता अनुबलं कत्वा यं सङ्घं भिक्खू भिन्देय्युन् ति आसङ्का होति, तं सन्धाय्ऽ एतं वुत्तं।  
[म्व्_इइइ।१२:] वजो ति गोपालकानं निवासनट्ठानं। येन वजो ऽति एत्थ वजेन सद्धिं गतस्स वस्सच्छेदे अनापत्ति। उपकट्ठाया ऽति आसन्नाय। सत्थे वस्सं उपगन्तुम् ति एत्थ वस्सूपनायिकदिवसे तेन भिक्खुना उपासका वत्तब्बा कुटिका लद्धुं वट्टती ऽति। सचे करित्वा देन्ति, तत्थ्ऽ एव पविसित्वा इध वस्सं उपेमी ऽति तिक्खत्तुं वत्तब्बं। नो चे देन्ति, सालासङ्खेपेन ठितसकटस्स हेट्ठा उपगन्तब्बं, तं पि अलभन्तेन आलयो कातब्बो। सत्थे पन वस्सं उपगन्तुं न वट्टति। आलयो नाम इध वस्सं वसिस्सामी ति चित्तुप्पादमत्तं। सचे मग्गपटिप्पन्ने येव सत्थे पवारणादिवसो होति, तत्थ्ऽएव पवारेतब्बं। अथ सत्थो अन्तोवस्से येव भिक्खुना पत्थितट्ठानं पत्वा अतिक्कमति, पत्थितट्ठाने वसित्वा तत्थ भिक्खूहि सद्धिं पवारेतब्बं। अथापि सत्थो अन्तोवस्से येव अन्तरा एकस्मिं गामे तिट्ठति वा विप्पकिरीयति वा, तस्मिं येव गामे भिक्खूहि सद्धिं वसित्वा पवारेतब्बं। अप्पवारेत्वा ततो परं गन्तुं न वट्टति। नावाय वस्सं उपगच्छन्तेनापि कुटियं येव उपगन्तब्बं। परियेसित्वा अलभन्तेन आलयो कातब्बो। सचे अन्तो तेमासं नावा समुद्दे येव होति, तत्थ्ऽएव पवारेतब्बं। अथ सचे नावा कुलं लभति, अयञ् च परतो गन्तुकामो होति, गन्तुं न वट्टति, नावाय लद्धगामे येव वसित्वा भिक्खूहि सद्धिं पवारेतब्बं।

[पगे १०७२]  
१०७२ समन्तपासादिका [म्व्_इइइ।१२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे ऽपि नावा अनुतीरम् एव अञ्ञत्थ गच्छति, भिक्खु च पठमं लद्धगामे येव वसितुकाम, नावा गच्छतु, भिक्खुना तत्थ्ऽ एव वसित्वा भिक्खूहि सद्धिं पवारेतब्बं। इति वजे सत्थे नावायन् ति तीसु ठानेसु न्ऽअत्थि वस्सच्छेदे आपत्ति, पवारेतुञ् च लभती ऽति। पुरिमेसु पन वाऌएहि उब्बाऌहा होन्ती ऽति आदीसु सङ्घभेदपरियोसानेसु वत्थूसु केवलं अनापत्ति होति, पवारेतुं पन न लभति।  
पिसाचिल्लिका ऽति पिसाचा येव पिसाचिल्लिका। न भिक्खवे रुक्खसुसिरे ऽति एत्थ सुद्धे रुक्खसुसिरे येव न वट्टति। महन्तस्स पन सुसिरस्स अन्तो पदरच्छदनं कुटिकं कत्वा पविसनद्वारं योजेत्वा उपगन्तुं वट्टति। रुक्खं छिन्दित्वा खाणुकमत्थके पदरच्छदनं कुटिकं कत्वापि वट्टति येव। रुक्खविटपिया ऽति एत्थापि सुद्धे विटपमत्ते न वट्टति। महाविटपे पन अट्टकं बन्धित्वा तत्थ पदरच्छदनं कुटिकं कत्वा उपगन्तब्बं। असेनासनिकेना ऽति यस्स पञ्चन्नं छदनानं अञ्ञतरेन छन्नं योजितद्वारबन्धं सेनासनं न्ऽअत्थि, तेन न उपगन्तब्बं। न भिक्खवे छवकुटिकाया ऽति एत्थ छवकुटिका नाम टङ्कितमञ्चादिभेदा कुटी, तत्थ उपगन्तुं न वट्टति। सुसाने पन अञ्ञं कुटिकं कत्वा उपगन्तुं वट्टति। न भिक्खवे छत्ते ऽति एत्थापि चतूसु थम्भेसु छत्तं ठपेत्वा आवरणं कत्वा द्वारं योजेत्वा उपगन्तुं वट्टति। छत्तकुटिका नाम्ऽ एसा होति। चाटिया ऽति एत्थापि महन्तेन कपल्लेन छत्ते वुत्तनयेन कुटिं कत्वा उपगन्तुं वट्टति। [म्व्_इइइ।१३:] एवरूपा कतिका ऽति एत्थापि अञ्ञापि या ईदिसा अधम्मिका कतिका होति, सा न कातब्बा ऽति अत्थो। तस्सा लक्खणं महाविभङ्गे वुत्तं।  
[म्व्_इइइ।१४:] वस्सावासो पटिस्सुतो होति। पुरिमिकाया ऽति तुम्हाकं आवासे पुरिमिकाय वस्सुपनायिकाय वस्सं वसिस्सामी ऽति पटिञ्ञा कता होति। पुरिमिका च न पञ्ञायती ऽति यत्थ पटिञ्ञातं तत्थ वस्सुपगमनं न दिस्सती ऽति पटिस्सवे च आपत्ति दुक्कटस्सा ऽति एत्थ न केवलं इमं तेमासं इध वस्सं वसथा ऽति एतस्स्ऽएव पटिस्सवे आपत्ति इमं तेमासं भिक्खं गण्हथ, उभो ऽपि मयं इध वसिस्साम, एकतो उद्दिसापेस्सामा ऽति एवम् आदिनापि तस्स तस्स पटिस्सवे दुक्कतं।

[पगे १०७३]  
म्व्_इव्।१] महावग्ग-वण्णना १०७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तञ् च खो पठमं सुद्धचित्तस्स पच्छा विसंवादनपच्चया। पठमम् पि असुद्धचित्तस्स पन पटिस्सवे पाचित्तियं, विसंवादने दुक्कटन् ति पाचित्तियेन सद्धिं दुक्कटं युज्जति। सो तदह्ऽ एव अकरणीयो ति आदीसु, सचे वस्सं अनुपगन्त्वा वा पक्कमति, उपगन्त्वा वा सत्ताहं बहिद्धा वीतिनामेति, पुरिमिका च न पञ्ञायति पटिस्सवे च आपत्ति। वस्सं उपगन्त्वा पन अरुणं अनुट्ठापेत्वा तदह्ऽएव सत्ताहकरणीयेन पक्कमन्तस्सापि अन्तोसत्ताहे निवत्तन्तस्स अनापत्ति, को पन वादो द्विहतिहं वसित्वा अन्तोसत्ताहे निवत्तन्तस्स। द्विहतिहं वसित्वा ऽति एत्थापि निरपेक्खगमनेन्ऽएव उपचारातिक्कमे वस्सच्छेदो वेदितब्बो। सचे इध वसिस्सामी ऽति आलयो अत्थि, असतिया पन वस्सं न उपेति, गहितसेनासनं सुगहितं, छिन्नवस्सो न होति, पवारेतुं लभति येव। सत्ताहं अनागताय पवारणाया ऽति एत्थ नवम् इतो पट्ठाय गन्तुं वट्टति, आगच्छतु वा मा वा, अनापत्ति। सेसं उत्तानम् एवा ऽति।  
  वस्सूपनायिकक्खन्धकवण्णना निट्ठिता।  
पवारणाक्खन्धकं।  
[म्व्_इव्।१:] पवारणक्खन्धके, न्ऽ एव आलपेय्याम न सल्लपेय्यामा ऽति एत्थ आलापो नाम पठमवचनं, सल्लापो नाम पच्छिमवचनं। हत्थविलङ्घकेना ऽति हत्थुक्खेपकेन।  
पसुसंवासन् ति पसूनं विय संवासं। पसवो ऽपि हि अत्तनो उप्पन्नं सुखदुक्खं अञ्ञमञ्ञस्स न आरोचेन्ति, पटिसन्थारं न करोन्ति, तथा एते ऽपि अकंसु। तस्मा नेसं संवासो पसुसंवासो ति वुच्चति। एस नयो सब्बत्थ न भिक्खवे मूगवत्तं तित्थियसमादानन् ति इमं तेमासं न कथेतब्बन् ति एवरूपं वत्तसमादानं न कातब्बं।  
अधम्मिककथिका हि एसा। अञ्ञमञ्ञानुलोमता ऽति अञ्ञमञ्ञं वत्तुं अनुलमभावो। वदन्तु मं आयस्मन्तो ति हि वदन्तं सक्का होति किञ्चि वत्तुं,

[पगे १०७४]  
१०७४ समन्तपासादिका [म्व्_इव्।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न इतरं। आपत्तिवुट्ठानता विनयपुरेक्खारता ऽति आपत्तीहि वुट्ठानभावो, विनयं पुरतो कत्वा चरणभावो। वदन्तु मं आयस्मन्तो ति हि वदन्तो आपत्तीहि वुट्ठहिस्सति विनयञ् च पुरक्खित्वा विहरती ऽति वुच्चति। सुणातु मे भन्ते सङ्घो।  
अज्ज पवारणा। यदि सङ्घस्स पत्तकल्लं, सङ्घो पवारेय्या ऽति अयं सब्बसङ्गाहिका नाम ञत्ति। एवं हि वुत्ते, तेवाचिकं द्वेवाचिकञ् च एकवाचिकञ् च पवारेतुं वट्टति, समानवस्सिकम् एव न वट्टति। तेवाचिकं पवारेय्या ऽति वुत्ते पन तेवाचिकम् एव वट्टति, अञ्ञं न वट्टति। द्वेवाचिकं पवारेय्या ऽति वुत्ते द्वेवाचिकञ् च तेवाचिकञ् च वट्टति, एकवाचिकञ् च समानवस्सिकञ् च न वट्टति। एकवाचिकं पवारेय्या ऽति वुत्ते पन एकवाचिकद्वेवाचिकतेवाचिकानि वट्टन्ति, समानवस्सिकम् एव न वट्टति। समानवस्सिकन् ति वुत्ते सब्बं वट्टति। [म्व्_इव्।२:] अच्छन्ती ऽति निसिन्ना ऽव होन्ति न उट्ठहन्ति। तद् अनन्तरा ऽति तद् अनन्तरं, तावत्तकं कालन् ति अत्थो। [म्व्_इव्।३:] चातुद्दसिका च पण्णरसिका चा ऽति एत्थ चातुद्दसिकाय अज्ज पवारणा चातुद्दसी ऽति एवं पुब्बकिच्चं कातब्बं, पण्णरसिकाय अज्ज पवारणा पण्णरसी ऽति।  
पवारणाकम्मेसु सचे एकस्मिं विहारे पञ्चसु भिक्खूसु वसन्तेसु, एकस्स पवारणं आहरित्वा चत्तारो गणञत्तिं ठपेत्वा पवारेन्ति, चतूसु वा तीसु वा वसन्तेसु, एकस्स पवारणं आहरित्वा तयो वा द्वे वा सङ्घञत्तिं ठपेत्वा पवारेन्ति, सब्बम् एतं अधम्मेन वग्गं पवारणाकम्मं। सचे पन सब्बे ऽपि पञ्च जना एकतो सन्निपतित्वा गणञत्तिं ठपेत्वा पवारेन्ति, चत्तारो वा तयो वा द्वे वा वसन्ता एकतो सन्निपतित्वा सङ्घञत्तिं ठपेत्वा पवारेन्ति, सब्बम् एतं अधम्मेन समग्गं पवारणाकम्मं।  
सचे पञ्चसु जनेसु एकस्स पवारणं आहरित्वा चत्तारो सङ्घञत्तिं ठपेत्वा पवारेन्ति, चतूसु वा तीसु वा एकस्स पवारणं आहरित्वा तयो वा द्वे वा गणञत्तिं ठपेत्वा पवारेन्ति, सब्बम् एतं धम्मेन वग्गं पवारणाकम्मं।

[पगे १०७५]  
म्व्_इव्।५] महावग्ग-वण्णना १०७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन सब्बे ऽपि पञ्चजना एकतो सन्निपतित्वा सङ्घञत्तिं ठपेत्वा पवारेन्ति, चत्तारो वा तयो वा एकतो सन्निपतित्वा गणञत्तिं ठपेत्वा पवारेन्ति, द्वे अञ्ञमञ्ञं पवारेन्ति, एको वसन्तो अधिट्ठानपवारणं करोति, सब्बम् एतं धम्मेन समग्गं पवारणाकम्मन् ति।  
दिन्ना होति पवारणा ऽति एत्थ एवं दिन्नाय पवारणाय पवारणाहारकेन सङ्घं उपसङ्कमित्वा एवं पवारेतब्बं तिस्सो भन्ते भिक्खु सङ्घं पवारेति दिट्ठेन वा सुतेन वा परिसङ्काय वा, वदतु तं भन्ते सङ्घो अनुकम्पं उपादाय, पस्सन्तो पटिकरिस्सति। दुतियम् पि भन्ते ॥।पे॥। ततियम् पि भन्ते तिस्सो भिक्खु सङ्घं पवारेति दिट्ठेन वा सुतेन वा परिसङ्काय वा ॥।  
पे॥। पटिकरिस्सती ऽति। सचे पन वुड्ढतरो होति, आयस्मा भन्ते तिस्सो ति वत्तब्बं। एवञ् हि तेन तस्स्ऽ अत्थाय पवारितं होती ऽति। पवारणं देन्तेन छन्दं पि दातुन् ति एत्थ, छन्ददानं उपोसथक्खन्धके वुत्तनयेन्ऽएव वेदितब्बं। इधापि च छन्ददानं अवसेससङ्घकम्मत्थाय, तस्मा सचे पवारणं देन्तो छन्दं देति, वुत्तनयेन्ऽ एव आहटाय पवारणाय आरोचिताय तेन च भिक्खुना सङ्घेन च पवारितम् एव होति। अथ पवारणम् एव देति न छन्दं, तस्स च पवारणाय आरोचिताय सङ्घेन च पवारिते सब्बेसं सुप्पवारितं होति, अञ्ञम् पन कम्मं कुप्पति। सचे पन छन्दम् एव देति न पवारणं, सङ्घस्स पवारणा च सेसकम्मानि च न कुप्पन्ति, तेन पन भिक्खुना अप्पवारितं होति। पवारणादिवसे पन बहिसीमाय पवारणं अधिट्ठहित्वा आगतेन पि छन्दो दातब्बो, तेन सङ्घस्स पवारणाकम्मं न कुप्पति।  
[म्व्_इव्।५:] अज्जं मे पवारणा ऽति एत्थ सचे चातुद्दसिका होति, अज्ज मे पवारणा चातुद्दसी, सचे पण्णरसिका, अज्ज मे पवारणा पण्णरसी ऽति एवं अधिट्ठातब्बं। तदहु पवारणाय आपत्तिन् ति आदि वुत्तनयम् एव [म्व्_इव्।७:] पुन पवारेतब्बन् ति पुन पुब्बकिच्चं कत्वा ञत्तिं ठपेत्वा सङ्घत्थेरतो पट्ठाय पवारेतब्बं। सेसं उपोसथक्खन्धकवण्णनायं वुत्तनयेन्ऽएव वेदितब्बं।

[पगे १०७६]  
१०७६ समन्तपासादिका [म्व्_इव्।१४  
[म्व्_इव्।१३:] आगन्तुकेहि आवासिकानं अनुवत्तितब्बन् ति अज्ज पवारणा चातुद्दसी ऽति एतद् एव पुब्बकिच्चं कातब्बं। पण्णरसिकपवारणाय पि एस्ऽ एव नयो। आवासिकेहि निस्सीमं गन्त्वा पवारेतब्बन् ऽति वस्सावसाने अयं पाऌइमुत्तक विनिच्छयो, सचे पुरिमिकाय पञ्च भिक्खू वस्सं उपगता, पच्छिमिकाय पि पञ्च, पुरिमेहि ञत्तिं ठपेत्वा पवारिते पच्छिमेहि तेसं सन्तिके पारिसुद्धिउपोसथो कातब्बो, न एकस्मिं उपोसथग्गे द्वे ञत्तियो ठपेतब्बा। सचे ऽपि पच्छिमिकाय उपगता चत्तारो तयो द्वे एको वा होति एस्ऽ एव नयो। अथ पुरिमिका चत्तारो, पच्छिमिकाय ऽपि चत्तारो तयो द्वे एको वा, एस्ऽ एव नयो। अथापि पुरिमिकाय तयो, पच्छिमिकाय पि तयो द्वे एको वा, एस्ऽ एव नयो। इदं ह्ऽएत्थ लक्खणं, सचे पुरिमिकाय उपगतेहि पच्छिमिकाय उपगता थोकतरा च्ऽ एव होन्ति समसमा वा सङ्घपवारणाय च गणं पूरेन्ति, सङ्घप वारणावसेन ञत्तिं ठपेतब्बा ऽति। सचे पन पुरिमिकाय तयो, पच्छिमिकाय एको होति, तेन सद्धिं चत्तारो होन्ति, चतुन्नं सङ्घञत्तिं ठपेत्वा पवारेतुं न वट्टति। गणञत्तिया पन सो गणपूरको होति, तस्मा गणवसेन ञत्तिं ठपेत्वा पुरिमेहि पवारेतब्बं, इतरेन तेसं सन्तिके पारिसुद्धिउपोसथो कातब्बो। पुरिमिकाय द्वे, पच्छिमिकाय द्वे वा एको वा होति, एस्ऽएव नयो। पुरिमिकाय एको, पच्छिमिकाय एको होति, एकेन एकस्स सन्तिके पवारेतब्बं, एकेन पारिसुद्धिउपोसथो कातब्बो। सचे पुरिमवस्सूपगतेहि पच्छिमवस्सूपगता एकेन पि अधिकतरा होन्ति, पठमं पातिमोक्खं उद्दिसित्वा पच्छा थोकतरेहि तेसं सन्तिके पवारेतब्बं। कत्तिकचातुम्मासिनिया पवारणाय पन, सचे पठमं वस्सूपगतेहि महापवारणाय पवारितेहि पच्छा उपगता अधिकतरा वा समसमा वा होन्ति, पवारणाञत्तिं ठपेत्वा पवारेतब्बं।  
तेहि पवारिते पच्छा इतरेहि नेसं पारिसुद्धिउपोसथो कातब्बो। अथ महापवारणाय पवारिता बहू होन्ति, पच्छा वस्सूपगता थोका वा एको वा,

[पगे १०७७]  
म्व्_इव्।१६] महावग्ग-वण्णना १०७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पातिमोक्खे उद्दिट्ठे पच्छा तेसं सन्तिके तेन पवारेतब्बं।  
[म्व्_इव्।१४:] न च भिक्खवे अप्पवारणाय पवारेतब्बं अञ्ञत्र सङ्घसामग्गिया ऽति एत्थ कोसम्बिकसामग्गीसदिसा ऽव सामग्गी वेदितब्बा। अज्ज पवारणा सामग्गी ऽति एवञ् च्ऽ एत्थ पुब्बकिच्चं कातब्बं। ये पन किस्मिञ्चिद् एव अप्पमत्तके पवारणं ठपेत्वा समग्गा होन्ति, तेहि पवारणायम् एव पवारणा कातब्बा। सामग्गीपवारणं करोन्तेहि च पठमपवारणं ठपेत्वा पटिपदतो पट्ठाय याव कत्तिकचातुम्मासिपुण्णमा एत्थ्ऽअन्तरे कातब्बा, ततो पच्छा वा पुरे वा न वट्टति।  
[म्व्_इव्।१५:] द्वेवाचिकं पवारेतुन् ति एत्थ ञत्तिं ठपेन्तेनापि यदि सङ्घस्स पत्तकल्लं, सङ्घो द्वेवाचिकं पवारेय्या ऽति वत्तब्बं, एकवाचिके एकवाचिकं पवारेय्या ऽति। समानवस्सिके ऽपि समानवस्सिकं पवारेय्या ऽति वत्तब्बं, एत्थ च बहू ऽपि समानवस्सा एकतो पवारेतुं लभन्ति।  
[म्व्_इव्।१६:] भासिताय लपिताय अपरियोसिताया ऽति एत्थ सब्बसङ्गाहिकञ् च पुग्गलिकञ् चा ऽति दुब्बिधं पवारणाट्ठपनं। तत्थ सब्बसङ्गाहिके सुणातु मे भन्ते सङ्घो ॥।पे॥।  
सङ्घो तेवाचिकं पवारे इति सुकारतो याव रेकारो, ताव भासिता लपिता, अपरियोसिता ऽव होति पवारणा, एत्थन्तरे एकपदे ऽपि ठपेन्तेन ठपिता होति पवारणा। यकारे पन पत्ते परियोसिता होति, तस्मा ततो पट्ठाय ठपेन्तेन अट्ठपिता होति। पुग्गलिकट्ठपने पन सण्घं भन्ते पवारेमि ॥।पे॥। दुतियम् पि ॥।, ततियम् पि भन्ते सङ्घं पवारेमि दिट्ठेन वा सुतेन वा परिसङ्काय वा ॥।पे॥। पस्सन्तो पटी ऽति सङ्कारतो याव अयं सब्बपच्छिमो टिकारो, ताव भासिता लपिता, अपरियोसिता ऽव पवारणा, एत्थ्ऽ अन्तरे एकपदे ऽपि ठपेन्तेन ठपिता होति पवारणा। करिस्सामी ऽति वुत्ते पन परियोसिता ऽव होति, तस्मा करिस्सामी ऽति वुत्ते पन परियोसिता ऽव होति तस्मा करिस्सामी ऽति एकस्मिं पदे पत्ते ठपिता ऽति अट्ठपिता ऽव होति। एस नयो द्वेवाचिकएकवाचिकसमानवस्सिकासु। एतासु पि हि पवारणासु सङ्कारतो टिकारावसानं येव ठपनक्खेत्तन् ति।

[पगे १०७८]  
१०७८ समन्तपासादिका [म्व्_इव्।१६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनुयुञ्जियमानो ति अनुयोगं कत्वा किम्हि नं ठपेसी ऽति परतो वुत्तनयेन पुच्छियमानो। ओमद्दित्वा ऽति एतानि अलं भिक्खु मा भण्डनन् ति आदीनि वचनानि वत्वा। वचनोमद्दना हि इध ओमद्दना ऽति अधिप्पेता।  
अनुद्धंसितं पटिजानाती ऽति अमूलकेन पाराजिकेन अनुद्धंसितो अयं मया ऽति एवं पटिजानाति। यथाधम्मन् ति सङ्घादिसेसेन अनुद्धंसने पाचितियं, इतरेहि दुक्कटं।  
नासेत्वा ऽति लिङ्गनासनाय नासेत्वा। सास्स यथाधम्मं पटिकता ऽति एत्तकम् एव वत्वा पवारेथा ऽति वत्तब्बो, असुका नाम आपत्ती ऽति इदम् पन न वत्तब्बं, एतञ् हि कलहस्स मुखं होति।  
इदम् वत्थुं पञ्ञायति, न पुग्गलो ति एत्थ चोरा किर अरञ्ञविहारे पोक्खरणितो मच्छे गहेत्वा पचित्वा खादित्वा अगमंसु, सो तं विप्पकारं दिस्वा भिक्खुस्स इमिना कम्मेन भवितब्बन् ति सल्लक्खेत्वा एवम् आह। वत्थुं ठपेत्वा सण्घो पवारेय्या ऽति यदा तं पुग्गलं जानिस्साम, तदा तं चोदेस्साम, इदानि पन सण्घो पवारेतू ऽति अयम् एत्थ अत्थो। इदान्ऽ एव नं वदेही ऽति सचे इमिना वत्थुना कञ्चि पुग्गलं परिसङ्कसि, इदान्ऽएव नं अपदिसाही ऽति अत्थो। सचे अपदिसति, तं पुग्गलं अनुविज्जित्वा पवारेतब्बं, नो चे अपदिसति, उपपरिक्खित्वा जानिस्सामा ऽति पवारेतब्बं। अयं पुग्गलो पञ्ञायति, न वत्थुन् ति एत्थ एको भिक्खु मालागन्धविलेपनेहि चेतियं वा पूजेसि, अरिट्ठं वा पिवि, तस्स तद् अनुरूपो सरीरगन्धो होति, सो तं गन्धं सन्धाय इमस्स भिक्खुनो गन्धो ति वत्थुं पकासेन्तो एवम् आह। पुग्गलं ठपेत्वा सङ्घो पवारेय्या ऽति एतं पुग्गलं ठपेत्वा सङ्घो पवारेतू ऽति। इदान्ऽ एव नं वदेही ऽति यं त्वं पुग्गलं ठपापेसि, तस्स पुग्गलस्स इदान्ऽ एव दोसं वदेहि। सचे अयम् अस्स दोसो ति वदति, तं पुग्गलं सोधेत्वा पवारेतब्बं,

[पगे १०७९]  
म्व्_इव्।१६] महावग्ग-वण्णना १०७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ च न्ऽआहं जानामी ऽति वदति, उपपरिक्खित्वा जानिस्सामा ऽति पवारेतब्बं।  
इदं वत्थुञ् च पुग्गलो च पञ्ञायती ऽति पुरिमनयेन्ऽएव चोरेहि मच्छे गहेत्वा पचित्वा परिभुत्तट्ठानञ् च गन्धादीहि न्हानट्ठानञ् च दिस्वा पब्बजितस्स्ऽ एदं कम्मन् ति मञ्ञमानो सो एवम् आह। इदान्ऽ एव नं वदेही ऽति इदान्ऽ एव तेन वत्थुना परिसङ्कितपुग्गलं वदेहि। इदम् पन उभयं दिस्वा दिट्ठकालतो पट्ठाय विनिच्छिनित्वा ऽव पवारेतब्बं। कल्लं वचनाया ऽति कल्लचोदनाय चोदेतुं वट्टती ऽति अत्थो। कस्मा। पवारणतो पुब्बे अविनिच्छितत्ता पच्छा च दिस्वा चोदितत्ता ऽति। उक्कोटनकं पाचित्तियन् ति इदञ् हि उभयं पुब्बे पवारणाय दिस्वा विनिच्छिनित्वा ऽव भिक्खू पवारेन्ति, तस्मा पुन तं उक्कोटेन्तस्स आपत्ति।  
[म्व्_इव्।१७:] द्वे तयो उपोसथे चातुद्दसिके कातुन् ति एत्थ चतुत्थपञ्चमा द्वे चातुद्दसिका ततियो पन पकतियापि चातुद्दसिको येवा ऽति तस्मा ततियचतुत्था वा ततियचतुत्थपञ्चमा वा द्वे तयो चातुद्दसिका कातब्बा। अथ चतुत्थे कते ते सुणन्ति, पञ्चमो चातुद्दसिको कातब्बो। एवम् पि द्वे चातुद्दसिका होन्ति। एवं करोन्ता भण्डनकारकानं तेरसे वा चातुद्दसे वा इमे पण्णरसीपवारणं पवारेस्सन्ति। एवं पवारेन्तेहि च बहिसीमाय सामणेरे ठपेत्वा ते आगच्छन्ती ऽति सुत्वा लहुं लहुं सन्निपतित्वा पवारेतब्बं। एतम् अत्थं दस्सेतुं ते चे भिक्खवे ॥।पे ॥। तथा करोन्तू ऽति वुत्तं। असंविहिता ऽति असंविदहिता आगमनजाननत्थाय अकतसंविदहना, अविञ्ञाता ऽव हुत्वा ऽति अत्थो।  
तेसं विक्खित्वा ऽति किलन्तत्थ मुहुत्तं विस्समथा ऽति आदिना नयेन सम्मोहं कत्वा ऽति अत्थो। नो चे लभेथाऽति नो चे बहिसीमं गन्तुं लभेय्युं, भण्डनकारकानं सामणेरेहि च्ऽ एव दहरभिक्खूहि च निरन्तरं अनुबद्धाऽ व होन्ति। आगमे जुण्हे ऽति यं सन्धाय आगमे जुण्हे पवारेय्यामा ऽति ञत्तिं ठपेसुं, तस्मिं आगमे जुण्हे।

[पगे १०८०]  
१०८० समन्तपासादिका [म्व्_इव्।१७  
कोमुदिया चातुम्मासिनिया अकामा पवारेतब्बन् ति अवस्सं पवारेतब्बं, न हि तं अतिक्कमित्वा पवारेतुं लब्भति।  
तेहि चे भिक्खवे भिक्खूहि पवारियमाने ऽति एवं चातुम्मासिनिया पवारियमाने।  
[म्व्_इव्।१८:] अञ्ञतरो फासुविहारो ति तरुणसमथो वा तरुणविपस्सना वा परिबाहिरा भविस्सामा ऽति अनिबद्धरत्तिट्ठानदिवाट्ठानादिभेदेन भावनानुयोगं सम्पादेतुं असक्कोन्ता बाहिरा भविस्साम। सब्बेह्ऽ एव एकज्झं सन्निपतितब्बन् ति इमिना छन्ददानं पटिक्खिपति। भिन्नस्स हि सङ्घस्स समग्गकरणकाले तिणवत्थारकसमथे इमस्मिञ् च पवारणसङ्गहे ऽति इमेसु तिसु ठानेसु छन्दं दातुं न वट्टति।  
पवारणसङ्गहो च नाम्ऽ आयं विस्सट्ठकम्मट्ठानानं थामगतसमथविपस्सनानं सोतापन्नादीनञ् च न दातब्बो। तरुणसमथविपस्सनालभिनो पन सब्बे वा होन्तु उपड्ढा वा एकपुग्गलो वा एकस्स पि वसेन दातब्बो येव।  
दिन्ने पवारणसङ्गहे अन्तोवस्सं परिहारो ऽव होति, आगन्तुका तेसं सेनासनं गहेतुं न लभन्ति, तेहि पि छिन्नवस्सेहि न भवितब्बं, पवारेत्वा पन अन्तरापि चारिकं पक्कमितुं लभन्ति ऽति दस्सनत्थं, तेहि चे भिक्खवे ऽति आदिम् आह। सेसं सब्बत्थ उत्तानम् एवा ऽति।  
 पवारणाक्खन्धकवण्णना निट्ठिता।  
 चम्मक्खन्धकं।  
[म्व्_व्।१:] इस्सराधिपच्चन् ति इस्सरभावेन च अधिपतिभावेन च समन्नागतं। रज्जन् ति राजभावं, रञ्ञा कत्तब्बकिच्चं वा। सोणो नामा कोलिविसो ति एत्थ सोणो ति तस्स नामं, कोलिविसो ति गोत्तं। पादतलेसु लोमानी ऽति उथोसु रत्तेसु पादतलेसु सुखुमानं अञ्जनवण्णानि कम्मचित्तकतानि लोमानि जातानि होन्ति। सो किर पुब्बे असीतिसहस्सानं पुरिसानं जेट्ठपुरिसो हुत्वा तेहि सद्धिं पच्चेकबुद्धस्स वसनट्ठाने पण्णसालं कत्वा अत्तनो सस्सिरिकं उण्णपावारकं पच्चेकबुद्धस्स पादेहि अक्कमनट्ठाने पादपुञ्छनिकं कत्वा ठपेसि। तेमासम् पन सब्बे ऽव पच्चेकबुद्धं उपट्ठहिंसु। अयं तस्स च तेसञ् च असीतिगामिकसहस्सानं पुब्बपयोगो।

[पगे १०८१]  
म्व्_व्।] महावग्ग-वण्णना १०८१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गामिकसहस्सानी ऽति तेसु गामेसु वसन्तानं कुलपुत्तानं असीतिसहस्सानि। केनचिद् एव करणीयेना ऽति केनचि करणीयेन विय। न पन्ऽ अस्स किञ्चि करणीयं अत्थि अञ्ञत्र तस्स दस्सनत्थाय। राजा किर तानि पि असीतिकुलपुत्तसहस्सानि सन्निपातेन्तो एवं अपरिसङ्कन्तो सोणो आगमिस्सती ऽति सन्निपातापेसि। दिट्ठधम्मिके अत्थे ऽति कसिवणिज्जादीनि धम्मेन कत्तब्बानि, मातापितरो धम्मेन पोसितब्बा ऽति एवम् आदिना नयेन इधलोकहिते अत्थे अनुसासित्वा। सो नो भगवा ऽति सो अम्हाकं भगवा तुम्हे सम्परायिके अत्थे अनुसासिस्सती ऽति अत्थो।  
भगवन्तं पटिवेदेमी ऽति भगवन्तं जानापेमि। पाटिकाय निम्मुज्जित्वा ऽति सोपाणस्स हेट्ठा अड्ढचन्दपासाने निम्मुज्जित्वा। यस्स दानि भन्ते भगवा कालं मञ्ञती ऽति यस्स तेसं हितकिरियत्थस्स भगवा कालं जानाति। विहारप्पच्छायायन् ति विहारप्पच्चन्ते छायायं। समन्नाहरन्ती ऽति पसादवसेन पुनप्पुनं मनसिकरोन्ति। भिय्योसो मत्ताया ऽति भिय्योसो मत्ताय पुन विसिट्ठतरं दस्सेही ऽति अत्थो। अन्तरधायती ऽति अदस्सनं होति। लोहितेन फुट्ठो ऽति लोहितेन मक्खितो होति। गवाघातनन् ति यत्थ गावो हञ्ञन्ति, तादिसो ति अत्थो। कुसलो ऽति वीणाय वादनकुसलो।  
वीणाय तन्तिस्सरे ऽति वीणाय तन्तिया सरे। अच्चायिका ऽति अतिआयता खरमुच्छिता। सरवती ऽति सरसम्पन्ना। कम्मञ्ञा ऽति कम्मक्खमा। अतिसिथिला ऽति मन्दमुच्छिता। समे गुणे पतिट्ठिता ऽति मज्झिमे सरे ठपेत्वा मुच्छिता।  
विरियसमथं अधिट्ठाही ऽति विरियसम्पयुत्तं समथं अधिट्ठाहि, विरियसमथेन योजेही ऽति अत्थो। इन्द्रियानञ् च समतं पटिविज्झा ऽति सद्धादीनं इन्द्रियानं समतं समभावं, तत्थ सद्धं पञ्ञाय पञ्ञञ् च सद्धाय, विरियं समाधिना समाधिञ् च विरियेन योजियमानानं इन्द्रियानं समतं पटिविज्झ। तत्थ च निमित्तं गण्हाही ऽति तस्मिं समथे सति, येन आदासे मुखनिमित्तेन उप्पज् जितब्बं,-

[पगे १०८२]  
१०८२ समन्तपासादिका [म्व्_वॢ  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं समथनिमित्तं विपस्सनानिमित्तं मग्गनिमित्तं फलनिमित्तं गण्हाहि, निब्बत्तेही ऽति अत्थो।  
अञ्ञं ब्याकरेय्यन् ति अरहा अहन् ति जानापेय्यं। छट्ठानानी ऽति छ कारणानि। अधिमुत्तो होहि ऽति पटिविज्झित्वा पच्चक्खं कत्वा ठितो होति। नेक्खम्माधिमुत्तो ति सब्बं अरहत्तवसेन वुत्तं। अरहत्तं हि सब्बकिलेसेहि निक्खन्तत्ता नेक्खम्मं। पविवित्तता पविवेको, ब्यापज्झाभावतो अब्यापज्झं, तण्हाय खयन्ते उप्पन्नत्ता तण्हक्खयो, उपादानस्स खयन्ते उप्पन्नत्ता उपादानक्खयो, सम्मोहाभावतो असम्मोहो ऽति वुच्चति। केवलं सद्धामत्तकन् ति पटिवेधरहितं केवलं पटिवेधपञ्ञाय असम्मिस्सं सद्धामत्तकं। पटिचयन् ति पुनप्पुनं करणेन वुड्ढिं। वीतरागत्ता मग्गपटिवेधेन रागस्स विगतत्ता येव नेक्खम्मसङ्खातं अरहत्तं पटिविज्झित्वा ठितो होति। फलसमापत्तिविहारेन विहरति, तन् निन्नमानसो येव होती ऽति अत्थो। सेसपदेसु पि एस्ऽ एव नयो। लाभसक्कारसिलोकन् ति चतुपच्चयलाभञ् च तेसं येव सुकतभावञ् च वण्णभणनञ् च। निकामयमानो ऽति इच्छयमानो पत्थयमानो। पविवेकाधिमुत्तो ति पविवेके अधिमुत्तो अहन् ति एवं अरहत्तं ब्याकरोती ऽति अत्थो।  
सीलब्बतपरामासन् ति सीलञ् च वतञ् च परामसित्वा गहितं गहणमत्तं। सारतो पच्चागच्छन्तो ति सारभावेन जानन्तो।  
अब्यापज्झाधिमुत्तो ति अब्यापज्झं अरहत्तं ब्याकरोति ऽति अत्थो। इमिना नयेन सब्बवारेसु अत्थो वेदितब्बो। भुसा ऽति बलवन्तो। न्ऽ एव्ऽ अस्स चित्तं परियादयन्ती ऽति एतस्स खीणासवस्स चित्तं गहेत्वा ठातुं न सक्कोन्ति। अमिस्सीकतन् ति अमिस्सकतं किलेसेहि आरम्मणानि सद्धिं चित्तं मिस्सं करोन्ति, तेसं अभावा अमिस्सीकतं। ठितन् ति पतिट्ठितं। आनेञ्जप्पत्तन् ति अचलनप्पत्तं। वयञ्चस्सानुपस्सती ऽति तस्स चित्तस्स उप्पादम् पि वयम् पि पस्सति।

[पगे १०८३]  
म्व्_व्।२] महावग्ग-वण्णना १०८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नेक्खम्मं अधिमुत्तस्सा ऽति अरहत्तं पटिविज्झित्वा ठितस्स। सेसपदेहि पि अरहत्तम् एव कथितं। उपादानक्खयस्सा ऽति उपयोगत्थे सामीवचनं। असम्मोहञ् च चेतसो ति चित्तस्स च असम्मोहो अधिमुत्तो। दिस्वा आयतनुप्पादन् ति आयतनानं उप्पादञ् च वयञ् च दिस्वा। सम्मा चित्तं विमुच्चती ऽति सम्मा हेतुना नयेन इमाय विपस्सनाय पटिपत्तिया फलसमापत्तिवसेन चित्तं विमुच्चति, निब्बानारम्मणे अधिमुच्चति। सन्तचित्तस्सा ऽति निब्बुतचित्तस्स।  
तादिनो ति इट्ठानिट्ठेसु अनुनयपटिघेहि अकम्पितत्ता तादिनो। अञ्ञं ब्याकरोन्ती ऽति अरहत्तं ब्याकरोन्ति। अत्थो च वुत्तो ति येन अरहा ऽति ञायति, सो अत्थो च वुत्तो। सुत्तत्थो पन सुत्तन्तवण्णनातो येव गहेतब्बो। अत्ता च अनुपनीतो ति अहं अरहा ऽति एवं ब्यञ्जनवसेन अत्ता च न उपनीतो।  
अथ च पनिध्ऽ एकच्चे मोघपुरिसा ऽति अञ्ञे पन तुच्छपुरिसा हसमाना विय असन्तम् एव अञ्ञं वचनमत्तेन सन्तं कत्वा ब्याकरोन्ति। एकपलासिकन् ति एकपटलं। असीतिसकतवाहे ऽति एत्थ द्वे सकटभारा एको वाहो ति वेदितब्बा।  
सत्तहत्थिकञ् च अनीकन् ति एत्थ छ हत्थिनियो एको च हत्थी ऽति इदम् एकं अनीकं, इदिसानि सत्तं अनीकानि सत्तहत्थिकं अनीकं नाम। दिगुणा ऽति द्विपटला। तिगुणा ऽति तिपतला। गणङ्गणुपाहणा ऽति चतुपटलतो पट्ठाय वुच्चति।  
[म्व्_व्।२:] सब्बनीलका ऽति सब्बा ऽव नीलका। एस्ऽएव नयो सब्बपीतकादीसु पि। तत्थ च नीलका उम्मारपुप्फवण्णा होति, पीतका कण्णिकारपुप्फवण्णा, लोहितिका जयकुसुमपुप्फवण्णा, मञ्जेट्ठिका मञ्जेट्ठकवण्णा एव, कण्हा अऌआरिट्ठिकवण्णा, महारङ्गरत्ता सतपदीपिट्ठिवण्णा, महानामरत्ता सम्भिन्नवण्णा होति पण्डुपलासवण्णा, कुरुन्दियम् पन पदुमपुप्फवण्णा ऽति वुत्तं।

[पगे १०८४]  
१०८४ समन्तपासादिका [म्व्_व्।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एतासु यं कञ्चि लभित्वा रजनं चोलकेन पुञ्छित्वा वण्णं भिन्दित्वा धारेतुं वट्टति। अप्पमत्तके ऽपि भिन्ने वट्टति येव।  
नीलवद्धिका ऽति यासं वद्धा येव नीला। एस्ऽ एव नयो सब्बत्थ। एतायो ऽपि वण्णभेदं कत्वा धारेतब्बा।  
खल्लकबद्धा ऽति पञ्हिपिधानत्थं तले खल्लकं बन्धित्वा कता। पूटबद्धा ऽति योनकौपाहना वुच्चति, याव जङ्घतो सब्बपादं पटिच्छादेति। पालिगुण्थिमा ऽति पालिं गुण्थित्वा कता उपरिपादमत्तम् एव पटिच्छादेति, न जङ्घं। तूलपुण्णिका ऽति तूलपिचुना पूरेत्वा कता। तित्तिरपत्तिला ऽति तित्तिरपत्तसदिसा विचित्तवद्धा। मेण्डविसाणवद्धिका ऽति कण्णिकट्ठाने मेण्डकसिङ्गसण्ठाने वद्धे योजेत्वा कता। अजविसाणवद्धिकादीसु पि एस्ऽ एव नयो।  
विच्छिकाऌइका ऽति तत्थ्ऽ एव विच्छिकानं नङ्गुट्ठसण्ठाने वद्धे योजेत्वा कता। मोरपिञ्जपरिसिब्बिता ऽति तलेसु वा वद्धेसु वा मोरपिञ्जेहि सुत्तकसदिसेहि परिसिब्बिता। चित्रा ऽति विचित्रा। एतासु पि यं कञ्चि लभित्वा, सचे तानि खल्लकादीनि अपनेतुं सक्का होति, वलञ्जेतब्बा। तेसु पन सति वलञ्जेन्तस्स दुक्कटं। सीहचम्मपरिक्खटा नाम परियन्तेसु चीवरे अनुवातं विय सीहचम्मं योजेत्वा कता।  
उलूकचम्मपरिक्खटा ऽति पक्खिबिलालचम्मपरिक्खटा। एतासु पि या काचि तं चम्मं अपनेत्वा धारेतब्बा।  
[म्व्_व्।३:] ओमुक्कन् ति पटिमुञ्चित्वा अपनीतं। नवा ऽति अपरिभुत्ता। [म्व्_व्।४:] अभिजीवनिकस्सा ऽति येन सिप्पेन अभिजीवन्ति जीवितं कप्पेन्ति, तस्स कारणा ऽति अत्थो। इध खो तं भिक्खवे ति एत्थ तन् ति निपातमत्तं, इध खो भिक्खवे सोभेय्या ऽति अत्थो।

[पगे १०८५]  
म्व्_व्।१०] महावग्ग-वण्णना १०८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं तुम्हे ऽति ये तुम्हे। अथ वा यदि तुम्हे ऽति वुत्तं होति। यदि सद्दस्स हि अत्थे यम् निपातो। आचरियेसू ऽति आदिम्हि, पब्बज्जाचरियो उपसम्पदाचरियो निस्सयाचरियो उद्देसाचरियो ति इमे चत्तारो ऽपि इध आचरिया एव, अवस्सिकस्स छब्बस्सो आचरियमत्तो, सो हि चतुवस्सकाले तं निस्साय वच्छति, एवं एकवस्सस्स सत्तवस्सो दुवस्सस्स अट्ठवस्सो तिवस्सस्स नववस्सो चतुवस्सस्स दसवस्सो ऽति इमे ऽपि आचरियमत्ता एव, उपज्झायस्स सन्दिट्ठसम्भत्ता पन सहायका भिक्खू, ये वा पन केचि दसहि व्सेहि महन्ततरा, ते सब्बे ऽपि उपज्झायमत्ता नाम, एत्तकेसु भिक्खूसु अनुपाहनेसु चङ्कमन्तेसु सौपाहनस्स चङ्कमतो आपत्ति। [म्व्_व्।५:] पादखीलाबाधो नाम, पादतो खिलसदिसं मंसं निक्खन्तं होति।  
[म्व्_व्।८:] तिणपादुका ऽति येन केनचि तिणेन कता पादुका। हिन्तालपादुका ऽति खज्जूरिपत्तेहि कतपादुका, हिन्तालपत्तेहि पि न वट्टति येव। कमलपादुका ऽति कमलवण्णं नाम तिणं अत्थि, तेन कतपादुका उसीरपादुका ऽति पि वदन्ति।  
कम्बलपादुका ऽति उण्णाहि कतपादुका। असङ्कमनीयायो ऽति भूमियं सुप्पतिट्ठिता निच्चला असंहारिया।  
[म्व्_व्।९:] अङ्गजातं छुपन्ती ऽति अङ्गजातेन्ऽ एव अङ्गजातं छुपन्ति। ओगाहेत्वा मारेन्ति ऽति अन्तोउदके दऌहं गहेत्वा मारेन्ति। इत्थीयुत्तेना ऽति धेनुयुत्तेन। पुरिसन्तरेना ऽति पुरिससारथिना। पुरिसयुत्तेना ऽति गोणयुत्तेन। इत्थन्तरेना ऽति इत्थीसारथिना। गङ्गा-महियाया ऽति गङ्गा-महिकीऌइका। [म्व्_व्।१०:] पुरिसयुत्तं हत्थवट्टकन् ति एत्थ पुरिसयुत्तं इत्थीसारथि वा होतु पुरिससारथि वा, वट्टति। हत्थवट्टकम् पन इत्थियो वा वट्टेन्तु पुरिसा वा वट्टति येव। यानुग्घातेना ऽति यानपटिघंसस्स सब्बो कायो चलति, तप्पच्चया रुज्जति। सिविकन् ति पिटकसिविकं। पाटङ्किन् ति वंसे लग्गेत्वा कतं पटपोट्टलिकं।

[पगे १०८६]  
१०८६ समन्तपासादिका [म्व्_व्।१०  
उच्चासयनमहासयना ऽति एत्थ उच्चासयनन् ति पमाणातिक्कन्तं मञ्चं, महासयनन् ति अकप्पियपच्चत्थरणं। आसन्दिआदीसु आसन्दी ऽति पमाणातिक्कन्तासनं। पल्लङ्को ति पादेसु वा वाऌअरूपानि ठपेत्वा कतो। गोणको ति दीघलोमको महाकोजवो। चतुरङ्गुलाधिकानि किर तस्स लोमानि। चित्तको ति वाऌअचित्तौण्णामयत्थरको। पटिका ऽति उण्णमयो सेतत्थरको। पटलिका ऽति घनपुप्फको उण्णामयत्थरको, योनक-दमिऌअ-पटो ति वुच्चति। तूलिका ऽति पकतितूलिकायेय। विकतिका ऽतिसीहब्यग्घादिरूपविचित्तो उण्णामयत्थरको। उद्धलोमी ऽति एकतो उग्गतलोमं उण्णामयत्थरणं, उद्धंलोमी ऽति पि पाठो।  
एकन्तलोमी ऽति उभतो उग्गतलोमं उण्णामयत्थरणं।  
कटिस्सन् ति रतनपरिसिब्बितं कोसेय्यकटिस्समयं पच्चत्थरणं। कोसेय्यन् ति रतनपरिसिब्बितं कोसेय्यसुत्तमयं पच्चत्थरणं। सुद्धकोसेय्यं पन वट्टति।  
कुत्तकन् ति सोऌअसन्नं नाटकित्थीनं ठत्वा नच्चयोग्गं उण्णामयपच्चत्थरणं। हत्थत्थरास्सत्थरा हत्थीअस्सपिट्ठीसु अत्थरका एव। रथत्थरे ऽपि एस्ऽ एव नयो।  
अजिनप्पवेणी ऽति अजिनचम्मेहि मञ्चप्पमाणेन सिब्बित्वा कता पवेणि। कदलिमिगपवरपच्चत्थरणन् ति कदलिमिगचम्मन् नाम अत्थि, तेन कतं पवरपच्चत्थरणं।  
उत्तमपच्चत्थरणन् ति अत्थो। तं किर सेतवत्थस्स उपरि कदलिमिगचम्मं पत्थरित्वा सिब्बेत्वा करोन्ति।  
सौत्तरच्छदन् ति सह उत्तरच्छदेन उपरिबद्धेन रत्तवितानेन सद्धिन् ति अत्थो।

[पगे १०८७]  
म्व्_व्।१३] महावग्ग-वण्णना १०८७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेतवितानम् पि हेट्ठा अकप्पियपच्चत्थरणे सति न वट्टति, असति पन वट्टति। उभञ्तोलोहितकुपधानन् ति सीसुपधानञ् च पादुपधानञ् चा ऽति मञ्चस्स उभतो लोहितकुपधानं, एतं न वट्टति। यम् पन एकम् एव उपधानं उभोसु पस्सेसु रत्तं वा होतु पदुमवण्णं वा चित्तं वा, सचे पमाणयुत्तं, वट्टति। महाउपद्धानं पन पटिक्खित्तं। दीपिच्छापो ति दीपिपोतको। [म्व्_व्।११:] ओगुप्फियन्ति ऽति भित्तिदण्डकादीसु वेठेत्वा बन्धन्ति। अभिनिसीदितुन् ति अभिनिस्साय निसीदितुं। [म्व्_व्।१२:] गिलानेन भिक्खुना सौपाहनेना ऽति एत्थ गिलानो नाम यो न सक्कोति अनुपाहनो गामं पविसितुं।  
[म्व्_व्।१३:] कुररघरे ऽति एवं नामके नगरे। एतेन्ऽ अस्स गोचरगामो वुत्तो। पपाते पब्बते ऽति पपातनामके पब्बते। एतेन्ऽअस्स निवासनट्ठानं वुत्तं। सोणो ति तस्स नामं। कोटिअग्घनकम् पन कण्णपिलन्धनकं धारेति, तस्मा कुटिकण्णो ति वुच्चति। कोटिकण्णो ति अत्थो। एकसेय्यन् ति एककस्स सेय्यं अनुयुञ्जकालयुत्तन् ति अत्थो। पासादिकन् ति पासादजनकं। पसादनीयन् ति इदं तस्स्ऽ एव अत्थवेवचनं। उत्तमदमथसमथन् ति उत्तमं दमथञ् च समथञ् च पञ्ञञ् च समाधिञ् च, कायुपसमञ् च चित्तुपसमञ् चा ऽति पि अत्थो। दन्तन् ति सब्बेसं विसूकायिकविप्फन्दितानं उपच्छिन्नत्ता दन्तं, खीणकिलेसन् ति अत्थो। गुत्तन् ति संवरगुत्तिया गुत्तं। यतिन्द्रियन् ति जितिन्द्रियं। नागन् ति आगुविरहितं, किलेसविरहितन् ति अत्थो। तिण्णं मे वस्सानं अच्चयेना ऽति मम पब्बज्जादिवसतो पट्ठाय तिण्णं वस्सानं अच्चयेन। उपसम्पदं अलत्थन् ति अहं उपसम्पदं लभिं।

[पगे १०८८]  
१०८८ समन्तपासादिका [म्व्_व्।१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कण्हुत्तरा ऽति कण्हमत्तिकुत्तरा, उपरिवड्ढितकण्हमत्तिका ऽति अत्थो। गोकण्टकहता ऽति गुन्नं खुरेहि अक्कन्तभूमितो समुट्ठितेहि गोकण्टकेहि उपहता। ते किर गोकण्टके एकपटलिका उपाहना रक्खितुं न सक्कोन्ति, एवं खरा होन्ति। एरगु मोरगु मज्जारु जन्तू ऽति इमा चतस्सो ऽपि तिणजातियो, एतेहि कटसारके च तट्टिकायो च करोन्ति। तत्थ एरगू ऽति एरकतिणं, तं ओऌआरिकं, मोरगुतिणं तम्बसीसं सुखुमं मुदुकं सुखसम्फस्सं, तेन कता तट्टिका निपज्जित्वा वुट्ठितमत्ते पुन उद्धुमाना हुत्वा तिट्ठति, मज्जावुना साटके ऽपि करोन्ति, जन्तुस्स मणिसदिसो वण्णो होति। सेनासनं पञ्ञापेसी ऽति भिसिं वा कटसारकं वा पञ्ञापेसि। पञ्ञापेत्वा च पन सोणस्स आरोचेसि, आवुसो सत्था तया सद्धिं एकावासे वसितुकामो, गन्धकुटियं येव ते सेनासनं पञ्ञत्तन् ति, पटिभातु तं भिक्खु धम्मो भासितुन् ति पटिभाणसङ्खातस्स ञाणस्स भासितुं अभिमुखो होतु। अट्ठकवग्गिकानि ऽति तानि अकासि। विस्सट्ठाया ऽति विस्सट्ठक्खराय।  
अनेलगलाया ऽति एलकभावो न होति। अरियो न रमति पापे, पापे न रमति सुची ऽति यो हि कायवाचामनोसोचेय्येन समन्नागतो, सो पापे न रमति, तस्मा अरियो ऽपि पापे न रमति ऽति विसेसदस्सनत्थं पापे न रमति सुची ऽति वुत्तं। अयं ख्व् अस्स कालो ति अयं खो कालो भवेय्य। परिदस्सी ऽति परिदस्सेसि। इदञ्चिदञ् च वदेय्यासी ऽति यं मे उपज्झायो जानापेसि, तस्स अयं कालो भवेय्य, हन्द दानि आरोचेमि तं सासनन् ति अयम् एत्थ अधिप्पायो। विनयधरपञ्चमेना ऽति अनुस्सावनकाअचरियपञ्चमेन। अनुजानामि भिक्खवे सब्बपच्चन्तिमेसु जनपदेसु गणङ्गणुपाहनन् ति एत्थ मनुस्सचम्मं ठपेत्वा येन केनचि चम्मेन उपाहना वट्टति। उपाहनकोसकसत्थकोसककुञ्चिककोसकेसु पि एस्ऽ एव नयो। चम्मानि अत्थरणानी ऽति एत्थ पन यङ्किञ्चि एऌअकचम्मञ् च अजचम्मञ् च अत्थरित्वा निपज्जितुं वा निसीदितुं वा वट्टति। मिगचम्मे एणिमिगो वातमिगो पसदमिगो कुरुङ्गमिगो मिगमातुको रोहितमिगो ति एतेसं येव चम्मानि वट्टन्ति,

[पगे १०८९]  
म्व्_वि।१] महावग्ग-वण्णना १०८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अञ्ञेसं पन न वट्टति।  
मक्कटो काऌअसीहो च सरभो कदलीमिगो,  
ये च वाऌअमिगा केचि तेसं चम्मं न वट्टति।  
तत्थ वाऌअमिगा ऽति सीहब्यग्घदीपिअच्छतरच्छा। न के वलञ् च एते येव, येसं पन चम्मं न वट्टती ऽति वुत्तं, ते ठपेत्वा अवसेसा अन्तमसो गोमहिसससविऌआरादयो ऽपि, सब्बे इमस्मिं अत्थे वाऌअमिगा त्व्ऽ एव वेदितब्बा। एतेसञ् हि सब्बेसं चम्मं न वट्टति। न ताव तं गणनूपगं, याव न हत्थं गच्छती ऽति, याव आहरित्वा वा न दिन्नं, तुम्हाकं भन्ते चीवरं उप्पन्नन् ति पहिणित्वा वा न्ऽ आरोचितं, ताव गणनं न उपेति, अनधिट्ठितं वट्टति, अधिट्ठातब्बगहणं न उपेति ऽति अत्थो। यदा पन्ऽ आनेत्वा वा दिन्नं होति, पहिणित्वा वा आरोचितं, उप्पन्नन् ति वा सुतं, ततो पट्ठाय दसाहम् एव परिहारं लभती ऽति।  
चम्मक्खन्धकवण्णना निट्ठिता।  
  भेसज्जक्खन्धकवण्णना।  
[म्व्_वि।१:] भेसज्जक्खन्धके सारदिकेन आबाधेना ऽति सरदकाले उप्पन्नेन पित्ताबाधेन। तस्मिं हि काले वस्सोदकेन पि तेमेन्ति कद्दमम् पि मद्दन्ति, अन्तरन्तरा आतपो पि खरो होति, तेन तेसं पित्तं कोट्ठब्भन्तरगतं होति।  
आहारत्थञ् च फरेय्या ऽति आहारत्थं साधेय्य। नच्छादेन्ती ऽति न जीरन्ति, न वातरोगं पटिप्पस्सम्भेतुं सक्कोन्ति। सिनेसिकानी ऽति सिनिद्धानि। भत्तच्छादकेना ऽति भत्तस्स अनारोचकेन। [म्व्_वि।२:] काले पटिग्गहितन् ति आदीसु मज्झन्तिके अवीतिवत्ते पटिग्गहेत्वा पचित्वा परिस्सावेत्वा ऽति अत्थो।

[पगे १०९०]  
१०९० समन्तपासादिका [म्व्_वि।१  
तेलपरिभोगेन परिभुञ्जितुन् ति सत्ताहकालिकतेलपरिभोगेन परिभुञ्जितुं। [म्व्_वि।३:] वचत्थन् ति सेसवचं। निसदं निसदपोतन् ति पिंसनसिला च पिंसनपोतको च। [म्व्_वि।४:] पग्गवन् ति लताजाति। नत्तमालन् ति करञ्जं। [म्व्_वि।५:] अच्छवसन् ति आदीसु निस्सग्गियवण्णनायं वुत्तनयेन्ऽ एव विनिच्छयो वेदितब्बो। [म्व्_वि।६:] मूलभेसज्जादिविनिच्छयो ऽपि खुद्दकवण्णनायं वुत्तो येव, तस्मा इध यं यं पुब्बे अवुत्तं, तं तद् एव वण्णयिस्साम। [म्व्_वि।७:] हिङ्गुहिन्गुजतु हिङ्गुसिपाटिका हिङ्गुजातियो येव, तकतकपत्तितकपण्णियो लाखाजातियो येव। [म्व्_वि।८:] सामुद्दिका ऽति समुद्दतीरे वालुका विय सन्तिट्ठति। काऌअलोणन् ति पकतिलोणं। सिन्धवन् ति सेतवण्णं पब्बते उट्ठहति। उब्भिदन् ति भूमितो अङ्कुरं उट्ठहति। बिलन् ति सब्बसम्भारेहि सद्धिम् पचितं, तं रत्तवण्णं।  
कायो वा दुग्गन्धो ऽति कस्सचि अस्सादीनं विय [म्व्_वि।९:] कायगन्धो होति, तस्सापि सिरीसकोसम्बादिचुण्णानि वा गन्धचुण्णानि वा सब्बानि वट्टन्ति। छकनन् ति गोमयं। रजननिपक्कन् ति रजनकसटं। पाकतिकचुण्णम् पि कोट्टेत्वा उदकेन तेमेत्वा न्हायितुं वट्टति। एतम् पि रजननिपक्कसङ्खम् एव गच्छति। [म्व्_वि।१०:] आमकमंसञ् च खादि आमकलोहितञ् च पिवीति, न तं भिक्खु खादि न पिवि, अमनुस्सो खादित्वा च पिवित्वा च पक्कन्तो, तेन वुत्तं तस्स सो अमनुस्सिकाबाधो पटिप्पस्सम्भी ऽति। [म्व्_वि।११:] अञ्जनन् ति सब्बसङ्गाहिकवचनम् एतं। काऌअञ्जनन् ति एका अञ्जनजाति सब्बसम्भारपक्कं वा। रसञ्जनन् ति नानासम्भारेहि कतं। सोतञ्जनन् ति नदीसोतादीसु उप्पज्जनकाञ्जनं।

[पगे १०९१]  
म्व्_वि।१४] महावग्ग-वण्णना १०९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गेरुको नाम सुवण्णगेरुको। कपिल्लन् ति दीपसिखातो गहितम् असि। चन्दनन् ति लोहितचन्दनादिकं यं किञ्चि। तगरादीनि पाकतानि। अञ्ञानि पि नीलुप्पलादीनि वट्टन्ति येव। अञ्जनुपपिंसनेही ऽति अञ्जनेन सद्धिं एकतो पिंसितब्बेहि। न हि किञ्चि अञ्जनुपपिंसनं न वट्टति। [म्व्_वि।१२:] अट्ठिमयन् ति मनुस्सट्ठिं ठपेत्वा अवसेसं अट्ठिमयं। दन्तमयन् ति हत्थिदन्तादि सब्बं दन्तमयं। विसाणमये ऽपि अकप्पियं नाम न्ऽ अत्थि, नऌअमयाअदयो एकन्तकप्पिया येव। सलाकोधानियन् ति यत्थ सलाकं ओदहन्ति, तं सुसिरदण्डकं वा थविकं वा अनुजानामी ऽति अत्थो।  
अंसवद्धको ति अञ्जनत्थविकाय अंसवद्धको। [म्व्_वि।१३:] यमकं नत्थुकरणिन् ति समसोतादि द्वीहि पि नाऌइकाहि एकं नत्थुकरणिं। [म्व्_वि।१४:] अनुजानामि भिक्खवे तेलपाकन् ति यं किञ्चि भेसज्जं पक्खिपितुं सब्बं अनुञ्ञातम् एव होति।  
अतिपक्खित्तमज्जानी ऽति अतिविय खित्तमज्जानि, बहुं मज्जं पक्खिपित्वा योजितानी ऽति अत्थो। अङ्गवातो ति अङ्गमङ्गेसु वातो। सम्भारसेदन् ति नानाविधपण्णभङ्गसेदं। महासेदन् ति पोरिसप्पमाणं आवाटं अङ्गारानं पूरेत्व पंसुवालिकादीहि पिदहित्वा तत्थ नानाविधानि वातहरणपण्णानि सन्थरित्वा तेलमक्खितेन गत्तेन तत्थ निपज्जित्वा सम्परिवत्तनेन सरीरं सेदेतुं अनुजानामी ऽति अत्थो। भङ्गोदकन् ति नानापण्णभङ्गेहि कुट्ठितं उदकं। तेहि पण्णेहि च उदकेन च सिञ्चित्वा सिञ्चित्वा सेदेतब्बो। उदकोट्ठकन् ति उदककोट्ठकं। पाटिं वा दोणिं वा उण्होदकस्स पूरेत्वा तत्थ पविसित्वा सेदकम्मकरणं अनुजानामी ऽति अत्थो। पब्बवातो होती ऽति पब्बे पब्बे वातो विज्झति। लोहितं मोचेतुन् ति सत्थकेन लोहितं मोचेतुं।

[पगे १०९२]  
१०९२ समन्तपासादिका [म्व्_वि।१४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मज्जं अभिसङ्खरितुन् ति येन फालितपादा पाकतिका होन्ति, तं नाऌइकेरादीसु नानाभेसज्जानि पक्खिपित्वा मज्जं अभिसङ्खरितुं, पादानं सप्पायभेसज्जं पचितुन् ति अत्थो। तिलकक्केन अत्थो ति पिट्ठेहि तिलेहि अत्थो। कबऌइकन् ति वणमुखे सत्तुपिण्डं पक्खिपितुं।  
सासपकुड्डेना ऽति सासपपिट्ठेन। वड्ढमंसन् ति अधिकमंसं आणि विय उट्ठहति। विकासिकन् ति तेलरुन्धनपिलोतिकं। सब्बं वणपटिकम्मन् ति यं किञ्चि वणपटिकम्मं नाम अत्थि, सब्बं अनुजानामी ऽति अत्थो।  
सामं गहेत्वा ऽति इदं न केवलं सप्पदट्ठस्स् एव, अञ्ञस्मिं पि दट्ठविसे सति सामं गहेत्वा परिभुञ्जितब्बं, अञ्ञेसु पन कारणेसु पटिग्गहितम् एव वट्टति।  
न पटिग्गाहापेतब्बो ति सचे भूमिपत्तो, पटिग्गहेतब्बो अप्पत्तम् पन सयं गहेतुं वट्टति। घरदिन्नकाबाधो ति वसिकरणपानकसमुट्ठितरोगो। सितालोलिन् ति नङ्गलेन कसन्तस्स फाले लग्गमत्तिकं उदकेन आलोलेत्वा पायेतुं अनुजानामी ऽति अत्थो। दुट्ठगहणिको ऽति विपन्नगहणिको। किच्छेन उच्चारो निक्खमती ऽति अत्थो। आमिसखारन् ति सुक्खोदनं झापेत्वा ताय छारिकाय पग्घरितखारोदकं। मुत्तहरीटकन् ति गोमुत्तपरिभावितं हरीटकं। अभिसन्नकायो ति उस्सन्नदोसकायो। अच्छकञ्जिकन् ति तण्डुलकमन्दा। अकटयूसन् ति असिनिद्धो मुग्गपचितपानियो। कटाकटन् ति सोऽव थोकं सिनिद्धो।  
पटिच्छादनीयेना ऽति मंसरसेन। [म्व्_वि।१६:] सचे भिक्खवे पक्कापि मुग्गा जायन्ती ऽति पक्का मुग्गा सचे ऽपि जायन्ति, यथासुखं परिभुञ्जितब्बा, पक्कत्ता हि ते कप्पिया एव। [म्व्_वि।१७:] अन्तोवुत्थन् ति अकप्पियकुटियं वुत्थं।

[पगे १०९३]  
म्व्_वि।२२] महावग्ग-वण्णना १०९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सामं पक्कन् ति एत्थ यं किञ्चि आमिसं भिक्खुना पचितुं न वट्टति, पक्कम् एव पचितुं वट्टति। सचे ऽपि ऽस्स उण्हयागुया गुलसिपण्णानि वा सिङ्गवेरं वा लोणं वा पक्खिपन्ति, तम् पि चालेतुं न वट्टति, यागुं निब्बापेमी ऽति पन चालेतुं वट्टति, उत्तण्डुलभत्तं लभित्वापि पिदहितुं न वट्टति। सचे पन मनुस्सा पिदहित्वा ऽव देन्ति, वट्टति, भत्तं वा मा निब्बायतू ऽति बिदहितुं वट्टति। खीरतक्कादीसु पन सकिं कुट्ठितेसु अग्गिम् कातुं वट्टति पुन पाकस्स अनुञ्ञातब्बा। उक्कपिण्डकापि खादन्ती ऽति बिऌआरमूसिकागोधमङ्गुसा खादन्ति। दमका ऽति विघासादा। [म्व्_वि।१८:] ततो नीहटन् ति यत्थ निमन्तिता भुञ्जन्ति, ततो नीहटं। [म्व्_वि।२०:] वनट्ठं पोक्खरट्ठन् ति वने च्ऽ एव पदुमिनिगच्छे च जातं। [म्व्_वि।२१:] अबीजन् ति तरुणं यस्स बीजं न अङ्कुरं जनेति। निब्बटबीजन् ति बीजं निब्बटेत्वा अपनेत्वा परिभुञ्जितब्बं अम्बपनसादिफलं।  
[म्व्_वि।२२:] दुरोपयो वणो ति दुक्खेन रूहति, दुक्खेन पाकतिको होती ऽति अत्थो। दुप्परिहारं सत्थन् ति सम्बाधे दुक्खेन सत्थं पहरेय्य। सत्थकम्मं वा वत्थिकम्मं वा ऽति यथा परिच्छिन्ने ओकासे येन केनचि सत्थेन वा सूचिया वा कण्टकेन वा सन्तिकाय वा पासाणसकलिकाय वा नखेन वा छिन्दनं वा फालनं वा विज्झनं वा लेखनं वा न कातब्बं, सब्बं ह्ऽ एतं सत्थकम्मम् एव होति। येन केनचि पन चम्मेन वा वत्थेन वा वत्थिपीऌअनम् पि न कातब्बं, सब्बं ह्ऽएतं वत्थिकम्मम् एव होति। एत्थ च सम्बाधस्स समन्ता द्वङ्गुला ऽति इदं सत्थकम्मम् एव सन्धाय वुत्तं। वत्थिकम्मम् पन सम्बाधे येव पटिक्खित्तं।

[पगे १०९४]  
१०९४ समन्तपासादिका [म्व्_वि।२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ पन खारं वा दातुं येन केनचि रज्जुकेन वा बन्धितुं वट्टति। यदि तेन छिज्जति, सुच्छिन्नं। अण्डवुड्ढिरोगे ऽपि सत्थकम्मं न वट्टति, तस्मा अण्डं फालेत्वा बीजानि उद्धरित्वा अरोगं करिस्सामी ऽति न कत्तब्बं। अग्गितापनभेसज्जलेपनेसु पन पटिक्खेपो न्ऽ अत्थि। वच्चमग्गे भेसज्जमक्खिता आदानवट्टि वा वेऌउनाऌइका वा वट्टति, याय खारकम्मं वा करोन्ति तेलं वा पवेसेन्ति।  
[म्व्_वि।२३:] पवत्तमंसन् ति मतस्स्ऽ एव मंसं। माघातो ऽति तं दिवसं न लब्भा केनचि किञ्चि जीविता वोरोपेतुं।  
पोत्थनिकन् ति मंसच्छेदनसत्थकं वुच्चति। किम्पीमाया ऽति किम् पि इमाय। न भगवा उस्सहती ऽति न भगवा सक्कोति। यत्र हि नामा ऽति यस्मा नाम। पटिवेक्खी ऽति वीमंसि। पटिपुच्छी ऽति वुत्तं होति। अप्पटिवेक्खित्वा ऽति अप्पटिपुच्छित्वा। सचे पन असुकमंसन् ति जानाति, पटिपुच्छनकिच्चं न्ऽ अत्थि, अजानन्तेन पन पुच्छित्वा ऽव खादितब्बं। सुनखमंसन् ति एत्थ अरञ्ञकोका नाम सुनखसदिसा होन्ति, तेसं मंसं वट्टति। यो पन गामसुनखिया वा कोकेन कोकसुनखिया वा गामसुनखेन संयोगेन उप्पन्नो, तस्स मंसं न वट्टति, सो हि उभयं भजती ऽति। अहिमंसन् ति यस्स कस्सचि अपादकस्स दीघजातिकस्स मंसं न वट्टति। सीहमंसादीनि पाकटान्ऽ एव। एत्थ च मनुस्समंसं सजातिकताय पटिक्खित्तं, हत्थिअस्समंसं राजङ्गताय, सुनखमंसञ् च अहिमंसञ् च पटिक्कुलताय, सीहमंसादीनि पञ्च अत्तनो अनुपद्दवत्थाया ऽति। इति इमेसं मनुस्सादीनं दसन्नं मंसम् पि अट्ठि पि लोहितम् पि चम्मम् पि लोमम् पि सब्बं न वट्टति। यङ्किञ्चि ञत्वा वा अञत्वा वा खादन्तस्स आपत्ति येव। यदा जानाति तदा देसेतब्बा। अपुच्छित्वा खादिस्सामी ऽति गण्हतो पटिग्गहणे ऽपि दुक्कटं। पुच्छित्वा खादिस्सामी ऽति गण्हतो अनापत्ति। उद्दिस्सकतम् पन जानित्वा खादन्तस्स्ऽएव आपत्ति, पच्छा जानन्तो आपत्तिया न कारेतब्बो।

[पगे १०९५]  
म्व्_वि।२८] महावग्ग-वण्णना १०९५  
[म्व्_वि।२४:] एकको ऽति न्ऽ अत्थि मे दुतियो ऽति अत्थो। पहूतं यागुञ् च मधुगोऌइकञ् च पटियादापेत्वा ऽति सो किर सतसहस्सं वयं कत्वा पटियादापेसि। अनुमोदनगाथाय परियोसाने पत्थयतं इच्छतन् ति पदानं अलम् एव दातुन् ति इमिना सम्बन्धो। सचे पन पत्थयता अच्छता ऽति पाठो अत्थि, सो येव गहेतब्बो। [म्व्_वि।२५:] भोज्जयागुन् ति या पवारणं जनेति।  
यद् अग्गेना ऽति यं आदिं कत्वा। सग्गा ते आरद्धा ऽति सग्गनिब्बत्तनकं पुञ्ञं उपचितन् ति अत्थो। यथाधम्मो कारेतब्बो ऽति परम्परभोजनेन कारेतब्बो, भोज्जायागुया हि पवारणा होती ऽति। [म्व्_वि।२६:] नाहन्तं कच्चाना ऽति तस्मिं किर अवसिट्ठगुऌए देवता सुखुमोजं पक्खिपिंसु, सो अञ्ञेसं परिणामं न गच्छति, तस्मा एवम् आह। [म्व्_वि।२७:] गिऌआनस्स गुऌअन् ति तथारूपेन ब्याधिना गिलानस्स पच्छाभत्तं गुऌअं अनुजानामी ऽति अत्थो। [म्व्_वि।२८:] सब्बसन्थरिन् ति यथा सब्बत्थ सन्थतं होति, एवं सन्थरित्वा।  
सुनिध- वस्सकारा ऽति सुनिधो च वस्सकारो च द्वे ब्राह्मणा मगधरञ्ञो महामच्चा। वज्जीनं पटिबाहाया ऽति वज्जीराजकुलानं आयमुखानं पच्छिन्दनथाय। वत्थूनी ऽति घरवत्थूनि। चित्तानि नमन्ति निवेसनानि मापेतुन् ति ता किर देवता वत्थुविज्जापाठकानं सरीरे अधिमुच्चित्वा एवं चित्तानि नामेन्ति। कस्मा। अम्हाकं यथानुरूपं सक्कारं करिस्सन्ती ऽति अत्थो। तावतिंसेही ऽति लोके किर सक्कं देवराजानं विस्सुकम्मञ् च उपादाय तावतिंसा पण्डिता ऽति सद्दो अब्भुग्गतो, तेन्ऽ एव्ऽ आह तावतिंसेही ति। तावतिंसेहि सद्धिं मन्तेत्वा विय मापेन्ती ऽति अत्थो। यावता अरियानं आयतनन् ति यत्तकं अरियमनुस्सानं ओसरणट्ठानं नाम अत्थि। यावता वणिज्जपथो ऽति यत्तकं वाणिजानं आहटभण्डस्स रासिवसेन्ऽ एव कयविक्कयट्ठानं नाम अत्थी ऽति अत्थो।

[पगे १०९६]  
१०९६ समन्तपासादिका [म्व्_वि।२८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं अग्गनगरन् ति तेसं अरियायतनं वणिज्जट्ठानं इदं अग्गनगरं भविस्सति। पुटभेदनन् ति भण्डपुटभेदनट्ठानं, भण्डगण्डिकानं मोचनट्ठानन् ति वुत्तं होति। अग्गितो वा ऽति आदीसु समुच्चयत्थे वा सद्दो, तत्र हि एकस्स कोट्ठासस्स अग्गितो एकस्स उदकतो एकस्स अब्भन्तरतो अञ्ञमञ्ञस्स भेदा अन्तरायो भविस्सति। उऌउम्पन् ति पारं गमनत्थाय आणियो आकोटेत्वा कतं। कुल्लन् ति वल्लिआदीहि बन्धित्वा कतं। अण्णवन् ति सब्बन्तिमेन परिच्छेदेन योजनमत्तं गम्भीरस्स च पुथुलस्स च उदकट्ठानस्स्ऽ एतं अधिवचनं। सरन् ति इध नदी अधिप्पेता।  
इदं वुत्तं होति ये गम्भीरवित्थतं तण्हासरं तरन्ति, ते अरियमग्गसङ्खातं सेतुं कत्वान विस्सज्ज पल्ललानि अनामसित्वा ऽव उदकभरितानि निन्नट्ठानानि, अयम् पन इदं अप्पमत्तकं उदकं उत्तरितुकामो ऽपि कुल्लं हि जनो पबन्धति, बुद्धा पन बुद्धसावका च विना एव कुल्लेन तिण्णा मेधाविनो जना ऽति। [म्व्_वि।२९:] अननुबोधा ऽति अबुज्झनेन।  
सन्धावितन् ति भवतो भवङ्गम् अनवसेन सन्धावितं।  
संसरितन् ति पुनप्पुनं गमनवसेन संसरितं।  
ममञ् च्ऽ एव तुम्हाकञ् चा ऽति मया च तुम्हेहि च। अथ वा सन्धावितं संसरितन् ति सन्धावितं संसरितं ममञ् च्ऽ एव तुम्हाकञ् च अहोसी ऽति एवम् एत्थ अत्थो दट्ठब्बो।  
संसितन् ति संसरितं। भवनेत्ति समूहता ऽति भवतो गमना सन्धावना तण्हारज्जु सुट्ठु हता छिन्ना अप्पवत्ति कता।  
[म्व्_वि।३०:] नीलन् ति इदं सब्बसङ्गाहिकं नीलवण्णा ति आदि तस्स्ऽएव विभागदस्सनत्थं। तत्थ न तेसं पकतिवण्णा नीला,

[पगे १०९७]  
म्व्_वि।३१] महावग्ग-वण्णना १०९७  
नीलविलेपनानं विचित्ततावसेन्ऽ एतं वुत्तं। पटिवट्टेसी ऽति पहारेसि। साहारं दज्जेय्याथा ऽति सजनपदं ददेय्याथ। अङ्गुलि पोथेसुन् ति अङ्गुलिं चालेसुं। अम्बकाया ऽति इत्थिकाय। ओलोकेथा ऽति पस्सथ। अपलोकेथा ऽति पुनप्पुनं पस्सथ। उपसंहरथा ऽति उपनेथ, इमं लिच्छवीपरिसं तुम्हाकं चित्तेन तावतिंसस्स परिसं हरथ तावतिंसस्स समकं कत्वा पस्सथा ऽति अत्थो।  
[म्व्_वि।३१:] धम्मस्स च अनुधम्मं ब्याकरोन्ती ऽति भगवतो वुत्तकारणस्स अनुकारणं कथेन्ति। सहधम्मिको वादानुवादो ति अपरेहि वुत्तकारणो हुत्वा तुम्हाकं वादो हि विञ्ञूगरहितब्बकारणं कोचि अप्पमत्तको पि किं न आगच्छति। इदं वुत्तं होति, किं सब्बकारणेन पि तुम्हाकं पवादो गारय्हं कारणं न्ऽ अत्थी ऽति। अनब्भक्खातुकामा ऽति अभिभवित्वा अचिक्खितुकामा। अनुविच्चकारन् ति अनुविदित्वा चिन्तेत्वा तुलयित्वा कातब्बं करोही ऽति वुत्तं होति। ञातमनुस्सानन् ति लोके पाकटानं। साधु होती ऽति सुन्दरं होति। पटाकं परिहरेय्युन् ति पटाकं उक्खिपित्वा नगरे घोसन्ता आहिण्डेय्युं। कस्मा। एवं अम्हाकं महन्तभावो भविस्सती ऽति। ओपानभूतन् ति पटियत्तं उदपानो विय पतीतं। कुलन् ति निवेसनं। दातब्बं मञ्ञेय्यासी ऽति मा इमेसं देय्यधम्मं उपच्छिन्दित्थ, सम्पत्तानं हि दातब्बं एवा ऽति ओवदति। ओकारो ति अवकारो लामकभावो। सामुक्कंसिका ऽति अत्तना येव उद्धरित्वा गहिता, असाधारणा अञ्ञेसन् ति अत्थो। उद्दिस्सकतन् ति उद्दिसित्वा कतं। पटिच्चकम्मन् ति अत्तानं पटिच्च कतन् ति अत्थो। अथ वा पटिच्चकम्मन् ति निमित्तकम्मस्स्ऽ एतं अधिवचनं। तं पटिच्चकम्मं एत्थ अत्थी ऽति मंसम् पि पटिच्चकम्मन् ति वुत्तं। यो हि एवरूपं मंसं भुञ्जति सो ऽपि तस्स कम्मस्स दायादो होति, वधकस्स विय तस्सा ऽपि पाणघातकम्मं होन्ती ऽति अधिप्पायो।

[पगे १०९८]  
१०९८ समन्तपासादिका [म्व्_वि।३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न जीरन्ती ऽति अब्भाचिक्खन्ता न जीरन्ति, अब्भक्खानस्स अन्तं न गच्छन्ती ऽति अत्थो। तिकोटिपरिसुद्धिकथा सङ्घभेदसिक्खापदवण्णनायं वुत्ता।  
[म्व्_वि।३३:] सकटपरिवत्तकन् ति सकटेहि परिक्खेपं विय कत्वा अच्छन्ति। पच्चन्तिमन् ति अभिलापमत्तम् एतं। यं सङ्घो आकङ्खती ऽति वुत्तता पन धुरविहारो पि सम्मन्नितुं वट्टति। कम्मवाचं अवत्वा अपलोकनेनापि वट्टति येव। काकोरवसद्दन् ति तत्थ तत्थ अपविट्ठ आमिसखादनत्थाय अनुपगे येव सन्निपतितानं काकानं ओरवसद्दं। यसोजो नाम कपिलसुत्तपरियोसाने पब्बजितानं पञ्चन्नं सतानं अग्गपुरिसो।  
उस्सावनन्तिकन् ति आदीसु उस्सावनन्तिका ताव एवं कातब्बा, यो थम्भानं वा उपरि भित्तिपादे वा निखनित्वा विहारो कयिरति, तस्स हेट्ठा थम्भपटिच्छका पासाणा भूमिगतिका एव। पठमथम्भं पन पठमभित्तिपादं वा पतिट्ठापेन्तेहि बहूहि सम्परिवारेत्वा कप्पियकुतिं करोमा ऽति वाचं निच्छारेन्तेहि, मनुस्सेसु उक्खिपित्वा पतिट्ठापेन्तेसु, आमसित्वा वा सयं उक्खिपित्वा वा थम्भो वा भित्तिपादे वा पतिट्ठापेतब्बो। कुरुन्दी महापच्चरीसु पन कप्पियकुटी कप्पियकुटी ऽति वत्वा पतिट्ठापेतब्बन् ति वुत्तं। अन्धकट्ठकथायं सङ्घस्स कप्पियकुटिं अधिट्ठामी ऽति वुत्तं। तम् पन अवत्वापि अट्ठकथासु वुत्तनयेन्ऽएव वुत्ते दोसो न्ऽ अत्थि। इदं पन्ऽएत्थ साधारणलक्खणं थम्बपतिट्ठानञ् च वचनपरियोसानञ् च समकालं वट्टति। सचे हि अनिट्ठिते वचने थम्भो पतिट्ठाति, अप्पतिट्ठिते वा तस्मिं वचनं निट्ठाति, अकता होति कप्पियकुटी, तेन्ऽ एव महापच्चरियं वुत्तं बहूहि सम्परिवारेत्वा वत्तब्बं, अवस्सं हि एत्थ एकस्सा ऽपि वचननिट्ठानञ् च थम्भपतिट्ठानञ् च एकतो भविस्सती ऽति। इट्ठकसिलामत्तिककुटिकासु पन कुटीसु हेट्ठा च्ऽ अयम् बन्धित्वा वा अबन्धित्वा वा करोन्तु, यतो पट्ठाय भित्तिं उट्ठापेतुकामा होन्ति,

[पगे १०९९]  
म्व्_वि।३३] महावग्ग-वण्णना १०९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं सब्बपठमं इट्ठकं वा सिलं वा मत्तिकापिण्डं वा गहेत्वा वुत्तनयेन्ऽ एव कप्पियकुटी कातब्बा। इट्ठकादयो हि भित्तिया पठमिट्ठकादीनं हेट्ठा न वट्टन्ति। थम्भा पन उपरि उग्गच्छन्ति, तस्मा वट्टन्ति। अन्धकट्ठकथायं थम्भेहि कयिरमाने चतूसु कोणेसु चत्तारो थम्भा, इट्ठकादिकुड्डे चतुसु कोणेसु द्वे तिस्सो इट्ठका अधिट्ठातब्बा ऽति वुत्तं। तथा पन अकताय ऽपि दोसो न्ऽ अत्थि। अट्ठकथासु हि वुत्तम् एव पमाणं। गोनिसादिका दुविधा आरामगोनिसादिका विहारगोनिसादिका ऽति। तासु यत्थ न्ऽ एव आरामो न सेनासनानि परिक्खित्तानि होन्ति, अयं आरामगोनिसादिका नाम, यत्थ सेनासनानि सब्बानि वा एकच्चानि वा परिक्खित्तानि, आरामो अपरिक्खित्तो, अयं विहारगोनिसादिका नाम। इति उभयत्रा ऽपि आरामस्स अपरिक्खित्तभावो येव पमाणं। आरामो पन उपड्ढपरिक्खित्तो ऽपि बहुतरपरिक्खित्तोपि परिक्खित्तो येव नामा ऽति कुरुन्दी महापच्चरीसु वुत्तं। एत्थ कप्पियकुटिं लद्धुं वट्टति। गहपती ऽति मनुस्सा आवासं कत्वा कप्पियकुटिं देम, परिभुञ्जथा ऽति वदन्ति, एसा गहपति नाम। कप्पियकुटिं कातुं देमा ऽति वुत्ते ऽपि वट्टति येव।  
अन्धकट्ठकथायम् पन यस्मा भिक्खुं ठपेत्वा सेससहधम्मिकानं सब्बेसञ् च देवमनुस्सानं हत्थतो पटिग्गहो च सन्निधि च अन्तोवुत्थञ् च तेसं सन्तकं भिक्खुस्स वट्टति, तस्मा तेसं गेहानि वा तेहि दिन्ना कप्पियकुटी वा गहपती ऽति वुच्चती ऽति वुत्तं। पुन पि वुत्तं भिक्खुसङ्घस्स विहारं ठपेत्वा भिक्खुनीनं उपस्सयो आरामिकानं वा तित्थियानं वा देवतानं वा नागानं वा अपि ब्राह्मानं वा विमानं कप्पियकुटी होती ऽति, तं सुवुत्तं, सङ्घसन्तकम् एव हि भिक्खुसन्तकं वा गेहं गहपतिकुटी न होति। सम्मतिका नाम कम्मवाचाय सावेत्वा कता ऽति। यं इमासु चतूसु कप्पियभूमिसु वुत्थं आमिसं, तं सब्बं अन्तोवुत्थसङ्खं न गच्छति, भिक्खूनञ् व भिक्खुनीनञ् च अन्तोवुत्थसन्तोपक्कमोचनत्थं हि कप्पियकुटियो अनुञ्ञाता। यम् पन अकप्पियभूमियं सहसेय्यापहोनके गेहे वुत्थं सङ्घिकं वा पुग्गलिकं वा भिक्खुस्स भिक्खुनिया वा सन्तकं एकरत्तम् पि ठपितं,

[पगे ११००]  
११०० समन्तपासादिका [म्व्_वि।३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं अन्तोवुत्थं, तत्थ पक्कञ् च अन्तोपक्कं नाम होति, एतं न पक्कति। सत्ताहकालिकम् पन यावजीविकञ् च वट्टति। तत्रायं विनिच्छयो, सामणेरो भिक्खुस्स तण्डुलादिकं आमिसं आहरित्वा कप्पियकुटियं निक्खिपित्वा पुनदिवसे पचित्वा देति, अन्तोवुत्थं न होति। तत्थ अकप्पियकुटियं निक्खित्तसप्पिआदीसु यं किञ्चि पक्खिपित्वा देति, मुखसन्निधि नाम होति। महापच्चरियं पन अन्तोवुत्थं होतीति वुत्तं। तत्थ नाममत्तम् एव नामकरणं। भिक्खु अकप्पियकुटियं ठपितसप्पिञ् च यावजीविकपण्णञ् च एकतो पचित्वा परिभुञ्जति, सत्ताहं निरामिसं वट्टति। सचे आमिससंसट्ठं कत्वा परिभुञ्जति, अन्तोवुत्थञ् च्ऽएव सामपक्कञ् च होति। एतेन्ऽ उपायेन सब्बसंसग्गा वेदितब्बा। इमा पन कप्पियकुटियो कदा जहितवत्थुका होन्तीति। उस्सावनन्तिका ताव या थम्भानं उपरि भित्तिपादे वा निखनित्वा कता, सा सब्बेसु थम्भेसु च भित्तिपादेसु च अपनीतेसु जहितवत्थुका होति। सचे पन थम्भे वा भित्तिपादे वा परिवत्तन्ति, यो यो ठितो तत्थ तत्थ पतिट्ठाति, सब्बेसु पि परिवत्तितेसु जहितवत्थुका ऽव होति। इट्ठकादीहि कता च यस्स उपरिभित्तिअत्थाय ठपितं इट्ठकं वा सिलं वा मत्तिकापिण्डं वा आदिं कत्वा विनासितकाले जहितवत्थुका होति।  
येहि पन इट्ठकादीहि अधिट्ठिता, तेसु अपनीतेसु पि तद् अञ्ञेसु पतिट्ठितेसु अजहितवत्थुका ऽव होति। गोनिसादिका पाकारादीहि परिक्खेपे कते जहितवत्थुका होति। पुन तस्मिं आरामे कप्पियकुटिं लद्धुं वट्टति। सचे पन पुन पि पाकारादयो तत्थ तत्थ खण्डा होन्ति, ततो ततो गावो पविसन्ति, पुन कप्पियकुटी होति। इतरा पन द्वे गोपानसीमत्तं ठपेत्वा सब्बस्मिं छदने विनट्ठे जहितवत्थुका होन्ति। सचे गोपानसीनं उपरि एकम् पि पक्खपासकमण्डलं अत्थि, रक्खति। तत्र पन्ऽ इमा चतस्सो ऽपि कप्पियभूमियो, न्ऽअत्थि, तत्थ किं कातब्बन् ति। अनुपसम्पन्नस्स दत्वा तस्स सन्तकं कत्वा परिभुञ्जितब्बं।

[पगे ११०१]  
म्व्_वि।३५] महावग्ग-वण्णना ११०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्र्ऽ इदं वत्थु करविकतिस्सत्थेरो किर विनयधरपामोक्खो महासिवत्थेरस्स सन्तिकं अगमासि। सो दीपालोकेन सप्पिकुम्भं पस्सित्वा भन्ते किम् एतन् ति पुच्छि।  
थेरो आवुसो गामतो सप्पिकुम्भो आभतो लूखदिवसे सप्पिना भुञ्जनत्थाया ऽति आह। ततो नं तिस्सत्थेरो न वट्टति भन्ते ऽति आह। थेरो पुनदिवसे पमुखे निक्खिपापेसि।  
तिस्सत्थेरो पुन एकदिवसं आगतो तं दिस्वा तथ्ऽ एव पुच्छित्वा भन्ते सहसेय्यापहोनकट्ठाने ठपेतुं न वट्टती ऽति आह। थेरो पुनदिवसे बहि नीहरापेत्वा निक्खिपापेसि। तं चोरा हरिंसु। सो पुन एकदिवसं आगतं तिस्सत्थेरम् आह आवुसो तया न वट्टती ऽति वुत्ते, सो कुम्भो बहि निक्खित्तो चोरेहि आवहटो ऽति। ततो नं तिस्सत्थेरो आह ननु भन्ते अनुपसम्पन्नस्स दातब्बो अस्स अनुपसम्पन्नस्स हि दत्वा तस्स सन्तकं कत्वा परिभुञ्जितुं वट्टतीति।  
[म्व्_वि।३४:] मेण्डकवत्थुं उत्तानम् एव। अपि च्ऽ एत्थ अनुजानामि भिक्खवे पञ्च गोरसे ऽति इमे पञ्च गोरसे विसुं परिभोगेन परिभुञ्जितुम् पि अनुजानामी ऽति अत्थो। पाथेय्यं परियेसितुन् ति एत्थ सचे केचि सयम् एव ञत्वा देन्ति, इच्च्ऽ एतं कुसलं, नो चे देन्ति, ञातिपवारितट्ठानतो वा भिक्खाचारवत्तेन वा परियेसितब्बं, तथा अलभन्तेन अञ्ञातिकापवारितट्ठानतो याचित्वापि गहेतब्बं, एकदिवसेन गमनीये मग्गे एकभत्तत्थाय परियेसितब्बं। दीघे अद्धाने, यत्तकेन कन्तारं नित्थरति, तत्तकं परियेसितब्बं।  
[म्व्_वि।३५:] काजेहि गाहापेत्वा ऽति पञ्चहि काजसतेहि सुसङ्खतस्स बदरपानस्स कुटसहस्सं गाहापेत्वा। एतस्मिं निदाने एतस्मिं पकरणे धम्मिं कथं कत्वा ऽति साधु भिक्खवे पानं अपिवन्ता समणस्स गोतमस्स सावका पच्चयबाहुल्लिका ऽति वादं न उप्पादयित्थ, मयि च गारवं अकत्थ, मम च तुम्हे सुगारवं जनयित्थ, इति वो अहं इमिना कारणेन सुट्ठु पसन्नो ति आदिना नयेन धम्मिं कथं कत्वा अनुजानामि भिक्खवे अट्ठ पानानी ऽति आदिम् आह।  
तत्थ अम्बपानन् ति आमेहि वा पक्केहि वा अम्बेहि कतपानं।

[पगे ११०२]  
११०२ समन्तपासादिका [म्व्_वि।३८  
तत्थ आमेहि करोन्तेन अम्बतरुणानि भिन्दित्वा उदके पक्खिपित्वा आतपे आदिच्चपाकेन पचित्वा परिस्सावेत्वा तद हुपाटिग्गहितेहि मधुसक्खराकप्पुरादीहि योजेत्वा कातब्बं। एवं कतं पुरेभत्तम् एव कप्पति। अनुपसम्पन्नेहि कतं लभित्वा पन पुरेभत्तं पटिग्गहितं पुरेभत्तं सामिसपरिभोगेनापि वट्टति, पच्छाभत्तं निरामिसपरिभोगेन याव अरुणुग्गमना वट्टति। एस नयो सब्बपानेसु। तेसु पन जम्बुपानन् ति जम्बुफलेहि कतपानं।  
चोचपानन् ति अट्ठिकेहि कदलिफलेहि कतपानं। मोचपानन् ति अनट्ठिकेहि कदलिफलेहि कतपानम्। मधुपानन् ति मधुकानं जातिरसेन कतपानं। तं पन उदकसन्भिन्नं वट्टति, सुद्धं न वट्टति। मुद्दिकपानन् ति मुद्दिका उदके मद्दित्वा अम्बपानं विय कतपानं। सालुकपानन् ति रत्तुप्पलनीलुप्पलादीनं सालुके मद्दित्वा कतपानं। फारुसकतपानन् ति फारुसकेहि अम्बपानं विय कतपानं। इमानि अट्ठपानानि सीतानि पि आदिच्चपाकानि पि वट्टन्ति, अग्गिपाकानि न वट्टन्ति। धञ्ञफलरसन् ति सत्तन्नं धञ्ञानं फलरसं। डाकरसन् ति पक्कडाकरसं। यावकालिकपत्तानञ् हि पुरेभत्तम् एव रसो कप्पति। यावजुविकानं पटिग्गहेत्वा ठपितसप्पिआदीहि सद्धिं पक्कानं सत्ताहं कप्पति। सचे पन सुद्धोदकेन पच्चति, यावजीवम् पि वट्टति। खीरादीहि सद्धिं पचितुं न वट्टति। अञ्ञेहि पक्कम् पि डाकरससङ्खम् गच्छति। कुरुन्दियम् पन यावकालिकपत्तानम् पि सीतोदके मद्दित्वा कतरसो वा आदिच्चपाको वा वट्टती ऽति वुत्तं। ठपेत्वा मधुकपुप्फरसन् ति एत्थ मधुकपुप्फरसो अग्गिपाको वा होतु आदिच्चपाको वा, पच्छाभत्तं न वट्टति। पुरेभत्तम् पि यं पाकं गहेत्वा मज्जं करोन्ति, सो आदितो पट्ठाय न वट्टति।  
मधुकपुप्फम् पन अल्लं वा सुक्खं वा भज्जितं वा तेन कतफाणितं वा,

[पगे ११०३]  
म्व्_वि।४०] महावग्ग-वण्णना ११०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यतो पट्ठाय मज्जं न करोति, तं सब्बं पुरेभत्तं वट्टति। उच्छुरसो निक्कसटो पच्छाभत्तं वट्टति। इति पानानि अनुजानन्तेन इमे ऽपि चत्तारो रसा अनुञ्ञाता ऽति।  
[म्व्_वि।३६:] रोजवत्थुं उत्तानम् एव। तत्थ सब्बञ् च डाकन् ति सप्पिआदीहि पक्कं वा अपक्कं वा यं किञ्चि डाकं।  
पिट्ठखादनीयन् ति पिट्ठमयं खादनीयं। रोजो किर इदं उभयम् पि सतसहस्सं वयं कत्वा पटियादापेसि।  
सङ्गरं अकंसू ऽति कतिकं अकंसु। उऌआरं खो ते इदन् ति सुन्दरं खो ते इदं। न्ऽआहं भन्ते आनन्द बहुकतो ति न्ऽ आहं बुद्धादिगतपसादबहुमानेन इध्ऽ आगतो ति दस्सेति। [म्व्_वि।३७:] मञ्जुका ऽति मधुरवचना। पटिभाणेय्यका ऽति सके सिप्पे पटिभाणसम्पन्ना। दक्खा ऽति छेका अनलसा वा। परियोदातसिप्पा ऽति निद्दोससिप्पा। नाऌइयावापकेना ऽति नाऌइया च आवापकेन च। आवापको च नाम यत्थ लद्धं लद्धं आवपन्ति, पक्खिपन्ती ऽति वुत्तं होति। न भिक्खवे न्हापितपुब्बेन खुरभण्डन् ति एत्थ गहेत्वा परिहरितुम् एव न वट्टति, अञ्ञस्स सन्तकेन पन केसे छेत्तुं वट्टति।  
सचे वेतनं गहेत्वा छिन्दति, न वट्टति। यो अन्हापितपुब्बो, तस्स परिहरितुं पि वट्टति, तं वा अञ्ञं वा गहेत्वा केसे छेत्तुं पि वट्टति। [म्व्_वि।३९:] भागं दत्वा ऽति दसमं भागं दत्वा। इदं किर जम्बूदीपे पोराणकचारित्तं, तस्मा दस कोट्ठासे कत्वा एको कोट्ठासो भूमिसामिकानं दातब्बो।  
[म्व्_वि।४०:] यं भिक्खवे मया इदं न कप्पती ऽति इमे चत्तारो महापदेसे भगवा भिक्खूनं नयग्घणत्थाय आह। तत्थ धम्मसङ्गाहकत्थेरा सुत्तं गहेत्वा परिमद्दन्ता इदं अद्दसंसु, थपेत्वा धञ्ञफलरसन् ति सत्त धञ्ञानि पच्छाभत्तं न कप्पन्ती ऽति पटिक्खित्तानि। ताल-नालिकेरपनस-लबुज-अलावु-कुम्भण्ड-पुसफल-तिपुसएलालुका ऽति नव महाफलानि सब्बञ् च अपरण्णं धञ्ञगतिकमेव।

[पगे ११०४]  
११०४ समन्तपासादिका [म्व्_वि।४०  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं किञ्चापि न पटिक्खित्तं, अथ खो अकप्पियं अनुलोमेति, तस्मा पच्छाभत्तं न कप्पतीति अट्ठपानानि अनुञ्ञातानि, अवसेसानि वेत्ततिन्तिनिकमातुलुङ्गकपिट्ठकोसम्बकरमन्दादिखुद्दकफलपानानि अट्ठपानगतिकान्ऽ एव। तानि किञ्चापि न अनुञ्ञातानि, अथ खो कप्पियं अनुलोमेन्ति, तस्मा कप्पन्ति। ठपेत्वा हि सानुलोमं धञ्ञफलरसं अञ्ञं फलपानं नाम अकप्पियं न्ऽअत्थि, सब्बं यामकालिकं येवा ऽति कुरुन्दियं वुत्तं। भगवता छ चीवरानि अनुञ्ञातानि, धम्मसङ्गाहकत्थेरेहि तेसं अनुलोमानि दुकुलं पत्तुन्नं चिनपटं सोमारपटं इद्धिमयिकं देवदत्तियन् ति अपरानि छ अनुञ्ञातानि। तत्थ पत्तुन्नन् ति पत्तुन्नदेसे पाणकेहि सञ्जातवत्थं। द्वे पटा देसनामेन्ऽ एव वुत्ता। तानि तीणि कोसेय्यस्सानुलोमानि, दुकुलं साणस्स, इतरानि द्वे कप्पासिकस्स वा सब्बेसम् वा।  
भगवता एकादसपत्ते पटिक्खिपित्वा द्वे पत्ता अनुञ्ञाता, लोहपत्तो च्ऽ एव मत्तिकापत्तो च। लोहथालकं मत्तिकथालकं तम्बलोहथालकन् ति तेसं येव अनुलोमानि।  
भगवता तयो तुम्बा अनुञ्ञाता लोहतुम्बो कट्ठतुम्बो फलतुम्बो ति। कुण्डिका कञ्चनको उदकतुम्बो ति तेसं येव अनुलोमानि। कुरुन्दियम् पन पानीयसङ्खपानीयसरावकानि एतेसं अनुलोमानी ऽति वुत्तं। पट्टिका सूकरन्तकन् ति द्वे कायबन्धनानि अनुञ्ञातानि, दुस्सपट्टेन रज्जुकेन च कतकायबन्धनानि तेसं अनुलोमानि। सेतच्छत्तं किलञ्जच्छत्तं पण्णच्छत्तन् ति तीणि छत्तानि अनुञ्ञातानि, एकपण्णच्छत्तं तेसं येव अनुलोमन् ति इमिना नयेन पाऌइञ् च अट्ठकथञ् च अनुपेक्खित्वा अञ्ञानि पि कप्पियाकप्पियानं अनुलोमानि वेदितब्बानि।  
तदहुपटिग्गहितं काले कप्पती ऽति आदि सब्बं सम्भिन्नरसं सन्धाय वुत्तं। सचे हि छल्लिम् पि अनपनेत्वा सकलेन्ऽ एव नाऌइकेरफलेन सद्धिम् पानकं पटिग्गहितं होति।

[पगे ११०५]  
म्व्_विइ।१] महावग्ग-वण्णना ११०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नाऌइकेरं अपनेत्वा तं विकाले ऽपि वट्टति। उपरि सप्पिपिण्डं ठपेत्वा सीतलपायासं देन्ति, यं पायासेन असंसट्ठं सप्पि, तं अपनेत्वा सत्ताहं परिभुञ्जितुं वट्टति। थद्धमधुफाणितादीसु पि एस्ऽ एव नयो। तक्कोलजातिफलादीहि पि अलङ्करित्वा पिण्डपातं देन्ति, तानि उद्धरित्वा धोवित्वा यावजीवं परिभुञ्जितब्बानि। यागुयं पक्खिपित्वा दिन्नसिङ्गवेरादीसु पि तेलादीसु पि पक्खिपित्वा दिन्नलट्ठिमधुकादीसु पि एस्ऽ एव नयो। एवं यं यं असम्भिन्नरसं होति, तं तं एकतो पटिग्गहितम् पि, यथा सुद्धं होति, तथा धोवित्वा वा तच्छेत्वा वा तस्स तस्स कालवसेन परिभुञ्जितुं वट्टति। सचे पन सम्भिन्नरसं होति संसट्ठं, न वट्टति। यावकालिकं हि अत्तना सद्धिं सम्भिन्नरसानि तीणि पि यामकालिकादीनि अत्तनो सभावं उपनेति, यामकालिकम् पि द्वे ऽपि सत्ताहकालिकादीनि अत्तनो सभावं उपनेति, सत्ताहकालिकम् पि अत्तना सद्धिं संसट्ठं यावजीविकं अत्तनो सभावं येव उपनेति, तस्मा तेन तदहुपटिग्गहितेन सद्धिं तदहुपटिग्गहितं वा पुरे पटिग्गहितं वा यावजीविकं सत्ताहं कप्पति, द्वीहपटिग्गहितेन छाहं, तीहपटिग्गहितेन पञ्चाहं, सत्ताहपटिग्गहितेन तदह्ऽ एव कप्पती ऽति वेदितब्बं। तस्मा येव हि सत्ताहकालिकेन भिक्खवे यावजीविकं तदहुपटिग्गहितन् ति अवत्वा पटिग्गहितं सत्ताहं कप्पती ऽति वुत्तं। कालयामसत्ताहातिक्कमेसु च्ऽ एत्थ विकालभोजनसन्निधिभेसज्जसिक्खापदानं वसेन आपत्तियो वेदितब्बा। इमेसु च पन चतूसु कालिकेसु यावकालिकं यामकालिकन् ति इदम् एव द्वयं अन्तो वुत्थकञ् च्ऽ एव सन्निधिकारकञ् च होति, सत्ताहकालिकञ् च यावजीविकञ् च अकप्पियकुटियं निक्खिपितुम् पि वट्टति, सन्निधिम् पि न जनेती ऽति। ससं सब्बत्थ उत्तानम् एवा ऽति।  
 भेसज्जक्खन्धकवण्णना निट्ठिता।  
कठिनक्खन्धकवण्णना  
[म्व्_विइ।१:] कठिनक्खन्धके पाठेय्यका ऽति पठेय्यरट्ठवासिनो। पठेय्यं नाम कोसलेसु पच्छिमदिसाभागे रट्ठं, तत्थ वासिनो ति वुत्तं होति।

[पगे ११०६]  
११०६ समन्तपासादिका [म्व्_विइ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कोसलरञ्ञो एकपितुभातूनं भद्दवग्गियत्थेरानं एतं अधिवचनं। तेसु सब्बजेट्ठको अनागामि, सब्बपच्छिमको सोतापन्नो, एको ऽपि अरहा वा पुथुज्जनो वा न्ऽ अत्थि। आरञ्ञका ऽति धुतङ्गसमादानवसेन आरञ्ञका, न अरञ्ञवासमत्तेन। पिण्डपातिकादिभावे पि तेसं एस्ऽ एव नयो। सीसवसेन च्ऽ एतं वुत्तं।  
इमे पन तेरसापि धुतङ्गानि समादाय येव वत्तन्ति। उदकसङ्गहे ऽति उदकेन सङ्गहिते घातिते संसट्ठे, थले च निन्ने च एकोदकीभूते ऽति अत्थो। उदकचिक्खल्ले ऽति अक्कन्तक्कन्तट्ठाने उदकचिक्खल्लो उट्ठहित्वा याव आनिसदा पहरति, ईदिसे चिक्खल्ले ऽति अत्थो। च्कपुण्णेही ऽति उदकपुण्णेहि। तेसं कीव चीवरानि घनानि, तेसु पतितं उदकं न पग्घरति घनत्ता, पुटबद्धं विय तिट्ठति, तेन वुत्तं ओकपुण्णेहि चीवरेही ऽति ओघपुण्णेही ऽति पि पाठो। अविवदमाना वस्सं वसिम्हा ऽति एत्थ आगन्तुकट्ठाने सेनासनफासुताय अभावेन च भगवतो दस्सनालाभेन उक्कण्ठितताय च ते भिक्खू फासुं न वसिंसु, तस्मा अविवदमाना फासुकं वस्सं वसिम्हा ऽति न अवोचुं। धम्मिं कथं कत्वा ऽति भगवा तेसं भिक्खूनं अनमतग्गियकथं कथेसि। ते सब्बे ऽव कथापरियोसाने अरहत्तं पापुणित्वा निसिन्नट्ठानतो येव आकासे उप्पतित्वा अगमंसु। तं सन्धाय वुत्तं धम्मिं कथं कत्वा ऽति। ततो भगवा सचे कठिनत्थारो पञ्ञत्तो अभविस्स, एते भिक्खू एकं चीवरं ठपेत्वा सन्तरुत्तरेन आगच्छन्ता न एवं किलन्ता अस्सु, कठिनत्थारो च नाम्ऽ एस सब्बबुद्धेहि अनुञ्ञातो ति चिन्तेत्वा कठिनत्थारं अनुजानितुकामो भिक्खू आमन्तेसि, आमन्तेत्वा च पन अनुजानामि भिक्खवे ऽति आदिम् आह।  
तत्थ अत्थतकठिनानं वो ऽति एत्थ निपातमत्तं वोकारो, अत्थतकठिनानन् ति अत्थो। एवञ् हि सति परतो सो नेसं भविस्सती ऽति युज्जति। अथ वा वो ति सामीवचनम् एव्ऽ एतं। सो नेसन् ति एत्थ पन सो चीवरुप्पादो, येव अत्थतकठिना, नेसं भविस्सति ऽति अत्थो। तत्थ अनामन्तचारो ति याव कठिनं न उद्धरीयति, ताव अनामन्तेत्वा चरणं कप्पिस्सति,

[पगे ११०७]  
म्व्_विइ।१] महावग्ग-वण्णना ११०७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चारित्तसिक्खापदे अनापत्ति भविस्सतीति अत्थो।  
असमादानचारो ति तिचीवरं असमादाय चरणं, चीवरविप्पवासो कप्पिस्सतीति अत्थो। गणभोजनन् ति गणभोजनम् पि कप्पिस्सति। यावद् अत्थचीवरन् ति यावतकेन चीवरेन अत्थो, तावतकं अनधिट्ठितं अविकप्पितम् कप्पिस्सतीति अत्थो।  
यो च तत्थ चीवरुप्पादो ति तत्थ कठिनत्थतसीमायं मतकचीवरं वा होतु सङ्घं उद्दिस्स दिन्नं वा सङ्घिकेन तत्र्ऽ उप्पादेन आभतं वा येन केनचि आकारेन यं सङ्घिकं चीवरं उप्पज्जति, तं तेसं भविस्सती ऽति अत्थो।  
एवञ् च पन भिक्खवे कठिनं अत्थरितब्बन् ति एत्थ कठिनत्थारं के लभन्ति के न लभन्तीति। गणनवसेन ताव पच्छिमकोटिया पञ्च जना लभन्ति, उद्धं सतसहस्सम् पि। पञ्चन्नं हेट्ठा न लभन्ति। वुत्थवस्सवसेन पुरिमिकाय वस्सं उपगन्त्वा पठमपवारणाय पवारिता लभन्ति, छिन्नवस्सा वा पच्छिमिकाय उपगता वा न लभन्ति, अञ्ञस्मिं विहारे वुत्थवस्सापि न लभन्ती ऽति महापच्चरियं वुत्तं। पुरिमिकाय उपगतानम् पन सब्बे पच्छिमिका गणपूरका होन्ति, आनिसंसं न लभन्ति, आनिसंसो इतरेसं येव होति। सचे पुरिमिकाय उपगता चत्तारो वा होन्ति तयो वा द्वे वा एको वा, इतरे गणपूरके कत्वा कठिनं अत्थरितब्बं। अथ चत्तारो भिक्खू उपगता, एको परिपुण्णवस्सो सामणेरो, सो चे पच्छिमिकाय उपसम्पज्जति, गणपूरको च्ऽ एव होति आनिसंसञ् च लभति। तयो भिक्खू द्वे सामणेरा, द्वे भिक्खू तयो सामणेरा, एको भिक्खु चत्तारो सामणेरा ऽति एत्थापि एस्ऽ एव नयो। सचे पुरिमिकाय उपगता कठिनत्थारकुसला न होन्ति, अत्थारकुसला खन्धकभाणकत्थेरा परियेसित्वा आनेतब्बा, कम्मवाचं सावेत्वा कठिनं अत्थरापेत्वा दानञ् च भुञ्जित्वा गमिस्सन्ति। आनिसंसो पन इतरेसं येव होति। कठिनं केन दिन्नं वट्टति। येन केनचि देवेन वा मनुस्सेन वा पञ्चन्नं वा सहधम्मिकानं अञ्ञतरेन दिन्नं वट्टति। कठिनदायकस्स वत्तं अत्थि, सचे सो तं अजानन्तो पुच्छति भन्ते कथं कठिनं दातब्बन् ति तस्स एवं आचिक्खितब्बं तिण्णं चीवरानं अञ्ञतरपहोनकं सुरियुग्गमनसमये वत्थं कठिनचीवरं देमा ऽति दातुं वट्टति,

[पगे ११०८]  
११०८ समन्तपासादिका [म्व्_विइ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स परिकम्मत्थं एत्तका नाम सूचियो एत्तकं सुत्तं एत्तकं रजनं परिकम्मं करोन्तानं एत्तकानं भिक्खूनं यागुभत्तञ् च दातुं वट्टती ऽति। कठिनत्थारकेनापि धम्मेन समेन उप्पन्नं कठिनं अत्थरितब्बं। अत्थरन्तेन वत्तं जानितब्बं, तन्तवायगेहतो हि आभतसन्तानेन्ऽ एव खलिमक्खितसाटको ऽपि न वट्टति, मलिनसाटको ऽपि न वट्टति, तस्मा कठिनत्थारसाटकं लभित्वा सुट्ठु धोवित्वा सूचिआदीनि चीवरकम्मुपकरणानि सज्जेत्वा बहूहि भिक्खूहि सद्धिं तदह्ऽ एव सिब्बेत्वा निट्ठितसूचिकम्मं रजित्वा कप्पबिन्दुं दत्वा कठिनं अत्थरितब्बं। सचे तस्मिं अनत्थते येव, अञ्ञो कठिनसाटकं आहरति, अञ्ञानि च बहूनि कठिनानिसंसवत्थानि देति, यो आनिसंसं बहुं देति, तस्स सन्तकेन्ऽ एव अत्थरितब्बम्। इतरो यथा तथा ओवदित्वा सञ्ञापेतब्बो। कठिनम् पन केन अत्थरितब्बं। यस्स सङ्घो कठिनचीवरं देति। सङ्घेन पन कस्स दातब्बं। यो जिण्णचीवरो होति।  
सचे बहू जिण्णचीवरा, वुड्ढस्स दातब्बं। वुड्ढेसु पि यो महापुरिसो तदह्ऽ एव चीवरं कत्वा अत्थरितुं सक्कोति, तस्स दातब्बं। सचे वुड्ढो न सक्कोति, नवकतरो सक्कोति, तस्स दातब्बं। अपि च सङ्घेन महाथेरस्स सङ्गहं कातुं वट्टति, तस्मा तुम्हे भन्ते गण्हथ, मयं कत्वा दस्सामा ऽति वत्तब्बं। तीसु चीवरेसु यं जिण्णं होति, तद् अत्थाय दातब्बं। पकतिया दुपट्टचीवरस्स दुपट्टत्थाय येव दातब्बं। सचे पिऽस्स एकपट्टचीवरं घनं होति, कठिनसाटका च पेलवा, सारुप्पट्थाय दुपट्टपहोनकम् एव दातब्बं। अहं अलभन्तो एकपट्टं पारुपामी ऽति वदन्तस्सापि दुपट्टं दातुं वट्टति। यो पन लोभपकतिको होति, तस्स न दातब्बं। तेनापि कठिनं अत्थरित्वा पच्छा विसिब्बेत्वा द्वे चीवरानि करिस्सामी ऽति न गहेतब्बं। यस्स पन दियति, तस्स येन विधिना दातब्बं, तं दस्सेतुं एवञ् च पन भिक्खवे कठिनं अत्थरितब्बन् ति आरभित्वा सुणातु मे भन्ते ऽति आदिका दानकम्मवाचा ताव वुत्ता। एवं दिन्ने पन कठिने, सचे तं कठिनदुस्सं निट्ठितपरिकम्मम् एव होति,

[पगे ११०९]  
म्व्_विइ।१] महावग्ग-वण्णना ११०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इच्च्ऽ एतं कुसलं, नो चे निट्ठितपरिकम्मं होति, अहं थेरो ति वा बहुस्सुतो ति वा एकेनापि अकातुं न लब्भति, सब्बेह्ऽ एव सन्निपतित्वा धोवनसिब्बनरजनानि निट्ठपेतब्बानि। इदं हि कठिनवत्तं नाम बुद्धप्पसत्थं, अतीते पदुमुत्तरो हि भगवा कठिनवत्तं अकासि। तस्स किर अग्गसावको सुजातत्थेरो नाम कठिनं गण्हि। तं सत्था अट्ठसट्ठिया भिक्खुसतसहस्सेहि सद्धिं निसीदित्वा अकासि। कतपरियोसितं पन कठिनं गहेत्वा अत्थारकेन भिक्खुना सचे सङ्घाटिया कठिनं अत्थरितुकामो होति, पोराणिका सङ्घाटि पच्चुद्धरितब्बा, नवा सङ्घाटि अधिट्ठातब्बा, इमाय सङ्घाटिया कठिनं अत्थरामी ऽति वाचा भिन्दितब्बा ऽति आदिना परिवारे वुत्तविधानेन कठिनं अत्थरितब्बं। अत्थरित्वा च पन तेन कठिनत्थारकेन भिक्खुना सङ्घं उपसङ्कमित्वा एकंसं उत्तरासङ्गं करित्वा अञ्जलिं पग्गहेत्वा एवम् अस्स वचनीयो, अत्थतं भन्ते सङ्घस्स कठिनं धम्मिको कठिनत्थारो अनुमोदथा ऽति तेहि अनुमोदकेहि भिक्खूहि एकंसं उत्तरासङ्गं करित्वा अञ्जलिं पग्गहेत्वा एवम् अस्स वचनीयो अत्थतं आवुसो सङ्घस्स कठिनं, धम्मिको कठिनत्थारो, अनुमोदामा ऽति एवम् आदिना परिवारे वुत्तविधानेन्ऽ एव अनुमोदापेतब्बं, इतरेहि च अनुमोदितब्बं। एवं सब्बेसं अत्थतं होति कठिनं। वुत्तं ह्ऽ एतं परिवारे द्विन्नं पुग्गलानं अत्थतं होति कठिनं, अत्थारकस्स च अनुमोदकस्स चा ऽति। पुन पि वुत्तं न सङ्घो कठिनं अत्थरति, न गणो कठिनं अत्थरति, पुग्गलो कठिनं अत्थरति, सङ्घस्स अनुमोदनाय गणस्स अनुमोदनाय पुग्गलस्स अत्थारा सङ्घस्स अत्थतं होति कठिनं, गणस्स अत्थतं होति कठिनं, पुग्गलस्स अत्थतं होति कठिनन् ति। एवं अत्थते पन कठिने, सचे पन कठिनचीवरेन सद्धिं आभतं आनिसंसं दायका येन अम्हाकं कठिनं गहितं, तस्स्ऽ एव देमा ऽति देन्ति, भिक्खुसङ्घो अनिस्सरो। अथ अविचारेत्वा दत्वा गच्छन्ति, भिक्खुसङ्घो इस्सरो, तस्मा सचे कठिनत्थारकस्स सेसचीवरानि पि दुब्बलानि होन्ति, सङ्घेन अपलोकेत्वा तेसं पि अत्थाय वत्थानि दातब्बानि। कम्मवाचा पन एका येव वट्टति। अवसेसकठिनानिसंसवत्थानि वस्सावासिकट्ठितिकाय दातब्बानि।  
    
[पगे १११०]  
१११० समन्तपासादिका [म्व्_विइ।८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ठितिकाय अभावेन थेरासनतो पट्ठाय दातब्बानि। गरुभण्डं न भाजेतब्बं। सचे पन एकसीमाय बहू विहारा होन्ति, सब्बे भिक्खू सन्निपातेत्वा एकट्ठ कठिनं अत्थरितब्बं, विसुं विसुं अत्थरितुं न वट्टति। इदानि यथा च कठिनं अत्थतं होति यथा च अनत्थतं, तं विधिं वित्थारतो दस्सेतुं एवञ् च पन भिक्खवे अत्थतं होति कठिनं, एवं अनत्थतन् ति वत्वा अकरणीयञ् च्ऽ एव महाभूमिकञ् च अनत्थतलक्खणं ताव दस्सेन्तो उल्लिखितमत्तेना ऽति आदिके चतुवीसति आकारे दस्सेति, ततो परं अत्थतलक्खणं दस्सेन्तो अहतेन अत्थतन् ति आदिके सत्तरस आकारे दस्सेसि। परिवारे ऽपि हि चतुवीसतिया आकारेहि अनत्थतं होति कठिनं, सत्तरसह्ऽ आकारेहि अत्थतं होति कठिनन् ति इदम् एव लक्खणं वुत्तं। तत्थ उल्लिखितमत्तेना ऽति दीघतो च पुथुलतो च पमाणगहणमत्तेन।  
पमाणं हि गण्हन्तो तस्स तस्स पदेसस्स सञ्जाननट्ठं नखादीहि वा तं परिच्छेदं दस्सेन्तो उल्लिखति, नलाटादीसु वा घंसति, तस्मा तं पमाणगहणं उल्लिखितमत्तन् ति वुच्चति। धोवनमत्तेना ऽति कठिनदुस्सधोवनमत्तेन।  
चीवरविचारणमत्तेना ऽति पञ्चकं वा सत्तकं वा नवकं वा एकादसकं वा होतू ऽति एवं विचारणमत्तेन। छेदनमत्तेना ऽति यथाविचारितस्स वत्थस्स छेदनमत्तेन।  
बन्धनमत्तेना ऽति मोघसुत्तकारोपनमत्तेन। ओवट्टियकरणमत्तेना ऽति मोघसुत्तकानुसारेन दीघसिब्बितमत्तेन। कण्डूसकरणमत्तेना ऽति मुद्धियपटबन्धनमत्तेन। दऌहीकम्मकरणमत्तेना ऽति द्वे चिमिलिकायो एकतो कत्वा सिब्बितमत्तेन। अथ वा पठमचिमिलिका घटेत्वा ठपिता होति, कठिनसाटकं तस्सा कुच्छिस्मिं चिमिलिकं कत्वा सिब्बितमत्तेना ऽति पि अत्थो। महापच्चरियं पकतिचीवरस्स उपस्सयदानेना ऽति वुत्तं। कुरुन्दियम् पन पकतिपट्टबद्धचीवरं दुपट्टं कातुं कुच्छिचिमिलिक अल्लियापनमत्तेना ऽति वुत्तं। अनुवातकरणमत्तेना ऽति पिट्ठिअनुवातारोपनमत्तेन। परिभण्डकरणमत्तेना ऽति कुच्छिअनुवातारोपनमत्तेन। ओवट्टेय्यकरणमत्तेना ऽति आगन्तुकपटारोपनमत्तेन।

[पगे ११११]  
म्व्_विइ।१] महावग्ग-वण्णना ११११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कठिनचीवरतो वा पटं गहेत्वा अञ्ञस्मिं कठिनचीवरे पटारोपनमत्तेन। कम्बलमद्दनमत्तेना ऽ ति एकवारं येव रजने पक्खित्तेन दन्तवण्णेन पण्डुपलासवण्णेन वा। सचे पन सकिं वा द्विक्खत्तुं वा रत्तम् पि सारुप्पं होति, वट्टति। निमित्तकतेना ऽति इमिना दुस्सेन कठिनं अत्थरिस्सामी ऽति एवं निमित्तकतेन। एत्तकम् एव हि परिवारे वुत्तं। अट्ठकथासु पन अयं साटको सुन्दरो, सक्का इमिना कठिनं अत्थरितुन् ति एवं निमित्तकम्मं कत्वा लद्धेना ऽति वुत्तं। परिकथाकतेना ऽति कठिनं नाम दातुं वट्टति, कठिनदायको बहुं पुञ्ञं पसवती ऽति एवं परिकथाय उप्पादितेन। कठिनं नाम अतिउक्कट्ठं वट्टति, मातरम् पि विञ्ञापेतुं न वट्टति, आकासतो ओतिण्णसदिसम् एव वट्टति। कुक्कुकतेना ऽति तावकालिकेन। सन्निधिकतेना ऽति एत्थ दुविधो सन्निधि करणसन्निधि च निचयसन्निधि च। तत्थ तदह्ऽ एव अकत्वा ठपेत्वा करणं, करणसन्निधि नाम। सङ्घो अज्ज कठिनदुस्सं लभित्वा पुनदिवसे देति, अयं निचयसन्निधि नाम। निस्सग्गियेना ऽति रत्तिनिस्सग्गियेन।  
परिवारे ऽपि वुत्तं निस्सग्गियं नाम कयिरमाने अरुणो उद्रियती ऽति। अकप्पकतेना ऽति अनादिन्नकप्पबिन्दुना। अञ्ञत्र सङ्घाटिया ऽति आदीसु ठपेत्वा सङ्घातिउत्तरासङ्गान्तरवासके अञ्ञेन पच्चत्थरणादिना अत्थतं, अनत्थतं होती ऽति अञ्ञत्र पञ्चकेन वा अतिरेकपञ्चकेन वा ऽति, पञ्चकानि वा अतिरेकपञ्चकानि वा खण्डानि कत्वा महामण्डलाड्ढमण्डलानि दस्सेत्वा कतेन्ऽ एव वट्टति। एवञ् हि समण्डलीकतं होति, तं ठपेत्वा अञ्ञेन अच्छिन्नकेन वा द्वित्तिचतुक्खण्डकेन वा न वट्टति। अञ्ञत्र पुग्गलस्स अत्थारा ऽति पुग्गलस्स अत्थारं ठपेत्वा न अञ्ञेन सङ्घस्स वा गणस्स वा अत्थारेन अत्थतं होति। निस्सीमट्ठो अनुमोदतीऽ ति बहूपचारसीमाय ठितो अनुमोदति। अहतेना ऽति अपरिभुत्तेन अहतकप्पेना ऽति अहतसदिसेन एकवारं वा द्विक्खत्तुं वा धोतेन। पिलोतिकाया ऽति गतवत्थुकसाटकेन।

[पगे १११२]  
१११२ समन्तपासादिका [म्व्_विइ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पंसुकूलेना ऽति तेवीसतिया खेत्तेसु उप्पन्नपंसुकूलेन। पंसुकूलियभिक्खुना चोलकभिक्खं आहिण्डित्वा लद्धचोलकेहि कतचीवरेना ऽति कुरुन्दी-महापच्चरीसु वुत्तं। आपणिकेना ऽति आपणद्वारे पतितपिलोतिकं गहेत्वा कठिनत्थाय देति, तेनापि वट्टती ऽति अत्थो। सेसं वुत्तविपल्लासेन वेदितब्बं। इमस्मिं पन ठाने सह कठिनस्स अत्थारा कति धम्मा जायन्ती ऽति आदि बहूसु अट्ठकथासु वुत्तं, तं सब्बं परिवारे पाऌइं आरूऌहम् एव, तस्मा तत्थ आगतनयेन्ऽ एव वेदितब्बं। न हि तेन इध अवुच्चमानेन कठिनत्थारस्स किञ्चि परिहायति। एवं कठिनत्थारं दस्सेत्वा इदानि उब्भारं दस्सेतुं कथञ् च भिक्खवे उब्भतं होति कठिनन् ति आदिम् आह। तत्थ मातिका ऽति मातरो जनेत्तियो ति अत्थो। कठिनुब्भारं हि एता अट्ठ जनेत्तियो। तासु पक्कमनं अन्तो अस्सा ऽति पक्कमनन्तिका। एवं सेसापि वेदितब्बा। [म्व्_विइ।२-१२:] न पच्चेस्सन् ति न पुन आगमिस्सं। एतस्मिं पन पक्कमनन्तिके कठिनुद्धारे पठमं चीवरपलिबोधो छिज्जति, पच्छा आवासपलिबोधो, एवं पक्कमतो हि चीवरपलिबोधो अन्तोसीमायम् एव छिज्जति, आवासपलिबोधो सीमातिक्कमे। वुत्तम् पि च्ऽ एतं परिवारे:  
पक्कमनन्तिको कठिनुद्धारो वुत्तो आदिच्चबन्धुना  
एतञ् च्ऽ आहं विस्सज्जिस्सं चीवरपलिबोधो पठमं छिज्जति।  
पच्छा आवासपलिबोधो छिज्जती ऽति।  
चीवरं आदाया ऽति अकतचीवरं आदाय। बहिसीमागतस्सा ऽति अञ्ञं सामन्तं विहारं गतस्स। एवं होती ऽति तस्मिं विहारे सेनासनफासुकं वा सहायसम्पत्तिं वा दिस्वा एवं होति। एतस्मिं पन निट्ठानन्तिके कठिनुद्धारे आवासपलिबोधो पठमं छिज्जति, सो हि न पच्चेस्सन् ति चित्ते उप्पन्नमत्ते ऽव छिज्जति। वुत्तम् पि च्ऽ एतं:  
निट्ठानन्तिको कठिनुद्धारो वुत्तो आदिच्चबन्धुना,  
एतञ् च्ऽ आहं विस्सज्जिस्सं आवासपलिबोधो पठमं छिज्जति।  
चीवरे निट्ठिते चीवरपलिबोधो छिज्जती ऽति।

[पगे १११३]  
म्व्_विइ।१-१२] महावग्ग-वण्णना १११३  
एतेन नयेन सेसमातिकाविभज्जने ऽपि अत्थो वेदितब्बो।  
अयं पन्ऽ एत्थ विसेसो, सन्निट्ठानन्तिके द्वे ऽपि पलिबोधा न्ऽ एव्ऽ इमं चीवरं कारेस्सं, न पच्चेस्सन् ति चित्ते उप्पन्नमत्ते येव एकतो छिज्जन्ति। वुत्तञ् ह्ऽ एतं:  
सन्निट्ठानन्तिको कठिनुद्धारो वुत्तो आदिच्चबन्धुना,  
एतञ् च्ऽ आहं विस्सज्जिस्सं द्वे पलिबोधा अपुब्बं अचरिमं छिज्जन्ती ऽति। एवं सब्बकठिनुद्धारेसु पलिबोधुपच्छेदो वेदितब्बो। सो पन यस्मा इमिना च वुत्तनयेन परिवारे च आगतभावेन सक्का जानितुं, तस्मा वित्थारतो न वुत्तो। अयम् पन्ऽएत्थ सङ्खेपो, नासनन्तिके आवासपलिबोधो पठमं छिज्जति, चीवरे नट्ठे चीवरपलिबोधो छिज्जति। यस्मा चीवरे नट्ठे चीवरपलिबोधो छिज्जति, तस्मा नासनन्तिको ऽति वुत्तं। सवनन्तिके चीवरपलिबोधो पठमं छिज्जति, तस्स सह सवनेन आवासपलिबोधो छिज्जति।  
आसावच्छेदिके आवासपलिबोधो पठमं छिज्जति, चीवरासाय उपच्छिन्नाय चीवरपलिबोधो छिज्जति। अयम् पन यस्मा अनासाय लभति आसाय न लभति, तस्स एवं होति इध्ऽ एव्ऽ इमं चीवरं कारेस्सं, न पच्चेस्सन् ति आदिना नयेन इतरेहि उद्धारेहि सद्धिं वोमिस्सकदेसनानेकप्पभेदो होति, तस्मा परतो विसुं वित्थारेत्वा वुत्तो, इध न वुत्तो। इध पन सवनन्तिकस्स अनन्तरं सीमातिक्कन्तिको वुत्तो।  
तत्थ चीवरपलिबोधो पठमं छिज्जति, तस्स बहिसीमे आवासपलिबोधो छिज्जति। सहुब्भारे द्वे पलिबोधा अपुब्बं अचरिमं छिज्जन्ति। एवं आदायवारे सत्त कठिनुद्धारे दस्सेत्वा, पुन समादायवारे ऽपि विप्पकतचीवरस्स आदायसमादायवारेसु पि यथासम्भवं ते येव दस्सिता। ततो परं अन्तोसीमायं पच्चेस्सं न पच्चेस्सन् ति इमं विधिं अनामसित्वा ऽव, न पच्चेस्सन् ति इमम् एव आमसित्वा ऽव अनधिट्ठितेना ऽति आदिना नयेन च ये ये युज्जन्ति, ते ते दस्सिता।  
ततो परं चीवरासाय पक्कमती ऽति आदिना नयेन इतरेहि सद्धिं वोमिस्सकनयेन अनेकक्खत्तुं आसावच्छेदिकं दस्सेत्वा। पुन दिसङ्गमियवसेन च फासुविहारिकवसेन च निट्ठानन्तिकादीसु युज्जमाना कठिनुद्धारा दस्सिता।

[पगे १११४]  
१११४ समन्तपासादिका [म्व्_विइ।१३  
एवं पभेदतो कठिनुद्धारं दस्सेत्वा, इदानि ये ये तेन तेन कठिनुद्धारेन पलिबोधा छिज्जन्ती ऽति वुत्ता, तेसं तेसं पटिपक्खे दस्सेन्तो [म्व्_विइ।१३:] द्वे ऽमे भिक्खवे कठिनस्स पलिबोधा ऽति आदिम् आह। तत्थ चत्तेना ति येन चत्तेन सो आवासो चत्तो होति, तं चत्तं नाम, तेन चत्तेन। वन्तमुत्तेसु पि एस्ऽ एव नयो। सेसं सब्बत्थ उत्तानम् एवा ऽति।  
कठिनक्खन्धकवण्णना निट्ठिता।  
    चीवरक्खन्धकवण्णना।  
[म्व्_विइइ।१:] चीवरक्खन्धके पदक्खा ऽति छेका कुसला। अभिसटा ऽति अभिगता। केहि अभिगता। अत्थिकेहि मनुस्सेहि। करणत्थे पन सामिवचनं कत्वा अत्थिकानं अत्थिकानं मनुस्सानन् ति वुत्तं। पञ्ञासाय च रत्तिं गच्छती ऽति पञ्ञासकहापणे गहेत्वा च रत्तिं रत्तिं गच्छति। नेगमो ति कुटुम्बिकगणो। सालवतिं कुमारिं गणिकं वुट्ठापेसी ऽति नागरा द्वे सतसहस्सानि राजा तीणि सतसहस्सानि अञ्ञञ् च आरामुय्यानवाहनादिपरिच्छेदं दत्वा वुट्ठपेसुं, गणिकट्ठाने ठपेसुन् ति अत्थो। पटिसतेन च रत्तिं गच्छती ऽति रत्तिं रत्तिं पटिसतेन गच्छति। गिलानं पटिवेदेय्यन् ति गिलानभावं जानापेय्यं। कत्तरसुप्पे ति जिण्णसुप्पे। (दिसापामोक्खो ति सब्बदिसासु विदितो पाकटो पधानो ऽवा ऽति अत्थो।) का मे देव माता ऽति, कस्मा पुच्छि।  
तं किर अञ्ञे राजदारका कीऌअन्ता कलहे उट्ठिते निम्मातिको निप्पीतिको ति वदन्ति, यथा च अञ्ञेसं दारकानं छणादीसु चूऌअमातामहामातादयो किञ्चि किञ्चि पण्णाकारं पेसेन्ति, तथा तस्स न कोचि किञ्चि पेसेसि। इति सो तं सब्बं चिन्तेत्वा निम्मातिको येव नु खो अहन् ति जाननत्थं का मे देव माता, को पिता ऽति पुच्छि। यन् नून्ऽ आहं सिप्पन् ति यन् नून्ऽ आहं वेज्जसिप्पं सिक्खेय्यन् ति चिन्तेसि। तस्स किर एतद् अहोसि इमानि खो हत्थिअस्ससिप्पादीनि परुपघातपटिसंयुत्तानि, वेज्जसिप्पं मेत्तापुब्बभागं सत्तानं हितपटिसंयुत्तन् ति, तस्मा वेज्जसिप्पम् एव सन्धाय यन् नून्ऽ आहं सिप्पं सिक्खेय्यन् ति चिन्तेसि। अपि च्ऽ आयं इतो कप्पसतसहस्सस्स उपरि पदुमुत्तरस्स भगवतो उपट्ठाकं बुद्धुपट्ठाको अयन् ति चतुपरिसब्भन्तरे पत्थतगुणं वेज्जं दिस्वा अहो वता ऽहम् पि एवरूपं ठानन्तरं पापुणेय्यन् ति चिन्तेत्वा सत्ताहं बुद्धप्पमुखस्स भिक्खुसङ्घस्स दानं दत्वा भगवन्तं वन्दित्वा अहम् पि भगवा तुम्हाकं उपट्ठाको असुकवेज्जो विय अनागते बुद्धुपट्ठाको भवेय्यन् ति पत्थनम् अकासि।

[पगे १११५]  
म्व्_विइइ।१] महावग्ग-वण्णना १११५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ताय पुरिमपत्थनाय चोदियमनो ऽप्ऽ एस वेज्जसिप्पम् एव सन्धाय यन् नून्ऽ आहं सिप्पं सिक्खेय्यन् ति चिन्तेसि। दिसापामोक्खो ति सब्बदिसासु विदितो पाकटो, पट्ठानो वा ऽति अत्थो। तस्मिञ् च समये तक्कसिलका वाणिजा अभयराजकुमारं दस्सनाय अगमंसु। ते जीवको कुतो तुम्हे आगता ऽति पुच्छि। तक्कसिलतो ऽति वुत्तो। अत्थि तत्थ वेज्जसिप्पाचरियो ति पुच्छित्वा, आम कुमार तक्कसिलायं दिसापामोक्खो वेज्जो पटिवसती ऽति सुत्वा, तेन हि यदा गच्छथ, मय्हं आरोचेय्याथा ऽति आह। ते तथा करिंसु।  
सो पितरं अनापुच्छित्वा तेहि सद्धिं तक्कसिलं अगमासि।  
तेन वुत्तं अभयराजकुमारं अनापुच्छा ऽति आदि। इच्छाम्ऽ अहं आचरिय सिप्पं सिक्खितुन् ति तं किर उपसङ्कमन्तं दिस्वा सो वेज्जो को ऽसि त्वं ताता ऽति पुच्छि। सो बिम्बिसारमहाराजस्स नत्ता अभयकुमारस्स पुत्तो ऽम्ही ऽति आह। कस्मा पन त्वं असि तात इध्ऽ आगतो ऽति। ततो सो तुम्हाकं सन्तिके सिप्पं सिक्खितुन् ति वत्वा इच्छाम्ऽ अहं आचरिय सिप्पं सिक्खितुन् ति आह। बहुञ् च गण्हाती ऽति यथा अञ्ञे खत्तियराजकुमारादयो आचरियस्स धनं दात्वा किञ्चि कम्मं अकत्वा सिप्पं सिक्खन्ति येव, न सो एवं।  
सो पन किञ्चि धनं अदत्वा धम्मन्तेवासिको ऽव हुत्वा एकं कालं उपज्झायस्स कम्मं करोति, एकं कालं सिक्खति। एवं सन्ते ऽपि, अभिनिहारसम्पन्नो कुलपुत्तो अत्तनो मेधाविताय बहुञ् च गण्हाति, लहुञ् च गण्हाति, सुट्ठु च उपधारेति, गहितञ् च्ऽ अस्स न पमुस्सति। सत्त च मे वस्सानि अधीयन्तस्स नय्ऽइमस्स सिप्पस्स अन्तो पञ्ञायती ऽति एत्थ अयं किर जिवको, यत्तकं आचरियो जानाति, यं अञ्ञे सोऌअसहि वस्सेहि उग्गण्हन्ति, तं सब्बं सत्तहि वस्सेहि उग्गहेसि।

[पगे १११६]  
१११६ समन्तपासादिका [म्व्_विइइ।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सक्कस्स पन देवरञ्ञो एतद् अहोसि अयं बुद्धानं उपट्ठाको अग्गविस्सासिको भविस्सति, हन्द नं भेसज्जयोजनं सिक्खापेमी ऽति। आचरियस्स सरीरे अज्झावसित्वा यथा ठपेत्वा कम्मविपाकं अवसेसरोगं एकेन्ऽ एव भेसज्जयोगेन तिकिच्छितुं सक्कोति, तथा नं भेसज्जयोजनं सिक्खापेसि। सो पन आचरियस्स सन्तिके सिक्खामी ऽति मञ्ञति, तस्मा समत्थो इदानि जीवको तिकिच्छितुन् ति सक्केन विस्सट्ठमत्तो एवं चिन्तेत्वा आचरियं पुच्छि।  
आचरियो पन न इमिना मम्ऽ आनुभावेन उग्गहितं, देवतानुभावेन उग्गहितन् ति ञत्वा ऽव तेन हि भणे ऽति आदिम् आह। समन्ता योजनं आहिण्डन्तो ति दिवसे दिवसे एकेकेन द्वारेन निक्खमित्वा चत्तारो दिवसे आहिण्डन्तो। परित्तं पाथेय्यं अदासी ऽति अप्पमत्तकं अदासि। कस्मा। तस्स किर एतद् अहोसि अयं महाकुलस्स पुत्तो गतमत्तो येव पितुपितामहानं सन्तिका महासक्कारं लभिस्सति, ततो मय्हं वा सिप्पस्स वा गुणं न जानिस्सति, अन्तरामग्गे पन खीणपाथेय्यो सिप्पं पयोजेत्वा, अवस्सं मय्हञ् च सिप्पस्स च गुणं जानिस्सती ऽति, परित्तं दापेसि। पसतेना ऽति एकहत्थपूटेन। पिचुना ऽति कप्पासपटलेन।  
यत्र हि नामा ऽति या नाम। किम्पिमायन् ति किम् पि मे अयं।  
उपजानाम्ऽ एतस्स संयमस्सा ऽति कतस्स च रोगूपसमस्स च उपकारं जानामा ऽति अधिप्पायो। सब्बालङ्कारं तुय्हं होतू ऽति राजा किर सचे इमं गण्हिस्सति, पमाणयुत्ते ठाने तं ठपेस्सामि, सचे न गण्हिस्सति, अब्भन्तरिकं नं विस्सासिकं करिस्सामी ऽति चिन्तेत्वा एवम् आह। अभयराजकुमारस्सा ऽपि नाटकानम् पि चित्तं उप्पज्जि अहो वत न गण्हेय्या ऽति। सो ऽपि तेसं चित्तं ञत्वा विय इदं मे देव अय्यिकानं आभरणं, न पन्ऽ इदं मय्हं गण्हितुं पटिरूपन् ति वत्वा अलं देवा ऽति आदिम् आह। अधिकारं मे देव सरतू ऽति कतस्स उपकारं सरतू ऽति अत्थो। राजा पसन्नो सब्बालङ्कारसम्पन्नं गेहञ् च अम्बवनुय्यानञ् च अनुसंवच्छरं सतसहस्सौट्ठानकं गामञ् च महासक्कारञ् च दत्वा तेन हि भणे ऽति आदिम् आह। सक्खसि पन त्वं गहपती ऽति,

[पगे १११७]  
म्व्_विइइ।१] महावग्ग-वण्णना १११७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा आह। इरियापथसम्परिवत्तनेन किर मत्थलुङ्गं न सण्ठाति, तस्स च तीहि सत्ताहेहि निच्चलस्स निपन्नस्स मत्थलुङ्गं सण्ठहिस्सती ऽति ञत्वा अप्प्ऽ एव नाम सत्त सत्त मासे पटिजानित्वा सत्त सत्त दिवसे ऽपि निपज्जेय्या ऽति एवम् आह। तेन्ऽ एव परतो वुत्तं अपि च पटिकच्च्ऽ एव असि मया ञातो ऽति। सीसच्छविं उप्पाटेत्वा ऽति सीसचम्मं अपनेत्वा। सिब्बिनिं विनामेत्वा ऽति सिब्बिनिं विवरित्वा। न्ऽ आहं आचरिय सक्कोमी ऽति तस्स किर सरीरे महादाहो उप्पज्जि, तस्मा एवम् आह। तीहि सत्ताहेना ऽति तीहि पस्सेहि एकेकेन सत्ताहेन। जनं उस्सारेत्वा ऽति जनं नीहरापेत्वा। जेगुच्छं मे सप्पी ऽति अयं किर राजा विच्छिकस्स जातो, विच्छिकविसपटिघाताय च सप्पि भेसज्जं होति विच्छिकानं पटिक्कूलं तस्मा एवम् आह। उद्देकं दस्सती ऽति उग्गारं दस्सति। पञ्ञसयोजनिका होती ऽति पञ्ञासयोजनानि गन्तुं समत्था होति। न केवलञ् च्ऽ अस्स रञ्ञो हत्थिनी येव, नाऌआगिरि नाम हत्थी योजनसतं गच्छति, वेलुकण्णो च मुञ्जकेसो चा ऽति द्वे अस्सा वीसयोजनसतं गच्छन्ति, काको नाम दासो सट्ठि योजनानि गच्छति। एकस्स किर कुलपुत्तस्स अनुप्पन्ने बुद्धे एकदिवसं भुञ्जितुं निसिन्नस्स पच्चेकबुद्धो द्वारे ठत्वा अगमासि। तस्स्ऽ एको पुरिसो पच्चेकबुद्धो आगन्त्वा गतो ति आरोचेसि। सो सुत्वा गच्छ, वेगेन पत्तं आहरा ऽति आहरापेत्वा अत्तनो सज्जितभत्तं सब्बं दत्वा पेसेसि। इतरो तं नीहरित्वा पच्चेकबुद्धस्स हत्थे ठपेत्वा अहं भन्ते तुम्हाकं कतेन इमिना कायवेय्यावटिकेन, यत्थ यत्थ निब्बत्तामि, वाहनसम्पन्नो होमी ऽति पत्थनं अकासि। सो अयं एतरहि पज्जोतो नामा राजा जातो, ताय पत्थनाय अयं वाहनसम्पत्ति। सप्पिं पायेत्वा ऽति सप्पिञ् च पायेत्वा परिचारिकानञ् च आहारविधिं आचिक्खित्वा। नखेन भेसज्जं ओलुम्पेत्वा ऽति नखेन भेसज्जं ओदहित्वा पक्खिपित्वा ऽति अत्थो। निच्छारेसी ऽति विरेचेसि। सिवेय्यकन् नाम उत्तरकुरूसु सीवत्थिकं अवमङ्गलवत्थं। तत्थ किर मनुस्सा मतं तेन्ऽ एव वत्थेन वेठेत्वा निक्खिपन्ति।

[पगे १११८]  
१११८ समन्तपासादिका [म्व्_विइइ।१  
तं मंसपेसी ऽति सल्लक्खेत्वा हत्थीसोण्डसकुणा उक्खिपित्वा नीहरित्वा हिमवन्तकूटे ठपेत्वा वत्थं अपनेत्वा खादन्ति। अथ वनचरका वत्थं दिस्वा रञ्ञो आहरन्ति।  
एवम् इदं पज्जोतेन लद्धं होति। सिविरट्ठे कुसला इत्थियो तीहि अंसूहि सुत्तं कन्तन् ति, तेन सुत्तेन वायितवत्थं एतन् ति पि वदन्ति। तेन्ऽ आह सिवेय्यकन् ति उत्तरकुरूसु सिवत्थिकवत्थं, सिविरट्ठे उप्पन्नवत्थन् ति पि वदन्ति। सिनेहेथा ऽति किं पन भगवतो कायो लूखो। न लूखो। भगवतो हि आहारे सदा देवता दिब्बोजं पक्खिपन्ति, सिनेहपानम् पन सब्बत्थ दोसे तेमेति, सिरा मुदुका करोति, तेन्ऽ आयं एवम् आह। तीणि उप्पलहत्थानी ऽति एकं उप्पलहत्थं ओऌआरिकदोसहरणत्थं एकं मज्झिमदोसहरणत्थं एकं सुखुमदोसहरणत्थं। न चिरस्स्ऽ एव पकतत्तो अहोसी ऽति एवं पकतत्ते पन काये नागरा दानं सम्पादेसुं। जीवको आगन्त्वा भगवन्तं एतद् अवोच, भगवा अज्ज नागरा तुम्हाकं दानं दातुकामा अन्तोगामं पिण्डाय पविसथा ऽति। महामोग्गल्लानत्थेरो चिन्तेसि कुतो नु खो अज्ज भगवतो पठमपिण्डपातो लद्धुं वट्टती ऽति। ततो चिन्तेसि सोणो सेट्ठिपुत्तो खेत्तपरिकम्मतो पट्ठाय अञ्ञेहि असाधारणानं खिरोदकसेचनसंवड्ढानं गन्धसालीनं ओदनं भुञ्जति, ततो भगवतो पिण्डपातं आहरिस्सामी ऽति, इद्धिया गन्त्वा तस्स पासादतले अत्तानं दस्सेसि। सो थेरस्स पत्तं गहेत्वा पणीतं पिण्डपातं अदासि, थेरस्स च गमनाकारं दिस्वा भुञ्जथ भन्ते ऽति आह। थेरो तम् अत्थं आरोचेसि। भुञ्जथ भन्ते, अहं अञ्ञं भगवतो दस्सामी ऽति थेरं भोजेत्वा गन्धेहि पत्तं उब्बत्तित्वा पिण्डपातं अदासि।  
तं थेरो आहरित्वा भगवतो अदासि। राजा ऽपि खो बिम्बिसारो अज्ज भगवा किम् भुञ्जिस्सती ऽति विहारं आगन्त्वा पविसमानोऽव पिण्डपातगन्धं घायित्वा भुञ्जितुकामो अहोसि।

[पगे १११९]  
म्व्_विइइ।२] महावग्ग-वण्णना १११९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवतो च द्वीसु येव पिण्डपातेसु भाजनगतेसु देवाता ओजं पक्खिपिंसु, यञ् च सुजाता अदासि, यञ् च परिनिब्बानकाले चुन्दो कम्मारपुत्तो, अञ्ञेसु कवऌए कवऌए पक्खिपन्ति, तस्मा भगवा रञ्ञो इच्छं जानित्वा अपक्खित्तोजम् एव थोकं पिण्डपातं रञ्ञो दापेसि। सो परिभुञ्जित्वा पुच्छि किं भन्ते उत्तरकुरुतो आभतं भोजनन् ति। न महाराज उत्तरकुरुतो, अपि च खो तव्ऽ एव रट्ठवासिनो गहपतिपुत्तस्स भोजनं एतन् ति वत्वा सोणस्स सम्पत्तिं आचिक्खि। तं सुत्वा राजा सोणं दट्ठुकामो हुत्वा चम्मक्खन्धके वुत्तनयेन असीतिया कुलपुत्तसहस्सेहि सद्धिं सोणस्स आगमनं अकासि। ते भगवतो धम्मदेसनं सुत्वा सोतापन्ना जाता। सोणो पन पब्बजित्वा अरहत्ते पतिट्ठितो। भगवापि एतद् अत्थम् एव रञ्ञो पिण्डपातं दापेसि। एवं कतभत्तकिच्चे भगवति, अथ खो जिवको कोमारभच्चो तं सिवेय्यकं दुस्सयुगं आदाय ॥।पे॥। एतद् अवोच। अतिक्कन्तवरा ऽति एत्थ विनिच्छयो महाखन्धके वुत्तनयेन्ऽ एव वेदितब्बो। भगवा भन्ते पंसुकूलिको भिक्खुसङ्घो चा ऽति भगवतो हि बुद्धत्तप्पत्तितो पट्ठाय याव इदं वत्थुं एत्थन्तरे वीसति वस्सानि, न कोचि भिक्खु गहपतिचीवरं सादियि, सब्बे पंसुकूलिका ऽव अहेसुं, तेन्ऽ आयम् एवम् आह। गहपतिचीवरन् ति गहपतीहि दिन्नचीवरं। धम्मिया कथाया ऽति वत्थदानानिसंसपटिसंयुत्ताय कथाय। इतरितरेना पी ऽति अप्पग्घेन पि महग्घेन पि, येन केनची ऽति अत्थो। पावारो ति सलोमको कप्पासिकपावारो। अनुजानामि भिक्खवे कोजवन् ति एत्थ पकतिकोजवम् एव वट्टति, महापिट्ठियकोजवं न वट्टति। कोजवन् ति उण्णामयो पावारसदिसो।  
[म्व्_विइइ।२:] कासिराजा ऽति कासीनं राजा, पसेनदिस्स एकपितिकभाता एस। अड्ढकासियन् ति एत्थ कासी ऽति सहस्स वुच्चति, तं अग्घनको कासियो, अयम् पन पञ्चसतानि अग्घति, तस्मा अड्ढकासियो ति वुत्तो, तेन्ऽ एव्ऽ आह उपड्ढकासीनं खममानन् ति। [म्व्_विइइ।३:] उच्चावचानी ऽति सुन्दरानि च असुन्दरानि च। भण्गन् नाम खोमाअदीहि पञ्चहि सुत्तेहि मिस्सेत्वा कतं।

[पगे ११२०]  
११२० समन्तपासादिका [म्व्_विइइ।४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वाकमयम् एवा ऽति पि वदन्ति। एकं येव भगवता चीवरं अनुञ्ञातं, न द्वे ऽति ते किर इतरितरेन चीवरेना ऽति एकस्स गहपतिकेन वा पंसुकूलेन वा ऽति एवं अत्थं सल्लक्खयिंसु। [म्व्_विइइ।४:] नागमेसुन् ति याव ते सुसानतो आगच्छन्ति, ताव ते न इच्छिंसु, पक्कमिंसु येव। नाकामा भागं दातुन् ति न अनिच्छाय दातुं, यदि पन इच्छन्ति, दातब्बो।  
आगमेसुन् ति उपचारे अच्छिंसु। तेन भगवा आह अनुजानामि भिक्खवे आगमेन्तानं अकामा भागं दातुन् ति। यदि पन मनुस्सा इध्ऽ आगता एव गण्हन्तू ऽति देन्ति, सञ्ञाणं वा कत्वा गच्छन्ति सम्पत्ता गण्हन्तू ऽति सम्पत्तानं सब्बेसम् पि पापुणन्ति। सचे छड्डेत्वा गता, येन गहितं, सो एव सामी। सदिसा ओक्कमिंसू ऽति सब्बे ओक्कमिंसु, एकदिसाय वा ओक्कमिंसू ऽति अत्थो। ते कतिकं कत्वा ऽति लद्धपंसुकूलं सब्बेसं भाजेत्वा गण्हिस्सामा ऽति बहि येव कतिकं कत्वा।  
[म्व्_विइइ।५:] चीवरपटिग्गाहकन् ति यो गहपतिकेहि सङ्घस्स दीयमानं चीवरं गण्हाति। यो न छन्दागतिं गच्छती ऽति आदीसु चीवरपटिग्गाहकेसु पच्छा आगतानम् पि अत्तनो ञातकादीनं पठमतरं: पटिग्गण्हन्तो वा एकच्चस्मिं पेमं दस्सेत्वा गण्हन्तो वा, लोभपकतिताय अत्तनो परिणामेन्तो वा, छन्दागतिं गच्छति नाम। यो पठमतरं आगतस्सापि कोधवसेन पच्छा गण्हन्तो वा, दुग्गतमनुस्सेसु अवण्णं कत्वा गण्हन्तो वा, किं वो घरे ठपितोकासो न्ऽअत्थि, तुम्हाकं सन्तकं गहेत्वा गच्छथा ऽति एवं सङ्घस्स लाभन्तरायं करोन्तो वा, दोसागतिं गच्छति नाम। यो पन मुट्ठस्सति असम्पजानो, अयं मोहागतिं गच्छति नाम। पच्छा आगतानम् पि इस्सरानं भयेन पठमतरं पटिग्गण्हन्तो वा, चीवरपटिग्गाहकट्ठानन्तरम् एतं भारियन् ति सन्तसन्तो वा, भयागतिं गच् छति नाम।

[पगे ११२१]  
म्व्_विइइ।८] महावग्ग-वण्णना ११२१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मया इदञ्चिदञ् च गहितं, इदञ् च न गहितन् ति जानन्तो, गहितागहितञ् च जानाति नाम। तस्मा यो न छन्दागतिआदिवसेन गच्छति, ञातकाञ्ञातकाड्ढदुग्गतेसु विसेसं अकत्वा आगतपटिपाटिया गण्हाति, सीलाचारपटिपत्तिसंयुत्तो होति सतिमा मेधावी बहुस्सुतो, सक्कोति दायकानं विस्सट्ठाय वाचाय परिमण्डलेहि पदब्यञ्जनेहि अनुमोदनं करोन्तो पसादं जनेतुं एवरूपो सम्मन्नितब्बो ऽति। एवञ् च पन भिक्खवे सम्मन्नितब्बो ति एत्थ पन, एताय यथावुत्ताय कम्मवाचाय पि अपलोकनेन पि अन्तोविहारे सब्बसङ्घमज्झे ऽपि खण्डसीमाय पि सम्मन्नितुं वट्टति येव। एवं सम्मतेन च विहारपच्चन्ते वा पधानघरे वा न अच्छितब्बं। यत्थ पन आगता मनुस्सा सुखं पस्सन्ति, तादिसे धुरविहारट्ठाने वीजनिं पस्से ठपेत्वा सुनिवत्थेन सुपारुतेन निसीदितब्बन् ति। [म्व्_विइइ।६:] तत्थ्ऽ एव उज्झित्वा ऽति पटिग्गहणम् एव अम्हाकं भारो ति वत्वा गहितट्ठाने येव छड्डेत्वा गच्छन्ति। चीवरपटिग्गाहकन् ति यो गहपतिकेहि सङ्घस्स दीयमानं चीवरं गण्हाति। चीवरनिदाहकन् ति चीवरपटिसामनकं। यो न छन्दागतिन् ति आदीसु च्ऽ एत्थ इतो परं सब्बत्थ वुत्तनयेन्ऽ एव विनिच्छयो वेदितब्बो।  
सम्मतिविनिच्छयो ऽपि कथितानुसारेन्ऽ एव जानितब्बो।  
[म्व्_विइइ।७:] विहारं वा ऽति आदीसु यो आराममज्झे आरामिकसामणेरादीहि अविवित्तो सब्बेसं समोसरणट्ठाने विहारो व अड्ढयोगो वा होति, सो न सम्मन्नितब्बो। पच्चन्तसेनासनं पन न सम्मन्नितब्बं। इदं पन भण्डागारं खण्डसीमं गन्त्वा खण्डसीमायं निसिन्नेहि सम्मन्नितुं न वट्टति, विहारमज्झे येव सम्मन्नितब्बं। [म्व्_विइइ।८:] गुत्तागुत्तञ् च जानेय्या ऽति एत्थ यस्स ताव छन्दादीसु कोचि दोसो न्ऽ अत्थि, तं गुत्तं नाम। यस्स पन छदनतिणं वा छदनिट्ठका वा यत्थकत्थचि पतिता, येन ओवस्सति वा मूसिकादीनं वा पवेसो होति भित्तिआदीसु वा कत्थचि छिद्दं होति उपचिका वा उट्ठहन्ति,

[पगे ११२२]  
११२२ समन्तपासादिका [म्व्_विइइ।८  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं सब्बं अगुत्तं नाम। तं सल्लक्खेत्वा पटिसङ्खरितब्बं। सीतसमये द्वारञ् च वातपानञ् च सुपिदहितं कातब्बं, सीतेन हि चीवरानि कण्णकितानि होन्ति। उण्हसमये अन्तरन्तरा वातपवेसनत्थं विवरितब्बं। एवं करोन्तो हि गुत्तागुत्तं जानाति नाम। इमेहि पन चीवरपटिग्गाहकादीहि तीहि पि अत्तनो वत्तं जानितब्बं, तत्थ चीवरपटिग्गाहकेन ताव यं यं मनुस्सा कालचीवरन् ति वा अकालचीवरन् ति वा अच्चेकचीवरन् ति वा वस्सिकसाटिकन् ति वा निसीदनन् ति वा पच्चत्थरणन् ति वा मुखपुञ्छनचोलन् ति वा देन्ति, तं सब्बं एकरासिं कत्वा मिस्सेत्वा न गण्हितब्बं, विसुं विसुं कत्वाऽ व गण्हित्वा चीवरनिदाहकस्स तथ्ऽ एव आचिक्खित्वा दातब्बं। चीवरनिदाहकेना ऽपि भण्डागारिकस्स ददमानेन इदं कालचीवरं ॥।पे॥। इदं मुखपुञ्छनचोलन् ति आचिक्खित्वा ऽव दातब्बम्। भण्डागारिकेनापि तथ्ऽ एव विसुं विसुं सञ्ञाणं कत्वा ठपेतब्बं। ततो सङ्घेन कालचीवरं आहरा ऽति वुत्ते, कालचीवरम् एव दातब्बं ॥।पे॥। मुखपुञ्छनचोलकं आहरा ऽति वुत्ते, तद् एव दातब्बं। इति भगवता चीवरपटिग्गाहको अनुञ्ञातो चीवरनिदाहको अनुञ्ञातो भण्डागारिको अनुञ्ञातो न बाहुल्लिकताय न असन्तुट्ठिया, अपि च खो सङ्घस्सानुग्गहाय। सचे हि आहटाहटं गहेत्वा भिक्खू भाजेय्युं, न्ऽ एव आहटं न अनाहटं न दिन्नं नादिन्नं न लद्धं नालद्धं जानेय्युं, आहटाहटं थेरासने वा ददेय्युं, खण्डाखण्डं वा छिन्दित्वा गण्हेय्युं, एवं सति, अयुत्तपरिभोगो च होति, न च सब्बेसं सङ्गहो कतो होति। भण्डागारे पन चीवरं ठपेत्वा उस्सन्नकाले एकेकस्स भिक्खुनो तिचीवरं वा द्वे द्वे वा एकेकं वा चीवरं दस्सन्ति। लद्धालद्धं जानिस्सन्ति अलद्धभावं जानित्वा सङ्गहं कातुं मञ्ञिस्सन्ती ऽति। न भिक्खवे भण्डागारिको वुट्ठापेतब्बो ति एत्थ अञ्ञे ऽपि अवुट्ठापनीया जानितब्बा, चत्तारो हि न वुट्ठापेतब्बा, वुड्ढतरो भण्डागारिको गिलानो सङ्घतो लद्धसेनासनो ति।

[पगे ११२३]  
म्व्_विइइ।९] महावग्ग-वण्णना ११२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ वुड्ढतरो अत्तनो वुड्ढताय नवकतरेन न वुट्ठापेतब्बो, भण्डागारिको सङ्घेन सम्मन्नित्वा भण्डागारस्स दिन्नताय, गिलानो अत्तनो गिलानताय, सङ्घो पन बहुस्सुतस्स उद्देसपरिपुच्छादीहि बहूपकारस्स भारनित्थरकस्स फासुकं आवासं अनुट्ठापनीयं कत्वा देति, तस्मा सो उपकारताय च सङ्घतो लद्धताय च न वुट्ठापेतब्बो ति। [म्व्_विइइ।९:] उस्सन्नं होती ऽति बहुं रासिकतं होति, भण्डागारं न गण्हाति। सम्मुखीभूतेना ऽति अन्तोउपचारसीमायं ठितेन। भाजेतुन् ति कालं घोसापेत्वा पटिपाटिया भाजेतुं।  
कोलाहलं अकासी ऽति अम्हाकं आचरियस्स देथ, उपज्झायस्स देथा ऽति एवं महासद्दम् अकासि। चीवरभाजकङ्गेसु सभागानं भिक्खूनं अपापुणन्तं पि महग्घचीवरं देन्तो, छन्दागतिं गच्छति नाम। अञ्ञेसं वुड्ढतरानं पापुणन्तं पि महग्घं चीवरं अदत्वा अप्पग्घं देन्तो दोसागतिं गच्छति नाम। मोहमूऌहो चीवरदानवत्तं अजानन्तो मोहागतिं गच्छति नाम। मुखरानं नवकानं पि भयेन अपापुणन्तम् एव महग्घचीवरं देन्तो भयागतिं गच्छति नाम। यो एवं न गच्छति, सब्बेसं तुलाभूतो पमाणभूतो मज्झत्तो होति, सम्मन्नितब्बो। भाजिताभाजितन् ति एत्तकानि वत्थानि भाजितानि एत्तकानि अभाजितानी ऽति जानन्तो भाजिताभाजितञ् च जानेय्या ऽति वुच्चति। उच्चिनित्वा ऽति इदं थूलं इदं सण्हं इदं घनं इदं तनुकं इदं परिभुत्तं, इदं अपरिभुत्तं इदं दीघतो एत्तकं इदं पुथुलतो एत्तकन् ति एवं वत्थानि विचिनित्वा। तुलयित्वा ऽति इदं एत्तकं अग्घाति इदं एत्तकन् ति एवं अग्घपरिच्छेदं कत्वा। वण्णावण्णं कत्वा ऽति सचे सब्बेसं एकेकम् एव दस दस अग्घनकं पापुणाति, इच्च्ऽ एतं कुसलं, नो चे पापुणाति, यं नव वा अट्ठ वा अग्घति, तं अञ्ञेन एकाग्घनकेन च द्विअग्घनकेन च सद्धिं बन्धित्वा एतेन्ऽ एव्ऽ उपायेन समे पटिविंसे ठपेत्वा ऽति अत्थो। भिक्खू गणेत्वा वग्गं बन्धित्वा ऽति सचे एकेकस्स दीयमाने दिवसो नप्पहोति, दस दस भिक्खू गणेत्वा दस दस चीवरपटिविंसे एकेकं वग्गं बन्धित्वा एकं भण्डिकं कत्वा एकं चीवरपटिविंसं ठपेतुं अनुजानामी ऽति अत्थो।

[पगे ११२४]  
११२४ समन्तपासादिका [म्व्_विइइ।९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं ठपितेसु चीवरपटिविंसेसु कुसो पातेतब्बो, तेहि पि भिक्खूहि पुन कुसपातं कत्वा भाजेतब्बं। सामणेरानं उपड्ढपटिविंसन् ति एत्थ ये सामणेरा अत्तिस्सरा भिक्खुसङ्घस्स कत्तब्बकम्मं न करोन्ति, उद्देसपरिपुच्छासु युत्ता आचरियुपज्झायानं येव वत्तपटिपत्तिं करोन्ति, न अञ्ञेसं करोन्ति, एतेसं येव उपड्ढभागो दातब्बो। ये पन पुरेभत्तञ् च पच्छाभत्तञ् च भिक्खुसङ्घस्स्ऽ एव कत्तब्बकिच्चं करोन्ति, तेसं समको दातब्बो। इदञ् च पिट्ठिसमये उप्पन्नेन भण्डागारे ठपितेन अकालचीवरेन्ऽ एव कथितं। कालचीवरम् पन समकम् एव दातब्बं। तत्रुप्पादं वस्सावासिकं सम्मुञ्जनीबन्धनादिं सङ्घस्स फातिकम्मं कत्वा गहेतब्बं। एतञ् ह्ऽ एत्थ सब्बेसं वत्तं भण्डागारिकचीवरे ऽपि। सचे सामणेरा आगन्त्वा आगन्त्वा भन्ते मयं यागुं पचाम भत्तं पचाम खज्जकं पचाम अपहरितं करोम दन्तकट्ठं आहराम रङ्गछल्लिं कप्पियं कत्वा देम, किम् पन अम्हेहि न कतन् नामा ऽति उक्कट्ठिं करोन्ति, समभागो ऽव दातब्बो। एतं, ये च विरज्झित्वा करोन्ति, येसञ् च करणभावो न पञ्ञायति, ते सन्धाय वुत्तं।  
कुरुन्दियं पन सचे सामणेरा कस्मा मयं भन्ते सङ्घकम्मं न करोम , करिस्सामा ऽति याचन्ति, समपटिविंसो दातब्बो ति वुत्तं। उत्तरितुकामो ति नदिं वा कन्तारं वा उत्तरितुकामो सत्थं लभित्वा दिसापक्कमितुकामो ति अत्थो। सकं भागं दातुन् ति इदं भण्डागारतो चीवरानि नीहरित्वा पुञ्जे कते गण्डिया पहताय भिक्खुसङ्घे सन्निपतिते, सत्थं लभित्वा गन्तुकामो सत्थतो मा परिहायी ऽति एतम् अत्थं सन्धाय वुत्तं। तस्मा अनीहतेसु वा चीवरेसु अप्पहताय वा गण्डिया असन्निपतिते वा सङ्घे दातुं न वट्टति।

[पगे ११२५]  
म्व्_विइइ।९] महावग्ग-वण्णना ११२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चीवरेसु पन नीहतेसु गण्डिं पहरित्व भिक्खुसङ्घे सन्निपतिते, चीवरभाजकेन इमस्स भिक्खुनो कोट्ठासेन एत्तकेन भवितब्बन् ति तक्केत्वा नयग्गाहेन चीवरं दातब्बं, तुलाय तुलितम् इव हि समसमं दातुं न सक्कोति, तस्मा ऊनं वा होतु अधिकं वा, एवं तक्केन नयेन दिन्नं सुदिन्नम् एव, न्ऽ एव ऊनकं पुन दातब्बं नातिरित्तं पटिग्गण्हितब्बन् ति। अतिरेकभागेना ऽति दस भिक्खू होन्ति साटकापि दस्ऽ एव, तेसु एको द्वादस अग्घति, सेसा दसग्घनका, सब्बेसु दसग्घनकवसेन कुसे पातिते, यस्स भिक्खुनो द्वादसग्घनके कुसो पातितो, सो एत्तकेन मम चीवरं पहोती ऽति तेन अतिरेकभागेन गन्तुकामो होति, भिक्खू अतिरेकं आवुसो सङ्घस्स सन्तकन् ति वदन्ति, तं सुत्वा भगवा सङ्घिके च गणसन्तके च अप्पकं नाम न्ऽअत्थि, सब्बत्थ संयमो कातब्बो, गण्हन्तेना ऽपि कुक्कुच्चायितब्बन् ति तं दस्सेतुं अनुजानामि भिक्खवे अनुक्खेपे दिन्ने ऽति आह। तत्थ अनुक्खेपो नाम, यं किञ्चि अनुक्खिपितब्बं अनुप्पदातब्बं कप्पियभण्डं यत्तकं तस्स पटिविंसे अधिकं तत्तके अग्घनके यस्मिं किस्मिञ्चि कप्पियभण्डे दिन्ने ऽति अत्थो। विकलके तोसेत्वा ऽति एत्थ चीवरविकलकं पुग्गलविकलकन् तिऽद्वे विकलका। चीवरविकलकं नाम, सब्बेसं पञ्च पञ्च वत्थानि पत्तानि, सेसानि पि अत्थि, एकेकं पन न पापुणाति, छिन्दित्वा दातब्बानि, छिन्दन्तेहि च अड्ढमण्दलादीनं वा उपाहनत्थविकादीनं वा पहोनकानि खण्डानि कत्वा दातब्बानि, हेट्ठिमपरिच्छेदेन चतुरङ्गुलवित्थारम् पि अनुवातपहोनकायामं खण्डं कत्वा दातुं वट्टति। अपरिभोगम् पन न कातब्बन् ति एवम् एत्थ चीवरस्स अप्पहोनकभावो चीवरविकलकं।  
छिन्दित्वा दिन्ने पन तं तोसितं होति, अथ कुसपातो कातब्बो, सचे ऽपि एकस्स भिक्खुनो कोट्ठासे एकं वा द्वे वा वत्थानि नप्पहोन्ति, तत्थ आञ्ञं समणपरिक्खारं ठपेत्वा, यो तेन तुस्सति, तस्स तं भागं दत्वा पच्छा कुसपातो कातब्बो, इदं पि चीवरविकलकन् ति अन्धकट्ठकथायं वुत्तं। पुग्गलविकलकं नाम दस दस भिक्खू गणेत्वा वग्गं करोन्तानं एको वग्गो न पूरति अट्ठ वा नव वा होति,

[पगे ११२६]  
११२६ समन्तपासादिका [म्व्_विइइ।९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेसं अट्ठ वा नव वा कोट्ठासा, तुम्हे इमे भागे गणेत्वा विसुं भाजेथा ऽति दातब्बा, एवम् अयं पुग्गलानं अप्पहोनकभावो पुग्गलविकलकं। विसुं दिन्ने पन तं तोसितं होति, एवं तोसेत्वा कुसपातो कातब्बो ति। अथ वा विकलके तोसेत्वा ऽति यो चीवरभागो ऊनको, तं अञ्ञेन परिक्खारेन समं कत्वा कुसपातो कातब्बो।  
[म्व्_विइइ।१०:] छकणेना ऽति गोमयेन। पण्डुमत्तिकाया ऽति तम्बमत्तिकाय। मूलरजनादीसु हलिद्दं ठपेत्वा सब्बं मूलरजनं वट्टति। मञ्जेट्ठञ् च तुङ्गहारञ् च ठपेत्वा सब्बं खन्धरजनं वट्टति। तुङ्गहारो नाम एको कण्टकरुक्खो, तस्स हरितालवण्णं खन्धरजनं होति।  
लोद्दञ् च कण्डलञ् च ठपेत्वा सब्बं तचरजनं वट्टति। अल्लिपत्तञ् च निलिपत्तञ् च ठपेत्वा सब्बं पत्तरजनं वट्टति। गिहिपरिभुत्तं पन अल्लिपत्तेन एकवारं रजितुं वट्टति। किंसुकपुप्फञ् च कुसुम्भपुप्फञ् च ठपेत्वा सब्बं पुप्फरजनं वट्टति। फलरजने पन न किञ्चि न वट्टति। सीतुदका ऽति अपक्करजनं वुच्चति।  
उत्तराऌउवन् ति वट्टाधारकं। रजनकुम्भिया मज्झे ठपेत्वा तं आधारकं परिक्खिपित्वा रजनं पक्खिपितुं अनुजानामी ऽति अत्थो। एवं हि कते रजनं न उत्तरति।  
उदके वा नखपिट्ठिकाय वा ऽति सचे हि पक्कं होति, उदकपाटिया दिन्नो थेवो सहसा न विसरति, नखपिट्ठियं पि अविसरन्तो तिट्ठति। रजनुऌउङ्कन् ति रजनौऌउङ्कं। दुण्डकथालिकन् ति तम् एव सदण्डकं। रजनकोलम्बन् ति रजनकुण्डं। मद्दन्ती ऽति ओमद्दन्ति। [म्व्_विइइ।११:] न च अच्छिन्ने थेवे पक्कमितुन् ति याव रजनबिन्दु गलितं न छिज्जति, ताव अञ्ञत्र न गन्तब्बं। पत्थिन्नन् ति अतिरजितत्ता थद्धं, अतिभरितन् ति अत्थो। उदके ओसादेतुन् ति उदके पक्खिपित्वा ठपेतुं।

[पगे ११२७]  
म्व्_विइइ।१३] महावग्ग-वण्णना ११२७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] रजने पन निक्खन्ते तं उदकं छड्डेत्वा चीवरं मद्दितब्बं। दन्तकसावानी ऽति एकं वा द्वे वा वारे रजित्वा दन्तवण्णानि धारेन्ति।  
[म्व्_विइइ।१२:] अच्छिबद्धन् ति चतुरस्सकेदारकबद्धं पालिबद्धन् ति आयामतो च वित्थारतो च दीघमरियादबद्धं। मरियादबद्धन् ति अन्तरन्तरा रस्समरियादाय मरियादबद्धं।  
सिङ्घाटकबद्धन् ति मरियादाय मरियादं विनिविज्झित्वा गतट्ठानेन सिङ्घाटकबद्धं, चतुक्कसण्ठानन् ति अत्थो। संविदहितुन् ति दातुं। उस्सहसि त्वं आनन्दा ऽति सक्कोसि त्वं आनन्द। उस्सहामि भगवा ऽति तुम्हेहि दिन्ननयेन सक्कोमी ऽति दस्से ति। यत्र हि नामा ऽति यो नाम।  
कुसिम् पि नामा ऽति आदीसु कुसी ऽति आयमतो च वित्थारतो च अनुवातादीनं दीघपटानम् एतं अधिवचनं। अड्ढकुसी ऽति अन्तरन्तरा रस्सपटानं नाम। मण्डलन् ति पञ्चखण्डिकचीवरस्स एकेकस्मिं खण्डे महामण्डलं।  
अड्ढमण्डलन् ति खुद्दकमण्डलं। विवट्टन् ति मण्डलञ् च अड्ढमण्डलञ् च एकतो कत्वा सिब्बितं मज्झिमखण्दं। अनुविवट्टन् ति तस्स उभोसु पस्सेसु द्वे खण्डानि।  
गीवेय्यकन् ति गीववेठनट्ठाने दऌहीकरणत्थं अञ्ञं सुत्तसंसिब्बितं आगन्तुकपटं। जङ्घेय्यकन् ति जङ्घपापुणट्ठाने तथ्ऽएव संसिब्बितं पटं। गीवट्ठाने च जङ्घट्ठाने च ठपितपटानम् एतं नामन् ति पि वदन्ति। बाहन्तन् ति अनुविवट्टानं बहि एकेकं खण्डं। इति पञ्चखण्डिकचीवरेन्ऽएतं विचारितन् ति। अथ वा अनुविवट्टन् तिऽ विवट्टस्स एकपस्सतो द्विन्नं एकपस्सतो तिण्णं पि चतुन्नं पि खण्डानम् एतं नामं। बाहन्तन् ति सुप्पमाणचीवरं पारुपन्तेन संहरित्वा बाहाय उपरि ठपिता उभो अन्ता बहिमुखा तिट्ठन्ति तेसं तेसं नामं।  
[म्व्_विइइ।१३:] अयम् एव हि नयो महाअट्ठकथायं वुत्तो ति। चीवरेहि उब्भण्डिकते ऽति चीवरेहि उब्भण्डिकते यथा उक्खित्तभण्डा होन्ति,

[पगे ११२८]  
११२८ समन्तपासादिका [म्व्_विइइ।१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं कते उक्खित्तभण्डिकभावं आपादिते ऽति अत्थो। चीवरभिसिन् ति एत्थ भिसी ऽति द्वे तीणि एकतो कत्वा भिसिसङ्खेपेन संहरितचीवरानि वुत्तनि। ते किर भिक्खू दक्खिणागिरितो भगवा लहुं पटिनिवत्तिस्सती ऽति तत्थ गच्छन्ता जीवकवत्थुस्मिं लद्धचीवरानि ठपेत्वा अगमंसु। इदानि पन चीवरेन आगमिस्सती ऽति मञ्ञमाना आदाय पक्कमिंसु। अन्तरट्ठकासू ऽति माघस्स च फग्गुणस्स च अन्तरा अट्ठंसु। न भगवन्तं सीतं अहोसी ऽति भगवतो सीतं न्ऽ आहोसि। एतद् अहोसि ये ऽपि खो ते कुलपुत्ता ऽति न भगवा अज्झोकासे अनिसीदित्वा एतम् अत्थं न जानाति, महाजनस्स सञ्ञापनत्थं पन एवम् अकासि।  
सीतालुका ऽति सीतपकतिका, ये पकतिया ऽव सीतेन किलमन्ति।  
द्विगुणं सङ्घाटिन् ति दुपट्टं सङ्घाटिं। एकच्चियन् ति एकपट्टं। इति भगवा अत्तना चतूहि चीवरेहि यापेति, अम्हाकम् पन तिचीवरं अनुजानाती ऽति वचनस्स ओकासं उपच्छिन्दितुं द्विगुणं सङ्घातिं अनुजानाति एकच्चिके इतरे, एवञ् हि नेसं चत्तारि भविस्सन्ती ऽति। [म्व्_विइइ।१४:] अग्गऌअं अच्छुपेय्यन् ति छिन्नट्ठाने पिलोतिकखण्डं ठपेय्यं। अहतकप्पानन् ति एकवारधोतानं। उतुद्धतानन् ति उतुतो दीघकालतो उद्धतानं। गतवत्थुकानं पिलोतिकानन् ति वुत्तं होति। पापणिके ऽति अन्तरापणतो पतितपिलोतिकचीवरे।  
उस्साहो करणीयो ऽति परियेसना कातब्बा। परिच्छेदो पन न्ऽ अत्थि, पट्टसतं पि वट्टति। सब्बम् इदं सादियन्तस्स भिक्खुनो वुत्तं। अग्गऌअं तुन्नन् ति एत्थ उद्धरित्वा अल्लियापनखण्डं अग्गऌअं, सुत्तकेन संसिब्बनं तुन्नं, विज्झित्वा करणं ओवट्टिकं, कण्डूसकं वुच्चति मुद्दिका। दऌहीकम्मन् ति अनुद्धरित्वा ऽव उपस्सयं कत्वा अल्लियापनकं वत्थखण्डं। [म्व्_विइइ।१५:] विसाखावत्थुं उत्तानत्थं। ततो परं पुब्बे विनिच्छितम् एव। सोवग्गिकन् ति सग्गहेतु कतं। तेन्ऽ एव्ऽ आह सग्गसंवत्तनि कन् ति।

[पगे ११२९]  
म्व्_विइइ।२२] महावग्ग-वण्णना ११२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सोकं अपनेती ऽति सोकनुदं। अनामया ऽति अरोगा।  
सग्गम्हि कायम्ही ऽति सग्गोपपन्ना।  
[म्व्_विइइ।१६:] पुथुज्जना कामेसु वीतरागा ऽति झानलाभिनो। [म्व्_विइइ।१९:] सन्दिट्ठो ऽति दिट्ठमत्तकमित्तो। सम्भत्तो ति एकसम्भोगो दऌहमित्तो। आलपितो ति मम सन्तकं यं इच्छेय्यासि, तं गण्हेय्यासी ऽति एवं वुत्तो। एतेसु तीसु अञ्ञतरेसु सद्धिं जीवति गहिते अत्तमनो होती ऽति इमेहि तीहि विस्सासो रूहति।  
[म्व्_विइइ।२१:] पंसुकूलिकतो ति कतपंसुकूलो। गरुको होती ऽति जिण्णजिण्णट्ठाने अग्गऌआरोपनेन गरुको होति। सुत्तलूखं कातुन् ति सुत्तेन्ऽ एव अग्गऌअं कातुन् ति अत्थो। विकण्णो ति सुत्तं अच्छेत्वा सिब्बितानं एको सङ्घाटिकण्णो दीघो होति। विकण्णं उद्धरितुन् ति दीघकोणं छिन्दितुं। ओकिरियन्ती ऽति छिन्नकोणतो गलति। अनुवातं परिभण्डन् ति अनुवातञ् च्ऽ एव परिभण्डञ् च। पत्ता लुज्जन्ती ऽति महन्तेसु पत्तमुखेसु दिन्नानि सुत्तानि गलन्ति, ततो पत्ता लुज्जन्ति।  
अट्ठपदकं कातुन् ति अट्ठपदकच्छन्देन पत्तमुखं सिब्बितुं। अन्वाधिकं पि आरोपेतुन् ति आगन्तुकपटं दातुं।  
इदं पन अप्पहोनके आरोपेतब्बं, सचे पहोति, आगन्तुकपटं न वट्टति, छिन्दितब्बम् एव। [म्व्_विइइ।२२:] न भिक्खवे सद्धादेय्यन् ति एत्थ सेसञातीनं देन्तो विनिपातेति येव, मातापितरो पन सचे रज्जे ठितापि पत्थेन्ति, दातब्बं। [म्व्_विइइ।२३:] गिलानो ति गिलानताय गहेत्वा गन्तुं असमत्थो। वस्सिकसङ्केतन् ति वस्सिके चत्तारो मासे। नदीपारन् ति नदिया पारे भत्तं भुञ्जितब्बं होति। अग्गऌअगुत्तिविहारो ति सब्बेस्व्ऽ एव च्ऽ एतेसु गिलानवस्सिकसङ्केतनदीपारगमनात्थतकठिनभावेसु अग्गऌअगुत्ति येव पमाणं, गुत्ते एव हि विहारे निक्खिपित्वा बहि गन्तुं वट्टति, न अगुत्ते, अरञ्ञकस्स पन विहारो न सुगुत्तो होति, तेन भण्डुक्खलियं पक्खिपित्वा पासाणसुसिररुक्खसुसिरादीसु सुपटिच्छन्नेसु ठपेत्वा गन्तब्बं।

[पगे ११३०]  
११३० समन्तपासादिका [म्व्_विइइ।२४  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।]   
[म्व्_विइइ।२४:] तुय्ह्ऽ एव भिक्खु तानि चीवरानी ऽति अञ्ञत्र गहेत्वा हटानि पि तुय्ह्ऽएव, न तेसं अञ्ञो कोचि इस्सरो ति। एवञ् च पन वत्वा अनागते ऽपि निक्कुक्कुच्चा गण्हिस्सन्ती ऽति दस्सेतुं इध पना ऽति आदिम् आह। तस्स्ऽ एव तानि चीवरानि याव कठिनस्स उब्भाराया ऽति सचे गणपूरके भिक्खू लभित्वा कठिनं अत्थतं होति, पञ्च मासे, नो चे अत्थतं होति, एकं चीवरमासम् एव। यं यं सङ्घस्स देमा ऽति वा देन्ति, सङ्घं उद्दिस्स देमा ति वा देन्ति वस्सं वुत्थसङ्घस्स देमा ऽति वा देन्ति, वस्सावासिकं देमा ऽति वा देन्ति, सचे ऽपि मतकचीवरं अविभजित्वा तं विहारं पविसन्ति, सब्बं तस्स्ऽ एव भिक्खुनो होति। यं पि सो वस्सावासत्थाय वुड्ढिं पयोजेत्वा ठपितौपनिक्खेपतो वा तत्रुप्पादतो वा वस्सावासिकं गण्हाति, सब्बं सुग्गहितम् एव होति। इदं हि एत्थ लक्खणं येन तेन्ऽ आकारेन सङ्घस्स उप्पन्नवत्थं अत्थतकठिनस्स पञ्च मासे अनत्थतकठिनस्स एकं चीवरमासं पापुणाति। यं पन इदं इध वस्सं वुत्थसङ्घस्स देमा ऽति वा वस्सावासिकं देमा ऽति वा वत्वा दिन्नं, तं अनत्थतकठिनस्सापि पञ्च मासे पापुणाति। ततो परं उप्पन्नं वस्सावासिकं पुच्छितब्बं किं अतीतवस्से इदं वस्सावासिकं, उदाहु अनागतवस्से ऽति। कस्मा। पिट्ठिसमये उप्पन्नत्ता। उतुकालन् ति वस्सानतो अञ्ञं कालं। तानि चीवरानि आदाय सावत्थिं गन्त्वा ऽति एत्थ तानि चीवरानि गतगतट्ठाने सङ्घिकान्ऽ एव होन्ति, भिक्खूहि दिट्ठमत्तम् एव्ऽ एत्थ पमाणं, तस्मा सचे केचि पटिपथं आगच्छन्ता कुहिं आवुसो गच्छती ऽति पुच्छित्वा तम् अत्थं सुत्वा किं आवुसो मयं सङ्घो न होमा ऽति तत्थ्ऽ एव भाजेत्वा गण्हन्ति, सुग्गहितानि। सचे ऽपि एस मग्गा ओक्कमित्वा किञ्चि विहारं वा आसनसालं वा पिण्डाय चरन्तो एकं गेहम् एव वा पविसति, तत्र च नं भिक्खू दिस्वा तम् अत्थं पुच्छित्वा भाजेत्वा गण्हन्ति सुग्गहितान्ऽ एव। अधिट्ठातुन् ति एत्थ अधिट्ठहन्तेन वत्तं जानितब्बं तेन हि भिक्खुना गण्डिं पहरित्वा कालं घोसेत्वा थोकं आगमेत्वा,

[पगे ११३१]  
विइइ।२५ महावग्ग-वण्णना ११३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे गण्डिसञ्ञाय वा कालसञ्ञाय वा भिक्खू आगच्छन्ति, तेहि सद्धिं भाजेतब्बानि, नो चे आगच्छन्ति, मय्ह्ऽ इमानि चीवरानि पापुणन्ती ऽति अधिट्ठातब्बानि। एवं अधिट्ठिते सब्बानि तस्स्ऽ एव होन्ति, ठितिका पन न तिट्ठति। सचे एकेकं उद्धरित्वा अयं पठमभागो मय्हं पापुणाति, अयं दुतियभागो ति एवं गण्हाति, गहितानि च सुग्गहितानि होन्ति, ठितिका च तिट्ठति। एवं पापेत्वा गण्हन्तेनापि अधिट्ठितम् एव होति। सचे पन गण्डिं पहरित्वा वा अप्पहरित्वा वा कालं पि घोसेत्वा वा अघोसेत्वा वा अहम् एव्ऽ एत्थ, मय्हम् एव इमानि चीवरानी, ऽति गण्हाति, दुग्गहितानि होन्ति। अथ अञ्ञो कोचि इध न्ऽ अत्थि, मय्हं एतानि पापुणन्ती ऽति गण्हाति, सुग्गहितानि। पातिते कुसे ऽति एककोट्ठासे कुसदण्डके पातितमत्ते, सचे ऽपि भिक्खुसहस्सं होति, गहितम् एव नाम चीवरं। नाकामा भागो दातब्बो ति सचे पन अत्तनो रुचिया दातुकामा होन्ति, देन्तु। अनुभागे ऽपि एस्ऽ एव नयो। सचीवरानी ऽति कालचीवरं पि सङ्घस्स इतो ऽव दस्साम, विसुं सज्जियमाने अतिचीवरं होती ऽति खिप्पम् एव सचीवरानि भत्तानि अकंसु।  
थेरे आगम्म उप्पन्नानी ऽति तुम्हेसु पसादेन खिप्पं उप्पन्नानि। सङ्घस्स देमा ऽति चीवरानि देन्ती ऽति सकलं पि चीवरकालं सणिकं सणिकं देन्ति येव। पुरिमेसु पन द्वीसु वत्थूसु परिच्छिन्नदानत्ता अदंसू ऽति वुत्तं सम्बहुला थेरा ऽति विनयधरपामोक्खथेरा। इदं पन वत्थुं सद्धिं पुरिमेन द्विभातिकवत्थुना परिनिब्बुते भगवति उप्पन्नं, इमे च थेरा दिट्ठपुब्बा तथागतं, तस्मा पुरिमेसु वत्थूसु तथागतेन पञ्ञत्तनयेन्ऽएव कथेसुं। [म्व्_विइइ।२५:] गामकावासं अगमासी ऽति अप्प्ऽ एव नाम चीवरानि भाजेन्ता मय्हं पि सङ्गहं करेय्युन् ति चीवरभाजनकालं सल्लक्खेत्वा ऽव अगमासि। सादियिस्ससी ऽति गण्हिस्ससि। एत्थ च किञ्चापि तस्स भागो न पापुणाति। अथ खो नगरवासिको अयं मुखरो धम्मकथिको ति ते भिक्खू सादियिस्ससी ऽति आहंसु। यो सादियेय्य, आपत्ति दुक्कटस्सा ऽति एत्थ पन किञ्चापि लहुका आपत्ति, अथ खो गहितानि गहितट्ठाने दातब्बानि,

[पगे ११३२]  
११३२ समन्तपासादिका [म्व्_विइइ।२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे ऽपि नट्ठानि वा जिण्णानि वा होन्ति, तस्स्ऽ एव गीवा। देही ऽति वुत्ते, अदेन्तो धुरनिक्खेपे भण्डग्घेन कारेतब्बो। एकाधिप्पायन् ति एकं अधिप्पायं, एकपुग्गलपटिविंसम् एव देथा ऽति अत्थो। इदानि यथा सो दातब्बो, तं दस्सेतुं तन्तिं ठपेन्तो इध पना ऽति आदिम् आह। तत्थ सचे अमुत्र उपड्ढं अमुत्र उपड्ढन् ति एकेकस्मिं एकाहम् एकाहं सत्ताहसत्ताहं वा सचे वसति, एकेकस्मिं विहारे यं एको पुग्गलो लभति, ततो ततो उपड्ढं उपड्ढं दातब्बं। एवं एकाधिप्पायो दिन्नो नाम होति। यत्थ वा पन बहुतरन् ति सचे एकस्मिम् विहारे वसन्तो इतरस्मिं सत्ताहवारेन अरुणम् एव उट्ठापेति, एवं पुरिमस्मिं बहुतरं वसति नाम, तस्मा ततो बहुतरवसितविहारतो तस्स पटिविंसो दातब्बो, एवम् पि एकाधिप्पायो दिन्नो होति। इदञ् च नानालाभेहि नानूपचारेहि एकसीमविहारेहि कथितं। नानासीमविहारे पन सेनासनगाहो पटिप्पस्सम्भति। तस्मा तत्थ चीवरपटिविंसो न पापुणाति। सेसं पन आमिसभेसज्जादि सब्बं सब्बत्थ अन्तोसीमगतस्स पापुणाति।  
[म्व्_विइइ।२६:] मञ्चके निपातेसुन् ति एवं धोवित्वा अञ्ञं कासावं निवासेत्वा मञ्चके निपज्जापेसुं, निपज्जापेत्वा पन्ऽआयस्मा आनन्दो मुत्तकरीसकिलिट्ठं कासावं धोवित्वा भूमियं परिभण्डं अकासि। यो भिक्खवे मं उपट्ठहेय्य, सो गिलानं उपट्ठहेय्या ऽति यो मं ओवादानुसासनीकरणेन उपट्ठहेय्य, सो गिलानं उपट्ठहेय्य। मम ओवादकारकेन गिलानो उपट्ठातब्बो ति अयम् एत्थ अत्थो। भगवतो च गिलानस्स च उपट्ठानं एकसदिसन् ति एवम् पन्ऽ एत्थ अत्थो न गहेतब्बो। सङ्घेन उपट्ठापेतब्बो ति यस्स्ऽएते उपज्झायादयो तस्मिं विहारे न्ऽ अत्थि, आगन्तुको होति एकचारिको, सो भिक्खुसङ्घस्स भारो, तस्मा सङ्घेन उपट्ठातब्बो, नो चे उपट्ठहेय्य, सकलस्स सङ्घस्स आपत्ति।  
वारं ठपेत्वा जग्गन्तेसु पन यो अत्तनो वारे न जग्गति, तस्स्ऽ एव आपत्ति। सङ्घत्थेरो ऽपि वारतो न मुच्चति। सचे सकलो सङ्घो एकस्स भारं करोति, एको वा वत्तसम्पन्नो भिक्खु अहम् एव जग्गिस्सामी ऽति पटिपज्जति,

[पगे ११३३]  
म्व्_विइइ।२५] महावग्ग-वण्णना ११३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सङ्घो आपत्तितो मुच्चति। अभिक्कन्तं वा अभिक्कमती ऽति आदीसु वड्ढन्तं वा आबाधं इदं नाम मे परिभुञ्जन्तस्स वड्ढति, इदं नाम मे परिभुञ्जन्तस्स परिहायति, इदं परिभुञ्जन्तस्स तिट्ठती ऽति यथाभूतं नाविकरोती ऽति एवम् अत्थो दट्ठब्बो। नालन् ति नप्पटिरूपो न युत्तो उपट्ठातुं। भेसज्जं संविधातुन् ति भेसज्जं योजेतुं असमत्थो होति। आमिसन्तरो ति आमिसं अस्स अन्तरन् ति आमिसन्तरो।  
अन्तरन् ति कारणं वुच्चति। आमिसकारणो यागुभत्तपत्तचीवरानि पत्थेन्तो उपट्ठाती ऽति अत्थो। [म्व्_विइइ।२७:] कालकते ऽति कालकिरियाय। गिलानुपट्ठाकानं दातुन् ति एत्थ अनन्तरं वुत्ताय कम्मवाचाय दिन्नं पि अपलोकेत्वा दिन्नं पि दिन्नम् एव होति, वट्टति। यं तत्थ लहुभण्डं यं तत्थ गरुभण्डन् ति एत्थ लहुभण्डगरुभण्डानं नानाकरणं परतो वण्णयिस्साम। गिलानुपट्ठाकलाभे पन अयं आदितो पट्ठाय विनिच्छयो, सचे सकले भिक्खुसङ्घे उपट्ठहन्ते कालं करोति, सब्बे ऽपि सामिका। अथ एकच्चेहि वारे कते एकच्चेहि वारे अकते येव, कालं करोति। तत्थ एकच्चे आचरिया वदन्ति सब्बे ऽपि अत्तनो वारे सम्पत्ते करेय्युं, तस्मा सब्बे ऽपि सामिनो ति। एकच्चे वदन्ति येहि जग्गितो, ते येव लभन्ति, इतरे न लभन्ती ऽति। सचे सामणेरे कालकते पि ऽस्स चीवरं अत्थि, गिलानुपट्ठाकानं दातब्बं, नो चे अत्थि, यं अत्थि तं दातब्बं, अञ्ञस्मिं परिक्खारे सति चीवरभागं कत्वा दातब्बं। भिक्खु च सामणेरो च सचे समं उपट्ठहिंसु, समको भागो दातब्बो। अथ सामणेरो ऽव उपट्ठहति, भिक्खुस्स संविदहनमत्तम् एव होति, सामणेरस्स जेट्ठको भागो दातब्बो। सचे सामणेरो भिक्खुना आनीतौदकेन यागुं पचित्वा पटिग्गाहापनमत्तं एव करोति, भिक्खु उपट्ठहति, भिक्खुस्स जेट्ठको भागो दातब्बो। बहू भिक्खू, सब्बे समग्गा हुत्वा उपट्ठहन्ति, सब्बेसं समको भागो दातब्बो। यो पन्ऽएत्थ विसेसेन उपट्ठहति,

[पगे ११३४]  
११३४ समन्तपासादिका [म्व्_विइइ।२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स विसेसो दातब्बो। येन पन एकदिवसं गिलानुपट्ठाकवसेन यागुभत्तं वा पचित्वा दिन्नं न्हानं वा पटियादितं, सो ऽपि गिलानुपट्ठाको व। यो समीपं अनागन्त्वा भेसज्जतण्डुलादीनि पि पेसेति, अयं गिलानुपट्ठाको न होति। यो पन परियेसित्वा गाहापेत्वा आगच्छति, अयं गिलानुपट्ठाका ऽव एतस्सापि दातब्बो। एको वत्तसीसेन जग्गति, एको पच्चासाय, मतकाले उभो ऽपि पच्चासिंसन्ति, उभिन्नम् पि दातब्बम्। एको उपट्ठहित्वा गिलानस्स वा कम्मेन अत्तनो वा कम्मेन कत्थचि गतो पुन आगन्त्वा जग्गिस्सामी ऽति, एतस्सापि दातब्बं। एको चिरं उपट्ठहित्वा इदानि न सक्कोमि ऽति धुरं निक्खिपित्वा गच्छति, सचे ऽपि तं दिवसम् एव गिलानो कालं करोति, उपट्ठाकभागो न दातब्बो। गिलानुपट्ठाको नाम गिही वा होतु पब्बजितो वा अन्तमसो मातुगामो ऽपि, सब्बे भागं लभन्ति। सचे तस्स भिक्खुनो पत्तचीवरमत्त्म् एव होति, अञ्ञं न्ऽअत्थि, सब्बं गिलानुपट्ठाकानं येव दातब्बं, सचे ऽपि सहस्सं अग्घति। अञ्ञं पन बहुम् पि परिक्खारं ते न लभन्ति, सङ्घस्स्ऽ एव होति। अवसेसभण्डं बहुञ् च्ऽ एव महग्घञ् च, तिचीवरं अप्पग्घं, ततो गहेत्वा तिचीवरपरिक्खारो दातब्बो, सब्बञ् च्ऽ एतं सङ्घिकतो ऽव लब्भति। सचे पन सो जीवमानो येव सब्बं अत्तनो परिक्खारं निस्सज्जित्वा कस्सचि अदासि, कोचि वा विस्सासं अग्गहेसि, यस्स दिन्नं, येन च गहितं, तस्स्ऽ एव होति। तस्स रुचिया एव गिलानुपट्ठाका लभन्ति।  
अञ्ञेसं अदत्वा दूरे ठपितपरिक्खारा ऽपि तत्थ तत्थ सङ्घस्स्ऽ एव होन्ति। सचे द्विन्नं सन्तकं होति अविभत्तं, एकस्मिं कालकते इतरो सामी। बहुन्नं पि सन्तके एस्ऽ एव नयो। सब्बेसु मतेसु सङ्घिकं होति। सचे ऽपि अविभजित्वा सद्धिविहारिकादीनं देन्ति, अदिन्नम् एव होति।  
विस्सज्जित्वा दिन्नं पन सुदिन्नं। तेसु मतेसु पि सद्धिविहारिकादीनं येव होति, न सङ्घस्स।

[पगे ११३५]  
म्व्_विइइ।२८] महावग्ग-वण्णना ११३५  
[म्व्_विइइ।२८:] कुसचीरादीसु अक्कनालन् ति अक्कनालमयं पोत्थको ति मकचिमयो वुच्चति। सेसानि पठमपाराजिकवण्णनायं वुत्तानि। तेसु पोत्थके येव दुक्कटं, सेसेसु थुल्लच्चयानि। अक्कदुस्सकदलिदुस्सएरकदुस्सानि पन पोत्थकगतिकान्ऽ एव। सब्बनीलकादीनि रजनं वमेत्वा पुन रजित्वा धारेतब्बानि। न सक्का चे होन्ति वमेतुं, पच्चत्थरणानि वा कारेतब्बानि, द्विपट्टचीवरस्स वा मज्झे दातब्बानि।  
तेसं वण्णनानत्तं उपाहनासु वुत्तनयम् एव। अच्छिन्नदसदीघदसानि दुस्सानि दसानि छिन्दित्वा धारेतब्बानि।  
कञ्चुकं लभित्वा फालेत्वा रजित्वा परिभुञ्जितुं वट्टति।  
वेठने ऽपि एस्ऽ एव नयो। तिरीटकं पन रुक्खछल्लिमयं, तं पादपुञ्छनं कातुं वट्टति।  
[म्व्_विइइ।३०:] पटिरूपे गाहके ऽति सचे कोचि भिक्खु अहं तस्स भिक्खुनो गण्हामी ऽति गण्हाति, दातब्बन् ति अत्थो। एवम् एव तेसु तेवीसतिया पुग्गलेसु सोऌअस जना न लभन्ति सत्त जना लभन्ती ऽति। सङ्घो भिज्जती ऽति भिज्जित्वा कोसम्बिकभिक्खू विय द्वे कोट्ठासा होन्ति। एकस्मिं पक्खे ऽति एकस्मिं कोट्ठासे दक्खिणोदकञ् च गन्धादीनि च देन्ति, एकस्मिं चीवरानि। सङ्घस्स्ऽ एव तन् ति सकलस्स सङ्घस्स द्विन्नं पि कोट्ठासानं एतं होति, गण्डिं पहरित्वा द्वीहि पि पक्खेहि एकतो भाजेतब्बं। पक्खस्सेव्ऽ एतन् ति एवं दिन्ने यस्स कोट्ठासस्स उदकं दिन्नं, तस्स उदकम् एव होति, यस्स चीवरं दिन्नं, तस्स्ऽ एव चीवरं। यत्थ पन दक्खिणोदकं पमाणं होति, तत्थ एको पक्खो दक्खिणोदकस्स लद्धत्ता चीवरानि लभति, एको चीवरानम् एव लद्धत्ता ऽति उभोहि एकतो हुत्वा यथावुड्ढं भाजेतब्बं। इदं किर परसमुद्दे लक्खणन् ति महाअट्ठकथायं वुत्तं। तस्मिं येव पक्खे ऽति एत्थ पन इतरो पक्खो अनिस्सरो येव। चीवरपेसनवत्थूनि पाकटान्ऽ एव।  
इदानि आदितो पट्ठाय वुत्तचीवरानं पटिलाभखेत्तं [म्व्_विइइ।३२:] दस्सेतुं अट्ठिमा भिक्खवे मातिका ऽति आदिम् आह।

[पगे ११३६]  
११३६ समन्तपासादिका [म्व्_विइइ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सीमाय देती ऽति आदि पुग्गलाधिट्ठाननयेन वुत्तं। एत्थ च सीमाय दानं पठममातिका, कतिकाय दानं दुतिया, ॥।पे॥। पुग्गलस्स दानं अट्ठमा। तत्थ सीमाय दम्मी ऽति एवं सीमं परामसित्वा देन्तो सीमाय देति नाम। एस्ऽ एव नयो सब्बत्थ। सीमाय देति यावतिका भिक्खू अन्तोसीमगता, तेहि भाजेतब्बन् ति आदिम्हि पन मातिकानिद्देसे सीमाय देती ऽति एत्थ ताव खण्डसीमा उपचारसीमा समानसंवाससीमा अविप्पवाससीमा लाभसीमा गामसीमा निगमसीमा नगरसीमा अब्भन्तरसीमा उदक्कुखेपसीमा जनपदसीमा रट्ठसीमा रज्जसीमा दीपसीमा चक्कवाऌअसीमा इति पण्णरस सीमा वेदितब्बा। तत्थ खण्डसीमा सीमकथाय वुत्ता ऽव। उपचारसीमा परिक्खित्तस्स विहारस्स परिक्खेपेन अपरिक्खित्तस्स परिक्खेपारहट्ठानेन परिच्छिन्ना होति। अपि च भिक्खूनं धुवसन्निपातट्ठानतो वा परियन्ते ठितभोजनसालतो वा निबद्धवसनकाअवासतो वा थाममज्झिमस्स पुरिस्सस द्विन्नं लेड्डुपातानं अन्तो उपचारसीमा वेदितब्बा। सा पन आवासेसु वड्ढन्तेसु वड्ढति, परिहायन्तेसु परिहायति। महापच्चरियं पन सा लाभवसेन भिक्खूसु वड्ढन्तेसु वड्ढती ऽति वुत्तं।  
सचे विहारे सन्निपतितभिक्खूहि सद्धिं एकाबद्धा हुत्वा योजनसतं पि पूरेत्वा निसीदन्ति, योजनसतम् पि उपचारसीमा ऽव होति, सब्बेसं लाभो पापुणाति। समानसंवासअविप्पवाससीमाद्वयं पि वुत्तनयम् एव। लाभसीमा नाम न्ऽ एव सम्मासम्बुद्धेन अनुञ्ञाता, न धम्मसङ्गाहकत्थेरेहि ठपिता, अपि च खो राजराजमहामत्ता विहारं कारापेत्वा गावुतं वा अड्ढयोजनं वा योजनं वा समन्ततो परिच्छिन्दित्वा अयं अम्हाकं विहारस्स लाभसीमा ऽति नामलिखितत्थम्भे निखणित्वा यं एत्थ्ऽ अन्तरे उप्पज्जति, सब्बं तं अम्हाकं विहारस्स देमा ऽत्ऽ सीमं ठपेन्ति, अयं लाभसीमा नामा। गामनिगमनगरअब्भन्तरौदकुक्खेपसीमा ऽपि वुत्ता येव। जनपदसीमा नाम कासि-कोसलरट्ठादीनं अन्तो बहू जनपदा होन्ति, तत्थ एकेको जनपदपरिच्छेदो जनपदसीमा नाम।

[पगे ११३७]  
म्व्_विइइ।३२] महावग्ग-वण्णना ११३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] रट्ठसीमा नाम कासि-कोसलादिरट्ठपरिच्छेदो। रज्जसीमा नाम बहिभोगो चोलभोगो केरट्ठभोगो ति एवम् एकेकस्स रञ्ञो आणापवत्तिट्ठानं। दीपसीमा नामा समुद्दन्तेन परिच्छिन्ना महादीपा च अन्तरदीपा च। चक्कवाऌअसीमा नाम चक्कवाऌअपब्बतेन्ऽ एव परिच्छिन्ना। एवम् एतासु सीमासु खण्डसीमाय केनचि कम्मेन सन्निपतितं सङ्घं दिस्वा एत्थ्ऽ एव सीमाय सङ्घस्स देमा ऽति वुत्ते, यावतिका भिक्खू अन्तोखण्डसीमगता, तेहि भाजेतब्बं। तेसं येव हि तं पापुणाति। अञ्ञेसं सीमन्तरिकाय वा उपचारसीमाय वा ठितानम् पि न पापुणाति। खण्डसीमाय उट्ठिते पन रुक्खे वा पब्बते वा ठितस्स हेट्ठा वा पठवीवेमज्झगतस्स पापुणाति येव। इमिस्सा उपचारसीमाय सङ्घस्स दम्मी ऽति दिन्नम् पन खण्डसीमसीमन्तरिकासु ठितानं पि पापुणाति। समानसंवाससीमाय दम्मी ऽति दिन्नं पन खण्डसीमासीमन्तरिकासु ठितानं न पापुणाति। अविप्पवाससीमालाभसीमासु दिन्नं, तासु सीमासु अन्तोगतानं पापुणाति। गामसीमादीसु दिन्नम् पन, तासं सिमानं अब्भन्तरे बद्धसीमाय ठितानम् पि पापुणाति।  
अब्भन्तरसीमाउदकुक्खेपसीमासु दिन्नं, तत्थ अन्तोगतानं येव पापुणाति। जनपदरट्ठरज्जदीपचक्कवाऌअसीमासु गामसीमादीसु वुत्तसदिसो येव विनिच्छयो। सचे पन जम्बूदीपे ठितो ताम्बपण्णिदीपे सङ्घस्स दम्मी ऽति वदति, ताम्बपण्णिदीपतो एको ऽपि गन्त्वा सब्बेसं गण्हितुं लभति। सचे ऽपि तत्र्ऽ एव एको सभागभिक्खु सभागानं भागं गण्हाति, न वारेतब्बो। एवं ताव यो सीमं परामसित्वा देति, तस्स दाने विनिच्छयो वेदितब्बो।  
यो पन असुकसीमायन् ति वत्तुं न जानाति, केवलं सीमा ऽति वचनमत्तम् एव जानन्तो विहारं आगन्त्वा सीमाय दम्मी ऽति वा सीमट्ठकसङ्घस्स दम्मी ऽति वा भणति, सो पुच्छितब्बो सीमा नाम बहुविधा, कतरसीमं सन्धाय भणसी ऽति।

[पगे ११३८]  
११३८ समन्तपासादिका [म्व्_विइइ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे वदति अहं असुकसीमा ऽति न जानामि सीमट्ठकसङ्घो भाजेत्वा गण्हातू ऽति, कतरसीमाय भाजेतब्बं। महासीवत्थेरो किर्ऽ आह अविप्पवाससीमाया ऽति।  
ततो नं आहंसु अविप्पवाससीमा नाम तियोजनापि होति, एवं सन्ते, तियोजने ठिता लाभं गण्हिस्सन्ति, तियोजने ठत्वा आगन्तुकवत्तं पूरेत्वा आरामं पविसितब्बं भविस्सति, गमिको तियोजनं गन्त्वा सेनासनं आपुच्छिस्सति, निस्सयपटिपन्नस्स तियोजनातिक्कमे निस्सयो पटिप्पस्सम्भिस्सति, पारिवासिकेन तियोजनं अतिक्कमित्वा अरुणं उट्ठापेतब्बं भविस्सति, भिक्खुनिया तियोजने ठत्वा आरामप्पवेसनं आपुच्छितब्बं भविस्सति, सब्बम् एतं उपचारसीमाय परिच्छेदवसेन्ऽ एव कातुं वट्टति, तस्मा उपचारसीमायम् एव भाजेतब्बन् ति। कतिकाया ऽति समानलाभकतिकाय। तेन्ऽ एव्ऽ आह सम्बहुला आवासा समानलाभा होन्ति ऽति।  
तत्र्ऽ एवं कतिका कातब्बा, एकस्मिं विहारे सन्निपतितेहि भिक्खूहि, यं विहारं सङ्गहितुकामा समानलाभं कातुं इच्छन्ति, तस्स नामं गहेत्वा असुको नाम विहारो पोराणको ति वा बुद्धाधिवुत्थो ति वा अप्पलाभो ति वा यङ्किञ्चि कारणं वत्वा तं विहारं इमिनापि विहारेन सद्धिं एकलाभं कातुं सङ्घस्स रुच्चती ऽति तिक्खत्तुं सावेतब्बं। एत्तावता तस्मिं विहारे निसिन्नो ऽपि, इध निसिन्नो ऽव होति, तस्मिं विहारे ऽपि सङ्घेन एवम् एव कातब्बं।  
एत्तावता इध निसिन्नो ऽपि, तस्मिं निसिन्नोऽव होति। एकस्मिं भाजियमाने, इतरस्मिं ठितस्स भागं गहेतुं वट्टति।  
एवं एकेन विहारेन सद्धिं बहू ऽपि आवासा एकलाभा कातब्बा। भिक्खापञ्ञत्तिया ऽति अत्तनो परिच्चागपञ्ञापनट्थाने। तेन्ऽ एव्ऽ आह यत्थ सङ्घस्स धुवकारा करियन्ती ऽति।  
तस्स्ऽ अत्थो यस्मिं विहारे इमस्स चीवरदायकस्स सन्तकं सङ्घस्स पाकवत्तं वा वत्तति, यस्मिं वा विहारे भिक्खू अत्तनो विहारं कत्वा सदा गेहे भोजेति, यत्थ वा तेन आवासो कारितो, सलाकभत्तादीनि वा निबद्धानि, येन पन सकलो पिऽ विहारो पतिट्ठापितो, तत्थ वत्तब्बम् एव न्ऽ अत्थि, इमे धुवकारा नाम, तस्मा सचे सो यत्थ मय्हं धुवकारा करियन्ति, तत्थ दम्मी ऽति वा तत्थ देथा ऽति वा भणति, बहूसु चे ऽपि ठानेसु धुवकारा होन्ति, सब्बत्थ दिन्नम् एव होति।

[पगे ११३९]  
म्व्_विइइ।३२] महावग्ग-वण्णना ११३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन एकस्मिं विहारे भिक्खू बहुतरा होन्ति, तेहि वत्तब्बं तुम्हाकं धुवकारे एकत्थ भिक्खू बहू एकत्थ अप्पका ऽति। सचे भिक्खुगणाय गण्हथा ऽति भणति, तथा भाजेत्वा गण्हितुं वट्टति।  
एत्थ च वत्थभेसज्जादि अप्पकं पि सुखेन भाजियति।  
यदि पन मञ्चो वा पीठकं वा एकम् एव होति, तं पुच्छित्वा यस्स वा विहारस्स एकविहारे ऽपि वा यस्स सेनासनस्स सो विचारेति, तत्थ दातब्बं। सचे असुकभिक्खु गण्हातू ऽति वदति, वट्टति। अथ मय्हं धुवकारे देथा ऽति वत्वा अविचारेत्वा ऽव गच्छति, सङ्घस्सा ऽपि विचारेतुं वट्टति।  
एवं पन विचारेतब्बं, सङ्घत्थेरस्स वसनट्ठाने देथा ऽति वत्तब्बं। सचे तत्थ सेनासनं परिपुण्णं होति, यत्थ नप्पहोति, तत्थ दातब्बं। सचे एको भिक्खु मय्हं वसनट्ठाने सेनासनपरिभोगभण्डं न्ऽ अत्थी ऽति वदति, तत्थ दातब्बं। सङ्घस्स देती ऽति विहारम् पविसित्वा इमानि चीवरानि सङ्घस्स दम्मी ऽति वदति। सम्मुखीभूतेना ऽति उपचारसीमाय ठितेन सङ्घेन गण्डिं पहरित्वा कालं घोसापेत्वा भाजेतब्बं। सीमट्ठस्स असम्पत्तस्सा ऽपि भागं गण्हन्तो न वारेतब्बो। विहारो महा होति, थेरासनतो पट्ठाय वत्थेसु दीयमानेसु, अलसजातिका महाथेरा पच्छा आगच्छन्ति, भन्ते वीसतिवस्सानं दीयति, तुम्हाकं ठितिका अतिक्कन्ता ऽति न वत्तब्बा, ठितिकं ठपेत्वा तेसं दत्वा पच्छा ठितिकाय दातब्बं।  
असुकविहारे किर बहुं चीवरं उप्पन्नन् ति सुत्वा योजनन्तरिकविहारतो ऽपि भिक्खू आगच्छन्ति, सम्पत्तसम्पत्तानं ठितट्ठानतो पट्ठाय दातब्बं। असम्पत्तानं पि उपचारसीमं पविट्ठानं अन्तेवासिकादीसु गण्हन्तेसु दातब्बम् एव। बहिउपचारसीमाय ठितानं देथा ऽति वदन्ति, न दातब्बं। सचे पन उपचारसीमं ओक्कमन्तेहि एकाबद्धा हुत्वा अत्तनो विहारद्वारे वा अन्तोविहारे येव वा होन्ति, परिसवसेन वड्ढिता नाम होति सीमा, तस्मा दातब्बं। सङ्घनवकस्स दिन्ने ऽपि, पच्छा आगतानं थेरानं दातब्बम् एव। दुतियभागे पन थेरासनं आरूऌहे आगतानं पठमभागो न पापुणाति,

[पगे ११४०]  
११४० समन्तपासादिका [म्व्_विइइ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दुतियभागतो वस्सग्गेन दातब्बं। सचे एकस्मिं विहारे दस भिक्खू होन्ति, दस वत्थानि सङ्घस्स देमा ऽति देन्ति, पाटेक्कं भाजेतब्बं। सचे सब्बान्ऽ एव अम्हाकं पापुणन्ती ऽति गहेत्वा गच्छन्ति, दुप्पापितानि च्ऽ एव दुग्गहितानि च गतगतट्ठाने सङ्घिकान्ऽ एव होन्ति। एकं पन उद्धरित्वा इदं तुम्हाकं पापुणाती ऽति सङ्घत्थेरस्स दत्वा सेसानि इमानि अम्हाकं पापुणन्ती ऽति गहेतुं वट्टति। एकम् एव वत्थं सङ्घस्स देमा ऽति आहरन्ति, अभाजेत्वा ऽव अम्हाकं पापुणाती ऽति गण्हन्ति, दुप्पापितञ् च्ऽ एव दुग्गहितञ् च।  
सत्थकेन व हलिद्दिआदिना वा लेखं कत्वा एकं कोट्ठासं इदं ठानं तुम्हाकं पापुणाती ति सङ्घत्थेरस्स पापेत्वा सेसं अम्हाकं पापुणाती ऽति गहेतुं वट्टति। यं पन वत्थस्स्ऽ एव पुप्फं वा फलं वा वल्लिं वा, तेन परिच्छेदं कातुं न वट्टति। सचे एकं तन्तं उद्धरित्वा इदं ठानं तुम्हाकं पापुणाती ऽति थेरस्स दत्वा सेसं अम्हाकं पापुणाती ऽति गण्हन्ति, वट्टति। खण्डाक्खण्डं छिन्दित्वा भाजियमानं वट्टति येव। एकभिक्खुके विहारे सण्घस्स चीवरेसु उप्पन्नेसु, सचे पुब्बे वुत्तनयेन्ऽ एव सो भिक्खु सब्बानि मय्हं पापुणन्ती ऽति गण्हाति, सुग्गहितानि, ठितिका पन न तिट्ठति। सचे एकेकं उद्धरित्वा इदं मय्हं पापुणाती ऽति गण्हाति, ठितिका तिट्ठति। तत्थ अट्ठिताय ठितिकाय पुन अञ्ञस्मिं चीवरे उपन्ने, सचे एको भिक्खु आगच्छति, मज्झे छिन्दित्वा द्वीहि पि गहेतब्बं। ठिताय ठितिकाय पुन अञ्ञस्मिं चीवरे उप्पन्ने, सचे नवकतरो आगच्छति, ठितिका हेट्ठा गच्छति, सचे वुड्ढतरो आगच्छति, ठितिका उद्धं आरोहति। अथ्ऽ अञ्ञो न्ऽअत्थि, पुन अत्तनो पापेत्वा गहेतब्बं। सण्घस्स देमा ऽति वा भिक्खुसङ्घस्स देमा ऽति वा येन केनचि आकारेन सङ्घं आमसित्वा दिन्नं पन पंसुकूलिकानं न वट्टति, गहपतिचीवरं पटिक्खिपामि, पंसुकूलिकङ्गं समादियामी ऽति वुत्तत्ता, न पन अकप्पियत्ता, भिक्खुसङ्घेन अपलोकेत्वा दिन्नं पि न गहेतब्बं। यं पन भिक्खु अत्तनो सन्तकं देति,

[पगे ११४१]  
म्व्_विइइ।३२] महावग्ग-वण्णना ११४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं भिक्खुदत्तियं नाम वट्टति, पंसुकूलं पन न होति। एवं सन्ते ऽपि धुतङ्गं न भिज्जति। भिक्खूनं देम, थेरानं देमा ऽति वुत्ते पन, पंसुकूलिकानं पि वट्टति। इदं वत्थं सङ्घस्स देम, इमिना उपाहनत्थविकपत्तत्थविकाअयोगअंसवद्धकादीनि करोन्तू ऽति दिन्नं पि वट्टति। पत्तत्थविकादीनं अत्थाय दिन्नानि बहूनि होन्ति, चीवरत्थाय पि पहोन्ति, ततो चीवरं कत्वा पारुपितुं वट्टति। सचे पन सङ्घो भाजितातिरित्तानि वत्थानि छिन्दित्वा उपाहनत्थविकादीनं अत्थाय भाजेति, ततो गहेतुं न वट्टति।  
सामिकेहि विचारितम् एव हि वट्टति, न इतरं। पंसुकूलिकसङ्घस्स धम्मकरपटादीनं अत्थाय देमा ऽति वुत्ते ऽपि, गहेतुं वट्टति। परिक्खारो नाम पंसुकूलिकानं पि इच्छितब्बो, यं तत्थ अतिरेकं होति, तं चीवरे ऽपि उपनेतुं वट्टति। सुत्तं सङ्घस्स देन्ति, पंसुकूलिकेहि पि गहेतब्बं। अयं ताव विहारं पविसित्वा इमानि चिवरानि सङ्घस्स दम्मी ऽति दिन्नेसु विनिच्छयो, सचे पन बहिउपचारसीमाय अद्धानपटिपन्ने भिक्खू दिस्वा सङ्घस्स दम्मी ऽति सङ्घत्थेरस्स वा सङ्घनवकस्स वा आरोचेति, सचे ऽपि योजनं फरित्वा परिसा ठिता होन्ति एकबद्धा, सब्बेसं पापुणाति, ये पन द्वादसहि हत्थेहि परिसं असम्पत्ता, तेसं न पापुणाति। उभतोसङ्घस्स देती ऽति एत्थ उभतोसङ्घस्स दम्मी ऽति वुत्ते ऽपि द्वेधासङ्घस्स दम्मि, द्विन्नं सङ्घानं दम्मि, भिक्खुसङ्घस्स च भिक्खुनीसङ्घस्स च दम्मी ऽति वुत्ते ऽपि, उभतोसङ्घस्स दिन्नम् एव होति। उपड्ढं दातब्बन् ति द्वे भागे समे कत्वा एको दातब्बो। उभतोसङ्घस्स च तुय्हञ् च दम्मी ऽति वुत्ते, सचे दस भिक्खू च दस भिक्खुनियो च होन्ति, एकवीसतिपटिविम्से कत्वा एको पुग्गलस्स दातब्बो, दस भिक्खुसङ्घस्स, दस भिक्खुनीसङ्घस्स येन पुग्गलिको लद्धो, सो सङ्घतो ऽपि अत्तनो वस्सग्गेन गहेतुं लभति। कस्मा। उभतोसङ्घगहणेन गहितत्ता। उभतो सङ्घस्स च चेतियस्स च दम्मी ऽति वुत्ते ऽपि एस्ऽ एव नयो। इध पन चेतियस्स सङ्घतो पापुणककोट्ठासो नाम न्ऽ अत्थि, एकपुग्गलस्स पत्तकोट्ठाससमो ऽव कोट्ठासो होति।

[पगे ११४२]  
११४२ समन्तपासादिका [म्व्_विइइ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उभतोसङ्घस्स च तुय्हञ् च चेतियस्स चा ऽति वुत्ते पन, द्वावीसतिकोट्ठासे कत्वा दस भिक्खूनं, दस भिक्खुनीनं, एको पुग्गलस्स, एको चेतियस्स दातब्बो, तत्थ पुग्गलो सङ्घतो ऽपि अत्तनो वस्सग्गेन पुन गहेतुं लभति, चेतियस्स एको येव। भिक्खुसङ्घस्स च भिक्खुनीनञ् च दम्मी ऽति वुत्ते पन न मज्झे भिन्दित्वा दातब्बं, भिक्खू च भिक्खुनियो च गणेत्वा दातब्बं। भिक्खुसङ्घस्स च भिक्खुनीनञ् च तुय्हञ् चा ऽति वुत्ते पन, पुग्गलो विसुं न लभति, पापुणनट्ठानतो एकम् एव लभति। कस्मा।  
भिक्खुसङ्घगहणेन गहितत्ता। भिक्खुसङ्घस्स च भिक्खुनीनञ् च तुय्हञ् च चेतियस्स चा ऽति वुत्ते ऽपि, चेतियस्स एकपुग्गलपटिविंसो लब्भति, पुग्गलस्स विसुं न लब्भति, तस्मा, एकं चेतियस्स दत्वा अवसेसं भिक्खू च भिक्खुनियो च गणेत्वा भाजेतब्बं। भिक्खूनञ् च भिक्खुनीनञ् च दम्मी ऽति वुत्ते ऽपि, मज्झे भिन्दित्वा न दातब्बं, पुग्गलगणनाय एव विभजितब्बं। भिक्खूनञ् च भिक्खुनीनञ् च तुय्हञ् च, भिक्खूनञ् च भिक्खुनीनञ् च चेतियस्स च, भिक्खूनञ् च भिक्खुनीनञ् च तुय्हञ् च चेतियस्स चा ऽति एवं वुत्ते ऽपि, चेतियस्स एकपटिविंसो लब्भति, पुग्गलस्स विसुं न्ऽ अत्थि, भिक्खू च भिक्खुनियो च गणेत्वा एव भाजेतब्बं। यथा च भिक्खुसङ्घं आदिं कत्वा नयो नीतो, एवं भिक्खुनीसङ्घं आदिं कत्वा ऽपि नेतब्बो। भिक्खुसङ्घस्स च तुय्हञ् चा ऽति वुत्ते, पुग्गलस्स विसुं न लब्भति, वस्सग्गेन्ऽ एव गहेतब्बं। भिक्खुसङ्घस्स च चेतियस्स चा ऽति वुत्ते पन, चेतियस्स विसुं पटिविंसो लब्भति। भिक्खुसङ्घस्स च तुय्हञ् च चेतियस्स चा ऽति वुत्ते ऽपि चेतियस्स्ऽ एव लब्भति, न पुग्गलस्स। भिक्खूनञ् च तुय्हञ् चा ऽति वुत्ते ऽपि, विसुं न लब्भति। भिक्खूनञ् च चेतियस्स चा ऽति वुत्ते पन, चेतियस्स लब्भति। भिक्खूनञ् च तुय्हञ् च चेतियस्स चा ऽति वुत्ते ऽपि, चेतियस्स्ऽ एव विसुं लब्भति, न पुग्गलस्स। भिक्खुनीसङ्घं आदिं कत्वा ऽपि एवम् एव योजेतब्बं। पुब्बे ऽपि बुद्धप्पमुखस्स उभतोसङ्घस्स दानं देन्ति, भगवा मज्झे निसीदति, दक्खिणतो भिक्खू वामतो भिक्खुनियो निसीदन्ति, भगवा उभिन्नं सङ्घत्थेरो,

[पगे ११४३]  
म्व्_विइइ।३२] महावग्ग-वण्णना ११४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तदा भगवा अत्तना लद्धपच्चये अत्तनापि परिभुञ्जति, भिक्खूनं पि दापेति। एतरहि पन पण्डितमनुस्सा सधातुकं पटिमं वा चेतियं वा ठपेत्वा बुद्धप्पमुखस्स उभतोसङ्घस्स दानं देन्ति। पटिमाय वा चेतियस्स वा पुरतो आधारके पत्तं ठपेत्वा दक्खिणोदकं दत्वा बुद्धानं देमा ऽति तत्थ यं पठमं खादनीयं भोजनीयं देन्ति, विहारं वा आहरित्वा इदं चेतियस्स देमा ऽति पिण्डपातञ् च मालागन्धादीनि च देन्ति, तत्थ कथं पटिपज्जितब्बन् ति। मालागन्धादीनि ताव चेतिये आरोपेतब्बानि, वत्थेहि पटाका तेलेन पदीपा कातब्बा, पिण्डपातमधुफाणितादीनि पन यो निबद्धं चेतियपटिजग्गको होति पब्बजितो वा गहट्ठो वा, तस्स दातब्बानि, निबद्धजग्गके असति, आहटभत्तं ठपेत्वा वत्तं कत्वा परिभुञ्जितुं वट्टति। उपकट्ठे काले भञ्जित्वा पच्छा ऽपि वत्तं कातुं वट्टति येव। मालागन्धादिसु च यं किञ्चि इदं हरित्वा चेतियपूजं करोथा ऽति वुत्ते दूरे ऽपि हरित्वा पूजेतब्बं। भिक्खुसङ्घस्स हरा ऽति वुत्ते ऽपि, हरितब्बं। सचे पन अहं पिण्डाय चरामि, आसनसालाय भिक्खू अत्थि, ते हरिस्सन्ती ऽति वुत्ते, भन्ते तुय्हं येव दम्मी ऽति वदति, भुञ्जितुं वट्टति। अथ पन भिक्खुसङ्घस्स दस्सामी ऽति हरन्तस्स गच्छतो अन्तरा ऽव कालो उपकट्ठो होति, अत्तनो पापेत्वा भुञ्जितुं वट्टति। वस्सं वुत्थसङ्घस्स देती ऽति विहारं पविसित्वा इमानि चीवरानि वस्सं वुत्थसङ्घस्स दम्मी ऽति देति।  
यावतिका भिक्खू तस्मिं आवासे वस्सं वुत्था ऽति यत्तका वस्सच्छेदं अकत्वा पुरिमवस्सं वुत्थ, तेहि भाजेतब्बं, अञ्ञेसं न पापुणाति। दिसा पक्कन्तस्सापि सति गाहके याव कठिनस्स उब्भारा दातब्बं। अनत्थते पन कठिने, अन्तोहेमन्ते एवञ् च वत्वा दिन्नं पच्छिमवस्सं वुत्थानं पि पापुणाती ऽति लक्खणञ्ञू वदन्ति। अट्ठकथासु पन्ऽ एतं न विचारितं। सचे पन बहिउपचारसीमायं ठितो वस्सं वुत्थसङ्घस्स दम्मी ऽति वदति, सम्पत्तानं सब्बेसं पापुणाति। अथ असुकविहारे वस्सं वुत्थसङ्घस्सा ऽति वदति, तत्र वस्सं वुट्ठानम् एव याव कठिनस्सुब्भारा पापुणाति। सचे पन गिम्हानं पठमदिवसतो पट्ठाय एवं वदति,

[पगे ११४४]  
११४४ समन्तपासादिका [म्व्_विइइ।३२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्र सम्मुखीभूतानं सब्बेसं पापुणाति। कस्मा। पिट्ठिसमये उप्पन्नत्ता।  
अन्तोवस्से येव वस्सं वसन्तानं दम्मी ऽति वुत्ते, छिन्नवस्सा न लभन्ति, वस्सं वसन्ता ऽव लभन्ति। चीवरमासे पन वस्सं वसन्तानं दम्मी ऽति वुत्ते, पच्छिमिकाय वस्सूपगतानं येव पापुणाति, पुरिमिकाय वस्सूपगतानञ् च छिन्नवस्सानञ् च न पापुनाति। चीवरमासतो पट्ठाय याव हेमन्तस्स पच्छिमो दिवसो ताव, वस्सावासियं देमा ऽति वुत्ते, कठिनं अत्थतं वा होतु अनत्थतं वा, अतीतवस्सं वुत्थानम् एव पापुणाति। गिम्हानं पठमदिवसतो पट्ठाय वुत्ते पन, मातिका आरोपेतब्बा अतीतवस्सावासस्स पञ्च मासा अतिक्कन्ता, अनागतो चातुम्मासच्चयेन भविस्सति, कतरवस्सावासस्स देसी ऽति। सचे अतीतवस्सं वुत्थानं दम्मी ऽति वदति, तं अन्तोवस्सं वुत्थानम् एव पापुणाति। दिसा पक्कन्तानं पि सभागा गण्हितुं लभन्ति। सचे अनागते वस्सावासीनं दम्मी ऽति, तं ठपेत्वा वस्सूपनायिकदिवसे गहेतब्बं। अथ अगुत्तो विहारो, चोरभयं अत्थि, न सक्का ठपेतुं, गण्हित्वा वा आहिण्डितुन् ति वुत्ते, सम्पत्तानं दम्मी ऽति वदति, भाजेत्वा गहेतब्बं। सचे वदति इतो मे भन्ते ततिये वस्से वस्सावासीनं यं न दिन्नं, तं दम्मी ऽति, तस्मिं अन्तोवस्से वुत्थभिक्खूनं पापुणाति। सचे ते दिसा पक्कन्ता, अञ्ञो विस्सासिको गण्हाति, दातब्बं। अथ एको येव अवसिट्ठो, सेसा कालकता सब्बं एकस्स्ऽ एव पापुणाति। सचे एको ऽपि न्ऽ अत्थि, सङ्घिकं होति, तं सम्मुखीभूतेहि भाजेतब्बं। आदिस्स देती ऽति आदिसित्वा परिच्छिन्दित्वा देति।  
यागुया ऽति आदीसु अयम् अत्थो यागुया वा ॥।पे॥। भेसज्जे वा आदिस्स देति। तत्रायं योजना भिक्खू अज्जतनाय वा स्वातनाय वा यागुया निमन्तेत्वा तेसं घरं पविट्ठानं यागुं देति, यागुं दत्वा पीताय यागुया इमानि चीवरानि येहि मय्हं यागु पीता तेसं दम्मी ऽति देति। येहि निमन्तितेहि यागु पीता तेसं येव पापुणाति। येहि पन भिक्खाचारवत्तेन घरद्वारेन गच्छन्तेहि वा घरं पविट्ठेहि वा यागु लद्धा, येसं वा आसनसालतो पत्तं आहरित्वा मनुस्सेहि नीता, येसं वा थेरेहि पेसिता, तेसं न पापुणाति।

[पगे ११४५]  
म्व्_इX।१] महावग्ग-वण्णना ११४५  
सचे पन निमन्तितभिक्खूहि सद्धिं अञ्ञे ऽपि भिक्खू बहू आगन्त्वा अन्तोगेहञ् च बहिगेहञ् च पूरेत्वा निसिन्ना होन्ति, दायको चे एवं वदति निमन्तिता वा होन्तु अनिमन्तिता वा, येसं मया यागु दिन्ना, सब्बेसं इमानि वत्थानि होन्तू ऽति, सब्बेसं पापुणन्ति। येहि पन थेरानं हत्थतो यागुलद्धा, तेसं न पापुणन्ति। अथ सो येहि मय्हं यागु पीता, सब्बेसं होन्तू ऽति वदति, सब्बेसं पापुणन्ति।  
भत्तखादनीयेसु पि एस्ऽ एव नयो। चीवरे वा ऽति पुब्बे ऽपि येन वस्सं वासेत्वा भिक्खूनं चीवरं दिन्नपुब्बं होति, सो चे भिक्खू भोजेत्वा वदति येसं मया पुब्बे चीवरं दिन्नं, तेसं येव इमं चीवरं वा सुत्तं वा सप्पिमधुफाणितादीनि वा होन्तू ऽति, सब्बं तेसं येव पापुणाति। सेनासने वा ऽति यो मया कारिते विहारे वा परिवेणे वा वसति, तस्स्ऽ इदं होतू ऽति वुत्ते, तस्स्ऽ एव होति। भेसज्जे वा ऽति मयं कालेन कालं थेरानं सप्पिआदीनि भेसज्जानि देम, येहि तानि लद्धानि, तेसं येव्ऽ इदं होतू ऽति वुत्ते, तेसं येव होति। पुग्गलस्स देती ऽति इमं चीवरं इत्थन्नाम ऽस्स दम्मी ऽति एवं परम्मुखा वा पादमूले ठपेत्वा इमं भन्ते तुम्हाकं दम्मी ऽति एवं सम्मुखा वा देति। सचे पन इदं तुम्हाकञ् च तुम्हाकं अन्तेवासिकानञ् च दम्मी ऽति एवं वदति, थेरस्स च अन्तेवासिकानञ् च पापुणाति। उद्देसं गहेतुं आगतो गहेत्वा गच्छन्तो च अत्थि, तस्सापि पापुणाति। तुम्हेहि सद्धिं निवद्धचारिकभिक्खूनं दम्मी ऽति वुत्ते, उद्देसन्तेवासिकानं वत्तं कत्वा उद्देसपरिपुच्छादीनि गहेत्वा विचरन्तानं सब्बेसं पापुणाति। अयं पुग्गलस्स देती ऽति इमस्मिं पदे विनिच्छयो। सेसं सब्बत्थ उत्तानम् एवा ऽति।  
 चीवरक्खन्धकवण्णना निट्ठित।  
   चम्पेय्यक्खन्धकवण्णना।  
[म्व्_इX।१:] चम्पेय्यक्खन्धके, गग्गराय पोक्खरणिया तीरे ऽति गग्गरनामिकाय इत्थिया कारिताय पोक्खरणिया तीरे। तन्तिबद्धो ति तस्मिं आवासे कत्तब्बत्ता तन्तिपटिबद्धो। उस्सुक्कं पि अकासि यागुया ऽति आदीसु मनुस्सेहि आगन्तुकेसु आगतेसु,

[पगे ११४६]  
११४६ समन्तपासादिका [म्व्_इX।१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आचिक्खेय्याथा ऽति वुत्तट्ठाने येव उस्सुक्कं कातुं वट्टति, न अवुत्तट्ठाने। गच्छ त्वं भिक्खू ऽति सत्था तस्स भिक्खुनो तत्थ्ऽ एव सेनासनं सप्पायन् ति अद्दस, तेन्ऽ एव्ऽ आह, तत्थ्ऽ एव वासभगामे निवासं कप्पेही ऽति। [म्व्_इX।२:] अधम्मेन वग्गकम्मं करोन्ती ऽति आदीनं परतो पाऌइवं येव नानाकरणं आगमिस्सति। [म्व्_इX।३:] अञ्ञत्रा ऽपि धम्मकम्मं करोन्ती ऽति अञ्ञत्रा ऽपि धम्मा कम्मं करोन्ति, अयम् एव वा पाठो, भूतेन वत्थुना कतं धम्मेन कतं नाम होति, तथा न करोन्ती ऽति अत्थो। अञ्ञत्रापि विनयकम्मं, अञ्ञत्रापि सत्थुसासनकम्मन् ति एतेसु पि एस्ऽ एव नयो। एत्थ पन विनयो ति चोदना सारणा च। सत्थुसासनन् ति ञत्तिसम्पदा अनुस्सावनसम्पदा च, ताहि विना कम्मं करोन्ती ऽति अत्थो। पटिक्कुट्ठकतन् ति पटिक्कुट्ठञ् च्ऽ एव कतञ् च। यं अञ्ञेसु पटिक्कोसन्तेसु कतं, तं पटिक्कुट्ठञ् च्ऽ एव होति कतञ् च, तादिसं पि कम्मं करोन्ती ऽति अत्थो। छ यिमानि भिक्खवे कम्मानि अधम्मकम्मन् ति आदीसु पन, धम्मो ति पाऌइया अधिवचनं। तस्मा यं यथात्ताय पाऌइया न करीयति, तं अधम्मकम्मन् ति वेदितब्बं। अयम् एत्थ सङ्खेपो।  
वित्थारो पन पाऌइयं येव आगतो। सो च खो ञत्तिदुतियञत्तिचतुत्थकम्मानं येव वसेन। यस्मा पन ञत्तिकम्मे ञत्तिदुतियञत्तिचतुत्थेसु विय हापनं वा अञ्ञथाकरणं वा न्ऽ अत्थि, अपलोकनकम्मञ् च सावेत्वा ऽव करीयति, तस्मा तानि पाऌइयं न दस्सितानि। तेसं सब्बेसं पि कम्मानं विनिच्छयं परतो वण्णयिस्साम। इदानि यद् इदं छट्ठं छम्मेन समग्गकम्मं नाम, तं येहि सण्घेहि कातब्बं, तेसं पभेदं दस्सेतुं पञ्च सङ्घा ऽति आदि वुत्तं। [म्व्_इX।४:] कम्मप्पत्तो ति कम्मं पत्तो कम्मयुत्तो कम्मारहो, न किञ्चि कम्मं कातुं नारहती ऽति अत्थो। चतुवग्गकरणञ् चे भिक्खवे कम्मं, भिक्खुनीचतुत्थो ति आदि परिसतो कम्मविपत्तिदस्सनत्थं वुत्तं। तत्थ उक्खित्तकगहणेन कम्मनानासंवासको गहितो। नानासंवासकगहणेण लद्धिनानासंवासको।  
नानासीमाय ठितचतुत्थो ति सीमन्तरिकाय वा बहिसीमाय वा हत्थपासे ठितेनापि सद्धिं चतुवग्गो हुत्वा ऽति अत्थो।

[पगे ११४७]  
म्व्_इX।५] महावग्ग-वण्णना ११४७  
पारिवासिकचतुत्थो ति आदि परिवासादिकम्मानं येव परिसतो विपत्तिदस्सनत्थं वुत्तं। तेसं विनिच्छयं परतो वण्णयिस्साम। एकच्चस्स भिक्खवे सङ्घस्स मज्झे पटिक्कोसना रूहती ऽति आदि पटिक्कुट्ठकतकम्मस्स कुप्पाकुप्पभावदस्सनत्थं वुत्तं। पकतत्तस्सा ऽति अविपन्नसीलस्स पाराजिकं अनज्झापन्नस्स। अनन्तरिकस्सा ऽति अत्तनो अनन्तरं निसिन्नस्स। द्वे ऽमा भिक्खवे निस्सारणा ऽति आदि वत्थुतो कम्मानं कुप्पाकुप्पभावदस्सनत्थं वुत्तं। तत्थ अप्पत्तो निस्सारणं, तञ् चे सङ्घो निस्सारेति, सुनिस्सारितो ऽति इदं पब्बाजनीयकम्मं सङ्धाय वुत्तं।  
पब्बाजनीयकम्मेन हि विहारतो निस्सारेति, तस्मा तं निस्सारणा ऽति वुच्चति। तञ् च्ऽ एस यस्मा कुलदूसको न होति, तस्मा आवेणिकेन लक्खणेन अप्पत्तो, यस्मा पन्ऽ अस्स आकङ्खमानो सङ्घो पब्बाजनीयकम्मं करेय्या ऽति वुत्तं। तस्मा सुनिस्सारितो होति। तञ् चे सङ्घो निस्सारेती ऽति सचे सङ्घो तज्जनीयकम्मादिवसेन निस्सारेति, सो यस्मा तत्थ तिण्णं भिक्खवे भिक्खूनं आकङ्खमानो सङ्घो तज्जनीयकम्मं करेय्य एको भण्डनकारको होति कलहकारको विवादकारको भस्सकारको सङ्घे अधिकरणकारको, एको बालो होति अब्यत्तो आपत्तिबहुलो अनपदानो, एको गिहिसंसट्ठो विहरति अननुलोमिकेहि गिहिसंसग्गेही ऽति एवं एकेन पि अङ्गेन निस्सारणा अनुञ्ञाता, तस्मा सुनिस्सारितो।  
ओसारणा ऽति पवेसना। तत्थ तञ् चे सङ्घो ओसारेती ऽति उपसम्पदकम्मवसेन पवेसेति। दोसारितो ति सहस्सक्खत्तुं पि उपसम्पादितो अनुपसम्पन्नो ऽव होति। आचरियुपज्झाया च सातिसारा, तथा सेसो कारकसङ्घो, न कोचि आपत्तितो मुच्चति इति इमे एकादस अभब्बपुग्गला दोसारित्वा ऽव। हत्थच्छिन्नादयो पन द्वत्तिंस सुओसारितो, उपसम्पादिता उपसम्पन्ना ऽव होन्ति, न ते लब्भा किञ्चि वत्तुं। आचरियुपज्झाया पन कारकसङ्घो च सातिसारा, न कोचि आपत्तितो मुच्चति।  
[म्व्_इX।५:] इध पन भिक्खवे भिक्खुस्स न होति आपत्ति दट्ठब्बा ऽति आदि अभूतवत्थुवसेन अधम्मकम्मं भूतवत्थुवसेन धम्मकम्मञ् च दस्सेतुं वुत्तं। तत्थ पटिनिस्सज्जेता ऽति पटिनिस्सज्जितब्बा। [म्व्_इX।६:] उपालिपञ्हेसु पि वत्थुवसेन्ऽ एव धम्माधम्मकम्मं विभत्तं।

[पगे ११४८]  
११४८ समन्तपासादिका [म्व्_इX।१६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ द्वे नया, एकमूलको च द्विमूलको च। एकमूलको उत्तानो यव। द्विमूलके यथा सतिविनयो अमूऌहविनयेन सद्धिं एका पुच्छा कता, एवं अमूऌहविनयादयो ऽपि तस्स पापियसिकादीहि। अवसाने पन उपसम्पदारहं उपसम्पादेती ऽति एकम् एव पदं होति। परतो भिक्खूनं पि सतिविनयं आदिं कत्वा एकेकेन सद्धिं ससपदानि योजितानि। [म्व्_इX।७:] इध पन भिक्खवे भिक्खु भण्डनकारको ति आदि अधम्मेन वग्गं अधम्मेन समग्गं धम्मेन वग्गं धम्मपटिरूपकेन वग्गं धम्मपटिरूपकेन समग्गन् ति इमेसं वसेन चक्कं बन्धित्वा तज्जनीयादीसु सत्तसु कम्मेसु सपटिप्पस्सद्धीसु विपत्तिदस्सनत्थं वुत्तं।  
तत्थ अनपदानो ति अपदानविरहितो। अपदानं वुच्चति परिच्छेदो। आपत्तिपरिच्छेदविरहितो ति अत्थो। ततो परं पटिक्कुट्ठकतकम्मप्पभेदं दस्सेतुं सा येव पाऌइ अकतं कम्मन् ति आदीहि संसन्देत्वा वुत्ता। तत्थ न किञ्चि पाऌइअनुसारेन न सक्का वेदितुं, तस्मा वण्णनं न वित्थारयिम्हा ऽति।  
चम्पेय्यक्खन्धकवण्णना निट्ठिता।  
कोसम्बिक्खन्धकवण्णना।  
[म्व्_X।१:] कोसम्बिक्खन्धके, तं भिक्खुं आपत्तिया अदस्सने उक्खिपिम्सू ऽति एत्थ अयं अनुपुब्बिकथा, द्वे किर भिक्खू एकस्मिं आवासे वसन्ति विनयधरो च सुत्तन्तिको च। तेसु सुत्तन्तिको भिक्खु एकदिवसं वच्चकुटिं पविट्ठो आचमनौदकावसेसं भाजने ठपेत्वा निक्खमि। विनयधरो पच्छा पविट्ठो तं उदकं दिस्वा निक्खमित्वा तं भिक्खुं पुच्छि आवुसो तया इदं उदकं ठपितन् ति। आम आवुसो ति। त्वं एत्थ आपत्तिभावं न जानासी ऽति। आम न जानामी ऽति। होति आवुसो एत्थ आपत्ती ऽति। सचे होति, देसिस्सामी ऽति। सचे पन ते आवुसो असञ्चिच्च असतिया कतं,

[पगे ११४९]  
म्व्_X।१] महावग्ग-वण्णना ११४९  
न्ऽ अत्थि आपत्ती ऽति। सो तस्सा आपत्तिया अनापत्तिदिट्ठि अहोसि।  
विनयधरो ऽपि अत्तनो निस्सितकानं अयं सुत्तन्तिको आपत्तिं आपज्जमानो ऽपि न जानाती ऽति आरोचेसि। ते तस्स निस्सितके दिस्वा तुम्हाकं उपज्झायो आपत्तिं आपज्जित्वा ऽपि आपत्तिभावं न जानाति ऽति आहंसु। ते आगन्त्वा उपज्झायस्स आरोचेसुं। सो एवम् आह अयं विनयधरो पुब्बे अनापत्ती ऽति वत्वा इदानि आपत्ती ऽति वदति, मुसावादी एसो ऽति। ते गन्त्वा तुम्हाकं उपज्झायो मुसावादी ऽति एवं अञ्नमञ्ञं कलहं वड्ढयिंसु। ततो विनयधरो ओकासंलभित्वा तस्स आपत्तिया अदस्सने उक्खेपनीयकम्मं अकासि। तेन वुत्तं तं भिक्खुं आपत्तिया अदस्सने उक्खिपिंसू ऽति। भिन्नो भिक्खुसङ्घो भिन्नो भिक्खुसङ्घो ति एत्थ न ताव भिन्नो, अपि च खो यथा देवे वुट्ठे इदानि सस्सं निप्फन्नन् ति वुच्चति, अवस्सं हि तं निप्फज्जिस्सति, एवम् एव इमिना कारणेन आयतिं अवस्सं भिज्जिस्सति। सो च खो कलहवसेन, न सङ्घभेदवसेन, तस्मा भिन्नो ति वुत्तं। सम्भवअत्थवसेन च्ऽ एत्थ आमेण्डितं वेदितब्बं। एतम् अत्थं भासित्वा उट्ठायासना पक्कामी ऽति, कस्मा एवं भासित्वा पक्कामि। सचे हि भगवा उक्खेपके वा अकारणेन तुम्हेहि सो भिक्खु उक्खित्तो ति वदेय्य, उक्खित्तानुवत्तके वा तुम्हेहि आपत्तिं आपन्ना ऽति वदेय्य, एतेसं भगवा पक्खो, एतेसं भगवा पक्खो ऽति वत्वा आघातं बन्धेय्युं, तस्मा तन्तिं एव ठपेत्वा एतम् अत्थं भासित्वा उट्ठायासना पक्कामि। अत्तना ऽव अत्तानन् ति एत्थ यो सङ्घेन उक्खेपनीयकम्मानं अधम्मवादीनं पक्खे निसिन्नो तुम्हे किं भणथा ऽति, तेसञ् च इतरेसञ् च लद्धिं सुत्वा इमे अधम्मवादिनो, इतरे धम्मवादिनो ति चित्तं उप्पादेति, अयं तेसं मज्झे निसिन्नो ऽव तेसं नानासंवासको होति, कम्मं कोपेति, इतरेसम् पि हत्थपासं अनागतत्ता कोपेति। एवं अत्तना ऽव अत्तानं नानासंवासकं करोति। समानसंवासकन् ति एत्था ऽपि यो अधम्मवादीनं पक्खे निसिन्नो अधम्मवादिनो इमे इतरे धम्मवादिनो ति तेसं मज्झे पविसति, यत्थ वा तत्थ वा पक्खे निसिन्नो इमे धम्मवादिनो ति गण्हाति,

[पगे ११५०]  
११५० समन्तपासादिका [म्व्_X।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं अत्तना व अत्तानं समानसंवासकं करोती ऽति वेदितब्बो।  
[म्व्_X।२:] कायकम्मं वचीकम्मन् ति एत्थ कायेन पहरन्ता कायकम्मं उपदंसेन्ति फरुसं वदन्ता वचीकम्मं उपदंसेन्ती ऽति वेदितब्बा। हत्थपरामासं करोन्ती ऽति कोधवसेन हत्थेहि अञ्ञमञ्ञं परामसनं करोन्ति।  
अधम्मियमाने ऽति अधम्मियानि किच्चानि कुरुमाने। असम्मोदिकाय वत्तमानाया ऽति सम्मोदिकाय अवत्तमानाय। अयम् एव वा पाठो। सम्मोदनकथाय अवत्तमानाया ऽति अत्थो। एत्तावता न अञ्ञमञ्ञन् ति एत्थ द्वे पन्तियो कत्वा उपचारं मुञ्चित्वा निसीदितब्बं। धम्मियमाने पन पक्खे सम्मोदिकाय वत्तमानाय आसनन्तरिकाय निसीदितब्बं एकेकं आसनं अन्तरं कत्वा निसीदितब्बं।  
मा भण्डनन् ति आदीसु अकत्था ऽति पाठसेसं गहेत्वा मा भण्डनं अकत्था ऽति एवं अत्थो दट्ठब्बो। अधम्मवादी ऽति उक्खित्तानुवत्तकेसु अञ्ञतरो। अयं पन भिखु भगवतो अत्थकामो। अयं किर्ऽ अस्स अधिप्पायो इमे भिक्खू कोधाभिभूता सत्थुवचनं न गण्हन्ति, मा भगवा एते ओवदन्तो किलमित्था ऽति, तस्मा एवम् आह। भगवा पन पच्छा ऽपि सञ्ञं लभित्वा ओरमिस्सन्ती ऽति तेसं अनुकम्पाय अतीतवत्थुं आहरित्वा कथेसि। तत्थ अनत्थतो ऽति अनत्थो अतो। एतस्मा मे पुरिसा अनत्थो ऽति वुत्तं होति।  
अथ वा अनत्थतो ऽति अनत्थदो। सेसं पाकटम् एव।  
[म्व्_X।३:] पुथुसद्दो ति आदिगाथासु पन पुथु महा सद्दो अस्सा ऽति पुथुसद्दो। समजनो ति एकसदिसो जनो। सब्बो च्ऽ आयं भण्डनकारकजनो समन्ततो सद्दनिच्छारणेन पुथुसद्दो च्ऽ एव सदिसो चा ऽति वुत्तं होति। न बालो कोचि मञ्ञथा ऽति तत्थ कोचि एको ऽपि अहं बालो ति मञ्ञित्थ, सब्बे ऽपि पण्डितमानिनो येव। नाञ्ञं भिय्यो अमञ्ञरुन् ति कोचि एको ऽपि अहं बालो ति च न मञ्ञित्थ, भिय्यो च सङ्घस्मिं भिज्जमाने अञ्ञं पि एकं मय्हं कारणा सङ्घो भिज्जती ऽति इदं कारणं न मञ्ञित्था ऽति अत्थो। परिमुट्ठा ऽति मुट्ठस्सतिनो। वाचागोचरभाणिनो ति र-कारस्स रस्सादेसो कतो,

[पगे ११५१]  
म्व्_X।२] महावग्ग-वण्णना ११५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वाचागोचारा न सतिपट्ठानादिगोचरा। भाणिनो ति कथं भाणिनो। याविच्छन्ति मुखायामन् ति याव मुखं पसारेतुं इच्छन्ति, ताव पसारेत्वा भाणिनो, एको ऽपि सङ्घगारवेन मुखसङ्कोचनं न करोती ऽति अत्थो। येन नीता ऽति येन कलहेन इमं निलज्जभावं नीता। न तं विदू ऽति तं न जानन्ति एवं सादीनवो अयन् ति। ये च तं उपनय्हन्ती ऽति तं अक्कोच्छि अयं मन् ति आदिकं आकारं ये उपनय्हन्ति। सनन्तनो ति पोराणो। परे ऽति पण्डिते ठपेत्वा ततो अञ्ञे भण्डनकारका, परे नाम। ते एत्थ सङ्घमज्झे कलहं करोन्ता मयं यमाम्हसे उपरमाम नस्साम सततं समितं मच्चुसन्तिकं गच्छामा ऽति न जानन्ति येव। ये च तत्थ विजानन्ती ऽति ये च तत्थ पण्डिता मयं मच्चुसमीपं गच्छामा ऽति विजानन्ति ततो सम्मन्ति मेधगा ऽति एवं हि ते जानन्ता योनिसोमनसिकारं उप्पादेत्वा मेधगानं कलहानं वूपसमाय पटिपज्जन्ति। अट्ठिच्छिदा ऽति अयं गाथा ब्रह्मदत्तञ् च दीघावुकुमारञ् च सन्धाय वुत्ता। तेसं पि होति सङ्गति, कस्मा तुम्हाकं न होति। येसं वो न्ऽ एव मातापितूनं अट्ठीनि छिन्नानि, पाणानि हतानि, न गवास्स धनानि हटानी ऽति। सचे लभेथा ऽति आदिगाथा पण्डितसहायस्स च बालसहायस्स च वण्णावण्णदीपनत्थं वुत्ता। अभिभुय्य सब्बानि परिस्सयानी ऽति पाकटपरिस्सये च पटिच्छन्नपरिस्सये च अभिभवित्वा तेन सद्धिं अत्तमनो ऽव सतिमा चरेय्य। राजा ऽव रट्ठं विजितन् ति यथा अत्तनो विजितं रट्ठं महाजनकराजा च अरिन्दममहाराजा च पहाय एकका चरिंसु, एवं चरेय्या ऽति अत्थो। मातङ्गरञ्ञ्ऽ एव नागो ति मातङ्गो अरञ्ञ्ऽ एव नागो। मातङ्गो ति हत्थी वुच्चति। नागो ति महन्ताधिवचनम् एतं। यथा हि मातुपोसको मातङ्गो नागो अरञ्ञे एकको ऽव चरि, न च पापानि अकासि,

[पगे ११५२]  
११५२ समन्तपासादिका [म्व्_X।२  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यथा च पारिलेय्यको, एवं एको चरे, न च पापानि कयिरा ऽति वुत्तं होति। पारिलेय्यके विहरति रक्खितवनसण्डे ऽति पारिलेय्यकं उपनिस्साय रक्खितवनसण्डे विहरति। [म्व्_X।४:] हत्थिनागो ति महाहत्थी हत्थिकलभेही ऽति हत्थिपोतकेहि। हत्थिच्छापेही ऽति खीरपकेहि दहरपोतकेहि। छिन्नग्गानी ऽति तेहि पुरतो पुरतो गच्छन्तेहि छिन्नग्गानि खायितावसेसानि खाणुसदिसानि तिणानि खादति।  
ओभग्गोभग्गन् ति तेन हत्थिनागेन उच्चट्ठानतो भञ्जित्वा पातितं। अस्स साखाभङ्गन् ति एतस्स सन्तकं साखाभङ्गं ते खादन्ति। आविलानी ऽति तेहि पठमतरं ओतरित्वा पिवन्तेहि आलुलितानि कद्दमोदकानि पिवति। अगाहा ऽति तित्थतो। नागस्स नागेना ऽति हत्थिनागस्स बुद्धनागेन। [म्व्_X।५:] ईसादन्तस्सा ऽति रथईसासदिसदन्तस्स। यद् एको रमति वने ऽति यस्मा बुद्धनागो विय अयं पि हत्थिनागो एको पविवित्तो वने रमति, तस्मास्स नागस्स नागेन चित्तं समेति एकीभावरतिया एकसदिसं होती ऽति अत्थो। यथाथिरन्तं विहरित्वा ऽति एत्थ तेमासं भगवा तत्थ विहासी ऽति वेदितब्बो। एत्तावता कोसम्बिकेहि किर उब्बाऌहो भगवा तेमासं अरञ्ञं पविसित्वा वसती ऽति सब्बत्थ कथा पत्थटा अहोसि। अथ खो कोसम्बिका उपासका ऽति अथ खो इमं कथासल्लापं सुत्वा कोसम्बिवासिनो उपासका। अधम्मं धम्मो ति आदीनि अट्ठारस भेदकरवत्थूनि। सङ्घभेदक्खन्धके वण्णयिस्साम। आदायन् ति लद्धिपारं। विवित्तन् ति सुञ्ञं। तं उक्खित्तकं भिक्खुं ओसारेत्वा ऽति तं गहेत्वा निस्सीमं गन्त्वा आपत्तिं देसापेत्वा कम्मवाचाय ओसारेत्वा। तावद् एव उपोसथो ति तं दिवसम् एव उपोसथक्खन्धके वुत्तनयेन सामग्गीउपोसथो कातब्बो। [म्व्_X।६:] अमूला मूलं गन्त्वा ऽति न मूला मूलं गन्त्वा।  
तं वत्थुं अविनिच्छनी ऽति अत्थो। अयं वुच्चति उपालि सङ्घसामग्गी अत्थापेता ब्यञ्जनुपेता ऽति अत्थतो अपगता सङ्घसामग्गी ऽति इमं पन ब्यञ्जनमत्तं उपेता। सङ्घस्स किच्चेसू ऽति सङ्घस्स करणीयेसु उप्पन्नेसु। मन्तनासू ऽति विनयमन्तनासु।

[पगे ११५३]  
म्व्_X।६] महावग्ग-वण्णना ११५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अत्थेसु जातेसू ऽति विनयात्थेसु उप्पन्नेसु। विनिच्छयेसू ऽति तेसं येव अत्थानं विनिच्छयेसु। महत्थिको ति महाउपकारो। पग्गहारहो ति पग्गहितुं युत्तो। अनानुवज्जो पठमेन सीलतो ति आदिम्हि येव ताव सीलतो न उपवज्जो। अवेक्खिताचारो ति अपेक्खिताचारो, आलोकिते विलोकिते सम्पजानकारी ऽति आदिना नयेन उपपरिक्खिताचारो।  
अट्ठकथासु पन अप्पटिच्छन्नाचारो ति वुत्तं। विसय्हा ऽति अभिभवित्वा। अनुय्युत्तं भणन् ति अनुय्युत्तं अनुपगतं भणन्तो। यस्मा हि सो अनुय्युत्तं भणति, उसुय्याय वा अगतिगमनवसेन वा कारणा अपगतं न भणति, तस्मा अत्थं न हापेति। उसुय्याय पन अगतिगमनवसेन वा भणन्तो, अत्थं हापेति कारणं न वदति, परिसगतो छम्भति च्ऽ एव वेधति च, यो ईदिसो न होति, अयं पग्गहारहो ति दस्सेति। किञ्चि भिय्यो तथ्ऽ एव पञ्हन् ति गाथा तस्सत्थो यथ्ऽ एव अनुय्युत्तु भणन्तो, अत्थं न हापेति, तथ्ऽ एव परिसाय मज्झे पञ्हं पुच्छितो समानो न च्ऽ एव पज्झायति, न मङ्कु होति। यो हि अत्थं न जानाति, सो पज्झायति, यो वत्तुं न सक्कोति, सो मङ्कं होति। यो पन अत्थञ् च जानाति वत्तञ् च सक्कोति, सो न पज्झायति न मङ्कु होति। कालागतन् ति कथेतब्बयुत्तकाले आगतं। ब्याकरणारहन् ति पञ्हस्स अत्थानुलोमताय ब्याकरणानुच्छविकं। वचो ति वदन्तो, एवरूपं वचनं भणन्तो ति अत्थो। रञ्जेती ऽति तोसेति। विञ्ञूपरिसन् ति विञ्ञूनं परिसं। आचेरकम्हि च सके ऽति अत्तनो आचरियवादे।  
अलं पमेतुन् ति वीमंसितुं तं तं कारणं पञ्ञाय तुलयितुं समत्थो। पगुणो ति कतपरिचयो लद्धासेवनो।  
कथेतवे ऽति कथेतब्बे। विरद्धिकोविदो ति विरुद्धट्ठानकुसलो। पच्चत्थिका येन वजन्ती ऽति अयं गाथा यादिसे कथेतब्बे पगुणो तं दस्सेतुं वुत्ता। अयं ह्ऽ एत्थ अत्थो, यादिसेन कथितेन पच्चत्थिका च निग्गहं गच्छन्ति, महाजनो च सञ्ञापनं गच्छति, सञ्ञत्तिअवबोधनं गच्छती ऽति अत्थो।

[पगे ११५४]  
११५४ समन्तपासादिका [म्व्_X।६  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयञ् च कथेन्तो सकं आदायं अत्तनो आचरियवादं न हापेति। यस्मिं वत्थुस्मिं अधिकरणं उप्पन्नं तद्-अनुरूपं अनुपघातकरं पञ्हं ब्याकरमानो तादिसे कथेतब्बे पगुणो होति। दूतेय्यकम्मेसु अलन् ति अट्ठहि दूतङ्गेहि समन्नागतत्ता सङ्घस्स दूतेय्यकम्मेसु समत्थो। सं सुट्ठु उग्गण्हाती ऽति समुग्गहो।  
इदं वुत्तं होति यथा नाम आहुनं आहू ति पिण्डं समुग्गण्हन्ति, एवं पीतिसोमनस्सजातेन्ऽ एव चेतसा सङ्घस्स किच्चेसु समुग्गहो, सङ्घकिच्चेसु तस्स किच्चस्स पटिग्गाहको ति अत्थो। करं वचो ति वचनं करोन्तो। न तेन मञ्ञती ऽति तेन वचनकरणेन अहं करोमि, सङ्घभारं नित्थरामी ऽति न नानातिमानं जप्पेति। आपज्जति यावतकेसु ति यत्तकेसु वत्थूसु आपत्तिं आपज्जमानो आपज्जति। होति यथा च वुट्ठिती ऽति तस्सा च आपत्तिया यथा वुट्ठानं होति। एते विभङ्गा ऽति येसु च वत्थूसु आपज्जति यथा च वुट्ठानं होति, इमेसं अत्थानं जोतका एते विभङ्गा। उभयस्सा ऽति उभयो अस्स। सागता ऽति सुट्ठु आगता। आपत्तिवुट्ठानपदस्स कोविदो ति आपत्तिवुट्ठानकारणकुसलो। यानि चाचरन् ति यानि च भण्डनकारकादीनि आचरन्तो तज्जनीयकम्मादिवसेन निस्सारणं गच्छति।  
ओसारणं तं वुसितस्स जन्तुनो ति तं वत्तं वुसितस्स जन्तुनो, या ओसारणा कातब्बा, एतम् पि जानाति। सेसं सब्बत्थ उत्तानम् एवा ऽति।  
कोसम्बिक्खन्धकवण्णना निट्ठिता।  
इति समन्तपासादिकाय विनयसंवण्णनाय महावग्गवण्णना समत्ता।  
यथा च वण्णना एसा समत्ता निरुपद्दवा,  
एवं सब्बे जना सन्तिं पप्पोन्तु निरुपद्दवन् ति।

