+++
title = "Samantapasadika, Buddhaghosa's Commentary on the Vinaya Pitaka, Vol. IV, plain text version"

+++


## Intro
  
  
  
  
Samantapasadika, Buddhaghosa's Commentary on the Vinaya Pitaka, Vol. IV, plain text version  
  
  
  
Samantapasadika, Buddhaghosa's Commentary on the Vinaya Pitaka, Vol. IV:  
Vinayapitaka: Suttavibhanga: Bhikkuvibhanga:  
Pacittiya (V.1-92), Patidesaniya (VI.1-4), Sekhiya (VII.1-75), Adhikaranasamatha (VIII.1-7)  
Vinayapitaka: Suttavibhanga: Bhikkunivibhanga:  
Parajika (I.1-8), Sanghadisesa (II.1-10), Nissagiya-Pacittiya (III.1-12), Pacittiya (IV.1-96), Patidesaniya (V.1-4), Sekhiya (VI.1-75)  
  
Based on the edition J. Takakusu and Makoto Nagai, assisted by Kogen Mizuno,  
London : Pali Text Society 1934 (Reprinted 1967)  
  
  
Input by the Dhammakaya Foundation, Thailand, 1989-1996  
[GRETIL-Version vom 14.3.2016]  
  
  
NOTICE  
This file is (C) Copyright the Pali Text Society and the Dhammakaya Foundation, 2015.  
This work is licensed under a Creative Commons Attribution-ShareAlike 4.0 International License.  
  
These files are provided by courtesy of the Pali Text Society for  
scholarly purposes only.  
In principle they represent a digital edition (without revision or  
correction) of the printed editions of the complete set of Pali  
canonical texts published by the PTS. While they have been subject to a  
process of checking, it should not be assumed that there is no  
divergence from the printed editions and it is strongly recommended that  
they are checked against the printed editions before quoting.  
  
  
ADDITIONAL NOTES  
Headline references have been standardized according to the following pattern:  
Bhvibh_n.n. = Bhikkhuvibhaṅga_Class of offence(Roman).rule(Arabic).  
Bhnīvibh_n.n. = Bhikkhuṇīvibhaṅga_Class of offence(Roman).rule(Arabic).  
References in Bhikkhuṇīvibhaṅga IV:  
Bhnīvibh_IV.n.n. (IV.n) = Bhikkhuṇīvibhaṅga_Class IV of offence(Roman).vagga(Arabic).rule(Arabic). (Class of offence(Roman).running number of rule(Arabic))  
  
  
Italicized catchwords of the printed edition were already reduced  
to plain Roman type in the original Dhammakaya file.  
  
  
  
PLAIN TEXT VERSION  
(In order to fascilitate word search, all annotations have been removed,  
and the line breaks of the printed edition have been converted into floating text.)  
  
  
  
  
  
  
  
  
  
  
  
  
THIS GRETIL TEXT FILE IS FOR REFERENCE PURPOSES ONLY!     
COPYRIGHT AND TERMS OF USAGE AS FOR SOURCE FILE.   
  
Text converted to Unicode (UTF-8).  
(This file is to be used with a UTF-8 font and your browser's VIEW configuration   
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


    
समन्तपासादिका बुद्धघोसऽस् चोम्मेन्तर्य् ओन् थे विनय  
    
[पगे ७३५]  
७३५  
    समन्तपासादिकाय  
    विनयत्थसंवण्णाय पाचित्तिय्-  
  आदि अट्ठकथा  
  नमो तस्स भगवतो अरहतो सम्मा-  
  सम्बुद्धस्स।  
येसं नवहि वग्गेहि सङ्गहो सुप्पतिट्ठितो  
खुद्दकानं अयं दानि तेसं भवति वण्णना।  
तत्थ मुसावादवग्गस्स ताव पठमसिक्खापदे हत्थको ति तस्स थेरस्स नामं। सक्यानं पुत्तो ति सक्यपुत्तो, बुद्धकाले किर सक्यकुलतो असीतिपुरिससहस्सानि पब्बजिंसु तेसं सो अञ्ञतरो ति। वादक्खित्तो ति वादं करिस्सामी ऽति एवं परिवितक्कितेन वादेन परवादिसन्तिकं खित्तो पक्खित्तो पहितो पेसितो ति अत्थो। वादम्हि वा सकेन चित्तेन खित्तो यत्र यत्र वादो तत्र तत्र्ऽएव सन्दिस्सती ऽति पि वादक्खित्तो। अवजानित्वा पटिजानाती ऽति अत्तनो वादे किञ्चि दोसं सल्लक्खेन्तो न्ऽ आयं मम वादो ति अवजानित्वा पुन कथेन्तो निद्दोसतं सल्लक्खेत्वा मम्ऽ एव अयं वादो ति पटिजानाति। पटिजानित्वा अवजानाती ऽति किस्मिचिद् एव वचने आनिसंसं सल्लक्खेन्तो अयं मम वादो ति पटिजानित्वा पुन कथेन्तो तत्थ दोसं सल्लक्खेत्वा न्ऽ आयं मम वादो ति अवजानाति। अञ्ञेन्ऽ आञ्ञं पटिचरती ऽति अञ्ञेन कारणेन अञ्ञं कारणं पटिचरति पटिच्छादेति अज्झोत्थरति, रूपं अनिच्चं जानितब्बतो ति वत्वा पुन जातिधम्मतो ति आदीनि वदति। कुरुन्दियं पन एतस्स पटिच्छादनहेतु अञ्ञं बहुं कथेती ऽति वुत्तं। तत्र्ऽ आयं अधिप्पायो: यन् तं पटिजाननञ् च अवजाननञ् च तस्स पटिच्छादनत्थं को आह किं आह किस्मिं आहा ऽति एवम् आदि बहुं भासति।

[पगे ७३६]  
७३६ समन्तपासादिका [भ्विभ्_व्।१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुन महाअट्ठकथायं अवजानित्वा पटिजानन्तो पटिजानित्वा अवजानन्तो एव च अञ्ञेन्ऽ आञ्ञं पटिचरती ऽति वुत्तं। सम्पजानमुसा भासती ऽति जानन्तो मुसा भासति। सङ्केतं कत्वा विसंवादेती ऽति पुरेभत्तादीसु असुकस्मिं नाम काले असुकस्मिं पदेसे वादो होतू ऽति सङ्केतं कत्वा सङ्केततो पुरे वा पच्छा वा गन्त्वा पस्सथ भो तित्थिया न आगता पराजिता ऽति पक्कमति। सम्पजानमुसावादे ऽति जानित्वा जानन्तस्स च मुसा भणने। विसंवादनपुरेक्खारस्सा ऽति विसंवादनचित्तं पुरतो कत्वा वदन्तस्स। वाचा ऽति मिच्छावाचापरियापन्नवचनसमुट्ठापिका चेतना। गिरा ऽति ताय चेतनाय समुट्ठापितसद्दं दस्सेति। व्यप्पथो ति वचनपथो, वाचा येव हि अञ्ञेसं पि दिट्ठानुगतिं आपज्जन्तानं पथभूततो व्यप्पथो ति वुच्चति। वचीभेदो ति वचीसञ्ञताय वाचायभेदोपभेदगता वाचा एव एवं वुच्चति।  
वाचसिका विञ्ञत्ती ऽति वचीचिञ्ञत्ति। एवं पठमपदेन सुद्धचेतना मज्झे तीहि तं समुट्ठापितसद्दसहिता चेतना अन्ते एकेन विञ्ञत्तिसहिता चेतना कथिता ऽति वेदितब्बा।  
अनरियवोहारा ऽति अनरियानं बालपुथुज्जनानं वोहारा।  
एवं सम्पजानमुसावादं दस्सेत्वा इदानि अन्ते वुत्तानं सम्पजानमुसावादसङ्खातानं अनरियवोहारानं लक्खणं देस्सेन्तो अदिट्ठं दिट्ठं मे ऽति आदिम् आह। तत्थ अदिट्ठं दिट्ठं मे ऽति एवं वदतो वचनं तं समुट्ठापिका वा चेतना एको अनरियवोहारो ति इमिना नयेन अत्थो वेदितब्बो। अपि च्ऽ एत्थ चक्खुवसेन अगहितारम्मणं अदिट्ठं, सोतवसेन अगहितं असुतं, घाणादिवसेन मूत्वा तीहि इन्द्रियेहि एकाबद्धं विय कत्वा पत्वा अगहितं अमुतं, अञ्ञत्र पञ्चहि इन्द्रियेहि सुद्धेन विञ्ञाणेन्ऽ एव अगहितं अविञ्ञातन् ति वेदितब्बं।  
पाऌइयं पन अदिट्ठं नाम न चक्खुना दिट्ठन् ति एवं ओऌआरिकेन्ऽ एव नयेन देसना कता। दिट्ठादीसु च अत्तना पि परेना ऽपि दिट्ठं दिट्ठम् एव,

[पगे ७३७]  
भ्विभ्_व्।१।] पाचित्तिय-वण्णना ७३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं सुतमुतविञ्ञातानी ऽति अयम् एको परियायो। अपरो नयो यं अत्तना दिट्ठं दिट्ठम् एव तं, एस्ऽ एव नयो सुतादीसु, यं पन परेन दिट्ठं तं अत्तना सुतट्ठाने तिट्ठति, एवं मुतादीनि पि।  
इदानि तेसं अनरियवोहारानं वसेन आपत्तिं रोपेत्वा दस्सेन्तो तीहि आकारेही ऽति आदिम् आह। तस्स्ऽ अत्थो तीहि आकारेहि पठमज्झानं समापज्जन्ति सम्पजानमुसा भणन्तस्स आपत्ति पाराजिकस्सा ऽति एवम् आदि चतुत्थपाराजिकवण्णनायं वुत्तनयेन्ऽ एव वेदितब्बो। केवऌअं हि तत्थ पठमज्झानं समापज्जन्ति इध अदिट्ठं दिट्ठम् मे ऽति, तत्थ च आपत्ति पाराजिकस्सा ऽति इध आपत्ति पाचित्तियस्सा ऽति, एवं वत्थुमत्ते आपत्तिमत्ते च विसेसो, सेसं एक लक्खणम् एवा ऽति। तीह्ऽ आकारेहि दिट्ठे वेमतिको ति आदीनम् पि अत्थो दिट्ठस्स होति पाराजिकं धम्मं अज्झापज्जन्तो दिट्ठे वेमतिको ति एवम् आदि दुट्ठदोसपाऌइवण्णनाय वुत्तनयेन वेदितब्बो।  
पाऌइमत्तम् एव हि एत्थ विसेसो, अत्थो पन्ऽ एस थेरवादे किञ्चि नानाकरणं न्ऽ अत्थि। सहसा भणती ऽति अवीमंसित्वा अनुपधारेत्वा वा वेगेन दिट्ठम् पि अदिट्ठं मे ऽति भणति।  
अञ्ञं भणिस्सामी ऽति अञ्ञं भणती ऽति मन्दत्ता जऌअत्ता पक्खलन्तो चीवरन् ति वत्तब्बे चीरन् ति आदि भणति। यो पन सामणेरेन अपि भन्ते मय्हं उपज्झायं पस्सित्था ऽति वुत्तो केऌइं कुरुमानो तव उपज्झायो दारुसकटं योजेत्वा गतो भविस्सती ऽति वा सिगालसद्दं सुत्वा कस्स्ऽ आयं भन्ते सद्दो ति वुत्तो मातुया ते यानेन गच्छन्तिया कद्दमे लग्गचक्कं उद्धरन्तानं अयं सद्दो ति वा एवं न्ऽ एव दवा न रवा अञ्ञं भणति, सो आपत्तिं आपज्जति येव। अञ्ञा पूरणकथा नाम होति एको गामे थोकं तेलं लभित्वा विहारं आगतो सामणेरं भणति त्वं अज्ज कुहिं गतो गामो एकतेलो अहोसी ऽति वा पच्छिकाय ठपितं पूवखण्डं लभित्वा अज्ज गामे पच्छिकाहि पूवे चारेसुं वा ति, अयं मुसावादो ऽव होति। सेसं उत्तानम् एवा ऽति। तिसमुट्ठानं कायचित्ततो वाचाचित्ततो कायवाचाचित्ततो च समुट्ठाति।

[पगे ७३८]  
७३८ समन्तपासादिका [भ्विभ्_व्।१-२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं तिवेदनन् ति। मुसावादसिक्खापदं पठमं।  
दुतियसिक्खापदे, ओमसन्ती ऽति ओविज्झन्ति। खुंसेन्ती ऽति अक्कोसेन्ति। वम्भेन्ती ऽति पधंसेन्ति। भूतपुब्बन् ति इदं वत्थुं भगवा ओमसवादगरहणत्थं आहरि।  
नन्दिविसालो नामा ऽति नन्दी ऽति तस्स बलिवद्दस्स नामं, विसाणानि पन्ऽ अस्स विसालानि तस्मा नन्दिविसालो ति वुच्चति, बोधिसत्तो तेन समयेन होति। ब्राह्मणो तं यागुभत्तादीहि अतिविय पोसेसि। अथ सो ब्राह्मणं अनुकम्पमानो गच्छ त्वं ति आदिम् आह। तत्थ्ऽ एव अट्ठासी ऽति अहेतुकपटिसन्धिकाले पि परखुंसनं अमनापतो येव पच्चेसि, तस्मा ब्राह्मणस्स दोसं दस्सेतुकामो अट्ठासि। सकटसतं अतिबद्धं पवट्टेसीऽति पटिपाटिया ठपेत्वा हेट्ठा रुक्खे दत्वा एकाबद्धं कत्वा मुग्गमासवालुकादीहि पुण्णं सकटसतं पवट्टेन्तो किञ्च्ऽआपि पुब्बे पतिट्ठितारप्पदेसं पुन अरे पत्ते पवट्टितं होति। बोधिसत्तो पन पुरिमसकटेन पतिट्ठितट्ठाने पच्छिमसकटं पतिट्ठापेतुं सकटसतप्पमाणं पदेसं पवट्टेसि। बोधिसत्तानं हि सिथिलकरणं नाम न्ऽअत्थि। तेन च्ऽअत्तमनो अहू ऽति तेन ब्राह्मणस्स धनलाभेन अत्तनो कम्मेन च सो नन्दिविसालो अत्तमनो अहोसि। अक्कोसेन पी ऽति एत्थ पन यस्मा परतो द्वे अक्कोसा हीनो च अक्कोसो उक्कट्ठो चा ऽति विभजितुकामो तस्मा यथा पुब्बे हीनेन पि अक्कोसेन खुंसेन्ती ऽति वुत्तं। एवं अवत्वा अक्कोसेन इच्च् एवम् आह। वेनजाती ऽति तच्छकजाति, वेणुकारजाती ऽति पि वदन्ति। नेसादजाती ऽति मिगलुद्दकजाति। रथकारजाती ऽति चम्मकारजाति। पुक्कुसजाती ऽति पुप्फछड्डकजाति। अवकण्णकादि दासानं नामं होति, तस्मा हीनं। ओञातन् ति अवञातं, उञ्ञातन् ति पि पठन्ति। अवञ्ञातन् ति वम्भेत्वा ञतं। हीलितन् ति जेगुच्छितं।

[पगे ७३९]  
भ्विभ्_व्।२।] पाचित्तिय-वण्णना ७३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परिभूतन् ति किम् एतेना ऽति परिभवकतं। अचित्तीकतन् ति अगरुकतं। कोट्ठककम्मन् ति तच्छककम्मं। मुद्दा ऽति हत्थमुद्दगणना। गणनाऽति अच्छिद्दकादि अवसेसगणना। लेखा ऽति अक्खरलेखा। मधुमेहाबाधो वेदनाय अभावतो उक्कट्ठो ति वुत्तो। पाटिकङ्खा ऽति इच्छितब्बा। य-कारेन वा भ-कारेन वा ऽति यकारभकारे योजेत्वा यो अक्कोसो। काटकोटचिकाय वा ति काटन् ति पुरिसनिमित्तं, कोटचिका ऽति इत्थीनिमित्तं। एतेहि वा यो अक्कोसो एसो हीनो नाम अक्कोसो ति। इदानि तेसं जातिआदीनं पभेदवसेन आपत्तिं रोपेत्वा दस्सेन्तो उपसम्पन्नो उपसम्पन्नन् ति आदिम् आह। तत्थ खुंसेतुकामो वम्भेतुकामो मङ्कुकत्तुकामो ति अक्कोसितुकामो विधंसितुकामो गरहितुकामो नित्तेजं कत्तुकामो ति अत्थो। हीनेन हीनन् ति हीनेन जातिवचनेन हीनजातिया ऽति एतेन उपायेन सब्बपदेसु अत्थो वेदितब्बो। एत्थ च हीनेन हीनं वदन्तो किञ्च्ऽआपि सच्चं वदति, ओमसितुकामताय पन्ऽ अस्स वाचाय वाचाय पाचित्तियं।  
उक्कट्ठेन हीनं वदन्तो च किञ्चापि अलिकं भणति, ओमसितुकामताय पन इमिना व सिक्खापदेन पाचित्तियं आपज्जति न पुरिमेन। यो पि अतिचण्डालो ऽसि अतिब्राह्मणो ऽसि दुट्ठचण्डालो ऽसि दुट्ठब्राह्मणो ऽसी ऽति आदीनि वदति, सो पि आपत्तिया कारेतब्बो। सन्ति इध्ऽएकच्चे ऽति वारे पन परिहरित्वा वुत्तभावेन दुक्कटं, एस्ऽ एव नयो ये नून ॥।पे॥।  
न मयन् ति वारेसु पि। अनुपसम्पन्ने पन चतूसु पि वारेसु दुक्कटम् एव। चोरो ऽसि गण्ठिभेदको सी ऽति आदिवचनेहि पन उपसम्पन्ने पि अनुपसम्पन्ने पि सब्बवारेसु दुक्कटम् एव। दवकम्यताय पन उपसम्पन्ने पि अनुपसम्पन्ने पि सब्बवारेसु दुब्भासितं। दवकम्यता नाम केऌइहस्साधिप्पायता, इमस्मिञ् च सिक्खापदे ठपेत्वा भिक्खुं भिक्खुनीआदयो सब्बसत्ता अनुपसम्पन्नट्ठानेठिता ऽति वेदितब्बा।

[पगे ७४०]  
७४० समन्तपासादिका [भ्विभ्_व्।२-३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अत्थपुरेक्खारस्सा ऽति आदीसु पाऌइया अत्थं वण्णयन्तो अत्थपुरेक्खारो, पाऌइं वाचेन्तो धम्मपुरेक्खारो, अनुसिट्ठियं ठत्वा इदानि पि चण्डालो ऽसि पापं मा अकासि मा तमोतमपरायनो अहोसी ऽति आदिना नयेन कथेन्तो अनुसासनीपुरेक्खारो नामा ऽति वेदितब्बो। सेसं उत्तानम् एवा ऽति। तिसमुट्ठानं कायचित्ततो वाचाचित्ततो कायवावाचित्ततो च समुट्ठाति, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। दुब्भासितापत्ति पन्ऽ एत्थ वाचाचित्ततो समुट्ठाति। किरिया सञ्ञाविमोक्खा सचित्तका अकुसलचित्ता द्विवेदना सुखा च मज्झता चा ऽति। ओमसवादसिक्खापदं दुतियं।  
ततियसिक्खापदे, भण्डनजातानन् ति सञ्जातभण्डनानं भण्डनन् ति कलहस्स पुब्बभागो, इमिना च इमिना च इदं कतं, एवं वुत्ते एवं वक्खामा ऽति आदिकं सकसकपक्खे सम्मन्तनं। कलहो ति आपत्तिगामिको कायवाचा वीतिक्कमो। विवादो ति विग्गाहिककथा, तं विवादं आपन्नानं विवादापन्नानं। पेसुञ्ञन् ति पिसुणवाचं, पियभावस्स सुञ्ञकरणवाचन् ति वुत्तं होति। भिक्खुपेसुञ्ञे ऽति भिक्खूनं पेसुञ्ञे भिक्खुतो सुत्वा भिक्खुना भिक्खुस्स उपसंहटपेसुञ्ञे ऽति अत्थो। द्वीहि आकारेही ऽति द्वीहि कारणेहि। पियकम्यस्स वा ऽति एवं अहं एतस्स पियो भविस्सामी ऽति अत्तनो पियभावं पत्थयमानस्स वा।  
भेदाधिप्पायस्स वा ऽति एवम् अयं एतेन सद्धिं भिज्जिस्सती ऽति परस्स परेन भेदं इच्छन्तस्स वा। जातितो वा ऽति आदिसब्बं पुरिमसिक्खापदे वुत्तनयम् एव। इधापि भिक्खुनी आदिं कत्वा सब्बे अनुपसम्पन्ना नाम, न पियकम्यस्स न भेदाधिप्पायस्सा ऽति एकं अक्कोसन्तं एकञ् च खमन्तं दिस्वा अहो निल्लज्जो ईदिसम् पि नाम भवन्तं पुन वत्तब्बं मञ्ञिस्सती ऽति एवं केवलं पापगरहिताय भणन्तस्स अनापत्ति, सेसं उत्तानत्थम् एव। तिसमुट्ठानं कायचित्ततो वाचाचित्ततो कायवाचाचित्ततो च समुट्ठाति,

[पगे ७४१]  
भ्विभ्_व्।३-४।] पाचित्तिय-वण्णना ७४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं तिवेदनन् ति। पेसुञ्ञसिक्खापदं ततियं।  
चतुत्थसिक्खापदे, अप्पतिस्सा ऽति अप्पतिस्सवा उपासका ऽति वुत्तवचनम् पि न सोतुकामा अनादरा ऽति अत्थो। अप्पतिस्सया वा अनीचवुत्तिनो ति अत्थो। असभागवुत्तिका ऽति विसभागजीविका, यथा भिक्खूसु वत्तितब्बं, एवं अप्पवत्तवुत्तिनो ति अत्थो। पदसो धम्मं वाचेय्या ऽति एकतो पदं पदं धम्मं वाचेय्य कोट्ठासं कोट्ठासं वाचेय्या ऽति अत्थो, यस्मा पन तं कोट्ठासनामकं पदं चतुब्बिधं होति, तस्मा तं दस्सेतुं पदं अनुपदं अन्वक्खरं अनुब्यञ्जनन् ति पदभाजनं वुत्तं। तत्थ पदन् ति एको गाथापादो अधिप्पेतो, अनुपदन् ति दुतियपादो, अन्वक्खरन् ति एकेकमक्खरं, अनुब्यञ्जनन् ति पुरिमब्यञ्जनेन सदिसं पच्छा ब्यञ्जनं, यं किञ्चि एकम् अक्खरं अन्वक्खरं, अक्खरसमूहो अनुव्यञ्जनं, अक्खरानुब्यञ्जनसमूहो पदं, पठमं पदं पदम् एव दुतियं अनुपदन् ति एवम् एत्थ नानाकरणं वेदितब्बं। इदानि पदं नाम एकतो पट्ठपेत्वा एकतो ओसापेन्ती ऽति गाथाबन्धं धम्मं वाचेन्तो मनोपुब्बङ्गमा धम्मा ऽति एकमेकं पदं सामणेरेन सद्धिं एकतो आरभित्वा एकतो येव निट्ठापेति, एवं वाचेन्तस्स पदगणनाय पाचित्तियो वेदितब्बा।  
अनुपदं नाम पाटेक्कं पट्ठपेत्वा एकतो ओसापेन्ती ऽति थेरेन मनोपुब्बङ्गमा धम्मा ऽति वुत्ते सामणेरो तं पदं अपापुणित्वा मनोसेट्ठा मनोमया ऽति दुतियं पदं एकतो भणति, इमे पाटेक्कं पट्ठपेत्वा एकतो ओसापेन्ति नाम। एवं वाचेन्तस्सापि अनुपदगणनाय पाचित्तियो। अन्वक्खरं नाम रूपं अनिच्चन् ति वुच्चमानो रुन् ति ओपातेती ऽति। रूपं अनिच्चन् ति भण सामणेरा ऽति वुच्चमानो रू-कारमत्तम् एव एकतो वत्वा तिट्ठति, एवं वाचेन्तस्सापि अन्वक्खरगणनाय पाचित्तियो। गाथाबन्धे पि च एस नयो लब्भति येव। अनुब्यञ्जनं नाम रूपं अनिच्चन् ति वुच्चमानो वेदना अनिच्चा ऽति सद्दं निच्छारेती ऽति रूपं भिक्खवे अनिच्चं वेदना अनिच्चा ऽति इमं सुत्तं वाचयमानो थेरेन रूपं अनिच्चन् ति वुच्चमानो सामणेरो सीघपञ्ञताय वेदना अनिच्चा ऽति इमं अनिच्चपदं थेरस्स रूपं अनिच्चन् ति एतेन अनिच्चपदेन सद्धिं एकतो भणन्तो वाचं निच्छारेति,

[पगे ७४२]  
७४२ समन्तपासादिका [भ्विभ्_व्।४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं वाचेन्तस्सापि अनुब्यञ्जनगगनाय पाचित्तियो। अयं पन्ऽ एत्थ सङ्खेपो इमेसु पदादीसु यं यं एकतो भणति तेन तेन आपत्ति आपज्जती ऽति। बुद्धभासितो ति सकलं विनयपिटकं अभिधम्मपिटकं धम्मपदं चरियापिटकं उदानं इतिवुत्तकं जातकं सुत्तनिपातो विमानवत्थु पेतवत्थु ब्रह्मजालादीनि च सुत्तानि। सावकभासितो ति चतुपरिसपरियापन्नेहि सावकेहि भासितो अनङ्गण सम्मादिट्ठि अनुमानसुत्त चुल्लवेदल्ल महावेदल्लादिको। इसिभासितो ति बाहिरपरिब्बाजकेहि भासितो सकलो परिब्बाजकवग्गो बावारियस्स अन्तेवासिकानं सोऌअसण्णं ब्राह्मणानं पुच्छा ऽति एवम् आदि। देवभासितो ति देवताहि भासितो, सो देवतासंयुत्त देवपुत्तसंयुत्त मारसंयुत्त ब्रह्मसंयुत्त सक्कसंयुत्तादिवसेन वेदितब्बो। अत्थूपसंहितो ति अट्ठकथानिस्सितो। धम्मूपसंहितो ति पाऌइनिस्सितो, उभयेनापि विवट्टूपनिस्सितम् एव वदति, किञ्चापि विवट्टूपनिस्सितं वदति, तिस्सो सङ्गीतियो आरूऌहधम्मं येव पदसो वाचेन्तस्स आपत्ति। विवट्टूपनिस्सिते ऽपि नानाभासावसेन गाथासिलोकबन्धादीहि अभिसङ्खते अनापत्ति। तिस्सो सङ्गीतियो अनारूऌहे पि कुलुम्बसुत्तं राजोवादसुत्तं तिक्खिन्द्रियं चतुपरिवट्टं नन्दोपनन्दन् ति ईदिसे आपत्ति येव, अपलालदमनन् पि वुत्तं महापच्चरियं पन पटिसिद्धं मेण्डक-मिलिन्दपञ्हेसु थेरस्स सकपटिभाणे अनापत्ति, यं रञ्ञो सञ्ञापनत्थं आहरित्वा वुत्तं तत्थ आपत्ति। वण्णपिटक अङ्गुलिमालपिटक रट्ठपालगज्जित आऌअवकगज्जित गुऌहुमग्ग गुऌहवेस्सन्तर गुऌहविनय वेदऌहपिटकादीनि पन अबुद्धवचनानि येवा ऽति वुत्तं।

[पगे ७४३]  
भ्विभ्_व्।४।] पाचित्तिय-वण्णना ७४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सीलूपदेसो नाम धम्मसेनापतिना वुत्तो ति वदन्ति, तस्मिं आपत्ति येव। अञ्ञानि पि मग्गकथा आरम्मणकथा बुद्धिकरदण्डक ञाणवत्थु असुभकथादीनि अत्थि, तेसु सत्ततिंसबोधिपक्खियधम्मा विभत्ता, धुतङ्गपञ्हे पटिपदा विभत्ता, तस्मा तेसु आपत्ती ऽति वुत्तं।  
महापच्चरि आदीसु पन असङ्गीति आरूऌहेसु राजोवाद तिक्खिन्द्रिय चतुपरिवट्ट नन्दोपनन्द कुलुम्बसुत्तेसु येव आपत्ती ऽति वत्वा अवसेसेसु यं बुद्धवचनतो आहरित्वा वुत्तं, तद् एव आपत्तिवत्थु होति न इतरन् ति अयम् अत्थो पटिग्गहीतो। एकतो उद्दिसापेन्तो ति अनुपसम्पन्नेन सद्धिं एकतो उद्देसं गण्हन्तो पि एकतो वदति अनापत्ती ऽति अत्थो।  
तत्र्ऽ आयं विनिच्छयो, उपसम्पन्नो च अनुपसम्पन्नो च निसीदित्वा उद्दिसापेन्ति आचरियो निसिन्नानं भणामी ऽति तेहि सद्धिं एकतो वदति आचरियस्स् ऽएव आपत्ति, अनुपसम्पन्नेन सद्धिं गण्हन्तस्स अनापत्ति, द्वे पि ठिता गण्हन्ति एस्ऽ एव नयो। दहरभिक्खु निसिन्नो सामणेरो ठितो निसिन्नस्स भणामी ऽति भणतो अनापत्ति। सचे दहरो तिट्ठति इतरो निसीदति ठितस्स भणामी ऽति भणतो पि अनापत्ति। सचे बहुन्नं भिक्खूनं अन्तरे एको सामणेरो निसिन्नो होति, तस्मिं निसिन्ने पदसो धम्मं वाचेन्तस्स आचरियस्स अचित्तकापत्ति। सचे सामणेरो उपचारं मुञ्चित्वा ठितो वा निसिन्नो वा होति येसं वाचेति तेसु अपरियापन्नत्ता एकेन दिसाभागेन पलायनकगन्धं नाम गण्हाती ऽति सङ्ख्यं गच्छति तस्मा अनापत्ति। एकतो सज्झायं करोन्तो पि अनुपसम्पन्नेन सद्धिं उपसम्पन्नो एकतो सज्झायं करोन्तो तेन सद्धिं येव भणति अनापत्ति। अनुपसम्पन्नस्स सन्तिके उद्देसं गण्हन्तस्सापि तेन सद्धिं एकतो भणन्तस्स अनापत्ति। अयम् पि एकतो सज्झायं करोति च्चेव सङ्ख्यं गच्छति। येभुय्येन पगुणं गन्थं भणन्तं ओपातेती ऽति सचे एकगाथाय एको पादो न आगच्छति, सेसं आगच्छति अयं येभुय्येन पगुणगन्थो नाम।

[पगे ७४४]  
७४४ समन्तपासादिका [भ्विभ्_व्।४-५।  
एतेन उपायेन सुत्ते पि वेदितब्बो। तं ओपादेन्तस्स एवं भणामी ऽति एकतो पि भणन्तस्स अनापत्ति। ओसारेन्तं ओपातेती ऽति सुत्तं उच्चारेन्तं परिसमज्झे परिसङ्कमानं एवं वदेही ऽति तेन सद्धिं एकतो पि वदन्तस्स अनापत्ति।  
यं पन महापच्चरियादीसु मया सद्धिं मा वदा ऽति वुत्तो यदि वदति अनापत्ती ऽति वुत्तं। तं महाअट्ठकथायं न्ऽ अत्थि, न्ऽ अत्थि भावो येव च्ऽ अस्स युत्तो। कस्मा, किरियसमुट्ठानत्ता। इतरथा हि किरियाकिरियं भवेय्य, सेसं उत्तानत्थम् एव। पदसोधम्मसमुट्ठानं वाचतो च वाचाचित्ततो च समुट्ठाति। किरिया नोसञ्ञोविमोक्खं अचित्तकं पण्णत्तिवज्जं वचीकम्मं तिचित्तं तिवेदनन् ति। पदसोधम्मसिक्खापदं चतुत्थं।  
पञ्चमसिक्खापदे, मुट्ठस्सती असम्पजाना ऽति पुब्बभागे सतिसम्पजञ्ञस्स अकरणवसेन्ऽ एतं वुत्तं, भवङ्गोतिण्णकाले पन कुतो सतिसम्पजञ्ञं। विकूजमाना ऽति विप्पलपमाना। काकच्छमाना ऽति नासाय काकसद्दं विय निरत्थकसद्दं मुञ्चमाना। उपासका ऽति पठमतरं उट्ठितौपासका। एतद् अवोचुन् ति भगवता आवुसो राहुल सिक्खापदं पञ्ञत्तन् ति भिक्खू सिक्खापदगारवेन्ऽ एव एतं अवोचुं। पकतिया पन ते भगवति च गारवेन आयस्मतो च राहुलस्स सिक्खाकामताय तस्स्ऽ आयस्मतो च वसनट्ठानं आगतस्स चूऌअमञ्चकं वा अपस्सेनं वा यं अत्थि तं पञ्ञापेत्वा चीवरं वा उत्तरासङ्गं वा उस्सीसकरणत्थाय देन्ति। तत्र्ऽ ईदं तस्स आयस्मतो सिक्खाकामताय, भिक्खू किर तं दूरतो ऽव आगच्छन्तं दिस्वा मुट्ठिसम्मुञ्जनी च कचवरछड्डनकञ् च बहि खिपन्ति। अथ्ऽ अञ्ञेहि आवुसो केन्ऽ इदं पातितं ति वुत्ते अञ्ञे एवं वदन्ति, भन्ते राहुलो इमस्मिं पदेसे सञ्चरि तेन नु खो पातितं ति। सो पन्ऽ आयस्मा न मय्हं भन्ते इदकम्मन् ति एकदिवसम् पि अवत्वा तं पटिसामेत्वा भिक्खू खमापेत्वा गच्छति। वच्चकुटिया सेय्यं कप्पेसी ऽति तं येव सिक्खाकामतं अनुब्रूहन्तो धम्मसेनापति महामोग्गल्लान आनन्दत्थेरादीनं सन्तिकं अगन्त्वा भगवतो वलञ्जनकवच्चकुटिया सेय्यं कप्पेसि,

[पगे ७४५]  
भ्विभ्_व्।५।] पाचित्तिय-वण्णना ७४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सा किर कुटी कवाटबद्धा गन्धपरिभण्डकता समोसारितपुप्फदामा चेतियट्ठानम् इव तिट्ठति अपरिभोगा अञ्ञेसं।  
उत्तरिं द्विरत्ततिरत्तन् ति भगवा सामणेरानं सङ्गहकरणत्थाय तिरत्तं परिहारं अदासि, न हि युत्तं कुलदारके पब्बाजेत्वा नानुग्गहेतुन् ति। सहसेय्यन् ति एकतो सेय्यं। सेय्या ऽति कायपसारणसङ्खातं सयनम् पि वुच्चति यस्मिं सेनासने सयन्ति तम् पि। तत्थ सेनासनं ताव दस्सेतुं सेय्या नाम सब्बच्छन्ना ऽति आदिवुत्तं।  
कायपसारणं दस्सेतुं अनुपसम्पन्ने निपन्ने भिक्खु निपज्जती ऽति आदिवुत्तं, तस्मा अयम् एत्थ अत्थो, सेनासनसङ्खातं सेय्यं पविसित्वा कायपसारणसङ्खातं सेय्यं कप्पेय्य विदहेय्य सम्पादेय्या ऽति। सब्बच्छन्ना ऽति आदिना पन तस्सा सेनासनसङ्खाताय सेय्याय लक्खणं वुत्तं, तस्मा यं सेनासनं उपरि पञ्चहि छदनेहि अञ्ञेन वा केनचि सब्बम् एव पटिच्छन्नं अयं सब्बच्छन्ना नाम सेय्या। अट्ठकथासु पन पाकटवोहारं गहेत्वा वाचुग्गतवसेन सब्बच्छन्ना नाम पञ्चहि छदनेहि छन्ना ऽति किञ्चापि वुत्तं अथ खो दुस्सकुटियं वसन्तस्सापि न सक्का अनापत्ति कातुं, तस्मा यं किञ्चि पटिच्छादनसमत्थं इध छदनञ् च परिछदनञ् च वेदितब्बं। पञ्चविधछदने येव हि गय्हमाने पदरच्छन्ने पि सहसेय्या न भवेय्य, तस्मा यं पन सेनासनं भूमितो पट्ठाय याव छदनं आहच्च पाकारेन वा अञ्ञेन वा केनचि अन्तमसो वत्थेन पि परिक्खित्तं अयं सब्बपरिच्छन्ना नाम सेय्या। छदनं अनाहच्च सब्बन्तिमेन परियायेन दियड्ढहत्थुब्बेधेन पाकारादिना परिक्खित्तापि सब्बपरिच्छन्ना येवा ऽति कुरुन्दट्ठकथायं वुत्तं। यस्स पन उपरि बहुतरं ठानं छन्नं अप्पं अच्छन्नं, समन्ततो वा बहुतरं परिक्खित्तं अप्पं अपरिक्खित्तं अयं येभुय्येन छन्ना येभुय्येन परिच्छन्ना नाम।

[पगे ७४६]  
७४६ समन्तपासादिका [भ्विभ्_व्।५।  
इमिना हि लक्खणेन समन्नागतो सचे पि सत्तभूमिको पासादो एकूपचारो होति सतगब्भं वा चतुस्सालं वा एकसेय्या इच्च् एव सङ्ख्यं गच्छति, तं सन्धाय वुत्तं चतुत्थे दिवसे अत्थङ्गते सुरिये अनुपसम्पन्ने निपन्ने भिक्खु निपज्जति आपत्ति पाचित्तियस्सा ऽति आदि। तत्थ च निपज्जनमत्तेन्ऽ एव पाचित्तियं। सचे पन सम्बहुला सामणेरा एको भिक्खु सामणेरगणनाय पाचित्तियो। ते चे उट्ठायुट्ठाय निपज्जन्ति, तेसं पयोगे पयोगे भिक्खुस्स आपत्ति। भिक्खुस्स उट्ठायुट्ठाय निपज्जने पन भिक्खुस्स्ऽ एव पयोगेन भिक्खुस्स आपत्ति। सचे सम्बहुला भिक्खू एको सामणेरो सब्बेसं आपत्ति करोति, तस्स उट्ठायुट्ठाय निपज्जनेन पि भिक्खूनं आपत्ति येव, उभयेसं सम्बहुलभावे पि एस्ऽ एव नयो। अपि च्ऽ एत्थ एकावासादिकम् पि चतुक्कं वेदितब्बं, यो हि एकस्मिं आवासे एकेन्ऽ एव अनुपसम्पन्नेन सद्धिं तिरत्तं सहसेय्यं कप्पेति तस्स चतुत्थदिवसतो पट्ठाय देवसिकं आपत्ति। यो पि एकस्मिं येव आवासे नानाअनुपसम्पन्नेहि सद्धिं तिरत्तं सहसेय्यं कप्पेति तस्सापि, यो पि नानाआवासेसु एकेन्ऽ एव अनुपसम्पन्नेन सद्धिं तिरत्तं सहसेय्यं कप्पेति तस्सापि, यो पि नानाआवासेसु नानाअनुपसम्पन्नेहि सद्धिं योजनसतम् पि गन्त्वा सहसेय्यं कप्पेति तस्सापि चतुत्थदिवसतो पट्ठाय देवसिका आपत्ति। अयञ् च सहसेय्यापत्ति नाम भिक्खुं ठपेत्वा अवसेसो अनुपसपन्नो नामा ऽति वचनतो तिरच्छानगतेन पि सद्धिं होति, तत्र तिरच्छानगतस्स परिच्छेदो मेथुनधम्मापत्तिया वुत्तनयेन्ऽ एव वेदितब्बो, तस्मा सचे पि गोधा बिऌआर मुङ्गुसादीसु कोचि पविसित्वा भिक्खुनो वसनसेनासने एकूपचारट्ठाने सयति सहसेय्या ऽव होति, यदि पन थम्भानं उपरिकतपासादस्स उपरिमतलेन सद्धिं असम्बन्धभित्तिकस्स भित्तिया उपरिठितसुसिरेन पविसित्वा तुलाय अब्भन्तरे सयित्वा तेन्ऽ एव सुसिरेन निक्खमित्वा गच्छति हेट्ठापासादे सयितभिक्खुस्स अनापत्ति।

[पगे ७४७]  
भ्विभ्_व्।५।] पाचित्तिय-वण्णना ७४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे छदने छिद्दं होति तेन पविसित्वा अन्तो छदने वसित्वा तेन्ऽ एव पक्कमति, नानूपचारे उपरिमतले छदनब्भन्तरे सयितस्स आपत्ति, हेट्ठिमतले सयितस्स अनापत्ति। सचे अन्तोपासादेन्ऽ एव आरोहित्वा सब्बतलानि परिभुञ्जन्ति एकूपचारानि होन्ति, तेसु यत्थ कत्थचि सयितस्स आपत्ति, सभासङ्खेपेन कते अड्ढकुड्डकसेनासने सयितस्स वाऌअसङ्घाटादीसु कपोतादायो पविसित्वा सयन्ति आपत्ति येव, परिक्खेपस्स बहि गते निम्बकोसब्भन्तरे सयन्ति अनापत्ति। परिमण्डलं वा चतुरस्सं वा एकच्छदनाय गब्भमालाय सतगब्भं चे पि सेनासनं होति, तत्र चे एकेन साधारणद्वारेन पविसित्वा विसुं पाकारेन अपरिच्छिन्नगब्भूपचारे सब्बगब्भे पविसन्ति एकगब्भे पि अनुपसम्पन्ने निपन्ने सब्बगब्भेसु निपन्नानं आपत्ति। सचे सपमुखा गब्भा होन्ति पमुखस्स उपरि अच्छन्नं उच्चवत्थुकञ् चे पि होति पमुखे सयितो गब्भे सयितानं आपत्ति न करोति। सचे पन गब्भछदनेन्ऽ एव सद्धिं सम्बन्धछदनं होति तत्र सयितो सब्बेसं आपत्ति करोति। कस्मा, सब्बच्छन्नत्ता सब्बपरिच्छन्नत्ता च, गब्भपरिक्खेपो येव हि ऽस्स परिक्खेपो ति। एतेन्ऽ एव हि नयेन अट्ठकथासु लोहपासादपरिक्खेपस्स चतूसु द्वारकोट्ठकेसु आपत्ति वुत्ता।  
यम् पन अन्धकट्ठकथायं अपरिक्खित्ते पमुखे अनापत्ति, भूमियं विना जगतिया पमुखं सन्धाय कथितन् ति वुत्तं, तं अन्धकरट्ठे पाटेक्कं सन्निवेसा एकच्छदना गब्भपालियो सन्धाय वुत्तं। यञ् च तत्थ भूमियं विना जगतिया ऽति वुत्तं, तं न्ऽ एव अट्ठकथासु अत्थि न पालिया समेति, दसहत्थुब्बेधापि हि जगति परिक्खेपसङ्ख्यं न गच्छति, तस्मा यम् पि तत्थ दुतियसिक्खापदे जगतिया पमाणं वत्वा एतं एकूपचारं पटिच्छन्नं नाम होती ऽति वुत्तं तं न गहेतब्बं। ये पि एकसालद्विसालतिसालचतुस्सालसन्निवेसा महापासादा एकस्मिं ओकासे पादे धोवित्वा पविट्ठेन सक्का होन्ति सब्बत्थ अनुपरिगन्तुं तेसु पि सहसेय्यापत्तिया न मुच्चति।

[पगे ७४८]  
७४८ समन्तपासादिका [भ्विभ्_व्।५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे तस्मिं तस्मिं ठाने उपचारं परिच्छिन्दित्वा कता होन्ति एकूपचारट्ठाने येव आपत्ति। द्वीहि द्वारेहि युत्तस्स सुधाछदनमण्डपस्स मज्झे पाकारं करोन्ति, एकेन द्वारेन पविसित्वा एकस्मिं परिच्छेदे अनुपसम्पन्नो सयति एकस्मिं भिक्खु अनापत्ति, पाकारे गोधादीनं पविसनमत्तम् पि छिद्दं होति, एकस्मिञ् च परिच्छेदे गोधा सयन्ति अनापत्ति येव। न हि छिद्देन गेहं एकूपचारम् नाम होति। सचे पाकारमज्झे छिन्दित्वा द्वारं योजेन्ति एकूपचारताय आपत्ति, तं द्वारं कवाटेन पिदहित्वा सयन्ते आपत्ति येव, न हि द्वारपिदहनेन गेहं नानूपचारं नाम होति द्वारं वा अद्वारं कवाटं हि संवरणविवरणेहि यथासुखं वलञ्जनत्थाय कतं न वलञ्जूपच्छेदनत्थाय, सचे पन तं द्वारं पुन इट्ठकाहि पिदहन्ति अद्वारं होति, पुरिमे नानूपचारभावे येव तिट्ठति, दीघपमुखं चेतियघरं होति। एकं कवाटं अन्तो एकं बहि द्विन्नं कवाटानं अन्तरे अनुपसम्पन्नो अन्तो चेतियघरे सयितस्स आपत्तिं करोति एकूपचारत्ता। तत्थ यस्स सिया अयं एकूपचारनानूपचारता नाम उद्दोसितसिक्खापदे वुत्ता।  
इध पन सेय्या नाम सब्बच्छन्ना सब्बपरिच्छन्ना येभुय्येन छन्ना येभुय्येन परिच्छन्ना ऽति एत्तकम् एव वुत्तं। पिहितद्वारो च गब्भो सब्बपरिच्छन्नो ऽव होति, तस्मा तत्थ अन्तो सयितेन्ऽ एव सद्धिं आपत्ति बहि सयितेन अनापत्ती ऽति। सो एवं वत्तब्बो अपिहितद्वारे पन कस्मा बहि सयितेन आपत्ती ऽति, पमुखस्स गब्भेन सद्धिं सब्बच्छन्नत्ता। किं पन गब्भे पिदहिते छदनं विद्धस्तं होती ऽति। न विद्धस्तं गब्भेन सद्धिं पमुखस्स सब्बपरिच्छन्नता न होति। किं परिक्खेपो विद्धस्तो ति। अद्धा वक्खति न विद्धस्तो कवाटेन उपचारो परिच्छिन्नो ति, एवं सुदूरम् पि गन्त्वा पुन एकूपचारनानूपचारतं येव पच्चा गमिस्सति। अपि च यदि व्यञ्जनमत्तेन्ऽ एव अत्थो सुविञ्ञेय्यो सिया सब्बच्छन्ना ऽति वचनतो पञ्चन्नं अञ्ञतरेन छदनेन छन्ना एव सेय्या सिया न अञ्ञेन। एवञ् च सति पदरच्छन्नादीसु अनापत्ति सिया, ततो यद् अत्थं सिक्खापदं पञ्ञत्तं स्वेव अत्थो परिहायेय्य,

[पगे ७४९]  
भ्विभ्_व्।५।] पाचित्तिय-वण्णना ७४९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परिहायतु वा मा वा कथं अवुत्तं गहेतब्बन् ति, को वा वदति अवुत्तं गहेतब्बन् ति। वुत्तं ह्ऽ एतं अनियतेसु अटिच्छन्नं नाम आसनं कुड्डेन वा कवाटेन वा किलञ्जेन वा साणिपाकारेन वा रुक्खेन वा थम्भेन वा कोट्ठलिकाय वा येन केनचि पटिच्छन्नं होती ऽति, तस्मा यथा तत्थ येन केनचि पटिच्छन्नं पटिच्छन्नम् एव च, एवम् इधापि गहेतब्बं। तस्मा सेनासनं खुद्दकं वा होतु महन्तं वा अञ्ञेन सद्धिं सम्बन्धं वा असम्बन्धं वा दीघं वा वट्टं वा चतुरस्सं वा एकभूमकं वा अनेकभूमकं वा यं यं एकूपचारं सब्बत्थ येन केनचि पटिच्छादनेन सब्बच्छन्ने सब्बपरिच्छन्ने येभुय्येन वा छन्ने येभुय्येन परिच्छन्ने सहसेय्यापत्ति होती ऽति। उपड्ढच्छन्ने उपड्ढपरिच्छन्ने आपत्ति दुक्कटस्सा ऽति एत्थ सब्बच्छन्ने उपड्ढपरिच्छन्ने ऽति एवम् आदीसु पि महापच्चरियं दुक्कटं एवा ऽति वुत्तं। महाअट्ठकथायं पन सब्बच्छन्ने येभुय्येन परिच्छन्ने पाचित्तियं। सब्बच्छन्ने उपड्ढपरिच्छन्ने पाचित्तियं, येभुय्येनच्छन्ने उपड्ढपरिच्छन्ने पाचित्तियं। सब्बच्छन्ने येभुय्येनपरिच्छन्ने पाचित्तियं, सब्बच्छन्ने उपड्ढपरिच्छन्ने पाचित्तियं।  
येभुय्येनपरिच्छन्ने उपड्ढपरिच्छन्ने पाचित्तियं।  
पालियं वुत्तपाचित्तियेन सद्धिं सब्ब पाचित्तियानी ऽति वुत्तं। सब्बच्छन्ने चूऌअकपटिच्छन्ने दुक्कटं।  
येभुय्येनच्छन्ने चूऌअकपरिच्छन्ने दुक्कटं। सब्बपरिच्छन्ने चूऌअकच्छन्ने दुक्कटं, येभुय्येन परिच्छन्ने चूऌअकच्छन्ने दुक्कटं। पालिया दुक्कटेन सह पञ्चदुक्कटानी ऽति वुत्तं। उपड्ढच्छन्ने चूऌअकपरिच्छन्ने अनापत्ति। उपड्ढपरिच्छन्ने चूऌअकच्छन्ने अनापत्ति, चूऌअकच्छन्ने चूऌअकपरिच्छन्ने अनापत्ति। सब्बच्छन्ने सब्बपरिच्छन्ने ऽति च एत्थ सेनासनं मण्डपवण्णं होती ऽति वुत्तं।

[पगे ७५०]  
७५० समन्तपासादिका [भ्विभ्_व्।५-७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमिना प्ऽ एतं वेदितब्बं यथा जगति परिक्खेपसङ्ख्यं न गच्छती ऽति, सेसं वुत्तानत्थम् एव। एऌअकलोमसमुट्ठानं कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। सहसेय्यसिक्खापदं पञ्चमं।  
दुतियसहसेय्यसिक्खापदे, आवसथागारन् ति आगन्तुकानं वसनागारं। पञ्ञत्तं होती ऽति पुञ्ञकामताय कत्वा ठपितं होति। येन सा इत्थी तेन्ऽ ऊपसङ्कमी ऽति असुकस्मिं नाम ठाने आवसथागारं पञ्ञत्तं अत्थी ऽति मनुस्सानं सुत्वा उपसङ्कमि। गन्धगन्धिनी ऽति अगरुकुङ्कुमादीनं गन्धानं गन्धो गन्धगन्धो, सो अस्सा अत्थी ऽति गन्धगन्धिनी ऽति। साटकं निक्खिपित्वा ऽति अप्प् एव नामस्स इमम् पि विप्पकारं पस्सन्तस्स रागो उप्पज्जेय्या ऽति चिन्तेत्वा एवम् अकासि। ओक्खिपित्वा ऽति अधोखिपित्वा। अच्चयो ति अपराधो। मं अच्चगमा ऽति मं अतिक्कम्म अभिभवित्वा पवत्तो, सेसं पठमसिक्खापदे वुत्तनयेन्ऽ एव वेदितब्बं। अयम् एव हि विसेसो पठमसिक्खापदे चतुत्थदिवसे आपत्ति, इध पठमदिवसे पि, यक्खीपेतीहि दिस्समानकरूपाहि तिरच्छानगतित्थिया च मेथुनकम्मवत्थुभूताय एव दुक्कटं, सेसाहि अनापत्ति, समुट्ठानादीनि पठमसदिसान्ऽ एवा ऽति। दुतियसहसेय्यसिक्खापदं छट्ठं।  
सत्तमसिक्खापदे, घरणी ऽति घरसामिनी। निवेसनद्वारे ऽति निवेसनस्स महाद्वारे। घरसुण्हा ऽति तस्मिं घरे सुण्हा। आवसथद्वारे ऽति ओवरकद्वारे। विस्सट्ठेना ऽति सुनिग्गतेन सद्देन। विवटेना ऽति सुट्ठुपकासेन असंवुतेन। धम्मो देसेतब्बो ति अयं सरणसीलादिभेदो धम्मो कथेतब्बो। अञ्ञातुन् ति आजानितुं। विञ्ञुना पुरिसविग्गहेना ऽति विञ्ञुना पुरिसेन पुरिसविग्गहं गहेत्वापि ठितेन, न यक्खेन न पेतेन न तिरच्छानगतेन। अनापत्ति विञ्ञुना पुरिसविग्गहेना ऽति विञ्ञुना पुरिसविग्गहेन सद्धिं ठिताय बहुम् पि धम्मं देसेन्तस्स अनापत्ति।

[पगे ७५१]  
भ्विभ्_व्।७-८।] पाचित्तिय-वण्णना ७५१  
छप्पञ्च वाचाही ऽति छहि पञ्चहि वाचाहि यो देसेति तस्सापि अनापत्ति। तत्थ एको गाथापादो एका वाचा ऽति एवं सब्बत्थ वाचापमाणं वेदितब्बं। सचे अट्ठकथाधम्मपदं जातकादि वत्थुं वा कथेतुकामो होति छप्पदमत्तम् एव कथेतुं वट्टति। पाऌइया सद्धिं कथेन्तेन एकपदं पाऌइतो पञ्च अट्ठकथातो ति एवं छप्पदानि अनतिक्कमित्वा ऽव कथेतब्बो। पदसो धम्मे वुत्तप्पभेदो हि इधापि सब्बो धम्मो वुत्तो येव। तस्मिं देसेती ऽति तस्मिं खणे देसेति। सम्पदान्थे वा एतं भुम्मवचनं, तस्सा देसेती ऽति अत्थो। अञ्ञिस्सा मातुगामाया ऽति एकिस्सा देसेत्वा पुन आगतागताय अञ्ञिस्सापि देसेती ऽति एवं एकासने निसिन्नो मातुगामसतसहस्सम् पि देसेती ऽति अत्थो। महापच्चरियट्ठकथायं वुत्तं, समं निसिन्नानं मातुगामानं तुम्हाकं एकेकिस्सा एकेकं गाथं देसेस्सामि तं सुणथा ऽति देसेति अनापत्ति। पठमं एकेकिस्सा एकेकं गाथं कथेस्सामी ऽति आभोगं कत्वा जानापेत्वा कथेतुं वट्टति न पच्छा ऽति। पञ्हं पुच्छति पञ्हं पुट्ठो कथेती ऽति मातुगामो दीघनिकायो नाम किम् अत्थं दीपेती ऽति पुच्छति, एवं पञ्हं पुट्ठो भिक्खु सब्बञ् च्ऽ एव पि दीघनिकायं कथेति अनापत्ति। सेसम् एत्थ उत्तानम् एवा ऽति, पदसोधम्मसमुट्ठानं वाचतो च वाचाचित्ततो च समुट्ठाति, किरियाकिरियं नोसञ्ञाविमोक्खं अचित्तकं पण्णत्तिवज्जं वचीकम्मं तिचित्तं तिवेदनन् ति। धम्मदेसनसिक्खापदं सत्तमं।  
अट्ठमसिक्खापदे, वत्थुकथाय ताव यं वत्तब्बं सिया, तं सब्बं चतुत्थपाराजिकवण्णनायं वुत्तनयम् एव। अयम् एव हि विसेसो, तत्थ अभूतं आरोचेसुं, इध भूतं, भूतम् पि पुथुज्जना आरोचेसुं न अरिया, अरियानं हि पयुत्तवाचा नाम न्ऽ अत्थि, अत्तनो गुणे आरोचयमाने पन अञ्ञे न पटिसेधेसुं,

[पगे ७५२]  
७५२ समन्तपासादिका [भ्विभ्_व्।८।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तथा उप्पन्ने च पच्चये सादियिंसु, तथा उप्पन्नभावं अजानन्ता। अथ खो ते भिक्खू भगवतो एतम् अत्थं आरोचेसुन् ति आदिम् हि पन ये उत्तरिमनुस्सधम्मस्स वण्णं भासिंसु, ते आरोचेसुन् ति वेदितब्बो।  
कच्चि पन वो भिक्खवे भूतन् ति पुच्छि, ते पन सब्बे पि भूतं भगवा ऽति पटिजानिंसु। अरियानम् पि हि अब्भन्तरे भूतो उत्तरिमनुस्सधम्मो ति। अथ भगवा अरियमिस्सकत्ता मोघपुरिसा ऽति अवत्वा कथञ् हि मान तुम्हे भिक्खवे ऽति वत्वा उदरस्स कारणा ति आदिम् आह। तत्थ यस्मा अरिया अञ्ञेसं सुत्वा अय्यो किर भन्ते सोतापन्नो ति आदिना नयेन पसन्नेहि मनुस्सेहि पुच्छियमाना अप्पञ्ञत्ते सिक्खापदे अनादीनवदस्सिनो सुद्धचित्तताय अत्तनो च परेसञ् च विसेसाधिगमं पटिजानिंसु। एवं पटिजानन्तेहि च तेहि यं अञ्ञे उदरस्स कारणा उत्तरिमनुस्सधम्मस्स वण्णं भासित्वा पिण्डपातं उप्पादेसुं, तं सुद्धचित्ताय सादियन्तेहि पि उदरस्स कारणा उत्तरिमनुस्सधम्मस्स वण्णो भासितो विय होति, तस्मा सब्बसङ्गाहिकेन्ऽ एव नयेन कथञ् हि नाम तुम्हे भिक्खवे उदरस्स कारणा गिहीनं अञ्ञमञ्ञस्स उत्तरिमनुस्सधम्मस्स वण्णं भासिस्सथा ऽति आह। सेसं चतुत्थपाराजिकवत्थुसदिसम् एव। सिक्खापदविभङ्गे पि केवलं तत्थ पाराजिकञ् च्ऽ एव थुल्लच्चयञ् च इध भूतत्ता पाचित्तियञ् च्ऽ एव दुक्कटञ् च अयं विसेसो, सेसं वुत्तनयम् एव।  
उपसम्पन्नस्स भूतं आरोचेती ऽति उतरिमनुस्सधम्मम् एव सन्धाय वुत्तं। परिनिब्बानकाले हि अन्तरा वा अतिकड्ढियमानेन उपसम्पन्नस्स भूतं आरोचेतुं वट्टति, सुतपरियत्तिसीलगुणं पन अनुपम्पन्नस्सापि आरोचेतुं वट्टति। आदिकम्मिकस्स अनापत्ति। उम्मत्तकस्सा ऽति इदं पन इध न वुत्तं। कस्मा, दिट्ठिसम्पन्नानं उम्मादस्स वा चित्तक्खेपस्स वा अभावा ऽति। महापच्चरियं पि हि विचारितं, झानलाभी पन परिहीने झाने उम्मत्तको भवेय्य, तस्सापि भूतारोचनप्पच्चया अनापत्ति न वत्तब्बा भूतस्स्ऽ एव अभावतो ति। सेसं वुत्तानम् एव। भूतारोचनं नाम्ऽ एतं पुब्बे अवुत्ते पि तीहि समुट्ठाणेहि समुट्ठाति, कायतो वाचतो कायवाचतो चा ऽति।

[पगे ७५३]  
भ्विभ्_व्।८-९।] पाचित्तिय-वण्णना ७५३  
किरिया नोसञ्ञाविमोक्खं अचित्तकं पण्णतिवज्जं कायकम्मं वचीकम्मं कुसलाब्याकतचित्तेहि द्विचित्तं सुखमज्झत्तवेदनाहि द्विवेदनन् ति। भूतारोचनसिक्खापदं अट्ठमं।  
नवमसिक्खापदे, दुट्ठुल्ला नाम आपत्ति चत्तारि पाराजिकानि तेरससङ्घादिसेसा ऽति इमिस्सा पाऌइया पाराजिकानि दुट्ठुल्लसद्दत्थदस्सनत्थं वुत्तानि, सङ्घादिसेसं पन इधाधिप्पेतन् ति अट्ठकथासु वुत्तं। तत्रायं विचारणा। सचे पाराजिकं धम्मं आरोचेन्तस्स पाचित्तियं न भवेय्य, यथा समाने पि भिक्खुभिक्खुनीनं उपसम्पन्नसद्दे यत्थ भिक्खुनी अनधिप्पेता होति। तत्थ भिक्खुं ठपेत्वा अवसेसो अनुपसम्पन्नो ति वुच्चति। एवम् इध समाने पि पाराजिकसङ्घादिसेसानं दुट्ठुल्लसद्दे यदि पाराजिकं अनधिप्पेतं दुट्ठुल्ला नाम आपत्ति तेरससङ्घादिसेसा ऽति एतद् एव वत्तब्बं सिया। तत्थ भवेय्य यो पाराजिकं आपन्नो सो भिक्खुभावतो चुतो, तस्मा तस्स आपत्तिं आरोचेन्तो दुक्कटं आपज्जती ऽति। एवं सति अक्कोसेन्तो पि दुक्कटं आपज्जेय्य पाचित्तियम् एव च आपज्जति। वुत्तं ह्ऽ एतं असुद्धो होति पुग्गलो अञ्ञतरं पाराजिकं धम्मं अज्झापन्नो तञ् चे असुद्धदिट्ठि समानो ओकासं कारापेत्वा अक्कोसाधिप्पायो वदति आपत्ति ओमसवादस्सा ऽति, एवं पाऌइया विचारियमानाय पाराजिकं आरोसेन्तस्सापि पाचित्तियम् एव दिस्सति। किञ् चापि दिस्सति। अथ खो सब्बाट्ठकथासु वुत्तत्ता अट्ठकथाचरिया ऽव एत्थ पमाणं न अञ्ञा विचारणा, पुब्बे पि च अवोचुम्हा: बुद्धेन धम्मो विनयो च वुत्तो, यो तस्स पुत्तेहि तथ्ऽ एव ञातो ति आदि। अट्ठकथाचरिया हि बुद्धस्स अधिप्पायं जानन्ति, इमिनापि च्ऽ एतं परियायेन वेदितब्बं।  
अञ्ञत्र भिक्खुसम्मुतिया ऽति हि वुत्तं। भिक्खुसम्मुत्तिया च आरोचनं आयतिं संवरत्थाय पुन तथारूपं आपत्तिं अनापज्जनत्थाय भगवता अनुञ्ञातं न तस्स भिक्खुनो अवण्णमत्तप्पकासनत्थाय न सासने वास्स पतिट्ठा निसेधनत्थाय,

[पगे ७५४]  
७५४ समन्तपासादिका [भ्विभ्_व्।९-१०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न च पाराजिकं आपन्नस्स पुन तथारूपाय आपत्तिया अनापज्जनेन भिक्खुभावो नाम अत्थि, तस्मा पाराजिकानि दुट्ठुल्लसद्दत्थदस्सनत्थं वुत्तानि। सङ्घादिसेसं पन इधाधिप्पेतन् ति यं अट्ठाकथासु वुत्तं तं सुवुत्तम् एव। अत्थि भिक्खुसम्मुति आपत्तिपरियन्ता ऽति आदीसु पन या अयं भिक्खुसम्मुति वुत्ता, सा न कत्थचि आगता, इध वुत्तत्ता येव पन अभिण्हापत्तिकं भिक्खुं दिस्वा एवं च्ऽ एस परेसु हिरोत्तप्पेनापि आयतिं संवरं आपज्जिस्सती ऽति तस्स भिक्खुनो हितेसिताय तिक्खत्तुं अपलोकेत्वा सङ्घेन कातब्बा ऽति वेदितब्बा। अदुट्ठुल्लं आपत्तिम् आरोचेति आपत्ति दुक्खटस्सा ऽति पञ्चआपत्तिक्खन्धे आरोचेन्तस्स दुक्कटं। महापच्चरियं पन पाराजिकं आरोचेन्तस्सापि दुक्कटम् एव वुत्तं। अनुपसम्पन्नस्स दुट्ठुल्लं वा अदुट्ठुल्लं वा अज्झाचारन् ति एत्थ आदितो पञ्चसिक्खापदानि दुट्ठुल्लो नाम अज्झाचारो, सेसानि अदुट्ठुल्लानि। सुक्कविसट्ठि कायसंसग्ग दुट्ठुल्ल अत्तकामा पन्ऽ अस्स दुज्झाचारो नामा ऽति वुत्तं। वत्थुं आरोचेती ऽति अयं सुक्कविसट्ठिं आपन्नो दुट्ठुल्लं आपन्नो अत्तकामं आपन्नो कायसंसग्गं आपन्नो ति एवं वदन्तस्स अनापत्ति। आपत्तिं आरोचेती ऽति अयं पाराजिकं आपन्नो सङ्घासिदेसं थुल्लच्चयं पाचित्तियं पाटिदेसनीयं दुक्कटं दुब्भासितं आपन्नो ति वदति अनापत्ति। अयं असुचिं मोचेत्वा सङ्घादिसेसं आपन्नो ति आदिना पन नयेन वत्थुना सद्धिं आपत्तिं घटेत्वा आरोचेन्तस्स्ऽ एव आपत्ति।  
सेसम् एत्थ उत्तानम् एव। तिसमुट्ठानं कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। दुट्ठुल्लारोचनसिक्खापदं नवमं।  
दसमसिक्खापदे, जाता च पठवी अजाता च पठवी ऽति इमेहि पदेहि जातपठविञ् च अजातपठविञ् च दस्सेति। अप्पपासाणादीसु अप्पा पासाणा एत्था ऽति अप्पपासणा ऽति एवम् अत्थो दट्ठब्बो।

[पगे ७५५]  
भ्विभ्_व्।१०।] पाचित्तिय-वण्णना ७५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ मुट्ठिप्पमाणतो उपरि पासाणा वेदितब्बा। मुट्ठिप्पमाणा सक्खरा। कठला ऽति कपालखण्डानि। मरुम्बा ऽति कटसक्खरा। वालिका ऽति वालिका येव। येभुय्येन पंसू ऽति तीसु कोट्ठासेसु द्वे कोट्ठासा पंसुम् एको पासाणादीसु अञ्ञतरकोट्ठासो। अदड्ढापी ऽति उद्धन पत्तपचन कुम्भकारावापादिवसेन तथातथा अदड्ढा, सा पन विसुं न्ऽ अत्थि सुद्धपंसुआदीसु अञ्ञतरा ऽव वेदितब्बा। येभुय्येन सक्खरा ऽति बहुतरा सक्खरा।  
हत्थिकुच्छियं किर एकं पच्छिपूरं आहरापेत्वा दोणियं धोवित्वा पठविया येभुय्येन सक्खराभावं ञत्वा सयं भिक्खू पोक्खरणिं खणिंसु। यानि पन मज्झे अप्पपंसु अप्पमत्तिका ऽति द्वेपदानि, तानि येभुय्येन पासाणादि पञ्चकम् एव पविसन्ति,तेसं येव हि द्विन्नं पभेददस्सनम् एतं। सयं खणति आपत्ति पाचित्तियस्सा ऽति एत्थ पहारे पहारे पाचित्तियं वेदितब्बं। सकिं आणत्तो बहुकम् पि खणती ऽति सचे पि सकलदिवसं खणति आणापकस्स एकञ् ञेव पाचित्तियं, सचे पन कुसीतो होति पुनप्पुनं आणापेतब्बो, तं आणापेत्वा खणापेन्तस्स वाचाय वाचाय पाचित्तियं। अयं ताव पाऌईवण्णना। अयं पन पाऌइमुत्तकविनिच्छयो, पोक्खरणिं खणा ऽति वदति वट्टति, खता येव हि पोक्खरणी नाम होति, तस्मा अयं कप्पियवोहारो, एसनयो वापिं तऌआकं आवाटं खणा ऽति आदीसु पि। इमं ओकासं खण इमस्मिं ओकासे पोक्खरणिं खणा ऽति वत्तुं पन न वट्टति, कन्दं खण मूलं खणा ऽति अनियमेत्वा वत्तुं वट्टति, इमं वल्लिं खण इमस्मिं ओकासे कन्दं वा मूलं वा खणा ऽति वत्तुं न वट्टति, पोक्खरणिं सोधेन्तेहि यो कूटेहि उस्सिञ्चितुं सक्का होति तनुककद्दमो तं अपनेतुं वट्टति, बहऌओ न वट्टति, आतपेन सुक्खकद्दमो फलति, तत्र यो हेट्ठा पठविया असम्बद्धो तम् एव अपनेतुं वट्टति।  
उदकेन गतट्ठाने उदकपप्पटको नाम होति वातप्पहारेन चलति तं अपनेतुं वट्टति। पोक्खरणी आदीनं तटं भिज्जित्वा उदकसामन्ता पतति,

[पगे ७५६]  
७५६ समन्तपासादिका [भ्विभ्_व्।१०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे ओमकचातुमासं ओवट्टं छिन्दितुं वा भिन्दितुं वा वट्टति। चातुमासतो उद्धं न वट्टति। सचे पन उदके येव पतति देवे अतिरेक चातुमासं ओवट्टे पि उदके येव उदकस्स पतितत्ता वट्टति, पासाणपिट्ठियं सोण्डिं खणन्ति, सचे तत्थ पठमम् एव सुखुमरजं पतति, तं देवेन ओवट्टं होति चातुमासच्चयेन अकप्पियपठवीसङ्ख्यं गच्छति। उदके परियादिण्णे सोण्डिं सोधेन्तेहि विकोपेतुं न वट्टति। सचे पठमम् एव उदकेन पूरेति पच्छा रजं पतति तं विकोपेतुं वट्टति। तत्थ हि देवे वस्सन्ते पि उदके येव उदकं पतती ऽति। पिट्ठिपासाणे सुखुमरजं होति, देवे फुसायन्ते अल्लियति, तम् पि चातुमासच्चयेन विकोपेतुं न वट्टति। सचे पन अकटपब्भारे वम्मिको उट्ठितो होति यथासुखं विकोपेतुं वट्टति। सचे अब्भोकासे उट्ठहति ओमकचातुमासं ओवट्टो येव वट्टति। रुक्खादीसु आरूऌहौपचिकामत्तिकाय पि एस्ऽ एव नयो। गण्डुप्पाद गूथ मूसिककुक्कुर गोकण्टकादीसु पि एस्ऽ एव नयो।  
गोकण्टको नाम गावीनं खुरच्छिन्नकद्दमो वुच्चति सचे पन हेट्ठिमतलेन भूमिसम्बन्धो होति एकदिवसम् पि न वट्टति। कसितट्ठाने पि नङ्गलच्छिन्न मत्तिकापिण्डं गण्हन्तस्स एस्ऽ एव नयो। पुराणसेनासनं होति, अच्छदनं वा विनट्ठच्छदनं वा अतिरेकचातुमासं ओवट्टं जातपठवी सङ्ख्यम् एव गच्छति। ततो अवसेसं छदनिट्ठिकं वा गोपाणसीआदिकं उपकरणं वा गण्हन्तेन इट्ठकं गण्हामि गोपाणसिं भित्तिपादं पदरत्थरणं पासाणत्थम्भं गण्हामी ऽति सञ्ञाय गण्हितुं वट्टति। तेन सद्धिं मत्तिका पतति अनापत्ति, भित्तिमत्तिकं गण्हन्तस्स पन आपत्ति। सचे या या अतिन्ता तं तं गण्हाति अनापत्ति। अन्तोगेहे मत्तिकापुञ्जो होति, तस्मिं एकदिवसं ओवट्टे गेहं छादेन्ति,

[पगे ७५७]  
भ्विभ्_व्।१०।] पाचित्तिय-वण्णना ७५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे सब्बो तिन्तो चातुमासच्चयेन जातपठवी येव। अथ्ऽ अस्स उपरिभागो येव तिन्तो अन्तो अतिन्तो यत्तकं तिन्तं तं कप्पियकारकेहि कप्पियवोहारेन अपनामेत्वा सेसं यथासुखं वलञ्जेतुं वट्टति। उदकेन तेमेत्वा एकाबद्धा येव हि जातपठवी होति, न इतरा ऽति। अब्भोकासे मत्तिकापाकारो होति, अतिरेकचातुमासच्चयेन ओवट्टो जातपठवीसङ्ख्यं गच्छति। तत्थ लग्गपंसुं पन अल्लहत्थेन छुपित्वा गहेतुं वट्टति। सचे इट्ठकपाकारो होति येभुय्येन कठलट्ठाने तिट्ठति यथासुखं विकोपेतुं वट्टति। अब्भोकासे ठितमण्डपत्थम्भं इतोचितो च सञ्चलेत्वा पठविं विकोपेन्तेन गहेतुं न वट्टति। उजुकम् एव उद्धरितुं वट्टति। अञ्ञम् पि सुक्खरुक्खं वा सुक्खखाणुकं वा गण्हन्तस्स एस्ऽ एव नयो।  
नवकम्मत्थं थम्भं वा पासाणं वा रुक्खं वा दण्डकेहि उच्चालेत्वा पवट्टेन्ता गच्छन्ति, तत्थ पठवी भिज्जति, सचे सुद्धचित्ता पवट्टेन्ति अनापत्ति। अथ पन तेन अपदेसेन पठविं भिन्दितुकामा येव होन्ति अनापत्ति।  
साखादीनि कड्ढन्तानम् पि पठवियं दारूनि फालेन्तानम् पि एस्ऽ एव नयो। पठवियं अट्ठिसूचिकण्टकादीसु पि यं किञ्चि आकोटेतुं वा पवेसेतुं वा न वट्टति। पस्सावधाराय वेगेन पठविं भिन्दिस्सामी ऽति एवं पस्सावम् पि कातुं न वट्टति, करोन्तस्स भिज्जति आपत्ति। विसमभूमिं समं करिस्सामी ऽतिअम्मुञ्जनिया घंसितुं न वट्टति, वत्तसीसेन्ऽ एव हि सम्मज्जितब्बं। केचि कत्तरयट्ठिया भूमिं कोट्टेन्ति पादङ्गुट्ठकेन पि विलिखन्ति चङ्कमितट्ठानं दस्सेस्सामा ऽति पुनप्पुनं भूमिं भिन्दन्ता चङ्कमन्ति सब्बं न वट्टति, विरियसम्पग्गहत्थं पन समणधम्मं करोन्तेन सुद्धचित्तेन चङ्कमितुं वट्टति। हत्थं धोविस्सामा ऽति पठवियं घंसन्ति न वट्टति।

[पगे ७५८]  
७५८ समन्तपासादिका [भ्विभ्_व्।१०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अघंसन्तेन पन अल्लहत्थं पठवियं ठपेत्वा रजं गहेतुं वट्टति, केचि कण्डुकच्छुआदीहि आबाधिका छिन्नतटादीसु अङ्गपच्चङ्गानि घंसन्ति न वट्टति।  
खणति वा खणापेति वा ऽति अन्तमसो पादङ्गुट्ठकेन पि सम्मज्जनीसलाकाय पि सयं वा खणति अञ्ञेन वा खणापेति। भिन्दति वा भिन्दापेति वा ऽति अन्तमसो उदकम् पि छड्डेन्तो सयं वा भिन्दति अञ्ञेन वा भिन्दापेति। दहति वा दहापेति वा ऽति अनतमसो पत्तम् पि पचन्तो सयं व दहति अञ्ञेन वा दहापेति, यत्तकेसु ठानेसु अग्गिं देति वा दापेति वा तत्तकानि पाचित्तियानि। पत्तं पचन्तेन पि हि पुब्बे पक्कट्ठाने येव हि पचितब्बो। अदड्ढाय पठविया अग्गिं ठपेतुं न वट्टति। पत्तपचनकपालस्स पन उपरि अग्गिं ठपेतुं वट्टति। दारूनं उपरि ठपेति, सो अग्गि तानि दहन्तो गन्त्वा पठविं दहति न वट्टति, इट्ठक कपालादीसु पि एस्ऽ एव नयो। तत्रापि हि इट्ठकादीनं येव उपरि ठपेतुं वट्टति। कस्मा, तेसम् अनुपादानत्ता, न हि तानि अग्गिस्स उपदानसङ्ख्यं गच्छन्ति। सुक्खखाणुसुक्खरुक्खादीसु अग्गिं दातुं न वट्टति। सचे पन पठविं अप्पत्तम् एव निब्बापेत्वा गमिस्सामी ऽति देति वट्टति।  
पच्छा निब्बापेतुं न सक्कोति अविसयत्ता अनापत्ति। तिणुक्कं गहेत्वा गच्छन्तो हत्थे डय्हमाने भूमियं पातेति अनापत्ति। पतितट्ठाने येव उपादानं दत्वा अग्गिं कातुं वट्टती ऽति महापच्चरियं वुत्तं। दड्ढपठविया च यत्तकं ठानं उसुमाय अनुगतं सब्बं विकोपेतुं वट्टती ऽति तत्थ्ऽ एव वुत्तं। यो पन अजाननको भिक्खु अरणिसहितेन अग्गिं निब्बत्तेत्वा हत्थेन उक्खिपित्वा किं करोमी ऽति वदति जालेही ऽति वत्तब्बो। हत्थो डय्हती ऽति वदति, यथा न डय्हति तथा करोही ऽति वत्तब्बो। भूमियं पातेही ऽति पन न वत्तब्बो। सचे हत्थे डय्हमाने पातेति पठविं डहिस्सामी ऽति अपातितत्ता अनापत्ति। पतितट्ठाने पन अग्गिं कातुं वट्टती ऽति कुरुन्दियं वुत्तं।  
अनापत्ति इमं जानाही ऽति आदीसु इमस्स थम्भस्स आवाटं जान महामत्तिकं जान थुसमत्तिकं जान महामत्तिकं देहि थुसमत्तिकं देहि मत्तिकं आहर पंसुं आहर मत्तिकाय अत्थो पंसुना अत्थो इमस्स थम्भस्स आवाटं कप्पियं करोहि इमं मत्तिकं कप्पियं करोहि इमं पंसुं कप्पियं करोही ऽति एवं अत्थो वेदितब्बो।

[पगे ७५९]  
भ्विभ्_व्।१०-११।] पाचित्तिय-वण्णना ७५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] असञ्चिच्चा ऽति पासाणरुक्खादीनि वा पवट्टेन्तस्स कत्तरदण्डेन वा आहच्च गच्छन्तस्स पठवी भिज्जति, सा तेन भिन्दिस्सामी ऽति एवं सञ्चिच्च अभिण्णत्ता असञ्चिच्च भिण्ण नाम होति, इति असञ्चिच्च भिन्दन्तस्स अनापत्ति।  
असतिया ऽति अञ्ञविहितो केनचि सद्धिं किञ्चि कथेन्तो पादङ्गुट्ठकेन वा कत्तरयट्ठिया वा पठविं विलिखन्तो तिट्ठति, एवं असतिया विलिखन्तस्स वा भिन्दन्तस्स वा अनापत्ति। अजानन्तस्सा ऽति अन्तो गेहे ओवट्टं छन्नं पठविं अकप्पियपठवी ऽति न जानाति कप्पियपठवी ऽति सञ्ञाय विकोपेति, खणामि भिन्दामि दहामि वा न जानाति, केवलं सङ्गोपनत्थाय खणित्तादीनि वा ठपेति, डय्हमानहत्थो वा अग्गिं पातेति, एवं अजानन्तस्स अनापत्ति, सेसं उत्तानम् एव। तिसमुट्ठानं कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं सचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। पठवीखणसिक्खापदं दसमं। समत्तो वण्णनाक्कमेन मुसावादवग्गो पठमो।  
सेनासनवग्गस्स पठमसिक्खापदे अनादियन्तो ति तस्सा वचनं अगण्हन्तो। दारकस्स बाहुं आकोटेसी ऽति उक्खित्तं फरसुं निग्गहेतुं असक्कोन्तो मनुस्सानं चक्खुविसयातीते महाराजसन्तिका लद्धे रुक्खट्ठकदिब्बविमाने निपन्नस्स दारकस्स बाहुं थनमूले येव छिन्दि। न खो म्ऽ एतं पटिरूपन् ति आदिम्हि अयं सङ्खेपवण्णना। हिमवन्ते किर पक्खदिवसेसु देवतासन्निपातो होति, तत्थ रुक्खधम्मं पुच्छन्ति त्वं रुक्खधम्मे ठिता न ठिता ऽति। रुक्खधम्मो नाम रुक्खे छिज्जमाने रुक्खदेवताय मनोपदोसस्स अकरणं। तत्थ य देवता रुक्खधम्मे अट्ठिता होति सा देवतासन्निपातं पविसितुं न लभति। इति सा देवता इमञ् च रुक्खधम्मे अट्ठानपच्चयं आदीनवं अद्दस,

[पगे ७६०]  
७६० समन्तपासादिका [भ्विभ्_व्।११।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवतो च सम्मुखा सुतधम्मदेसनानुसारेन तथागतस्स छद्दन्तादिकाले पुब्बचरितं अनुस्सरि। तेन्ऽ अस्सा एतद् अहोसि न खो म्ऽ एतं पटिरूपं ॥।पे॥। वोरोपेय्यन् ति। यन्नूनाहं भगवतो एतम् अत्थम् आरोचेय्यन् ति इदं पन्ऽ अस्सा अयं भिक्खु सपितिको पुत्तो अद्धा भगवा इमं इमस्स अज्झाचारं सुत्वा मरियादं बन्धिस्सति सिक्खापदं पञ्ञापेस्सती ऽति इति पटिसञ्चिक्खन्तिया अहोसि। सचज्ज त्वं देवते ऽति सचे अज्ज त्वं देवते।  
पसवेय्यासी ऽति जनेय्यासि उप्पादेय्यासि, एवञ् च पन वत्वा भगवा तं देवतं सञ्ञापेन्तो:  
यो वे उप्पितं कोधं  
रथं भन्तं ऽव वारये  
तम् अहं सारथि ब्रूमि,  
रस्मिग्गाहो इतरो जनो।  
ति इमं गाथम् अभासि, गाथापरियोसाने सा देवता सोतापत्तिफले पतिट्ठासि। पुन भगवा सम्पत्तपरिसाय धम्मं देसेन्तो:  
यो वे उप्पतितं विनेति कोधं,  
विसतं सप्पविसं ऽव ओसधेहि  
सो भिक्खु जहाति ओरपारं,  
उरगो जिण्णम् इव तचं पुराणन्।  
ति इमं गाथम् अभासि। तत्र पठमगाथा धम्मपदे सङ्गहं आरुऌहा, दुतिया सुत्तनिपाते, वत्थुं पन विनये ऽति।  
अथ भगवा धम्मं देसेन्तो येव तस्सा देवताय वसनट्ठानं आवज्जेन्तो पटिरूपं ठानं दिस्वा गच्छ देवते अमुकस्मिं ओकासे रुक्खो विवित्तो तस्मिं उपगच्छा ऽति आह। सो किर रुक्खो न आऌअवीरट्ठे जेतवनस्स अन्तो परिक्खेप्ऽ अस्स देवपुत्तस्स परिग्गहो अहोसि, सो चुतो तस्मा विवित्तो ति वुत्तो। ततो पट्ठाय च पन सा देवता सम्मासम्बुद्धतो लद्धपरिहारा बुद्धुपट्ठायिका अहोसि। यदा देवतासमागमो होति, तदा महेसक्खदेवतासु आगच्छन्तीसु अञ्ञा अप्पेसक्खा देवता याव महासमुद्द-चक्कवाऌअपब्बता ताव पटिक्कमन्ति।

[पगे ७६१]  
भ्विभ्_व्।११।] पाचित्तिय-वण्णना ७६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं पन अत्तना वसनट्ठाने निसीदित्वा ऽव धम्मं सुणाति, यम् पि पठमयामे भिक्खू पञ्हं पुच्छन्ति मज्झिमयामे देवता तं सब्बं तथ्ऽ एव निसीदित्वा सुणाति, चत्तारो च महाराजानो पि भगवतो उपट्ठानं आगन्त्वा गच्छन्ता तं देवतं दिस्वा ऽव गच्छन्ति। भूतगामपातब्यताया ऽति एत्थ भवन्ति अहुवन्ति चा ऽति भूता, जायन्ति वड्ढन्ति वा जाता वड्ढिता चा ऽति अत्थो। गामो ति रासि, भूतानं गामो ति भूतगामो भूता एव वा गामो भूतागामो, पतिट्ठितहरिततिणरुक्खानम् एतं अधिवचनं। पातब्यस्स भावो पातब्यता, छेदनभेदनादीहि यथारूचिं परिभुञ्जितब्बता ऽति अत्थो। तस्सा भूतगामपातब्यताय निमित्तत्थे भुम्मवचनं, भूतगामपातब्यताय हेतु भूतगामस्स छेदनादिपच्चया पाचित्तियन् ति अत्थो। इदानि तं भूतगामं विभजित्वा दस्सेन्तो भूतगामो नाम पञ्चबीजजातानी ऽति आदिम् अह।  
तत्थ भूतगामो नामा ऽति भूतगामं उद्धरित्वा यस्मिं सति भूतागमो होति तं दस्सेतुं पञ्च बीजजातानी ऽति आहा ऽति अट्ठकथासु वुत्तं, एवं सन्ते पि यानि वा पन्ऽ अञ्ञानि पि अत्थि मूले जायन्ती ऽति आदीनि न समेन्ति। न हि मूलबीजानि मूलादीसु जायन्ति, मूलादीसु जायमानानि पन तानि बीजानि, तस्मा एवम् एत्थ वण्णना वेदितब्बा। भूतगामो नामा ऽति विभजितब्बपदं। पञ्चा ऽति तस्स विभागपरिच्छेदो, बीजजातानी ऽति परिच्छिन्नधम्मनिदस्सनं। तस्स्ऽ अत्थो बीजेहि जातानि बीजजातानि, रुक्खादीनं एतं अधिवचनं।  
अपरो नयो बीजानि च तानि जातानि च बीजजातानि पसुतानि निब्बत्तपण्णमूलानी ऽति बीजजातानि, एतेन अल्लवालिकादीसु ठपितानं निब्बत्तपण्णमूलानं सिङ्गिवेरादीनं सङ्गहो कतो होति। इदानि येहि बीजेहि जातत्ता रुक्खादीनि बीजजातानी ऽति वुत्तानि, तानि दस्सेन्तो मूलबीजन् ति आदिम् आह। तेसं उद्देसो पाकटो एव। निद्देसे यानि वा पन्ऽ अञ्ञानि पि अत्थि मूले जायन्ति मूले सञ्जायन्ती ऽति एत्थ बीजतो निब्बत्तेन बीजं दस्सितं,

[पगे ७६२]  
७६२ समन्तपासादिका [भ्विभ्_व्।११।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा एवम् एत्थ अत्थो दट्ठब्बो, यानि वा पन्ऽ अञ्ञानि पि अत्थि आलुव-कसेरु-कमऌउप्पल-पुण्डरीक-कुवलय-कन्दपाटलिमूलादिभेदे मूले गच्छवल्लिरुक्खादीनि जायन्ति सञ्जायन्ति, तानि यम्हि मूले जायन्ति च्ऽ एव सञ्जायन्ति च, तञ् च पाऌइयं वुत्तहलिद्दादि च सब्बम् पि एतं मूलबीजं नाम, एस नयो खन्धबीजादीसु, ये वा पन खन्धबीजेसु पन्ऽ एत्थ अम्बाटक-इन्दसाल-नुही-पाऌइभद्द-कणिकारादीनि खन्धबीजानि, अमूलकवल्लि चतुरस्सवल्लि कणवीरादीनि फऌउबीजानि नाम, मकचिसुमन-जयसुमनादीनि अग्गबीजानि, अम्ब-जम्बू पनसट्ठिआदीनि बीजबीजानी ऽति दट्ठब्बानि।  
इदानि यं वुत्तं भूतगामपातब्यताय पाचित्तियन् ति तत्थ सञ्ञावसेन आपत्तानापत्तिभेदं पातब्यताभेदञ् च दस्सेन्तो बीजे बीजसञ्ञी ऽति आदिम् आह। तत्थ यथा सालीनञ् चे पि ओदनं भुञ्जत्ती ऽति आदीसु सालितण्डुलानं ओदनो सालीनं ओदनो ति वुच्चति, एवं बीजतो सम्भूतो भूतगामो बीजन् ति वुत्तो ति वेदितब्बो। यम् पन बीजगामभूतगामसमारम्भा पटिविरतो ति आदीसु वुत्तं भूतगामपरिमोचनं कत्वा ठपितं बीजं, तं दुक्कटवत्थु। अथवा यद् एतं भूतगामो नामा ति सिक्खापदे विभङ्गस्स आदिपदं तेन सद्धिं योजेत्वा यं बीजं भूतगामो नाम होति। तस्मिं बीजे बीजसञ्ञी सत्थकादीनि गहेत्वा सयं वा छिन्दति अञ्ञेन वा छेदापेति पासाणादीनि गहेत्वा सयं वा भिन्दति अञ्ञेन वा भेदापेति, अग्गिं उपसंहरित्वा सयं वा पचति अञ्ञेन वा पचापेति आपत्ति पाचित्तियस्सा ऽति एवम् एत्थ अत्थो वेदितब्बो। यथारुतं पन गहेत्वा भूतगामविनिम्मुत्तस्स बीजस्स छिन्दनादिभेदाय पातब्यताय पाचित्तियं न वत्तब्बं। अयं ह्ऽ एत्थ विनिच्छयकथा।  
भूतगामं विकोपेन्तस्स पाचित्तियं, भूतगामपरिमोचितं पञ्चविधम् पि बीजगामं विकोपेन्तस्स दुक्कटं, बीजगामभूतगामो नाम्ऽ एस अत्थि उदकट्ठो अत्थि थलट्ठो।

[पगे ७६३]  
भ्विभ्_व्।११।] पाचित्तिय-वण्णना ७६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ उदकट्ठो सासपमत्तिक-तिलबीजकादिभेदा सपत्तिका अपत्तिका च सब्बा सेवालजाति अन्तमसो उदकपप्पटकं उपादाय भूतगामो ति वेदितब्बो। उदकपप्पटको नाम उपरि थद्धो फरुसवण्णो हेट्ठा मुदु नीलवण्णो होति। तत्थ यस्स सेवालस्स मूलं ओरोहित्वा पठवियं पतिट्ठितं तस्स पठवीट्ठानं, यो उदके सञ्चरति तस्स उदकं, पठवियं पतिट्ठितं यत्थ कत्थचि विकोपेन्तस्स वा उद्धरित्वा वा ठानन्तरं सङ्कामेन्तस्स पाचित्तियं। उदके सञ्चरन्तं विकोपेन्तस्स पाचित्तियं, हत्थेहि पन इतोचितो च वियूहित्वा नहायितुं वट्टति। सकलं हि उदकं तस्स ठानं, तस्मा न सो एत्तावता ठानन्तरं सङ्कामितो होति, उदकतो पन उदकेन विना सञ्चिच्च उक्खिपितुं न वट्टति, उदकेन सद्धिं उक्खिपित्वा पुन उदके पक्खिपितुं वट्टति। परिस्सावनन्तरेन निक्खमति कप्पियं कारापेत्वा ऽव उदकं परिभुञ्जितब्बं। उप्पलपदुमिनिआदीनि जलजवल्लितिणानि उदकतो उद्धरन्तस्स वा तत्थ्ऽ एव विकोपेन्तस्स वा पाचित्तियं। परेहि उप्पाटितानि विकोपेन्तस्स दुक्कटं। तानि हि बीजगामे सङ्गहं गच्छन्ति। तिलबीजक सासपमत्तिकसेवालो पि उदकतो उद्धटो अमिलातो अग्गबीजसङ्गहं गच्छति। महापच्चरीआदीसु अनन्तकतिलबीजकौदकपप्पटकादीनि दुक्कटवत्थुकानी ऽति वुत्तं, तत्थ कारणं न दिस्सति। अन्धकट्ठकथायं सम्पुण्णभूतगामो न होति तस्मा दुक्कटन् ति वुत्तं तम् पि न समेति, भूतगामे हि पाचित्तियं बीजगामे दुक्कटं वुत्तं, असम्पुण्णभूतगामो नाम ततियो कोट्ठासो न्ऽ एव पालियं न अट्ठकथासु आगतो। अपि च तं बीजगामसङ्गहं गच्छिस्सती ऽति, तम् पि न युत्तं अभूतगाममूलत्ता तादिसस्स बीजगामस्सा ऽति, अपि च गरुकलहुकेसु गरुके ठातब्बन् ति एतं विनयलक्खणं।  
थलट्ठे छिन्नरुक्खानं अवसिट्ठो हरितखाणु नाम होति, तत्थ ककुध करञ्ज पियङ्गु पणसादीनं खाणु उद्धं वड्ढति,

[पगे ७६४]  
७६४ समन्तपासादिका [भ्विभ्_व्।११।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो भूतगामेन सङ्गहीतो, ताऌअनाऌइकेरादीनं खाणु उद्धं न वड्ढति, सो बीजगेन सङ्गहीतो, कदलिया पन अफलिताय खाणु भूतगामेन सङ्गहितो, फलिताय बीजगामेन, कदली पन फलिता याव नीलपण्णी ताव भूतगामेन्ऽ एव सङ्गहीता, तथा फलितो वेऌउ। यदा पन अग्गतो पट्ठाय सुस्सति तदा बीजगामेन सङ्गहं गच्छति, कतरबीजगामेन, फऌउबीजगामेन, किं ततो निब्बत्तति, न किञ्चि, यदि हि निब्बत्तेय्य भूतगामेन सङ्गहं गच्छेय्य, इन्दसालादिरुक्खे छिन्दित्वा रासिं करोन्ति, किञ्चापि रासिकतदण्डकेहि रतनप्पमाणापि साखा निक्खमन्ति बीजगमेन्ऽ एव सङ्गहं गच्छन्ति, मण्डपत्थाय वा वतिअत्थाय वा वल्लिआरोपनत्थाय वा भूमिं निखणन्ति, मूलेसु च्ऽ एव पण्णेसु च निग्गतेसु पन भूतगामसङ्ख्यं गच्छन्ति। मूलमत्तेसु पन पण्णमत्तेसु वा निग्गतेसु बीजगामे सङ्गहीता एव। यानि कानिचि बीजानि पठवियं वा उदकेन सिञ्चित्वा ठपितानि कपालादीसु वा अल्लपंसुं पक्खिपित्वा निक्खित्तानि होन्ति। सब्बानि मूलमत्ते वा पण्णमत्ते वा निग्गते पि बीजानि येव। सचे पि मूलानि च उपरि अङ्कुरो च निग्गच्छति, याव अङ्कुरो हरितो न होति ताव बीजानि येव। मुग्गादीनं पन पण्णेसु उट्ठितेसु वीहिआदीनं वा अङ्कुरे हरिते नीलपण्णवण्णे जाते भूतगामसङ्गहं गच्छन्ति, तालट्ठीनं पठमं सूकरदाठा विय मूलं निग्गच्छति, निग्गते पि याव उपरि पत्तवट्टी न निग्गच्छति ताव बीजगामो येव। नाऌइकेरस्स तचं भिन्दित्वा दन्तसूचि विय अङ्कुरो निग्गच्छति याव मिगसिङ्गसदिसा नीलपत्तवट्टी न होति ताव बीजगामो येव। मूले अनिग्गते पि तादिसाय पत्तवट्टिया जाताय अमूलकभूतगामे सङ्गहं गच्छति। अम्बट्ठि आदीनि वीहिआदीहि विनिच्छनितब्बानि। वन्दका वा अञ्ञा वा या काचि रुक्खे जायित्वा रुक्खं ओत्थरति रुक्खो ऽव तस्सा ठानं, तं विकोपेन्तस्स वा ततो उद्धरन्तस्स वा पाचित्तियं। एका अमूलका लता होति, अङ्गुलिवेठको विय वनप्पगुम्बदण्डके वेठेति, तस्सापि अयम् एव विनिच्छयो। गेहमुखपाकारवेदिकाचेतियादीसु नीलवण्णो सेवाऌओ होति,

[पगे ७६५]  
भ्विभ्_व्।११।] पाचित्तिय-वण्णना ७६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] याव द्वे तीणि पत्तानि न सञ्जायन्ति ताव अग्गबीजसङ्गहं गच्छति। पत्तेसु जातेसु पाचित्तियवत्थु, तस्मा तादिसेसु ठानेसु सुधालेपम् पि दातुं न वट्टति। अनुपसम्पन्नेन लित्तस्स उपरि स्नेहलेपो दातुं वट्टति। सचे निदाघसमये सुक्खसेवाऌओ तिट्ठति, तं सम्मुञ्जनी आदीहि घंसित्वा अपनेतुं वट्टति। पाणीयघटादीनं बहि सेवाऌओ दुक्कटवत्थु अन्तो अब्बोहारिको, दन्तकट्ठपूवादीसु कण्णकम् पि अब्बोहारिकम् एव। वुत्तं ह्ऽ एतं सचे गेरुकपरिकम्मता भित्ति कण्णकिता होति चोऌअकं तेमेत्वा पीऌएत्वा पमज्जितब्बा ऽति। पासाणजाति पासाणदद्दु सेवाऌअ सेलेय्यकादीनि अहरितवण्णानि अपत्तानि च दुक्कटवत्थुकानि, अहिच्छत्तकं याव मकुलं होति ताव दुक्कटवत्थु, पुप्फितकालतो पट्ठाय अब्बोहारिकं, अल्लरुक्खतो पन छत्तकं गण्हन्तो रुक्खत्तचं विकोपेति, तस्मा तत्थ पाचित्तियं। रुक्खपपटिकाय पि एस्ऽ एव नयो। या पन इन्दसालककुधादीनं पपटिका रुक्खतो मुच्चित्वा तिट्ठति, तं गण्हन्तस्स अनापत्ति। नीयासम् पि रुक्खतो मुच्चित्वा वा ठितं सुक्खरुक्खे वा लग्गं गण्हितुं वट्टति अल्लरुक्खतो न वट्टति, साखाय पि एस्ऽ एव नयो। रुक्खं चालेत्वा पण्डुपलासं वा परिणतकणिकारादिपुप्फं वा पातेन्तस्स पाचित्तियम् एव। हत्थकुक्कुच्चेन मुदुकेसु इन्दसालनुहिखन्धादीसु वा तत्थ जातकतालपण्णादीसु वा अक्खरं छिन्दन्तस्सापि एस्ऽ एव नयो।  
सामणेरानं पुप्फं ओचिनन्तानं साखं नामेत्वा दातुं वट्टति, तेहि पन पुप्फेहि पाणीयं न वासेतब्बं पानीयवासत्थिकेन सामणेरं उक्खिपित्वा ओचिनापेतब्बानि।  
फलसाखापि अत्तना खादितुकामेन न ओनमेतब्बा, सामणेरं उक्खिपित्वा फलं गाहापेतब्बं। यं किञ्चि गच्छं वा लतं वा उप्पाटेन्तेहि सामणेरेहि सद्धिं गहेत्वा आकड्ढितुं न वट्टति, तेसं पन उस्साहजननत्थं अनाकड्ढन्तेन कड्ढनाकारं दस्सेन्तेन विय अग्गे गहेतुं वट्टति, येसं रुक्खानं साखा रूहति तेसं साखं मक्खिकबीजनादीनं अत्थाय कप्पियं अकारापेत्वा गहितं तचे वा पत्ते वा अन्तमसो नखेन पि विलिखन्तस्स दुक् कटं।

[पगे ७६६]  
७६६ समन्तपासादिका [भ्विभ्_व्।११।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अल्लसिङ्गिवेरादीसु पि एस्ऽ एव नयो। सचे पन कप्पियं कारापेत्वा सीतले पदेसे ठपितस्स मूलं सञ्जायति उपरिभागे छिन्दितुं वट्टति। सचे अङ्कुरो जायति हेट्ठा भागे छिन्दितुं वट्टति मूले च नीलङ्कुरे च जाते न वट्टति।  
छिन्दति वा छेदापेति वा ऽति अन्तमसो सम्मुञ्जनीसलाकाय पि तिणानि छिन्दिस्सामी ऽति भूमिं सम्मज्जन्तो सयं वा छिन्दति अञ्ञेन वा छेदापेति। भिन्दति वा भेदापेति वा ऽति अनतमसो चङ्कमन्तो पि छिज्जनकं छिज्जतु भिज्जनकं भिज्जतु चङ्कमितट्ठानं दस्सेस्सामी ऽति सञ्चिच्च पादेहि अक्कमन्तो तिणवल्लीआदीनि सयं भिन्दति वा अञ्ञेन वा भेदापेति। सचे पि हि तिणं वा लतं वा गण्थिं करोन्तस्स भिज्जति गण्ठिम् पि कातुं न वट्टति। ताऌअरुक्खादीसु पन चोरानं अनारुहनत्थाय दारुमक्कटकं आकोटेन्ति कण्टके बन्धन्ति, भिक्खुस्स एवं कातुं न वट्टति। सचे दारुमक्कटको रुक्खे अल्लीनमत्तो ऽव होति रुक्खं न पीऌएति वट्टति। रुक्खं छिन्द लतं छिन्द कन्दं वा मूलं वा उप्पटेही ऽति वत्तुम् पि वट्टति अनियामितत्ता, नियामेत्वा पन इमं रुक्खं छिन्दा ऽति आदि वत्तुं न वट्टति। नामं गहेत्वा ऽपि अम्बरुक्खं चतुरस्स वल्लिं आलुवकन्दं मुञ्जतिणं असुकरुक्खच्छल्लिं छिन्द भिन्द उप्पाटेही ऽति आदिवचनम् पि अनियामितम् एव होति, इमं अम्बरुक्खन् ति आदिवचनम् एव हि नियामितं नाम, तं न वट्टति। पचति वा पचापेति वा ऽति अन्तमसो पत्तम् पि पचितुकामो तिणादिनं उपरि सञ्चिच्च अग्गिं करोन्तो सयं वा पचति अञ्ञेन वा पचापेती ऽति सब्बं पठवीक्खणनसिक्खापदे वुत्तनयेन वेदितब्बं। अनियामेत्वा पन मुग्गे पच मासे पचा ऽति आदिवुत्तं वट्टति। इमे मुग्गे पच इमे मासे पचा ऽति एवं वत्तुं न वट्टति। अनापत्ति इमं जाना ऽति आदीसु इमं मूलभेसज्जं जान इमं मूलं वा पण्णं वा देहि इमं रुक्खं वा लतं वा आहर इमिना पुप्फेन वा फलेन वा अत्थो इमं रुक्खं वा लतं वा फलं वा कप्पियं करोही ऽति एवम् अत्थो दट्ठब्बो।

[पगे ७६७]  
भ्विभ्_व्।११।] पाचित्तिय-वण्णना ७६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एत्तावता भूतागमपरिमोचनं कतं होति, परिभुञ्जन्तेन पन बीजगामपरिमोचनत्थं पुन कप्पियं करेतब्बा।  
कप्पियकरणं च्ऽ एत्थ इमिना सुत्तानुसारेन वेदितब्बं, अनुजानामि भिक्खवे पञ्चहि समणकप्पेहि फलं परिभुञ्जितुं अग्गिपरिजितं सत्थपरिजितं नखपरिजितं अबीजं निब्बट्टबीजम् एव पञ्चमन् ति। तत्थ अग्गिपरिजितन् ति अग्गिना परिजितं अधिभूतं दड्ढं फुट्ठन् ति अत्थो। सत्थपरिजितन् ति सत्थेन परिजितं अधिभूतं जिन्नं विद्धं वा ऽति अत्थो, एस्ऽ नयो नखपरिजिते। अबीजनिब्बट्टबीजानि सयम् एव कप्पियानि। अग्गिना कप्पियं करोन्तेन कट्ठग्गिगोमयग्गिआदीसु येन केनचि अन्तमसो लोहखन्डेन पि आदित्तेन कप्पियं कातब्बं। तञ् च खो एकदेसे फुसन्तेन कप्पियन् ति वत्वा व कातब्बं। सत्थेन करोन्तेन यस्स कस्सचि लोहमयसत्थस्स अन्तमसो सूचीनखच्छेदनादीनम् पि तुण्डेन वा धाराय वा छेदं वा वेधं वा दस्सेन्तेन कप्पियन् ति वत्वा व कातब्बं, नखेन कप्पियं करोन्तेन पूतिनखेन न कातब्बं, मनुस्सानं पन सीह-ब्यग्घ-दीप-मक्कटानं सकुन्तानञ् च नखा तिखिणा होन्ति तेहि कातब्बं। अस्स-महिससूकर-मिग-गोरूपादीनं खुरा अतिखिणा तेहि न कातब्बं, कतम् पि अकतं होति। हत्थिनखा पन खुरा न होन्ति तेहि वट्टति, येहि पन कातुं वट्टति तेहि तत्थ जातकेहि पि उद्धरित्वा गहितकेहि पि छेदं वा वेधं वा दस्सेन्तेन कप्पियन् ति वत्वा ऽव कातब्बं। तत्थ सचे पि बीजानं पब्बतमत्तो रासि रुक्खसहस्सं वा छिन्दित्वा एकाबद्धं कत्वा उच्छूनं वा महाभारो बन्धित्वा ठपितो होति एकस्मिं बीजे वा रुक्खसाखाय वा उच्छुम्हि वा कप्पिये कते सब्बं कतं होति, उच्छू च दारूनि च एकतो बद्धा होन्ति, उच्छुं कप्पियं करिस्सामी ऽति दारु विज्झति वट्टति येव।  
सचे पन याय रज्जुया वा वल्लिया वा बद्धानि तन् ता विज्झति न वट्टति।

[पगे ७६८]  
७६८ समन्तपासादिका [भ्विभ्_व्।११।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उच्छुखण्डानं पच्छिं पूरेत्वा आहरन्ति, एकस्मिं खण्डे कप्पिये कते सब्बं कतम् एव होति।  
मरिचपक्कादीहि मिस्सेत्वा भत्तं आहरन्ति कप्पियं करोही ऽति वुत्ते सचे पि भत्तसित्थे विज्झति वट्टति येव। तिऌअतण्डुलादीसु पि एस्ऽ एव नयो। यागुय पक्खित्तानि पन एकाबद्धानि हुत्वा न सन्तिट्ठन्ति, तत्थ एकम् एकं विज्झित्वा कप्पियं कातब्बम् एव। कपित्थफलादीनं अन्तो बीजानि कटाहं मुञ्चित्वा सञ्चरन्ति भिन्दापेत्वा कप्पियं कारापेतब्बं, सचे एकाबद्धा होन्ति कटाहे पि कातुं वट्टति।  
असञ्चिच्चा ऽति पासाणरुक्खादीनि वा पवट्टेन्तस्स साखं वा कड्ढन्तस्स कत्तरदण्डेन वा भूमिं पहरित्वा गच्छन्तस्स तिणानि छिज्जन्ति, तानि तेन छिन्दिस्सामी ऽति एवं सञ्चिच्च अच्छिन्नत्ता असञ्चिच्च छिन्नानि नाम होन्ति। इति असञ्चिच्च छिन्दन्तस्स अनापत्ति। असतिया ऽति अञ्ञाविहितो केनचि सद्धिं किञ्चि कथेन्तो पादङ्गुट्ठकेन वा हत्थेन वा तिणं वा लतं वा छिन्दन्तो तिट्ठति, एवं असतिया छिन्दन्तस्स अनापत्ति। अजानन्तस्सा ऽति एत्थ्ऽ अब्भन्तरे बीजगामो ऽति वा भूतगामो ति वा न जानाति, छिन्दामी ऽति पि न जानाति, केवलं तिणे वा पलाऌअपुञ्जे वा खणित्तिं वा कुद्दालं वा सङ्गोपनत्थाय ठपेति, डय्हमानहत्थो वा अग्गिं पातेति, तत्र चे तिणादीनि छिज्जन्ति वा डय्हन्ति वा अनापत्ति।  
मनुस्सविग्गहपाराजिकवण्णनायं पन सब्बाट्ठकथासु सचे भिक्खु रुक्खेन वा अज्झोत्थटो होति ओपाते वा पतितो सक्का च होति रुक्खं छिन्दित्वा भूमिं वा खणित्वा निक्खमितुं जीवितहेतु पि अत्तना न कातब्बं।  
अञ्ञेन पन भिक्खुना भूमिं वा खणित्वा रुक्खं वा छिन्दित्वा अल्लरुक्खतो वा दण्डकं छिन्दित्वा तं उक्खं पवट्टेत्वा निक्खामेतुं वट्टति अनापत्ती ऽति वुत्तं। तत्थ कारणं न दिस्सति,

[पगे ७६९]  
भ्विभ्_व्।११-१२।] पाचित्तिय-वण्णना ७६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनुजानामि भिक्खवे दवडाहे डय्हमाने पटग्गिं दातुं परित्तं कातुन् ति, इदं पन एकम् एव सुत्तं दिस्सति। सचे एतस्स अनुलोमं अत्तनो न वट्टति अञ्ञस्स वट्टती ऽति इदं नानाकरणं न सक्का लद्धुं, अत्तनो अत्थाय करोन्तो अत्तसिनेहेन अकुसलचित्तेन्ऽ एव करोति।  
परो पन कारुञ्ञेन, तस्मा अनापत्ती ऽति चे। एतम् पि अकारणं, कुसलचित्तेनापि हि इदं आपत्तिं आपज्जति। सब्बअट्ठकथासु पन वुत्तत्ता न सक्का पटिसेधेतुं गवेसितब्बा एत्थ युत्ति। अट्ठकथाचरियानं वा सद्धाय गन्तब्बन् ति। सेसं उत्तानम् एव। तिसमुट्ठानं कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति। भूतगामसिक्खापदं पठमं।  
दुतियसिक्खापदे, अनाचारं आचरित्वा ऽति अकातब्बं कत्वा।  
कायवचीद्वारेसु आपत्तिं आपज्जित्वा ऽति वुत्तं होति। अञ्ञेन्ऽ अञ्ञं पटिचरती ऽति अञ्ञेन वचनेन अञ्ञं वचनं पटिचरति पटिच्छादेति अज्झोत्थरति, इदानि तं पटिचरणविधिं दस्सेन्तो को आपन्नो ति आदिम् आह। तत्रायं वचनसम्बन्धो।  
सो किर किञ्चि वीतिक्कमं दिस्वा आवुसो आपत्तिं आपन्नो ऽसी ऽति सङ्घमज्झे आपत्तिया अनुयुञ्जियमानो को आपन्नो ति वदति।  
ततो त्वन् ति वुत्ते अहं किं आपन्नो ति वदति, अथ पाचित्तियं वा दुक्कटं वा ऽति वुत्ते वत्थुं पुच्छन्तो अहं किस्मिं आपन्नो ति वदति। ततो असुकस्मिं नाम वत्थुस्मिन् ति वुत्ते अहं कथं आपन्नो किं करोन्तो आपन्नो ऽम्ही ऽति पुच्छति, अथ इदं नाम करोन्तो आपन्नो ति वुत्ते किं भणथा ति वदति, ततो तं भणामा ऽति वुत्ते किं भणथा ऽति वदति। अपि च्ऽ एत्थ अयं पाऌइमुत्तक्को ऽपि अञ्ञेन अञ्ञं पटिचरणविधि, भिक्खूहि तव सिपाटिकाय कहापणो दिट्ठो किस्स्ऽ एव मसारुप्पं करोसी ऽति वुत्तो सुदिट्ठं भन्ते न पन्ऽ एसो कहापणो तिपुमण्डलं एतन् ति भणन्तो वा त्वं सुरं पिवन्नो दिट्ठो किस्स्ऽ एव मसारुप्पं करोसी ऽति वुत्तो सुदिट्ठो भन्ते न पन्ऽ एसा सुरा भेसज्जत्थाय सम्पादितं अरिट्ठन् ति भणन्तो वा,

[पगे ७७०]  
७७० समन्तपासादिका [भ्विभ्_व्।१२-१३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] त्वं पटिच्छन्ने आसने मातुगामेन सद्धिं निसिन्नो दिट्ठो किस्स्ऽ एव मसारुप्पं करोसी ऽति वुत्तो येन दिट्ठं सुदिट्ठं विञ्ञू पन्ऽ एत्थ दुतियो अत्थि, सो किस्स न दिट्ठो ति भणन्तो वा ईदिसं तया किञ्चि दिट्ठन् ति पुट्ठो न सुणामी ऽति सोतम् उपनेन्तो वा सोतद्वारे पुच्छन्तानं चक्खुं उपनेन्तो वा अञ्ञेन्ऽ अञ्ञं पटिचरती ऽति वेदितब्बो।  
अञ्ञवादके विहेसके पाचित्तियन् ति एत्थ अञ्ञं वदती ऽति अञ्ञवादकं, अञ्ञेन्ऽ अञ्ञं पटिचरणस्स्ऽ एतं नामं।  
विहेसेती ऽति विहेसकं, तुण्हीभूतस्स्ऽ एतं नामं, तस्मिं अञ्ञवादके विहेसके। पाचित्तियन् ति वत्थुद्वये पाचित्तिद्वयं वुत्तं। अञ्ञवादकं रोपेतू ऽति अञ्ञवादकं आरोपेतु पतिट्ठापेतू ऽति अत्थो। विहेसकं रोपेतू ऽति एकस्मिम् पि एस्ऽ एव नयो। अरोपिते अञ्ञवादके ऽति कम्मवाचाय अनारोपिते अञ्ञवादके। आरोपिते विहेसके ऽति एकस्मिम् पि एस्ऽ एव नयो।  
धम्मकम्मे धम्मकम्मसञ्ञी ऽति आदीसु यन् तं अञ्ञवादकविहेसकरोपनकम्मं कतं, तं चे धम्मकम्मं होति, सो च भिक्खु तस्मिं धम्मकम्मसञ्ञी अञ्ञवादकञ् च विहेसकञ् च करोति, अथ्ऽ अस्स तस्मिं अञ्ञवादके च विहेसके च आपत्ति पाचित्तियस्सा ऽति इमिना नयेन अत्थो वेदितब्बो। अजानन्तो पुच्छती ऽति आपत्तिं वा आपन्नभावं वा अजानन्तो येव किं तुम्हे भणथ अहं न जानामी ऽति पुच्छति। गिलानो न कथेती ऽति मुखे तादिसो व्याधि होति येन कथेतुं न सक्कोति। सङ्घस्स भण्डनं वा ॥।पे ॥। विवादो वा भविस्सति सो मा अहोसी ऽति मञ्ञमानो न कथेती ऽति इमिना नयेन अत्थो वेदितब्बो, सेसं उत्तानम् एवा ऽति। तिसमुट्ठानं, कायचित्ततो वाचाचित्ततो कायवाचाचित्ततो समुट्ठाति, सिया किरिया सिया अकिरिया, अञ्ञेन्ऽ अञ्ञं पटिचरन्तस्स हि किरिया होति। तुण्हीभावेन हि विहेसेन्तस्स अकिरिया, सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदन् ति। अञ्ञवादकसिक्खापदं दुतियं।  
ततियसिक्खापदे, दब्बं मल्लपुत्तं भिक्खू उज्झायन्ती ऽति छन्दाय दब्बो मल्लपुत्तो ति आदीनि वदन्ता तं आयस्मन्तं तेहि भिक्खूहि अवजानापेन्ति अवञ्ञाय ओलोकापेन्ति लामकतो वा चिन्तापेन्ती ऽति अत्थो। लक्खणं पन्ऽ एत्थ सद्दसत्थानुसारेन वेदितब्बं। उज्झापेन्ती ऽति पि पाठो। अयम् एव्ऽ अत्थो।

[पगे ७७१]  
भ्विभ्_व्।१३।] पाचित्तिय-वण्णना ७७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] छन्दाया ऽति छन्देन पक्खपातेन, अत्तनो अत्तनो सन्दिट्ठसम्भत्तानं पणीतानि पञ्ञापेती ऽति अधिप्पायो।  
खीयन्ती ऽति छन्दाय दब्बो मल्लपुत्तो ति आदीनि वदन्ता पकासेन्ति। उज्झापनके खीयनके पाचित्तियन् ति एत्थ येन वचनेन उज्झापेन्ति तं उज्झापनकं, येन च खीयन्ति तं खीयनकं, तस्मिं उज्झापनके खीयनके, पाचित्तियन् ति वत्थुद्वये पाचित्तियद्वयं वुत्तं। उज्झापनकं नाम उपसम्पन्नं सङ्घेन सम्मतं सेनासनपञ्ञापकं वा ॥।पे॥। अप्पमत्तकविस्सज्जनकं वा ऽति एतेसं पदानं मङ्कुं कत्तुकामो ति इमिना सम्बन्धो।  
अवण्णं कत्तुकामो अयसं कत्तुकामो ति इमेसं पन वसेन उपसम्पन्नन् ति आदीसु उपसम्पन्नस्सा ऽति एवं विभत्तिविपरिणामो कातब्बो। उज्झापेति वा खीयति वा आपत्ति पाचित्तियस्सा ऽति एत्थ पन यस्मा खीयनकं नामा ऽति एवं मातिकापदं उद्धरित्वापि उज्झापनकं नामा ऽति इमस्स पदस्स वुत्तविभङ्गो येव वत्तब्बो होति, अञ्ञवादकसिक्खापदे विय अञ्ञो विसेसो न्ऽ अत्थि, तस्मा तं विसुं अनुद्धरित्वा अविभजिवा ऽव निगमनम् एव एकतो कतन् ति वेदितब्बं। धम्मकम्मे धम्मकम्मसञ्ञी ऽति आदीसु यं तस्स उपसम्पन्नस्स सम्मुतिकम्मं कतं, तञ् चे धम्मकम्मं होति सो च भिक्खु तस्मिं धम्मकम्मसञ्ञी उज्झापनकञ् च खीयनकञ् च करोति, अथ्ऽ अस्स तस्मिं उज्झापनके च खीयनके च आपत्ति पाचित्तियस्सा ऽति इमिना नयेन्ऽ अत्थो वेदितब्बो। अनुपसम्पन्नं उज्झापेति वा खीयति वा ऽति एत्थ उपसम्पन्नं सङ्घेन सम्मतं अञ्ञं अनुपसम्पन्नं उज्झापेति अवजानापेति, तस्स वा तं सन्तिके खीयती ऽति अत्थो। उपसम्पन्नं सङ्घेन असम्मतन् ति कम्मवाचाय असम्मतं, केवलं तव्ऽ एसो भारो ति सङ्घेन आरोपितभारं भिक्खूनं वा फासुविहारत्थाय सयम् एव तं भारं वहन्तं, यत्र वा द्वे तयो भिक्खू विहरन्ति तत्र तादिसं कम्मं करोन्तन् ति अधिप्पायो।  
अनुपसम्पन्नं सङ्घेन सम्मतं वा असम्मतं वा ऽति एत्थ पन किञ्चापि अनुपसम्पन्नस्स तेरस सम्मुतियो दातुं न वट्टति। अथ खो उपसम्पन्नकाले लद्धसम्मुतिको पच्छा अनुपसम्पन्नभावे ठितो तं सन्धाय सङ्घेन सम्मतम् वा ऽति वुत्तं।

[पगे ७७२]  
७७२ समन्तपासादिका [भ्विभ्_व्।१३-१४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्स पन व्यत्तस्स सामणेरस्स केवलं सङ्घेन वा सम्मतेन वा भिक्खुना त्वं इदं कम्मं करोही ऽति भारो कतो तादिसं सन्धाय असम्मतं वा ऽति वुत्तं। सेसम् एत्थ उत्तानम् एवा ऽति। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति।  
उज्झापनसिक्खापदं ततियं।  
चतुसिक्खापदे, हेमन्तिके काले ऽति हेमन्तकाले हिमपातसमये। कायं ओतापेन्ता ऽति मञ्चपीठादीसु निसिन्ना बालातपेन कायं ओतापेन्ता। काले आरोचिते ऽति यागुभत्तादीसु यस्स कस्सचि काले आरोचिते। ओवट्ठं होती ऽति हिमवस्सेन ओवट्ठं तिन्तं होति। अवस्सिकसङ्केते ऽति वस्सिका वस्सान मासा ऽति एवं अपञ्ञत्ते चत्तारो हेमन्तिके चत्तारो च गिम्हिके अट्ठ मासे ऽति अत्थो। मण्डपे वा ऽति साखामण्डपे वा पदरमण्डपे वा। रुक्खमूले ऽति यस्स कस्सचि रुक्खस्स हेट्ठा।  
यत्थ काका वा कुलला वा न ऊहदन्ती ऽति यत्थ धुवनिवासेन कुलावके कत्वा वसमाना एते काककुलला वा अञ्ञे वा सकुन्ता तं सेनासनं न ऊहदन्ति तादिसे रुक्खमूले निक्खिपितुं अनुजानामी ऽति, तस्मा यत्थ गोचरपसुतादि सकुन्ता विस्समित्वा गच्छन्ति, तस्स रुक्खस्स मूले निक्खिपितुं वट्टति।  
यस्मिं पन धुवनिवासेन कुलावके कत्वा वसन्ति, तस्स रुक्खस्स मूले न निक्खिपितब्बं। अट्ठ मासे ऽति वचन्तो येसु जनपदेसु वस्सकाले न वस्सति, तेसु पि चत्तारो मासे निक्खिपितुं न वट्टति येव। अवस्सिकसङ्केते ऽति वचनतो यत्थ हेमन्ते देवो वस्सति, तत्थ हेमन्ते पि अज्झोकासे निक्खिपितुं न वट्टति, गिम्हे पन सब्बत्थ विगतवऌआहकं विसुद्धं नभं होति, एवरूपे काले केनचिद् एव करणीयेन अज्झोकासे मञ्चपीठं निक्खिपितुं वट्टति।  
अब्भोकासिकेनापि वत्तं जानितब्बं, तस्स हि सचे पुग्गलिककमञ्चको अत्थि तत्थ्ऽ एव सयितब्बं, सङ्घिकं गण्हन्तेन वेत्तेन वा वाकेन वा वायितमञ्चको गहेतब्बो,

[पगे ७७३]  
भ्विभ्_व्।१४।] पाचित्तिय-वण्णना ७७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मिं असति पुराणमञ्चको गहेतब्बो, तस्मिं पि असति नववायिमो वा ओनद्धको वा गहेतब्बो, गहेत्वा पन अहं उक्कट्ठरुक्खमूलिको वा उक्कट्ठाब्भोकासिको ति चीवरकुटिम् पि अकत्वा असमये अज्झोकासे वा रुक्खमूले वा पञ्ञापेत्वा निपज्जितुं न वट्टति। सचे पन चतुग्गुणेन पि चीवरेन कताकुटिं अतेमेन्तं रक्खितुं न सक्कोति, सत्ताहवद्दलिकादीनि भवन्ति, भिक्खुनो कायानुगतिकत्ता वट्तति। अरञ्ञे पण्णकुटीसु वसन्तानं सीलसम्पदाय पसन्नचित्ता मनुस्सा नवमञ्चपीठं देन्ति सङ्घिकपरिभोगेन परिभुञ्जथा ऽति, वसित्वा गच्छन्तेहि सामन्तविहारे सभागभिक्खूनं पेसेत्वा गन्तब्बं। सभागानं अभावे अनोवस्सके निक्खिपित्वा गन्तब्बं, अनोवस्सके असति रुक्खे लग्गेत्वा गन्तब्बं। चेतियङ्गणे सम्मज्जनिं गहेत्वा भोजनसालङ्गणं वा उपोसथागारङ्गणं वा परिवेणदिवाट्ठान-अग्गिसालादीसु वा अञ्ञतरं सम्मज्जित्वा धोवित्वा पुन सम्मज्जनीमाऌअके येव ठपेतब्बा। उपोसथागारादीसु अञ्ञतरस्मिं गहेत्वा अवसेसानि सम्मज्जन्तस्सापि एस्ऽ एव नयो। यो पन भिक्खाचारमग्गं सम्मज्जन्तो गन्तुकामो होति तेन सम्मज्जित्वा सचे अन्तरामग्गे साला अत्थि तत्थ ठपेतब्बा, सचे न्ऽ अत्थि वलाहकानं अनुट्ठितभावं सल्लक्खेत्वा यावाहं गामतो निक्खमामि ताव न वस्सिस्सती ऽति जानन्तेन यत्थ कत्थचि निक्खिपित्वा पुन पच्छागच्छन्तेन पाकतिकट्ठाने ठपेतब्बा। सचे वस्सिस्सती ऽति जानन्तो अज्झोकासे ठपेति दुक्कटन् ति महापच्चरियं वुत्तं। सचे पन तत्र तत्र्ऽ एव सम्मज्जनत्थाय सम्मज्जनी निक्खित्ता होति तं तं ठानं सम्मज्जित्वा तत्र तत्र्ऽ एव निक्खिपितुं वट्टति। आसनसालं सम्मज्जन्तेन वत्तं जानितब्बं। तत्र्ऽ ईदं वत्तं, मज्झतो पट्ठाय पादट्ठानाभिमुखा वालिका हरितब्बा, कचवरं हत्थेहि गहेत्वा बहि छड्डेतब्बं। मसारको ति मञ्चपादे विज्झित्वा तत्थ अटनियो पवेसेत्वा कतो। बुन्दिकाबद्धो ति अटनीहि मञ्चपादे डंसापेत्वा पल्लङ्कसङ्खेपेन कतो। कुऌईरपादको ति अस्स-मेण्डकादीनं पादसदिसेहि पादेहि कतो।

[पगे ७७४]  
७७४ समन्तपासादिका [भ्विभ्_व्।१४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यो वा पन कोचि वङ्कपादको अयं वुच्चति कुऌईरपादको।  
आहच्चपादको ति अयं पन आहच्चपादको नाम मञ्चङ्गे विज्झित्वा कतो होती ऽति एवं परतो पाऌइयं येव वुत्तो, तस्मा अटनियो विज्झित्वा तत्थ पादसिखं पवेसेत्वा उपरि आणिं दत्वा कतमञ्चो आहच्चपादको ति वेदितब्बो।  
पीठे पि एस्ऽ एव नयो। अन्तो संवेठेत्वा बद्धं होती ऽति हेट्ठा च उपरि च वित्थतं, मज्झे सङ्खित्तं पणवसण्ठानं कत्वा बद्धं होति, तं किर मज्झे सीह-ब्यग्घचम्मपरिक्खित्तन् पि करोन्ति, अकप्पियचम्मं नाम्ऽ एत्थ न्ऽ अत्थि, सेनासनं हि सोवण्णमयम् पि वट्टति, तस्मा तं महग्घं होति। अनुपसम्पन्नं सन्थरापेति तस्स पऌइबोधो ति येन सन्थरापितं तस्स पऌइबोधो। लेड्डुपातं अतिक्कमन्तस्स आपत्ति पाचित्तियस्सा ऽति थाममज्झिमस्स पुरिसस्स लेड्डुपातं अतिक्कामेन्तस्स पाचित्तियं।  
अयं पन्ऽ एत्थ विनिच्छयो, थेरो भोजनसालायं भत्तकिच्चं कत्वा दहरं आणापेति गच्छ दिवाट्ठाने मञ्चपीठं पञ्ञापेही ऽति, सो तथा कत्वा निसिन्नो। थेरो यथारुचिं विचरित्वा तत्थ गन्त्वा थविकं वा उत्तरासङ्गं वा ठपेति, ततो पट्ठाय थेरस्स पऌइबोधो। निसीदित्वा सयं गच्छन्तो न्ऽ एव उद्धरति न उद्धरापेति लेड्डुपातातिक्कमे पाचित्तियं। सचे पन थेरो तत्थ थविकं वा उत्तरासङ्गं वा अठपेत्वा चङ्कमन्तो ऽव दहरं गच्छ त्वन् ति भणति, तेन इदं भन्ते मञ्चपीठन् ति आचिक्खितब्बं।  
सचे थेरो वत्तं जानाति त्वं गच्छ अहं पाकतिकं करिस्सामी ऽति वत्तब्बं। सचे बालो होति अनुग्गहीतवत्तो गच्छ मा इध तिट्ठ न्ऽ एव निसीदितुं न निपज्जितुं देही ऽति दहरं तज्जेति येव। दहरेन भन्ते सुखं सयथा ऽति कप्पं लभित्वा वन्दित्वा गन्तब्बं। तस्मिं गते थेरस्स्ऽ एव पऌइबोधो, पुरिमनयेन्ऽ एव च्ऽ अस्स आपत्ति वेदितब्बो। अथ पन आणत्तिक्खणे येव दहरो मय्हं भन्ते भण्डकधोवनादि किञ्चि करणीयं अत्थी ऽति वदति, थेरो च नं त्वं पञ्ञापेत्वा गच्छाही ऽति वत्वा भोजनसालतो निक्खमित्वा अञ्ञत्थ गच्छति पादुद्धारेन कारेतब्बो। सचे तत्थ्ऽ एव गन्त्वा निसीदति पुरिमनयेन्ऽ एव तस्स लेड्डुपातातिक्कमे आपत्ति। सचे पन थेरो सामणेरं आणापेति,

[पगे ७७५]  
भ्विभ्_व्।१४।] पाचित्तिय-वण्णना ७७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सामणेरो तत्थ मञ्चपीठं पञ्ञापेत्वा निसिन्नो पि भोजनसालतो अञ्ञत्थ गच्छन्तो पादुद्धारेन कारेतब्बो।  
गन्त्वा निसिन्नो पुन गमनकाले लेड्डुपातातिक्कमे आपत्तिया कारेतब्बो। सचे पन अणानत्तो मञ्चपीठं पञ्ञापेत्वा तत्थ्ऽ एव निसीदा ऽति आणापेति यत्र्ऽ इच्छति तत्र गन्त्वा आगन्तुं लभति। सयं पन पाकतिकं अकत्वा गच्छन्तस्स लेड्डुपातातिक्कमे पाचित्तियं। अन्तरसन्निपाते मञ्चपीठानि पञ्ञापेत्वा निसिन्नेहि गमनकाले आरामिकानं इदं पटिसामेथा ऽति वत्तब्बं, अवत्वा गच्छन्तानं लेड्डुपातातिक्कमे आपत्ति।  
महाधम्मसवणं नाम होति तत्थ उपोसथागारतो पि भोजनसालतो पि आहरित्वा मञ्चपीठानि पञ्ञापेन्ति आवासिकानं येव पऌइबोधो। सचे आगन्तुका इदं अम्हाकं उपज्झायस्स इदं आचरियस्सा ऽति गण्हन्ति ततो पट्ठाय तेसं पऌइबोधो, गमनकाले पाकतिकं अकत्वा लेड्डुपातं अतिक्कमन्तानं आपत्ति।  
महापच्चरियं पन वुत्तं याव अञ्ञे न निसीदन्ति ताव येहि पञ्ञत्तं तेसं भारो, अञ्ञेसु आगन्त्वा निसिन्नेसु निसिन्नकानं भारो, सचे ते अनुद्धरित्वा वा अनुद्धरापेत्वा वा गच्छन्ति दुक्कटं। कस्मा, अनाणत्तिया पञ्ञापितत्ता ऽति धम्मासने पञ्ञत्ते याव उस्सारको वा धम्मकथिको वा नागच्छति ताव पञ्ञापकानं पऌइबोधोतस्मिं आगन्त्वा निसिन्ने तस्स पऌइबोधो। सकलं अहोरत्तं धम्मसवणं होति, अञ्ञो उस्सारको वा धम्मकथिको वा उट्ठहति अञ्ञो निसीदति, यो यो आगन्त्वा निसीदति तस्स तस्स भारो, उट्ठहन्तेन पन इदम् आसनं तुम्हाकं भारो ति वत्वा ऽव गन्तब्बं। सचे पि इतरस्मिं अनागते येव पठमं निसिन्नो उट्ठाय गच्छति, तस्मिं च अन्तो उपचारट्ठे येव इतरो आगन्त्वा निसीदति, उट्ठाय गतो आपत्तिया न कारेतब्बो। सचे पन इतरस्मिं अनागते येव पठमं निसिन्नो उट्ठाय्ऽ आसना लेड्डुपातं अतिक्कमति आपत्तिया कारेतब्बो। सब्बत्थ्ऽ एव लेड्डुपातातिक्कमे पठमपादे दुक्कटं, दुतिये पाचित्तियन् ति अयं नयो महापच्चरियं वुत्तो। चिमिलिकं वा ऽति आदीसु चिमिलिकं नाम सुधादि परिकम्मकताय भूमिया वण्णानुरक्खणत्थं कता होति,

[पगे ७७६]  
७७६ समन्तपासादिका [भ्विभ्_व्।१४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं हेट्ठा पत्थरित्वा उपरि कटसारकं पत्थरन्ति।  
उत्तरत्थरणं नाम मञ्चपीठानं उपरि अत्थरितब्बकं पच्चत्थरणं। भुम्मत्थरणं नाम भूमियं अत्थरितब्बकटसारकादिविकति। तट्टिका नाम तालपण्णेहि वा वाकेहि वा कततट्टिका। चम्मखण्डं नाम सीहब्यग्घ-दिपी-तरच्छ चम्मादीसु पि यं किञ्चि चम्मं। अट्ठकथासु हि सेनासनपरिभोगे पटिक्खित्तचम्मं नाम न दिस्सति, तस्मा सीहचम्मादीनं परिहरणे येव पटिक्खेपो वेदितब्बो। पादपुञ्छनी नाम रज्जुकेहि वा पिलोतिकाहि वा पादपुञ्छनत्थं कता। फलकपीठं नाम फलकमयं पीठं, अथवा फलकञ् च्ऽ एव दारुमयपीठञ् च, एतेन सब्बम् पि दारुभण्डादि सङ्गहीतं। महापच्चरियं पन वित्थारेन्ऽ एव वुत्तं, आधारकं पत्तपिधानकं पादकठलिकं तालवण्णं वीजनीपत्तकं यं किञ्चि दारुभण्डं अन्तमसो पानीयौऌउङ्कं पानीयसङ्खं अज्झोकासे निक्खिपित्वा गच्छन्तस्स दुक्कटन् ति।  
महाअट्ठकथायं पन एस नयो दुतियसिक्खापदे दस्सितो, अज्झोकासे रजनं पचित्वा रजनभाजनं रजनौऌउङ्को रजनदोणिका ऽति सब्बं अग्गिसालाय पटिसामेतब्बं।  
सचे अग्गिसाला न्ऽ अत्थि अनोवस्सके पब्भारे निक्खिपितब्बं।  
तस्मिम् पि असति यत्थ ओलोकेन्ता भिक्खू पस्सन्ति तादिसे ठाने ठपेत्वापि गन्तुं वट्टति। अञ्ञस्स पुग्गलिके ऽति यस्मिं विस्सासगाहो न रूहति, तस्स सन्तके दुक्कटं। यस्मिं पन विस्सासो रूहति तस्स सन्तकं अत्तनो पुग्गलिकम् इव होती ऽति महापच्चरियादीसु वुत्तं।  
आपुच्छित्वा गच्छती ऽति यो भिक्खु वा सामणेरो वा आरामिको वा लज्जी होति अत्तनो पाऌइबोधं विय मञ्ञति यो तथारूपं आपुच्छित्वा गच्छति तस्स अनापत्ति। ओतापेन्तो गच्छती ऽति आतपे ओतापेन्तो आगन्त्वा उद्धरिस्सामी ऽति गच्छति एवं गच्छतो अनापत्ति। केनचि पऌइबुद्धं होती ऽति सेनासनं केनचि उपद्दुतं होती ऽति अत्थो। सचे पि हि बुड्ढतरो भिक्खु उट्ठापेत्वा गण्हाति, सचे पि यक्खो वा पेतो वा आगन्त्वा निसीदति, कोचि वा इस्सरो आगन्त्वा गण्हाति सेनासनं पऌइबुद्धं होति, सीह-व्यग्घादीसु वा पन तं पदेसं आगन्त्वा ठितेसु पि सेनासनं पऌइबुद्धं येव होति,

[पगे ७७७]  
भ्विभ्_व्।१४-१५।] पाचित्तिय-वण्णना ७७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं केनचि पऌइबुद्धे अनुद्धरित्वापि गच्छतो अनापत्ति। आपदासू ऽति जीवितब्रह्मचरियन्तरायेसु अनापत्ति, सेसं उत्तानम् एवा ऽति। कठिणसमुट्ठानं कायतो वाचतो कायवाचाचित्ततो च समुट्ठाति, किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। पठमसेनासनसिक्खापदं चतुत्थम्।  
दुतियसेनासनसिक्खापदे, भिसी ऽति मञ्चकभिसि वा पीथकभिसि वा। चिमिलिकादीनि पि पुरिमसिक्खापदे वुत्तप्पकारानि येव। निसीदनन् ति सदसं वेदितब्बं। पच्चत्थरणन् ति पावारो कोजवो ति एत्तकम् एव वुत्तं। तिणसन्थारो ति येसं केसञ्चि तिणानं सन्थारो, एस नयो पण्णसन्थारे।  
परिक्खेपं अतिक्कमन्तस्सा ऽति एत्थ पठमं पादं अतिक्कमन्तस्स दुक्कटं, दुतियातिक्कमे पाचित्तियं। अपरिक्खित्तस्स उपचारो नाम सेनासनतो द्वे लेड्डुपाता। अनापुच्छं वा गच्छेय्या ऽति एत्थ भिक्खुम्हि सति भिक्खु आपुच्छितब्बो, तस्मिं असति सामणेरो, तस्मिं असति आरामिको, तस्मिम् पि असति येन विहारो कारितो सो विहारसामिको, तस्स वा कुले यो कोचि आपुच्छितब्बो, तस्मिम् पि असति चतूसु पासाणेसु मञ्चं ठपेत्वा मञ्चे अवसेसमञ्चपीठानि आरोपेत्वा उपरि भिसीआदिकं दसविधम् पि सेय्यं रासिं कत्वा दारुभण्डं मत्तिकाभण्डं पटिसामेत्वा द्वारवातपाणानि पिदहित्वा गमियवत्तं पूरेत्वा गन्तब्बं। सचे पन सेनासनं ओवस्सति छादनत्थञ् च तिणं वा इट्ठका वा आनीता होन्ति सचे उस्सहति छादेतब्बं। नो चे सक्कोति यो ओकासो अनोवस्सको तत्थ मञ्चपीठादीनि निक्खिपित्वा गन्तब्बं।  
सचे सब्बम् पि ओवस्सति उस्साहन्तेन अन्तोगामे उपासकानं घरे ठपेतब्बं, सचे ते पि सङ्घिकं नाम भन्ते भारियं अग्गिदाहादीनं भायामा ऽति न सम्पटिच्छन्ति, अज्झोकासे पि पासाणानं उपरि मञ्चं ठपेत्वा सेसं पुब्बे वुत्तनयेन्ऽ एव निक्खिपित्वा तिणेहि च पण्णेहि च पटिच्छादेत्वा गन्तुं वट्टति। यं हि तत्थ अङ्गमत्तम् पि अवसिस्सति, तं अञ्ञेसं तत्थ आगतानं भिक्खूनं उपकारं भविस्सती ऽति।

[पगे ७७८]  
७७८ समन्तपासादिका [भ्विभ्_व्।१५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विहारस्स उपचारे ऽति आदीसु विहारस्सूपचारो नाम परिवेणं। उपट्ठानसाला ऽति परिवेणभोजनसाला।  
मण्डपो ति परिवेणमण्डपो। रुक्खमूलन् ति परिवेणरुक्खमूलं, अयं ताव नयो कुरुन्दट्ठकथायं वुत्तो।  
किञ्चापि वुत्तो, अथ खो विहारो ति अन्तोगब्भो वा अञ्ञं वा सब्बपरिच्छन्नं गुत्तसेनासनं वेदितब्बं। विहारस्स उपचारे ऽति तस्स बहि आसन्ने ओकासे। उपट्ठानसालाय वा ऽति भोजनसालाय वा। मण्डपे वा ऽति अपरिच्छन्ने परिच्छन्ने वा ऽपि बहुन्नं सन्निपातमण्डपे। रुक्खमूले वत्तब्बं न्ऽ अत्थि। आपत्ति दुक्कटस्सा ऽति वुत्तप्पकारं हि दसविधं सेय्यं अन्तोगब्भादिम्हि गुत्तट्ठाने पञ्ञापेत्वा गच्छन्तस्स यस्मा सेय्यापि सेनासनम् पि उपचिकाहि पलुज्जति वम्मिकरासि येव होति, तस्मा पाचित्तियं वुत्तं। बहि पन उपट्ठानसालादीसु पञ्ञापेत्वा गच्छन्तस्स सेय्यमत्तम् एव नस्सेय्यठानस्स अगुत्तताय न सेनासनं तस्मा एत्थ दुक्कटं वुत्तं। मञ्चं वा पीठं वा ऽति एत्थ यस्मा न सक्का मञ्चपीठं सहसा उपचिकाहि खादितुं, तस्मा तं विहारे ऽपि सन्थरित्वा गच्छन्तस्स दुक्कटं वुत्तं। विहारूपचारे पन तं विहारचारिकं आहिण्डन्तापि दिस्वा पटिसामेस्सन्ति। उद्धरित्वापि गच्छती ऽति एत्थ उद्धरित्वा गच्छन्तेन मञ्चपीठकवाटं सब्बं अपनेत्वा संहरित्वा चीवरवंसे लगेत्वा गन्तब्बं, पच्छा आगन्त्वा वसनकभिक्खुनापि पुन मञ्चपीठं पञ्ञापेत्वा सयित्वा गच्छन्तेन तथ्ऽ एव कातब्बं, अन्तोकुड्डतो सेय्यं बहि कुड्डे पञ्ञापेत्वा वसन्तेन गमनकाले गहितट्ठाने येव पटिसामेतब्बं। उपरि पासादतो ओरोपेत्वा हेट्ठा पासादे वसन्तस्सापि एस्ऽ एव नयो। रत्तिट्ठानदिवाट्ठानेसु मञ्चपीठं पञ्ञापेत्वापि गमणकाले पुन गहितट्ठाने येव ठपेतब्बं।  
आपुच्छित्व गच्छती ऽति एत्थायं आपुच्छितब्बानापुपुच्छितब्बविनिच्छयो, या वता भूमिय दीघसाला वा पण्णसाला वा होति,

[पगे ७७९]  
भ्विभ्_व्।१५।] पाचित्तिय-वण्णना ७७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं वा रुक्खत्थम्भेसु कतगेहं उपचिकानं उट्ठानट्ठानं होति, ततो पक्कमन्तेन ताव आपुच्छित्वा ऽव पक्कमितब्बं, तस्मिं हि कतिपयदिवसानि अजग्गियमाने वम्मिकावसन्तिट्ठन् ति। यं पन पासाणपिट्ठियं वा पासाणत्थम्भेसु वा कतसेनासनं सिलुच्चयलेणं वा सुधालित्तसेनासनं वा यत्थ उपचिकासङ्का न्ऽ अत्थि, ततो पक्कमन्तस्स आपुच्छित्वापि अनापुच्छित्वापि गन्तुं वट्टति, आपुच्छनं पन वत्तं। सचे तादिसे पि सेनासने एकेन पस्सेन उपचिका आरोहन्ति आपुच्छित्वा गन्तब्बं। यो पि आगन्तुको भिक्खु सङ्घिकं सेनासनं गहेत्वा वसन्तं भिक्खुं अनुवत्तन्तो अत्तनो सेनासनं अगहेत्वा वसति, याव सो न गण्हाति ताव तं सेनासनं पुरिमभिक्खुस्स्ऽ एव पऌइबोधो। यदा पन सेनासनं गहेत्वा अत्तनो इस्सरियेन वसति, ततो पट्ठाय आगन्तुकस्स्ऽ एव पऌइबोधो।  
सचे उभो पि विभजित्वा गण्हन्ति उभिन्नम् पि पऌइबोधो।  
महापच्चरियं पन वुत्तं सचे द्वे तयो एकतो हुत्वा पञ्ञापेन्ति गमनकाले सब्बेहि पि आपुच्छितब्बं, तेसु सचे पठमं गच्छन्तो पच्छिमो जग्गिस्सती ऽति आभोगं कत्वा गच्छति वट्टति। पच्छिमस्स आभोगेन मुत्ति न्ऽ अत्थि, बहू एकं पेसेत्वा सन्थरापेति गमनकाले सब्बेहि पि आपुच्छितब्बं एकं वा पेसेत्वा आपुच्छितब्बं, अञ्ञतो मञ्चपीठादीनि आनेत्वा अञ्ञत्र वसित्वापि गमनकाले तत्थ्ऽ एव नेतब्बानि। सचे अञ्ञावासतो आनेत्वा वसमानस्स अञ्ञो बुड्ढतरो आगच्छति न पटिबाहितब्बो, मया भन्ते अञ्ञावासतो आनीतं पाकतिकं करेय्याथा ऽति वत्तब्बं। तेन एवं करिस्सामी ऽति सम्पटिच्छिते इतरस्स गन्तुं वट्टति।  
एवं अञ्ञत्थ हरित्वापि सङ्घिकपरिभोगेन परिभुञ्जन्तस्स हि नट्ठं वा जिण्णं वा चोरेहि वा हटं गीवा न होति, पुग्गलिकपरिभोगेन परिभुञ्जन्तस्स पन गीवा होति, अञ्ञस्स मञ्चपीठं पन सङ्घिकपरिभोगेन वा पुग्गलिकपरिभोगेन वा परिभुञ्जन्तस्स नट्ठं गीवा येव। केनचि पऌइबुद्धं होती ऽति बुड्डतरभिक्खु-इस्सरिय-यक्ख-सीह वाऌअमिग-कण्हसप्पासीदु येन केनचि सेनासनं पऌइबुद्धं होति, सापेखो गन्त्वा तत्थ ठितो आपुच्छति केनचि पऌइबुद्धो होती ऽति अज्ज्ऽ एव आगन्त्वा पटिजग्गिस्सामी ऽति एवं सापेक्खो नदीपरं वा गामन्तरं वा गन्त्वा यत्थ्ऽ अस्स गमनचित्तं उप्पन्नं तत्थ्ऽ एव ठितो कञ्चि पेसेत्वा आपुच्छति,

[पगे ७८०]  
७८० समन्तपासादिका [भ्विभ्_व्।१५-१६।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नदीपूरराजचोरादीसु वा केनचि पऌइबुद्धो होति, उपद्दुतो न सक्कोति पच्चागन्तुं एवं भूतस्स ऽपि अनापत्ति।  
सेसं पठमसिक्खापदे वुत्तनयम् एव सद्धिं समुट्ठानादीही ऽति। दुतियसेनासनसिक्खापदं पञ्चमं।  
छट्ठसिक्खापदे, पऌइबुद्धन्ती ऽति पठमतरं गन्त्वा पत्तचीवरं अतिहरित्वा रुम्भित्वा तिट्ठन्ति। थेरे भिक्खू वुट्ठापेन्ती ऽति अम्हाकं आवुसो पापुणाती ऽति वस्सग्गेन गहेत्वा वुट्ठापेन्ति। अनुपखज्ज सेय्यं कप्पेन्ती ऽति तुम्हाकं भन्ते मञ्चट्ठानं येव पापुणाति, न सब्बो विहारो अम्हाकं दानि इदं ठानं पापुणाती ऽति अनुपविसित्वा मञ्चपीठं पञ्ञापेत्वा निसीदन्ति पि निपज्जन्ति पि सज्झायम् पि करोन्ति। जानन् ति अनुट्ठापनीयो अयन् ति जानन्तो, तेन्ऽ एव्ऽ अस्स विभङ्गे वुड्ढो ति जानाती ऽति आदिवुत्तं। वुड्ढो हि अत्तनो वुड्ढता हि अनुट्ठापनीयो, गिलानो गिलानताय, सङ्घो पन भण्डगारिकस्स वा धम्मकथिकविनयधरादीनं वा गणवाचकाअचरियस्स वा बहूपकारतं गुणविसिट्ठतञ् च सल्लक्खेन्तो धुववासत्थाय विहारं सम्मन्नित्वा देति, तस्मा यस्स सङ्घेन दिन्नो, सो पि अनुट्ठापनीयो। कामञ् च्ऽ एत्थ गिलानस्सापि सङ्घो येव अनुच्छविकं सेनासनं देति, गिलानो पन अपलोकेत्वा सङ्घेन अदिन्नसेनासनो पि न पीऌएतब्बो अनुकम्पितब्बो ति दस्सेतुं विसुं वुत्तो।  
उपचारे ऽति एत्थ मञ्चपीठानं ताव महल्लके विहारे समन्ता दियड्ढो हत्थो उपचारो, खुद्दके यतो पहोति ततो दियड्ढो हत्थो, पादे धोवित्वा पविसन्तस्स पस्सावत्थाय निक्खमन्तस्स च याव द्वारे निक्खित्तपादधोवनपासाणतो पस्सावट्ठानतो च मञ्चपीठं ताव दियड्ढहत्थवित्थारो मग्गो उपचारो नाम, तस्मिं मञ्चस्स वा पीठस्स वा उपचारे ठितस्स वा भिक्खुनो पविसन्तस्स वा निक्खमन्तस्स वा उपचारे यो अनुपखज्ज सेय्यं कप्पेतुकामो सेय्यं सन्थरति वा सन्थरापेति वा आपत्ति दुक्कटस्स।

[पगे ७८१]  
भ्विभ्_व्।१६-१७।] पाचित्तिय-वण्णना ७८१  
अभिनिसीदति वा अभिनिपज्जति वा ऽति एत्थ अभिनिसीदनमत्तेन अभिनिपज्जनमत्तेन्ऽ एव वा पाचित्तियं। सचे पन द्वे पि करोति द्वे पाचित्तियानि, उट्ठायुट्ठाय निसीदतो वा निपज्जतो वा पयोगे पोयोगे पाचित्तियं। उपचारं ठपेत्वा सेय्यं सन्थरति वा सन्थरापेति वा ऽति इमस्मिं इतोपरे च विहारस्स उपचारे ऽति आदिके वा दुक्कटवारे पि यथा इध अभिनिसीदनमत्ते अभिनिपज्जनमत्ते उभयकरणे पयोगभेदे च पाचित्तियप्पभेदो वुत्तो, एवं दुक्कटप्पभेदो वेदितब्बो। एवरूपेन हि विसभागपुग्गलेन एकविहारे वा एकपरिवेणे वा वसन्तेन अत्थो न्ऽ अत्थि, तस्मा सब्बत्थ्ऽ एव्ऽ अस्स निवासो वारितो। अञ्ञस्स पुग्गलिके ऽति इधापि विस्सासिकस्स पुग्गलिकं अत्तनो पुग्गलिकसदिसम् एव, तत्थ अनापत्ति। आपदासू ऽति सचे बहि वसन्तस्स जीवितब्रह्मचरियन्तरायो होति एवरूपासु आपदासु यो पविसति, तस्सापि अनापत्ति। सेसं उत्तानम् एवा ऽति, पठमपाराजिकसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं अकुसलचित्तं दुक्खवेदनन् ति। अनुपखज्जसिक्खापदं छट्ठं।  
सत्तमसिक्खापदे, एकेन पयोगेन बहुके पि द्वारे अतिक्कामेती ऽति ये चतुभूमिका पञ्चभूमिका वा पासादा छसत्तकोट्ठकानि वा चतुस्सालानि वा, तादिसेसु सेनासनेसु हत्थे वा गीवाय वा गहेत्वा अन्तरा अट्ठपेन्तो एकेन पयोगेन अतिक्कामेति एकम् एव पाचित्तियं, ठपेत्वा ठपेत्वा नानापयोगे हि अतिक्कामेन्तस्स द्वारगणनाय पाचित्तियानि, हत्थेन अनामसित्वा निक्खमा ऽति वत्वा वाचाय निक्कड्ढन्तस्सापि एस्ऽ एव नयो। अञ्ञं आणापेती ऽति एत्थ इमं निक्कड्ढा ऽति आणत्तिमत्ते दुक्कटं। सचे सो सकिं आणत्तो बहुके पि द्वारे अतिक्कामेति एकं पाचित्तियं। सचे पन एत्तकानि द्वारानि निक्कड्ढाही ऽति वा याव महाद्वारं ताव निक्कड्ढाही ऽति वा एवं नियामेत्वा आणत्तो होति द्वारगणनाय पाचित्तियानि। तस्स परिक्खारन् ति यं किञ्चि तस्स सन्तकं पत्त-चीवर-परिस्सावन-धम्मकरक मञ्चपीठं-भिसि-बिम्बोहनादि भेदं अन्तमसो रजनछल्लिम् पि, यो निक्कड्ढति वा निक्कड्ढापेति वा तस्स वत्थुगण् अनाय दुक्कटानि।

[पगे ७८२]  
७८२ समन्तपासादिका [भ्विभ्_व्।१७-१८।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गाऌहं बन्धित्वा ठपितके पन एका ऽव आपत्ती ऽति महापच्चरियं वुत्तं। अञ्ञस्स पुग्गलिके ऽति इधापि विस्सासिकपुग्गलिकं अत्तनो पुग्गलिकसदिसम् एव।  
यथा च इध एवं सब्बत्थ। यत्र पन विसेसो भविस्सति तत्र वक्खाम। अलज्जिं निक्कड्ढति वा ऽति आदीसु भण्डनकारककलहकारकम् एव सकलसङ्घारामतो निक्कड्ढितुं लब्भति, सो हि पक्खं लभित्वा सङ्घम् पि भिन्देय्य।  
अलज्जिआदयो पन अत्तनो वसनट्ठानतो येव निक्कड्ढितब्बा।  
सकलसङ्घारामतो ते निक्कड्ढितुं न वट्टति। उम्मत्तकस्सा ऽति सयं उम्मत्तकस्स अनापत्ति, सेसं उत्तानम् एवा ऽति। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठति। किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदन् ति। निक्कड्ढनसिक्खापदं सत्तमं।  
अट्ठसिक्खापदे, उपरिवेहासकुटिया ऽति उपरि अच्छन्नतलाय द्विभूमिककुटिया वा तिभूमिकादिकुटिया वा। मञ्चं सहसा अभिनिसीदती ऽति मञ्चं सहसा अभिभवित्वा अज्झोत्तरित्वा निसीदति, भुम्मत्थे वा एतं उपयोगवचनं, मञ्चे निसीदती ऽति अत्थो। अभी ऽति इदं पन पदसोभणत्थं उपसग्गमत्तम् एव। निप्पटित्वा ऽति निपतित्वा निक्खमित्वा वा, तस्स हि उपरि आणि पि न दिन्ना तस्मा निक्खन्तो।  
विस्सरम् अकासी ऽति विरूपं आतुरस्सरम् अकासि। वेहासकुटी नाम मज्झिमस्स पुरिसस्स असीसघट्टा ऽति या पमाणमज्झिमस्स पुरिसस्स सब्बहेट्ठिमाहि तुलाहि सीसं न घट्टेति।  
एतेन इध अधिप्पेता वेहासकुटी दस्सिता होति। न वेहासकुटीलक्खणं, या हि काचि उपरि अच्छन्नतला द्विभूमिककुटिका वा तिभूमिकादिकुटिका वा वेहासकुटी ऽति वुच्चति, इध पन असीसघट्टा अधिप्पेता। अभिनिसीदनादीसु पुब्बे वुत्तनयेन्ऽ एव पयोगवसेन आपत्तिभेदो वेदितब्बो। अवेहासकुटिया ऽति भूमियं कतपण्णसालादीसु अनापत्ति, न हि सक्का तत्थ परस्स पीऌआ कातुं।

[पगे ७८३]  
भ्विभ्_व्।१८-१९।] पाचित्तिय-वण्णना ७८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सीसघट्टाया ऽति या सीसघट्टा होति तत्थापि अनापत्ति, न हि सक्का तत्थ हेट्ठापासादे अनोनतेन विचरितुं, तस्मा असञ्चरणट्ठानत्ता परपीऌआ न भविस्सति। हेट्ठा अपरिभोगं होती ऽति यस्सा हेट्ठा दब्बसम्भारादीनं निक्खित्तत्ता अपरिभोगं होति तत्थापि अनापत्ति। पदरसञ्चितं होती ऽति यस्सा उपरिमतलं दारुफलकेहि वा घनसन्थतं होति, सुधादिपरिकम्मकतं वा तत्थापि अनापत्ति। पटानी दिन्ना होती ऽति मञ्चपीठानं पादसिखासु आणी दिन्ना होति, यत्थ निसीदन्ते पि न निप्पटन् ति तादिसे मञ्चपीठे निसीदतो ऽपि अनापत्ति।  
तस्मिं ठितो ति आहच्चपादके मञ्चे वा पीठे वा ठितो उपरि नागदन्तकादीसु लगितकं चीवरं वा किञ्चि वा गण्हा ऽति वा अञ्ञं वा लग्गेति तस्सापि अनापत्ति। सेसं उत्तानम् एव।  
एऌअकलोमसमुट्ठानं कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। वेहासकुटीसिक्खापदं अट्ठमं।  
नवसिक्खापदे, याव द्वारकोसा ऽति एत्थ द्वारकोसो नाम पिट्ठसङ्घाटकस्स समन्ता कवाटवित्थारप्पमाणो ओकासो।  
महापच्चरियं पन द्वारबाहतो पट्ठाय दियड्ढहत्थो ति वुत्तं। कुरुन्दियम् पन द्वारस्स उभोसु पस्सेसु कवाटप्पमाणन् ति। महाअट्ठकथायं कवाटं नाम दियड्ढहत्थम् पि होति द्विहत्थम् पि अड्ढतेय्यहत्थम् पि वुत्तं, तं सुवुत्तं तद् एव हि सन्धाय भगवतापि पिट्ठसङ्घाटस्स समन्ता हत्थपासा ऽति अयं उक्कट्ठनिद्देसो कतो। अग्गलट्ठपनाया ऽति सकवाटकद्वारबन्धट्ठपनाय, सकवाटकस्स द्वारबन्धस्स निच्चलभावत्थाया ऽति अत्थो। द्वारठपनाया ऽति इदम् पि हि पदभाजनं इमम् एव्ऽ अत्थं सन्धाय भासितं। अयं पन्ऽ एत्थ अधिप्पायो, कवाटं हि लहुपरिवट्टकं विवरणकाले भित्तिं आहनन्ति, पिदहनकाले द्वारबन्धं। तेन आहणनेन भित्ति कम्पति,

[पगे ७८४]  
७८४ समन्तपासादिका [भ्विभ्_व्।१९।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ततो मत्तिका चलति चलित्वा सिथिला वा होति पतति वा, तेन्ऽ आह भगवा याव द्वारकोसा अग्गलट्ठपनाया ऽति, तत्थ किञ्चापि इदं नाम कत्तब्बन् ति। न्ऽ एव मातिकाय न पदभाजने वुत्तं। अट्ठुप्पत्तियं पन पुनप्पुनं छादापेसि पुनप्पुनं लिम्पापेसी ऽति अधिकारतो याव द्वारकोसा अग्गलट्ठपनाय पुनप्पुनं लेपितब्बा वा लेपापेतब्बा वा ऽति एवम् अत्थो दट्ठब्बो। यं पन पदभाजने पिट्ठसङ्घाटस्स समन्ता हत्थपासा ऽति वुत्तं।  
तत्थ यस्स वेमज्झे द्वारं होति उपरि भागे ऽव उच्चा भित्ति तस्स तीसु दिसासु समन्ता हत्थपासा उपचारो होति, खुद्दकस्स विहारस्स द्वीसु दिसासु उपचारो होति, तत्रापि यं भित्तिं विवरियमानं कवाटं आहन्ति सा अपरिपूरौपचारापि होति। उक्कट्ठपरिच्छेदेन पन तीसु दिसासु समन्ता हत्थपासा द्वारस्स निच्चलभावत्थाय लेपो अनुञ्ञातो, सचे पन द्वारस्स अधोभागे पि लेपोकासो अत्थि तम् पि लिम्पितुं वट्टति। आलोकसन्धिपरिकम्माया ऽति एत्थ आलोकसन्धी ऽति वातपानकवाटका वुच्चति, ते विवरणकाले विदत्थिमत्तम् पि अतिरेकम् पि भित्तिप्पदेसं पहरन्ति।  
उपचारो पन्ऽ एत्थ सब्बदिसासु लब्भति, तस्मा सब्बदिसासु कवाटवित्थारप्पमाणो ओकासो आलोकसन्धिपरिकम्मत्थाय लिम्पितब्बो वा लिम्पापेतब्बो वा ऽति अयम् एत्थ अधिप्पायो।  
सेतवण्णन् ति आदिकं न मातिकाय पदभाजनं, इमिना हि विहारस्स भारिकत्तं नाम न्ऽ अत्थी ऽति पदभाजने येव अनुञ्ञातं, तस्मा सब्बम् एतं यथासुखं कत्तब्बं।  
एवं लेपकम्मे यं कत्तब्बं तं दस्सेत्वा पुन छदने कत्तब्बं दस्सेतुं द्वत्तिच्छदनस्सा ऽति आदि वुत्तं। तत्थ द्वत्तिच्छदनस्स परियायन् ति छदनस्स द्वत्तिपरियायं, परियायं वुच्चति परिक्खेपो, परिक्खेपद्वयं वा परिक्खेपत्तयं वा अधिट्ठातब्बन् ति अत्थो।  
अप्पहरिते ठितेना ऽति अहरिते ठितेन। हरितन् ति च्ऽ एत्थ सत्तधञ्ञभेदं पुब्बण्णं मुग्ग-मास-तिल-कुलत्थअलाबु-कुम्भण्डादिभेदं च अपरण्णं अधिप्पेतं, तेन्ऽ एव्ऽ आह हरितं नाम पुब्बण्णं अपरण्णं ति। सचे हरिते ठितो अधिट्ठाति आपत्ति दुक्कटस्सा ऽति एत्थ पन यस्मिम् पि खेत्ते वुत्तं बीजं न ताव सम्पज्जति,

[पगे ७८५]  
भ्विभ्_व्।१९-२०।] पाचित्तिय-वण्णना ७८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वस्से वा पन पतिते सम्पज्जिस्सति, तम् पि हरितसङ्ख्यम् एव गच्छति, तस्मा एवरूपे खेत्ते पि ठितेन न अधिट्ठातब्बं, अहरिते येव ठितेन अधिट्ठातब्बं, तत्रापि अयं परिच्छेदो, पिट्ठिवंसस्स वा कूटगारकण्णिकाय वा उपरि थूपिकाय वा पस्से निसिन्नो छदनमुखवट्टि अन्तेन ओलोकेन्तो यस्मिं भूमिभागे ठितं पस्सति, यस्मिञ् च भूमिभागे ठितो तं उपरि निसिन्नकं पस्सति, तस्मिं ठाने अधिट्ठातब्बं, तस्स अन्तो अहरिते पि ठत्वा अधिट्ठातुं न लब्भति। कस्मा, विहारस्स हि पतन्तस्स अयं पतनोकासो ति। मग्गेन छादेन्तस्सा ऽति एत्थ मग्गेन छादनं नाम अपरिक्खिपित्वा उजुकम् एव छादनं, तं इट्ठक-सिला-सुधाहि लब्भति। द्वे मग्गे अधिट्ठहित्वा ऽति द्वे मग्गा सचे दुच्छन्ना होन्ति अपनेत्वापि पुनप्पुनं छादापेतुं लब्भति, तस्मा यथा इच्छति तथा द्वे मग्गे अधिट्ठहित्वा ततियं मग्गं इदानि एवं छादेही ऽति आणापेत्वा पक्कमितब्बं। परियायेना ऽति परिक्खेपेन। एवं छदनं पन तिणा-पण्णेहि लब्भति, तस्मा इधापि यथा इच्छति तथा द्वे परियाये अधिट्ठहित्वा ततियं परियायं इदानि एवं छादेही ऽति आणापेत्वा पक्कमितब्बं। सचे न पक्कमति तुण्हीभूतेन ठातब्बं। सब्बम् पि चे तं छदनं छदनूपरि वेदितब्बं। उपरूपरिच्छन्नो हि विहारो चिरं अनोवस्सको होती ऽति मञ्ञमाना एवं छादेन्ति। ततो चे उत्तरिन् ति तिण्णं मग्गानं वा परियायानं पा उपरि चतुत्थे मग्गे वा परियाये वा। करऌए करऌए ति तिणमुट्ठियं। सेसम् एत्थ उत्तानम् एवा ऽति। छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। महल्लकविहारसिक्खापदं नवमं।  
दससिक्खापदे, जानं सप्पाणकन् ति सप्पाणकं एतन् ति यथा तथा वा जानन्तो। सिञ्चेय्य वा सिञ्चापेय्य वा ऽति तेन उदकेन सयं वा सिञ्चेय्य अञ्ञेन वा आणापेत्वा सिञ्चापेय्य।

[पगे ७८६]  
७८६ समन्तपासादिका [भ्विभ्_व्।२०-२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पाऌइयम् पन सिञ्चेय्या ऽति सयं सिञ्चती ऽति ईदिसानं वचनानं अत्थो पुब्बे वुत्तनयेन्ऽ एव वेदितब्बो। तत्थ धारं अविच्छिन्दित्वा सिञ्चन्तस्स एकस्मिं उदकघटे एका ऽव आपत्ति। एसनयो सब्बभाजनेसु, धारं विच्छिन्दन्तस्स पन पयोगे पयोगे आपत्ति। मातिकं सम्मुखं करोति दिवसम् पि सन्दतु एका ऽव आपत्ति। सचे तत्थ तत्थ बन्धित्वा अञ्ञतो अञ्ञतो नेति पयोगे पयोगे आपत्ति। सकटभारमत्तं चे पि तिणं एकपयोगेन उदके पक्खिपति एका ऽव आपत्ति। एकेक तिणं वा पण्णं वा पक्खिपन्तस्स पयोगे पयोगे आपत्ति। मत्तिकाय ऽपि अञ्ञेसु पि कट्ठगोमयादीसु एस्ऽ एव नयो। इदम् पन न महाउदकं सन्धाय वुत्तं, यं तिणेन वा मत्तिकाय वा पक्खित्ताव परियादानं गच्छति, आविलं वा होति, यत्थ पाणका मरन्ति तादिसं उदकं सन्धाय वुत्तन् ति वेदितब्बं। सेसम् उत्तानम् एवा ऽति। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं सचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। सप्पाणकसिक्खापदं दसमं। समत्तो वण्णनाक्कमेन सेनासनवग्गो दुतियो।  
भिक्खुनीवग्गस्स पठमसिक्खापदे, लाभिनो होन्ती ऽति एत्थ न तेसं भिक्खुनियो देन्ति न दापेन्ति, महाकुलेहि पब्बजिता पन कुलधीतरो अत्तनो सन्तिकं आगतानं ञातिमनुस्सानं कुतो अय्ये ओवादं उद्देसं परिपुच्छं लभथा ऽति पुच्छन्तानं असुको च असुको च थेरो ओवदती ऽति असीतिमहासावके उद्दिसित्वा कथानुसारेन तेसं सीलसुताचारजातिगोत्तादिभेदं विज्जमानगुणं कथयन्ति। एवरूपापि विज्जमानगुणा कथेतुं वट्टन्ति। ततो पसन्नचित्ता मनुस्सा थेरानं चीवरादिभेदं महन्तं लाभसक्कारं अभिहरिंसु। तेन वुत्तं लाभिनो होन्ति चीवर ॥।पे ॥। परिक्खारानन् ति। भिक्खुनियो उपसङ्कमित्वा ऽति तेसं किर सन्तिके तासु एका भिक्खुनी पि न आगच्छति, लाभतण्हाय पन आकड्ढियमानहदया तासं उपस्सयं अगमंसु।

[पगे ७८७]  
भ्विभ्_व्।२१।] पाचित्तिय-वण्णना ७८७  
तं सन्धाय वुत्तं भिक्खुनियो उपसङ्कमित्वा ऽति।  
तापि भिक्खुनियो चलचित्तताय तेसं वचनं अकंसु येव। तेन वुत्तं अथ खो ता भिक्खुनियो ॥।पे॥। निसीदिंसू ऽति।  
तिरच्छानकथन् ति सग्गमग्गगमने ऽपि तिरच्छानभूतं राजकथादिम् अनेकविधं तिरच्छानकथं। इद्धो ति समिद्धो सहितत्तो गम्भीरो बहुरसो लक्खणपटिवेदसंयुत्तो ति अधिप्पायो। अनुजानामि भिक्खवे ऽति एत्थ यस्मा ते भिक्खू मा तुम्हे भिक्खवे भिक्खुनियो ओवदित्था ऽति वुच्चमाना अदिट्ठसच्चत्ता तथागते आघातं बन्धित्वा अपायूपगा भवेय्युं, तस्मा नेसं तं अपायूपगतं परिहरन्तो भगवा अञ्ञेन्ऽ एव उपायेन ते भिक्खुनिओवादतो परिबाहिरे कत्तुकामो इमं भिक्खुनिओवादकसम्मुतिं अनुजानी ऽति वेदितब्बो। एवं इध परिबाहिरे कत्तुकामताय अनुजानित्वा पुरतो करोन्ता च अनुजानामि भिक्खवे अट्ठह्ऽ अङ्गेहि समन्नागतन् ति आदिम् आह। इमानि हि अट्ठङ्गानि छब्बग्गियानं सुपिनन्तेन पि न भूतपुब्बानी ऽति।  
तत्थ सीलम् अस्स अत्थी ऽति सीलवा, इदानि यं च तं सीलं यथा च तं तस्स अत्थि नाम होति, तं दस्सेन्तो पातिमोक्खसंवरसंवुतो ति आदिम् आह। तत्थ पातिमोक्खो ऽव संवरो पातिमोक्खसंवरो, पातिमोक्खसंवरेन संवुतो समन्नागतो ति पातिमोक्खसंवरसंवुतो विहरती ऽति वत्तति।  
वुत्तं ह्ऽ एतं विभङ्गे, पातिमोक्खन् ति सीलं पतिट्ठाआदि चरणं संयमो संवरो मोक्खं पमोक्खं कुसलानं धम्मानं समापत्तिया। संवरो ति कायितो अवीतिक्कमो वाचसिको अवीतिक्कमो कायिकवाचासिको अवीतिक्कमो।  
संवुतो ति इमिना पातिमोक्खसंवरेन उपेतो हि समुपेतो उपगतो समुपगतो उप्पन्नो सम्पन्नो समन्नागतो, तेन वुच्चति पातिमोक्खसंवरसंवुतो ति। विहरती ऽति इरीयति वत्तति पालेति यपेति यापेति चरति विहरति, तेन वुच्चति विहरती ऽति।

[पगे ७८८]  
७८८ समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आचारगोचरसम्पन्नो ति मिच्छाजीवपटिसेधकेन न वेऌउदानादिना आचारेन वेसियादिअगोचरं सहाय सद्धासम्पन्नकुलादिना च गोचरेन सम्पन्नो। अणुमत्तेसु वज्जेसु भयदस्सावी ऽति अप्पमत्तकेसु वज्जेसु भयदस्सावी, तानि तानि वज्जानि भयतो दस्सनसीलो ति वुत्तं होति। सामादाय सिक्खति सिक्खापदेसू ऽति अधिसीलसिक्खादिभावेन तिधा थितेसु सिक्खापदेसु तं तं सिक्खापदं समादाय सम्मा आदाय साधुकं गहेत्वा अविजहन्तो सिक्खती ऽति अत्थो।  
अयम् एत्थ सङ्खेपो, वित्थारं पन यो इच्छति तेन विसुद्धिमग्गतो गहेतब्बो। बहुं सुतमस्सा ऽति बहुस्सुतो, सुतं धारेती ऽति सुतधरो, यद्ऽ अस्स तं बहुस्सुतं नाम तं न सुतमत्तम् एव, अथ खो तं धारेती ऽति अत्थो।  
मञ्जूसायं विय रतनं सुतं सन्निचितम् अस्मिन् ति सुतसन्निचयो। एतेन यं सो सुतं धारेति तस्स मञ्जूसाय गोपेत्वा सन्निचितरतनस्स्ऽ एव चिरकालेनापि अविनासनं दस्सेति। इदानि तं सुतं सरूपतो दस्सेन्तो ये ते धम्मा ऽति आदिम् आह, तं वेरञ्जाकण्डे उत्तनयम् एव। इदं पन्ऽ एत्थ निगमनं, तथारूपस्स धम्मा बहुस्सुता होन्ति, तस्मा बहुस्सुतो, धता तस्मा सुतधरो, वचसा परिचिता मनसानुपेक्खिता दिट्ठियासुप्पटिविद्धा तस्मा सुतसन्निचयो, तत्थ वचसा परिचिता ऽति वाचाय पगुणं कता। मनसानुपेक्खिता ऽति मनसा अनुपेक्खिता, आवज्जन्तस्स दीपसहस्सेन ओभासिता विय होन्ति। दिट्ठिया सुप्पटिविद्धा ऽति अत्थतो च कारणतो च पञ्ञाय सुट्ठु पटिविद्धा सुपच्चक्खकता होन्ति।  
अयं पन बहुस्सुतो नाम तिविधो होति निस्सयमुच्चनको परिसुपट्ठाको भिक्खुन्ऽ ओवादको ति। तत्थ निस्सयमुच्चनकेन उपसम्पदाय पञ्चवस्सेन सब्बन्तिमेन परिच्छेदेन द्वे मातिका पगुणा वाचुग्गता कत्वा पक्खदिवसेसु धम्मसावनट्ठाय सुत्तन्ततो चत्तारो भाणवारा सम्पत्तानं परिकथनत्थाय अन्धकविन्द महाराहुलोवाद अम्बट्ठसदिसो एको कथामग्गो,

[पगे ७८९]  
भ्विभ्_व्।२१।] पाचित्तिय-वण्णना ७८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सङ्घभत्त मङ्गलामङ्गलेसु अनुमोदनत्थाय तिस्सो अनुमोदना उपोसथपवारणादि जाननत्थं कम्माकम्मविनिच्छयो समणधम्मकरणत्थं समाधिवसेन वा विपस्सनावसेन वा अरहत्तपरियोसानम् एकं कम्मट्ठानं एत्तकं उग्गहेतब्बं। एत्तावता हि अयं बहुस्सुतो होति चातुद्दिसो यत्थ कत्थचि अत्तनो इस्सरियेन वसितुं लभति। पुरिसुपट्ठापकेन उपसम्पदाय दसवस्सेन सब्बन्तिमेन परिच्छेदेन परिसं अभिविनये विनेतुं द्वेविभङ्गा पगुणा वाचुग्गता कातब्बा, असक्कोन्तेन तीहि जनेहि सद्धिं परिवत्तनक्खमा कातब्बा, कम्माकम्मञ् च खन्धकवत्तं च उग्गहेतब्बं। परिसाय पन अभिधम्मे विनयनत्थं सचे मज्झिमभाणको होति मूलपण्णासको उग्गहेतब्बो, दीघभाणकेन महावग्गो, संयुत्तकभाणकेन हेट्ठिमा वा तयो वग्गा महावग्गो वा, अङ्गुत्तरभाणकेन हेट्ठा वा उपरि वा उपड्ढनिकायो उग्गहेतब्बो, असक्कोन्तेन तिकनिपाततो पट्ठाय हेट्ठा उग्गहेतुम् पि वट्टति।  
महापच्चरियं पन एकं गण्हन्तेन चतुक्कनिपातं वा पञ्चनिपातं वा गहेतुं वट्टती ऽति वुत्तं। जातकभाणकेन साट्ठकथं जातकं उग्गहेतब्बं, ततो ओरं न वट्टति। धम्मपदम् पि सह वत्थुना उग्गहेतुं वट्टती ऽति महापच्चरियं वुत्तं। ततो ततो समुच्छयं कत्वा मूलपण्णासकमत्तं वट्टति न वट्टती ति। न वट्टती ऽति कुरन्दट्ठकथायं परिक्खित्तं, इतरासु विचारणा येव न्ऽ अत्थि। अभिधम्मे किञ्चि गहेतब्बन् ति न वुत्तं, यस्स पन साट्ठकथम् पि विनयपिटकं अभिधम्मपिटकञ् च पगुणं सुत्तन्ते च वुत्तप्पकारो गन्थो न्ऽ अत्थि परिसं उपट्ठापेतुं न लभति। येन पन सुत्तन्ततो च विनयतो च वुत्तप्पमाणो गन्थो उग्गहीतो अयं परिसूपट्ठापको बहुस्सुतो होति दिसापामोक्खो येन कामङ्गमो परिसं उपट्ठापेतुं लभति। भिक्खुन्ऽ ओवदकेन पन साट्ठकथानि तीणि पिटकानि उग्गहेतब्बानि,

[पगे ७९०]  
७९० समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] असक्कोन्तेन चतूसु निकायेसु एकस्स अट्ठकथा पगुणा कातब्बा। एकनिकायेन हि सेसनिकायेसु पि पञ्हं कथेतुं सक्खिस्सति, सत्तसु पकरणेसु चतुप्पकरणस्स अट्ठकथा पगुणा कातब्बा, तत्थ लद्धनयेहि सेसपकरणेसु पञ्हं कथेतुं सक्खिस्सति। विनयपिटकं पन नानत्थं नानाकारणं तस्मा तं सद्धिं अट्ठकथाय पगुणं कातब्बम् एव, एत्तावता हि भिक्खुन्ऽ ओवादको बहुस्सुतो होती ऽति।  
उभयानि खो पन्ऽ अस्सा ऽति आदि पन यस्मा अञ्ञस्मिं सकले नवङ्गे पि बाहुसच्चे सति साट्ठकथं विनयपिटकं विना न वट्टति येव, तस्मा विसुं वुत्तं। तत्थ वित्थारेना ऽति उभतो-विभङ्गेन सद्धिं। स्वागतानी ऽति सुट्ठु आगतानि, यथा आगतानि पन स्वागतानि होन्ति तं दस्सेतुं सुविभत्तानी ऽति आदि वुत्तं, तत्थ सुविभत्तानी ऽति सुट्ठुभत्तानि, पदपच्चाभट्ठसङ्करदोसविरहितानि। सुप्पवत्तीनी ऽति पगुणानि वाचुग्गतानि। सुविनिच्छितानि सुत्ततो ति खन्धकपरिवारतो आहरितब्बसुत्तवसेन सुट्ठु विनिच्छितानि। अनुब्यञ्जनसो ति अक्खरपदपारिपूरिया च सुविनिच्छितानि अखण्डानि अविपरीतक्खरानि, एतेन अट्ठकथा दीपिता, अट्ठकथातो हि एस विनिच्छयो होती ऽति। कल्याणवाचो ति सिथिलधनितादीनं यथा विधानवचनेन परिमण्डलपदब्यञ्जनाय पोरिया वाचाय समन्नागतो विस्सट्ठाय अनेलगलाय अत्थस्स विञ्ञापनिया। कल्याणवाक्करणो ति मधुरस्सरो, मातुगामो हि सरसम्पत्तिरतो तस्मा परिमण्डलपदब्यञ्जनम् पि वचनं सरसम्पत्तिरहितं हीऌएति। येभुय्येन भिक्खुनीनं पियो होति मनापो ति सब्बासं पियो नाम दुल्लभो, बहुतरानं पन पण्डितानं भिक्खुनीनं सीलाचारसम्पत्तिया पियो होति मनवड्ढनको। पटिबलो होति भिक्खुनियो ओवदितुन् ति सुत्तं च कारणं च दस्सेन्तो वट्टभयेन तज्जेत्वा भिक्खुनियो ओवदितुं तादिसं धम्मं देसेतुं समत्थो होति। कासायवत्थवसनाया ऽति कासायवत्थनिवत्थाय। गरुधम्मन् ति गिहिकाले भिक्खुनिया कायसंसग्गं वा सिक्खमानसामणेरासु मेथुनधम्मं वा अनज्झापन्नपुब्बो होति,

[पगे ७९१]  
भ्विभ्_व्।२१।] पाचित्तिय-वण्णना ७९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मातुगामो हि पुब्बे कतम् अनुस्सरन्तो संवरे ठितस्सापि धम्मदेसनाय गारवं न करोति।  
अथवा तस्मिञ् ञेव असद्धम्मे चित्तं उप्पादेति। वीसतिवस्सो वा ऽति उपसम्पदाय वीसतिवस्सो ततो अतिरेकवस्सो वा, एवरूपो हि विसभागेहि वत्थूहि पुनप्पुनं समागच्छन्तो पि दहरो विय सहसा सीलविनासं न पापुणाति, अत्तनो वयं पच्चवेक्खित्वा अयुत्तट्ठाने छन्दरागं विनेतुं पटिबलो होति, तेन वुत्तं वीसतिवस्सो वा होति अतिरेकवीसतिवस्सो वा ति। एत्थ च सीलवा ऽति आदि एकमङ्गं, बहुस्सुतो होती ऽति आदि दुतियं, उभयानि खो पन्ऽ अस्सा ऽति आदि ततियं, कल्याणवाचो होति कल्याणवाक्करणो ति चतुत्थं, येभुय्येन भिक्खुनीनं पियो होति मनापो ति पञ्चमं, पटिबलो होति भिक्खुनीयो ओवदितुन् ति छट्ठं, न खो पन्ऽ एतन् ति आदि सत्तमं, वीसतिवस्सो ति आदि अट्ठमन् ति वेदितब्बं।  
ञत्तिचतुत्थेना ऽति पुब्बे वत्थुस्मिं वुत्तनयेन्ऽ एव। गरुधम्मेही ऽति गरुकेहि धम्मेहि, ते हि गारवं कत्वा भिक्खुनीहि सम्पटिच्छितब्बत्ता गरुधम्मा ऽति वुच्चन्ति।  
एकतो उपसम्पन्नाया ऽति एत्थ भिक्खुनीनं सन्तिके एकतो उपसम्पन्नाय, यो गरुधम्मेन वदति तस्स दुक्कटं, भिक्खूनं सन्तिके उपसम्पन्नाय पन यथा वत्थुकम् एव। परिवेणं सम्मज्जित्वा ऽति सचे पातो असम्मट्ठं सम्मट्ठम् पि वा पुन तिणपण्णादीनि उक्लापं पादप्पहारेहि च विकिण्णवालिकं जातं सम्मज्जितब्बं, असम्मट्ठं हि तं दिस्वा अय्यो अत्तनो निस्सितके दहरभिक्खू पि वत्तपटिवत्तियं न योजेति, धम्मं येव कथेती ऽति ता भिक्खुनियो असोतुकामा विय भवेय्युं, तेन वुत्तं परिवेणं सम्मज्जित्वा ऽति। अन्तोगामतो पन भिक्खुनियो आगच्छन्तियो पिपासिता च किलन्ता च होन्ति, ता पानीयं च हत्थपादमुखसीतलकरणं च पच्चासिंसन्ति, तस्मिं च असति पुरिमनयेन्ऽ एव अगारवं जनेत्वा असोतुकामापि होन्ति।

[पगे ७९२]  
७९२ समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन वुत्तं पानीयं परिभोजनीयं उपट्ठपेत्वा ऽति।  
आसनन् ति नीचपीठकफलकतट्टिककटसारकादिभेदं अन्तमसो साखाभङ्गम् पि इदं तासं आसनं भविस्सती ऽति एवं आसनं पञ्ञापेत्वा। धम्मदेसनापत्तिमोचनत्थं पन दुतियो इच्छितब्बो, तेन वुत्तं दुतियं गहेत्वा निसीदितब्बं ति, न विहारपच्चन्ते अथ खो विहारमज्झे उपोसथागारस्स वा भोजनसालाय वा द्वारे सब्बेसं ओसरणट्ठाने निसीदितब्बं। समग्ग्ऽ अत्था ऽति सब्बा आगमन्ऽ अत्था ऽति अत्थो, वत्तन्ती ऽति आगच्छन्ति, पगुणा वाचुग्गता ऽति अत्थो।  
निय्यादेतब्बो ति अप्पेतब्बो। ओसारेतब्बो ति पाऌइ वत्तब्बो। वस्ससतूपसम्पन्नाया ऽति आदि वत्तब्बपाऌइदस्सनं, तत्थ सामीचिकम्मन् ति मग्गसम्पदानवीजनपानीयापुच्छनादिकं अनुच्छविकवत्तम्। एत्थ च भिक्खुनिया भिक्खुस्स अभिवादनं नाम अन्तो गामे वा बहि गामे वा अन्तो विहारे व बहि विहारे वा अन्तरघरे वा रथिकाय वा अन्तमसो राजुस्सारणाय पि वत्तमानाय देवे वस्समाने सकद्दमाय भूमिया छत्तपत्तहत्थाय पि हत्थि-अस्सादीहि अनुबद्धाय पि कत्तब्बम् एव। एकाबद्धाय पाऌइया भिक्खाचारं पविसन्ते दिस्वा एकसमिं ठाने पनमामि अय्या ऽति वन्दितुं वट्टति, सचे अन्तरन्तरा द्वादसहत्थे मुञ्चित्वा गच्छन्ति विसुं विसुं वन्दितब्बा, महासन्निपाते निसिन्ने एकस्मिं येव ठाने वन्दितुं वट्टति। एस नयो अञ्जलिकम्मे पि, यत्थ कत्थचि निसिन्नाय पन पच्चुट्ठानं कातब्बं, तस्स तस्स सामीचिकम्मस्स अनुरूपदेसे च काले च तं तं कातब्बं। सक्कत्वा ऽति यथा कतो सुकतो होति एवं कत्वा।  
गरुकत्वा ऽति तत्थ गारवं जनेत्वा। मानेत्वा ऽति मनेन पियं कत्वा। पूजेत्वा इमेसं येव तिण्णं किच्चानं करणेन पूजेत्वा। अनतिक्कमनीयो ति न अतिक्कमितब्बो।  
अभिक्खुके आवासे ऽति एत्थ सचे भिक्खुनीउपस्सयतो अद्धयोजनब्भन्तरे ओवाददायका भिक्खू न वसन्ति, अयं अभिक्खुको आवासो नाम,

[पगे ७९३]  
भ्विभ्_व्।२१।] पाचित्तिय-वण्णना ७९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एत्थ वस्सं न वसितब्बं। वुत्तं ह्ऽ एतं अभिक्खुको नाम आवासो न सक्का होति ओवादाय वा संवासाय वा गन्तुन् ति। न च सक्का ततो परं पच्छाभत्तं गन्त्वा धम्मं सुत्वा आगन्तुं, सचे तत्थ वस्सं वसितुं अनिच्छमाना भिक्खुनियो ञातका वा उपट्ठाका वा एवं वदन्ति वसथ अय्ये मयं भिक्खू आनेस्सामा ऽति वट्टति। सचे पन वुत्तप्पमाणे पदेसे वस्सं उपगन्तुकामा भिक्खू आगन्त्वा साखामण्डपे पि एकरत्तं वुत्था होन्ति, न निमन्तिता भुत्वा गन्तुकामा एत्तावतापि सभिक्खुको आवासो होति, एत्थ वस्सं उपगन्तुं वट्टति।  
उपगच्छन्तीहि च पक्खस्स तेरसियं येव भिक्खू याचितब्बा मयं अय्या तुम्हाकं ओवादेन वसिस्सामा ऽति, यतो पन उजुना मग्गेन अद्धयोजने भिक्खूनं वसनट्ठानं तेन पन मग्गेन गच्छन्तीनं जीवितन्तरायो वा ब्रह्मचरियन्तरायो वा होति अञ्ञेन मग्गेन गच्छन्तीनं अतिरेकद्धयोजनं होति अयं अभिक्खुकावासट्ठाने येव तिट्ठति। सचे पन ततो गावुतमत्ते अञ्ञो भिक्खुनीउपस्सयो खेमट्ठाने होति, ताहि भिक्खुनीहि ता भिक्खुनियो याचित्वा पुन गन्त्वा भिक्खू याचितब्बा अय्या अम्हाकं उजुकमग्गे अन्तरायो अत्थि, अञ्ञेन मग्गेन अतिरेकद्धयोजनं होति, अन्तरामग्गे पन अम्हाकं उपस्सयतो गावुतमत्ते अञ्ञो भिक्खुनीउपस्सयो अत्थि अय्यानं सन्तिका तत्थ आगतओवादेन वसिस्सामी ति, तेहि भिक्खूहि सम्पटिच्छितब्बं, ततो ताहि भिक्खुनीहि तं भिक्खुनीउपस्सयं आगन्त्वा उपोसथो कातब्बो। ता वा भिक्खुनियो दिस्वा अत्तनो उपस्सयम् एव गन्त्वा कातुम् पि वट्टति। सचे पन वस्सं उपगन्तुकामा भिक्खू चातुद्देसे विहारं आगच्छन्ति, भिक्खुनीहि च इध अय्या वस्सं वसिस्सथा ऽति पुच्छिता आमा ऽति वत्वा पुन ताहि तेन हि अय्या मयम् पि तुम्हाकं ओवादं अनुजीवन्तियो वसिस्सामा ऽति वुत्ता, दुतियदिवसे गामे भिक्खाचारसम्पदं अपस्सन्ता न सक्का इध वसितुन् ति पक्कमन्ति, अथ ता भिक्खुनियो उपोसथदिवसे विहारगता भिक्खू न पस्सन्ति एत्थ किं कातब्बन् ति, यत्थ भिक्खू वसन्ति तत्थ गन्त्वा पच्छिमिकाय वस्सं उपगन्तब्बं, पच्छिमिकाय वस्सं उपगन्तुं आगमिस्सन्ती ऽति वा आभोगं कत्वा आगतानं सन्तिके ओवादेन वसितब्बं।

[पगे ७९४]  
७९४ समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन पच्छिमिकाय पि न केचि आगच्छन्ति, अन्तरामग्गे च राजभयं वा चोरभयं वा दुभिक्खं वा होति अभिक्खुकावासे वसन्तिया आपत्ति वस्सच्छेदं कत्वा गच्छन्तियापि आपत्ति, सा रक्खितब्बा। आपदासु हि अभिक्खुके आवासे वसन्तिया अनापत्ति वुत्ता। सचे आगन्त्वा वस्सं उपगता भिक्खू पुन केनचि कारणेन पक्कमन्ति वसितब्बम् एव। वुत्तम् ह्ऽ एतं अनापत्ति वस्सूपगता भिक्खू पक्कन्ता वा होन्ति विब्भन्ता वा कालकता वा पक्खसङ्कन्ता वा आपदासु उम्मत्तिकाय आदिकम्मिकाया ऽति, पवारेन्तिया पन यत्थ भिक्खू अत्थि तत्थ गन्त्वा पवारेतब्बं। अन्वद्धमासन् ति अद्धमासे अद्धमासे। द्वे धम्मा पच्चासिंसितब्बा ति द्वे धम्मा इच्छितब्बा। उपोसथपुच्छकन् ति उपोसथपुच्छनं, तत्थ पण्णरसिके उपोसथे पक्खस्स चातुद्दसियं चातुद्दसिके तेरसियं गन्त्वा उपोसथो पुच्छितब्बो। महापच्चरियं पन पक्खस्स तेरसियं येव गन्त्वा अयं उपोसथो चातुद्दसिको पण्णरसिको ति पुच्छितब्बन् ति वुत्तं।  
उपोसथदिवसे ओवादत्थाय उपसङ्कमितब्बं, पाटिपददिवसतो पन पट्ठाय धम्मसवणत्थाय गन्तब्बं।  
इति भगवा अञ्ञस्स कम्मस्स ओकासं अदत्वा निरन्तरं भिक्खुनीनं भिक्खूनं सन्तिके गमनम् एव पञ्ञापेसि।  
कस्मा, मन्दपञ्ञत्ता मातुगामस्स, मन्दपञ्ञो हि मातुगामो, तस्स निच्चं धम्मसवणं बहूपकारं, एवञ् च सति यं मयं जानाम तद् एव अय्या जानन्ती ऽति मानं अकत्वा भिक्खुसङ्घं पयिरूपासमाना सात्थिकं पब्बज्जं करिस्सन्ती ऽति, तस्मा भगवा एवम् अकासि। भिक्खुनियो पि यथानुसिट्ठं पटिपज्जिस्सामा ऽति सब्बा एव निरन्तरं विहारं उपसङ्कमिंसु। वुत्तं ह्ऽ एतं तेन खो पन समयेन सब्बो भिक्खुनीसङ्घो ओवादं गच्छति, मनुस्सा उज्झायन्ति खीयन्ति विपाचेन्ति जायायो इमा इमेसं जारियो इमा इमेसं इदानि इमे इमाहि सद्धिं अभिरमिस्सन्तीऽति, भगवतो एतम् अत्थं आरोचेसुं। न भिक्खवे सब्बेन भिक्खुनीसङ्घेन ओवादो गन्तब्बो गच्छेय्य चे आपत्ति दुक्कटस्स, अनुजानामि भिक्खवे चतूहि पञ्चहि भिक्खुनीहि ओवादं गन्तुं ति।

[पगे ७९५]  
भ्विभ्_व्।२१।] पाचित्तिय-वण्णना ७९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुन पि तथ्ऽ एव उज्झायिंसु, पुन भगवा अनुजानामि भिक्खवे द्वे तिस्सो भिक्खुनियो ओवादं गन्तुन् ति आह। तस्मा भिक्खुनीसङ्घेन द्वे तिस्सो भिक्खुनियो याचित्वा पेसेतब्बा, एथ्ऽ अय्ये भिक्खुसङ्घं ओवादूपसङ्कमनं याचथ भिक्खुनीसङ्घो अय्या भिक्खुसङ्घस्स पादे वन्दति ओवादूपसङ्कमनं च याचति लभतु किर अय्या भिक्खुनीसङ्घो ओवादूपसङ्कमनं ति। ताहि भिक्खुनीहि आरामं गन्तब्बं, ततो ओवादपटिग्गाहकं एकं भिक्खुं उपसङ्कमित्वा वन्दित्वा सो भिक्खु एकाय भिक्खुनिया एवम् अस्स वचनीयो भिक्खुनीसङ्घो अय्य भिक्खुसङ्घस्स पादे वन्दति ओवादूपसङ्कमनं च याचति, लभतु किर अय्य भिक्खुनीसङ्घो ओवादूपसङ्कमनं ति। तेन भिक्खुना पातिमोक्कुद्देसको भिक्खु उपसङ्कमित्वा एवम् अस्स वचनीयो भिक्खुनीसङ्घो भन्ते भिक्खुसङ्घस्स पादे वन्दति ओवादूपसङ्कमनञ् च याचति लभतु किर भन्ते भिक्खुनीसङ्घो ओवादूपसङ्कमनं ति पातिमोक्खुद्देसकेन वत्तब्बो अत्थि कोचि भिक्खु भिक्खुन्ऽ ओवादको सम्मतो ति। सचे होति कोचि भिक्खु भिक्खुन्ऽ ओवादको सम्मतो पातिमोक्खुद्देसकेन वत्तब्बो इत्थन्नामो भिक्खु भिक्खुन्ऽ ओवादको सम्मतो तं भिक्खुनीसङ्घो उपसङ्कमन्तू ऽति, सचे न होति कोचि भिक्खु भिक्खुन्ऽ ओवादको सम्मतो पातिमोक्खुद्देसकेन वत्तब्बो को आयस्मा उस्सहति भिक्खुनीयो ओवदितुं ति।  
सचे कोचि उस्सहति भिक्खुनियो ओवदितुं सो च होति उट्ठहङ्गेहि समन्नागतो सम्मन्नित्वा वत्तब्बो इत्थन्नामो भिक्खु भिक्खुन्ऽ ओवादको सम्मतो तं भिक्खुनीसङ्घो उपसङ्कमतू ऽति। सचे पन कोचि न उस्सहति भिक्खु भिक्खुनियो ओवदितुं पातिमोक्खुद्देसकेन वत्तब्बो न्ऽ अत्थि कोचि भिक्खु भिक्खुन्ऽ ओवादको सम्मतो पासादिकेन भिक्खुनीसङ्घो सम्पादेतू ऽति, एत्तावता हि सकलं सिक्खत्तयसङ्गहं सासनम् आरोचितं होति। तेन भिक्खुना साधू ऽति सम्पटिच्छित्वा पाटिपदे भिक्खुनीनं आरोचेतब्बं।  
भिक्खुनीसङ्घेन पि ता भिक्खुनियो पेसेतब्बा गच्छथ्ऽ अय्ये पुच्छत किं अय्य लभति भिक्खुनीसङ्घो ओवादूपसङ्कमनं ति। ताहि साधु अय्ये ऽति सम्पटिच्छित्वा आरामं गन्त्वा तं भिक्खुं उपसङ्कमित्वा एवं वत्तब्बं।

[पगे ७९६]  
७९६ समन्तासादिका [भ्विभ्_व्।२१।  
किं अय्य लभति भिक्खुनीसङ्घो ओवादूपसङ्कमनन् ति, तेन वत्तब्बं न्ऽ अत्थि कोचि भिक्खु भिक्खुन्ऽ ओवादकेन सम्मतो पासादिकेन भिक्खुनीसङ्घो सम्पादेतू ऽति, ताहि साधु अय्या ऽति सम्पटिच्छितब्बं। एकतो आगतानं वसेन च्ऽ तं वुत्तं, तासु पन एकाय भिक्खुनिया वत्तब्बं च सम्पटिच्छितब्बं च, इतरा तस्सा सहायिका, सचे पन भिक्खुनीसङ्सङ्घो वा भिक्खुसङ्घो वा न पूरति उभयतो पि वा गणमत्तम् एव पुग्गलमत्तं वा होति एका भिक्खुनी वा बहूहि भिक्खुनीउपस्सयेहि ओवादत्थाय पेसिता होति।  
तत्रायं वचनक्कमो, भिक्खुनियो अय्य भिक्खुसङ्घस्स पादे वन्दन्ति ओवादूपसङ्कमनञ् च याचन्ति लभन्तु किर अय्य भिक्खुनियो ओवादूपसङ्कमनन् ति, अहं अय्य भिक्खुसङ्घस्स पादे वन्दामि ओवादूपसङ्कमनं च याचामि लभाम्ऽ अहं अय्य ओवादूपसङ्कमनन् ति। भिक्खुनीसङ्घो अय्य अय्यानं पादे वन्दति ओवादूपसङ्कमनञ् च याचति लभतु किर अय्य भिक्खुनीसङ्घो ओवादूपसङ्कमनन् ति। भिक्खुनियो अय्य अय्यानं पादे वन्दन्ति ओवादूपसङ्कमनञ् च याचन्ति लभन्तु किर अय्य भिक्खुनियो ओवादूपसङ्कमनन् ति। अहं अय्य अय्यानं पादे वन्दामि ओवादूपसङ्कमनञ् च याचामि लभाम्ऽ अहं अय्य ओवादूपसङ्कमनन् ति, भिक्खुनीसङ्घो अय्य अय्यस्स पादे वन्दति ओवादूपसङ्कमनञ् च याचति लभतु किर अय्य भिक्खुनीसङ्घो ओवादूपसङ्कमनन् ति, भिक्खुनियो अय्य अय्यस्स पादे वन्दन्ति ओवादूपसङ्कमनञ् च याचन्ति लभन्तु किर अय्य भिक्खुनियो ओवादूपसङ्कमनन् ति, अहं अय्य अय्यस्स पादे वन्दामि ओवादूपसङ्कमनञ् च याचामि लभाम्ऽ अहं अय्य ओवादूपसङ्कमनन् ति। भिक्खुनीसङ्घो च अय्य भिक्खुनियो च भिक्खुनी च भिक्खुसङ्घस्स अय्यानं अय्यस्स पादे वन्दति वन्दन्ति वन्दति ओवादूपसङ्कमनं च याचति याचन्ति याचति लभतु किर लभन्तु किर लभतु किर अय्य भिक्खुनीसङ्घो च भिक्खुनियो च भिक्खुनी च ओवादूपसङ्कमनन् ति।  
तेन पि भिक्खुना उपोसथकाले एवं वत्तब्बं भिक्खुनियो भन्ते भिक्खुसङ्घस्स पादे वन्दन्ति ओवादूपसङ्कमनञ् च याचन्ति लभन्तु किर भन्ते भिक्खुनियो ओवादूपसङ्कमनन् ति, भिक्खुनी भन्ते भिक्खुसङ्घस्स पादे वन्दति ओवादूपसङ्कमनञ् च याचति लभतु किर भन्ते भिक्खुनीओवादूपसङ्कमनन् ति।  
    
[पगे ७९७]  
भ्विभ्_व्।२१।] पाचित्तिय-वण्णना ७९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खुनीसङ्घो भन्ते भिक्खुनियो भन्ते भिक्खुनी भन्ते आयस्मन्तानं पादे वन्दति ओवादूपसङ्कमनञ् च याचति लभतु किर भन्ते भिक्खुनीओवादूपसङ्कमनन् ति। भिक्खुनीसङ्घो च भन्ते भिक्खुनियो च भिक्खुनी च भिक्खुसङ्घस्स आयस्मन्तानं अय्यस्स पादे वन्दति वन्दन्ति वन्दति ओवादूपसङ्कमनञ् च याचति याचन्ति याचति लभतु किर लभन्तु किर लभतु किर भन्ते भिक्खुनीसङ्घो च भिक्खुनियो च भिक्खुनी च ओवादूपसङ्कमनन् ति। पातिमोक्खुद्देसकेनापि सचे सम्मतो भिक्खु अत्थि पुरिमनयेन्ऽ एव तं भिक्खुनियो च तं भिक्खुनी च तं भिक्खुनीसङ्घो च भिक्खुनियो च भिक्खुनी च उपसङ्कमन्तु उपसङ्कमतु उपसङ्कमतु उपसङ्कमन्तु उपसङ्कमतू ऽति वत्तब्बं।  
सचे न्ऽ अत्थि पासादिकेन भिक्खुनियो भिक्खूनी भिक्खुनीसङ्घो च भिक्खुनियो च भिक्खुनी च सम्पादेन्तु सम्पादेतु सम्पादेतु सम्पादेन्तु सम्पदेतू ऽति वत्तब्बं। ओवादपटिग्गाहकेन पाटिपदे पच्चाहरित्वा तथ्ऽ एव वत्तब्बं। ओवादं पन बालगिलानगमिके ठपेत्वा अञ्ञो सचे पि आरञ्ञको होति अपटिग्गहेतुं न लभति, वुत्तं ह्ऽ एतं भगवता, अनुजानामि भिक्खवे ठपेत्वा बालं ठपेत्वा गिलानं ठपेत्वा गमिकं अवसेसेहि ओवादं गहेतुन् ति।  
तत्थ यो चातुद्दसिकपण्णरसिकेसु वा उपोसथेसु पाटिपादे वा गन्तुकामो सो गमियो दुतियपक्खदिवसे गच्छन्तो ऽपि अगहेतुं न लभति। न भिक्खवे ओवादो न गहेतब्बो यो न गण्हेय्य आपत्ति दुक्कटस्सा ऽति वुत्तं आपत्तिं आपज्जति येव। ओवादं गहेत्वा च उपोसथग्गे अनारोचेतुं वा पाटिपदे भिक्खुनीनं अपच्चाहरितुं वा न वट्टति, वुत्तं ह्ऽ एतं,

[पगे ७९८]  
७९८ समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न भिक्खवे ओवादो नारोचेतब्बो यो नारोचेय्य आपत्ति दुक्कटस्सा ऽति। अपरम् पि वुत्तं, न भिक्खवे ओवादो न पच्चाहरितब्बो यो न पच्चाहरेय्य आपत्ति दुक्कटस्सा ऽति। तत्थ आरञ्ञकेन पच्चाहरणत्थं सङ्केतो कातब्बो। वुत्तं ह्ऽ एतं, अनुजानामि भिक्खवे आरञ्ञकेन भिक्खुना ओवादं गहेतुं सङ्केतं च कातुं अत्र पटिहरिस्सामी ऽति। तस्मा आरञ्ञको भिक्खु सचे भिक्खुनीनं वसनगामे भिक्खुं लभति तत्थ्ऽ एव चरित्वा भिक्खुनियो दिस्वा आरोचेत्वा गन्तब्बं। नो च्ऽ अस्स तत्थ भिक्खा सुलभा होति सामन्तगामे चरित्वा भिक्खुनीनं गामं आगम्म तथ्ऽ एव कातब्बं। सचे दूरं गन्तब्बं होति सङ्केतो कातब्बो अहं अमुकं नाम तुम्हाकं गामद्वारे सभं वा मण्डपं वा रुक्खमूलं वा उपसङ्कमिस्सामि तत्र आगच्छेय्यथा ऽति। भिक्खुनीहि तत्थ गन्तब्बा, अगन्तुं न लभति। वुत्तं ह्ऽ एतम्, न भिक्खवे भिक्खुनिया सङ्केतं न गन्तब्बं या न गच्छेय्य आपत्ति दुक्कटस्सा ऽति।  
उभतो सङ्घे तीहि ठानेहि पवारेतब्बन् ति एत्थ भिक्खुनीहि चातुद्दसे अत्तना पवारेत्वा उपोसथे भिक्खुसङ्घे पवारेतब्बं। वुत्तं ह्ऽ एतं, अनुजानामि भिक्खवे अज्जतनाय पवारेत्वा अपरज्जु भिक्खुसङ्घे पवारेतुं ति, भिक्खुनीखन्धके वुत्तनयन्ऽ एव च्ऽ एत्थ विनिच्छयो वेदितब्बो। वुत्तं ह्ऽ एतं, तेन खो पन समयेन सब्बो भिक्खुनीसङ्घो पवारेन्तो कोलाहऌअम् अकासि। अनुजानामि भिक्खवे एकं भिक्खुनिं व्यत्तं पटिबलं सम्मन्नितुं भिक्खुनीसङ्घस्स अत्थाय भिक्खुसङ्घं पवारेतुं, एवञ् च पन भिक्खवे सम्मन्नितब्बा, पठमं भिक्खुनी याचितब्बा, याचित्वा व्यत्ताय भिक्खुनिया पटिबलाय सङ्घो ञापेतब्बो। सुणातु मे अय्ये सङ्घो, यदि सङ्घस्स पत्तकल्लं सङ्घो इत्थन्नामं भिक्खुनिं सम्मन्नेय्य भिक्खुनीसङ्घस्स अत्थाय भिक्खुसङ्घं पवारेतुं, एसा ञत्ति। सुणातु मे अय्ये सङ्घो इत्थन्नामं भिक्खुनिं सम्मन्नति भिक्खुनीसङ्घस्स अत्थाय भिक्खुसङ्घं पवारेतुं, यस्सा अय्याय खमति इत्तन्नामाय भिक्खुनिया सम्मति भिक्खुनीसङ्घस्स अत्थाय भिक्खुसङ्घं पवारेतुं,

[पगे ७९९]  
भ्विभ्_व्।२१।] पाचित्तिय-वण्णना ७९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सा तुण्ह्ऽ अस्स, यस्सा न क्खमति सा भासेय्य। सम्मता सङ्घेन इत्थन्नामा भिक्खुनी भिक्खुनीसङ्घस्स अत्थाय भिक्खुसङ्घं पवारेतुं, खमति सङ्घस्स तस्मा तुण्ही एवम् एतं धारयामी ऽति।  
ताय सम्मताय भिक्खुनिया भिक्खुनीसङ्घं आदाय भिक्खुसङ्घं उपसङ्कमित्वा एकंसं उत्तरासङ्गं करित्वा अञ्जलिं पग्गहेत्वा एवम् अस्स वचनीयो भिक्खुनीसङ्घो अय्य भिक्खुसङ्घं पवारेति दिट्ठेन वा सुतेन वा परिसङ्काय वा वदथ्ऽ अय्य भिक्खुसङ्घो भिक्खुनीसङ्घं अनुकम्पं उपादाय पस्सन्तो पटिकरिस्सति। दुतियम् पि अय्य ततियम् पि अय्य भिक्खुनीसङ्घो ॥। पे ॥। पटिकरिस्सती ऽति। सचे भिक्खुनीसङ्घो न पूरति भिक्खुनियो अय्य भिक्खुसङ्घं पवारेन्ति दिट्ठेन वा सुतेन वा परिसङ्काय वा, वदथ्ऽ अय्य भिक्खुसङ्घो भिक्खुनीनं अनुकम्पं उपादाय पस्सन्तियो पटिकरिस्सन्ती ऽति च, अहं अय्य भिक्खुसङ्घं पवारेमि दिट्ठेन वा सुतेन वा परिसङ्काय वा, वदतु मं अय्य भिक्खुसङ्घो अनुकम्पं उपादाय पस्सन्ती पटिकरिस्सामी ऽति च, एवं तिक्खत्तुं वत्तब्बं। सचे भिक्खुसङ्घो न पूरति भिक्खुनीसङ्घो अय्या अय्ये पवारेति दिट्ठेन वा सुतेन वा परिसङ्काय वा वन्दन्त्ऽ अय्या भिक्खुनीसङ्घं अनुकम्पं उपादाय पस्सन्तो पटिकरिस्सती ऽति च, भिक्खुनीसङ्घो अय्य अय्यं पवारेति दिट्ठेन वा सुतेन वा परिसङ्काय वा वदत्ऽ अय्यो भिक्खुनीसङ्घं अनुकम्पं उपादाय पस्सन्तो पटिकरिस्सती ऽति च एवं तिक्खत्तुं वत्तब्बं। उभिन्नं उपारिपूरिया भिक्खुनियो अय्या अय्ये पवारेन्ति दिट्ठेन वा सुतेन वा परिसङ्काय वा वदन्त्ऽ अय्या भिक्खुनीनं अनुकम्पं उपादाय पस्सन्तियो पटिकरिस्सन्तीति च, भिक्खुनियो अय्य अय्यं पवारेन्ति दिट्ठेन वा सुतेन वा परिसङ्काय वा वदत्ऽ अय्यो भिक्खुनीनं अनुकम्पं उपादाय पस्सन्तियो पटिकरिस्सन्ती ऽति च, अहं अय्या अय्ये पवारेमि दिट्ठेन वा सुतेन वा परिसङ्काय वा वदन्तु मं अय्या अनुकम्पं उपादाय पस्सन्ती पटिकरिस्सामी ऽति च, अहं अय्य अय्यं पवारेमि दिट्ठेन वा सुतेन वा परिसङ्काय वा वदतु मं अय्यो अनुकम्पं उपादाय पस्सन्ती पटिकरिस्सामी ऽति च,

[पगे ८००]  
८०० समन्तपासादिका [भ्विभ्_व्।२१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं तिक्खत्तुं वत्तब्बं। मानत्तचरणञ् च उपसम्पदापरियेसना च यथाठाने येव आविभविस्सति।  
न भिक्खुनिया केनचि परियायेना ऽति दसहि वा अक्कोसवत्थूहि अञ्ञेन वा केनचि परियायेन भिक्खु न्ऽ एव अक्कोसितब्बो न परिभासितब्बो न भयेन तज्जेतब्बो। ओवटो ति पिहितो वारितो पटिक्खित्तो। वचनं येव वचनपथो।  
अनोवटो ति अपिहितो अवारितो अपटिक्खित्तो, तस्मा भिक्खुनिया आधिपच्चट्ठाने जेट्ठकट्ठाने ठत्वा एवं अभिक्कम एवं पटिक्कम एवं निवासेहि एवं पारुपाही ऽति केनचि परियायेन न्ऽ एव भिक्खु ओवदितब्बो न अनुसासितब्बो।  
दोसं पन दिस्वा पुब्बे महाथेरा न एवं अभिक्कमन्ति न पटिक्कमन्ति न निवासेन्ति न पारुपन्ति, ईदिसं कासावम् पि न धारेन्ति, न एवं अक्खीनि अञ्जेन्ती ऽति आदिना नयेन विज्जमानदोसे दस्सेतुं वट्टति, भिक्खूहि पन अयं बुड्ढसमणी एवं निवासेति एवं पारुपति मा एवं निवासेहि मा एवं पारुपाहि मा तिलकम्मपण्णकम्मादीनि करोही ऽति यथा सुखं भिक्खुनिं ओवदितुं अनुसासितुं वट्टति।  
समग्गम्हय्या ऽति भणन्तन् ति समग्गा अम्ह अय्य इति भणन्तं भिक्खुनीसङ्घं। अञ्ञं धम्मं भणती ऽति अञ्ञं सुत्तन्तं वा अभिधम्मं वा, समग्गम्हय्या ऽति वचनेन पि ओवादं पच्चसिंसन्ति, तस्मा ठपेत्वा ओवादं अञ्ञं धम्मं भणन्तस्स दुक्कटं। ओवादं अनीयादेत्वा ऽति एसो भगिनीयो ओवादो ति अवत्वा। अधम्मकम्मे ऽति आदीसु भिक्खुन्ऽ ओवादकसम्मुतिकम्मं कम्मन् ति वेदितब्बं। तत्थ अधम्मकम्मे द्विन्नं नवकानं वसेन अट्ठारस पाचित्तियानि, धम्मकम्मे दुतियस्स नवकस्स अवसानपदे अनापत्ति, सेसेसु सत्तरस दुक्कटानि।  
उद्देसं देन्तो ति अट्ठन्नं गरुधम्मानं पाऌइं उद्दिसन्तो। परिपुच्छं देन्तो ति तस्सा येव पगुणाय गरुधम्मपाऌइया अट्ठकथं भणन्तो ति अत्थो। ओसारेहि अय्या ऽति वुच्चमानो ओसारेही ऽति एवं वुच्चमानो अट्ठगरुधम्मपाऌइं ओसारेती ऽति अत्थो।

[पगे ८०१]  
भ्विभ्_व्।२१-२२।] पाचित्तिय-वण्णना ८०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं उद्देसं देन्तो परिपुच्छं देन्तो यो च ओसारेही ऽति वुच्चमानो अट्ठगरुधम्मे भणति तस्स पाचित्तियेन अनापत्ति। अञ्ञं धम्मं भणन्तस्स दुक्कटेन अनापत्ति।  
पञ्हं पुच्छति पञ्हं पुट्ठो कथेती ऽति भिक्खुनी गरुधम्मनिस्सितं वा खन्धादिनिस्सितं वा पञ्हं पुच्छति, तं यो भिक्खु कथेति तस्सापि अनापत्ति। अञ्ञस्स्ऽ अत्थाय भणन्तन् ति चतुपरिसतिं धम्मं देसेन्तं भिक्खुं उपसङ्कमित्वा भिक्खुनियो सुणन्ति, तत्रापि भिक्खुस्स अनापत्ति। सिक्खमानाय सामणेराया ऽति एतासं देसेन्तस्सापि अनापत्ति, सेसं उत्तानम् एव। पदसो धम्मसमुट्ठानं वाचतो च वाचाचित्ततो च समुट्ठाति। किरिया नोसञ्ञाविमोक्खं अचित्तकं पण्णत्तिवज्जं वचीकम्मं तिचित्तं तिवेदनन् ति। ओवादसिक्खापदं पठमं।  
दुतियसिक्खापदे, परियायेना ऽति वारेन, पटिपाटिया ति अत्थो। अधिचेतसो ति अधिचित्तवसो, सब्बचित्तानं अधिकेन अरहत्तफलचित्तेन समन्नागतस्सा ऽति अत्थो। अप्पमज्जतो ति नप्पमज्जितो, अप्पमादेन कुसलानं धम्मानं सातच्चकिरियाय समन्नागतस्सा ऽति वुत्तं होति। मुनिनो ति यो मुनाति उभो लोके मुनी तेन पवुच्चती ऽति एवं उभयलोकमुननेन वा मोनं वुच्चति ञाणं, तेन ञाणेन समन्नागतत्ता वा खीणासवो मुनि नाम वुच्चति, तस्स मुनिनो।  
मोनपथेसु सिक्खतो ति अरहत्तञाणसङ्खातस्स मोनस्स पथेसु सत्ततिंसबोधिपक्खियधम्मेसु तीसु वा सिक्खासु सिक्खतो। इदं च पुब्बभागपटिपदं गहेत्वा वुत्तं, तस्मा एवं पुब्बभागे सिक्खतो इमाय सिक्खाय मुनिभावं पत्तस्स मुनिनो ति एवम् एत्थ अत्थो दट्ठब्बो। सोका न भवन्ति तादिनो ति तादिसस्स खीणासवमुनिनो अब्भन्तरे इट्ठवियोगादिवत्थुका सोका न सन्ति। अथवा, तादिनो ति तादिलक्खणसमन्नागतस्स एवरूपस्स मुनिनो सोका न भवन्ती ऽति अयम् एत्थ अत्थो।  
उपसन्तस्सा ऽति रागादीनं उपसमेन उपसन्तस्स। सदा सतीमतो ति सतिवेपुल्लपत्तत्ता निच्चकालं सतिया अविजहितस्स।

[पगे ८०२]  
८०२ समन्तपासादिका [भ्विभ्_व्।२३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आकासे अन्तलिक्खे ऽति अन्तलिक्खसङ्खाते आकासे न कसिणुग्घाटिमे न रूपपरिच्छेदे। चङ्कमति पि तिट्ठति पी ऽति तासं भिक्खुनीनं कथं सुत्वा इमा भिक्खुनियो मं एत्तकम् एव अयं जानाती ऽति अवमञ्ञन्ति हन्द दानि एतासं अत्तनो आनुभावं दस्सेस्सामी ऽति धम्मबहुमानं उप्पादेत्वा अभिञ्ञापादकं चतुत्थज्झानं समापज्जित्वा वुट्ठाय एवरूपं इद्धिपाटिहारियं दस्सेसि। आकासे अन्तलिक्खे चङ्कमति पि ॥। पे ॥। अन्तरधायति पी ऽति, तत्थ अन्तरधायति पी ऽति अन्तरधायति पि अदस्सनम् पि गच्छती ऽति अत्थो। तञ् च्ऽ एव उदानं भणति अञ्ञञ् च बहुं बुद्धवचनन् ति थेरो किर अत्तनो भातुथेरस्स सन्तिके,  
पदुमं यथा कोकनदं सुगन्धं  
पातो सिया फुल्लमवीतगन्धं  
अङ्गीरसं पस्स विरोचमानं  
तपन्तम् आदिच्चम् इव्ऽ अन्तलिक्खे ऽति इमं गाथं उद्दिसापेत्वा चत्तारो मासे सज्झायि, न च पगुणं कत्तुम् असक्खि, ततो नं थेरो अभब्बो त्वं इमस्मिं सासाने ऽति विहारा निक्कड्ढापेसि, सो रुदमानो द्वारकोट्ठके अट्ठासि। अथ भगवा बुद्धचक्खुना वेनेय्यसत्ते ओलोकेन्तो तं दिस्वा विहारचारिकं चरमानो विय तस्स सन्तिकं गन्त्वा चूऌअपन्थक कस्मा रोदसी ऽति आह। सो तम् अत्थं आरोचेसि। अथ्ऽ अस्स भगवा सुद्धं पिलोतिकखण्डं दत्वा इदं रजोहरणं रजोहरणन् ति परिमज्जाही ऽति आह। सो साधू ऽति सम्पटिच्छित्वा अत्तनो निवासट्ठाने निसीदित्वा तस्स एकमन्तं परिमज्जि, परिमज्जितट्ठानं काऌअकम् अहोसि। सो एवं परिसुद्धम् पि नाम वत्थं इमं अत्तभावं निस्साय काऌअकं जातन् ति संवेगं पटिलभित्वा विपस्सनं आरभि, अथ्ऽ अस्स भगवा आरद्धविरियभावं ञत्वा अधिचेतसो ति इमं ओभासगाथं अभासि। थेरो गाथापरियोसाने अरहत्तं पापुणि, तस्मा थेरो पकतिया च इमं गाथं ममायति। सो तं इमिस्सा गाथाय ममायनभावं जानापेतुं तञ् ञेव भणति अञ्ञञ् च अन्तरन्तरा आहरित्वा बहुं बुद्धवचनं।

[पगे ८०३]  
भ्विभ्_व्।२३।] पाचित्तिय-वण्णना ८०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन वुत्तं तञ् च्ऽ एव उदानं भणति अञ्ञञ् च बहुं बुद्धवचनन् ति। एकतो उपसम्पन्नाया ऽति भिक्खुनीसङ्घे उपसम्पन्नाय, भिक्खुसङ्घे पन उपसम्पन्नं ओवदन्तस्स पाचित्तियं। सेसम् एत्थ उत्तानम् एव, इदम् पि पदसोधम्मसमुट्ठानम् एव।  
अत्थङ्गतसिक्खापदं दुतियं।  
ततियसिक्खापदे, अञ्ञत्र समया ओवदति आपत्ति पाचित्तियस्सा ऽति आदीसु अट्ठहि गरुधम्मेहि ओवदन्तस्स्ऽ एव पाचित्तियं, अञ्ञेन धम्मेन दुक्कटन् ति वेदितब्बं। एकतो उपसम्पन्नाया ऽति भिक्खुनीसङ्घे उपसम्पन्नाय, भिक्खुसङ्घे उपसम्पन्नाय पन ओवदतो पाचित्तियम् एव, इतो परम् पि च यत्थ यत्थ एकतो उपसम्पन्ना ऽति वुच्चति सब्बत्थ अयम् एव्ऽ अत्थो दट्ठब्बो, सेसं उत्तनाम् एव।  
कठिनसमुट्ठानं, कायवाचतो कायवाचाचित्ततो च समुठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। भिक्खुनीउपस्सयसिक्खापदं ततियं।  
इदं पन्ऽ एत्थ महापच्चरियं वुत्तं पकिण्णकं।  
असम्मतो चे भिक्खु अत्थङ्गते सुरिये भिक्खुनी उपस्सयं उपसङ्कमित्वा अट्ठहि गरुधम्मेहि ओवदति तीणी पाचित्तियानि। अञ्ञेन धम्मेन ओवदतो द्वे दुक्कटानि एकं पाचित्तियं। कथं, असम्मतमूलकं दुक्कटं, उपस्सयं गन्त्वा अञ्ञेन धम्मेन ओवदनमूलकं दुक्कटं, अट्ठङ्गते सुरिये ओवदनमूलकं पाचित्तियन् ति। सम्मतस्स अत्थङ्गते सुरिये तत्थ गन्त्वा अट्ठहि गरुधम्मेहि ओवदन्तस्स एका अनापत्ति द्वे पाचित्तियानि। कथं, सम्मतत्ता अनापत्ति, अत्थङ्गते सुरिये ओवदनमूलकं एकं, गन्त्वा अट्ठहि गरुधम्मेहि ओवदनमूलकं एकन् ति द्वे पाचित्तियानि। तस्स्ऽ एव अञ्ञेन धम्मेन ओवदतो एका अनापत्ति एकं दुक्कटं एकं पाचित्तियं। कथं, सम्मतत्ता अनापत्ति, गन्त्वा अञ्ञेन धम्मेन ओवदनमूलकं दुक्कटं, अट्ठङ्गते सुरिये ओवदनमूलकं पाचित्तियन् ति।

[पगे ८०४]  
८०४ समन्तपासादिका [भ्विभ्_व्।२४-२६।  
दिवा पन गन्त्वा ओवदतो सम्मतस्स असम्मतस्स च रत्तिओवदनमूलकं पाचित्तियं अपनेत्वा अवसेसा आपत्तानापत्तियो वेदितब्बा ति।  
चतुत्थसिक्खापदे, न बहुकता ऽति न कतबहुमाना, न धम्मबहुमानं कत्वा ओवदन्ती ऽति अधिप्पायो।  
भिक्खुन्ऽ ओवादकं अवण्णं कत्तुकामो ति आदीनं उज्झापनके वुत्तनयेन्ऽ एव्ऽ अत्थो वेदितब्बो। उपसम्पन्नं सङ्घेन असम्मतन् ति एत्थ असम्मतो नाम सम्मतेन वा सङ्घेन वा भारं कत्वा ठपितो वेदितब्बो। अनुपसम्पन्नं सम्मतं वा असम्मतं वा ऽति एत्थ पन भिक्खुकाले सम्मुतिं लभित्वा सामणेरभूमियं ठितो सम्मतो, सम्मतेन वा सङ्घेन वा ठपितो बहुस्सुतो सामणेरो असम्मतो ति वेदितब्बो। सेसं वुत्तनयत्ता उत्तानम् एव। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठाति। किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। आमिससिक्खापदं चतुत्थं।  
पञ्चमसिक्खापदे, विसिखाया ऽति रथिकाय। पिण्डाय चरती ऽति निबद्धाचारवसेन अभिण्हं चरति। सन्दिट्ठा ऽति सन्दिट्ठमित्ता अहेसुं। सेसम् एत्थ पदतो उत्तानत्थं, विनिच्छयतो चीवरपटिग्गहणसिक्खापदे वुत्तनयन्ऽ एव वेदितब्बं सद्धिं समुट्ठानादीहि, तत्र हि भिक्खु पटिग्गाहको, इध भिक्खुनी, अयं विसेसो। सेसं तादिसम् एवा ऽति।  
चीवरदानसिक्खापदं पञ्चमं।  
छट्ठमसिक्खापदे, उदायी ऽति लाऌउदायि। पटू ऽति पटिबलो, निपुणो च्ऽ एव समत्थो चा ऽति वुत्तं होति। अञ्ञतरा भिक्खुनी ऽति तस्स्ऽ एव पुराणदुतियिका। पटिभाणचित्तन् ति अत्तनो पटिभाणेन कतचित्तं, सो किर चीवरं रजित्वा तस्स मज्झे नानावण्णेहि विप्पकतमेथुनं इत्थिपुरिसरूपम् अकासि। तेन वुत्तं मज्झे पटिभाणचित्तं वुट्ठापेत्वा ऽति।  
यथा संहतन् ति यथा संहरितम् एव। चीवरन् ति यं निवासितुं वा पारुपितुं वा सक्का होति एवं हि महापच्चरियादीसु वुत्तं।

[पगे ८०५]  
भ्विभ्_व्।२४-२७।] पाचित्तिय-वण्णना ८०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सयं सिब्बती ऽति एत्थ सिब्बिस्सामी ऽति विचारेन्तस्सापि छिन्दन्तस्सापि दुक्कटं, सिब्बन्तस्स पन पाचित्तियं। आरपथे आरपथे ऽति सूचिं पवेसेत्वा पवेसेत्वा नीहरणे। सचे पन सकलसूचिं अनीहरन्तो दीघसुत्तप्पवेसनत्थं सतक्खत्तुम् पि विज्झियित्वा नीहरति एकम् एव पाचित्तियं। सकिं आणत्तो ति सकिं चीवरं सिब्बा ऽति वुत्तो। बहुकम् पि सिब्बती ऽति सचे पि सब्बं सूचिकम्मं परियोसापेत्वा चीवरं निट्ठापेति एकम् एव पाचित्तियं। अथ पन इमस्मिं चीवरे कत्तब्बकिच्चं तव भारो ति वुत्तो करोति आणत्तस्स आरपथे आरपथे एकम् एकं पाचित्तियं, आणापकस्स एकवाचाय सम्बहुलानि पि, पुनप्पुनं आणत्तियं पन वत्तब्बम् एव न्ऽ अत्थि। ये पि सचे आचरियुपज्झायेसु अत्तनो ञातिकानं चीवरं सिब्बन्तेसु तेसं निस्सितका आचरियुपज्झायवत्तं वा कठिनवत्तं वा करोमा ऽति सिब्बन्ति तेसं पि आरपथगननाय आपत्तियो, आचरियुपज्झाया अत्तनो ञातिकानं चीवरं अन्तेवासिकेहि सिब्बापेन्ति आचरियुपज्झायानं दुक्कटं, अन्तेवासिकानं पाचित्तियं, अन्तेवासिका अत्तनो ञातिकानं आचरियुपज्झायेहि सिब्बापेन्ति तत्रापि एस्ऽ एव नयो। अन्तेवासिकानम् पि आचरियुपज्झायानम् पि ञातिकाय चीवरं होति, आचरियुपज्झाया पन अन्तेवासिके वञ्चेत्वा सिब्बापेन्ति उभिन्नम् पि दुक्कटं। कस्मा, अन्तेवासिकानं अञ्ञातिकसञ्ञाय सिब्बितत्ता, इतरेसं अकप्पिये नियोजितत्ता, तस्मा इदं ते मातु चीवरं इदं भगिनिया ऽति आचिक्खित्वा सिब्बापेतब्बं। अञ्ञं परिक्खारन् ति यं किञ्चि उपाहनत्थविकादि। सेसं उत्तानम् एव। छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। चीवरसिब्बनसिक्खापदं छट्ठं।  
सत्तमसिक्खापदे, पच्छा गच्छन्तीनं चोरा अच्छिन्दिंसू ऽति पच्छा गच्छन्तीनं पत्तचीवरं चोरा हरिंसु। दूसेसुन् ति ता भिक्खुनियो चरा दूसयिंसु, सीलविनासं पापयिंसू ऽति अत्थो।

[पगे ८०६]  
८०६ समन्तपासादिका [भ्विभ्_व्।२७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] संविधाया ऽति संविदहित्वा, गमनकाले सङ्केतं कत्वा ऽति अत्थो। कुक्कुटसम्पादे ऽति एत्थ यस्मा गामा निक्खमित्वा कुक्कुटो पदसा ऽव अञ्ञं गामं गच्छति अयं कुक्कुटसम्पादो ति वुच्चति। तत्रायं वचनत्थो, सम्पदन् ति एत्था ऽति सम्पादो, के सम्पदन् ति, कुक्कुटा, कुक्कुटानं सम्पादो कुक्कुटसम्पादो। अथवा सम्पादो ति गमनं, कुक्कुटानं सम्पादो एत्थ अत्थी ऽति पि कुक्कुटसम्पादो, कुक्कुटसम्पाते इति पि पाठो। तत्थ यस्स गामस्स गेहच्छदनपिट्ठितो कुक्कुटो उप्पतित्वा अञ्ञस्स गेहच्छदनपिट्ठियं पतति अयं कुक्कुटसम्पातो ति वुच्चति, वचनत्थो पन्ऽ एत्थ वुत्तनयेन्ऽ एव वेदितब्बो। द्विधा वुत्तप्पकारो पि च्ऽ एस गामो अच्चासन्नो होति उपचारो न लब्भति, यस्मिं पन गामे पच्चूसे वस्सन्तस्स कुक्कुटस्स सद्दो अनन्तरगामे सुय्यति, तादिसेहि गामेहि सम्पुण्णरट्ठे गामन्तरे गामन्तरे पाचित्तियन् ति अट्ठकथायं वुत्तं।  
किञ्चापि वुत्तं गामन्तरे गामन्तरे आपत्ति पाचित्तियस्सा ऽति वचनतो पन सचे पि रतनमत्तन्तरो गामो होति यो तस्स मनुस्सेहि ठपितौपचारो तं ओक्कमन्तस्स आपत्ति येव।  
तत्रायं आपत्तिविनिच्छयो संविधानकाले हि सचे उभो पि भिक्खुनीउपस्सये वा अन्तरारामे वा आसनसालाय वा तित्थियसेय्याय वा ठत्वा संविदहन्ति अनापत्ति। कप्पियभूमि किरायं, तस्मा एत्थ संविदहनपच्चया दुक्कटापत्तिं न वदन्ति, गच्छन्तस्स यथावत्थुकम् एव। सचे पन अन्तोगामे भिक्खुनीउपस्सयद्वारे रथिकाय अञ्ञेसु वा चतुक्कसिङ्घाटकहत्थिसालादिसु संविदहन्ति भिक्खुनो आपत्ति दुक्कटस्स। एवं संविदहित्वा गामतो निक्खमन्ति, निक्खमने अनापत्ति, अनन्तरगामस्स उपचारोक्कमने पन भिक्खुनो पाचित्तियं, तत्रापि पठमपादे दुक्कटं दुतियपादे पाचित्तियन् ति महापच्चरियं वुत्तं। गामतो निक्ख्ममित्वा पन याव अन्तरगामस्स उपचारं न ओक्कमन्ति एत्थन्तरे संविदहिते ऽपि भिक्खुनो दुक्कटं,

[पगे ८०७]  
भ्विभ्_व्।२७।] पाचित्तिय-वण्णना ८०७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अन्तरगामस्स उपचारोक्कमने पुरिमनयेन्ऽ एव आपत्ति।  
सचे दूरं गन्तुकामो होति, गामूपचारगणनाय ओक्कमने ओक्कमने आपत्ति। तस्स तस्स पन गामस्स अतिक्कमने अनापत्ति। सचे पन भिक्खुनी असुकं नाम गामां गमिस्सामी ऽति उपस्सयतो निक्खमति भिक्खु पि तम् एव गामं सन्धाय असुकं नाम गामं गमिस्सामी ऽति विहारतो निक्खमति, अथ द्वे पि गामद्वारे समागन्त्वा तुम्हे कुहिं गच्छथ असुकं नाम गामं तुम्हे कुहिन् ति मयम् पि तत्थ्ऽ एवा ऽति वत्वा, एहि दानि गच्छामा ऽति संविधाय गच्छन्ति अनापत्ति। कस्मा, पुब्बम् एव गमिस्सामी ऽति निक्खन्तत्ता ऽति महापच्चरियं वुत्तं, तं न्ऽ एव पाऌइया न सेसाट्ठकथाय समेति। अद्धयोजने अद्धयोजने ऽति एकम् एकं अद्धयोजनं अतिक्कमन्तस्स इदानि अतिक्कमिस्सती ऽति पठमपादे दुक्कटं दुतियपादे पाचित्तियं, इमस्मिं हि नये अतिक्कमने आपत्ति ओक्कमने अनापत्ति। भिक्खु संविदहती ऽति नगरद्वारे वा रथिकाय वा भिक्खुनिं दिस्वा असुकं गामं नाम गतपुब्बत्था ऽति वदति, नाम्हि अय्या गतपुब्बा ऽति, एहि गच्छामा ऽति वा स्वे अहं गमिस्सामि त्वम् पि आगच्छेय्यासी ऽति वा वदति। भिक्खुनी संविदहती ऽति गामन्तरे चेतियवन्दनत्थं गामतो निक्खमन्तं भिक्खुं दिस्वा अय्या कुहिं गच्छथा ऽति वदति। असुकं गामं चेतियवन्दनत्थन् ति, अहम् पि अय्या आगच्छामी ऽति एवं भिक्खुनी येव संविदहति न भिक्खु। विसङ्केतेना ऽति एत्थ पुरेभत्तं गच्छिस्सामा ऽति वत्वा पच्छाभत्तं गच्छन्ति, अज्ज वागमिस्सामा ऽति वत्वा स्वे गच्छन्ति एवं कालविसङ्केते येव अनापत्ति, द्वारविसङ्केते पन मग्गविसङ्केते वा सति पि आपत्ति येव। आपदासू ऽति रट्ठभेदे चक्कसमारूऌहा जनपदा परियायन् ति एवरूपासु आपदासु अनापत्ति। सेसं उत्तानम् एवा ऽति। चतुसमुट्ठानं कायतो कायावाचतो कायचित्ततो कायवाचाचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। संविधानसिक्खापदं सत्तमं।

[पगे ८०८]  
८०८ समन्तपासादिका [भ्विभ्_व्।२८-२९।  
अट्ठमसिक्खापदे, संविधाया ऽति लोकस्सादमित्तसन्थववसेन कीऌआपुरेक्खारा संविदहित्वा। उद्धगामिनिन् ति उद्धं नदिया पटिसोतं गच्छन्तिं, यस्मा पन यो उद्धं जवनतो उज्जवनिकाय नावाय कीऌअति सो उद्धगामिनिं अभिरूहती ऽति वुच्चति। तेन्ऽ अस्स पदभाजने अत्थम् एव दस्सेतुं उज्जवनिकाया ऽति वुत्तं। अधोगामिनिन् ति अधो अनुसोतं गच्छन्तिं। यस्मा पन यो अधोजवनतो ओजवनिकाय नावाय कीऌअति सो अधोगामिनिं अभिरूहती ऽति वुच्चति, तेन्ऽ अस्सापि पदभाजने अत्थम् एव दस्सेतुं ओजवनिकाया ऽति वुत्तं। तत्थ यं तित्थं सम्पटिपादनत्थं उद्धं वा अधो वा हरन्ति एत्थ अनापत्ति। तिरियं तरणाया ऽति उपयोगत्थे निस्सक्कवचनं। गामन्तरे गामन्तरे ऽति एत्थ यस्सा नदिया एकं तीरं कुक्कुटसम्पादेहि गामेहि निरन्तरं एकं अगामकं अरञ्ञं तस्सा सगामकतीरपस्सेन गमनकाले गामन्तरगणनाय पाचित्तियानि, अगामकतीरपस्सेन गमनकाले अद्धयोजनगणनाय, या पन योजनवित्थता होति तस्सा मज्झेन गमने पि अद्धयोजनगणनाय पाचित्तियानि वेदितब्बानि। अनापत्ति तिरियं तरणाया ऽति एत्थ न केवलं नदिया यो पि महातित्थपट्टनतो तामलित्तिं वा सुवण्णभूमिं वा गच्छति तस्सापि अनापत्ति, सब्बअट्ठकथासु हि नदियं येव आपत्ति विचारिता न समुद्दे।  
विसङ्केतेना ऽति इधापि कालविसङ्केतेन्ऽ एव अनापत्ति। तित्थविसङ्केतेन पन नावाविसङ्केतेन वा गच्छन्तस्स आपत्ति येव, सेसं पठमसिक्खापदसदिसम् एव सद्धिं समुट्ठानादीही ऽति। नावाभिरूहणसिक्खापदं अट्ठमं।  
नवमसिक्खापदे, महानागे तिट्ठमाने ऽति भुम्मत्थे उपयोगवचनं, महानागेसु तिट्ठमानेसू ऽति अत्थो। अथवा महानागे तिट्ठमाने अदिस्वा ऽति अयम् एत्थ पाठसेसो दट्ठब्बो। इतरथा हि अत्थो न युज्जति। अन्तरा कथा ऽति अवसानं अप्पत्वा आरम्भस्स च अवसानस्स च वेमज्झट्ठानं पत्तकथा। विप्पकथा ऽति कयिरमाना होति। सच्चं महानागा खो तया गहपती ऽति अद्धच्छिकेन ओलोकयमाना थेरे पविसन्ते दिस्वा तेहि सुतभावं ञत्वा एवम् आह।

[पगे ८०९]  
भ्विभ्_व्।३०-३१।] पाचित्तिय-वण्णना ८०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खुनीपरिपाचितन् ति भिक्खुनिय परिपाचितं, गुणप्पकासनेन निप्फादितं लद्धब्बं कतन् ति अत्थो। पदभाजने पन्ऽ अस्स भिक्खुनिञ् च तस्सा परिपाचनाकारञ् च दस्सेतुं भिक्खुनी नाम उभतो सङ्घे उपसम्पन्ना। परिपाचेति नाम पुब्बे अदातुकामानन् ति आदि वुत्तं। पुब्बे गिहीसमारम्भा ऽति एत्थ पुब्बे ति पठमं। समारम्भो ति समारद्धं वुच्चति, पटियादितस्स्ऽ एतं अधिवचनं, गिहीनं समारम्भो गिहीसमारम्भो, भिक्खुनिया परिपाचनतो पठमम् एव, यं गिहीनं पटियादितम् भत्तं ततो अञ्ञत्र तम् पि पिण्डपातं ठपेत्वा अञ्ञं भुञ्जन्तस्स आपत्ति, तं पन भुञ्जन्तस्स अनापत्ती ऽति वुत्तं होति। पदभाजने पन यस्मा ञातकपवारितेहि भिक्खुस्स अत्थाय असमारद्धो पि पिण्डपातो अत्थतो समारद्धो ऽव होति यथासुखं आहरापेतब्बतो, तस्मा व्यञ्जनं अनादियित्वा अत्थम् एव दस्सेतुं गिहीसमारम्भो नाम ञातका वा होन्ति पवारिता वा ऽति वुत्तं। पकति पटियत्तन् ति पकतिया तस्स्ऽ एव भिक्खुनो अत्थाय पटियादितं होति थेरस्स दस्समा ऽति। महापच्चरियं पन तस्स अञ्ञस्सा ऽति अवत्वा भिक्खूनं दस्सामा ऽति पटियत्तं होती ऽति अविसेसेन वुत्तं। पञ्चभोजनानि ठपेत्वा सब्बत्थ अनापत्ती ऽति यागुखज्जकफलाफले सब्बत्थ भिक्खुनीपरिपाचिते पि अनापत्ति, सेसं उत्तानम् एव। पठमपाराजिकसमुट्ठानं, कायचित्ततो समुट्ठाति, किरिया सञ्ञाविमोक्खं सचित्तकं पण्णत्तिवज्जं कायकम्मं तिचित्तं तिवेदनन् ति। परिपाचितसिक्खापदं नवमं।  
दसमसिक्खापदे, सब्बो पाऌइअत्थो च विनिच्छयो च दुतियअनियते वुत्तनयेन्ऽ एव वेदितब्बो, इदं हि सिक्खापदं दुतियानियतेन च उपरि उपनन्दस्स चतुत्थसिक्खापदेन च सद्धिं एकपरिच्छेदं, अट्ठुप्पत्तिवसेन पन विसुं पञ्ञत्तन् ति। रहोनिसज्जसिक्खापदं दसमं। समत्तो वण्णनाक्कमेन भिक्खुनी वग्गो ततियो।  
भोजनवग्गस्स पठमसिक्खापदे, आवसथपिण्डो ति आवसथे पिण्डो। समन्ता परिक्खित्तं अधिकगिलानगब्भिनीपब्बजितानं यथानुरूपं पञ्ञत्तमञ्चपीठं अनेकगब्भपमुखपरिच्छेदं आवसथं कत्वा तत्थ पुञ्ञकामताय पिण्डो पञ्ञत्तो होति,

[पगे ८१०]  
८१० समन्तपासादिका [भ्विभ्_व्।३१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यागुभत्तभेसज्जादि सब्बं तेसं तेसं दानत्थाय ठपितं होती ऽति अत्थो। भीय्यो पी ऽति स्वे पि। अपसक्कन्ती ऽति अपगच्छन्ति। मनुस्सा उज्झायन्ती ऽति तित्थिये अपस्सन्ता तित्थिया कुहिं गता इमे पस्सित्वा पक्कन्ता ऽति सुत्वा उज्झायन्ति। कुक्कुच्चायन्तो ति कुक्कुच्चं करोन्तो, अकप्पियसञ्ञं उप्पादेन्तो ति अत्थो। सक्कोति तम्हा आवसथा पक्कमितुन् ति अद्धयोजनं वा योजनं वा गन्तुं सक्कोति। न सक्कोती ऽति एत्तकम् एव न सक्कोति।  
अनोदिस्सा ऽति इमेसं येव वा एत्तकानं येव वा ऽति एकं पासण्डं अनुद्दिसित्वा सब्बेसं पञ्ञत्तो होति। यावदत्थो ति भोजनम् पि एत्तकन् ति अपरिच्छिन्दित्वा यावदत्थो पञ्ञत्तो होति। सकिं भुञ्जितब्बन् ति एकदिवसं भुञ्जितब्बं, दुतियदिवसतो पट्ठाय पटिग्गहणे दुक्कटं, अज्झोहारे अज्झोहारे पाचित्तियं, अयं पन्ऽ एत्थ विनिच्छयो। एककुलेन वा नानाकुलेहि वा एकतो हुत्वा एकस्मिं ठाने वा नानाठानेसु व अज्ज एकस्मिं स्वे एकस्मिन् ति एवं अनियतट्ठाने वा पञ्ञत्तं एकस्मिं ठाने एकदिवसं भुञ्जित्वा दुतियदिवसे तस्मिं वा ठाने अञ्ञस्मिं वा भुञ्जितुं न वट्टति, नानाकुलेहि पन नानाठानेसु पञ्ञत्तं एकस्मिं ठाने एकदिवसं भुञ्जित्वा दुतियदिवसे अञ्ञत्थ भुञ्जितुं वट्टति।  
पटिपाटिं पन खेपेत्वा पुन आदितो पट्ठाय भुञ्जितुं न वट्टती ऽति महापच्चरियं वुत्तं। एकपूगनानापूगएकगामनानागामेसु पि एस्ऽ एव नयो, यो पि एककुलस्स वा नानाकुलानं वा एकतो पञ्ञत्तो तण्डुलादीनं अभावेन अन्तरन्तरा छिज्जति सो पि न भुञ्जितब्बो। सचे पन न सक्कोम दातुन् ति उपच्छिन्दित्वा पुन कऌयाणचित्ते उप्पन्ने दातुं आरभन्ति एतं पुन एकदिवसं भुञ्जितुं वट्टती ऽति महापच्चरियं वुत्तं। अनापत्ति गिलानस्सा ऽति गिलानस्स अनुवसित्वा भुञ्जन्तस्स अनापत्ति, गच्छन्तो वा ऽति यो गच्छन्तो अन्तरामग्गे एकदिवसं गतट्ठाने च एकदिवसं भुञ्जति, तस्सापि अनापत्ति, आगच्छन्ते पि एस्ऽ एव नयो। गन्त्वा पच्छागच्छन्तो पि अन्तरामग्गे एकदिवसं आगतट्ठाने च एकदिवसं भुञ्जितुं लब्भति, गच्छिस्सामी ऽति भुञ्जित्वा निक्खन्तस्स नदी वा पूरति चोरादिभयं वा होति,

[पगे ८११]  
भ्विभ्_व्।३२।] पाचित्तिय-वण्णना ८११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो निवत्तित्वा खेमभावं ञत्वा गच्छन्तो पुन एकदिवसं भुञ्जितुं लभती ऽति सब्बम् इदं महापच्चरियादीसु वुत्तं।  
ओदिस्स पञ्ञत्तो होती ऽति भिक्खूनं येव अत्थाय उद्दिसित्वा पञ्ञत्तो होति। न यावद् अत्थो ति यावद् अत्थं पञ्ञत्तो न होति, थोकं थोकं लब्भति, तादिसं निच्चम् पि भुञ्जितुं वट्टति। पञ्चभोजनानि ठपेत्वा सब्बत्था ति यागुखज्जकफलाफलादिभेदे सब्बत्थ अनापत्ति, यागुआदीनि हि निच्चम् पि भुञ्जितुं वट्टति, सेसं उत्तानम् एव। एऌअकलोमसमुट्ठानं, कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। आवासथसिक्खापदं पठमं।  
दुतियसिक्खापदे, परिहीनलाभसक्कारो ति सो किर अजातसत्तुना राजानं मारापेत्वापि अभिमारे पयोजेत्वा पि रुहिरुप्पादं कत्वापि गुऌहपटिच्छन्नो ऽव अहोसि। यदा पन दिवाये ऽव धनपालकं पयोजेसि तदा पाकटो जातो।  
कथं, देवदत्तो हत्थिम् पयोजेसी ऽति हि कथाय उप्पन्नाय न केवलं हत्थिम् पयोजेसि राजानम् पि मारापेसि अभिमारे पि पेसेसि सिलम् पि पविज्झि पापो देवदत्तो ति पाकटो अहोसि। केन सद्धिं इदं कम्मम् अकासी ऽति च वुत्ते रञ्ञा अजातसत्तुना ऽति आहंसु। ततो नागरा कठं हि नाम राजा एवरूपं चोरं सासनकण्टकं गहेत्वा विचरिस्सती ऽति उट्ठहिंसु। राजा नगरसङ्खोभं ञत्वा देवदत्तं नीहरि।  
ततो पट्ठाय च्ऽ अस्स पञ्चथालिपाकसतानि उपच्छिन्दि, उपट्थानम् पि ऽस्स न अगमासि। अञ्ञे पि ऽस्स मनुस्सा न किञ्चि दातब्बं वा कातब्बं वा मञ्ञिंसु। तेन वुत्तं परिहीनलाभसक्कारो ति। कुलेसु विञ्ञापेत्वा विञ्ञापेत्वा भुञ्जती ऽति मा मे गणो भिज्जी ऽति परिसं पोसेन्तो त्वं एकस्स भिक्खुनो भत्तं देहि त्वं द्विन्नन् ति, एवं विञ्ञापेत्वा सपरिसो कुलेसु भुञ्जति। चीवरं परित्तं उप्पज्जती ऽति भत्तं अगण्हन्तानं चीवरं न देन्ति तस्मा परित्तं उप्पज्जति। चीवरकारके भिक्खू भत्तेन निमन्तेन्ती ऽति गामे पिण्डाय चरित्वा चिरेन चीवरं निट्ठपेन्ते दिस्वा एवं लहुं निट्ठपेत्वा चीवरं परिभुञ्जिस्सन्ती ऽति पुञ्ञकामताय निमन्तेन्ति।

[पगे ८१२]  
८१२ समन्तपासादिका [भ्विभ्_व्।३२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नानावेरज्जके ऽति नानाविधेहि अञ्ञरज्जेहि आगते, नानावेरञ्जके इति पि पाठो, अयम् एव्ऽ अत्थो। गणभोजने ऽति गणस्स भोजने। इध गणो नाम चत्तारो भिक्खू आदिं कत्वा तनुत्तरिं भिक्खू अधिप्पेता। तेन्ऽ एव सब्बन्तिमं परिच्छेदं दस्सेन्तो आह यत्थ चत्तारो भिक्खू ॥। पे ॥। एतं गणभोजनं नामा ऽति। तं पन्ऽ एतं गणभोजनं द्वीहि आकारेहि पसवति निमन्तनतो वा विञ्ञत्तितो वा कथं निमन्तितो पसवति। चत्तारो भिक्खू उपसङ्कमित्वा तुम्हे भन्ते ओदनेन निमन्तेमि ओदनं मे गण्हथ आकङ्खथ ओलोकेथ अधिवासेथ पटिमानेथा ऽति। एवं येन केनचि वेवचनेन वा भासन्तरेन वा पञ्चन्नं भोजनानं नामं गहेत्वा निमन्तेति। एवं एकतो निमन्तिता परिच्छिन्नकालवसेन अज्जतनाय वा स्वातनाय वा एकतो गच्छन्ति एकतो गण्हन्ति एकतो भुञ्जन्ति गणभोजनं होति सब्बेसं आपत्ति। एकतो निमन्तिता एकतो वा नानतो वा गच्छन्ति एकतो गण्हन्ति नानतो भुञ्जन्ति आपत्ति येव, पटिग्गहनम् एव हि पमाणं। एकतो निमन्तिता एकतो वा नानतो वा गच्छन्ति नानतो गण्हन्ति एकतो वा नानतो वा भुञ्जन्ति अनापत्ति। चत्तारि परिवेणानि वा विहारे वा गन्त्वा नानतो निमन्तिता एकट्ठाने ठितेसु येव वा एको पुत्तेन एको पितरा ऽति एवम् पि नानतो निमन्तिता एकतो च नानतो वा गच्छन्तु एकतो वा नानतो वा भुञ्जन्तु सचे एकतो गण्हन्ति गणभोजनं होति, सब्बेसं आपत्ति, एवं ताव निमन्तनतो पसवति। कथं विञ्ञत्तितो, चत्तारो भिक्खू एकतो ठिता वा निसिन्ना वा उपासकं दिस्वा अम्हाकं चतुण्णम् पि भत्तं देही ऽति विञ्ञापेय्युं, पाटेक्कं वा पस्सित्वा मय्हं देहि मय्हं देही ऽति एवं एकतो वा नानतो वा विञ्ञापेत्वा एकतो वा गच्छन्तु नानतो वा, भत्तं गहेत्वापि एकतो वा भुञ्जन्तु नानतो वा सचे एकतो गण्हन्ति गणभोजनं होति सब्बेसं आपत्ति। एवं विञ्ञत्तितो पसवति।  
पादापि फालिता ऽति यथा चम्मस्स परतो मंसं दिस्सति एवं फालिता, वाऌइकाय वा सक्खराय वा पहटमत्ते दुक्खं उप्पादेन्ति, न सक्का होति अन्तोगामे पिण्डाय चरितुं,

[पगे ८१३]  
भ्विभ्_व्।३२।] पाचित्तिय-वण्णना ८१३  
ईदिसे गेलञ्ञे गिलानसमयो ति भुञ्जितब्बं, न लेसकप्पं कातब्बं। चीवरे कयिरमाने ऽति यदा साटकञ् च सुत्तञ् च लभित्वा चीवरं करोन्ति तदा विसुं हि चीवरकारसमयो नाम न्ऽ अत्थि, तस्मा यो तत्थ चीवरे कत्तब्बं यं किञ्चि कम्मं करोति, महापच्चरियं हि अन्तमसो सूचिवेधनको ति पि वुत्तं, तेन चीवरकारसमयो ति भुञ्जितब्बं।  
कुरुन्दियं पन वित्थारेन्ऽ एव वुत्तं, यो चीवरं विचारेति छिन्दति मोघसुत्तं सण्ठपेति आगन्तुकपत्तं ठपेति पच्चागतं सिब्बेति आगन्तुकपत्तं बन्धति अनुवातं छिन्दति घट्टेति आरोपेति, तत्थ पच्चागतं सिब्बति सुत्तं करोति वलेति पिप्फलिकं निसेति परिवत्तनं करोति सब्बो पि चीवरं करोति येवा ऽति वुच्चति, यो पन समीपे निसिन्नो जातकं वा धम्मपदं वा कथेति अयं न चीवरकारको, एतं ठपेत्वा सेसानं गणभोजने अनापत्ती ऽति।  
अद्धयोजनन् ति एत्तकम् पि अद्धानं गन्तुकामेन, यो पन दूरं गन्तुकामो तत्थ वत्तब्बम् एव न्ऽ अत्थि, गच्छन्तेना ऽति अद्धानं गच्छन्तेन, अद्धयोजनब्भन्तरे गावुते पि भुञ्जितुं वट्टति। गतेन भुञ्जितब्बन् ति गतेन एकदिवसं भुञ्जितब्बं। नावाभिरुहने पि एस्ऽ एव नयो, अयं पन विसेसो, अभिरूऌहेन इच्छितट्ठानं गन्त्वापि याव न ओरोहति ताव भुञ्जितब्बन् ति महापच्चरियं वुत्तं। चतुत्थे आगते ऽति अयं अन्तिमपरिच्छेदो, चतुत्थे ऽपि आगते यत्थ न यापेन्ति सो महासमयो, यत्थ पन सतं वा सहस्सं वा सन्निपतन्ति तत्थ वत्तब्बम् एव न्ऽ अत्थि, तस्मा तादिसे काले महासमयो ति अधिट्ठहित्वा भुञ्जितब्बं। यो कोचि परिब्बाजकसमापन्नो ति सहधम्मिकेसु वा तित्थियेसु वा अञ्ञतरो। एतेसं हि येन केनचि कते भन्ते समणभत्तसमयो ति भुञ्जितब्बं। अनापत्ति समये ऽति सत्तसु समयेसु अञ्ञतरस्मिं अनापत्ति। द्वे तयो एकतो ति ये पि अकप्पियनिमन्तनं सादियित्वा द्वे तयो वा एकतो गहेत्वा भुञ्जन्ति तेसम् पि अनापत्ति, तत्थ अनिमन्तितचतुक्कं पिण्डपातिकचतुक्कं अनुपसम्पन्नचतुक्कं पत्तचतुक्कं गिलानचतुक्कन् ति पञ्चन्नं चतुक्कानं वसेन विनिच्छयो वेदितब्बो।

[पगे ८१४]  
८१४ समन्तपासादिका [भ्विभ्_व्।३२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कथं, इध्ऽ एकच्चो चत्तारो भिक्खू भत्तं गण्हाथा ऽति निमन्तेति, तेसु तयो गता एको न गतो, उपासको एको भन्ते थेरो कुहिन् ति पुच्छति, नागतो उपासका ऽति। सो अञ्ञं तङ्खणप्पत्तं किञ्चि एहि भन्ते ऽति पवेसेत्वा चतुण्णम् पि भत्तं देति, सब्बेसं अनापत्ति। कस्मा, गणपूरकस्स अनिमन्तितत्ता, तयो एव हि तत्थ निमन्तिता गण्हिंसु तेहि गणो न पूरति गणपूरको च अनिमन्तितो तेन गणो भिज्जती ऽति, इदं अनिमन्तितचतुक्कं। पिण्डपातिकचतुक्के निमन्तनकाले ऽपि एको पिण्डपातिको होति सो नाधिवासेति, गमनवेलायं पन एहि भन्ते ऽति वुत्ते अनधिवासितत्ता अनागच्छन्तम् पि एथ भिक्खं लच्छथा ऽति गहेत्वा गच्छन्ति, सो तं गणं भिन्दति, तस्मा सब्बेसं अनापत्ति। अनुपसम्पन्नचतुक्के, सामणेरेन सद्धिं निमन्तिता होन्ति, सो पि गणं भिन्दति, पत्तचतुक्के एको सयं अगन्त्वा पत्तं पेसेति, एवम् पि गणो भिज्जति, तस्मा सब्बेसं अनापत्ति। गिलानचतुक्के गिलानेन सद्धिं निमन्तिता होन्ति, तत्थ गिलानस्स्ऽ एव अनापत्ति, इतरेसं पन गणपूरको होति, न हि गिलानेन गणो भिज्जति, तस्मा तेसं आपत्ति येव। महापच्चरियं पन अविसेसेन वुत्तं, समयलद्धको सयम् एव मुच्चति, सेसानं गणपूरकत्ता आपत्तिकरो होति, तस्मा चीवरदानसमयलद्धकादीनम् पि वसेन चतुक्कानि वेदितब्बानि।  
सचे पन अधिवासेत्वा गतेसु पि चतूसु जनेसु एको पण्डितो भिक्खु अहं तुम्हाकं गणं भिन्दिस्सामी ऽति निमन्तनं सादियथा ऽति वत्वा यागुखज्जकावसाने भत्तत्थाय पत्तं गण्हन्तानं अदत्वा इमे ताव भिक्खू भोजेत्वा विस्सज्जेथ अहं पच्छा अनुमोदनं कत्वा गमिस्सामी ऽति निसिन्नो, तेसु भुत्वा गतेसु देथ भन्ते पत्तन् ति उपासकेन पत्तं गहेत्वा भत्ते दिन्ने भुञ्जित्वा अनुमोदनं कत्वा गच्छति सब्बेसं अनापत्ति। पञ्चन्नं हि भोजनानं येव वसेन गणभोजने विसङ्केतं न्ऽ अत्थि, ओदनेन निमन्तिता कुम्मासं गण्हन्तापि आपत्तिं आपज्जन्ति तानि च तेहि एकतो न गहितानि, यागुआदीहि पन विसङ्केतं होति, तानि तेहि एकतो गहितानी ऽति, एवं एको पण्डितो अञ्ञेसम् पि अनापत्तिं करोति, तस्मा सचे कोचि सङ्घभत्तं कत्तुकामेन निमन्तनत्थाय पेसितो विहारं आगम्म भन्ते स्वे अम्हाकं घरे भिक्खं गण्हथा ऽति अवत्वा भत्तं गण्हथा ऽति वा सङ्घभत्तं गण्हथा ऽति वा सङ्घो भत्तं गण्हतू ऽति वा वदति,

[पगे ८१५]  
भ्विभ्_व्।३२।] पाचित्तिय-वण्णना ८१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भत्तुद्देसकेन पण्डितेन भवितब्बं, नेमन्तनिका गणभोजनतो पिण्डपातिका च धुतङ्गभेदतो मोचेतब्बा। कथं, एवं ताव वत्तब्बं स्वे न सक्का उपासका ऽति, पुनदिवसे भन्ते ति, पुनदिवसे पि न सक्का ऽति एवं याव अद्धमासम् पि हरित्वा पुन वत्तब्बो त्वं किं अवचा ऽति। सचे पुन पि सङ्घभत्तं गण्हथा ऽति वदति, ततो इमं ताव उपासक पुप्फं कप्पियं करोहि इमं तिणन् ति एवं विक्खेपं कत्वा पुन त्वं किं कथयित्था ऽति पुच्छितब्बो। सचे पुन पि तथ्ऽ एव वदति आवुसो त्वं पिण्डपातिके वा महाथेरे वा न लच्छसि, सामणेरे लच्छसी ऽति वत्तब्बो। ननु भन्ते असुकस्मिं च असुकस्मिं च गामे भदन्ते भोजेसुं अहं कस्मा न लभामी ऽति वुत्ते ते निमन्तेतुं जानन्ति त्वं न जानासी ऽति।  
ते कथं निमन्तेसुं भन्ते ऽति। ते एवम् आहंसु अम्हाकम् भन्ते भिक्खं गण्हथा ऽति। सचे सो पि तथ्ऽ एव वदति वट्टति। अथ पुन पि भत्तं गण्हथा ऽति वदति, न दानि त्वं आवुसो बहूभिक्खू लच्छसि तयो एव लच्छसी ऽति वत्तब्बो। ननु भन्ते अमुकस्मिं च अमुकस्मिं च गामे सकलं भिक्खुसङ्घम् भोजेसुं, अहं कस्मा न लभामी ऽति। त्वं निमन्तितुं न जानासी ऽति। ते कथं निमन्तेसुन् ति। ते भिक्खं गण्हथा ऽति आहंसू ऽति।  
सचे सो पि भिक्खं गण्हथा ऽति वदति वट्टति। अथ पुन पि भत्तम् एवा ऽति वदति, ततो वत्तब्बो गच्छ त्वं न्ऽ अत्थ्ऽ अम्हाकं तव भत्तेन्ऽ अत्थो निबद्धगोचारो एस अम्हाकं मयम् एत्थ पिण्डाय चरिस्सामा ऽति, तं चरथ भन्ते ऽति वत्वा आगतं पुच्छन्ति किं भो लद्धा भिक्खू ऽति। किं एतेन बहुं एत्थ वत्तब्बं थेरा स्वे पिण्डाय चरिस्सामा ऽति आहंसु, मा दानि तुम्हे पमज्जित्था ऽति, दुतियदिवसे चेतियवत्तं कत्वा ठिता भिक्खू सङ्घत्थेरेन वत्तब्बा आवुसो धुरगामे सङ्घभत्तं अपण्डितमनुस्सो पन अगमासि गच्छाम धुरगामे पिण्डाय चरिस्सामा ऽति।

[पगे ८१६]  
८१६ समन्तपासादिका [भ्विभ्_व्।३२-३३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खूहि थेरस्स वचनं कातब्बं, न दुब्बचेहि भवितब्बं, गामद्वारे अठत्वा ऽव पिण्डाय चरितब्बं, तेसु पत्तानि गहेत्वा निसीदापेत्वा भोजेन्तेसु भुञ्जितब्बं। सचे आसनसालाय भत्तं ठपेत्वा रथिकासु आहिण्डन्ता आरोचेन्ति आसनसालाय भन्ते भत्तं गण्हथा ऽति न वट्टति। अथ पन भत्तं आदाय तत्थ तत्थ गन्त्वा भत्तं गण्हथा ऽति वदन्ति, पटिगच्च्ऽ एव वा विहारं अभिहरित्वा पतिरूपे ठाने ठपेत्वा आगतागतानं देन्ति, अयं अभिहटभिक्खा नाम वट्टति। सचे पन भत्तसालाय दानं सज्जेत्वा तं तं परिवेणं पहिणन्ति भत्तसालाय भत्तं गण्हथा ऽति न वट्टति। ये पन मनुस्सा पिण्डचारिके भिक्खू दिस्वा आसनसालं सम्मज्जित्वा तत्थ निसीदापेत्वा भोजेन्ति न ते पटिक्खिपितब्बा। ये पन गामे भिक्खं अलभित्वा गामतो निक्खमन्ते भिक्खू दिस्वा भन्ते भत्तं गण्हथा ऽति वदन्ति ते पटिक्खिपितब्बा, न वा निवत्तितब्बा। सचे निवत्तथ भन्ते भत्तं गण्हथा ऽति वदन्ति, निवत्तथा ऽति वुत्तपदे निवत्तितुं वट्टति। निवत्तथ भन्ते घरे भत्तं कतं गामे च भत्तं कतन् ति वदन्ति, गेहे च गामे च भत्तं नाम यस्स कस्सचि होति निवत्तितुं वट्टति।  
निवत्तथ भत्तं गण्हथा ऽति सम्बन्धं कत्वा वदन्ति निवत्तितुं न वट्टति। आसनसालतो पिण्डाय चरितुं निक्खमन्ते दिस्वा निसीदथ भन्ते भत्तं गण्हथा ऽति वुत्ते पि एस्ऽ एव नयो।  
निच्चभत्तन् ति धुवभत्तं वुच्चति। निच्चभत्तं गण्हथा ऽति वदन्ति बहुन्नम् पि एकतो गहेतुं वट्टति। सलाकभत्तादीसु पि एस्ऽ एव नयो। सेसम् एत्थ उत्तानम् एव।  
एऌअकलोमसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। गणभोजनसिक्खापदं दुतियं।  
ततियसिक्खापदे, न खो ओरोकं भविस्सति यथा इमे मनुस्सा सक्कच्चं भत्तं करोन्ती ऽति येन नियामेन इमे मनुस्सा सक्कच्चं भत्तं करोन्ति तेन ञायति इदं सासनं इदं वा बुद्धपमुखे सङ्घे दानं न खो ओरकं भविस्सति परित्तं लामकं न्ऽ एव भविस्सती ऽति।

[पगे ८१७]  
भ्विभ्_व्।३३।] पाचित्तिय-वण्णना ८१७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किरपतिको ति एत्थ किरो ति तस्स कुलपुत्तस्स नामं, अधिपच्चट्ठेन पन किरपतिको ति वुच्चति। सो किर इस्सरो अधिपति मास-उतु-संवच्छरनियामेन वेतनं दत्वा कम्मकरे कम्मं कारेति। बदरा पटियत्ता ऽति उपचारवसेन वदति। बदरमिस्सेना ऽति बदरसाऌअवेन। उस्सूरे आहरियित्था ऽति अतिदिवा आहरियित्थ। मय्हं भत्तपच्चासं इत्थन्नामस्स दम्मी ऽति अयं भत्तविकप्पना नाम सम्मुखापि परम्मुखापि वट्टति। सम्मुखा दिस्वा तुय्हं विकप्पेमी ऽति वत्वा भुञ्जितब्बं, अदिस्वा पञ्चसु सहधम्मिकेसु इत्थन्नामस्स विकप्पेमी ऽति वत्वा भुञ्जितब्बं।  
महापच्चरिआदीसु पन परम्मुखाविकप्पना ऽव वुत्ता।  
स चायं यस्मा विनयकम्मेन सङ्गहीता तस्मा भगवतो विकप्पेतुं न वट्टति, भगवति हि गन्धकुटियं निसिन्ने ऽपि सङ्घमज्झे निसिन्ने पि सङ्घेन गणपहोणके भिक्खू गहेत्वा तं तं कम्मं कतं सुकतम् एव होति।  
भगवा न्ऽ एव कम्मं कोपेति न सम्पादेति, न कोपेति धम्मस्सरत्ता, न सम्पादेति गणपूरकत्ता। द्वे तयो निमन्तने एकतो भुञ्जती ऽति द्वेतीणि निमन्तणानि एकपत्ते पक्खिपित्वा मिस्सेत्वा एकं कत्वा भुञ्जती ऽति अत्थो। द्वेतीणि कुलानि निमङ्तेत्वा एकस्मिं ठाने निसीदापेत्वा इतोचितो च आहरित्वा भत्तं आकिरन्ति सूपब्यञ्जनं आकिरन्ति एकमिस्सेकं होति, एत्थ अनापत्ती ऽति महापच्चरियं वुत्तं।  
सचे पन मूलनिमन्तणं हेट्ठा होति पच्छिमं पच्छिमं उपरि तं उपरितो पट्ठाय भुञ्जन्तस्स आपत्ति, हत्थं पन अन्तो पवेसेत्वा पठमनिमन्तणतो एकम् पि कबऌअं उद्धरित्वा भुत्तकालतो पट्ठाय यथा तथा वा भुञ्जन्तस्स अनापत्ति। सचे पि तत्थ खीरं वा रसं वा आकिरन्ति येन अज्झोत्थटं भत्तं एकरसं होति कोटितो पट्ठाय भुञ्जन्तस्स अनापत्ती ऽति महापच्चरियं वुत्तं। महाअट्ठकथायं पन वुत्तं खीरभत्तं वा रसभत्तं वा लभित्वा निसिन्नस्स तत्थ्ऽ एव अञ्ञे पि खीरभत्तं वा रसभत्तं वा आकिरन्ति,

[पगे ८१८]  
८१८ समन्तपासादिका [भ्विभ्_व्।३३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] खीरं वा रसं वा पिवतो अनापत्ति। भुञ्जन्तेन पठमं लद्धमंसखण्डं वा भत्तपिण्डं वा मुखे पक्खिपित्वा कोटितो पट्ठाय भुञ्जितुं वट्टति। सप्पिपायासे पि एस्ऽ एव नयो। महाउपासको भिक्खुं निमन्तेति तस्स कुलं उपगतस्स उपासको ऽपि तस्स पुत्त-दार-भातु-भगिनी-आदयो पि अत्तनो अत्तनो कोट्ठासं आहरित्वा पत्ते पक्खिपन्ति। उपासकेन पठमं दिन्नं अभुञ्जित्वा पच्छा लद्धं भुञ्जन्तस्स अनापत्ती ऽति महाअट्ठकथायं वुत्तं। कुरुन्दट्ठकथायं पन वट्टती ऽति वुत्तं। महापच्चरियं सचे पाटेक्कं पचन्ति अत्तनो अत्तनो पक्कभत्ततो आहरित्वा देन्ति, तत्थ पच्छा आहटं पठमं भुञ्जन्तस्स पाचित्तियं। यदि पन सब्बेसं एको व पाको होति परम्परभोजनं न होती ऽति वुत्तं। महाउपासको निमन्तेत्वा निसीदापेति अञ्ञो मनुस्सो पत्तं गण्हाति न दातब्बं, किं भन्ते न देथा ऽति। ननु उपासक तया निमन्तित्ऽ अम्हा ऽति, होतु भन्ते लद्धं लद्धं भुञ्जथा ऽति वदति भुञ्जितुं वट्टति, अञ्ञेन आहरित्वा भत्ते दिन्ने आपुच्छित्वा भुञ्जितुं वट्टती ऽति कुरुन्दियं वुत्तं। अनुमोदनं कत्वा गच्छन्तं धम्मं सोतुकामा स्वे पि भन्ते आगच्छेय्याथा ऽति सब्बे निमन्तेन्ति, पुनदिवसे आगन्त्वा लद्धं लद्धं भुञ्जितुं वट्टति। कस्मा, सब्बे निमन्तितत्ता, एको भिक्खु पिण्डाय चरन्तो भत्तं लभति, तम् अञ्ञो उपासको निमन्तेत्वा घरे निसीदापेति न च भत्तं सम्पज्जति, सचे सो भिक्खु पिण्डाय चरित्वा लद्धभत्तं भुञ्जति आपत्ति, अभुत्वा निसिन्ने किं भन्ते न भुञ्जसी ऽति वुत्ते, तया निमन्तितत्ता ऽति वत्वा लद्धं लद्धं भुञ्जथ भन्ते ऽति वुत्ते भुञ्जति वट्टति। सकलेन गामेना ऽति सकलेन गामेन एकतो हुत्वा निमन्तितस्स्ऽ एव यत्थ कत्थचि भुञ्जतो अनापत्ति। पूगे पि एस्ऽ एव नयो। निमन्तियमानो भिक्खं गहेस्सामी ऽति भणती ऽति भत्तं गण्हाति निमन्तियमानो न मय्हं तव भत्तेन्ऽ अत्थो भिक्खं गण्हिस्सामी ऽति वदति।

[पगे ८१९]  
भ्विभ्_व्।३३-३४।] पाचित्तिय-वण्णना ८१९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एत्थ पन महापदुमत्थेरो आह, एवं वदन्तो इमस्मिं सिक्खापदे अनिमन्तनं कातुं न सक्कोति, भुञ्जनत्थाय पन ओकासो कतो होती ऽति न्ऽ एव गणभोजनतो न चारित्ततो मुच्चती ऽति। महासुम्मत्थेरो पन आह, यद् अग्गेन अनिमन्तणं कातुं सक्कोति तद् अग्गेन न्ऽ एव गणभोजनं न चारित्तं होती ऽति, सेसं उत्तानम् एव। कठिनसमुट्ठानं, कायवाचतो कायवाचाचित्ततो च समुट्ठाति, किरियाकिरियञ् च एत्थ हि भोजनं किरिया, अविकप्पनं अकिरिया, नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। परम्परभोजनसिक्खापदं ततियं।  
चतुत्थसिक्खापदे, काणमाता ऽति काणाय माता। सा किर्ऽ अस्सा धीता अभिरूपा अहोसि ये ये तं पस्सन्ति ते ते रागेन काणा होन्ति रागन्धा होन्ती ऽति अत्थो, तस्मा परेसं काणभावकरणतो काणा ऽति विस्सुता अहोसि, तस्सा वसेन माता ऽपि ऽस्सा काणमाता ति पाकटा जाता। आगतन् ति आगमनं। किस्मिं विया ऽति कीदिसं विय, लज्जनकं विय होती ऽति अधिप्पायो।  
रित्तहत्थं गन्तुन् ति रित्ता हत्था अस्मिं गमने तद् इदं रित्तहत्थं, तं रित्तहत्थं गमनं गन्तुं लज्जनकं विय होती ऽति वुत्तं होति। परिक्खयं अगमासी ऽति उपासिका अरियसाविका, सा भिक्खू दिस्वा सन्तं अदातुं न सक्कोति तस्मा ताव दापेसि याव सब्बं परिक्खयं अगमासि।  
धम्मिया कथाया ऽति एत्थ काणापि मातु अत्थाय देसियमानं धम्मं सुणन्ति देसनापरियोसाने सोतापन्ना अहोसि।  
उट्ठायासना पक्कामी ऽति आसनतो उट्ठहित्वा गतो। सो पि पुरिसो सत्था किर काणामाताय निवेसनं अगमासी ऽति सुत्वा काणं आनेत्वा पकतिट्ठाने येव ठपेसि। इमिस्मिं पन वत्थुस्मिं उप्पन्नमत्ते अप्पञ्ञत्ते येव सिक्खापदे पाथेय्यवत्थु उदपादि, तस्मा अनन्तरम् एव च्ऽ एतं दस्सेतुं तेन खो पन समयेना ऽति आदि वुत्तं। सो पि च उपासको अरियसावकत्ता सब्बम् एव दापेसि, तेन वुत्तं परिक्खयं अगमासी ऽति। यं किञ्चि पहेणकत्थाया ऽति पण्णाकारत्थाय पटियत्तं यं किञ्चि अतिरसकमोदकसक्खलिकादि सब्बं इध पूवो त्व् एव सङ्ख्यं गच्छति। यं किञ्चि पथेय्यत्थाया ऽति मग्गं गच्छन्तानं अन्तरामग्गत्थाय पटियत्तं यं किञ्चि बद्धसत्तु अबद्धसत्तुतिलतण्डुलादि सब्बं इध मन्थो त्व् एव सङ्ख्यं गच्छति।

[पगे ८२०]  
८२० समन्तपासादिका [भ्विभ्_व्।३४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ततो चे उत्तरिन् ति सचे पि ततियं पत्तं थूपिकतं गण्हाति पूवगणनाय पाचित्तियं। द्वत्तिपत्तपूरे पटिग्गहेत्वा ऽति मुखवट्टिया हेत्थिमलेखा समं पूरे पत्ते गहेत्वा।  
तत्र मया द्वत्तिपत्तपूरा ऽति एत्थ सचे द्वेगहिता अत्र मया द्वे पत्तपूरा पटिग्गहीता त्वं एकं गण्हेय्यासी ऽति वत्तब्बं। तेनापि अञ्ञं पस्सित्वा पठमं आगतेन द्वे पत्तपूरा गहिता मया एको मा त्वं गण्हा ऽति वत्तब्बं, येन पठमं एको गहितो तस्सापि परम्परारोचणे एस्ऽ एव नयो, येन पन सयम् एव तयो गहिता तेन अञ्ञं दिस्वा मा खो एत्थ पतिगण्हि च्च्ऽ एव वत्तब्बं। पटिक्कमनं हरित्वा ऽति आसनसालं हरित्वा, आसनसालं गच्छन्तेन च छड्डितसाला न गन्तब्बं, यत्थ हि भिक्खुसङ्घो निसीदति तत्थ गन्तब्बं। महापच्चरियं पन वुत्तं या लद्धट्ठानतो आसन्ना आसनसाला तत्थ गन्तब्बं, अत्तनो सन्दिट्ठसम्भत्तानं वा एकनिकायिकानं वा दस्सामी ऽति अञ्ञत्थ गन्तुं न लब्भति, सचे पन्ऽ अस्स निबद्धनिसीदनट्ठानं होति दूरम् पि गन्तुं वट्टति। संविभजितब्बन् ति सचे तयो पत्तपूरा गहिता एकं अत्तनो ठपेत्वा द्वे भिक्खुसङ्घस्स दातब्बा।  
सचे द्वे गहिता एकं अत्तनो ठपेत्वा एको सङ्घस्स दातब्बो। यथा मित्तं पन दातुं न लब्भति, येन एको गहितो न तेन किञ्चि अकामा दातब्बं यथारुचि कातब्बं। गमने पटिप्पस्सद्धे ऽति अन्तरामग्गे उपद्दवं वा दिस्वा अनत्थिकताय वा मयं इदानि न पेसिस्साम न गमिस्सामा ऽति एवं गमने पटिप्पस्सद्धे उपच्छिन्ने। ञातकानं पवारितानन् ति एतेसं बहुम् पि देन्तानं पतिगण्हन्तस्स अनापत्ति।  
अट्ठकथासु पन तेसम् पि पाथेय्यपहेणकथाय पटियत्ततो पमाणं एव वट्टती ऽति वुत्तं, सेसं उत्तानम् एव।

[पगे ८२१]  
भ्विभ्_व्।३४-३५।] पाचित्तिय-वण्णना ८२१  
छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। काणमातुसिक्खापदं चतुत्थं।  
पञ्चमसिक्खापदे, भिक्खू भुत्तावी पवारिता ऽति ब्राह्मणेन गण्हथ भन्ते याव इच्छथा ऽति एवं यावद् अत्थपवारणाय सयञ् च अलं आवुसो थोकं थोकं देही ऽति एवं पटिक्खेपपवारणाय पवारिता। पटिविस्सके ऽति सामन्तघरवासिके। काकोरवसद्दन् ति काकानं ओरवसद्दं सन्निपतित्वा विरवन्तानं सद्दं। अलम् एतं सब्बन् ति एत्थ तिकारं अवत्वा ऽव अलम् एतं सब्बं एत्तकं वत्तुं वट्टति। भुत्तवी ऽति भुत्तवा, तत्थ च यस्मा येन एकम् पि सित्थं सङ्खादित्वा वा असङ्खादित्वा वा अज्झोहरितं होति सो भुत्तावी ऽति सङ्ख्यं गच्छति। तेन्ऽ अस्स पदभाजने भुत्तावी नाम पञ्चन्नं भोजनानन् ति आदि वुत्तं। पवारितो ति कतपवारणो कतपटिक्खेपो, सो पि च यस्मा न पटिक्खेपमत्तेन अथ खो सञ्चङ्गवसेन, तेन्ऽ अस्स पदभाजने पवारितो नाम असनं पञ्ञायती ऽति आदि वुत्तं।  
तत्थ यस्मा असनं पञ्ञायती ऽति इमिना विप्पकतभोजनो पवारितो ति वुत्तो, यो च विप्पकतभोजनो तेन किञ्चि भुत्तं किञ्चि अभुत्तं यञ् च भुत्तं तं सन्धाय भुत्तावी ऽति पि सङ्ख्यं गच्छति, तस्मा भुत्तावी वचनेन विसुं कञ्चि अत्थसिद्धिं न पस्साम। द्विरत्ततिरत्तं छप्पञ्चवाचाही ऽति आदीसु पन द्विरत्तादिवचनं विय पवारितपदस्स परिवारकभावेन ब्यञ्जनसिलिट्ठताय च्ऽ एतं वुत्तन् ति वेदितब्बं। असनं पञ्ञायती ऽति आदीसु विप्पकतभोजनं दिस्सति, भुञ्जमानो चे सो पुग्गलो होती ऽति अत्थो।  
भोजनं पञ्ञायती ऽति पवारणपहोणकं भोजनं दिस्सति। ओदनादिनं चे अञ्ञतरं पटिक्खिपितब्बभोजनं होती ऽति अत्थो। हत्थपासे ठितो ति पवारणपहोणकं चे भोजनं गण्हित्वा दायको अड्ढतेय्यहत्थप्पमाणे ओकासे होती ऽति अत्थो। अभिहरती ऽति सो चे दायको तस्स तं भत्तं कायेन अभिहरती ऽति अत्थो। पटिक्खेपो पञ्ञायती ऽति पटिक्खेपो दिस्सति। तञ् च्ऽ एव अभिहटं सो भिक्खु कायेन वा वाचाय वा पटिक्खिपती ऽति अत्थो,

[पगे ८२२]  
८२२ समन्तपासादिका [भ्विभ्_व्।३५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं पञ्चन्नं अङ्गानं वसेन पवारितो नाम होती ऽति। वुत्तम् पि च्ऽ एतं पञ्चहि उपाऌइ आकारेहि पवारणा पञ्ञायति असनं पञ्ञायति, भोजनं पञ्ञायति हत्थपासे ठितो अभिहरति पटिक्खेपो पञ्ञायती ऽति। तत्रायं विनिच्छयो, असनन् ति आदीसु ताव यञ् च असनं, यञ् च भोजनं हत्थपासे ठितेन अभिहटं पटिक्खिपति तं ओदनो कुम्मासो सत्तु मच्छो मंसन् ति इमेसं अञ्ञतरम् एव वेदितब्बं। तत्थ ओदनो नाम साऌइ वीहि यवो गोधुमो कङ्गु वरको कुद्रूसो ति सत्तन्नं धञ्ञानं तण्डुलेहि निब्बत्तो। तत्थ साऌई ऽति अन्तमसो निवारं उपादाय सब्बापि साऌइजाति। वीही ऽति सब्बापि वीहिजाति, यवगोधुमेसु भेदो न्ऽ अत्थि।कङ्गू ऽति सेतरत्तकाऌअभेदा सब्बापि कङ्गुजाति। वरको ति अन्तमसो वरकचोरकं उपादाय सब्बापि सेतवण्णा वरकजाति। कुद्रूसको ति काऌअकोद्रुवो च्ऽ एव सामाकादिभेदा च सब्बापि तिणधञ्ञजाति, नीवारवरकचोरका च्ऽ एत्थ धञ्ञानुलोमका ऽति वदन्ति।  
धञ्ञानि वा होन्तु धञ्ञानुलोमानि वा एतेसं वुत्तप्पभेदानं सत्तन्नं धञ्ञानं तण्डुले गहेत्वा भत्तं पचिस्सामा ऽति वा यागुं पचिस्सामा ऽति वा अम्बिलपायासादीसु अञ्ञतरं पचिस्सामा ऽति वा यं किञ्चि सन्धाय पचन्तु।  
सचे उण्हं वा सीतलं वा भुञ्जन्तानं भोजनकाले गहितगहितट्ठाने ओधि पञ्ञायति ओदनसङ्गहम् एव गच्छति पवारणं जनेति। सचे ओधि न पञ्ञायति यागुसङ्गहं गच्छति पवारणं न जनेति, यो पि पायासे वा पण्णफलकऌईरमिस्सिका अम्बिलयागु वा उद्धनतो ओतारितमत्ता अब्भुण्ण होति आविज्झित्वा पिवितुं सक्का हत्थेन गहितोकासे पि ओधिं न दस्सेति पवारणं न जनेति। सचे पन उसुमाय विगताय सीतलीभूता घनभावं गच्छति ओधिम् दस्सेति पुन पवारणं जनेति, पुब्बे तनुभावो न रक्खति। सचे पि दधि-तक्कादीनि आरोपेत्वा बहु पण्णफलकऌईरे पक्खिपित्वा मुट्ठिमत्तापि तण्डुला पक्खित्ता होन्ति, भोजनकाले ओधि पञ्ञायति पवारणं जनेति।

[पगे ८२३]  
भ्विभ्_व्।३५।] पाचित्तिय-वण्णना ८२३  
अयागुके निमन्तणे यागुं दस्सामा ऽति भत्ते उदककञ्जिकखीरादीनि आकिरित्वा यागुं गण्हथा ऽति देन्ति, किञ्चापि तनुका होति पवारणं जनेति येव। सचे पन पक्कट्ठितेसु उदकादीसु पक्खिपित्वा पचित्वा देन्ति यागुसङ्गहम् एव गच्छति। यागुसङ्गहं गते पि तस्मिं वा अञ्ञस्मिं वा यत्थ मच्छमंसं पक्खिपन्ति, सचे सासपमत्तम् पि मच्छमंसखण्डं वा नहारुं वा पञ्ञायति पवारणं जनेति, सुद्धरसको पन रसकयागु वा न जनेति, ठपेत्वा वुत्तधञ्ञानं तण्डुले अञ्ञेहि वेणुतण्डुऌआदीहि वा कन्द-मूल-फलेहि वा येहि केहिचि कतं भत्तम् पि पवारणं न जनेति, पग् एव घनयागुं, सचे पन्ऽ एत्थ मच्छमंसं पक्खिपन्ति जनेति।  
महापच्चरियं पन बुद्धिअत्थाय भत्तम् पि पवारणं जनेती ऽति वुत्तं। बुद्धिअत्थाय भत्तं नाम बुद्धिखज्जकत्थाय कठितूदके पक्खिपित्वा सेदिता तण्डुऌआ वुच्चन्ति। सचे पन तण्डुले सुक्खापेत्वा खादन्ति वट्टति। न्ऽ एव सत्तुसङ्ख्यं न भत्तसङ्ख्यं गच्छन्ति, पुन तेहि कतभत्तं पवारेति येव। ते तण्डुले सप्पितेलादीसु वा पचन्ति पूवं वा करोन्ति न पवारेन्ति, पुथुका वा ताहि कतसत्तुभत्तादीनि वा न पवारेन्ति। कुम्मासो नाम यवेहि कतकुम्मासो, अञ्ञेहि पन मुग्गादीहि कतकुम्मासो पवारणं न जनेति। सत्तु नाम साऌइवीहियवेहि कतसत्तु, कङ्गुवरककुद्रूसकसीसानि पि भज्जित्वा ईसकं कोट्टेत्वा थुसे पलापेत्वा पुन दऌहं कोट्टेत्वा चुण्णं करोन्ति, सचे पि तं अल्लत्ता एकाबद्धं होति सत्तुसङ्गहम् एव गच्छति, खरपाकभज्जितानं वीहीनं तण्डुले कोट्टेत्वा देन्ति, तम् पि चुण्णं सत्तुसङ्गहम् एव गच्छति।  
समपाकभज्जितानं पन वीहीनं वा वीहिपलापानं वा तण्डुला भज्जिततण्डुला एव वा न पवारेन्ति, तेसं पन तण्डुलादीनं चुण्णं पवारेति खरपाकभज्जितानं वीहीनं कुण्डकम् पि पवारेति,

[पगे ८२४]  
८२४ समन्तपासादिका [भ्विभ्_व्।३५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] समपाकभज्जितानं पन आतपे सुक्खानं वा कुण्डकं न पवारेति, लाजा वा तेहि कतभत्तसत्तुआदीनि वा न पवारेन्ति, भज्जितपिट्ठं वा यं किञ्चि सुद्धखज्जकं वा न पवारेति, मच्छमंसपूरितखज्जकं पन सत्तुमोदको वा पवारेति। मच्छो मंसञ् च पाकटम् एव, अयं पन विसेसो, सचे पि यागुं पिवन्तस्स यागुसित्थमत्तान्ऽ एव द्वे मच्छखण्डानि वा मंसखण्डानि वा एकभाजने वा नानाभाजने वा देन्ति, तानि चे अखादन्तो अञ्ञं यं किञ्चि पवारणपहोनकं पटिक्खिपति न पवारेति, ततो एकं खादति, एकं हत्थे वा पत्ते वा होति, सो चे अञ्ञं पटिक्खिपति पवारेति, द्वे पि खादिता होन्ति मुखे सासपमत्तम् पि अवसिट्ठं न्ऽ अत्थि, सचे पि अञ्ञं पटिक्खिपति न पवारेति। कप्पियमंसं खादन्तो कप्पियमंसं पटिक्खिपति पवारेति, कप्पियमंसं खादन्तो अकप्पियमंसं पटिक्खिपति न पवारेति।  
कस्मा, अवत्थुताय, यं हि भिक्खुनो खादितुं वट्टति, तं येव पटिक्खिपतो पवारणा होति, इदं पन जानन्तो अकप्पियत्ता पटिक्खिपति, अजानन्तो पि पटिक्खितब्बट्ठाने ठितम् एव पटिक्खिपति नाम, तस्मा न पवारेति।  
सचे पन अकप्पियमंसं खादन्तो कप्पियमंसं पटिक्खिपति पवारेति। कस्मा, वत्थुताय, यं हि तेन पटिक्खित्तं, तं पवारणाय वत्तु, यं पन खादति तं किञ्चापि पटिक्खिपितब्बट्ठाने ठितं खादियमानं पन मंसभावं न जहाति, तस्मा पवारेति। अकप्पियमंसं खादन्तो अकप्पियमंसं पटिक्खिपति पुरिमनयेन्ऽ एव न पवारेति, कप्पियमंसं वा अकप्पियमंसं वा खादन्तो पञ्चन्नं भोजनानं यं किञ्चि कप्पियभोजनं पटिक्खिपति पवारेति, कुलदूसकवेज्जकम्म उत्तरिमनुस्सधम्मारोचन-सादितरूपियादीहि निब्बत्तं बुद्धपटिकुट्ठं अनेसनाय उप्पन्नं अकप्पियभोजनं पटिक्खिपति न पवारेति, कप्पियभोजनं वा अकप्पियभोजनं वा भुञ्जन्तो ऽपि कप्पियभोजनं पटिक्खिपति पवारेति, अकप्पियं भोजनं पटिक्खिपति न पवारेति, सब्बत्थ वुत्तनयन्ऽ एव कारणं वेदितब्बं।

[पगे ८२५]  
भ्विभ्_व्।३५।] पाचित्तिय-वण्णना ८२५  
एवं यं अस्नान् ति आदीसु यं च अस्नाति यञ् च भोजनं हत्थपासे ठितेन अभिहटं पटिक्खिपन्तो पवारनं आपज्जति, तं ञत्वा इदानि यथा आपज्जति, तस्स जाननत्थं अयं विनिच्छयो, असनं भोजनन् ति एत्थ ताव येन एकसित्थम् पि अज्झोहटं होति, सो सचे पत्तमुखहत्थानं यत्थ कत्थचि पञ्चसु भोजनेसु एकस्मिन् पि सति अञ्ञं पञ्चसु भोजनेसु एकम् पि पटिक्खिपति पवारेति, कत्थचि भोजनं न्ऽ अत्थि आमिसगन्धमत्तं पञ्ञायति न पवारेति, मुखे वा हत्थे वा भाजनं न्ऽ अत्थि पत्ते अत्थि, तस्मिं पन आसने न भुञ्जितुकामो विहारं पविसित्वा भुञ्जितुकामो अञ्ञस्स वा दातुकामो, तस्मिं चे अन्तरे भोजनं पटिक्खिपति न पवारेति। कस्मा, विप्पकतभोजनभावस्स उपच्छिन्नत्ता। यो पि अञ्ञत्र गन्त्वा भुञ्जितुकामो मुखे भत्तं गिलित्वा सेसं आदाय गच्छन्तो अन्तरामग्गे अञ्ञं भोजनं पटिक्खिपति, तस्सापि पवारणा न होती ऽति महापच्चरियं वुत्तं। यथा च पत्ते एवं हत्थे पि मुखे पि वा विज्जमानभोजनं सचे अनज्झोहरितुकामो होति तस्मिञ् च खणे अञ्ञं पटिक्खिपति न पवारेति, एकस्मिं हि पदे वुत्तलक्खणं सब्बत्थ वेदितब्बं होति। अपि च कुरुन्दियं एस नयो दस्सितो येव। वुत्तं हि तत्थ मुखे भत्तं गिलित्वा हत्थे भत्तं विघासादस्स दातुकामो पत्ते भत्तं भिक्खुस्स दातुकामो सचे तस्मिं खणे पटिक्खिपति प्पवारेती ऽति।  
हत्थपासे ठितो ति एत्थ पन सचे भिक्खु निसिन्नो होति आसनस्स पच्छिमन्ततो पट्ठाय, सचे ठितो पण्हिअन्ततो पट्ठाय सचे निपन्नो येन पस्सेन निपन्नो तस्स पारिमन्ततो पट्ठाय दायकस्स निसिन्नस्स वा ठितस्स वा निपन्नस्स वा ठपेत्वा पसारितहत्थं यं आसन्नतरं अङ्गं तस्स ओरिमन्तेन परिच्छिन्दित्वा अड्ढतेय्यहत्थो हत्थपासो ति वेदितब्बो। तस्मिं ठत्वा अभिहटं पटिक्खिपन्तस्स्ऽ एव पावरणा होति न ततो परं। अभिहरती ऽति हत्थपासब्भन्तरे ठितो गहणत्थं उपनामेति। सचे पन अनन्तरनिसिन्नो ऽपि भिक्खु हत्थे वा ऊरूसु वा आधारके वा ठितं पत्तं अनभिहरित्वा ऽव भत्तं गण्हाति वदति, तं पटिक्खिपतो पवारणा न्ऽ अत्थि,

[पगे ८२६]  
८२६ समन्तपासादिका [भ्विभ्_व्।३५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भत्तपच्छिं आनेत्वा पुरतो भूमियं ठपेत्वा गण्हाही ऽति वुत्ते पि एस्ऽ एव नयो। ईसकं पन उद्धरित्वा वा अपणामेत्वा वा गण्हथा ऽति वुत्ते पटिक्खिपतो पवारणा होति, थेरासने निसिन्नो थेरो दूरे निसिन्नस्स दहरभिक्खुस्स पत्तं पेसेत्वा इतो ओदनं गण्हाही ऽति वदति, गण्हित्वा पन गतो तुण्ही ठितो, दहरो अलं मय्हन् ति पटिक्खिपति न पवारेति। कस्मा, थेरस्स दूरभावतो दूतस्स च अनभिहरणतो ति।  
सचे पन गहेत्वा आगतो भिक्खु इदं भत्तं गण्हा ऽति वदति तं पटिक्खिपतो पवारणा होति। परिवेसनाय एको एकेन हत्थेन ओदनपच्छिं एकेन कटच्छुं गहेत्वा भिक्खू परिवसति। तत्र चे अञ्ञो आगन्त्वा अहं पच्छिं धारेस्सामि त्वं ओदनं देही ऽति वत्वा गहितमत्तकम् एव करोति, परिवेसको एव पन तं धारेति, तस्मा सा अभिहटा ऽव होति, ततो दातुकामताय गण्हन्तं पटिक्खिपन्तस्स पवारणा होति। सचे पन परिवेसकेन फुट्ठमत्ता ऽव होति इतरो च नं धारेति, ततो दातुकामताय गण्हन्तं पटिक्खिपन्तस्स पवारणा न होति। कटच्छुना उद्धटमत्ते पन होति, कटच्छुअभिहारो येव हि तस्स अभिहारो, द्विन्नं सम्भारे पि पटिक्खिपन्तो पवारेति येवा ऽति महापच्चरियं वुत्तं। अनन्तरस्स भिक्खुनो भत्ते दिय्यमाने इतरो पत्तं हत्थेन पिदहति पवारणा न्ऽ अत्थि। कस्मा, अञ्ञस्स अभिहटे पटिक्खित्तत्ता।  
पटिक्खेपो पञ्ञायती ऽति एत्थ वाचाय अभिहटं पटिक्खिपतो पवारणा न्ऽ अत्थि, कायेन वा अभिहटं पन कायेन वाचाय वा पटिक्खिपन्तस्स पवारणा होती ऽति वेदितब्बा।  
तत्थ कायेन पटिक्खेपो नाम अङ्गुलिं वा हत्थं वा मच्छिकवीजनिं वा चीवरकण्णं वा चालेति, भमुकाय वा आकारं करोति, कुद्धो वा ओलोकेति, वाचाय पटिक्खेपो नाम अलन् ति वा न गण्हामी ऽति वा मा आकिरा ऽति वा अपगच्छा ऽति वा वदति, एवं येन केनचि आकारेन कायेन वा वाचाय वा पटिक्खित्ते पवारणा होति। एको अभिहटे भत्ते पवारणाय भीतो हत्थे अपनेत्वा पुनप्पुनं पत्ते ओदनं आकिरन्तं आकिराकिर कोट्टेत्वा कोट्टेत्वा पूरेही ऽति वदति एत्थ,

[पगे ८२७]  
भ्विभ्_व्।३५।] पाचित्तिय-वण्णना ८२७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कथन् ति।  
महासुम्मत्थेरो ताव अनाकिरणत्थाय वुत्तत्ता पवारणा होती ऽति आह। महापदुमत्थेरो पन आकिर पूरेही ऽति वदन्तस्स नाम कस्सचि पवारणा अत्थी ऽति वत्वा न पवारेती ऽति आह।  
अपरो भत्तं अभिहरन्तं भिक्खुं सल्लक्खेत्वा किं आवुसो इतो पि किञ्चि गण्हिस्ससि, दम्मि ते किञ्ची ऽति आह। तत्रापि एवं नाम गमिस्सती ऽति वुत्तत्ता पवारणा होती ऽति महासुम्मत्थेरो आह। महापदुमत्थेरो पन गण्हिस्ससी ऽति वदन्तस्स नाम कस्सचि पवारणा अत्थी ऽति वत्वा न पवारेती ऽति आह। एको समंसकं रसं अभिहरित्वा रसं गण्हथा ऽति वदति, तं सुत्वा पटिक्खिपतो पवारणा न्ऽ अत्थि, मच्छरसं मंसरसन् ति वुत्ते पटिक्खिपतो होति। इदं गण्हथा ऽति। वुत्ते पि होति येव। मंसं विसुं कत्वा मंसरसं गण्हथा ऽति वदति। तत्थ चे सासपमत्तं पि मंसखण्डं अत्थि, तं पटिक्खिपतो पवारणा होति, सचे परिस्सावितो होति वट्टती ऽति। अभयत्थेरो आह, मंसरसेन आपुच्छन्तं महात्थेरो मुहुत्तं आगमेहीऽति वत्वा थालकं आवुसो आहरा ऽति आह एत्थ कथन् ति। महासुम्मत्थेरो ताव अभिहराकस्स गमनं उपच्छिन्नं तस्मा पवारेती ऽति आह। महापदुमत्थेरो पन अयं कुहिं गच्छति कीदिसं एतस्स गमणं गण्हन्तस्स पि नाम पवारणा अत्थी ऽति वत्वा न पवारेती ऽति आह। कऌईरपनसादीहि मिस्सेत्वा मंसं पचन्ति तं गहेत्वा कऌईरसूपं गण्हथ पन सब्यञ्जनं गण्हथा ऽति वदन्ति, एवम् पि न पवारेति। कस्मा, अपवारणारहस्स नामेन वुत्तत्ता। सचे पन मच्छसूपं मंससूपन् ति वा इदं गण्हथा ऽति वा वदति पवारेति। मंसकरम्बको नाम होति तं दातुकामो ऽपि करम्बकं गण्हथा ऽति वदति वट्टति न पवारेति। मंसकरम्बकन् ति वा इदन् ति वा वुत्ते पन पवारेति, एस्ऽ एव नयो सेस मच्छमंसमिस्सकेसु।  
यो पन निमन्तनेन भुञ्जमानो मंसं अभिहटं उद्दिस्स कटन् ति मञ्ञमानो पटिक्खिपति पवारितो ऽव होति ऽति महापच्चरियं वुत्तं।

[पगे ८२८]  
८२८ समन्तपासादिका [भ्विभ्_व्।३५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मिस्सककथा पन कुरुन्दियंउट्ठु वुत्ता, एवं हि तत्थ वुत्तं पिण्डचारिको भिक्खु भत्तमिस्सकं यागुं आहरित्वा यागुं गण्हथा ऽति वदति न पवारेति, भत्तं गण्हथा ऽति वुत्ते पवारेति।  
कस्मा, येन्ऽ आपुच्छितो तस्स अत्थिताय, अयम् एत्थ अधिप्पायो, यागुमिस्सकं गण्हथा ऽति वदति, तत्र चे यागु बहुतरा वा होति समसमा वा न पवारेति। यागु मन्दा भत्तं बहुतरं पवारेति, इदं च सब्बट्ठकथासु वुत्तत्ता न सक्का पटिक्खिपितुं कारणं पन्ऽ एत्थ दुद्दसं, भत्तमिस्सकं गण्हथा ऽति वदति, भत्तं बहुकं वा मंसं वा अप्पतरं वा होति पवारेति एव। भत्तं वा यागुं वा अनामसित्वा मिस्सकं गण्हथा ऽति वदति, तत्र चे भत्तं बहुतरं वा समकं चा होति पवारेति, अप्पतरं न पवारेति, इदञ् च करम्बकेन न समानेतब्बं। करम्बको हि मंसमिस्सको पि होति अमंसमिस्सको पि तस्मा करम्बकन् ति वुत्ते पवारणा न्ऽ अत्थि, इदं पन भत्तमिस्सकं येव, एत्थ वुत्तनयेन्ऽ एव पवारणा होति, बहुरसे भत्ते रसं बहु खीरे खीरं बहु सप्पिम्हि च पायासे सप्पिं गण्हथा ऽति विसुं कत्वा देति, तं पटिक्खिपितो पवारणा न्ऽ अत्थि। यो पन गच्छन्तो पवारेति सो गच्छन्तो ऽव भुञ्जितुं लभति, कद्दमं वा उदकं वा पत्वा ठितेन अतिरित्तं कारेतब्बं, सचे अन्तरा नदी पुरा होति नदीतीरे गुम्बं अनुपरियायन्तेन भुञ्जितब्बं। अथ नावा वा सेतु वा अत्थि तं अभिरूहित्वापि चङ्कमन्तेन्ऽ एव भुञ्जितब्बं गमनं न उपच्छिन्दितब्बं। याने वा हत्थिअस्सपिट्ठे वा चन्दमण्डले वा सुरियमण्डले वा निसीदित्वा पवारितेन याव मज्झन्तिकं ताव तेसु गच्छन्तेसु पि निसिन्नेन्ऽ एव भुञ्जितब्बं। यो ठितो पवारेति ठितेन्ऽ एव, यो निसिन्नो निसिन्नेन्ऽ एव भुञ्जितब्बं, तं तं इरियापथं कोपेन्तेन अतिरित्तं कारेतब्बं। यो उक्कुटिको निसीदित्वा पवारेति तेन उक्कुटिकेन्ऽ एव भुञ्जितब्बं, तस्स पन हेट्ठा पलाऌअपीठं वा किञ्चि वा निसीदनकं दातब्बं, पीठके निसीदित्वा पवारितेन आसनं अचालेत्वा ऽव चतस्सो दिसा परिवत्तेन्तेन भुञ्जितुं लब्भति। मञ्चे च निसीदित्वा पवारितेन इतो वा एत्तो वा संसरितुं न लब्भति,

[पगे ८२९]  
भ्विभ्_व्।३५।] पाचित्तिय-वण्णना ८२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन नं सह मञ्चेन उक्खिपित्वा अञ्ञत्र नेन्ति वट्टति।  
निपज्जित्वा पवारितेन निपन्नेन्ऽ एव भुञ्जितब्बं, परिवत्तेन्तेन येन पस्सेन निपन्नो तस्स ठानं नातिक्कमेतब्बं।  
अनतिरित्तन् ति न अतिरित्तं न अधिकन् ति अत्थो, तं पन यस्मा अकप्पियकतादीहि सत्तहि विनयकम्माकारेहि अकतं वा गिलानस्स अनधिकं वा होति, तस्मा पदभाजने अकप्पियकतन् ति आदि वुत्तं। तत्थ अकप्पियकतन् ति यं तत्थ फलं वा कन्दमूलादि वा पञ्चहि समणकप्पेहि कप्पियं अकतं, यं च अकप्पियमंसं वा अकप्पियभोजनं वा एतं अकप्पियं नाम, तं अकप्पियं अलम् एतं सब्बन् ति एवं अतिरित्तं कतं अकप्पियकतन् ति वेदितब्बं। अपटिग्गहीतकतन् ति भिक्खुना अपटिग्गहितं येव पुरिमनयेन्ऽ एव अतिरित्तं कतं। अनुच्चारितकतन् ति कप्पियं कारापेतुं आगतेन भिक्खुना ईसकम् पि अनुक्खित्तं वा अनपनामितं वा कतं। अहत्थपासे कतन् ति कप्पियं कारेतुं आगतस्स हत्थपासतो बहि ठितेन कतं। अभुत्ताविना कतन् ति यो अलम् एतं सब्बन् ति अतिरित्तं करोति, तेन पवारणपहोनकभोजनं अभुत्तेन कतं। भुत्ताविना पवारितेन आसना वुट्ठितेन कतन् ति इदं उत्तानम् एव। अलम् एतं सब्बन् ति अवुत्तन् ति वचीभेदं कत्वा एवं अवुत्तं होति। इति इमेहि सत्तहि विनयकम्माकारेहि यं अतिरित्तं कप्पियं अकतं, यं च न गिलानातिरित्तं, तद् उभयम् पि अनतिरित्तन् ति वेदितब्बं। अतिरित्तं पन तस्स्ऽ एव पटिपक्खनयेन वेदितब्बं। अपि च्ऽ एत्थ भुत्ताविना कतं होती ऽति अनन्तरनिसिन्नस्स सभागस्स भिक्खुनो पत्ततो एकम् पि सित्थं वा संसहीरं वा खादित्वा कतम् पि भुत्ताविना वा कतं होती ऽति वेदितब्बं।  
आसना अवुट्ठितेना ऽति एत्थ पन असम्मोहत्थं अयं विनिच्छयो। द्वे भिक्खू पातो ऽव भुञ्जमाना पवारिता होन्ति, एकेन तत्थ्ऽ एव निसीदितब्बं, इतरेन निच्चभत्तं वा सऌआकभत्तं वा आनेत्वा उपड्डं तस्स भिक्खुनो पत्ते आकिरित्वा हत्थं धोवित्वा सेसं तेन भिक्खुना कप्पियं कारापेत्वा भुञ्जितब्बं।

[पगे ८३०]  
८३० समन्तपासादिका [भ्विभ्_व्।३५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा, य हिं तस्स हत्थे लग्गं तं अकप्पियं होति, सचे पन पठमं निसिन्नो भिक्खु सयम् एव तस्स पत्ततो हत्थेन गण्हाति हत्थधोवनकिच्चं न्ऽ अत्थि। सचे पन एवं कप्पियं कारेत्वा भुञ्जन्तस्स पुन किञ्चि ब्यञ्जनं वा खादनीयं वा पत्ते आकिरन्ति येन पठमं कप्पियं कतं सो पुन कातुं न लब्भति। येन अकतं तेन कातब्बं, यं च अकतं तं कातब्बं, येन अकतन् ति अञ्ञेन भिक्खुना येन पठमं न कतं तेन कातब्बं। यं च अकतन् ति येन पठमं कप्पियं कतं तेनापि यं अकतं तं कातब्बं, पठमभाजने पन कातुं न लभति, तत्थ हि कयिरमाना पठमं कतेन सद्धिं कतं होति, तस्मा अञ्ञस्मिं भाजने कातुं वट्टती ऽति अधिप्पायो, एवं कतं पन तेन भिक्खुना पठमं कतेन सद्धिं भुञ्जितुं वट्टति। कप्पियं करोन्तेन च न केवलं पत्ते येव भण्डुक्खलियम् पि कुण्डे पि पच्छियम् पि यत्थ कत्थचि पुरतो ठपेत्वा ओनामितभाजने कातब्बं, तं सचे पि भिक्खुसतं पवारितं होति सब्बेसं भुञ्जितुं वट्टति।  
अप्पवारितानम् पि वट्टति। येन पन कप्पियं कतं तस्स न वट्टति। सचे पि पवारेत्वा पिण्डाय पविट्ठं भिक्खुं पत्तं गहेत्वा अवस्सं भुञ्जनके मङ्गलनिमन्तणे निसीदापेन्ति अतिरित्तं कारेत्वा ऽव भुञ्जितब्बं।  
सचे तत्थ अञ्ञो भिक्खु न्ऽ अत्थि आसनसालं वा विहारं वा पत्तं पेसेत्वा कारेतब्बं। कप्पियं करोन्तेन पन अनुपसम्पन्नस्स हत्थे ठितं न कातब्बं। सचे पन आसनसालायं अब्यत्तो भिक्खु होति सयं गन्त्वा कप्पियं कारापेत्वा आनेत्वा भुञ्जितब्बं।  
गिलानातिरित्तन् ति एत्थ न केवलं यं गिलानस्स भुत्तावसेसं होति तं गिलानातिरित्तं, अथ खो यं किञ्चि गिलानं उद्दिस्स अज्ज वा स्वे वा यदा वा इच्छति तदा खादिस्सती ऽति आहटं, तं सब्बं गिलानातिरित्तन् ति वेदितब्बं। यं यामकालिकादीसु अज्झोहारे अज्झोहारे दुक्कटं, तं असंसट्ठवसेन वुत्तं,

[पगे ८३१]  
भ्विभ्_व्।३५-३७।] पाचित्तिय-वण्णना ८३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन आमिससंसट्ठानि होन्ति आहारत्थाय पि अनाहारत्थाय पि पटिग्गहेत्वा अज्झोहरन्तस्स पाचित्तियम् एव। सतिपच्चये ऽति यामकालिकं पिपासाय सति पिपासच्छेदनत्थं सत्ताहकालिकं यावजीविकं च तेन तेन उपसमेतब्बके आबाधे सति तस्स उपसमनत्थं परिभुञ्जतो अनापत्ति, सेसम् एत्थ उत्तानम् एव। कठिनसमुट्ठानं कायवाचतो कायवाचाचित्ततो च समुट्ठाति, किरियकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। पठमपवारणासिक्खापदं पञ्चमं।  
छट्ठमसिक्ख्हापदे, अनाचारं आचरती ऽति पण्णत्तिवीतिक्कमं करोति, उपनन्धी ऽति उपनाहं जनेन्तो तस्मिं पुग्गले अत्तनो कोधं बन्धि, पुनप्पुनं आघातं जनेसी ऽति अत्थो। उपनन्दो भिक्खू ऽति सो जनितौपनाहो भिक्खु। अभिहट्ठुं पवारेय्या ऽति अभिहरित्वा हन्द भिक्खु खाद वा भुञ्ज वा ऽति एवं पवारेय्य। पदभाजने पन हन्द भिक्खू ऽति आदिं अनुद्धरित्वा साधारणम् एव अभिहट्ठुं पवारणाय अत्थं दस्सेतुं यावतकं इच्छसि तावतकं गण्हाही ऽति वुत्तं। जानन् ति पवारितभावं जानन्तो। तं पन्ऽ अस्स जाननं यस्मा तीह्ऽ आकारेहि होति तस्मा जानाति नाम सामं वा जानाती ऽति आदिन नयेन पदभाजनं वुत्तं। आसादनापेक्खो ति आसादनं चोदनं मङ्कुकरणभावं अपेक्खमानो। पतिगण्हाति आपत्ति दुक्कटस्सा ऽति यस्स अभिहटं तस्मिं पटिग्गण्हन्ते अभिहारकस्स भिक्खुना दुक्कटं, इतरस्स पन सब्बो आपत्तिभेदो पठमसिक्खापदे वुत्तो। इमस्मिं पन सिक्खापदे सब्बा आपत्तियो अभिहारकस्स्ऽ एव वेदितब्बो, सेसं पठमसिक्खापदे वुत्तनयत्ता पाकटम् एव। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठाति, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति।  
दुतियपवारणसिक्खापदं छट्ठं।  
सत्तमसिक्खापदे, गिरग्गसमज्जो ति गिरिम्हि अग्गसमज्जो, गिरस्स वा अग्गदेसे समज्जो। सो किर सत्तमे दिवसे भविस्सती ऽति नगरे घोसना कयिरति नगरस्स बहिद्धा समे भूमिभागे पब्बतच्छायाय महाजनकायो सन्निपतति अनेकप्पकारानि नटनाटकानि पवत्तन्ति,

[पगे ८३२]  
८३२ समन्तपासादिका [भ्विभ्_व्।३७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेसं दस्सनत्थं मञ्चातिमञ्चे बन्धन्ति। सत्तरसवग्गिया अप्पञ्ञत्ते सिक्खापदे दहरा ऽव उपसम्पन्ना, ते नाटकानि आवुसो पस्सिस्सामा ऽति तत्थ अगमंसु। अथ नेसं ञातका अम्हाकं अय्या आगता ऽति तुट्ठचित्ता नहापेत्वा विलिम्पित्वा भोजेत्वा अञ्ञम् पि पूवखादनीयादिं हत्थे अदंसु, ते सन्धाय वुत्तं मनुस्सा सत्तरसवग्गिये भिक्खू पस्सित्वा ऽति आदि। विकाले ऽति विगते काले, कालो ति भिक्खूनं भोजनकालो अधिप्पेतो। सो च सब्बन्तिमेन परिच्छेदेन मज्झन्तिको तस्मिं वीतिवत्ते ऽति अधिप्पायो। तेन्ऽ एव्ऽ अस्स पदभाजने विकालो नाम मज्झन्तिके वीतिवत्ते याव अरुणुग्गमना ऽति वुत्तं। ठितमज्झन्तिको पि विकालसङ्गहं गच्छति, ततो पट्ठाय पन खादितुं वा भुञ्जितुं वा न सक्का सहसा पिवितुं सक्का भवेय्य, न कुक्कुच्चकेन पन कत्तब्बं, कालपरिच्छेदजाननत्थं च कालत्थम्बो योजेतब्बो। कालन्तरे वा भत्तकिच्चं कातब्बं। अवसेसं खादनीयं नामा ऽति एत्थ यं ताव सक्खलिमोदकादि पुब्बण्णापरण्णमयं तत्थ वत्तब्बम् एव न्ऽ अत्थि।  
यम् पि वनमूलादिप्पभेदं आमिसगतिकं होति, सेय्यथीदं, मूलखादनीयं कण्डखादनीयं मुलालखादनीयं मत्थकखादनीयं खन्धखादनीयं तचखादनीयं पत्तखादनीयं पुप्फखादनियं फलखादनीयं अट्ठिखादनीयं पिट्ठखादनीयं निय्यासखादनीयन् ति, इदम् पि खादनीयसङ्गहम् एव गच्छति। तत्थ पन आमिसगतिकसल्लक्खनत्थं, इदं मुखमत्तनिदस्सनं।  
मूलखादनीये ताव मूलकमूलं खारकमूलं चुच्चुमूलं तम्बकमूलं तण्डुलेय्यकमूलं वत्थुलेय्यकमूलं वजकलीमूलं जज्झरीमूलन् ति एवम् आदीनि, सूपेय्यपण्णमूलानि आमिसगतिकानि,

[पगे ८३३]  
भ्विभ्_व्।३७।] पाचित्तिय-वण्णना ८३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एत्थ च वजकलीमूले जरट्ठं छिन्दित्वा छड्डेन्ति, तं यावजीविकं होति, अञ्ञम् पि एवरूपं एतेन्ऽ एव नयेन वेदितब्बं। मूलकखारकजज्झरीमूलानं पन जरट्ठानि पि आमिसगतिकान्ऽ एवा ऽति वुत्तं।  
यानि पन पाऌइयं, अनुजानामि भिक्खवे मूलानि भेसज्जानि हऌइद्दं सिङ्गिवेरं वचं वचत्थं अतिविसं कटुकरोहिणी उसीरं भद्दमुत्तकं, यानि वा पन्ऽ अञ्ञानि पि अत्थि मूलानि भेसज्जानि न्ऽ एव खादनीये खादनीयत्थं फरन्ति न भोजनीये भोजनीयत्थं फरन्ती ऽति वुत्तानि तानि यावजीविकानि, तेसं चूऌहपञ्चमूलं महापञ्चमूलन् ति आदिना नयेन गणीयमानानं गणनाय अन्तो न्ऽ अत्थि, खादनीयत्थं भोजनीयत्थं च अफरणभावो येव पन तेसं लक्खणं, तस्मा यं किञ्चि मूलं तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थञ् च फरति तं यावकालिकं इतरं यावजीवकन् ति वेदितब्बं। ते सुबहुं वत्वापि हि इमस्मिं येव लक्खणे ठातब्बं। नामसञ्ञासु पन वुच्चमानासु तं तं नामं अजानन्तानं सम्मोहो येव होति, तस्मा नामसञ्ञाय आदरं अकत्वा लक्खणम् एव दस्सितं।  
यथा च मूले एवं कन्दादीसु पि यं लक्खणं दस्सितं तस्स्ऽ एव वसेन विनिच्छयो वेदितब्बो। यञ् च तं पाऌइयं हऌइद्दादि अट्ठविधं वुत्तं तस्स खन्दतचपुप्फफलम् पि सब्बं यावजीविकन् ति वुत्तं मूलखादनीयं।  
कन्दखादनीये दुविधो कन्दो दीघो च रस्सो च, भिसकिंसुककन्दादि वट्टो च उप्पलकसेरुककन्दादि, यं गण्ठी ऽति पि वदन्ति। तत्थ सब्बेसं कन्दानं जिण्णजरट्ठानं च जल्लिं च सुखुममूलानि च यावजीविकानि, तरुणो पन सुखखादनीयो सालकऌयानिपोतककन्दो, किंसुकपोतककन्दो अम्बाटककन्दो केतककन्दो मालुवकन्दो भिससङ्खातो पदुमपुण्डरीककन्दो पिण्डालुमसालुआदयो च खीरवल्लिकन्दो आलुवकन्दो सिग्गुकन्दो तालकन्दो नीलुप्पलरत्तुप्पलकुमुदसोगन्धिकानं कन्दा कदलीकन्दो वेणुकन्दो कसेरुककन्दो ति एवम् आदयो तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरणकन्दा यावकालिका।

[पगे ८३४]  
८३४ समन्तपासादिका [भ्विभ्_व्।३७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] खीरवल्लीकन्दो अधोतो यावजीविको धोतो यावकालिको। खीरकाकोलि-जीविकौसभक-लसुणादीसु कन्दा पन यावजीविका। ते पाऌइयं यानि वा पन्ऽ अञ्ञानि पि अत्थि मूलानि भेसज्जानी ऽति एवं मूलभेसज्जसङ्गहेन्ऽ एव सङ्गहीता।  
मुऌआलखादनीये पदुममुऌआलं पुण्डरीकमुऌआलसदिसं येव। एरकमूलं कण्डुलमूलन् ति एवम् आदि तेसु तेसु जनपदेसु पकति आहारवसेन मनुस्सानं खादनीयत्थं च भोजनीयत्थं च फरणकमुऌआलं यावकालिकं।  
हऌइद्दि सिङ्गिवेर मकचि चतुरस्सवल्लि केतक ताल हिन्ताल कुन्ताल नालिकेर पूगरुक्खादि मुऌआलं पन यावजीविकं।  
तं सब्बम् पि पाऌइयं यानि वा पन्ऽ अञ्ञानि पि अत्थि मूलानि भेसज्जानी ऽति एवं मूलभेसज्जसङ्गहेन्ऽ एव सङ्गहीतं।  
मत्थकखादनीये ताल हिन्ताल कुन्ताल केतक नालिकेर पूगरुक्ख खज्जूरि वेत्तएरक कदलीनं कऌईरसङ्खाता मत्थका वेणुकऌईरो नऌअकऌईरो उच्छुकऌईरो मूलककऌईरो सासपकऌईरो सतवारिकऌईरो सत्तन्नं धञ्ञानं कऌईरा ऽति एवम् आदि तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरणको रुक्खवल्लिआदीनं मत्थको यावकालिको। हऌइद्दि सिङ्गिवेर वच मकचि लसुणानं कऌईरा ताल हिन्ताल कुन्ताल नाऌइकेरकऌईरानञ् च छिन्दित्वा पातितो जरट्ठबुन्दो यावजीविको। खन्दखादनीये अन्तो पठवीगतो सालकऌयणीखन्धो उच्छुखन्दो नीलुप्पल रत्तुप्पल कुमुद सोगन्धिकानं दण्डका ऽति एवम् आदि तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरणको खन्धो यावकालिको, उप्पलजातीनं पन दण्डको पदुमजातीनं सब्बो पि दण्डको करवन्दकदण्डादयो च अवसेसा सब्बखन्धा यावजीविका।

[पगे ८३५]  
भ्विभ्_व्।३७।] पाचित्तिय-वण्णना ८३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तचखादनीये उच्छुकतचो ऽव एको यावकालिको, सो पि सरसो, सेसो सब्बो यावजीविको, तेसं पन मत्थकखन्धतचानं तिण्णम् पि पाऌइयं कसावभेसज्जेन सङ्गहो वेदितब्बो। वुत्तं ह्ऽ एतं, अनुजानामि भिक्खवे कसावानि भेसज्जानि निम्बकसावं कुटजकसावं फग्गवकसावं नत्तमालकसावं यानि वा पन्ऽ अञ्ञानि पि अत्थि कसावानि भेसज्जानि न्ऽ एव खादनीये खादनीयत्थं फरन्ति न भोजनीये भोजनीयत्थं फरन्ती ऽति एत्थ एतेसं सङ्गहो सिज्झति, वुत्तकसावानि च सब्बानि कप्पियानि कसावानी ऽति वेदितब्बानि।  
पत्तखादनीये मूलकं वरको चुच्चुतम्बको तण्डुलेय्यको पपुण्णागो वत्थुलेय्यको वजकली जज्झरी सेल्लु सिग्गु कासमन्दको उम्मा चीनमुग्गो मासो राजमासो ठपेत्वा महानिप्पावं अवसेसनिप्पावो अग्गिमत्थो सुनीसिन्नको सेतवरणो नालिका भूमियं जातलोनी ऽति एतेसं पत्तानि अञ्ञानि च एवरूपानि तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरनकानि पत्तानि एकंसेन यावकालिकानि। या पन्ऽ अञ्ञा महानखपिट्ठिमत्ता पण्णलोणि रुक्खे च गच्छे च आरोहति तस्स पत्तं यावजीविकं, ब्रह्मीपत्तं च यावकालिकन् ति दीपवासिनो वदन्ति, अम्बपल्लवं यावकालिकं, असोकपल्लवं पन यावजीविकं, यानि वा पन्ऽ अञ्ञानि पाऌइयं, अनुजानामि भिक्खवे पण्णानि भेसज्जानि निब्बपण्णं कुटजपण्णं पटोलपण्णं सुलसपण्णं कप्पासिकपण्णं यानि वा पन्ऽ अञ्ञानि पि अत्थि पण्णानि भेसज्जानि न्ऽ एव खादनीये खादनीयत्थं न भोजनीये भोजनीयत्थं फरन्ती ऽति वुत्तानि तानि यावजीविकानि। न केवलं च पण्णानि येव तेसं पुप्फफलादीनि पि यावजीविकानि,

[पगे ८३६]  
८३६ समन्तपासादिका [भ्विभ्_व्।३७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पण्णानं पन फग्गवपण्णं अज्जुकपण्णं फणिज्जकपण्णं पटोलपण्णं तम्बूलपण्णं पदुमिणीपण्णन् ति एवं गणनवसेन अन्तो न्ऽ अत्थि।  
पुप्फखादनीये मूलकपुप्फं खारकपुप्फं चुच्चुपुप्फं तम्बकपुप्फं वजकलिपुप्फं जज्झलीपुप्फं चूऌहनिप्पावपुप्फं महानिप्फावपुप्फं कसेरुकपुप्फं नालिकेरतालकेतकानं तरुणपुप्फानि सेतवरणपुप्फं सिग्गुपुप्फं उप्पलपदुमजातिकानं पुप्फानं कण्णिकामत्तं, अगन्धिकपुप्फं करीरपुप्फं जीवन्तीपुप्फन् ति एवम् आदि तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरणकपुप्फं यावकालिकं। असोक वकुल कुय्हक पुन्नाग चम्पक जाति सुमन कणवीर कणिकार कुन्द नवमालिक मल्लिकादीनं पन पुप्फं यावजीविकं, तस्स गणनाय अन्तो न्ऽ अत्थि। पाऌइयं पन्ऽ अस्स कसावभेसज्जेन्ऽ एव सङ्गहो वेदितब्बो। फलखादनीये पन्ऽ स लबुज ताल नाऌइकेर अम्ब जम्बू अम्बाटक तिन्तिणिक मातुलुङ्ग कपित्थ लाबु कुम्बण्ड पुस्सफल तिम्बरूसक तिपुस वातिङ्गण चोम मोच मधुकादीनं फलानि यानि लोके तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थञ् च फरन्ति, सब्बानि तानि यावकालिकानि। नामगणनावसेन च नेसं न सक्का परियन्तं दस्सेतुं। यानि च पन पाऌइयं, अनुजानामि भिक्खवे फलानि भेसज्जानि बिलङ्गं पिप्फलिं मरिचं हरीटकं विभीतकं आमलकं गोट्ठफलं, यानि वा पन्ऽ अञ्ञानि पि अत्थि फलानि भेसज्जानि न्ऽ एव खादनीये खादनियत्थं फरन्ति न भोजनीये भोजनियत्थं फरन्ती ऽति वुत्तानि,

[पगे ८३७]  
भ्विभ्_व्।३७।] पाचित्तिय-वण्णना ८३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तानि यावजीविकानि। तेसम् पि अपरिपक्कानि अच्ची च बिम्ब वरण केतक कास्मरि आदीनं फलानि जातिफलं कटुकफलं एलाऌअ तक्कोलन् ति एवं नामवसेन न सक्का परियन्तं दस्सेतुं।  
अट्ठिखादनीये लबुजट्ठि पनसट्ठि अम्बाटकट्ठि सालट्ठि खज्जुरि केतक तिम्बरूसकानं तरुणफलट्ठि तिन्तिणिकट्ठि बिम्बफलट्ठि कोसम्बट्ठि उप्पलपदुमजातीनं पोक्खरट्ठी ऽति एवम् आदीनि तेसु तेसु जनपदेसु मनुस्सानं पकतिआहारवसेन खादनीयत्थं भोजनीयत्थं च फरणकानि अट्ठीनि यावकालिकानि। मधुकट्ठि पुन्नागट्ठि हरीटकादीनं अट्ठीनि सिद्धत्थकट्ठि राजकट्ठी ऽति एवम् आदीनि अट्ठीनि यावजीविकानि, तेसं पाऌइयं फलभेसज्जेन्ऽ एव सङ्गहो वेदितब्बो।  
पिट्ठखादनीये सत्तन्नं ताव धञ्ञानं धञ्ञानुलोमानं अपरण्णानं च पिट्ठं पनसपिट्ठं लबुजपिट्ठं अम्बाटकपिट्ठं सालपिट्ठं धोतकं तालपिट्ठं च खीरवल्लीपिट्ठं चा ऽति एवम् आदीनि तेसु तेसु जनपदेसु पकति आहारवसेन मनुस्सानं खादनीयत्थं भोजनीयत्थं च फरणकानि पिट्ठकानि यावकालिकानि। अधोतकं तालपिट्ठं खीरवल्लीपिट्ठं अस्सगन्धादि पिट्ठानि च यावजीविकानि, तेसं पाऌइयं कसावेहि च मूलफलेहि च सङ्गहो वेदितब्बो।  
निय्यासखादनीये एको उच्छुनीय्यासो ऽव सत्ताहकालिको, सेसा अनुजानामि भिक्खवे जतूनि भेसज्जानि हिङ्गु हिङ्गुजतु हिङ्गुसिपाटिकं तकं तकपण्णिं सज्जुलसं यानि वा पन्ऽ अञ्ञानि पि अत्थि जतूनि भेसज्जानी ऽति एवं पाऌइयं वुत्तनिय्यासा यावजीविका। तत्थ येवापनकवसेन गहितानं अम्बनिय्यासो कणिकारनिय्यसो ति एवं नामवसेन न सक्का परियन्तं दस्सेतुं।  
एवं इमेसु मूलखादनीयादीसु यं किञ्चि यावकालिकं सब्बम् पि इमस्मिं अत्थे अवसेसं खादनीयं नामा ऽति सङ्गहीतं।

[पगे ८३८]  
८३८ समन्तपासादिका [भ्विभ्_व्।३७-३८।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भोजनीयं नाम पञ्चभोजनानी ऽति आदिम्हि यं वत्तब्बं तं वुत्तम् एव। खादिस्सामि भुञ्जिस्सामी ऽति पटिगण्हती ऽति यो भिक्खु विकाले एतं खादनीयञ् च भोजनीयञ् च पतिगण्हाति तस्स पटिग्गहणे ताव आपत्ति दुक्कटस्स, सेसम् एत्थ उत्तानम् एव। एऌअकलोमसमुट्ठानं कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। विकालभोजनसिक्खापदं सत्तमं।  
अट्ठमसिक्खापदे, बेलट्ठिसीसो नाम जटिलसहस्सस्स अब्भन्तरो महाथेरो। अरञ्ञे विहरती ऽति जेतवनस्स अविदूरे पधानघरे एकस्मिं आवासे वसति। सुक्खखुरन् ति असूपब्यञ्जनं ओदनं, सो किर अन्तोगामे भुञ्जित्वा पच्छा पिण्डाय चरित्वा तादिसं ओदनं आहरति, तञ् च खो अप्पिच्छताय न पच्चयगिद्धताय, थेरो किर सत्ताहं निरोधसमापत्तिया वीतिनामेत्वा समापत्तितो वुट्ठाय तं पिण्डपातं उदकेन तेमेत्वा भुञ्जति, ततो पुन सत्ताहं समापत्तिया निसीदति, एवं द्वे पि तीणि पि चत्तारि पि सत्ताहानि वीतिनामेत्वा गामं पिण्डाय पविसति, तेन वुत्तं चिरेन गामं पिण्डाय पविसती ऽति। कारो करणं किरिया ऽति अत्थतो एकं, सन्निधिकारो अस्सा ऽति सन्निधिकारं, सन्निधिकारम् एव सन्निधिकारकं, सन्निधिक्रियन् ति अत्थो, पटिग्गहेत्वा एकरत्तिं वीतिनामितस्स्ऽ एतं अधिवचनं, तेन्ऽ एव्ऽ अस्स पदभाजने वुत्तं सन्निधिकारकं नाम अज्जपटिग्गहितं अपरज्जू ऽति। पतिगण्हाति आपत्ति दुक्कटस्सा ऽति, एवं सन्निधिकतं यं किञ्चि यावकालिकं वा यामकालिकं वा अज्झोहरितुकामताय गण्हन्तस्स पटिग्गहणे ताव आपत्ति दुक्कटस्स, अज्झोहरतो पन एकम् एकस्मिं अज्झोहारे पाचित्तियं। सचे पि पत्तो दुद्धोतो होति, यं अङ्गुलिया घंसन्तस्स लेखा पञ्ञायति गण्डिकपत्तस्स वा गण्डिकन्तरेन स्नेहो पविट्ठो होति सो उण्हे ओतापेन्तस्स पग्घरति उण्हयागुया गहिताय सन्दिस्सति, तादिसे पत्ते पि पुनदिवसं भुञ्जन्तस्स पाचित्तियं, तस्मा पत्तं धोवित्वा पुन तत्थ अच्छोदकं वा आसिञ्चित्वा अङ्गुलिया वा घंसित्वा निस्नेहभावो जानितब्बो।

[पगे ८३९]  
भ्विभ्_व्।३८।] पाचित्तिय-वण्णना ८३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे हि उदके वा स्नेहभावो पत्ते वा अङ्गुलिलेखा पञ्ञायति दुद्धोतो होति, तेलवण्णपत्ते पन अङ्गुलिलेखा पञ्ञायति, सा अब्बोहारिका, यं भिक्खू निरपेक्खा सामणेरानं परिच्चजन्ति, तञ् चे सामणेरा निदहित्वा देन्ति सब्बं वट्टति। सयं पटिग्गहेत्वा अपरिच्चत्तम् एव हि दुतियदिवसे न वट्टति, ततो हि एकसित्थम् पि अज्झोहरतो पाचित्तियम् एव। अकप्पियमंसेसु मनुस्समंसे थुल्लच्चयेन सद्धिं पाचित्तियं, अवसेसे दुक्कटेन सद्धिं, यामकालिकं सति पच्चये अज्झोहरतो पाचित्तियं, आहारत्थाय अज्झोहरतो दुक्कटेन सद्धिं पाचित्तियं। सचे पवारितो हुत्वा अनतिरित्तकं अज्झोहरति पकतिआमिसे द्वे पाचित्तियानि, मनुस्समंसे थुल्लच्चयेन सद्धिं द्वे, सेस अकप्पियमंसे दुक्कटेन सद्धिं। यामकालिकं सति पच्चये सामिसेन मुखेन अज्झोहरतो द्वे, निरामिसेन एकम् एव। आहारत्थाय अज्झोहरतो विकप्पद्वये पि दुक्कटं वड्ढति, सचे विकाले अज्झोहरति पकतिभोजने सन्निधिपच्चया च विकालभोजनपच्चया च द्वे पाचित्तियानि, अकप्पियमंसेसु थुल्लच्चयञ् च दुक्कटं च वड्ढति, यामकालिकेसु विकालपच्चया अनापत्ति, अनतिरित्तपच्चया पन विकाले सब्बविकप्पेसु अनापत्ति।  
सत्ताहकालिकं यावजीविकं आहारत्थाया ऽति आहारत्थाय पटिगण्हतो पटिग्गहणपच्चया ताव दुक्कटं, अज्झोहरतो पन सचे निरामिसं होति अज्झोहारे अज्झोहारे दुक्कटं।  
अथ आमिससंसट्ठं पटिग्गहेत्वा ठपितं होति यथावत्थुकं पाचित्तियम् एव। अनापत्ति यावकालिकन् ति आदिम्हि विकालभोजनसिक्खापदे निद्दिट्ठं खादनीयभोजनीयं याव मज्झन्तिकसङ्खातो कालो ताव भुञ्जितब्बतो यावकालिकं, सद्धिं अनुलोमपानेहि, अट्ठविधं पानं याव रत्तिया पच्छिमयामसङ्खातो यामो ताव परिभुञ्जितब्बतो यामो कालो अस्सा ऽति यामकालिकं। सप्पिआदि पञ्चविधं भेसज्जं सत्ताहं निधेतब्बतो सत्ताहो कालो अस्सा ऽति सत्ताहकालिकं, ठपेत्वा उदकं अवसेसं सब्बम् पि यावजीवं परिहरित्वा सति पच्चये परिभुञ्जितब्बो यावजीविकन् ति वुच्चति।

[पगे ८४०]  
८४० समन्तपासादिका [भ्विभ्_व्।३८-३९।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ अरुणोदये पटिग्गहीतं यावकालिकं सतक्खत्तुम् पि निदहित्वा यावकालो नातिक्कमति ताव, यामकालिकं एकं अहोरत्तं, सत्ताहकालिकं सत्तरत्तं, इतरं सति पच्चये यावजीवम् पि परिभुञ्जन्तस्स अनापत्ति, सेसम् एत्थ उत्तानम् एव। अट्ठकथासु पन इमस्मिं ठाने पाणककथा कप्पियानुलोमककथा कप्पति नु खो यावकालिकेन यामकालिकन् ति आदिकथा च कप्पियभूमिकथा च वित्थारिता, तं मयं आगतट्ठाने येव कथयिस्साम।  
एऌअकलोमसमुट्ठानं कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्नत्तिवज्जं कयकम्मं तिचित्तं तिवेदनन् ति। सन्निधिकारसिक्खापदं अट्ठमं।  
नवमसिक्खापदे, पणीतभोजनानी ऽति उत्तमभोजनानि।  
कस्स सम्पन्नं न मनापन् ति सम्पत्तियुत्तं कस्स न प्पियं। सादुन् ति सुरसं। यो पन भिक्खु एवरूपानि पणीतभोजनानि अगिलानो अत्तनो अत्थाय विञ्ञापेत्वा भुञ्जेय्या ऽति एत्थ सुद्धानि सप्पिआदीनि विञ्ञापेत्वा भुञ्जन्तो पाचित्तियं नापज्जति, सेखियेसु सूपोदनविञ्ञत्ति दुक्कटानि आपज्जति, ओदनसंसट्ठानि पन विञ्ञापेत्वा भुञ्जन्तो पाचित्तियं आपज्जतीऽति वेदितब्बो। अयं पन्ऽ एत्थ अधिप्पायो, तेन्ऽ एव च पणीताणी ऽति अवत्वा पणीतभोजनानी ऽति सुत्ते वुत्तं। पणीतानी ऽति वुत्ते सप्पिआदीनं येव गहणं होति, पणीतभोजनानी ऽति वुत्ते पन पणीतसंसट्ठानि सत्तधञ्ञनिब्बत्तानि भोजनानि पणीतभोजनानी ऽति अयम् अत्थो पञ्ञायति।  
इदानि विञ्ञापेति पयोगे दुक्कटन् ति आदीसु अयं विनिच्छयो, सप्पिना भत्तं देहि सप्पिं आकिरित्वा देहि सप्पिमिस्सकं कत्वा देहि सह सप्पिं देहि सप्पिञ् च भत्तं च देही ऽति विञ्नापेन्तस्स विञ्ञत्तिया दुक्कटं पटिग्गहणे दुक्कटं अज्झोहारे पाचित्तियं। सप्पिभत्तं देही ऽति वुत्ते पन यस्मा सालिभत्तं विय सप्पिभत्तं नाम न्ऽ अत्थि तस्मा सूपोदनविञ्ञत्ति दुक्कटम् एव वेदितब्बं। सचे पन सप्पिना भत्तं देही ऽति वुत्ते भत्तं दत्वा सप्पिं कत्वा भुञ्जति नवनीतं वा खीरं वा दधि वा देति मूलं वा पन देति इमिना सप्पिं गहेत्वा भुञ्जा ऽति यथा वत्थुम् एव।

[पगे ८४१]  
भ्विभ्_व्।३९।] पाचित्तिय-वण्णना ८४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गोसप्पिना भत्तं देही ऽति वुत्ते पन गोसप्पिना वा देतु गोसप्पिम्हि असति पुरिमनयेन्ऽ एव गोनवनीतादीनि वा गाविं येव वा देतु इतो सप्पिना भुञ्जा ऽति यथावत्थुकं एव। सचे पन गोसप्पिना याचितो अजिया सप्पिआदीहि देति विसङ्खेतं, एवं हि सति अञ्ञं याचितेन अञ्ञं दिन्नं नाम होति, तस्मा अनापत्ति। एस नयो अजिया सप्पिना देही ऽति आदीसु पि, कप्पियसप्पिना देही ऽति वुत्तो अकप्पियसप्पिना देति विसङ्केतम् एव। अकप्पियसप्पिना देही ऽति वुत्ते अकप्पियसप्पिना देति पटिग्गहणे पि परिभोगे पि दुक्कटम् एव, अकप्पियसप्पिम्हि असति पुरिमनयेन्ऽ एव अकप्पियनवनीतादीनि देति सप्पिं कत्वा भुञ्जा ऽति अकप्पियसप्पिना ऽव दिन्नं होति, अकप्पियसप्पिना ऽति वुत्ते कप्पियेन देति विसङ्केतं एव। सप्पिना ऽति वुत्ते सेसेसु नवनीतादीसु अञ्ञतरेन देति विसङ्केतम् एव। एस नयो नवनीतेन देही ऽति आदीसू ऽपि, येन येन हि विञ्ञत्तं होति, तस्मिं वा तस्स मूले वा लद्धे तं तं लद्धम् एव होति। सचे पन अञ्ञं पाऌइयं आगतं वा अनागतं वा देन्ति विसङ्केतं, पाऌइयं आगतनवनीतादीनि ठपेत्वा अञ्ञेहि नवनीतादीहि विञ्ञापेन्तस्स दुक्कटं, यथा च सप्पिभत्तं देही ऽति वुत्ते साऌइभत्तस्स विय सप्पिभत्तस्स अभावा सूपोदनविञ्ञत्ति दुक्कटम् एव होती ऽति वुत्तं, एवं नवनीतभत्तं देही ऽति आदीसु पि। पटिपाटिया एकम् एकं वित्थारेत्वा वुच्चमाने पि अयम् एव्ऽ अत्थो वत्तब्बो सिया, सो च सङ्खेपेन पि सक्का ञातुं, किं तत्थ वित्थारेन, तेन वुत्तं एस नयो नवनीतेन देही ऽति आदीसु पी ऽति। सचे पन सब्बेहि पि सप्पिआदीहि एकट्ठाने वा नानाट्ठाने वा विञ्ञापेत्वा पटिलद्धं एकभाजने आकिरित्वा एकरसं कत्वा ततो कुसग्गेना ऽपि जिव्हग्गे बिन्दुं ठपेत्वा अज्झोहरति नव पाचित्तियानि आपज्जति, वुत्तम् पि च्ऽ एतं परिवारे:  
कायिकानि न वाचसिकानि, सब्बानि नव  
नानावत्थुकानि  
अपुब्बं अचरिमं आपज्जेय्य एकतो,  
पण्हा मे सा कुसलेहि चिन्तिता ऽति।

[पगे ८४२]  
८४२ समन्तपासादिका [भ्विभ्_व्।३९-४०।  
अगिलानो गिलानसञ्ञी ऽति एत्थ सचे गिलानसञ्ञी ऽपि हुत्वा भेसज्जत्थाय पञ्च भेसज्जानि विञ्ञापेति महानामसिक्खापदेन कारेतब्बो। नव पनीतभोजनानि विञ्ञापेन्तो पन इमिना सिक्खापदेन कारेतब्बो। भिक्खुणीनं पन एतानि पाटिदेसनियवत्थूनि होन्ति, सूपोदनविञ्ञत्तिया उभयेसम् पि सेखपण्णत्तिदुक्कटम् एव। सेसम् एत्थ उत्तानम् एव।  
चतुसमुट्ठानं, कायतो कायवाचतो कायचित्ततो कायवाचाचित्ततो च समुट्ठाति। किरिया नोसञ्ञाविमोक्कं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। पणीतभोजनसिक्खापदं नवमं।  
दसमसिक्खापदे, चतूसु पच्चयेसु अन्तमसो दन्तकट्ठम् पि सब्बं पंसुकूलिकम् एव अस्सा ऽति सब्बपंसुकूलिको। सो किर सुसाने छड्डितभाजनम् एव पत्तं कत्वा तत्थ छड्डितचोऌअकेह्ऽ एव चीवरं कत्वा तत्थ छड्डितमञ्चपीठकानि येव गहेत्वा परिभुञ्जति। अय्यवोसाटिकतानी ऽति एत्थ अय्या खो वुच्चन्ति कालकता पितिपितामहा, वोसाटिकतानि वुच्चन्ति तेसं अत्थाय सुसानादीसु छड्डितकानि खादनीयभोजनीयानि, मनुस्सा किर कालकतञातके उद्दिस्स यं तेसं सजीवकाले पियं होति, तं एतेसु सुसानादीसु पिण्डपिण्डं कत्वा ञातका नो परिभुञ्जन्तू ऽति ठपेन्ति, सो भिक्खु तं गहेत्वा भुञ्जति, अञ्ञं पणीतम् पि दीय्यमानं न इच्छति। तेन वुत्तं सुसाने पि रुक्खमूले पि उम्मारे पि अय्यवोसटिकतानि सामं गहेत्वा परिभुञ्जती ऽति। थेरो ति थिरो घनबद्धो। वठरो ति थूलो, थूलो च घणसरीरो चायं भिक्खूऽति वुत्तं होति। मनुस्समंसं मञ्ञे खादतीऽति मनुस्समंसं खादतीऽति सल्लक्खेम, मनुस्समंसं खादन्ता हि ईदिसा भवन्ती ऽति अयं तेसं अधिप्पायो।  
उदकदन्तपोणे कुक्कुच्चायन्ती ऽति एत्थ ते भिक्खू अदिन्नं मुखद्वारं आहारं आहरेय्या ऽति पदस्स सम्मा अत्थं असल्लक्खेत्वा कुक्कुच्चायिंसु। भगवा पन यथा उप्पन्नस्स वत्थुस्स वसेन पिता विय दारके ते भिक्खू सञ्ञापेन्तो अनुप्पञ्ञत्तिं ठपेसि। अदिन्नन् ति कायेन वा कायपटिबद्धेन वा गण्हन्तस्स कायकायपतिबद्धनिस्सग्गियानं अञ्ञतरवसेन न दिन्नं।

[पगे ८४३]  
भ्विभ्_व्।४०।] पाचित्तिय-वण्णना ८४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एतद् एव हि सन्धाय पदभाजने अदिन्नं नाम अप्पटिग्गहीतकं वुच्चती ऽति वुत्तं।  
दुतियपाराजिके पन अदिन्नं नाम परपरिग्गहीतकं वुच्चती ऽति वुत्तं। दिन्नन् ति इदं पदं तस्स्ऽ एव अदिन्नस्स पटिपक्खवसेन लक्खणदस्सनत्थं उद्धटं, निद्देसे च्ऽ अस्स कायेन वा कायपटिबद्धेन वा निस्सग्गियेन वा देन्ती ऽति, एवं अञ्ञस्मिं ददमाने हत्थपासे ठितो कायेन वा कायपटिबद्धेन वा पतिगण्हती ऽति तं एवं दीय्यमानं अन्तमसो रथरेणुम् पि सचे पुब्बे वुत्तलक्खणे हत्थपासे ठितो कायेन वा कायपटिबद्धेन वा पटिगण्हाति, एवं एतं पटिग्गहीतं दिन्नं नाम वुच्चति, इदं गण्ह इदं तव होतू ऽति आदिवचनेन निस्सट्ठं। तत्थ कायेन वा ऽति हत्थादीसु येन केनचि सरीरावयवेन अन्तमसो पादङ्गुलियापि दीय्यमानं कायेन दिन्नं नाम होति, पटिग्गहणे पि एस्ऽ एव नयो। येन केनचि सरीरावयवेन गहितं कायेन गहितम् एव होति। सचे पि नत्थुकरणीया दीय्यमानं नासापुटेन अकल्लको वा मुखेन पतिगण्हाति, आभोगम् एव हि एत्थ पमाणन् ति, अयं नयो महापच्चरियं वुत्तो। कायपटिबद्धेना ऽति कटच्छुआदीसु येन केनचि उपकरणेन दिन्नं कायपटिबद्धेन दिन्नं नाम होति। पटिग्गहणे पि एस्ऽ एव नयो, येन केनचि सरीरसम्बन्धेन सत्तथालकादिना गहितं कायपटिबद्धेन गहितम् एव होति। निस्सग्गियेना ऽति कायतो च कायपटिबद्धतो च मोचेत्वा हत्थपासे ठितस्स कायेन वा कायपटिबद्धेन वा पातियमानं हि निस्सग्गियेन पयोगेन दिन्नं नाम होति, अयं ताव पाऌइवण्णना।  
अयं पन्ऽ एत्थ पाऌइमुत्तकविनिच्छयो, पञ्चहि अङ्गेहि पटिग्गहणं रूहति, थाममज्झिमस्स पुरिसस्स उद्धारणमत्तं होति हत्थपासो पञ्ञायति अभिहारो पञ्ञायति देवो वा मनुस्सो वा तिरच्छानगतो वा देति, तं चे भिक्खु कायेन वा कायपटिबद्धेन वा पतिगण्हाति,

[पगे ८४४]  
८४४ समन्तपासादिका [भ्विभ्_व्।४०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं पञ्चह्ऽ अङ्गेहि पटिग्गहणं रूहति, तत्थ ठितनिसिन्ननिपन्नानं पवारणसिक्खापदे वुत्तनयेन्ऽ एव हत्थपासो वेदितब्बो। सचे पन दायकपटिग्गाहकेसु एको आकासे होति एको भूमियं भुम्मट्ठस्स च सीसेन आकासट्ठस्स च ठपेत्वा दातुं वा गहेतुं वा पसारितहत्थं यं आसन्नतरं अङ्गं तस्स ओरिमन्तेन हत्थपासप्पमाणं परिच्छिन्दितब्बं। सचे पि एको कूपे होति एको कूपतटे एको वा पन रुक्खे एको पठवियं वुत्तनयेन्ऽ एव हत्थपासप्पमाणं परिच्छिन्दित्तब्बं।  
एवरूपे हत्थपासे ठत्वा सचे पि पक्खी मुखतुण्डकेन वा हत्थी वा सोण्डाय गहेत्वा पुप्फं वा फलं वा देति पटिग्गहणं रूहति। सचे पन अड्ढट्ठमरतनस्सापि हत्थिनो खन्दे निसिन्नो तेन सोण्डाय दीय्यमानं गण्हाति वट्टति येव। एको बहूनि भत्तबुञ्जनभाजनानि सीसे कत्वा भिक्खुस्स सन्तिकं आगन्त्वा ठितको ऽव गण्हथा ऽति वदति न ताव अभिहारो पञ्ञायति, तस्मा न गहेतब्बम्।  
सचे पन ईसकम् पि ओनमति भिक्खुना हत्थं पसासेत्वा हेट्ठिमभाजनं एकदेसेनापि सम्पटिच्छितब्बं। एत्तावता सब्बभाजनानि पटिग्गहितानि होन्ति, ततो पट्ठाय ओरोपेत्वा वा उग्घाटेत्वा वा यं इच्छति तं गहेतुं वट्टति, भत्तपच्छिआदिम्हि पन एकभाजने वत्तब्बम् एव न्ऽ अत्थि, काजेन भत्तं हरन्तो ऽपि सचे काजं ओनमित्वा देति वट्टति।  
तिंसहट्ठो वेणु होति एकस्मिं अन्ते गुऌअकुम्भो बद्धो होति एकस्मिं सप्पिकुम्भो तञ् चे पटिगण्हाति सब्बं पटिग्गहितम् एव, उच्छुयन्तदोणितो पग्घरन्तम् एव रसं गण्हथा ऽति वदति अभिहारो न पञ्ञायती ऽति न गहेतब्बो, सचे पन कसटं छड्डेत्वा हत्थेन उस्सिञ्चित्वा उस्सिञ्चित्वा देति वट्टति। बहू पत्ता मञ्चे वा पीठे वा कटसारके वा दोणियं वा फलके वा ठपिता होन्ति, यत्थ ठितस्स दायको हत्थपासे होति, तत्थ ठत्वा पटिग्गहणसञ्ञाय मञ्चादीनि अङ्गुलियापि फुसित्वा ठितेन वा निसिन्नेन वा निपन्नेन वा यं तेसु पत्तेसु दीय्यति तं सब्बं पटिग्गहीतं होति, सचे पटिग्गहेस्सामी ऽति मञ्चादीनि अभिरूहित्वा निसीदति वट्टति येव।

[पगे ८४५]  
भ्विभ्_व्।४०।] पाचित्तिय-वण्णना ८४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पठवियं पन सचे पि कुच्छिया कुच्छिं आहच्च ठिता होन्ति यं यं अङ्गुलिया वा सूचिया वा फुसित्वा निसिन्नो होति तत्थ तत्थ दिय्यमानम् एव पटिग्गहीतं होति, कत्थचि कत्थचि महाकटसारहत्थत्थरादीसु ठपितपत्ते पटिग्गहणं न रूहती ऽति वुत्तं, तं हत्थपासातिक्कमं सन्धाय वुत्तन् वेदितब्बं। हत्थपासे पन सति यत्थ कत्थचि वट्टति अञ्ञत्र तत्र जातका, तत्थ जातके पन पदुमिनीपण्णे वा किंसुकपण्नादिम्हि वा न वट्टति, न हि तं कायपटिबद्धसङ्ख्यं गच्छति। यथा च तत्थ जातके एवं खाणुके बन्धित्वा ठपितमञ्चादिम्हि असंहारिमे फलके वा पासाणे वा न रूहति येव। ते पि हि तत्थ जातकसङ्खे पूपगा होन्ति, भूमियं अत्थतेसु सुखुमेसु तिन्तिणिकादिपण्णेसु पि पटिग्गहणं न रूहति, न हि तानि सन्धारेतुं समत्थानी ऽति। महन्तेसु पन पदुमिणीपण्णादीसु रूहति येव। सचे तत्थ हत्थपासं अतिक्कम्म ठितो दीघदण्डकेन उऌउङ्केन देति आगन्त्वा देही ऽति वत्तब्बो। वचनं असुत्वा वा अनादियित्वा वा पत्ते आकिरति येव पुन पटिग्गहेतब्बं, दूरे ठत्वा भत्तपिण्डं खिपन्ते पि एस्ऽ एव नयो। सचे पत्तत्थविकतो नीहरियमाने पत्ते रजनचुण्णानि होन्ति सति उदके धोवितब्बो, असति रजनचुण्णं पुञ्छित्वा पटिग्गहेत्वा पिण्डाय चरितब्बं, सचे पिण्डाय चरन्तस्स रजं पतति पटिग्गहेत्वा भिक्खा गण्हितब्बा, अपटिग्गहेत्वा गहण्हतो विनयदुक्कटं, तं पन पुन पटिग्गहेत्वा भुञ्जतो अनापत्ति, सचे पन पटिग्गहेत्वा देथा ऽति वुत्ते वचनं असुत्वा वा अनादियित्वा वा भिक्खं देन्ति येव विनयदुक्कटं, न्ऽ अत्थि, पुन पटिग्गहेत्वा अञ्ञा भिक्खा गहेतब्बा। सचे महावातो ततो ततो रजं पातेते न सक्का होति भिक्खं गहेतुं अनुपसम्पन्नस्स दस्सामी ऽति सुद्धचित्तेन आभोगं कत्वा गण्हितुं वट्टति। एवं पिण्डाय चरित्वा विहारं वा आसनसालं वा गन्त्वा तं अनुपसम्पन्नस्स दत्वा पुन तेन दिन्नं वा तस्स विस्सासेन वा पटिग्गहेत्वा भुञ्जितुं वट्टति। सचे भिक्खाचारे सरजं पत्तं भिक्खुस्स देति सो वत्तब्बो इमं पटिग्गहेत्वा भिक्खं वा गण्हेय्यासि परिभुञ्जेय्यासीऽति, तेन तथा कातब्बं।

[पगे ८४६]  
८४६ समन्तपासादिका [भ्विभ्_व्।४०।  
सचे रजं उपरि उप्लवति कञ्जितं पवाहेत्वा सेसं भुञ्जितब्बं। सचे अन्तो पविट्ठो होति पटिग्गहेतब्बं, अनुपसम्पन्ने असति हत्थतो अमोचेन्तेन्ऽ एव, यत्थ अनुपसम्पन्नो अत्थि तत्थ नेत्वा पटिग्गहेतब्बं। सुक्खभत्ते पतितरजं अपनेत्वा भुञ्जितुं वट्टति। सचे अतिसुखुमं होति उपरिभत्तेन सद्धिं अपनेतब्बं, पटिग्गहेत्वा वा भुञ्जितब्बं। यागुं वा सूपं वा पुरतो ठपेत्वा आऌउलेन्तानं भाजने फुसितानि उग्गन्त्वा पत्ते पतन्ति पत्तो पटिग्गहेतब्बो, उऌउङ्केन आहरित्वा देन्तानं पठमतरं उऌउङ्कतो थेवा पत्ते पतन्ति सुपतिता अभिहटत्ता दोसो न्ऽ अत्थि, सचे पि चरुकेन भत्ते आकिरयमाने चरुकतो मसि वा छारिका वा पतति अभिहटत्ता न्ऽ एव्ऽ अत्थि दोसो। अनन्तरस्स भिक्खुनो दीय्यमानं पत्ततो उप्पतित्वा इतरस्स पत्ते पतति सुपतितं पटिग्गहितकम् एव हि तं होति। सचे जज्झरिसाकादिं फालेत्वा एकस्स भिक्खुनो देन्तानं साकतो फुसितानि अञ्ञस्स भिक्खुनो पत्ते पतन्ति पत्तो पटिग्गहेतब्बो, यस्स पत्तस्स उपरि फालेन्ति तस्स पत्ते पतितेसु दातुकामताय अभिहटत्ता दोसो न्ऽ अत्थि। पायासस्स पूरेत्वा पत्तं देन्ति, उण्हत्ता हेट्ठा गहेतुं न सक्कोति मुखवट्टियापि गहेतुं वट्टति।  
सचे तथापि न सक्कोति आधारकेन गण्हितब्बो, आसनसालाय पत्तं गहेत्वा निसिन्नो भिक्खु निद्दं ओक्कन्तो होति, न्ऽ एव्ऽ आहरीयमानं न दीय्यमानं जानाति अपटिग्गहितकं होति, सचे पन आभोगं कत्वा निसिन्नो होति वट्टति, सचे पि सो हत्थेन आधारकं मुञ्चित्वा पादेन पेल्लेत्वा निद्दायति वट्टति येव। पादेन आधारकं अक्कमित्वा पतिगण्हन्तस्स पन जागरन्तस्स पि अनादरपटिग्गहनं होति, तस्मा न कातब्बं। केचि एवं आधारकेन पटिग्गहनं कायपटिबद्धपटिबद्धेन पटिग्गहनं नाम होति, तस्मा न वट्टती ऽति वदन्ति, तं वचनमत्तम् एव, अत्थतो पन सब्बम् प्ऽ एतं कायपटिबद्धम् एव होति, कायसंसग्गे पि च्ऽ एव नयो दस्सितो। यम् पि भिक्खुस्स दीय्यमानं पतति तम् पि सामं गहेत्वा परिहुञ्जितुं वट्टति।

[पगे ८४७]  
भ्विभ्_व्।४०।] पाचित्तिय-वण्णना ८४७  
तत्र्ऽ ईदं सुत्तं, अनुजानामि भिक्खवे यं दीय्यमानं पतति तं सामं गहेत्वा परिभुञ्जितुं, तं किस्स हेतु, परिच्चत्तं तं भिक्खवे दायकेही ऽति। इदं च पन सुत्तं नेय्यत्थं तस्मा एवम् एत्थ अधिप्पायो वेदितब्बो।  
यं दीय्यमानं दायकस्स हत्थतो परिगलित्वा सुद्धाय वा भूमिया पदुमिनीपण्णवत्थकटसारकादीसु वा पतति तं सामं गहेत्वा परिभुञ्जितुं वट्टति। यं पन सरजाय भूमिया पतति तं रजं पुञ्छित्वा वा धोवित्वा वा पटिग्गहेत्वा परिभुञ्जितब्बं। सचे पन वट्टन्तं अञ्ञस्स भिक्खुनो सन्तिकं गच्छति तेन आहरापेतुम् पि वट्टति।  
सचे तं भिक्खुं वदति त्वं येव खादा ऽति तस्सापि खादितुं वट्टति, अनानत्तेन पन तेन न गहेतब्बं।  
अणानत्तेना पि इतरस्स दस्सामी ऽति गहेतुं वट्टती ऽति कुरुन्दियं वुत्तं। कस्म पन्ऽ एतं इतरस्स भिक्खुनो गहेतुं न वट्टती ऽति। भगवता अननुञ्ञातत्ता, भगवा हि सामं गहेत्वा परिभुञ्जितुन् वदन्तेन यस्स्ऽ एव तं दीय्यमानं पतति तस्स अपटिग्गहितकम् पि तं गहेत्वा परिभोगो अनुञ्ञातो। परिच्चत्तं तं भिक्खवे दायकेही ऽति वचनेन पन्ऽ एत्थ परसन्तकाभावो दीपितो, तस्मा अञ्ञस्स सामं गहेत्वा वा परिभुञ्जितुं न वट्टति, तस्स पन आणत्तिया वट्टति, अयं किर्ऽ एत्थ अधिप्पायो, यस्मा च तं अपटिग्गहीतकत्ता अनुञ्ञातं तस्मा यथा ठितं येव अनामसित्वा केनचि पिदहित्वा ठपितं दुतियदिवसे पि परिभुञ्जितुं वट्टति। सन्निधिप्पच्चया अनापत्ति, पटिग्गहेत्वा पन परिभुञ्जितब्बं। तं दिवसं येव हि तस्स सामं गहेत्वा परिभोगो अनुञ्ञातो, न ततो परन् ति अयम् पि किर्ऽ एत्थ अधिप्पायो।  
इदानि अब्बोहारिकनयो वुच्चति, भुञ्जन्तानं हि दन्ता खीयन्ति नखा खीयन्ति पत्तस्स वण्णो खीयति सब्बं अब्बोहारिकं, सत्थकेन उच्छुआदीसु फालितेसु मलं पञ्ञायति एतं नवसमुट्ठितं नाम पटिग्गहेत्वा परिभुञ्जितब्बं।  
सत्थकं धोवित्वा फालितेसु मलं न पञ्ञायति लोहगन्धमत्तं होति तं अब्बोहारिकं, यम् पि सत्थकं गहेत्वा परिहरन्ति तेन फालिते पि एस्ऽ एव नयो, न हि तं परिभोगत्थाय परिहरन्ती ऽति। मूलभेसज्जादीनि पि सन्तानं वा कोट्टेन्तानं वा निसदनिसदपोतकौदुक्खलमुसलानि खीयन्ति,

[पगे ८४८]  
८४८ समन्तपासादिका [भ्विभ्_व्।४०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परिहरणकवासिं तापेत्वा भेसज्जत्थाय तक्के वा खीरे वा पक्खिपन्ति, तत्थ नीलिका पञ्ञायति, सत्थके वुत्तसदिसो ऽव विनिच्छयो। आमकतक्कादीसु पन सयं न पक्खिपितब्बा, पक्खिपति चे सामपाकतो न मुच्चति, देवे वस्सन्ते पिण्डाय चरन्तस्स सरीरतो वा चीवरतो वा किलिट्ठौदकं पत्ते पतति तं पटिग्गहेतब्बं। रुक्खमूलादीसु भुञ्जमानस्स पतिते पि ऽएस् एव नयो। सचे पन सत्ताहं वस्सन्ते देवे सुद्धं उदकं होति अब्भोकासतो वा पतति वट्टति।  
सामणेरस्स ओदनं देन्तेन तस्स पत्तगतं अच्छुपन्तेन्ऽ एव दातब्बो, पत्तो व्ऽ आस्स पटिग्गहेतब्बो। अपटिग्गहीते ओदनं छुपित्वा पुन अत्तनो पत्ते ओदनं गण्हन्तस्स उग्गहितको होति। सचे पन दातुकामो हुत्वा आहर सामणेर पत्तं ओदनं गण्हा ऽति वदति, इतरो च अलं मय्हन् ति पटिक्खिपति पुन तव्ऽ एतं मया परिच्चत्तन् ति च वुत्ते पि न मय्हं एतेन्ऽ अत्थो ति वदति सतक्खतुम् पि परिच्चजतु याव अत्तनो हत्थगतं पटिग्गहितकम् एव होति। सचे पन आधारके ठितं निरपेक्खो गण्हा ऽति वदति पुन पटिग्गहेतब्बं। सचे सापेक्खो आधारके पत्तं ठपेत्वा एत्तो पूवं वा भत्तं वा गण्हा ऽति सामणेरं वदति।  
सामणेरो हत्थं धोवित्वा सचे पि सतक्खत्तुं गहेत्वा अत्तनो पत्तगतं अफुसन्तो ऽव अत्तनो पत्ते पक्खिपति पुन पटिग्गहनकिच्चं न्ऽ अत्थि। यदि पन अत्तनो पत्तगतं फुसित्वा ततो गण्हाति सामनेरसन्तकेन संसट्ठं होति पुन पटिग्गहेतब्बं। केचि पन सचे पि गय्हमानं छिज्जित्वा तत्थ पतति पुन पटिग्गहेतब्बन् ति वदन्ति, तं एकं भत्तपिण्डं गण्ह एकं पूवं गण्ह इमस्स गुऌअपिण्डस्स एत्तकं पदेसं गण्हा ऽति एवं परिच्छिन्दित्वा वुत्ते वेदितब्बं। इध पन परिच्छेदो न्ऽ अत्थि, तस्मा यं सामणेरस्स पत्ते पतति, तद् एव पटिग्गहनं विजहति, हत्थगतं पन याव सामणेरो वा अलन् ति न ओरमति भिक्खु वा न वारेति ताव भिक्खुस्स्ऽ एव सन्तकं तस्मा पटिग्गहनं न विजहति। सचे अत्तनो वा भिक्खूनं वा यागुपचनकभाजने केसञ्चि अत्थाय भत्तम् पक्खिपति,

[पगे ८४९]  
भ्विभ्_व्।४०।] पाचित्तिय-वण्णना ८४९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सामणेर भाजनस्स उपरि हत्थं करोही ति वत्वा तस्स हत्थे पक्खिपितब्बं, तस्स हत्थतो भाजने पतितं हि दुतियदिवसे भाजनस्स अकप्पियभावं न करोति परिच्चत्तत्ता। सचे एवं अकत्वा पक्खिपति पत्तम् इव भाजनं निरामिसं कत्वा परिभुञ्जितब्बं, दायका यागुकूटं ठपेत्वा गता, तं दहरसामणेरो पतिगण्हापेतुं न सक्कोति। भिक्खु पत्तं उपनामेति सामणेरो कूटस्स गीवं पत्तस्स मुखवट्टियं ठपेत्वा आवज्जेति, पत्तगता यागु पटिग्गहिता ऽव होति। अथवा बिह्क्खू भूमियं हत्थं ठपेति, सामणेरो पवट्टेत्वा तत्थ आरोपेति वट्टति, पूवपच्छिभत्तपच्छिउच्छुभारादीसु पि एस्ऽ एव नयो।  
सचे पटिग्गहणूपगं भारं द्वे तयो सामणेरा देन्ति, एकेन वा बलवता उक्खित्तं द्वे तयो भिक्खू गण्हन्ति वट्टति, मञ्चस्स वा पीठस्स वा पादे तेलघटं वा फाणितघटं वा नवणीतघटं वा लगेन्ति भिक्खुस्स मञ्चे पीठे पि निसीदितुं वट्टति, उग्गहितकं नाम न होति। नागदन्तके वा अङ्कुसके वा द्वे तेलघटा लग्गिता होन्ति, उपरि पटिग्गहितको हेट्ठा अपटिग्गहितको उपरिमं गहेतुं वट्टति, हेट्ठा पटिग्गहितको उपरि अपटिग्गहितको, उपरिमं गहेत्वा इतरं गण्हतो उपरिमो उग्गहितको होति, हेट्ठा मञ्चे अपटिग्गहितकं तेलथालकं होति, तञ् चे सम्मज्जन्तो सम्मुजनिया घट्टेति उग्गहितकं न होति, पटिग्गहितं गण्हिस्सामी ऽति अपटिग्गहितकं गण्हित्वा ञत्वा पुन गहितट्ठाने ठपेति उग्गहितकं न होति, बहि नीहरित्वा सञ्जानाति, बहि अट्ठपेत्वा हरित्वा तत्थ्ऽ एव ठपेतब्बं, न्ऽ अत्थि दोसो। सचे पन पुब्बे विवरित्वा ठपितं न पिदहितब्बं, यथा पुब्बे ठितं तथ्ऽ एव ठपेतब्बं। सचे बहि ठपेति पुन न च्छुपितब्बं। अथ हेट्ठा पासादं ओरोहन्तो निस्सेणिमज्झे सञ्जानाति अनोकासत्ता उद्धं वा अधो वा हरित्वा ठपेतब्बं, पटिग्गहितके तेलादिम्हि कण्णिकं उट्ठेति, सिङ्गिवेरादिम्हि घनचुण्णं, तं समुट्ठानम् एव नाम्ऽ एतं पुन पटिग्गहणकिच्चं न्ऽ अत्थि,

[पगे ८५०]  
८५० समन्तपासादिका [भ्विभ्_व्।४०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तालं वा नाऌइकेरं वा आरुऌहो योत्तेन फलपिण्डिं ओतारेत्वा उपरि ठितो ऽव गण्हथा ऽति वदति न गहेतब्बं। सचे अञ्ञो भूमियं ठितो योत्तपासके गहेत्वा उक्खिपित्वा देति वट्टति। सफलं महासाखं कप्पियं कारेत्वा पटिगण्हाति फलानि पटिग्गहितान्ऽ एव होन्ति, यथासुखं परिभुञ्जितुं वट्टति। अन्तो वतियं ठत्वा वतिं छिन्दित्वा उच्छुं वा तिम्बरूसकं वा देन्ति हत्थपासे सति वट्टति।  
दण्डकेसु अप्पहरित्वा निग्गतं गण्हन्तस्स वट्टति, पहरित्वा निग्गते अट्ठकथासु दोसो न दस्सितो। मयं पन यं ठनं पहटं ततो सयं पतितम् इव होती ऽति तक्कयाम, तम् पि ठत्वा गच्छन्ते युज्जति, सुङ्कघाततो पवट्टेत्वा बहि पतितभण्डं विय, वतिं वा पाकारं वा लङ्घापेत्वा देन्ति, सचे पन न पुथुलो पाकारो अन्तोपाकारे च बहिपाकारे च ठितस्स हत्थपासो पहोति हत्थसतम् पि उद्धं गन्त्वा सम्पत्तं गहेतुं वट्टति।  
भिक्खु गिलानं सामणेरं खन्धेन वहति सो फलाफलं दिस्वा गहेत्वा खन्धे निसिन्नो ऽव देति वट्टति।  
अपरो भिक्खुं वहन्तो खन्धे निसिन्नस्स भिक्खुनो देति वट्टति येव। भिक्खु फलिनिं साखं छायत्थाय गहेत्वा गच्छति, फलानि खादितुं चित्ते उप्पन्ने पटिग्गाहापेत्वा खादितुं वट्टति। मच्छिकावारणत्थं कप्पियं कारेत्वा पटिगण्हि, खादितुकामो च्ऽ एव होति मूलपटिग्गहणम् एव वट्टति, खादन्तस्स न्ऽ अत्थि दोसो। भिक्खु पटिग्गहणारहं भण्डं मनुस्सानं याने ठपेत्वा मग्गं गच्छति, यानं कद्दमे लग्गति, दहरो चक्कं गहेत्वा उक्खिपति वट्टति। उग्गहितकं नाम न होति।  
नावाय ठपेत्वा नावं अरित्तेन वा पाजेति हत्थेन वा कड्ढति वट्टति येव, उलुम्पे पि एस्ऽ एव नयो। चाटियं कुण्डके वा ठपेत्वापि तं अनुपसम्पन्नेन गाहापेत्वा अनुपसम्पन्नं बाहायं गहेत्वा तरितुं वट्टति। तस्मिम् पि असति अनुपसम्पन्नं गाहापेत्वा तं बाहायं गहेत्वा तरितुं वट्टति। उपासका गमिकभिक्खूनं पाथेय्यतण्डुले देन्ति सामणेरा भिक्खूनं तण्डुले गहेत्वा अत्तनो तण्डुले गहेतुं न सक्कोन्ति,

[पगे ८५१]  
भ्विभ्_व्।४०।] पाचित्तिय-वण्णना ८५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खू तेसं तण्डुले गण्हन्ति सामणेरा अत्तनो गहिततण्डुलेसु खीणेसु इतरेहि तण्डुलेहि यागुं पचित्वा सब्बेसं पत्तानि पटिपाटिया ठपेत्वा यागुं आकिरन्ति, पण्डितो सामणेरो अत्तनो पत्तं गहेत्वा थेरस्स देति थेरस्स पत्तं दुतियथेरस्सा ऽति एवं सब्बानि परिवत्तेति, सब्बेहि सामणेरस्स सन्तकम् एव भुत्तं होति वट्टति। सचे पि सामणेरो अपण्डितो होति अत्तनो पत्ते यागुं सयम् एव पातुं आरभति आवुसो तुय्हं यागुं मय्हं देही ऽति एवं थेरेहि पतिपाटिया याचित्वापि पिवितुं वट्टति।  
सब्बेहि सामणेरस्स सन्तकम् एव भुत्तं होति, न्ऽ एव उग्गहितपच्चया न सन्निधिपच्चया वज्जं फुसन्ति। एत्थ पन मातापितुन्नं तेलादीनि छायादीनं अत्थाय साखादीनि च हरन्तानं इमेसञ् च विसेसो न दिस्सति, तस्मा कारणं उपपरिक्खितब्बं। सामणेरो भत्तं पचितुकामो तण्डुले धोवित्वा निच्चालेतुं न सक्कोति, भिक्खुना तण्डुले च भाजनञ् च पटिग्गहेत्वा तण्डुले धोवित्वा निच्चालेत्वा भाजनं उद्धनं आरोपेतब्बो, अग्गि न कातब्बो, पक्ककाले विवरित्वा पक्कभावो जानितब्बो। सचे दुप्पक्कं होति पाकत्थाय पिदहितुं न वट्टति। रजस्स वा छारिकाय वा अपतनत्थाय वट्टति। पक्ककाले ओरोपेतुम् पि भुञ्जितुम् पि वट्टति। पुन पटिग्गहणकिच्चं न्ऽ अत्थि, सामणेरो पटिबलो पचितुं खणो पन्ऽ अस्स न्ऽ अत्थि कत्थचि गन्तुकामो भिक्खुना सतण्डुलोदकं भाजनं पटिग्गहेत्वा उद्धनं आरोपेत्वा अग्गिं जालेत्वा गच्छति वत्तब्बो, ततो परं पुरिमनयेन्ऽ एव सब्बं कातुं वट्टति। भिक्खु यागुअत्थाय सुद्धं भाजनं आरोपेत्वा उदकं तापेति वट्टति। तत्ते उदके सामणेरो तण्डुले पक्खिपति, ततो पट्ठाय भिक्खुना अग्गि न कातब्बो। पक्कयागुं पटिग्गहेत्वा पातुं वट्टति।  
सामणेरो यागुं पचति, हत्थकुक्कुच्चको भिक्खु कीऌअन्तो भाजनं आमसति पिधानं आमसति उग्गतं फेणं तं छिन्दित्वा हरति, तस्स्ऽ एव पातुं न वट्टति। दुरुपचिण्णं नाम होति, सचे पन दब्बिं वा उऌउङ्कं वा गहेत्वा अनुक्खिपन्तो आलोलेति सब्बेसं न वट्टति। सामं पाकं च्ऽ एव होति दुरुपचिण्णं च,

[पगे ८५२]  
८५२ समन्तपासादिका [भ्विभ्_व्।४०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे उक्खिपति उग्गहितकम् पि होति, भिक्खुना पिण्डाय चरित्वा आधारके पत्तो ठपितो होति, तत्र चे अञ्ञो लोलभिक्खु कीऌअन्तो पत्तं आमसति पत्तपिधानं आमसति तस्स्ऽ एव ततो लद्धभत्तं न वट्टति। सचे पन पत्तं उक्खिपित्वा ठपेति सब्बेसं न वट्टति। तत्थ जातफलानि साखाय वा वल्लिया वा गहेत्वा चालेति, तस्स्ऽ एव ततो लद्धफलं न वट्टति। दुरुपचिण्णदुक्कटं च आपज्जति, फलरुक्खं पन अपस्सायितुं वा तत्थ कण्टके वा बन्धितुं न वट्टति। दुरुपचिण्णं न होती ऽति महापच्चरियं वुत्तं। अरञ्ञे पतितं पन अम्बफलादिं दिस्वा सामणेरस्स दस्सामी ऽति आहरित्वा दातुं वट्टति। सीहविघासादिं दिस्वापि सामणेरस्स दस्समी ऽति पटिग्गहेत्वा वा अपटिग्गहेत्वा वा आहरित्वा दातुं वट्टति।  
सचे पन सक्कोति वितक्कं सोधेतुं ततो लद्धं खादितुम् पि वट्टति, न्ऽ एव आमकमंसपटिग्गहणपच्चया न उग्गहितकपच्चया वज्जं फुसति, मातापितुन्नं अत्थाय तेलादीनि गहेत्वा गच्छतो अन्तरामग्गे व्याधि उप्पज्जति, ततो यं इच्छति तं पटिग्गहेत्वा परिभुञ्जितुं वट्टति। सचे पन मूले ऽपि पटिग्गहितं होति पुन पटिग्गहणकिच्चं न्ऽ अत्थि, मातापितुन्नं तण्डुले आहरित्वा देति, ततो येव यागुआदीनि सम्पादेत्वा तस्स देन्ति वट्टति। सन्निधिपच्चया वा उग्गहितकपच्चया वा दोसो न्ऽ अत्थि। भिक्खु पिदहित्वा उदकं तापेति, याव परिक्खया परिभुञ्जितुं वट्टति।  
सचे पन्ऽ एत्थ छारिका पतति पटिग्गहेतब्बं। दीघसण्डासेन थालकं गहेत्वा तेलं पचन्तस्स छारिका पतति, हत्थेन अमुञ्चन्तेन्ऽ एव पचित्वा ओतारेत्वा पटिग्गहेतब्बं।  
सचे अगारा पि दारूनि पि वा पटिग्गहेत्वा ठपितानि मूलपटिग्गहणम् एव वट्टति। भिक्खु उच्छुं खादति, सामणेरो मय्हम् पि देथा ऽति वदति, इतो छिन्दित्वा गण्हाति वुत्तो गण्हाति, अवसेसेसु पुन पटिग्गहणकिच्चं न्ऽ अत्थि, गुऌअपिण्डकं खादन्तस्सापि एस्ऽ एव नयो। वुत्तोकासतो भिन्दित्वा गहितावसेसं हि अजहितपटिग्गहणम् एव होति, भिक्खु गुऌअं भाजेन्तो पटिग्गहेत्वा कोट्ठासे करोति, भिक्खू ऽपि सामणेरापि आगन्त्वा एकगहणेन्ऽ एव एकम् एकं कोट्ठासं गण्हन्ति,

[पगे ८५३]  
भ्विभ्_व्।४०।] पाचित्तिय-वण्णना ८५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गहितावसेसं पटिग्गहितम् एव होति। सचे लोलसामणेरो गण्हित्वा गण्हित्वा पुन ठपेति तस्स गहितावसेसं अपटिग्गहितकं होति, भिक्खु धूमवत्तिं पटिग्गहेत्वा धूमं पिवति, मुखञ् च कण्ठो च मनोसिलाय लित्तो विय होति, यावकालिकं भुञ्जितुं वट्टति। यावकालिकेन यावजीविकसंसग्गदोसो न्ऽ अत्थि, पत्तं वा रजनं वा पचन्तस्स कण्णनासमुखच्छिद्देहि धूमो पविसति व्याधिपच्चया पुप्फं वा फलं वा उपसिङ्घति, अब्बोहारिकत्ता वट्टति, भत्तुग्गारो तालुं आहच्च अन्तो येव पविसति, अविसयत्ता वट्टति। मुखं पविट्ठं पुन अज्झोहरतो विकाले आपत्ति।  
तद् अनन्तरे लग्गस्स आमिसस्स रसो पविसति आपत्ति येव।  
सचे सुखुमं आमिसं होति रसो न पञ्ञायति अब्बोहारिकपक्खं भजति, उपकट्ठे काले निरुदकट्ठाने भत्तं भुञ्जित्वा कक्खारेत्वा द्वे तयो खेऌअपिण्डे पातेत्वा उदकट्ठानं गन्त्वा मुखं विक्खलेतब्बं। पटिग्गहेत्वा ठपितसिङ्गिवेरादीनं अङ्कुरा निक्खमन्ति, पुन पटिग्गहणकिच्चं न्ऽ अत्थि, लोणे असति समुद्दोदकेन लोणकिच्चं कातुं वट्टति। पटिग्गहेत्वा ठपितं लोणोदकं लोणं होति, लोणं वा उदकं होति, रसो वा फाणितं वा रसो होति, मूलपटिग्गहणम् एव वट्टति, हिमकरका उदकगतिका एव, पारिहारिकेन कतकट्ठिना उदकं पसादेन्ति तं अब्बोहारिकं न आमिसेन सद्धिं वट्टति, आमिसगतिकेहि कपिट्ठफलादीहि पसादितं पुरेभत्तम् एव वट्टति। पोक्खरणीआदीसु उदकं बहलं होति वट्टति। सचे पन मुखे च हत्थे च लग्गति न वट्टति, पटिग्गहेत्वा परिभुञ्जितब्बं।  
खेत्तेसु कसितट्ठाने बहलं उदकं होति पटिग्गहेतब्बं।  
सचे सन्दित्वा कन्दरादीनि पविसित्वा नदिं पूरेति वट्टति।  
ककुधसोब्भादयो होन्ति रुक्खतो पतितेहि पुप्फेहि सञ्छन्नोदका, सचे पुप्फरसो न पञ्ञायति पटिग्गहणकिच्चं न्ऽ अत्थि, परित्तं उदकं होति रसो पञ्ञायति पटिग्गहेतब्बं। पब्बतकन्दरादीसु काऌअवण्णपण्णच्छन्नौदके पि एस्ऽ एव नयो। पानीयघटे सरेणुकानि वा सवण्टखीरानि वा पुप्फानि पक्खित्तानि होन्ति पटिग्गहेतब्बं। पुप्फानि वा पटिग्गहेत्वा पक्खिपितब्बानि,

[पगे ८५४]  
८५४ समन्तपासादिका [भ्विभ्_व्।४०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पाटलि चम्पक मल्लिका पक्खित्ता होन्ति वासमत्तं तिट्ठति तं अब्बोहारिकं, दुतियदिवसे पि आमिसेन सद्धिं वट्टति। भिक्खुना ठपितपुप्फवासितपानीयतो सामणेरो पानीयं गहेत्वा पीतावसेसं तत्थ्ऽ एव आकिरति पटिग्गहेतब्बं। पदुमसरादीसु उदकं सन्थरित्वा ठितं पुप्फरेणुं घटेन विक्खम्भेत्वा उदकं गहेतुं वट्टति। कप्पियं कारेत्वा पटिग्गहेत्वा ठपितं दन्तकट्ठं होति, सचे तस्स रसं पिवितुकामो मूलपटिग्गहणम् एव वट्टति। अपटिग्गहेत्वा ठपितं पटिग्गहेतब्बं, अजानन्तस्स रसे पविट्ठे पि आपत्ति येव, अचित्तकं हि इदं सिक्खापदं। महाभूतेसु किं वट्टति किं न वट्टती ऽति, खीरं ताव वट्टति। कप्पियमंसखीरं वा अकप्पियमंसखीरं वा होतु पिवन्तस्स अनापत्ति।  
अस्सु खेऌओ सिङ्घानिका मुत्तं करीसं सेम्हं दन्तमलं अक्खिगूथको कण्णगूथको सरीरे उट्ठितलोणन् ति इदं सब्बं वट्टति। यं पन्ऽ एत्थ ठानतो चवित्वा पत्ते वा हत्थे वा पतति तं पटिगहेतब्बं। अङ्गलग्गं पटिग्गहितकम् एव, उण्हं पायासं भुञ्जन्तस्स सेदो अङ्गुलिअनुसारेन एकबद्धो ऽव हुत्वा पायासे सन्तिट्ठति पिण्डाय वा चरन्तस्स हत्थतो पत्तस्स मुखवट्टिं ततो पत्ततलं ओरोहति, एत्थ पटिग्गहणकिच्चं न्ऽ अत्थि। झाममहाभूतेसु इदं नाम न वत्तती ऽति न्ऽ अत्थि, दुज्झामितं पन न वट्टति, सुज्झामितं मनुस्सट्ठि चुण्णं कत्वा लेहे उपनेतुं वट्टति। चत्तारि महाविकटानि असति कप्पियकारके सामम् पि गहेत्वा परिभुञ्जितुं वट्टति। एत्थ च दुब्बचो पि असमत्थो पि कप्पियकारको असन्तपक्खे येव तिट्ठति। छारिकाय असति सुक्खदारुं झापेत्वा छारिका गहेतब्बा। सुक्खदारुम्हि असति अल्लदारुं रुक्खतो छिन्दित्वापि कातुं वट्टति। इदञ् च पन चतुब्बिधम् पि महाविकटं कालोदिस्सं नाम सप्पदट्ठक्खणे येव वट्टति, सेसम् एत्थ उत्तानम् एव। एऌअकलोमसमुट्ठानं, कायतो च कायचित्ततो च समुट्ठाति, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति।

[पगे ८५५]  
भ्विभ्_व्।४०-४२।] पाचित्तिय-वण्णना ८५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दन्तपोणसिक्खापदं दसमं।  
समत्तो वण्णनकम्मेन भोजनवग्गो चतुत्थो।  
अचेलकवग्गस्स पठमसिक्खापदे, परिवेसनन् ति परिविसनट्ठानं, परिब्बाजकसमापन्नो ति पब्बज्जासमापन्नो, देति आपत्ति पाचित्तियस्सा ऽति समतित्तिकं यागुपत्तं एकपयोगेन देति एकं पाचित्तियं, विच्छिन्दित्वा विच्छिन्दित्वा देति पयोगे पयोगे पाचित्तियं, एस नयो पूवभत्तादीसु। तित्थिये अतित्थियसञ्ञी ऽति माता वा पिता वा तित्थियेसु पब्बजति, तेसं मातापितुसञ्ञाय देन्तस्सापि पाचित्तियम् एव होति। दापेती ऽति अनुपसम्पन्नेन दापेति, उपनिक्खिपित्वा देती ऽति तथारूपे भाजने ठपेत्वा तं भाजनं तेसं सन्तिके भूमियं निक्खिपित्वा देति, तेसं वा भाजने निक्खिपापेत्वा तत्थ देति, पत्तं आधारके वा भूमियं वा ठपेत्वा पि इतो वा गण्हथा ऽति वत्तुं वट्टति। सचे तित्थियो वदति मय्हं नाम इदं सन्तकं इध नं आकिरथा ऽति आकिरितब्बं, तस्स सन्तकत्ता सहत्था दानं नाम न होति, सेसम् एत्थ उत्तानम् एव। एऌअकलोमसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं, तिचित्तं, तिवेदनन् ति। अचेलकसिक्खापदं पठमं।  
दुतियसिक्खापदे, पटिक्कमने पी ऽति आसनसालायम् पि भत्तविस्सग्गं ति भत्तब्बकिच्चं, न सम्भावेसी ऽति न पापुणि, अनाचारं ति उत्तावसेसं कायवचीद्वारवीतिक्कमं, दस्सनूपचारं वा सवनूपचारं वा विजहन्तस्सा ऽति एत्थ यदि ट्ठितो वा निसिन्नो वा उय्योजेति, यो उय्योजितो सो विजहति तस्स च आपत्ति नाम न्ऽ अत्थि, तस्मिं पन विजहन्ते पि अत्थतो इतरेन विजहितम् एव होति, तस्मा यो उय्योजेति तस्स्ऽ एव्ऽ आयं आपत्ति। तत्थ सचे उपचारब्भन्तरे एको पादो होति दुक्कटं, सीमातिक्कमे पाचित्तियं। एत्थ च दस्सनूपचारस्स अज्झोकासे द्वादसहत्थप्पमाणं, तथा सवणूपचारस्स। सचे पन अन्तरा कुड्डिद्वारपाकारादयो होन्ति, तेहि तेहि अन्तरितभावो दस्सनूपचारातिक्कमनो तस्स वसेन आपत्ति वेदितब्बा,

[पगे ८५६]  
८५६ समन्तपासादिका [भ्विभ्_व्।४२-४५।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न अञ्ञो कोचि पच्चयो होती ऽति ठपेत्वा उत्तप्पकारमनाचारं अञ्ञं किञ्चि कारणं न होति। कलिसासनं आरोपेती ऽति कली ऽति कोधो तस्स सासनं आरोपेति, कोधस्स आणं आरोपेति, कोधवसेन ठाननिसज्जादीसु दोसं दस्सेत्वा पस्सथ भो इमस्स ठानं निसज्जं आलोकितं विलोकितं खाणु विय तिट्ठति सुनखो विय निसीदति मक्कटो विय इतो चितो च विलोकेती ऽति एवं अमनापवचनं वदति अप्प्ऽ एव नाम इमिनापि उब्बाऌहो पक्कमेय्या ऽति, सेसं उत्तानम् एव। तिसमुट्ठानं, कायचित्ततो वाचाचित्ततो कायवाचाचित्ततो च समुट्ठाति, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं तिवेदनन् ति। उय्योजनसिक्खापदं दुतियं।  
ततियसिक्खापदे, सयनीघरे ऽति सयनीयघरे, यतो अय्यस्स भिक्खा दिन्ना ऽति यस्मा भिक्खा दिन्ना, यं आगतेन लद्धब्बं तं लद्धं गच्छथा ऽति अधिप्पायो। परियुट्ठितो ति रागपरियुट्ठितो मेथुनाधिप्पयो ति अत्थो। सभोजने ऽति सह उभोहि जनेही ऽति सभोजनं तस्मिं सभोजने। अथवा सभोजने ऽति सभोगे। रागपरियुट्ठितस्स पुरिसस्स हि इत्थी भोगो इत्थिया च पुरिसो, तेन्ऽ एव्ऽ अस्स पदभाजने इत्थी च्ऽ एव होति पुरिसो वा ऽति आदि वुत्तं। महल्लके घरे ऽति महल्लके सयनीघरे। पिट्ठसङ्घाटकस्स हत्थपासं विजहित्वा ऽति तस्स सयनीघरगब्भस्स यो पिट्ठसङ्घाटो तस्स हत्थपासं विजहित्वा अन्तोसयनस्स आसन्ने ठाने निसीदती ऽति अत्थो। ईदिसं च सयनीघरं महाचतुस्सालादीसु होति, पिट्ठिवंसं अतिक्कमित्वा ऽति इमिना मज्झातिक्कमं दस्सेति, तस्मा यथातथा वा कतस्स खुद्दकस्स सयनीघरस्स मज्झातिक्कमे आपत्ति वेदितब्बा, सेसम् एत्थ उत्तानम् एव। पठमपाराजिकसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं अकुसलचित्तं द्विवेदनन् ति। सभोजनसिक्खापदं ततियं।  
चतुत्थपञ्चमसिक्खापदेसु, यं वत्तब्बं सिया तं सब्बं अनियतद्वये वुत्तनयम् एव। यथा च सभोजनसिक्खापदं एवम् एतानि पि पठमपाराजिकसमुट्ठानान्ऽ एवा ऽति।

[पगे ८५७]  
भ्विभ्_व्।४५-४७।] पाचित्तिय-वण्णना ८५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।]   
छट्ठसिक्खापदे, देथ्ऽ आवुसो भत्तन् ति एत्थ तं किर भत्तं अभिहटं अहोसि तस्मा एवम् आहंसु। अनभिहटे पन एवं वत्तुं न लब्भति पयुत्तवाचा होति, तेन हि भिक्खवे पटिग्गहेत्वा निक्खिपथा ऽति इदं पन भगवा कुलस्स सद्धानुरक्खणत्थाय आह। यदि भाजेत्वा खादथा ऽति वदेय्य मनुस्सानं पसादञ्ञथत्तं सिया, उस्सादियित्था ऽति पटिहरीयित्थ, घरं येव नं गहेत्वा अगमंसू ऽति वुत्तं होति। सन्तं भिक्खुन् ति एत्थ कित्तावता सन्तो होति कित्तावता असन्तो। अन्तो विहारे यत्थ ठितस्स कुलानि पयिरुपासनचित्तं उप्पन्नं, ततो पट्ठाय यं पस्से वा अभिमुखे वा पस्सति यस्स सक्का होति पकतिवचनेन आरोचेतुं अयं सन्तो नाम, इतो चितो च परियेसित्वा आरोचनकिच्चं पन न्ऽ अत्थि, यो हि एवं परियेसितब्बो सो असन्तो येव।  
अपि च अन्तो उपचारसीमाय भिक्खुं दिस्वा आपुच्छिस्सामी ऽति तत्थ यं पस्सति सो आपुच्छितब्बो। नो चे पस्सति असन्तं भिक्खुं अनापुच्छा पविट्ठो नाम होति। अन्तरारामन् ति अन्तो गामे विहारो होति तं गच्छति। भत्तियघरन् ति निमन्तितघरं वा सलाकभत्तादिदायकानं वा घरं। आपदासू ऽति जीवितब्रह्मचरियन्तराये सति गन्तुं वट्टति, सेसम् एत्थ उत्तानम् एव। कठिनसमुट्ठानम्, कायवाचतो कायवाचाचित्ततो च समुट्ठाति, किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। चारित्तसिक्खापदं छट्ठं।  
सत्तमसिक्खापदे, महानामो नाम भगवतो चूऌअपितुपुत्तो मासमत्तेन महल्लकतरो द्वीसु फलेसु पतिट्ठितो अरियसावको। भेसज्जं उस्सन्नं होती ऽति वजतो आहरित्वा ठपितं सप्पि बहुं होति। सादितब्बा ऽति तस्मिं समये रोगो न्ऽ अत्थी ऽति न पटिक्खितब्बा, रोगे सति विञ्ञापेस्सामी ऽति अधिवासेतब्बा। एत्तकेहि भेसज्जेहि पवारेमी ऽति नामवसेन सप्पितेलादीसु द्वीहि वा तीहि वा परिमाणवसेन पत्थेन नाऌइया आऌहकेना ऽति वा,

[पगे ८५८]  
८५८ समन्तपासादिका [भ्विभ्_व्।४७-४८।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अञ्ञं भेसज्जं विञ्ञापेती ऽति सप्पिना पवारितो तेलं विञ्ञापेति, आऌहकेन पवारितो दोणम्, न भेसज्जेन करणीये ऽति मिस्सकभत्तेन पि चे यापेतुं सक्कोति न भेसज्जकरणीयं नाम होति। पवारितानन् ति ये अत्तनो पुग्गलिकाय पवारणाय पवारिता तेसं पवारितानुरूपेन विञ्ञत्तिया अनापत्ति। सङ्घवसेन पवारितेसु पन पमाणं सल्लक्खेतब्बम् एवा ऽति, सेसं उत्तनाम् एव। छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति।  
महानामसिक्खापदं सत्तमं।  
अट्ठमे, अब्भुय्यातो ति अभिउय्यातो, परसेनं अभिमुखो गमिस्सामी ऽति नगरतो निग्गतो ति अत्थो। उय्युत्तन् ति कतौय्योगं गामतो निक्खन्तन् ति अत्थो। द्वादसपुरिसो हत्थी ऽति चत्तारो आरोहका एकेकपादरक्खणका द्वे द्वे ऽति एवं द्वादसपुरिसो होति। तिपुरिसो अस्सो ति एको आरोहको द्वे पादरक्खका ऽति एवं तिपुरिसो होति। चतुपुरिसो रथो ति एको सारथी एको योधो द्वे आणिरक्खका ऽति एवं चतुपुरिसो होति। चत्तारो पुरिसा सरहत्था ऽति आयुधहत्था चत्तारो पुरिसा ऽति अयं पच्छिमकोटिया चतुरङ्गसमन्नागता सेना नाम, ईदिसं सेनं दस्सनाय गच्छतो पदे पदे दुक्कटं। दस्सनूपचारं विजहित्वा ऽति केनचि अन्तरिता वा निन्नं ओरूऌहा वा न दिस्सति इध ठत्वा न सक्का दट्ठुन् ति अञ्ञं ठानं गन्त्वा पस्सतो पयोगे पयोगे पाचित्तियन् ति अत्थो। एकम् एकन् ति हत्थिआदीसु चतूसु अङ्गेसु एकम् एकं। अन्तमसो एकपुरिसारूऌहकहत्थिम् पि एकम् पि पदहत्थं पुरिसं अनुयुत्ता नाम। राजा उय्यानं वा नदिं वा गच्छति एवं अनुयुत्ता होति। आपदासू ऽति जीवितब्रह्मचरियन्तराये सति एत्थ गतो मुञ्चिस्सामी ऽति गच्छतो अनापत्ति, सेसम् उत्तानम् एव।  
एऌअकलोमसमुट्ठानं, किरिया नोसञ्ञाविमोक्खं, अचित्तकं लोकवज्जं कायकम्मं अकुसलचित्तं, तिवेदनन् ति।  
उय्युत्तसेनासिक्खापदं अट्ठमं।

[पगे ८५९]  
भ्विभ्_व्।४९-५१।] पाचित्तिय-वण्णना ८५९  
नवमे, अत्थङ्गते सुरिये सेनाय वसती ऽति तिट्ठतु वा निसीदतु वा सयतु वा सचे पि आकासे इद्धिया कञ्चि इरियापथं कप्पेति पाचित्तियम् एव। सेनाय वा पटिसेनाय रुद्धा होती ऽति यथा सञ्चारो छिज्जति एवं रुद्धा होति। पऌइबुद्धो ति वेरिकेन वा इस्सरेण वा रुद्धो, सेसं उत्तानम् एव। एऌअकलोमसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। सेनावाससिक्खापदं नवमं।  
दसमे, उग्गन्त्वा उग्गन्त्वा एत्थ युज्झन्ती ऽति उय्योधिकं, सम्पहारट्ठानस्स्ऽ एतं अधिवचनं। बलस्स अग्गं जानन्ति एत्था ऽति बलग्गं, बलगणनट्ठानन् ति अत्थो, सेनाय वियूहं सेनाब्यूहं सेनानिवेसस्स्ऽ एतं अधिवचनं।  
तयो हत्थी पच्छिमं हत्थानीकन् ति यो पुब्बे वुत्तो द्वादसपुरिसो हत्थी ऽति तेन हत्थिना तयो हत्थी। सेसेसु पि एस्ऽ एव नयो, सेसं उय्युत्तसेनासिक्खापदे वुत्तनयेन्ऽ एव वेदितब्बं सद्धिं समुट्ठानादीही ऽति। उय्योधिकसिक्खापदं दसमं। समत्तो वण्णनाक्कमेन अचेलकवग्गो पञ्चमो।  
सुरापानवग्गस्स पठसिक्खापदे, भद्दवतिका ऽति एको गामो, सो भद्दिकाय वतिया समन्नागतत्ता एतं नामं लभि, पथाविनो ति अद्धिका, तेजसा तेजन् ति अत्तनो तेजसा आनुभावेन नागस्स तेजं, कापोतिका ऽति कपोतपादसमवण्णरत्तोभासा। पसन्ना ऽति सुरामण्डस्स्ऽ एतं अधिवचनं। अननुच्छवियं भिक्खवे सागतस्सा ऽति पञ्चाभिञ्ञस्स सतो मज्जपानं नाम न अनुच्छवियन् ति वुत्तं होति।  
पुप्फासवो नाम मधुकपुप्फादीनं रसेन कतो, फलासवो नाम मुद्दिकाफलादीनि मद्दित्वा तेसं रसेन कतो, मध्वासवो नाम मुद्दिकानं जातिरसेन कतो, मक्खिकामधुनापि कयिरती ऽति वदन्ति। गुऌआसवो नाम उच्छुरसादीहि करीयति। सुरा नाम पिट्ठकिण्णपक्खित्तानाऌइकेरादीनं रसेन कता सुरा त्व् एव सङ्ख्यं गच्छती ऽति। तस्सा येव किण्नपक्खित्ताय मण्डे गहिते मेरया त्व् एव सङ्ख्यं गच्छती ऽति वदन्ति। अन्तमसो कुसग्गेन पि पिवती ऽति एतं सुरं वा मेरयं वा बीजतो पट्ठाय कुसग्गेन पिवतो ऽपि पाचित्तियन् ति अत्थो।

[पगे ८६०]  
८६० समन्तपासादिका [भ्विभ्_व्।५१-५३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एकेन पन पयोगेन बहुम् पि पिवन्तस्स एका आपत्ति, विच्छिन्दित्वा विच्छिन्दित्वा पिवतो पयोगगणाय आपत्तियो। अमज्जञ् च होति मज्जवण्णं मज्जगन्धं मज्जरसन् ति लोणसोवीरकं वा सुत्तं वा होति। सूपसम्पाके ऽति वासगाहापनत्थं ईसकं मज्जं पक्खिपित्वा सूपं पचन्ति तस्मिं अनापत्ति। मंससम्पाके पि एस्ऽ एव नयो।  
तेलं पन वातभेसज्जत्थम् पि मज्जेन सद्धिं पचन्ति तस्मिम् पि अनतिक्खित्तमज्जे येव अनापत्ति, यं पन अतिक्खित्तमज्जं होति यत्थ मज्जस्स वण्णगन्धरसा पञ्ञायन्ति तस्मिं आपत्ति येव। अमज्जं अरिट्ठन् ति यो अरिट्ठो मज्जं न होति तस्मिं अनापत्ति। आमलकादीनं येव किर रसेन अरिट्ठं करोन्ति सो मज्जवण्णगन्धरसो च्ऽ एव होति न च मज्जं, तं सन्धाय्ऽ एतं वुत्तं। यो पन सम्भारपक्खित्तो सो मज्जं होति बीजतो पट्ठाय न वट्टति, सेसम् एत्थ उत्तानम् एव। एऌअकलोमसमुट्ठानं, किरिया नोसञ्ञाविमोक्खं अचित्तकं लोकवज्जं कायकम्मं अकुसलचित्तं तिवेदनन् ति। वत्थुअजाननताय च्ऽ एत्थ अचित्तकता वेदितब्बा, अकुसलेन्ऽ एव पातब्बताय लोकवज्जता ति। सुरापानसिक्खापदं पठमं।  
दुतिये, अङ्गुलिपतोदको ति अङ्गुलीहि उपकच्छादिघट्टनं वुच्चति। उत्तसन्तो ति अतिहासेन कीऌअन्तो। अनस्सासको ति उपच्छिन्नास्सासपस्साससञ्चारो हुत्वा। अनुपसम्पन्नं कायेन कायन् ति एत्थ भिक्खुनी ऽपि अनुपसम्पन्नट्ठाने ठिता तम् पि खिड्डाधिप्पायेन फुसन्तस्स दुक्कतं, सेसम् एत्थ उत्तानम् एव। पठमपाराजिकसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं अकुसलचित्तं द्विवेदनन् ति। अङ्गुलिपतोदकसिक्खापदं दुतियं।  
ततिये, अप्पकतञ्ञुनो ति यं भगवता पकतं यं पञ्ञत्तं तं न जानन्ती ऽति अत्थो। उदके हस्सधम्मो ति उदककीऌइका वुच्चति।

[पगे ८६१]  
भ्विभ्_व्।५३-५४।] पाचित्तिय-वण्णना ८६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उपरि गोप्फके ऽति गोप्फकानं उपरिभागप्पमाणे, हस्साधिप्पायो ति कीऌआधिप्पयो। निमुज्जति वा ऽति आदीसु निमुज्जनत्थाय ओरोहन्तस्स पदवारे पदवारे दुक्कटं। निमुज्जनुम्मुज्जनेसु पयोगे पयोगे पाचित्तियं।  
निमुज्जित्वा अन्तो उदके येव गच्छन्तस्स हत्थवारपदवारेसु सब्बत्थ पाचित्तियं। प्लवती ऽति तरति, हत्थेहि तरन्तस्स हत्थवारे हत्थवारे पाचित्तियं, पादेसु पि एस्ऽ एव नयो। येन येन अङ्गेन तरति तस्स तस्स पयोगे पयोगे पाचित्तियं। तीरतो वा रुक्खतो वा उदके पतति पाचित्तियम् एव। नावाय कीऌअती ऽति पियारित्तादीहि नावं पाजेन्तो वा तीरे उस्सादेन्तो वा नावाय कीऌअति दुक्कटं। हत्थेन वा ऽति आदीसु पि पयोगे पयोगे दुक्कटं। केचि हत्थेन उदके खित्ताय कठलाय पतनुप्पतनवारेसु दुक्कटं वदन्ति तं न गहेतब्बं। तत्थ हि एकपयोगत्ता एकम् एव दुक्कटं। अपि च उपरि गोप्फके वुत्तानि उम्मुज्जनादीनि ठपेत्वा अञ्ञेन येन केनचि आकारेन उदकं ओतरित्वा वा अनोतरित्वा वा यत्थ कत्थचि ठितं उदकं अन्तमसो बिन्दुं गहेत्वा खिपनकीऌआय पि कीऌअन्तस्स दुक्कटं एव।  
अत्थज्जोतकम् पन अक्खरं लिखितुं वट्टति, अयम् एत्थ विनिच्छयो, सेसं उत्तानम् एव। पठमपाराजिकसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं अकुसलचित्तं तिवेदनन् ति। हस्सधम्मसिक्खापदं ततियं।  
चतुत्थे, कथायं नस्सेय्या ऽति कथं अयं धम्मो तन् ति पवेणी नस्सेय्य। तं वा न सिक्खितुकामो ति येन पञ्ञत्तेन वुच्चति तं पञ्ञत्तं न सिक्खितुकामो। अप्पञ्ञत्तेना ऽति सुत्ते वा अभिधम्मे वा आगतेन। एवं अम्हाकं आचरियानं उग्गहो ति एत्थ गारय्हाचरियुग्गहो न गहेतब्बो पवेणिया आगतो आचरियुग्गहो ऽव गहेतब्बो। कुरुन्दियं पन लोकवज्जे आचरियुग्गहो न वट्टति पण्णत्तिवज्जे पन वट्टती ऽति वुत्तं। महापच्चरियं सुत्तं सुत्तानुलोमञ् च उग्गहितकानं येव आचरियानं उग्गहो पमाणं, अजानन्तानं कथा अप्पमाणन् ति वुत्तं, तं सब्बं पवेणिया आगते समोधानं गच्छति, सेसं उत्तानम् एव। तिसमुट्ठानं,

[पगे ८६२]  
८६२ समन्तपासादिका [भ्विभ्_व्।५४-५७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कायचित्ततो वाचाचित्ततो कायवाचाचित्ततो च समुट्ठाति, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति।  
अनादरियसिक्खापदं चतुत्थं।  
पञ्चमे, रूपूपहारादयो मनुस्सविग्गहे वुत्तनयेन्ऽ एव वेदितब्बा, सेसं उत्तानम् एव। समुट्ठानादीनि अनादरियसदिसाने वा ऽति। भिंसापनसिक्खापदं पञ्चमं।  
छट्ठे, भग्गा ऽति जनपदस्स नामं। सुंसुमारगिरन् ति नगरस्स नामं। भेसकऌआवनन् ति तं निस्सितवनस्स नामं, तं पन मिगानं फासुविहारत्थाय दिन्नत्ता मिगदायो ति वुच्चति। समादहित्वा ऽति जालेत्वा। परिपातेसी ऽति अनुबन्धि। सयं समादहती ऽति एत्थ जोतिं समादहितुकामताय अरणीसण्ठपनतो पट्ठाय याव जाला न उट्ठहति ताव सब्बप्पयोगेसु दुक्कटं। पदीपे पी ऽति पदीपुज्जलने ऽपि। जोतिके पी ऽति पत्तपचनसेदकम्मादीसु जोतिकरणे।  
तथारूपप्पच्चया ऽति पदीपादीनं पच्चया। पटिलातं उक्खिपती ऽति डय्हमानं अलातं पतितं उक्खिपति, पुन यथाठाने ठपेती ऽति अत्थो। एवं अविज्झातं उक्खिपित्वा पक्खिपन्तस्स्ऽ एव दुक्कटं, विज्झातं पुन जालापेन्तस्स पाचित्तियम् एव। तथारूपप्पच्चया ऽति ठपेत्वा पदीपादीनि, अञ्ञेन पि तथारूपेन पच्चयेन समादहन्तस्स अनापत्ति।  
आपदासू ऽति दुट्ठवाऌअमिगामनुस्सेहि उपद्दवो होति तत्थ समादहन्तस्सापि अनापत्ति, सेसं उत्तानम् एव। छसमुट्ठानं, किरिया नोसञ्ञविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। जोतिसिक्खापदं छट्ठं।  
सत्तमे, चुण्णेन वा मत्तिकाय वा ऽति एत्थ चुण्णमत्तिकानं अभिसङ्खरणकालतो पट्ठाय सब्बपयोगेसु दुक्कटं।  
पारं गच्छन्तो न्हायती ऽति एत्थ सुक्खाय नदिया वाऌइकं उक्किरित्वा कताअवाटकेसु पि न्हायितुं वट्टति। आपदासू ऽति भमरादीहि अनुबद्धस्स उदके निमुञ्जितुं वट्टती ऽति,

[पगे ८६३]  
भ्विभ्_व्।५७-५८।] पाचित्तिय-वण्णना ८६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसम् एत्थ उत्तानम् एव। एऌअकलोमसमुट्ठानम्, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। न्हानसिक्खापदं सत्तमं।  
अट्ठमे, नवं पन भिक्खुना चीवरलाभेना ऽति एत्थ अलभी ऽति लभो लभो येव लाभो। किं अलभि, चीवरं।  
कीदिसं, नवं, इति नवं चीवरं लाभेना ऽति वत्तब्बे अनुनासिकलोपं कत्वा नवं चीवरलाभेना ऽति वुत्तं, पटिलद्धनवचीवरेना ऽति अत्थो। मज्झे ठितपदद्वये पना ऽति निपातो। भिक्खुना ऽति येन लद्धं तस्स निदस्सनं, पदभाजने पन पदव्यञ्जनं अनादियित्वा यं लद्धं तं दस्सेतुं चीवरं नाम छन्नं चीवरानन् ति आदि वुत्तं। चीवरन् ति एत्थ यं निवासेतुं वा पारुपितुं वा सक्का होति तद् एव वेदितब्बं। तेन्ऽ एव विकप्पनूपगपच्छिमन् ति न वुत्तं। कंसनीलन् ति चम्मकारनीलं।  
महापच्चरियं पन अयोमलं लोहमलं एतं कंसनीलं नामा ऽति वुत्तं। पलासनीलं ति यो कोचि नीलवण्णो पण्णरसो। दुब्बण्णकरणं आदातब्बन् ति एतं कप्पबिन्दुं सन्धाय वुत्तं, न नीलादीहि सकलचीवरस्स दुब्बण्णकरणं, तञ् च पन कप्पं आदियन्तेन चीवरं रजित्वा चतूसु वा कोणेसु तीसु वा द्वीसु वा एकस्मिं वा कोणे मोरस्स अक्खिमण्डलमत्तं वा मङ्कुणपिट्ठिमत्तं वा आदातब्बं। महापच्चरियं पत्ते वा गण्ठियं वा न वट्टती ऽति वुत्तं। महाअट्ठकथायं पन वट्टति येवा ऽति वुत्तं। पाऌइकप्पकण्णिककप्पादयो पन सब्बत्थ पटिसिद्धा, तस्मा ठपेत्वा एकं वट्टबिन्दुं अञ्ञेन केनचि पि विकारेन कप्पो न कातब्बो। अग्गले ऽति आदीसु एतानि अग्गलादीनि कप्पकतचीवरे पच्छा आरोपेत्वा कप्पकरणकिच्चं न्ऽ अत्थि, सेसं उत्तानम् एव। एऌअकलोमसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं तिचित्तं तिवेदनन् ति। दुब्बण्णकरणसिक्खापदं अट्ठमं।

[पगे ८६४]  
८६४ समन्तपासादिका [भ्विभ्_व्।५९-६१।  
नवमे, तस्स वा अदिन्नन् ति तस्स चीवरसामिकस्स परिभुञ्जाहि वा विस्सज्जेहि वा यठापच्चयं वा करोही ऽति एवं वत्वा अदिन्नं। तस्स वा अविस्सासन्तो ति येन विनयकम्मं कतं तस्स अविस्सासेन वा, तेन पन दिन्ने वा तस्स विस्सासेन वा परिभुञ्जन्तस्स अनापत्ति, सेसम् एत्थ तिंसकवण्णनायं वुत्तनयत्ता उत्तानम् एवा ऽति। कठिनसमुट्ठानं, कायवाचतो कायवाचाचित्ततो च समुट्ठाति, किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। विकप्पनसिक्खापदं नवमं।  
दसमे, अपनिधेन्ती ऽति अपनेत्वा निधेन्ति। हस्सापेक्खो ति हस्साधिप्पायो। अञ्ञं परिक्खारन् ति पाऌइया अनागतं पत्तत्थविकादिं। धम्मकथं कथेत्वा ऽति समणेन नाम अनिहितपरिक्खारेन भवितुं न वट्टती ऽति एवं धम्मकथं कथेत्वा दस्सामी ऽति निक्खिपतो अनापत्ति, सेसम् एत्थ उत्तानम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं तिवेदनन् ति। चीवरापनिधानसिक्खापदं दसमं। समत्तो वण्णनाक्कमेन सुरापानवग्गो छट्ठो।  
सप्पाणवग्गस्स पठमसिक्खापदे, इस्सासो होती ऽति गिहीकाले धनुग्गहाचरियो होति। जीविता वोरोपिता ऽति जीविता वियोजिता, सिक्खापदे ऽपि वोरोपेय्या ऽति वियोजेय्य, यस्मा पन वोहारमत्तम् एव्ऽ एतं न हत्थे किञ्चि वियोजिते सीसालङ्कारे सीसं विय जीविता वोरोपिते पाणे जीवितं नाम विसुं न तिट्ठति, अञ्ञद् अत्थु अन्तरधानम् एव गच्छति तस्मा तम् अत्थं दस्सेतुं पदभाजने जीवितिन्द्रियं उपच्छिन्दती ऽति आदि वुत्तं। इमस्मिं सिक्खापदे तिरच्छानगतो येव पाणो ति वेदितब्बो। तं खुद्दकम् पि महन्तम् पि मारेन्तस्स आपत्ति नानाकरणं न्ऽ अत्थि। महन्ते पन उपक्कममहत्ता अकुसलमहत्तं होति। पाणे पाणसञ्ञी ऽति अन्तमसो मञ्चपीथं सोधेन्तो मङ्कुणबीजके पि पाणसञ्ञी निक्कारुणिकताय तं भिन्दन्तो अपनेति पाचित्तियं।

[पगे ८६५]  
भ्विभ्_व्।६१-६३।] पाचित्तिय-वण्णना ८६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा एवरूपेसु ठानेसु कारुञ्ञं उपट्ठापेत्वा अप्पमत्तेन वत्तं कातब्बं, सेसं मनुस्सविग्गहे वुत्तनयेन्ऽ एव वेदितब्बं सद्धिं समुट्ठानादीही ऽति। सञ्चिच्चपाणसिक्खापदं पठमं।  
दुतिये, सप्पाणकन् ति ये पाणका परिभोगेन मरन्ति तेहि पाणकेहि सप्पाणकं, तादिसं हि जानं परिभुञ्जतो पयोगे पयोगे पाचित्तियं। पत्तपूरम् पि अविच्छिन्दित्वा एकपयोगेन पिवतो एका आपत्ति। तादिसेन उदकेन सामिसं पत्तं आविछित्वा धोवने पि तादिसेन उदकेन उण्हयागुपत्तं निब्बापयतो तं उदकं हत्थेन वा उऌउन्देन वा गहेत्वा न्हायतो पि पयोगे पयोगे पाचित्तियं। उदकसोण्डिं वा पोक्खरणिं वा पविसित्वा बहि निक्खमनत्थाय वीचिं उट्ठापयतो ऽपि सोण्डिं वा पोक्खरणिं वा सोधेन्तेहि ततो गहितौदकं उदके येव आसिञ्चितब्बं। समीपम्हि उदके असति कप्पियौदकस्स अट्ठ वा दस वा घटे उदकसण्ठानकप्पदेसे आसिञ्चित्वा तत्थ आसिञ्चितब्बं। पवट्टित्वा उदके पतिस्सती ऽति उण्हपासाणे उदकं न्ऽ आसिञ्चितब्बं, कप्पियौदकेन पन पासाणं निब्बापेत्वा आसिञ्चितुं वट्टति, सेसम् एत्थ उत्तानम् एव। तिसमुट्ठानं, किरिया सञ्ञाविमोक्खं सचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। एत्थ च पटङ्गपाणकानं पतनं ञत्वा ऽपि सुद्धचित्तताय दीपजालने विय सप्पाणकभावं ञत्वापि उदकसञ्ञाय परिभुञ्जितब्बतो पण्णत्तिवज्जता वेदितब्बा ऽति। सप्पाणकसिक्खापदं दुतियं।  
ततिये, उक्कोटेन्ती ऽति तस्स तस्स भिक्खुनो सन्तिकं गन्त्वा, अकतं कम्मन् ति आदीनि वदन्ता उच्चालेन्ति यथा पतिट्ठितभावेन पतिट्ठातुं न देन्ति। यथाधम्मन् ति यो यस्स अधिकरणस्स वूपसमनाय धम्मो वुत्तो तेन्ऽ एव धम्मेना ऽति अत्थो। निहताधिकरणन् ति निहतं अधिकरणं, सत्थारा वुत्तधम्मेन्ऽ एव वूपसमितं अधिकरणन् ति अत्थो। धम्मकम्मे धम्मकम्मसञ्ञी ऽति येन कम्मेन तं अधिकरणं वूपसमितं तञ् चे धम्मकम्मं होति,

[पगे ८६६]  
८६६ समन्तपासादिका [भ्विभ्_व्।६३-६४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मिं धम्मकम्मे अयम् पि धम्मकम्मसञ्ञी हुत्वा यदि उक्कोटेति पाचित्तियं आपज्जती ऽति अत्थो। एतेन नयेन सेसपदानि पि वेदितब्बानि, अयम् एत्थ सङ्खेपो।  
वित्थारो पन इमेसं चतुन्नं अधिकतणानं कति उक्कोटना ऽति आदिना नयेन परिवारे वुत्तं। अट्ठकर्हासु तं सब्बं आहरित्वा तस्स्ऽ एव अत्थो वण्णितो। मयं पन तं तत्थ्ऽ एव वण्णयिस्साम इध आहरित्वा वण्णियमाने हि सुट्ठुतरं सम्मोहो भवेय्या ऽति न वण्णयिम्ह, सेसम् एत्थ उत्तानम् एव। तिसमुट्ठानम्, किरिया सञ्ञाविमोक्खं सचित्तकं, लोकवज्जं कायकम्मं वचीकम्मं अकुसलचित्तं दुक्खवेदनन् ति। उक्कोटनसिक्खापदं ततियं।  
चतुत्थे, दुट्ठुल्ला नाम अपत्ती ऽति एत्थ चत्तारि पाराजिकानि अत्थुद्धारवसेन दस्सितानि, सङ्घादिसेसापत्ति पन अधिप्पेता, तं छादेन्तस्स पाचित्तियं। धुरं निक्खित्तमत्ते ऽति धुरे निक्खित्तमत्ते, सचे पि धुरं निक्खिपित्वा पच्छा आरोचेति न रक्खति, धुरं निक्खित्तमत्ते येव पाचित्तियन् ति वुत्तं होति। सचे पन एवं धुरं निक्खिपित्वा पटिच्छादनत्थम् एव अञ्ञस्स आरोचेति सो पि अञ्ञस्सा ऽति एतेन्ऽ उपायेन समणसतम् पि समणसहस्सम् पि आपत्तिं आपज्जति येव ताव याव कोटि न च्छिज्जति। कदा पन कोटि च्छिज्जति।  
महासुम्मत्थेरो ताव वदति आपत्तिं आपन्नो एकस्स आरोचेति सो पटिनिवत्तित्वा तस्स्ऽ एव आरोचेति एवं कोटि छिज्जती ऽति।  
महापदुमत्थेरो पन्ऽ आह, अयं हि वत्थु पग्गलो येव आपत्तिं आपन्नो पन पटिच्छादनत्थं एकस्स भिक्खुनो आरोचेति अयं अञ्ञस्स आरोचेति सो पटिनिवत्तित्वा येन्ऽ अस्स आरोचितं तस्स्ऽ एव आरोचेति एवं ततियेन पुग्गलेन दुतियस्स आरोचिते कोटि च्छिन्ना होतीऽति। अदुट्ठुल्लं आपत्तिन् ति अवसेसपञ्चापत्तिक्खन्धे। अनुपसम्पन्नस्स दुट्ठुल्लं व अदुट्ठुल्लं वा अज्झाचारन् ति एत्थ अनुपसम्पन्नस्स सुक्कविसट्ठि च कायसंसग्गो चा ऽति अयं दुट्ठुल्लाज्झाचारो नाम, सेसम् एत्थ उत्तानम् एव। धुरनिक्खेपसमुट्ठानं, कायवाचाचित्ततो समुट्ठाति, अकिरियं नोसञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति।

[पगे ८६७]  
भ्विभ्_व्।६४-६५।] पाचित्तिय-वण्णना ८६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दुट्ठुल्लसिक्खापदं चतुत्थं।  
पञ्चमे, अङ्गुलियो दुक्खा भविस्सन्ती ऽति अक्खरानि लिखन्तस्स अङ्गुलियो दुक्खा भविस्सन्ती ऽति चिन्तेसुं। उरस्स दुक्खो ति गणनं सिक्खन्तेन बहु चिन्तेतब्बं होति तेन्ऽ अस्स उरो दुक्खो भविस्सती ऽति मञ्ञिंसु। अक्खीनि दुक्खा भविस्सन्ती ऽति रूपसुत्तं सिक्खन्तेन कहापणा परिवत्तेत्वा परिवत्तेत्वा पस्सितब्बा होन्ति तेन्ऽ अस्स अक्खीनि दुक्खा भविस्सन्ती ऽति मञ्ञिंसु। डंसादीसु डंसा ऽति पिङ्गलमक्खिकायो। दुक्कानन् ति दुक्खमानं। तिब्बानन् ति बहुलानं। खरानन् ति तिखिणानं। कटुकानन् ति फरुसानं, अमनापताय वा कटुकरससदिसानं। असातानन् ति अमधुरानं। पाणहरानन् ति जीवितहरानं। सीमं सम्मन्नती ऽति नवं सीमं बन्धति। कुरुन्दियं पन उदकुक्खेपपरिच्छिन्दने ऽपि दुक्कटं वुत्तं। परिपुण्णवीसतिवस्सो ति पटिसन्धिगहणतो पट्ठाय परिपुण्णवीसतिवस्सो। गब्भवीसो ऽपि हि परिपुण्णवीसतिवस्सो त्व् एव सङ्खं गच्छति।  
यथ्ऽ आह, तेन खो पन समयेन आयस्मा कुमारकस्सपो गब्भवीसो उपसम्पन्नो होति। अथ खो आयस्मतो कुमारकस्सपस्स एतद् अहोसि: भगवता पञ्ञत्तं न ऊनवीसतिवस्सो पुग्गलो उपसम्पदेतब्बो ति अहञ् च्ऽ अम्हि गब्भवीसो उपसम्पन्नो उपसम्पन्नो नु खो ऽम्हि ननु खो उपसम्पन्नो ति। भगवतो एतम् अत्थं आरोचेसुं। यं भिक्खवे मातुकुच्छिस्मिं पठमं चित्तं उपन्नं पठमं विञ्ञानं पातुभूतं तद् उपादाय सा वस्सजाति, अनुजानामि भिक्खवे गब्भवीसं उपसम्पादेतुन् ति। तत्थ यो द्वादसमासे मातुकुच्छिस्मिं वसित्वा महापवारणाय जातो सो ततो पट्ठाय याव एकूनवीसतिमे वस्से महापवारणा तं अतिक्कामेत्वा पाटिपदे उपसम्पादेतब्बो, एतेन्ऽ उपायेन हापनवड्ढनं वेदितब्बं। पोराणकत्थेरा पन एकूनवीसतिवस्सं सामणेरं निक्खमनीयपुण्णमासिं अतिक्कम्म पाटिपददिवसे उपसम्पादेन्ति। तं कस्मा ऽति वुच्चते।

[पगे ८६८]  
८६८ समन्तपासादिका [भ्विभ्_व्।६५-६६।  
एकस्मिं वस्से छचातुदस्सी उपोसथा होन्ति, इति वीसतिया वस्सेसु चत्तारो मासा परिहायन्ति, राजानो ततिये ततिये वस्से वस्सं उपक्कड्ढन्ति, इति अट्ठारससु वस्सेसु छम्मासा वड्ढन्ति। ततो उपोसथवसेन परिहीने चत्तारो मासे अपनेत्वा द्वे मासा अवसेसा होन्ति। ते द्वे मासे गहेत्वा वीसति वस्सानि परिपुण्णानि होन्ती ऽति निक्कङ्खा हुत्वा निक्खमनीयपुण्णमासिं अतिक्कम्म पाटिपदे उपसम्पदेन्ति। एत्थ पन यो पवारेत्वा वीसतिवस्सो भविस्सति तं सन्धाय एकूनवीसतिवस्सन् ति वुत्तं। तस्मा यो मातुकुच्छिस्मिं द्वादसमासे वसि सो एकवीसतिवस्सो होति, यो सत्तमासे वसि सो सत्तमासाधिकवीसतिवस्सो, छम्मासजातो पन न जीवति। अनापत्ति ऊनवीसतिवस्सं पुग्गलं परिपुण्णसञ्ञी ऽति एत्थ क्निचापि उपसम्पादेन्तस्स अनापत्ति। पुग्गलो पन अनुपसम्पन्नो ऽव होति, सचे पन सो दसवस्सच्चयेन अञ्ञं उपसम्पादेति तञ् चे मुञ्चित्वा गणो पूरति सूपसम्पन्नो, सो पि च याव न जानाति ताव्ऽ अस्स न्ऽ एव सग्गन्तरायो न मोक्खन्तरायो, ञत्वा पन पुन उपसम्पज्जितब्बं, सेसं उत्तानम् एव। तिसमुट्ठानं, किरिया सञ्ञाविमोक्खं सचित्तकं पण्णतिवज्जं कायकम्मं वचीकम्मं तिचित्तं तिवेदनन् ति। ऊनवीसतिवस्ससिक्खापदं पञ्चमं।  
छट्ठे, पटियालोकन् ति सुरियालोकस्स पटिमुखं पच्छिमदिसन् अत्थो। कम्मिका ऽति सुङ्कट्ठाने कम्मिका। राजानं वा थेय्यं गच्छन्ती ऽति राजानं वा थेनेत्वा वञ्चेत्वा रञ्ञो सन्तकं किञ्चि गहेत्वा इदानि तस्स न दस्सामा ऽति गच्छन्ति। विसङ्केतेना ऽति कालविसङ्केतेन दिवसविसङ्केतेन्ऽ एव च गच्छतो अनापत्ति, मग्गविसङ्केतेन पन अटवीविसङ्केन्तेन वा आपत्ति येव। सेसम् एत्थ भिक्खुनीवग्गे वुत्तनयत्ता उत्तानम् एव। थेय्यसत्थसमुट्ठानं, कायचित्ततो च कायवाचाचित्ततो च समुट्ठाति, किरिया सञ्ञाविमोक्खं सचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। थेय्यसत्थसिक्खापदं छट्ठं।

[पगे ८६९]  
भ्विभ्_व्।६७-६८।] पाचित्तिय-वण्णना ८६९  
सत्तमे, पधूपेन्तो निसीदी ऽति पज्झायन्तो अत्तानं येव परिभासन्तो निसीदि। न अय्यो सो भिक्खु मं निप्पातेसी ऽति अय्यो अयं भिक्खु मं न निक्खामेसि, न मं गहेत्वा अगमासी ऽति अत्थो। सेसम् एत्थ भिक्खुनिया सद्धिं संविधानसिक्खापदे वुत्तनयन्ऽ एव वेदितब्बं सद्धिं समुट्ठानदीही ऽति। संविधानसिक्खापदं सत्तमं।  
अट्ठमे, गद्धे बाधयिंसू ऽति गद्धबाधिनो, गद्धबाधिनो पुब्बपुरिसा अस्सा ऽति गद्धबाहिपुब्बो, तस्स गद्धबाधिपुब्बस्स गिज्झघातककुलप्पसुत्तस्सा ऽति अत्थो। सग्गमोक्खानं अन्तरायं करोन्ती ऽति अन्तरायिका, ते कम्मकिलेसविपाकौपवादाअणावीतिक्कमवसेन पञ्चविधा, तत्थ पञ्चानन्तरियकम्मा कम्मन्तरायिका नाम, तथा भिक्खुनीदूसककम्मं, तं पन मोक्खस्स्ऽ एव अन्तरायं करोति न सग्गस्स, नियतमिच्छादिट्ठिधम्मा किलेसन्तरायिका नाम, पण्डकतिरच्छानगतौभतोब्यञ्जनकादीनं पटिसन्धिधम्मा विपाकन्तरायिका नाम, अरियूपवादाउपवादन्तरायिका नाम, ते पन याव अरिये न खमापेन्ति तावद् एव न ततो परं, सञ्चिच्च आपन्नापत्तियो आणावीतिक्कमन्तरायिका नाम, तापि याव भिक्खुभावं वा पटिजानाति न वुट्ठाति वा न देसेति वा तावद् एव न ततो परं। तत्र्ऽ आयं भिक्खु बहुस्सुतो धम्मकठिको सेसन्तारयिके जानाति, विनये पन अकोविदत्ता पण्णत्तिवीतिक्कमन्तरायिके न जानाति, तस्मा रहोगतो एवं चिन्तेसि इमे अगारिका पञ्चकामगुणे परिभुञ्जन्ता सोतापन्ना पि सकदागामिनो ऽपि अनागामिनो ऽपि होन्ति, भिक्खू ऽपि मनापिकानि चक्खुविञ्ञेय्यानि रूपानि पस्सन्ति ॥। पे ॥। कायविञ्ञेय्ये पोट्ठब्बे फुसन्ति, मुदुकानि अत्थरणपापुरणादीनि परिभुञ्जन्ति, एतं सब्बं वट्टति। कस्मा इत्थीरूपा ॥। पे ॥। इत्थीपोट्ठब्बा एव न वट्टन्ति एते पि वट्टन्ती ऽति। एवं रसेन रसं संसन्देत्वा सच्छन्दरागपरिभोगञ् च निच्छन्दरागपरिभोगञ् च एकं कत्वा थूलवाकेहि सद्धिं अतिसुखुमसुत्तं उपनेन्तो विय सासपेन सद्धिं सिनेरुं उपसंहरन्तो विय पापकं दिट्ठिगतं उप्पादेत्वा किं भगवता महासमुद्दं बन्धन्तेन विय महता उस्साहेन पठमं पाराजिकं पञ्ञत्तं न्ऽ अत्थि एत्थ दोसो ति सब्बञ्ञुतञाणेन सद्धिं पटिविरुज्झन्तो सब्बपुग्गलानं आसं छिन्दन्तो जिनस्स आणाचक्के पहारम् अदासि।

[पगे ८७०]  
८७० समन्तपासादिका [भ्विभ्_व्।६८-७०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन्ऽ आह तथ्ऽ आहं भगवता धम्मं देसितं आजानामी ऽति आदि।  
अट्ठिकङ्कलूपमा ऽति आदिम्हि अट्ठिकङ्कलूपमा अप्पस्सादट्ठेन, मंसपेसूपमा बहुसाधारणट्ठेन, तिणुक्कूपमा अनुदहनट्ठेन, अङ्गारकासूपमा महाभितापट्ठेन, सुपिनकूपमा इत्तरपच्चुपट्ठानट्ठेन, याचितकूपमा तावकालिकट्ठेन, रुक्खफलूपमा सब्बङ्गपच्चङ्गपऌइभञ्जनट्ठेन, असिसूणूपमा अधिकुट्टनट्ठेन, सत्तिसूलूपमा विनिविज्झनट्ठेन, सप्पसिरूपमा सासङ्कसप्पटिभयट्ठेना ऽति अयम् एत्थ सङ्खेपो, वित्थारो पन पपञ्चसूदनिया मज्झिमनिकायट्ठकथाय गहेतब्बं। एवं ब्या खो ति एवं विय खो। सेसम् एत्थ पुब्बे वुत्तययत्ता उत्तानम् एव। समनुभासनसमुट्ठानं, कायवाचाचित्ततो समुट्ठाति, अकिरियं सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। अरिट्ठसिक्खापदं अट्ठमं।  
नवमे, अकटानुधम्मेना ऽति अनुधम्मो वुच्चति आपत्तिया अदस्सने वा अप्पटिकम्मे वा पापिकाय दिट्ठिया अप्पटिनिस्सग्गे वा धम्मेन विनयेन सत्थुसासनेन उक्खित्तकस्स अनुलोमवत्तं दिस्वा कता ओसारणा, सो ओसारणसङ्खातो अनुधम्मो यस्स न कतो, अयं अकटानुधम्मो नाम, तादिसेन सद्धिन् ति अत्थो। तेन्ऽ एव्ऽ अस्स पदभाजने अकटानुधम्मो नाम उक्खित्तो अनोसारितो ति वुत्तं। देति वा पतिगण्हा ऽति वा ऽति एकपयोगेन बहुम् पि ददतो गण्हतो वा एकं पाचित्तियं।  
विच्छिन्दित्वा विच्छिन्दित्वा देन्तस्स गण्हन्तस्स वा पयोगगणनाय पाचित्तियानि, सेसम् एत्थ उत्तानम् एव। तिसमुट्ठानं, किरिया नोसञ्ञाविमोक्खं सचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। उक्खित्तसम्भोगसिक्खापदं नवमं।  
दसमे, दिट्ठिगटं उप्पन्नन् ति अरिट्ठस्स विय एतस्सापि अयोनिसो उम्मुज्जन्तस्स उप्पन्नं दिट्ठिगतं। नासेतू ऽति एत्थ तिविधा नासना संवासनासना लिङ्गनासना दण्डकम्मनासना ऽति। तत्थ आपत्तिया अदस्सनादीसु उक्खेपना संवासनासना नाम।

[पगे ८७१]  
भ्विभ्_व्।७०-७२।] पाचित्तिय-वण्णना ८७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दूसको नासेतब्बो मेत्तियं भिक्खुनिं नासेथा ऽति अयं लिङ्गनासना नाम। अज्जतग्गे ते आवुसो समणुद्देस न च्ऽ एव सो भगवा सत्था अपदिसितब्बो ति अयं दण्डकम्मनासना नाम, अयं इध अधिप्पेत।  
तेन्ऽ आह एवञ् च पन भिक्खवे नासेतब्बो ॥। पे ॥। विनस्सा ऽति। तत्थ चरा ऽति गच्छ। पिरे ऽति पर अमामक।  
विनस्सा ऽति नस्स, यत्थ ते न पस्साम तत्थ गच्छा ऽति।  
उपलापेय्या ऽति सङ्गण्हेय्य। उपट्ठापेय्या ऽति तेन अत्तनो उपट्ठानं कारापेय्य, सेसं अरिट्ठसिक्खापदे वुत्तनयन्ऽ एव वेदितब्बं सद्धिं समुट्ठानादीही ऽति। कण्टकसिक्खापदं दसमं। समत्तो वण्णनाक्कमेन सप्पाणकवग्गो सत्तमो।  
सहधम्मिकवग्गस्स पठमसिक्खापदे, एतस्मिं सिक्खापदे ऽति एतस्मिं सिक्खापदे यं वुत्तं तं न ताव सिक्खिस्सामि। आपत्ति पाचित्तियस्सा ऽति एत्थ पन वाचाय वाचाय आपत्ति वेदितब्बा। सिक्खमानेन भिक्खवे भिक्खुना ऽति ओवादं सिरसा सम्पटिच्छित्वा सिक्खितुकामेन्ऽ एव हुत्वा आजानितब्बञ् च्ऽ एव पुच्छितब्बञ् च उपपरिक्खितब्बञ् च, सेसम् एत्थ दुब्बचसिक्खापदे वुत्तनयेन्ऽ एव पदत्थतो वेदितब्बं। विनिच्छयतो उत्तानम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। सहधम्मिकसिक्खापदं पठमं।  
दुतिये, विनयकथं कथेती ऽति विनयकथा नाम कप्पियाकप्पिय-आपत्तानापत्तिसंवरपहानपटिसंयुत्तकथा तं कथेति। विनयस्स वण्णं भासती ऽति विनयस्स वण्णो नाम पञ्चन्नम् पि सत्तन्नम् पि आपत्तिक्खन्धानं वसेन मातिकं निक्खिपित्वा पदभाजनेन वण्णना तं भासति।  
विनयपरियत्तिया वण्णं भासती ऽति विनयं परियापुणन्तानं विनयपरियत्तिमूलकं वण्णं गुणं आनिसंसं भासति। विनयधरो हि विनयपरियत्तिमूलके पञ्चानिसंसे छाअनिसंसे सत्तानिसंसे अट्ठानिसंसे नवानिसंसे दसानिसंसे एकादसानिसंसे च लभती ऽति ते सब्बे भासती ऽति अत्थो। कतमे पञ्चानिसंसे लभती ऽति, अत्तनो सीलक्खन्धसुगुत्तिआदिके।

[पगे ८७२]  
८७२ समन्तपासादिका [भ्विभ्_व्।७२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वुत्तं ह्ऽ एतं, पञ्चिमे भिक्खवे आनिसंसा विनयधरे पुग्गले अत्तनो सीलक्खन्धो सुगुत्तो होति सुरक्खितो, कुक्कुच्चपकतानं भिक्खूनं पटिसरणं होति, विसारदो सङ्घमज्झे वोहरति, पच्चत्थिके सहधम्मेन सुनिग्गहीतं निग्गण्हाति, सद्धम्मट्ठितिया पटिपन्नो होती ऽति। कथमस्स अत्तनो सीलक्खन्धो सुगुत्तो होति सुरक्खितो। इध्ऽ एकच्चो भिक्खु आपत्तिं आपज्जन्तो छह्ऽ आकारेहि आपज्जति अलज्जिता अञ्ञाणता कुक्कुच्चपकत्ता अकप्पिये कप्पियसञ्ञिता कप्पिये अकप्पियसञ्ञिता सतिसम्मोसा। कथं अलज्जिता आपज्जति। अकप्पियभावं जानन्तो येव मद्दित्वा वीतिक्कमं करोति। वुत्तं पि च्ऽ एतं:  
सञ्चिच्च आपत्तिं आपज्जति आपन्नं परिगूहति अगतिगमनञ् च गच्छति एदिसो वुच्चति अलज्जी पुग्गलो ति।  
कथं अञ्ञाणता आपज्जति। अञ्ञाणिपुग्गलो हि मन्दो मोमुहो कत्तब्बाकत्तब्बं अजानन्तो अकत्तब्बं करोति कत्तब्बं विराधेति एवम् अञ्ञाणता आपज्जति। कथं कुक्कुच्चपकतता आपज्जति। कप्पियाकप्पियं निस्साय कुक्कुच्चे उप्पन्ने विनयधरं पुच्छित्वा कप्पियञ् चे कत्तब्बं सिया अकप्पियञ् चे न कातब्बं सिया अयं पन वट्टती ऽति मद्दित्वा वीतिक्कमति येव, एवं कुक्कुच्चपकतता आपज्जति।  
कथं अकप्पिये कप्पियसञ्ञिता आपज्जति। अच्छमंसं सूकरमंसन् ति खादति, दीपिमंसं मिगमंसन् ति खादति, अकप्पियभोजनं कप्पियभोजनन् ति भुञ्जति, विकाले कालसञ्ञाय भुञ्जति, अकप्पियपानकं कप्पियपानकन् ति पिवति, एवं अकप्पिये कप्पियसञ्ञिता आपज्जति। कथं कप्पिये अकप्पियसञ्ञिता आपज्जति। सूकरमंसं अच्छमंसन् ति खादति, मिगमंसं दीपमंसन् ति खादति, कप्पियभोजनं अकप्पियभोजनन् ति भुञ्जति, काले विकालसञ्ञाय भुञ्जति, कप्पियपानकं अकप्पियपानकन् ति पिवति, एवं कप्पिये अकप्पियसञ्ञिता आपज्जति। कथं सतिसम्मोसा आपज्जति। सहसेय्य-चीवरविप्पवास-भेसज्जचीवरकालातिक्कमनपच्चया आपत्तिञ् च सतिसम्मोसा आपज्जति।

[पगे ८७३]  
भ्विभ्_व्।७२।] पाचित्तिय-वण्णना ८७३  
एवम् इध्ऽ एकच्चो भिक्खु इमेहि छहि आकारेहि आपत्तिं आपज्जति। विनयधरो पन इमेहि छहि आकारेहि आपत्तिं न आपज्जति। कथं अलज्जिता न्ऽ आपज्जति। सो हि पस्सथ भो अयं कप्पियाकप्पियं जानन्तो येव पण्णत्तिवीतिक्कमं करोती ऽति इदं परूपवादं रक्खन्तो पि न्ऽ आपज्जति। एवं अलज्जिता न्ऽ आपज्जति। सहसा आपन्नम् पि देसनागामिनिं देसेत्वा वुट्ठानगामिनिया वुट्ठहित्वा सुद्धन्ते पतिट्ठाति, ततो:  
सञ्चिच्च आपत्तिं न आपज्जति आपन्नं न परिगूहति  
अगतिगमञ् च न गच्छति एदिसो वुच्चति लज्जी पुग्गलो ति।  
इमस्मिं लज्जीभावे पतिट्ठितो ऽव होति। कथं अञ्ञाणता न्ऽ आपज्जति। सो हि कप्पियाकप्पियं जानाति, तस्मा कप्पियं येव करोति अकप्पियं न करोति, एवं अञ्ञाणता न्ऽ आपज्जति।  
कथं कुक्कुच्चपकतता न्ऽ आपज्जति। सो हि कप्पियाकप्पियं निस्साय कुक्कुच्चे उप्पन्ने वत्थुं ओलोकेत्वा मातिकं पदभाजनं अन्तरापत्तिं अनापत्तिं च ओलोकेत्वा कप्पियञ् चे करोति अकप्पियञ् चे न करोति एवं कुक्कुच्चपकतता न्ऽ आपज्जति। कथं अकप्पिये कप्पियसञ्ञितादीहि न्ऽ आपज्जति। सो हि कप्पियाकप्पियं जानाति, तस्मा अकप्पिये कप्पियसञ्ञी न होति, कप्पिये अकप्पियसञ्ञी न होति, सुपतिट्ठिता व्ऽ अस्स सति होति, अधिट्ठातब्बं अधिट्ठेति विकप्पेतब्बं विकप्पेति, इति इमेहि छहि आकारेहि आपत्तिं न्ऽ आपज्जति। अनापज्जन्तो अखण्डसीलो होति परिसुद्धसीलो, एवम् अस्स अत्तनो सीलक्खन्धो सुगुत्तो होति सुरक्खितो। कथं कुक्कुच्चपकतानं पटिसरणं होति। तिरोरट्ठेसु तिरोजनपदेसु च उप्पन्नकुक्कुच्चा भिक्खू असुकस्मिं किर विहारे विनयधरो वसती ऽति दूरतो ऽपि तस्स सन्तिकं आगन्त्वा कुक्कुच्चं पुच्छन्ति, सो तेहि कतस्स कम्मस्स वत्थुं ओलोकेत्वा आपत्तानापत्तिं गरुकलहुकादिभेदं सल्लक्खेत्वा देसनागामिनिं देसापेत्वा वुट्ठानगामिनिया वुट्ठापेत्वा सुद्धन्ते पतिट्ठापेति, एवं कुक्कुच्चपकतानं पटिसरणं होति। विसारदो सङ्घमज्झे वोहरती ऽति अविनयधरस्स हि सङ्घमज्झे कथेन्तस्स भयं सारज्जं ओक्कमति,

[पगे ८७४]  
८७४ समन्तपासादिका [भ्विभ्_व्।७२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विनयधरस्स तं न होति, कस्मा, एवं कथेन्तस्स दोसो होति, एवं न दोसो ति ञत्वा कथनतो। पच्चत्थिके सहधम्मेन सुनिग्गहीतं निग्गण्हाती ऽति एत्थ द्विधा पच्चत्थिका नाम अत्तपच्चत्थिका च सासनपच्चत्थिका च, तत्थ मेत्तियभुम्मजका च भिक्खू वड्ढो च लिच्छवी अमूलकेन अन्तिमवत्थुना चोदेसुं, इमे अत्तपच्चत्थिका नाम। ये वा पन्ऽ अञ्ञे पि दुस्सीला पापधम्मा सब्बे ते अत्तपच्चत्थिका नाम। विपरीतदस्सना पन अरिट्ठभिक्खु कण्टकसामणेर वेसालिकवज्जिपुत्तका परूपहाराञ्ञाणकङ्खापरवितणादिवादा महासङ्घिकादयो च अबुद्धसासनं बुद्धसासनन् ति वत्वा कतपग्गहा सासनपच्चत्थिका नाम। ते सब्बे पि सहधम्मेन सकारणेन वचनेन यथा तं असद्धम्मं पतिट्ठापेतुं न सक्कोन्ति एवं सुनिग्गहीतं कत्वा निग्गण्हाति। सधम्मठितिया पटिपन्नो होती ऽति एत्थ पन तिविधो सद्धम्मो परियत्ति पटिपत्ति अधिगमवसेन, तत्थ तेपिटकं बुद्धवचनं परियत्तिसद्धम्मो नाम, तेरस धुतङ्गुणा चुद्दसखन्धकवत्तानि द्वेअसीति महावत्तानी ऽति अयं पटिपत्तिसद्धम्मो नाम। चत्तारो मग्गा चत्तारि फलानि च अयं अधिगमसद्धम्मो नाम। तत्थ केचि थेरा, यो वो आनन्द मया धम्मो च विनयो च देसितो पञ्ञत्तो सो वो मम् ऽ अच्चयेन सत्था ऽति इमिना सुत्तेन सासनस्स परियत्ति मूलन् ति वदन्ति। केचि थेरा, इमे च सुभद्द भिक्खू सम्मा विहरेय्युं असुञ्ञो लोको अरहन्तेहि अस्सा ऽति इमिना सुत्तेन सासनस्स पटियत्ति मूलन् ति वत्वा याव पञ्च भिक्खू सम्मा पटिपन्ना संविज्जन्ति ताव सासनं ठितं होती ऽति आहंसु। इतरे पन थेरा, परियत्तिया अन्तरहिताय सुप्पटिपन्नस्सापि धम्माभिसमयो न्ऽ अत्थी ऽति आहंसु।  
सचे पि पञ्च भिक्खू चत्तारि पाराजिकानि रक्खणका होन्ति ते सद्धे कुलपुत्ते पब्बाजेत्वा पच्चन्तिमे जनपदे उपसम्पादेत्वा दसवग्गं गणं पूरेत्वा मज्झिमजनपदे ऽपि उपसम्पदं करिस्सन्ति, एतेन उपायेन वीसतिवग्गं सङ्घं पूरेत्वा अत्तनो पि अब्भानकम्मं कत्वा सासनं वुद्धिं विरूऌहिं वेपुल्लं गमयिस्सन्ति। एवम् अयं विनयधरो तिविधस्सापि सद्धमस्स चिरट्ठितिया पटिपन्नो होति।

[पगे ८७५]  
भ्विभ्_व्।७२।] पाचित्तिय-वण्णना ८७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवम् अयं विनयधरो इमे ताव पञ्च आनिसंसे पटिलभती ऽति वेदितब्बो। कतमे छ आनिसंसे लभती ऽति।  
तस्साधेय्यो उपोसथो पवारणा सङ्घकम्मं पब्बज्जा उपसम्पदा निस्सयं देति सामणेरं उपट्ठापेति। ये हि इमे चातुद्दसिको पण्णरसिको सामग्गी उपोसथो सङ्घे उपोसथो गणपुग्गले उपोसथो सुत्तुद्देसो उपोसथो पारिसुद्धि उपोसथो अधिट्ठानौपोसथो ति नवौपोसथा, सब्बे ते विनयधरायत्ता। यापि च इमा चातुद्दसिका पण्णरसिका सामग्गीपवारणा सङ्घपवारणा गणपुग्गलपवारणा तेवाचिका द्वेवाचिका समानवस्सिकपवारणा ऽति नवपवारणायो, तापि विनयधरायत्ता एव तस्स सन्तका सो तासं सामि। यानि पि इमानि अपलोकनकम्मं ञत्तिकम्मं ञत्तिदुतियकम्मं ञत्तिचतुत्थकम्मन् ति चत्तारि सङ्घकम्-, मानि, तानि विनयधरायत्तानि, यापि च्ऽ आयं उपज्झायेन हुत्वा कुलपुत्तानं पब्बज्जा च उपसम्पदा च कातब्बा, अयम् पि विनयधरायत्ता ऽव, न हि अञ्ञो द्विपिटकधरो पि एतं कातुं लभति। सो एव निस्सयं देति सामणेरं उपट्ठापेति। अञ्ञो न्ऽ एव निस्सयं दातुं लभति न सामणेरं उपट्ठापेतुं। सामणेरूपट्ठापनं पच्चासिंसन्तो पन विनयधरस्स सन्तिके उपज्झं गाहापेत्वा वत्तपटिवत्तं सादितुं लभति। एत्थ च निस्सयदानं च्ऽ एव समणेरूपट्ठानं च एकम् अङ्गं। इति इमेसु छसु आनिसंसेसु एकेन सद्धिं पुरिमानि पञ्च छ होन्ति, द्वीहि सद्धिं सत्त, तीहि सद्धिं अट्ठ, चतूहि सद्धिं नव, पञ्चहि सद्धिं दस, सब्बेहि प्ऽ एतेहि सद्धिं एकादसा ऽति एवं विनयधरो पुग्गलो पञ्च छ सत्त अट्ठ नव दस एकादस च आनिसंसे लभती ऽति वेदितब्बो। एवं भगवा इमे आनिसंसे दस्सेन्तो विनयपरियत्तिया वण्णं भासती ऽति वेदितब्बो।  
आदिस्स आदिस्सा ऽति पुनप्पुनं ववत्थपेत्वा विसुं विसुं कत्वा। आयस्मतो उपालिस्स वण्णं भासाती ऽति विनयपरियत्तिं निस्साय उपालित्थेरस्स गुणं भासति थोमेति पसंसति।

[पगे ८७६]  
८७६ समन्तपासादिका [भ्विभ्_व्।७२-७३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा, अप्प्ऽ एव नाम मम वण्णनं सुत्वापि भिक्खू उपालिस्स सन्तिके विनयं उग्गहेतब्बं परियापुणितब्बं मञ्ञेय्युं, एवम् इदं सासनं अद्धनियं भविस्सति, पञ्च वस्ससहस्सानि वत्तिस्सती ऽति। ते ऽध बहू भिक्खू ऽति ते इमं भगवतो वण्णनं सुत्वा इमे किर्ऽ आनिसंसे न्ऽ एव सुत्तन्तिका न आभिधम्मिका लभन्ती ऽति यथा परिकित्तितानिसंसाधिगमे उस्साहजाता बहू भिक्खू थेरा च नवा च मज्झिमा च आयस्मतो उपालिस्स सन्तिके विनयं परियापुणन्ती ऽति अयम् एत्थ अत्थो। इधा ऽति पदं निपातमत्तम् एव। उद्दिस्समाने ऽति आचरियेन अन्तेवासिकस्स उद्दिस्समाने।  
सो पन्ऽ आयस्मा आचरिये अत्तनो रुचिया उद्दिसन्ते वा तं आचरियं याचित्वा अन्तेवासिके उद्दिसापेन्तो वा यो नं धारेति तस्मिं सज्झायं करोन्ते वा उद्दिस्समानो नाम होति, तस्मा उद्दिसन्ते वा उद्दिसापेन्ते वा सज्झायं वा करोन्ते ऽति पदभाजनं वुत्तं। खुद्दानुखुद्दकेही ऽति खुद्दकेहि च अनुखुद्दकेहि च। यावद् एवा ऽति तेसं संवत्तनमरियादापरिच्छेदवचनं, इदं वुत्तं होति। एतानि हि ये उद्दिसन्ति उद्दिसापेन्ति सज्झायन्ति वा तेसं ताव संवत्तन्ति याव कप्पति नु खो न कप्पति नु खो ति कुक्कुच्चसङ्खातो विप्पटिसारो विहेसा विचिकिच्छासङ्खाता मनोविलेखा च उप्पज्जति येव। अथवा, यावद् एवा ऽति अतिसयववत्थापनं।  
तस्स संवत्तन्ती ऽति इमिना सम्बद्धो, कुक्कुच्चाय विहेसाय विलेखाय अतिविय संवत्तन्ति येवा ऽति वुत्तं होति। उपसम्पन्नस्स विनयं विवण्णेती ऽति उपसम्पन्नस्स सन्तिके तस्स तस्मिं विमतिं उप्पादेतुकामो विनयं विवण्णेति निन्दति गरहति, सेसम् एत्थ उत्तानम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। विलेखनसिक्खापदं दुतियं।  
ततिये, अन्वद्धमासन् ति अनुपटिपाटिया अद्धमासे अद्धमासे, यस्मा पन सो उपोसथदिवसे उद्दिसिय्यति तस्मा अनूपोसथिकन् ति पदभाजने वुत्तं। उद्दिस्समाने ऽति उद्दिसियमाने,

[पगे ८७७]  
भ्विभ्_व्।७३-७४।] पाचित्तिय-वण्णना ८७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा पन सो पातिमोक्खुद्देसकेन उद्दिसन्ते उद्दिसियमानो नाम होति, तस्मा उद्दिसन्ते ऽति पदभाजने वुत्तं। यं च तत्थ आपत्तिं आपन्नो ति तस्मिं अनाचारे चिण्णे यं आपत्तिं आपन्नो। यथाधम्मो कारेतब्बो ति अञ्ञाणेन आपन्नत्ता तस्सा आपत्तिया मोक्खो न्ऽ अत्थि, यथा पन धम्मो च विनयो च ठितो तथा कारेतब्बो, देसनागामिनिं चे आपन्नो होति देसापेतब्बो, वुट्ठानगामिनिं चे वुट्ठापेतब्बो ति अत्थो। साधुकन् ति सुट्ठु। अट्ठीकत्वा ऽति अट्ठिकभावं कत्वा, अट्ठिको हुत्वा ऽति वुत्तं होति। धम्मकम्मे ऽति आदीसु मोहारोपनकम्मं अधिप्पेतं, सेसम् एत्थ उत्तानम् एव। तिसमुट्ठानं, किरिया सञ्ञाविमोक्खं, सचित्तकं लोकवज्जं कायकम्मं वचीकम्मं, अकुसलचित्तं दुक्खवेदनन् ति। मोहनसिक्खापदं ततियं।  
चतुत्थे, पहारं देन्ती ऽति आवुसो पीठकं पञ्ञापेथ पादधोवनं आहरथा ऽति आदीनि वत्वा तथा अकरोन्तानं पहारं देन्ति। पहारं देति आपत्ति पाचित्तियस्सा ऽति एत्थ पहरितुकामताय पहारे दिन्ने सचे पि मरति पाचित्तियम् एव। पहारेन हत्थो वा पादो वा भिज्जति सीसं वा छिद्दं होति पाचित्तियम् एव। यथ्ऽ आयं सङ्घमज्झे न विरोचति तथा नं करोमी ऽति एवं विरूपकरणाधिप्पायेन कण्णं वा नासं वा छिन्दति दुक्कटं। अनुपसम्पन्नस्सा ऽति गहट्ठस्स वा पब्बजितस्स वा इत्थिया वा पुरिसस्स वा अन्तमसो तिरच्छानगतस्सापि पहारं देति दुक्कटं। सचे पन रत्तचित्तो इत्थिं पहरति सङ्घादिसेसो। केनचि विहेठियमानो ति मनुस्सेन वा तिरच्छानगतेन वा विहेठियमानो। मोक्खाधिप्पायो ति ततो अत्तनो मोक्खं पत्थयमानो। पहारं देती ऽति कायकायपटिबद्धनिस्सग्गियानं अञ्ञतरेन पहारं देति अनापत्ति। सचे पि अन्तरामग्गे चोरं वा पच्चत्थिकं वा विहेठेतुकामं दिस्वा उपासक एत्थ्ऽ एव तिट्ठ मा आगमा ऽति वत्वा वचनं अनादियित्वा आगच्छन्तं गच्छ रे ऽति मुग्गरेन वा सत्थकेन वा पहरित्वा याति। सो चे तेन पहारेन मरति अनापत्ति येव, वाऌअमिगेसु पि एस्ऽ एव नयो। सेसम् एत्थ उत्तानम् एव। समुट्ठानादीनि पन्ऽ अस्स पठमपाराजिकसदिसानि।

[पगे ८७८]  
८७८ समन्तपासादिका [भ्विभ्_व्।७४-७७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं पन दुक्खवेदनन् ति। पहारसिक्खापदं चतुत्थं।  
पञ्चमे, तलसत्तिकं उग्गिरन्ती ऽति पहारदानाकारं दस्सेत्वा कायम् पि कायपटिबद्धम् पि उच्चारेन्ति। ते पहारसमुञ्चिता रोदन्ती ऽति ते पहारपरिचिता पुब्बे पि लद्धपहारत्ता, इदानि च पहारं दस्सन्ती ऽति मञ्ञमाना रोदन्ती ऽति अत्थो। पहारस्स मुच्छिता ऽति पि सज्झायन्ति, तत्थ पहारस्स भीता ऽति अत्थो। उग्गिरति आपत्ति पाचित्तियस्सा ऽति एत्थ सचे उग्गिरित्वा विरद्धो पहारं देति, अवस्सं वारेतुं असक्कोन्तस्स पहारो सहसा पतति न पहरितुकामताय दिन्नत्ता दुक्कटं। तेन पहारेन हत्थादीसु यं किञ्चि भिज्जति दुक्कटम् एव। पहरितुकामस्स येन केनचि दण्डादिना पहारो वा मोक्खितो अत्तना वा सतिं पटिलभित्वा न पहरति दुक्कतं। पहरन्तस्स केनचि वा हत्थो धारितो दुक्कटं।  
मोक्खाधिप्पायो तलसत्तिकं उग्गिरती ऽति एत्थ पुब्बे वुत्तेसु वत्थूसु पुरिमनयेन्ऽ एव तलसत्तिकं उग्गिरन्तस्स अनापत्ति।  
सचे पि विरज्झित्वा पहारं देति अनापत्ति येव। सेसं पुरिमसदिसम् एव सद्धिं समुट्ठानादीहि। तलसत्तिकसिक्खापदं पञ्चमं।  
छट्ठे, अनुद्धंसेन्ती ऽति ते किर सयं आकिण्णदोसत्ता एवं भिक्खू न्ऽ एव अम्हे चोदेस्सन्ति न सारेस्सन्ती ऽति अत्तपरित्तानं करोन्तो पटिगच्च्ऽ एव भिक्खू अमूलकेन सङ्घादिसेसेन चोदेन्ति। सेसम् एत्थ तेरसककण्डम्हि अमूलकसिक्खापदे वुत्तनयत्ता उत्तानम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। अमूलकसिक्खापदं छट्ठं।  
सत्तमे, उपदहन्ती ऽति उप्पादेन्ति। कुक्कुच्चं उपदहति आपत्ति पाचित्तियस्सा ऽति वाचाय वाचाय आपत्ति। अनुपसम्पन्नस्सा ऽति सामणेरस्स, मातुगामेन सद्धिं रहो मञ्ञे तया निसिन्नं निपन्नं भुत्तं पीतं सङ्घमज्झे इदञ् च्ऽ इदञ् च कतं ति आदिना नयेन कुक्कुच्चं उपदहति वाचाय वाचाय दुक्कटं। सेसम् एत्थ उत्तानम् एव। समुट्ठानादीनि पि अमूलकसदिसान्ऽ एवा ऽति।

[पगे ८७९]  
भ्विभ्_व्।७८-८०।] पाचित्तिय-वण्णना ८७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सञ्चिच्चसिक्खापदं सत्तमं।  
अट्ठमे, अधिकरणजातानन् ति एतेहि भण्डनादीहि उप्पन्नविवादाधिकरणानं। उपस्सुतिन् ति सुतिसमीपं, यत्थ ठत्वा सक्का होति तेसं वचनं सोतुं तत्था ऽति अत्थो।  
गच्छति आपत्ति दुक्कटस्सा ऽति एत्थ पदवारे पदवारे दुक्कटं। मन्तेन्तन् ति अञ्ञेन सद्धिं अञ्ञस्मिं मन्तयमाने।  
मन्तेन्ते ऽति वा पाठो अयम् एव्ऽ अत्थो। वूपसमेस्सामी ऽति उपसमिस्सामि वूपसमं गमिस्सामि कलहं न करिस्सामि।  
अत्तानं परिमोचेस्सामी ऽति मम अकारकभावं कथेत्वा अत्तानं मोचेस्सामि, सेसम् एत्थ उत्तानम् एव, थेय्यसत्थसमुट्ठानं, कायचित्ततो कायवाचाचित्ततो च समुट्ठाति।  
सिया किरिया सोतुकामताय गमनवसेन, सिया अकिरियं ठितट्ठानं आगन्त्वा मन्तयमानानं अजानापनवसेन, रूपियं अञ्ञवादं उपस्सुती ऽति इमानि हि तीणि सिक्खापदानि एकपरिच्छेदानि। सञ्ञाविमोक्खं सचित्तकं लोकवज्जं कायकम्मं वचीकम्मं अकुलचित्तं दुक्खवेदनन् ति।  
उपस्सुतिसिक्खापदं अट्ठमं।  
नवमे, सचे च मयं जानेय्यामा ऽति सचे मयं जानेय्याम, च-कारो पन निपातमत्तम् एव। धम्मिकानन् ति धम्मेन विनयेन सत्थुसासनेन कतत्ता धम्मो एतेसु अत्थी ऽति धम्मिकानि, तेसं धम्मिकानं चतुन्नं सङ्घकम्मानं। खीयति आपत्ति पाचित्तियस्सा ऽति एत्थ वाचाय वाचाय पाचित्तियं। सेसं उत्तानम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। कम्मपटिबाहनसिक्खापदं नवमं।  
दसमे, वत्थुं आरोचितन् ति चोदके च चुदितकेन च अत्तनो कथा कथिता अनुविज्जको सम्मतो एत्तावता वत्थुम् एव आरोचितं होति। सेसम् एत्थ उत्तानम् एव। धुरनिक्खेपसमुट्ठानं, कायवाचाचित्ततो समुट्ठाति, किरियाकिरियं सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति।

[पगे ८८०]  
८८० समन्तपासादिका [भ्विभ्_व्।८१-८३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] छन्दंअदत्वागमनसिक्खापदं दसमं।  
एकादसमे, यथामित्तता ऽति यथा मित्तताय यो यो मित्तो तस्स तस्स देती ऽति वुत्तं होति। एसनयो सब्बपदेसु, सेसं उज्झापनकादीसु वुत्तनयत्ता उत्तानत्थम् एव। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं, दुक्खवेदनन् ति। दब्बसिक्खापदं एकादसमं।  
द्वादसमे, यं वत्तब्बं सिया तं सब्बं तिंसककण्डे परिणामनसिक्खापदे वुत्तनयम् एव। अयं एव हि विसेसो। तत्थ अत्तनो परिणामितत्ता निस्सग्गियं पाचित्तियं।  
इध पुग्गलस्स परिणामितत्ता सुद्धिकपाचित्तियन् ति। तिसमुट्ठानं, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं तिवेदनन् ति।  
परिणामनसिक्खापदं द्वादसमं। समत्तो वण्णनाक्कमेन सहधम्मिकवग्गो अट्ठमो।  
राजवग्गस्स पठमसिक्खापदे, ओरको ति परित्तको।  
उपरि पासादवरगतो ति पासादवरस्स उपरि गतो। अय्यानं वाहसा ऽति अय्यानं कारणा, तेहि जानापितत्ता जानामी ऽति वुत्तं होति। पितरं पत्थेती ति अन्तरं पस्सित्वा घातेतुं इच्छति। राजन्तेपुरं हत्थिसम्मद्दन् ति आदिसु सत्थीहि सम्मद्दो एत्था ऽति हत्थिसम्मद्दं, हत्थिसम्बाधन् ति अत्थो, अस्सरथसम्मद्दपदे पि एस्ऽ एव नयो, सम्मतन् ति केचि पठन्ति, तं न गहेतब्बं। रञ्ञो अन्तेपुरे हत्थिसम्मद्दन् ति पि पाठो, तत्थ हत्थीनं सम्मद्दं हत्थिसम्मद्दन् ति अत्थो, रञ्ञो अन्तेपुरे हत्थिसम्मद्दो अत्थी ऽति वुत्तं होति, एस्ऽ नयो सेसपदेसु पि। रजनीयानी ऽति तस्मिं अन्तेपुरे एदिसानि रूपादीनि। मुद्धावसित्तस्सा ऽति मुद्धनि अवसित्तस्स, अनिक्खन्तो राजा इतो ति अनिक्खन्तराजकं, तस्मिं अनिक्खन्तराजके सयनीघरे ऽति अत्थो।

[पगे ८८१]  
भ्विभ्_व्।८३-८४।] पाचित्तिय-वण्णना ८८१  
रतनं वुच्चति महेसी, नीभतन् ति निक्खन्तं, अनीभतं रतनं इतो ति अनीभतरतनकं, तस्मिं अनीभतरतनके सयनीघरे ऽति अत्थो, सेसम् एत्थ उत्तानम् एव। कठिनसमुट्ठानं, कायवाचतो कायवाचाचित्ततो च समुट्ठाति।  
किरियाकिरियं नोसञ्ञविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। राजन्ते पुरसिक्खापदं पठमं।  
दुतिये, विस्सरित्वा ऽति पम्मुस्सित्वा। पुण्णपत्तं नाम सततो पञ्च कहापणा। क्याहं करिस्सामी ऽति किं अहं करिस्सामि। आभरणं ओमुञ्चित्वा ऽति महालतं नाम नवकोटिअग्घनकं अलङ्कारं अपनेत्वा। अन्तेवासी ऽति परिचारको। अपरिक्खित्तस्स उपचारो ति एत्थ उपचारो नाम आरामस्स द्वे लेड्डुपाता, आवसथस्स पन सुप्पपातो वा मुसलपातो वा ऽति महापच्चरियं वुत्तं। उग्गण्हाति आपत्ति पाचित्तियस्सा ऽति एत्थ जातरूपरजतं अत्तनो अत्थाय उग्गण्हन्तस्स वा उग्गण्हापेन्तस्स वा निस्सग्गियं पाचित्तियं। सङ्घगणपुग्गलचेतियनवकम्मानं अत्थाय दुक्कटं। अवसेसं मुत्तादिरतनं अत्तनो वा सङ्घादीनं वा अत्थाय उग्गण्हन्तस्स वा उग्गण्हापेन्तस्स वा दुक्कटं। कप्पियवत्थु वा अकप्पियवत्थु वा होतु अन्तमसो मातुकण्णपिऌअन्धनतालपण्णम् पि गिहीसन्तकं भण्डागारिकसीसेन पटिसामेन्तस्स पाचित्तियम् एव। सचे पन मातापितुन्नं सन्तकं अवस्सं पटिसामेतब्बं कप्पियभण्डं होति अत्तनो अत्थाय गहेत्वा पटिसामेतब्बो। इदं पटिसामेत्वा देही ऽति पन वुत्ते न वट्टती ऽति पटिक्खिपितब्बं। सचे पटिसामेही ऽति पातेत्वा गच्छन्ति पऌइबोधो नाम होति पटिसामेतुं वट्टति। विहारे कम्मं करोन्तो वड्ढकीआदयो वा राजवल्लभा वा अत्तनो उपकरणभण्डं वा सयनभण्डं वा पटिसामेत्वा देथा ति वदन्ति छन्देन पि भयेन पि न कातब्बम् एव। गुत्तट्ठानं पन दस्सेतुं वट्टति। बलक्कारेन पातेत्वा गतेसु च पटिसामेतुं वट्टति। अज्झारामे वा अज्झावसथे वा ऽति एत्थ सचे महाविहारसदिसो महारामो होति तत्थ पाकारपरिक्खित्ते परिवेणे यत्थ कत्थचि भिक्खूहि वा सामणेरेहि वा गहितं भविस्सती ऽति सङ्का उप्पज्जति तादिसे एव ठाने उग्गण्हित्वा वा उग्गण्हापेत्वा वा ठपेतब्बं,

[पगे ८८२]  
८८२ समन्तपासादिका [भ्विभ्_व्।८४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] महाबोधिद्वारकोट्ठकाम्बङ्गणसदिसेसु पन महाजनसञ्चरणट्ठानेसु न गहेतब्बं। कुरुन्दियं पन वुत्तं एको मग्गं गच्छन्तो निम्मनुस्सट्ठाने किञ्चि भण्डं पस्सति आकिण्णमनुस्से पि जाते मनुस्सा तम् एव भिक्खुं आसङ्कन्ति तस्मा मग्गा ओक्कम्म निसीदितब्बं, सामिकेसु आगतेसु तं आचिक्खितब्बं, सचे सामिके न पस्सति पतिरूपं करिस्सती ऽति। रूपेन वा निमित्तेन वा सञ्ञाणं कत्वा ऽति एत्थ रूपं नाम अन्तोभण्डिकाय भण्डं, तस्मा भण्डिकं मुञ्चित्वा गणेत्वा एत्तका कहापणा वा जातरूपरजतं वा ऽति सल्लक्खेतब्बो। निमित्तन् ति लञ्छनादि, तस्मा लञ्छिताय भण्डिकाय मत्तिकालञ्छनन् ति वा लाखालञ्छनन् ति वा नीलपिलोतिकाय भण्डिकाय कता ऽति वा सेतपिलोतिकाय कता ऽति वा एवम् आदि सब्बं सल्लक्खेतब्बं। भिक्खू पतिरूपा ऽति लज्जिनो कुक्कुच्चका, लोलजातिकानं हि हत्थे ठपेतुं न लब्भति। यो पन न्ऽ एव तम्हा आवासा पक्कमति न सामिके पस्सति तेनापि अत्तनो चीवरादिमूलं न कातब्बं। थावरं पन सेनासनं वा चेतियं वा पोक्खरणी वा कारेतब्बं। सचे दीघस्स अद्धुनो अच्चयेन सामिको आगच्छति उपासक तव सन्तकेन इदं नाम कतं अनुमोदाही ऽति वत्तब्बो। सचे अनुमोदति इच्च्ऽ एतं कुसलं, नो चे अनुमोदति मम धनं देथा ऽति चोदेति येव अञ्ञं समादपेत्वा दातब्बं। रतनसम्मतं विस्सासं गण्हाती ऽति आदीसु आमासम् एव सन्धाय वुत्तं, अनामासं न वट्टति, सेसम् एत्थ उत्तानम् एव। छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। रतनसिक्खापदं दुतियं।  
ततिये, तिरच्छानकथन् ति अरियमग्गस्स तिरच्छानभूतं कथं। राजकथन् ति राजपटिसम्युत्तकथं, चोरकथादीसु पि एस्ऽ एव नयो। सन्तं भिक्खुन् ति एत्थ यं वत्तब्बं तं चारित्तसिक्खापदे वुत्तम् एव।

[पगे ८८३]  
भ्विभ्_व्।८४-८७।] पाचित्तिय-वण्णना ८८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे सम्बहुला केनचि कम्मेन गामं पविसन्ति विकाले गामप्पवेसनं आपुच्छामी ऽति सब्बेहि अञ्ञमञ्ञं आपुच्छितब्बं, तस्मिं गामे तं कम्मं न सम्पज्जती ऽति अञ्ञं गामं गच्छन्ति गामसतम् पि होतु पुन आपुच्छनकिच्चं न्ऽ अत्थि। सचे पन उस्साहं पटिप्पस्सम्भेत्वा विहारं गच्छन्ता अन्तरा अञ्ञं गामं पविसितुकामा होन्ति पुन आपुच्छितब्बम् एव, कुलघरे वा आसनसालाय वा भत्तकिच्चं कत्वा तेलभिक्खाय वा सप्पिभिक्खाय वा चरितुकामो होति। सचे पस्से भिक्खु अत्थि आपुच्छित्वा गन्तब्बं, असन्ते न्ऽ अत्थी ऽति गन्तब्बं, वीथिं ओतरित्वा भिक्खुं पस्सति आपुच्छनकिच्चं न्ऽ अत्थि, अनापुच्छित्वा विचरितब्बम् एव, गाममज्झेन मग्गो होति तेन गच्छन्तस्स तेलादिभिक्खाय चरिस्सामी ऽति चित्ते उप्पन्ने सचे पस्से भिक्खु अत्थि आपुच्छित्वा चरितब्बं, मग्गा अनोक्कम्म भिक्खाय चरन्तस्स पन आपुच्छनकिच्चं न्ऽ अत्थि। अपरिक्खितस्स गामस्स उपचारो अदिन्नादाने वुत्तनयेन्ऽ एव वेदितब्बो। अन्तरारामन् ति आदीसु न केवलं अनापुच्छा कायबन्धनं अबन्धित्वा सङ्घाटिं अपारुपित्वा गच्छन्तस्सापि अनापत्ति। आपदासू ऽति सीहो वा व्यग्घो वा आगच्छति, मेघो वा उट्ठेति, अञ्ञो वा कोचि उपद्दवो उप्पज्जति अनापत्ति। एवरूपासु आपदासु बहिगामतो अन्तोगामं पविसितुं वट्टति। सेसम् एत्थ उत्तानम् एव। कठिनसमुट्ठानं कायवाचतो कायवाचचित्ततो च समुट्ठाति किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं, वचीकम्मं तिचित्तं तिवेदनन् ति। विकाले गामप्पवेसनसिक्खापदं ततियं।  
चतुत्थे, भेदनम् एव भेदनकं तं अस्स अत्थी ऽति भेदनकम् एव। अरणिके ऽति अरणिधनुके। वीठे ऽति वीठके, सेसम् एत्थ उत्तानम् एव। छसमुट्ठानं, किरिया नोसञ्ञाविमोक्खं अचित्तकं पण्णत्तिवज्जं, कायकम्मं वचीकम्मं तिचित्तं तिवेदनन् ति। सूचिघरसिक्खापदं चतुत्थं।  
पञ्चमे, छेदनकं वुत्तनयम् एव। छिन्दित्वा परिभुञ्जती ऽति एत्थ सचे न छिन्दितुकामो होति भूमियं निखणित्वा पमाणं उपरि दस्सेति उत्तानं कत्वा परिभुञ्जति।

[पगे ८८४]  
८८४ समन्तपासादिका [भ्विभ्_व्।८७-९०।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उक्खिपित्वा वा तुलासङ्घाटे ठपेत्वा अट्टं कत्वा परिभुञ्जति सब्बं वट्टति। सेसं उत्तानम् एव। छसमुट्ठानं। मञ्चसिक्खापदं पञ्चमं।  
छट्ठे, तूलं ओनद्धम् एत्था ऽति तूलोनद्धं। तूलं पक्खिपित्वा उपरि चिलिमिकाय ओनद्धन् ति वुत्तं होति।  
सेसं उत्तानम् एव। छसमुट्ठानं। तूलोनद्धसिक्खापदं छट्ठं।  
सत्तमे, निसीदनम् अनुञ्ञातं होती ऽति, कत्थ अनुञ्ञातं।  
चीवरक्खन्धके पणीतभोजनवत्थुस्मिं। वुत्तं हि तत्थ अनुजानामि भिक्खवे कायगुत्तिया चीवरगुत्तिया सेनासनगुत्तिया निसीदनन् ति। सेय्यथापि पुराणसिकोट्ठो ति यथा नाम पुराणचम्मकरो ति अत्थो, यथा हि चम्मकारो चम्मं वित्थतं करिस्सामी ऽति इतो चितो च समञ्छति कड्ढति एवं सो पि तं निसीदनं, तेन तं भगवा एवम् आह। निसीदनं नाम सदसं वुच्चती ऽति सन्थतसदिसं सन्थरित्वा एकस्मिं अन्ते सुगतविदत्थिया विदत्थिमत्ते पदेसे द्वीसु ठानेसु फालेत्वा तिस्सो दसा कयिरन्ति। ताहि दसाहि सदसं नाम वुच्चति। सेसम् एत्थ उत्तानम् एव।  
छसमुट्ठानं। निसीदनसिक्खापदं सत्तमं।  
अट्ठमे, कण्डुपटिच्छादी अनुञ्ञाता होती ऽति, कत्थ अनुञ्ञाता। चीवरक्खन्धके बेलट्ठिसीसवत्थुस्मिं। वुत्तं हि तत्थ अनुजानामि भिक्खवे यस्स कण्डु वा पीऌअका वा अस्सावो वा थुल्लकच्छु वा आबाधो कण्डुपटिच्छादिन् ति।  
यस्स अधोनाभि उब्भजानुमण्डलन् ति यस्स भिक्खुनो नाभिया हेट्ठा जानुमण्डलानं उपरि। कण्डू ऽति कच्छु।  
पीऌअका ऽति लोहितुतण्डिका सुखुमपीऌअका। अस्सावो ति अरिस भगन्दर पमेहादीनं वा वसेन असुचिपग्घरणं। थुल्लकच्छु वा आबाधो ति महापिऌअकाबधो वुच्चति। सेसम् एत्थ उत्तानम् एव। छसमुट्ठानं। कण्डुपटिच्छादीसिक्खापदं अट्ठमं।

[पगे ८८५]  
भ्विभ्_व्।९१-९२।] पाचित्तिय-वण्णना ८८५  
नवमे, वस्सिकसाटिका अनुञ्ञाता होती ऽति, कत्थ अनुञ्ञाता, चीवरक्खन्धके विसाखावत्थुस्मिं। वुत्तम् हि तत्थ अनुजानामि भिक्खवे वस्सिकसाटिकन् ति। सेसम् एत्थ उत्तानम् एव। छसमुट्ठानं। वस्सिकसाटिकसिक्खापदं नवमं।  
दसमे, चतुरङ्गुलोमको ति चतुहि अङ्ग्लीहि ऊनकप्पमाणो।  
सेसं उत्तानम् एव। छसमुट्ठानं। नन्दत्थेरसिक्खापदं दसमं। समत्तो वण्णनाक्कमेन राजवग्गो नवमो।  
उद्दिट्ठा खो ति आदि वुत्तनयम् एवा ऽति।  
समन्तपासादिकाय विनयसंवण्णनाय खुद्दकवण्णना समत्ता।

[पगे ८८६]  
८८६  
  [पाटिदेसनीया धम्मा]  
पाटिदेसनीया धम्मा खुद्दकानं अनन्तरा,  
ठपिता ये अयं दानि तेसं भवति वण्णना।  
पठमपाटिदेसनीये ताव, पटिक्कमनकाले ऽति पिण्डाय चरित्वा पटिआगमनकाले। सब्बे ऽव अग्गहेसी ऽति सब्बम् एव अग्गहेसि। पवेधेन्ती ऽति कम्पमाना। अपेही ऽति अपगच्छ न ओकासम् देथा ऽति अत्थो। गारय्हं आवुसो ति आदि पटिदेसेतब्बाकारदस्सनं। रथिका ऽति रच्छा। व्यूहन् ति अनिब्बिज्झित्वा ठिता गतपच्चागतरच्छा। सिङ्घाटकन् ति चतुकोणं वा तिकोणं वा मग्गसमोधानट्ठानं। घरन् ति कुलघरं। एतेसु रथिकादीसु यत्थ कत्थचि ठत्वा गण्हन्तस्स गहणे दुक्कटं। अज्झोहारगणनाय पाटिदेसनीयं, हत्थिसालादीसु गण्हन्तस्सापि एस्ऽ एव नयो। भिक्खुनी रथिकाय ठत्वा देति भिक्खु सचे पि अन्तरारामादीसु ठत्वा गण्हाति आपत्ति येव। अन्तरघरं पविट्ठाया ऽति हि वचनतो भिक्खुनिया अन्तरघरे ठत्वा ददमानाय वसेन्ऽ एत्थ आपत्ति वेदितब्बा। भिक्खुस्स ठितट्ठानं पन अप्पमाणं। तस्मा सचे पि वीथिआदीसु ठितो भिक्खु अन्तरारामादीसु ठत्वा ददमानाय भिक्खुनिया गण्हाति अनापत्ति येव। यामकालिकं सत्ताहकालिकं यावजीविकं आहारत्थाय पटिगण्हाति आपत्ति दुक्कटस्स। अज्झोहारे अज्झोहारे आपत्ति दुक्कटस्सा ऽति इदं आमिसेन असम्भिन्नं सन्धाय वुत्तं। सम्भिन्ने पन एकरसे पाटिदेसनीयम् एव। एकतो उपसम्पन्नाया ऽति भिक्खुनीनं सन्तिके उपसम्पन्नाय, भिक्खूनं सन्तिके उपसम्पन्नाय पन यथा वत्थुकम् एव। दापेति न देती ऽति अञ्ञातिका अञ्ञेन केनचि दापेति तं गण्हन्तस्स अनापत्ति। उपनिक्खिपित्वा देती ऽति भूमियं ठपेत्वा इदं अय्य तुम्हाकं दम्मी ऽति देति। एवं दिन्नं साधु भगिनी ऽति सम्पटिच्छित्वा ताय एव वा भिक्खुनिया अञ्ञेन वा केनचि पटिग्गाहापेत्वा भुञ्जितुं वट्टति।

[पगे ८८७]  
भ्विभ्_वि।१-४।] पाटिदेसनीया-वण्णना ८८७  
सचे हि हत्थगते पत्ते आमिसं गङ्हेय्य परिच्चत्तं ते मया ऽति देति भिक्खु गहितं भगिनी ऽति पटिग्गण्हाति गण्हन्तस्स आपत्ती ऽति वदन्ति। सिक्खमानाय सामणेराया ऽति एतासं ददमानानं गण्हन्तस्स अनापत्ति। सेसं एत्थ उत्तानम् एव। एऌअकलोमसमुट्ठानं, किरिया नोसञ्ञविमोक्खं अचित्तकं पण्णतिवज्जं कायकम्मं तिचित्तं तिवेदनन् ति।  
पठमपाटिदेसनीयं।  
दुतिये, अपसक्क ताव भगिनी ऽति आदि अपसादेतब्बाकारदस्सनं। अत्तनो भत्तं दापेति न्ऽ देती ऽति एत्थ सचे पि अत्तनो भत्तं देति इमिना सिक्खापदेन अनापत्ति येव, पुरिमसिक्खापदेन आपत्ति। अञ्ञस्स भत्तं देति न दापेती ऽति एत्थ पन सचे दापेय्य इमिना सिक्खापदेन आपत्ति भवेय्य।  
देन्तिया पन न्ऽ एव इमिना न पुरिमेन आपत्ति। सेसम् एत्थ उत्तानम् एव। कठिनसमुट्ठानं, किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति। दुतियपाटिदेसनीयं।  
ततिये, उभतो पसन्नन् ति द्वीहि पसन्नं, उपासकेन पि उपासिकाय पि, तस्मिं किर कुले उभो ऽपि ते सोतापन्ना येव।  
भोगेन हायती ऽति एदिसं हि कुलं सचे पि असीतिकोटिधनं होति भोगेहि हायति येव। कस्मा, यस्मा तत्थ न्ऽ एव उपासिका न उपासको भोगे रक्खति। घरतो नीहरित्वा देन्ती ऽति आसनसालं वा विहारं वा आनेत्वा देन्ति। सचे पि अनागते भिक्खुम्हि पठमं येव नीहरित्वा द्वारे ठपेत्वा पच्छा सम्पत्तस्स देन्ति वट्टति। भिक्खुं पन दिस्वा अन्तो गेहतो नीहरित्वा दीय्यमानं न वट्टती ऽति महापच्चरियं वुत्तं। सेसम् एत्थ उत्तानम् एव। एऌअकलोमसमुट्ठानं, किरिया नोसञ्ञाविमोक्खम् अचित्तकं पण्णत्तिवज्जं कायकम्मं तिचित्तं तिवेदनन् ति। ततियपाटिदेसनीयं।  
चतुत्थे, अवरुद्धा होन्ती ऽति पटिविरुद्धा होन्ति। पञ्चन्नं पटिसम्विदितन् ति पञ्चसु सहधम्मिकेसु यं किञ्चि पेसेत्वा खादनीयं भोजनीयं आहरिस्सामा ऽति पटिसंविदितं कतम् पि अप्पटिसंविदितम् एवा ऽति अत्थो। आरामं आरामूपचारं ठपेत्वा ऽति आरञ्ञकसेनासनारामञ् च तस्स उपचारञ् च ठपेत्वा उपचारतो निक्खन्तं अन्तरामग्गे भिक्खुं दिस्वा वा गामं आगतस्स वा पटिसंविदितं कतम् पि अप्पटिसंविदितम् एव होती ऽति वेदितब्बं।

[पगे ८८८]  
८८८ समन्तपासादिका [भ्विभ्_वि।४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे सासङ्कं होति सासङ्कन् ति आचिक्खितब्बन् ति कस्मा आचिक्खितब्बं। आरामे चोरे वसन्ते अम्हाकं न्ऽ आरोचेन्ती ऽति वचनपटिमोचनत्थं, चोरा वत्तब्बा ममुस्सा इध्ऽ ऊपचारन्ती ऽति कस्मा वत्तब्बा। अत्तनो उपट्ठाकेहि अम्हे गण्हापेन्ती ऽति वचनपटिमोचनत्थं, यागुया पटिसंविदिते तस्सा परिवारो आहरिय्यती ऽति यागुया पटिसंविदितं कत्वा किं सुद्धयागुया दिन्नाय पूवभत्तानि पि एतिस्सा यागुया परिचारं कत्वा दस्सामा ऽति एवं यं किञ्चि आहरन्ति सब्बं पटिसम्विदितम् एव होति। भत्तेन पटिसंविदिते ऽति आदीसु पि एस्ऽ एव नयो।  
असुकं नाम कुलं पटिसंविदितं कत्वा खादनीयादीनि गहेत्वा गच्छती ऽति सुत्वा अञ्ञानि पि तेन सद्धिं अत्तनो देय्यधम्मं आहरन्ति वट्टति। यागुया पटिसंविदितं कत्वा पूवं वा भत्तं वा आहरन्ति एतम् पि वट्टी ऽति कुरुन्दियं वुत्तं। गिलानस्सा ऽति अप्पटिसंविदिते पि गिलानस्स अनापत्ति।  
पटिसंविदिते वा गिलानस्स वा सेसकन् ति एकस्स्ऽ अत्थाय पटिसंविदितं कत्वा आहटं, तस्स सेसकं अञ्ञस्सापि भुञ्जितुं वट्टति। चतुन्नं वा पञ्चन्नं वा पटिसंविदितं कत्वा बहुं आहटं होति अञ्ञेसम् पि दातुं इच्छन्ति, एतम् पि पटिसंविदितसेसकम् एव सब्बम् पि वट्टति। अथ अधिकम् एव होति सन्निधिं मोचेत्वा ठपितं दुतियदिवसे पि वट्टति। गिलानस्स आहटावसेसे ऽपि एस्ऽ एव नयो। यं पन अप्पटिसंविदितम् एव कत्वा आहटं तं बहि आरामं पेसेत्वा पटिसंविदितं कारेत्वा आहरापेतब्बं। भिक्खूहि वा गन्त्वा अन्तरामग्गे गहेतब्बं। यम् पि विहारमज्झेन गच्छन्तो वा वनचरकादयो वा वनतो आहरित्वा देन्ति पुरिमनयेन्ऽ एव पटिसंविदितं कारेतब्बं। तत्थ जातकन् ति आरामे जातकम् एव, मूलह्कादनीयादिं अञ्ञेन कप्पियं कत्वा दिन्नं परिभुञ्जतो अनापत्ति। सचे पन तं गामं हरित्वा पचित्वा आहरन्ति न वट्टति, पटिसंविदितं कारेतब्बं, सेसम् एत्थ उत्तानम् एव। कठिनसमुट्ठानं, किरियाकिरियं नोसञ्ञाविमोक्खं अचित्तकं पण्णत्तिवज्जं कायकम्मं वचीकम्मं तिचित्तं तिवेदनन् ति।

[पगे ८८९]  
भ्विभ्_विइ।१।] सेखिय-वण्णना ८८९  
चतुत्थपाटिदेसनीयं समत्तं। समन्तपासादिकाय विनयवण्णनाय पाटिदेसनीयवण्णना निट्ठिता।  
यानि सिक्खितसिक्खेन सेखियानी ऽति तादिना,  
भासितानि अयं दानि तेसम् पि वण्णणाक्कमो।  
तत्थ परिमण्डलन् ति समन्ततो मण्डलं। नाभिमण्डलं जानुमण्डन् ति उद्धं नाभिमण्डलं अधो जानुमण्डलं पटिच्छादेन्तो जानुमण्डलस्स हेट्ठा जङ्घट्टिकतो पट्ठाय अट्ठङ्गुलमत्तं निवासनं ओतारेत्वा निवासेतब्बं। ततो परं ओतारेन्तस्स दुक्कटन् ति वुत्तं।  
तथा निसिन्नस्स जानुमण्डलतो हेट्ठा चतुरङ्गुलमत्तं पटिच्छन्नं होती ऽति महापच्चरियं वुत्तं। एवं निवासेन्तस्स पन निवासनं पमाणिकं वट्टति। तत्र्ऽ इदं पमाणं, दीघतो मुट्ठिपञ्चमं तिरियं अड्ढतेय्यहत्थं, तादिसस्स पन अलाभे तिरियं द्विहत्थप्पमाणम् पि वट्टति जानुमण्डलपटिच्छादनत्थं नाभिमण्डलं पन चीवरेनापि सक्का पटिच्छादेतुन् ति। तत्थ एकपट्टचीवरं एवं निवत्थम् पि ठाने न तिट्ठति दुपट्टं पन तिट्ठति। ओलम्बेन्तो निवासेति आपत्ति दुक्कटस्सा ऽति एत्थ न केवलं पुरतो वा पच्छतो वा ओलम्बेत्वा निवासेन्तस्स्ऽ एव दुक्कटं। ये पन्ऽ अञ्ञे तेन खो पन समयेन छब्बग्गिया भिक्खू गिहीनिवत्थं निवासेन्ति हत्थिसोण्डकं मच्छवाऌअकं चतुक्कण्णकं तालवण्टकं सतवल्लिकं निवासेन्ती ऽति आदिना नयेन खन्धके निवासनदोसा वुत्ता तथा निवासेन्तस्सापि दुक्कटम् एव। ते सब्बे वुत्तनयेन परिमण्डलं निवासेन्तस्स न होन्ती ति अयम् एत्थ सङ्खेपो, वित्थारतो पन तथ्ऽ एव आविभविस्सति।  
असञ्चिच्चा ऽति पुरतो वा पच्छतो वा ओलम्बेत्वा निवासेस्सामी ऽति एवं असञ्चिच्च अथ खो परिमण्डलं येव निवासेस्सामी ऽति विरज्झित्वा अपरिमण्डलं निवासेन्तस्स अनापत्ति। असतिया ऽति अञ्ञाविहितस्सापि तथा निवासेन्तस्स अनापत्ति। अजानन्तस्सा ऽति एत्थ निवासनवत्तं अजानन्तस्स मोक्खो न्ऽ अत्थि, निवासनवत्तं हि साधुकं उग्गहेतब्बं, तस्स अनुग्गहणम् एव्ऽ अस्स अनादरियं। तं पन सञ्चिच्च अनुग्गहण्तस्स्ऽ एव युज्जति। तस्मा उग्गहितवत्तो ऽपि यो आरुऌहभावं वा ओरुऌहभावं वा न जानाति,

[पगे ८९०]  
८९० समन्तपासादिका [भ्विभ्_विइ।१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स अनापत्ति। कुरुन्दियं पन परिमण्डलं निवासेतुं अजानन्तस्स अनापत्ती ऽति वुत्तं। यो पन सुक्खजञ्घो वा महापिट्ठिकमंसो वा होति तस्स सारुप्पत्थाय अट्ठङ्गुलादिकम् पि ओतारेत्वा निवासेतुं वट्टति। गिलानस्सा ऽति जङ्घाय वा पादे वा वणो होति उक्खिपित्वा वा ओतारेत्वा वा निवासेतुं वट्टति। आपदासू ऽति वाऌअमिगा वा चोरा वा अनुबन्धन्ति एवरूपासु आपदासु अनापत्ति, सेसम् उत्तानम् एव। पठमपाराजिकसमुट्ठानं, किरिया सञ्ञाविमोक्खं सचित्तकं दुक्खवेदनन् ति। फुस्सदेवत्थेरो पन सचित्तकं पण्णत्तिवज्जं तिवेदनन् ति आह। उपतिस्सत्थेरो पन अनादरियं पटिच्चा ऽति वुत्तत्ता लोकवज्जं, अकुसलचित्तं दुक्खवेदनन् ति आह।  
परिमण्डलं पारुपितब्बन् ति तेन खो पन समयेन छब्बग्गिया भिक्खू गिहीपारुपनं पारुपन्ती ऽति एवं वुत्तं अनेकप्पकारं गिहीपारुपनं अपारुपित्वा इध वुत्तनयेन्ऽ एव उभो कण्णे समं कत्वा पारुपनवत्तं पूरेन्तेन परिमण्डलं पारुपितब्बं। इमानि च द्वे पि सिक्खापदानि अविसेसेन वुत्तानि, तस्मा विहारे पि अन्तरघरे पि परिमण्डलम् एव निवासेतब्बञ् च पारुपितब्बञ् चा ऽति।  
समुट्ठानादीनि पठमसिक्खापदे वुत्तनयान्ऽ एव सद्धिं थेरवादेन।  
कायं विवरित्वा ऽति जानुम् पि उरम् पि विवरित्वा। सुपटिच्छन्नेना ऽति न ससीसं पारुतेन, अथ खो गण्ठिकं पटिमुञ्चित्वा उभतो अनुवातन्तेन गीवं पटिच्छादेत्वा उभो कण्णे समं कत्वा पटिसंहरित्वा याव मणिबन्धं पटिच्छादेत्वा अन्तरघरे गन्तब्बं।  
दुतियसिक्खापदे, गलवाटकतो पट्ठाय सीसं मणिबन्धतो पट्ठाय हत्थे पिण्डिकमंसतो च पट्ठाय पादे विवरित्वा निसीदितब्बं। वासूपगतस्सा ऽति वासत्थाय उपगतस्स रत्तिभागे वा दिवसभागे वा कायं विवरित्वा निसीदतो अनापत्ति। सुसंवुतो ति हत्थं वा पादं वा अकीऌआपेन्तो सुविनीतो ति अत्थो।  
ओक्खित्तचक्खू ऽति हेट्ठा खित्तचक्खु हुत्वा। युगमत्तं पेक्खमानो ति युगयुत्तको हि दन्तो आजानेय्यो युगमत्तं पेक्खति पुरतो चतूहत्थप्पमाणं भूमिभागं इमिना पि एत्तकं पेक्खन्तेन गन्तब्बं।

[पगे ८९१]  
भ्विभ्_विइ।१-३।] सेखिय-वण्णना ८९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यो अनादरियं पटिच्च तहं तहं ओलोकेन्तो ति यो तं तं दिसाभागं पासादं कूटागारं वीठिं ओलोकेन्तो गच्छति आपत्ति दुक्कटस्स।  
एकस्मिं पन ठाने ठत्वा हत्थिअस्सादिपरिस्सयाभावं ओलोकेतुं वट्टति। निसीदन्तेनापि ओक्खित्तचक्खुना ऽव निसीदितब्बं। उक्खित्तकाया ऽति उक्खेपेन, इत्थम्भूतलक्खणे करणवचनं, एकतो वा उभतो वा उक्खित्तचीवरो हुत्वा ऽति अत्थो। अन्तो इन्दखीलतो पट्ठाय एवं न गन्तब्बं। निसिन्नकाले धम्मकरकं नीहरन्तेनापि चीवरं अनुक्खिपित्वा नीहरितब्बन् ति। पठमो वग्गो।  
उज्जग्घिकाया ऽति महाहसितं हसन्तो, वुत्तनयेन्ऽ एव्ऽ एत्थ करणवचनं। अप्पसद्दो अन्तरघरे ऽति एत्थ कित्तावता अप्पसद्दो होति। द्वादसहत्थे गेहे आदिम्हि सङ्घत्थेरो मज्झे दुतियत्थेरो अन्ते ततियत्थेरो ति एवं निसिन्नेसु सङ्घत्थेरो दुतियेन सद्धिं मन्तेति। दुतियत्थेरो तस्स सद्दं च्ऽ एव सुणाति कथञ् च ववत्थपेति। ततियत्थेरो पन सद्दम् एव सुणाति कथं न ववत्थपेति।  
एत्तावता अप्पसद्दो होति। सचे पन ततियत्थेरो कथं ववत्थपेति महासद्दो नाम होती ऽति। कायं पग्गहेत्वा ऽति निच्चलं कत्वा उजुकेन कायेन समेन इरियापथेन गन्तब्बं च्ऽ एव निसीदितब्बञ् च। बाहुं पग्गहेत्वा ऽति निच्चलं कत्वा। सीसं पग्गहेत्वा ऽति निच्चलं उजुं ठपयित्वा। दुतियो वग्गो।  
खम्भकतो नाम कटियं हत्थं ठपेत्वा कतखम्भो। ओगुण्ठितो ति ससीसं पारुतो। उक्कुटिकाया ऽति एत्थ उक्कुटिका वुच्चति पण्हियो उक्खिपित्वा अग्गपादेहि वा अग्गपादे उक्खिपित्वा पण्हीहि येव वा भूमिं फुसन्तस्स गमनं, करणवचनं पन्ऽ एत्थ वुत्तलक्खणम् एव। दुस्सपल्लत्थिकाया ऽति एत्थ आयोगपल्लत्थिकापि दुस्सपल्लत्थिकाय्ऽ एव।  
आकिरन्ते पी ऽति पिण्डपातं देन्ते पि। सक्कच्चं ति सतिं उपट्ठपेत्वा। पत्तसञ्ञी ऽति पत्ते सञ्ञं कत्वा। समसूपको नाम यत्थ भत्तस्स चतुत्थभागप्पमाणो सूपो होति।

[पगे ८९२]  
८९२ समन्तपासादिका [भ्विभ्_विइ।३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मुग्गसूपो माससूपो ति एत्थ कुलत्थादीहि कतसूपा पि सङ्गहं गच्छन्ति येवा ऽति महापच्चरियं वुत्तं।  
रसरसे ऽति एत्थ ठपेत्वा द्वे सूपे अवसेसानि लोनि साक सूपेय्य मच्छरस मंसरसादीनि रसरसा ऽति वेदितब्बानि, तं रसरसं बहुम् पि गण्हन्तस्स अनापत्ति। समतित्तिकन् ति समपुण्णं समभरितं। थूपीकतं पिण्डपातं पतिगण्हाति आपत्ति दुक्कतस्सा ऽति एत्थ थूपीकतो नाम पत्तस्स अन्तोमुखवट्टिलेखं अतिक्कमित्वा कतो पत्ते पक्खित्तो रचितो पूरितो ति अत्थो। एवं कतं अगहेत्वा अन्तोमुखवट्टिलेखासमप्पमाणो गहेतब्बो, तत्थ थूपीकतं नाम पञ्चहि भोजनेहि कतन् ति अभयत्थेरो आह। तिपिटक-चूऌअनागत्थेरो पन पिण्डपातो नाम यागु पि भत्तम् पि खादनीयम् पि चुण्णपिण्डो पि दन्तकट्ठम् पि दसिकसुत्तम् पी ऽति, इदं सुत्तं वत्वा दसिकसुत्तम् पि थूपीकतं न वट्टती ऽति आह। तेसं वादं सुत्वा भिक्खू रोहणं गन्त्वा चूऌअ-सुम्मत्थेरं पुच्छिंसु, भन्ते थूपीकतपिण्डपातो केन परिच्छिन्नो ति तेसञ् च थेरानं वादं आरोचेसुं। थेरो सुत्वा आह, अहो चूऌअनागो सासनतो भट्टो अहो तेन बहुन्नं द्वारं दिन्नं अहं एतस्स सत्तक्खत्तुं विनयं वाचेन्तो न कदाचि एवं अवचं अयं कुतो लभित्वा एवं वदती ऽति। भिक्खू थेरं याचिंसु कथेथ दानि भन्ते केन परिच्छिन्नो ति। यावकालिकेन आवुसो ति थेरो आह। तस्मा यं किञ्चि यागुभत्तं वा फलाफलं वा आमिसजातिकं समतित्तिकम् एव गहेतब्बं। तञ् च खो अधिट्ठानूपगेन पत्तेन, इतरेन पन थूपीकतम् पि वट्टति।  
यामकालिक सत्ताहकालिक यावजीविकानि पन अधिट्ठानूपगे पत्ते ऽपि थूपीकतानि वट्टन्ति। द्वीसु पत्तेसु भत्तं गहेत्वा एकस्मिं पूरेत्वा विहारं पेसेतुं वट्टती ऽति महापच्चरियं पन वुत्तं, यं पत्ते पक्खिप्पमानं पूवौच्छुखण्डफलाफादि हेट्ठा ओरोहति तं थूपीकतं नाम न होति। पूववटंसकं ठपेत्वा पिण्डपातं देन्ति थूपीकतम् एव होति। पुप्फवटंसकतक्कोलककटुकफलादि वटंसके पन ठपेत्वा दिन्नं थूपीकतं न होति। भत्तस्स उपरि थालकं वा पत्तं वा ठपेत्वा पूरेत्वा गण्हाति थूपीकतं नाम न होति।

[पगे ८९३]  
भ्विभ्_विइ।३-५।] सेखिय-वण्णना ८९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कुरुन्दियं वुत्तं थालके वा पण्णे वा पक्खिपित्वा तं पत्तमत्थके ठपेत्वा देन्ति पाटेक्कभाजनं वट्टती ऽति। इध अनापत्तियं गिलानो न आगतो, तस्मा गिलानस्सापि थूपीकतं न वट्टति। सब्बत्थ पन पटिग्गहेतुम् एव न वट्टति, पटिग्गहीतं पन सुपटिग्गहीतम् एव होति, परिभुञ्जितुं वट्टती ऽति। ततिय वग्गो।  
सक्कच्चन् ति च पत्तसञ्ञी ति चा ऽति उभयं वुत्तनयम् एव। सपदानन् ति तत्थ तत्थ ओधिं अकत्वा अनुपटिपाटिया, समसूपके वत्तब्बं वुत्तम् एव। थूपतो ति मत्थकतो, वेमज्झतो ति अत्थो। पटिच्छादेत्वा देन्ती ऽति माघातसमयादीसु पटिच्छन्नं व्यञ्जनं कत्वा देन्ति, विञ्ञत्तियं वत्तब्बं न्ऽ अत्थि, उज्झानसञ्ञीसिक्खापदे पि गिलानो न मुच्चति। नातिमहन्तो कबऌओ ति मयूरण्डं अतिमहन्तं, कुक्कुटण्डं अतिखुद्दकं, तेसं वेमज्झप्पमाणो।  
खज्जके ऽति एत्थ मूलखादनीयादि सब्बं गहेतब्बं।  
चतुत्थो वग्गो।  
अनाहटे ऽति अनाहरिते, मुखद्वारं असम्पापिते ऽति अत्थो।  
सब्बं हत्थन् ति सकलहत्थं। सकबऌएना ऽति एत्थ धम्मं कथेन्तो हरीटकं वा लट्ठिमधुकं वा मुखे पक्खिपित्वा कथेति, यत्तकेन वचनं अपरिपुण्णं न होति तत्तकेन मुखम्हि सन्ते कथेतुं वट्टति। पिण्डुक्खेपकन् ति पिण्डं उक्खिपित्वा उक्खिपित्वा। कबऌआवच्छेदकन् ति कबलं अवच्छिन्दित्वा अवच्छिन्दित्वा। अवगण्डकारकन् ति मक्कटो विय गण्डे कत्वा कत्वा। हत्थनिद्धूनकन् ति हत्थं निद्धूनित्वा निद्धूनित्वा। सित्थावकारकन् ति सित्थानि अवकिरित्वा अवकिरित्वा। जीव्हानिच्छारकन् ति जीव्हं निच्छारेत्वा निच्छारेत्वा। चपुचपुकारकन् ति चपुचपू ऽति एवं सद्दं कत्वा कत्वा। पञ्चमो वग्गो।  
सुरुसुरुकारकन् ति सुरुसुरू ऽति एवं सद्दं कत्वा कत्वा।  
दवो ति परिहासवचनं, तं येन केनचि परियायेन किं बुद्धो सीलकबुद्धो पटिबुद्धो,

[पगे ८९४]  
८९४ समन्तपासादिका [भ्विभ्_विइ।६।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किं धम्मो गोधम्मो अजधम्मो, किं सङ्घो मिगसङ्घो पसुसङ्घो ति आदिना नयेन तीणि रतनानि आरब्भ न कातब्बन् ति अत्थो। हत्थनिल्लेहकन् ति हत्थं निल्लेहित्वा निल्लेहित्वा, भुञ्जन्तेन हि अङ्गुलिमत्तम् पि निल्लेहितुं न वट्टति। घनयागुफाणितपायासादिके पन अङ्गुलीहि गहेत्वा अङ्गुलियो मुखे पवेसेत्वा पवेसेत्वा भुञ्जितुं वट्टति। पत्तनिल्लेहकओट्ठनिल्लेहकादीसु पि एस्ऽ एव नयो, तस्मा एकङ्गुलियापि पत्तो न निल्लेहितब्बो एकओट्ठो पि जीव्हाय न निल्लेहितब्बो। ओट्ठमंसेहि एव पन गहेत्वा अन्तो पवेसेतुं वट्टति। कोकनदे ऽति एवं नामके, कोकनदन् ति पदुमं वुच्चति। सो च पासादो पदुमकसण्ठानो, तेन्ऽ अस्स कोकनदो त्व्ऽ एव नामं अकंसु।  
न सामिकेन हत्थेन पानीयथालकन् ति एतं पटिक्कूलवसेन पटिक्खित्तं, तस्मा सङ्घिकम् पि पुग्गलिकम् पि गिहीसन्तकम् पि अत्तनो सन्तकम् पि सङ्खम् पि सरावम् पि थालकम् पि न गहेतब्बम् एव, गण्हन्तस्स दुक्कटं।  
सचे पन हत्थस्स एकदोसो आमिसमक्खितो न होति तेन पदेसेन गहेतुं वट्टति। उद्धरित्वा वा ति सित्थानि उदकतो उद्धरित्वा एकस्मिं ठाने रासिं कत्वा उदकं छड्डेति।  
भिन्दित्वा ऽति सित्थानि भिन्दित्वा उदकगतिकानि कत्वा छड्डेति।  
पटिग्गहे वा ऽति पटिग्गहेन पटिच्छन्नानिं पटिग्गहे छड्डेति। नीहरित्वा ऽति बहि नीहरित्वा छड्डेति, एवं छड्डेन्तस्स अनापत्ति। सेतच्छत्तन् ति वत्थपलिगुण्ठितं पण्डरच्छत्तं। किलञ्जच्छत्तन् ति विलीवछत्तं। पण्णच्छत्तन् ति तालपण्णादीहि येहि केहिचि कतं। मण्डलबद्धं सलाकबद्धन् ति इदं पन तिण्णम् पि छत्तानं पञ्जरदस्सनत्थं वुत्तं, तानि हि मण्डलबद्धानि च्ऽ एव होन्ति सलाकबद्धानि च, यम् पि तत्थ जातकदण्डकेन कतं एकपण्णच्छत्तं होति तम् पि छत्तम् एव, एतेसु यं किञ्चि छत्तं पाणिम्हि अस्सा ऽति छत्तपाणी, सो तं छत्तं धारयमानो वा अंसे वा कत्वा ऊरुम्हि वा ठपेत्वा याव हत्थेन न मुञ्चति ताव्ऽ अस्स धम्मं देसेतुं न वट्टति, देसेन्तस्स वुत्तनयेन दुक्कटं। सचे पन्ऽ अस्स अञ्ञो छत्तं धारेति छत्तपादुकाय वा ठितं होति हत्थतो अपगतमत्ते छत्ते छत्तपाणि नाम न होति तस्स धम्मं देसेतुं वट्टति।

[पगे ८९५]  
भ्विभ्_विइ।६-७।] सेखिय-वण्णना ८९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] धम्मपरिच्छेदो पन्ऽ एत्थ पदसो धम्मे वुत्तनयेन्ऽ एव वेदितब्बो। दण्डपाणिस्सा ऽति एत्थ दण्डो नाम मज्झिमस्स पुरिसस्स चतूहत्थप्पमाणो दण्डो, दण्डपाणिभावो पन्ऽ अस्स छत्तपाणिम्हि वुत्तनयेन्ऽ एव वेदितब्बो, सत्थपाणिम्हि पि एस्ऽ एव नयो। असिं सन्नय्हित्वा ठितो पि हि सत्थपाणिसङ्खं न गच्छति। आयुधपाणिस्सा ऽति एत्थ किञ्चापि वुत्तं आयुधं नाम चापो कोदण्डो ति अथ खो सब्बापि धनुविकती सद्धिं सरविकतिया आयुधन् ति वेदितब्बं। तस्मा सद्धिं वा सरेन धनुं गहेत्वा सुद्धधनुं वा सुद्धसरं वा सजीयधनुं वा निज्जियधनुं वा गहेत्वा ठितस्स वा निसिन्नस्स वा धम्मो देसेतुं न वट्टति। सचे पन्ऽ अस्स धनुकण्ठे पि पटिमुक्कं होति, याव हत्थेन न गण्हाति ताव धम्मं देसेतुं वट्टति येवा ऽति। छट्ठो वग्गो।  
अक्कन्तस्सा ऽति छत्तदण्डके अङ्गुलन्तरं अप्पवेसेत्वा केवलं पादुकं अक्कमित्वा ठितस्स। पटिमुक्कस्सा ऽति पटिमुञ्चित्वा ठितस्स, उपाहनाय पि एस्ऽ एव नयो। ओमुक्को ति पन्ऽ एत्थ पण्हिकवट्टं ओमुञ्चित्वा ठितो वुच्चति। यानगतस्सा ऽति एत्थ सचे पि द्वीहि जनेहि हत्थसङ्घातेन गहितो साटके वा ठपेत्वा वंसेन वय्हति, अयुत्ते वा वय्हादिके याने विसङ्खरित्वा वा ठपिते चक्कमत्ते पि निसिन्नो यानगतो त्व् एव सङ्खं गच्छति। सचे पन द्वे पि एकयाने निसिन्ना होन्ति वट्टति, विसुं निसिन्नेसु पि उच्चे याने निसिन्नेन नीचे निसिन्नस्स धम्मं देसेतुं वट्टति, समप्पमाणे पि वट्टति, पुरिमे याने निसिन्नेन पच्छिमे निसिन्नस्स वट्टति, पच्छिमे पन उच्चतरे पि निसिन्नेन देसेतुं न वट्टति। सयनगतस्सा ऽति अन्तमसो कटसारके पि पकतिभूमियम् पि निपन्नस्स उच्चे पि मञ्चे वा पीठे वा भूमिप्पदेसे वा ठितेन निसिन्नेन वा देसेतुं न वट्टति, सयनगतेन पन सयनगतस्स उच्चतरे वा समप्पमाणे वा निपन्नेन देसेतुं वट्टति, निपन्नेन च ठितस्स वा निसिन्नस्स वा देसेतुं वट्टति, निसिन्नेनापि ठितस्स वा निसिन्नस्स वा वट्टति, ठितेन ठितस्स्ऽ एव वा वट्टति।

[पगे ८९६]  
८९६ समन्तपासादिका [भ्विभ्_विइ।७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पल्लत्थिकाया ऽति अयोगपल्लत्थिकाय वा हत्थपल्लत्थिकाय वा दुस्सपल्लत्थिकाय वा याय कायचि पल्लत्थिकाय निसिन्नस्स अगिलानस्स देसेतुं न वट्टति।  
वेठितसीसस्सा ऽति दुस्सवेठनेन वा मोऌइआदीहि वा यथा केसन्तो न दिस्सति एवं वेठितसीसस्स। ओगुण्ठितसीसस्सा ऽति ससीसं पारुतस्स। छमाय निसिन्नेना ऽति भूमियं निसिन्नेन।  
आसने निसिन्नस्सा ऽति अन्तमसो वत्थम् पि तिणानि पि सन्थरित्वा निसिन्नस्स। छपकस्सा ऽति चण्डालस्स। छपकी ऽति चण्डाली।  
निलीनो ति पटिच्छन्नो हुत्वा। यत्र हि नामा ऽति यो नाम।  
सब्बम् इदञ् च परिगतन् ति तत्थ्ऽ एव परिपटी ऽति सब्बो अयं लोको सङ्करं गतो निम्मरियादो ति इमं वचनं वत्वा तत्थ्ऽ एव तेसं द्विन्नम् पि अन्तरा रुक्खतो पतितो, पतित्वा च पन उभिन्नम् पि पुरतो ठत्वा इमं गाथं अभासि, उभो अत्थं न जानन्ति ॥। पे ॥। अस्मा कुम्भमीवाभिदा ऽति।  
तत्थ उभो अत्थं न जानन्ती ऽति द्वे पि जना पालिया अत्थं न जानन्ति। धम्मं न पस्सरे ऽति पालिं न पस्सन्ति। कतमे ते उभो, यो च्ऽ आयं मन्तं वाचेति यो च अधम्मेन अधियती ऽति एवं ब्राह्मणं च राजानं च उभो ऽपि अधम्मिकभावे ठपेति, ततो ब्राह्मणो सालीनन् ति गाथम् आह।  
तस्स्ऽ अत्थो, जानाम्ऽ अहम् भो अयं धम्मो ति, अपि च खो मया दीघरत्तं सपुत्तदारपरिजनेन रञ्ञो सन्तको सालीनं ओदनो भुत्तो। सुचिमंसूपसेचनो ति नानप्पकारविकतिसम्पादितं सुचिमंसूपसेचनं मिस्सीकरणमस्सा ऽति सुचिमंसूपसेचनो। तस्मा धम्मे न वत्तामी ऽति यस्मा एवं मया रञ्ञो ओदनो भुत्तो अञ्ञे च बहुला वा लद्धा तस्मा धम्मे अहं न वत्तामि उदरे बद्धो हुत्वा न धम्मं अजानन्तो, अयं हि धम्मो अरियेहि वण्णितो पसत्थो थोमितो ति जानामि, अथ नं छपको धिरत्थू ऽति आदिना गाथाद्वयेन अज्झभासि, तस्स अत्थो यो तया धनलाभो च यसलाभो च लद्धो धिर् अत्थु तं धनलाभं यसलाभञ् च ब्राह्मण।

[पगे ८९७]  
भ्विभ्_विइ।७।] सेखिय-वण्णना ८९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा, यस्मा अयं तया लद्धलाभो आयतिं अपायेसु विनिपातनहेतुना होति सम्पति च अधम्मचरणेन वुत्ति नाम होति, एवरूपा या वुत्ति आयतिं विनिपातेन इध अधम्मचरणेन वा निप्फज्जति किं ताय वुत्तिया, तेन वुत्तं:  
धिर् अत्थु तं धनलाभं यसलाभञ् च ब्राह्मण,  
या वुत्ति विनिपातेन अधम्मचरणेन वा ऽति।  
परिब्बज महाब्रह्मे ऽति महाब्राह्मण इतो देसा सीघं पलायस्सु। पचन्त्ऽ अञ्ञे पि पाणिनो ति अञ्ञे पि सत्ता पचन्ति च्ऽ एव भुञ्जन्ति च न केवलं त्वञ् च्ऽ एव राजा च। मा त्वं अधम्मो आचरितो, अस्मा कुम्भमिवाभिदा ऽति सचे हि त्वं इतो अपरिब्बजित्वा इमं अधम्मं आचरिस्ससि, ततो त्वं सो अधम्मो एवं आचरितो, यथा उदककुम्भं पासाणो भिन्देय्य एवं मा भिज्जति, तेन मयं तं वदाम:  
परिब्बज महाब्रह्मे पचन्त्ऽ अञ्ञे पि पाणिनो,  
मा त्वं अधम्मो आचरितो अस्मा कुम्भम् इव्ऽ आभिदा ऽति।  
उच्चे आसने ऽति अन्तमसो भूमिप्पदेसे पि उन्नतट्ठाने निसिन्नस्स देसेतुं न वट्टति। न ठितेन निसिन्नस्सा ऽति सचे पि थेरूपट्ठानं गन्त्वा ठितं दहरभिक्खुं आसने निसिन्नो महाथेरो पञ्हं पुच्छति न कथेतब्बं, गारवेन पन थेरं उट्ठहित्वा पुच्छथा ऽति वत्तुं न सक्का, पस्से ठितभिक्खुस्स कथेमी ऽति कथेतुं वट्टति। न पच्छतो गच्छन्तो ति एत्थ सचे पुरतो गच्छन्तो पच्छतो गच्छन्तं पञ्हं पुच्छति न कथेतब्बं। पच्छिमस्स भिक्खुनो कथेस्सामी ऽति कथेतुं वट्टति। सद्धिं उग्गहितधम्मं पन सज्झायितुं वट्टति, समधुरेन गच्छन्तस्स कथेतुं वट्टति। न उप्पथेना ऽति एत्थापि सचे द्वे पि सकटपथेन एकेकचक्कपथेन वा उप्पथेन्ऽ एव वा समधुरं गच्छन्ति वट्टति। असञ्चिच्चा ऽति पटिच्छन्नट्ठानं गच्छन्तस्स सहसा उच्चारो वा पस्सावो वा निक्खमति असञ्चिच्च कतो नाम अनापत्ति। न हरिते ऽति एत्थ यम् पि जीवरुक्खस्स मूलं पठवियं दिस्समानं गच्छति साखा वा भूमिलग्गा गच्छति सब्बं हरितसङ्खातम् एव,

[पगे ८९८]  
८९८ समन्तपासादिका [भ्विभ्_विइ।७।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] खन्धे निसीदित्वा अप्पहरितट्ठाने पातेतुं वट्टति, अप्पहरितट्ठानं ओलोकेन्तस्स्ऽ एव सहसा निक्खमति गिलानट्ठाने ठितो होति वट्टति। अप्पहरिते कतो ति अप्पहरितं अलभन्तेन तिणण्डूपकं वा पलालण्डूपकं वा ठपेत्वा कतो ऽपि पच्छा हरितं ओत्थरति वट्टति येव, खेऌएन च्ऽ एत्थ सिङ्घाणिकापि सङ्गहिता ऽति महापच्चरियं वुत्तं।  
न उदके ऽति एतं परिभोगौदकम् एव सन्धाय वुत्तं, वच्चकुटीसमुद्दादि उदकेसु पन अपरिभोगेसु अनापत्ति।  
देवे वसन्ते समन्ततो उदकोघो होति, अनुदकं ठानं ओलोकेन्तस्स्ऽ एव निक्खमति वट्टति। महापच्चरियं पन वुत्तं एतादिसे काले अनुदकट्ठानं अलभन्तेन कातुं वत्तीऽति, सेसं सब्बसिक्खापदेसु उत्तानत्थम् एव। सत्तमो वग्गो।  
समुट्ठानादि दीपनत्थाय पन्ऽ एत्थ इदं पकिण्णकं, उज्जग्घिकौच्चासद्दपटिसंयुत्तानि चत्तारि, सकबऌएन मुखेन ब्याहरणं एकं, छमानीचासनट्ठानपच्छतोगमनौप्पथगमनपटिसंयुत्तानि पञ्चा ऽति इमानि दससिक्खापदानि समनुभासनसमुट्ठानानि, कायवाचाचित्ततो समुट्ठन्ति, किरिया सञ्ञाविमोक्खानि सचित्तकानि लोकवज्जानि कायकम्मानि वचीकम्मानि अकुसलचित्तानि दुक्खवेदानी ऽति। सूपोदनविञ्ञत्तिसिक्खापदं थेय्यसत्थसमुट्ठानं, कायचित्ततो कायवाचाचित्ततो च समुट्ठाति, किरिया सञ्ञाविमोक्खं सचित्तकं लोकवज्जं कायकम्मं वचीकम्मं अकुसलचित्तं दुक्खवेदनन् ति। छत्तपाणि दण्डपाणि सत्थपाणि आयुधपाणि पादुक उपाहन यान सयन पल्लत्थिक वेठित ओगुण्ठित नामकानि एकादससिक्खापदानि धम्मदेसनसमुट्ठानानि, वाचाचित्ततो समुट्ठहन्ति, किरियाकिरियानि सञ्ञाविमोक्खानि सचित्तकानि लोकवज्जानि वचीकम्मानि अकुसलचित्तानि दुक्खवेदनानी ऽति। अवसेसानि तेपण्णाससिक्खापदानि पठमपाराजिकसमुट्ठानानी ऽति, सब्बसेखियेसु आबाधप्पच्चया अनापत्ति, थूपीकतपिण्डपाते सूपव्यञ्जनपटिच्छादने उज्झानसञ्ञिम्ही ऽति तीसु सिक्खापदेसु गिलानो न्ऽ अत्थी ऽति। सेखियवण्णना निट्ठिता।

[पगे ८९९]  
भ्विभ्_विइइ।१-७।] सेखिय-वण्णना ८९९  
अधिकरणसमथेसु सत्ता ऽति तेसं धम्मानं सम्खापरिच्छेदो, चतुब्बिधं अधिकरणं समेन्ति वूपसमेन्ती ऽति अधिकरणसमथा। तेसं वित्थारतो खन्धके च परिवारे च वुत्तो, तस्स्ऽ अत्थं तत्थ्ऽ एव वण्णयिस्साम।  
सेसं सब्बत्थ उत्तानम् एवा ऽति।  
समन्तपासादिकाय विनयवण्णनाय भिक्खुविभङ्गवण्णना निट्ठिता।

[पगे ९००]  
९००  
  भिक्खुनी विभङ्गवण्णना  
    नमो तस्स भगवतो अरहतो सम्मासम्बुद्धस्स।  
यो भिक्खूनं विभङ्गस्स सङ्गहीतो अनन्तरं  
भिक्खुनीनं विभङ्गस्स तस्स संवण्णनाक्कमो।  
पत्तो यतो ततो तस्स अपुब्बपदवण्णना  
कातुं पाराजिके ताव होति संवण्णना अयं।  
तेन समयेन बुद्धो भगवा सावत्थियं विहरति ॥।  
पे ॥। साऌहो मिगारनत्ता ऽति एत्थ साऌहो ति तस्स नामं, मिगारमाताय पन नत्ता होति, तेन वुत्तं मिगारनत्ता ऽति। नवकम्मिकन् ति नवकम्माधिट्ठायिकं। पण्डिता ति पण्डिच्चेन समन्नागता। व्यत्ता ऽति वेय्यत्तियेन समन्नागता। मेधाविनी ऽति पालिगहणे सति पुब्बङ्गमाय पञ्ञाय अत्थगहणे पञ्ञा पुब्बङ्गमाय सतिया समन्नागता। दक्खा ऽति छेका, अविरज्झित्वा सीघं कत्तब्बकारिणी ऽति अत्थो। अनलसा ऽति आलसियविरहिता। तत्रुपायाया ऽति तेसु तेसु कम्मेसु उपायभूताय। वीमंसाया ऽति कत्तब्बकम्मूपपरिक्खाय। समन्नागता ऽति सम्पयुत्ता। अलं कातुन् ति समत्था तं तं कम्मं कातुं। अलं संविधातुन् ति एवञ् च एवञ् च इदं होतू ऽति एवं संविदहितुम् पि समत्था। कताकतं जानितुन् ति कतञ् च अकतञ् च जानितुं।  
ते ति ते उभो, सा च सुन्दरीनन्दा सो च साऌहो ति अत्थो। भत्तग्गे ऽति परिवेसनट्ठाने। निकूटे ऽति कोणसदिसं कत्वा दस्सिते गम्भीरे।

[पगे ९०१]  
भ्नीविभ्_इ।१।] भिक्खुनी-विभङ्गवण्णना ९०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विस्सरो मे भविस्सती ऽति विरूपो मे सरो भविस्सति, विप्पकारसद्दो भविस्सती ऽति अत्थो। पतिमानेन्ती ऽति अपेक्खमाना। क्याहन् ति किं अहं। जरादुब्बला ऽति जराय दुब्बला। चरणगिलाना ऽति पादरोगेन समन्नागता।  
अवस्सुता ऽति कायसंसग्गरागेन अवस्सुता, तिन्ता किलिन्ना ऽति अत्थो। पदभाजने पन्ऽ अस्स तम् एव रागं गहेत्वा सारत्ता ऽति आदि वुत्तं। तत्थ सारत्ता ऽति वत्थं विय रङ्गजातेन कायसंसग्गरागेन सुट्ठु रत्ता। अपेक्खवा ऽति तस्स्ऽ एव रागस्स वसेन तस्मिं पुरिसे पवत्ताय अपेक्खाय समन्नागता। पटिबद्धचित्ता ऽति तेन रागेन तस्मिं पुरिसे बन्धित्वा ठपितचित्ता विय। एस्ऽ एव नयो दुतियपदे विभङ्गे ऽपि।  
पुरिसपुग्गलस्सा ऽति पुरिससङ्खातस्स पुग्गलस्स। अधक्खकन् ति अक्खकानं अधो। उब्भजाणुमण्डलन् ति जाणुमण्डलानं उपरि, पदभाजने पन पदपटिपाटिया एव हेट्ठक्खकं उपरि जाणुमण्डलन् ति वुत्तं। एत्थ च उब्भकप्परम् पि उब्भजाणुमण्डलेन्ऽ एव सङ्गहीतं। सेसं महाविभङ्गे वुत्तनयेन्ऽ एव वेदितब्बं। पुरिमायो उपादाया ऽति साधारनपाराजिकेहि पाराजिकायो चतस्सो उपादाया ऽति अत्थो।  
उब्भजाणुमण्डलिका ऽति इदं पन इमिस्सा पाराजिकाय नाममत्तं, तस्मा पदभाजने न विचारितं। एवं उदिट्ठसिक्खापदं पदानुक्कमेन विभजित्वा इदानि अवस्सुतादिभेदेन आपत्तिभेदं दस्सेतुं। उभतो अवस्सुते ऽति आदिम् आह। तत्थ उभतो अवस्सुते ऽति उभतो अवस्सवे, भिक्खुनिया च्ऽ एव पुरिसस्स च कायसंसग्गरागेन अवस्सुतभावे सती ऽति अत्थो।  
कायेन कायं आमसती ऽति भिक्खुनी यथापरिच्छिन्नेन कायेन पुरिसस्स यं किञ्चि कायं, पुरिसो वा येन केनचि कायेन भिक्खुनिया यथापरिच्छिन्नं कायं आमसति उभयथापि भिक्खुनिया पाराजिकं। कायेन कायपटिबद्धन् ति वुत्तप्पकारेन्ऽ एव अत्तनो कायेन पुरिसस्स कायपटिबद्धं। आमसती ऽति एत्थ सयं वा आमसतु तस्स वा आमसनं सादियतु थुल्लच्चयम् एव। कायपटिबद्धेन कायन् ति अत्तनो वुत्तप्पकारकायपटिबद्धेन पुरिसस्स कायं। आमसती ऽति इधापि सयं वा आमसतु तस्स वा आमसनं सादियतु थुल्लच्चयम् एव। अवसेसपदेसु पि इमिना ऽव नयेन विनिच्छयो वेदितब्बो।

[पगे ९०२]  
९०२ समन्तपासादिका [भ्नीविभ्_इ।१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पन भिक्खु च्ऽ एव भिक्खुनी च होति तत्र चे भिक्खुनी आमसति भिक्खु निच्चलो हुत्वा चित्तेन सादियति भिक्खु आपत्तिया न कारेतब्बो, सचे भिक्खु आमसति भिक्खुनी निच्चला हुत्वा चित्तेन्ऽ एव अधिवासेति कायङ्गं अचोपयमानापि पाराजिकक्खेत्ते पाराजिकेन थुल्लच्चयक्खेत्ते थुल्लच्चयेन दुक्कटखेत्ते दुक्कटेन कारेतब्बा। कस्मा, कायसंसग्गं सादियेय्या ऽति वुत्तत्ता।  
अयं अट्ठकथासु विनिच्छयो, एवं पन सति किरियासमुट्ठानता न दिस्सति, तस्मा तब्बहुलनयेन सा वुत्ता ति वेदितब्बा। उब्भक्खकन् ति अक्खकानं उपरि। अधो जाणुमण्डलन् ति जाणुमण्डलानं हेट्ठा, एत्थ च अधो कप्परम् पि अधोजाणुमण्डलेन्ऽ एव सङ्गहीतं। एकतो अवस्सुते ऽति एत्थ किञ्चपि एकतो ति अविसेसेन वुत्तं, तथापि भिक्खुनिया एव अवस्सवे सति अयं आपत्तिभेदो वुत्तो ति वेदितब्बो।  
तत्रायं आदितो पट्ठाय विनिच्छयो, भिक्खुनी कायसंसग्गरागेन अवस्सुता पुरिसो ऽपि तथ्ऽ एव अधक्खके उब्भजाणुमण्डले कायप्पदेसे कायसंसग्गसादियने सति भिक्खुनिया पाराजिकं, भिक्खुनिया कायसंसग्गरागो पुरिसस्स मेथुनरागो वा गेहसितपेमं वा सुद्धचित्तं वा होतु थुल्लच्चयम् एव, भिक्खुनिया मेथुनरागो पुरिसस्स कायसंसग्गरागो वा मेथुनरागो वा गेहसितपेमं वा सुद्धचित्तं वा होतु दुक्कटं, भिक्खुनिया गेहसितपेमं पुरिसस्स वुत्तेसु चतूसु यं वा तं वा होतु दुक्कटम् एव, भिक्खुनिया सुद्धचित्तं पुरिसस्स वुत्तेसु चतूसु यं वा तं वा होतु अनापत्ति। सचे पन भिक्खु च्ऽ एव होति भिक्खुनी च उभिन्नं कायसंसग्गरागो भिक्खुस्स सङ्घादिसेसो भिक्खुनिया पाराजिकं, भिक्खुनिया कायसंसग्गरागो भिक्खुस्स मेथुनरागो वा गेहसितपेमं वा भिक्खुनिया थुल्लच्चयं भिक्खुस्स दुक्कटं, उभिन्नं मेथुनरागो गेहसितपेमं वा उभिन्नम् पि दुक्कटम् एव। यस्स यत्थ सुद्धचित्तं तस्स तत्थ अनापत्ति, उभिन्नम् पि सुद्धचित्तं उभिन्नम् पि अनापत्ति। अनापत्ति असञ्चिच्चा ऽति आदीसु विरज्झित्वा वा आमसन्तिया अञ्ञाविहिताय वा अयं पुरिसो वा इत्थी वा ऽति अजानन्तिया वा तेन फुट्ठाय ऽपि तं फस्सं असादियन्तिया वा आमसने ऽपि सति अनापत्ति। सेसं सब्बत्थ उत्तानम् एव।

[पगे ९०३]  
भ्नीविभ्_इ।२-३।] भिक्खुनी-विभङ्गवण्णना ९०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पठमपाराजिकसमुट्ठानं, किरिया, सञ्ञाविमोक्खम्, सचित्तकं, लोकवज्जम्, कायकम्मं, अकुसलचित्तं, द्विवेदनन् ति पठमपाराजिकसिक्खापदं।  
दुतियपाराजिके, कच्चि नो सा ऽति कच्चि नु सा। अवण्णो ति अगुणो। अकित्ती ऽति निन्दा। अयसो ति परिवारविपत्ति परम्मुखगरहा वा। सा वा आरोचेती ति या पाराजिकं आपन्ना सा अयं आरोचेति। अट्ठन्नं पाराजिकानं अञ्ञतरन् ति भिक्खूहि साधारणानं चतुन्नं असाधारनानं च चतुन्नम् एव अञ्ञतरं, इदं च पाराजिकं पच्छा पञ्ञत्तं तस्मा अट्ठन्नन् ति विभङ्गे वुत्तं, पुरिमेन पन सद्धिं युगलकत्ता इमस्मिं ओकासे ठपितन् ति वेदितब्बं। धुरं निक्क्खित्तमत्ते ऽति धुरे निक्खित्तमत्ते। वित्थारकथा पन्ऽ एत्थ सप्पाणकवग्गम्हि दुट्ठुल्लसिक्खापदे वुत्तनयेन्ऽ एव वेदितब्बा। तत्र हि पाचित्तियं इध पाराजिकन् ति अयम् एव हि विसेसो। सेसं तादिसम् एव। वज्जपटिच्छादिका ऽति इदम् पि इमिस्सा पाराजिकाय नाममत्तम् एव, तस्मा पदभाजने न विचारितं, सेसम् एत्थ उत्तानम् एव। धुरनिक्खेप समुट्ठानं, कायवाचाचित्ततो समुट्ठाति, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति  
    दुतियपाराजिकं।  
ततिये, धम्मेना ऽति भूतेन वत्थुना। विनयेना ऽति चोदेत्वा सारेत्वा, पदभाजनं पन्ऽ अस्स येन धम्मेन येन विनयेन उक्खित्तो सूक्खित्तो होती ऽति इमम् अधिप्पायमत्तं दस्सेतुं वुत्तं। सत्थुसासनेना ऽति ञत्तिसम्पदाय च्ऽ एव अनुसावणसम्पदाय च। पदभाजने पन्ऽ अस्स जिनसासनेन बुद्धसासनेना ऽति वेवचनमत्तम् एव वुत्तं। सङ्घं वा गणं वा ऽति आदीसु येन सङ्घेन कम्मं कतं सङ्घं वा तत्थ सम्बहुलपुग्गलसङ्खातं गणं वा एकपुग्गलं वा,

[पगे ९०४]  
९०४ समन्तपासादिका [भ्नीविभ्_इ।३-४।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं कम्मं वा न आदियति न अनुवत्तति न तत्थ आदरं जनेती ऽति अत्थो।  
समानसंवासका भिक्खू वुच्चन्ति सहाया सो तेहि सद्धिं न्ऽ अत्थी ऽति एत्थ एकं कम्मं एकुद्देसो समसिक्खाता ऽति अयं ताव संवासो, समानो संवासो एतेसन् ति समानसंवासका, एवरूपा भिक्खू भिक्खुस्स तस्मिं संवासे सह अयनभावेन सहाया ऽति वुच्चन्ति, इदानि येन संवासेन ते समानसंवासका ऽति वुत्ता सो संवासो तस्स उक्खित्तकस्स तेहि सद्धिं न्ऽ अत्थि, येहि च सद्धिं तस्स सो संवासो न्ऽ अत्थि न तेन ते भिक्खू अत्तनो सहाया कता होन्ति, तस्मा वुत्तं समानसंवासका भिक्खू वुच्चन्ति सहाया सो तेहि सद्धिं न्ऽ अत्थि तेन वुच्चति अकतसहायो ति। सेसं सङ्घभेदसिक्खापदादीसु वुत्तनयत्ता उत्तानम् एव। समनुभासनसमुट्ठानं, कायवाचाचित्ततो समुट्ठाति, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति,  
    ततियपाराजिकं।  
चतुत्थे, अवस्सुता ऽति लोकस्सादमित्तसन्थववसेन कायसंसग्गरागेन अवस्सुता। दुतियपदे ऽपि एस्ऽ एव नयो।  
पुरिसपुग्गलस्स हत्थगहणन् वा ऽति आदीसु पन यं पुरिसपुग्गलेन हत्थे गहणं कतं तं पुरिसपुग्गलस्स हत्थगहणन् ति वुत्तं, एसनयो सङ्घाटिकण्णगहणे ऽपि।  
हत्थगहणन् ति एत्थ च हत्थगहणञ् च अञ्ञम् पि अपाराजिकक्खेत्ते गहणञ् च एकज्झं कत्वा हत्थगहणन् ति वुत्तन् ति वेदितब्बं। तेन्ऽ एव्ऽ अस्स पदभाजने हत्थगहणं वा सादियेय्या ऽति हत्थो नाम कप्परं उपादाय याव अग्गनखा एतस्स असद्धम्मस्स पतिसेवनत्थाय उब्भक्खक अधोजाणुमण्डलगहणं सादियति आपत्ति थुल्लच्चयस्सा ऽति वुत्तं। एत्थ च असद्धम्मो ति कायसंसग्गो वेदितब्बो, न मेथुनधम्मो, न हि मेथुनस्स सामन्ता थुल्लच्चयं होति,

[पगे ९०५]  
भ्नीविभ्_इ।४।] भिक्खुनी-विभङ्गवण्णना ९०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] विञ्ञू पटिबलो कायसंसग्गं समापज्जितुन् ति वचनम् पि च्ऽ एत्थ साधकं,  
तिस्स्ऽ इत्थियो मेथुनं तं न सेवे,  
तयो पुरिसे तयो च अनरियपण्डके,  
न च्ऽ आचरे मेथुनं व्यञ्जनस्मिं,  
छेज्जा सिया मेथुनधम्मपच्चया,  
पञ्हा मे सा कुसलेहि चिन्तिता ऽति।  
इमाय परिवारे वुत्ताय सेदमोचनकगाथाय विरुज्झती ऽति, चे। न, मेथुनधम्मस्स पुब्बभागत्ता। परिवारे येव हि मेथुनधम्मस्स पुब्बभागो जानितब्बो ति वण्णो अवण्णो कायसंसग्गो दुट्ठुल्लवाचा अत्तकामपारिचरिया गमनुप्पादनन् ति एवं सुक्कविसट्ठिआदीनि पञ्च सिक्खापदानि मेथुनधम्मस्स पुब्बभागो ति वुत्तानि। तस्मा कायसंसग्गो मेथुनधम्मस्स पुब्बभागत्ता पच्चयो होति। इति छेज्जा सिया मेथुनधम्मपच्चया ऽति एत्थ इमिना परियायेन अत्थो वेदितब्बो। एतेन्ऽ उपायेन सब्बपदेसु पि विनिच्छयो वेदितब्बो। अपि च सङ्केतं वा गच्छेय्या ऽति एतस्स पदभाजने इत्थन्नामं आगच्छा ऽति एवं नामकं ठानं आगच्छा ऽति अत्थो। अट्ठमं वत्थुं परिपूरेति अस्समणी होती ऽति अनुलोमतो वा पटिलोमतो वा एकन्तरिकाय वा येन तेन नयेन अट्ठमं वत्थुं परिपूरेन्ती येव अस्समणी होति, या पन एकं वा वत्थुं सत्त वा वत्थूनि सत्तक्खत्तुम् पि पूरेति न्ऽ एव अस्समणी होति, आपन्ना आपत्तियो देसेत्वा मुच्चति अपि च्ऽ एत्थ गणनूपिका आपत्ति वेदितब्बा। वुत्तम् ह्ऽ एतं, अत्थ्ऽ आपत्ति देसिता गणनूपिका, अत्थ्ऽ आपत्ति देसिता न गणनूपिका ऽति। तत्रायं विनिच्छयो, इदानि नापज्जिस्सामी ऽति धुरनिक्खेपं कत्वा देसिता गणनूपिका देसितगणनं उपेति पाराजिकस्स अङ्गं न होति। तस्मा या एकं आपन्ना धुरनिक्खेपं कत्वा देसेत्वा पुन किलेसवसेन आपज्जति पुन देसेति एवं अट्ठ वत्थूनि पूरेन्ती पि पाराजिका न होति। या पन आपज्जित्वा पुन पि अञ्ञं वत्थुं आपज्जिस्सामी ऽति सौस्साहा ऽव देसेति तस्सा सा आपत्ति न गणनूपिका,

[पगे ९०६]  
९०६ समन्तपासादिका [भ्नीविभ्_इइ।१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] देसितापि अदेसिता होति, देसितगणनं न गच्छति, पाराजिकस्स्ऽ एव अङ्गं होति, अट्ठमे वत्थुम्हि परिपुण्णमत्ते पाराजिका होति। सेसं उत्तानम् एवा ऽति धुरनिक्खेपसमुट्ठानं, कायवाचाचित्ततो समुट्ठाति, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
चतुत्थपाराजिकसिक्खापदं समत्तं।  
उद्दिट्ठा खो अय्यायो अट्ठ पाराजिका धम्मा ऽति भिक्खू आरब्भ पञ्ञत्ता साधारणा चत्तारो इमे च चत्तारो ति एवं पातिमोक्खुद्देसमग्गेन उद्दिट्ठा खो अय्यायो अट्ठ पाराजिका धम्मा ऽति एवम् एत्थ अत्थो दट्ठब्बो। सेसं महाविभङ्गे वुत्तनयम् एवा ऽति।  
समन्तपासादिकाय विनयसंवण्णनाय भिक्खुनीविभङ्गे पाराजिककण्डवण्णना निट्ठिता।  
पाराजिकानन्तरस्स अयं दानि भविस्सति।  
सङ्घादिसेसकण्डस्स अनुत्तानत्थवण्णना।  
उद्दोसितन् ति भण्डसाला। माय्यो एवं अवचा ऽति अय्यो मा एवं अवच। अपि नाय्ये ऽति अपि नु अय्ये। अच्चावदथा ऽति अतिक्कमित्वा वदथ, अक्कोसथा ऽति वुत्तं होति। उस्सयवादिका ऽति मानुस्सयवसेन कोधुस्सयवसेन विवदमाना, यस्मा पन सा अत्थतो अट्टकारिका होति तस्मा उस्सयवादिका नाम अट्टकारिका वुच्चती ऽति पदभाजने वुत्तं।  
एत्थ च अट्टो ति वोहारिकविनिच्छयो वुच्चति, यं पब्बजिता अधिकरणन् ति पि वदन्ति। दुतियं वा परियेसती ऽति सक्खिं वा सहायं वा परियेसति दुक्कटं।

[पगे ९०७]  
भ्नीविभ्_इइ।१।] भिक्खुनी-विभङ्गवण्णना ९०७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] गच्छति वा ऽति उपस्सयो वा होति भिक्खाचारमग्गो वा यत्थ ठिताय अट्टं करिस्सामी ऽति चित्तं उप्पज्जति, ततो वोहारिकानं सन्तिकं गच्छन्तिया पदवारे पदवारे दुक्कटं। एकस्स आरोचेती ऽति द्वीसु जनेसु यस्स कस्सचि एकस्स कथं यो कोचि वोहारिकानं आरोचेति। दुतियस्स आरोचेती ऽति एत्थापि एस्ऽ एव नयो। अयं पन्ऽ एत्थ असम्मोहत्थाय वित्थारकथा। यत्थ कत्थचि अन्तमसो भिक्खुनीउपस्सयं आगते ऽपि वोहारिके दिस्वा भिक्खुनी अत्तनो कथं आरोचेति भिक्खुनिया दुक्कटं। उपासको अत्तनो कथं आरोचेति भिक्खुनिया थुल्लच्चयं, पठमं उपासको अत्तनो कथं आरोचेति भिक्खुनिया दुक्कटम्। अथ सा अत्तनो कथं आरोचेति थुल्लच्चयं। भिक्खुनी उपासकं वदति ममञ् च तवञ् च कथं त्वं येव आरोचेही ऽति। सो अत्तनो वा कथं पठमं आरोचेतु भिक्खुनिया वा पठमारोचने दुक्कटं, दुतियारोचने थुल्लच्चयं। उपासको भिक्खुनिं वदति ममञ् च तवञ् च कथं त्वं येन आरोचेही, ऽति, एत्थापि एस्ऽ एव नयो। भिक्खुनी कप्पियकारकेन कथापेति, तत्थ कप्पियकारको वा भिक्खुनिया कथं पठमं आरोचेतु इतरो वा अत्तनो कथं कप्पियकारको वा उभिन्नम् पि कथं इतरो वा उभिन्नम् पि कथं आरोचेतु, यथा वा तथा वा आरोचियमाने पठमे आरोचने भिक्खुनिया दुक्कटं, दुतिये थुल्लच्चयं। यथा वा तथा वा आरोचितं पन उभिन्नम् पि कथं सुत्वा वोहारिकेहि विनिच्छये कते पराजिते अट्टकारिके अट्टपरियोसानं नाम होति, तस्मिं अट्टपरियोसाने भिक्खुनिया जये ऽपि पराजये ऽपि सङ्घादिसेसो। सचे पन गतिगतं अधिकरणं होति सुतपुब्बं वोहारिकेहि, अथ ते भिक्खुनिं च अट्टकारकं च दिस्वा ऽव तुम्हाकं कथनकिच्चं न्ऽ अत्थि जानाम मयं एतम् अत्थन् ति सयम् एव विनिच्छिनित्वा देन्ति, एवरूपे अट्टपरियोसाने ऽपि भिक्खुनिया अनापत्ति, पठमं आपत्ति एतस्सा ऽति पठमापत्तिको, वीतिक्कमक्खणे येव आपज्जितब्बो ति अत्थो, तं पठमापत्तिकं, पदभाजने पन अधिप्पायमत्तं दस्सेतुं सह वत्थज्झाचारा आपज्जति असमनुभासनाया ऽति वुत्ता।

[पगे ९०८]  
९०८ समन्तपासादिका [भ्नीविभ्_इइ।१।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं ह्ऽ एत्थ अत्थो: सह वत्थज्झाचारायं भिक्खुनी आपज्जति न ततियाय समनुभासनाय, अयं पठमम् एव सह वत्थज्झाचारेन आपज्जितब्बत्ता पठमापत्तिको ति, भिक्खुनिं सङ्घतो निस्सारेती ऽति निस्सारणीयो, तं निस्सारणीयं, पदभाजने पन अधिप्पायमत्तं दस्सेतुं सङ्घम्हा निस्सारीयती ति वुत्तं। तत्थ यं आपन्ना भिक्खुनी सङ्घतो निस्सारीयति सो निस्सारणीयो ति एवम् अत्थो दट्ठब्बो। न हि सो एव धम्मो सङ्घम्हा केनचि निस्सारीयति, तेन पन धम्मेन भिक्खुनी निस्सारीयति, तस्मा सो निस्सारेती ऽति निस्सारणीयो। आकड्ढियमाना गच्छती ऽति अट्टकारकमनुस्सेहि सयं वा आगन्त्वा दूतं वा पेसेत्वा एही ऽति वुच्चमाना वोहारिकानं सन्तिकं गच्छति, ततो अट्टकारको अत्तनो वा कथं पठमं आरोचेतु भिक्खुनिया वा, न्ऽ एव पठमारोचने दुक्कटं, न दुतियारोचने थुल्लच्चयं, सचे अमच्चेहि विनिच्छिनित्वा कते अट्टपरियोसाने ऽपि अनापत्ति येव। सचे ऽपि अट्टकारको भिक्खुनिं वदति, ममञ् च तवञ् च कथं त्वम् एव कथेही ऽति। तं कथेन्तियापि कथं सुत्वा कते अट्टपरियोसाने ऽपि अनापत्ति येव। रक्खं याचती ऽति धम्मिकं रक्खं याचति अनापत्ति, इदानि यथा याचितारक्खा धम्मिका होति तं दस्सेतुं अनोदिस्स आचिक्खती ऽति आह। तत्थ अतीतं आरब्भ अत्थि ओदिस्स आचिक्खना अत्थि अनोदिस्स आचिक्खना, अनागतं आरब्भापि अत्थि ओदिस्स आचिक्खना अत्थि अनोदिस्स आचिक्खना।  
कथं अतीतं आरब्भ ओदिस्स आचिक्खना होति। भिक्खुनीउपस्सये गामदारका धुत्तादयो वा ये केचि अनाचारं वा आचरन्ति रुक्खं वा छिन्दन्ति फलाफलं वा आहरन्ति परिक्खारे वा अच्छिन्दन्ति, भिक्खुनी वोहारिके उपसङ्कमित्वा अम्हाकं उपस्सये इदं नाम कतन् ति वदति, केना ऽति वुत्ते असुकेन च असुकेन चा ऽति आचिक्खति,

[पगे ९०९]  
भ्नीविभ्_इइ।१।] भिक्खुनी-विभङ्गवण्णना ९०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं अतीतं आरब्भ ओदिस्स आचिक्खना होति, सा न वट्टति, तञ् चे सुत्वा ते वोहारिका तेसं दण्डं करोन्ति, सब्बं भिक्खुनिया गीवा होति, दण्डं गण्हिस्सन्ती ऽति अधिप्पाये ऽपि सति गीवा येव होति, सचे पन्ऽ अस्स दण्डं गण्हथा ऽति वदति पञ्चमासकमत्ते गहिते पाराजिकं होति, केना ऽति वुत्ते पन असुकेना ऽति वत्तुं अम्हाकं न वट्टति, तुम्हे येव जानिस्सथ, केवलं हि मयं रक्खं याचाम, तं नो देथ अवहटभण्डञ् च आहरापेथा ऽति वत्तब्बं। एवं अनोदिस्साचिक्खना होति, सा वट्टति। एवं वुत्ते सचे ऽपि ते वोहारिका कारके गवेसेत्वा तेसं दण्डं करोन्ति, सब्बसापतेय्ये ऽपि गहिते भिक्खुनिया न्ऽ एव गीवा न आपत्ति। परिक्खारं हरन्ते दिस्वा तेसं अनत्थकामताय चोर चोरा ऽति वत्तुम् पि न वट्टति, एवं वुत्ते ऽपि यं तेसं दण्डम् करोन्ति सब्बम् पि भिक्खुनिया गिवा होति, अत्तनो वचनकरं पन इमिना मे परिक्खारो गहितो तं आहरापेहि, मा च्ऽ अस्स दण्डं करोही ऽति वत्तुं वट्टति, दासदासी वापि आदीनं अत्थाय अट्टं करोन्ति अयं अकप्पियाट्टो नाम, न वट्टति। कथं अनागतं आरब्भ ओदिस्साचिक्खना होति। वुत्तनयेन्ऽ एव परेहि अनाचारादीसु कतेसु भिक्खुनी वोहारिके एवं वदति अम्हाकं उपस्सये इदं च इदं च करोन्ति, रक्खं नो देथ आयतिं अकरणत्थाया ऽति। केन एवं कतन् ति वुत्ते च असुकेन च असुकेन चा ऽति आचिक्खति, एवं अनागतं आरब्भ ओदिस्स आचिक्खना होति, सापि न वट्टति। तेसं हि दण्डे कते पुरिमनयेन्ऽ एव सब्बं भिक्खुनिया गीवा; सेसं पुरिमसदिसम् एव। सचे पन वोहारिका भिक्खुनीउपस्सये एवरूपं अनाचारं करोन्तानं इमं नाम दण्डं करोमा ऽति भेरिं चरापेत्वा आणाय अतिट्ठमाने परियेसित्वा दण्डेन्ति भिक्खुनिया न्ऽ एव गीवा न आपत्ति। यो चायं बिह्क्खुनीनं वुत्तो भिक्खूनम् पि एस्ऽ एव नयो। भिक्खुनो ऽपि हि ओदिस्साचिक्खना न वट्टति, यं तथा आचिक्खिते दण्डं करोन्ति सब्बं गीवा होति,

[पगे ९१०]  
९१० समन्तपासादिका [भ्नीविभ्_इइ।१-२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वुत्तनयेन्ऽ एव दण्डं गण्हापेन्तस्स पाराजिकं। यो पन दण्डं करिस्सन्ती ऽति जानन्तो ऽपि अनोदिस्स कथेति, ते च परियेसित्वा दण्डं करोन्ति येव न दोसो। विहारसीमाय रुक्खादीनि छिन्दन्तानं वासिफरसुआदीनि गहेत्वा पासाणेहि कोट्टेन्ति न वट्टति। सचे धारा भिज्जति कारापेत्वा दातब्बा, उपधावित्वा तेसं परिक्खारे गण्हन्ति तम् पि न कातब्बं, लहुपरिवत्तं हि चित्तं थेय्यचेतनाय उप्पन्नाय मूलच्छेज्जं पि गच्छेय्य, सेसं उत्तानम् एव।  
कठिनसमुट्ठानं, किरिया, नो सञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  सत्तरसके पठमसिक्खापदं।  
दुतिये, वरभण्डन् ति मुत्तामणिवेऌउरियादि महग्घं भण्डं। अनपलोकेत्वा ऽति अनापुच्छित्वा। गणं वा ऽति मल्लगणभट्टिपुत्तगणादिकं। पूगन् ति धम्मगणं।  
सेनिन् ति गन्धिकसेनी दुस्सिकसेनी आदिकं। यत्थ यत्थ हि राजानो गणादीनं गामनिगमे नीय्यातेन्ति तुम्हे ऽव एत्थ अनुसासथा ऽति, तत्थ तत्थ ते एव इस्सरा होन्ति, तस्मा ते सन्धाय इदं वुत्तं। एत्थ च राजानं वा गणादिके वा आपुच्छित्वापि भिक्खुनीसङ्घो आपुच्छितब्बो ऽव। ठपेत्वा कप्पन् ति तित्थियेसु वा अञ्ञभिक्खुनीसु वा पब्बजितपुब्बं कप्पगतिकं ठपेत्वा ऽति, सेसं उत्तानम् एव। चोरीवुट्ठापनसमुट्ठानं, केनचि करणीयेन पक्कन्तासु भिक्खुनीसु आगन्त्वा खण्डसीमं यथा निसिन्नट्ठाने येव अत्तनो निस्सितकपरिसाय सद्धिं उट्ठापेन्तिया वाचाचित्ततो समुट्ठाति, खण्डसीमं वा नदिं वा गन्त्वा वुट्ठापेन्तिया कायवाचाचित्ततो समुट्ठाति अनापुच्छा वुट्ठापनवसेन किरियाकिरियं, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   दुतियसिक्खापदं।

[पगे ९११]  
भ्नीविभ्_इइ।३।] भिक्खुनी-विभङ्गवण्णना ९११  
ततिये, परिक्खेपं अतिक्कामेन्तिया ऽति एत्थ एकं पादं अतिक्कामेन्तिया थुल्लच्चयं, दुतिये अतिक्कन्तमत्ते सङ्घादिसेसो। अपरिक्खित्तस्स गामस्स उपचारन् ति एत्थ परिक्खेपारहट्ठानं एकेन पादेन अतिक्कमति थुल्लच्चयं, दुतियेन अतिक्कन्तमत्ते सङ्घादिसेसो। अपि च्ऽ एत्थ एकगामतो निक्खमन्तिया गामन्तरपच्चया अनापत्ति, निक्खमित्वा पन गामन्तरं गच्छन्तिया पदवारे पदवारे दुक्कटं, एकेन पादेन इतरस्स गामस्स परिक्खेपे वा उपचारे वा अतिक्कन्तमत्ते थुल्लच्चयं, दुतियेन अतिक्कन्तमत्ते सङ्घादिसेसो, ततो निक्खमित्वा पुन सकं गामं पविसन्तियापि एस्ऽ एव नयो। सचे पन खण्डपाकारेन वा वतिच्छिद्देन वा भिक्खुनीविहारभूमिं येव सक्का होति पविसितुं, एवं पविसमाना कप्पियभूमिं नाम पविट्ठा होति, तस्मा वट्टति। सचे ऽपि हत्थिपिट्ठिआदीहि वा इद्धिया वा पविसति वट्टति येव। पदसा गमनम् एव हि इधाधिप्पेतं। तेन्ऽ एव पठमं पादं अतिक्कामेन्तिया ऽति आदिम् आह। द्वे गामा भिक्खुनीविहारेन सम्बन्धवतिका होन्ति, यस्मिं गामे भिक्खुनीविहारो तत्थ पिण्डाय चरित्वा पुन विहारं पविसित्वा सचे विहारमज्झेन इतरस्स गामस्स मग्गो अत्थि, गन्तुं वट्टति, ततो पन गामतो तेन्ऽ एव मग्गेन पच्चागन्तब्बं। सचे पन गामद्वारेन निक्खमित्वा आगच्छति, पुरिमनयेन्ऽ एव आपत्तिभेदो वेदितब्बो। सकगामतो केनचि करणीयेन भिक्खुनीहि सद्धिं निक्खन्ताय पुन पविसनकाले हत्थी वा मुच्चति उस्सारणा वा होति, इतरा भिक्खुनियो सहसा गामं पविसन्ति, याव अञ्ञा भिक्खुनी आगच्छति ताव बहिगामद्वारे ठातब्बं, सचे न आगच्छति दुतियिका भिक्खुनी पक्कन्ता नाम होति, पविसितुं वट्टति, पुब्बे महागामो होति मज्झे भिक्खुनीविहारो पच्छा तं गामं चत्तारो जना लभित्वा विसुं विसुं वतिपरिक्खेपं कत्वा विभजित्वा भुञ्जन्ति, विहारतो एकं गामं गन्तुं वट्टति, ततो अपरं गामं द्वारेन वा वतिच्छिद्देन वा पविसितुं न वट्टति,

[पगे ९१२]  
९१२ समन्तपासादिका [भ्नीविभ्_इइ।३।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुन विहारम् एव पच्चागन्तुं वट्टति। कस्मा। विहारस्स चतुगामसाधारणत्ता।  
अन्तरवासको तेमीयती ऽति यत्थ यथा तिमण्डलपटिच्छादनं होति एवं निवत्थाय भिक्खुनिया वस्सकाले तित्थेन वा अतित्थेन वा ओतरित्वा यत्थ कत्थचि उत्तरन्तिया एकद्वङ्गुलमत्तम् पि अन्तरवासको तेमीयति, तेसं नदीलक्खणं नदीनिमित्तकथाय आविभविस्सति, एवरूपं नदिं तित्थेन वा अतित्थेन वा ओतरित्वा उत्तरणकाले पठमं पादं उद्धरित्वा तीरे ठपेन्तिया थुल्लच्चयं, दुतियपादुद्धारे सङ्घादिसेसो, सेतुना गच्छति अनापत्ति, पदसा ओतरित्वा उत्तरणकाले सेतुं आरोहित्वा उत्तरन्तियापि अनापत्ति, सेतुना पन गन्त्वा उत्तरणकाले पदसा गच्छन्तिया आपत्ति येव।  
याननावाआकासगमनादीसु पि एस्ऽ एव नयो। ओरिमतीरतो पन परतीरम् एव अक्कमन्तिया अनापत्ति, रजनकम्मत्थं गन्त्वा दारुसङ्कड्ढनादिकिच्चेन द्वे तिस्सो उभयतीरेसु विचरन्ति वट्टति। सचे पन्ऽ एत्थ काचि कलहं कत्वा इतरं तीरं गच्छति आपत्ति, द्वे एकतो उत्तरन्ति एका मज्झे नदिया कलहं कत्वा निवत्तित्वा ओरिमतीरम् एव आगच्छति आपत्ति, इतरस्सा पन अयं पक्कन्तट्ठाने ठिता होति तस्मा परतीरं गच्छन्तियापि अनापत्ति, नहायितुं वा पातुं वा ओतिण्णा तम् एव तीरं पच्चुत्तरति अनापत्ति। सह अरुणुग्गमना ऽति एत्थ सचे सज्झायं वा पधानं वा अञ्ञं वा किञ्चि कम्मं कुरुमाना पुरे अरुणे येव दुतियिकाय सन्तिकं आगमिस्सामी ऽति आभोगं करोति अजानन्तिया येव च्ऽ अस्सा अरुणो उग्गच्छति अनापत्ति, अथ पन याव अरुणुग्गमना इध्ऽ एव भविस्सामी ऽति आभोगेन वा अनाभोगेन वा विहारस्स एकदेसे अच्छति, दुतियिकाय हत्थपासं न ओतरति अरुणुग्गमने सङ्घादिसेसो, हत्थपासो एव हि इध पमाणं, हत्थपासातिक्कमे एकगब्भो पि न रक्खति। अगामके अरञ्ञे ऽति एत्थ निक्खमित्वा बहि इन्दखीला सब्बम् एतं अरञ्ञन् ति एवं वुत्तलक्खणम् एव अरञ्ञं तं पन्ऽ एतं केवलं गामाभावेन अगामकन् ति वुत्तन्, न विञ्झाटविसदिसताय,

[पगे ९१३]  
भ्नीविभ्_इइ।३-४।] भिक्खुनी-विभङ्गवण्णना ९१३  
तादिसे अरञ्ञे ओक्कन्ते दस्सनूपचारे विजहिते सचे पि सवणूपचारो अत्थि आपत्ति, तेन्ऽ एव वुत्तं अट्ठकथायं, सचे भिक्खुनीसु महाबोधिअङ्गणं पविसन्तीसु एका बहि तिट्ठति तस्सापि आपत्ति, लोहपासादं पविसन्तीसु ऽपि परिवेणं पविसन्तीसु ऽपि एस्ऽ एव नयो। महाचेतियं वन्दमानासु ऽपि एका उत्तरद्वारेन निक्खमित्वा गच्छति तस्सापि आपत्ति, थूपारामं पविसन्तीसु एका बहि तिट्ठति तस्सापि आपत्ती ऽति।  
एत्थ च दस्सनूपचारो नाम यत्थ ठितं दुतियिका पस्सति, सचे पन साणिपाकारन्तरिकापि होति दस्सनूपचारं विजहति नाम। सवणूपचारो नाम यत्थ ठिता मग्गमूऌहसद्देन विय धम्मसवणारोचनसद्देन विय च अय्ये ऽति सद्दायन्तिया सद्दं सुणाति अज्झोकासे दूरे ऽपि सवणूपचारो नाम होति, सो एवरूपे सवणूपचारे विजहिते न रक्खति, विजहितमत्ते ऽव आपत्ति सङ्घादिसेसस्स, एका मग्गं गच्छन्ती ओहीयति सौस्साहा चे हुत्वा इदानि पापुणिस्सामी ऽति अनुबन्धति अनापत्ति, सचे पुरिमायो अञ्ञेन मग्गेन गच्छन्ति पक्कन्ता नाम होन्ति, अनापत्ति येव। द्विन्नं गच्छन्तीनं एका अनुबन्धितुं असक्कोन्ती गच्छतु अयन् ति ओहीयति, इतरापि ओहीयतु अयन् ति गच्छति द्विन्नम् पि आपत्ति, सचे पन गच्छन्तीसु पुरिमापि अञ्ञं मग्गं गच्छति पच्छिमापि अञ्ञं, एका एकिस्सा पक्कन्तट्ठाने तिट्ठति द्विन्नम् पि अनापत्ति। पक्खसङ्कन्ता वा ऽति तित्थायतनं सङ्कन्ता, सेसं उत्तानम् एव।  
पठमपाराजिकसमुट्ठानं, किरिया, सञ्ञाविमोक्खं, सचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   ततियसिक्खापदं।  
चतुत्थे, पादपीठं नाम धोतपादट्ठपनकम्। पादकठलिका नाम अधोतपादट्ठपनकं। अनञ्ञाय गणस्स छन्दन् ति तस्स्ऽ एव कारकगणस्स छन्दं अजानित्वा। वत्ते वत्तन्तिन् ऽति तेचत्ताऌईसप्पभेदे नेत्थारवत्ते वत्तमानं, सेसं उत्तानम् एव। धुरनिक्खेपसमुट्ठानं, कायवाचाचित्ततो समुट्ठाति, किरियाकिरियं, सञ्ञाविमोक्खं,

[पगे ९१४]  
९१४ समन्तपासादिका [भ्नीविभ्_इइ।४-८।  
सचित्तकं, लोकवज्जं, कायकम्मं, वचीकम्मं अकुसल चित्तं, दुक्खवेदनन् ति।  
  चतुत्थसिक्खापदं।  
पञ्चमे, एकतो अवस्सुते ऽति एत्थ भिक्खुणिया अवस्सुतभावो दट्ठब्बो ति महापच्चरियं वुत्तं, महाअट्ठकथायं पन्ऽ एतं न वुत्तं, तं पालिया समेति, सेसं उत्तानम् एव। पठमपाराजिकसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   पञ्चमसिक्खापदं।  
छट्ठे यतो त्वन् ति यस्मा त्वं। उय्योजेति आपत्ति दुक्कतस्सा ऽति आदिका सङ्घादिसेसपरियोसाना आपत्तियो कस्सा होन्ती ऽति। उय्योजिकाय, वुत्तं च्ऽ एतं परिवारे ऽपि:  
न देति न पतिगण्हाति पटिग्गहो तेन न विज्जति,  
आपज्जति गरुकं न लहुकं तञ् च परिभोगपच्चया,  
पञ्हा मे सा कुसलेहि चिन्तिता ऽति।  
अयं हि गाथा इमं उय्योजिकं सन्धाय वुत्ता। इतरिस्सा पन आपत्तिभेदो पठमसिक्खापदे विभत्तो ति, सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
   छट्ठसिक्खापदं।  
सत्तमे, याव ततियकपदत्थो महाविभङ्गे वुत्तनयेन्ऽ एव वेदितब्बो, सेसं उत्तानम् एवा ऽति। समनुभासनसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   सत्तमसिक्खापदं।  
अट्ठमे, किस्मिञ्चिद् एव अधिकरणे ऽति चतुन्नं अञ्ञतरस्मिं। पदभाजने पन केवलं अधिकरणविभागं दस्सेतुं अधिकरणं नाम चत्तारि अधिकरणानी ऽति आदि वुत्तं,

[पगे ९१५]  
भ्नीविभ्_इइ।८-१०] भिक्खुनी-विभङ्गवण्णना ९१५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसं उत्तानम् एव सद्धिं समुट्ठानादीही ऽति।  
   अट्ठमसिक्खापदं।  
नवमे, संसट्ठा ऽति मिस्सीभूता। अननुलोमिकेना ऽति पब्बजितानं अननुलोमिकेन कायिकवाचसिकेन। संसट्ठा ऽति गिहीनं कोट्टनपचनगन्धपिंसनमालागण्ठनादिना कायिकेन सासनपटिसासनाहरणसञ्चरित्तादिना वाचसिकेन च संसट्ठा। पापो कित्तिसद्दो एतासन् ति पापसद्दा। पापो आजीवसङ्खातो सिलोको एतासन् ति पापसिलोका, सेसं उत्तानम् एव सद्धिं समुट्ठानादीही ऽति।  
   नवमसिक्खापदं।  
दसमे, एवाचारा ऽति एवं आचारा। यादिसो तुम्हाकं आचारो तादिसाचारा ऽति अत्थो। एस नयो सब्बत्थ। उञ्ञाया ऽति अवञ्ञाय, नीचं कत्वा जाननाय। परिभवेना ऽति किं इमा करिस्सन्ती ऽति एवं परिभवित्वा जाननेन। अक्खन्तिया ऽति असहनताय, कोपेना ऽति अत्थो। वेभस्सा ऽति बलवभस्सभावेन, अत्तनो बलप्पकासनेन समुत्रासनेना ऽति अत्थो।  
दुब्बल्या ऽति तुम्हाकं दुब्बलभावेन। सब्बत्थ उञ्ञाय च परिभवेन चा ऽति एवं समुच्चयत्थो दट्ठब्बो। विविच्चथा ऽति विना होथ। सेसं उत्तानम् एव सद्धिं समुट्ठानादीही ऽति।  
   दसमसिक्खापदं।  
उद्दिट्ठा खो अय्यायो सत्तरस सङ्घादिसेसा ऽति एत्थ छन्नं पठमापत्तिकानं अनन्तरा सञ्चरित्तं द्वे दुट्ठदोसा ऽति इमानि तीणि सिक्खापदानि महाविभङ्गतो पक्खिपित्वा नव पठमापत्तिका, चतुण्णम् याव ततियकानं अनन्तरा महाविभङ्गतो पि चत्तारो याव ततियके पक्खिपित्वा अट्ठ वाव ततियका वेदितब्बा। एवं सब्बे पि पातिमोक्खुद्देसमग्गेन उद्दिट्ठा खो अय्यायो सत्तरस सङ्घादिसेसा धम्मा ऽति एवम् एत्थ अत्थो दट्ठब्बो।

[पगे ९१६]  
९१६ समन्तपासादिका [भ्नीविभ्_इइइ।१-२।  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसं उत्तानम् एव अञ्ञत्र पक्खमानत्ता। तं पन खन्धके वित्थारेन वण्णयिस्सामा ति।  
समन्तपासादिकाय विनयसंवण्णनाय भिक्खुणीविभङ्गे सत्तरसकवण्णना निट्ठिता।  
तिंस निस्सग्गिया धम्मा भिक्खुनीनं पकासिता  
ये तेसं दानि भवति अयं संवण्णनाक्कमो ति।  
आमत्तिकापणन् ति अमत्तानि वुच्चन्ति भाजनानि, तानि ये विक्किणन्ति ते वुच्चन्ति आमत्तिका, तेसं आपणो आमत्तिकापणो।  
तं वा पसारेस्सन्ती ऽति अत्थो। पत्त सन्निचयं करेय्या ऽति पत्तसन्निधिं करेय्य, एकाहं अनधिट्ठहित्वा वा अविकप्पेत्वा वा पत्तं ठपेय्या ऽति अत्थो। सेसं महाविभङ्गे वुत्तनयेन्ऽ एव वेदितब्बं। अयम् एव हि विसेसो, तत्थ दसाहं परिहारो, इध एकाहम् पि न्ऽ अत्थि, सेसं तादिसम् एव। इदम् पि कठिनसमुट्ठानं, कायवाचतो कायवाचाचित्ततो च समुट्ठाति, अकिरियं, नोसञ्ञाविमोक्खम्, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   पठमसिक्खापदम्।  
दुतिये, दुच्चोऌआ ऽति विरूपचोऌआ, जिण्णचोऌआ ऽति अत्थो। अपय्याही ऽति अपि अय्याहि। आदिस्स दिन्नन् ति सम्पत्ता भाजेन्तू ऽति वत्वापि इदं गणस्स इदं तुम्हाकं दम्मी ऽति वत्वा वा दातुकम्यताय पादमूले ठपेत्वा वा दिन्नम् पि आदिस्स दिन्नं नाम होति। एतं सब्बम् पि अकालचीवरं। अय्याय दम्मी ऽति एवं पटिलद्धं पन यथादाने येव उपनेतब्बं। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
   दुतियसिक्खापदं।

[पगे ९१७]  
भ्नीविभ्_इइइ।३-५।] भिक्खुनी-विभङ्गवण्णना ९१७  
ततिये, हन्दा ऽति गण्ह। सयं अच्छिन्दती ऽति एकं दत्वा एकं अच्छिन्दन्तिया एकं निस्सग्गियं, बहूसु बहूनि; सचे संहरित्वा ठपितानि एकतो अच्छिन्दति वत्थुगणनाय आपत्तियो, बन्धित्वा ठपितेसु पन एका ऽव आपत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं दुक्खवेदनन् ति।  
   ततियसिक्खापदं।  
चतुत्थे, कयेना ऽति मूलेन। न मे आवुसो सप्पिना अत्थो तेलेन मे अत्थो ति इदं किर सा आहटसप्पिं दत्वा तेलम् पि आहरिस्सती ऽति मञ्ञमाना आह। विञ्ञापेत्वा ऽति जानापेत्वा, इदं नाम आहरा ऽति याचित्वा वा। तञ् ञेव विञ्ञापेती ऽति यं पठमं विञ्ञत्तं तं थोकं न प्पहोति, तस्मा पुन तञ्ञ् एव विञ्ञापेती ऽति अत्थो। अञ्ञञ् च विञ्ञापेती ऽति सचे पठमं सप्पि विञ्ञत्तं यमकं, पचितब्बन् ति च वेज्जेन वुत्तत्ता तेलेन अत्थो होति, ततो तेलेनापि मे अत्थो ति एवं अञ्ञञ् च विञ्ञापेति। आनिसंसं दस्सेत्वा ऽति सचे कहापणस्स सप्पि आभतं होति इमिना मूलेन दिगुणम् तेलं लब्भति, तेनापि च इदं किच्चं निप्फज्जति तस्मा तेलं आहरा ऽति एवं आनिसंसं दस्सेत्वा विञ्ञापेती ऽति। सेसं उत्तानं एव। छसमुट्ठानं, किरिया, नोसञ्ञाविमोक्खं, अचित्तकम्, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  चतुत्थसिक्खापदं।  
पञ्चमे, न मे सिक्खमाने ऽति इदं किर सा कुलधीता अयं अद्धा एवं वुत्ता, इदं तेलं ठपेत्वा सप्पिम् पि मे अत्तनो कुलघरा आहरिस्सती ऽति मञ्ञमाना आह। चेतापेत्वा ऽति विञ्ञापेत्वा जानापेत्वा इच्च् एव अत्थो। सेसं सब्बत्थ चतुत्थसदिसम् एवा ऽति।  
   पञ्चमसिक्खापदं।

[पगे ९१८]  
९१८ समन्तपासादिका [भ्नीविभ्_इइइ।६-१०।  
छट्ठे, छण्डकन् ति इदं नाम धम्मकिच्चं करिस्साम यं सक्कोथ तं देथा ऽति एवं परेसं छन्दञ् च रुचिञ् च उप्पादेत्वा गहितपरिक्खारस्स्ऽ एतं अधिवचनं।  
अञ्ञदत्थिकेना ऽति अञ्ञस्स्ऽ अत्थाय दिन्नेन। अञ्ञुद्दिस्सिकेना ऽति अञ्ञं उद्दिसित्वा दिन्नेन। सङ्घिकेना ऽति सङ्घस्स परिच्चत्तेन। सेसकं उपनेती ऽति यद् अत्थाय दिन्नो तं चेतापेत्वा अवसेसं अञ्ञस्स्ऽ अत्थाय उपनेति। सामिके अपलोकेत्वा ऽति तुम्हेहि चीवरत्थाय दिन्नो अम्हाकञ् च चीवरं अत्थि तेलादीहि पन अत्थो ति एवं आपुच्छित्वा उपनेति। आपदासू ऽति तथारूपेसु उपद्दवेसु भिक्खुनियो विहारं छड्ढेत्वा पक्कमन्ति, एवरूपासु आपदासु यं वा तं वा चेतापेतुं वट्टति। सेसं उत्तानम् एव। छसमुट्ठानं, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   छट्ठसिक्खापदं।  
सत्तमे, सञ्ञाचिकेना ऽति सयं याचितकेन। एतद् एव्ऽ एत्थ नानाकरणं। सेसं छट्ठसदिसम् एवा ऽति।  
   सत्तमसिक्खापदं।  
अट्ठमे, महाजनिकेना ऽति गणस्स परिच्चत्तेन। एतद् एव्ऽ एत्थ नानाकरणं।  
   अट्ठमसिक्खापदं।  
नवमसिक्खापदे, सञ्ञाचिकेना ऽति इदं पदं इतो अधिकतरं।  
   नवमसिक्खापदं।  
दसमे, परिवेणं उद्दियती ऽति परिवेणं विनस्सति परिपटति इदञ् च पदं। पुग्गलिकेन सञ्ञाचिकेना ऽति इदञ् च एत्तकम् एव नानाकरणं। सेसं पुब्बसदिसम् एवा ऽति।  
   दसमसिक्खापदं।

[पगे ९१९]  
भ्नीविभ्_इइइ।११-१२।] भिक्खुनी-विभङ्गवण्णना ९१९  
एकदसमे, गरुपापुरणन् ति सीतकाले पापुरणं। चतुक्कंसपरमन् ति एत्थ कंसो नाम चतुकहापणिको होति, तस्मा पदभाजने सोऌअसकहापणग्घनकन् ति वुत्तं।  
  एकादसमसिक्खापदं।  
द्वादसमे, लहुपापुरणन् ति उण्हकाले पापुरणं। सेसं सिक्खापदद्वये ऽपि उत्तानम् एव। छसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  द्वादसमसिक्खापदं।  
उद्दिट्ठा खो अय्यायो तिंसनिस्सग्गिया पाचित्तिया धम्मा ऽति एत्थ महाविभङ्गे चीवरवग्गतो धोवनञ् च पटिग्गहणञ् चा ऽति द्वे सिक्खापदानि अपनेत्वा अकालचीवरं कालचीवरन् ति अधिट्ठहित्वा विभजितसिक्खापदेन च परिवत्तेत्वा अच्छिन्नचीवरेन च पठमवग्गो पूरेतब्बो। पुन एऌअकलोमवग्गस्स आदितो सत्त सिक्खापदानि अपनेत्वा सत्त अञ्ञदत्थिकानि पक्खिपित्वा दुतियवग्गो पूरेतब्बो, ततियवग्गतो पठमपत्तं वस्सिकसाटिकं अरञ्ञकसिक्खापदन् ति इमानि तीणि अपनेत्वा पत्तसन्निचयगरुपापुरणलहुपापुरण-सिक्खापदेहि वग्गो पूरेतब्बो; इति भिक्खुणीनं द्वादस सिक्खापदानि एकतो पञ्ञत्तानि अट्ठारस उभतो पञ्ञत्तानी ऽति एवं सब्बे ऽपि पातिमोक्खुद्देसमग्गेन उद्दिट्ठा खो अय्यायो तिंस निस्सग्गिया पाचित्तिया धम्मा ऽति एवम् एत्थ अत्थो दट्ठब्बो। सेसं वुत्तनयम् एवा ऽति।  
समन्तपासादिकाय विनयसंवण्णनाय भिक्खुणीविभङ्गे तिंसकवण्णना निट्ठिता।  
    खुद्दकवण्णना।  
तिंसकानन्तरं धम्मा छसट्ठिसतसङ्गहा,  
सण्गीता ये अयं दानि होति तेसम् पि वण्णना।  
तत्थ लसुणवग्गस्स ताव पठमसिक्खापदे द्वे तयो भण्डिके ऽति द्वे वा तयो वा पोट्टलिके सम्पुण्णमिञ्जानम् एतं अधिवचनं।

[पगे ९२०]  
९२० समन्तपासादिका [भ्नीविभ्_इव्।१।१। (इव्।१)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न मत्तं जानित्वा ऽति पमाणं अजानित्वा, खेत्तपालस्स वारेन्तस्स बहुं लसुणं हरापेसि। अञ्ञतरं हंसयोनिन् ति सुवण्णहंसयोनिं। सो तासं एकेकन् ति सो हंसो जातिस्सरो अहोसि, अथ पुब्बसिनेहेन आगन्त्वा तासं एकेकं पत्तं देति, तं तापनताऌअनच्छेदेनक्खमं सुवण्णम् एव होति। मागधकन् ति मगधेसु जातं, मगधरट्ठे जातलसुणम् एव हि इध लसुणन् ति अधिप्पेतं, तम् पि भण्डिकलसुणम् एव, न एकद्वितिमिञ्जकं। कुरुन्दियं पन जातदेसं अवत्वा मागधकं नाम भण्डिकलसुणन् ति वुत्तं। अज्झोहारे अज्झोहारे ऽति एत्थ सचे द्वे तयो भण्डिके एकतो येव सङ्खादित्वा अज्झोहरति एकं पाचित्तियं, भिन्दित्वा एकेकमिञ्जं खादन्तिया पन पयोगगणनाय पाचित्तियानी ऽति। पलण्डुकादीनं वण्णेन वा मिञ्जाय वा नानत्तं वेदितब्बं, वण्णेन ताव पलण्डुको नाम पण्डुवण्णो होति, भञ्जनको लोहितवण्णो, हरीतको हरीतपण्णवण्णो, मिञ्जाय पन पलण्डुकस्स एका मिञ्जा होति, भञ्जनकस्स द्वे, हरीतकस्स तिस्सो, चापलसुणो अमिञ्जको अङ्कुरमत्तम् एव हि तस्स होति। महापच्चरिआदीसु पन पलण्डुकस्स तीणि मिञ्जानि, भञ्जनकस्स द्वे, हरीतकस्स एकन् ति वुत्तं। एते पलण्डुकादयो सकभावेन्ऽ एव वट्टन्ति, सूपसम्पाकादीसु पन मागधकम् पि वट्टति, तं हि पच्चमानेसु मुग्गसूपादीसु वा मच्छमंसविकतिया वा तेलादीसु वा बदरसाऌअवादीसु वा अम्बिलसाकादीसु वा उत्तरिभङ्गेसु वा यत्थ कत्थचि अन्तमसो यागुभत्ते ऽपि पक्खित्तं वट्टति, सेसम् एत्थ उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
    लसुणसिक्खापदं पठमं।  
दुतिये, सम्बाधे ऽति पटिच्छन्नोकासे। तस्स विभागदस्सनत्थं पन उभो उपकच्छका मुत्तकरणन् ति वुत्तं।

[पगे ९२१]  
भ्नीविभ्_इव्।१।१-४। (इव्।१-४)] भिक्खुनी-विभङ्गवण्णना ९२१  
एकम् पि लोमन् ति कत्तरिया वा सण्डासकेन वा खुरेन वा येन केनचि पयोगेन एकं वा बहूनि वा संहरापेन्तिया पयोगगङनाय पाचित्तियानि, न लोमगणनाय। आबादप्पच्चया ऽति कण्डुकच्छुआदि आबाधपच्चया संहरापेन्तिया अनापत्ति। सेसं उत्तानम् एव। चतुसमुट्ठानं, कायतो कायवाचतो कायचित्ततो कायवाचाचित्ततो च समुट्ठाति, किरिया, नोसञ्ञाविमोक्खं, अचित्तकं, पण्णतिवज्जं, कायकम्मं, वचीकम्मं, तिचित्तं, तिवेदनन् ति।  
   दुतियसिक्खापदं।  
ततिये, तलघातके ऽति मुत्तकरणतलघातने। अन्तमसो उप्पलपत्तेनापी ऽति एत्थ पत्तं ताव महन्तं केसरेनापि पहारं देन्तिया आपत्ति येव। आबाधपच्चया ऽति गण्डं वा वणं वा पहरितुं वट्टति। सेसं उत्तानम् एव। पठमपाराजिकसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
   ततियसिक्खापदं।  
चतुत्थे, पुराणराजोरोधा ऽति पुराणे गिहीभावे रञ्ञो ओरोधा। चिराचिरं गच्छती ऽति चिरेन चिरेन गच्छति।  
धारेथा ऽति सक्कोथ। कस्स्ऽ इदं कम्मन् ति वुत्ते अनारोचिते ऽपि एता मयि आसङ्कं करिस्सन्ती ऽति मञ्ञमाना एवम् आह मय्ह्ऽ इदं कम्मन् ति। जतुमट्टके ऽति जतुना कते मट्टदण्डके। वत्थुवसेन्ऽ एव्ऽ एतं वुत्तं, यं किञ्चि पन दण्डकं पवेसेन्तिया आपत्ति येव। तेनाह अन्तमसो उप्पलपत्तम् पि मुत्तकरणं पवेसेती ऽति। एतम् पि च अतिमहन्तं, केसरमत्तम् पि पन पवेसेन्तिया आपत्ति येव। सेसम् उत्तानम् एव। समुट्ठानादीनि तलघातके वुत्तसदिसान्ऽ एवा ऽति।  
  चतुत्थसिक्खापदं।

[पगे ९२२]  
९२२ समन्तपासादिका [भ्नीविभ्_इव्।१।५-६। (इव्।५-६)  
पञ्चमे, अतिगम्भीरं उदकसुद्धिकं आदियन्ती ऽति अतिअन्तो पवेसेत्वा उदकेन धोवनं कुरुमाना। केसग्गमत्तम् पि अतिक्कामेती ऽति वित्थारतो ततियं वा चतुत्थं वा अङ्गुलं गम्भीरतो द्विन्नं पब्बानं उपरि केसग्गमत्तम् पि पवेसेन्तिया पाचित्तियन् ति अत्थो। वुत्तं ह्ऽ एतं महापच्चरियं, एकिस्सा अङ्गुलिया तीनि पब्बानि आदातुं न लभति, तिण्णं वा चतुन्नं वा एकेकम् पि पब्बं आदातुं न लभती ऽति। सेसं उत्तानम् एव। समुट्ठानादीनि पि तलघातके वुत्तसदिसान्ऽ एवा ऽति।  
   पञ्चमसिक्खापदं।  
छट्ठे, भत्तविस्सग्गन् ति भत्तकिच्चं। पानीयेन च विधूपनेन च उपतिट्ठित्वा ऽति एकेन हत्थेन पानीयथालकं एकेन वीजनिं गहेत्वा वीजयमाना, समीपे ठत्वा ऽति अत्थो। अच्चावदती ऽति पुब्बे ऽपि तुम्हे एवं भुञ्जथ अहं एवं उपट्ठानं करोमी ऽति पब्बजितचारित्तं अतिक्कमित्वा गेहसितकथं कथेती ऽति अत्थो। यं किञ्चि पानीयन् ति सुद्धौदकं वा होतु तक्कदधिमत्थुरसखीरादीनं वा अञ्ञतरं। या काचि वीजनी ऽति अन्तमसो चीवरकण्णो ऽपि। हत्थपासे तिट्ठति आपत्ति पाचित्तियस्सा ऽति इध ठानप्पच्चया ऽव पाचित्तियं वुत्तं, पहारपच्चया पन खन्धके दुक्कटं पञ्ञत्तं। देति दापेती ऽति पानीयं वा सूपादिं वा इमं पिवथ इमिना भुञ्जथा ऽति देति, तालवण्टं इमिना वीजन्तो भुञ्जथा ऽति देति, अञ्ञेन वा उभयम् पि दापेति, अनापत्ति। अनुपसम्पन्नं आणापेती ऽति उपतिट्ठनत्थं सामणेरादिं आणापेति अनापत्ति। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   छट्ठसिक्खापदं।

[पगे ९२३]  
भ्नीविभ्_इव्।१।७। (इव्।७)] भिक्खुनी-विभङ्गवण्णना ९२३  
सत्तमे, भुञ्जिस्सामी ऽति पतिगण्हाति आपत्ति दुक्कटस्सा ऽति इदं पयोगदुक्कटं नाम, तस्मा न केवलं पटिग्गहणे येव होति, पतिगण्हित्वा पन अरञ्ञतो आहरणे ऽपि सुक्खापने ऽपि वद्दलिदिवसे भज्जनत्थाय उद्धनसज्जने ऽपि कपल्लसज्जने ऽपि दब्बिसज्जने ऽपि दारूनि आदाय अग्गिकरणे ऽपि कपल्लम्हि धञ्ञपक्खिपने ऽपि दब्बिया सङ्घट्टनेसु ऽपि कोट्टनत्थं उदुक्खलमुसलादिसज्जनेसु ऽपि कोट्टनपप्फोटनधोवनादीसु ऽपि याव मुखे ठपेत्वा अज्झोहरणत्थं दन्तेहि सङ्खादति ताव सब्बपयोगेसु दुक्कटानि, अज्झोहारकाले पन अज्झोहारगणनाय पाचित्तियानि, एत्थ च विञ्ञत्ति च्ऽ एव भोजनञ् च पमाणं, तस्मा सयं विञ्ञापेत्वा अञ्ञाय भज्जनकोट्टनपचनादीनि कारापेत्वा भुञ्जन्तियापि आपत्ति। अञ्ञाय विञ्ञापेत्वा सयं भज्जनादीनि कत्वा भुञ्जन्तियापि आपत्ति। महापच्चरियं पन वुत्तं, इदं आमकधञ्ञं नाम मातरम् पि विञ्ञापेत्वा भुञ्जन्तिया पाचित्तियम् एव, अविञ्ञत्तिया लद्धं तञ् चे सयं वा भज्जनादीनि कत्वा वा कारापेत्वा वा भुञ्जन्तिया दुक्कटं, अञ्ञाय विञ्ञत्तिया वा लद्धं सयं वा भज्जनादीनि कत्वा ताय वा कारापेत्वा अञ्ञाय वा कारापेत्वा भुञ्जन्तियापि दुक्कटम् एवा ऽति। पुन पि वुत्तं अञ्ञाय विञ्ञत्तिया लद्धं तम् चे सयं भज्जनादीनि कत्वा भुञ्जन्तिया पाचित्तियम् एव, भज्जनादीनि कारापेत्वा भुञ्जन्तिया पन दुक्कटन् ति। तं पुब्बापरविरुद्धं होति।  
न हि भज्जनादीनं करणे वा कारापने वा विसेसो अत्थि।  
महाअट्ठकथायं पन, अञ्ञाय विञ्ञत्तं भुञ्जन्तिया दुक्कटन् ति अविसेसेन वुत्तं। तं युत्तं आबाधप्पच्चया ऽति सेदकम्मादीनं अत्थाय धञ्ञविञ्ञत्तिया अनापत्ति। अविञ्ञत्तिया लब्भमानम् पन नव कम्मत्थाय सम्पटिच्छितुं वट्टती ऽति महापच्चरियं वुत्तं।  
अपरन्नं विञ्ञापेती ऽति ठपेत्वा सत्त धञ्ञानि मुग्गमासादिं वा अलाबुकुम्भण्डादिं वा अञ्ञं यं किञ्चि ञातकपवारितट्ठाने विञ्ञापेन्तिया अनापत्ति।

[पगे ९२४]  
९२४ समन्तपासादिका [भ्नीविभ्_इव्।१।७-९। (इव्।७-९)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आमकधञ्ञम् पन ञातकपवारितट्ठाने ऽपि न वट्टति। सेसं उत्तानम् एव। चतुसमुट्ठानं, कायतो कायवाचतो कायचित्ततो कायवाचाचित्ततो च समुट्ठाति, किरिया, नोसञ्ञविमोक्खं, अचित्तकं, पण्णतिवज्जं, कायकम्मं, वचीकम्मं, तिचित्तं, तिवेदनन् ति।  
   सत्तमसिक्खापदं।  
अट्ठमे, निब्बिट्ठराजभटो ति निविट्ठा रञ्ञो भति केणि एतेना ऽति निब्बिट्ठराजभटो, एकं ठानन्तरं केणिया गहेत्वा ततो लद्धौदयो ति अत्थो। तं येव भटपथं याचिस्सामी ऽति रञ्ञो केणिं दत्वा पुन तं येव ठानन्तरं याचिस्सामी ऽति चिन्तेन्तो। परिभासी ऽति ता भिक्खुणियो मा स्सु पुन एवं करित्था ऽति सन्तज्जेसि। सयं छड्डेती ऽति चत्तारि पि वत्थूनि एकपयोगेन छड्डेन्तिया एका ऽव आपत्ति, पाटेक्कं छड्डेन्तिया वत्थुगणनाय आपत्तियो; आणत्तियम् पि एस्ऽ एव नयो, दन्तकट्ठच्छड्डने ऽपि भिक्खुणिया पाचित्तियम् एव, भिक्खुस्स सब्बत्थ दुक्कटं। सेसं उत्तानम् एव। छसमुट्ठानं, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   अट्ठमसिक्खापदं।  
नवमे, यं मनुस्सानं उपभोगपरिभोगं रोपिमन् ति खेत्तं वा होतु णालिकेरादि आरामो वा यत्थ कत्थचि रोपिमहरितट्ठाने एतानि वत्थूनि छड्डेन्तिया पुरिमनयेन्ऽ एव आपत्तिभेदो वेदितब्बो। खेत्ते वा आरामे वा निसीदित्वा भुञ्जमाना उच्छुआदीनि वा खादति, गच्छमाना उच्चिट्ठोदकचलकादीनि वा हरितट्ठाने छड्डेति, अन्तमसो उदकं पिवित्वा मत्थकच्छिन्ननाऌइकेरम् पि छड्डेति पाचित्तियम् एव, भिक्खुनो दुक्कटं, कसितट्ठाने पन निक्खित्तबीजे याव अङ्कुरं न उट्ठहति ताव सब्बेसं दुक्कटं,  
    
[पगे ९२५]  
भ्नीविभ्_इव्।१।९-१०। (इव्।९-१०)] भिक्खुनी-विभङ्गवण्णना ९२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनिक्खित्तबीजेसु खेत्तेसु कोणादीसु वा असञ्जातरोपिमेसु खेत्तमरियादादीसु वा छड्डेतुं वट्टति, मन्नुस्सानं कचवरछड्डनट्ठाने ऽपि वट्टति। छड्डितखेत्ते ऽति मनुस्सेसु सस्सं उद्धरित्वा गतेसु छड्डितखेत्तं नाम होति; तत्थ्ऽ एव वट्टति, यत्थ पन लायितम् पि पुब्बन्नादि पुन वुट्ठहिस्सती ऽति रक्खन्ति तत्थ यथा वत्थुकम् एव। सेसं उत्तानम् एव। छसमुट्ठानं, किरियाकिरियं ॥। पे ॥। तिवेदनन् ति।  
  नवमसिक्खापदं।  
दसमे, यं किञ्चि नच्चन् ति नटादयो वा नच्चन्ति सोण्डा वा अन्तमसो मोर-सुव-मक्कटादयो ऽपि, सब्बम् प्ऽ एतं नच्चम् एव। यं किञ्चि गीतन् ति यं किञ्चि नटादीनं वा गीतं होतु, अरियानं परिनिब्बाणकाले रतनत्तयगुणूपसंहितं साधुकीऌइकगीतं वा असञ्ञतभिक्कूनं धम्मभाणकगीतं वा सब्बम् प्ऽ एतं गीतम् एव। यं किञ्चि वादितन् ति तन्तिबद्धादिवादनीयभण्डवादितं वा होतु कुटभेरीवादितं वा अन्तमसो उदकभेरीवादितम् पि सब्बम् प्ऽ एतं वादितम् एव। दस्सनाय गच्छति आपत्ति दुक्कटस्सा ऽति पदवारगणनाय आपत्ति दुक्कटस्स। यत्थ थिता पस्सति वा सुणाति वा ऽति एकपयोगेन ओलोकेन्ती पस्सति तेसं येव गीतवादितं सुणाति एकम् एव पाचित्तियं। सचे पन एकं दिसं ओलोकेत्वा नच्चं पस्सति पुन अञ्ञतो ओलोकेत्वा गायन्ते पस्सति, अञ्ञतो वादन्ते, पाटेक्को आपत्तियो। भिक्खुनी सयम् पि नच्चितुं वा गायितुं वा वादितुं वा न लभति, अञ्ञं नच्च गाय वादेही ऽति वत्तुम् पि न लब्भति, चेतियस्स उपहारं देथ उपासका ऽति वत्तुम् पि तुम्हाकं चेतियस्स उपट्ठानं करोमा ऽति वुत्ते साधू ऽति सम्पटिच्छितुम् पि न लब्भति;

[पगे ९२६]  
९२६ समन्तपासादिका [भ्नीविभ्_इव्।२।१-२। (इव्।११-१२)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सब्बत्थ पाचित्तियन् ति सब्ब अट्ठकथासु वुत्तं, भिक्खुनो दुक्कटं; तुम्हाकं चेतियस्स उपट्ठानं करोमा ऽति वुत्ते पन उपट्ठानकरणम् पन सुन्दरन् ति वत्तुं वट्टति। आरामे ठिता ऽति आरामे ठत्वा अन्तरारामे वा बहि आरामे वा नच्चादीनि पस्सति वा सुणाति वा अनापत्ति। सति करणीये ऽति सलाकभत्तादीनं वा अत्थाय अञ्ञेन वा केनचि करणियेन गन्त्वा गतट्ठाने पस्सति वा सुणाति वा अनापत्ति। आपदासू ऽति तादिसेन उपद्दवेन उपद्दुता समज्जट्ठानं पविसति, एवं पविसित्वा पस्सन्तिया सुणन्तिया वा अनापत्ति। सेसं उत्तानम् एव।  
एऌअकलोमसमुट्ठानं, किरिया, नोसञ्ञाविमोक्खं, अचित्तकं, लोकवज्जं, कायकम्मं, अकुसलचित्तं, तिवेदनन् ति।  
   दसमसिक्खापदं।  
  लसुणवग्गो पठमो।  
अन्धकारवग्गस्स पठमसिक्खापदे, अप्पदीपे ऽति पदीपचन्दसुरियाग्गीसु एकेनापि अनोभासिते। तेन्ऽ एव्ऽ अस्स पदभाजने अनालोके ऽति वुत्तं। सल्लपेय्य वा ऽति गेहसितकथं कथेय्य। अरहोपेक्खा अञ्ञविहिता ऽति न रहो अस्सादपेक्खा रहो अस्सादतो अञ्ञविहिता ऽव हुत्वा ञाती वा पुच्छति दाने वा पूजाय वा मन्तेति। सेसं उत्तानम् एव।  
थेय्यसत्थसमुट्ठानं, कायचित्ततो कायवाचाचित्ततो च समुट्ठाति, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं द्विवेदनन् ति।  
   पठमसिक्खापदं।  
दुतिये, पटिच्छन्ने ओकासे ऽति इदम् एव नानं, सेसं सब्बं पुरिमसदिसम् एवा ऽति।  
   दुतियसिक्खापदं।

[पगे ९२७]  
भ्नीविभ्_इव्।२।३-६। (इव्।१३-१६)] भिक्खुनी-विभङ्गवण्णना ९२७  
ततिये, अज्झोकासे ऽति नानं। सेसं सब्बं तादिसम् एवा ऽति।  
   ततियसिक्खापदं।  
चतुत्थे, निकण्णिकन् ति कण्णमूलं वुच्चति, कण्णमूले जप्पेय्या ऽति वुत्तं होति। सति करणीये ऽति सलाकभत्तादीनं आहरणत्थाय विहारे वा दुन्निक्खित्तपटिसामनत्थाय। सेसं उत्तानम् एव। समुट्ठानादीनि पुरिमसदिसान्ऽ एवा ऽति।  
  चतुत्थसिक्खापदं।  
पञ्चमे, घरं सोधेन्ता ऽति तेसं किर एतद् अहोसि: थेरिया कोचि कायिकवाचसिको वीतिक्कमो न दिस्सति, घरम् पि ताव सोधेमा ऽति ततो घरं सोधेन्ता नं अद्दसंसु। अनोवस्सकं अतिक्कमेन्तिया ऽति पठमं पादं अतिक्कमेन्तिया दुक्कटं, दुतियं अतिक्कमेन्तिया पाचित्तियं, उपचारातिक्कमे ऽपि एस्ऽ एव नयो। गिलानाया ऽति यादिसेन गेलञ्ञेन आपुच्छितुं न सक्कोति। आपादासू ऽति घरे अग्गि वा उट्ठितो होति चोरा वा एवरूपे उपद्दवे अनापुच्छा पक्कमन्ति अनापत्ति।  
सेसम् एत्थ उत्तानम् एव। कठिनसमुट्ठानं, कायवाचतो कायवाचाचित्ततो च समुट्ठाति, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   पञ्चमसिक्खापदं।  
छट्ठे, अभिनिसीदेय्या ऽति निसीदेय्य, निसीदित्वा गच्छन्तिया एका आपत्ति, अनिसीदित्वा निपज्जित्वा गच्छन्तिया एका, निसीदित्वा निप्पज्जित्वा गच्छन्तिया द्वे। धुवपञ्ञत्ते ऽति भिक्खुनीनं अत्थाय निच्चपञ्ञत्ते। सेसं उत्तानम् एव। कठिनसमुट्ठानं । । । पे । । । तिवेदनन् ति।  
   छट्ठसिक्खापदं।

[पगे ९२८]  
९२८ समन्तपासादिका [भ्नीविभ्_इव्।२।७-१०। (इव्।१७-२०)  
सत्तमे पि सब्बं छट्ठे वुत्तनयेन्ऽ एव वेदितब्बं।  
   सत्तमसिक्खापदम्।  
अट्ठमे सब्बं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   अट्ठमसिक्खापदं।  
नवमे, अभिसपेय्या ऽति सपथं करेय्य, निरयेन अभिसपति नाम: निरये निब्बत्तामि अवीचिम्हि निब्बत्तामि निरये निब्बत्ततु अवीचिम्हि निब्बत्ततू ऽति एवम् आदिना नयेन अक्कोसति। ब्रह्मचरियेन अभिसपति नाम: गिहिनी होमि ओदातवत्था होमि परिब्बाजिका होमि, इतरा वा मादिसा होतू ऽति एवम् आदिना नयेन अक्कोसति; वाचाय वाचाय पाचित्तियं, ठपेत्वा पन निरयञ् च ब्रह्मचरियञ् च। सुनखी सूकरी काना कुणी ऽति आदिना नयेन अक्कोसन्तिया वाचाय वाचाय दुक्कटं। अत्थपुरेक्खाराया ऽति अट्ठकथं कथेन्तिया।  
धम्मपुरेक्खाराया ऽति पालिं वाचेन्तिया। अनुसासनिपुरेक्खाराया ऽति इदानि पि त्वं एदिसा साधु विरमस्सु नो चे विरमसि अद्धा पुन एवरूपानि कम्मानि कत्वा निरये उप्पज्जिस्ससि तिरच्छानयोनिया उप्पज्जिस्ससी ऽति एवं अनुसासनियं ठत्वा वदन्तिया अनापत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   नवमसिक्खापदं।  
दसमे सब्बं उत्तानम् एव। धुरनिक्खेपसमुट्ठानं, कायवाचाचित्ततो समुट्ठाति, किरिया, सञ्ञाविमोक्खं, सचित्तकम्, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   दसमसिक्खापदं।  
 अन्धकारवग्गो दुतियो।

[पगे ९२९]  
भ्नीविभ्_इव्।३।१-४। (इव्।२१-२४)] भिक्खुनी-विभङ्गवण्णना ९२९  
नग्गवग्गस्स पठमसिक्खापदे, ब्रह्मचरियं चिण्णेना ऽति ब्रह्मचरियेन चिण्णेन, अथवा ब्रह्मचरियस्स चरणेना ऽति, एवं करणत्थे वा सामिअत्थे वा उपयोगवचनं वेदितब्बं। अच्छिन्नचीवरिकाया ऽति इदं उदकसाटिकं सन्धाय वुत्तं, न अञ्ञं चीवरं, तस्मा उदकसाटिकाय अच्छिन्नाय वा नट्ठाय वा नग्गाय नहायन्तिया अनापत्ति, सचे ऽपि उदकसाटिकचीवरं महग्घं होति, न सक्का निवासेत्वा बहि गन्तुं, एवम् पि नग्गाय नहायितुं वट्टति।  
सेसम् एत्थ उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   पठमसिक्खापदं।  
दुतिये सब्बं उत्तानम् एव। छसमुट्ठानं, किरिया, नो सञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   दुतियसिक्खापदं।  
ततिये, अनन्तरायिकिनी ऽति दससु अन्तरायेसु एकेन ऽपि अन्तरायेन अनन्तराया। धुरं निक्खित्तमत्ते ऽति धुरं निक्खिपित्वा सचे ऽपि पच्छा सिब्बति, आपत्ति येवा ऽति अत्थो। सेसं उत्तानम् एव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   ततियसिक्खापदं।  
चतुत्थे, पञ्च अहानि पञ्चाहं, पञ्चाहम् एव पञ्चाहिकं। सङ्घाटीनं चारो सङ्घाटिचारो; परिभोगवसेन वा ओतापनवसेन वा सङ्घटितट्ठेन सङ्घाटी ऽति लद्धनामानं पञ्चन्नं चीवरानं परिवत्तनन् ति अत्थो। तस्मा येव पदभाजने, पञ्चमं दिवसं पञ्च चीवरानी ऽति आदिम् आह। आपत्ति पाचित्तियस्सा ऽति एत्थ च एकस्मिं चीवरे एका आपत्ति, पञ्चसु पञ्च। आपदासू ऽति महग्घं चीवरं, न सक्का होति चोरभयादीसु ऽपि परिभुञ्जितुं, एवरूपे उपद्दवे अनापत्ति। सेसं उत्तानम् एव। कठिनसमुट्ठानं,  
    
[पगे ९३०]  
९३० समन्तपासादिका [भ्नीविभ्_इव्।३।४-७। (इव्।२४-२७)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  चतुत्थसिक्खापदं।  
पञ्चमे, चीवरसङ्कमणीयन् ति सङ्कमेतब्बं चीवरं अञ्ञिस्सा सन्तकं अनापुच्छा गहितं पुन पटिदातब्बचीवरन् ति अत्थो। आपदासू ऽति सचे अपारुतं वा अनिवत्थं वा चोरा हरन्ति, एवरूपासु आपदासु धारेन्तिया अनापत्ति। सेसं उत्तानम् एव। कठिनसमुट्ठानं, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   पञ्चमसिक्खापदं।  
छट्ठे, अञ्ञं परिक्खारन् ति यं किञ्चि थालकादीनं वा सप्पितेलादीनं वा अञ्ञतरं। आनिसंसन् ति कित्तकं अग्घनकं दातुकामत्था ऽति पुच्छति, एत्तकं नामा ऽति वदन्ति, आगमेथ ताव इदानि वत्थं महग्घं, कतिपाहेन कप्पासे आगते समग्घं भविस्सती ऽति एवं वत्वा निवारेन्तिया अनापत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
   छट्ठसिक्खापदं।  
सत्तमे, पक्कमिंसू ऽति अञ्ञेसम् पि आगमनं आगमेन्ति अद्धा अम्हाकम् पि आगमेस्सन्ती ऽति तत्थ तत्थ अगमंसु।  
पटिबाहेय्या ऽति पटिसेधेय्य। आनिसंसन् ति एकं साटकं न प्पहोति आगमेथ ताव कतिपाहेन उप्पज्जिस्सति ततो भाजेस्सामा ऽति एवं आनिसंसं दस्सेत्वा पटिबाहेन्तिया अनापत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   सत्तमसिक्खापदं।

[पगे ९३१]  
भ्नीविभ्_इव्।३।८-१०। (इव्।२८-३०)] भिक्खुनी-विभङ्गवण्णना ९३१  
अट्ठमे, नटा नाम ये नाटकं नाटेन्ति। नाटका नाम ये नच्चन्ति। लङ्घका नाम ये वंसवरत्तादीसु लङ्घनकम्मं करोन्ति। सोकसायिका नाम मायाकारा। कुम्भथुणिका नाम घटकेन कीऌअनका, बिब्बिसकवादका ऽति पि वदन्ति। देति आपत्ति पाचित्तियस्सा ऽति एत्थ चीवरगणनाय आपत्तियो वेदितब्बा। सेसं उत्तानम् एव। छसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   अट्ठमसिक्खापदं।  
नवमे, दुब्बलचीवरपच्चासाया ऽति दुब्बलाय चीवरपच्चासाय। आनिसंसन् ति किञ्चापि न मयं अय्ये सक्कोमा ऽति वदन्ति इदानि तेसं काप्पासो आगमिस्सति सद्धो पसन्नो पुरिसो आगमिस्सति अद्धा दस्सती ऽति एवं आनिसंसं दस्सेत्वा निवारेन्तिया अनापत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, तिवेदनन् ति।  
   नवमसिक्खापदं।  
दसमे, कठिनुद्धारं न दस्सन्ती ऽति एत्थ कीदिसो कठिनुद्धारो दातब्बो कीदिसो न दातब्बो ति ? यस्स अत्थारमूलको महानिसंसो उब्भारमूलको अप्पो एवरूपो न दातब्बो, यस्स पन अत्थारमूलको आनिसंसो अप्पो उब्भारमूलको महानिसंसो एवरूपो दातब्बो, समानिसंसो ऽपि सद्धापरिपालनत्थं दातब्बो ऽव। आनिसंसन् ति भिक्खुणीसङ्घो जिण्णचीवरो कठिनानिसंसमूलको महालाभो ति।

[पगे ९३२]  
९३२ समन्तपासादिका [भ्नीविभ्_इव्।४।१-३। (इव्।३१-३३)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवरूपं आनिसंसं दस्सेत्वा पटिबहन्तिया अनापत्ति।  
सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तम्, तिवेदनन् ति।  
   दसमसिक्खापदं।  
   नग्गवग्गो ततियो।  
तुवट्टवग्गस्स पठमसिक्खापदे, तुवट्टेय्युन् ति निपज्जेय्युं। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   पठमसिक्खापदं।  
दुतिये एकं अत्थरणं च्ऽ एव पापुरणञ् च एतासन् ति एकत्थरणपापुरणा, संहारियमानानं पावारत्थरणकटसारकादीनं एकं अन्तं अत्थरित्वा एकं पारुपित्वा तुवट्टेन्तीनम् एतं अधिवचनं। ववत्थानं दस्सेत्वा ऽति मज्झे कासावं वा कत्तरयट्ठिं वा अन्तमसो कायबन्धनम् पि ठपेत्वा निप्पज्जन्तीनं अनापत्ती ऽति अत्थो।  
सेसं उत्तानम् एव। एऌअकलोमसमुट्ठानं, किरिया, नो सञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   दुतियसिक्खापदं।  
ततिये, उऌआरसम्भाविता ऽति उऌआरकुला पब्बजितत्ता गुणेहि च उऌआरत्ता उऌआरा ऽति सम्भाविता। इस्सापकता ऽति इस्साय अपकता, अभिभूता ऽति अत्थो। सञ्ञत्ति बहुला एतासन् ति सञ्ञत्तिबहुला, दिवसं महाजनं पञ्ञापयमाना ऽति अत्थो।  
विञ्ञत्ति बहुला एतासन् ति विञ्ञत्तिबहुला। विञ्ञत्ती ऽति हेतूदाहरणादीहि विविधेहि नयेहि सञ्ञापना वेदितब्बा, न याचना, चङ्कमने निवत्तनगणनाय आपत्तियो वेदितब्बा।  
तिट्ठति वा ति आदीसु पोयोगगणनाय। उद्दिसति वा ऽति आदीसु पदादिगणनाय। सेसं उत्तानम् एव। तिसमुट्ठानं, किरियाकिरियं,

[पगे ९३३]  
भ्नीविभ्_इव्।४।४-१०। (इव्।३४-४०)] भिक्खुनी-विभङ्गवण्णना ९३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   ततियसिक्खापदं।  
चतुत्थे, सति अन्तराये ऽति दसविधे अन्तराये सति। परियेसित्वा न लभती ऽति अञ्ञं उपट्ठायिकं न लभति। गिलानाया ऽति सयं गिलानाय। आपदासू ऽति तथारूपे उपद्दवे सति अनापत्ति। सेसं उत्तानम् एव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
  चतुत्थसिक्खापदं।  
पञ्चमे, अञ्ञं आणापेती ऽति एत्थ सचे निक्कड्ढाति आणत्ता एकपयोगेन बहूनि ऽपि द्वारानि अतिक्कमेति एका आपत्ति। अथ इमञ्च्ऽ इमञ् च द्वारं अतिक्कमेही ऽति एवं आणत्ता अतिक्कामेति द्वारगणनाय आपत्तियो। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   पञ्चमसिक्खापदं।  
छट्ठे सब्बं उत्तानम् एव। समनुभासनसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   छट्ठसिक्खापदं।  
सत्तम-अट्ठम-नवमेसु सब्बं उत्तानम् एव। सब्बानि एऌअकलोमसमुट्ठानानि, किरिया, नोसञ्ञाविमोक्खानि, अचित्तकानि, पण्णत्तिवज्जानि, कायकम्मानि, तिचित्तानि, तिवेदनानी ति।  
   सत्तट्ठनवमसिक्खापदानि।  
दसमे, आहुन्दरिका ऽति सम्बाधा। धुरनिक्खित्तमत्ते ऽति सचे ऽपि धुरं निक्खिपित्वा पच्छा पक्कमति आपत्ति येवा ऽति अत्थो,

[पगे ९३४]  
९३४ समन्तपासादिका [भ्नीविभ्_इव्।५।१। (इव्।४१)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पवारेत्वा पञ्च योजनानि गच्छन्तियापि अनापत्ति।  
छसु वत्तब्बम् एव न्ऽ अत्थि। सचे पन तीणि गन्त्वा तेन्ऽ एव मग्गेन पच्चागच्छति न वट्टति, अञ्ञेन मग्गेन आगन्तुं वट्टति। अन्तराये ऽति दसविधे अन्तराये, पारं गच्छिस्सामी ऽति निक्खन्ता नदी पूरा पुन आगता चोरा वा मग्गे होन्ति मेघो वा उट्ठाति निवत्तति वट्टति। सेसं उत्तानम् एव। पठमपाराजिकसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, अकुसलचित्तं, दुक्खवेदनन् ति।  
   दसमसिक्खापदं।  
  तुवटवग्गो चतुत्थो।  
चित्तागारवग्गस्स पठमसिक्खापदे, राजागारन् ति रञ्ञो कीऌअनघरं। चित्तागारन् ति कीऌअनचित्तसालं। आरामन् ति कीऌअनौपवनं। उय्यानन् ति कीऌअनुय्यानं। पोक्खरणी ऽति कीऌअनपोक्खरणी। तस्मा येव पदभाजने, यत्थ कत्थचि रञ्ञो कीऌइतुन् ति आदि वुत्तं। दस्सनाय गच्छति आपत्ति दुक्कटस्सा ऽति एत्थ पदवारगणनाय दुक्कटं।  
यत्थ ठिता पस्सती ऽति एत्थ पन सचे एकस्मिं येव ठाने ठिता पदं अनुद्धरमाना पञ्चापि पस्सति, एकम् एव पाचित्तियं, तं तं दिसाभागं ओलोकेत्वा पस्सन्तिया पन पाटेक्का आपत्तियो। भिक्खुस्स पन सब्बत्थ दुक्कटं।  
आरामे ठिता ऽति अज्झारामे राजागारादीनि करोन्ति, तानि पस्सन्तिया अनापत्ति। गच्छन्ती वा आगच्छन्ती वा ऽति पिण्डपातादीनं अत्थाय गच्छन्तिया मग्गो होति, तानि पस्सति आनपत्ति। सति करणीये गन्त्वा ऽति रञ्ञो सन्तिकं केनचि करणीयेन गन्त्वा पस्सति अनापत्ति। आपदासू ति केनचि उपद्दुता पविसित्वा पस्सति अनापत्ति। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, लोकवज्जं, कायकम्मं, अकुसलचित्तं, तिवेदनन् ति।  
   पठमसिक्खापदं।

[पगे ९३५]  
भ्नीविभ्_इव्।५।२-५। (इव्।४२-४५)] भिक्खुनी-विभङ्गवण्णना ९३५  
दुतिये अभिनिसीदनाभिनिपज्जनेसु पयोगगणनाय आपत्तियो वेदितब्बा। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   दुतियसिक्खापेदं।  
ततिये, उज्जवूज्जवे ऽति यत्थकं हत्थेन अञ्जितं होति, तस्मिं तक्कम्हि वेठिते एका आपत्ति, कन्तनतो पन पुब्बे कप्पासविचिननं आदिं कत्वा सब्बपयोगेसु हत्थवारगणनाय दुक्कटं। कन्तितसुत्तन् ति दसिकसुत्तादिं सङ्घाटेत्वा कन्तति दुक्कन्तितं वा पटिकन्तति। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   ततियसिक्खापदं।  
चतुत्थे, यागुं वा ऽति आदीसु तण्डुलकोट्टनं आदिं कत्वा सब्बेसु पुब्बपयोगेसु पयोगगणनाय दुक्कटं, यागुभत्तेसु भाजनगणनाय, खादनीयादीसु रूपगणनाय पाचित्तियानि। यागुपाने ऽति मनुस्सेहि सङ्घस्स्ऽ अत्थाय कयिरमाने यागुपाने वा सङ्घभत्ते वा तेसं सभागभावेन यं किञ्चि पचन्तिया अनापत्ति, चेतियपूजाय सहायिका हुत्वा गन्धादीहि पूजेति वट्टति। अत्तनो वेय्यावच्चकरस्सा ऽति सचे ऽपि मातापितरो आगच्छन्ति यं किञ्चि वीजनिं वा सम्मुञ्जनीदण्डकं वा कारापेत्वा वेय्यावच्चकरट्ठाने ठपेत्वा ऽव यं किञ्चि पचितुं वट्टति। सेसं उत्तानम् एव।  
समुट्ठानादीनि ततियसदिसान्ऽ एवा ऽति।  
  चतुत्थसिक्खापदं।  
पञ्चमे, असति अन्तराये ऽति दसविधे अन्तराये असति, धुरं निक्खिपित्वा पच्छा विनिच्छिनन्ती आपत्तिं आवज्जित्वा ऽव विनिच्छिनति। परियेसित्वा न लभती ऽति सहायिका भिक्खुनियो न लभति।

[पगे ९३६]  
९३६ समन्तपासादिका [भ्नीविभ्_इव्।५।५-९। (इव्।४५-४९)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेसं उत्तानम् एव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   पञ्चमसिक्खापदं।  
छट्ठे सब्बं नग्गवग्गे अगारिकसिक्खापदे वुत्तनयेन्ऽ एव वेदितब्बं। अयं पन विसेसो: तं छसमुट्ठानं, इदं सहत्था ऽति वुत्तत्ता एऌअकलोमसमुट्ठानं, किरिया, नो सञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   छट्ठसिक्खापदं।  
सत्तमे, पुन परियायेना ऽति पुन वारे। आपदासू ऽति महग्घं चीवरं सरीरतो मोचेत्वा सुप्पटिसामितम् पि चोरा हरन्ति, एवरूपासु आपदासु अनिस्सजित्वा निवासेन्तिया अनापत्ति। सेसं उत्तानम् एवा ऽति। कठिनसमुट्ठानं, कायवाचतो कायवाचाचित्ततो च समुट्ठाति, किरियाकिरियं, नो सञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   सत्तमसिक्खापदं।  
अट्ठमे, अनिस्सजित्वा ऽति रक्खणत्थाय अदत्वा, इमं जग्गेय्यासी ऽति एवं अनापुच्छित्वा ऽति अत्थो। परियेसित्वा न लभती ऽति पटिजग्गिकं न लभति। गिलानाया ऽति वचीभेदं कातुं असमत्थाय। आपदासू ऽति रट्ठे भिज्जन्ते आवासे छड्ढेत्वा आगच्छन्ति एवरूपासु आपदासु अनापत्ति। सेसं उत्तानम् एव। समुट्ठूनादीनि अनन्तरसिक्खापदसदिसान्ऽ एवा ऽति।  
   अट्ठमसिक्खापदं।  
नवमे, बाहिरकं अनत्थसंहितन् ति हत्थि-अस्स-रथधनु-थरु-सिप्प-अथब्बनखीलन वसीकरण-सोसापनमन्तागदप्पयोगादिभेदं परूपघातकरं।

[पगे ९३७]  
भ्नीविभ्_इव्।५।९-१०;६।१-२। (इव्।४९-५२)] भिक्खुनी-विभङ्गवण्णना ९३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परित्तन् ति यक्खपरित्तनागमण्डलादिभेदं सब्बम् पि वट्टति।  
सेसं उत्तानम् एव। पदसोधम्मसमुट्ठानं, वाचतो वाचाचित्ततो च समुट्ठाति, किरिया, नोसञ्ञाविमोक्खं, अचित्तकं, पण्णत्तिवज्जं, वचीकम्मं, तिचित्तं, तिवेदनन् ति।  
   नवमसिक्खापदं।  
दसमे, वाचेय्या ऽति पदं विसेसो। सेसं नवमे वुत्तनयेन्ऽ एव वेदितब्बं सद्धिं समुट्ठानादीही ऽति।  
   दसमसिक्खापदं।  
 चित्तागारवग्गो पञ्चमो।  
आरामवग्गस्स पठमसिक्खापदे, परिक्खेपं अतिक्कामेन्तिया, उपचारं ओक्कमन्तिया ऽति एत्थ पठंअपादे दुक्कटं, दुतियपादे पाचित्तियं। सीसानुलोकिका ऽति पठमं पविसन्तीनं भिक्खुनीनं सीसं अनुलोकेन्ती पविसति अनापत्ति। यत्थ भिक्खुनियो ति यत्थ भिक्खुनियो पठमतरं पविसित्वा सज्झायचेतियवन्दनादीनि करोन्ति, तत्थ तासं सन्तिकं गच्छामी ऽति गन्तुं वट्टति। आपदासू ऽति केनचि उपद्दुता होति एवरूपासु आपदासु पविसितुं वट्टति।  
सेसं उत्तानम् एव। धुरनिक्खेपसमुट्ठानं, किरियाकिरियं, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   पठमसिक्खापदं।  
दुतिये, आयस्मा कप्पितको ति अयं जटिलसहस्सस्स अब्भन्तरो थेरो। संहरी ऽति सङ्कामेसि। संहटो ति सङ्कामितो। कासावटो ति नहापिता कासावं निवासेत्वा कम्मं करोन्ति, तं सन्धाय्ऽ आहंसु। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   दुतियसिक्खापदं।

[पगे ९३८]  
९३८ समन्तपासादिका [भ्नीविभ्_इव्।६।३-६। (इव्।५३-५६)  
ततिये, अनुसासनी पुरेक्खाराया ऽति इदानि ऽपि त्वं बाला अव्यत्ता ऽति आदिना नयेन अनुसासनीपक्खे ठत्वा वदन्तिया अनापत्ति। सेसं उत्तानम् एव। समुट्ठानादीनि अनन्तरसिक्खापदसदिसान्ऽ एवा ऽति।  
   ततियसिक्खापदं।  
चतुत्थे सब्बं उत्तानम् एव। चतुसमुट्ठानं, कायतो कायवाचतो कायचित्ततो कायवाचाचित्ततो च समुट्ठाति, निमन्तिताय अनापुच्छा भुञ्जन्तिया आपत्तिसम्भवतो सिया किरियाकिरियं, पवारिताय कप्पियं कारेत्वापि अकारेत्वापि भुञ्जन्तिया आपत्तिसम्भवतो सिया किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  चतुत्थसिक्खापदं।  
पञ्चमे, कुले मच्छरो कुलमच्छरो, कुलमच्छरो एतिस्सा अत्थी ऽति कुलमच्छरिनी, कुलं वा मच्छरायती ऽति कुलमच्छरिनी। कुलस्स अवण्णन् ति तं कुलं अस्सद्धं अप्पसन्नन् ति। भिक्खुनीनं अवण्णन् ति भिक्खुनियो दुस्सीला पापधम्मा ऽति। सन्तं येव आदीनवन् ति कुलस्स वा भिक्खुनीनं वा सन्तं अगुणं। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   पञ्चमसिक्खापदं।  
छट्ठे ओवादाया ऽति गरुधम्मत्थाय। संवासाया ऽति उपोसथपवारणपुच्छनत्थाय। अयम् एत्थ सङ्खेपो, वित्थारो पन भिक्खुनोवादसिक्खापदवण्णनाय वुत्तो येव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   छट्ठसिक्खापदं।

[पगे ९३९]  
भ्नीविभ्_इव्।६।७-१०। (इव्।५७-६०)] भिक्खुनी-विभङ्गवण्णना ९३९  
सत्तमे, परियेसित्वा न लभती ऽति भिक्खुं न लभति।  
सेसं उत्तानम् एव। इमस्सापि वित्थारो भिक्खुनोवादके वुत्तो येव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   सत्तमसिक्खापदं।  
अट्ठमे, एकं कम्मन् ति आदीनि उपोसथपवारणा येव वुत्तानि। सेसं उत्तानम् एव। इमिस्सापि वित्थारो भिक्खुनोवादके वुत्तो येव। पठमपाराजिकसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   अट्ठमसिक्खापदं।  
नवमे सब्बं उत्तानम् एव। इमिस्सापि वित्थारो भिक्खुनोवादके वुत्तो येव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   नवमसिक्खापदं।  
दसमे, पसाखे ऽति अधोकाये। अधोकायो हि यस्मा ततो रुक्खस्स साखा विय उभो ऊरू पभिज्जित्वा गता तस्मा पासा खो ति वुच्चति। भिन्दा ऽति आदीसु सचे भिन्द फालेही ऽति सब्बानि आणापेति, सो च तथ्ऽ एव करोति छ आणत्तिदुक्कटानि, छ च पाचित्तियानि आपज्जति, अथापि एवं आणापेति उपासक यं किञ्चि एत्थ कातब्बं तं सब्बं करोती ऽति। सो च सब्बानि ऽपि भेदनादीनि करोति एकाय वाचाय छ दुक्कटानि, छ पाचित्तियानी ऽति द्वादस आपत्तियो, सचे पन भेदनादासु एकं येव वत्वा इदं करोही ऽति आणापेति सो च सब्बानि करोति यं आणत्तं तस्स्ऽ एव करणे पाचित्तियं, सेसेसु अनापत्ति।  
सेसं उत्तानम् एव। कठिनसमुट्ठानं, किरियाकिरियं, नोसञ्ञाविमोक्खं,

[पगे ९४०]  
९४० समन्तपासादिका [भ्नीविभ्_इव्।७।१-४। (इव्।६१-६४)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   दसमसिक्खापदं।  
    समत्तो आरामवग्गो छट्ठो।  
गब्भिनीवग्गस्स पठमसिक्खापदे, आपन्नसत्ता ऽति कुच्छिं पविट्ठसत्ता।  
   पठमसिक्खापदं।  
दुतिये, पायन्ती ऽति थञ्ञं पायमानं। माता वा होती ऽति यं दारकं पायेति तस्स माता वा होति धाती वा। सेसं उत्तानम् एव। उभयम् पि तिसमुट्ठानं, किरिया, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   दुतियसिक्खापदं।  
ततिये, सिक्खासम्मुतिं दातुं ति कस्मा दापेसि। मातुगामो नाम लोलो होति द्वे वस्सानि छसु धम्मेसु असिक्खित्वा सीलानि पूरयमानो किलमति, सिक्खित्वा पन पच्छा न किलमिस्सति। नित्थरिस्सती ऽति दापेति। पाणातिपाता वेरमणिं द्वे वस्सानि अवीतिक्कमसमादानं समादियामी ऽति यन् तं पाणातिपाता वेरमणी ऽति पञ्ञत्तं सिक्खापदं तं पाणातिपाता वेरमणीसिक्खापदं द्वे वस्सानि अवीतिक्कमितब्बसमादानं कत्वा समादियामी ऽति अत्थो। एस नयो सब्बत्थ।  
इमा छ सिक्खायो सट्ठिवस्साय ऽपि पब्बजिताय दातब्बा येव।  
न एतासु असिक्खिता उपसम्पादेतब्बा।  
   ततियसिक्खापदं।  
चतुत्थे सब्बं उत्तानम् एव। सचे पन पठमं सिक्खासम्मुति न दिन्ना होति, उपसम्पदमालके ऽपि दातब्बा येव। इमा द्वे ऽपि महासिक्खा नाम।  
  चतुत्थसिक्खापदं।

[पगे ९४१]  
भ्नीविभ्_इव्।७।५-१०। (इव्।६५-७०)] भिक्खुनी-विभङ्गवण्णना ९४१  
पञ्चमे, किञ्चापि ऊनद्वादसवस्सं परिपुण्णसञ्ञाय वुट्ठापेन्तिया अनापत्ति, सा पन अनुपसम्पन्ना ऽव होति।  
सेसं उत्तानम् एव।  
   पञ्चमसिक्खापदं।  
छट्ठे, दसवस्साय गिहीगताय सिक्खासम्मुतिं दत्वा परिपुण्णद्वादसवस्सं उपसम्पादेतुं वट्टति।  
   छट्ठसिक्खापदं।  
सत्तमे, सब्बं उत्तानम् एवा। समुट्ठानादीनि पि सब्बेसु दुतिये वुत्तसदिसान्ऽ एव। अयं पन विसेसो: यत्थ सम्मुति अत्थि तत्थ किरियाकिरियं होती ऽति।  
   सत्तमसिक्खापदं।  
अट्ठमे, न अनुग्गण्हापेय्या ऽति इमिस्सा अय्ये उद्देसादीनि देही ऽति एवं उद्देसादीहि न अनुग्गण्हापेय्या। परियेसित्वा ऽति अञ्ञं परियेसित्वा न लभति सयं गिलाना होति न सक्कोति उद्देसादीनि दातुं तस्सा अनापत्ति। सेसं उत्तानम् एव।  
धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   अट्ठमसिक्खापदं।  
नवमे, न उपट्ठहेय्या ऽति चुण्णेन मत्तिकाय दन्तकट्ठेन मुखोदकेना ऽति एवं तेन तेन करनीयेन न उपट्ठहेय्य। सेसं उत्तानम् एव। पठमपाराजिकसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, अकुसलचित्तं, दुक्खवेदनन् ति।  
   नवमसिक्खापदं।  
दसमे, न्ऽ एव वूपकासेय्या ऽति न गहेत्वा गच्छेय्य। न वूपकासापेय्या ऽति इमं अय्ये गहेत्वा गच्छा ऽति अञ्ञं न आणापेय्य। सेसं एत्थ उत्तानम् एव। धुरनिक्खेपसमुट्ठानं, अकिरियं, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
  दसमसिक्खापदं।  
 गब्भिनीवग्गो सत्तमो।

[पगे ९४२]  
९४२ समन्तपासादिका [भ्नीविभ्_इव्।८।१-६। (इव्।७१-७६)  
कुमारीभूतवग्गस्स पठम-दुतिय-ततिय-सिक्खापदानि तीनि तीहि गिहीगतसिक्खापदेहि सदिसानि। या पन ता सब्बपठमा द्वे महासिक्खमाना ता अतिक्खन्तवीसतिवस्सा ऽति वेदितब्बा, ता गिहीगता वा होन्तु अगिहीगता वा सिक्खमाना इच्च् एव वत्तब्बा, गिहीगता ऽति वा कुमारीभूता ऽति वा न वत्तब्बा। गिहीगताय दसवसकाले सिक्खासम्मुतिं दत्वा द्वादसवस्सकाले उपसम्पदा कातब्बा, एकादसवस्सकाले दत्वा तेरसवस्सकाले कातब्बा, द्वादस तेरस चुद्दस पण्णरस सोऌअस सत्तरस अट्ठारस वस्सकाले सम्मुतिं दत्वा वीसतिवस्सकाले उपसम्पदा कातब्बा। अट्ठारसवस्सकालतो पट्ठाय पनायं गिहीगता ऽति पि कुमारीभूता ऽति पि वत्तुं वट्टति, कुमारीभूता पन गिहीगता ऽति न वत्तब्बा, कुमारीभूता इच्च् एव वत्तब्बा, महासिक्खमाना पन गिहीगता ऽति पि वत्तुं न वट्टति, कुमारीभूता ऽति ऽपि वत्तुं न वट्टति, सिक्खासम्मुतिदानवसेन पन तिस्सो ऽपि सिक्खमाना ऽति वत्तुं वट्टति।  
पठम-दुतिय-ततिय-सिक्खापदानि।  
चतुत्थ पञ्चम छट्ठेसु सब्बं उत्तानम् एव। सब्बानि तिसमुट्ठानानी ऽति। चतुत्थं किरिया, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति। पञ्चमं किरियाकिरियं, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति। यञ् च्ऽ एत्थ सङ्घेन परिच्छिन्दितब्बा ऽति वुत्तं तस्स उपपरिक्खितब्बा ऽति अत्थो।  
छट्ठं किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति। यं पन्ऽ एत्थ परिच्छिन्दित्वा ति वुत्तं तस्स उपपरिक्खित्वा ऽति अत्थो।  
चतुत्थ-पञ्चम-छट्ठ-सिक्खापदानि।  
सत्तमे सब्बं उत्तानम् एव। धुरनिक्खेपसमुट्ठानं, किरिया, सञ्ञाविमोक्खं, सचित्तकं, लोकवज्जं, कायकम्मं, वचीकम्मं, अकुसलचित्तं, दुक्खवेदनन् ति।  
   सत्तमसिक्खापदं।

[पगे ९४३]  
भ्नीविभ्_इव्।८।८-१०। (इव्।७८-८०)] भिक्खुनी-विभङ्गवण्णना ९४३  
अट्ठमे सब्बं उत्तानम् एव। समुट्ठानादीनि पि अनन्तरसदिसान्ऽ एवा ऽति।  
   अट्ठमसिक्खापदं।  
नवमे, सोकवस्सन् ति सङ्केतं कत्वा आगच्छमानानं पुरिसानं अन्तोसोकं पवेसेती ऽति सोकवस्सा, तं सोकवस्सं, तेन्ऽ एव्ऽ आह सोकवस्सा नाम परेसं दुक्खं उप्पादेती ऽति।  
अथवा घरं विय घरसामिका, अयम् पि पुरिससमागमं अलभमाना सोकं आविसति, इति यं आविसति स्वास्सा आवासो होती ऽति सोकावासा, तेन्ऽ एव्ऽ आह सोकं आविसती ऽति। अजानन्ती ऽति एदिसा अयं ति अजानमाना। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं, पण्णत्तिवज्जं, कायकम्मं, वचीकम्मं, तिचित्तं तिवेदनन् ति।  
   नवमसिक्खापदं।  
दसमे, अनापुच्छा ऽति अनापुच्छित्वा, भिक्खुनीहि द्विक्खत्तुं आपुच्छितब्बं, पब्बज्जाकाले च उपसम्पदाकाले च, भिक्खूनं पन सकिं आपुच्छिते ऽपि वट्टति। अजानन्ती ऽति मातादीनं अत्थिभावं अजानन्ती। सेसं उत्तानम् एव।  
इदं अपुब्बसमुट्ठानसीसं, चतुसमुट्ठानं, वाचतो कायवाचतो वाचाचित्ततो कायवाचाचित्ततो च समुट्ठान्ति। कथं। अब्भानकम्मादीसु केनचिद् एव करणीयेन खण्डसीमायं निसिन्ना पक्कोसथ सिक्खमानं इध्ऽ एव नं उपसम्पादेस्सामा ऽति उपसम्पादेति, एवं वाचतो समुट्ठाति, उपस्सयतो पट्ठाय उपसम्पादेस्सामी ऽति वत्वा खण्डसीमं गच्छन्तिया कायवाचतो समुट्ठाति, द्वीसु ऽपि ठानेसु पण्णत्तिभावं जानित्वा ऽव वीतिक्कमं करोन्तिया वाचाचित्ततो कायवाचाचित्ततो च समुट्ठाति, अननुजानापेत्वा उपसम्पादनतो किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   दसमसिक्खापदं।  
एकादसमे, पारिवासियछन्ददानेना ऽति पारिवासियेन छन्ददानेन। तत्थ चतुब्बिधं पारिवासियं, परिसपारिवासियम् रत्तिपारिवासियं छन्दपारिवासियं अज्झासयपारिवासियन् ति।

[पगे ९४४]  
९४४ समन्तपासादिका [भ्नीविभ्_इव्।८।११। (इव्।८१)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ पारिवासियं नाम भिक्खू केनचिद् एव करणीयेन सन्निपतिता होन्ति, अथ मेघो वा उट्ठाति उस्सारणा वा करीयति, मनुस्सा वा अज्झोत्थरन्ता आगच्छन्ति, भिक्खू अनोकासा मयं अञ्ञत्थ गच्छामा ऽति छन्दं अविस्सजित्वा ऽव उट्ठहन्ति, इदं परिसपारिवासियं। किञ्चापि परिसपारिवासियं छन्दस्स पन अविस्सट्ठत्ता कम्मं कातुं वट्टति। पुन भिक्खू उपोसथादीनि करिस्सामा ऽति रत्तिं सन्निपतित्वा याव सब्बे सन्निपतन्ति ताव धम्मं सुणिस्सामा ऽति एकं अज्झेसन्ति, तस्मिं धम्मकथं कथेन्ते येव अरुणो उग्गच्छति, सचे चातुद्दसिक्कं उपोसथं करिस्सामा ऽति निसिन्ना पण्णरसो ति कातुं वट्टति, सचे पण्णरसिक्कं कातुं निसिन्ना पाटिपदे अनुपोसथे उपोसथं कातुं न वट्टति अञ्ञं पन सङ्घकिच्चं कातुं वट्टति, इदं रत्तिपारिवासियं नाम। पुन भिक्खू किञ्चिद् एव अब्भानादिं सङ्घकम्मं करिस्सामा ऽति निसिन्ना होन्ति तत्र्ऽ एको नक्खत्तपाठको भिक्खु एवं वदति अज्जं नक्खत्तं दारुणं, मा इमं कम्मं करोथा ऽति, ते तस्स वचनेन छन्दं विस्सज्जेत्वा तत्थ्ऽ एव निसिन्ना होन्ति, अथ अञ्ञो आगन्त्वा नक्खत्तं पतिमानेन्तं अत्थो बालं उपच्चगा ऽति किं नक्खत्तेन करोथा ऽति वदति, इदं छन्दपारिवासियञ् च्ऽ एव अज्झासयपारिवासियञ् च, एतस्मिं पारिवासिये पुन छन्दपारिसुद्धिं अनानेत्वा कम्मं कातुं न वट्टति। वुट्ठिताय परिसाया ऽति छन्दं विस्सज्जेत्वा कायेन वा वाचाय वा छन्दविस्सज्जनमत्तेन्ऽ एव वा उट्ठिताय परिसाय अनापत्ति। अवुट्ठिताय परिसाया ऽति छन्दं अविस्सज्जेत्वा अवुट्ठिताय अनापत्ति। सेसं उत्तानम् एव। तिसमुट्ठानं, किरिया, सञ्ञाविमोक्खं, सचित्तकं,

[पगे ९४५]  
भ्नीविभ्_इव्।८।११-१३;९।१-३। (इव्।८१-८६)] भिक्खुनी-विभङ्गवण्णना ९४५%  
पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  एकादसमसिक्खापदं।  
द्वादसमे, उपस्सयो न सम्मती ऽति वसनोकासो न प्पहोति।  
सेसं उत्तानम् एव। समुट्ठानादीनि अनन्तरसदिसान्ऽ एवा ऽति।  
  द्वादसमसिक्खापदं।  
तेरसमे, एकं वस्सं द्वे ऽति एकन्तरिके एकस्मिं संवच्छरे द्वे वुट्ठापेति। सेसं उत्तानम् एव। समुट्ठानादीनि वुत्तसदिसान्ऽ एवा ऽति।  
  तेरसमसिक्खापदं।  
कुमारीभूतवग्गो अट्ठमो।  
छत्तवग्गस्स पठमसिक्खापदे, सकिम् पि धारेति आपत्ति पाचित्तियस्सा ऽति मग्गगमने एकप्पयोगेन्ऽ एव दिवसम् पि धारेति एका ऽव आपत्ति, सचे कद्दमादीनि पत्वा उपाहना ओमुञ्चित्वा छत्तम् एव धरेन्ती गच्छति दुक्कटं, अत्थापि गच्छादीनि दिस्वा छत्तं अपनामेत्वा उपाहनारूऌहा ऽव गच्छति दुक्कटम् एव, सचे छत्तम् पि अपनामेत्वा उपाहनापि ओमुञ्चित्वा पुन धारेति पुन पाचित्तियं, एवं पयोगगणनाय आपत्तियो वेदितब्बा। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
   पठमसिक्खापदं।  
दुतिये, यानेन यायन्ती ऽति एत्थापि ओरोहित्वा पुनप्पुनं अभिरूहन्तिया पयोगगणनाय आपत्तियो वेदितब्बो। सेसं पठमे वुत्तनयम् एवा ऽति।  
   दुतियसिक्खापदं।  
ततिये, विप्पकिरियिंसू ऽति मणियो विप्पकिण्ना इधापि ओमुञ्चेत्वा धारेन्तिया पयोगगणनाय आपत्तियो। समुट्ठानादीनि वुत्तनयान्ऽ एव। केवलं इध अकुसलचित्तं होती ऽति।  
   ततियसिक्खापदं।

[पगे ९४६]  
९४६ समन्तपासादिका [भ्नीविभ्_इव्।९।४-१२। (इव्।८७-९५)  
चतुत्थे, सीसूपगादीसु यं यं धारेति तस्स तस्स वसेन वत्थुगणनाय आपत्तियो वेदितब्बा। सेसं ततिये वुत्तनयेनेवा ऽति।  
  चतुत्थसिक्खापदं।  
पञ्चमे, गन्धवण्णकेना ऽति गन्धेन च वण्णकेन च।  
सेसं उत्तानम् एव। समुट्ठानादीनि ततियसदिसान्ऽ एवा ऽति।  
   पञ्चमसिक्खापदं।  
छट्ठे सब्बं पञ्चमे वुत्तसदिसम् एवा ऽति।  
   छट्ठसिक्खापदं।  
सत्तमे, उब्बट्टापेति आपत्ति पाचित्तियस्सा ऽति एत्थ हत्थं अमोचेत्वा उब्बाट्टने एका ऽव आपत्ति, मोचेत्वा मोचेत्वा उब्बट्टने पयोगगणनाय आपत्तियो। सम्बाहने ऽपि एस्ऽ एव नयो। गिलानाया ऽति अन्तमसो मग्गगमनपरिस्समेनापि आबाधाय। आपदासू ऽति चोरभयादीहि सरीरकम्पनादीसु। सेसं उत्तानम् एव। समुट्ठानादीनि ततियसदिसान्ऽ एवा ति।  
   सत्तमसिक्खापदं।  
अट्ठमादीसु तीसु, सिक्खंआनाय सामणेराय गिहिनिया ऽति इदम् एव नानाकरणं। सेसं सत्तमे वुत्तसदिसम् एवा ऽति।  
अट्ठम-नवम-दसम-सिक्खापदानि।  
एकादसमे, भिक्खुस्स पुरतो ति अभिमुखम् एवा ऽति अत्थो।  
इदं पन उपचारं सन्धाय कतन् ति वेदितब्बं। सेसं उत्तानम् एव। कठिनसमुट्ठानं, कायवाचतो कायवाचाचित्ततो च समुट्ठाति, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
  एकादसमसिक्खापदं।  
द्वादसमे, अनोकासकतन् ति असुकस्मिं ठाने पुच्छामी ऽति एवं अकतओकासं। तेन्ऽ एव्ऽ आह, अनोकासकतन् ति अनापुच्छा ऽति।

[पगे ९४७]  
भ्नीविभ्_इव्।९।१२-१३। (इव्।९५-९६)] भिक्खुनी-विभङ्गवण्णना ९४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनोदिस्सा ऽति असुकस्मिं नाम ठाने पुच्छामी ऽति एवं अनियामेत्वा केवलं पुच्छितब्बं अत्थि पुच्छामि अय्या ऽति एवं वत्वा। सेसं उत्तानम् एव। पदसोधम्मसमुट्ठानं, वाचतो, वाचाचित्ततो च समुट्ठाति, किरियाकिरियं, नोसञ्ञाविमोक्खं, अचित्तकं, पण्णत्तिवज्जं, वचीकम्मं, तिचित्तं, तिवेदनन् ति।  
  द्वादसमसिक्खापदं।  
तेरसमे, परिक्खेपं अतिक्कामेन्तिया ऽति एकेन पादेन अतिक्कमन्ते दुक्कटं, दुतियेन पाचित्तियं, उपचारे ऽपि एस्ऽ एव नयो। अच्छिन्नचीवरिकाया ऽति आदीसु सङ्कच्चिकचीवरम् एव चीवरन् ति वेदितब्बं। आपदासू ऽति महग्घं होति सङ्कच्चिकं पारुपित्वा गच्छन्तिया ऽव उपद्दवो उप्पज्जति एवरूपासु आपदासु। सेसं उत्तानम् एव। एऌअकलोमसमुट्ठानं, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, तिचित्तं, तिवेदनन् ति।  
  तेरसमसिक्खापदं।  
   छत्तवग्ग नवमो।  
उद्दिट्ठा खो अय्यायो छसट्ठिसत पाचित्तिया धम्मा ऽति एत्थ सब्बन्ऽ एव भिक्खुनीनं खुद्दके ऽपि नवुति भिक्खूनं द्वे नवुती ऽति अट्ठासीतिसत सिक्खापदानि, ततो सकलं भिक्खुनीवग्गं परम्परभोजनं, अनतिरित्तभोजनं, अनतिरित्तेन अभिहट्ठुं पवारणं, पणीतभोजनविञ्ञत्ति, अचेलकसिक्खापदं, दुट्ठुल्लपटिच्छादनं, ऊनवीसतिवस्सूपसम्पादनं, मातुगामेन सद्धिं संविधाय अद्धानगमरं, राजन्तेपुरप्पवेसनं, सन्तं भिक्खुं अनापुच्छा विकाले गामप्पवेसनं, निसीदनं, वस्सिकसाटिकन् ति इमानि द्वावीसति सिक्खापदानि अपनेत्वा सेसानि सतञ् च छ सट्ठी च सिक्खापदानि पाटिमोक्खुद्देसमग्गेन उद्दिट्ठानि होन्ती ऽति वेदितब्बानि। तेन्ऽ आह, उद्दिट्ठा खो अय्यायो छ सट्ठि सत पाचित्तिया धम्मा ।

[पगे ९४८]  
९४८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ॥ पे ॥।  
एवम् एतं धारयामी ऽति। तत्रायं सङ्खेपतो समुट्ठानविनिच्छयो: गिरग्गसम्मज्जं चित्तागारसिक्खापदं, सङ्घानि इत्थालङ्कारो, गन्धवण्णको, वासितकपिञ्ञाको, भिक्खुनीआदीहि उब्बट्टनपरिमद्दनानी ऽति इमानि दस सिक्खापदानि अचित्तकानि, लोकवज्जानि, अयम् पन्ऽ एत्थ अधिप्पायो: विनापि चित्तेन आपज्जितब्बत्ता अचित्तकानि, चित्ते पन सति अकुसलेन्ऽ एव आपज्जितब्बत्ता लोकवज्जानि, अवेसेसानि अचित्तकानि पण्णत्तिवज्जान्ऽ एव, चोरी उट्ठानं, गामन्तरं आरामसिक्खापदं, गब्बिनीवग्गे आदितो पट्ठाय सत्त, कुमारीभूतवग्गे आदितो पट्ठाय पञ्च, पुरिससंसट्ठं, पारिवासियछन्ददानं, अनुवस्सवुट्ठापनं, एकन्तरिकवुट्ठापनन् ति इमानि एकूनवीसति सिक्खापदानि सचित्तकानि, पण्णत्तिवज्जानि, अवसेसानि सचित्तकानि, लोकवज्जान्ऽ एवा ऽति।  
समन्तपासादिकाय विनयसंवण्णनाय भिक्खुनीविभङ्गे  
खुद्दकवण्णना निट्ठिता।  
पाटिदेसनीया नाम खुद्दकानं अनन्तरा  
ये धम्मा अट्ठ आरूऌहा सङ्खेपेन्ऽ एव सङ्गहं  
तेसं पवत्तते एसा सङ्खेपेन्ऽ एव वण्णना।  
यानि हि एत्थ पालियं सप्पितेलादीनि निद्दिट्ठानि तानि येव विञ्ञापेत्वा भुञ्जन्तिया पाटिदेसनीयं, पाऌइविनिम्मुत्तकेसु पन सब्बेसु दुक्कटं। सेसम् एत्थ उत्तानम् एव।  
अट्ठविधम् पि पन्ऽ एतं पाटिदेसनीयं चतुसमुट्ठानं, कायतो कायवाचतो कायचित्ततो कायवाचाचित्ततो च समुट्ठाति, किरिया, नोसञ्ञाविमोक्खं, अचित्तकं, पण्णत्तिवज्जं, कायकम्मं, वचीकम्मं, तिचित्तं, तिवेदनन् ति।  
   पाटिदेसनीयवण्णना निट्ठिता।  
सेखिया पन उद्दिट्ठा ये धम्मा पञ्चसत्तति  
तेसं अनन्तरा येव सत्ताधिकरणव्हया

[पगे ९४९]  
    भिक्खुनी-विभङ्गवण्णना ९४९  
महाविभङ्गे यो वुत्तो तेसं अत्थविनिच्छयो  
भिक्खुनीनं विभङ्गे ऽपि तादिसं येव तं विदुं।  
यस्मा तस्मा विसुं तेसं धम्मानम् अत्थवण्णना  
न वुत्ता तत्थ या वुत्ता वुत्ता येव हि सा इधा ऽति।  
समन्तपासादिकाय विनयसंवण्णनाय भिक्खुनी-  
 विभङ्गवण्णना निट्ठिता।  
सब्बासवपहं एसा निट्ठिता वण्णना यथा,  
सब्बासवपहं मग्गं पवापस्सन्तुनिब्बुतिन् ति।

