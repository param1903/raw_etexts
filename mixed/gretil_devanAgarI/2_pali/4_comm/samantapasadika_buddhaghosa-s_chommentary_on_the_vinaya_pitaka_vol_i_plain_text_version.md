+++
title = "Samantapasadika, Buddhaghosa's Commentary on the Vinaya Pitaka, Vol. I, plain text version"

+++


## Intro
  
  
  
  
Samantapasadika, Buddhaghosa's Commentary on the Vinaya Pitaka, Vol. I, plain text version  
  
  
  
Samantapasadika, Buddhaghosa's Commentary on the Vinaya Pitaka, Vol. I:   
Nidana;  
Vinayapitaka: Suttavibhanga: Bhikkhuvibhanga: Parajika (I.1)  
  
Based on the edition J. Takakusu and Makoto Nagai, assisted by Kogen Mizuno,  
London : Pali Text Society 1924 (Reprinted 1975)  
  
  
Input by the Dhammakaya Foundation, Thailand, 1989-1996  
[GRETIL-Version vom 12.4.2016]  
  
  
NOTICE  
This file is (C) Copyright the Pali Text Society and the Dhammakaya Foundation, 2015.  
This work is licensed under a Creative Commons Attribution-ShareAlike 4.0 International License.  
  
These files are provided by courtesy of the Pali Text Society for  
scholarly purposes only.  
In principle they represent a digital edition (without revision or  
correction) of the printed editions of the complete set of Pali  
canonical texts published by the PTS. While they have been subject to a  
process of checking, it should not be assumed that there is no  
divergence from the printed editions and it is strongly recommended that  
they are checked against the printed editions before quoting.  
  
  
  
  
ADDITIONAL NOTES  
Headline references have been standardized according to the following pattern:  
Bhvibh_n.n. = Bhikkhuvibhaṅga_Class of offence(Roman).rule(Arabic).  
Bhnīvibh_n.n. = Bhikkhuṇīvibhaṅga_Class of offence(Roman).rule(Arabic).  
The original PTS references in Volume I refer to:  
Pārājika-rule.section.subsection (now bracketed).  
  
Italicized catchwords of the printed edition were already reduced   
to plain Roman type in the original Dhammakaya file.  
  
  
  
PLAIN TEXT VERSION  
(In order to fascilitate word search, all annotations have been removed,   
and the line breaks of the printed edition have been converted into floating text.)  
  
  
  
  
  
  
  
  
THIS GRETIL TEXT FILE IS FOR REFERENCE PURPOSES ONLY!     
COPYRIGHT AND TERMS OF USAGE AS FOR SOURCE FILE.   
  
Text converted to Unicode (UTF-8).  
(This file is to be used with a UTF-8 font and your browser's VIEW configuration   
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


[पगे ००१]  
१  
  समन्तपासादिका नाम  
विनयट्ठकथा  
नमो तस्स भगवतो अरहतो सम्मासम्बुद्धस्स।  
यो कप्पकोटीहि पि अप्पमेय्यं  
कालं करोन्तो अतिदुक्कराणि  
खेदं गतो लोकहिताय नाथो,  
नमो महाकारुणिकस्स तस्स। ॥ स्प्_०।१ ॥  
असम्बुद्धं बुद्धनिसेवितं यं  
भवाभवं गच्छति जीवलोको,  
नमो अविज्जादिकिलेसजाल-  
विधंसिनो धम्मवरस्स तस्स। ॥ स्प्_०।२ ॥  
गुणेहि यो सीलसमाधिपञ्ञा-  
विमुत्तिञाणप्पभुतीहि युत्तो,  
खेत्तं जनानं कुसलत्थिकानं  
तम् अरियसङ्घं सिरसा नमामि। ॥ स्प्_०।३ ॥  
इच्च् एवम् अच्चन्तनमस्सनेय्यं  
नमस्समानो रतनत्तयं यं,  
पुञ्ञाभिसन्दं विपुलं अलत्थं  
तस्सानुभावेन हतन्तरायो। ॥ स्प्_०।४ ॥  
यस्मिं ठिते सासनम् अट्ठितस्स  
पतिट्ठितं होति सुसण्ठितस्स,  
तं वण्णयिस्सं विनयं अमिस्सं  
निस्साय पुब्बाचरियानुभावं। ॥ स्प्_०।५ ॥  
कामञ् च पुब्बाचरियासभेहि  
ञाणम्बुनिद्धोतमलासवेहि

[पगे ००२]  
२ समन्तपासादिका  
विसुद्धविज्जापटिसम्भिदेहि  
सद्धम्मसंवण्णनकोविदेहि, ॥ स्प्_०।६ ॥  
सल्लेखिये नो सुलभूपमेहि  
महाविहारस्स धजूपमेहि,  
संवण्णितो ऽयं विनयो नयेहि  
चित्तेहि सम्बुद्धवरन्वयेहि। ॥ स्प्_०।७ ॥  
संवण्णना सीहरदीपकेन  
वाक्येन एसा पन सङ्खटत्ता,  
न किञ्चि अत्थं अभिसम्भुणाति  
दीपन्तरे भिक्खुजनस्स यस्मा, ॥ स्प्_०।८ ॥  
तस्मा इमं पालिनयानुरूपं  
संवण्णनं दानि समारभिस्सं  
अज्झेसनं बुद्धसिरिव्हयस्स  
थेरस्स सम्मा समनुस्सरन्तो। ॥ स्प्_०।९ ॥  
संवण्णनं तञ् च समारभन्तो  
तस्मा महाअट्ठकथं सरीरं  
कत्वा महापच्चरियं तथेव  
कुरुन्दिनामादिसु विस्सुतासु ॥ स्प्_०।१० ॥  
विनिच्छयो अट्ठकथासु वुत्तो  
यो युत्तम् अत्थं अपरिच्चजन्तो,  
ततो पि अन्तोगधथेरवादं  
संवण्णनं सम्मसमारभिस्सं। ॥ स्प्_०।११ ॥  
तं मे निसामेन्तु पसन्नचित्ता  
थेरा च भिक्खू नवमज्झिमा च  
धम्मप्पदीपस्स तथागतस्स  
सक्कच्च धम्मं पटिमानयन्ता: ॥ स्प्_०।१२ ॥  
बुद्धेन धम्मो विनयो च वुत्तो  
यो तस्स पुत्तेहि तथेव ञातो,  
सो येहि तेसं मतिम् अच्चजन्ता  
यस्मा पुरे अट्ठकथा अकंसु, ॥ स्प्_०।१३ ॥

[पगे ००३]  
इन्त्रोदुच्तिओन् ३  
तस्मा हि यं अट्ठकथासु वुत्तं  
तं वज्जयित्वान पमादलेखं,  
सब्बम् पि सिक्खासु सगारवानं  
यस्मा पमाणं इध पण्डितान ॥ स्प्_०।१४ ॥  
ततो च भासन्तरम् एव हित्वा  
वित्थारमग्गञ् च समासयित्वा,  
विनिच्छयं सब्बम् असेसयित्वा  
तन्तिक्कमं कञ्चि अवोक्कमित्वा, ॥ स्प्_०।१५ ॥  
सुत्तन्तिकानं वचनानम् अत्थं  
सुत्तानुरूपं परिदीपयन्ती,  
यस्मा अयं हेस्सति वण्णना पि  
सक्कच्च तस्मा अनुसिक्खितब्बा ति। ॥ स्प्_०।१६ ॥  
तत्थ तं वण्णयिस्सं विनयन् ति वुत्तत्ता विनयो ताव ववत्थपेतब्बो, तेन्ऽ एतं वुच्चति: विनयो नाम इध सकलं विनयपिटकं अधिप्पेतं। संवण्णनत्थं पन्ऽ अस्स अयं मातिका:  
वुत्तं येन यदा यस्मा धारितं येन चाभतं,  
यत्थ-प्पतिट्ठितं च्ऽएतमेतं वत्वा विधिं ततो,  
तेना ऽति आदिपाठस्स अत्थं नानप्पकारतो  
दस्सयन्तो करिस्सामि विनयस्स्ऽ अत्थवण्णनन् ऽति।  
तत्थ वुत्तं येन यदा यस्मा चा ऽति इदम् ताव वचनं तेन समयेन बुद्धो भगवा वेरञ्जायं विहरतीति एवमादिवचनं सन्धाय वुत्तं। इदं हि बुद्धस्स भगवतो अत्तपच्चक्खवचनं न होति, तस्मा वत्तब्बम् एव्ऽ एतं इदं वचनं केन वुत्तम्,

[पगे ००४]  
४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कदा कस्मा च वुत्तन् ति। आयस्मता उपालित्थेरेन वुत्तं तं च पन पठममहासङ्गीतिकाले। पठममहासङ्गीति नाम च्ऽ एसा किञ्चापि पञ्चसतिकसङ्गीतिक्खन्धके सुवुत्ता, निदानकोसल्लत्थं पन इधापि इमिना नयेन वेदितब्बा।  
धम्मचक्कप्पवत्तनं हि आदिं कत्वा याव सुभद्दपरिब्बाजकविनयना कतबुद्धकिच्चे कुसिनारायं उपवत्तने मल्लानं सालवने यमकसालानम् अन्तरे विसाखपुण्णमदिवसे पच्चूससमये अनुपादिसेसाय निब्बानधातुया परिनिब्बुते भगवति लोकनाथे भगवतो परिनिब्बाने सन्निपतितानं सत्तन्नं भिक्खुसतसहस्सानं सङ्घत्थेरो आयस्मा महाकस्सपो सत्ताहपरिनिब्बुते भगवति, सुभद्देन बुड्ढपब्बजितेन: अलं आवुसो मा सोचित्थ मा परिदेवित्थ, सुमुत्ता मयं तेन महासमणेन, उपद्दुता च होम इदं वो कप्पति इदम् वो न कप्पतीति, इदानि पन मयं यं इच्छिस्साम तं करिस्साम, यं न इच्छिस्साम तं न करिस्सामाऽति वुत्तवचनम् अनुस्सरन्तो, ठानं खो पन्ऽ एतं विज्जति यं पापभिक्खू अतीतसत्थुकं पावचनन् ति मञ्ञमाना पक्खं लभित्वा न चिरस्स्ऽ एव सद्धम्मं अन्तरधापेय्युं। याव च धम्मविनयो तिट्ठति ताव अनतीतसत्थुकम् एव पावचनं होति। वुत्तं ह्ऽ एतं भगवता: यो वो मया आनन्द धम्मो च विनयो च देसितो पञ्ञत्तो सो वो मम्ऽ अच्चयेन सत्था ति।

[पगे ००५]  
    इन्त्रोदुच्तिओन् ५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यन् नूनाहं धम्मञ् च विनयञ् च सङ्गायेय्यं यथायिदं सासनं अद्धनियं अस्स चिरट्ठितिकं। यं चाहं भगवता: धारेस्ससि पन त्वं मे कस्सप सानानि पंसुकूलानि निब्बसनानीति वत्वा चिवरे साधारणपरिभोगेन अनुग्गहितो: अहं भिक्खवे यावद् एव आकङ्खामि विविच्च्ऽ एव कामेहि --पे-- पठमज्झानं उपसम्पज्ज विहरामि, कस्सपो पि भिक्खवे यावद् एव आकङ्खति विविच्च्ऽ एव कामेहि --पे-- पठमज्झानं उपसम्पज्ज विहरतीति एवमादिना नयेन नवानुपुब्बविहारछऌअभिञ्ञादिभेदे उत्तरिमनुस्सधम्मे अत्तना समसमट्ठपनेन च अनुग्गहितो, तस्स मे किं अञ्ञं आनण्यं भविस्सति। ननु मं भगवा राजा विय सककवचैस्सरियानुप्पदानेन अत्तनो कुलवंसपतिट्ठापकं पुत्तं सद्धम्मवंसपतिट्ठापको मे अयं भविस्सतीति मन्त्वा इमिना असाधारणेन अनुग्गहेन अनुग्गहेसीति चिन्तयन्तो, धम्मविनयसङ्गायनत्थं भिक्खूनं उस्साहं जनेसि।  
यथाह: अथ खो आयस्मा महाकस्सपो भिक्खू आमन्तेसि: एकम् इदाहं आवुसो समयं पावाय कुसिनारं अद्धानमग्गपटिपन्नो महता भिक्खुसङ्घेन सद्धिं पञ्चमत्तेहि भिक्खुसतेहीति सब्बं सुभद्दकण्डं वित्थारतो वेदितब्बं।

[पगे ००६]  
६ समन्तपासादिका  
ततो परं आह: हन्द मयं आवुसो धम्मञ् च विनयञ् च सङ्गायाम पुरे अधम्मो दिप्पति धम्मो पटिबाहीयति, अविनयो दिप्पति विनयो पटिबाहीयति, पुरे अधम्मवादिनो बलवन्तो होन्ति धम्मवादिनो दुब्बला होन्ति, अविनयवादिनो बलवन्तो होन्ति विनयवादिनो दुब्बला होन्तीति। भिक्खू आहंसु: तेन हि भन्ते थेरो भिक्खू उच्चिनतू ऽति।  
थेरो सकलनवङ्गसत्थुसासनपरियत्तिधरे पुथुज्जनसोतापन्नसकदागामिअनागामिसुक्खविपस्सकखीणासवभिक्खू अनेकसते अनेकसहस्से च वज्जेत्वा तिपिटकसब्बपरियत्तिप्पभेदधरे पटिसम्भिदाप्पत्ते महानुभावे येभुय्येन भगवता एतदग्गं आरोपिते तेविज्जादिभेदे खीणासवभिक्खू येव एकूनपञ्चसते परिग्गहेसि।  
ये सन्धाय इदं वुत्तं: अथ खो आयस्मा महाकस्सपो एकेन्ऽ ऊनपञ्चारहन्तसतानि उच्चिनीति।  
किस्स पन थेरो एकेन्ऽ ऊनम् अकासीति। आयस्मतो आनन्दत्थेरस्स ओकासकरणत्थं। तेन ह्ऽ आयस्मता सहापि विनापि न सक्का धम्मसङ्गीति कातुं। सो ह्ऽ आयस्मा सेखो सकरणीयो, तस्मा सह न सक्का। यस्मा पन्ऽ अस्स किञ्चि दसबलदेसितं सुत्तं गेय्यादिकं भगवतो असम्मुखा पतिग्गहिटं नाम न्ऽअत्थि, तस्मा विना पि न सक्का। यदि एवं सेखो पि समानो धम्मसङ्गीतिया बहूपकारत्ता थेरेन उच्चिनितब्बो अस्स। अथ कस्मा न उच्चिनितो ति परूपवादविवज्जनतो।

[पगे ००७]  
 इन्त्रोदुच्तिओन् ७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] थेरो हि आयस्मन्ते आनन्दे अतिविय विस्सत्थो अहोसि तथा हि नं सिरस्मिं पलितेसु जातेसु पि: न व्ऽ आयं कुमारको मत्तम् अञ्ञासीति, कुमारकवादेन ओवदति। सक्यकुलप्पसूतो चायं आयस्मा तथागतस्स भाता चूलपितुपुत्तो, तत्र हि भिक्खू छन्दागमनं विय मञ्ञमाना बहू असेख- पटिसम्भिदप्पत्ते भिक्खू ठपेत्वा आनन्दं सेख- पटिसम्भिदप्पत्तं थेरो उच्चिनीति उपवदेय्युम्। तं परूपवादं परिवज्जेन्तो:आनन्दं विना सङ्गीति न सक्का कातुम्, भिक्खूनं येवानुमतिया गहेस्सामीति तं न उच्चिनि।  
अथ सयं एव भिक्खू आनन्दस्स्ऽ अत्थाय थेरं याचिंसु। यथाह: भिक्खू आयस्मन्तं महाकस्सपं एतद् अवोचुं: अयं भन्ते आयस्मा आनन्दो किञ्चापि सेखो अभब्बो छन्दा दोसा मोहा भया अगतिं गन्तुं, बहु वत तेन भगवतो सन्तिके धम्मो च विनयो च परियत्तो।  
तेन हि भन्ते थेरो आयस्मन्तं पि आनन्दं उच्चिनतू ऽति।  
अथ खो आयस्मा महाकस्सपो आयस्मन्तम् पि आनन्दं उच्चिनि। एवं भिक्खूनं अनुमतिया उच्चिनितेन तेनायस्मता सद्धिम् पञ्च थेरसतानि अहेसुं।  
अथ खो थेरानं भिक्खूनं एतद् अहोसि: कत्थ नु खो मयं धम्मञ् च विनयञ् च सङ्गायेय्यामा ऽति।  
अथ खो थेरानं भिक्खूनं एतद् अहोसि: राजगहं खो महागोचरं पहूतसेनासनं।

[पगे ००८]  
८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यन् नून मयं राजगहे वस्सं वसन्ता धम्मञ् च विनयञ् च सङ्गायेय्याम, न अञ्ञे भिक्खू राजगहे वस्सं उपगच्छेय्युन् ति। कस्मा पन तेसं एतद् अहोसि। इदं अम्हाकं थावरकम्मं कोचि विसभागपुग्गलो सङ्घमज्झं पविसित्वा उक्कोटेय्या ऽति।  
अथायस्मा महाकस्सपो ञत्तिदुतियकम्मेन सावेसि।  
तं सङ्गीतिक्खन्धके वुत्तनयेन्ऽ एव वेदितब्बं।  
अथ तथागतस्स परिनिब्बानतो सत्तसु साधुकीऌअनदिवसेसु सत्तसु च धातुपूजादिवसेसु वीतिवत्तेसु अड्ढमासो अतिक्कन्तो, इदानि गिम्हानं दियड्ढो मासो सेसो उपकट्ठा वस्सूपनायिका ति मन्त्वा महाकस्सपत्थेरो: राजगहं आवुसो गच्छामा ऽति उपड्ढं भिक्खुसङ्घं गहेत्वा एकं मग्गं गतो। अनुरुद्धत्थेरो पि उपड्ढं गहेत्वा एकं मग्गं गतो।  
आनन्दत्थेरो पन भगवतो पत्तचीवरं गहेत्वा भिक्खुसङ्घपरिवुतो सावत्थिं गन्त्वा राजगहं गन्तुकामो येन सावत्थि तेन चारिकं पक्कामि। आनन्दत्थेरेन गतगतट्ठाने महापरिदेवो अहोसि: भन्ते आनन्द कुहिं सत्थारं ठपेत्वा आगतो ऽसीति। अनुपुब्बेन पन सावत्थिं अनुप्पत्ते थेरे च भगवतो परिनिब्बानदिवसे विय महापरिदेवो अहोसि। तत्र सुदं आयस्मा आनन्दो अनिच्चतापटिसंयुत्ताय धम्मिया कथाय तं महाजनं सञ्ञापेत्वा जेतवनं पविसित्वा दसबलेन वसितगन्धकुटिया द्वारं विवरित्वा मञ्चपीठं नीहरित्वा पप्पोठेत्वा गन्धकुटिं सम्मज्जित्वा मिलातमालाकचवरं छड्डेत्वा मञ्चपीठं अतिहरित्वा पुन यथाट्ठाने ठपेत्वा भगवतो ठितकाले करणीयं वत्तं सब्बं अकासि।

[पगे ००९]  
 इन्त्रोदुच्तिओन् ९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ थेरो भगवतो परिनिब्बानतो प्पभुति ठाननिसज्जबहुलत्ता उस्सन्नधातुकं कायं समस्सासेतुं दुतियदिवसे खीरविरेचनं पिवित्वा विहारे येव निसीदि। यं सन्धाय सुभेन माणवेन पहितं माणवकं एतं अवोच: अकालो खो माणवक, अत्थि मे अज्ज भेसज्जमत्ता पीता, अप्प् एव नाम स्वे पि उपसङ्कमेय्यामा ऽति। दुतियदिवसे चेतकत्थेरेन पच्छासमणेन गन्त्वा सुभेन माणवेन पुट्ठो दीघनिकाये सुभसुत्तम् नाम दसमं सुत्तम् अभासि। अथ खो थेरो जेतवनविहारे खण्डफुल्लपटिसङ्खरणं कारापेत्वा उपकट्ठाय वस्सूपनायिकाय राजगहं गतो।  
तथा महाकस्सपत्थेरो च अनुरुद्धत्थेरो च सब्बं भिक्खुसङ्घं गहेत्वा राजगहम् एव गतो।  
तेन खो पन समयेन राजगहे अट्ठारस महाविहारा होन्ति। ते सब्बे पि छड्डितपतितौक्लापा अहेसुं। भगवतो हि परिनिब्बाने सब्बे भिक्खू अत्तनो अत्तनो पत्तचीवरं गहेत्वा विहारे च परिवेणे च छड्डेत्वा अगमंसु।  
तत्थ थेरा भगवतो वचनपूजनत्थं तित्थियवादपरिमोचनत्थं च पठमं मासं खण्डफुल्लपटिसङ्खरणं करोमा ऽति चिन्तेसुं।  
तित्थिया हि वदेय्युं: समणस्स गोतमस्स सावका सत्थरि ठिते येव विहारे पटिजग्गिंसु, परिनिब्बुते छड्डेसुन् ति। तेसं वादपरिमोचनत्थञ् च चिन्तेसुन् ति वुत्तं होति।

[पगे ०१०]  
१० समन्तपासादिका  
वुत्तम् पि च्ऽ एतं: अथ खो थेरानं भिक्खूनं एतद् अहोसि: भगवता खो आवुसो खण्डफुल्लपटिसङ्खरणं वण्णितं। हन्द मयं आवुसो पठमं मासं खण्डफुल्लपटिसङ्खरणं करोम, मज्झिमं मासं सन्निपतित्वा धम्मञ् च विनयञ् च सङ्गायिस्सामा ऽति।  
ते दुतियदिवसे गन्त्वा राजद्वारे अट्ठंसु। अजातसत्तु राजा आगन्त्वा वन्दित्वा, किं भन्ते आगत ऽत्था ऽति अत्तना कत्तब्बकिच्चं पटिपुच्छि। थेरा अट्ठारसमहाविहारपटिसङ्खरणत्थाय हत्थकम्मं पटिवेदेसुं। साधु भन्ते ति राजा हत्थकम्मकारके मनुस्से अदासि। थेरा पठममासं सब्बविहारे पटिसङ्खारापेत्वा रञ्ञो आरोचेसुं: निट्ठितं महाराज विहारपटिसङ्खरणं, इदानि धम्मविनयसङ्गहं करोमा ऽति। साधु भन्ते विस्सत्था करोथ, मय्हं आणाचक्कं, तुम्हाकं धम्मचक्कं होतु, आणापेथ मे भन्ते किं करोमीति। धम्मसङ्गहं करोन्तानं भिक्खूनं सन्निसज्जट्ठानम् महाराजा ऽति। कत्थ करोमि भन्ते ति। वेभारपब्बतपस्से सत्तपण्णिगुहाद्वारे कातुम् युत्तं महाराजा ऽति।  
साधु भन्ते ति खो राजा अजातसत्तु विस्सकम्मुना निम्मितसदिसं सुविभत्तभित्तिथम्भसोपानं नानाविधमालाकम्मलताकम्मविचित्तंअभिभवन्तमिवराजभवनविभूतिं अवहसन्तम् इव देवविमानसिरिं सिरिया निकेतम् इव एकनिपातनतित्थम् इव च देवमनुस्सनयनविभङ्गानं लोकरामणेय्यकम् इव सम्पिण्डितं दट्ठब्बसारमण्डं मण्डपं कारापेत्वा, विविधकु-   
    
[पगे ०११]  
 इन्त्रोदुच्तिओन् ११  
सुमदामओलम्बकविनिग्गलन्तचारुवितानं रतनविचित्रमणिकोट्टिमतलम् इव च नं नानापुप्फूपहारविचित्रसुपरिनिट्ठितभूमिकम्मं ब्रह्मविमानसदिसं अलङ्करित्वा, तस्मिं महामण्डपे पञ्चसतानं भिक्खूनं अनग्घानि पञ्च कप्पियपच्चत्थरणसतानि पञ्ञापेत्वा, दक्खिणभागं निस्साय उत्तराभिमुखं थेरासनं मण्डपमज्झे पुरत्थाभिमुखं बुद्धस्स भगवतो आसनारहं धम्मासनं पञ्ञापेत्वा, दन्तखचितं वीजनिं ठपेत्वा भिक्खुसङ्घस्स आरोचापेसि: निट्ठितं भन्ते मम किच्चन् ति।  
तस्मिं खो पन समये एकच्चे भिक्खू आयस्मन्तं आनन्दं सन्धाय एवम् आहंसु: इमस्मिं भिक्खुसङ्घे एको भिक्खु विस्सगन्धं वायन्तो विचरतीति।  
थेरो तं सुत्वा इमस्मिं भिक्खुसङ्घे अञ्ञो विस्सगन्धं वायन्तो विचरणभिक्खु नाम न्ऽ अत्थि, अद्धा एते मं सन्धाय वदन्तीति संवेगं आपज्जि। एकच्चे भिक्खू आयस्मन्तं आनन्दं आहंसु: स्वे आवुसो सन्निपातो त्वञ् च सेखो सकरणीयो, तेन ते न युत्तं सन्निपातं गन्तुं, अप्पमत्तो होहीति।  
अथ खो आयस्मा आनन्दो: स्वे सन्निपातो, न खो पन मे तं पतिरूपं य्व् आहम् सेखो समानो सन्निपातं गच्छेय्यन् ति बहुद् एव रत्तिं कायगताय सतिया वीतिनामेत्वा रत्तिया पच्चूससमयं चङ्कमा ओरोहित्वा विहारं पविसित्वा निपज्जिस्सामीति कायं आवज्जेसि, द्वे पादा भूमितो मुत्ता अप्पत्तञ् च सीसं बिम्बोहनं, एतस्मिं अन्तरे अनुपादाय आसवेहि चित्तम् विमुच्चि। अयं हि आयस्मा चङ्कमेन बहि वीतिनामेत्वा विसेसं निब्बत्तेतुम् असक्कोन्तो चिन्तेसि:

[पगे ०१२]  
१२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ननु मं भगवा एतद् अवोच: कतपुञ्ञो ऽसि त्वं आनन्द पधानम् अनुयुञ्ज, खिप्पं होहिसि अनासवो ति। बुद्धानञ् च कथादोसो नाम न्ऽ अत्थि। मम अच्चारद्धं विरियन्, तेन मे चित्तं उद्धच्चाय संवत्तति। हन्दाहं विरियसमथं योजेमीति, चङ्कमा ओरोहित्वा पादधोवनट्ठाने ठत्वा पादे धोवित्वा विहारं पविसित्वा मञ्चके निसीदित्वा थोकं विस्समिस्सामीति कायं मञ्चके अपनामेसि। द्वे पादा भूमितो मुत्ता सीसम् बिम्बोहनम् असम्पत्तं। एतस्मिम् अन्तरे अनुपादाय आसवेहि चित्तं विमुत्तं। चतुइरियापथविरहितं थेरस्स अरहत्तं अहोसि। तेन इमस्मिं सासने अनिपन्नो अनिसिन्नो अट्ठितो अचङ्कमन्तो को भिक्खु अरहत्तं पत्तो ति वुत्ते, आनन्दत्थेरो ति वत्तुं वट्टति।  
अथ थेरा भिक्खू दुतियदिवसे कतभत्तकिच्चा पत्तचीवरं पटिसामेत्वा धम्मसभायं सन्निपतिता। आनन्दत्थेरो पन अत्तनो अरहत्तपत्तिं ञापेतुकामो भिक्खूहि सद्धिम् न गतो। भिक्खू यथाबुड्ढं अत्तनो अत्तनो आसने निसीदन्ता आनन्दत्थेरस्स आसनं ठपेत्वा निसिन्ना। तत्थ केहिचि पि एतम् आसनम् कस्सा ऽति वुत्ते, आनन्दस्सा ऽति। आनन्दो पन कुहिम् गतो ति। तस्मिं समये थेरो चिन्तेसि: इदानि मय्हं हमनकालो ति। ततो अत्तनो आनुभावं दस्सेन्तो पठवियं निमुज्जित्वा अत्तनो आसने येव अत्तानं दस्सेसि।

[पगे ०१३]  
इन्त्रोदुच्तिओन् १३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आकासेन गन्त्वा निसीदीति पि एके।  
एवं निसिन्ने तस्मिं आयस्मन्ते महाकस्सपत्थेरो भिक्खू आमन्तेसि: आवुसो किम् पठमं सङ्गायाम धम्मं वा विनयं वा ति। भिक्खू आहंसु: भन्ते महाकस्सप, विनयो नाम बुद्धसासनस्स आयु, विनये ठिते सासनं ठितम् होति, तस्मा पठमं विनयं सङ्गायामा ऽति।  
कं धुरम् कत्वा ति। आयस्मन्तं उपालिन् ति। किं आनन्दो न प्पहोतीति। नो न प्पहोति, अपि च खो पन सम्मासम्बुद्धो धरमानो येव विनयपरियत्तिं निस्साय आयस्मन्तं उपालिं एतदग्गे ठपेसि: एतदग्गं भिक्खवे मम सावकानं भिक्खूनं विनयधरानं यदिदं उपालीति।  
तस्मा उपालित्थेरं पुच्छित्वा विनयं सङ्गायामा ऽति।  
ततो थेरो विनयं पुच्छनत्थाय अत्तना ऽव अत्तानं सम्मन्नि, उपालित्थेरो पि विस्सज्जनत्थाय सम्मन्नि।  
तत्रायं पालि। अथ खो आयस्मा महाकस्सपो सङ्घं ञापेसि: सुणातु मे आवुसो सङ्घो। यदि सङ्घस्स पत्तकल्लं, अहं उपालिं विनयं पुच्छेय्यन् ति। आयस्मा पि उपालि सङ्घं ञापेसि: सुणातु मे भन्ते सङ्घो। यदि सङ्घस्स पत्तकल्लं, अहं आयस्मता महाकस्सपेन विनयं पुट्ठो विस्सज्जेय्यन् ति। एवं अत्तानं सम्मन्नित्वा आयस्मा उपालि वुट्ठायासना एकंसं चीवरं कत्वा थेरे भिक्खू वन्दित्वा धम्मासने निसीदि दन्तखचितं वीजनिं गहेत्वा।  
ततो महाकस्सपो थेरासने निसीदित्वा आयस्मन्तं उपालिं विनयं पुच्छि: पठमं आवुसो उपालि पाराजिकं कत्थ भगवता पञ्ञत्तन् ति।

[पगे ०१४]  
१४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वेसालियं भन्ते ति। कं आरब्भा ऽति। सुदिन्नं कलन्दकपुत्तं आरब्भा ऽति।  
किस्मिं वत्थुस्मिन् ति। मेथुनधम्मे ति।  
अथ खो आयस्मा महाकस्सपो आयस्मन्तं उपालिं पठमस्स पाराजिकस्स वत्थुम् पि पुच्छि, निदानम् पि पुच्छि, पुग्गलम् पि पुच्छि, पञ्ञत्तिम् पि पुच्छि, अनुप्पञ्ञत्तिम् पि पुच्छि, आपत्तिम् पि पुच्छि, अनापत्तिम् पि पुच्छि। यथा च पठमस्स तथा दुतियस्स तथा ततियस्स तथा चतुत्थस्स पाराजिकस्स वत्थुम् पि पुच्छि --पे-- अनापत्तिम् पि पुच्छि, पुट्ठो पुट्ठो उपालित्थेरो विस्सज्जेसि।  
ततो इमानि चत्तारि पाराजिकानि पाराजिककण्डं नाम इदन् ति सङ्गहं आरोपेत्वा तेरस सङ्घादिसेसानि तेरसकन् ति ठपेसुं। द्वे सिक्खापदानि अनियतानीति ठपेसुं तिंससिक्खापदानि निस्सग्गियपाचित्तियानीति ठपेसुं। द्वेनवुतिसिक्खापदानि पाचित्तियानीति ठपेसुं। चतारि सिक्खापदानि पाटिदेसनियानीति ठपेसुं। पञ्चसत्ततिसिक्खापदानि सेखियानीति ठपेसुं। सत्त धम्मे अधिकरणसमथा ति ठपेसुं।  
एवं महाविभण्गं सङ्गहं आरोपेत्वा भिक्खुनीविभङ्गे अट्ठ सिक्खापदानि पाराजिककण्डं नाम इदन् ति ठपेसुं। सत्तरस सिक्खापदानि सत्तरसकन् ति ठपेसुं। तिंससिक्खापदानि निस्सग्गियपाचित्तियानीति ठपेसुं।  
छसट्ठिसतसिक्खापदानि पाचित्तियानीति ठपेसुं। अट्ठ सिक्खापदानि पाटिदेसनियानीति ठपेसुं। पञ्चसत्तति सिक्खापदानि सेखियानीति ठपेसुं। सत्त धम्मे अधिकरणसमथा ति ठपेसुं।

[पगे ०१५]  
    इन्त्रोदुच्तिओन् १५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं भिक्खुनीविभङ्गं सङ्गहं आरोपेत्वा एतेन्ऽ एव उपायेन खन्धक-परिवारे पि आरोपेसुं।  
एवं एतं सौभतोविभङ्गक्खन्धकपरिवारं विनयपिटकं सङ्गहं आरूऌहं। सब्बं महाकस्सपत्थेरो पुच्छि, उपलित्थेरो विस्सज्जेसि। पुच्छाविस्सज्जनपरियोसाने पञ्च अरहन्तसतानि सङ्गहं आरोपितनयेन्ऽ एव गणसज्झायं अकंसु।  
विनयसङ्गहावसाने उपालित्थेरो दन्तखचितं वीजनिं निक्खिपित्वा धम्मासना ओरोहित्वा बुड्ढे भिक्खू वन्दित्वा अत्तनो पत्तासने निसीदि।  
विनयं सङ्गायित्वा धम्मं सङ्गायितुकामो आयस्मा महाकस्सपो भिक्खू पुच्छि: धम्मं सङ्गायन्तेहि कं पुग्गलं धुरं कत्वा धम्मो सङ्गायितब्बो ति।  
भिक्खू आनन्दत्थेरं धुरं कत्वा ति आहंसु।  
अथ खो आयस्मा महाकस्सपो सङ्घञ् ञापेसि: सुणातु मे आवुसो सङ्घो। यदि सङ्घस्स पत्तकल्लं, अहं आनन्दं धम्मं पुच्छेय्यन् ति। अथ खो आयस्मा आनन्दो सङ्घं ञापेसि: सुणातु मे भन्ते सङ्घो। यदि सङ्घस्स पत्तकल्लं, अहं आयस्मता महाकस्सपेन धम्मं पुट्ठो विस्सज्जेय्यन् ति। अथ खो आयस्मा आनन्दो उट्ठायासना एकंसं चीवरं कत्वा थेरे भिक्खू वन्दित्वा धम्मासने निसीदि दन्तखचिं वीजनिं गहेत्वा। महाकस्सपत्थेरो आनन्दत्थेरं धम्मं पुच्छि: ब्रह्मजालं आवुसो आनन्द कत्थ भासितन् ति। अन्तरा च भन्ते राजगहं अन्तरा च नालन्दं राजागारके अम्बलट्ठिकायन् ति।

[पगे ०१६]  
१६ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कं आरब्भा ऽति। सुप्पियञ् च परिब्बाजकं ब्रह्मदत्तञ् च माणवकन् ति। किस्मिं वत्थुस्मिं। वण्णावण्णे ति।  
अथ खो आयस्मा महाकस्सपो आयमन्तं आनन्दं ब्रह्मजालस्स निदानम् पि पुच्छि, पुग्गलम् पि पुच्छि।  
सामञ्ञफलं पनावुसो आनन्द कत्थ भासितन् ति।  
राजगहे भन्ते जीवकम्बवने ति। केन सद्धिन् ति।  
अजातसत्तुना वेदेहिपुत्तेन सद्धिन् ति। अथ खो आयस्मा महाकस्सपो आयस्मन्तं आनन्दं सामञ्ञफलस्स निदानम् पि पुच्छि, पुग्गलम् पि पुच्छि। एतेन्ऽ एव उपायेन पञ्च पि निकाये पुच्छि। पञ्च निकाया नाम दीघनिकायो मज्झिमनिकायो संयुत्तनिकायो अङ्गुत्तरनिकायो खुद्दकनिकायो ति। तत्थ खुद्दकनिकायो नाम चत्तारो निकाये ठपेत्वा अवसेसं बुद्धवचनं।  
तत्थ विनयो आयस्मता उपालित्थेरेन विस्सज्जितो, सेसखुद्दकनिकायो चत्तारो च निकाया आनन्दत्थेरेन।  
तद्ऽ एतं सब्बम् पि बुद्धवचनं रसवसेन एकविधं, धम्मविनयवसेन दुविधं, पठममज्झिमपच्छिमवसेन तिविधं तथा पिटकवसेन, निकायवसेन पञ्चविधं, अङ्गवसेन नवविधं, धम्मक्खन्धवसेन चतुरासीतिसहस्सविधन् ति वेदितब्बं।  
कथं रसवसेन एकविधं। यं हि भगवता अनुत्तरं सम्मासम्बोधिं अभिसम्बुज्झित्वा याव अनुपादिसेसाय निब्बानधातुया परिनिब्बायति एत्थन्तरे पञ्चचत्ताऌईसवस्सानि देवमनुस्सनागयक्खादयो अनुसासन्तेन पच्चवेक्खन्तेन वा वुत्तं सब्बं तं एकरसं विमुत्तिरसम् एव होति। एवं रसवसेन एकविधं।

[पगे ०१७]  
इन्त्रोदुच्तिओन् १७  
कथं धम्मविनयवसेन दुविधं। सब्बम् एव्ऽ एतं धम्मो च विनयो चा ऽति सङ्खं गच्छति। तत्थ विनयपिटकं विनयो, अवसेसं बुद्धवचनं धम्मो।  
तेन्ऽ एवाह: यन् नून मयं आवुसो धम्मञ् च विनयञ् च सङ्गायेय्यामा ऽति, अहं उपालिं विनयं पुच्छेय्यं आनन्दं धम्मं पुच्छेय्यन् ति च। एवं धम्मविनयवसेन दुविधं।  
कथं पठममज्झिमपच्छिमवसेन तिविधं।  
सब्बम् एव ह्ऽ इदं पठमबुद्धवचनं मज्झिमबुद्धवचनं पच्छिमबुद्धवचनन् ति तिप्पभेदं होति। तत्थ:  
अनेकजातिसंसारं सन्धाविस्सं अनिब्बिसं, गहकारकं गवेसन्तो, दुक्खा जाति पुनप्पुनं।  
गहकारक दिट्ठो ऽसि पुन गेहं न काहसि, सब्बा ते फासुका भग्गा गहकूटं विसङ्खितं, विसङ्खारगतं चित्तं तण्हानं खयम् अज्झगा ऽति।  
इदम् पठमबुद्धवचनम्। केचि, यदा हवे पातुभवन्ति धम्मा ति खन्धके उदानगाथं आहु। एसा पन पाटिपददिवसे सब्बञ्ञूभावप्पत्तस्स सोमनस्समयञाणेन पच्चयाकारं पच्चवेक्खन्तस्स उप्पन्ना उदानगाथा ति वेदितब्बा। यम् पन परिनिब्बानकाले अभासि:  
हन्द दानि भिक्खवे आमन्तयामि वो वयधम्मा सङ्खारा, अप्पमादेन सम्पादेथा ऽति इदं पच्छिमबुद्धवचनं। उभिन्नम् अन्तरे यं वुत्तम् एतं मज्झिमबुद्धवचनं। एवं पठममज्झिमपच्छिमवसेन तिविधं।

[पगे ०१८]  
१८ समन्तपासादिका  
कथं पिटकवसेन तिविधं। सब्बम् पि ह्ऽ एतं विनयपिटकं सुत्तन्तपिटकं अभिधम्मपिटक् ति तिप्पभेदम् एव होति। तत्थ पठमसङ्गीतियं सङ्गीतञ् च असङ्गीतञ् च सब्बम् पि समोधानेत्वा, उभयानि पातिमोक्खानि, द्वे विभङ्गानि, द्वावीसति खन्धकानि, सोऌअस परिवारा ति इदं विनयपिटकं नाम।  
ब्रह्मजालादिचतुत्तिंससुत्तसङ्गहो दीघनिकायो, मूलपरियायसुत्तादिदियड्ढसतद्वेसुत्तसङ्गहो मज्झिमनिकायो, ओघतरणसुत्तादिसत्तसुत्तसहस्ससत्तसतद्वासट्ठिसुत्तसङ्गहो संयुत्तनिकायो, चित्तपरियादानसुत्तादिनवसुत्तसहस्सपञ्चसतसत्तपञ्ञाससुत्तसङ्गहो अण्गुत्तरनिकायो, खुद्दकपाठ-धम्मपद-उदान-इतिवुत्तक-सुत्तनिपात-विमानवत्थु-पेतवत्थु - थेर - थेरीगाथा-जातक-निद्देस-पटिसम्भिदा-अपदान-बुद्धवंसचरियापिटकवसेन पञ्ञरसभेदो खुद्दकनिकायो ति इदं सुत्तन्तपिटकं नाम।  
धम्मसङ्गनि, विभङ्गो, धातुकथा, पुग्गलपञ्ञत्ति, कथावत्थु, यमकं, पट्ठानन् ति इदं अभिमपिटकं नाम।  
तत्थ:  
विविधविसेसनयत्ता विनयनतो च्ऽ एव कायवाचानं,  
विनयत्थविदूहि अयं विनयो विनयो ति अक्खातो।  
विविधा हि एत्थ पञ्चविधपातिमोक्खुद्देस-पाराजिकादिसत्ताअपत्तिक्खन्ध-मातिका-विभङ्गादिप्पभेदनया, विसेसभूता च दऌहीकम्मसिथिलीकरणपयोजना अनुप्पञ्ञत्तिनया,

[पगे ०१९]  
    इन्त्रोदुच्तिओन् १९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कायिकवाचसिकाज्झाचारनिसेधनतो च्ऽ एस कायं वाचञ् च विनेति, तस्मा विविधनयत्ता विसेसनयत्ता कायवाचानञ् च विनयनतो विनयो ति अक्खातो। तेन्ऽ एतम् एतस्स वचनत्थकोसल्लत्थं वुत्तं:  
विविधविसेसनयत्ता विनयनतो च्ऽ एव कायवाचानं,  
विनयत्थविदूहि अयं विनयो विनयो ति अक्खातो ति।  
इतरं पन:  
अत्थानं सूचनतो सुवुत्ततो सवनतो च सूदनतो  
सुत्ताणा सुत्तसभागतो च सुत्तं सुत्तन् ति अक्खातं।  
तं हि अत्तत्थपरत्थादिभेदे अत्थे सूचेति, सुवुत्ता च्ऽ एत्थ अत्था वेनेय्यज्झासयानुलोमेन वुत्तत्ता, पसवति च्ऽ एतं अत्थे सस्सम् इव फलं पसवतीति वुत्तं होति।  
सूदति च्ऽ एतं धेनु विय खीरं पग्घरतीति वुत्तं होति।  
सुट्ठु च ने तायति रक्खतीति वुत्तं होति। सुत्तसभागञ् च नं यथा हि तच्छकानं सुत्तं पमाणं होति, एवम् एतम् पि विञ्ञूनं यथा च सुत्तेन सङ्गहीतानि पुप्फानि न विकिरीयन्ति न विद्धंसियन्ति एवम् एतेन सङ्गहीता अत्था।  
तेन्ऽ एतम् एतस्स वचनत्थकोसल्लत्थं वुत्तं:  
अत्थानं सूचनतो सुवुत्ततो सवनतो च सूदनतो  
सुत्ताणा सुत्तसभागतो च सुत्तं सुत्तन् ति अक्खातन् ति।

[पगे ०२०]  
२० समन्तपासादिका  
इतरो पन:  
यं एत्थ वुद्धिमन्तो सलक्खणा पूजिता परिच्छिन्ना  
वुत्ताधिका च धम्मा अभिधम्मो तेन अक्खातो।  
अयं हि अभिसद्दो वुद्धिसलक्खणपूजितपरिच्छिन्नाधिकेसु दिस्सति। तथा ह्ऽ एस, बाऌहा मे दुक्खा वेदना अभिक्कमन्ति नो पटिक्कमन्तीति आदिसु वुद्धियं आगतो। या ता रत्तियो अभिञ्ञाता अभिलक्खिता ति आदिसु सलक्खणे।  
राजाभिराजा मनुजिन्दो ति आदिसु पूजिते। पटिबलो विनेतुं अभिधम्मे अभिविनये ति आदिसु परिच्छिन्ने। अञ्ञमञ्ञं सङ्करविरहिते धम्मे च विनये चा ऽति वुत्तं होति।  
अभिक्कन्तेन वण्णेना ऽति आदिसु अधिके। एत्थ च रूपूपपत्तिया मग्गं भावेति, मेत्तासहगतेन चेतसा एकं दिसं फरित्वा विहरतीति आदिना नयेन वुद्धिमन्तो पि धम्मा वुत्ता। रूपारम्मणं वा सद्दारम्मणं वा ति आदिना नयेन आरम्मणादीहि लक्खणीयत्ता सलक्खणा पि। सेखा धम्मा असेखा धम्मा लोकुत्तरा धम्मा ति आदिना नयेन पूजिता पि पूजारहा ति अधिप्पायो। फस्सो होति, वेदना होतीति आदिना नयेन सभावपरिच्छिन्नत्ता परिच्छिन्ना पि।  
महग्गता धम्मा अप्पमाणा धम्मा अनुत्तरा धम्मा ति आदिना नयेन अधिका पि धम्मा वुत्ता।  
तेन्ऽ एतम् एतस्स वचनत्थकोसल्लत्थं वुत्तं:  
यं एत्थ वुद्धिमन्तो सलक्खणा पूजिता परिच्छिन्ना  
वुत्ताधिका च धम्मा अभिधम्मो तेन अक्खातो ति।  
यं पन्ऽ एत्थ अविसिट्ठं, तं  
पिटकं पिटकत्थविदू परियत्तिभाजनत्थतो आहु,  
तेन समोधानेत्वा तयो पि विनयादयो ञेय्या।

[पगे ०२१]  
इन्त्रोदुच्तिओन् २१  
परियत्ति पि हि, मा पिटकसम्पदानेना ऽति आदिसु पिटकन् ति वुच्चति। अथ पुरिसो आगच्छेय्य कुद्दालपिटकं आदाया ऽति आदिसु यं किञ्चि भाजनम् पि।  
तस्मा:  
पिटकं पिटकत्थविदू परियत्तिभाजनत्थतो आहु,  
तेन समोधानेत्वा तयो पि विनयादयो ञेय्या ति।  
तेन एवं दुविधत्थेन पिटकसद्देन सह समासं कत्वा विनयो च सो पिटकञ् च परियत्तिभावतो तस्स तस्स अत्थस्स भाजनतो चा ऽति विनयपिटकं। यथा वुत्तेन्ऽ एव नयेन सुत्तञ् च तं पिटकं चा ऽति सुत्तपिटकं, अभिधम्मो च सो पिटकं चा ऽति अभिधम्मपिटकन् ति, एवम् एते तयो पि विनयादयो ञेय्या। एवं ञत्वा च पुन पि तेस्व् एव पिटकेसु नानप्पकारकोसल्लत्थं:  
देसनासासनकथाभेदं तेसु यथारहं  
सिक्खाप्पहानगम्भीरभावञ् च परिदीपये।  
परियत्तिभेदं सम्पत्तिं विपत्तिञ् चापि यं यहिं  
पापुणाति यथा भिक्खु तम् पि सब्बं विभावये ति।  
तत्रायं परिदीपना विभावना च। एतानि हि तीणि पिटकानि यथाक्-कमम् आणावोहारपरमत्थदेसना, यथापराधयथानुलोमयथाधम्मसासनानि, संवरासंवरदिट्ठिविनिवेठननामरूपपरिच्छेदकथा चाऽति वुच्चन्ति। एत्थ हि विनयपिटकं आणारहेन भगवता आणाबाहुल्लतो देसितत्ता आणादेसना, सुत्तपिटकं वोहारकुसलेन भगवता वोहारबाहुल्लतो देसितत्ता वोहारदेसना, अभिधम्मपिटकं परमत्थकुसलेन भगवता परमत्थबाहुल्लतो देसितत्ता परमत्थदेसना ति वुच्चति।

[पगे ०२२]  
२२ समन्तपासादिका  
तथा पठमं ये ते पचुरापराधा सत्ता ते यथापराधं एत्थ सासिता ति यथापराधसासनं। दुतियं अनेकज्झासयानुसयचरिताधिमुत्तिका सत्ता यथानुलोमं एत्थ सासिता ति यथानुलोमसासनं। ततियं धम्मपुञ्जमत्ते अहं ममा ऽति सञ्ञिनो सत्ता यथाधम्मं एत्थ सासिता ति यथाधम्मसासनन् ति वुच्चति।  
तथा पठमं अज्झाचारपटिपक्खभूतो संवरासंवरो एत्थ कथितो ति संवरासंवरकथा। दुतियं द्वासट्ठि दिट्ठिपटिपक्खभूता दिट्ठिविनिवेठना एत्थ कथिता ति दिट्ठिविनिवेठनकथा।  
ततियं रागादिपटिपक्खभूतो नामरूपपरिच्छेदो एत्थ कथितो ति नामरूपपरिच्छेदकथा ति वुच्चति।  
तीसु पि च एतेसु तिस्सो सिक्खा तीनि पहाणानि चतुब्बिधो च गम्भीरभावो वेदितब्बो। तथा हि विनयपिटके विसेसेन अधिसीलसिक्खा वुत्ता, सुत्तपिटके अधिचित्तसिक्खा, अभिधम्मपिटके अधिपञ्ञासिक्खा। विनयपिटके च वीतिक्कमप्पहानं किलेसानं वीतिक्कमपटिपक्खत्ता सीलस्स। सुत्तपिटके परियुट्ठानप्पहानं परियुट्ठानपटिपक्खत्ता समाधिस्स। अभिधम्मपिटके अनुसयप्पहानं अनुसयपटिपक्खत्ता पञ्ञाय। पठमे च तदङ्गप्पहानं किलेसानं इतरेसु विक्खम्भनसमुच्छेदप्पहानानि। पठमे दुच्चरितसङ्किलेसस्स पहानं इतरेसु तण्हादिट्ठिसङ्किलेसानं। एकमेकस्मिं च्ऽ एत्थ चतुब्बिधो पि धम्मत्थदेसनापटिवेधगम्भीरभावो वेदितब्बो। तत्थ धम्मो ति पालि, अत्थो ति तस्सा येव अत्थो, देसना ति तस्सा मनसा अवत्थापिताय पालिया देसना, पटिवेधो ति पालिया पालिअत्थस्स च यथाभूतावबोधो। तीसु पि च्ऽ एतेसु एते धम्मत्थदेसना पटिवेधा यस्मा ससादीहि विय महासमुद्दो मन्दबुद्धीहि दुक्खोगाहा अलब्भनेय्यपतिट्ठा च,

[पगे ०२३]  
    इन्त्रोदुच्तिओन् २३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा गम्भीरा। एवं एकमेकस्मिं एत्थ चतुब्बिधो पि गम्भीरभावो वेदितब्बो।  
अपरो नयो। धम्मो ति हेतु, वुत्तं ह्ऽ एतं: हेतुम्हि ञाणं धम्मपटिसम्भिदा ति। अत्थो ति हेतुफलं, वुत्तं ह्ऽ एतं: हेतुफले ञाणं अत्थपटिसम्भिदा ति। देसना ति पञ्ञत्ति। यथाधम्मं धम्माभिलापो ति अधिप्पायो।  
पटिवेधो ति अभिसमयो, सो च लोकियो लोकुत्तरो विसयतो असम्मोहतो च अत्थानुरूपं धम्मेसु धम्मानुरूपं अत्थेसु पञ्ञत्ति, पथानुरूपं पञ्ञत्तीसु अवबोधो।  
इदानि यस्मा एतेसु पिटकेसु यं यं धम्मजातं अत्थजातं यो चायं यथा यथा ञापेतब्बो अत्थो सोतूनं ञाणस्स अभिमुखो होति तथा तथा तदत्थजोतकदेसना यो च्ऽ एत्थ अविपरीतावबोधसङ्खातो पटिवेधो सब्बं प्ऽ एतं अनुपचितकुसलसम्भारेहि दुप्पञ्ञेहि ससादीहि महासमुद्दो विय दुक्खोगाहं अलब्भनेय्यपतिट्ठं च, तस्मा एवम् पि एकमेकस्मिं एत्थ चतुब्बिधो पि गम्भीरभावो वेदितब्बो।

[पगे ०२४]  
२४ समन्तपासादिका  
एत्तावता च:  
देसनासासनकथाभेदं तेसु यथारहं  
सिक्खाप्पहानगम्भीरभावञ् च परिदीपये इति अयं गाथा वुत्तत्था होति।  
परियत्तिभेदं सम्पत्तिं विप्पत्तिं चापि यं यहिं  
पापुणाति यथा भिक्खु तम् पि सब्बं विभावये इति।  
एत्थ पन तीसु पिटकेसु तिविधो परियत्तिभेदो दट्ठब्बो।  
तिस्सो हि परियत्तियो, अलगद्दूपमा निस्सरणत्था भण्डागारिकपरियत्तीति। तत्थ दुग्गहिता उपारम्भादिहेतु परियापुता अलगद्दूपमा। यं सन्धाय वुत्तं:  
सेय्यथा पि भिक्खवे पुरिसो अलगद्दत्थिको अलगद्दगवेसी अलगद्दपरियेसनं चरमानो सो पस्सेय्य महन्तं अलगद्दं। तम् एनं भोगे वा नङ्गुट्ठे वा गण्हेय्य। तस्स सो अलगद्दो पटिपरिवत्तित्वा हत्थे वा बाहाय वा अञ्ञतरस्मिं वा अङ्गपच्चङ्गे डसेय्य। सो ततोनिदानं मरणं वा निगच्छेय्य मरणमत्तं वा दुक्खं।  
तं किस्स हेतु। दुग्गहीतत्ता भिक्खवे अलगद्दस्स।  
एवम् एव खो भिक्खवे इध्ऽ एकच्चे मोघपुरिसा धम्मं परियापुणन्ति सुत्तं --पे-- वेदल्लं। ते तं धम्मं परियापुणित्वा तेसं धम्मानं पञ्ञाय अत्थ् न उपपरिक्खन्ति, तेसं ते धम्मा पञ्ञाय अत्थं अनुपपरिक्खतं न निज्झानं खमन्ति, ते पारम्भानिसम्सा च्ऽ एव धम्मं परियापुणन्ति इतिवादप्पमोक्खानिसंसा च, यस्स च्ऽ अत्थाय धम्मं परियापुणन्ति, तं च्ऽ अस्स अत्थं नानुभोन्ति, तेसं ते धम्मा दुग्गहीता दीघरत्तं अहिताय दुक्खाय संवत्तन्ति। तं किस्स हेतु। दुग्गहीतत्ता भिक्खवे धम्मानन् ति।

[पगे ०२५]  
    इन्त्रोदुच्तिओन् २५  
या पन सुग्गहीता सीलक्खधादिपारिपूरिं येव आकङ्खमानेन परियापुता न उपारम्भादिहेतु अयं निस्सरणत्था।  
यं सन्धाय वुत्तं:  
तेसं ते धम्मा सुग्गहीता दीघरत्तं हिताय सुखाय संवत्तन्ति।  
तं किस्स हेतु। सुग्गहीतत्ता भिक्खवे धम्मानन् ति।  
यं पन परिञ्ञातक्खन्धो पहीणकिलेसो भावितमग्गो पटिविद्धाकुप्पो सच्छिकतनिरोधो खीणासवो केवलं पवेणिपालनत्थाय वंसानुरक्खणत्थाय परियापुणाति,  
अयं भण्डागारिकपरियत्तीति।  
विनये पन सुप्पटिपन्नो भिक्खू सीलसम्पत्तिम् निस्साय तिस्सो विज्जा पापुणाति, तासं येव च तत्थ पभेदवचनतो।  
सुत्ते सुप्पटिपन्नो समाधिसम्पदं निस्साय छ अभिञ्ञा पापुणाति, तासं येव च तत्थ पभेदवचनतो।  
अभिधम्मे सुप्पटिपन्नो पञ्ञासम्पदं निस्साय चतस्सो पटिसम्भिदा पापुणाति, तासञ् च तत्थ्ऽ एव पभेदवचनतो।  
एवम् एतेसु सुप्पटिपन्नो यथाक्कमं इमं विज्जात्तयं छऌअभिञ्ञाचतुपटिसम्भिदाभेदं सम्पत्तिं पापुणाति।  
विनये पन दुप्पटिपन्नो अनुञ्ञातसुखसम्फस्सात्थरणपापुरणादिफस्ससामञ्ञतो पटिक्खित्तेसु उपादिन्नफस्सादिसु अनवज्जसञ्ञी होति। वुत्तम् पि ह्ऽ एतं:  
तथाहं भगवता धम्मं देसितं आजानामि यथा ये मे अन्तरायिका धम्मा वुत्ता भगवता ते पटिसेवतो नालं अन्तरायाया ऽति। ततो दुस्सीलभावं पापुणाति।

[पगे ०२६]  
२६ समन्तपासादिका  
सुत्ते दुप्पटिपन्नो, चत्तारो ऽमे भिक्खवे पुग्गला सन्तो संविज्जमाना ति आदिसु अधिप्पायं अजानन्तो दुग्गहीतं गण्हाति। यं सन्धाय वुत्तं: अत्तना दुग्गहीतेन अम्हे च्ऽ एव अब्भाचिक्खति अत्तानञ् च खणति बहुञ् च अपुञ्ञम् पसवतीति। ततो मिच्छादिट्ठितं पापुणाति।  
अभिधम्मे दुप्पटिपन्नो धम्मचित्तं अतिधावन्तो अचिन्तेय्यानि पि चिन्तेति। ततो चित्तक्खेपं पापुणाति। वुत्तं ह्ऽ एतं: चत्तारि ऽमानि भिक्खवे अचिन्तेय्यानि, न चिन्तेतब्बानि यानि चिन्तेन्तो उम्मादस्स विघातस्स भागी अस्सा ऽति। एवम् एतेसु दुप्पटिपन्नो यथाक्कमेन इमं दुस्सीलभावमिच्छादिट्ठिताचित्तक्खेपभेदं विपत्तिं पापुणातीति। एत्ता।  
वता:  
परियत्तिभेदं सम्पत्तिं विपत्तिं चापि यं यहिं  
पापुणातिअथा भिक्खु तम् पि सब्बं विभावये इति, अयम् पि गाथा वुत्तत्था होति। एवम् पि नानप्पकारतो पिटकानि ञत्वा तेसं वसेन्ऽ एतं बुद्धवचनं तिविधन् ति ञातब्बं।  
कथं निकायवसेन पञ्चविधं सब्बम् एव च्ऽ एतं दीघनिकायो, मज्झिमनिकायो, संयुत्त्निकायो, अङ्गुत्तरनिकायो, खुद्दकनिकायो ति पञ्चप्पभेदं होति।  
तत्थ कतमो दीघनिकायो। तिवग्गसङ्गहानि ब्रह्मजालादीनि चतुत्तिंससुत्तानि।  
चतुत्तिंस्ऽ एव सुत्तन्ता तिवग्गो यस्स सङ्गहो  
एस दीघनिकायो ति पठमो अनुलोमिको।  
कस्मा पन्ऽ एस दीघनिकायो ति वुच्चति। दीघप्पमाणानं सुत्तानं समूहतो निवासतो च, समूहनिवासा हि निकायो ति वुच्चन्ति।

[पगे ०२७]  
    इन्त्रोदुच्तिओन् २७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नाहं भिक्खवे अञ्ञम् एकनिकायम् पि समनुपस्सामि एवञ्चित्तं यथयिदं भिक्खवे तिरच्छानगता पाणा, पोनिकिनिकायो, चिक्खल्लिकनिकायो ति एवमादीनि च्ऽ एत्थ साधकानि सासनतो लोकतो च। एवं सेसानम् पि निकायभावे वचनत्थो वेदितब्बो।  
कतमो मज्झिमनिकायो। मज्झिमप्पमाणानि पञ्चदसवग्गसङ्गहानि मूलपरियायसुत्तादीनि दियड्ढसतं द्वे च सुत्तानि।  
दियड्ढसतसुत्तन्ता द्वे च सुत्तानि यत्थ सो  
निकायो मज्झिमो पञ्चदसवग्गपरिग्गहो। कतमो संयुत्तनिकायो। देवतासंयुत्तादिवसेन ठितानि ओघतरणसुत्तादीनि सत्त सुत्तसहस्सानि सत्त च सुत्तसतानि द्वासट्ठि च सुत्तानि।  
सत्त सुत्तसहस्साहि सत्त सुत्तसतानि च  
द्वासट्ठि च्ऽ एव सुत्तन्ता एसो संयुत्तसङ्गहो।  
कतमो अङ्गुत्तरनिकायो। एकेकाङ्गातिरेकवसेन ठितानि चित्तपरियादानादीनि नव सुत्तसहस्सानि पञ्च सुत्तसतानि सत्तपण्णासा च सुत्तानि।  
नव सुत्तसहस्सानि पञ्च सुत्तसतानि च  
सत्तपञ्ञाससुत्तानि सङ्खा अङ्गुत्तरे अयं।  
कतमो खुद्दकनिकायो। सकलं विनयपिटकं, अभिधम्मपिटकम् खुद्दकपाठादयो च पुब्बे निदस्सिता पञ्चदसभेदा ठपेत्वा चत्तारो निकाये अवसेसं बुद्धवचनन् ति।

[पगे ०२८]  
२८ समन्तपासादिका  
ठपेत्वा चतुरो प्ऽ एते निकाये दीघादिके  
तदञ्ञं बुद्धवचनं निकायो खुद्दको मतो ति।  
एवं निकायवसेन पञ्चविधं।  
कथं अङ्गवसेन नवविधं। सब्बम् एव ह्ऽ इदं सुत्तं, गेय्यं, वेय्याकरणं, गाथा, उदानं, इतिवुत्तकं, जातकं, अब्भुतधम्मं, वेदल्लन् ति नवप्पभेदं होति।  
तत्थ उभतो-विभङ्ग-निद्देस-खन्धक-परिवारा, सुत्तनिपाते मङ्गलसुत्त-रतनसुत्त-नालकसुत्त-तुवटकसुत्तानि, अञ्ञम् पि सुत्तनामकं तथागतवचनं सुत्तन् ति वेदितब्बं। सब्बम् पि सगाथकं सुत्तं गेय्यन् ति वेदितब्बं विसेसेन संयुत्तके सकलो पि सगाथकवग्गो।  
सकलं अभिधम्मपिटकं निग्गाथकं सुत्तं यञ् च अञ्ञम् पि अट्ठहि अङ्गेहि असङ्गहीतं बुद्धवचनं तं वेय्याकरणन् ति वेदितब्बं। धम्मपदं थेरगाथा थेरिगाथा सुत्तनिपाति नोसुत्तनामिका सुद्धिकगाथा च गाथा ति वेदितब्बा।  
सोमनस्सञाणमयिकगाथा पटिसंयुत्ता द्वे असीति सुत्तन्ता उदानन् ति वेदितब्बं।  
वुत्तं ह्ऽ एतं भगवता ति आदिनयप्पवत्ता द्वादसुत्तरसतसुत्तन्ता इतिवुत्तकन् ति वेदितब्बं।  
अपण्णकजातकादीनि पञ्ञासाधिकानि पञ्च जातकसतानि जातकन् ति वेदितब्बं। चत्तारो ऽमे भिक्खवे अच्छरिया अब्भुता धम्मा आनन्देति आदिनयप्पवत्ता सब्बे पि अच्छरियाब्भुतधम्मपटिसंयुत्तसुत्तन्ता अब्भुतधम्मन् ति वेदितब्बं।  
चूऌअवेदल्ल-महावेदल्ल-सम्मादिट्ठि-सक्कपञ्ह-सङ्खारभाजनिय-महापुण्णमसुत्तादयो सब्बे पि वेदं च तुट्ठिं च लद्धा लद्धा पुच्छितसुत्तन्ता वेदल्लन् ति वेदितब्बं।

[पगे ०२९]  
    इन्त्रोदुच्तिओन् २९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं अङ्गवसेन नवविधं।  
कथं धम्मक्खन्धवसेन चतुरासीतिसहस्सविधं।  
सब्बम् एव च्ऽ एतं बुद्धवचनं  
द्वासीतिं बुद्धतो गण्हिं द्वे सहस्सानि भिक्खुतो  
चतुरासीतिसहस्सानि येऽमे धम्मा पवत्तिनो ति, एवं परिदीपितधम्मक्खन्धवसेन चतुरासीतिसहस्सप्पभेदं होति।  
तत्थ एकानुसन्धिकं सुत्तं एको धम्मक्खन्धो।  
यं अनेकानुसन्धिकं तत्थ अनुसन्धिवसेन धम्मक्खन्धगणना। गाथाबन्धेसु पञ्हपुच्छनं एको धम्मक्खन्धो विस्सज्जनं एको।  
अभिधम्मे एकमेकं तिकदुकभाजनं एकमेकं च चित्तवारभाजनं एको धम्मक्खन्धो।  
विनये अत्थि वत्थु, अत्थि मातिका, अत्थि पदभाजनियं, अत्थि अन्तरापत्ति, अत्थि अनापत्ति, अत्थि तिकच्छेदो। तत्थ एकमेको कोट्ठासो एकमेको धम्मक्खन्धो ति वेदितब्बो।  
एवं धम्मक्खन्धवसेन चतुरासीतिहस्सविधं।  
एवम् एतं अभेदतो रसवसेन एकविधं भेदतो धम्मविनयादिवसेन दुविधादिभेदं बुद्धवचनं सङ्गायन्तेन महाकस्सपपमुखेन वसीगणेन, अयं धम्मो, अयम् विनयो, इदं पठमबुद्धवचनं, इदं मज्झिमबुद्धवचनं, इदं पच्छिमबुद्धवचनम्, इदं विनयपिटकं, इदं सुत्तपिटकं, इदं अभिधम्मपिटकम्, अयं दीघनिकायो ॥।पे॥। अयं खुद्दकनिकायो, इमानि सुत्तादीनि नवङ्गानि, इमानि चतुरासीति धम्मक्खन्धसहस्सानीति इमं पभेदं ववत्थपेत्वा ऽव सङ्गीतं।

[पगे ०३०]  
३० समन्तपासादिका  
न केवलं एत्तकम् एव अञ्ञम् पि उद्दानसङ्गहवग्गसङ्गह-पेय्यालसङ्गह-एकनिपातदुकनिपातादिनिपातसङ्गह-संयुत्तसङ्गह-पण्णासकसङ्गहादिं अनेकविधं तीसु पिटकेसु सन्दिस्समानं सङ्गहप्पभेदं ववत्थपेत्वा एवं सत्तहि मासेहि सङ्गीतं।  
सङ्गीतिपरियोसाने च्ऽ अस्स: इदं महाकस्सपत्थेरेन दसबलस्स सासनं पञ्चवस्ससहस्सपरिमाणं कालं पवत्तनसमत्थं कतन् ति सञ्जातप्पमोदा साधुकारं विय ददमाना अयं महापठवी उदकपरियन्तं कत्वा अनेकप्पकारम् कम्पि सङ्कम्पि सम्पकम्पि सम्पवेधि।  
अनेकानि च अच्छरियानि पातुर् अहेसुन् ति।  
अयं पठममहासङ्गीति नाम, या लोके:  
सतेहि पञ्चहि कता तेन पञ्चसता ति च,  
थेरेह्ऽ एव कतत्ता च थेरिका ति पवुच्चतीति।  
इमिस्सा पन पठममहासङ्गीतिया पवत्तमानाय विनयं पुच्छन्तेन आयस्मता महाकस्सपेन: पठमं आवुसो उपालि पाराजिकं कत्थ पञ्ञत्तन् ति एवमादिवचनपरियोसाने वत्थुम् पि पुच्छि, निदानम् पि पुच्छि, पुग्गलम् पि पुच्छीति एत्थ निदाने पुच्छिते तं निदानं आदितो पभुति वित्थारेत्वा येन च पञ्ञत्तं यस्मा च पञ्ञत्तं सब्बम् एतं कथेतुकामेन आयस्मता उपालित्थेरेन वुत्तं: तेन समयेन बुद्धो भगवा वेरञ्जायं विहरतीति सब्बं वत्तब्बं।

[पगे ०३१]  
    इन्त्रोदुच्तिओन् ३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवम् इदं आयस्मता उपालित्थेरेन वुत्तं।  
तञ् च पन पठममहासङ्गीतिकाले वुत्तन् ति वेदितब्बं।  
एत्तावता च इदं वचनं केन वुत्तं कदा च वुत्तन् ति एतेसं पदानं अत्थो पकासितो होति।  
इदानि कस्मा वुत्तन् ति एत्थ वुच्चते। यस्मा अयम् आयस्मा महाकस्सपत्थेरेन निदानं पुट्ठो तस्मा पन्ऽ एतं निदानं आदितो पभुति वित्थारेतुं वुत्तन् ति, एवम् इदं आयस्मता उपालित्थेरेन पठममहासङ्गीतिकाले वदन्तेनापि इमिना कारणेन वुत्तन् ति वेदितब्बं।  
एत्तावता च ‘वुत्तं येन यदा यस्माऽ ति इमेसम् मातिकापदानं अत्थो पकासितो होति।  
इदानि । । । । । । । । धारितम् येन चाभतं  
यत्थ पटिट्ठितं च्ऽ एतम् एतं वत्वा विधिं ततो ति एतेसं अत्थप्पकासनत्थं इदं वुच्चति। तं पन्ऽ एतं, तेन समयेन बुद्धो भगवा वेरञ्जायं विहरतीति एवमादिवचनपटिमण्डितनिदानं विनयपिटकं केन धारितं केनाभतं कत्थ पतिट्ठितन् ति वुच्चते। आदितो ताव इदं भगवतो सम्मुखा आयस्मता उपालित्थेरेन धारितं, तस्स सम्मुखतो अपरिनिब्बुते तथागते छऌअभिञ्ञादिभेदेहि अनेकेहि भिक्खुसहस्सेहि, परिनिब्बुते तथागते महाकस्सपपमुखेहि धम्मसङ्गाहकत्थेरेहि।  
केनाभतन् ति, जम्बुदीपे ताव उपालित्थेरम् अदिं कत्वा आचरियपरम्पराय याव ततियसङ्गीति ताव आभतं।

[पगे ०३२]  
३२ समन्तपासादिका  
तत्रायं आचरियपरम्परा:  
उपालि दासको च्ऽ एव सोनको सिग्गवो तथा  
तिस्सो मोग्गलिपुत्तो च पञ्च्ऽ एते विजिताविनो  
परम्पराय विनयं दीपे जम्बुसिरिव्हये  
अच्छिज्जमानं आनेसुं ततियो याव सङ्गहो।  
आयस्मा हि उपालि इमं विनयवंसं विनयतन्तिं विनयपवेणिं भगवतो सम्मुखा उग्गहेत्वा बहुन्नं भिक्खूनम् हदये पतिट्ठापेसि।  
तस्स ह्ऽ आयस्मतो सन्तिके विनयं उग्गहेत्वा विनये पकतञ्ञुतं पत्तेसु पुग्गलेसु पुथुज्जनसोतापन्नसकदागामिअनागामिनो गणनपथं वीतिवत्ता, खीणासवानं सहस्सं एकं अहोसि। दासकत्थेरो पि तस्स्ऽ एव सद्धिविहारिको अहोसि। सो उपालित्थेरस्स सम्मुखा उग्गहेत्वा तथ्ऽ एव विनयं वाचेसि। तस्सापि आयस्मतो सन्तिके उग्गहेत्वा विनये पकतञ्ञुतं पत्ता पुथुज्जनादयो गणनपथं वीतिवत्ता, खीणासवानं सहस्सम् एव अहोसि। सोनकत्थेरो पन दासकत्थेरस्स सद्धिविहारिको अहोसि। सो पि अत्तनो उपज्झायस्स दासकत्थेरस्स सम्मुखा उग्गहेत्वा तथ्ऽ एव विनयं वाचेसि। तस्सापि आयस्मतो सन्तिके उग्गहेत्वा विनये पकतञ्ञुतं पत्ता पुथुज्जनादयो गणनपथं वीतिवत्ता, खीणासवानं सहस्सम् एव अहोसि।  
सिग्गवत्थेरो पि सोनकत्थेरस्स सद्धिविहारिको अहोसि।  
सो पि अत्तनो उपज्झायस्स सोनकत्थेरस्स सन्तिके विनयं उग्गहेत्वा अरहन्तसहस्सस्स धुरग्गाहो अहोसि। तस्स पनायस्मतो सन्तिके उग्गहेत्वा विनये पकतञ्ञुतं पत्ता पुथुज्जनसोतापन्नसकदागामिअनागामिनो पि खीणासवापि एत्तकानि सतानीति वा एत्तकानि सहस्सानीति वा अपरिच्छिन्ना अहेसुं।

[पगे ०३३]  
    इन्त्रोदुच्तिओन् ३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तदा किर जम्बुदीपे अतिमहाभिक्खुसमुदयो अहोसि। मोग्गलिपुत्ततिस्सत्थेरस्स पन आनुभावो ततियसङ्गीतियं पाकटो भविस्सति। एवं इदं विनयपिटकं जम्बुदीपे ताव इमाय आचरियपरम्पराय याव ततियसङ्गीति ताव आभतन् ति वेदितब्बं।  
दुतियसङ्गीतिविजाननत्थं पन अयम् अनुक्कमो वेदितब्बो। यदा हि  
सङ्गायित्वान सद्धम्मं जोतयित्वा च सब्बधी  
याव जीवितपरियन्तं ठत्वा पञ्चसतापि ते,  
खीणासवा जुतीमन्तो थेरा कस्सपाअदयो  
खीणस्नेहपदीपा व निब्बायिंसु अनालया।  
अथानुक्कमेन गच्छन्तेसु रत्तिन्दिवेसु वस्ससतपरिनिब्बुते भगवति वेसालिका वज्जिपुत्तका भिक्खू वेसालियं, कप्पति सिङ्गिलोणकप्पो कप्पति द्वङ्गुलकप्पो कप्पति गामन्तरकप्पो कप्पति आवासकप्पो कप्पति अनुमतिकप्पो कप्पति आचिण्णकप्पो कप्पति अमथितकप्पो कप्पति जलोगि पातुं कप्पति अदसकं निसीदनं कप्पति जातरूपरजतन् ति इमानि दस वत्थूनि दीपेसुं। तेसं सुसुनागपुत्तो कालासोको नाम राजा पक्खो अहोसि।  
तेन ख्पन समयेन आयस्मा यसो काकण्डकपुत्तो वज्जीसु चारिकं चरमानो वेसालिका किर वज्जिपुत्तका भिक्खू वेसालियं दस वत्थूनि दीपेन्तीति सुत्वा न खो पन्ऽ एतं पतिरूपं य्व् आहम् दसबलस्स सासनविपत्तिं सुत्वा अप्पोस्सुक्को भवेय्यं, हन्दाहं अधम्मवादिनो निग्गहेत्वा धम्मं दीपेमीति चिन्तेन्तो येन वेसाली तद् अवसरि।

[पगे ०३४]  
३४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्र सुदम् आयस्मा यसो काकण्डकपुत्तो वेसालियं विहरति महावने कूटागारसालायं।  
तेन खो पन समयेन वेसालिका वज्जिपुत्तका भिक्खू तदह्ऽ उपोसथे कंसपातिं उदकेन पूरेत्वा मज्झे भिक्खुसङ्घस्स ठपेत्वा आगते वेसालिके उपासके एवं वदेन्ति: देथावुसो सङ्घस्स कहापणम् पि अड्ढम् पि पादम् पि मासकरूपम् पि, भविस्सति सङ्घस्स परिक्खारेन करणीयन् ति सब्बं ताव वत्तब्बं याव, इमाय पन विनयसङ्गीतिया सत्त भिक्खुसतानि अनूनानि अनधिकानि अहेसुं, तस्मायं दुतियसङ्गीति सत्तसतिका ऽति वुच्चतीति।  
एवं तस्मिञ् च सन्निपाते द्वादसभिक्खुसतसहस्सानि सन्निपतिंसु आयस्मता यसेन समुस्साहिता।  
तेसं मज्झे आयस्मता रेवतेन पुट्ठेन सब्बकामित्थेरेन विनयं विस्सज्जेन्तेन तानि दस वत्थूनि विनिच्छितानि अधिकरणं वूपसमितं। अथ थेरा पुन धम्मञ् च विनयञ् च सङ्गायिस्सामा ऽति तिपिटकधरे पत्तपटिसम्भिदे सत्तसते भिक्खू उच्चिनित्वा वेसालियं वाऌउकारामे सन्निसीदित्वा महाकस्सपत्थेरेन सङ्गायितसदिसम् एव सब्बं सासनमलं सोधेत्वा पुन पिटकवसेन निकायवसेन अङ्गवसेन धम्मक्खन्धवसेन च सब्बं धम्मञ् च विनयञ् च सङ्गायिंसु।  
अयं सङ्गीति अट्ठहि मासेहि निट्ठिता, या लोके  
सतेहि सत्तहि कता तेन सत्तसता ति च  
पुब्बे कतम् उपादाय दुतिया ति च वुच्चतीति।  
सा पनायं  
येहि थेरेहि सङ्गीता सङ्गीति तेसु विस्सुता  
सब्बकामी च साऌहो च रेवतो खुज्जसोभितो

[पगे ०३५]  
    इन्त्रोदुच्तिओन् ३५  
यसो च सानसम्भूतो एते सद्धिविहारिका  
थेरा आनन्दत्थेरस्स दिट्ठपुब्बा तथागतं।  
सुमनो वासभगामी च ञेय्या सद्धिविहारिका  
द्वे इमे अनुरुद्धस्स दिट्ठपुब्बा तथागतं।  
दुतियो पन सङ्गीतो येहि थेरेहि सङ्गहो  
सब्बे पि पन्नभारा ते कतकिच्चा अनासवा ति, अयं दुतियसङ्गीति।  
एवम् इमं दुतियसङ्गीतिं सङ्गायित्वा ते थेरा उप्पज्जिस्सति नु खो अनागते पि सासनस्स एवरूपं अब्बुदन् ति ओलोकयमाना इदं अद्दसंसु: इतो वस्ससतस्स उपरि अट्ठारसमे वस्से पाटलिपुत्ते धम्मासोको नाम राजा उप्पज्जित्वा सकल-जम्बुदीपे रज्जं कारेस्सतीति। सो बुद्धसासने पसीदित्वा महन्तं लाभसक्कारं पवत्तयिस्सति। ततो तित्थिया लाभसक्कारं पत्थयमाना सासने पब्बजित्वा सकं सकं दिट्ठिं परिदीपेस्सन्ति। एवं सासने महन्तं अब्बुदं उप्पज्जिस्सतीति।  
अथ नेसं एतद् अहोसि: किन् नु खो मयं एतस्मिं अब्बुदे उप्पन्ने सम्मुखा भविस्साम न भविस्सामा ऽति। अथ सब्ब्ऽ एव तदा अत्तनो असम्मुखभावञ् ञत्वा, को नु खो तं अधिकरनं वूपसमेतुं समत्थो भविस्सतीति सकलमनुस्सलोकञ् च छकामावचरदेवलोकञ् च ओलोकेन्ता न कञ्चि दिस्वा ब्रह्मलोके तिस्सं नाम महाब्रह्मानं अद्दसंसु परित्तायुकं उपरिब्रह्मऌओकूपपत्तिया भावितमग्गं।  
दिस्वान नेसं एतद् अहोसि: सचे मयं एतस्स ब्रह्मुनो मनुस्सलोके निब्बत्तनत्थाय उस्साहं करेय्याम, अद्धा एस मोग्गलिब्राह्मणस्स गेहे पटिसन्धिं गहेस्सति ततो च मन्तेहि पलोभितो निक्खमित्वा पब्बजिस्सति,

[पगे ०३६]  
३६ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो एवं पब्बजित्वा सकलबुद्धवचनं उग्गहेत्वा अधिगतपटिसम्भिदो हुत्वा तित्थिये मद्दित्वा तं अधिकरणं विनिच्छिनित्वा सासनं पग्गण्हिस्सतीति।  
ते ब्रह्मलोकं गन्त्वा तिस्सं महाब्रह्मानं एतद् अवोचुं: इतो वस्ससतस्स उपरि अट्ठारसमे वस्से सासने महन्तं अब्बुदं उप्पज्जिस्सति, मयञ् च सकलं मनुस्सलोकम् छकामावचरदेवलोकञ् च ओलोकयमाना कञ्चि सासनं पग्गण्हेतुं समत्थं अदिस्वा ब्रह्मलोकं विचिनन्ता भवन्तं अद्दसाम। साधु सप्पुरिस मनुस्सलोके निब्बत्तित्वा दसबलस्स सासनं पग्गण्हितुं पटिञ्ञं देहीति। एवं वुत्ते महाब्रह्मा, अहं किर सासने उप्पन्नं अब्बुदं सोधेत्वा सासनं पग्गहेतुं समत्थो भविस्सामीति हट्ठपहट्ठो उदग्गुदग्गो हुत्वा साधू ऽति पटिसुणित्वा पटिञ्ञं अदासि। थेरा ब्रह्मलोके तं करणीयं तीरेत्वा पुन पच्चागमिंसु।  
तेन खो पन समयेन सिग्गवत्थेरो च चन्दवज्जित्थेरो च द्वे पि नवका होन्ति दहरभिक्खू तिपिटकधरा पत्तपटिसम्भिदा खीणासवा, ते तं अधिकरणं न पापुणिंसु। थेरा तुम्हे आवुसो अम्हाकं इमस्मिं अधिकरणे नो सहायका अहुवत्थ, तेन वो इदं दण्डकम्मं होतु:  
तिस्सो नाम ब्रह्मा मोग्गलिब्राह्मणस्स गेहे पटिसन्धिं गण्हिस्सति, तं तुम्हाकं एको नीहरित्वा पब्बाजेतु, एको बुद्धवचनं उग्गण्हापेतू ऽति वत्वा सब्बे पि यावतायुकं ठत्वा।  
सब्बकामिप्पभुतयो ते पि थेरा महिद्धिका  
अग्गिक्खन्धा व लोकम्हि जलित्वा परिनिब्बुता।  
दुतियसङ्गहं कत्वा विसोधेत्वान सासनम्

[पगे ०३७]  
    इन्त्रोदुच्तिओन् ३७  
अनागते पि कत्वान हेतुं सद्धम्मसुद्धिया  
खीणासवा वसिप्पत्ता पभिन्नपटिसम्भिदा  
अनिच्चतावसं थेरा ते पि नाम उपागता।  
एवं अनिच्चतं जम्मिं ञत्वा दुरभिसम्भवं  
तं पत्तुं वायमे धीरो यं निच्चं अमतं पदन्ति।  
एत्तावता सब्बाकारेन दुतियसङ्गीतिवण्णना निट्ठिता होति।  
तिस्सो पि खो महाब्रह्मा ब्रह्मलोका चवित्वा मोग्गलिब्राह्मणस्स गेहे पटिसन्धिं अग्गहेसि। सिग्गवत्थेरो पि तस्स पटिसन्धिगहणतो पभुति सत्तवस्सानि ब्रह्मणस्स गेहं पिण्डाय पाविसि। एकदिवसम् पि उऌउङ्कमत्तं वा यागुं कटच्छुमत्तं वा भत्तं नालत्थ। सत्तन्नं पन वस्सानं अच्चयेन एकदिवसं, अतिच्छथ भन्ते ति वचनमत्तं अलत्थ। तं दिवसम् एव ब्राह्मणो पि बहिद्धा किञ्चि करणीयं कत्वा आगच्छन्तो पटिपथे थेरं दिस्वा, भो पब्बजित अम्हाकं गेहं अगमित्था ऽति आह। आम ब्राह्म अगमम्हा ऽति। अपि किञ्चि लभित्था ऽति। आम ब्राह्मण लभिम्हा ऽति। सो गेहं गन्त्वा पुच्छि:  
तस्स पब्बजितस्स किञ्चि अदत्था ऽति। न किञ्चि अदम्हा ऽति।  
ब्राह्मणो दुतियदिवसे घरद्वारे येव निसीदि, अज्ज पब्बजितं मुसावादेन निग्गहेस्सामीति। थेरो दुतियदिवसे ब्राह्मणस्स घरद्वारं सम्पत्तो। ब्राह्मणो थेरं दिस्वा ऽव एवं आह: तुम्हे हिय्यो अम्हाकं गेहे किञ्चि अलद्धा येव लभिम्हा ऽति अवोचुत्थ। वट्टति नु खो तुम्हाकं मुसावादो ति। थेरो आह: मयं ब्राह्मण तुम्हाकं गेहे सत्तवस्सानि अतिच्छथा ऽति वचनमत्तम् पि अलभित्वा हिय्यो अतिच्छथा ऽति वचनमत्तं लभिम्ह। अथ्ऽ एतं पटिसन्थारं उपादाय एवम् अवोचम्हा ऽति।  
ब्राह्मणो चिन्तेसि: इमे पटिसन्थारमत्तम् पि लभित्वा लभिम्हा ऽति पसंसन्ति। अञ्ञं किञ्चि खादनियं भोजनियं लभित्वा कस्मा न प्पसंसन्तीति पसीदित्वा अत्तनो अत्थाय पटियादितभत्ततो कटच्छुभिक्खं तदूपियञ् च व्यञ्जनं दापेत्वा इमं भिक्खं सब्बकालं तुम्हे लभिस्सथा ऽति आह।

[पगे ०३८]  
३८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो पुनदिवसतो पभुति उपसङ्कमन्तस्स थेरस्स उपसमं दिस्वा भिय्योसोमत्ताय पसीदित्वा थेरं निच्चकालं अत्तनो घरे भत्तविस्सग्गकरणत्थाय याचि। थेरो अधिवासेत्वा दिवसे दिवसे भत्तकिच्चं कत्वा गच्छन्तो थोकथोकं बुद्धवचनं कथेत्वा गच्छति।  
सो पि खो माणवको सोऌअसवस्सुद्देसिको येव तिण्णं वेदानं पारगु अहोसि। ब्रह्मलोकतो आगतसुद्धसत्तस्स आसने वा सयने वा अञ्ञो कोचि निसज्जिता वा निपज्जिता वा न्ऽ अत्थि। सो यदा आचरियघरं गच्छति तदास्स मञ्चपीठं सेतेन वत्थेन पटिच्छादेत्वा लग्गेत्वा ठपेन्ति।  
थेरो चिन्तेसि: समयो दानि माणवकं पब्बाजेतुं, चिरञ् च मे इधागच्छन्तस्स न काचि माणवकेन सद्धिं कथा उप्पज्जति। हन्द दानि इमिना उपायेन पल्लङ्कं निस्साय उप्पज्जिस्सतीति। गेहं गन्त्वा यथा तस्मिं गेहे ठपेत्वा माणवकस्स पल्लङ्कं अञ्ञं न किञ्चि आसनं दिस्सति तथा अधिट्ठासि।  
ब्राह्मणस्स गेहे जनो थेरं दिस्वा अञ्ञं किञ्चि आसनं अपस्सन्तो माणवकस्स पल्लङ्कं अत्थरित्वा अदासि। निसीदि थेरो पल्लङ्के। माणवको पि खो तङ्खणं येव आचरियघरा आगम्म थेरं अत्तनो पल्लङ्के निसिन्नं दिस्वा कुपितो अनत्तमनो, को मम पल्लङ्कं समनस्स पञ्ञापेसीति आह। थेरो भत्तकिच्चं कत्वा वूपसन्ते माणवकस्स चण्डिक्कभावे एवं आह: किं पन त्वं माणवक कञ्चि मन्तं जानासीति।

[पगे ०३९]  
    इन्त्रोदुच्तिओन् ३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] माणवो, भो पब्बजित मयि दानि मन्ते अजानन्ते अञ्ञे के जानिस्सन्तीति वत्वा थेरं पुच्छि: तुम्हे पन मन्तं जानाथा ऽति। पुच्छ माणव, पुच्छित्वा सक्का जानितुन् ति।  
अथ खो माणवो तीसु वेदेसु सनिघण्डुकेटुभेसु साक्खरप्पभेदेसु इतिहासपञ्चमेसु यानि यानि गण्ठिट्ठानानि येसं नयं न्ऽ एव अत्तना पस्सति नापि ऽस्स आचरियो अद्दस तेसु थेरं पुच्छि।  
थेरो पकतियापि तिण्णं वेदानं पारगु, इदानि पन पतिसम्भिदपत्तो, तेन्ऽ अस्स न्ऽ अत्थि नेसं पञ्हानं विस्सज्जने ऽव भारो ति तावद् एव ते पञ्हे विस्सज्जेत्वा माणवं आह: माणव अहं तया बहुं पुच्छितो, अहम् पि दानि तं एकं पञ्हं पुच्छामि, व्याकरिस्ससि मे ति। आम भो पब्बजित पुच्छ, व्याकरिस्सामीति।  
थेरो चित्तयमके इमं पञ्हं पुच्छि: यस्स चित्तं उप्पज्जति न निरुज्झति, तस्स चित्तं निरुज्झिस्सति न्ऽ उप्पज्जिस्सति, यस्स वा पन चित्तं निरुज्झिस्सति न्ऽ उप्पज्जिस्सति, तस्स चित्तं उप्पज्जति न निरुज्झतीति। माणवो उद्धं वा अधो वा सरितुं असक्कोन्तो, किं नाम भो पब्बजित इदन् ति आह। बुद्धमन्तो नामायं माणवा ऽति। सक्का पनायां भो मय्हं पि दातुन् ति। सक्का माणव अम्हेहि गहितं पब्बज्जं गण्हन्तस्स दातुन् ति।

[पगे ०४०]  
४० समन्तपासादिका  
ततो माणवो मातापितरो उपसङ्कमित्वा आह: अयं पब्बजितो बुद्धमन्तं नाम जानाति न च अत्तनो सन्तिके अपब्बजितस्स देति। अहं एतस्स सन्तिके पब्बजित्वा मन्तं उग्गण्हिस्सामीति। अथ्ऽ अस्स मातापितरो, पब्बजित्वा पि नो पुत्तो मन्ते गण्हातु, गहेत्वा पुनागमिस्सतीति मञ्ञमाना, गण्ह पुत्ता ऽति अनुजानिंसु।  
थेरो दारकं पब्बाजेत्वा द्वतिंसाकारकम्मट्ठानं ताव आचिक्खि। सो तत्थ परिकम्मं करोन्तो न चिरस्स्ऽ एव सोतापत्तिफले पतिट्ठासि। ततो थेरो चिन्तेसि: सामणेरो सोतापत्तिफले पतिट्ठितो, अभब्बो दानि सासनतो निवत्तितुं।  
सचे पन्ऽ अस्साहं कम्मट्ठानं वड्ढेत्वा कथेय्यं, अरहत्तं पापुणेय्य अप्पोस्सुक्को भवेय्य बुद्धवचनं गहेतुं। समयो दानि नं चन्दवज्जित्थेरस्स सन्तिकं पेसेतुन् ति।  
ततो नं आह: एहि त्वं सामणेर थेरस्स सन्तिकं गन्त्वा बुद्धवचनं उग्गण्ह। मम वचनेन आरोग्यं पुच्छ एवं च वदेहि: उपज्झायो मं भन्ते तुम्हाकम् सन्तिकं पहिणीति।  
कोनामो ते उपज्झायो ति च वुत्ते सिग्गवत्थेरो नाम भन्ते ति वदेय्यासि।  
अहं कोनामो ति वुत्ते अवं वदेय्यासि: मम उपज्झायो भन्ते तुम्हाकं नामं जानातीति। एवं भन्ते ति खो तिस्सो सामणेरो थेरं अभिवादेत्वा पदक्खिणं कत्वा अनुपुब्बेन चन्दवज्जित्थेरस्स सन्तिकं गन्त्वा वन्दित्वा एकमन्तं अट्ठासि।  
थेरो सामणेरं पुच्छि: कुतो आगतो ऽसीती आह। उपज्झायो मं भन्ते तुम्हाकं सन्तिकं पहिणीति। कोनामो ते उपज्झायो ति। सिग्गवत्थेरो नाम भन्ते ति। अहं कोनामो ति। मम उपज्झायो भन्ते तुम्हाकं नामं जानातीति।  
पत्तचीवरं दानि पटिसामेहीति। साधु भन्ते ति सामणेरो पत्तचीवरं पटिसामेत्वा पुनदिवसे परिवेणं सम्मज्जित्वा उदकदन्तपोणं उपट्ठापेसि।

[पगे ०४१]  
    इन्त्रोदुच्तिओन् ४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।]   
थेरो सम्मट्ठट्ठानं पन सम्मज्जि, तं उदकं छड्डेत्वा अञ्ञं उदकं आहरि, तञ् च दन्तकट्ठं अपनेत्वा अञ्ञं दन्तकट्ठं गण्हि। एवं सत्तदिवसानि  
कत्वा सत्तमे दिवसे पुन पुच्छि।  
सामणेरो पुन पि पुब्बे कथितसदिसम् एव कथेसि।  
थेरो सो वतायं ब्राह्मणो ति सञ्जानित्वा, किमत्थं आगतो ऽसीति आह। बुद्धवचनं उग्गण्हनत्थाय भन्ते ति।  
थेरो उग्गण्ह दानि सामणेरा ऽति वत्वा पुनदिवसतो पभुति।  
बुद्धवचनं पट्ठपेसि। तिस्सो सामणेरो ऽव हुत्वा ठपेत्वा विनयपिटकं सब्बं बुद्धवचनं उग्गण्हि सद्धिं अट्ठकथाय। उपसम्पन्नकाले पन अवस्सिको ऽव समानो तिपिटकधरो अहोसि।  
आचरियुपज्झाया मोग्गलिपुत्ततिस्सत्थेरस्स हत्थे सकलबुद्धवचनं पतिट्ठपेत्वा यावतायुकं ठत्वा परिनिब्बायिंसु।  
मोग्गलिपुत्ततिस्सत्थेरो पि अपरेन समयेन कम्मट्ठानं वड्ढेत्वा अरहत्तं पत्तो बहुन्नं धम्मविनयं वाचेसि।  
तेन खो पन समयेन बिन्दुसारस्स रञ्ञो एकसतपुत्ता अहेसुं। ते सब्बे असोको अत्तना सद्धिं एकमातिकं तिस्सकुमारं ठपेत्वा घातेसि। घातेन्तो चत्तारि वस्सानि अनभिसित्तो ऽव रज्जं कारेत्वा चतुन्नं वस्सानं अच्चयेन तथागतस्स परिनिब्बानतो द्विन्नं वस्ससतानं उपरि अट्ठारसमे वस्से सकल-जम्बुदीपे एकरज्जाभिसेकं पापुणि।

[पगे ०४२]  
४२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अभिसेकानुभावेन च्ऽ अस्स इमा राजिद्धियो आगता:  
महापठविया हेट्ठा योजनप्पमाणे आणा पवत्तति, तथा उपरि आकासे, अनोतत्तदहतो अट्ठहि, काजेहि सोऌअस पानियघटे दिवसे दिवसे देवता आहरन्ति, यतो सासने उप्पन्नसद्धो हुत्वा अट्ठघटे भिक्खुसङ्घस्स अदासि, द्वे घटे सट्ठिमत्तानं सहस्सानं तिपिटकधरभिक्खूनं, द्वे घटे अग्गमहेसिया असन्धिमित्ताय, चत्तारो घटे अत्तना परिभुञ्जि। देवता एव, हिमवन्ते नागलतादन्तकट्ठं नाम अत्थि सिनिद्धं मुदुकं रसवन्तं, तं दिवसे दिवसे आहरन्ति, येन रञ्ञो च महेसिया च सोऌअसन्नञ् च नाटकसहस्सानं सट्ठिमत्तानञ् च भिक्खुसहस्सानं देवसिकं दन्तपोणकिच्चं निप्पज्जति।  
देवसिकम् एव तस्स देवता अगदामलकं अगदहरीतकं सुवण्णवण्णञ् च गन्धरससम्पन्नं अम्बपक्कञ् च आहरन्ति।  
तथा छद्दन्तदहतो पञ्चवण्णं निवासनपापुरणं पीतकवण्णं हत्थपुञ्छनपट्टकं दिब्बञ् च पानकं आहरन्ति पि नानागन्धं। देवसिकम् एव पन ऽस्स अनुविलेपनगन्धं, पारुपनत्थाय असुत्तमयिकं सुमनपुप्फपटं, महारहञ् च अञ्जनं नागभवनतो नागराजानो आहरन्ति।

[पगे ०४३]  
    इन्त्रोदुच्तिओन् ४३  
छद्दन्तदहे च उट्ठितस्स सालिनो नव वाहसहस्सानि दिवसे दिवसे सुवा आहरन्ति, मुसिका नित्थुसकं करोन्ति, एको पि खण्डतण्डुलो न होति, रञ्ञो सब्बट्ठानेसु अयं एव तण्डुलो परिभोगं गच्छति। मधुमक्खिका मधुं करोन्ति। कम्मारसालादीसु अच्छा कूटं पहरन्ति। करविकसकुणा आगन्त्वा मधुरस्सरं विकूजन्ता रञ्ञो बलिकम्मं करोन्ति।  
इमाहि इद्धीहि समन्नागतो राजा एकदिवसं सुवण्णसङ्खलिकबन्धनं पेसेत्वा चतुन्नं बुद्धानं अधिगतरूपदस्सनं कप्पायुकं कालं नाम नागराजां आनयित्वा सेतच्छत्तस्स हेट्ठा महारहे पल्लण्के निसीदापेत्वा अनेकसतवण्णेहि जलजथलजपुप्फेहि सुवण्णपुप्फेहि च पूजं कत्वा सब्बालङ्कारपतिमण्डितेहि सोऌअसहि नाटकसहस्सेहि समन्ततो परिक्खिपित्वा, अनन्तञाणस्स ताव मे सद्धम्मवरचक्कवत्तिनो सम्मासम्बुद्धस्स रूपं इमेसं अक्खीनं आपाथं करोहीति वत्वा तेन निम्मितं सकलसरीरे विप्पकिण्णपुञ्ञप्पभावनिब्बत्तासीतिअनुव्यञ्जनपतिमण्डितं द्वत्तिंसमहापुरिसलक्खणसस्सिरीकताय विकसितकमलुप्पलपुण्डरीकपतिमण्डितम् इव सलिलतलं तारागणरस्मिं जालविसदविस्फुरितसोभासमुज्जलम् इव गगनतलं नीलपीतलोहितादिभेदविचित्रवण्णरंसिविनद्धब्यामप्पभापरिक्खेपविलासिताय सन्ध्याप्पभानुरागैन्दधनुविज्जुल्लतापरिक्खित्तम् इव कनकगिरिसिखरं नानाविरागविमलकेतुमालासमुज्जलितचारुमत्थकसोभं।

[पगे ०४४]  
४४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नयनरसायनम् इव ब्रह्मदेवमनुजनागयक्खगणानं बुद्धरूपम् पस्सन्तो सत्तदिवसानि अक्खिपूजं नाम अकासि।  
राजा किर अभिसेकं पापुणित्वा तीणि येव संवच्छरानि बाहिरकपासण्डं परिगण्हि, चतुत्थे संवच्छरे बुद्धसासने पसीदि। तस्स किर पिता बिन्दुसारो ब्राह्मणभत्तो अहोसि। सो ब्राह्मणानञ् च ब्राह्मणजातियपासण्डानञ् च पण्डरङ्गपरिब्बाजकादीनं सट्ठिसहस्समत्तानं निच्चभत्तं पट्ठपेसि।  
असोको पितरा पवत्तितं दानं अत्तनो अन्तेपुरे तथ्ऽ एव ददमानो एकदिवसं सीहपञ्जरे ठितो ते उपसमपरिबाहिरेन आचारेन भुञ्जमाने असन्तिन्द्रिये अविनीतैरियापथे दिस्वा चिन्तेसि: ईदिसं दानं उपपरिक्खित्वा युत्तट्ठाने दातुम् वट्टतीति। एवं चिन्तेत्वा अमच्चे आह: गच्छथ भणे अत्तनो अत्तनो साधुसम्मते समणब्राह्मणे अन्तेपुरं अतिहरथ दानं दस्सामा ऽति। अमच्चा, साधु देवा ऽति रञ्ञो पटिस्सुत्वा ते ते पण्डरङ्गपरिब्बाजकाजीविकनिगन्थादयो आनेत्वा, इमे महाराज अम्हाकं अरहन्तो ति आहंसु।  
अथ राजा अन्तेपुरे उच्चावचानि आसनानि पञ्ञापेत्वा आगच्छन्तू ऽति वत्वा आगतागते आह: अत्तनो अत्तनो पतिरूपे आसने निसीदथा ऽति।

[पगे ०४५]  
    इन्त्रोदुच्तिओन् ४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते एकच्चे भद्दपीठकेसु एकच्चे फलकपीठकेसु निसीदिंसु। तं दिस्वा राजा: न्ऽ अत्थि तेसं अन्तोसारो ति ञत्वा तेसं अनुरूपं खादनियभोजनियं दत्वा उय्योजेसि। एवं गच्छन्ते काले एकदिवसं सीहपञ्जरे ठितो अद्दस निग्रोधं सामणेरं राजङ्गणेन गच्छन्तं दन्तं गुत्तं सन्तिन्द्रियं इरियापथसम्पन्नं।  
को पनायं निग्रोधो नाम। बिन्दुसाररञ्ञो जेट्ठपुत्तस्स सुमनराजकुमारस्स पुत्तो।  
तत्रायं अनुपुब्बिकथा: बिन्दुसाररञ्ञो किर दुब्बलकाले येव असोककुमारो अत्तना लद्धं उज्जेनिरज्जं पहाय आगन्त्वा सब्बं नगरं अत्तनो हत्थगतं कत्वा सुमनं राजकुमारं अग्गहेसि। तं दिवसम् एव सुमनस्स राजकुमारस्स सुमना नाम राजदेवी परिपुण्णगब्भा अहोसि। सा अञ्ञातकवेसेन निक्खमित्वा अविदूरे अञ्ञतरं चण्डालगामं सन्धाय गच्छन्ती जेट्ठकचण्डालस्स गेहतो अविदूरे अञ्ञतरस्मिम् निग्रोधरुक्खे अधिवत्थाय देवताय, इतो एहि सुमनेति वदन्तिया सद्दं सुत्वा तस्सा समीपं गता।  
देवता अत्तनो आनुभावेन एकं सालं निम्मिनित्वा, एत्थ वसाहीति पादासि। सा तं सालं पाविसि। गतदिवसे येव पुत्तं विजायि। सा तस्स निग्रोधदेवताय परिग्गहितत्ता निग्रोधो त्व् एव नामं अकासि। जेट्ठकचण्डालो दिट्ठदिवसतो पभुति तं अत्तनो सामिधीतरं मञ्ञमानो निबद्धवत्तं पट्ठपेसि। राजधीता तत्थ सत्त वस्सानि वसि।

[पगे ०४६]  
४६ समन्तपासादिका  
निग्रोधकुमारो पि सत्त वस्सिको जातो। तदा महावरुणत्थेरो नाम एको अरहा दारकस्स हेतुसम्पदं दिस्वा तत्थ विहरमानो: सत्तवस्सिको दानि दारको, कालो नं पब्बाजेतुन् ति चिन्तेत्वा राजधीताय आरोचापेत्वा निग्रोधकुमारं पब्बाजेसि। कुमारो खुरग्गे येव अरहत्तं पापुणि। सो एकदिवसं पातो ऽव सरीरं जग्गेत्वा आचरियुपज्झायवत्तं कत्वा पत्तचीवरम् आदाय मातु उपासिकाय गेहद्वारं गच्छामीति निक्खमि। मातु निवेसनट्ठानञ् च्ऽ अस्स दक्खिणद्वारेन नङ्गरं पविसित्वा नगरमज्झेन गन्त्वा पाचीनद्वारेन निक्खमित्वा गन्तब्बं होति।  
तेन च समयेन असोको धम्मराजा पाचीनदिसाभिमुखो सीहपञ्जरे चङ्कमति। तङ्खणं येव निग्रोधो राजङ्गणं सम्पापुणि सन्त्द्रियो सन्तमानसो युगमत्तं पेक्खमानो। तेन वुत्तं: एकदिवसं सीहपञ्जरे ठितो अद्दस निग्रोधंसामणेरं राजङ्गणेन गच्छन्तं दन्तं गुत्तं सन्तिन्द्रियं इरियापथसम्पन्नन् ति। दिस्वा पन्ऽ अस्स एतद् अहोसि: अयं जनो सब्बो पि विक्खित्तचित्तो भन्तमिगपटिभागो, अयं पन दारको अविक्खित्तचित्तो अतिविय च्ऽ अस्स आलोकितविलोकितं सम्मिञ्जनपसारणञ् च सोभति, अद्धा एतस्स अब्भन्तरे लोकुत्तरधम्मो भविस्सतीति रञ्ञो सह दस्सनेन्ऽ एव सामणेरे चित्तं पसीदि, पेमं सण्ठहि।  
कस्मा। पुब्बे पि किर पुञ्ञकरणकाले एस रञ्ञो जेट्ठभाता वाणिजको अहोसि। वुत्तम् पि च्ऽ एतं:

[पगे ०४७]  
इन्त्रोदुच्तिओन् ४७  
पुब्बेव सन्निवासेन पच्चुप्पन्नहितेन वा  
एवं तं जायते पेमं उप्पलं व यथोदके ति।  
अथ राजा सञ्जातपेमो सबहुमानो, एतं सामणेरं पक्कोसथा ऽति अमच्चे पेसेसि। ते अतिचिरायन्तीति पुन द्वे तयो पेसेसि तुरितं आगच्छतू ऽति।  
सामणेरो अत्तनो पकतिया येव अगमासि। राजा, पतिरूपम् आसनं ञत्वा निसीदथा ऽति आह। सो इतो च्ऽ इतो च विलोकेत्वा न्ऽ अत्थि दानि अञ्ञे भिक्खू ति समुस्सितसेतच्छत्तं राजपल्लङ्कं उपसङ्कमित्वा पत्तगहणत्थाय रञ्ञो आकारं दस्सेसि। राजा तं पल्लङ्कसमीपं उपगच्छन्तं एव दिस्वा चिन्तेसि: अज्ज्ऽ एव दानि अयं सामणेरो इमस्स गेहस्स सामिको भविस्सतीति।  
सामणेरो रञ्ञो हत्थे पत्तं दत्वा पल्लण्कं अभिरूहित्वा निसीदि। राजा अत्तनो अत्थाय सम्पादितं सब्बं यागुखज्जकभत्तविकतिं उपनामेसि।  
सामणेरो खादनियभोजनियं अत्तनो यापनियमत्तम् एव सम्पटिच्छि। भत्तकिच्चावसाने राजा आह: सत्थारा तुम्हाकं दिन्नओवादं जानाथा ऽति।  
जानामि महाराज एकदेसेना ऽति। तात मय्हम् पि नं कथेहीति। साधु महाराजा ऽति रञ्ञो अनुरूपं धम्मपदे अप्पमादवग्गं अनुमोदनत्थाय अभासि। राजा पन ‘अप्पमादो अमतपदं पमादो मच्चुनो पदन्ऽ ति सुत्वा ऽव अञ्ञातं तात परियोसापेहीति आह। अनुमोदनावसाने, अट्ठ ते तात धुवभत्तानि दम्मीति आह। सामणेरो आह: एतानि अहं उपज्झायस्स दम्मि महाराजा ऽति। को अयं तात उपज्झायो नामा ऽति। वज्जावज्जं दिस्वा चोदेता सारेता महाराजा ऽति। अञ्ञानि पि ते तात अट्ठ दम्मीति।

[पगे ०४८]  
४८ समन्तपासादिका  
एतानि आचरियस्स दम्मि महाराजा ऽति। को अयं तात आचरियो नामा ऽति। इमस्मिं सासने सिक्खितब्बकधम्मेसु पतिट्ठापेता महाराजा ऽति। साधु तात अञ्ञानि पि ते अट्ठ दम्मीति।  
एतानि भिक्खुसङ्घस्स दम्मि महाराजा ऽति। को अयं तात भिक्खुसङ्घो नामा ऽति। यं निस्साय महाराज अम्हाकं आचरियुपज्झायानञ् च ममञ् च पब्बज्जा च उपसम्पदा चा ऽति। राजा भिय्योसोमत्ताय तुट्ठचित्तो आह:  
अञ्ञानि पि ते तात अट्ठ दम्मीति। सामणेरो साधू ऽति सम्पटिच्छित्वा पुनदिवसे द्वत्तिंस भिक्खू गहेत्वा राजन्तेपुरं पविसित्वा भत्तकिच्चं अकासि। राजा अञ्ञे पि द्वत्तिंस भिक्खू तुम्हेहि सद्धिं स्वे भिक्खं गण्हन्तू ऽति एतेन्ऽ एव उपायेन दिवसे दिवसे वड्ढापेन्तो सट्ठिसहस्सानं ब्राह्मणपरिब्बाजकादीनं भत्तं उपच्छिन्दित्वान्तो निवेसने सट्ठिसहस्सानं भिक्खूनं निच्चभत्तं पट्ठपेसि निग्रोधत्थेरे गतेन्ऽ एव पसादेन।  
निग्रोधत्थेरो पि राजानं सपरिसं तीसु सरणेसु पञ्चसु च सीलेसु पतिट्ठापेत्वा बुद्धसासने पोथुज्जनिकेन पसादेन अचलप्पसादं कत्वा पतिट्ठापेसि।  
पुन राजा असोकारामं नाम महाविहारं कारापेत्व सट्ठिसहस्सानं भिक्खूनं निच्चभत्तं पट्ठपेसि।  
सकल-जम्बुदीपे चतुरासीतिया नङ्गरसहस्सेसु चतुरासीति विहारसहस्सानि कारापेसि चतुरासीतिसहस्सचेतियपतिमण्डितानि धम्मेन्ऽ एव नो अधम्मेन।  
एकदिवसं किर राजा असोकारामे महादानं दत्वा सट्ठिसहस्ससङ्खस्स भिक्खुसङ्घस्स मज्झे निसज्ज सङ्घं चतूहि पच्चयेहि पवारेत्वा इमं पञ्हं पुच्छि: भन्ते भगवता देसितधम्मो नाम कित्तको होतीति।  
अङ्गतो महाराज नवङ्गानि, खन्धतो चतुरासीतिधम्मक्खन्धसहस्सानीति। राजा धम्मे पसीदित्वा एकमेकं धम्मक्खन्धं एकेकविहारेन पूजेस्सामीति,

[पगे ०४९]  
    इन्त्रोदुच्तिओन् ४९  
एकदिवसम् एव छन्नवुतिकोटिधनं विस्सज्जेत्वा अमच्चे आणापेसि: एथ भणे एकमेकस्मिं नगरे एकमेकं विहारं कारापेन्ता चतुरासीतिया नङ्गरसहस्सेसु चतुरासीतिविहारसहस्सानि कारापेथा ऽति, सयञ् च असोकारामे असोकमहाविहारत्थाय कम्मं पट्ठपेसि।  
सङ्घो इन्दगुत्तत्थेरं नाम महिद्धिकं महानुभावं खीणासवं नवकम्माधिट्ठायकं अदासि। थेरो यं यं कम्मं न निट्ठाति तं तं अत्तनो आनुभावेन निट्ठापेसि। एवम् पि तीहि संवच्छरेहि विहारकम्मं निट्ठापेसि।  
एकदिवसम् एव सब्बनगरेहि पण्णानि आगमिम्सु; अमच्चा रञ्ञो आरोचेसुम्: निट्ठितानि देव चतुरासीतिविहारसहस्सानीति।  
आजा नङ्गरे भेरिञ् चरापेसि: इतो सत्तन्नं दिवसानं अच्चयेन विहारमहो भविस्सति, सब्बे अट्ठ सीलङ्गानि समादियित्वा अन्तोनङ्गरे च बहिनङ्गरे च विहारमहं पटियादेन्तू ऽति।  
ततो सत्तन्नं दिवसानं अच्चयेन सब्बालङ्कारविभूसिताय अनेकसतसहस्ससङ्खाय चतुरङ्गिनीसेनाय परिवुतो देवलोके अमरवतिया राजधानिया सिरितो अधिकतरसस्सिरिकं विय नङ्गरं कातुकामेन उस्साहजातेन महाजनेन अलङ्कतपटियत्तं नङ्गरं अनुविचरन्तो विहारं गन्त्वा भिक्खुसङ्घस्स मज्झे अट्ठासि।  
तस्मिञ् च खणे सन्निपतिता असीतिभिक्खुकोटियो अहेसुं भिक्खुनीनञ् च छन्नवुतिसतसहस्सानि। तत्थ खीणासवभिक्खू येव सतसहस्ससङ्खा अहेसुं। तेसं एतद् अहोसि: सचे राजा अत्तनो अधिकारं अनवसेसं पस्सेय्य, अतिविय बुद्धसासने पसीदेय्या ऽति।

[पगे ०५०]  
५० समन्तपासादिका  
ततो लोकविवरणं नाम पाटिहारियं अकंसु। राजा असोकारामे ठितो ऽव चतुद्दिसा अनुविलोकेन्तो समन्ततो समुद्दपरियन्तं जम्बुदीपं पस्सति चतुरासीतिञ् च विहारसहस्सानि पस्सति उऌआराय विहारमहपूजाय विरोचमानानि।  
सो तं विभूतिं पस्समानो उऌआरेन पीतिपामोज्जेन समन्नागतो, अत्थि पन अञ्ञस्स पि कस्सचि एवरूपं पीतिपामोज्जं उप्पापुब्बन् ति चिन्तेन्तो भिक्खुसङ्घं पुच्छि: भन्ते अम्हाकं लोकनाथस्स दसबलस्स सासने को महापरिच्चागं परिच्चजि, कस्स परिच्चागो महन्तो ति वदन्तीति। भिक्खुसङ्घो मोग्गलिपुत्ततिस्सत्थेरस्स भारं अकासि। थेरो आह: महाराज दसबलस्स सासने पच्चयदायको नाम तया सदिसो धरमाने पि तथागते पि न कोचि अहोसि, तव्ऽ एव परिच्चागो महा ति। राजा थेरस्स वचनं सुत्वा उऌआरेन पीतिपामोज्जेन निरन्तरं फुटसरीरो हुत्वा चिन्तेसि: न्ऽ अत्थि किर मया सदिसो पच्चयदायको, मय्हं किर परिच्चागो महा, अहं किर देय्यधम्मेन सासनं पग्गण्हामीति।  
किं पनाहं एवं सति सासनस्स दायादो होमि न होमीति।  
ततो भिक्खुसङ्घं पुच्छि: भवामि नु खो अहं भन्ते सासनस्स दायादो ति। ततो मोग्गलिपुत्ततिस्सत्थेरो रञ्ञो इदं वचनं सुत्वा राजपुत्तस्स महिन्दस्स उपनिस्सयसम्पत्तिं सम्पस्समानो, सचे अयं कुमारो पब्बजिस्सति सासनस्स अतिविय वुद्धि भविस्सतीति चिन्तेत्वा राजानं एतद् अवोच: न खो महाराज सासनस्स एत्तावता दायादो होति, अपि च खो पच्चयदायको ति वा उपट्ठायको ति वा सङ्खं गच्छति। यो पि हि महाराज पठवितो याव ब्रह्मलोकपरिमाणम् पच्चयरासिं ददेय्य सो पि सासने दायादो ति सङ्खं न गच्छतीति। अथ, कथञ् चरहि भन्ते सासनस्स दायादो होतीति। यो हि कोचि महाराज अड्ढो वा दलिद्दो वा अत्तनो ओरसं पुत्तं पब्बाजेति,

[पगे ०५१]  
    इन्त्रोदुच्तिओन् ५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं वुच्चति महाराज दायादो सासनस्सा ऽति। एवं वुत्ते असोको राजा: अहं किर एवरूपं परिच्चागं कत्वापि न्ऽ एव सासनस्स दायादभावं पत्तो ति सासने दायादभावं पत्थयमानो इतो च्ऽ इतो च विलोकेत्वा अद्दस महिन्दकुमारं अविदूरे ठितं। दिस्वा पन्ऽ अस्स एतद् अहोसि: किञ्चापि अहं इमं कुमारं तिस्सकुमारस्स पब्बजितकालतो पभुति ओपरज्जे पतिट्ठापेतुकामो, अथ खो ओपरज्जतो पि पब्बज्जा व उत्तमा ति।  
ततो कुमारं आह: सक्खिस्ससि त्वं तात पब्बजितुन् ति।  
कुमारो पन पकतियापि तिस्सकुमारस्स पब्बजितकालतो पभुति पब्बजितुकामो व रञ्ञो वचनं सुत्वा अतिविय पामुज्जजातो हुत्वा आह: पब्बजामि देव मं पब्बाजेत्वा तुम्हे सासने दायादो होथा ऽति। तेन च समयेन राजधीता सङ्घमित्ता पि तस्मिं येव ठाने ठिता होति। तस्सा च सामिको अग्गिब्रह्मा नाम कुमारो उपराजेन तिस्सकुमारेन सद्धिं पब्बजितो होति। राजा तं दिस्वा आह: त्वम् पि अम्म पब्बजितुं सक्खिस्ससीति। साधु तात सक्कोमीति।  
राजा पुत्तानं मनं लभित्वा पहट्ठचित्तो भिक्खुसङ्घं एतद् अवोच: भन्ते इमे दारके पब्बाजेत्वा मं सासने दायादं करोथा ऽति।  
 अङ्घो रञ्ञो वचनं सम्पटिच्छित्वा कुमारं मोग्ग-  
लिपुत्ततिस्सत्थेरेन उपज्झायेन महादेवत्थेरेन च आचरियेन पब्बाजेसि, मज्झन्तिकत्थेरेन आचरियेन उपसम्पादेसि। तदा किर कुमारो परिपुण्णवीसतिवस्सो व होति।  
सो तस्मिं येव उपसम्पदासीमामण्डले सह पटिसम्भिदाहि अरहत्तं पापुणि। सङ्घमित्ताय पि राजधीताय आचरिया आपालित्थेरी नाम उपज्झाया पन धम्मपालित्थेरी नाम अहोसि।

[पगे ०५२]  
५२ समन्तपासादिका  
तदा सङ्घमित्ता अट्ठारस वस्सानि होति। तं पब्बजितमत्तं तस्मिं येव सीमामण्डले सिक्खाय पतिट्ठापेसुं। उभिन्नं पब्बजितकाले राजा छवस्साभिसेको होति।  
अथ मिहिन्दत्थेरो उपसम्पन्नकालतो पभुति अत्तनो उपज्झायस्स्ऽ एव सन्तिके धम्मञ् च विनयञ् च परियापुणन्तो द्वे पि सङ्गीतियो आरूऌहं तिपिटकसङ्गहीतं सट्ठकथं सब्बत्थेरवादं तिण्णं वस्सानं अब्भन्तरे उग्गहेत्वा अत्तनो उपज्झायस्स अन्तेवासिकानं सहस्समत्तानं भिक्खूनं पामोक्खो अहोसि।  
तदा असोको धम्मराजा नववस्साभिसेको होति। रञ्ञो पन अट्ठवस्साभिसेककाले येव कोन्तिपुत्ततिस्सत्थेरो व्याधिपटिकम्मत्थं भिक्खाचारवत्तेन आहिण्डन्तो पसतमत्तं सप्पिं अलभित्वा व्याधिबलेन परिक्खीणायुसङ्खारो भिक्खुसङ्घं अप्पमादेन ओवदित्वा आकासे पल्लङ्केन निसीदित्वा तेजोधातुं समापज्जित्वा परिनिब्बायि।  
राजा तं पवत्तिं सुत्वा थेरस्स सक्कारं कत्वा, मयि नाम रज्जं कारेन्ते एवं भिक्खूनं पच्चया दुल्लभा ति नङ्गरस्स चतुसु द्वारेसु पोक्खरणियो कारापेत्वा भेसज्जस्स पूरापेत्वा दापेसि।  
तेन किर समयेन पाटलिपुत्तस्स चतुसु द्वारेसु चत्तारि सतसहस्सानि, सभायं सतसहस्सन् ति दिवसे दिवसे पञ्चसतसहस्सानि रञ्ञो उप्पज्जन्ति, ततो राजा निग्रोधत्थेरस्स देवसिकं सतसहस्सं विस्सज्जेसि, बुद्धस्स तिये गन्धमालादीहि पूजनत्थाय सतसहस्सं, धम्मस्स सतसहस्सं, तं धम्मधरानं बहुस्सुतानं चतुपच्चयत्थाय उपनीयति, सङ्घस्स सतसहस्सं, चतुसु द्वारेसु भेसज्जत्थाय सतसहस्सं। एवं सासने उऌआरो लाभसक्कारो निब्बत्ति।

[पगे ०५३]  
    इन्त्रोदुच्तिओन् ५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तित्थिया परिहीनलाभसक्कारा अन्तमसो घासच्छादनम् पि अलभन्ता लाभसक्कारं पत्थयमाना सासने पब्बजित्वा सकानि सकानि दिट्ठिगतानि अयं धम्मो अयं विनयो ति दीपेन्ति। पब्बज्जं अलभमानापि सयम् एव मुण्डेत्वा कासायानि वत्थानि अच्छादेत्वा विहारेसु विचरन्ता उपोसथम् पि पवारणम् पि सङ्घकम्मम् पि गणकम्मम् पि पविसन्ति। भिक्खू तेहि सद्धिं उपोसथम् न करोन्ति।  
तदा मोग्गलिपुत्ततिस्सत्थेरो, उप्पन्नं दानि इदं अधिकरणं, तं न चिरस्स्ऽ एव कक्खलं भविस्सति, न खो पन्ऽ एतं सक्का इमेसं मज्झे वसन्तेन वूपसमेतुन् ति महिन्दत्थेरस्स गणं निय्यादेत्वा अत्तनो फासुकविहारेन विहरितुकामो अहोगङ्गापब्बतं अगमासि।  
ते पि खो तित्थिया भिक्खुसङ्घेन धम्मेन विनयेन सत्थुसासनेन निग्गय्हमानापि धम्मविनयानुलोमाय पटिपत्तिया असन्धहन्ता अनेकरूपं सासनस्स अब्बुदञ् च मलञ् च कण्टकञ् च समुट्ठापेसुं। केचि अग्गिं परिचरन्ति, केचि पञ्चातपे तप्पन्ति, केचि आदिच्चं अनुपरिवत्तन्ति, केचि धम्मञ् च विनयञ् च वोभिन्दिस्सामा ऽति पग्गण्हिंसु।  
तदा भिक्खुसङ्घो न तेहि सद्धिं उपोसथं वा पवारणं वा आकासि। असोकारमे सत्त वस्सानि उपोसथो उपच्छिज्जि। रञ्ञो पि एतम् अत्थं आरोचेसुं। राजा एकं अमच्चं आणापेसि, विहारं गन्त्वा अधिकरणं वूपसमेत्वा उपोसथं कारापेहीति। अमच्चो राजानं पटिपुच्छितुं अविसहन्तो अञ्ञे अमच्चे उपसङ्कमित्वा आह: राजा मं विहारं गन्त्वा अधिकरणं वूपसमेत्वा उपोसथं कारापेहीति पहिणि। कथन् नु खो अधिकरणं वूपसमतीति। ते आहंसु:

[पगे ०५४]  
५४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मयं एवं सल्लक्खेम: यथा नाम पच्चन्तं वूपसमेन्ता चोरे घातेन्ति एवम् एवं ये उपोसथं न करोन्ति ते मारापेतुकामो राजा भविस्सतीति।  
अथ सो अमच्चो विहारम् गन्त्वा भिक्खुसङ्घं सन्निपातेत्वा आह: अहं रञ्ञा, उपोसथं कारापेहीति पेसितो, करोथ दानि भन्ते उपोसथन् ति। भिक्खू: न मयं तित्थियेहि सद्धिं उपोसथं करोमा ऽति आहंसु। अमच्चो थेरासनतो पट्ठाय असिना सीसानि पातेतुं आरद्धो।  
अद्दसा खो तिस्सत्थेरो तं अमच्चं तथा विप्पटिपन्नं।  
तिस्सत्थेरो नाम न यो वा सो वा, रञ्ञो एकमातिको भाता तिस्सकुमारो नाम। तं किर राजा पत्ताभिसेको ओपरज्जे ठपेसि, सो एकदिवसं वनचारं गतो अद्दस महन्तं मिगसङ्घं चित्ताय कीऌइकाय कीऌअन्तं।  
दिस्वा तस्स एतद् अहोसि: इमे ताव तिणभक्खा मिगा एवं कीऌअन्ति, इमे पन समणा राजकुले पणीतानि भोजनानि भुञ्जित्वा मुदुकासु सेय्यासु सयमाना कीव नाम कीऌइकं न कीऌइस्सन्तीति। सो ततो आगन्त्वा इमं अत्तनो वितक्कं रञ्ञो आरोचेसि।  
राजा: अट्ठाने कुक्कुच्चायितं कुमारेन, हन्द नं एवं सञ्ञापेस्सामीति एकदिवसं केनचि कारणेन कुद्धो विय हुत्वा, एहि सत्तदिवसे रज्जं सम्पटिच्छ, ततो तं घातेस्समीति मरणभयेन तज्जेत्वा तम् अत्थं सञ्ञापेसि। सो किर कुमारो, सत्तमे मं दिवसे मारेस्सन्तीति न चित्तरूपं नहायि, न भुञ्जि, न सुपि, अतिविय लूखसरीरो अहोसि।  
ततो नं राजा पुच्छि: किस्स त्वं एवरूपो जातो ति। मरणभयेन देवा ऽति। अरे त्वं नाम परिच्छिन्नमरणं सम्पस्समानो विस्सत्थो न कीऌअसि,

[पगे ०५५]  
    इन्त्रोदुच्तिओन् ५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भिक्खू अस्सासपस्सासुपनिबद्धं मरणं पेक्खमाना कथं कीऌइस्सन्तीति।  
ततो पभुति कुमारो सासने पसीदि।  
सो पुन एकदिवसं मिगवं निक्खमित्वा अरञ्ञे अनुविचरमानो अद्दस योनकमहाधम्मरक्खितत्थेरं अञ्ञतरेन हत्थिनागेन सालसाखं गहेत्वा वीजयमानं निसिन्नं। दिस्वा पामुज्जजातो चिन्तेसि: कदा नु खो अहम् पि अयं महत्थेरो विय पब्बजेय्यं। सिया नु खो सो दिवसो ति।  
थेरो तस्स अज्झासयं विदित्वा तस्स पस्सन्तस्स्ऽ एव आकासे उप्पतित्वा असोकारामे पोक्खरणिया उदकथले ठत्वा चीवरञ् च उत्तरासङ्गञ् च आकासे लग्गेत्वा नहायितुं आरद्धो, कुमारो थेरस्सानुभावं दिस्वा अतिविय पसन्नो, अज्ज्ऽ एव पब्बजिस्सामीति निवत्तित्वा रञ्ञो आरोचेसि: पब्बजिस्साम्ऽ अहं देवा ऽति।  
राजा अनेकप्पकारम् याचित्वा तम् निवत्तेतुम् असक्कोन्तो असोकारामगमनीयं मग्गं अलङ्कारापेत्वा कुमारं छणवेसं गाहापेत्वा अलङ्कताय सेनाय परिवारापेत्वा विहारं नेसि।  
युवराजा किर पब्बजिस्सतीति सुत्वा बहुभिक्खू पत्तचीवरानि पटियादेसुम्, कुमारो पधानघरं गन्त्वा महाधम्मरक्खितत्थेरस्स्ऽ एव सन्तिके पब्बजि सद्धिं पुरिससतसहस्सेन। कुमारस्स पन अनुपब्बजितानं गणनपरिच्छेदो न्ऽ अत्थि।  
कुमारो रञ्ञो चतुवस्साभिसेककाले पब्बजितो। अथ्ऽ अञ्ञो पि रञ्ञो भागिनेय्यो सङ्घमित्ताय सामिको अग्गिब्रह्मा नाम कुमारो अत्थि। सङ्घमित्ता तस्स एकम् एव पुत्तं विजायि।

[पगे ०५६]  
५६ समन्तपासादिका  
सो पि, युवराजा पब्बजितो ति सुत्वा राजानं उपसङ्कमित्वा, अहम् पि देव पब्बजिस्सामीति याचि। पब्बज ताता ऽति च रञ्ञा अनुञ्ञातो तं दिवसम् एव पब्बजि। एवम् अनुपब्बजितौऌआरविभवेन खत्तियजातेन रञ्ञो कनिट्ठभाता तिस्सत्थेरो ति विञ्ञेय्यो।  
सो तं अमच्चं तथा विप्पटिपन्नं दिस्वा चिन्तेसि: न राजा थेरे मारेतुम् पहिणेय्य, अद्धा इमस्स्ऽ एव्ऽ एतं अमच्चस्स दुग्गहीतं भविस्सतीति गन्त्वा सयं तस्स आसन्ने आसने निसीदि।  
सो थेरं सञ्जानित्वा सत्थं निपातेतुं अविसहन्तो गन्त्वा रञ्ञो आरोचेसि: अहं देव उपोसथं कातुं अनिच्छन्तानं एत्तकानं नाम भिक्खूनं सीसानि पातेसिं, अथ अय्यस्स तिस्सत्थेरस्स पटिपाटि सम्पत्ता, किन्ति करोमीति।  
राजा सुत्वा ऽव: अरे किं पन त्वं मया भिक्खू घातेतुं पेसितो ति, तावद् एव्ऽ अस्स सरीरे उप्पन्नडाहो हुत्वा विहारं गन्त्वा थेरे भिक्खू पुच्छि: अयं भन्ते अमच्चो मया अनाणत्तो व एवं अकासि। कस्स नु खो इमिना पापेन भवितब्बन् ति।  
एकच्चे थेरा अयं तव वचनेन अकासि, तुय्ह्ऽ एतं पापन् ति आहंसु। एकच्चे उभिन्नम् पि वो एतं पापन् ति आहंसु।  
एकच्चे एवम् आहंसु: किम् पन ते महाराज अत्थि चित्तं, अयं गन्त्वा भिक्खू घातेतू ऽति।  
न्ऽ अत्थि भन्ते कुसलाधिप्पायो अहं पेसेसिं, समग्गो भिक्खुसङ्घो उपोसथं करोतू ऽति। सचे त्वं कुसलाधिप्पायो, न्ऽ अत्थि तुय्हं पापं, अमच्चस्स्ऽ एव्ऽ एतं पापन् ति।  
राजा द्वेऌहकजातो आह: अत्थि नु खो भन्ते कोचि भिक्खु मम्ऽ एतं द्वेऌहकं छिन्दित्वा सासनं पग्गहेतुं समत्थो ति। अत्थि महाराज मोग्गलिपुत्ततिस्सत्थेरो नाम,

[पगे ०५७]  
    इन्त्रोदुच्तिओन् ५७  
सो ते इमं द्वेऌहकं छिन्दित्वा सासनं पग्गण्हितुं समत्थो ति। राजा तदह्ऽ एव चत्तारो धम्मकथिके एकेकं भिक्खुसहस्सपरिवारं चत्तारो च अमच्चे एकेकं पुरिससहस्सपरिवारं, थेरं गण्हित्वा आगच्छथा ऽति, पेसेसि।  
ते गन्त्वा, राजा पक्कोसतीति आहंसु। थेरो नागञ्छि, दुतियम् पि खो राजा अट्ठ धम्मकथिके अट्ठ च अमच्चे सहस्ससहस्सपरिवारे येव पेसेसि, राजा भन्ते पक्कोसतीति वत्वा गण्हित्वा ऽव आगच्छथा ऽति। ते तथ्ऽ एव आहंसु।  
दुतियम् पि थेरो नागञ्छि। राजा थेरे पुच्छि: अहं भन्ते द्विक्खत्तुं पहिणिं, कस्मा थेरो नागच्छतीति। राजा पक्कोसतीति वुत्तत्ता महाराज नागच्छतीति, एवं पन वुत्ते आगच्छेय्य: सासनं भन्ते ओसीदति, अम्हाकं सासनं पग्गण्हनत्थाय सहायका होथा ति। अथ राजा तथा वत्वा सोऌअस धम्मकथिके सोऌअस च अमच्चे सहस्ससहस्सपरिवारे पेसेसि। भिक्खू च पटिपुच्छि: महल्लको नु खो भन्ते थेरो दहरो नु खो ऽति। महल्लको महाराजा ऽति। वय्हं वा सिविकं वा अभिरूहिस्सति भन्ते ऽति।  
नाभिरूहिस्सति महाराजा ऽति। कुहिं भन्ते थेरो वसतीति।  
उपरि-गङ्गाय महाराजा ऽति। राजा आह: तेन हि भणे नावासङ्घाटं बन्धित्वा तत्थ थेरं निसीदापेत्वा द्वीसु च तीरेसु आरक्खं संविधाय थेरं आनेथा ऽति। भिक्खू च अमच्चा च थेरस्स सन्तिकं गन्त्वा रञ्ञो सासनं आरोचेसुं। थेरो सुत्वा, अयं खो अहं मूलतो पट्ठाय सासनं पग्गण्हिस्सामीति पब्बजितो ऽम्हि, अयं दानि मे सो कालो अनुप्पत्तो ति चम्मखण्डं गण्हित्वा ऽव उट्ठहि। अथऽ थेरो स्वे पाटलिपुत्तं सम्पापुणिस्सतीति रत्तिभागे राजा सुपिनं अद्दस।

[पगे ०५८]  
५८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवरूपो सुपिनो अहोसि: सब्बसेतो हत्थिनागो आगन्त्वा राजानं सीसतो पट्ठाय परामसित्वा दक्खिणहत्थे अग्गहेसि। पुनदिवसे राजा सुपिनज्झायके पुच्छि:  
मया एवरूपो सुपिनो दिट्ठो, किम् मे भविस्सतीति। एको तं महाराज समणनागो दक्खिणहत्थे गण्हिस्सतीति। अथ राजा तावद् एव, थेरो आगतो ति सुत्वा गङ्गातीरं गन्त्वा नदिं ओतरित्वा अब्भुग्गच्छन्तो जानुमत्ते उदके थेरं सम्पापुणित्वा थेरस्स नावातो ओतरन्तस्स हत्थं अदासि।  
थेरो राजानं दक्खिणहत्थे अग्गहेसि। तं दिस्वा असिग्गाहा थेरस्स सीसं पातेस्सामा ऽति कोसितो असिं अब्बाहिंसु।  
कस्मा, एतं किर चारित्तं राजकुलेसु यो राजानं हत्थे गण्हाति तस्स असिना सीसं पातेतब्बन् ति। राजा छायं येव दिस्वा आह: पुब्बे पि अहं भिक्खूसु विरुद्धकारणा अस्सासं न विन्दामि, मा खो थेरे विरज्झित्था ऽति। थेरो पन कस्मा राजानं हत्थे अग्गहेसीति। यस्मा रञ्ञा पञ्हं पुच्छनत्थाय पक्कोसापितो, तस्मा अन्तेवासिको मे अयन् ति अग्गहेसि। राजा थेरं अत्तनो उय्यानं नेत्वा बाहिरतो तिक्खत्तुं परिवारापेत्वा आरक्खं ठपेत्वा सयम् एव थेरस्स पादे धोवित्वा तेलेन मक्खेत्वा थेरस्स सन्तिके निसीदित्वा, पटिबलो नु खो थेरो मम कङ्खं छिङ्दित्वा उप्पन्नं अधिकरणं वूपसमेत्वा सासनं पग्गण्हितुन् ति वीमंसनत्थाय, अहं भन्ते एकं पाटिहारियं दट्ठुकामो ऽति आह। कतरं पाटिहारियं दट्ठुकामो ऽसि महराजा ऽति। पठविकम्पनं भन्ते ऽति।  
सकलपठविकम्पनं दट्ठुकामो ऽसि महाराज पदेसपठविकम्पनन् ति। कतरं पन्ऽ एत्थ भन्ते दुक्करन् ति। किन् नु खो महाराज कंसपातिया उदकपुण्णाय सब्बं उदकं कम्पेतुं दुक्करं उदाहु उपड्ढन् ति। उपड्ढं भन्ते ति। एवम् एव खो महाराज पदेसपठविकम्पनं दुक्करन् ति। तेन हि भन्ते पदेसपठवि कम्पनं पस्सिस्सामा ऽति।

[पगे ०५९]  
    इन्त्रोदुच्तिओन् ५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन हि महाराज समन्ततो योजने योजने पुरत्थिमाय दिसाय एकेन चक्केन सीमं अक्कमित्वा रथो तिट्ठतु, दक्खिणाय दिसाय द्वीहि पादेहि सीमं अक्कमित्वा अस्सो तिटतु, पच्छिमाय दिसाय एकेन पादेन सीमं अक्कमित्वा पुरिसो तिट्ठतु, उत्तराय दिसाय उपड्ढभागेन सीमं अक्कमित्वा एका उदकपाती तिट्ठतू ऽति। राजा तथा कारापेसि। थेरो अभिञ्ञापादकं चतुत्थज्झाणं समापज्जित्वा वुट्ठाय, राजा पस्सतूऽ ति योजनप्पमाणं पठविचलनं अधिट्ठहि। पुरत्थिमाय दिसाय रथस्स अन्तो सीमाय ठितो ऽव चक्कपादो चलि, इतरो न चलि, एवं दक्खिणपच्छिमदिसासु अस्सपुरिसानं अन्तो सीमाय ठितपादा एव चलिंसु उपड्ढुपड्ढं सरीरञ् च, उत्तराय दिसाय उदकपातियापि अन्तो सीमाय ठितं उपड्ढभागठितम् एव उदकं चलि, अवसेसं निच्चलम् अहोसीति। राजा तं पाटिहारियं दिस्वा, सक्खिस्सति दानि थेरो सासनं पग्गण्हितुन् ति निट्ठं गन्त्वा अत्तनो कुक्कुच्चं पुच्छि: अहं भन्ते एकच्चं अमच्चं, विहारं गन्त्वा अधिकरणं वूपसमेत्वा उपोसथं कारेहीति पहिणिं, सो विहारं गन्त्वा एत्तके भिक्खू जीविता वोरोपेसि। एतं पापं कस्स होतीति। किम् पन ते महाराज अत्थि चित्तं, अयं विहारं गन्त्वा भिक्खू घातेतूऽति। न्ऽ अत्थि भन्ते।  
सचे ते महाराज न्ऽ अत्थि एवरूपं चित्तं, न्ऽ अत्थि तुय्हं पापन् ति। अथ थेरो राजानं एतम् अत्थं इमिना सुत्तेन सञ्ञापेसि: चेतनाहं भिक्खवे कम्मं वदामि, चेतयित्वा कम्मं करोति कायेन वाचा मनसा ऽति। तम् एव अत्थं पिदीपेतुं तित्तिरजातकं आहरि:

[पगे ०६०]  
६० समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अतीते महाराज दीपकतित्तिरो तापसं पुच्छि:  
ञातको नो निसिन्नो ऽति बहु आगच्छति जनो,  
पटिच्चकम्मं फुसति, तस्मिं मे सङ्कति मनो ऽति।  
तापसो आह: अत्थि पन ते चित्तं मम सद्देन च रूपदस्सनेन च आगन्त्वा एते पक्खिनो बज्झन्तु वा हञ्ञन्तु वा ति। न्ऽ अत्थि भन्ते ति तित्तिरो आह। ततो नं तापसो पञ्ञापेसि: सचे ते न्ऽ अत्थि चित्तं, न्ऽ अत्थि पापं, चेतयन्तम् एव हि कम्मं फुसति नाचेतयन्तं।  
न पटिच्चकम्मं फुसति मनो चे न प्पदुस्सति,  
अप्पोस्सुक्कस्स भद्रस्स न पापम् उपलिम्पतीति।  
एवं थेरो राजानं सञ्ञापेत्वा तत्थ्ऽ एव राजुय्याने सत्त दिवसानि वसन्तो राजानं समयं उग्गण्हापेसि। राजा सत्तमे दिवसे असोकारामे भिक्खुसङ्घं सन्निपातापेत्वा साणिपाकारं परिक्खिपापेत्वा साणिपाकारन्तरे निसिन्नो एकलद्धिके एकलद्धिके भिक्खू एकतो एकतो कारेत्वा एकमेकं भिक्खुसमूहं पक्कोसापेत्वा पुच्छि: किंवादी सम्मासम्बुद्धो ति। ततो सस्सतवादिनो सस्सतवादीति आहंसु, एकच्चसस्सतिका अन्तानन्तिका अमराविक्खेपिका अधिच्चसमुप्पत्तिका सञ्ञीवादा असञ्ञीवादा नेवसञ्ञीनासञ्ञीवादा उच्छेदवादा दिट्ठधम्मनिब्बानवादा ति आहंसु।  
    
[पगे ०६१]  
    इन्त्रोदुच्तिओन् ६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजा पठमम् एव समयस्स उग्गहितत्ता, न इमे भिक्खू अञ्ञतित्थिया इमे ति ञत्वा तेसं सेतकानि वत् थानि दत्वा उपपब्बाजेसि। ते सब्बे पि सट्ठिसहस्सा अहेसुं। अथ्ऽ अञ्ञे भिक्खू पक्कोसापेत्वा पुच्छि: किंवादी भन्ते सम्मासम्बुद्धो ति। विभज्जवादी महाराजा ऽति।  
एवं वुत्ते राजा थेरं पुच्छि: विभज्जवादी भन्ते सम्मासम्बुद्धो ति। आम महाराजा ऽति। ततो राजा: सुद्धं दानि भन्ते सासनं, करोतु भिक्खुसङ्घो उपोसथन् ति आरक्खं दत्वा नङ्गरं पाविसि। समग्गो सङ्घो सन्निपतिवा उपोसथं अकासि। तस्मिं सन्निपाते सट्ठि भिक्खुसतसहस्सानि अहेसुं। तस्मिं समागमे मोग्गलिपुत्ततिस्सत्थेरो परप्पवादं मद्दमानो कथावत्थुप्पकरणं अभासि। ततो सट्ठिसतसहस्ससङ्खेय्येसु भिक्खूसु उच्चिनित्वा तिपिटकपरियत्तिधरानं पभिन्नपटिसम्भिदानं तेविज्जादिभेदानं भिक्खूनं सहस्सम् एकं गहेत्वा यथा महाकस्सपत्थेरो च काकण्डकपुत्तो यसत्थेरो च धम्मञ् च विनयञ् च सङ्गायिंसु, एवम् एव धम्मञ् च विनयञ् च सङ्गायन्तो सब्बं सासनमलं विसोधेत्वा ततियसङ्गीतिं अकासि। सङ्गीतिपरियोसाने अनेकप्पकारं पठवि अकम्पित्थ।  
अयं सङ्गीति नवहि मासेहि निट्ठिता या लोके  
कता भिक्खुसहस्सेन तस्मा सहस्सिका ति च  
पुरिमा द्वे उपादाय ततिया ऽति च वुच्चतीति, अयं ततियसङ्गीति।  
एत्तावता च केनाभतन् ति एतस्स पञ्हस्स विस्सज्जनत्थं यद् अवोचुम्ह: जम्बुदीपे ताव उपालित्थेरं आदिं कत्वा आचरियपरम्पराय याव ततियसङ्गीति ताव आब्तं,

[पगे ०६२]  
६२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्रायं आचरियपरम्परा:  
उपालि दासको च्ऽ एव सोनको सिग्गवो तथा,  
तिस्सो मोग्गलिपुत्तो च पञ्च्ऽ एते विजिताविनो,  
परम्पराय विनयं दीपे जम्बुसिरिव्हये  
अच्छिज्जमानं आनेसुं ततियो याव सङ्गहो ऽति, तस्स्ऽअत्थो एत्तावता पकासितो होति।  
ततियसङ्गहतो पन उद्धं इमं दीपं महिन्दादीहि आभतं, महिन्दतो उग्गहेत्वा कञ्चि कालं अरिट्ठत्थेरादीहि आभतं, ततो याव अज्जतना तेसं येव अन्तेवासिकपरम्पराभूताय आचरियपरम्पराय आभतन् ति वेदितब्बं। यथाहु पोराणा:  
[ततो महिन्दो इट्ठियो उत्तियो सम्बलो पि च, भद्दनामो च पण्डितो;]  
एते नागा महापञ्ञा जम्बुदीपा इधागता:  
विनयं ते वाचयिंसु पिटकं तम्बपण्णिया।  
निकाये पञ्च वाचेसुं सत्त च्ऽ एव पकारणे।  
ततो अरिट्ठो मेधावी तिस्सदत्तो च पण्डितो  
[विसारदो कालसुमनो थेरो च दीघनामको, दीघसुमनो च पण्डितो। पुनर् एव कालसुमनो नागत्थेरो च बुद्धरक्खितो,]  
तिस्सत्थेरो च मेधावी देवत्थेरो च पण्डितो।  
पुनर् एव सुमनो मेधावी विनये च विसारदो,  
बहुस्सुतो चूलनागो गजो ऽव दुप्पधंसियो।

[पगे ०६३]  
    इन्त्रोदुच्तिओन् ६३  
धम्मपालिनामो च रोहणे साधुपूजितो,  
तस्स सिस्सो महापञ्ञो खेमनामो तिपेटको।  
दीपे तारकराजा ऽव पञ्ञाय अतिरोचथ,  
उपतिस्सो च मेधावी फुस्सदेवो महाकथि।  
पुनर् एव सुमनो मेधावी फुस्सनामो बहुस्सुतो,  
महाकथि महासीवो पिटके सब्बत्थ कोविदो।  
पुनर् एव उपालि मेधावी विनये च विसारदो,  
महानागो महापञ्ञो सद्धम्मवंसकोविदो।  
पुनर् एव सहयो मेधावी पिटके सब्बत्थ कोविदो,  
तिस्सत्थेरो च मेधावी विनये च विसारदो।  
तस्स सिस्सो महापञ्ञो पुप्फनामो बहुस्सुतो,  
सासनं अनुरक्खन्तो जम्बुदीपे पतिट्ठितो।  
चूलाभयो च मेधावी विनये च विसारदो,  
तिस्सत्थेरो च मेधावी सद्धम्मवंसकोविदो।  
चूलदेवो च मेधावी विनये च विसारदो,  
सीवत्थेरो च मेधावी विनये सब्बत्थ कोविदो,  
एते नागा महापञ्ञा विनयञ्ञू मग्गकोविदा,  
विनयं दीपे पकासेसुं पिटकं तम्बपण्णिया ऽति।  
तत्रायं आनुपुब्बिकथा:  
मोग्गलिपुत्ततिस्सत्थेरो किर इमं ततियं धम्मसङ्गीतिं कत्वा एवम् चिन्तेसि: कत्थ नु खो अनागते सासनं सुप्पतिट्ठितं भवेय्या ऽति। अथ्ऽ अस्स उपपरिक्खतो एतद् अहोसि: पच्चन्तिमेसु खो जनपदेसु सुप्पतिट्ठितं भविस्सतीति। सो तेसं तेसं भिक्खूनं भारं कत्वा ते ते भिक्खू तत्थ तत्थ पेसेसि। मज्झन्तिकत्थेरं कस्मीरगन्धाररट्ठं पेसेसि, त्वं एतं रट्ठं गन्त्वा एत्थ सासनं पतिट्ठापेहीति। महादेवत्थेरं तथ्ऽ एव वत्वा महिसकमण्डलं पेसेसि, रक्खितत्थेरं वनवासिं, योनकधम्मरक्खितत्थेरं अपरन्तकं,

[पगे ०६४]  
६४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] महाधम्मरक्खितत्थेरं महारट्ठं, महारक्खितत्थेरं योनकलोकं, मज्झिमत्थेरं हिमवन्तपदेसभागं, सोनकत्थेरञ् च उत्तरत्थेरञ् च सुवण्णभूमिं, अत्तनो सद्धिविहारिकं महिन्दत्थेरं इद्धियत्थेरेन उत्तियत्थेरेन सम्बलत्थेरेन भद्दसालत्थेरेन च सद्धिं तम्बपण्णिदीपं पेसेसि, तुम्हे तम्बपण्णिदीपं गन्त्वा एत्थ सासनं पतिट्ठापेथा ऽति। सब्बे पि तं तं दिसाभागं गच्छन्ता अत्तपञ्चमा अगमंसु, पच्चन्तिमेसु जनपदेसु पञ्चवग्गो गणो अलं उपसम्पदकम्माया ऽति मञ्ञमाना।  
एन खो पन समयेन कस्मीरगन्धाररट्ठे सस्सपाकसमये अरवालो नाम नागराजा करकवस्सं नाम वस्सं वस्सापेत्वा सस्सं हरापेत्वा महासमुद्दं पापेसि। मज्झन्तिकत्थेरो पाटलिपुत्ततो वेहासं अब्भुग्गन्त्वा हिमवति अरवालदहस्स उपरि ओतरित्वा अरवालदहपिट्ठियं चङ्कमति पि तिट्ठति पि निसीदति पि सेय्यम् पि कप्पेति। नाङ्गमाणवका दिस्वा अरवालस्स नाङ्गराजस्स आरोचेसुं: महाराज एको छिन्नभिन्नपटधरो भण्डुकासाववसनो अम्हाकं उदकं दूसेतीति। णाङ्गराजा तावद् एव कोधाभिभूतो निक्खमित्वा थेरं दिस्वा मक्खं असहमानो अन्तलिक्खे अनेकानि भिंसनकानि निम्मिनि, ततो ततो भुसं वाता वायन्ति, रुक्खा भिज्जन्ति, पब्बतकूटानि पतन्ति, मेघा गज्जन्ति, विज्जुल्लता निच्छरन्ति, असनियो फलन्ति, भिन्नं विय गगनं उदकं पग्घरति, भयानकरूपा नागकुमारा सन्निपतन्ति,

[पगे ०६५]  
    इन्त्रोदुच्तिओन् ६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सयम् पि धूमयति पज्जलति पहरणवुट्ठियो विस्सज्जेति, को अयं मुण्डको छिन्नभिन्नपटधरो ति आदीहि फरुसवचनेहि थेरं सन्तज्जेसि, एथ गण्हथ बन्धथ निद्धमथ इमं समणन् ति नागबलम् आणापेसि। थेरो सब्बन् तं भिंसनकं अत्तनो इद्धिबलेन पटिबाहित्वा नागराजानं आह:  
सदेवको पि चे लोको आगन्त्वा तासयेय्य मं  
न मे पटिबलो अस्स जनेतुं भयभेरवं।  
सचे पि त्वं महिं सब्बं ससमुद्दं सपब्बतं  
उक्खिपित्वा महानाग खिपेय्यासि मम्ऽ ऊपरि।  
न्ऽ एव मे सक्कुणेय्यासि जनेतुं भयभेरवं।  
अञ्ञदत्थु तव्ऽ अस्स विघातो उरगाधिपा ऽति।  
एवं वुत्ते नागराजा विहतानुभावो निप्फलवायामो दुक्खी दुम्मनो अहोसि। तं थेरो तङ्खणानुरूपाय धम्मिया कथाय सन्दस्सेत्वा समादपेत्वा समुत्तेजेत्वा सम्पहंसेत्वा तीसु सरणेसु च पञ्चसु च सीलेसु पतिट्ठापेसि सद्धिं चतुरासीतिया नागसहस्सेहि। अञ्ञे पि बहू हिमवन्तवासिनो यक्खा च गन्धब्बकुम्भण्डा च थेरस्स धम्मकथं सुत्वा सरणेसु च सीलेसु च पटिट्ठहिंसु, पञ्चको पि यक्खो सद्धिं भरियाय यक्खिनिया पञ्चहि च पुत्तसतेहि पठमे फले पतिट्ठितो। अथ आयस्मा मज्झन्तिकत्थेरो सब्बे पि नागयक्खरक्खसे आमन्तेत्वा एवं आह:  
मा दानि कोधं जनयित्थ इतो उद्धं यथा पुरे,  
सस्सघातञ् च मा कत्थ सुखकामा हि पाणिनो;  
करोथ मेत्तं सत्तेसु, वसन्तु मनुजा सुखन् ति।

[पगे ०६६]  
६६ समन्तपासादिका  
ते सब्बे साधु भन्ते ति थेरस्स पटिस्सुत्वा यथानुसिट्ठं पटिपज्जिंसु। तं दिवसम् एव च नागराजस्स पूजासमयो होति। अथ नागराजा अत्तनो रतनमयं पल्लङ्कं आहरापेत्वा थेरस्स पञ्ञापेसि। निसीदि थेरो पल्लङ्के, नागराजापि थेरं वीजयमानो समीपे अट्ठासि। तस्मिं खणे कस्मीरगन्धारट्ठवासिनो आगतं थेरं दिस्वा, अम्हाकं नागराजतो पि थेरो महिद्धिकतरो ति थेरम् एव वन्दित्वा निसिन्ना। थेरो तेसं आसिविसोपमसुत्तन्तं कथेसि।  
सुत्तपरियोसाने असीतिया पाणसहस्सानं धम्माभिसमयो अहोसि, कुलसतसहस्सं पब्बजि, ततो पभुति च कस्मीरगन्धारा याव अज्जतना कासावपज्जोता इसिवातपरिवाता एव।  
गन्त्वा कस्मीरगन्धारं इसि मज्झन्तिको तदा  
रुट्ठं नागं पसादेत्वा मोचेसि बन्धना बहू ति।  
महादेवत्थेरो पि महिंसकमण्डलं गन्त्वा देवदूतसुत्तं कथेसि, सुत्तपरियोसाने चत्तालीसपाणसहस्सानि धम्मचक्खुं पटिलभिंसु, चत्तालीसं येव पाणसहस्सानि पब्बजिंसु।  
[गन्त्वान रट्ठं महिसं महादेवो महिद्धिको, चोदेत्वा देवदूतेहि मोचेसि बन्धना बहू ति।] रक्खितत्थेरो च वनवासिं गन्त्वा आकासे ठट्वा अनमतग्गपरियायकथाय वनवासिके पसादेसि, कथापरियोसाने पन सट्ठिसहस्सानं धम्माभिसमयो अहोसि,

[पगे ०६७]  
    इन्त्रोदुच्तिओन् ६७  
सत्ततिंससहस्समत्ता पब्बजिंसु, पञ्चविहारसतानि पतिट्ठहिंसु। एवं सो तत्थ सासनं पतिट्ठापेसि।  
गन्त्वान रक्खितत्थेरो वनवासिं महिद्धिको  
अन्तलिक्खे ठितो तत्थ देसेसि अनमतग्गियन् ति।  
योनकधम्मरक्खितत्थेरो पि अपरन्तकं गन्त्वा अग्गिक्खन्धूपमसुत्तन्तकथाय अपरन्तके पसादेत्वा सत्ततिम्सपाणसहस्सानि धम्मामतम् पायेसि। खत्तियकुलतो येव पुरिससहस्सं पब्बजिंसु समधिकानि छ इत्थिसहस्सानि। एवं सो तत्थ सासनं पतिट्ठापेसि।  
अपरन्तं विगाहित्वा योनको धम्मरक्खितो  
अग्गिक्खन्धूपमेन्ऽ एत्थ पसादेसि जने बहू ति।  
महाधम्मरक्खितत्थेरो पन महारट्ठं गन्त्वा महानारदकस्सपजातककथाय महारट्ठके पसादेत्वा चतुरासीतिपाणसहस्सानि मग्गफलेसु पतिट्ठापेसि, तेरस सहस्सानि पब्बजिंसु। एवं सो तत्थ सासनं पतिट्ठापेसि।  
महारट्ठं इसि गन्त्वा सो महाधम्मरक्खितो  
जातकं कथयित्वान पसादेसि महाजनन् ति।  
महारक्खितत्थेरो पि योनकरट्ठं गन्त्वा कालकारामसुत्तन्तकथाय योनकलोकं पसादेत्वा सत्ततिंससहस्साधिकस्स पाणसतसहस्सस्स मग्गफलालङ्कारं अदासि, सन्तिके च्ऽ अस्स दससहस्सा पब्बजिंसु। एवं सो पि तत्थ सासनं पतिट्ठापेसि।  
योनकरट्ठं तदा गन्त्वा सो महारक्खितो इसि  
कालकारामसुत्तेन ते पसादेसि योनके ति।

[पगे ०६८]  
६८ समन्तपासादिका  
मज्झिमत्थेरो पन कस्सपगोत्तत्थेरेन अलकदेवत्थेरेन दुन्दुभिस्सरत्थेरेन सहदेवत्थेरेन च सद्धिम् हिमवन्तपदेसभागं गन्त्वा धम्मचक्कप्पवत्तनसुत्तन्तकथाय तं देसं पसादेत्वा असीतिपाणकोटियो मग्गफलरतनानि पटिलाभेसि। पञ्च पि च्ऽ एते थेरा पञ्चरट्ठानि पसादेसुं, एकमेकस्स सन्तिके सतसहस्समत्ता पब्बजिंसु। एवं ते तत्थ सासणं पटिट्ठापेसुं।  
गन्त्वान मज्झिमत्थेरो हिमवन्तं पसादयि  
यक्खसेनं पकासेन्तो धम्मचक्कप्पवत्तनन् ति।  
सोनकत्थेरो पि सद्धिं उत्तरत्थेरेन सुवण्णभूमिं अगमासि। तेन च समयेन तत्थ एका रक्खसी समुद्दतो निक्खमित्वा राजकुले जाते जाते दारके खादति। तं दिवसम् एव राजकुले एको दारको जातो होति। मनुस्सा थेरं दिस्वा, रक्खसानं सहायको एसो ति मञ्ञमाना आवुधानि गहेत्वा थेरं परिहरितुकामा गच्छन्ति। थेरो किं तुम्हे आवुधहत्था आगच्छथाऽति आह। ते आहंसु: राजकुले जाते जाते दारके रक्खसा खादन्ति, तेसं तुम्हे सहायका ति।  
थेरो, न मयं रक्खसानं सहायका, समणा नाम मयं विरता पाणातिपाता --पे-- विरता मज्जपाना एकभत्तिका सीलवन्तो कल्याणधम्मा ति आह। तस्मिं येव च खणे सा रक्खसी सपरिवारा समुद्दतो निक्खमि, राजकुले दारको जातो तं खादिस्सामीति। मनुस्सा तं दिस्वा, एसा भन्ते रक्खसी आगच्छतीतिभीता विरविंसु। थेरो रक्खसेहि दिगुणे अत्तभावे निम्मिनित्वा तेहि अत्तभावेहि तं रक्खसिं सपरिसं मज्झे कत्वा उभोसु पस्सेसु परिक्खिपि।

[पगे ०६९]  
    इन्त्रोदुच्तिओन् ६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्सा सपरिसाय एतद् अहोसि: अद्धा इमेहि इमं ठानं लद्धं भविस्सति, मयं पन इमेसं भक्खा भविस्सामा ऽति, सब्बरक्खसा वेगेन पलायिंसु। थेरो पि ते याव अदस्सनं ताव पलापेत्वा दीपस्स समन्ततो रक्खं ठपेसि। तस्मिञ् च समये सन्निपतितं महाजनकायं ब्रह्मजालसुत्तन्तकथाय पसादेत्वा सरणेसु च सीलेसु च पतिट्ठापेसि। सिसहस्सानं पन्ऽ एत्थ धम्माभिसमयो अहोसि, कुलदारकानं अड्ढुड्ढानि सहस्सानि पब्बजिंसु, कुलधीतानं दियड्ढसहस्सं। एवं सो तत्थ सासनं पतिट्ठापेसि।  
ततो पभुति राजकुले जातदारकाणं सोनुत्तरनामम् एव करोन्ति।  
सुवण्णभूमिं गन्त्वान सोनुत्तरा महिद्धिका  
पिसाचे निद्धमित्वान ब्रह्मजालं अदेसयुन् ति।  
महिन्दत्थेरो पन, तम्बपण्णिदीपं गन्त्वा सासनं पतिट्ठापेहीति उपज्झायेन च भिक्खुसङ्घेन च अज्झिट्ठो चिन्तेसि: कालो नु खो मे तम्बपण्णिदीपं गन्तुं नो ति।  
अथ्ऽ अस्स वीमंसतो, न ताव कालो ति अहोसि। किं पन्ऽ अस्स दिस्वा एतद् अहोसि। मुटसीवरञ्ञो महल्लकभावं। ततो चिन्तेसि: अयं राजा महल्लको, न सक्का इमं गण्हित्वा सासनं पग्गहेतुं, इदानि पन्ऽ अस्स पुत्तो देवानम्पियतिस्सो रज्जं कारेस्सति तं गण्हित्वा सक्का भविस्सति सासनं पग्गहेतुं। हन्द याव सो समयो आगच्छति ताव ञातके ओलोकेम, पुन दानि मयं इमं जनपदं आगच्छेय्याम वा न वा ति। सो एवं चिन्तेत्वा उपज्झायञ् च भिक्खुसङ्घञ् च वन्दित्वा असोकारामतो निक्खम्म तेहि इद्धियादीहि चतूहि थेरेहि सङ्घमित्ताय पुत्तेन सुमनसामणेरेन भण्डुकेन च उपासकेन सद्धिं राजगहनगरपरिवत्तकेन दक्खिणगिरिजनपदे चारिकं चरमानो ञातके ओलोकेन्तो छ मासे अतिक्कामेसि।

[पगे ०७०]  
७० समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथानुपुब्बेन मातु निवेसनट्ठानं वेदिसनगरं नाम सम्पत्तो। असोको किर कुमारकाले जनपदं लभित्वा उज्जेनिं गच्छन्तो वेदिसनगरं पत्वा देवसेट्ठिस्स धीतरं अग्गहेसि। सा तं दिवसम् एव गब्भं गण्हित्वा उज्जेनियं महिन्दकुमारं विजायि। कुमारस्स चुद्दसवस्सकाले राजा अभिसेकं पापुणि। सा तस्स माता तेन समयेन ञातिघरे वसति।  
तेन वुत्तं: अनुपुब्बेन मातु निवेसनट्ठानं वेदिसनगरं नाम सम्पत्तो ति। सम्पत्तञ् च पन थेरं दिस्वा थेरमाता देवी पादे सिरसा वन्दित्वा भिक्खं दत्वा थेरं अत्तनो कतं वेदिसगिरिमहाविहारं नाम आरोपेसि।  
थेरो तस्मिं विहारे निसिन्नो चिन्तेसि: अम्हाकं इध कत्तब्बकिच्चं निट्ठितं, समयो नु खो इदानि लङ्कादीपं गन्तुन् ति। ततो चिन्तेसि: अनुभवतु ताव मे पितरा पेसितं अभिसेकं देवानम्पियतिस्सो रतनत्तयगुणञ् च सुणातु छणत्थञ् च नगरतो निक्खमित्वा मिस्सकपब्बतं अभिरूहतु, तदा तं तत्थ दक्खिस्सामा ऽति। अथापरम् एकमासं तत्थ्ऽ एव सङ्कप्पेसि। मासातिक्कमेन च जेट्ठमूलमासपुण्णमायं उपोसथदिवसे सन्निपतिता सब्बे पि, कालो नु खो अम्हाकं तम्बपण्णिदीपं गमनाय उदाहु नो ति मन्तयिंसु। तेनाहु पोराणा:  
महिन्दो नाम नामेन सङ्घत्थेरो तदा अहू,  
इद्धियो वुत्तियो थेरो भद्दसालो च सम्बलो;

[पगे ०७१]  
    इन्त्रोदुच्तिओन् ७१  
सामणेरो च सुमनो छऌअभिञ्ञो महिद्धिको,  
भण्डुको सत्तमो तेसं दिट्ठसच्चो उपासको:  
इति एते महानागा मन्तयिंसु रहोगता ति।  
तदा सक्को देवानम् इन्दो महिन्दत्थेरं उपसङ्कमित्वा एतद् अवोच: कालकतो भन्ते मुटसीवराजा, इदानि देवानम्पियतिस्समहाराजा रज्जं कारेति। सम्मासम्बुद्धेन च तुम्हे व्याकता: अनागते महिन्दो नाम भिक्खु तम्बपण्णिदीपं पसादेस्सतीति। तस्मात् इह वो भन्ते कालो दीपवरं गमनाय, अहं पि वो सहायो भविस्सामीति। कस्मा पन सक्को एवम् आह। भगवा किर्ऽ अस्स बोधिमूले येव बुद्धचक्खुना लोकं ओलोकेत्वा अनागते इमस्स दीपस्स सम्पत्तिं दिस्वा एतं अत्थं आरोचेसि, तदा त्वम् पि सहायो भवेय्यासीति च आणापेसि। तस्मा एवं आह। थेरो तस्स वचनं सम्पटिच्छित्वा अत्तसत्तमो वेदिसकपब्बता वेहासं उप्पतित्वा अनुराधपुरस्स पुरत्थिमदिसाय मिस्सकपब्बते पतिट्ठहि यं पन्ऽ एतरहि चेतियपब्बतो ति पि सञ्जानन्ति। तेनाहु पोराणा:  
वेदिसगिरिम्हि राजगहे वसित्वा तिंसरत्तियो  
कालो च गमनस्सा ऽति गच्छामि दीपम् उत्तमं।  
पलीना जम्बुदीपातो हंसराजा व अम्बरे  
एवम् उप्पतिता थेरा निपतिंसु नगुत्तमे।  
पुरतो पुरसेट्ठस्स पब्बते मेघसन्निभे  
पतिट्ठहिंसु कूटम्हि हंसा व नगमुद्धनीति।

[पगे ०७२]  
७२ समन्तपासादिका  
एवं इद्धियादीहि सद्धिं आगन्त्वा पतिट्ठहन्तो च आयस्मा महिन्दत्थेरो सम्मासम्बुद्धस्स परिनिब्बानतो द्विन्नं वस्ससतानं उपरि छत्तिंसतिमे वस्से इमस्मिं दीपे पतिट्ठहीति वेदितब्बं।  
अजातसत्तुस्स हि अट्ठमे वस्से सम्मासम्बुद्धो परिनिब्बायि। तस्मिं येव वस्से सीहकुमारस्स पुत्तो तम्बपण्णिदीपस्स आदिराजा विजयकुमारो इमं दीपम् आगन्त्वा मनुस्सवासं अकासि। जम्बुदीपे उदयभद्रस्स चुद्दसमे वस्से इध विजयो कालम् अकासि। उदयभद्रस्स पञ्चदसमे वस्से पण्डुवासदेवो नाम इमस्मिं दीपे रज्जं पापुणि। तत्थ नागदस्सकरञ्ञो वीसतिमे वस्से इध पण्डुवासदेवो तिंसवस्सानि रज्जं कारेत्वा कालम् अकासि। तस्मिं वस्से अभयो नाम राजकुमारो इमस्मिं दीपे रज्जं पापुणि। तत्थ सुसुनागरञ्ञो सत्तरसमे वस्से इध अभयरञ्ञो वीसं वस्सानि परिपूरिंसु। अथ अभयस्स वीसतिमे वस्से पकुण्डकाभयो नाम दामरिको रज्जम् अग्गहेसि। तत्थ कालासोकस्स सोऌअसमे वस्से इध पकुण्डकाभयस्स सत्तरस वस्सानि परिपूरिंसु। तानि हेट्ठा एकेन वस्सेन सह अट्ठारस होन्ति। तत्थ चन्दगुत्तस्स चुद्दसमे वस्से इध पकुण्डकाभयो कालम् अकासि, मुटसीवराजा रज्जं पापुणि। तत्थ असोकधम्मराजस्स सत्तरसमे वस्से इध मुटसीवराजा कालम् अकासि, देवानम्पियतिस्सो रज्जं पापुणि। परिनिब्बुते च पन सम्बुद्धे अजातसत्तु चतुवीसतिवस्सानि रज्जं कारेसि, उदयभद्रो च सोऌअस,

[पगे ०७३]  
    इन्त्रोदुच्तिओन् ७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनुरुद्धो च मुण्डो च अट्ठारस, नागदस्सको चतुवीसति, सुसुनागो अट्ठारस, तस्स्ऽ एव पुत्तो असोको अट्ठवीसति, असोकस्स पुत्ता दसभातुकराजानो द्वेवीसतिवस्सानि रज्जं कारेसुं। तेसं पच्छतो नव नन्दा द्वेवीसतिं एव, चन्दगुत्तो च चतुवीसति, बिन्दुसारो अट्ठवीसं। तस्सावसाने असोको रज्जं पापुणि।  
तस्स पुरे अभिसेका चत्तारि, अभिसेकतो अट्ठारसमे वस्से इमस्मिं दीपे महिन्दत्थेरो पतिट्ठितो। एवम् एतेन राजवंसानुसारेन वेदितब्बम् एव तम् सम्मासम्बुद्धस्स परिनिब्बानतो द्विन्नं वस्ससतानं उपरि छत्तिंसतिमे वस्से इमस्मिं दीपे पतिट्ठहीति।  
तस्मिञ् च दिवसे तम्बपण्णिदीपे जेट्ठमूलनक्खत्तं नाम नक्खत्तं होति। राजा नक्खत्तं घोसापेत्वा छणं करोथा ऽति अमच्चे आणापेत्वा चत्तालीसपुरिससहस्सपरिवारो नगरम्हा निक्खमित्वा येन मिस्सकपब्बतो तेन पायासि मिगवं कीऌइतुकामो। अथ तस्मिं पब्बते अधिवत्था एका देवता रञ्ञो थेरे दस्सेस्सामीति रोहितमिगरूपं गहेत्वा अविदूरे तिणपण्णानि खादमाना विय चरति। राजा दिस्वा, अयुत्तं दानि पमत्तं विज्झितुन् ति जियं पोठेसि।  
मिगो अम्बत्थलमग्गं गहेत्वा पलायितुं आरभि। राजा पिट्ठितो पिट्ठितो अनुबन्धन्तो अम्बत्थलम् एव अभिरूहि।  
मिगो पि थेरानं अविदूरे अन्तरधायि। महिन्दत्थेरो राजानं अविदूरे आगच्छन्तं दिस्वा, ममं येव राजा पस्सतु मा इतरे ति अधिट्ठहित्वा, तिस्स तिस्स इतो एहीति आह। राजा सुत्वा चिन्तेसि: इमस्मिं दीपे जातो मन् तिस्सा ऽति नामं गहेत्वा आलपितुं समत्थो नाम न्ऽ अत्थि।

[पगे ०७४]  
७४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं पन छिन्नभिन्नपटधरो भण्डुकासाववसनो मं नामेन आलपति।  
को नु खो अयं भविस्सति मनुस्सो वा अमनुस्सो वा ति। थेरो आह:  
समणा मयं महाराज धम्मराजस्स सावका  
तम् एव अनुकम्पाय जम्बुदीपा इधागता ति।  
तेन च समयेन देवानम्पियतिस्सो महाराजा च असोकधम्मराजा च अदिट्ठसहायका होन्ति। देवानम्पियतिस्समहाराजस्स च पुञ्ञानुभावेन छातकपब्बतपादे एकम्हि वेणुगुम्बे तिस्सो वेणुयट्ठियो रथयट्ठिप्पमाणा उप्पज्जिंसु, एका लतायट्ठि नाम, एका पुप्फयट्ठि नाम, एका सकुणयट्ठि नाम। तासु लतायट्ठियं रजतवण्णा होति, तं अलङ्करित्वा उप्पन्नलता कञ्चनवण्णा खायति।  
पुप्फयट्ठियं पन नीलपीतलोहितावदातकाऌअवण्णानि पुप्फानि सुविभत्तवण्टपत्तकिञ्जक्खानि हुत्वा खायन्ति, सकुणयट्ठियं हंसकुक्कुटजीवजीवकादयो सकुणा नानप्पकारानि चतुप्पदानि सजीवानि विय खायन्ति।  
वुत्तम् पि च्ऽ एतं दीपवंसे:  
छातपब्बतपादम्हि वेणुयट्ठि तयो अहु:  
सेता रजतयट्ठि च लता कञ्चनसन्निभा,  
नीलादि यादिसं पुप्फं पुप्फयट्ठिंहि तादिसं,  
सकुणा सकुणयट्ठिम्हि सरूपेन्ऽ एव सण्ठिता ति।

[पगे ०७५]  
    इन्त्रोदुच्तिओन् ७५  
समुद्दतो पि ऽस्स मुत्तमणिवेऌउरियादि अनेकविहितरतनं उप्पज्जि। तम्बपण्णियं अट्ठ मुत्ता उप्पज्जिंसु, हयमुत्ता गजमुत्ता रथमुत्ता आमलकमुत्ता वलयमुत्ता अङ्गुलिवेठकमुत्ता ककुधफलमुत्ता पाकतिकमुत्ता ति सो ता यट्ठियो ता च मुत्तायो अञ्ञञ् च बहुं रतनं असोकस्स धम्मरञ्ञो पण्णाकारत्थाय पेसेसि। असोको पसीदित्वा तस्स पञ्चराजककुधभण्डानि पहिणि छत्तं चामरं खग्गं मोलिं रतनं पादुकं अञ्ञञ् च अभिसेकत्थाय बहुविधं पण्णाकारं, सेय्यथ्ऽ ईदं, सङ्खं गङ्गोदकं वड्ढमानं वटंसकं भिङ्कारं नन्दियावट्टं सिविकं कञ्ञं कटच्छुं अधोविमं दुस्सयुगं हत्थपुञ्छनं हरिचन्दनं अरुणवण्णमत्तिकं अञ्जनं हरीतकं आमलकन् ति। वुत्तम् पि च्ऽ एतं दीपवंसे:  
वालवीजनि उण्हीसं छत्तं खग्गञ् च पादुकं  
वेठनं सारपामङ्गं भिङ्कारं नन्दिवट्टकं।  
सिविकं सङ्खं वटम्सञ् च अधोविं वत्थकोटिकं  
सोवण्णपातिकाटच्छुं महग्घं हत्थपुञ्छनिं  
अनोतत्तोदकं काजं उत्तमं हरिचन्दनं

[पगे ०७६]  
७६ समन्तपासादिका  
अरुणवण्णमत्तिकञ् च अञ्जनं नागमाहटं।  
हरीतकं आमलकं महग्घम् अमतोसधं  
सट्ठिवाहसतं सालिं सुगन्धं सुवकाहटं  
पुञ्ञकम्माभिनिब्बत्तं पाहेसि असोकसव्हयो ति।  
न केवलञ् च एतं आमिसपण्णाकारं इमं किर धम्मपण्णाकारम् पि पेसेसि:  
अहं बुद्धञ् च धम्मञ् च सङ्घञ् च सरणं गतो  
उपासकत्तं वेदेसिं सक्यपुत्तस्स सासने।  
इमेसु तीसु वत्थूसु उत्तमे जिनसासने  
त्वम् पि चित्तं पसादेहि सद्धासरणम् उपेहिसीति।  
स्व्ऽ आयम् राजा तं दिवसं असोकरञ्ञो पेसितेन अभिसेकेन एकमाभिसित्तो होति, विसाखपुण्णमाय हि ऽस्स अभिसेकं अकंसु। सो अचिरसुतं तं सासनपवत्तिं अनुस्सरमानो तं थेरस्स, समणा मयं महाराज धम्मराजस्स सावका ति वचणं सुत्वा, अय्या नु खो आगता ति तावद् एव आवुधं निक्खिपित्वा एकमन्तं निसीदि सम्मोदनीयं कथं कथयमानो। यथाह:  
आवुधं निक्खिपित्वान एकमन्तं उपाविसि,  
निसज्ज राजा सम्मोदि बहुं अत्थूपसंहितन् ति।  
सम्मोदनीयं कथं च कुरुमाने येव तस्मिं तानि पि चत्तालीसपुरिससहस्सानि आगन्त्वा तं परिवारेसुं। तदा थेरो इतरे पि छ जने दस्सेसि। राजा दिस्वा, इमे कदा आगता ति आह।

[पगे ०७७]  
   इन्त्रोदुच्तिओन् ७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मया सद्धिं येव महाराजा ऽति। इदानि पन जम्बुदीपे अञ्ञे पि एवरूपा समणा सन्तीति। सन्ति महाराज, एतरहि जम्बुदीपो कासावपज्जोतो इसिवातपरिवातो, तस्मिं।  
तेविज्जा इद्धिप्पत्ता च चेतोपरियायकोविदा  
खीणासवा अरहन्ता बहू बुद्धस्स सावका ति।  
भन्ते केन आगत ऽत्था ऽति। न्ऽ एव महाराज उदकेन न थलेना ऽति। राजा आकासेन आगता ऽति अञ्ञासि। थेरो अत्थि नु खो रञ्ञो पञ्ञावेय्यत्तिकन् ति वीमंसनत्थाय आसन्नाम्बरुक्खं आरब्भ पञ्हं पुच्छि: किन्नामो अयं महाराज रुक्खो ति। अम्बरुक्खो नाम भन्ते ति।  
इमं पन महाराज अम्बं मुञ्चित्वा अञ्ञो अम्बो अत्थि न्ऽ अत्थीति। अत्थि भन्ते अञ्ञे पि बहू अम्बरुक्खा ति। इमञ् च अम्बं ते च अम्बे मुञ्चित्वा अत्थि नु खो महाराज अञ्ञे रुक्खा ति। अत्थि भन्ते, ते पन न अम्बरुक्खा ति। अञ्ञे अम्बे च अनम्बे च मुञ्चित्वा अत्थि पन अञ्ञो रुक्खो ति।  
अयम् एव भन्ते अम्बरुक्खो ति। साधु महाराज पण्डितो ऽसि। अत्थि पन ते महाराज ञातका ति। अत्थि मे भन्ते बहू जना ऽति। ते मुञ्चित्वा अञ्ञे केचि अञ्ञातकापि अत्थि महाराजा ऽति। अञ्ञातका भन्ते ञातकेहि बहुतरा ति। तव ञातके च अञ्ञातके च मुञ्चित्वा अत्थ्ऽ अञ्ञो कोचि महाराजा ऽति।  
अहं भन्ते। साधु महाराज अत्ता नाम अत्तनो न्ऽ एव ञातको न अञ्ञातको ति। अथ थेरो, पण्डितो राजा सक्खिस्सति धम्मं अञ्ञातुन् ति चूलहत्थिपदोपमसुत्तं कथेसि।  
कथापरियोसाने राजा तीसु सरणेसु पतिट्ठहि सद्धिम् चत्तालीसाय पाणसहस्सेहि। तं खणञ् ञेव रञ्ञो भत्तं आहरियित्थ।

[पगे ०७८]  
७८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजा सुत्तं सुणन्तो येव एवं अञ्ञासि: न इमेसं इमस्मिं काले भोजनं कप्पतीति, आपुच्छित्वा पन भुञ्जितुं अयुत्तन् ति चिन्तेत्वा, भुञ्जिस्सथ भन्ते ति पुच्छि।  
न महाराज अम्हाकं इमस्मिं काले भोजनं कप्पतीति।  
कस्मिं काले भन्ते कप्पतीति। अरुणुग्गमनतो पट्ठाय याव मज्झन्तिकसमया महाराजा ऽति। गच्छाम भन्ते नगरन् ति। अलं महाराज इध्ऽ एव वसिस्सामा ऽति। सचे भन्ते तुम्हे वसथ अयं दारको आगच्छतू ऽति। महाराज अयं दारको आगतफलो विञ्ञातसासनो पब्बज्जापेखो इदानि पब्बजिस्सतीति। राजा तेन हि भन्ते स्वे रथं पेसेस्सामि तं अभिरूहित्वा आगच्छेय्यथा ऽति वत्वा वन्दित्वा पक्कामि।  
थेरो अचिरपक्कन्तस्स रञ्ञो सुमनसामणेरं आमन्तेसि:  
एहि त्वं सुमन धम्मसवणस्स कालं घोसेहीति। भन्ते कित्तकं ठानं सावेन्तो घोसेमीति। सकलं तम्बपण्णिदीपन् ति। साधु भन्ते ति सामणेरो अभिञ्ञापादकं चतुत्थज्झाणं समापज्जित्वा वुट्ठाय अधिट्ठहित्वा समाहितेन चित्तेन सकलं तम्बपण्णिदीपं सावेन्तो तिक्खत्तुं धम्मसवणस्स कालं घोसेसि। राजा तं सद्दं सुत्वा थेरानं सन्तिकं पेसेसि: किम् भन्ते अत्थि कोचि उपद्दवोऽति। न्ऽ अत्थ्ऽ अम्हाकं कोचि उपद्दवो ति धम्मसवणस्स कालं घोसापयिम्ह बुद्धवचनं कथेतुकाम ऽम्हा ऽति। तञ् च पन सामणेरस्स सद्दं सुत्वा भुम्मा देवता सद्दम् अनुस्सावेसुं, एतेन्ऽ उपायेन याव ब्रह्मलोका सद्दो अब्भुग्गञ्छि। तेन सद्देन महादेवतासन्निपातो अहोसि। थेरो च महन्तं देवतासन्निपातं दिस्वा समचित्तसुत्तन्तं कथेसि, कथापरियोसाने असङ्खेय्यानं देवतानं धम्माभिसमयो अहोसि, बहू नागा च सुपण्णा च सरणेसु पतिट्ठहिंसु।

[पगे ०७९]  
    इन्त्रोदुच्तिओन् ७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यादिसो सारिपुत्तत्थेरस्स इमं सुत्तन्तं कथयतो देवतासन्निपातो अहोसि तादिसो महिन्दत्थेरस्सापि जातो।  
अथ तस्सा रत्तिया अच्चयेन राजा थेरानं रथं पेसेसि।  
सारथि रथं एकमन्ते ठपेत्वा थेरानं आरोचेसि: आहटो भन्ते रथो, अभिरूहथ गच्छिस्सामा ऽति। थेरा, न मयं रथं अभिरूहामाच्छ त्वं, पच्छा मयं आगच्छिस्सामा ऽति वत्वा वेहासं अब्भुग्गन्त्वा अनुराधपुरस्स पुरत्थिमदिसायं पठमचेतियट्ठाने ओतरिंसु। तं हि चेतियं थेरेहि पठमं ओतिण्णट्ठाने कतत्ता येव पठमचेतियन् ति वुच्चति। राजापि सारथिं पेसेत्वा अन्तोनिवेसने मण्डपं पटियादेथा ऽति अमच्चे आणापेसि। तावद् एव सब्बे हट्ठतुट्ठा अतिविय पासादिकं मण्डपं पटियादेसुं।  
पुन राजा चिन्तेसि: हिय्यो थेरो सीलक्खन्धं कथयमानो उच्चासयनमहासयनं न कप्पतीति आह। निसीदिस्सन्ति नु खो अय्या आसनेसु न निसीदिस्सन्तीति। तस्स्ऽ एवं चिन्तयन्तस्स्ऽ एव सो सारथि नगरद्वारं सम्पत्तो। ततो अद्दस थेरे पठमतरं आगन्त्वा कायबन्धनं बन्धित्वा चीवरं पारुपन्ते। दिस्वा अतिविय पसन्नचित्तो हुत्वा आगन्त्वा रञ्ञो आरोचेसि: आगता देव थेरा ति। राजा रथं आरूऌहा ऽति पुच्छि। न आरूऌहा देव अपि च मम पच्छतो निक्खमित्वा पठमतरं आगन्त्वा पाचीनद्वारे ठिता ति।  
राजा रथम् पि नारूहिंसू; ऽति सुत्वा, न दानि अय्या उच्चासयनं सादियिस्सन्तीति चिन्तेत्वा, तेन हि भणे थेरानं भुम्मत्थरणसङ्खेपेन आसनानि पञ्ञापेथा ऽति वत्वा पटिपथं अगमासि। अमच्चा पठवियं तद्धिकं पञ्ञापेत्वा उपरि कोजवकादीनि विचित्रत्थरणानि पञ्ञापेसुं।  
उप्पादपाठका दिस्वा, गहिता दानि इमेहि पठवी, इमे तम्बपण्णिदीपस्स सामिका भविस्सन्तीति व्याकरिंसु।

[पगे ०८०]  
८० समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजापि गन्त्वा थेरे वन्दित्वा महिन्दत्थेरस्स हत्थतो पत्तं गहेत्वा महतिया पूजाय च सक्कारेन च थेरे नगरं पवेसेत्वा अन्तोनिवेसनं पवेसेसि। थेरो आसनपञ्ञत्तिं दिस्वा अम्हाकं सासणं सकल-लङ्कादीपे पठवी विय पत्थतं निच्चलञ् च हुत्वा पतिट्ठहिस्सतीति चिन्तेन्तो निसीदि। राजा थेरे पणीतेन खादनियेन भोजनियेन सहत्था सन्तप्पेत्वा सम्पवारेत्वा, अनुलादेविपमुखानि पञ्च इत्थिसतानि थेरानं अभिवादनं पूजासक्कारञ् च करोन्तीति पक्कोसापेत्वा एकमन्तं निसीदि। थेरो भत्तकिच्चावसाने रञ्ञो सपरिजनस्स धम्मरतनवस्सं वस्सेन्तो पेतवत्थुं विमानवत्थुं सच्चसंयुत्तञ् च कथेसि। तं थेरस्स धम्मदेसनं सुत्वा तानि पञ्च पि इत्थिसतानि सोतापत्तिफलं सच्छिकरिंसु। ये पि ते मनुस्सा पुरिमदिवसे मिस्सकपब्बते थेरे अद्दसंसु ते तेसु तेसु ठानेसु थेरानं गुणे कथेन्ति, तेसं सुत्वा महाजनकायो राजङ्गणे सन्निपतित्वा महासद्दं अकासि।  
राजा किं एसो सद्दो ऽति पुच्छि। नागरा देव, थेरे दट्ठुं न लभामा ऽति विलपन्ति। राजा, सचे इध पविसिस्सन्ति ओकासो न भविस्सतीति चिन्तेत्वा, गच्छथ भणे हत्थिसालं पटिजग्गित्वा वाऌउकं आकिरित्वा पञ्चवण्णानि पुप्फानि विकिरित्वा चेलवितानं बन्धित्वा मङ्गलहत्थिट्ठाने थेरानं आसनानि पञ्ञापेथा ऽति आह। राजामच्चा तथा अकंसु।  
थेरो तत्थ गन्त्वा निसीदित्वा देवदूतसुत्तन्तं कथेसि।  
कथापरियोसाने पाणसहस्सं सोतापत्तिफले पतिट्ठहि।  
ततो, हत्थिसाला अतिसम्बाधा ऽति दक्खिणद्वारे नन्दनवनुय्याने आसनं पञ्ञापेसुं। थेरो तत्थ निसीदित्वा आसिविसोपमसुत्तं कथेसि। तम् पि सुत्वा पाणसहस्सं सोतापत्तिफलं पटिलभि।

[पगे ०८१]  
    इन्त्रोदुच्तिओन् ८१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं आगतदिवसतो दुतियदिवसे अड्ढतेय्यानं सहस्सानं धम्माभिसमयो अहोसि।  
थेरस्स नन्दनवने आगतागताहि कुलित्थीहि कुलसुण्हाहि कुलकुमारीहि सद्धिं सम्मोदमानस्स्ऽ एव सायण्हसमयो जातो। थेरो कालं सल्लक्खेत्वा, गच्छाम दानि मिस्सकपब्बतन् ति उट्ठहि। अमच्चा कत्थ भन्ते गच्छथा ऽति। अम्हाकं निवेसनट्ठानन् ति। ते रञ्ञो संविदितं कत्वा राजानुमतेन आहंसु: अकालो भन्ते इदानि तत्थ गन्तुं, इदम् एव नन्दनवनं उय्यानं अय्यानम् आवासट्ठानं होतू ऽति। अलं गच्छामा ऽति। पुन रञ्ञो वचनेनाहंसु: राजा भन्ते आह, एतं मेघवनं नाम उय्यानं मम पितु सन्तकं नगरतो नातिदूरन् नाच्चासन्नं गमनागमनसम्पन्नं, एत्थ थेरा वासं कप्पेन्तू ऽति। वसिंसु थेरा मेघवने उय्याने। राजापि खो तस्सा रत्तिया अच्चयेन थेरस्स समीपं गन्त्वा सुखसयितभावं पुच्छित्वा, कप्पति भन्ते भिक्खुसङ्घस्स आरामो ति पुच्छि। थेरो कप्पति महाराजा ऽति वत्वा इमं सुत्तं आहरि: अनुजानामि भिक्खवे आरामन् ति। राजा तुट्ठो सुवण्णभिङ्कारं गहेत्वा थेरस्स हत्थे उदकं पातेत्व्महामेघवनौय्यानं अदासि। सह उदकपातेन पठवी कम्पि। अयं महाविहारे पठमो पठविकम्पो अहोसि। राजा भीतो थेरं पुच्छि: कस्मा भन्ते पठवी कम्पतीति। मा भायि महाराज, इमस्मिं दीपे दसबलस्स सासनं पतिट्ठहिस्सति, इदम् च पठमं विहारट्ठानं भविस्सति, तस्स्ऽ एतं पुब्बनिमित्तन् ति। राजा भिय्योसोमत्ताय पसीदि। थेरो पुनदिवसे पि राजगहे येव भुञ्जित्वा नन्दनवने अनमतग्गियानि कथेसि। पुनदिवसे अग्गिक्खन्धोपमसुत्तं कथेसि। एतेन्ऽ एव उपायेन सत्त दिवसानि कथेसि, अड्ढनवमानं पाणसहस्सानं धम्माभिसमयो अहोसि। ततो पट्ठाय नन्दनवनं सासनस्स जोतिपातुभावट्ठानं ति कत्वा जोतिवनन् ति नामं लभि।

[पगे ०८२]  
८२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।]   
सत्तमे पन दिवसे थेरा अन्तोपुरे रञ्ञो महाअप्पमादसुत्तं कथयित्वा चेतियगिरिम् एव अगमंसु। अथ खो राजा अमच्चे पुच्छि: थेरो अम्हे गाऌहेन ओवादेन ओवदति, गच्छेय्य नु खो ऽति। अमच्चा, तुम्हेहि देव थेरो अयाचितो सयम् एव आगतो, तस्मा तस्स अनापुच्छा ऽव गमनम् पि भवेय्या ऽति आहंसु। ततो राजा रथं अभिरूहित्वा द्वे च देवियो आरोपेत्वा चेतियगिरिं अगमासि महच्चा राजानुभावेन। गन्त्वा देवियो एकमन्तं अपक्कमापेत्वा सयं थेरानं समीपं उपसङ्कमन्तो अतिविय किलन्तरूपो हुत्वा ततो नं थेरो आह: कस्मा त्वं महाराज एवं किलममानो आगतो ति। तुम्हे मम गाऌहं ओवादं दत्वा इदानि गन्तुकामा नु खो ति जाननत्थं भन्ते ति। न मयं महाराजा गन्तुकामा, अपि च वस्सूपनायिककालो नामायं महाराज, तत्र समणेन च वस्सूपनायिकट्ठानं ञातुं वट्टतीति। तं दिवसम् एव अरिट्ठो नाम अमच्चो पञ्चपन्नासजेट्ठकनिट्ठकभातुकेहि सद्धिं रञ्ञो समीपे ठितो आह: इच्छाम मयं देव थेरानं सन्तिके पब्बजितुन् ति। साधु भणे पब्बजस्सू ऽति राजा अनुजानित्वा थेरं सम्पटिच्छापेसि। थेरो तदह्ऽ एव पब्बाजेसि। सब्बे खुरग्गे येव अरहत्तं पापुणिंसु। राजापि खो तङ्खणं येव कण्टकचेतियङ्गणं परिक्खिपित्वा अट्ठसट्ठिया लेनेसु कम्मं पट्ठपेत्वा नगरम् एव अगमासि। ते पि थेरा दसभातिकसमाकुलं राजकुलं पसादेत्वा महाजनं ओवदमाना चेतियगिरिम्हि वस्सं वसिंसु।

[पगे ०८३]  
    इन्त्रोदुच्तिओन् ८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तदा चेतियगिरिम्हि पठमवस्सं उपगता द्वासट्ठि अरहन्तो अहेसुं।  
अथायस्मा महामहिन्दो वुत्थवस्सो पवारेत्वा कत्तिकपुण्णमायं उपोसथदिवसे राजानं एतद् अवोच: महाराज अम्हेहि चिरदिट्ठो सम्मासम्बुद्धो, अनाथवस्सं वसिम्ह, इच्छाम जम्बुदीपं गन्तुन् ति। राजा, अहं भन्ते तुम्हे चतूहि पच्चयेहि उपट्ठहामि अयञ् च महाजनो तुम्हे निस्साय तीसु सरणेसु पतिट्ठितो, कस्मा तुम्हे उक्कण्ठथा ऽति। चिरदिट्ठो नो महाराज सम्मासम्बुद्धो अभिवादनपच्चुट्ठानाञ्जलिकम्मसामीचिकम्मकरणट्ठानं न्ऽ अत्थि, तेन ऽम्ह उक्कण्ठिता ति। ननु भन्ते तुम्हे अवोचुत्थ: परिनिब्बुतो सम्मासम्बुद्धो ति। किञ् चापि महाराज परिनिब्बुतो, अथ ख्व् अस्स सरीरधातुयो तिट्ठन्तीति। अञ्ञातम् भन्ते थूपपतिट्ठानं तुम्हे आकङ्खथा ऽति, करोमि भन्ते थूपूमिभागं दानि विचिनाथ। अपि च भन्ते धातुयो कुतो लच्छामा ऽति। सुमनेन सद्धिं मन्तेहि महाराजा ऽति। साधु भन्ते ति राजा सुमनं उपसङ्कमित्वा पुच्छि: कुतो दानि भन्ते धातुयो लच्छामा ऽति। सुमनो आह: अप्पोस्सुक्को त्वं महाराज वीथियो सोधापेत्वा धजपताकपुण्णघटादीहि अलङ्कारापेत्वा सपरिजनो उपोसथं समादियित्वा सब्बतालावचरे उपट्ठपेत्वा मङ्गलहत्थिं सब्बालङ्कारपतिमण्डितं कारेत्वा उपरि च्ऽ अस्स सेतच्छत्तं उस्सापेत्वा सायण्हसमये महानागवनुय्यानाभिमुखो याहि, अद्धा एतस्मिं ठाने धातुयो लच्छसीति।

[पगे ०८४]  
८४ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] स राजा साधू ऽति सम्पटिच्छि।  
थेरा चेतियगिरिम् एव अगमंसु। तत्रायस्मा महिन्दत्थेरो सुमनसामणेरम् आह: गच्छ त्वं सामणेर जम्बुदीपे तव अय्यकं असोकं धम्मराजानं उपसङ्कमित्वा मम वचनेन एवं वदेहि: सहायो ते महाराज देवानम्पियतिस्सो बुद्धसासने पसन्नो थूपं पतिट्ठा पेतुकामो, तुम्हाकं किर हत्थे धातुयो अत्थि, तं मे देथा ऽति। तं गहेत्वा सक्कं देवराजानं उपसङ्कमित्वा एवं वदेहि: तुम्हाकं किर महाराज हत्थे द्वे धातुयो अत्थि, दक्खिणदाठा दक्खिणक्खकञ् च, ततो तुम्हे दक्खिणदाठं पूजेथ, दक्किणक्खकं पन मय्हं देथा ऽति। एवञ् च नं वदेहि: कस्मा त्वं महाराज अम्हे तम्बपण्णिदीपं पहिणित्वा पमज्जित्था ऽति। साधु भन्ते ति खो सुमनो थेरस्स वचनं सम्पटिच्छित्वा तावद् एव पत्तचीवरम् आदाय वेहासं अब्भुग्गन्त्वा पाटलिपुत्तद्वारे ओरुय्ह रञ्ञो सन्तिकं गन्त्वा तम् अत्थम् आरोचेसि।  
राजा तुट्ठो सामणेरस्स हत्थतो पत्तं गहेत्वा गन्धेहि उब्बट्टेत्वा वरमुत्तसदिसानं धातूनं पूरेत्वा अदासि।  
सो तं गहेत्वा सक्कं देवराजानं उपसङ्कमि। सक्को देवराजा सामणेरं दिस्वा ऽव: किं भन्ते सुमन आहिण्डसीति आह। त्वं महाराज अम्हे तम्बपण्णिदीपं पेसेत्वा कस्मा पमज्जसीति। न प्पमज्जामि भन्ते, वदेहि किं करोमीति। तुम्हाकं किर हत्थे द्वे धातुयो अत्थि दक्खिणदाठा च दक्खिणक्खकञ् च, ततो तुम्हे दक्खिणदाठं पूजेथ दक्खिणक्खकम् पन मय्हं देथा ऽति।  
साधु भन्ते ऽति खो सक्को देवानम् इन्दो योजनप्पमाणं मणिथूपं उग्घाटेत्वा दक्खिणक्खकधातुं नीहरित्वा सुमनस्स अदासि। सो तं गहेत्वा चेतियगिरिम्हि येव पतिट्ठासि। अथ खो महिन्दपमुखा सब्बे पि ते महानागा असोकधम्मराजेन दिन्नधातुयो चेतियगिरिम्हि येव पतिट्ठापेत्वा दक्खिणक्खकं आदाय वड्ढमानकच्छायाय महानागवनुय्यानम् अगमंसु।

[पगे ०८५]  
    इन्त्रोदुच्तिओन् ८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजापि खो सुमनेन वुत्तप्पकारं पूजासक्कारं कत्वा हत्थिक्खन्धवरगतो सयं मङ्गलहत्थिमत्थके सेतच्छत्तं धारयमानो महानागवनं सम्पापुणि। अथ्ऽ अस्स एतद् अहोसि: सचे अयं सम्मासम्बुद्धस्स धातु, छत्तं अपनेतु, मङ्गलहत्थी जन्नुकेहि भूमियं पतिट्ठहतु, धातुचङ्गोटकं मय्हं मत्थके पतिट्ठातू ऽति।  
सह रञ्ञो चित्तुप्पादेन छत्तं अपनमि, हत्थी जन्नुकेहि पतिट्ठहि, धातुचङ्गोटकं रञ्ञो मत्थके पतिट्ठहि।  
राजा अमतेनेव अभिसित्तगत्तो परमेन पीतिपामोज्जेन समन्नागतो हुत्वा पुच्छि: धातुं भन्ते किं करोमा ऽति। हत्थिकुम्भम्हि येव ताव महाराज ठपेहीति। राजा धातुचङ्गोटकम् गहेत्वा हत्थिकुम्भे ठपेसि। पमुदितो नागो कोञ्चनादं नदि, महामेघो उट्ठहित्वा पोक्खरवस्सं वस्सि, उदकपरियन्तं कत्वा महाभूमिचालो अहोसि, पच्चन्ते पि नाम सम्मासम्बुद्धस्स धातु पतिट्ठहिस्सतीति देवमनुस्सा पमोदिंसु। एवं इद्धानुभावसिरिया देवमनुस्सानं पीतिं जनयन्तो,  
पुण्णमायं महावीरो चातुमासिनिया इध  
आगन्त्वा देवलोकम्हा हत्थिकुम्भे पतिट्ठितो ति।  
अथ्ऽ अस्स सो हत्थिनागो अनेकतालावचरपरिवारितो अतिविय उऌआराय पूजाय सक्कारेन सक्करियमानो पच्छिमदिसाभिमुखो हुत्वा अपसक्कन्तो याव नगरस्स पुरत्थिमद्वारं ताव गन्त्वा पुरत्थिमद्वारेन नगरं पविसित्वा सकलनगरेन उऌआराय पूजाय कयिरमानाय दक्खिणद्वारेन निक्खमित्वा थूपारामस्स पच्छिमदिसाभागे पहेचिवत्थु नाम किर अत्थि तत्थ गन्त्वा पुन थूपारामाभिमुखो एव पतिनिवत्ति।

[पगे ०८६]  
८६ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन च समयेन थूपारामे पुरिमकानं तिण्णं सम्मासम्बुद्धानं परिभोगचेतियट्ठानं होति।  
अतीते किर अयं दीपो ओजदीपो नाम अहोसि, राजा पन अभयो नाम, नगरं अभयपुरं नाम, चेतियपब्बतो देवकूटपब्बतो नाम, थूपारामो पटियारामो नाम। तेन खो पन समयेन ककुसन्धो भगवा लोके उप्पन्नो होति।  
तस्स सावको महादेवो नाम भिक्खुसहस्सेन सद्धिं देवकूटे पतिट्ठासि महिन्दत्थेरो विय चेतियपब्बते।  
तेन च समयेन ओजदीपे सत्ता पज्जरकेन अनयव्यसनं आपज्जन्ति। अद्दसा खो ककुसन्धो भगवा बुद्धचक्खुना लोकं ओलोकेन्तो ते सत्ते अनयव्यसनम् आपज्जन्ते, दिस्वा चत्तालीसाय भिक्खुसहस्सेहि परिवुतो अगमासि। तस्सानुभावेन तावद् एव पज्जरको वूपसन्तो। रोगे वूपसन्ते भगवा धम्मं देसेसि, चतुरासीतिपाणसहस्सानं धम्माभिसमयो अहोसि। भगवा धम्मकरकं दत्वा पक्कामि। तं अन्तो पक्खिपित्वा पटियारामे चेतियं अकंसु। महादेवो दीपं अनुसासनेन पालयन्तो विहासि।  
कोनागमनस्स पन भगवतो काले अयं दीपो वरदीपो नाम अहोसि, राजा समिद्धो नाम, नगरं वड्ढमानं नाम,

[पगे ०८७]  
    इन्त्रोदुच्तिओन् ८७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पब्बतो सुवण्णकूटो नाम। तेन खो पन समयेन वरदीपे दुब्बुट्ठिका अहोसि दुब्भिक्खं दुस्सस्सं, सत्ता छातकरोगेन अनयव्यसनं आपज्जन्ति। अद्दसा खो कोनागमनो भगवा बुद्धचक्खुना लोकं ओलोकेन्तो ते सत्ते अनयव्यसनं आपज्जन्ते, दिस्वा तिंसभिक्खुसहस्सपरिवुतो अगमासि। बुद्धानुभावेन देवो सम्मा धारं अनुपवेच्छि, सुभिक्खं अहोसि। भगवा धम्मं देसेसि, चतुरासीतिया पाणसहस्सानं धम्माभिसमयो अहोसि। भगवा भिक्खुसहस्सपरिवारं महासुमनं नाम थेरं दीपे ठपेत्वा कायबन्धनं दत्वा पक्कामि, तं अन्तो पक्खिपित्वा चेतियं अकंसु।  
कस्सपस्स पन भगवतो काले अयं दीपो मण्डदीपो नाम अहोसि, राजा जयन्तो नाम, नगरं विसालं नाम, पब्बतो सुभकूटो नाम। तेन खो पन समयेन मण्डदीपे महाविवादो होति, बहुसत्ता कलहविग्गहजाता अनयव्यसनं आपज्जन्ति। अद्दसा खो कस्सपो भगवा बुद्धचक्खुना लोकं ओलोकेन्तो ते सत्ते अनयव्यसनं आपज्जन्ते, दिस्वा वीसतिभिक्खुसहस्सपरिवुतो आगन्त्वा विवादं वूपसमेत्वा धम्मं देसेसि। चतुरासीतिया पाणसहस्सानं धम्माभिसमयो अहोसि। भगवा भिक्खुसहापरिवारं सब्बनन्दं नाम थेरं दीपे पतिट्ठापेत्वा उदकसाटिकं दत्वा पक्कामि। तम् पि अन्तो पक्खिपित्वा चेतियं अकंसू ऽति।  
एवं थूपारामे पुरिमकानं तिण्णं बुद्धानं चेतियानि पतिट्ठहिंसु, तानि सासनन्तरधाने नस्सन्ति ठानमत्तं अवसिस्सति। तस्मा वुत्तं: तेन च समयेन थूपारामे पुरिमकानं तिण्णं सम्मासम्बुद्धानं परिभोगचेतियट्ठानं होतीति। तद् एतं विनट्ठेसु चेतियेसु देवतानुभावेन कण्टकसमाकिण्णसाखेहि नानागच्छेहि परिवुतं तिट्ठति,

[पगे ०८८]  
८८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मा नं कोचि उच्छिट्ठासुचिमलकचवरेहि सन्दूसेसीति।  
अथ ख्व् अस्स हत्थिनो पुरतो गन्त्वा राजपुरिसा सब्बे गच्छे छिन्दित्वा भूमिं सोधेत्वा तं हत्थतलसदिसं अकंसु।  
हत्थिनागो गन्त्वा तं ठानं पुरतो कत्वा तस्स पच्छिमदिसाभागे बोधिरुक्खट्ठाने अट्ठासि। अथ्ऽ अस्स मत्थकतो धातुं ओरोपेतुं आरभिंसु। नागो ओरोपेतुं न देति।  
राजा थेरं पुच्छि: कस्मा भन्ते नागो धातुं ओरोपेतुं न देतीति। आरूऌहं महाराज ओरोपेतुं न वट्टतीति। तस्मिञ् च काले अभयवापिया उदकं छिन्नं होति, समन्ता भूमि फलिता होति, सूद्धरा मत्तिकापिण्डा। ततो महाजनो सीघसीघं मत्तिकं आहरित्वा हत्थिकुम्भप्पमाणं वत्थुम् अकासि। तावद् एव च थूपकरणत्थं इट्ठिका कातुं आरभिंसु। याव इट्ठिका परिनिट्ठन्ति ताव हत्थिनागो कतिपाहं दिवा बोधिरुक्खट्ठाने हत्थिसालायं तिट्ठति, रत्तिं थूपपतिट्ठानभूमिं परियायति। अथ वत्थुं चिनापेत्वा राजा थेरं पुच्छि: कीदिसो भन्ते थूपो कातब्बो ति। वीहिरासिसदिसो महाराजा ऽति। साधु भन्ते ति राजा जङ्घप्पमाणं थूपं चिनापेत्वा धातुओरोपनत्थाय महासक्कारं कारेसि। सकलनगरञ् च जनपदो च धातुमहं दस्सनत्थं सन्निपति। सन्निपतिते च पन तस्मिं महाजनकाये दसबलस्स धातु हत्थिकुम्भतो सत्ततालप्पमाणं वेहासं अब्भुग्गन्त्वा यमकपाटिहारियं दस्सेसि, तेहि तेहि धातुप्पदेसेहि छन्नं वण्णानं उदकधारा च अग्गिक्खन्धा च पवत्तन्ति।  
सावत्थियं गण्डम्बमूले भगवता दस्सितपाटिहारियसदिसम् एव पाटिहारियं अहोसि।

[पगे ०८९]  
    इन्त्रोदुच्तिओन् ८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तञ् च खो न्ऽ एव थेरानुभावेन न देवतानुभावेन अपि च खो बुद्धानुभावेन्ऽ एव। भगवा किर धरमानो ऽव अधिट्ठासि: मयि परिनिब्बुते तम्बपण्णिदीपे अनुराधपुरस्स दक्खिणभागे पुरिमकानं तिण्णं बुद्धानं परिभोगचेतियट्ठाने मम दक्खिणक्खकधातुपतिट्ठानदिवसे यमकपाटिहारियं होतू ऽति।  
एवं अचिन्तिया बुद्धा बुद्धधम्मा अचिन्तिया  
अचिन्तियेसु पसन्नानं विपाको होति अचिन्तियो ति।  
सम्मासम्बुद्धो किर इमं दीपं धरमानकाले पि तिक्खत्तुं अगमासि। पठमं यक्खदमनत्थं एकको ऽव आगन्त्वा यक्खे दमेत्वा, मयि परिनिब्बुते इमस्मिं दीपे सासनं पतिट्ठहिस्सतीति तम्बपण्णिदीपे रक्खं करोन्तो तिक्खत्तुं दीपं आविज्झि। दुतियं मातुलभागिनेय्यानं नागराजूनं दमनत्थाय एकको ऽव आगन्त्वा ते दमेत्वा अगमासि। ततियं पञ्चसतभिक्खुपरिवारो आगन्त्वा महाचेतियट्ठाने च थूपारामचेतियट्ठाने च महाबोधिपतिट्ठितट्ठाने च मुतियङ्गनचेतियट्ठाने च दीघवापिचेतियट्ठाने च कल्याणिचेतियट्ठाने च निरोधसमापत्तिं समापज्जित्वा निसीदि। इदम् अस्स चतुत्थं धातुसरीरेन आगमनं। धातुसरीरतो च पन्ऽ अस्स निक्खन्तौदकफुसितेहि सकल-तम्बपण्णितले न कोचि अफुट्ठोकासो नाम अहोसि। एवम् अस्स तं धातुसरीरं उदकफुसितेहि तम्बपण्णितलस्स परिऌआहं वूपसमेत्वा महाजनस्स पाटिहारियं दस्सेत्वा ओतरित्वा रञ्ञो मत्थके पतिट्ठासि।

[पगे ०९०]  
९० समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजा, सफलं मनुस्सपटिलाभं मञ्ञमानो महन्तं सक्कारं करित्वा धातुं पतिट्ठापेसि। सह धातुपतिट्ठाने महाभूमिचालो अहोसि। तस्मिञ् च पन धातुपाटिहारिये चित्तं पसादेत्वा रञ्ञो भाता अभयो नाम राजकुमारो पुरिससहस्सेन सद्धिं पब्बजि। चेतालिगामतो पञ्च दारकसतानि पब्बजिंसु। तथा द्वारमण्डलादीहि गामकेहि निक्खमित्वा पञ्च दारकसतानि सब्बानि पि अन्तोनगरतो च बहिनगरतो च पब्बजितानि। तिंस भिक्खुसहस्सानि अहेसुं। निट्ठिते पन थूपस्मिं राजा च राजभातिका च देवियो च देवनागयक्खानम् पि विम्हयकरं पच्चेकं पच्चेकं पूजं अकंसु। निट्ठिताय पन धातुपूजाय पतिट्ठिते धातुवरे महिन्दत्थेरो मेघवनुय्यानम् एव गन्त्वा वासं कप्पेति।  
तस्मिं खो पन समये अनुला देवी पब्बजितुकामा हुत्वा रञ्ञो आरोचेसि। राजा तस्सा वचनं सुत्वा थेरं एतद् अवोच:  
अनुला भन्ते देवी पब्बजितुकामा, पब्बाजेथ नन् ति। न महाराज अम्हाकं मातुगामं पब्बाजेतुं कप्पति। पाटलिपुत्ते पन मय्हं भगिनी सङ्घमित्तत्थेरी नाम अत्थि, तं पक्कोसापेहीति। इमस्मिञ् च महाराज दीपे पुरिमकानं तिण्णं सम्मासम्बुद्धानं बोधि पतिट्ठासि, अम्हाकम् पि भगवतो सरसरंसिजालविस्सज्जनकेन बोधिना इध पतिट्ठातब्बं। तस्मा तथा सासनं पहिणेय्यासि यथा सङ्घमित्तापि बोधिं गहेत्वा आगच्छेय्याऽति। साधु भन्ते ति राजा थेरस्स वचनं सम्पटिच्छित्वा अमच्चेहि सद्धिं मन्तेन्तो अरिट्ठं नाम अत्तनो भागिनेय्यं आह: सक्खिस्ससि त्वं पाटलिपुत्तं गन्त्वा महाबोधिना सद्धिं अय्यं सङ्घमित्तत्थेरिं आनेतुन् ति।  
सक्खिस्सामि देव सचे पब्बज्जं अनुजानिस्ससीति। गच्छ तात थेरिं आनेत्वा पब्बजाहीति।  
    
[पगे ०९१]  
    इन्त्रोदुच्तिओन् ९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो रञ्ञो च थेरस्स च सासनं गहेत्वा थेरस्स अधिट्ठानवसेन एकदिवसेन जम्बुकोलपट्टनं गन्त्वा नावं अभिरूहित्वा समुद्दं अतिक्कमित्वा पाटलिपुत्तम् एव अगमासि। अनुलापि खो देवी पञ्चहि च कञ्ञासतेहि पञ्चहि च अन्तेपुरिकासतेहि सद्धिं दस सीलानि समादियित्वा कासायानि वत्थानि अच्छादेत्वा नगरस्स एकदेसे उपस्सयं कारापेत्वा निवासं कप्पेसि।  
अरिट्ठो च तं दिवसम् एव गन्त्वा रञ्ञो सासनं अप्पेसि, एवञ् च अवोच: पुत्तो ते देव महिन्दत्थेरो एवम् आह: सहायस्स किर ते देवानम्पियतिस्सस्स भातु जाया अनुला नाम देवी पब्बजितुकामा, तं पब्बाजेतुं अय्यं सङ्घमित्तत्थेरिं पहिणथ अय्याय्ऽ एव च सद्धिं महाबोधिन् ति थेरस्स सासनं आरोचेत्वा सङ्घमित्तत्थेरिं उपसङ्कमित्वा एवं आह: अय्ये तुम्हाकं भाता महिन्दत्थेरो मं तुम्हाकं सन्तिके पेसेसि, देवानम्पियतिस्सरञ्ञो भातु जाया अनुला नाम देवी पञ्चहि कञ्ञासतेहि च पञ्चहि च अन्तेपुरिकासतेहि सद्धिं पब्बजितुकामा, तं किर आगन्त्वा पब्बाजेथा ऽति तुम्हाकं भाता महिन्दत्थेरो मं पेसेसीति आरोचेसि। सा तावद् एव तुरिततुरिता रञ्ञो सन्तिकं गन्त्वा एवम् आह: महाराज मय्हं भाता महिन्दत्थेरो एवं पहिणि: रञ्ञो किर भातु जाया अनुला नाम देवी पञ्चहि च कञ्ञासतेहि पञ्चहि च अन्तेपुरिकासतेहि सद्धिं पब्बजितुकामा मय्हं आगमनम् उदिक्खति, गच्छाम्ऽ अहं महाराज तम्बपण्णिदीपन् ति।  
राजा आह: अम्म पुत्तोपिमेमहिन्दत्थेरोनत्ताच सुमनसामणेरो मं छिन्नहत्थं विय करोन्ता तम्बपण्णिदीपं गता।

[पगे ०९२]  
९२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स मय्हं ते पि अपस्सन्तस्स उप्पन्नो सोको तव मुखं पस्सन्तस्स वूपसम्मति। अलं अम्म मा अगमासीति। भारियं मे महाराज भातुनो वचनं, अनुलापि खत्तिया इत्थिसहस्सपरिवुता पब्बज्जापुरेक्खारा मं पतिमानेति। गच्छाम्ऽ अहं महाराजा ऽति। तेन हि अम्म महाबोधिं गहेत्वा गच्छाहीति। कुतो रञ्ञो महाबोधि। राजा किर ततो पुब्बे एव धातुगहणत्थाय अनागते सुमने लङ्कादीपं महाबोधिं पेसेतुकामो, कथन् नु खो असत्थघातारहं महाबोधिं पेसेस्सामीति उपायं अपस्सन्तो महादेवं नाम अमच्चं पुच्छि। सो आह:  
सन्ति देव बहू पण्डिता भिक्खू ति। तं सुत्वा राजा भिक्खुसङ्घस्स भत्तं पटियादेत्वा भत्तकिच्चावसाने सङ्घं पुच्छि: गन्तब्बं नु खो भन्ते भगवतो बोधिना लङ्कादीपं नो ति। सङ्घो मोग्गलिपुत्ततिस्सत्थेरस्स भारं अकासि। थेरो गन्तब्बं महाराज महाबोधिना लङ्कादीपन् ति वत्वा भगवतो पञ्च महाअधिट्ठानानि कथेसि।  
कतमानि पञ्च।  
भगवा किर महापरिनिब्बानमञ्चे निपन्नो, लङ्कादीपे महाबोधिपतिट्ठापनत्थाय असहाजामहाबोधिगण्हणत्थं गमिस्सति, तदा महाबोधिस्स दक्खिणसाखा सयम् एव छिज्जित्वा सुवण्णकटाहे पतिट्ठातू ऽति अधिट्ठासि।  
इदम् एकं अधिट्ठानं। तत्थ पतिट्ठानकाले ऽव, महाबोधि हिमवलाहकगब्भं पविसित्वा तिट्ठतू ऽति अधिट्ठासि। इदं दुतियम् अधिट्ठाणं। सत्तमे दिवसे हिमवलाहकगब्भतो ओरुय्ह सुवण्णकटाहे पतिट्ठहन्तो, पत्तेहि च फलेहि च छब्बण्णरंसियो मुञ्चतू ऽति अधिट्ठासि। इदं ततियम् अधिट्ठाणं थूपारामे दक्खिणक्खकधातु चेतियम्हि पतिट्ठानदिवसे, यमकपाटिहारियं करोतूऽति अधिट्ठासि। इमं चतुत्थम् अधिट्ठानं। लङ्कादीपम्हि येव मे दोणमत्तधातुयो महाचेतियम्हि पतिट्ठानकाले बुद्धवेसं गहेत्वा वेहासं उप्पतित्वा यमकपाटिहारियं करोन्तू ऽति अधिट्ठासि।

[पगे ०९३]  
    इन्त्रोदुच्तिओन् ९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं पञ्चमं अधिट्ठानं।  
राजा इमानि पञ्च महाअधिट्ठानानि सुत्वा पसन्नचित्तो पाटलिपुत्ततो याव महाबोधि ताव मग्गं पटिजग्गापेत्वा सुवण्णकटाहत्थाय बहुं सुवण्णं नीहरापेसि। तावद् एव च रञ्ञो चित्तं ञत्वा विस्सकम्मदेवपुत्तो कम्मारवण्णम् निम्मिनित्वा पुरतो अट्ठासि। राजा नं दिस्वा, तात इमं सुवण्णं गहेत्वा कटाहं करोहीति आह। पमानं देव जानथा ऽति। त्वम् एव तात ञत्वा करोहि। साधु देव करिस्सामीति सुवण्णं गहेत्वा अत्तनो आनुभावेन हत्थेन परिमद्दित्वा सुवण्णकटाहं निम्मिनि नवहत्थपरिक्खेपं पञ्चहत्थुब्बेधं तिहत्थविक्खम्भं अट्ठङ्गुलबहलं हत्थिसोण्डपमाणमुखवट्टिम्। अथ राजा सत्तयोजनायामानि योजनवित्थाराय महतिया सेनाय पाटलिपुत्ततो निक्खमित्वा अरियसङ्घं आदाय महाबोधिसमीपं अगमासि। सेना समुस्सितधजपताकं नानारतनविचित्तं अनेकालङ्कारपतिमण्डितं नानाविधकुसुमसमाकिण्णं अनेकतुरियसङ्घुट्ठं महाबोधिं परिक्खिपि। राजा सहस्समत्ते गणपामोक्खे महाथेरे गहेत्वा सकल-जम्बुदीपे पत्ताभिसेकानं राजानं सहस्सेन अत्तानञ् च महाबोधिञ् च परिवारापेत्वा महाबोधिमूले ठत्वा महाबोधिं उल्लोकेसि। महाबोधिस्स खन्धञ् च दक्खिणमहासाखायञ् चतुहत्थप्पमाणं पदेसं ठपेत्वा अवसेसं अदस्सनं अगमासि। राजा तं पाटिहारियं दिस्वा उप्पन्नपीतिपामोज्जो, अहं भन्ते इमं पाटिहारियं दिस्वा तुट्ठो महाबोधिं सकल-जम्बुदीपे रज्जेन पूजेमीति भिक्खुसङ्घस्स त्वा अभिसेकं अदासि।

[पगे ०९४]  
९४ समन्तपासादिका  
ततो पुप्फगन्धादीहि पूजेत्वा तिक्खत्तुं पदक्खिणं कत्वा अट्ठसु ठानेसु वन्दित्वा उट्ठाय अञ्जलिं पग्गय्ह ठत्वा सच्चवचनकिरियाय बोधिं गण्हितुकामो भूमितो याव महाबोधिस्स दक्खिणसाखा ताव उच्चं कत्वा ठपितस्स सब्बरतनमयपीठस्स उपरि सुवण्णकटाहं ठपापेत्वा रतनपीठं आरुय्ह सुवण्णतूलिकं गहेत्वा मनोसिलाय लेखं कत्वा, यदि महाबोधिना लङ्कादीपे पतिट्ठातब्बं यदि चाहं बुद्धसासने निब्बेमतिको भवेय्यं महाबोधि सयम् एव इमस्मिं सुवण्णकटाहे पतिट्ठातू ऽति सच्चवचनकिरियम् अकासि। सह सच्चकिरियाय बोधिसाखा मनोसिलाय परिच्छिन्नट्ठाने छिज्जित्वा गन्धकललपूरस्स सुवण्णकटाहस्स उपरि अट्ठासि। तस्स उब्बेधेन दसहत्थो खन्धो होति, चतुहत्था चतुहत्था पञ्च महासाखा पञ्चहि एव फलेहि पतिमण्डिता, खुद्दकसाखानं पन सहस्सं। अथ राजा मूले लेखाय उपरि तिवङ्गुले पदेसे अञ्ञं लेखं परिच्छिन्दित्वा ततो तावद् एव बुब्बुलका हुत्वा दस महामूलानि निक्खमिंसु, पुन उपरूपरि तिवङ्गुले तिवङ्गुले अञ्ञा नव लेखा परिच्छिन्दि। तापि दसदसबुब्बुलका हुत्वा नवुति मूलानि निक्खमिंसु। पठमका दस महामूला चतुरङ्गुलमत्तं निक्खन्ता, इतरे पि गवक्खजालसदिसं अनुसिब्बन्ता निक्खन्ता। एत्तकं पाटिहीरं राजा रतनपीठमत्थके ठितो येव दिस्वा अञ्जलिम् पग्गय्ह महानादं नदि, अनेकानि भिक्खुसहस्सानि साधुकारम् अकंसु, सकलराजसेना उन्नादिनी अहोसि, चेऌउक्खेपसतसहस्सानि पवत्तिंसु, भुम्मट्ठकदेवे आदिम् कत्वा याव ब्रह्मकायिका देवा ताव साधुकारं पवत्तयिंसु।

[पगे ०९५]  
    इन्त्रोदुच्तिओन् ९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] रञ्ञो इमं पाटिहारियं पस्सन्तस्स पीतिया निरन्तरं फुटसरीरस्स अञ्जालिम् पग्गहेत्वा ठितस्स्ऽ एव महाबोधि मूलसतेन सुवण्णकटाहे पतिट्ठासि। दस महामूला सुवण्णकटाहतलं आहच्च अट्ठंसु, अवसेसा नवुति अनुपुब्बेन वड्ढना हुत्वा गन्धकलले ओरुय्ह ठिता। एवं सुवण्णकटाहे पतिट्ठितमत्ते महाबोधिम्हि महापुथुवि चलि, आकासे देवदुन्दुभियो फलिंसु, पब्बतानं नच्चेहि देवतानं साधुकारेहि यक्खानं हिङ्कारेहि असुरानं थुतिजप्पेहि ब्रह्माणं अप्पोठनेहि मेघानं गज्जितेहि चतुप्पदानं रवेहि पक्खीनं विरुतेहि सब्बतालावचरानं सकसकपटिभानेहि पुथुवितलतो याव ब्रह्मलोका ताव एककोलाहऌअं एकनिन्नादं अहोसि। पञ्चसु साखासु फलतो फलतो छब्बण्णरंसियो निक्खमित्वा सकलचक्कवालं रतनगोपानसीविनद्धम् विय कुरुमाना याव ब्रह्मलोका अब्भुग्गच्छिंसु। तङ्खणतो च पन पभुति सत्त दिवसानि महाबोधि हिमवलाहकगब्भं पविसित्वा अट्ठासि; न कोचि महाबोधिं पस्सति। राजा रतनपीठतो ओरुय्ह सत्त दिवसानि महाबोधिपूजं कारेसि। सत्तमे दिवसे सब्बदिसाहि हिमा च छब्बण्णरंसियो च आवत्तित्वा महाबोधिम् एव पविसिंसु। विगतहिमवलाहके विप्पसन्ने चक्कवालगब्भे महाबोधि परिपुण्णखन्धसाखापसाखो पञ्चफलपतिमण्डितो सुवण्णकटाहे पतिट्ठितो ऽव पञ्ञायित्थ।

[पगे ०९६]  
९६ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] राजा महाबोधिं दिस्वा तेहि पाटिहारियेहि सञ्जनितपीतिपामोज्जो, सकल-जम्बुदीपे रज्जेन तरुणमहाबोधिं पूजेस्सामीति अभिसेकं दत्वा सत्त दिवसानि महाबोधिट्ठाने येव अट्ठासि। महाबोधि पुब्बकत्तिकजुण्हपवारणदिवसे सायण्हसमये पठमं सुवण्णकटाहे पतिट्ठहि। ततो हिमगब्भसत्ताहं अभिसेकसत्ताहञ् च वीतिनामेत्वा कालपक्खस्स्ऽ एव उपोसथदिवसे राजा एकदिवसेन्ऽ एव पाटलिपुत्तं पविसित्वा कत्तिकजुण्हपक्खस्स पाटिपददिवसे महाबोधिम् पाचीनमहासालमूले ठपेसि। सुवण्णकटाहपतिट्ठितदिवसतो सत्तरसमे दिवसे महाबोधिस्स अभिनवङ्कुरा पातुरहेसुं। ते दिस्वापि पसन्नो राजा पुन महाबोधिं रज्जेन पूजेन्तो सकल-जम्बुदीपाभिसेकम् अदासि। सुमनसामणेरो कत्तिकपुण्णमदिवसे धातुगहणत्थं गतो महाबोधिस्स कत्तिकछणपूजं अद्दस।  
एवं महाबोधिं मण्डतो आनेत्वा पाटलिपुत्ते ठपितं महाबोधिं सन्धाय आह: तेन हि अम्म महाबोधिं गहेत्वा याहीति। सा साधू ऽति सम्पटिच्छि। राजा महाबोधिरक्खणत्थाय अट्ठारस देवकुलानि अट्ठ अमच्चकुलानि अट्ठ ब्राह्मणकुलानि अट्ठ कुटुम्बिककुलानि अट्ठ गोपककुलानि अट्ठ तरच्छकुलानि अट्ठ च कालिङ्गकुलानि दत्वा उदकासिञ्चनत्थाय अट्ठ सुवण्णघटे अट्ठ च रजतघटे दत्वा इमिना परिवारेन महाबोधिं गङ्गाय नावं आरोपेत्वा सयम् पि नगरतो निक्खमित्वा विञ्झाटविं समतिक्कम्म अनुपुब्बेन सत्तहि दिवसेहि तामलित्तिं अनुप्पत्तो।

[पगे ०९७]  
    इन्त्रोदुच्तिओन् ९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अन्तरा-मग्गे देवनागमनुस्सा उऌआरं महाबोधिपूजं अकंसु। राजापि समुद्दतीरे सत्त दिवसानि महाबोधिम् ठपेत्वा सकल-जम्बुदीपे महारज्जं अदासि।  
इदम् अस्स ततियं जम्बुदीपे रज्जसम्पदानं होति। एवं महारज्जेन पूजेत्वा मागसिरमासस्स पठमपाटिपददिवसे असोको धम्मराजा महाबोधिं उक्खिपित्वा गलप्पमाणं उदकं ओरुय्ह नावायं पतिट्ठपेत्वा सङ्घमित्तत्थेरिम् पि सपरिवारं नावं आरोपेत्वा अरिट्ठं अमच्चं एतद् अवोच: अहं तात महाबोधिं तिक्खत्तुं सकल-जम्बुदीपे रज्जेन पूजेत्वा गलप्पमाणं उदकं ओरुय्ह मम सहायस्स पसेसिं, सो पि एवम् एव महाबोधिं पूजेतू ऽति। एवं सहायस्स सासनं दत्वा, गच्छति वत रे दसबलस्स सरसरंसिजालं विमुञ्चमानो महाबोधिरुक्खो ति कन्दित्वा अञ्जलिं पग्गहेत्वा अस्सूनि पवत्तयमानो अट्ठासि। सापि खो महाबोधिसमारूऌहा नावा पस्सतो महाराजस्स महासमुद्दतलं पक्खन्ता। महासमुद्दे पि समन्ता योजनं वीचियो वूपसन्ता, पञ्चवण्णानि पदुमानि पुप्फितानि, अन्तलिक्खे दिब्बानि तुरियानि वज्जिंसु, आकासतो जलथलरुक्खादिसन्निस्सिताहि देवताहि पवत्तिता अतिविय उऌआरा पूजा अहोसि। सङ्घमित्तत्थेरी सुपण्णरूपेन महासमुद्दे नागकुलानि सन्तासेसि। ते समुत्रस्तरूपा नागा आगन्त्वा तं विभूतिं पस्सित्वा थेरिम् याचित्वा महाबोधिं नागभवनं अतिहरित्वा सत्तदिवसानि नागरज्जेन पूजेत्वा पुन नावायं पतिट्ठापेसुं।

[पगे ०९८]  
९८ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं दिवसम् एव नावा जम्बुकोलपट्टनं अगमासि। असोकमहाराजापि महाबोधिवियोगदुक्खितो पि कन्दित्वा रोदित्वा याव दस्सनविसयं ओलोकेत्वा पटिनिवत्ति।  
देवानम्पियतिस्सो महाराजापि खो सुमनसामणेरस्स वचनेन मागसिरमासस्स पठमपाटिपददिवसतो पभुति उत्तरद्वारतो पट्ठाय याव जम्बुकोलपट्टनं मग्गं सोधापेत्वा अलङ्कारापेत्वा नगरतो निक्खमनदिवसे उत्तरद्वारसमीपे समुद्दसालावत्थुस्मिं ठितो येव ताय विभूतिया महासमुद्दे आगच्छन्तं येव महाबोधिं थेरस्स आनुभावेन दिस्वा तुट्ठमानसो निक्खमित्वा सब्बं मग्गं पञ्चवण्णेहि पुप्फेहि ओकिरापेन्तो अन्तरन्तरे पुप्फाग्घियानि ठपेन्तो एकाहेन्ऽ एव जम्बुकोलपट्टनं गन्त्वा सब्बतालावचरपरिवुतो पुप्फधूपगन्धादीहि पूजयमानो गलप्पमाणं उदकं ओरुय्ह, आगतो वत रे दसबलस्स सरसरंसिजालविस्सज्जनको बोधिरुक्खो ति पसन्नचित्तो महाबोधिं उक्खिपित्वा उत्तमङ्गे सिरस्मिं पतिट्ठपेत्वा महाबोधिं परिवारेत्वा आगतेहि सोऌअसहि जातिसम्पन्नकुलेहि सद्धिं समुद्दतो पच्चुत्तरित्वा समुद्दतीरे महाबोधिं ठपेत्वा तीणि दिवसानि सकल-तम्बपण्णिदीपे रज्जेन पूजेसि, सोऌअसन्नं जातिसम्पन्नकुलानं रज्जं विचारेसि। अथ चतुत्थे दिवसे महाबोधिं आदाय उऌआरं पूजं कुरुमानो अनुपुब्बेन अनुराधपुरं सम्पत्तो। अनुराधपुरे पि महासक्कारं कत्वा चातुद्दसदिवसे येव वड्ढमानकच्छायाय महाबोधिं उत्तरद्वारेन पवेसेत्वा नगरमज्झेन अतिहरन्तो दक्खिणद्वारेन निक्खमित्वा दक्खिणद्वारतो पञ्चधनुसतिकट्ठाने यत्थ अम्हाकं सम्बुद्धो निरोधसमापत्तिं समापज्जित्वा निसीदि,

[पगे ०९९]  
    इन्त्रोदुच्तिओन् ९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुरिमका च तयो सम्मासम्बुद्धा समापत्तिं अप्पेत्वा निसीदिंसु, यत्थ ककुसन्धस्स भगवतो महासिरीसबोधि कोनागमनस्स भगवतो उदुम्बरबोधि कस्सपस्स सम्मासम्बुद्धस्स च निग्रोधबोधि पतिट्ठासि, तस्मिं महामेघवनुय्यानस्स तिलकभूते सुमनसामणेरस्स वचनेन पठमम् एव कतभूमिपरिकम्मे राजवत्थुद्वारकोट्ठकट्ठाने महाबोधिं पतिट्ठापेसि। कथं। तानि किर बोधिं परिवारेत्वा आगतानि सोऌअस जातिसम्पन्नकुलानि राजवेसं गण्हिंसु, राजा दोवारिकवेसं गङ्हि, सोऌअस कुलानि च महाबोधिं गहेत्वा ओरोपयिंसु, महाबोधि तेसं हत्थतो मुत्तसमनन्तरम् एव असीतिहत्थप्पमाणं वेहासं अब्भुग्गन्त्वा छब्बण्णरंसियो मुञ्चि, सरसरंसियो सकलदीपं पत्थरित्वा उपरि ब्रह्मलोकं आहच्च अट्ठंसु। महाबोधिपाटिहारियं दिस्वा सञ्जातप्पसादानि दस पुरिससहस्सानि अनुपुब्बविपस्सनं पट्ठपेत्वा अरहत्तं पत्वा पब्बजिंसु। याव सुरियस्स्ऽ अत्थङ्गमा महाबोधि अन्तलिक्खे अट्ठासि; अत्थङ्गमिते पन सुरिये रोहिणिनक्खत्तेन पठवियं पतिट्ठहि। सह बोधिपतिट्ठाना उदकपरियन्तं कत्वा महापठवि अकम्पि। पतिट्ठहित्वा च पन महाबोधि सत्त दिवसानि हिमगब्भे सन्निसीदि, लोकस्स अदस्सनं अगमासि। सत्तमे दिवसे विगतवलाहकं नभं अहोसि, छब्बण्णरंसियो जलन्ता विप्फुरन्ता निच्छरिंसु, महाबोधिस्स खन्धो च साखायो च तानि च पञ्च फलानि दिस्सिंसु।

[पगे १००]  
१०० समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] महिन्दत्थेरो च सङ्घमित्तत्थेरी च राजा च सपरिवारा महाबोधिट्ठानम् एव अगमिंसु, येभुय्येन च सब्बदीपवासिनो सन्निपतिंसु।  
तेसं पस्सन्तानं येव उत्तरसाखतो एकं फलं पच्चित्वा साखतो मुच्चि। थेरो हत्थं उपनामेसि। फलं थेरस्स हत्थे पतिट्ठासि। तं थेरो,रोपय महाराजाऽति रञ्ञो अदासि। राजा गहेत्वा सुवण्णकटाहे मधुरपंसू आकिरित्वा गन्धकललं पूरेत्वा रोपेत्वा महाबोधिआसन्नट्ठाने ठपेसि। सब्बेसं पस्सन्तानं येव चतुहत्थप्पमाणा अट्ठ तरुणबोधिरुक्खा उट्ठहिंसु। राजा तं अच्छरियं दिस्वा अट्ठ तरुणबोधिरुक्खे सेतच्छत्तेन पूजेत्वा अभिसेकं अदासि। ततो एकं बोधिरुक्खं आगमनकाले महाबोधिना पठमपतिट्ठितोकासे जम्बुकोलपट्टने रोपयिंसु, एकं तवक्कब्राह्मणस्स गामद्वारे, एकं थूपारामे, एकं इस्सरनिम्मानविहारे, एकं पठमचेतियट्ठाने, एकं चेतियपब्बते, एकं रोहणजनपदम्हि काटरगामे, एकं रोहणजनपदम्हि येव चन्दनगामे। इतरेसं चतुन्नं फलानं बीजेहि द्वत्तिंसबोधितरुणे योजनिययोजनियेसु आरामेसु पतिट्ठापेसुं।  
एवं पुत्तनत्तपरम्पराय समन्ता दीपवासीनं हिताय सुखाय पतिट्ठिते दसबलस्स धम्मधजभूते महाबोधिम्हि अनुला देवी पञ्चहि कञ्ञासतेहि पञ्चहि च अन्तेपुरिकासतेहीति मातुगामसहस्सेन सद्धिं सङ्घमित्तत्थेरिया सन्तिके पब्बजित्वा न चिरस्स्ऽ एव सपरिवारा अरहत्ते पतिट्ठासि।

[पगे १०१]  
    इन्त्रोदुच्तिओन् १०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अरिट्ठो पि खो रञ्ञो भागिनेय्यो पञ्चहि पुरिससतेहि सद्धिं थेरस्स सन्तिके पब्बजित्वा न चिरस्स्ऽ एव सपरिवारो अरहत्ते पतिट्ठासि।  
अथ्ऽ एकदिवसं राजा महाबोधिं वन्दित्वा थेरेन सद्धिं थूपारामं गच्छति। तत्थ लोहपासादट्ठानं सम्पत्तस्स पुरिसा पुप्फानि अभिहरिंसु। राजा थेरस्स पुप्फानि अदासि। थेरो पुप्फेहि लोहपासादट्ठानं पूजेसि।  
पुप्फेसु भूमिया पतितमत्तेसु महाभूमिचालो अहोसि।  
राजा,कस्मा भन्ते भूमि चलिता ति पुच्छि। इमस्मिं महाराज ओकासे सङ्घस्स अनागते उपोसथागारं भविस्सति, तस्स्ऽ एतं पुब्बनिमित्तन् ति। राजा पुन थेरेन सद्धिं गच्छन्तो अम्बङ्गणट्ठानं पत्तो, तत्थ्ऽ अस्स वण्णगन्धरससम्पन्नं अतिमधुररसम् एकं अम्बपक्कं आहरियित्थ। राजा तं थेरस्स परिभोगत्थाय अदासि।  
थेरो तत्थ्ऽ एव परिभुञ्जित्वा, इदं एत्थ्ऽ एव रोपापेथा ऽति आह। राजा तं अम्बट्ठिं गहेत्वा तत्थ्ऽ एव रोपापेत्वा उदकं आसिञ्चि। सह अम्बबीजरोपनेन पठवि सङ्कम्पि।  
राजा कस्मा भन्ते पठवि कम्पित्था ऽति पुच्छि। इमस्मिं महाराज ओकासे सङ्घस्स अनागते अम्बङ्गणं नाम सन्निपातट्ठानं भविस्सति, तस्स्ऽ एतं पुब्बनिमित्तन् ति।  
राजा तत्थ अट्ठ पुप्फमुट्ठियो ओकिरित्वा वन्दित्वा पुन थेरेन सद्धिं गच्छन्तो महाचेतियट्ठानं पत्तो।  
तत्थ्ऽ अस्स चम्पकपुप्फानि अभिहरिंसु, तानि राजा थेरस्स अदासि। थेरो महाचेतियट्ठानं पुप्फेहि पूजेत्वा वन्दित्वा तावद् एव महापठविकम्पि। राजा कस्मा भन्ते पठवि कम्पिहा ऽतिउच्च्। इमस्मिं महाराज ओकासे अनागते बुद्धस्स भगवतो असदिसो महाथूपो भविस्सति, तस्स्ऽ एतं पुब्बनिमित्तन् ति।

[पगे १०२]  
१०२ समन्तपासादिका  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अहं एव करोमि भन्ते ऽति। अलं महाराज तुम्हाकं अञ्ञं बहुं कम्मं अत्थि, तुम्हाकं पन नत्ता दुट्ठगामिनि अभयो नाम राजा कारेस्सतीति।  
अथ राजा, सचे भन्ते मय्हं नत्ता करिस्सति कतं येव मया ऽति द्वादसहत्थं पासाणत्थम्भम् आहरापेत्वा, देवानम्पियतिस्सरञ्ञो नत्ता दुट्ठगामिनि अभयो नाम इमस्मिं पदेसे थूपं करोतूऽति लिखापेत्वा पतिट्ठापेत्वा थेरं पुच्छि: पतिट्ठितं नु खो भन्ते तम्बपण्णिदीपे सासनन् ति। पतिट्ठितं महाराज सासनं, मूलानि पन्ऽ अस्स न ताव ओतरन्तीति। कदा पन भन्ते मूलानि ओतिण्णानि नाम भविस्सन्तीति। यदा महाराज तम्बपण्णिदीपकानं मातापितुन्नं तम्बपण्णिदीपे जातो दारको तम्बपण्णिदीपे पब्बजित्वा तम्बपण्णिदीपम्हि येव विनयं उग्गहेत्वा तम्बपण्णिदीपे वाचेस्सति, तदा सासनस्स मूलानि ओतिण्णानि नाम भविसन्तीति। अत्थि पन भन्ते एदिसो भिक्खू ऽति। अत्थि महाराज अरिट्ठो भिक्खु पटिबलो एतस्मिं कम्मे। किं मया एत्थ भन्ते कातब्बन् ति। मण्डपं महाराज कातुं वट्टतीति। साधु भन्ते ति राजा मेघवण्णाभयस्स अमच्चस्स परिवेणट्ठाने महासङ्गीतिकाले अजातसत्तुमहाराजेन कतमण्डपाकारं राजानुभावेन मण्डपं कारापेत्वा सब्बतालावचरे सकसकसिप्पे पयोजेत्वा, सासनस्स मूलानि ओतरन्तानि पस्सिस्सामीति अनेकपुरिससहस्सपरिवुतो थूपारामं अनुप्पत्तो। तेन खो पन समयेन थूपारामे अट्ठसट्ठि भिक्खुसहस्सानि सन्निपतिंसु। महामहिन्दत्थेरस्स आसनं दक्खिणाभिमुखं पञ्ञत्तं होति,

[पगे १०३]  
 इन्त्रोदुच्तिओन् १०३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] महाअरिट्ठत्थेरस्स धम्मासनं उत्तराभिमुखम् पञ्ञत्तं होति। अथ खो महाअरिट्ठत्थेरो महिन्दत्थेरेन अज्झिट्ठो अत्तनो अनुरूपेन पत्तानुक्कमेन धम्मासने निसीदि। महिन्दत्थेरपमुखा अट्ठसट्ठि महत्थेरा धम्मासनं परिवारेत्वा निसीदिंसु।  
रञ्ञो पि कनिट्ठभाता मत्ताभयत्थेरो नाम धुरग्गाहो हुत्वा, विनयं गण्हिस्सामीति पञ्चहि भिक्खुसतेहि सद्धिम् महाअरिट्ठत्थेरस्स धम्मासनं एव परिवारेत्वा निसीदि। अवसेसापि भिक्खू सराजिका च परिसा अत्तनो अत्तनो पत्तासने निसीदिंसु। अथायस्मा महाअरिट्ठत्थेरो: तेन समयेन बुद्धो भगवा वेरञ्जायं विहरति नलेरुपुचिमन्दमूले ति विनयनिदानं अभासि। भासिते च पनायस्मता अरिट्ठत्थेरेन विनयनिदाने आकासं महाविरवितं विरवि, अकालविज्जुल्लता निच्छरिंसु, देवता साधुकारं अदंसु, महापठवि उदकपरियन्तं कत्वा सङ्कम्पिएवं अनेकेसु पाटिहारियेसु वत्तमानेसु आयस्मा अरिट्ठत्थेरो महामहिन्दत्थेरपमुखेहि अट्ठसट्ठिया पच्चेकगणीहि खीणासवमहाथेरेहि तदञ्ञेहि च अट्ठसट्ठिसहस्सेहि भिक्खूहि परिवुतो पठमकत्तिकपवारणदिवसे थूपारामविहारमज्झे सत्थु करुणागुणपरिदीपकं भगवतो अनुसिट्ठिकरानं कायकम्मवचीकम्मविप्फन्दितविनयनं विनयपिटकं पकासेसि, पकासेत्वा च यावतायुकं तिट्ठमानो बहुन्नं वाचेत्वा बहुन्नं हदये पतिट्ठापेत्वा अनुपादिसेसाय निब्बानधातुया परिनिब्बायि।  
ते पि खो महामहिन्दत्थेरपमुखा तस्मिं समागमे

[पगे १०४]  
१०४ समन्तपासादिका  
अट्ठसट्ठि महाथेरा धुरग्गाहा समागता  
पच्चेकगणिनो सब्बे धम्मराजस्स सावका;  
खीणासवा वसिप्पत्ता तेविज्जा इद्धिकोविदा  
उत्तमत्थम् अभिञ्ञाय अनुसासिंसु राजिनो।  
आलोकं दस्सयित्वान ओभासेत्वा महिं इमं  
जलित्वा अग्गिक्खन्धा व परिनिब्बायिंसु महेसयो।  
तेसं परिनिब्बानतो अपरभागे अञ्ञे पि तेसं थेराणं अन्तेवासिका तिस्सदत्त-कालसुमन-दीघसुमनादयो च महाअरिट्ठत्थेरस्स अन्तेवासिका अन्तेवासिकानं अन्तेवासिका चा ऽति एवं पुब्बे वुत्तप्पकारा आचरियपरम्परा इमं विनयपिटकं याव अज्जतना आनेसुं।  
तेन वुत्तं। ततियसङ्गहतो पन उद्धं इमं दीपं महिन्दादीहि आभतं। महिन्दतो उग्गहेत्वा कञ्चि कालं अरिट्ठत्थेरादीहि आभतं, ततो याव अज्जतना तेसं येव अन्तेवासिकपरम्पराभूताय आचरियपरम्पराय आभतन् ति।  
कत्थ प्पतिट्ठितन् ति, येसं पालितो च अत्थतो च अनूनं वत्तति मणिघटे पक्खित्ततेलम् इव ईसकम् पि न पग्घरति, एवरूपेसु अधिमत्तसतिगतिधितिमन्तेसु लज्जिकुक्कुच्चकेसु सिक्खाकामेसु पुग्गलेसु पतिट्ठितन् ति वेदितब्बं, तस्मा विनयपतिट्ठापनत्थं विनयपरियत्तिया आनिसंसं सल्लक्खेत्वा सिक्खाकामेन भिक्खुना विनयो परियापुणितब्बो। तत्रायं विनयपरियत्तिया आनिसंसो: विनयपरियत्तिकुसलो हि पुग्गलो सासने पटिलद्धसद्धानं कुलपुत्तानं मातुपितुट्ठानियो होति, तदायत्ता हि नेसं पब्बज्जा उपसम्पदा वत्तानुवत्तपटिपत्ति आचारगोचरकुसलता। अपि च्ऽ अस्स विनयपरियत्तिं निस्साय अत्तनो सीलखन्धो सुगुत्तो होति सुरक्खितो कुक्कुच्चपकतानं पटिसरणं होति, विसारदो सङ्घमज्झे वोहरति, पच्चत्थिके सहधम्मेन सुनिग्गहीतं निग्गङ्हाति, सद्धम्मट्ठितिया पटिपन्नो होति।

[पगे १०५]  
इन्त्रोदुच्तिओन् १०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेनाह भगवा: पञ्चिमे भिक्खवे आनिसंसा विनयधरे पुग्गले, अत्तनो सीलक्खन्धो सुगुत्तो होति सुरक्खितो --पे-- सद्धम्मट्ठितिया पटिपन्नो होतीति। ये चापि संवरमूलका कुसलधम्मा वुत्ता भगवता, विनयधरो पुग्गलो तेसं दायादो विनयमूलकत्ता तेसं धम्मानं। वुत्तम् पि ह्ऽ एतं भगवता:--विनयो संवरत्थाय संवरो अविप्पटिसारत्थाय अविप्पटिसारो पामुज्जत्थाय पामुज्जं पीतत्थाय पीति पस्सद्धत्थाय पस्सद्धि सुखत्थाय सुखं समाधत्थाय समाधि यथाभूतञाणदस्सनत्थाय यथाभूतञाणदस्सनं निब्बिदत्थाय निब्बिदा विरागत्थाय विरागो विमुत्तत्थाय विमुत्ति विमुत्तिञाणदस्सनत्थाय विमुत्तिञाणदस्सनं अनुपादापरिनिब्बानत्थाय, एतदत्था कथा एतदत्था मन्तना एतदत्था उपनिसा एतदत्थं सोतावधानं यदिदं अनुपादा चित्तस्स विमोक्खो ति। तस्मा विनयपरियत्तिया आयोगो करणीयो ति।  
एत्तावता च या सा विनयसंवण्णनत्थं मातिका ठपिता, तत्थ  
वुत्तं येन यदा यस्मा धारितं येन चाभतं,  
यत्थ प्पतिट्ठितं च्ऽ एतम् एतं वत्वा विधिं ततो ति, इमिस्सा ताव गाथाय अत्थो पकासितो, विनयस्स च बाहिरनिदानवण्णना यथाधिप्पायं संवण्णिता होतीति।

[पगे १०६]  
१०६ सुत्तविभङ्ग-वण्णना  
    इ  
पाराजिक इ  
इदानि तेना ऽति आदिपाठस्स अत्थं नानप्पकारतो दस्सयन्तो करिस्सामि विनयस्स्ऽ अत्थवण्णनन् ति, वुत्तत्ता तेन समयेन बुद्धो भगवा ति आदीनं अत्थवण्णनं करिस्सामि। सेय्यथीदं: तेना ऽति अनियमनिद्देसवचनं, तस्स सरूपेन अवुत्तेनापि परभागे अत्थतो सिद्धेन येना ऽति इमिना वचनेन पटिनिद्देसो कत्तब्बो। परभागे हि विनयपञ्ञत्तियाचनहेतुभूतो आयस्मतो सारिपुत्तस्स परिवितक्को सिद्धो। तस्मा येन समयेन सो परिवितक्को उदपादि, तेन समयेन बुद्धो भगवा वेरञ्जायं विहरतीति एवम् एत्थ सम्बन्धो वेदितब्बो। अयं हि सब्बस्मिं विनये युत्ति यदिदं यत्थ यत्थ तेना ऽति वुच्चति, तत्थ तत्थ पुब्बे वा पच्छा वा अत्थतो सिद्धेन येना ऽति इमिना वचनेन पटिनिद्देसो कत्तब्बो ति, तत्रीदं मुखमत्तनिदस्सनं: तेन हि भिक्खवे भिक्खूनं सिक्खापदं पञ्ञापेस्सामि येन सुदिन्नो मेथुनं धम्मं पटिसेवि, यस्मा पटिसेवि तस्मा पञ्ञापेस्सामीति वुत्तं होति। एवं ताव पुब्बे अत्थतो सिद्धेन येना ऽति इमिना वचनेन पटिनिद्देसो युज्जति, तेन समयेन बुद्धो भगवा राजगहे विहरति, येन समयेन धनियो कुम्भकारपुत्तो रञ्ञो दारूनि अदिन्नं आदियीति एवं पच्छा अत्थतो सिद्धेन येना ऽति इमिना वचनेन सो पटिनिद्देसो युज्जतीति वुत्तो तेना ऽति वचनस्स अत्थो। समयेना ऽति एत्थ पन समयसद्दो

[पगे १०७]  
भ्विभ्_इ।१। (इ।१।१।)] सुत्तविभङ्ग-वण्णना १०७  
समवाये खणे काले समूहे हेतुदिट्ठिसु  
पटिलाभे पहाने च पटिवेधे च दिस्सति।  
तथा हि ऽस्स, अप्पेवनाम स्वे पि उपसङ्कमेय्याम याव कालञ् च समयञ् च उपादाया ऽति एवमादिसु समवायो अत्थो।  
एको ऽव भिक्खवे खणो च समयो च ब्रह्मचरियवासाया ऽति एवमादिसु खणो अत्थो। उण्हसमयो परिऌआहसमयो ति एवमादिसु कालो, महासमयो पवनस्मिं ति एवमादिसु समूहो, समयो पि खो ते भद्दालि अप्पटिविद्धो अहोसि, भगवापि खो सावत्थियं विहरति, भगवापि मं जानिस्सति भद्दालि नाम भिक्खु सासने सिक्खाय अपरिपूरकारीति, अयम् पि खो ते भद्दालि समयो अप्पटिविद्धो अहोसीति एवमादिसु हेतु, तेन समयेन उग्गहमानो परिब्बाजको समणमुण्डिकापुत्तो समयप्पवादके तिन्दुकाचीरे एकसालके मल्लिकाय आरामे पटिवसतीति एवमादिसु दिट्ठि। [दिट्ठे ऽव धम्मे यो अत्थो यो च्ऽ अत्थो सम्परायिको, अत्थाभिसमया धीरो पण्डितो ति पवुच्चतीति] एवमादिसु पटिलाभो, सम्मा मानाभिसमया अन्तम् अकासि दुक्खस्सा ऽति एवमादिसु पहानं, दुक्खस्स पीऌअनट्ठो सङ्खतट्ठो सन्तापट्ठो विपरिनामट्ठो अभिसमयट्ठो ति एवमादिसु पटिवेधो अत्थो। इध पन्ऽ अस्स कालो अत्थो। तस्मा येन कालेन आयस्मतो सारिपुत्तस्स विनयपञ्ञत्तियाचनहेतुभूतो परिवितक्को उदपादि तेन कालेना ऽति एवम् एत्थ अत्थो दट्ठब्बो।  
एत्थाह: अथ कस्मा यथा सुत्तन्ते एकं समयं ति उपयोगवचनेन निद्देसो कतो, अभिधम्मे च यस्मिम् समये कामावचरन् ति भुम्मवचनेन, तथा अकत्वा इध तेन समयेना ऽति करणवचनेन निद्देसो कतो ति तत्थ तथा इध च अञ्ञथा अत्थसम्भवतो। कथं सुत्तन्ते ताव अच्चन्तसंयोगत्थो सम्भवति यं हि समयं भगवा ब्रह्मजालादीनि सुत्तन्तानि देसेसि अच्चन्तम् एव तं समयं करुणाविहारेन विहासि, तस्मा तदत्थजोतनत्थं तत्थ उपयोगनिद्देसो कतो। अभिधम्मे च अधिकरणत्थो भावेन भावलक्खणत्थो च सम्भवति;

[पगे १०८]  
१०८ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अधिकरणं हि कालत्थो समूहत्थो च समयो तत्थ वुत्तानं फस्सादिधम्मानं, खणसमवायहेतुसङ्खातस्स च समयस्स भावेन तेसं भावो लक्खीयति, तस्मा तदत्थजोतनत्थं तत्थ भुम्मवचनेन निद्देसो कतो। इध पन हेतुअत्थो करणत्थो च सम्भवति। यो हि सो सिक्खापदपञ्ञत्तिसमयो सारिपुत्तादीहि पि दुब्बिञ्ञेय्यो तेन समयेन हेतुभूतेन करणभूतेन च सिक्खापदानि पञ्ञापयन्तो सिक्खापदपञ्ञत्तिहेतुञ् च अवेक्खमानो भगवा तत्थ तत्थ विहासि, तस्मा तदत्थजोतनत्थं इध करणवचनेन निद्देसो कतो ति वेदितब्बो।  
होति च्ऽ एत्थ:  
उपयोगेन भुम्मेन तं तं अत्थम् अपेक्खिय  
अञ्ञत्र समयो वुत्तो करणेन्ऽ एव सो इधा ऽति पोराणा पन वण्णयन्ति, तं समयन् ति वा तस्मिं समये ति वा तेन समयेना ऽति वा अभिलापमत्तभेदो एस सब्बत्थ भुम्मम् एव अत्थो हि, तस्मा तेसं लद्धिया तेन समयेना ऽति वुत्ते पि तस्मिं समये ति अत्थो वेदितब्बो।  
बुद्धो भगवा ऽति इमेसं पदानं परतो अत्थं वण्णयिस्साम। वेरञ्जायं विहरतीति, एत्थ पन वेरञ्जा ति अञ्ञतरस्स नगरस्स्ऽ एतं अधिवचनं, तस्सं वेरञ्जायं समीपट्ठे भुम्मवचनं, विहरतीति अविसेसेन इरियापथदिब्बब्रह्मारियविहारेसु अञ्ञतरविहारसमङ्गिपरिदीपनम् एतं; इध पन ठानगमनासनसयनप्पभेदेसु इरियापथेसु अञ्ञतरैरियापथसमायोगपरिदीपनं, तेन ठितो पि गच्छन्तो पि निसिन्नो पि सयानो पि भगवा विहरति ऽच्च् एव वेदितब्बो, सो हि एकं इरियापथबाधनं अञ्ञेन इरियापथेन विच्छिन्दित्वा अपरिपटन्तं अत्तभावं हरति पवत्तेति, तस्मा विहरतीति वुच्चति। नऌएरुपुचिमन्दमूले ति, एत्थ नऌएरु नाम यक्खो, पुचिमन्दो ति निम्बरुक्खो,

[पगे १०९]  
भ्विभ्_इ।१। (इ।१।१।)] सुत्तविभङ्ग-वण्णना १०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मूलन् ति समीपं। अयं हि मूलसद्दो, मूलानि उद्धरेय्य अन्तमसो उसीरनाऌअमत्तानि पीति आदिसु मूलमूले दिस्सति, लोभो अकुसलमूलं ति आदिसु असाधारणहेतुम्हि, याव मज्झन्तिके काले छाया फरति निवाते पण्णानि पटन्ति एत्तावता रुक्खमूलं ति आदिसु समीपे।  
इध पन समीपे अधिप्पेतो, तस्मा नऌएरुयक्खेन अधिग्गहीतस्स पुचिमन्दस्स समीपे ति एवम् एत्थ अत्थो दट्ठब्बो। सो किर पुचिमन्दो रमणीयो पासादिको अनेकेसं रुक्खानं आधिपच्चं विय कुरुमानो तस्स नगरस्स अविदूरे गमनागमनसम्पण्णे ठाने अहोसि। अथ भगवा वेरञ्जं। गन्त्वा पतिरूपे ठाने विहरन्तो तस्स रुक्खस्स समीपे हेट्ठाभागे विहासि। तेन वुत्तं वेरञ्जायं विहरति नऌएरुपुचिमन्दमूले ति। तत्थ सिया यदि ताव भगवा वेरञ्जायं विहरति नऌएरुपुचिमन्दमूले ति न वत्तब्बं, अथ तत्थ विहरति वेरञ्जायं ति न वत्तब्बं, न हि सक्का उभयत्थ तेन्ऽ एव समयेन अपुब्बं अचरिमं विहरितुन् ति; न खो पन्ऽ एतं एवं दट्ठब्बं। ननु अवोचुम्ह समीपट्ठे भुम्मवचनं ति, तस्मा यथा गङ्गायमुनादीनं समीपे गोयूथानि चरन्तानि गङ्गाय चरन्ति यमुनाय चरन्तीति वुच्चन्ति एवम् इधापि यदिदं वेरञ्जाय समीपे नऌएरुपुचिमन्दमूलं तत्थ विहरन्तो वुच्चति वेरञ्जायं विहरति नऌएरुपुचिमन्दमूले ति। गोचरगामनिदस्सनत्थं हि ऽस्स वेरञ्जावचनं, पब्बजितानुरूपनिवासनट्ठाननिदस्सनत्थं नऌएरुपुचिमन्दमूलवचनं। तत्थ वेरञ्जाकित्तनेन आयस्मा उपाऌइत्थेरो भगवतो गहट्ठानुग्गहकरणं दस्सेति, नऌएरुपुचिमन्दमूलकित्तनेन पब्बजितानुग्गहकरणं, तथा पुरिमेन पच्चयगहणतो अत्तकिलमथानुयोगविवज्जनं, पच्छिमेन वत्थुकामप्पहाणतो कामसुखल्लिकानुयोगविवज्जनूपायदस्सनं, पुरिमेन च धम्मदेसनाभियोगं, पच्छिमेन विवेकाधिमुत्तिं, पुरिमेन करुणाय उपगमनं,

[पगे ११०]  
११० समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पच्छिमेन पञ्ञाय अपगमनं, पुरिमेन सत्तानं हितसुखनिप्फादनाधिमुत्ततं, पच्छिमेन परहितसुखकरणे निरुपलेपनं, पुरिमेन धम्मिकसुखपरिच्चागनिमित्तं फासुविहारं, पच्छिमेन उत्तरिमनुस्सधम्मानुयोगनिमित्तं, पुरिमेन मनुस्सानं उपकारबहुलतं, पच्छिमेन देवतानं, पुरिमेन लोके जातस्स लोके संवद्धभावं, पच्छिमेन लोकेन अनुपलित्ततं, पुरिमेन: एकपुग्गलो भिक्खवे लोके उप्पज्जमानो उप्पज्जति बहुजनहिताय बहुजनसुखाय लोकानुकम्पाय अत्थाय हिताय सुखाय देवमनुस्सानं। कतमो एकपुग्गलो, तथागतो अरहं सम्मासम्बुद्धो ति वचनतो यदत्थं भगवा उप्पन्नो तदत्थपरिनिप्फादनं, पच्छिमेन यत्थ उप्पन्नो तदनुरूपविहारं, भगवा हि पठमं लुम्बिनिवने दुतियं बोधिमण्डे तिलोकियलोकुत्तराय उप्पत्तिया वने येव उप्पन्नो तेन्ऽ अस्स वने येव विहारं दस्सेसीति एवमादिना नयेन्ऽ एत्थ योजना वेदितब्बा।  
महता भिक्खुसङ्घेन सद्धिन् ति एत्थ महता ति गुणमहन्तेनापि महता सङ्ख्यामहन्तेनापि, सो हि भिक्खुसङ्घो गुणेहि पि महा अहोसि, यस्मा यो तत्थ पच्छिमको सो सोतापन्नो, सङ्ख्याय पि महा पञ्चसतसङ्खत्ता, भिक्खूनं सङ्घेन भिक्खुसङ्घेन, दिट्ठिसीलसामञ्ञसङ्खातसङ्घातेन समणगणेना ऽति अत्थो। सद्धिन् ति एकतो, पञ्चमत्तेहि भिक्खुसतेहीति पञ्चमत्ता एतेसन् ति पञ्चमत्ता, मत्ता ऽति पमाणं वुच्चति, तस्मा यथा भोजने मत्त् ऽति वुत्तेहोजे मत्तं जानाति पमाणं जानातीति अत्थो होति, एवम् इधापि तेसं भिक्खुसतानं पञ्चमत्ता पञ्चपमाणन् ति एवम् अत्थो दट्ठब्बो, भिक्खूनं सतानि भिक्खुसतानि, तेहि पञ्चमत्तेहि भिक्खुसतेहि; एतेन यं वुत्तं महता भिक्खुसङ्घेन सद्धिन् ति एत्थ तस्स महतो भिक्खुसङ्घस्स सङ्ख्यामहत्तं दस्सितं होति। परतो पन्ऽ अस्स:

[पगे १११]  
भ्विभ्_इ।१। (इ।१।१।)] सुत्तविभङ्ग-वण्णना १११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] निरब्बुदो हि सारिपुत्त भिक्खुसङ्घो निरादीनवो अपगतकालको सुद्धो सारे पतिट्ठितो, इमेसं पि सारिपुत्त पञ्चन्नं भिक्खुसतानं यो पच्छिमको सो सोतापन्नो ति वचनेन गुणमहत्तं आविभविस्सति।  
अस्सोसि खो वेरञ्जो ब्राह्मणोति, अस्सोसीति सुणि उपलभि सोतद्वारसम्पत्तवचननिग्घोसानुसारेन अञ्ञासि, खो ति पदपूरणमत्ते अवधारणत्थे वा निपातो, तत्थ अवधारणत्थेन अस्सोसि एव नास्स कोचि सवणन्तरायो आहोसीति अयम् अत्थो वेदितब्बो। पदपूरणेन पन व्यञ्जनसिलिट्ठतामत्तम् एव। वेरञ्जायं जातो वेरञ्जायं भवो वेरञ्जा वा अस्स निवासो ति वेरञ्जो, मातापितूहि कतनामवसेन पनायं उदयो ति वुच्चति, ब्रह्मं अणतीति ब्राह्मणो, मन्ते सज्झायतीति अत्थो, इदम् एव हि जातिब्राह्मणानं निरुत्तिवचनं, अरिया पन बाहितपापत्ता ब्राह्मणा ति वुच्चन्ति। इदानि यम् अत्थं वेरञ्जो ब्राह्मणो अस्सोसि तं पकासेन्तो समणो खलु भो गोतमो ति आदिम् आह। तत्थ समितपापत्ता समणो ति वेदितब्बो, वुत्तं ह्ऽ एतं: बाहितपापो ति ब्राह्मणो, समितत्ता समणो ति वुच्चतीति, भगवा च अनुत्तरेन अरियमग्गेन समितपापो, तेन्ऽ अस्स यथाभुच्चगुणाधिगतम् एतं नामं यदिदं समणो ति। खलू ऽति अनुस्सवत्थे निपातो, भो ति ब्राह्मणजातिकानं, जातिसमुदागतं आलपनमत्तम्, वुत्तम् पि ह्ऽ एतं: भोवादी नाम सो होति सचे होति सकिञ्चनो ति। गोतमो ति भगवन्तं गोत्तवसेन परिकित्तेति, तस्मा समणो खलु भो गोतमो ति एत्थ समणो किर भो गोतमगोत्तो ति एवम् अत्थो दट्ठब्बो।  
सक्यपुत्तो ति इदं पन भगवतो उच्चाकुलपरिदीपनं, सक्यकुला पब्बजितो ति सद्धापब्बजितभावपरिदीपनं केनचि पारिजुञ्ञेन अनभिभूतो अपरिक्खीणं येव तं कुलं पहाय सद्धाय पब्बजितो ति वुत्तं होति। ततो परं वुत्तत्थम् एव। तं खो पनाऽ ति इत्थम्भूतक्ख्यानत्थे उपयोगवचनं,

[पगे ११२]  
११२ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स खो पन भोतो गोतमस्साऽ ति अत्थो। कल्याणो ति कल्याणगुणसमन्नागतो, सेट्ठो ति वुत्तं होति। कित्तिसद्दो ति कित्ति एव थुतिघोसो वा।  
इति पि सो भगवा ति आदिसु पन अयं ताव योजना: सो भगवा इति पि अरहं, इति पि सम्मासम्बुद्धो --पे-- इति पि भगवा ति, इति इमिना च इमिना च कारणेना ऽति वुत्तं होति।  
इदानि विनयधरानं सुत्तन्तनयकोसल्लत्थं विनयसंवण्णनारम्भे बुद्धगुणपटिसंयुत्ताय धम्मिया कथाय चित्तसम्पहंसनत्थञ् च एतेसं पदानं वित्थारनयेन संवण्णनं करिस्सामि, तस्मा यं वुत्तं सो भगवा इति पि अरहं ति आदि, तत्थ आरकत्ता, अरीनं अरानञ् च हतत्ता, पच्चयादीनं अरहत्ता, पापकरणे रहाभावा ति इमेहि ताव कारणेहि सो भगवा अरहं ति वेदितब्बो। आरका हि सो सब्बकिऌएसेहि सुविदूरविदूरे ठितो मग्गेन सवासनानं किलेसानं विद्धंसितत्ता ति आरकत्ता अरहं। ते च नेन किलेसारयो मग्गेन हता ति अरीनं हतत्तापि अरहं। यञ् च्ऽ एतं अविज्जाभवतण्हामयनाभि पुञ्ञादिअभिसङ्खारारं जरामरणनेमि आसवसमुदयमयेन अक्खेन विज्झित्वा तिभवरथे समायोजितं अनादिकालप्पवत्तं संसारचक्कं, तस्सानेन बोधिमण्डे विरियपादेहि सीलपठवियं पतिट्ठाय सद्धाहत्थेन कम्मक्खयकरञाणफरसुं गहेत्वा सब्बे अरा हता ति अरानं हतत्तापि अरहं। अथवा संसारचक्कन् ति अनमतग्गसंसारवट्टं वुच्चति, तस्स च अविज्जानाभिमूलत्ता जरामरणनेमि-परियोसानत्ता सेसा दसधम्मा अरा अविज्जामूलकत्ता जरामरणपरियन्तत्ता च, तत्थ दुक्खादिसु अञ्ञाणं अविज्जा। कामभवे च अविज्जा कामभवे सङ्खारानं पच्चयो होति। तथा रूपभवे अविज्जा रूपभवे सङ्खारानं पच्चयो होति। अरूपभवे अविज्जा अरूपभवे सङ्खारानं पच्च होति। कामभवे सङ्खारा कामभवे पटिसन्धिविञ्ञाणस्स पच्चया होन्ति।

[पगे ११३]  
भ्विभ्_इ।१। (इ।१।१।)] सुत्तविभङ्ग-वण्णना ११३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एस नयो इतरेसु। कामभवे पटिसन्धिविञ्ञाणं कामभवे नामरूपस्स पच्चयो होति। तथा रूपभवे, अरूपभवे नामस्स्ऽ एव पच्चयो होति। कामभवे नामरूपं कामभवे सऌआयतनस्स पच्चयो होति। रूपभवे नामरूपं रूपभवे तिण्णं आयतनानं पच्चयो होति। अरूपभवे नामं अरूपभवे एकस्सायतनस्स पच्चयो होति। कामभवे सऌआयतनं कामभवे छब्बिधस्स फस्सस्स पच्चयो होति। रूपभवे तीणि आयतनानि रूपभवे तिण्णं फस्सानं अरूपभवे एकम् आयतनं अरूपभवे एकस्स फस्सस्स पच्चयो होति। कामभवे छ फस्सा कामभवे छन्नं वेदनानं पच्चया होन्ति। रूपभवे तयो तत्थ्ऽ एव तिस्सन्नं अरूपभवे एको तत्थ्ऽ एव एकिस्सा वेदनाय पच्चयो होति। कामभवे छ वेदना कामभवे छन्नं तण्हाकायानं पच्चया होन्ति। रूपभवे तिस्सो तत्थ्ऽ एव तिण्णं, अरूपभवे एका वेदना अरूपभवे एकस्स तण्हाकायस्स पच्चयो होति। तत्थ तत्थ सा सा तण्हा उपादानस्स, उपादानादयो भवादीनं। कथं। इध्ऽ एकच्चो कामे परिभुञ्जिस्सामीति कामूपादानपच्चया कायेन दुच्चरितं चरति वाचाय मनसा दुच्चरितं चरति, दुच्चरितपारिपूरिया अपाये उप्पज्जति तत्थ्ऽ अस्स उप्पत्तिहेतुभूतं कम्मं कम्मभवो कम्मनिब्बत्ता खन्धा उप्पत्तिभवो, खन्धानं निब्बत्ति जाति, परिपाको जरा, भेदो मरणं। अपरो सग्गसम्पत्तिं अनुभविस्सामीति तथ्ऽ एव सुचरितं चरति, सुचरितपारिपूरिया सग्गे उप्पज्जति।  
तत्थ्ऽ अस्स उप्पत्तिहेतुभूतं कम्मं कम्मभवो ति सो एव नयो। अपरो पन ब्रह्मलोकसम्पत्तिं अनुभविस्सामीति कामूपादानपच्चया एव मेत्तं भावेति करुणं मुदितं उपेक्खं भावेति, भावना पारिपूरिया ब्रह्मलोके निब्बत्तति। तत्थ्ऽ अस्स निब्बत्तिहेतुभूतं कम्मं कम्मभवो ति सो येव नयो। अपरो अरूपभवे सम्पत्तिं अनुभविस्सामीति तथ्ऽ एव आकासानञ्चतनादि समापत्तियो भावेति,

[पगे ११४]  
११४ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भावना पारिपूरिया तत्थ तत्थ निब्बत्तति। तत्थ्ऽ अस्स निब्बत्तिहेतुभूतं कम्मं कम्मभवो, कम्मनिब्बत्ता खन्धा उप्पत्तिभवो, खन्धानं निब्बत्ति जाति, परिपाको जरा, भेदो मरणन् ति एस नयो सेसेसु ऽपादानमूलिकासु पि योजनासु। एवम् अयं अविज्जाहेतु, सण्खाराहेतुसमुप्पन्ना ति उभो प्ऽ एते हेतुसमुप्पन्ना ति पच्चयपरिग्गहे पञ्ञा धम्मट्ठितिञाणं। अतीतम् पि अद्धानं अनागतम् पि अद्धानं अविज्जाहेतु, सङ्खाराहेतु-समुप्पन्ना, उभो प्ऽ एते हेतुसमुप्पन्ना ति पच्चयपरिग्गहे पञ्ञा धम्मट्ठितिञाणन् ति एतेन नयेन सब्बपदानि वित्थारेतब्बानि। तत्थ अविज्जा सङ्खारा एको सङ्खेपो, विञ्ञाणनामरूपसऌआयतनफस्सवेदना एको, तण्हूपादानभवा एको, जातिजरामरणं एको, पुरिमसङ्खेपो च्ऽ एत्थ अतीतो अद्धा, द्वे मज्झिमा पच्चुप्पन्नो, जातिजरामरणं अनागतो, अविज्जा सङ्खारगहणेन च्ऽ एत्थ तण्हूपादानभवा गहिता ऽव होन्तीति इमे पञ्च धम्मा अतीते कम्मवट्टं, विञ्ञाणादयो पञ्च एतरहि विपाकवट्टं। तण्हूपादानभवगहणेन अविज्जासङ्खारा गहिता ऽव होन्तीति इमे पञ्च धम्मा एतरहि कम्मवट्टं, जातिजरामरणापदेसेन विञ्ञाणादिनं निद्दिट्ठत्ता इमे पञ्च धम्मा आयति विपाकवट्टं। ते आकारतो वीसतिविधा होन्ति, सङ्खारविञ्ञाणानं च्ऽ एत्थ अन्तरा एको सन्धि, वेदनातण्हानम् अन्तरा एको, भवजातीनम् अन्तरा एको ति, इति भगवा एतं चतुसङ्खेपं तियद्धं विसताकारं तिसन्धिं पटिच्चसमुप्पादं सब्बाकारतो जानाति पस्सति अञ्ञाति पटिविज्झति।  
तं ञातट्ठेन ञाणं पजाननट्ठेन पञ्ञा, तेन वुच्चति पच्चयपरिग्गहे पञ्ञा धम्मट्ठितिञाणं ति, इमिना धम्मट्ठितिञाणेन भगवा ते धम्मे यथाभूतं ञत्वा तेसु निब्बिन्दन्तो विरज्जन्तो विमुच्चन्तो वुत्तप्पकारस्स इमस्स संसारचक्कस्स अरे हनि विहनि विद्धंसेसि, एवम् पि अरानं हतत्ता अरहं। अग्गदक्खिणेय्यत्ता च चीवरादिपच्चये अरहति पूजाविसेसञ् च,

[पगे ११५]  
भ्विभ्_इ।१। (इ।१।१)] सुत्तविभङ्ग-वण्णना ११५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन्ऽ एव उप्पन्ने तथागते ये केचि महेसक्खा देवमनुस्सा न ते अञ्ञत्थ पूजं करोन्ति, तथा हि ब्रह्मा सहम्पति सिणेरुमत्तेन रतनदामेन तथागतं पूजेसि, यथाबलञ् च अञ्ञे देवा मनुस्सा च बिम्बिसारकोसलराजादयो, परिनिब्बुतम् पि च भगवन्तं उद्दिस्स छन्नवुतिकोटिधनं विस्सज्जेत्वा असोकमहाराजा सकल-जम्बुदीपे चतुरासीति विहारसहस्सानि पतिट्ठापेसि, को पन वादो अञ्ञेसं पूजाविसेसानन् ति पच्चयादीनं अरहत्तापि अरहं। यथा च लोके केचि पण्दितमानिनो बाला असिलोकभयेन रहो पापं करोन्ति एवम् एस न कदाचि करोतीति पापकरणे रहाभावतो पि अरहं।  
होति च्ऽ एत्थ:  
आरकत्ता हतत्ता च किलेसारीन सो मुनि,  
हतसंसारचक्कारो पच्चयादीन चारहो,  
न रहो करोति पापानि अरहं तेन पवुच्चतीति।  
सम्मा सामञ् च सब्बधम्मानं बुद्धत्ता पन सम्मासम्बुद्धो, तथा ह्ऽ एस सब्बधम्मे सम्मासम्बुद्धो, अभिञ्ञेय्ये धम्मे अभिञ्ञेय्यतो बुद्धो, परिञ्ञेय्ये परिञ्ञेय्यतो, पहातब्बे पहातब्बतो, सच्छिकातब्बे सच्छिकातब्बतो, भावेतब्बे भावेतब्बतो। तेन्ऽ एव चाह:  
अभिञ्ञेय्यं अभिञ्ञातं, भावेतब्बञ् च भावितं, पहातब्बं पहीनं मे, तस्मा बुद्धो ऽस्मि ब्राह्मणा ऽति।  
अपि च चक्खुं दुक्खसच्चं, तस्स मूलकारणभावेन समुट्ठापिका पुरिमतण्हा समुदयसच्चं, उभिन्नम् अप्पवत्ति निरोधसच्चं, निरोधपजानना पटिपदा मग्गसच्चन् ति एवं एकेकपदुद्धारेनापि सब्बधम्मे सम्मा सामञ् च बुद्धो। एस नयो सोतघाणजिव्हाकायमनेसु, एतेन्ऽ एव नयेन रूपादीनि छ आयतनानि, चक्खुविञ्ञाणादयो छ विञ्ञाणकाया, चक्खुसम्फस्सादयो छ फस्सा, चक्खुसम्फस्सजादयो छ वेदना, रूपसञ्ञादयो छ सञ्ञा, रूपसञ्चेतनादयो छ चेतना, रूपतण्हादयो छ तण्हाकाया, रूपवितक्कादयो छ वितक्का, रूपविचारादयो छ विचारा,

[पगे ११६]  
११६ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] रूपक्खन्धादयो पञ्चक्खन्धा, दसकसिणानि, दसानुस्सतियो, उद्धुमातकसञ्ञादिवसेन दससञ्ञा, केसादयो द्वत्तिंसाकारा, द्वादसायतनानि, अट्ठारस धातुयो, कामभवादयो नवभवा, पठमादीनि चत्तारि झानानि, मेत्ताभावनादयो चतस्सो अप्पमञ्ञा, चतस्सो अरूपसमापत्तियो, पटिलोमतो जरामरणादीनि अनुलोमतो अविज्जादीनि पटिच्चसमुप्पादङ्गानि च योजेतब्बानि। तत्रायं एकपदयोजना: जरामरणं दुक्खसच्चं, जाति समुदयसच्चं, उभिन्नम् पि निस्सरणं निरोधसच्चं, निरोधपजानना पटिपदा मग्गसच्चन् ति, एवं एकेकपदुद्धारेन सब्बधम्मे सम्मा सामञ् च बुद्धो अनुबुद्धो पटिविद्धो, तेन वुत्तं सम्मा सामञ् च सब्बधम्मानं बुद्धत्ता पन सम्मासम्बुद्धो ति।  
विज्जाहि पन चरणेन च सम्पन्नत्ता विज्जाचरणसम्पन्नो, तत्थ विज्जा ति तिस्सो विज्जा अट्ठ पि विज्जा, तिस्सो भयभेरवसुत्ते वुत्तनयेन वेदितब्बा, अट्ठ अम्बट्ठसुत्ते, तत्र हि विपस्सनाञाणेन मनोमयिद्धिया च सह छ अभिञ्ञा परिग्गहेत्वा अट्ठविज्जा वुत्ता। चरणन् ति सीलसंवरो, इन्द्रियेसु गुत्तद्वारता, भोजने मत्तञ्ञुता, जागरियानुयोगो, सत्तसद्धम्मा, चत्तारि रूपावचरज्झानानीति इमे पण्णरसधम्मा वेदितब्बा, इमे येव हि पण्णरसधम्मा यस्मा एतेहि चरति अरियसावको गच्छति अमतं दिसं तस्मा चरणन् ति वुत्ता। यथाह: इध महानाम अरियसावको सीलवा होतीति वित्थारो, भगवा इमाहि विज्जाहि इमिना च चरणेन समन्नागतो तेन वुच्चति विज्जाचरणसम्पन्नो ति। तत्थ विज्जासम्पदा भगवतो सब्बञ्ञुतम् पूरेत्वा ठिता, चरणसम्पदा महाकारुणिकतं सो सब्बञ्ञुताय सब्बसत्तानं अत्थानत्थं ञत्वा महाकारुणिकताय अनत्थं परिवज्जेत्वा अत्थे नियोजेति, यथा तं विज्जाचरणसम्पन्नो। तेन्ऽ अस्स सावका सुप्पटिपन्ना होन्ति नो दुप्पटिपन्ना, विज्जाचरणविपन्नानं हि सावका अत्तन्तपादयो विय।  
सोभनगमनत्ता सुन्दरं ठानं गतत्ता सम्मा गतत्ता सम्मा च गदत्ता सुगतो, गमनम् पि हि गतन् ति वुच्चति तञ् च भगवतो सोभनं परिसुद्धम् अनवज्जं।

[पगे ११७]  
भ्विभ्_इ।१। (इ।१।१।)] सुत्तविभङ्ग-वण्णना ११७  
किम् पन तन् ति। अरियमग्गो तेन ह्ऽ एस गमनेन खेमं दिसं असज्जमानो गतो ति सोभनगमनत्ता सुगतो। सुन्दरं च्ऽ एस ठानं गतो अमतं निब्बानन् ति सुन्दरं गतत्तापि सुगतो। सम्मा च गतो तेन तेन मग्गेन पहीणकिलेसे पुन अपच्चागच्छन्तो, वुत्तञ् च्ऽ एतं: सोतापत्तिमग्गेन ये किलेसा पहीणा ते किलेसे न पुन्ऽ एति न पच्चेति न पच्चागच्छतीति सुगतो --पे-- अरहत्तमग्गेन ये किलेसा पहीणा ते किलेसे न पुन्ऽ एति न पच्चेति न पच्चागच्छतीति।  
सम्मा वा गतो दीपङ्करपादमूलतो प्पभूति याव बोधिमण्डा ताव समतिंसपारमीपूरिताय सम्मापटिपत्तिया सब्बलोकस्स हितसुखम् एव करोन्तो सस्सतं उच्छेदं कामसुखम् अत्तकिलमथन् ति इमे च अन्ते अनुपगच्छन्तो गतो ति सम्मागतत्तापि सुगतो। सम्मा च्ऽ एस गदति युत्तठाने युत्तम् एव वाचं भासतीति सम्मा गदत्तापि सुगतो।  
तत्रीदं साधकसुत्तं: यं तथागतो वाचं जानाति अभूतं अतच्छं अनत्थसंहितं सा च परेसं अप्पिया अमनापा तम् पि तथागतो वाचं न भासति, यञ् च खो तथागतो वाचं जानातो भूतं तच्छं अनत्थसंहितं सा च परेसं अप्पिया अमनापा तम् पि तथागतो वाचं न भासति, यञ् च खो तथागतो वाचं जानाति भूतं तच्छं अत्थसंहितं सा च परेसं अप्पिया अमनापा तत्र कालञ्ञु तथागतो होति तस्सा वाचाय वेय्याकरणाय, यं तथागतो वाचं जानाति अभूतं अतच्छं अनत्थसंहितं सा च परेसं पिया मनापा न तं तथागतो वाचं भासति, यम् पि तथागतो वाचं जानाति भूतं तच्छं अनत्थसंहितं सा च परेसं पिया मनापा तम् पि तथागतो वाचं न भासति, यञ् च खो तथागतो वाचं जानाति भूतं तच्छं अत्थसंहितं सा च परेसं पिया मनापा तत्र कालञ्ञु तथागतो होति तस्सा वाचाय वेय्याकरणाया ऽति, एवं सम्मागदत्तापि सुगतो ति वेदितब्बो।  
सब्बथा विदितलोकत्ता लोकविदू, सो हि भगवा सभावतो समुदयतो निरोधतो निरोधूपायतो ति सब्बथा लोकं अवेदि अभिञ्ञासि पटिविज्झि, यथाह: यत्थ खो आवुसो न जायति न जीयति न मीयति न चवति न उप्पज्जति नाहन् तं गमनेन लोकस्स्ऽ अन्तं ञातेय्यं दट्ठेय्यं पत्तेय्यन् ति वदामि,

[पगे ११८]  
११८ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न चाहं आवुसो अप्पत्वा ऽव लोकस्स्ऽ अन्तं दुक्खस्स अन्तकिरियं वदामि, अपि चाहं आवुसो इमस्मिं येव व्याममत्ते कलेबरे सञ्ञिम्हि समनके लोकञ् च पञ्ञापेमि लोकसमुदयञ् च लोकनिरोधञ् च लोकनिरोधगामिनिञ् च पटिपदं।  
गमनेन न पत्तब्बो लोकस्स्ऽ अन्तो कुदाचनं,  
न च अप्पत्वा लोकन्तं दुक्खा अत्थि पमोचनं।  
तस्मा हवे लोकविदू सुमेधो,  
लोकन्तगु वुसितब्रह्मचरियो,  
लोकस्स अन्तं समितावी ञत्वा,  
नासिंसती लोकम् इमं परञ् चा ऽति।  
अपि च तयो लोका, सङ्खारलोको सत्तलोको ओकासलोको ति, तत्र एको लोको: सब्बे सत्ता आहारट्ठितिका ति आगतट्ठाने सङ्खारलोको वेदितब्बो; सस्सतो लोको ति वा सस्सतो लो वा ति आगतट्ठाने सत्तलोको।  
यावता चन्दिमसुरिया परिहरन्ति दिसाभन्ति विरोचना,  
ताव सहस्सधा लोको, एत्थ ते वत्तती वसो ति,  
आगतट्ठाने ओकासलोको; तम् पि भगवा सब्बथा अवेदि।  
तथा हि ऽस्स एको लोको सब्बे सत्ता आहारट्ठितिका, द्वे लोका नामञ् च रूपञ् च, तयो लोका तिस्सो वेदना, चत्तारो लोका चत्तारो आहारा, पञ्च लोका पञ्चुपादानक्खन्धा, छ लोका छ अज्झत्तिकानि आयतनानि, सत्त लोका सत्तविञ्ञाणट्ठितियो, अट्ठ लोका अट्ठ लोकधम्मा, नव लोका नव सत्तावासा, दस लोका दसायतनानि, द्वादस लोका द्वादसायतनानि, अट्ठरस लोका अट्ठारस धातुयो ति अयं सङ्खारलोको पि सब्बथा विदितो। यस्मा पन्ऽ एस सब्बेसम् पि सत्तानं आसयं जानाति अनुसयं जानाति चरितं जानाति अधिमुत्तिम् जानाति अप्परजक्खे महारजक्खे तिक्खिन्द्रिये मुदिन्द्रिये स्वाकारे द्वाकारे सुविञ्ञापये दुविञ्ञापये भब्बे अभब्बे सत्ते जानाति, तस्मास्स सत्तलोको पि सब्बथा विदितो; यथा च सत्तलोको एवं ओकासलोको पि,

[पगे ११९]  
भ्विभ्_इ।१। (इ।१।१।)] सुत्तविभङ्ग-वण्णना ११९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तथा ह्ऽ एस एकं चक्कवाऌअं आयामतो च वित्थारतो च योजनानं द्वादससतसहस्सानि तीणि सहस्सानि चत्तारि सतानि पञ्ञासञ् च योजनानि परिक्खेपतो [सब्बं सतसहस्सानि छत्तिंस परिमण्डलं, दस च्ऽ एव सहस्सानि अड्ढुड्ढानि सतानि च।] तत्थ, [दुवे सतसहस्सानि चत्तारि नहुतानि च, एत्तकं बहलत्तेन सङ्खातायं वसुन्धरा,] तस्सा एव सन्धारकम्: [चत्तारि सतसहस्सानि अट्ठ्ऽ एव नहुतानि च, एत्तकं बहलत्तेन जलं वाते पतिट्ठितं।] तस्सापि सन्धारको: [नव सतसहस्सानि मालुतो नभमुग्गतो, सट्ठि च्ऽ एव सहस्सानि एसा लोकस्स सण्ठिति।] एवम् सण्ठिते च्ऽ एत्थ योजनानं, [चतुरासीति सहस्सानि अज्झोगाऌहो महण्णवे, अच्चुग्गतो तावद् एव सिणेरुपब्बतुत्तमो। ततो उपड्ढुपड्ढेन पमाणेन यथाक्कमं, अज्झोगाऌहुग्गता दिब्बा नानारतनचित्तिता:--युगन्धरो ईसधरो करवीको सुदस्सनो, नेमिन्धरो विनतको अस्सकण्णो गिरिब्रहा। एते सत्त महासेला सिणेरुस्स समन्ततो महाराजानमावासा देवयक्खनिसेविता, योजनानं सतानुच्चो हिमवा पञ्च पब्बतो, योजनानं सहस्सानि तीणि आयतवित्थतो, चतुरासीति सहस्सेहि कूटेहि पतिमण्डितो, तिपञ्चयोजनक्खन्धा परिक्खेपा नगव्हया पञ्ञासयोजनक्खन्धसाखायामा समन्ततो, सतयोजनवित्थीण्णा तावद् एव च उग्गता, जम्बू यस्सानुभावेन जम्बूदीपो पकासितो, द्वे असीति सहस्सानि अज्झोगाऌहो महण्णवे, अच्चुग्गतो तावद् एव चक्कवाऌअसिलुच्चयो, परिक्खिपित्वा तं सब्बं लोकधातुम् अयं ठितो।] तत्थ चन्दमण्डलं एकूणपञ्ञासयोजनं, सुरियमण्डलं पञ्ञासयोजनं, तावतिंसभवनं दससहस्सयोजनं, तथा असुरभवनं अवीचिमहानिरयो जम्बुदीपो च, अपरगोयानं सत्तसहस्सयोजनं, तथा पुब्बविदेहो उत्तरकुरु अट्ठसहस्सयोजनं, एकमेको च्ऽ एत्थ महादीपो पञ्चसतपञ्चसतपरित्तदीपपरिवारो, तं सब्बम् पि एकं चक्कवाऌअं एका लोकधातु,

[पगे १२०]  
१२० समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तदनन्तरेसु लोकन्तरिकनिरया एवं अनन्तानि चक्कवाऌआनि अनन्ता लोकधातुयो भगवा अनन्तेन बुद्धञाणेन अवेदि अञ्ञासि पटिविज्झि, एवम् अस्स ओकासलोको पि सब्बथा विदितो एवम् पि सब्बथा विदितलोकत्ता लोकविदू।  
अत्तनो पन गुणेहि विसिट्ठतरस्स कस्सचि अभावा न्ऽ अत्थि एतस्स उत्तरो ति अनुत्तरो, तथा ह्ऽ एस सीलगुणेनापि सब्बलोकम् अभिभवति, समाधिपञ्ञाविमुत्तिविमुत्तिञाणदस्सनगुणेनापि, सीलगुणेनापि असमो असमसमो अप्पटिमो अप्पटिभागो अप्पटिपुग्गलो --पे-- विमुत्तिञाणदस्सनगुणेनापि, यथाह: न खो पनाहं भिक्खवे समनुपस्सामि सदेवके लोके समारके --पे-- सदेवमनुस्साय अत्तना सीलसम्पण्णतरन् ति वित्थारो, एवं अग्गप्पसादसुत्तादीनि, न मे आचरियो अत्थीति आदिका गाथायो च वित्थारेतब्बा। पुरिसदम्मे सारेतीति पुरिसदम्मसारथी, दमेति विनेतीति वुत्तं होति, तत्थ पुरिसदम्मा ऽति अदन्ता दमेतुं युत्ता तिरच्छानपुरिसापि मनुस्सपुरिसापि अमनुस्सपुरिसापि, तथा हि भगवता तिरच्छानपुरिसापि अपलाऌओ नागराजा चूऌओदरो महोदरो अग्गिसिखो धूमसिखो धनपालो हत्थीति एवमादयो दमिता निब्बिसा कता सरणेसु च सीलेसु च पतिट्ठापिता, मनुस्सपुरिसापि सच्चकनिगण्ठपुत्त-अम्बट्ठमाणव-पोक्खरसाति-सोणदण्ड-कूटदन्तादयो, अमनुस्सपुरिसापि आऌअवक-सूचिलोम-खरलोमयक्ख-सक्कदेवराजादयो दमिता विनीता विचित्रेहि विनयनूपायेहि, अहं खो केसि पुरिसदम्मे सण्हेन पि विनेमि फरुसेन पि विनेमि सण्हफरुसेन पि विनेमीति इदं च्ऽ एत्थ सुत्तं वित्थारेतब्बं।  
अथवा अनुत्तरो पुरिसदम्मसारथीति एकम् एव्ऽ इदं अत्थपदं,

[पगे १२१]  
भ्विभ्_इ।१। (इ।१।१)] सुत्तविभङ्ग-वण्णना १२१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवा हि तथा पुरिसदम्मे सारेति यथा एकपल्लङ्केन्ऽ एव निसिन्ना अट्ठदिसा असज्जमाना धावन्ति तस्मा अनुत्तरो पुरिसदम्मसारथीति वुच्चति, हत्थिदमकेन भिक्खवे हत्थिदम्मो सारितो एकं येव दिसं धावतीति इदञ् च्ऽ एत्थ सुत्तं वित्थारेतब्बं।  
दिट्ठधम्मिकसम्परायिकपरमत्थेहि यथारहं अनुसासतीति सत्था, अपि च सत्था विया ऽति सत्था भगवा सत्थवाहो; यथा सत्थवाहो सत्थे कन्तारं तारेति चोरकन्तारं तारेति वाऌअकन्तारं, दुब्भिक्खकन्तारं, निरूदककन्तारं तारेति उत्तारेति नित्तारेति पतारेति खेमन्तं भूमिं सम्पापेति, एवम् एवं भगवा सत्था सत्थवाहो सत्ते कन्तारं तारेति जातिकन्तारं तारेतीति आदिना निद्देसनयेन प्ऽ एत्थ अत्थो वेदितब्बो। देवमनुस्सानन् ति देवानं च मनुस्सानं च उक्कट्ठपरिच्छेदवसेन्ऽ एतं वुत्तम् भब्बपुग्गलपरिच्छेदवसेन च, भगवा पन तिरच्छानगतानम् पि अनुसासनिप्पदानेन सत्था येव। ते पि हि भगवतो धम्मसवणेन उपनिस्सयसम्पत्तिं पत्वा ताय एव उपनिस्सयसम्पत्तिया दुतिये ततिये वा अत्तभावे मग्गफलभागिनो होन्ति, मण्डुकदेवपुत्तादयो च्ऽ एत्थ निदस्सनं: भगवति किर गग्गराय पोक्खरणिया तीरे चम्पानगरवासीनं धम्मं देसयमाने एको मण्डुको भगवतो सरे निमित्तं अग्गहेसि, तं एको वच्छपालको दण्डम् ओलुब्भ तिट्ठन्तो सीसे सन्निरुम्भित्वा अट्ठासि। सो तावद् एव कालं कत्वा तावतिंसभवने द्वादसयोजनिके कणकविमाने निब्बत्ति सुत्तप्पबुद्धो विय च। तत्थ अच्छरासङ्घपरिवुतं अत्तानं दिस्वा: अरे अहम् पि नाम इध निब्बत्तो किन् नु खो कम्मं अकासिं ति आवज्जेन्तो नाञ्ञं किञ्चि अद्दस अञ्ञत्र भगवतो सरे निमित्तग्गाहा, सो तावद् एव सह विमानेन आगन्त्वा भगवतो पादे सिरसा वन्दि,

[पगे १२२]  
१२२ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवा जानन्तो ऽव पुच्छि:[को मे वन्दति पादानि इद्धिया यससा जलं अभिक्कन्तेन वण्णेन सब्बा ओभासयं दिसा ति। मण्डुको ऽहं पुरे आसिं उदके वारिगोचरो, तव धम्मं सुणन्तस्स अवधि वच्छपालको ति।] भगवा तस्स धम्मं देसेसि। देसनावसाने चतुरासीतिया पाणसहस्सानं धम्माभिसमयो अहोसि, देवपुत्तो पि सोतापत्तिफले पतिट्ठाय सितं कत्वा पक्कामीति।  
यं पन किञ्चि अत्थि नेय्यं नाम तस्स सब्बस्स बुद्धत्ता विमोक्खन्तिकञाणवसेन बुद्धो, यस्मा वा चत्तारि सच्चानि अत्तनापि बुज्झि अञ्ञे पि सत्ते बोधेसि तस्मा एवमादीहि पि कारणेहि बुद्धो, इमस्स च्ऽ अत्थस्स विञ्ञापणत्थं बुज्झिता सच्चानीति बुद्धो बोधेता पजाया ऽति बुद्धो ति एवं पवत्तो सब्बो पि निद्देसनयो पटिसम्भिदानयो च वा वित्थारेतब्बो।  
भगवा ति इदं पन्ऽ अस्स गुणविसिट्ठसत्तुत्तमगरुगारवाधिवचनं। तेनाहु पोराणा: [भगवा ति वचनं सेट्ठं भगवा ति वचनम् उत्तमं, गरुगारवयुत्तो सो भगवा तेन पवुच्चतीति।] चतुब्बिधं वा नामं आवत्थिकं लिङ्गिकं नेमित्तिकं अधिच्चसमुप्पन्नन् ति। अधिच्चसमुप्पन्नं नाम लोकियवोहारेन यदिच्छकन् ति वुत्तं होति। तत्थ वच्छो दम्मो बलिवद्दो ति एवमादि आवत्थिकं। दण्डी छत्ती सिखी करीति एवमादि लिङ्गिकं। तेविज्जो छऌअभिञ्ञो ति एवमादि नेमित्तिकं। सिरिवड्ढको धनवड्ढको ति एवमादि वचनत्थम् अनपेक्खित्वा पवत्तं अधिच्चसमुप्पन्नन् ति। इदं पन भगवा ति नामं नेमित्तिकं, न महामायाय न सुद्धोदनमहाराजेन न असीतिया ञातिसहस्सेहि कतं, न सक्कसन्तुसितादीहि देवताविसेसेहि, वुत्तं च्ऽ एतं धम्मसेनापतिना: भगवा ति पन्ऽ एतं नामं न मातरा कतं --पे-- विमोक्खन्तिकम् एतं बुद्धानं भगवन्तानं बोधिया मूले सह सब्बञ्ञुतञाणस्स पटिलाभा सच्चिका पञ्ञत्ति यदिदं भगवा ति,

[पगे १२३]  
भ्विभ्_इ।१। (इ।१।१।)] सुत्तविभङ्ग-वण्णना १२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं गुणनेमित्तिकं च्ऽ एतं नामं तेसं गुणानं पकासनत्थं इमं गाथं वदन्ति:  
भगी भजी भागि विभत्तवा इति  
अकासि भग्गन् ति गरू ऽति भाग्यवा  
बहूहि ञायेहि सुभावितत्तनो  
भवन्तगो सो भगवा ति वुच्चतीति।  
निद्देसे वुत्तणयेन्ऽ एव च्ऽ एत्थ तेसं तेसं पदानम् अत्थो दट्ठब्बो। अयं पन अपरो नयो:  
भाग्यवा भग्गवा युत्तो भगेहि च विभत्तवा  
भत्तवा वन्तगमनो भवेसु भगवा ततो ति।  
तत्थ वण्णागमो वण्णविपरिययो ति एतं निरुत्तिलक्खणं गहेत्वा सद्दनयेन वा पिसोदरादिपक्खेपलक्खणं गहेत्वा यस्मा लोकियलोकुत्तरसुखाभिनिब्बत्तकं दानसीलादिपारप्पत्तं भाग्यम् अस्स अत्थि तस्मा भाग्यवा ति वत्तब्बे भगवा ति वुच्चतीति ञातब्बं। यस्मा पन लोभदोसमोह -विपरीतमनसिकार -अहिरिकानोत्तप्पकोधूपनाह-मक्खपलास-इस्सामच्छरिय-माया-साठेय्यथम्भसारम्भ-मानातिमान -मदप्पमाद -तण्हाविज्जातिविधाकुसलमूल -दुच्चरितसङ्किलेसमल -विसमसञ्ञा-वितक्कपपञ्च -चतुब्बिधविपरियेस -आसवगन्थ- ओघयोगागति-तण्हुप्पादुपादान-पञ्चचेतोखिल -विनिबन्धनीवरणाभिनन्दना-छविवादमूल-तण्हाकाय-सत्तानुसयअट्ठमिच्छत्त - नवतण्हामूलक - दसाकुसलकम्मपथद्वासट्ठिदिट्ठिगत -अट्ठसततण्हाविचरितप्पभेद -सब्बदरथपरिऌआहकिलेससतसहस्सानि सण्खेपतो वा पञ्च किलेसखन्ध-अभिसङ्खारमच्चुदेवपुत्तमारे अभञ्जि, तस्मा भग्गत्ता एतेसं परिस्सयानं भग्गवा ति वत्तब्बे भगवा ति वुच्चति, आह च्ऽ एत्थ:  
भग्गरागो भग्गदोसो भग्गमोहो अनासवो,  
भग्गास्स पापका धम्मा भगवा तेन पवुच्चतीति।

[पगे १२४]  
१२४ समन्तपासादिका [भ्विभ्_इ।१। (इ।१।१।)  
भाग्यवताय च्ऽ अस्स सतपुञ्ञलक्खणधरस्स रूपकायसम्पत्ति दिपिता होति, भग्गदोसताय धम्मकायसम्पत्ति, तथा लोकिकपरिक्खकानम् बहुमतभावो गहट्ठपब्बजितेहि अभिगमनीयता अभिगतानञ् च तेसं कायचित्तदुक्खापनयने पटिबलभावो, आमिसदानधम्मदानेहि उपकारिता लोकियलोकुत्तरसुखेहि च सञ्ञोजनसमत्थता दीपिता होति, यस्मा च लोके इस्सरियधम्मयससिरिकामप्पयतनेसु छसु धम्मेसु भगसद्दो वत्तति, परमञ् च्ऽ अस्स सकचित्ते इस्सरियं अणिमलघिमादिकं वा लोकियसम्मतं सब्बाकारपरिपूरं अत्थि, तथा लोकुत्तरो धम्मो लोकत्तयव्यापको यथाभुच्चगुणाधिगतो अतिवियपरिसुद्धो यसो रूपकायदस्सनव्यावटजननयनमनप्पसादजननसमत्था सब्बाकारपरिपूरा सब्बङ्गपच्चङ्गसिरि यं यं एतेन इच्छितपत्थितं अत्तहितं परहितं वा तस्स तस्स तथेव अभिनिप्पन्नत्ता इच्छितत्थनिप्पत्तिसञ्ञितो कामो सब्बलोकगरुभावप्पत्तिहेतुभूतो सम्मावायामसङ्खातो पयतनो वा अत्थि, तस्मा इमेहि भगेहि युत्तत्तापि भगा अस्स सन्तीति इमिना अत्थेन भगवा ति वुच्चति, यस्मा पन कुसलादीहि भेदेहि सब्बधम्मे खन्धायतनधातुसच्चैन्द्रियपटिच्चसमुप्पादादीहि वा कुसलादिधम्मे पीऌअनसङ्खतसन्तापविपरिणामट्ठेन वा दुक्खम् अरियसच्चं, आयूहननिदानसंयोगपऌइबोधट्ठेन समुदयं, निस्सरणविवेकसङ्खतअमतट्ठेन निरोधं, नीय्यानिकहेतुदस्सनाधिपतेय्यट्ठेन मग्गं, विभत्तवा विभजित्वा विवरित्वा देसितवा ति वुत्तं होति, तस्मा विभत्तवा ति वत्तब्बे भगवा ति वुच्चति,

[पगे १२५]  
भ्विभ्_इ।१। (इ।१।१।)] सुत्तविभङ्ग-वण्णना १२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा च एस दिब्बब्रह्मारियविहारे कायचित्तौपधिविवेके सुञ्ञताप्पणिहितानिमित्तविमोखे अञ्ञे च लोकियलोकुत्तरे उत्तरिमनुस्सधम्मे भजि सेवि बहुलम् अकासि तस्मा भत्तवा ति वत्तब्बे भगवा ति वुच्चति, यस्मा पन तीसु भवेसु तण्हासङ्खातं गमनं अनेन वन्तं, तस्मा भवेसु वन्तगमनो ति वत्तब्बे भवसद्दतो भकारं गमनसद्दतो गकारं वन्तसद्दतो वकारञ् च दीघं कत्वा आदाय भगवा ति वुच्चति, यथा लोके मेहनस्स खस्स माला ति वत्तब्बे मेखला ति वुच्चति।  
सो इमं लोकन् ति सो भगवा इमं लोकं इदानि वत्तब्बं निदस्सेति, सदेवकन् ति सह देवेहि सदेवकं, एवं सह मारेन समारकं, सह ब्रह्मुणा सब्रह्मकं, सह समणब्राह्मणेहि सस्समणब्राह्मणिं, पजातत्ता पजा, तं पजं, सह देवमनुस्सेहि सदेवमनुस्सं, तत्थ सदेवकवचनेन पञ्चकामावचरदेवगहणं वेदितब्बं, समारकवचनेन छट्ठकामावचरदेवगहणं, सब्रह्मवचनेन ब्रह्मकायिकादिब्रह्मगहणं, सस्समणब्राह्मणवचनेन सासनस्स पच्चत्थिकपच्चामित्तसमणब्राह्मणगहणं समितपापबाहितपापसमणब्राह्मणगहणञ् च, पजावचनेन सत्तलोकगहणं, सदेवमनुस्सवचनेन सम्मुतिदेवावसेसमनुस्सगहणं, एवम् एत्थ तीहि पदेहि ओकासलोको द्वीहि पजावसेन सत्तलोको गहितो ति वेदितब्बो। अपरो नयो: सदेवकगहणेन अरूपावचरलोको गहितो, समारकगहणेन छकामावचरदेवलोको, सब्रह्मकगहणेन रूपीब्रह्मलोको, सस्समणब्राह्मणादिगहणेन चतुपरिसवसेन सम्मुतिदेवेहि वा सह मनुस्सलोको अवसेससब्बसत्तलोको वा।  
अपि च्ऽ एत्थ सदेवकवचनेन उक्कट्ठपरिच्छेदतो सब्बस्सापि लोकस्स सच्छिकतभावं सावेन्तो तस्स भगवतो कित्तिसद्दो अब्भुग्गतो, ततो येसं सिया मारो महानुभावो छकामावचरिस्सरो वसवत्ति किं सो पि एतेन सच्छिकतो ति, तेसं विमतिं विधमन्तो समारकन् ति अब्भुग्गतो, येसं पन सिया ब्रह्मा महानुभावो एकङ्गुलिया एकस्मिं चक्कवाऌअसहस्से आलोकं फरति,

[पगे १२६]  
१२६ समन्तपासादिका [भ्विभ्_इ।१। (इ।१।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] द्वीहि --पे-- दसहि अङ्गुलीहि दससु चक्कवाऌअसहस्सेसु आलोकं फरति अनुत्तरञ् च झानसमापत्तिसुखं पटिसंवेदेति किं सो पि सच्छिकतो ति, तेसं विमतिं विधमन्तो सब्रह्मकन् ति अब्भुग्गतो, ततो येसं सिया पुथुसमणब्राह्मणा सासनपच्चत्थिका किं ते पि सच्छिकता ति, तेसं विमतिं विधमन्तो सस्समणब्राह्मणिम् पजन् ति अब्भुग्गतो, एवं उक्कट्ठुक्कट्ठानं सच्छिकतभावं पकासेत्वा अथ सम्मुतिदेवे अवसेसमनुस्से च उपादाय उक्कट्ठपरिच्छेदवसेन सेससत्तलोकस्स सच्छिकतभावं पकासेन्तो सदेवमनुस्सन् ति अब्भुग्गतो, अयम् एत्थ अनुसन्धिक्कमो।  
सयं अभिञ्ञा सच्छिकत्वा पवेदेतीति एत्थ पन सयन् ति सामं अपरनेय्यो हुत्वा, अभिञ्ञा ति अभिञ्ञाय अधिकेन ञाणेन ञत्वा ति अत्थो, सच्छिकत्वा ति पच्चक्खं कत्वा एतेन अनुमानादिपटिक्खेपो कतो होति, पवेदेतीति बोधेति ञापेति पकासेति, सो धम्मं देसेति आदि --पे-- परियोसानकऌयाणन् ति सो भगवा सत्तेसुआरुञ्ञतं टिच् हित्वापि अनुत्तरं विवेकसुखं धम्मं देसेति तञ् च खो अप्पं वा बहुं वा देसेन्तो आदिकल्याणादिप्पकारम् एव देसेति। कथं। एकगाथापि हि समन्तभद्रकत्ता धम्मस्स पठमपादेन आदिकल्याणं दुतियततियपादेहि मज्झेकल्याणम् पच्छिमपादेन परियोसानकल्याणं एकानुसन्धिकं सुत्तं निदानेन आदिकल्याणं निगमनेन परियोसानकल्याणं सेसेन मज्झे-कल्याणं, नानानुसन्धिकं सुत्तं पठमानुसन्धिना आदिकल्याणं पच्छिमेन परियोसानकल्याणं सेसेहि मज्झे-कल्याणं, सकलो पि सासनधम्मो अत्तनो अत्तभूतेन सीलेन आदिकल्याणो समथविपस्सनामग्गफलेहि मज्झे-कल्याणो निब्बानेन परियोसानकल्याणो, सीलसमाधीहि वा आदिकल्याणो विपस्सनामग्गेहि मज्झेकल्याणो फलनिब्बानेहि परियोसानकल्याणो, बुद्धसुबोधिताय वा आदिकल्याणो धम्मसुधम्मताय मज्झे-कल्याणो सङ्घसुप्पटिपत्तिया परियोसानकल्याणो, तं सुत्वा तथत्ताय पटिपन्नेन अधिगन्तब्बाय अभिसम्बोधिया वा आदिकल्याणो पच्चेकबोधिया मज्झे -कल्याणो सावकबोधिया परियोसानकल्याणो, सुय्यमानो च्ऽ एस नीवरनाणि विक्खम्भणतो सवणेन पि कल्याणम् एव आवहतीति आदिकल्याणो,

[पगे १२७]  
भ्विभ्_इ।१। (इ।१।१।)] सुत्तविभङ्ग-वण्णना १२७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पटिपज्जियमानो समथविपस्सनासुखावहनतो पटिपत्तियापि कल्याणम् एव आवहतीति मज्झे-कल्याणो, तथा पटिपन्नो च पटिपत्तिफले निट्ठिते तादिभावावहनतो पटिपत्तिफलेन पि कल्याणम् एव आवहतीति परियोसानकल्याणो, नाथप्पभवत्ता च पभवसुद्धिया आदिकल्याणो अत्थसुद्धिया मज्झेकल्याणो किच्चसुद्धिया परियोसानकल्याणो, तस्मा एसो भगवा अप्पं वा बहुं वा देसेन्तो आदिकल्याणादिप्पकारम् एव देसेतीति वेदितब्बो।  
सात्थं सब्यञ्जनन् ति एवमादिसु पन यस्मा इमं धम्मं देसेन्तो सासनब्रह्मचरियं मग्गब्रह्मचरियञ् च पकासेति नानानयेहि दीपेति, तञ् च यथानुरूपं अत्थसम्पत्तिया सात्थं, ब्यञ्जनसम्पत्तिया सब्यञ्जनं, सङ्कासनपकासनविवरणविभजनौत्तानिकरणपञ्ञत्तिअत्थपदसमायो गतो सात्थं, अक्खरपदव्यञ्जनाकारनिरुत्तिनिद्देससम्पत्तिया सब्यञ्जनं, अत्थगम्भीरतापटिवेधगम्भीरताहि सात्थं, धम्मगम्भीरतादेसनागम्भीरताहि सब्यञ्जनं, अत्थपटिभाणपटिसम्भिदाविसयतो सात्थं, धम्मनिरुत्तिपटिसम्भिदाविसयतो सब्यञ्जनं, पण्डितवेदनीयतो परिक्खकजनप्पसादकन् ति सात्थं, सद्धेय्यतो लोकियजनप्पसादकन् ति सब्यञ्जनं, गम्भीराधिप्पायतो सात्थं, उत्तानपदतो सब्यञ्जनं, उपनेतब्बस्स अभावतो सकलपरिपुण्णभावेन केवलपरिपुण्णं, अपनेतब्बस्स अभावतो निद्दोसभावेन परिसुद्धं, सिक्खात्तयपरिग्गहीतत्ता ब्रह्मभूतेहि सेट्ठेहि चरितब्बतो तेसं चरियभावतो ब्रह्मचरियं, तस्मा सात्थं सब्यञ्जनं --पे-- ब्रह्मचरियं पकासेतीति वुच्चति। अपि च: यस्मा सनिदानं सौप्पत्तिकञ् च देसेन्तो आदिकल्याणं देसेति, वेनेय्यानं अनुरूपतो अत्थस्स अविपरीतताय च हेतु उदाहरणयुत्ततो च मज्झेकल्याणं सोतूनं सद्धापटिलाभेन निगमनेन च परियोसानकल्याणम् देसेति, एवं देसेन्तो च परिसुद्धं ब्रह्मचरियं पकासेति, तञ् च पटिपत्तिया अधिगमव्यत्तितो सात्थं, परियत्तिया आगमव्यत्तितो सब्यञ्जनं, सीलादिपञ्चधम्मक्खन्धयुत्ततो केवलपरिपुण्णं, निरुपक्किलेसतो नित्थरणत्थाय पवत्तितो लोकामिसनिरपेक्खतो च परिसुद्धं,

[पगे १२८]  
१२८ समन्तपासादिका [भ्विभ्_इ।१। (इ।१।१)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेट्ठट्ठेन ब्रह्मभूतानं बुद्धपच्चेकबुद्धबुद्धसावकानं चरियं ब्रह्मचरियन् ति वुच्चति, तस्मा पि सो धम्मं देसेति आदिकल्याणं --पे-- ब्रह्मचरियं पकासेती ति वुच्चति। साधु खो पना ऽति सुन्दरं खो पन अत्थावहं सुखावहन् ति वुत्तं होति। तथारूपानं अरहतन् ति यथारूपो सो भवं गोतमो एवरूपानं यथाभुच्चगुणाधिगमेन लोके अरहन्तो ति लद्धसद्दानम् अरहतं। दस्सनं होतीति पसादसोम्मानि अक्खीनि उम्मीलेत्वा दस्सनमत्तम् पि साधु होतीति। ॥१॥  
    
एवं अज्झासयं कत्वा, अथ खो वेरञ्जो ब्राह्मणो येन भगवा तेन्ऽ उपसङ्कमि। येना ऽति भूम्मत्थे करणवचनं, तस्मा यत्थ भगवा तत्थ उपसङ्कमीति एवम् एत्थ अत्थो दट्ठब्बो, येन वा कारणेन भगवा देवमनुस्सेहि उपसङ्कमितब्बो तेन कारणेन उपसङ्कमीति एवम् एत्थ अत्थो दट्ठब्बो। केन च कारणेन भगवा उपसङ्कमितब्बो। नानप्पकारगुणविसेसाधिगमाधिप्पायेन सादुफलूपभोगाधिप्पायेन द्विजगणेहि निच्चफलितमहारुक्खो विय, उपसङ्कमीति च गतो ति वुत्तं होति, उपसङ्कमित्वा ति उपसङ्कमणपरियोसानदीपनं, अथ वा एवं गतो ततो आसन्नतरं ठानं भगवतो समीपसङ्खातं गन्त्वा ति वुत्तं होति।  
भगवता सद्धिं सम्मोदीति यथाखमनीयादीनि पुच्छन्तो भगवा तेन एवं सो पि भगवता सद्धिम् समप्पवत्तमोदो अहोसि सीतोदकं विय उण्होदकेन सम्मोदितं एकीभावं अगमासि, याय च:कच्चि भो गोतम खमनीयं कच्चि यापनीयं कच्चि भोतो च गोतमस्स गोतमसावकानञ् च अप्पाबाधं अप्पातङ्कं लहुट्ठानं बलं फासुविहारो ति आदिकाय कथाय सम्मोदितं पीतिपामुज्जसङ्खातसम्मोदजननतो सम्मोदितुं युत्तभावतो च सम्मोदनीयं, अत्थब्यञ्जनमधुरताय सुचिरम् पि कालं सारेतुं निरन्तरं पवत्तेतुं अरहरूपतो सरितब्बभावतो च साराणीयं,

[पगे १२९]  
भ्विभ्_इ।१। (इ।१।२।)] सुत्तविभङ्ग-वण्णना १२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सुय्यमानसुखतो च सम्मोदनीयम् अनुस्सरियमानसुखतो साराणीयं, तथा ब्यञ्जनपरिसुद्धताय सम्मोदनीयम्, अत्थपरिसुद्धताय साराणीयन् ति एवं अनेकेहि परियायेहि सम्मोदनीयं कथं साराणीयं वीतिसारेत्वा परियोसापेत्वा निट्ठापेत्वा येन्ऽ अत्थेन आगतो तं पुच्छितुकामो एकमन्तं निसीदि। एकमन्तन् ति भावनपुंसकनिद्देसो विसमं चन्दिमसुरिया परिवत्तन्तीति आदिसु विय, तस्मा यथा निसिन्नो पन एकमन्ते निसिन्नो होति, तथा निसीदीति एवम् एत्थ अत्थो दट्ठब्बो; भुम्मत्थे वा एतं उपयोगवचनं। निसीदीति उपाविसि, पण्डिता हि पुरिसा गरुट्ठानीयं उपसङ्कमित्वा आसनकुसलताय एकमन्तं निसीदन्ति, अयञ् च तेसं अञ्ञतरो तस्मा एकमन्तं निसीदि। कथं निसिन्नो पन एकमन्तं निसिन्नो होतीति।  
छ निसज्जदोसे वज्जेत्वा; सेय्यथीदं: अतिदूरम् अच्चासन्नं उपरिवातम् उन्नतप्पदेसं अतिसम्मुखम् अतिपच्छा ति। अतिदूरे निसिन्नो हि सचे कथेतुकामो होति उच्चासद्देन कथेतब्बं होति, अच्चासन्ने निसिन्नो सङ्घट्टनं करोति, उपरिवाते निसिन्नो सरीरगन्धेन बाधति, उन्नतप्पदेसे निसिन्नो अगारवं पकासेति, अतिसम्मुखा निसिन्नो सचे दट्ठुकामो होति चक्खुना चक्खुं आहच्च दट्ठब्बं होति, अतिपच्छा निसिन्नो सचे दट्ठुकामो होति गीवं पसारेत्वा दट्ठब्बं होति, तस्मा अयम् पि एते छ निसज्जदोसे वज्जेत्वा निसीदि। तेन वुत्तं एकमन्तं निसीदीति। एकमन्तं निसिन्नो खो वेरञ्जो ब्राह्ंअनो भगवन्तं एतद् अवोचाऽति एतन् ति इदानि वत्तब्बम् अत्थं दस्सेति, दकारो पदसन्धिकरो।  
अवोचा ऽति अभासि, सुतम् मेतन् ति सुतं मे एतं, एतं मया सुतन् ति इदानि वत्तब्बम् अत्थं दस्सेति, भो गोतमा ऽति भगवन्तं गोत्तेन आलपति। इदानि यं तेन सुतं तं दस्सेन्तो न समणो गोतमो ति एवम् आदिम् आह। तत्रायं अनुत्तानपदवण्णना: ब्राह्मणे ति जातिब्राह्मणे, जिण्णे ति जज्जरीभूते जराय खद्धिच्चादिभावं आपादिते,

[पगे १३०]  
१३० समन्तपासादिका [भ्विभ्_इ।१। (इ।१।२।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वुद्धे ति अङ्गपच्चङ्गानं वुद्धिमरियादप्पत्ते, महल्लके ति जातिमहल्लकताय समन्नागते चिरकालप्पसुते ति वुत्तं होति। अद्धगते ति अद्धानं गते द्वे तयो राजपरिवट्टे अतीते ति अधिप्पायो, वयो अनुप्पत्ते ति पच्छिमवयं सम्पत्ते, पच्छिमवयो नाम वस्ससतस्स पच्छिमो ततियभागो। अपि च जिण्णे ति पोराणे चिरकालप्पवत्तकुलन्वये ति वुत्तं होति, वुद्धे ति सीलाचारादिगुणवुद्धियुत्ते। महल्लके ति विभवमहन्तताय समन्नागते महद्धने महाभोगे, अद्धगते ति मग्गपटिपन्ने ब्राह्मणानं वतचरियादिमरियादं अवीतिक्कम्म चरमाणे, वयो अनुप्पत्ते ति जातिवुद्धभावम् अन्तिमवयं अनुप्पत्ते ति एवम् प्ऽ एत्थ योजना वेदितब्बा।  
इदानि अभिवादेतीति एवमादीनि न समणो गोतमो ति एत्थ वुत्तनकारेन योजेत्वा एवम् अत्थतो वेदितब्बानि: न वन्दति नासना ट्ठहति नापि इध भोन्तो निसीदन्तू ऽति एवं आसनेन वा उपनिमन्तेतीति। एत्थ हि वासद्दो विभावनो नाम अत्थो, रूपं निच्चं वा अनिच्चं वा ति आदिसु विय, एवं वत्वा अथ अत्तनो अभिवादनादीनि अकरोन्तं भगवन्तं दिस्वा आह: तयिदं भो गोतम तथ्ऽ एवा ऽति, यं तं मया सुतं तं तथ्ऽ एव, तं सवणञ् च मे दस्सनञ् च संसन्दति समेति अत्थतो एकीभावं गच्छति न हि भवं गोतमो --पे-- आसनेन वा निमन्तेतीति एवं अत्तना सुतं दिट्ठेन निगमेत्वा निन्दन्तो आह: तयिदं भो गोतम न सम्पन्नम् एवा ऽति, तं, अभिवादनादीनं अकरणं अयुत्तम् एव। अथ्ऽ अस्स भगवा अत्तुक्कंसनपरवम्भनदोसं अनुपगम्म करुणासीतलहदयेन तं अञ्ञाणं विधमित्वा युत्तभावं दस्सेतुकामो आह: नाहन् तं ब्रह्मण --पे-- मुद्धापि तस्स विपतेय्या ऽति,

[पगे १३१]  
भ्विभ्_इ।१। (इ।१।३)] सुत्तविभङ्ग-वण्णना १३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्रायं सङ्खेपत्थो: अहं ब्राह्मण अप्पटिहतेन सब्बञ्ञुतञाणचखुना ओलोकेन्तो पि तं पुग्गलं एतस्मिं सदेवकादिभेदे लोके न पस्सामि यम् अहं अभिवादेय्यं वा पच्चुट्ठेय्यं वा आसनेन वा निमन्तेय्यं,अनच्छरियं वा एतं य्व् आहं अज्ज सब्बञ्ञुतं पत्तो एवरूपं निपच्चकारारहं पुग्गलं न पस्सामि, अपि च खो यदाप्ऽ अहं सम्पतिजातो ऽव उत्तराभिमुखो सत्तपदवीतिहारे गन्त्वा सकलं दससहस्सीलोकधातुं ओलोकेसिं तदापि एतस्मिं सदेवकादिभेदे लोके तं पुग्गलं न पस्सामि यम् अहं अभिवादेय्यं वा पच्चुट्ठेय्यं वा आसनेन वा निमन्तेय्यं, अथ खो मं सोऌअसकप्पसहस्सायुको खीणासवमहाब्रह्मापि अञ्जलिं पग्गहेत्वा: त्वं लोके महापुरिसो त्वं सदेवकस्स लोकस्स अग्गो च जेट्ठो च सेट्ठो च,न्ऽ अत्थि तया उत्तरितरो ति सञ्जातसोमनस्सो पटिमानेसि, तदापि चाहं अत्तना उत्तरितरं अपस्सन्तो आसभिं वाचं निच्छारेसिं: अग्गो ऽहम् अस्मि लोकस्स, जेट्ठो ऽहम् अस्मि लोकस्स, सेट्ठो ऽहम् अस्मि लोकस्सा ऽति, एवं सम्पतिजातस्सापि मय्हं अभिवादनादिरहो पुग्गलो न्ऽ अत्थि स्व् आहं इदानि सब्बञ्ञुतं पत्तो कं अभिवादेय्यं वा --पे-- आसनेन वा निमन्तेय्यं, तस्मा त्वं ब्राह्मण मा तथागता एवरूपं निपच्चाकारं पत्थयित्थ यं हि ब्राह्मण तथागतो अभिवादेय्य वा---पे ---आसनेन वा निमन्तेय्य, मुद्धापि तस्स पुग्गलस्स रत्तिपरियोसाने परिपाकसिथिलबन्धनं वण्टा पमुत्ततालफलम् इव गीवतो पच्छिज्जित्वा सहस्ऽ एव भूमियं विपतेय्याऽति।  
॥२॥ एवं वुत्ते पि ब्राह्मणो दुअञ्ञताय तथागतस्स लोकजेट्ठभावं असल्लक्खेन्तो केवलं तं वचनं असहमानो आह: अरसरूपो भवं गोतमो ति। अयं किर्ऽ अस्स अधिप्पायो: यं लोके अभिवादनपच्चुट्ठानाञ्जलिकम्मसामीचिकम्मं सामग्गिरसो ति वुच्चति तं भोतो गोतमस्स न्ऽ अत्थि,

[पगे १३२]  
१३२ समन्तपासादिका [भ्विभ्_इ।१। (इ।१।३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा अरसरूपो भवं गोतमो अरसजातिको अरससभावो ति। अथ्ऽ अस्स भगवा चित्तमुदुभावजननत्थं उजुविपच्चनीकभावं परिहरन्तो अञ्ञथा तस्स वचनस्स ऽत्थम् अत्तनि सन्दस्सेन्तो अत्थि ख्व् एस ब्राह्मण परियायो ति आदिम् आह, तत्थ परियायो ति कारणं; अयं हि परियायसद्दो देसनावारकारणेसु वत्तति। मधुपिण्डिकपरियायो त्व् एव नं धारेहीति आदिसु हि एस देसनायं वतत्ति। कस्स नु खो आनन्द अज्ज परियायो भिक्खुणियो ओवदितुं ति आदिसु वारे। साधु भन्ते भगवा अञ्ञं परियायं आचिक्खतु यथायं भिक्खुसङ्घो अञ्ञाय सण्ठहेय्या ऽति आदिसु कारणे। स्व् आयं इध कारणे वतत्ति, तस्मा एत्थ एवम् अत्थो दट्ठब्बो: अत्थि खो ब्राह्मण एतं कारणं येन कारणेन मं अरसरूपो भवं गोतमो ति वदमानो पुग्गलो सम्मा वदेय्य अवितथवादीति सङ्खम् गच्छेय्य, कतमो पन सो ति। ये ते ब्राह्मण रूपरसा --पे-- फोट्ठब्बरसा ते तथागतस्स पहीणा ति, किं वुत्तं होति। ये ते जातिवसेन उप्पत्तिवसेन वा सेट्ठसम्मतानम् पि पुथुज्जनानं रूपारम्मणादीनि अस्सादेन्तानं अभिनन्दन्तानं रज्जन्तानं उप्पज्जन्ति कामसुखस्सादसङ्खाता रूपरसा सद्दरसा गन्धरसा रसरसा फोट्ठब्बरसा ये इमं लोकं गीवाय बन्धित्वा विय आविञ्जन्ति वत्थारम्मणादिसामग्गियञ् च उप्पन्नत्ता सामग्गिरसा ति वुच्चन्ति ते सब्बे पि तथागतस्स पहीणा, मय्हं पहीणा ति वत्तब्बे पि ममं कारेन अत्तानं अनुक्खिपन्तो धम्मं देसेति, देसनाविलासो वा एस भगवतो। तत्थ पहीणा ति चित्तसन्तानतो विगता जहिता वा एतस्मिं पन्ऽ अत्थे करणे सामिवचनं दट्ठब्बं, अरियमग्गसत्थेन उच्छिन्नं तण्हाविज्जामयं मूलम् एतेसन् ति उच्छिन्नमूला, तालवत्थु विय नेसं वत्थु कतन् ति ताला वत्थुकता, यथा हि तलरुक्खं समूलं उद्धरित्वा तस्स वत्थुमत्ते तस्मिं पदेसे कते न पुन तस्स तालस्स उप्पत्ति पञ्ञायति।

[पगे १३३]  
भ्विभ्_इ।१। (इ।१।३)] सुत्तविभङ्ग-वण्णना १३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं अरियमग्गसत्थेन समूले रूपादिरसे उद्धरित्वा तेसं पुब्बे उप्पन्नपुब्बभावेन वत्थुमत्ते चित्तसन्ताने कते सब्बे पि ते ताला वत्थुकता ति वुच्चन्ति, अविरूऌहिधम्मत्ता वा मत्थकच्छिन्नतालो विय कता ति ताला वत्थुकता, यस्मा पन एवं ताला वत्थुकता अनभावकता होन्ति, यथा नेसं पच्छाभावो न होति तथा कता होन्ति, तस्मा आह अनभावकता ति। अयं ह्ऽ एत्थ पदच्छेदो अनुअभावं कता अनभावकता, अनभावङ्गता ति पि पाठो, तस्स अनुअभावं गता ति अत्थो, तत्थ पदच्छेदो अनुअभावं गता अनभावङ्गता ति यथा अनुअच्छरिया अनच्छरिया ति।  
आयतिं अनुप्पादधम्मा ति अनागते अनुप्पज्जनकसभावा, ये हि अभावङ्गता ते पुन कथं उप्पज्जिस्सन्ति, तेनाह अनभावगता आयतिं अनुप्पादधम्मा ति। अयं खो ब्राह्मण परियायो ति इदं खो ब्राह्मण कारणं, येन मं सम्मावदमानो वदेय्य अरसरूपो समणो गोतमो ति। नो च खो यं त्वं सन्धाय वदेसीति यञ् च खो त्वं सन्धाय वदेसि सो परियायो न होति। कस्मा पन भगवा एवम् आह, ननु एवं वुत्ते सो ब्राह्मणेन वुत्तो सामग्गिरसो तस्स्ऽ अत्तनि विज्जमानता अनुञ्ञाता होतीति वुच्चते। न होति। यो हि तं सामग्गिरसं कातुं भब्बो हुत्वा न करोति सो तद् अभावेन अरसरूपो ति वत्तब्बो भवेय्य। भगवा पन अभब्बो ऽव तं कातुं, तेन्ऽअस्स करणे अभब्बतं पकासेन्तो आह: नो च खो यं त्वं सन्धाय वदेसीति, यं परियायं सन्धाय त्वं मं अरसरूपो ति वदेसि सो अम्हेसु न्ऽ एव वत्तब्बो ति।  
एवं ब्राह्मणो अत्तना अधिप्पेतं अरसरूपतं आरोपेतुं असक्कोन्तो अथापरं निब्भोगो भवं ति आदिम् आह।  
सब्बपरियायेसु च्ऽ एत्थ वुत्तनयेन्ऽ एव योजनाक्कमं विदित्वा सन्धाय भासितम् अत्थं एवं वेदितब्बम्:

[पगे १३४]  
१३४ समन्तपासादिका [भ्विभ्_इ।१। (इ।१।३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ब्राह्मणो तम् एव वयोवुड्ढानं अभिवादनकम्मादिं लोके सामग्गिपरिभोगो ति मञ्ञमानो तद् अभावेन भगवन्तं निब्भोगो ति आह, भगवा य्व् आयं रूपादिसु सत्तानं छन्दरागपरिभोगो तद् अभावं अत्तनि सम्पस्समानो अपरं परियायं अनुजानाति। पुन ब्राह्मणो यं लोके वयोवुड्ढानं अभिवादनादि कुलसमुदाचारकम्मं लोकिया करोन्ति तस्स अकिरियं सम्पस्समानो भगवन्तकिरियवाद्ति अ, भगवा पन यस्मा कायदुच्चरितादीनं अकिरियं वदति तस्मा तं अकिरियवादं अत्तनि सम्पस्समानो अपरं परियायं अनुजानाति। तत्थ च कायदुच्चरितन् ति पाणातिपातादिन्नादानमिच्छाचारचेतना वेदितब्बा, वचीदुच्चरितन् ति मुसावादपिसुनावाचफरुसावाचसप्फप्पलापचेतना वेदितब्बा, मनोदुच्चरितन् ति अभिज्झाब्यापादमिच्छादिट्ठियो वेदितब्बा, ठपेत्वा ते धम्मे अवसेसा अकुसलधम्मा अनेकविहिता पापका अकुसला धम्मा ति वेदितब्बा। पुन ब्राह्मणो तम् एव अभिवादनादिकम्मं भगवति अपस्सन्तो इमं आगम्म अयं लोकतन्ति लोकपवेणि उच्छिज्जतीति मञ्ञमानो भगवन्तं उच्छेदवादो ति आह। भगवा पन यस्मा अट्ठसु लोभसहगतचित्तेसु उप्पज्जमानस्स पञ्चकामगुणिकरागस्स द्वीसु अकुसलचित्तेसु उप्पज्जमानकदोसस्स च अनागामि-मग्गेन उच्छेदं वदति, सब्बाकुसलसम्भवस्स पन निरवसेसस्स मोहस्स अरहत्तमग्गेन उच्छेदं वदति, ठपेत्वा ते तयो अवसेसानं पापकानं अकुसलानं धम्मानं यथानुरूपं चतूहि मग्गेहि उच्छेदं वदति, तस्मा तं उच्छेदवादं अत्तनि सम्पस्समानो अपरं परियायं अनुजानाति। पुन ब्राह्मणो जिगुच्छति मञ्ञे समणो गोतमो इदं वयोवुड्ढानं अभिवादनादिकुलसमुदाचारकम्मं तेन नं न करोतीति मञ्ञमानो भगवन्तं जेगुच्छीति आह। भगवा पन यस्मा जिगुच्छति कायदुच्चरितादीहि, किं वुत्तं होति।

[पगे १३५]  
भ्विभ्_इ।१। (इ।१।३)] सुत्तविभङ्ग-वण्णना १३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यञ् च तिविधं कायदुच्चरितम् यञ् च चतुब्बिधं वचीदुच्चरितं यञ् च तिविदं मनोदुच्चरितं या च ठपेत्वा तानि दुच्चरितानि अवसेसानं लामकट्ठेन पापकानं अकोसल्लसम्भूतट्ठेन अकुसलानं धम्मानं समापत्ति समापज्जना समङ्गिभावो तं सब्बम् पि गूथं विय मण्डनकजातियो पुरिसो जिगुच्छति हिरीयति तस्मा तं जेगुच्छितं अत्तनि सम्पस्समानो अपरं परियायं अनुजानाति। तत्थ कायदुच्चरितेना ऽति उपयोगत्थे करणवचनं दट्ठब्बं। पुन ब्राह्मणो तम् एव अभिवादनादिकम्मं भगवति अपस्सन्तो अयं इमं लोकजेट्ठककम्मं विनेति विनासेति, अथवा यस्मा एतं सामीचिकम्मं न करोति तस्मा अयं विनेतब्बो निग्गण्हितब्बो ति मञ्ञमानो भगवन्तं वेनयिको ति आह। तत्रायं पदत्थो: विनयतीति विनयो विनासेतीति वुत्तं होति, विनयो एव वेनयिको विनयं वा अरहतीति वेनयिको निग्गहं अरहतीति वुत्तम् होति, भगवा पन यस्मा रागादीनं विनयाय वूपसमाय धम्मं देसेति तस्मा वेनयिको होति, अयम् एव च्ऽ एत्थ पदत्थो:  
विनयाय धम्मं देसेतीति वेनयिको, विचित्राहि तद्धितवुत्ति, स्व् आयं तं वेनयिकभावं अत्तनि सम्पस्समानो अपरं परियायं अनुजानाति। पुन ब्राह्मणो, यस्मा अभिवादनादीनि सामीचिकम्मानि करोन्ता वयोवुड्ढे तोसेन्ति हासेन्ति, अकरोन्ता पन तापेन्ति विहेसेन्ति दोमनस्सं नेसं उप्पादेन्ति, भगवा च तानि न करोति, तस्मा अयं वयोवुड्ढे तपतीति मञ्ञमानो सप्पुरिसाचारविरहितत्ता वा कपणपुरिसो अयं ति मञ्ञमानो भगवन्तं तपस्सीति आह।  
तत्रायं पदत्थो: तपतीति तपो रोसेति विहेसेतीति वुत्तं होति, सामीचिकम्माकरणस्स्ऽ एतं नामं, तपो अस्स अत्थीति तपस्सी, दुतिये अत्थविकप्पे व्यञ्जनानि अविचारेत्वा लोके कपणपुरिसो तपस्सीति वुच्चति। भगवा पन ये अकुसला धम्मा लोकं तपनतो तपनीया ति वुच्चन्ति तेसं हि पहीणत्ता यस्मा तपस्सीति सङ्खं गतो, तस्मा तं तपस्सितं अत्तनि सम्पस्समानो अपरं परियायं अनुजानाति।  
तत्रायं पदत्थो: तपन्तीति तपा, अकुसलानं धम्मानम् एतं अधिवचनं।

[पगे १३६]  
१३६ समन्तपासादिका [भ्विभ्_इ।१। (इ।१।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वुत्तम् पि ह्ऽ एतं: इध तप्पति पेच्च तप्पतीति, तथायं ते तपे अस्सि निरस्सि पहासि विधंसीति तपस्सी। पुन ब्राह्मणो तं अभिवादनादिकम्मं देवलोकगब्भसम्पत्तिया देवलोकपटिसन्धिपटिलाभाय संवत्ततीति। मञ्ञमानो भगवति च्ऽ अस्स अभावं दिस्वा भगवन्तं अपगब्भो ति आह, कोधवसेन वा भगवतो मातुकुच्छिस्मिं पटिसन्धिगहणे दोसं दस्सेन्तो पि एवम् आह। तत्रायं पदत्थो: गब्भतो अपगतो ति अपगब्भो, अभब्बो देवलोकूपपत्तिं पापुणितुन् ति अधिप्पायो। हीनो वा गब्भो अस्सा ऽति अपगब्भो, देवलोकगब्भपरिबाहिरत्ता आयतिं हीनगब्भपटिलाभभागीति हीनो वास्स मातुकुच्छिस्मिं गब्भवासो अहोसीति अधिप्पायो। भगवतो पन यस्मा आयतिं गब्भसेय्या अपगता तस्मा सो तं अपगब्भतं अत्तनि सम्पस्समानो अपरं परियायं अनुजानाति। तत्र च यस्स खो ब्राह्मण आयतिं गब्भसेय्या पुनब्भवाभिनिब्बत्ति पहीणा ति एतेसं पदानं एवम् अत्थो दट्ठब्बो:  
ब्राह्मण यस्स पुग्गलस्स अनागते गब्भसेय्या पुनब्भवे च अभिनिब्बत्ति अनुत्तरेन मग्गेन विगतकारणत्ता पहीणा, गब्भसेय्यागहणेन च्ऽ एत्थ जलाबुजयोनि गहिता, पुनब्भवाभिनिब्बत्तिगहणेन इतरा तिस्सो पि, अपि च गब्भस्स सेय्या गब्भसेय्या, पुनब्भवो एव अभिनिब्बत्ति पुनब्भवाभिनिब्बत्तीति एवम् एत्थ अत्थो दट्ठब्बो। यथा च विञ्ञाणट्ठितीति वुत्ते पि न विञ्ञाणतो अञ्ञा ठिति अत्थि एवम् इधापि न गब्भतो अञ्ञा सेय्या वेदितब्बा। अभिनिब्बत्ति च नाम यस्मा पुनब्भवभूतापि अपुनब्भवभूतापि अत्थि इध च पुनब्भवभूतापि अधिप्पेता तस्मा वुत्तं पुनब्भवो एव अभिनिब्बत्ति पुनब्भवाभिनिब्बत्तीति। ॥३॥  
एवं आगतकालतो पट्ठाय अरसरूपतादीहि अट्ठहि अक्कोसवत्थूहि अक्कोसन्तम् पि ब्राह्मणम् भगवा धम्मिस्सरो धम्मराजा धम्मस्सामि तथागतो अनुकम्पासीतलेनेव चक्खुना ब्राह्मणं ओलोकेन्तो यं धम्मधातुं पटिविज्झित्वा देसनाविलासप्पत्तो होति तस्सा धम्मधातुया सुप्पटिविद्धत्ता विगतवलाहके अन्तलिक्खे समब्भुग्गतो पुण्णचन्दो विय सरदकालसुरियो विय च ब्राह्मणस्स हदयन्धकारं विधमन्तो तानि येव अक्कोसवत्थूनि तेन तेन परियायेन अञ्ञथा दस्सेत्वा पुन पि अत्तनो करुणाविप्फारं अट्ठहि लोकधम्मेहि अकम्पियभावेन पटिलद्धं तादिगुणलक्खणं पठविसमचित्ततं अकुप्पधम्मतञ् च पकासेन्तो अयं ब्राह्मणो केवलं पतसिरखण्डदन्तवलित्तचतादीहि अत्तनो वुड्ढभावं सञ्जानाति नो च खो जानाति अत्तानं जातिया अनुगतं जराय अनुसटं व्याधिनाभिभूतं मरणेन अब्भाहतं वट्टखानुभूतं अज्ज मरित्वा पुन स्व् एव उत्तानसयनदारकभावगमनीयं,

[पगे १३७]  
भ्विभ्_इ।१। (इ।१।४)] सुत्तविभङ्ग-वण्णना १३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] महन्तेन खो पन्ऽ अस्स उस्साहेन मम सन्तिकं आगतो तद् अस्स आगमनं सात्थकं होतू ऽति चिन्तेत्वा इमस्मिं लोके अत्तनो अप्पटिसमं पुरेजातभावं दस्सेन्तो सेय्यथापि ब्राह्मणा ऽति आदिना नयेन ब्राह्मणस्स धम्मदेसनं वड्ढेसि। तत्थ सेय्यथापीति ओपम्मत्थे निपातो, पीति सम्भावनत्थे, उभयेनापि यथा नाम ब्राह्मणा ऽति दस्सेति। कुक्कुटिया अण्डानि अट्ठ वा दस वा द्वादस वा ति एत्थ पन किञ्चापि कुक्कुटिया वुत्तप्पकारतो ऊनाधिकानि पि अण्डानि होन्ति अथ खो वचनसिलिट्ठताय एवं वुत्तन् ति वेदितब्बं। एवं हि लोके सिलिट्ठं वचनं होति। तान्ऽ अस्सूऽति तानि अस्सु, भवेय्युन् ति वुत्तं होति। कुक्कुटिया सम्मा अधिसयितानीति ताय जनेत्तिया कुक्कुटिया पक्खे पसारेत्वा तेसं उपरि सयन्तिया सम्मा अधिसयितानि। सम्मा परिसेदितानीति कालेन कालं उतुं गण्हापेन्तिया सुट्ठु समन्ततो सेदितानि, उस्मीकतानीति वुत्तं होति। सम्मा परिभावितानीति कालेन कालं सुट्ठु समन्ततो भावितानि, कुक्कुटगन्धं गाहापितानीति वुत्तं होति। इदानि यस्मा ताय कुक्कुटिया एवं तीहि पकारेहि तानि अण्डानि परिपालियमानानि न पूतीनि होन्ति। यो पि नेसं अल्लसिनेहो सो परियादानं गच्छति, कपालं तनुकं होति, पादनखसिखा च मुखतुण्डकञ् च खरं होति, कुक्कुटपोतका परिणामं गच्छन्ति, कपालस्स तनुकत्ता बहिद्धा आलोको अन्तो पञ्ञायति।

[पगे १३८]  
१३८ समन्तपासादिका [भ्विभ्_इ।१। (इ।१।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ ते कुक्कुटपोतका, चिरं वत मयं सङ्कुचितहत्तपादा सम्बाधे सयिम्ह, अयं च बहि आलोको दिस्सति एत्थ दानि नो सुखविहारो भविस्सतीति निक्खमितुकामा हुत्वा कपालं पादेन पहरन्ति गीवं पसारेन्ति। ततो तं कपालं द्वेधा भिज्जति, कुक्कुटपोतका पक्खे विधूनन्ता तं खणानुरूपं विरवन्ता निक्खमन्ति। एवं निक्खमन्तानञ् च तेसम् यो पठमतरं निक्खमति सो जेट्ठो ति वुच्चति, तस्मा भगवा ताय उपमाय अत्तनो जेट्ठभावं साधेतुकामो ब्राह्मणं पुच्छति यो नु खो तेसं कुक्कुटच्छापकानं --पे-- किन्ति स्व् आस्स वचनीयो ति। तत्र कुक्कुटच्छापकानन् ति कुक्कुटपोतकानं। किन्ति स्व् आस्स वचनीयो ति सो किन्ति वचनीयो अस्स, किं वत्तब्बो भवेय्य जेट्ठो वा कनिट्ठो वा ति सेसं उत्तानत्थम् एव।  
ततो ब्राह्मणो आह: जेट्ठो तिऽस्स भो गोतम वचनीयो ति भो गोतम जेट्ठो इति अस्स वचनीयो, कस्मा इति चे सो हि नेसं जेट्ठो ति। यस्मा सो नेसं वुड्ढतरो ति अत्थो। अथ्ऽ अस्स भगवा ओपम्मं सम्पटिपादेन्तो आह: एवम् एव खो ब्राह्मण यथा सो कुक्कुटच्छापको एवं अहम् पि अविज्जागताय पजाया ऽति आदि, तत्थ अविज्जागताया ऽति अविज्जा वुच्चति अञ्ञाणं, तत्थ गताय पजाया ऽति सत्ताधिवचनम् एतं, तस्मा एत्थ अविज्जण्डकोसस्स अन्तो पविट्ठेसु सत्तेसू ऽति एवं अत्थो दट्ठब्बो। अण्डभूताया ऽति अण्डे भूताय जाताय सञ्जाताय, यथा हि अण्डे निब्बत्ता एकच्चे सत्ता अण्डभूता ति वुच्चन्ति, एवम् अयं सब्बापि पजा अविज्जण्डकोसे निब्बत्तत्ता अण्डभूता ति वुच्चति। परियोनद्धाया ऽति तेन अविज्जण्डकोसेन समन्ततो ओनद्धाय बद्धाय वेठिताय।अविज्जण्डकोसं पदाऌएत्वा ति तं अविज्जामयं अण्डकोसं छिन्दित्वा।

[पगे १३९]  
भ्विभ्_इ।१। (इ।१।४।)] सुत्तविभङ्ग-वण्णना १३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एको ऽव लोके ति सकले पि लोकसन्निवासे अहम् एव एको अदुतियो। अनुत्तरं सम्मा सम्बोधिं अभिसम्बुद्धो ति अनुत्तरन् ति उत्तरविरहितं सब्बसेट्ठं, सम्मासम्बोधिन् ति सम्मा सामञ् च बोधिं, अथ वा पसत्थं सुन्दरञ् च बोधिं, बोधीति रुक्खो पि मग्गो पि सब्बञ्ञुतञाणम् पि निब्बानम् पि। बोधिरुक्खमूले पठमाभिसम्बुद्धो ति च अन्तरा च बोधिं अन्तरा च गयं ति आगतट्ठानेसु हि रुक्खो बोधि। बोधीति वुच्चति चतूसु मग्गेसु ञाणं ति आगतट्ठाने मग्गो। पप्पोति बोधिं वरभूरिमेधसो ति आगतट्ठाने सब्बञ्ञुतञाणं। पत्वान बोधिम् अमतं असङ्खतं ति आगतट्ठाने निब्बानं। इध पन भगवतो अरहत्तमग्गञाणं अधिप्पेतं। सब्बञ्ञुतञाणन् ति पि वदन्ति। अञ्ञेसं अरहत्तमग्गो अनुत्तरा बोधि होति न होतीति। न होति। कस्मा। असब्बगुणदायकत्ता, तेसं हि कस्सचि अरहत्तमग्गो अरहत्तफलम् एव देति कस्सचि तिस्सो विज्जा कस्सचि छ अभिञ्ञा कस्सचि चतस्सो पटिसम्भिदा कस्सचि सावकपारमीञाणं, पच्चेकबुद्धानम् पि पच्चेकबोधिञाणम् एव देति, बुद्धानं पन सब्बगुणसम्पत्तिं देति, अभिसेको विय रञ्ञो सब्बलोकिस्सरियभावं।  
तस्मा अञ्ञस्स कस्सचि पि अनुत्तरा बोधि न होतीति। अभिसम्बुद्धो ति अब्भञासिं पटिविज्झिं, पत्तो ऽम्हि अधिगतो ऽम्हीति वुत्तं होति।  
इदानि यद् एतं भगवता एवम् एव खो अहं ब्राह्मणा ऽति आदिना नयेन वुत्तं ओपम्मसम्पटिपादनं तं एवं अत्थेन संसन्देत्वा वेदितब्बम्: यथा हि तस्सा कुक्कुटिया अत्तनो अण्डेसु अधिसयनादि तिविधकिरिया-करणं, एवं बोधिपल्लङ्के निसिन्नस्स बोधिसत्तभूतस्स भगवतो अत्तनो सन्ताने अनिच्चं दुक्खम् अनत्ता ति तिविधानुपस्सनाकरणं। कुक्कुटिया तिविधकिरिया-सम्पादनेन अण्डानं अपूतिभावो विय बोधिसत्तभूतस्स भगवतो तिविधानुपस्सनासम्पादनेन विपस्सनाञाणस्स अपरिहानि। कुक्कुटिया तिविधकिरिया-करणेन अण्डानं अल्लसिनेहपरियादानं विय बोधिसत्तभूतस्स भगवतो तिविधानुपस्सना -सम्पादनेन भवत्तयानुगतनिकन्तिसिनेहपरियादानं।

[पगे १४०]  
१४० समन्तपासादिका [भ्विभ्_इ।१। (इ।१।४-५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कुक्कुटिया तिविधकिरिया -करणेन अण्डकपालानं तनुभावो विय बोधिसत्तभूतस्स भगवतो तिविधानुपस्सना -सम्पादनेन अविज्जण्डकोसस्स तनुभावो। कुक्कुटिया तिविधकिरियाकरणेन कुक्कुटच्छापकस्स पादनखतुण्डकानं थद्धखरभावो विय बोधिसत्तभूतस्स भगवतो तिविधानुपस्सना -सम्पादनेन विपस्सनाञाणस्स तिक्खखरविप्पसन्नसूरभावो। कुक्कुटिया तिविधकिरिया -करणेन कुक्कुटच्छापकस्स परिणामकालो विय बोधिसत्तभूतस्स भगवतो तिविधानुपस्सनासम्पादनेन विपस्सनाञाणस्स परिणामकालो वड्ढितकालो गब्भगहणकालो ति वेदितब्बो।  
ततो कुक्कुटिया तिविधकिरियाकरणेन कुक्कुटच्छापकस्स पादनखसिखाय वा मुखतुण्डकेन वा अण्डकोसं पदाऌएत्वा पक्खे पप्फोटेत्वा सोत्थिना अभिनिब्भिज्जनकालो विय तस्स भगवतो तिविधानुपस्सना-सम्पादनेन विपस्सनाञाणं गब्भं गण्हापेत्वा अनुपुब्बाधिगतेन अरहत्तमग्गेन अविज्जण्डकोसं पपदाऌएत्वा अभिञ्ञापक्खे पप्फोटेत्वा सोत्थिना सकलबुद्धगुणसच्छिकतकालो वेदितब्बो। स्व् आहं ब्राह्मण जेट्ठो सेट्ठो लोकस्सा ऽति सो अहं ब्राह्मण यथा तेसं कुक्कुटपोतकानं पठमतरं अण्डकोसं पदाऌएत्वा अभिनिब्बत्तो कुक्कुटपोतको जेट्ठो होति---एवं अविज्जागताय पजाय तं अविज्जण्डकोसं पदाऌएत्वा पठमतरं अरियाय जातिया जातत्ता जेट्ठो वुद्धतमो ति सङ्खं गतो, सब्बगुणेहि पन अप्पटिसमत्ता सेट्ठो ति। ॥४॥  
एवं भगवा अत्तनो अनुत्तरं जेट्ठसेट्ठभावं ब्राह्मणस्स पकासेत्वा इदानि याय पटिपदाय तं अधिगतो तं पटिपदं पुब्बभागतो प्पभूति दस्सेतुं आरद्धं खो पन मे ब्राह्मणा ऽति आदिम् आह। इमं वा भगवतो अनुत्तरं जेट्ठसेट्ठभावं सुत्वा ब्राह्मणस्स चित्तं एवम् उप्पन्नं काय नु खो पटिपदाय इमं पत्तो ति,

[पगे १४१]  
भ्विभ्_इ।१। (इ।१।५।)] सुत्तविभङ्ग-वण्णना १४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स चित्तम् अञ्ञाय इमायाहं पटिपदाय इमं अनुत्तरं जेट्ठसेट्ठभावं पत्तो ति दस्सेन्तो एवम् आह। एत्थ आरद्धं खो पन मे ब्राह्मण विरियं अहोसीति ब्राह्मण न मया अयं अनुत्तरो जेट्ठसेट्ठभावो कुसीतेन मुट्ठस्सतिना सारद्धकायेन विक्खित्तचित्तेन अधिगतो, अपि च खो तद् अधिगमाय आरद्धं खो पन मे विरियं अहोसि, बोधिमण्डे निसिन्नेन मया चतुरङ्गसमन्नागतं विरियं आरद्धं अहोसि पग्गहीतं असिथिलप्पवत्तितन् ति वुत्तं होति। आरद्धत्ता येव च मे तं असल्लीनं अहोसि, न केवलञ् च विरियम् एव सति पि मे आरम्मणाभिमुखीभावेन उपट्ठिता अहोसि उपट्ठितत्ता एव च अपम्मुट्ठा।  
पस्सद्धो कायो असारद्धो ति कायचित्तपस्सद्धिवसेन कायो पि मे पस्सद्धो अहोसि, तत्थ यस्मा नामकाये पस्सद्धे रूपकायो पस्सद्धो येव होति, तस्मा नामकायो रूपकायो ति अविसेसेत्वा व पस्सद्धो कायो ति वुत्तं। असारद्धो ति सो च खो पस्सद्धत्ता येव असारद्धो, विगतदरथो ति वुत्तं होति। समाहितं चित्तं एकग्गन् ति चित्तम् पि मे सम्मा आहितं सुट्ठपितं अप्पितं विय अहोसि, समाहितत्ता एव च एकग्गं अचलं निप्फन्दं। एत्तावता झानस्स पुब्बभागपटिपदा कथिता होति।  
इदानि इमाय पटिपदाय अधिगतं पठमं झानं आदिं कत्वा विज्जात्तयपरियोसानं विसेसं दस्सेन्तो सो खो अहं ति आदिम् आह, तत्थ विविच्च्ऽएव कामेहि विविच्च अकुसलेहि धम्मेहीति आदीनं, किञ्चापि तत्थ कतमे कामा, छन्दो कामो, रागो कामो, छन्दरागो कामो, सङ्कप्पो कामो, रागो कामो, सङ्कप्परागो कामो, इमे वुच्चन्ति कामा, तत्थ कतमे अकुसला धम्मा कामच्छन्दो --पे-- विचिकिच्छा, इमे वुच्चन्ति अकुसला धम्मा, इति इमेहि कामेहि इमेहि च अकुसलेहि धम्मेहि विवित्तो होति पविवित्तो,

[पगे १४२]  
१४२ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन वुच्चति, विविच्च्ऽएव कामेहि विविच्च अकुसलेहि धम्मेहीति आदिना नयेन विभङ्गे येव अत्थो वुत्तो, तथापि अट्ठकथानयं विना न सुट्ठु पाकटो होति अट्ठकथानयेन्ऽ एव नं पकासयिस्सामि। सेय्यथीदं। विविच्च्ऽ एव कामेहीति कामेहि विविच्चित्वा विना हुत्वा अपसक्कित्वा, यो पनायम् एत्थ एवकारो सो नियमत्थो ति वेदितब्बो। यस्मा च नियमत्थो तस्मा तस्मिम् पठमं झानं उपसम्पज्ज विहरणसमये अविज्जमानानम् पि कामानं तस्स पठमज्झानस्स पटिपक्खभावं कामपरिच्चागेन्ऽ एव च्ऽ अस्स अधिगमं दीपेति। कथं विविच्च्ऽ एव कामेहीति एवं हि नियमे कयिरमाने इदं पञ्ञायति नूनम् अस्स झानस्स कामा पटिपक्खभूता येसु सति इदं न प्पवत्तति अन्धकारे सति पदीपो विय, तेसं परिच्चागेन्ऽ एव च्ऽ अस्स अधिगमो होति ओरिमतीरपरिच्चागेन पारिमतीरस्सेव, तस्मा नियमं करोतीति। तत्थ सिया:  
कस्मा पन्ऽ एस पुब्बपदे येव वुत्तो न उत्तरपदे किं अकुसलेहि धम्मेहि अविविच्चापि झानं उपसम्पज्ज विहरेय्या ऽति, न खो पन्ऽ एतं एवं दट्ठब्बं, तं निस्सरणतो हि पुब्बपदे एव वुत्तो कामधातुसमतिक्कमणतो हि कामरागपटिपक्खतो च इदं झानं कामानम् एव निस्सरणं। यथाह: कामानम् एतं निस्सरणं यदिदं नेक्खम्मन् ति, उत्तरपदे पि पन यथा, इध्ऽ एव भिक्खवे समणो इध दुतियो समणो ति एत्थ एवकारो आनेत्वा वुच्चति एवं वत्तब्बो, न हि सक्का इतो अञ्ञेहि पि नीवरणसङ्खातेहि अकुसलधम्मेहि अविविच्च झानं उपसम्पज्ज विहरितुं, तस्मा विविच्च्ऽ एव कामेहि विविच्च्ऽ एव अकुसलेहि धम्मेहि एवं पदद्वये पि एस दट्ठब्बो। पदद्वये पि च किञ्चापि विविच्चा ऽति इमिना साधारणवचनेन तदङ्गविवेकादयो कायविवेकादयो च सब्बे पि विवेका सङ्गहं गच्छन्ति, तथापि कायविवेको चित्तविवेको विक्खम्भणविवेको ति तयो एव इध दट्ठब्बो। कामेहीति इमिना पन पदेन ये च निद्देसे, कतमे वत्थुकामा मनापिया रूपा ति आदिना नयेन वत्थुकामा वुत्ता येव, तत्थ्ऽ एव विभङ्गे च, छन्दो कामो ति आदिना नयेन किलेसकामा वुत्ता,

[पगे १४३]  
भ्विभ्_इ।१। (इ।१।५।)] सुत्तविभङ्ग-वण्णना १४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते सब्बे पि सङ्गहीता इच्च्ऽ एव दट्ठब्बा। एवं हि सति विविच्च्ऽ एव कामेहीति वत्थुकामेहि पि विविच्च्ऽ एवा ऽति अत्थो युज्जति, तेन कायविवेको वुत्तो होति। विविच्च अकुसलेहि धम्मेहीति किलेसकामेहि सब्बाकुसलेहि वा विविच्चा ऽति अत्थो युज्जति, तेन चित्तविवेको वुत्तो होति। पुरिमेन च्ऽ एत्थ वत्थुकामेहि विवेकवचनतो येव कामसुखपरिच्चागो, दुतियेन किलेसकामेहि विवेकवचनतो नेक्खम्मसुखपरिग्गहो विभावितो होति। एवम् वत्थुकामकिलेसकामविवेकवचनतो येव च एतेसं पठमेन सङ्किलेसवत्थुप्पहाणं, दुतियेन सङ्किलेसप्पहाणं, पठमेन लोलभावस्स हेतु परिच्चागो, दुतियेन बालभावस्स, पठमेन च पयोगसुद्धि, दुतियेन आसयपोसनं विभावितं होतीति विञ्ञातब्बं। एस ताव नयो कामेहीति एत्थ वुत्तकामेसु वत्थुकामपक्खे, किलेसकामपक्खे पन छन्दो ति च रागो ति च एवमादीहि अनेकभेदो कामच्छन्दो येव को ति अधिप्पेतो। सो च अकुसलपरियापन्नो पि समानो, तत्थ कतमो कामच्छन्दो कामो ति आदिना नयेन विभङ्गे झानपटिपक्खतो विं वुत्तो, किलेसकामत्ता वा पुरिमपदे वुत्तो, अकुसलपरियापन्नत्ता दुतियपदे, अनेकभेदतो च्ऽ अस्स कामतो ति अवत्वा कामेहीति वुत्तं। अञ्ञेसम् पि च धम्मानं अकुसलभावे विज्जमाने, तत्थ कतमे अकुसला धम्मा कामच्छन्दो ति आदिना नयेन विभङ्गे उपरिझानङ्गानं पच्चनीकपटिपक्खभावदस्सनतो नीवरणान्ऽ एव वुत्तानि।  
नीवरणानि हि झानङ्गपच्चनीकानि, तेसं झानङ्गान्ऽ एव पटिपक्खा, विद्धंसकानि विघातकानीति वुत्तं होति, यथा हि समाधि कामच्छन्दस्स पटिपक्खो, पीति ब्यापादस्स, वितक्को थीनमिद्धस्स, सुखं उद्धच्चकुक्कुच्चस्स, विचारो विचिकिच्छाया ऽति पेटके वुत्तं---एवम् एत्थ विविच्च्ऽ एव कामेहीति इमिना कामच्छन्दस्स विक्खम्भणविवेको वुत्तो होति। विविच्चाकुसलेहि धम्मेहीति इमिना पञ्चन्नम् पि नीवरणानं, अगहितगहणेन पठमेन कामच्छन्दस्स, दुतियेन सेसनीवरणानं, तथा पठमेन तीसु अकुसलमूलेसु पञ्चकामगुणभेदविसयस्स लोभस्स, दुतियेन आघातवत्थुभेदादिविसयानन्दोसमोहानं,

[पगे १४४]  
१४४ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ओघादिसु वा धम्मेसु पठमेन कामोघकामयोगकामासवकामूपादानाभिज्झाकायगन्थकामरागसंयोजनानं, दुतियेन अवसेसओघयोगासवौपादानगन्थसंयोजनानं, पठमेन च तण्हाय तं सम्पयुत्तकानञ् च, दुतियेन अविज्जाय तं सम्पयुत्तकानञ् च, अपि च पठमेन लोभसम्पयुत्ताट्ठचित्तुप्पादानं, दुतियेन सेसानं चतुन्नं अकुसलचित्तुप्पादानं विक्खम्भणविवेको वुत्तो होतीति वेदितब्बो। अयं ताव विविच्च्ऽ एव कामेहि विविच्च अकुसलेहि धम्मेहीति एत्थ अत्थप्पकासना।  
एत्तावता च पठमस्स झानस्स पहाणङ्गं दस्सेत्वा इदानि सम्पयोगङ्गं दस्सेन्तो सवितक्कं सविचारन् ति आदिम् आह। तत्थ वितक्कणं वितक्को ऊहनन् ति वुत्तं होति।  
स्व् आयं आरम्मणे चित्तस्स अभिनिरोपणलक्खणो, आहननपरियाहननरसो, तथा हि तेन योगावचरो आरम्मणं वितक्काहतं वितक्कपरियाहतं करोतीति वुच्चति, आरम्मणे चित्तस्स आनयनपच्चुपट्ठानो। विचरणं विचारो, अनुसञ्चरणन् ति वुत्तं होति, स्व् आयं आरम्मणानुमज्जनलक्खणो, तत्थ सहजातानुयोजनरसो, चित्तस्स अनुप्पबन्धनपच्चुपट्ठानो, सन्ते पि च तेसं कत्थचि अविप्पयोगे ओऌआरिकट्ठेन घण्टाभिघातसद्दो विय चेतसो पठमाभिनिपातो वितक्को, सुखुमट्ठेन अनुरावो विय अनुप्पबन्धो विचारो, विप्फारवा च्ऽ एत्थ वितक्को परिप्फन्दभावो चित्तस्स आकासे उप्पतितुकामस्स पक्खिनो पक्खविक्खेपो विय पदुमाभिमुखपातो विय च गन्धानुबद्धचेतसो भमरस्स, सन्तवुत्ति विचारो न अतिपरिप्फन्दभावो चित्तस्स आकासे उप्पतितस्स पक्खिनो पक्खप्पसारणं विय परिब्भमणं विय च पदुमाभिमुखपतितस्स भमरस्स पदुमस्स उपरिभागे, सो पन नेसं विसेसो पठमदुतियज्झानेसु पाकटो होति। इति इमिना च वितक्केन इमिना च विचारेन सह वत्तति रुक्खो विय पुप्फेन च फलेन चा ऽति इदं झानं सवितक्कं सविचारन् ति वुच्चति।  
विभङ्गे पन इमिना च वितक्केन इमिना च विचारेन उपेतो होति समुपेतो होतीति आदिना नयेन पुग्गलाधिट्ठाना देसना कता,

[पगे १४५]  
भ्विभ्_इ।१। (इ।१।५।)] सुत्तविभङ्ग-वण्णना १४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अत्थो पन तत्रापि एवम् एव दट्ठब्बो।  
विवेकजन् ति एत्थ विवित्ति विवेको, नीवरणानं विगमो ति अत्थो, विवित्तो ति वा विवेको, नीवरणा विवित्तो झानसम्पयुत्तधम्मरासीति। अत्थो, तस्मा विवेका तस्मिं वा विवेके जातन् ति विवेकजम्। पीतिसुखन् ति एत्थ पीणयतीति पीति, सा सम्पियायनलक्खणा कायचित्तपीणनरसा फरणरसा वा, ओदग्यपच्चुपट्ठाना, सुखनं सुखं, सुट्ठु वा खादति खणति च कायचित्ताबाधन् ति सुखं, तं सातलक्खणं सम्पयुत्तानं उपब्रूहणरसं अनुग्गहपच्चुपत्ठानं, सति पि च नेसं कत्थचि अविप्पयोगे इट्ठारम्मणपटिलाभतुट्ठि पीति, पटिलद्धरसानुभवनं सुखं, यत्थ पीति तत्थ सुखं, यत्थ सुखं तत्थ न नियमतो पीति, सङ्खारक्खन्धसङ्गहीता पीति, वेदनाक्खन्धसङ्गहीतं सुखं, कन्तारखिन्नस्स वनन्तूदकदस्सनसवणेसु विय पीति, वनच्छायापवेसौदकपरिभोगेसु विय सुखं। तस्मिं तस्मिं समये पाकटभावतो च्ऽ एतं वुत्तन् ति वेदितब्बं। अयञ् च पीति इदञ् च सुखं अस्स झानस्स अस्मिं वा झाने अत्थीति इदं झानं पीतिसुखन् ति वुच्चति, अथवा पीति च सुखञ् च पीतिसुखं धम्मविनयादयो विय। विवेकजं पीतिसुखम् अस्स झानस्स अस्मिं वा झाने अत्थीति एवं विवेकजं पीतिसुखं। यथेव हि झानं एवं पीतिसुखम् प्ऽ एत्थ विवेकजम् एव होति, तञ् च्ऽ अस्स अत्थीति तस्मा एकपदेन्ऽ एव विवेकजं पीतिसुखन् ति पि वत्तुं युज्जति। विभङ्गे पन, इदं सुखञ् इमाय पीतिया सहगतं ति आदिना नयेन्ऽ एतं वुत्तं, अत्थो पन तत्रापि एवम् एव दट्ठब्बो। पठमन् ति गणनानुपुब्बतो पठमं, इदं पठमं समापज्जतीति पठमं। पच्चनीकधम्मे झापेतीति झानं, इमिना योगिनो झायन्तीति पि झानं, पच्चनीकधम्मे दहन्ति गोचरं वा चिन्तेन्तीति अत्थो। सयं वा तं झायति उपनिज्झायतीति झानं, तेन्ऽ एव उपनिज्झायनलक्खणन् ति वुच्चति। तद् एतं आरम्मणूपनिज्झानं लक्खणूपनिज्झानन् ति दुविधं होति।

[पगे १४६]  
१४६ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ आरम्मणूपनिज्झानन् ति सह उपचारेन अट्ठ समापत्तियो वुच्चन्ति। कस्मा। कसिणारम्मणूपनिज्झायनतो; लक्खणूपनिज्झानन् ति विपस्सनामग्गफलानि वुच्चन्ति। कस्मा। लक्खणूपनिज्झायनतो, एत्थ हि विपस्सना अनिच्चलक्खणादीनि उपनिज्झायति। विपस्सनाय उपनिज्झानकिच्चं पन मग्गेन सिज्झतीति मग्गो लक्खणूपनिज्झानन् ति वुच्चति। फलं पन निरोधस्स तथालक्खणम् उपनिज्झायतीति लक्खणूपनिज्झानन् ति वुच्चति; इमस्मिं पन्ऽ अत्थे आरम्मणूपनिज्झानम् एव झानन् ति अधिप्पेतं। एत्थाह: कतमं पन झानं नाम यं सवितक्कं सविचारं --पे-- पीतिसुखन् ति एवं अपदेसं अरहतीति वुच्चति। यथा सधनो सपरिजनो ति आदिसु ठपेत्वा धनं च परिजनं च अञ्ञो अपदेसारहो न होति एवं ठपेत्वा वितक्कादिधम्मे अञ्ञं अपदेसारहं न्ऽ अत्थि, यथा पन सरथा सपत्तिसेना ति वुत्ते सेनङ्गेसु एव सेना सम्मुति--एवम् इध पञ्चसु अङ्गेसु येव झानसम्मुति वेदितब्बा। कतमेसु पञ्चसु। वितक्को विचारो पीति सुखं चित्तेकग्गता ति, एतेसु एतान्ऽ एव हि ऽस्स सवितक्कं सविचारन् ति आदिना नयेन अङ्गभावेन वुत्तानि। अवुत्तत्ता एकग्गता अङ्गं न होतीति चे, तञ् च न। कस्मा। वुत्तत्ता एव।  
सापि हि विभङ्गे, झानन् ति वितक्को विचारो पीति सुखं चित्तस्स्ऽ एकग्गता ऽति एवं वुत्ता येव, तस्मा यथा सवितक्कं सविचारन् ति एवं सचित्तेकग्गतन् ति इध अवुत्ते पि इमिना विभङ्गवचनेन चित्तेकग्गतापि अङ्गम् एवा ऽति वेदितब्बा, येन हि अधिप्पायेन भगवता उद्देसो कतो सो एवानेन विभङ्गे पि पकासितो ति। उपसम्पज्जा ऽति उपगन्त्वा, पापुणित्वा ति वुत्तं होति, उपसम्पादयित्वा वा निप्फादेत्वा ति वुत्तं होति। विभङ्गे पन, उपसम्पज्जा ऽति पठमस्स झानस्स लाभो पटिलाभो पत्ति सम्पत्ति पस्सना सच्छिकिरिया उपसम्पदा ति वुत्तं, तस्सापि एवम् एव्ऽ अत्थो वेदितब्बो।  
विहासिन् ति बोधिमण्डे निसज्जासङ्खातेन इरियापथविहारेन, इति वुत्तप्पकारझानसमङ्गी हुत्वा अत्तभावस्स इरीयनं वुत्तिं पालनं यपनं यापनं चारं विहारं अभिनिप्फादेसिन् ति अत्थो।

[पगे १४७]  
भ्विभ्_इ।१। (इ।१।५।)] सुत्तविभङ्ग-वण्णना १४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वुत्तं ह्ऽ एतं विभङ्गे, विहरतीति इरीयति वत्तति पालेति यपेति यापेति चरति विहरति, तेन वुच्चति विहरतीति। किं पन कत्वा भगवा इमं झानं उपसम्पज्ज विहासीति। कम्मट्ठानं भावेत्वा। कतरं। आनापाणसतिकम्मट्ठानं। अञ्ञेन तदत्थिकेन किं कातब्बन् ति। अञ्ञेन पि एतं वा कम्मट्ठानं पठविकसिणादीनं वा अञ्ञतरं भावेतब्बं। तेसं भावनानयो विसुद्धिमग्गे वुत्तनयेन्ऽ एव वेदितब्बो। इध पन वुच्चमाने अतिभारियं विनयनिदानं होति, तस्मा पालिया अत्थप्पकासनमत्तम् एव करोमा ऽति। पठमज्झानकथा निट्ठिता।  
वितक्कविचारानं वूपसमा ति वितक्कस्स च विचारस्स चा ऽति इमेसं द्विन्नं वूपसमा समतिक्कमा, दुतियज्झानक्खणे अपातुभावा ति वुत्तं होति। तत्थ किञ्चापि दुतियज्झाने सब्बे पि पठमज्झानधम्मा न सन्ति, अञ्ञे येव हि पठमज्झाने फस्सादयो अञ्ञे इध, ओलारिकस्स ओलारिकस्स पन अङ्गस्स समतिक्कमा पठमज्झानतो परेसं दुतियज्झानादीनं अधिगमो होतीति दीपनत्थं वितक्कविचारानं वूपसमा ति एवं वुत्तन् ति वेदितब्बम्।  
अज्झत्तन् ति इध नियकज्झत्तम् अधिप्पेतं, विभङ्गे पन अज्झत्तं पच्चत्तं ति एत्तकम् एव वुत्तं, यस्मा पन नियकज्झत्तं अधिप्पेतं, तस्मा अत्तनि जातं अत्तनो सन्ताने निब्बत्तन् ति अयम् एत्थ अत्थो। सम्पसादनन् ति सम्पसादनं वुच्चति सद्धा, सम्पसादनयोगतो झानम् पि सम्पसादनं नीलवण्णयोगतो नीलवत्थं विय, यस्मा वा तं झानं सम्पसादनसमन्नागतत्ता वितक्कविचारक्खोभवूपसमनेन चेतो सम्पसादयति तस्मापि सम्पसादनन् ति वुत्तं, इमस्मिञ् च अत्थविकप्पे सम्पसादनं चेतसो ति एवं पदसम्बन्धो वेदितब्बो। पुरिमस्मिं पन अत्थविकप्पे चेतसो ति एतं एकोदिभावेन सद्धिं योजेतब्बं। तत्रायं अत्थयोजना: एको उदेतीति एकोदि, वितक्कविचारेहि अनज्झारूऌहत्ता अग्गो सेट्ठो हुत्वा उदेतीति अत्थो;

[पगे १४८]  
१४८ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेट्ठो पि हि लोके एको ति वुच्चति, वितक्कविचारविरहतो वा एको असहायो हुत्वा इति पि वट्टति, अथवा सम्पयुत्तधम्मे उदायतीति उदि, उट्ठापेतीति अत्थो, सेट्ठट्ठेन एको च सो उदि चा ऽति एकोदि; समाधिस्स्ऽ एतं अधिवचनं। इति इमं एकोदिं भावेति वड्ढयतीति इदम् दुतियज्झानं एकोदिभावं, सो पनायं एकोदि यस्मा चेतसो न सत्तस्स न जीवस्स तस्मा एतं चेतसो एकोदिभावन् ति वुत्तम्। ननु चायं सद्धा पठमज्झाने पि अत्थि अयञ् च एकोदिनामको समाधि, अथ कस्मा इदम् एव सम्पसादनं चेतसो एकोदिभावञ् चा ऽति वुत्तं। वुच्चते: अदुं हि पठमं झानं वितक्कविचारक्खोभेन वीचितरङ्गसमाकुलम् इव जलं न सुप्पसन्नं होति, तस्मा सतियापि सद्धाय सम्पसादनन् ति न वुत्तं, न सुप्पसन्नत्ता येव च्ऽ एत्थ समाधि पि न सुट्ठु पाकटो तस्मा एकोदिभावन् ति पि न वुत्तं। इमस्मिं पन झाने वितक्कविचारपलिबोधाभावेन लद्धोकासा बलवती सद्धा, बलवसद्धासहाय पटिलाभेन्ऽ एव च समाधि पि पाकटो तस्मा इदम् एव एवं वुत्तन् ति वेदितब्बं। विभङ्गे पन सम्पसादनन् ति या सद्धा सद्दहना ओकप्पना अभिप्पसादो, चेतसो एकोदिभावन् ति या चित्तस्स ठिति --पे-- सम्मासमाधीति एत्तकम् एव वुत्तं, एवं वुत्तेन पन्ऽ एतेन सद्धिं अयं अत्थवण्णना यथा न विरुज्झति अञ्ञदत्थु संसन्दति च्ऽ एव समेति च एवं वेदितब्बो। अवितक्कं अविचारन् ति भावनाय पहीणत्ता एतस्मिं एतस्स वा वितक्को न्ऽ अत्थीति अवितक्कं, इमिना ऽव नयेन अविचारम्। विभङ्गे पि वुत्तं, इति अयं च वितक्को अयं च विचारो सन्ता होन्ति समिता वूपसन्ता अत्थङ्गता अब्भत्थङ्गता अप्पिता व्यप्पिता सोसिता विसोसिता व्यन्तिकता, तेन वुच्चति अवितक्कं अविचारं ति। एत्थाह:  
ननु च वितक्कविचारानं वूपसमा ति इमिनापि अयम् अत्थो सिद्धो, अथ कस्मा पुन वुत्तं अवितक्कं अविचारन् ति।  
वुच्चते: एवम् एतं सिद्धो वायम् अत्थो न पन्ऽ एतं तद् अत्थदीपकं ननु अवोचुम्ह, ओऌआरिकस्स ओऌआरिकस्स पन अङ्गस्स समतिक्कमा पठमज्झानतो परेसं दुतियज्झानादीनं अधिगमो होतीति दीपनत्थं वितक्कविचारानं वूपसमा ति एवं वुत्तं ति।

[पगे १४९]  
भ्विभ्_इ।१। (इ।१।५।)] सुत्तविभङ्ग-वण्णना १४९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अपि च वितक्कविचारानं वूपसमा इदं सम्पसादनं न किलेसकालुस्सियस्स वितक्कविचारानं च वूपसमा एकोदिभावं न उपचारज्झानम् इव नीवरणप्पहाणा पठमज्झानम् इव च अङ्गपातुभावा ति, एवं सम्पसादनएकोदिभावानं हेतुपरिदीपकम् इदं वचनं। ताअ वितक्कवारां वूपसमा इदं अवितक्कं अविचारं न ततियचतुत्थज्झानानि विय चक्खुविञ्ञाणादीनि विय च अभावा ति। एवं अवितक्काविचारभावस्स हेतुपरिदीपकञ् च न वितक्कविचाराभावमत्तपरिदीपकं, वितक्कविचाराभावमत्तपरिदीपकम् एव पन अवितक्कं अविचारन् ति इदम् वचनं, तस्मा पुरिमं वत्वा पि वत्तब्बम् एवा ऽति। समाधिजन् ति पठमज्झानसमाधितो सम्पयुत्तसमाधितो वा जातन् ति अत्थो। तत्थ किञ्चापि पठमन् पि सम्पयुत्तसमाधितो जातं अथ खो अयम् एव समाधीति वत्तब्बतं अरहति वितक्कविचारक्खोभविरहेन अतिविय अचलत्ता सुप्पसन्नत्ता च, तस्मा इमस्स वण्णभणनत्थं इदम् एव समाधिजन् ति वुत्तं। पीतिसुखन् ति इदं वुत्तनयम् एव। दुतीयन् ति गणनानुपुब्बतो दुतियं, इदं दुतियं समापज्जतीति दुतियं। झानन् ति एत्थ पन यथा पठमज्झानं वितक्कादीहि पञ्चङ्गिकं होति अम् इदं सम्पसादादीहि चतुरङ्गिकन् ति वेदितब्बं। यथाह: झानन् ति सम्पसादो पीति सुखं चित्तस्स एकग्गता ति परियायो येव, चेतसो सम्पसादं पन ठपेत्वा निप्परियायेन तिवङ्गिकम् एव्ऽ एतं होति। यथाह:  
कतमं तस्मिं समये तिवङ्गिकं झानं होति, पीति सुखम् चित्तस्स एकग्गता ति। सेसं वुत्तनयम् एवा ऽति। दुतियज्झानकथा निट्ठिता।  
पीतिया च विरागा ति एत्थ वुत्तत्था येव पीति, विरागो ति तस्सा जिगुच्छनं वा समतिक्कमो वा, उभिन्नम् अन्तरा च सद्दो सम्पिण्डनत्थो, सो वूपसमं वा सम्पिण्डेति वितक्कविचारवूपसम् वा, तत्थ यदा वूपसमम् एव सम्पिण्डेति तदा पीतिया विरागा च किञ्च भीय्यो वूपसमा चा ऽति एवं योजना वेदितब्बा।

[पगे १५०]  
१५० समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमिस्सा च योजनाय विरागो जिगुच्छनत्थो होति, तस्मा पीतिया जिगुच्छना च वूपसमा चा ऽति अयम् अत्थो दट्ठब्बो। यदा पन वितक्कविचारवूपसमं सम्पिण्डेति, तदा पीतिया च विरागा किञ्च भीय्यो वितक्कविचारानञ् च वूपसमा ति एवं योजना वेदितब्बा। इमिस्सा च योजनाय विरागो समतिक्कमनत्थो होति, तस्मा पीतिया च समतिक्कमा वितक्कविचारानञ् च वूपसमा ति अयम् अत्थो दट्ठब्बो।  
कामञ् च्ऽ एते वितक्कविचारा दुतियज्झाने येव वूपसन्ता।  
इमस्स पन झानस्स मग्गपरिदीपनत्थं वण्णभणनत्थञ् च्ऽ एतं वुत्तं। वितक्कविचारानञ् च वूपसमा ति हि वुत्ते इदं पञ्ञायति: नून वितक्कविचारानं वूपसमो मग्गो इमस्स झानस्सा ऽति, यथा च ततिये अरियमग्गे अप्पहीणानं पि सक्कायदिट्ठादीनं पञ्चन्नं ओरम्भागियानं संयोजनानं पहाणा ति वुच्चमानं वण्णभणनं होति, तद् अधिगमाय उस्सुक्कानं उस्साहजनकं, एवम् एवं इध अवूपसन्तानम् पि वितक्कविचारानं वूपसमो वुच्चमानो वण्णभणनं होति, तेनायम् अत्थो वुत्तो पीतिया च समतिक्कमा वितक्कविचारानञ् च वूपसमा ति।  
उपेक्खको च विहासिन् ति एत्थ उप्पत्तितो इक्खतीति उपेक्खा समं पस्सति अपक्खपतिता ऽव हुत्वा पस्सतीति अत्थो।  
ताय विसदाय विपुलाय थामगताय समन्नागतत्ता ततियज्झानसमङ्गी उपेक्खको ति वुच्चति। उपेक्खा पन दसविधा होति, छऌअङ्गुपेक्खा ब्रह्मविहारुपेक्खा बोज्झङ्गुपेक्खा विरियूपेक्खा सङ्खारुपेक्खा वेदनूपेक्खा विपस्सनूपेक्खा तत्र मज्झत्तुपेक्खा झानुपेक्खा पारिसुद्धिउपेक्खा ति, एवम् अयं दसविधापि तत्थ तत्थ आगतनयतो भूमिपुग्गलचित्तारम्मणतो खन्धसङ्गहएकक्खणकुसलत्तिकसङ्खेपवसेन च अत्थसालिनिया धम्मसङ्गहट्ठकथाय वुत्तनयेन वेदितब्बा,

[पगे १५१]  
भ्विभ्_इ।१। (इ।१।५।)] सुत्तविभङ्ग-वण्णना १५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इध पन वुच्चमाना विनयनिदानं अतिभारियं करोतीति न वुत्ता। लक्खणादितो पन इध अधिप्पेतुपेक्खा मज्झत्तलक्खणा अनाभोगरसा अब्यापारपच्चुपट्ठाना पीतिविरागपदट्ठाना ति। एत्थाह: ननु चायं अत्थतो तत्र मज्झत्तुपेक्खा ऽव होति, सा च पठमदुतियज्झानेसु पि अत्थि तस्मा तत्रापि उपेक्खको च विहासिन् ति एवम् अयं वत्तब्बा सिया, सा कस्मा न वुत्ता ति। अपरिव्यत्तकिच्चतो; अपरिव्यत्तं हि तस्सा तत्थ किच्चं वितक्कादीहि अभिभूतत्ता, इध पनायं वितक्कविचारपीतीहि अनभिभूतत्ता उक्खित्तसिरा विय हुत्वा परिव्यत्तकिच्चा जाता, तस्मा वुत्ता ऽति। निट्ठिता च उपेक्खको च विहासिन् ति एतस्स सब्बसो अत्थवण्णना।  
इदानी सतो च सम्पजानो ति एत्थ सरतीति सतो, सम्पजानातीति सम्पजानो; पुग्गलेन सति च सम्पजञ्ञञ् च वुत्तं, तत्थ सरणलक्खणा सति अपम्मुस्सनरसा आरक्खपच्चुपट्ठाना, असम्मोहलक्खणं सम्पजञ्ञं तीरणरसं पविचयपच्चुपट्ठानं। तत्थ किञ्चापि इदं सतिसम्पजञ्ञं पुरिमज्झानेसु पि अत्थि, मुट्ठस्सतिस्स हि असम्पजानस्स उपचारमत्तम् पि न सम्पज्जति पगेव अप्पना ओऌआरिकत्ता पन तेसं झानानं भूमियं विय पुरिसस्स चित्तस्स गतिसुखा होति, अपरिव्यत्तं तत्थ सतिसम्पजञ्ञकिच्चं, ओऌआरिकङ्गप्पहाणेन पन सुखुमत्ता इमस्स झानस्स पुरिसस्स खुरधारायं विय सतिसम्पजञ्ञकिच्चपरिग्गहीता येव चित्तस्स गति इच्छितब्बा ति इध्ऽ एव वुत्तं। किञ्च भीय्यो यथापि धेनूपगो वच्छो धेनुतो अपनीतो अरक्खियमानो पुनद् एव धेनुं उपगच्छति, एवम् इदं ततियज्झानसुखं पीतितो अपनीतं तं सतिसम्पजञ्ञरक्खेन अरक्खियमानं पुनद् एव पीतिं उपगच्छेय्य, पीतिसम्पयुत्तम् एव सिया, सुखे चापि सत्ता रज्जन्ति इदं च अतिमधुरं सुखं ततो परं सुखभावा,

[पगे १५२]  
१५२ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सतिसम्पजञ्ञानुभावेन पन्ऽ एत्थ सुखे असारज्जना होति नो अञ्ञथा ति इमम् पि अत्थविसेसं दस्सेतुं इदं इध्ऽ एव वुत्तन् ति वेदितब्बं। इदानि सुखञ् च कायेन पटिसंवेदेसिन् ति एत्थ किञ्चापि ततियज्झानसमङ्गिनो सुखपटिसंवेदनाभोगो न्ऽ अत्थि एवं सन्ते पि यस्मा तस्स नामकायेन सम्पयुत्तं सुखं यं वा तं नामकायसम्पयुत्तं सुखं तं समुट्ठानेन्ऽ अस्स यस्मा अतिपणीतेन रूपेन रूपकायो फुटो यस्स फुटत्ता झाना वुट्ठितो पि सुखं पटिसंवेदेय्य, तस्मा एतम् अत्थं दस्सेन्तो सुखञ् च कायेन पटिसंवेदेसिन् ति आह। इदानि यं तं अरिया आचिक्खन्ति उपेक्खको सतिमा सुखविहारीति एत्थ यं झानहेतु यं झानकारणा तं ततियज्झानसमङ्गिपुग्गलं बुद्धादयो अरिया आचिक्खन्ति देसेन्ति पञ्ञपेन्ति पट्ठपेन्ति विवरन्ति विभजन्ति उत्तानी-करोन्ति पकासेन्ति पसंसन्तीति अधिप्पायो। किन् ति उपेक्खको सतिमा सुखविहारीति, तं ततियज्झानं उपसम्पज्ज विहासिन् ति एवम् एत्थ योजना वेदितब्बा। कस्मा पन तं ते एवं पसंसन्तीति, पसंसारहतो, अयं हि यस्मा अतिमधुरसुखे सुखपारमिप्पत्ते पि ततियज्झाने उपेक्खको न तत्थ सुखाभिसङ्गेन आकड्ढीयति, यथा च पीति न उप्पज्जति एवं उपट्ठितसतिताय सतिमा। यस्मा च अरियकन्तं अरियजनसेवितम् एव च असङ्किलिट्ठसुखं नामकायेन पटिसंवेदेति तस्मा पसंसारहो, इति पसंसारहतो नं अरिया ते एवं पसंसाहेतुभूते गुणे पकासेन्ता उपेखको सतिमा सुखविहारीति एवं पसंसन्तीति वेदितब्बं। ततियन् ति गणनानुपुब्बतो ततियं। इदं ततियं समापज्जतीति ततियं। झानन् ति एत्थ च यथा दुतियं सम्पसादादीहि चतुरङ्गिकं एवम् इदं उपेक्खादीहि पि पञ्चङ्गिकं।  
यथाह: झानन् ति उपेक्खा सतिसम्पजञ्ञं सुखं चित्तस्स एकग्गता ति, परियायो ऽव च्ऽ एसो, उपेक्खा सतिसम्पजञ्ञानि ठपेत्वा निप्परियायेन दुवङ्गिकम् एव तं होति।  
यथाह: कतमं तस्मिं समये दुवङ्गिकं झानं होति,

[पगे १५३]  
भ्विभ्_इ।१। (इ।१।५।)] सुत्तविभङ्ग-वण्णना १५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सुखं चित्तस्स्ऽ एकग्गता ति, सेसं वुत्तनयम् एवा ऽति।  
ततियज्झानकथा निट्ठिता।  
सुखस्स च पहाणा दुक्खस्स च पहाणा ति कायिकसुखस्स च कायिकदुक्खस्स च पहाणा। पुब्बेवाऽति तञ् च खो पुब्बेव न चतुत्थज्झानक्खणे। सोमनस्सदोमनस्सानं अत्थगमा ति चेतसिकसुखस्स चेतसिकदुक्खस्स चा ऽति इमेसम् पि द्विन्नं पुब्बे येव अत्थगमा पहाणा इच्च् एव वुत्तं होति। कदा पन नेसं पहाणं होति, चतुन्नं झानानं उपचारक्खणे, सोमनस्सं हि चतुत्थस्स झानस्स उपचारक्खणे येव पहीयति, दुक्खदोमनस्स--सुखानि पठमदुतियततियानं उपचारक्खणेसु, एवम् एतेसं पहाणक्कमेन अवुत्तानं इन्द्रियविभङ्गे पन इन्द्रियानं उद्देसक्कमेन्ऽ एव इधापि वुत्तानं सुखदुक्खसोमनस्सदोमनस्सानं पहाणं वेदितब्बं। यदि पन्ऽ एतानि तस्स तस्स झानस्स्ऽ ऊपचारक्खणे येव पहीयन्ति, अथ कस्मा: कत्थ च्ऽ उप्पन्नं दुक्खिन्द्रियं अपरिसेसं निरुज्झति, इध भिक्खवे भिक्खु विविच्च्ऽ एव कामेहि --पे-- पठमं झानं उपसम्पज्ज विहरति एत्थ्ऽ उप्पन्नं दुक्खिन्द्रियम् अपरिसेसम् निरुज्झति, कत्थ च्ऽ उप्पन्नं दोमनस्सिन्द्रियं सुखिन्द्रियं सोमनस्सिन्द्रियं अपरिसेसं निरुज्झति, इध भिक्खवे भिक्खु सुखस्स च पहाणा --पे-- चतुत्थज्झानं उपसम्पज्ज विहरति, एत्थ्ऽ उप्पन्नं सोमनस्सिन्द्रियं अपरिसेसं निरुज्झतीति एवं झाने स्व्ऽ एव निरोधो वुत्तो ति। अतिसयनिरोधत्ता, अतिसयनिरोधो हि नेसं पठमज्झानादीसु न, निरोधो येव पन उपचारक्खणे, नातिसयनिरोधो, तथा हि नानावज्जने पठमज्झानूपचारे निरुधस्सापि दुक्खिन्द्रियस्स डंसमकसादिसम्फस्सेन वा विसमासनूपतापेन वा सिया उप्पत्ति न त्व् एव अन्तो अप्पणाय, उपचारे वा निरुद्धम् प्ऽ एतं न सुट्ठु निरुद्धं होति पटिपक्खेन अविहतत्ता, अन्तो अप्पणाय पन पीतिफरणेन सब्बो कायो सुखोक्कन्तो होति, सुखोक्कन्तकायस्स च सुट्ठु निरुद्धं होति दुक्खिन्द्रियं पटिपक्खेन विहतत्ता, नानावज्जने एव च दुतियज्झानूपचारे पहीणस्सापि दोमनस्सिन्द्रियस्स।

[पगे १५४]  
१५४ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा एतं वितक्कविचारप्पच्चये पि कायकिलमथे चित्तूपघाते च सति उप्पज्जति, वितक्कविचाराभावे च न्ऽ एव उप्पज्जति, यत्थ पन उप्पज्जति तत्थ वितक्कविचाराभावे, अप्पहीणा एव च दुतियज्झानूपचारे वितक्कविचारा ति तत्थ्ऽ अस्स सिया उप्पत्ति अप्पहीणपच्चयत्ता, न त्व् एव दुतियज्झाने पहीणपच्चयत्ता, तथा ततियज्झानूपचारे पहीणस्सापि सुखिन्द्रियस्स पीतिसमुट्ठानपणीतरूपफुटकायस्स सिया उप्पत्ति न त्व् एव ततियज्झाने, ततियज्झाने हि सुखस्स पच्चयभूता पीति सब्बसो निरुद्धा ति, तथा चतुत्थज्झानूपचारे पहीणस्सापि सोमनस्सिन्द्रियस्स आसन्नत्ता अप्पणाप्पत्ताय उपेखाय अभावेन सम्मा अनतिक्कन्तत्ता च सिया उप्पत्ति न त्व् एव चतुत्थज्झाने, तस्मा एव च एत्थ्ऽ उप्पन्नं दुक्खिन्द्रियं अपरिसेसम् निरुज्झतीति तत्थ तत्थ अपरिसेसगहणं कतन् ति। एत्थाह: अथ्ऽ एवं तस्स तस्स झानस्स्ऽ ऊपचारे पहीणापि एता वेदना इध कस्मा समाहरीति। सुखगहणत्थं। याहि अयं अदुक्खमसुखन् ति एत्थ अदुक्खमसुखवेदना वुत्ता, सा सुखुमा दुविञ्ञेय्या न सक्का सुखेन गहेतुं, तस्मा यथा नाम दुट्ठस्स यथा तथा वा उपसङ्कमित्वा गहेतुं असक्कुनेय्यस्स गोणस्स गहणत्थं गोपो एकस्मिं वजे सब्बा गावो समाहरति अथ्ऽ एकेकं नीहरन्तो पटिपाटिया आगतं अयं सो, गण्हाथ नं ति तम् पि गाहयति एवम् एवं भगवा सुखगहणत्थं सब्बा एता समाहरि। एवं हि समाहटा एता दस्सेत्वा यं न्ऽ एव सुखं न दुक्खं न सोमनस्सं न दोमनस्सं अयं अदुक्खमसुखा वेदना ति सक्का होति एसा गाहयितुं। अपि च अदुक्खमसुखाय चेतो विमुत्तिया पच्चयदस्सनत्थं चा ऽति पि एता वुत्ता ति वेदितब्बा, सुखप्पहाणादयो हि तस्सा पच्चया। यथाह: चत्तारो खो आवुसो पच्चया अदुक्खमसुखाय चेतोविमुत्तिया समापत्तिया: इधावुसो भिक्खु सुखस्स च पहाणा --पे-- चतुत्थज्झानं उपसम्पज्ज विहरति,

[पगे १५५]  
भ्विभ्_इ।१। (इ।१।५।)] सुत्तविभङ्ग-वण्णना १५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इमे खो आवुसो चत्तारो पच्चया अदुक्खमसुखाय चेतोविमुत्तिया समापत्तिया ति। यथा वा अञ्ञत्थ पहीणापि सक्कायदिट्ठिआदयो ततियमग्गस्स वण्णभणनत्थं तत्थ पहीणा ति वुत्ता, एवं वण्णभणनत्थम् प्ऽएतस्स झानस्स्ऽ एता इध वुत्ता ति वेदितब्बा।  
पच्चयघातेन वा एत्थ रागदोसानं अतिदूरभावं दस्सेतुम् प्ऽ एता वुत्ता ति वेदितब्बा। एतासु हि सुखं सोमनस्सस्स पच्चयो, सोमनस्सं रागस्स, दुक्खं दोमनस्सस्स पच्चयो, दोमनस्सं दोसस्स, सुखादिघातेन च सप्पच्चया रागदोसा हता अतिदूरे होन्तीति। अदुक्खमसुखन् ति दुक्खाभावेन अदुक्खं, सुखाभावेन असुखं, एतेन्ऽ एत्थ दुक्खसुखपटिपक्खभूतं ततियवेदनं दीपेति न दुक्खसुखाभावमत्तं, ततियवेदना नाम अदुक्खा असुखा उपेक्खा ति पि वुच्चति, सा इट्ठानिट्ठविपरीतानुभवनलक्खणा, मज्झत्तरसा अविभूतपच्चुपट्ठाना सुखनिरोधपदट्ठाना ति वेदितब्बा।  
उपेखासतिपारिसुद्धिन् ति उपेखाय जनितसतिपारिसुद्धिं, इमस्मिं झाने सुपरिसुद्धा सति, या च तस्सा सतिया पारिसुद्धि सा उपेक्खाय कता न अञ्ञेन, तस्मा एतं उपेखासतिपारिसुद्धीति वुच्चति। विभङ्गे पि वुत्तं, अयं सति इमाय उपेखाय विसदा होति परिसुद्धा परियोदाता तेन वुच्चति उपेखासतिपारिसुद्धीति, याय च उपेखाय एत्थ सतिया पारिसुद्धि होति सा अत्थतो तत्र मज्झत्तता ति वेदितब्बा। न केवलञ् च्ऽ एत्थ तया सतिय्ऽ एव परिसुद्धा अपि च खो सब्बे पि सम्पयुत्तधम्मा, सतिसीसेन पन देसना वुत्ता। तत्थ किञ्चापि अयं उपेखा हेट्ठापि तीसु झानेसु विज्जति, यथा पन दिवा सुरियप्पभाभिभवा सोम्मभावेन च अत्तनो उपकारकत्तेन वा स्हागाय रत्तिया अलाभा दिवा विज्जमानापि चन्दलेखा अपरिसुद्धा होति अपरियोदाता, एवम् अयम् पि तत्र मज्झत्तुपेक्खा चन्दलेखा वितक्कादिपच्चनीकधम्मतेजाभिभवा सभागाय च उपेक्खा वेदना रत्तिया अलाभा विज्जमानापि पठमादिझानभेदे अपरिसुद्धा होति,

[पगे १५६]  
१५६ समन्तपासादिका [भ्विभ्_इ।१। (इ।१।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्सा च अपरिसुद्धाय दिवा अपरिसुद्धचन्दलेखाय पभा विय सहजातापि सतिआदयो अपरिसुद्धा ऽव होन्ति, तस्मा तेसु एकम् पि उपेखासतिपारिसुद्धीति न वुत्तं।  
इध पन वितक्कादिपच्चनीकधम्मतेजाभिभवा सभागाय च उपेखावेदनारत्तिया पटिलाभा अयं तत्र मज्झत्तुपेक्खा चन्दलेखा अतिविय परिसुद्धा तस्सा परिसुद्धत्ता परिसुद्धचन्दलेखाप्पभा विय सहजातापि सतिआदयो परिसुद्धा होन्ति परियोदाता, तस्मा इदम् एव उपेक्खासतिपारिसुद्धिन् ति वुत्तन् ति वेदितब्बं। चतुत्थन् ति गणनानुपुब्बतो चतुत्थं, इदं चतुत्थं समापज्जतीति चतुत्थं। झानन् ति एत्थ यथा ततियं उपेक्खादीहि पञ्चङ्गिकं एवम् इदं उपेक्खादीहि तिवङ्गिकं। यथाह: झानन् ति उपेक्खा सति चित्तस्स्ऽ एकग्गता ति, परियायो एव च्ऽ एसो, ठपेत्वा पन सति उपेखावेदनम् एव गहेत्वा निप्परियायेन दुवङ्गिकम् एतं होति। यथाह: कतमं तस्मिं समये दुवङ्गिकझानं होति, उपेक्खा चित्तस्स्ऽ एकग्गता ति, सेसं वुत्तनयम् एवा ऽति। चतुत्थज्झानकथा निट्ठिता।  
इति इमानि चत्तारि झानानि केसञ्चि चित्तेकग्गतत्थानि होन्ति, केसञ्चि विपस्सनापादकानि, केसञ्चि अभिञ्ञापादकानि, के सञ्चि निरोधपादकानि, केसञ्चि भवोक्कमनत्थानि। तत्थ खीणासवानं चित्तेकग्गतत्थानि होन्ति। ते हि, समापज्जित्वा एकग्गचित्ता सुखं दिवसं विहरिस्सामा ऽति इच्च्ऽ एवं कसिणपरिकम्मं कत्वा अट्ठसमापत्तियो निब्बत्तेन्तिएखपुथुज्नान् समापत्तितो वुट्ठाय समाहितेन चित्तेन विपस्सिस्सामा ऽति निब्बत्तेन्तानं विपस्सनापादकानि होन्ति। ये पन अट्ठसमापत्तियो निब्बत्तेत्वा अभिञ्ञापादकम् झानं समापज्जित्वा समापत्तितो वुट्ठाय एको पि हुत्वा बहुधा होतीति वुत्तनया अभिञ्ञायो पत्थेन्ता निब्बत्तेन्ति तेसं अभिञ्ञापादकानि होन्ति। ये पन अट्ठसमापत्तियो निब्बत्तेत्वा निरोधसमापत्तिं समापज्जित्वा सत्ताहं अचित्ता हुत्वा दिट्ठ्ऽ एव धम्मे निरोधं निब्बानं पत्वा सुखं विहरिस्सामा ऽति निब्बत्तेन्ति, तेसं निरोधपादकानि होन्ति।

[पगे १५७]  
भ्विभ्_इ।१। (इ।१।५-६।)] सुत्तविभङ्ग-वण्णना १५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ये पन अट्ठसमापत्तियो निब्बत्तेत्वा अपरिहीणज्झाना ब्रह्मलोके उप्पज्जिस्सामा ऽति निब्बत्तेन्ति, तेसं भवोक्कमनत्थानि होन्ति। भगवता पन्ऽ इदं चतुत्थज्झानं बोधिरुक्खमूले निब्बत्तितं तं तस्स विपस्सनापादकञ् च्ऽ एव अहोसि अभिञ्ञापादकञ् च निरोधपादकञ् च सब्बकिच्चसाधकञ् च, सब्बलोकियलोकुत्तरगुणदायकन् ति वेदितब्बं। ॥५॥  
येसञ् च गुणानं दायकं अहोसि तेसं एकदेसं दस्सेन्तो सो एवं समाहिते चित्ते ति आदिम् आह। तत्थ सो ति सो अहं। एवन् ति चतुत्थज्झानक्कमनिदस्सनम् एतं, इमिना क्कमेन चतुत्थज्झानम् पटिलभित्वा ति वुत्तं होति।  
समाहिते ति इमिना चतुत्थज्झानसमाधिना समाहिते। परिसुद्धे ति आदिसु पन उपेखासतिपारिसुद्धिभावेन परिसुद्धे। परिसुद्धत्ता येव परियोदाते, पभस्सरे ति वुत्तं होति। सुखादीनं पच्चयानं घातेन विहतरागादि -अङ्गणत्ता अनङ्गणे। अनङ्गणत्ता येव विगतूपक्किलेसे, अङ्गणेन हि चित्तं उपक्किलिस्सति। सुभावितत्ता मुदुभूते वसीभावप्पत्ते ति वुत्तं होति, वसे वत्तमानं हि चित्तं मुदू ऽति वुच्चति। मुदुत्ता एव च कम्मनिये, कम्मक्खमे कम्मयोग्गे ति वुत्तं होति। मुदू हि चित्तं कम्मनियं होति सुद्धन्तम् इव सुवण्णं, तद् उभयम् पि च सुभावितत्ता एव। यथाह: नाहं भिक्खवे अञ्ञं एकधम्मम् पि समनुपस्सामि यं एवं भावितं बहुलीकतं मुदुञ् च होति कम्मनियञ् च यथयिदं भिक्खवे चित्तं ति। एतेसु परिसुद्धभावादिसु ठितत्ता ठिते।  
ठितत्ता येव आनेज्जप्पत्ते अचले निरिञ्जने ति वुत्तं होति।  
मुदुकम्मञ्ञभावेन वा अत्तनो वसे ठितत्ता ठिते।  
सद्धादीहि परिग्गहीतत्ता आनेज्जप्पत्ते। सद्धापरिग्गहीतं हि चित्तं अस्सद्धियेन न इञ्जति, विरियपरिग्गहीतं कोसज्जेन न इञ्जति, सतिपरिग्गहीतं पमादेन न इञ्जति, समाधिपरिग्गहीतम् उद्धच्चेन न इञ्जति, पञ्ञापरिग्गहीतं अविज्जाय न इञ्जति, ओभासगतं किलेसन्धकारेन न इञ्जति, इमेहि छहि धम्मेहि परिग्गहीतं आनेज्जप्पत्तं होति।

[पगे १५८]  
१५८ समन्तपासादिका [भ्विभ्_इ।१। (इ।१।६।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं अट्ठङ्गसमन्नागतं चित्तं अभिनीहारक्खमं होति अभिञ्ञासच्छिकरणीयानं धम्मानं अभिञ्ञा सच्छिकिरियाय। अपरो नयो: चतुत्थज्झानसमाधिना समाहिते, नीवरणदूरीभावेन परिसुद्धे, वितक्कादिसमतिक्कमेन परियोदाते, झानपटिलाभपच्चयानं पापकानं इच्छावचरानं अभावेन अनङ्गणे, अभिज्झादीनं चित्तूपक्किलेसानं विगमेन विगतूपक्किलेसे, उभयम् पि च्ऽ एतं अनङ्गणवत्थसुत्तानुसारेन वेदितब्बं। वसिप्पत्तिया मुदुभूते, इद्धिपादभावूपगमेन कम्मनिये, भावनापारिपूरिया पणीतभावूपगमेन ठिते आनेज्जप्पत्ते, यथा अनेजभावम् आनेज्जप्पत्तं होति एवम् ठिते ति अत्थो।  
एवं पि अट्ठङ्गसमन्नागतं चित्तं अभिनीहारक्खमं होति अभिञ्ञासच्छिकरणीयानं धम्मानं अभिञ्ञा सच्छिकिरियाय पादकं पदट्ठानभूतन् ति।  
पुब्बेनिवासानुस्सतिञाणाया ऽति एवं अभिञ्ञापादके जाते एतस्मिं चित्ते पुब्बेनिवासानुस्स्तिम्हि यं ञानं तद् अत्थाय। तत्थ पुब्बेनिवासो ति पुब्बे अतीतजातीसु निवुत्थक्खन्धा, निवुत्था ति अज्झावुत्था अनुभूता अत्तनो सन्ताने उप्पज्जित्वा निरुद्धा, निवुत्थधम्मा वा; निवुत्था ति गोचरनिवासेन निवुत्था अत्तनो विञ्ञाणेन विञ्ञाता परिच्छिन्ना परविञ्ञाणविञ्ञातापि वा। छिन्नवटुमकानुस्सरणादिसु पुब्बेनिवासानुस्सतीति याय सतिया पुब्बेनिवासं अनुस्सरति, पुब्बेनिवासानुस्सति, ञाणन् ति ताय सतिया सम्पयुत्तं ञाणं। एवम् इमस्स पुब्बेनिवासानुस्सतिञाणस्स अत्थाय पुब्बेनिवासानुस्सतिञाणाय, एतस्स ञाणस्स अधिगमाय पत्तिया ऽति वुत्तं होति। अभिनिन्नामेसिन् ति अभिहरिं। सो ति सो अहं। अनेकविहितन् ति अनेकविधं, अनेकेहि वा पकारेहि पवत्तितं संवण्णितन् ति अत्थो। पुब्बेनिवासन् ति समनन्तरातीतं भवं आदिं कत्वा तत्थ तत्थ निवुत्थसन्तानं। अनुस्सरामीति एकम् पि जातिं द्वे पि जातियो ति एवं जातिपटिपातिं अनुगन्त्वा अनुगन्त्वा सरामि, अनुदेव वा चित्ते अभिनिन्नामितमत्ते एव सरामीति दस्सेति।

[पगे १५९]  
भ्विभ्_इ।१। (इ।१।६।)] सुत्तविभङ्ग-वण्णना १५९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पूरितपारमीनं हि महापुरिसानं परिकम्मकरनं न्ऽ अत्थि, तेन ते चित्तं अभिनिन्नामेत्वा ऽव सरन्ति, आदिकम्मिककुलपुत्ता पन परिकम्मं कत्वा सरन्ति, तस्मा तेसं वसेन परिकम्मं वत्तब्बं सिया, तम् पन वुच्चमानं अतिभारियं विनयनिदानं करोति तस्मा तं न वदाम। अत्थिकेहि पन विसुद्धिमग्गे वुत्तनयेन गहेतब्बं, इध पन पाऌइम् एव वण्णयिस्साम। सेय्यथीदन् ति आरद्धप्पकारदस्सनत्थे निपातो। तेन्ऽ एव य्व् आयं पुब्बेनिवासो आरद्धो तस्स पकारं पभेदं दस्सेन्तो एकम् पि जातिन् ति आदिम् आह। तत्थ एकम् पि जातिन् ति एकम् पि पटिसन्धिमूलं चुतिपरियोसानं एकभवपरियापन्नं खन्धसन्तानं। एस नयो द्वे पि जातियो ति आदिसु। अनेके पि संवट्टकप्पे ति आदिसु पन परिहायमानो कप्पो संवट्टकप्पो, वड्ढमानो विवट्टकप्पो ति वेदितब्बो। तत्थ संवट्टेन संवट्टट्ठायी गहितो होति तं मूलकत्ता, विवट्टेन च विवट्टट्ठायी। एवं हि सति यानि तानि: चत्तारिमानि भिक्खवे कप्पस्स असङ्खेय्यानि, कतमानि चत्तारि, संवट्टो संवट्टट्ठायी विवट्टो विवट्टट्ठायीति वुत्तानि, तानि सब्बानि परिग्गहीतानि होन्ति। तत्थ तयो संवट्टा तेजोसंवट्टो आपोसंवट्टो वायोसंवट्टो ति, तिस्सो संवट्टसीमा आभस्सरा सुभकिण्हा वेहप्फला ति। यदा कप्पो तेजेन संवट्टति आभस्सरतो हेट्ठा अग्गिना डय्हति, यदा उदकेन संवट्टति सुभकिण्हतो हेट्ठा उदकेन विलीयति, यदा वातेन संवट्टति वेहप्फलतो हेट्ठा वातेन विद्धंसीयति। वित्थारतो पन सदापि एकं बुद्धक्खेत्तं विनस्सति। बुद्धक्खेत्तं नाम तिविधं होति, जातिक्खेत्तं आणक्खेत्तं विसयक्खेत्तञ् च। तत्थ जातिक्खेत्तं दससहस्सचक्कवाऌअपरियन्तं होति, यं तथागतस्स पटिसन्धिआदिसु कम्पति। आणक्खेत्तं कोटिसतसहस्सचक्कवाऌअपरियन्तं यथा रतनपरित्तं खन्धपरित्तं धजग्गपरित्तं आटानाटियपरित्तं मोरपरित्तन् ति इमेसं परित्तानं आनुभावो पवत्तति। विसयक्खेत्तं अनन्तम् अपरिमाणं,

[पगे १६०]  
१६० समन्तपासादिका [भ्विभ्_इ।१। (इ।१।६।)  
यं यावता वा पन आकङ्खेय्या ऽति वुत्तं, यत्थ यं यं आकङ्खति तं तं अनुस्सरति। एवम् एतेसु तीसु बुद्धक्खेत्तेसु एकं आणक्खेत्तं विनस्सति, तस्मिं पन विनस्सन्ते जातिक्खेत्तं विनट्ठम् एव होति, विनस्सन्तञ् च एकतो व विनस्सति, सण्ठहन्तञ् च एकतो व सण्ठहति, तस्स विनासो च सण्ठहनञ् च विसुद्धिंअग्गे वुत्तं, अत्थिकेहि ततो गहेतब्बं। ये पन ते संवट्टविवट्टा वुत्ता-एतेसु भगवा बोधिमण्डे सम्मासम्बोधिं अभिसम्बुज्झनत्थाय निसिन्नो अनेके पि संवट्टकप्पे अनेके पि विवट्टकप्पे अनेके पि संवट्टविवट्टकप्पे सरि। कथं। अमुत्रासिन् ति आदिना नयेन। तत्थ अमुत्रासिन् ति अमुम्हि संवट्टकप्पे अहं अमुम्हि भवे वा योनिया वा गतिया वा विञ्ञाणट्ठितिया वा सत्तावासे वा सत्तनिकाये वा अहोसिं। एवन्नामो ति वेस्सन्तरो वा जोतिपालो वा। एवङ्गोत्तो ति भग्गवो वा गोतमो वा।  
एवंवण्णो ति ओदातो वा सामो वा। एवमाहारो ति सालिमं सोदनाहारो वा पवत्तफलभोजनो वा। एवंसुखदुक्खपटिसंवेदीति अनेकप्पकारेन कायिकचेतसिकानं सामिसनिरामिसादिप्पभेदानं वा सुखदुक्खानं पटिसंवेदी।  
एवमायुपरियन्तो ति एवं वस्ससतपरमायुपरियन्तो वा चतुरासीतिकप्पसहस्सपरमायुपरियन्तो। सो ततो चुतो अमुत्र उप्पादिन् ति सो ऽहं ततो भवतो योनितो गतितो विञ्ञाणट्ठितितो सत्तावासतो वा सत्तनिकायतो वा चुतो पुन अमुकस्मिं नाम भवे योनिया गतिया विञ्ञाणट्ठितिया सत्तावासे सत्तनिकाये वा उप्पादिं। तत्राप्ऽ आसिन् ति अथ तत्रापि भवे योनिया गतिया विञ्ञाणट्ठितिया सत्तावासे सत्तनिकाये वा पुन अहोसिं। एवन्नामो ति आदिवुत्तनयम् एव।  
अथवा यस्मा अमुत्रासिन् ति इदं अनुपुब्बेन आरोहन्तस्स यावदिच्छकं सरणं। सो ततो चुतो ति पटिनिवत्तन्तस्स पच्चवेक्खणं; तस्मा इधूपपन्नो ति इमस्मा इधूपपत्तिया अनन्तरं अमुत्र उप्पादिन् ति तुसितभवनं सन्धाया ऽति वेदितब्बो। तत्राप्ऽआसिम् एवं नामो ति तत्रापि तुसितभवने सेतकेतु नाम देवपुत्तो अहोसिं।

[पगे १६१]  
भ्विभ्_इ।१। (इ।१।६।)] सुत्तविभङ्ग-वण्णना १६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवङ्गोत्तो ति ताहि देवताहि सद्धिं एकगोत्तो। एवंवण्णो ति सुवण्णवण्णो। एवमाहारो ति दिब्बसुधाहारो। एवंसुखदुक्खपटिसंवेदीति एवं दिब्बसुखपटिसंवेदि, दुक्खं पन सङ्खारदुक्खमत्तम् एव। एवमायुपरियन्तो ति एवं सत्तपञ्ञासवस्सकोटिसट्ठिवस्ससतसहस्सायुपरियन्तो। सो ततो चुतो ति सो अहं ततो तुसितभवनतो चुतो, इध्ऽ ऊपपन्नो ति इध महामायाय देविया कुच्छिस्मिं निब्बत्तो। इतीति एवं। साकारं सौद्देसन् ति नामगोत्तवसेन सौद्देसं वण्णादिवसेन साकारं, नामगोत्तेन हि सत्तो तिस्सो गोतमो ति उद्दिसीयति वण्णादीहि ओदातो सामो ति नानत्ततो पञ्ञायति, तस्मा नामगोत्तं उद्देसो, इतरे आकारा। किं पन बुद्धा एव पुब्बेनिवासं सरन्तीति। वुच्चते, न बुद्धा येव, पच्चेकबुद्धबुद्धसावकतित्थियापि नो च खो अविसेसेन, तित्थिया हि चत्ताऌईसं येव कप्पे सरन्ति न ततो परं। कस्मा। दुबलपञ्ञत्ता; तेसं हि नामरूपपरिच्छेदविरहतो दुब्बला पञ्ञा होति।  
सावकेसु पन असीतिमहासावका सतसहस्सं सरन्ति, द्वे अग्गसावका एकम् असङ्खेय्यं सतसहस्सञ् च, पच्चेकसम्बुद्धा द्वे असङ्खेय्यानि सतसहस्सञ् च; एत्तको हि तेसं अभिनीहारो, बुद्धानं पन परिच्छेदो न्ऽ अत्थि, याव इच्छन्ति ताव सरन्ति। तित्थिया च खन्धपटिपातिम् एव सरन्ति पटिपाटिं मुञ्चित्वा चुतिपटिसन्धिवसेन सरितुं न सक्कोन्ति, तेसं हि अन्धानं विय इच्छितपदेसोक्कमणम् न्ऽ अत्थि; सावका उभयथापि सरन्ति, तथा पच्चेकबुद्धा, बुद्धा पन खन्धपटिपाटियापि चुतिपटिसन्धिवसेन पि सीहोक्कन्तवसेन पि अनेकासु कप्पकोटीसु हेट्ठा वा उपरि वा यं यं ठानं आकङ्खन्ति तं सब्बं सरन्ति येव।  
अयं खो मे ब्राह्मणा ऽति आदिसु, मे ति मया। विज्जा ति विदितकरणट्ठेन विज्जा। किम् विदितं करोति, पुब्बेनिवासं।  
अविज्जा ति तस्स्ऽ एव पुब्बेनिवासस्स अविदितकरणट्ठेन तप्पटिच्छादकमोहो वुच्चति। तमो ति स्व् एव मोहो पच्छादकट्ठेन तमो ति वुच्चति।  
    
[पगे १६२]  
१६२ समन्तपासादिका [भ्विभ्_इ।१। (इ।१।६-७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] आलोको ति सा येव विज्जा ओभासकरणट्ठेन आलोको ति वुच्चति। एत्थ च विज्जा अधिगता ति अयं अत्थो, सेसं पसंसावचनं, योजना पन्ऽ एत्थ अयं खो मे ब्राह्मण विज्जा अधिगता तस्स मे अधिगतविज्जस्स अविज्जा विहता विनट्ठा ति अत्थो। कस्मा। यस्मा विज्जा उप्पन्ना, एस नयो इतरस्मिम् पि पदद्वये। यथा तन् ति एत्थ यथा ति ओपम्मे, तन् ति निपातो। सतिया अविप्पवासेन अप्पमत्तस्स, विरियतापेन अतापिनो, काये च जीविते च अनपेक्खताय पहितत्तस्स पसितत्तस्सा ऽति अत्थो। इदं वुत्तं होति: यथा अप्पमत्तस्स आतापिनो पहितत्तस्स विहरतो अविज्जा विहञ्ञेय्य विज्जा उप्पज्जेय्य तमो विहञ्ञेय्य आलोको उप्पज्जेय्य, एवम् एवं मम अविज्जा विहता विज्जा उप्पन्ना तमो विहतो आलोको उप्पन्नो, एतस्स मे पधानानुयोगस्स अनुरूपम् एव फलं लद्धन् ति। अयं खो मे ब्राह्मण पठमा अभिनिब्भिदा अहोसि कुक्कुटच्छापकस्स्ऽ एव अण्डकोसम्हा ति अयं खो मम ब्राह्मण पुब्बेनिवासानुस्सतिञाणमुखतुण्डकेन पुब्बे निवुत्थक्खन्धपटिच्छादकं अविज्जण्डकोसं पदालेत्वा पठमा अभिनिब्भिदा पठमा निक्खन्ति पठमा अरिया जाति अहोसि कुक्कुटच्छापकस्स्ऽ एव मुखतुण्डकेन वा पादनखसिखाय वा अण्डकोसं पदालेत्वा तम्हा अण्डकोसम्हा अभिनिब्भिदा निक्खन्ति कुक्कुटनिकाये पच्चाजातीति। पुब्बेनिवासकठा निट्ठिता। ॥६॥  
सो एवं --पे-- चुतूपपातञाणाया ऽति चुतिया च उपपाते च ञाणाय, येन ञाणेन सत्तानं चुति च उपपातो च ञायति तद् अत्थन् ति वुत्तं होति। चित्तं अभिनिन्नामेसिन्। ति परिकम्मचित्तं नीहरिं। सो दिब्बेन --पे-- पस्सामीति एत्थ पन पूरितपारमीनं महासत्तानं परिकम्मकरणं न्ऽ अत्थि, ते हि चित्ते अभिनिन्नामितमत्ते येव दिब्बेन चक्खुना सत्ते पस्सन्ति, आदिकम्मिककुलपुत्ता पन परिकम्मं कत्वा, तस्मा तेसं वसेन परिकम्मं वत्तब्बं सिया, तं पन वुच्चमानं अतिभारियं विनयनिदानं करोति तस्मा तं न वदाम। अत्थिकेहि पन विसुद्धिमग्गे वुत्तनयेन गहेतब्बं, इध पन पाऌइम् एव वण्णयिस्साम। सो ति सो अहं। दिब्बेना ऽति आदिसु दिब्बसदिसत्ता दिब्बं,

[पगे १६३]  
भ्विभ्_इ।१। (इ।१।७।)] सुत्तविभङ्ग -वण्णणा १६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] देवतानं हि सुचरितकम्मनिब्बत्तं पित्तसेम्हरुहीरादीहि अपऌइबुद्धं उपक्किलेसविमुत्तताय दूरे पि आरम्मणसम्पटिच्छनसमत्थं दिब्बं पसादचक्खुं होति। इदञ् चापि विरियभावनाबलनिब्बत्तं ञाणचक्खुं। तादिसम् एवा ऽति दिब्बसदिसत्ता दिब्बं, दिब्बविहारवसेन पटिलद्धत्ता अत्तना च दिब्बविहारसन्निस्सितत्तापि दिब्बं, आलोकपरिग्गहेन महाजुतिकत्तापि दिब्बं, तिरोकुड्डादिगतरूपदस्सनेन महागतिकत्तापि दिब्बं, तं सब्बं सद्दसत्थानुसारेन वेदितब्बं। दस्सनट्ठेन चक्खु, चक्खुकिच्चकरणेन चक्खुम् इवा ऽति पि चक्खु।  
चुतूपपातदस्सनेन दिट्ठिविसुद्धिहेतुत्ता विसुद्धं, यो हि चुतिमत्तम् एव पस्सति न उपपातं सो उच्छेददिट्ठिं गण्हाति, यो उपपातमट्टम् एव पस्सति न चुतिं सो नवसत्तपातुभावदिट्ठिं गण्हाति, यो पन तद् उभयं पस्सति सो यस्मा दुविधम् पि तं दिट्ठिगतं अनिवत्तति, तस्मास्स तं दस्सनं दिट्ठिविसुद्धिहेतु होति; तद् उभयं भगवा अद्दस, तेन्ऽ एतं वुत्तं: चुतूपपातदस्सनेन दिट्ठिविसुद्धिहेतुत्ता विसुद्धन् ति। एकादस उपक्किलेसविरहतो वा विसुद्धं, भगवतो हि एकादसूपक्किलेसविरहितं दिब्बचक्खु। यथाह: सो खो अहं अनुरुद्धा विचिकिच्छा चित्तस्स उपक्किलेसो ति इति विदित्वा विचिकिच्छं चित्तस्स उपक्किलेसं पजहिं, अमनसिकारो चित्तस्स, थीनमिद्धं चित्तस्स, छम्भितत्तं चित्तस्स, उब्बिल्लं चित्तस्स, दुट्ठुल्लं चित्तस्स, अच्चारद्धविरियं चित्तस्स, अतिलीनविरियं चित्तस्स, अभिजप्पा चित्तस्स, नानत्तसञ्ञा चित्तस्स, अतिनिज्झायितत्तं रूपानं चित्तस्स उपक्किलेसो ति इति विदित्वा अतिनिज्झायितत्तं रूपानं चित्तस्स उपक्किलेसं पजहिं, सो खो अहं अनुरुद्धाअप्पमत्तो आतापि पहितत्तो विहरन्तो ओभासं हि खो सञ्जानामि न च रूपानि पस्सामि, रूपानि हि खो पस्सामि न च ओभासं सञ्जानामीति एवम् आदि, तद् एवं एकादसूपक्किलेसविरहतो वा विसुद्धं।

[पगे १६४]  
१६४ समन्तपासादिका [भ्विभ्_इ।१। (इ।१।७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मनुस्सूपचारं अतिक्कआ रूपदस्नेनतिक्कन्तमानुसकं, मानुसकं वा मंसचक्खुं अतिक्कन्तत्ता अतिक्कन्तमानुसकन् ति वेदितब्बं; तेन दिब्बेन चक्खुना विसुद्धेन अतिक्कन्तमानुसकेन। सत्ते पस्सामीति मनुस्समंसचक्खुना विय सत्ते पस्सामि दक्खामि ओलोमि। चवमाने उप्पज्जमाने ति एत्थ चुतिक्खणे वा उप्पत्तिक्खणे वा दिब्बचक्खुना दट्ठुं न सक्का, ये पन आसन्नचुतिका इदानि चविस्सन्तीति ते चवमाना, ये च गहितपटिसन्धिका सम्पति निब्बत्ता वा ते उप्पज्जमाना ति अधिप्पेता, ते एवरूपे चवमाने उप्पज्जमाने च पस्सामीति दस्सेति। हीने ति मोहनिस्सन्दयुत्तत्ता हीनानं जातिकुलभोगादीनं वसेन हीऌइते ओहीऌइते ओञाते अवञाते। पणीते ति अमोहनिस्सन्दयुत्तत्ता तब्बिपरीते। सुवण्णे ति अदोसनिस्सन्दयुत्तत्ता इट्ठकन्तमनापवण्णयुत्ते।  
दुब्बण्णे ति दोसनिस्सन्दयुत्तत्ता अनिट्ठाकन्तामनापवण्णयुत्ते, अभिरूपविरूपे ति पि अत्थो। सुगते ति सुगतिगते अलोभनिस्सन्दयुत्तत्ता वा अड्ढे महद्धने। दुग्गते ति दुग्गतिगते लोभनिस्सन्दयुत्तत्ता वा दऌइद्दे अप्पन्नपाने।  
यथाकम्मूपगे ति यं यं कम्मं उपचितम् तेन तेन उपगते। तत्थ पुरिमेहि चवमाने ति आदीहि दिब्बचक्खुकिच्चं वुत्तं, इमिना पन पदेन यथा कम्मूपगञाणकिच्चं, तस्स च ञाणस्स अयम् उप्पत्तिक्कमो: हेट्ठा निरयाभिमुखं आलोकं वड्ढेत्वा नेरयिकसत्ते पस्सति महन्तं दुक्खम् अनुभवमाने, तं दस्सनं दिब्बचक्खुकिच्चम् एव। सो एवं मनसिकरोति: किन् नु खो कम्मं कत्वा इमे सत्ता एवं दुक्खम् अनुभवन्तीति, अथ्ऽ अस्स इदं नाम कत्वा ति तं कम्मारम्मणम् ञाणं उप्पज्जति, तथा उपरिदेवलोकाभिमुखं आलोकं वड्ढेत्वा नन्दनवन-मिस्सकवन-फारुसकवनादिसु सत्ते पस्सति महासम्पत्तिं अनुभवमाने, तम् पि दस्सनं दिब्बचक्खुकिच्चम् एव। सो एवं मनसिकरोति: किन् नु खो कम्मं कत्वा इमे सत्ता एतं सम्पत्तिं अनुभवन्तीति। अथ्ऽ अस्स इदं नाम कम्मं कत्वा ति तं कम्मारम्मणं ञाणं उप्पज्जति।

[पगे १६५]  
भ्विभ्_इ।१। (इ।१।७।)] सुत्तविभङ्ग-वण्णना १६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं यथा-कम्मूपगञाणं नाम, इमस्स विसुं परिकम्मं नाम न्ऽ अत्थि, यथा च्ऽ इमस्स एवं अनागतं सञाणस्सापि, दिब्बचक्खुपादकान्ऽ एव हि इमानि दिब्बचक्खुना सह्ऽ एव इज्झन्ति, कायदुच्चरितेना ऽति आदिसु दुट्ठु चरितं दुट्ठं वा चरितं किलेसपूतिकत्ता ऽति दुच्चरितं।  
कायेन दुच्चरितं कायतो वा उप्पन्नं दुच्चरितन् ति कायदुच्चरितं, एवं वचीमनोदुच्चरितानि पि दट्ठब्बानि।  
समन्नागता ति समङ्गीभूता, अरियानं उपवादका ति बुद्धपच्चेकबुद्धबुद्धसावकानं अरियानम् अन्तमसो गिहीसोतापन्नानम् पि अनत्थकामा हुत्वा अन्तिमवत्थुना वा गुणपरिधंसनेन वा उपवादका, अक्कोसका गरहका ति वुत्तं होति। तत्थ न्ऽ अत्थि इमेसं समणधम्मो अस्समणा एते ति वदन्तो अन्तिमवत्थुना उपवदति, न्ऽ अत्थि इमेसं झानं वा विमोक्खो वा मग्गो वा फलं वा ति वदन्तो, गुणपरिधंसनेन उपवदतीति वेदितब्बो। सो च जानं वा उपवदेय्य अजानं वा, उभयथापि अरियूपवादो ऽव होति। भारियं कम्मं सग्गावरणं मग्गावरणञ् च, तस्स च आविभावत्थं इदं वत्थुम् उदाहरन्ति: अञ्ञतरस्मिं किर गामे एको थेरो च दहरभिक्खु च पिण्डाय चरन्ति, ते पठमघरे येव उऌउङ्कमत्तं उण्हयागुं लभिंसु, थेरस्स च कुच्छिवातो अत्थि, सो चिन्तेसि अयं यागु मय्हं सप्पाया याव न सीतला होति ताव नं पिवामीति, सो मनुस्सेहि उम्मारत्थाय आहटे दारुखण्डे निसीदित्वा तं पिवि। इतरो तं जिगुच्छि, अतिच्छातो वतायं महल्लको अम्हाकं लज्जितब्बकं अकासीति। थेरो गामे चरित्वा विहारं गन्त्वा दहरभिक्खुं आह: अत्थि ते आवुसो इमस्मिं सासने पतिट्ठा ऽति। आम भन्ते सोतापन्नो अहं ति। तेन ह्ऽ आवुसो उपरि मग्गत्थाय वायामं मा अकासि खीणासवो तया उपवदितो ति। सो तं खमापेसि, तेन्ऽ अस्स तं पाकतिकं अहोसि। तस्मा यो अञ्ञो पि अरियम् उपवदति तेन गन्त्वा सचे अत्तना बुड्ढतरो होति: अहं आयस्मन्तं इदञ् च्ऽ इदञ् च अवचं तं मे खमाहीति खमापेतब्बो, सचे नवकतरो होति वन्दित्वा उक्कुटिकं निसीदित्वा अञ्जलिं पग्गहेत्वा:

[पगे १६६]  
१६६ समन्तपासादिका [भ्विभ्_इ।१। (इ।१।७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अहं भन्ते तुम्हाकं इदञ् च्ऽ इदञ् च अवचं तम् मे खमथा ऽति खमापेतब्बो, सचे सो न क्खमति दिसा पक्कन्तो वा होति, ये तस्मिं विहारे भिक्खू वसन्ति तेसं सन्तिकं गन्त्वा, सचे अत्तना बुड्ढतरो होति ठितकेन्ऽ एव, सचे नवकतरो उक्कुटिकं निसीदित्वा अञ्जलिं पग्गहेत्वा खमापेतब्बं: अहं भन्ते असुकं नाम आयस्मन्तं इदञ् च्ऽ इदञ् च अवचं खमतु मे सो आयस्मा ति एवं वदन्तेन खमापेतब्बम्, सचे सो परिनिब्बुतो होति परिनिब्बुतमञ्चट्ठानं गन्त्वा याव सीवथिकं गन्त्वा पि खमापेतब्बं, एवं कते सग्गावरणञ् च मग्गावरणञ् च न होति पाकतिकम् एव होति।  
मिच्छादिट्ठिका ति विपरीतदस्सना, मिच्छादिट्ठिकम्मसमादाना ति मिच्छादिट्ठिवसेन समादिन्ननानविधकम्मा, ये च मिच्छादिट्ठिमूलकेसु कायकम्मादिसु अञ्ञे पि समादपेन्ति; तत्थ वचीदुच्चरितगहणेन्ऽ एव अरियूपवादे मनोदुच्चरितगहणेन च मिच्छादिट्ठिया सङ्गहीताय पि इमेसं द्विन्नं पुन वचनं महासावज्जभावदस्सनत्थन् ति वेदितब्बं। महासावज्जो हि अरियूपवादो आनन्तरियसदिसो, यथाह: सेय्यथापि सारिपुत्त भिक्खु सीलसम्पन्नो समाधिसम्पन्नो पञ्ञासम्पन्नो दिट्ठ्ऽ एव धम्मे अञ्ञं आराधेय्य, एवं सम्पदम् इदं सारिपुत्त वदामि, तं वाचं अप्पहाय तं चित्तं अप्पहाय तं दिट्ठिं अप्पटिनिस्सज्जित्वा यथाभतं निक्खित्तो एवम् निरये ति, मिच्छादिट्ठितो च महासावज्जतरं नाम अञ्ञं न्ऽ अत्थि। यथाह:  
नाहं भिक्खवे अञ्ञं एकधम्मम् पि समनुपस्सामि एवं महासावज्जतरं यथयिदं मिच्छादिट्ठि, मिच्छादिट्ठिपरमानि भिक्खवे वज्जानीति। कायस्स भेदा ति उपादिन्नक्खन्धपरिच्चागा, परं मरणा ति तद् अनन्तरं अभिनिब्बत्तखन्धगहणे। अथवा कायस्स भेदा ति जीवितिन्द्रियस्स्ऽ उपच्छेदा, परम् मरणा ति चुतिचित्ततो उद्धं।  
अपायन् ति एवम् आदि सब्बं निरयवेवचनं, निरयो हि सग्गमोक्खहेतुभूता पुञ्ञसम्मता अया अपेतत्ता सुखानं वा आयस्स अभावा अपायो,

[पगे १६७]  
भ्विभ्_इ।१। (इ।१।७-८।)] सुत्तविभङ्ग- वण्णना १६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दुक्खस्स गति पटिसरणन् ति दुग्गति, दोसबहुलताय वा दुट्ठेन कम्मुना निब्बत्ता गतीति दुग्गति, विवसा निपतन्ति तत्थ दुक्कतकारिनो ति विनिपातो, विनस्सन्ता वा एत्थ निपतन्ति सम्भिज्जमानङ्गपच्चङ्गा ति विनिपातो, न्ऽ अत्थि एत्थ अस्सादसञ्ञितो अयो ति निरयो।  
अथवा अपायगहणेन तिरच्छानयोनिं दीपेति, तिरच्छानयोनि हि अपायो सुगतितो अपेतत्ता न दुग्गति महेसक्खानं नागराजादीनं सम्भवतो, दुग्गतिगहणेन पेत्तिविसयं दीपेति, सो हि अपायो च्ऽ एव दुग्गति च सुगतितो अपयातत्ता दुक्खस्स च गतिभूटत्ता, न तु विनिपातो असुरसदिसं अविनिपतितत्ता, पेतमहिद्धिकानं हि विमानानि पि निब्बत्तन्ति, विनिपातगहणेन असुरकायं दीपेति, सो हि यथावुत्तेन्ऽ अत्थेन अपायो च्ऽ एव दुग्गति च, सब्बसमुस्सयेहि च विनिपतितत्ता विनिपातो ति वुच्चति, निरयगहणेन अवीचिआदिम् अनेकप्पकारं निरयम् एव दीपेति। उप्पन्ना ति उपगता, तत्थ अभिनिब्बत्ता ति अधिप्पायो। वुत्तविपरियायेन सुक्कपक्खो वेदितब्बो, अयं पन विसेसो। एत्थ सुगतिगहणेन मनुस्सगति पि सङ्गय्हति, सग्गगहणेन देवगति येव, तत्थ सुन्दरा गतीति सुगति, रूपादीहि विसयेहि सुट्ठु अग्गो ति सग्गो, सो सब्बो पि लुज्जनपलुज्जनट्ठेन लोको ति अयं वचनत्थो। विज्जा ति दिब्बचक्खुञाणविज्जा। अविज्जा ति सत्तानं चुतिपटिसन्धिच्छादिका अविज्जा। सेसं वुत्तनयम् एवा ऽति। दिब्बचक्खुकथा निट्ठिता। ॥७॥  
अयम् एव ह्ऽ एत्थ विसेसो। यथा पुब्बेनिवासकथाय पुब्बेनिवासानुस्सतिञाणमुखतुण्डकेन पुब्बेनिवुत्थखन्धपटिच्छादकं अविज्जण्डकोसं पदाऌएत्वा ति वुत्तं, एवम् इध चुतूपपातञाणमुखतुण्डकेन चुतूपपातपटिच्छादकं अविज्जण्डकोसं पदाऌएत्वा ति वत्तब्बं। सो एवं समाहिते चित्ते ति इध विपस्सनापादकं चतुत्थज्झानचित्तं वेदितब्बं। आसवानं खयञाणाया ऽति अरहत्तमग्गञाणत्थाय, अरहत्तमग्गो हि आसवविनासनतो आसवानं खयो ति वुच्चति, तत्र च्ऽ तं ञाणं तत्थ परियापन्नत्ता ति।

[पगे १६८]  
१६८ समन्तपासादिका [भ्विभ्_इ।१। (इ।१।८।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] चित्तं अभिनिन्नामेसिन् ति विपस्सनाचित्तं अभिनीहरिं।  
सो इदं दुक्खन् ति एवम् आदिसु एत्तकं दुक्खं न इतो भीय्यो ति सब्बम् पि दुक्खसच्चं सरसलक्खणपटिवेधेन यथाभूतम् अब्भञ्ञासिं जानिं पटिविज्झिं, तस्स च दुक्खस्स निब्बत्तिकं तण्हं अयं दुक्खसमुदयो ति तद् उभयम् पि यं ठानं पत्वा निरुज्झति तं तेसं अप्पवत्ति निब्बानं अयं दुक्खनिरोधो ति तस्स च सम्पापकं अरियमग्गं अयं दुक्खनिरोधगामिनी पटिपदा ति सरसलक्खणपटिवेधेन यथाभूतं अब्भञ्ञासिं जानिं पटिविज्झिन् ति एवम् अत्थो वेदितब्बो। एवं सरूपतो सच्चानि दस्सेत्वा इदानि किलेसवसेन परियायतो दस्सेन्तो इमे आसवा ति आदिम् आह। तस्स मे एवं जानतो एवं पस्सतो ति तस्स मय्हं एवं जानन्तस्स एवं पस्सन्तस्स सह विपस्सनाय कोटिप्पत्तं मग्गं कथेति। कामासवा ति कामासवतो।  
विमुच्चित्था ऽति इमिना फलक्खणं दस्सेति, मग्गक्खणेहि चित्तं विमुच्चति फलक्खणे विमुत्तं होति। विमुत्तस्मिं विमुत्तम् इति ञाणन् ति इमिना पच्चवेक्खणञाणं दस्सेति, खीणा जातीति आदीहि तस्स भूमिं; तेन हि ञाणेन भगवा पच्चवेक्खन्तो खीणा जातीति आदिना अब्भञ्ञासि। कतमा पन भगवतो जाति खीणा कथञ् च नं अब्भञ्ञासीति। वुच्चते:  
न ताव्ऽ अस्स अतीता जति खीणा पुब्बे व खीणत्ता न अनागता अनागते वायामाभावतो न पच्चुप्पन्ना विज्जमानत्ता, या पन मग्गस्स अभावितत्ता उप्पज्जेय्य एकचतुपञ्चवोकारभवेसु एकचतुपञ्चक्खन्धप्पभेदा जाति, सा मग्गस्स भावितत्ता अनुप्पादधम्मतं आपज्जनेन खीणा, तं सो मग्गभावनाय पहीणकिलेसे पच्चवेक्खित्वा किलेसाभावे विज्जमानम् पि कम्मं आयतिं अप्पटिसन्धिकं होतीति जानन्तो अब्भञ्ञासि। वुसितन् ति वुत्थं परिवुत्थं कतं चरितं निट्ठितन् ति अत्थो। ब्रह्मचरियन् ति मग्गब्रह्मचरियं, पुथुज्जनकल्याणकेन हि सद्धिं सत्तसेखा ब्रह्मचरियवासं वसन्ति नाम, खीणासवो वुत्थवासो, तस्मा भगवा अत्तनो ब्रह्मचरियवासं पच्चवेक्खन्तो वुसितं ब्रह्मचरियन् ति अब्भञ्ञासि। कतं करणीयन् ति चतुसु सच्चेसु चतुहि मग्गेहि परिञ्ञापहाणसच्छिकिरियभावनावसेन सोऌअसविधम् पि किच्चं निट्ठापितन् ति अत्थो।  
    
[पगे १६९]  
भ्विभ्_इ।१। (इ।१।८।)] सुत्तविभङ्ग-वण्णना १६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुथुज्जनकल्याणकादयो हि तं किच्चं करोन्ति, खीणासवो कतकरणीयो, तस्मा भगवा अत्तनो करणीयं पच्चवेक्खन्तो कतं करणीयन् ति अब्भञ्ञासि। नापरं इत्थत्ताया ऽति इदानि पुन इत्थभावाय एवं सोऌअसकिच्चभावाय किलेसक्खयाय वा मग्गभावनाकिच्चं मे न्ऽ अत्थीति अब्भञ्ञासि। इदानि एवं पच्चवेक्खणञाणपरिग्गहीतं तं आसवानं खयञाणाधिगमं ब्राह्मणस्स दस्सेन्तो अयं खो मे ब्राह्मणा ऽति आदिम् आह। तत्थ विज्जा ति अरहत्तमग्गञाणविज्जा। अविज्जा ति चतुसच्चपटिच्छादिका अविज्जा, सेसं वुत्तनयम् एव। अयं पन विसेसो: अयं खो मे ब्राह्मण ततिया अभिनिब्भिदा अहोसीति एत्थ अयं खो मम ब्राह्मण आसवानं खयञाणमुखतुण्डकेन चतुसच्चपटिच्छादकं अविज्जण्डकोसं पदाऌएत्वा ततिया अभिनिब्भिदा ततिया निक्खन्ति ततिया अरियजाति अहोसि कुक्कुटच्छापकस्सेव मुखतुण्डकेन वा पादनखसिखाय वा अण्डकोसं पदाऌएत्वा तम्हा अण्डकोसम्हा अभिनिब्भिदा निक्खन्ति कुक्कुटनिकाये पच्चाजातीति। एत्तावता किं दस्सेतीति सो हि ब्राह्मण कुक्कुटच्छापको अण्डकोसं पदाऌएत्वा ततो निक्खन्तो सकिद् एव जायति अहं पन पुब्बे निवुत्थक्खन्धपटिच्छादकं अविज्जण्डकोसं भिन्दित्वा पठमं ताव पुब्बेनिवासानुस्सतिञाणविज्जाय जातो ततो सत्तानं चुतिपटिसन्धिपटिच्छादकं अविज्जण्डकोसं पदाऌएत्वा दुतियं दिब्बचक्कुञाणविज्जाय जातो। पुन चतुसच्चपटिच्छादकं अविज्जण्डकोसं पदाऌएत्वा ततियं आसवानं खयञाणविज्जाय जातो। एवं तीहि विज्जाहि तिक्खत्तुं जातो ऽम्हि, सा च मे जाति अरिया सुपरिसुद्धा ति इदं दस्सेसि।  
एवं दस्सेन्तो च पुब्बेनिवासञाणेन अतीतंसञाणं दिब्बचक्खुणा पच्चुप्पन्नानागतंसञाणंआसवक्खयेन सकललोकियलोकुत्तरगुणन् ति एवं तीहि विज्जाहि सब्बे पि सब्बञ्ञुगुणे पकासेत्वा अत्तनो अरियाय जातिया जेट्ठसेट्ठभावं ब्राह्मणस्स दस्सेसि। आसवक्खयकथा निट्ठिता। ॥८॥

[पगे १७०]  
१७० समन्तपासादिका [भ्विभ्_इ।१। (इ।१।९।)  
एवं वुत्ते वेरञ्जो ब्राह्मणो ति एवं भगवता लोकानुकम्पकेन ब्राह्मणं अनुकम्पमानेन विनिगूहितब्बे पि अत्तनो अरियाय जातिया जेट्ठसेट्ठभावे विज्जात्तयप्पकासिकाय धम्मदेसनाय वुत्ते पीतिविप्फारपरिपुण्णगत्तचित्तो वेरञ्जो ब्राह्मणो तं भगवतो अरियाय जातिया जेट्ठसेट्ठभावं विदित्वा, ईदिसं नामाहं सब्बलोकजेट्ठसेट्ठं सब्बगुणसमन्नागतं सब्बञ्ञुं अञ्ञेसं अभिवादनादिकम्मं न करोतीति अवचं, धिरत्थु वत रे अञ्ञाणं ति अत्तानं गरहित्वा, अयं दानि लोके अरियाय जातिया पुरे जातट्ठेन जेट्ठो सब्बगुणेहि अप्पटिसमट्ठेन सेट्ठो ति निट्ठं गन्त्वा भगवन्तं एतद् अवोच: जेट्ठो भवं गोतमो सेट्ठो भवं गोतमो ति। एवञ् च पन वत्वा पुन तं भगवतो धम्मदेसनं अब्भनुमोदमानो, अभिक्कन्तं भो गोतम अभिक्कन्तं भो गोतमा ऽति आदिम् आह।  
तत्थायं अभिक्कन्तसद्दो खयसुन्दराभिरूपाब्भनुमोदनेसु दिस्सति। अभिक्कन्ता भन्ते रत्ति निक्खन्तो पठमो यामो चिरनिसिन्नो भिक्खुसङ्घो ति आदिसु हि खये दिस्सति। अयं इमेसं चतुन्नं पुग्गलानं अभिक्कन्ततरो च पणीततरो चा ऽति आदिसु सुन्दरे। [को मे वन्दति पादानि इद्धिया यससा जलं, अभिक्कन्तेन वण्णेन सब्बा ओभासयं दिसा ति] आदिसु अभिरूपे। अभिक्कन्तं भन्ते ति आदिसु अब्भनुमोदने। इधापि अब्भनुमोदने येव; यस्मा च अब्भनुमोदने तस्मा, साधु साधु भो गोतमा ऽति वुत्तं होतीति वेदितब्बं। [भये कोधे पसंसायं तुरिते कोतूहलच्छरे हासे सोके पसादे च करे आमेण्डितं बुधो ति,] इमिना च लक्खणेन इध पसादवसेन पसंसावसेन चायं द्विक्खत्तुं वुत्तो ति वेदितब्बो। अथ वा अभिक्कन्तन् ति अतिकन्तं अतिइट्ठं अतिमनापं अतिसुन्दरन् ति वुत्तं होति। तत्थ एकेन अभिक्कन्तसद्देन देसनं थोमेति एकेन अत्तनो पसादं। अयं हि एत्थ अधिप्पायो:  
अभिक्कन्तं भो गोतम यदिदं भोतो गोतमस्स धम्मदेसना अभिक्कन्तं यदिदं भोतो गोतमस्स धम्मदेसनं आगम्म मम पसादो। भगवतो येव वा वचनं द्वे द्वे अत्थे सन्धाय थोमेति:

[पगे १७१]  
भ्विभ्_इ।१। (इ।१।९।)] सुत्तविभङ्ग-वण्णना १७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भोतो गोतमस्स वचनं अभिक्कन्तं दोसनासनतो अभिक्कन्तं गुणाधिगमनतो, तथा सद्धाजननतो पञ्ञाजननतो सात्थतो सब्यञ्जनतो उत्तानपदतो गम्भीरत्थतो कण्णसुखतो हदयङ्गमतो अनत्तुक्कंसनतो अपरवम्भनतो करुणासीतलतो पञ्ञावदाततो आपाथरमणीयतो विमद्दक्खमतो सुय्यानसुखतो मंसियमानहिततो ति एवम् आदीहि योजेतब्बं।  
ततो परम् पि चतुहि उपमाहि देसनं येव थोमेति।  
तत्थ निक्कुज्जितन् ति अधोमुखठपितं, हेट्ठा मुखजातं वा। उक्कुज्जेय्या ऽति उपरि मुखं करेय्य। पटिच्छन्नन् ति तिणपण्णादीहि पटिच्छादितं। विवरेय्या ऽति उग्घाटेय्य।  
मूऌहस्सा ऽति दिसामूऌहस्स। मग्गं आचिक्खेय्या ऽति हत्थे गहेत्वा एस मग्गो ति वदेय्य। अन्धकारे ति काऌअपक्खचातुद्दसी अड्ढरत्तिघणवनसण्डमेघपटलेहि चतुरङ्गे तमसि, अयं ताव अनुत्तानपदत्थो; अयं पन अधिप्पाययोजना: यथा कोचि निक्कुज्जितं उक्कुज्जेय्य एवं सद्धम्मविमुखं असद्धम्मे पतिट्ठितं मं असद्धम्मा उट्ठापेन्तेन यथा पटिच्छन्नं विवरेय्य एवं कस्सपस्स भगवतो सासनन्तरधाना पभूति (सिच्) मिच्छादिट्ठिगहणपटिच्छन्नं सासनं विवरन्तेन यथा मूऌहस्स मग्गं आचिक्खेय्य एवं कुम्मग्गमिच्छामग्गपटिपन्नस्स मे सग्गमोक्खमग्गं आचिक्खन्तेन यथा अन्धकारे तेलपज्जोतं धारेय्य, एवं मोहन्धकारे निमुग्गस्स मे बुद्धादिरतनरूपानि अपस्सतो तप्पटिच्छादकमोहन्धकारविद्धंसकदेसनापज्जोतधारणेन मय्हं भोता गोतमेन एतेहि परियायेहि पकासितत्ता अनेकपरियायेन धम्मो पकासितो। एवं देसनं थोमेत्वा इमाय देसनाय रतनत्तये पसन्नचित्तो पसन्नाकारं करोन्तो एसाहन् ति आदिम् आह। तत्थ एसाहन् ति एसो अहं।  
भगवन्तं गोतमं सरणं गच्छामीति भगवन्तं गोतमं सरणन् ति गच्छामि भवं मे गोतमो सरणं परायनं अघस्स ताता हितस्स च विधाता ति इमिना अधिप्पायेन भवन्तं गोतमं गच्छामि भजामि सेवामि पयिरुपासामि एवं जानामि बुज्झामीति,

[पगे १७२]  
१७२ समन्तपासादिका [भ्विभ्_इ।१। (इ।१।९।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] येसं हि धातूनं गति अत्थो बुद्धि पि तेसं अत्थो तस्मा गच्छामीति इमस्स जानामि बुज्झामीति अयम् पि अत्थो वुत्तो। धम्मञ् च भिक्खुसङ्घञ् चा ऽति एत्थ पन अधिगतमग्गे सच्छिकतनिरोधे यथानुसिट्ठं पटिपज्जमाने चतुसु अपायेसु अपतमाने धारेतीति धम्मो, सो अत्थतो अरियमग्गो च्ऽ एव निब्बानञ् च, वुत्तं ह्ऽ एतं: यावता भिक्खवे धम्मा सङ्खता अरियो अट्ठङ्गिको मग्गो तेसं अग्गम् अक्खायतीति वित्थारो। न केवलं अरियमग्गो च्ऽ एव निब्बानञ् च अपि च खो अरियफलेहि सद्धिं परियत्तिधम्मो पि। वुत्तम् पि ह्ऽ एतं छत्तमानवकविमाने: [रागविरागम् अनेजम् असोकं धम्मम् असङ्खतम् अप्पटिकूलं मधुरम् इमं पगुणं सुविभत्तं धम्मम् इमं सरणत्थम् उपेहीति।] एत्थ हि रागविरागो ति मग्गो कथितो, अनेजम् असोकन् ति फलं, धम्मम् असङ्खतन् ति निब्बानं, अप्पटिकूलं मधुरम् इमं पगुणं सुविभत्तन् ति पिटकत्तयेन विभत्तसब्बधम्मक्खन्धा ति। दिट्ठिसीलसङ्घातेन संहतो ति सङ्घो, सो अत्थतो अट्ठ अरियपुग्गलसमूहो।  
वुत्तं ह्ऽ एतं तस्मिं येव विमाने: [यत्थ च दिन्नमहप्फलम् आहु चतुसु सुचीसु पुरिसयुगेसु, अट्ठ च पुग्गलधम्मदसा ते, सङ्घम् इमं सरणत्थम् उपेहीति।] भिक्खूनं सङ्घो भिक्खुसङ्घो। एत्तावता च ब्राह्मणो तीणि सरणगमनानि पटिवेदेसि।  
इदानि ते स्व् एव तीसु सरणगमनेसु कोसल्लत्थं सरणं सरणगमनं यो सरनं गच्छति सरणगमनप्पभेदो सरनगमनफलं सङ्किलेसो भेदो ति अयं विधि वेदितब्बो। सो पन इध वुच्चमानो अतिभारियं विनयनिदानं करोतीति न वुत्तो, अत्थिकेहि पन पपञ्चसूदनियं वा मज्झिमट्ठकथायं भयभेरवसुत्तवण्णनतो, सुमङ्गलविलासिनियं वा दीघट्ठकथायं सरणवण्णतो गहेतब्बो ति। उपासकं मं भवं गोतमो धारेतू ऽति मं भवं गोतमो, उपासको अयं ति एवं धारेतू ऽति अत्थो। उपासकविधिकोसल्लत्थं पन्ऽ एत्थ को उपासको, कस्मा उपासको ति वुच्चति।

[पगे १७३]  
भ्विभ्_इ।१। (इ।१।९।)] सुत्तविभङ्ग-वण्णना १७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] किम् अस्स सीलं, को आजीवो, का विपत्ति, का सम्पत्तीति, इमं पकिण्णकं वेदितब्बं। तं अतिभारियकरणतो इध न विभत्तं, अत्थिकेहि पन पपञ्चसूदनियं मज्झिमट्ठकथायं वुत्तनयेन वेदितब्बं। अज्जतग्गे ति अयं अग्गसद्दो आदिकोटिकोट्ठाससेट्ठेसु दिस्सति, अज्जतग्गे सम्म दोवारिक आवरामि द्वारं निगण्ठानं निगण्ठीनं ति आदिसु हि आदिम्हि दिस्सति, तेन्ऽ एव अङ्गुलग्गेन तं अङ्गुलग्गं परामसेय्य उच्छग्गं वेलग्गन् ति आदिसु कोटियं, अम्बिलग्गं वा मधुरग्गं वा तित्तग्गं वा अनुजानामि भिक्खवे विहारग्गेन वा परिवेणग्गेन वा भाजेतुं ति आदिसु कोट्ठासे, यावता भिक्खवे सत्ता अपादा वा द्विपादा वा --पे-- तथागतो तेसं अग्गम् अक्खायतीति आदिसु सेट्ठे: इध पनायं आदिम्हि दट्ठब्बो, तस्मा अज्जतग्गे ति अज्जतं आदिं कत्वा ति एवम् एत्थ अत्थो वेदितब्बो। अज्जतन् ति अज्जभावन् ति वुत्तं होति। अज्जदग्गे इच्च्ऽ एव वा पाठो दकारो पदसन्धिकरो, अज्ज अग्गं कत्वा ति वुत्तं होति। पाणुपेतन् ति पाणेहि उपेतं याव मे जीवितं पवत्तति ताव उपेतं अनञ्ञसत्थुकं तीहि सरणगमनेहि सरणगतं मं भवं गोतमो धारेतु जानातु; अहं हि सचे पि मे तिखिणेन असिना सीसं छिन्देय्युं न्ऽ एव बुद्धं न बुद्धो ति वा धम्मं न धम्मो ति वा सङ्घं न सङ्घो ति वा वदेय्यन् ति। एत्थ च ब्राह्मणो पाणुपेतं सरणगतन् ति पुन सरणगमनम् वदन्तो अत्तनिय्यातनं पकासेतीति वेदितब्बो। एवं अत्तानं नीय्यातेत्वा भगवन्तम् सपरिसं उपट्ठातुकामो आह: अधिवासेतु च मे भवं गोतमो वेरञ्जायं वस्सावासं सद्धिं भिक्खुसङ्घेना ऽति। किम् वुत्तं होति। उपासकञ् च मं भवं गोतमो धारेतु, अधिवासेतु च मे वेरञ्जायं वस्सावासं, तयो मासे वेरञ्जं उपनिस्साय मम अनुग्गहत्थं वस्सावासं सम्पटिच्छतू ऽति। अधिवासेसि भगवा तुण्हीभावेना ऽति अथ्ऽ अस्स वचनं सुत्वा भगवा कायङ्गं वा वाचङ्गं वा अचोपेत्वा अब्भन्तरे येव खन्तिं चारेत्वा तुण्हीभावेन अधिवासेसि, ब्राह्मणस्स अनुग्गहत्थं मनसा ऽव, सम्पटिच्छीति वुत्तम् होति।

[पगे १७४]  
१७४ समन्तपासादिका [भ्विभ्_इ।१। (इ।१।९;२।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ खो वेरञ्जो ब्राह्मणो भगवतो अधिवासनं विदित्वा ति अथ वेरञ्जो ब्राह्मणो, सचे मे समणो गोतमो नाधिवासेय्य कायेन वा वाचाय वा पटिक्खिपेय्य, यस्मा पन अपटिक्खित्वा अब्भन्तरे खन्तिं चारेसि तस्मा मे मनसा ऽव अधिवासेसीति एवं आकारसल्लक्खणकुसलताय भगवतो अधिवासनं विदित्वा, अत्तनो निसिन्नासनतो वुट्ठाय चतुसु दिसासु भगवन्तं सक्कच्चं अभिवादेत्वा तिक्खत्तुं पदक्खिणं कत्वा आगतकालतो पभूति जातिमहल्लकब्राह्मणानं अभिवादनादीनि न करोतीति विगरहित्वा पि इदानि विञ्ञातबुद्धगुणो कायेन वाचाय मनसा च अनेकक्खत्तुं वन्दन्तो पि अतित्तो येव हुत्वा दसनखसमोधानसमुज्जलं अन्जलिं पग्गय्ह सिरस्मिं पतिट्ठपेत्वा याव दस्सनविसयो ताव पटिमुखो येव अपक्कमित्वा दस्सनविसयं विजहनट्ठाने वन्दित्वा पक्कामि। ॥९॥१॥  
तेन खो पन समयेन वेरञ्जा दुब्भिक्खा होतीति यस्मिं समये वेरञ्जेन ब्राह्मणेन भगवा वेरञ्जं उपनिस्साय वस्सावासं याचितो तेन समयेन वेरञ्जा दुब्भिक्खा होति। दुब्भिक्खा ति दुल्लभभिक्खा, सा पन दुल्लभभिक्खता यत्थ मनुस्सा अस्सद्धा होन्ति अप्पसन्ना तत्थ सुसस्सकाले पि अतिसमहग्घे पि पुब्बण्णापरण्णे होति।  
वेरञ्जायं पन यस्मा न तथा अहोसि, अपि च खो दुस्सस्स ताय छातकदोसेन अहोसि, तस्मा तम् अत्थं दस्सेन्तो द्वीहितिका ति आदिम् आह। तत्थ द्वीहितिका ति द्विधापवत्तईहितिका, ईहितिकं नाम इरिया द्विधा पवत्ता चित्तैरिया चित्तईहा, एत्थ लच्छाम नु खो किञ्चि भिक्खमाना न लच्छामा ऽति जीवितुं वा सक्खिस्साम नु खो नो ति अयम् एत्थ अधिप्पायो। अथवा द्वीहितिका ति दुज्जीवितिका ईहतं ईहा इरीयनं पवत्तनम् जीवितन् ति आदीनि पि पदानि एकत्थानि, तस्मा दुक्खेन ईहितं एत्थ पवत्ततीति द्वीहितिका ति अयम् एत्थ पदत्थो।

[पगे १७५]  
भ्विभ्_इ।१। (इ।२।१।)] सुत्तविभङ्ग-वण्णना १७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सेतकानि अट्ठीनि एत्था ऽति सेतट्ठिका, दिवसम् पि याचित्वा किञ्चि अलद्धा मतकानं कपणमानुसकानां अहिच्छत्तकवण्णेहि अट्ठिकेहि तत्र तत्र परिकिण्णा ति वुत्तं होति। सेतट्टिका ति पि पाठो, तस्स्ऽ अत्थो सेता अट्टि एत्था ति सेतट्टिका।  
अट्टीति आतुरता व्याधि रोगो। तत्थ च सस्सानं गब्भगहणकाले सेतकरोगेन उपहतम् एव पच्छिन्नखीरं अगहिततण्डुलं पण्डरपण्डरं सालिसीसं वा यवगोधूमसीसं वा निक्खमति तस्मा सेतट्टिका ति वुच्चति। वप्पकाले सुट्ठु अभिसङ्खरित्वा पि वुत्तसस्सं तत्थ सलाका येव सम्पज्जतीति सलाकावुत्ता। सलाकाय वा तत्थ जीविकं पवत्तेन्तीति सलाकावुत्ता। किं वुत्तं होति। तत्थ किर धञ्ञविक्कयकानं सन्तिकं कयकेसु गतेसु दुब्बलमनुस्से अभिभवित्वा बलवमनुस्सा व धञ्ञं किणित्वा गच्छन्ति, दुब्बलमनुस्सा अलभमाना महासद्दं करोन्ति। धञ् ञविक्कयका सब्बेसं सङ्गहं करिस्सामा ऽति धञ्ञकरणट्ठाने धञ्ञमापकं निसीदापेत्वा एकपस्से वण्णज्झक्खं निसीदापेसुं। धञ्ञत्थिका वण्णज्झक्खस्स सन्तिकं गच्छन्ति। सो आगतपटिपाटिया मूलं गहेत्वा इत्थन्नामस्स एत्तकं दातब्बन् ति सलाकं लिखित्वा देति। ते तं गहेत्वा धञ्ञमापकस्स सन्तिकं गन्त्वा दिन्नपटिपाटिया धञ्ञं गण्हन्ति, एवं सलाकाय तत्थ जीवितं वत्तेन्तीति सलाकावुत्ता। न सुकरा उञ्छेन पग्गहेन यापेतुन् ति पग्गहेन यो उञ्छो तेन यापेतुं न सुकरा। पत्तं गहेत्वा यं अरिया उञ्छं करोन्ति, भिक्खाचरियं चरन्ति, तेन उञ्छेन यापेतुं न सुकरा ति वुत्तं होति। तदा किर तत्थ सत्तट्ठगामे पिण्डाय चरित्वा एकदिवसम् पि यापनमत्तं न लभन्ति।  
तेन खो पन समयेन उत्तरापथका अस्सवाणिजा --पे-- अस्सोसि खो भगवा उदुक्खलसद्दन् ति, तेना ऽति यस्मिं समये भगवा वेरञ्जं उपनिस्साय वस्सावासं उपगतो तेन समयेन। उत्तरापथवासिका उत्तरापथतो वा आगतत्ता एवं लद्धवोहारा अस्सवाणिजा उत्तरापथे अस्सानं उट्ठानट्ठाने पञ्चास्ससतानि गहेत्वा दिगुणं तिगुणं लाभं पत्थयमाना देसन्तरं गच्छन्ता तेहि अत्तनो विक्कायिकभण्डभूतेहि पञ्चमत्तेहि अस्ससतेहि वेरञ्जं वस्सावासं उपगता होन्ति।

[पगे १७६]  
१७६ समन्तपासादिका [भ्विभ्_इ।१। (इ।२।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा। न हि सक्का तस्मिं देसे वस्सिके चत्तारो मासे अद्धानं पटिपज्जितुं, उपगच्छन्ता च बहिनगरे उदकेन अनज्झोत्थरणीये ठाने अत्तनो च वासागारानि अस्सानञ् च मन्दिरं कारापेत्वा वतिया परिक्खिपिंसु, तानि तेसं वसनट्ठानानि अस्समण्डलिकायो ति पञ्ञायिंसु।  
तेनाह: तेहि अस्समण्डलिकासु भिक्खूनं पत्थपत्थपुलकं पञ्ञत्तं होतीति, पत्थपत्थपुलकन् ति एकमेकस्स भिक्खुनो पत्थपत्थपमाणं पुलकं, पत्थो नाम नाऌइमत्तं होति, एकस्स पुरिसस्स अलं यापनाय। वुत्तम् पि ह्ऽ एतं, पत्थोदनो नाऌअमयं दुविन्नं ति। पुलकं नाम नित्थुसं कत्वा उस्सेदेत्वा गहितयवतण्डुला वुच्चन्ति।  
यदि हि सथुसा होन्ति पाणका विज्झन्ति अद्धानक्खमा न होन्ति, तस्मा ते वाणिजा अद्धानक्खमं कत्वा यवतण्डुलं आदाय अद्धानं पटिपज्जन्ति, यत्थ अस्सानं खादनियतिनं दुल्लभं भविस्सति तत्थ्ऽ एतं अस्सभत्तं भविस्सतीति। कस्मा पन तेहि तं भिक्खूनं पञ्ञत्तन् ति।  
वुच्चते, न हि ते दक्खिणापथमनुस्सा विय अप्पसन्ना ते पन सद्धा पसन्ना बुद्धमामका धम्ममामका सङ्घमामका, ते पुब्बण्हसमयं केनचिद् एव करणीयेन नगरं पविसन्ता द्वे तयो दिवसे अद्दसंसु सत्तट्ठभिक्खू सुनिवत्थे सुपारुते इरियापथसम्पन्ने सकलम् पि नगरं पिण्डाय चरित्वा किञ्चि अलभमाने, दिस्वान नेसं एतद् अहोसि: अय्या इमं नगरं उपनिस्साय वस्सं उपगता, छातकञ् च वत्तति, न च किञ्चि लभन्ति अतिविय किलमन्ति, मयञ् च्ऽ अम्हागन्तुका न सक्कोम नेसं देवसिकं यागुञ् च भत्तञ् च पटियादेतुं, अम्हाकं पन अस्सा सायञ् च पातो च द्विक्खत्तुं भत्तं लभण्ति, यन्नून मयं एकमेकस्स अस्सस्स पातरासभत्ततो एकमेकस्स भिक्खुनो पत्थपत्थपुलकं ददेय्याम, एवं अय्या च न किलमिस्सन्ति अस्सा च यापेस्सन्तीति।

[पगे १७७]  
भ्विभ्_इ।१। (इ।२।१।)] सुत्तविभङ्ग-वण्णना १७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते भिक्खूनं सन्तिकं गन्त्वा एतम् अत्थं आरोचेत्वा, भन्ते तुम्हे पत्थपत्थपुलकं पटिग्गहेत्वा यं वा तं वा कत्वा परिभुञ्जथा ऽति याचित्वा देवसिकं पत्थपत्थपुलकं पञ्ञापेसुं।  
तेन वुत्तं: तेहि अस्समण्डलिकासु भिक्खूनं पत्थपत्थपुलकं पञ्ञत्तं होतीति। पञ्ञत्तन् ति निच्चभत्तसङ्खेपेन ठपितं।  
इदानि भिक्खू पुब्बण्हसमयं निवासेत्वा ति आदिसु पुब्बण्हसमयन् ति दिवसस्स पुब्बभागसमयं पुब्बण्हसमये ति अत्थो। पुब्बण्हे वा समयं पुब्बण्हसमयं पुब्बण्हे एकं खणन् ति वुत्तं होति, एवं अच्चन्तसंयोगे उपयोगवचनं लब्भति। निवासेत्वा ति परिदहित्वा विहारनिवासनपरिवत्तनवसेनेदं वेदितब्बं; न हि ते ततो पुब्बे अनिवत्था अहेसुम्। पत्तचीवरं आदाया ऽति पत्तं हत्थेहि चीवरं कायेहि आदियित्वा सम्पटिच्छित्वा धारेत्वा ति अत्थो; येन तेन वा हि पकारेन गण्हन्ता आदाय इच्च्ऽ एव वुच्चन्ति, यथा समादाय्ऽ एव पक्कमतीति। पिण्डं अलभमाना ति सकलम् पि वेरञ्जं चरित्वा तिट्ठतु पिण्डो अन्तमसो अतिच्छथा ऽति वाचम् पि अलभमाना।  
पत्थ पत्थपुलकं आरामं हरित्वा ति गतगतट्ठाने लद्धं एकमेकं पत्थपत्थपुलकं गहेत्वा आरामं नेत्वा। उदुक्खले कोट्टेत्वा कोट्टेत्वा परिभुञ्जन्तीति थेरानं कोचि कप्पियकारको न्ऽ अत्थि, यो नेसं तं गहेत्वा यागुं वा भत्तं वा पचेय्य, सामम् पि पचनं समणसारुप्पं न होति, न च वट्टति, ते एवं नो सल्लहुकवुत्तिता च भविस्सति सामपाकपरिमोचनञ् चा ऽति अट्ठट्ठजना वा दसदसजना वा एकतो हुत्वा उदुक्खले कोट्टेत्वा कोट्टेत्वा सकं सकं पटिविंसं उदकेन तेमेत्वा परिभुञ्जन्ति। एवं परिभुञ्जित्वा अप्पोस्सुक्का समणधम्मं करोन्ति। भगवतो पन ते अस्सवाणिजा पत्थपुलकञ् च देन्ति तदुपियञ् च सप्पिमधुसक्करं, तं आयस्मा आनन्दो आहरित्वा सिलायं पिंसति; पुञ्ञवता पण्डितपुरिसेन कतं मनापम् एव होति। अथ नं पिंसित्वा सप्पिआदीहि समायोजेत्वा भगवतो उपनामेति।

[पगे १७८]  
१७८ समन्तपासादिका [भ्विभ्_इ।१। (इ।२।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ्ऽ एत्थ देवता दिब्बोजं पक्खिपन्ति, तम् भगवा परिभुञ्जति, परिभुञ्जित्वा फलसमापत्तिया कालं अतिनामेति, न ततो पट्ठाय पिण्डाय चरति। किम् पन्ऽ आनन्दत्थेरो तदा उपट्ठाको होतीति। नो च खो निबद्धौपट्ठाकट्ठानं लद्धो। भगवतो हि पठमबोधियम् वीसतिवस्सन्तरे निबद्धुपट्ठाको नाम न्ऽ अत्थि।  
कदाचि नागसमालत्थेरो भगवन्तं उपट्ठासि, कदाचि नागितत्थेरो, कदाचि मेघियत्थेरो, कदाचि उपवानत्थेरो, कदाचि सागतत्थेरो, कदाचि सुनक्खत्तो लिच्छविपुत्तो, ते अत्तनो रुचिया उपट्ठहित्वा यदा इच्छन्ति तदा पक्कमन्ति।  
आनन्दत्थेरो तेसु उपट्ठहन्तेसु अप्पोस्सुक्को होति, पक्कन्तेसु सयम् एव वत्तपटिवत्तं करोति, भगवा पि च:  
किञ्चापि मे ञातिसेट्ठो उपट्ठाकट्ठानं न ताव लभति, अथ खो एवरूपेसु ठानेसु अयम् एव पतिरूपो ति अधिवासेति।  
तेन वुत्तं: आयस्मा आनन्दो पत्थपुलकं सिलायं पिंसित्वा भगवतो उपनामेति तं भगवा परिभुञ्जतीति। ननु च मनुस्सा दुब्भिक्खकाले अतिविय उस्साहजाता पुञ्ञानि करोन्ति, अत्तना अभुञ्जित्वा पि भिक्खूनं दातब्बं मञ्ञन्ति, ते तदा कस्मा कटच्छुभिक्खम् पि न अददंसु। अच वेरञ्जो ब्राह्मणो महता उस्साहेन भगवन्तं वस्सावासं याचि। सो कस्मा भगवतो अत्थिभावम् पि न जानातीति।  
वुच्चते, मारावट्टनाय। वेरञ्जं हि ब्राह्मणं भगवतो सन्तिका पक्कन्तमत्तम् एव सकलञ् च नगरं समन्ता च योजनमत्तं यत्थ सक्का पुरेभत्तं पिण्डाय चरित्वा पच्चागन्तुं तं सब्बं मारो आवट्टेत्वा मोहेत्वा सब्बेसं असल्लक्खणभावं कत्वा पक्कामि, तस्मा न कोचि अन्तमसो सामीचिकम्मम् पि कत्तब्बं मञ्ञित्थ।  
किं पन भगवा पि मारावट्टनं अजानित्वा व तत्थ वस्सं उपगतो ति। नो अजानित्वा। अथ कस्मा चम्पा-सावत्थिराजगहादीनम् अञ्ञतरस्मिं न उपगतो ति। तिट्ठन्तु चम्पा-सावत्थि-राजगहादीनि, सचे पि भगवा तस्मिं संवच्छरे उत्तरकुरुं वा तिदसपुरं वा गन्त्वा वस्सं उपगच्छेय्य तम् पि मारो आवट्टेय्य।

[पगे १७९]  
भ्विभ्_इ।१। (इ।२।१।)] सुत्तविभङ्ग-वण्णना १७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो किर तं संवच्छरं अतिविय आघातेन परियुट्ठितचित्तो अहोसि। इध पन भगवा इमं अतिरेककारणं अद्दस: अस्सवाणिजा भिक्खूनं सङ्गहं करिस्सन्तीति। तस्मा वेरञ्जायम् एव वस्सं उपगञ्छि। किं पन मारो वाणिजके आवट्टेतुं न सक्कोतीति। नो न सक्कोति, ते पन मारावट्टितपरियोसाने आगमिंसु। पटिनिवत्तित्वा कस्मा न आवट्टेसीति। अविसयहताय। न हि सो तथागतस्स अभिहटभिक्खाय निब्बद्धदानस्स अप्पितवट्टस्स अन्तरायो कातुं विसहति।  
चतुन्नं हि न सक्का अन्तरायो कातुं, कतमेसं चतुन्नं, तथागतस्स अभिहटभिक्खासङ्खेपेन वा निबद्धदानसङ्खेपेन वा अप्पितवट्टसङ्खेपेन वा परिच्चत्तानं चतुन्नं पच्चयानं न सक्का केनचि अन्तरायो कातुं, बुद्धानं जीवितस्स न सक्का केनचि अन्तरायो कातुं, असीतियानुब्यञ्जनानं व्यामप्पभाय वा न सक्का केनचि अन्तारयो कातुं, चन्दिमसुरियदेवब्रह्मानम् पि हि पभा तथागतस्स अनुव्यञ्जनव्यामप्पभापदेसं पत्वा विगतानुभावा होन्ति, बुद्धानं सब्बञ्ञुतञाणस्स न सक्का केनचि अन्तरायो कातुन् ति इमेसं चतुन्नं न सक्का केनचि अन्तरायो कातुं। तस्मा मारेन अकतन्तरायं भिक्खम् भगवा ससावकसङ्घो तदा परिभुञ्जीति वेदितब्बो।  
 एवं परिभुञ्जन्तो च एकदिवसं अस्सोसि खो भगवा  
उदुक्खलसद्दन् ति भगवा पत्थपत्थपुलकं कोट्टेन्तानं भिक्खूनं मुसलसङ्घट्टजनितं उदुक्खलसद्दं सुणि। ततो परं जानन्तापि तथागता ति एवमादियम् परतो किन् नु खो सो आनन्द उदुक्खलसद्दो ति पुच्छितस्स परिहारदस्सनत्थं वुत्तं। तत्रायं सङ्खेपवण्णना:  
तथागता नाम जानन्तापि सचे तादिसं पुच्छाकारणं होति पुच्छन्ति, सचे पन तादिसं पुच्छाकारणं न्ऽ अत्थि जानन्तापि न पुच्छन्ति,

[पगे १८०]  
१८० समन्तपासादिका [भ्विभ्_इ।१। (इ।२।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा पन बुद्धानं अजाननं नाम न्ऽ अत्थि तस्मा अजानन्तापीति न वुत्तं। कालं विदित्वा पुच्छन्तीति सचे तस्सा पुच्छाय यो कालो होति एवं तं कालं विदित्वा पुच्छन्ति, सचे न होति एवम् पि कालं विदित्वा न पुच्छन्ति, एवं पुच्छन्तापि च अत्थसंहितं तथागता पुच्छन्ति यं अत्थनिस्सितं कारणनिस्सितं तदेव पुच्छन्ति नो अनत्थसंहितं। कस्मा। यस्मा अनत्थसैते सेतुघातो तथागतानं; सेतु वुच्चति मग्गो, मग्गेन्ऽ एव तादिसस्स वचनस्स घातो समुच्छेदो ति वुत्तं होति। इदानि अत्थसंहितन् ति एत्थ यं अत्थनिस्सितं वचनं तथागता पुच्छन्ति तं दस्सेन्तो द्वीहि आकारेहीति आदिम् आह। तत्थ आकारेहीति कारणेहि, धम्मं वा देसेस्सामा ऽति अट्ठुप्पत्तियुत्तं सुत्तं वा पुब्बचरितकारणयुत्तं जातकं वा कथयिस्साम। सावकानं वा सिक्खापदं पञ्ञापेस्सामा ऽति सावकानं वा ताय पुच्छाय वीतिक्कमं पाकटं कत्वा गरुकं वा लहुकं वा सिक्खापदं पञ्ञापेस्साम, आणं ठपेस्सामा ऽति अथ खो भगवा --पे-- एतम् अत्थं आरोचेसीति एत्थ न्ऽ अत्थि किञ्चि वत्तब्बं पुब्बे वुत्तं एव, भिक्खूनं पत्थपत्थपुलकपटिलाभं सल्लहुकवुत्तितं सामं पाकपरिमोचनञ् च आरोचेन्तो एतम् अत्थं आरोचेसीति वुच्चति। साधु साधु आनन्दा ऽति इदं पन भगवा आयस्मन्तं आनन्दं सम्पहंसेन्तो आह। साधुकारं पन दत्वा द्वीसु आकारेसु एकं गहेत्वा धम्मं देसेन्तो आह:  
तुम्हेहि आनन्द सप्पुरिसेहि विजितं, पच्छिमा जनता सालिमंसोदनं अतिमञ्ञिस्सतीति। तत्रायम् अधिप्पायो: तुम्हेहि आनन्द सप्पुरिसेहि एवं दुब्भिक्खे दुल्लभपिण्डे इमाय सल्लहुकवुत्तिताय इमिना च सल्लेखेन विजितं। किं विजितन् ति, दुब्भिक्खं विजितं लोभो विजितो इच्छाचारो विजितो। कथं।  
अयं वेरञ्जा दुब्भिक्खा समन्ततो पन अन्तरा गामनिगमा फलभारनमितसस्सा सुभिक्खा सुलभपिण्डा एवं सन्ते पि भगवा इध्ऽ एव अम्हे गण्हित्वा वसतीति एकभिक्खुस्स पि चिन्ता वा विघातो वा न्ऽ अत्थि, एवं ताव दुब्भिक्खं विजितं अभिभूतं अत्तनो वसे वत्तितं। कथं लोभो विजितो। अयं वेरञ्जा दुब्भिक्खा समन्ततो पन अन्तरा गामनिगमा फलभारनमितसस्सा सुभिक्खा सुलभपिण्डा,

[पगे १८१]  
भ्विभ्_इ।१। (इ।२।१-२।)] सुत्तविभङ्ग-वण्णना १८१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] हन्द मयं तत्थ गन्त्वा परिभुञ्जिस्सामा ऽति लोभवसेन एकभिक्खुनापि रत्तिच्छेदो वा पच्छिमिकाय तत्थ वस्सं उपगच्छिस्सामा ऽति वस्सच्छेदो वा न कतो, एवं लोभो विजितो। कथं इच्छाचारो विजितो। अयं वेरञ्जा दुब्भिक्खा इमे च मनुस्सा अम्हे द्वेतयो मासे वसन्ते पि न किस्मिचि मञ्ञन्ति, यन् नून मयं गुणवणिज्जं कत्वा असुको भिक्खु पठमज्झानस्स लाभी --पे-- असुको छऌअभिञ्ञो ति एवं मनुस्सानं अञ्ञमञ्ञं पकासेत्वा कुच्छिं पटिजग्गित्वा पच्छा सीलं अधिट्ठहेय्यामा ऽति एकभिक्खुना पि एवरूपा इच्छा न उप्पादिता, एवं इच्छाचारो विजितो अभिभूतो अत्तनो वसे वत्तितो ति। अनागते पन पच्छिमा जनता विहारे निसिन्ना अप्पकसिरेन्ऽ एव लभित्वापि: किं इदं उत्तण्डुलं अतिकिलिन्नं अऌओणं अतिऌओणं अनम्बिलं अच्चम्बिलं, को इमिना अत्थो ति आदिना नयेन सालिमंसोदनं अतिमञ्ञिस्सति, ओञातं अवञातं करिस्सति। अथवा जनपदो नाम न सब्बकालं दुब्भिक्खो होति, एकदा दुब्भिक्खो होति एकदा सुभिक्खो होति। स्व् आयं यदा सुभिक्खो भविस्सति तदा तुम्हाकं सप्पुरिसानं इमाय पटिपत्तिया पसन्ना मनुस्सा भिक्खूनं यागुखज्जकादिप्पभेदेन अनेकप्पकारं सालिविकतिं मंसोदनञ् च दातब्बं मञ्ञिस्सन्ति, तं तुम्हे निस्साय उप्पन्नं सक्कारं तुम्हाकं सब्रह्मचारिसङ्खाता पच्छिमा जनता तुम्हाकं अन्तरे निसीदित्वा अनुभवमाना च अतिमञ्ञिस्सति तप्पच्चयं मानञ् च ओमानञ् च करिस्सति। कथं। कस्मा एत्तकं पक्कं किं तुम्हाकं भाजनानि न्ऽ अत्थि यत्थ अत्तनो सन्तकं पक्खिपित्वा थपेय्यथा ऽति। ॥१॥  
अथ खो आयस्मा महामोग्गल्लानो ति आदिसु, आयस्मा ति पियवचनम् एतं, गरुगारवसप्पतिस्साधिवचनम् एतं। महामोग्गल्लानो ति महा च सो गुणमहन्तताय मोग्गल्लानो च गोत्तेना ऽति महामोग्गल्लानो। एतद् अवोचा ऽति एतं अवोच, इदानि वत्तब्बं एतरहि भन्ते ति आदिवचनं दस्सेति। कस्मा अवोच। थेरो किर पब्बजित्वा सत्तमे दिवसे सावकपारमीञाणस्स मत्थकं पत्तो सत्थारापि महिद्धिकताय एतदग्गे ठपितो।

[पगे १८२]  
१८२ समन्तपासादिका [भ्विभ्_इ।१। (इ।२।२।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो तं अत्तनो महिद्धिकतं निस्साय चिन्तेसि: अयं वेरञ्जा दुब्भिक्खा भिक्खू च किलमन्ति यन् नूनाहं पुथविं परिवत्तेत्वा भिक्खू पप्पटकोजं भोजेय्यं ति। अथ्ऽ अस्स एतद् अहोसि: सचे पनाहं भगवतो सन्तिके विहरन्तो भगवन्तं अयाचित्वा एवं करेय्यं न मे तं अस्स पतिरूपं, युगग्गाहो विय भगवता सद्धिं कतो भवेय्य, तस्मा याचितुकामो आगन्त्वा भगवन्तं एतद् अवोच। हेट्ठिमं तलं सम्पन्नन् ति पठविया किर हेट्ठिमतले पठविमण्डो पठवोजो पठविपप्पटको अत्थि, तं सन्धाय वदति, तत्थ सम्पन्नन् ति मधुरं सादुरसन् ति अत्थो। यथ्ऽ एव हि, तत्रास्स रुक्खो सम्पन्नफलो च उप्पन्नफलो चा ऽति एत्थ मधुरफलो ति अत्थो। एवम् इधापि सम्पन्नन् ति मधुरं सादुरसन् ति वेदितब्बं। सेय्यथापि खुद्दं मधुं अनीऌअकन् ति इदं पन्ऽ अस्स मधुरताय ओपम्मनिदस्सनत्थं वुत्तं, खुद्दं मधुन् ति खुद्दकमक्खिकाहि कतमधुं। अनीऌअकन् ति निम्मक्खिकं निम्मक्खिकण्डकं परिसुद्धं एतं किर मधुं सब्बमधूहि अग्गञ् च सेट्ठञ् च सुरसञ् च ओजवन्तञ् च। तेनाह: सेय्यथापि खुद्दं मधुं अनीऌअकं एवम् अस्सादन् ति।  
साध्ऽ आहं भन्ते ति साधु अहं भन्ते, एत्थ च साधू ऽति आयाचनवचनम् एतं, पुथविपरिवत्तनं आयाचन्तो हि थेरो भगवन्तं एवम् आह। परिवत्तेय्यन् ति उक्कुज्जेय्यं हेट्ठिमं तलं उपरिमं करेय्यं। कस्मा। एवं हि कते सुखेन भिक्खू पप्पटकोजं पठविमण्डं परिभुञ्जिस्सन्तीति। अथ भगवा अननुञ्ञातुकामो पि थेरं सीहनादं नदापेतुं पुच्छि: ये पन ते मोग्गल्लान पुथविनिस्सिता पाणा ते कथं करिस्ससीति, ये पुथविनिस्सिता गामनिगमादिसु पाणा ते पठविया परिवत्तियमानाय आकासे सण्ठातुं असक्कोन्ते कथं करिस्ससि कत्थ ठपेस्ससीति।

[पगे १८३]  
भ्विभ्_इ।१। (इ।२।२।)] सुत्तविभङ्ग-वण्नना १८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अथ थेरो भगवता एतदग्गे ठपितभावानुरूपं अत्तनो इद्धानुभावं पकासेन्तो एकाहं भन्ते ति आदिम् आह। तस्स्ऽ अत्थो: एकं अहं भन्ते हत्थं यथा अयं महापुथवि, एवं अभिनिम्मिनिस्सामि पुथविसदिसं करिस्सामि, एवं कत्वा ये पुथविनिस्सिता पाणा ते एकस्मिं हत्थतले ठिते पाणे दुतियहत्थतले सङ्कामेन्तो विय तत्थ सङ्कामेस्सामीति। अथ्ऽ अस्स भगवा आयाचनं पटिक्खिपन्तो अलं मोग्गल्लाना ऽति आदिम् आह; तत्थ अलन् ति पटिक्खेपवचनं। विपल्लासम् पि सत्ता पटिलभेय्युन् ति विपरीतगाहम् पि सत्ता सम्पापुणेय्युं। कथं। अयं न खो पुथुवि उदाहु न अयन् ति, अथवा अम्हाकं नु खो अयं गामो उदाहु अञ्ञेसन् ति, एवं निगमजनपदखेत्तारामादिसु। न वा एस विपल्लासो, अचिन्तेय्यो हि इद्धिमतो इद्धिविसयो, एवं पन विपल्लासं पटिलभेय्युं, इदं दुब्भिक्खं नाम न इदानि येव होति, अनागते पि भविस्सति तदा भिक्खू तादिसं इद्धिमन्तं सब्रह्मचारिं कुतो लभिस्सन्ति, ते सोतापन्नसकदागामिअनागामिसुक्कविपस्सकझानलाभिपटिसम्भिदप्पत्ता खीणासवापि समाना इद्धिबलाभावा परकुलानि पिण्डाय उपसङ्कमिस्सन्ति, तत्र च मनुस्सानं एवं भविस्सति: बुद्धकाले भिक्खू सिक्खासु परिपूरकारिनो अहेसुं ते गुणे निब्बत्तेत्वा दुब्भिक्खकाले पुथुविं परिवत्तेत्वा पप्पटकोजं परिभुञ्जिंसु, इदानि पन सिक्खाय परिपूरकारिनो न्ऽ अत्थि, यदि सियुं तथ्ऽ एव करेय्युं, अम्हाकं यं किञ्चि पक्कं वा आमं वा खादितुं न ददेय्युन् ति, एवं ते सन्तेसु येव अरियपुग्गलेसु न्ऽ अत्थि अरियपुग्गला ऽति इमं विपल्लासं पटिलभेय्युं, विपल्लासवसेन च अरिये गरहन्ता उपवदन्ता अपायूपगा भवेय्युं, तस्मा मा ते रुच्चि पुथुविं परिवत्तेतुन् ति।  
अथ थेरो इमं याचनं अलभमानो अञ्ञं याचन्तो साधु भन्ते ति आदिम् आह। तम् पिऽस्स भगवा पटिक्खिपन्तो अलं मोग्गल्लाना ऽति आदिम् आह।

[पगे १८४]  
१८४ समन्तपासादिका [भ्विभ्_इ।१। (इ।२।२;३।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ किञ्चापि न वुत्तं विपल्लासम् पि सत्ता पटिलभेय्युन् ति। अथ खो पुब्बे वुत्तनयेन्ऽएव गहेतब्बं, अत्थो पि च्ऽ अस्स वुत्तसदिसम् एव वेदितब्बो। यदि पन भगवा अनुजानेय्य थेरो किं करेय्या ऽति। महासमुद्दं एकेन पदवीतिहारेन अतिक्कमितब्बं मातिकामत्तं अधिट्ठहित्वा नऌएरुपुचिमन्दतो उत्तरकुरु- अभिमुखं मग्गं नीहरित्वा उत्तरकुरुं गमनागमनसम्पन्ने ठाने कत्वा दस्सेय्य, यथापि भिक्खू गोचरगामं विय यथा सुखं पिण्डाय पविसित्वा निक्खमेय्युन् ति। निट्ठिता महामोग्गल्लानस्स सीहनादकथा।  
॥२॥२॥  
इदानि आयस्मा उपालि विनयपञ्ञत्तिया मूलतोप्पभूति निदानं दस्सेतुं सारिपुत्तत्थेरस्स सिक्खापदपटिसंयुत्तं वितक्कुप्पादं दस्सेन्तो अथ खो आयस्मतो सारिपुत्तस्सा ऽति आदिम् आह। तत्थ रहोगतस्सा ऽति रहसि गतस्स। पतिसल्लीनस्सा ऽति लीनस्स एकिभावं गतस्स। कतमेसानन् ति अतीतेसु विपस्सि आदिसु बुद्धेसु कतमेसं चिरं अस्स ठिति चिरा वा अस्स ठितीति चिरट्ठितिकं। सेसम् एत्थ उत्तानपदत्थम् एव।  
किं पन थेरो इमं अत्तनो परिवितक्कं सयं विनिच्छितुं न सक्कोतीति। वुच्चते, सक्कोति च न सक्कोति च, अयं हि इमेसं नाम बुद्धानं सासनं न चिरट्ठितिकं अहोसि इमेसं चिरट्ठितिकन् ति एत्तकं सक्कोति विनिच्छितुं, इमिना पन कारणेन न चिरट्ठितिकं अहोसि इमिना चिरट्ठितिकन् ति एतं न सक्कोति। महापदुमत्थेरो पन आह: एतम् पि सोऌअसविधाय पञ्नाय मत्थकं पत्तस्स अग्गसावकस्स न भारियं, सम्मासम्बुद्धेन पन सद्धिं एकट्ठाने वसन्तस्स सयं विनिच्छयकरणं तुलं छड्डेत्वा हत्थेन तुलनसदिसं होतीति भगवन्तं येव उपसङ्कमित्वा पुच्छि। अथ्ऽ अस्स भगवा पुच्छं विस्सज्जेन्तो भगवतो च सारिपुत्त विपस्सिस्सा ऽति आदिम् आह, तम् उत्तानत्थम् एव। ॥१॥ पुन थेरो कारणं पुच्छन्तो को नु खो भन्ते हेतूऽति आदिम् आह। तत्थ को नु खो भन्ते ति कारणपुच्छा,

[पगे १८५]  
भ्विभ्_इ।१। (इ।३।१।)] सुत्तविभाङ्ग-वण्णना १८५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्स कतमो नु खो भन्ते ति अत्थो। हेतु-पच्चयो ति उभयम् एतं कारणाधिवचनं कारणं हि, यस्मा तेन तस्स फलं हिनोति पवत्तति तस्मा हेतू ऽति वुच्चति, यस्मा तं पटिच्च एति पवत्तति तस्मा पच्चयो ति वुच्चति। एवं अत्थतो एकम् पि वोहारवसेन वचनसिलिट्ठताय च तत्र तत्र एतं उभयम् पि वुच्चति, सेसम् एत्थ उत्तानम् एव।  
इदानि तं हेतुन् च पच्चयञ् च दस्सेतुं भगवा: भगवा च सारिपुत्त विपस्सीति आदिं आह। तत्थ किऌआसुनो अहेसुन् ति न आलसियकिऌआसुनो अहेसुं, न हि बुद्धानं आलसियं वा ओसन्नविरियता वा अत्थि, बुद्धा हि एकस्स वा द्विन्नं वा सकलचक्कवाऌअस्स वा धम्मं देसेन्ता समकेन्ऽ एव उस्साहेन देसेन्ति, न परिसाय अप्पभावं दिस्वा ओसन्नविरिया होन्ति, नापि महन्तभावं दिस्वा उस्सन्नविरिया, यथा सीहो मिगराजा सत्तन्नं दिवसानं अच्चयेन गोचराय पक्कमन्तो खुद्दके वा महन्ते वा पाणे एकसदिसेन वेगेन पतति। तं किस्स हेतु। मा मे जवो परिहायीति।  
एवं बुद्धा अप्पकाय वा महतिया वा परिसायं समकेन्ऽ एव उस्साहेन धम्मं देसेन्ति। तं किस्स हेतु। मा नो धम्मगरुता परिहायीति, धम्मगरुनो हि बुद्धा धम्मगारवा ति। यथा पन अम्हाकं भगवा महासमुद्दं पूरयमानो विय वित्थारेन धम्मं देसेसि एवं ते न देसेसुं। कस्मा। सत्तानं अप्परजक्खताय।  
तेसं किर काले दीघायुका सत्ता अप्परजक्खा अहेसुं, ते चतुसच्चपटिसंयुत्तं एकगाथम् पि सुत्वा धम्मं अभिसमेन्ति, तस्मा न वित्थारेन धम्मं देसेसुं। तेन्ऽ एव कारणेन अप्पकञ् च तेसं अहोसि सुत्तं --पे-- वेदल्लन् ति। तत्थ सुत्तादीनं नानत्तं पठमसङ्गीतिवण्णनाय वुत्तम् एव। अपञ्ञत्तं सावकानं सिक्खापदन् ति सावकानं निद्दोसताय दोसानुरूपतो पञ्ञापेतब्बं सत्तापत्तिक्खन्धवसेन आणासिक्खापदं अपञ्ञत्तं। अनुद्दिट्ठं पातिमोक्खन् ति अन्वद्धमासं आणापातिमोक्खं अनुद्दिट्ठं अहोसि।

[पगे १८६]  
१८६ समन्तपासादिका [भ्विभ्_इ।१। (इ।३।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ओवादपातिमोक्खम् एव ते उद्दिसिंसु, तम् पि च नो अन्वद्धमासं, तथा हि विपस्सी भगवा छन्नं छन्नं वस्सानं सक् सकिं ओवादपातिमोक्खं उद्दिसि, तञ् च खो सामं येव, सावका पन्ऽ अस्स अत्तनो अत्तनो वसनट्ठानेसु न उद्दिसिंसु। सकल-जम्बुदीपे एकस्मिं येव ठाने बन्धुमतिया राजधानिया खेमे मिगदाये विपस्सिस्स भगवतो वसनट्ठाने सब्बो पि भिक्खुसङ्घो उपोसथं अकासि, तञ् च खो सङ्घुपोसथम् एव न गणूपोसथं न पुग्गलूपोसथं न पारिसुद्धिउपोसथं न अधिट्ठानूपोसथं। तदा किर जम्बुदीपे चतुरासीति विहारसहस्सानि होन्ति एकम् एकस्मिं विहारे अब्बोकिण्णानि दस पि वीसतिम् पि भिक्खुसहस्सानि वसन्ति भीय्यो पि वसन्ति, उपोसथारोचितका देवता तत्थ तत्थ गन्त्वा आरोचेन्ति: मारिसा एकं वस्सं अतिक्कन्तं द्वे तीणि चत्तारि पञ्च वस्सानि अतिक्कन्तानि इदं छट्ठं वस्सं आगामिनिया पुण्णमासिनिया बुद्धदस्सनत्थं उपोसथकरणत्थञ् च गन्तब्बं सम्पत्तो वो सन्निपातकालो ति। ततो सानुभावा भिक्खू अत्तनो अत्तनो आनुभावेन गच्छन्ति, इतरे देवतानुभावेन। कथं। ते किर भिक्खू पाचीनसमुद्दन्ते पच्छिमौत्तरदक्खिणसमुद्दन्ते वा ठिता गमियवत्तं पूरेत्वा पत्तचीवरम् आदाय, गच्छामा ऽति चित्तं उप्पादेन्ति, सह चित्तुप्पादा उपोसथग्गं गता ऽव होन्ति। ते विपस्सीसम्मासम्बुद्धं अभिवादेत्वा निसीदन्ति, भगवा पि सन्निसिन्नाय परिसाय इदं ओवादपातिमोक्खं उद्दिसति:  
[खन्ती परमं तपो तितिक्खा, निब्बानं परमं वदन्ति बुद्धा:  
न हि पब्बजितो परूपघाति, समणो होति परं विहेठयन्तो।]  
सब्बपापस्स अकरणं कुसलस्स उपसम्पदा  
सचित्तपरियोदपनं एतं बुद्धान सासनं।

[पगे १८७]  
भ्विभ्_इ।१। (इ।३।१।)] सुत्तविभङ्ग-वण्णना १८७  
अनुपवादो अनुपघातो पातिमोक्खे च संवरो  
मत्तञ्ञुता च भत्तस्मिं पत्थञ् च सयनासनं  
अधिचित्ते च आयोगो एतं बुद्धान सासनन् ति।  
एतेन्ऽ एव उपायेन इतरेसम् पि बुद्धानं पातिमोक्खुद्देसो वेदितब्बो, सब्बबुद्धानं हि इमा तिस्सो ओवादपातिमोक्खगाथा होन्ति, ता दीघायुकबुद्धानं याव सासनपरियन्ता उद्देसम् आगच्छन्ति, अप्पायुकबुद्धानं पठमबोधियं येव सिक्खापदपञ्ञत्तिकालतो पभूति आणापातिमोक्खम् एव उद्दिसीयति, तञ् च खो भिक्खू येव उद्दिसन्ति न बुद्धा। तस्मा अम्हाकम् पि भगवा पठमबोधियं वीसतिवस्समत्तम् एव इदं ओवादपातिमोक्खं उद्दिसि। अथ्ऽ एकदिवसं पुब्बारामे मिगारमातुपासादे निसिन्नो भिक्खू आमन्तेसि: न दान्ऽ आहं भिक्खवे इतो परं उपोसथं करिस्सामि पातिमोक्खं उद्दिसिस्सामि, तुम्हे ऽव दानि भिक्खवे इतो परं उपोसथं कारेय्याथ पातिमोक्खं उद्दिसेय्याथ, अट्ठानम् एतं भिक्खवे अनवकासो यं तथागतो अपरिसुद्धाय परिसाय उपोसथम् करेय्य पातिमोक्खं उद्दिसेय्या ऽति। ततो पट्ठाय भिक्खू आणापातिमोक्खं उद्दिसन्ति, इदं आणापातिमोक्खं तेसं अनुद्दिट्ठं अहोसि, तेन वुत्तं अनुद्दिट्ठं पातिमोक्खन् ति।  
 तेसं बुद्धानन् ति तेसं विपस्सी आदीनं तिण्णं बुद्धा-  
नं। अन्तरधानेना ऽति खन्धन्तरधानेन परिनिब्बानेना ऽति वुत्तं होति। बुद्धानुबुद्धानन् ति ये तेसं बुद्धानं अनुबुद्धा सम्मुखसावका तेसञ् च खन्धन्तरधानेन।  
ये ते पच्छिमसावका ति ये तेसं सम्मुखसावकानं सन्तिके पब्बजिता पच्छिमा सावका। नानानामा ति बुद्धरक्खितो धम्मरक्खितो ति आदिनामवसेन विविधा नामा।  
नानागोत्ता ति गोतमो मोग्गल्लानो ति आदिगोत्तवसेन विविधा गोत्ता। नानाजच्चा ति खत्तियो ब्राह्मणो ति आदिजातिवसेन नानाजच्चा। नानाकुला पुब्बजिता ति खत्तियकुलादिवसेन्ऽ एव उच्चनीचौऌआरुऌआरभोगादिकुलवसेन वा विविधकुला निक्खम्म पब्बजिता। ते तं ब्रह्मचरियन् ति ते पच्छिमसावका यस्मा एकनामा एकगोत्ता एकजातिका एककुला पब्बजिता,

[पगे १८८]  
१८८ समन्तपासादिक [भ्विभ्_इ।१। (इ।३।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अम्हाकं सासनं तन्ति पवेणीति अत्तनो भारं कत्वा ब्रह्मचरियं रक्खन्ति चिरं परियत्तिधम्मं परिहरन्ति, इमे च तादिसा न होन्ति, तस्मा अञ्ञमञ्ञं विहेठेन्ता विलोमं गण्हन्ता, असुखो थेरो जानिस्सति असुखो थेरो जानिस्सतीति सिथिलं करोन्ता नं ब्रह्मचरियं खिप्पं येव अन्तरधापेसुं, सङ्गहं आरोपेत्वा न रक्खिंसु। सेय्यथापीति तस्स्ऽ अत्थस्स ओपम्मनिदस्सनं। विकिरतीति विक्खिपति। विधमतीति ठानन्तरं नेति। विद्धंसेतीति ठितट्ठानतो अपनेति। यथा तं सुत्तेन असङ्गहीतत्ता ति यथा सुत्तेन अगन्थितत्ता अबद्धत्ता एवं विकिरति, यथा सुत्तेन असङ्गहीतानि विकिरीयन्ति एवं विकिरतीति वुत्तं होति।  
एवम् एव खो ति ओपम्मसम्पटिपादनं। अन्तरधापेसुन् ति वग्गसङ्गहपण्णाससङ्गहादीहि असङ्गण्हन्ता यं यं अत्तनो रुच्चति तं तद् एव गहेत्वा दस्सेसुं सेसं विनासेसुं अदस्सनं नयिंसु।  
अकिलासुनो च ते भगवन्तो अहेसुं सावकानं चेतसा चेतो परिच्च ओवदितुन् ति अपि च सारिपुत्त ते बुद्धा अत्तनो चेतसा सावकानं चेतो परिच्च परिच्छिन्दित्वा ओवदितुं अकिलासुनो अहेसुं परचित्तं ञत्वा अनुसासनिं न भारियतो न पपञ्चतो अद्दसंसु। भूतपुब्बं सारिपुत्ता ऽति आदि तेसं अकिलासुभावप्पकासनत्थं वुत्तं। भिंसनके ति भयानके, भयजनके। एवं वितक्केथा ऽति नेक्खम्मवितक्कादयो तयो वितक्के वितक्केथ। मा एवं वितक्कयित्था ऽति कामवितक्कादयो तयो अकुसलवितक्के मा वितक्कयित्थ।  
एवं मनसिकरोथा ऽति अनिच्चं दुक्खम् अनत्ता असुभन् ति मनसिकरोथ। मा एवं मनस्ऽ आकत्था ऽति निच्चं सुखं अत्ता सुभन् ति मा मनसि अकत्थ। इदं पजहथा ऽति अकुसलं पजहथ। इदं उपसम्पज्ज विहरथा ऽति कुसलं उपसम्पज्ज पटिलभित्वा निप्फादेत्वा विहरथ। अनुपादाय आसवेहि चित्तानि विमुच्चिंसू ऽति अगहेत्वा विमुच्चिंसु,

[पगे १८९]  
भ्विभ्_इ।१। (इ।३।१।)] सुत्तविभङ्ग-वण्णना १८९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेसं हि चित्तानि येहि आसवेहि विमुच्चिंसु, न च ते तानि गहेत्वा विमुच्चिंसु, अनुप्पादनिरोधेन पन निरुज्झमानानि अगहेत्वा व विमुच्चिंसु, तेन वुत्तं अनुपादाय आसवेहि चित्तानि विमुच्चिंसु ऽति, सब्बे पि ते अरहत्तप्पत्ता सुरियरस्मिसम्फुट्ठम् इव पदुमवनं विकसितचित्ता अहेसुं।  
तत्र सुदं सारिपुत्त भिंसनकस्स वनसण्डस्स भिंसनकतस्मिं होतीति, तत्रा ऽति पुरिमवचनापेक्खं। सुदन् ति पदपूरणमत्ते निपातो। सारिपुत्ता ऽति आलपनं अयं पन्ऽ एत्थ अत्थयोजना। तत्रा ऽति यं वुत्तं अञ्ञतरस्मिं भिंसनके वनसण्डे ति, तत्र यो सो भिंसनको ति वनसण्डो वुत्तो तस्स भिंसनकस्स वनसण्डस्स भिंसनकतस्मिं होति भिंसनकिरियाय होतीति अत्थो। किं होति।  
इदं होति: यो कोचि अवीतरागो --पे-- लोमानि हंसन्तीति। अथवा तत्रा ऽति सामि अत्थे भुम्मं। सु इति निपातो, किंसु नाम ते भोन्तो समणब्राह्मणा ति आदिसु विय। इदन् ति अधिप्पेतमत्थं पच्चक्खं विय कत्वा दस्सनवचनं।  
सुइदन् ति सुदम्, सन्धिवसेन इकारलोपो वेदितब्बो, चक्खुन्द्रियं इत्थिन्द्रियं अनञ्ञातञ्ञस्सामितिन्द्रियं किंसूध वित्तं ति आदिसु विय। अयं पन्ऽ एत्थ अत्थयोजना: तस्स सारिपुत्त भिंसनकस्स वनसण्डस्स भिंसनकतस्मिं इदं सु होति, भिंसनकतस्मिन् ति भिंसनकभावे ति अत्थो।  
एकस्स तकारस्स लोपो दट्ठब्बो। भिंसनकत्तस्मिं येव वा पाठो, भिंसनकताय इति वा वत्तब्बो लिङ्गविपल्लासो कतो, निमित्तत्थे च्ऽ एतं भुम्मवचनं, तस्मा एवं सम्बन्धो वेदितब्बो। भिंसनकभावे इदं सु होति भिंसनकभावनिमित्तं भिंसनकभावहेतु भिंसनकभावप्पच्चया इदं सु होति। यो कोचि अवीतरागो तं वनसण्डं पविसति येभुय्येन लोमानि हंसन्तीति बहुतरानि लोमानि हंसन्ति उद्धमुखानि सूचिसदिसानि कण्टकसदिसानि च हुत्वा तिट्ठन्ति अप्पानि न हंसन्ति, बहुतरानं वा सत्तानं हंसन्ति अप्पकानं अतिसूरपुरिसानं न हंसन्ति।

[पगे १९०]  
१९० समन्तपासादिका [भ्विभ्_इ।१। (इ।३।२-३।)  
इदानि अयं खो सारिपुत्त हेतू ऽति आदि निगमनं। यञ् च्ऽ एत्थ अन्तरन्तरा न वुत्तं तं उत्तानत्थम् एव तस्मा पाऌइक्कमेन्ऽ एव वेदितब्बं। यं पन वुत्तं न चिरट्ठितिकं अहोसीति तं पुरिसयुगवसेन वुत्तन् ति वेदितब्बं।  
वस्सगणनाय हि विपस्सिस्स भगवतो असीतिवस्ससहस्सानि आयु सम्मुखसावकानम् पि ऽस्स तत्तकम् एव, एवं य्व्ऽ आस्स सुब्बपच्छिमको सावको तेन सह घटेत्वा सतसहस्सं सट्ठिमत्तानि च वस्ससहस्सानि ब्रह्मचरियं अट्ठासि, पुरिसयुगवसेन पन युगपरम्पराय आगन्त्वा द्वे येव पुरिसयुगानि अट्ठासि, तस्मा न चिरट्ठितिकन् ति वुत्तं।  
सिखिस्स पन भगवतो सत्ततिवस्ससहस्सानि आयु सम्मुखसावकानम् पि ऽस्स तत्तकम् एव, वेस्सभुस्स भगवतो सट्ठिवस्ससहस्सानि आयु सम्मुखसावकानम् पि ऽस्स तत्तकम् एव, एवं तेसम् पि ये सब्बपच्छिमका सावका तेहि सह घटेत्वा सतसहस्सतो उद्धं चत्तऌईसमत्तानि वीसतिमत्तानि च वस्ससहस्सानि ब्रह्मचरियं अट्ठासि, पुरिसयुगवसेन पन युगपरम्पराय आगन्त्वा द्वे द्वे येव पुरिसयुगानि अट्ठासि, तस्मा न चिरट्ठितिकन् ति वुत्तं।  
॥२॥ एवं आयस्मा सारिपुत्तो तिण्णं बुद्धानं ब्रह्मचरियस्स न चिरट्ठितिकारणं सुत्वान इतरेसं तिण्णं ब्रह्मचरियस्स चिरट्ठितिकारणं सोतुकामो पुन भगवन्तं को पन भन्ते हेतू ऽति आदिना नयेन पुच्छि। भगवा पि ऽस्स व्याकासि। तं सब्बं वुत्तपटिपक्खवसेन वेदितब्बं। चिरट्ठितिकभावे पि च्ऽ एत्थ तेसं बुद्धानं आयुपरिमाणतो पि पुरिसयुगतो पि उभयथा चिरट्ठितिकता वेदितब्बा। ककुसन्धस्स हि भगवतो चत्ताऌईसं वस्ससहस्सानि आयू, कोनागमनस्स भगवतो तिंसवस्ससहस्सानि, कस्सपस्स भगवतो वीसतिवस्ससहस्सानि, सम्मुखसावकानम् पि नेसं तत्तकं एव, बहूनि च नेसं सावक युगानि परम्पराय ब्रह्मचरियम् पवत्तेसुं, एवं तेसं आयुपरिमाणतो पि सावकयुगतो पि उभयथा ब्रह्मचरियं चिरट्ठितिकम् अहोसि। अम्हाकं पन भगवतो कस्सपस्स भगवतो उपड्ढायुप्पमाणे दसवस्ससहस्सायुककाले उप्पज्जितब्बं सिया,

[पगे १९१]  
भ्विभ्_इ।१। (इ।३। ३-४।)] सुत्तविभङ्ग-वण्णना १९१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं असम्भुणन्तेन पञ्चवस्ससहस्सायुककाले एकवस्ससहस्सायुककाले पञ्चवस्ससतायुककाले पि वा उप्पज्जितब्बं सिया, यस्मा पन्ऽ अस्स बुद्धत्तकारके धम्मे एसन्तस्स परियेसन्तस्स ञाणं परिपाचेन्तस्स गब्भं गण्हापेन्तस्स वस्ससतायुककाले ञाणं परिपाकम् अगमासि, तस्मा अतिपरित्तायुककाले उप्पन्नो तेन्ऽ अस्स सावकपरम्परावसेन चिरट्ठितिकम् पि ब्रह्मचरियं आयुपरिमाणवसेन वस्सगणनाय अचिरट्ठितिकम् एवा ऽति वत्तुं वट्टति। ॥३॥  
अथ खो आयस्मा सारिपुत्तो ति को अनुसन्धि। एवं तिण्णं बुद्धानं ब्रह्मचरियस्स चिरट्ठितिकारणं सुत्वा सिक्खापदपञ्ञत्ति येव चिरट्ठितिकभावहेतू ऽति निट्ठं गन्त्वा भगवतो पि ब्रह्मचरियस्स चिरट्ठितिकभावं इच्छन्तो आयस्मा सारिपुत्तो भगवन्तं सिक्खापदपञ्ञत्तिं याचि, तस्सा याचनविधि दस्सनत्थम् एतं वुत्तं:  
अथ खो आयस्मा सारिपुत्तो उट्ठायासना --पे-- चिरट्ठितिकन् ति।  
तत्थ अद्धनियन् ति अद्धानक्खमं दीघकालिकन् ति वुत्तं होति, सेसं उत्तानत्थम् एव। अथ्ऽ अस्स भगवा न तावायं सिक्खापदपञ्ञत्तिकालो ति पकासेन्तो आगमेहि त्वं सारिपुत्ता ऽति आदिम् आह। तत्थ आगमेहि त्वन् ति तिट्ठ ताव त्वं अधिवासेहि ताव त्वन् ति वुत्तं होति। आदरवसेन च्ऽ एतं द्विक्खत्तुं वुत्तं। एतेन भगवा सिक्खापदपञ्ञत्तिया सावकानं विसयभावं पटिक्खिपित्वा बुद्धविसयो सिक्खापदपञ्ञत्तीति आवीकरोन्तो तथागतो वा ऽति आदिम् आह। एत्थ च तत्था ऽति सिक्खापदपञ्ञत्तियाचनापेक्खं भुम्मवचनं। तत्रायं योजना: यं वुत्तं तया सिक्खापदं पञ्ञापेय्या ऽति तत्थ तस्सा सिक्खापदपञ्ञत्तिया तथागतो येव कालं जानिस्सातीति। एवं वत्वा अकालं ताव दस्सेतुं न ताव सारिपुत्ता ऽति आदिम् आह। तत्थ आसवा तिट्ठन्ति एतेसू ऽति आसवट्ठानीया, येसु दिट्ठधम्मिकसम्परायिका परूपवादविप्पटिसारवधबन्धनादयो च्ऽ एव अपायदुक्खविसेसभूता च आसवा तिट्ठन्ति येव, यस्मा नेसं ते कारणा होन्तीति अत्थो।

[पगे १९२]  
१९२ समन्तपासादिका [भ्विभ्_इ।१। (इ।३।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते आसवट्ठानीया वीतिक्कमधम्मा याव न सङ्घे पातुभवन्ति, न ताव सत्था सावकानं सिक्खापदं पञ्ञापेतीति अयम् एत्थ योजना।  
यदि हि पञ्ञापेय्य परूपवादा परूपारम्भा गरहदोसा न परिमुच्चेय्य। कथं। पञ्ञपेन्तेन हि: यो पन भिक्खु मेथुनं धम्मं पतिसेवेय्या ऽति आदि सब्बं पञ्ञपेतब्बं भवेय्य, अदिस्वा ऽव वीतिक्कमदोसं इमं पञ्ञत्तिं ञत्वा परे एवं उपवादञ् च उपारम्भञ् च गरहञ् च पवत्तेय्युं: कथं हि नाम समणो गोतमो भिक्खुसङ्घो मे अन्वायिको वचनकरो ति एत्तावता च सिक्खापदेहि पलिवेठेस्सति पाराजिकं पञ्ञपेस्सति, ननु इमे कुलपुत्ता महन्तं भोगक्खन्धम् महन्तञ् च ञातिपरिवट्टं हत्थगतानि रज्जानि पि पहाय पब्बजिता, घासच्छादनपरमताय सन्तुट्ठा सिक्खाय तिब्बगारवा काये च जीविते च निरपेक्खा विहरन्ति, तेसु नाम को लोकामिसभूतं मेथुनं वा पटिसेविस्सति परभण्डं वा हरिस्सति परस्स वा इट्ठं कन्तं अतिमधुरं जीवितं उपच्छिज्जिस्सति अभूतगुणकथाय वा जीविकं कप्पेस्सति, ननु पाराजिके अप्पञ्ञत्ते पि पब्बज्जा सङ्खेपेन्ऽएव्ऽएतं पाकटं कं ति, तथागतस्स च थामञ् च बलञ् च सत्ता न जानेय्युं पञ्ञत्तम् पि सिक्खापदं कुप्पेय्य न यथाट्ठाने तिट्ठेय्य। सेय्यथापि नाम अकुसलो वेज्जो कञ्चि अनुप्पन्नगण्डं पुरिसं पक्कोसित्वा: एह्ऽ अम्भो पुरिस इमस्मिं ते सरीरप्पदेसे महागण्डो उप्पज्जित्वा अनयब्यसनं पापेस्सति, पटिगच्च्ऽ एव नं तिकिच्छापेहीति वत्वा:  
साधाचरिय त्वं येव नं तिकिच्छस्सू ऽति वुत्तो, तस्स अरोगं सरीरप्पदेसं फालेत्वा लोहितं नीहरित्वा आलेपनबन्धनधोवनादीहि तं पदेसं सच्छविं कत्वा तं पुरिसं वदेय्य: महारोगो ते मया तिकिच्छितो देहि मे देय्यधम्मं ति। सो किम् अयं बालो वेज्जो वदति कतरो किर मे इमिना रोगो तिकिच्छितो ननु मे अयं दुक्खञ् च जनेसि लोहितक्खयञ् च पापेसीति, एवं उपवदेय्य च्ऽ एव उपारम्भेय्य च गरहेय्य च न च्ऽ आस्स गुणं जानेय्य,

[पगे १९३]  
भ्विभ्_इ।१। (इ।३।४।)] सुत्तविभङ्ग-वण्णना १९३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवम् एवं यदि अनुप्पन्ने वीतिक्कमदोसे सत्था सावकानं सिक्खापदं पञ्ञपेय्य परूपवादादीहि च न परिमुच्चेय्य न च्ऽ आस्स थामं वा बलं वा सत्ता जानेय्युं पञ्ञत्तम् पि सिक्खापदं कुप्पेय्य न यथाट्ठाने तिट्ठेय्य, तस्मा वुत्तं न ताव सारिपुत्त सत्था सावकानं --पे-- पातुभवन्तीति।  
 एवं अकालं दस्सेत्वा पुन कालं दस्सेतुं यतो च खो  
सारिपुत्ता ऽति आदिम् आह। तत्थ यतो ति यदा यस्मिं काले ति वुत्तं होति, सेसं वुत्तानुसारेन्ऽ एव वेदितब्बं। अयं वा एत्थ सङ्खेपत्थो: यस्मिं नाम काले आसवट्ठानीया धम्मा ति सङ्खङ्गता वीतिक्कमदोसा सङ्घे पातुभवन्ति, तदा सत्था सावकानं सिक्खापदं पञ्ञपेति उद्दिस्सति पातिमोक्खं। कस्मा। तेसं येव आसवट्ठानीया धम्मा ति सङ्खङ्गतानं वीतिक्कमदोसानं पटिघाताय एवं पञ्ञपेन्तो, यथानाम कुसलो वेज्जो उप्पन्नं गण्डं फालनलेपनबन्धनधोवनादीहि तिकिच्छन्तो रोगं वूपसमेत्वा सच्छविं कत्वा न त्व् एव उपवादादिरहो होति, सके च आचरियके विदितानुभावो हुत्वा सक्कारं पापुणाति एवं न च उपवादादिरहो होति, सके च सब्बञ्ञुविसये विदितानुभावो हुत्वा सक्कारं पापुणातञ् च्ऽ अस्स सिक्क्पदं अकुप्पं होति यथाट्ठाने तिट्ठतीति। एवं आसवट्ठानीयानं धम्मानं अनुप्पत्ति सिक्खापदपञ्ञत्तिया अकालं उप्पत्ति च कालन् ति वत्वा इदानि तेसं धम्मानं अनुप्पत्तिकालञ् च उप्पत्तिकालञ् च दस्सेतुं न ताव सारिपुत्त इध्ऽ एकच्चे ति आदिम् आह। तत्थ उत्तानत्थानि पदानि पाऌइवसेन्ऽ एव वेदितब्बानि। अयं पन अनुत्तानपदवण्णना:  
रत्तियो जानन्तीति रत्तञ्ञु, अत्तनो पब्बजितदिवसतो पट्ठाय पहूता रत्तियो जानन्ति चिरपब्बजिता ति वुत्तं होति।  
रत्तञ्ञूहि महत्तं रत्तञ्ञुमहत्तं, चिरपब्बजितेहि महन्तभावन् ति अत्थो। तत्र रत्तञ्ञुमहत्तं पत्ते सङ्घे उपसेनं वङ्गन्तपुत्तं आरब्भ सिक्खापदं पञ्ञत्तन् ति वेदितब्बं।

[पगे १९४]  
१९४ समन्तपासादिका [भ्विभ्_इ।१। (इ।३।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो ह्ऽ आयस्मा ऊनदसवस्से भिक्खू उपसम्पादेन्ते दिस्वा एकवस्सो सद्धिविहारियम् उपसम्पादेसि। अथ खो भगवा सिक्खापदं पञ्ञपेसि:  
न भिक्खवे ऊनदसवस्सेन उपसम्पादेतब्बो यो उपसम्पादेय्य आपत्ति दुक्कटस्सा ऽति। एवम् पञ्ञत्ते सिक्खापदे पुन भिक्खू दसवस्स्ऽ अम्ह दसवस्स्ऽ अम्हा ऽति बाला अब्यत्ता उपसम्पादेन्ति। अथ भगवा अपरम् पि सिक्खापदं पञ्ञपेसि: न भिक्खवे बालेन अब्यत्तेन दसवस्सेन उपसम्पादेतब्बो यो उपसम्पादेय्य आपत्ति दुक्कटस्स, अनुजानामि भिक्खवे व्यत्तेन भिक्खुना पटिबलेन दसवस्सेन वा अतिरेकदसवस्सेन वा उपसम्पादेतुं ति, रत्तञ्ञुमहत्तं पत्तकाले द्वे सिक्खापदानि पञ्ञत्तानि।  
वेपुल्लमहत्तन् ति विपुलभावेन महत्तं, सङ्घो हि याव न थेरनवमज्झिमानं वसेन वेपुल्लमहत्तं पत्तो होति, ताव सेनासनानि पहोन्ति, सासने एकच्चे आसवट्ठानीया धम्मा न उप्पज्जन्ति, वेपुल्लमहत्तं पत्ते पन ते उप्पज्जन्ति, अथ सत्था ऽव सिक्खापदं पञ्ञपेति, तत्थ वेपुल्लमहत्तं पत्ते सङ्घे पञ्ञत्तसिक्खापदानि: यो पन भिक्खु अनुपसम्पन्नेन उत्तरिं द्विरत्ततिरत्तं सहसेय्यं कपेय्य पाचित्तियं; या पन भिक्खुनी अनुवस्सं वुट्ठापेय्य पाचित्तियं; या पन भिक्खुनी एकं वस्सं द्वे वुट्ठापेय्य पाचित्तियं ति, इमिना नयेन वेदितब्बानि।  
लाभग्गमहत्तन् ति लाभस्स अग्गमहत्तं, यो लाभस्स अग्गो उत्तमो महन्तभावो तं पत्तो होतीति अत्थो। लाभेन वा अग्गमहत्तम् पि लाभेन सेट्ठत्तञ् च महत्तत्तञ् च पत्तो ति अत्थो। सङ्घो हि याव न लाभग्गमहत्तं पत्तो होति, ताव लाभं पटिच्च आसवट्ठानीया धम्मा न उप्पज्जन्ति, पत्ते पन उप्पज्जन्ति। अथ सत्था सिक्खापदं पञ्ञपेति:

[पगे १९५]  
भ्विभ्_इ।१। (इ।३।४।)] सुत्तविभङ्ग-वण्णना १९५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यो पन भिक्खु अचेलकस्स वा परिब्बाजकस्स वा परिब्बाजिकाय वा सहत्था खादनियं वा भोजनियं वा ददेय्य पाचित्तियं ति, इदं हि लाभग्गमहत्तं पत्ते सङ्घे सिक्खापदं पञ्ञत्तं। बाहुसच्चमहत्तन् ति बाहुसच्चस्स महन्तभावं। सङ्घो हि याव न बाहुसच्चमहत्तं पत्तो होति, ताव न आसवट्ठानीया धम्मा उप्पज्जन्ति, बाहुसच्चमहत्तं पत्ते पन यस्मा एकम् पि निकायं द्वे पि --पे-- पञ्च पि निकाये उग्गहेत्वा अयोनिसो उम्मुज्जमाना पुग्गला रसेन रसं संसन्देत्वा उद्धम्मं उब्बिनयं सत्थुसासनं दीपेन्ति। अथ सत्था: यो पन भिक्खु एवं वदेय्य तथाहं भगवता धम्मं देसितं आजानामि --पे-- समणुद्देसो पि चे एवं वदेय्या ऽति आदिना नयेन सिक्खापदं पञ्ञपेतीति।  
एवं भगवा आसवट्ठानीयानं धम्मानं अनुप्पत्तिकालञ् च उप्पत्तिकालञ् च दस्सेत्वा तस्मिं समये सब्बसो पि तेसं अभावम् दस्सेन्तो निरब्बुदो हि सारिपुत्ता ऽति आदिम् आह। तत्थ निरब्बुदो ति अब्बुदविरहितो; अब्बुदा वुच्चन्ति चोरा निच्चोरो ति अत्थो, चोरा ति च इमस्मिं अत्थे दुस्सीला अधिप्पेता, ते हि अस्समणा ऽव हुत्वा समणपटिञ्ञताय परेसं पच्चये चोरेन्ति, तस्मा निरब्बुदो निच्चोरो निद्दुस्सीलो ति वुत्तं होति। निरादीनवो ति निरुपद्दवो निरुपस्सग्गो दुस्सीलादीनवरहितो येवा ऽति वुत्तं होति। अपगतकाऌअको ति काऌअका वुच्चन्ति दुस्सीला येव, ते हि सुवण्णवण्णा पि संआना काऌअकधम्मयोगा काऌअका त्व् एव वेदितब्बा, तेसं अभावा अपगतकाऌअको, अपगतकाऌअको ति पि पाठो। सुद्धो ति अपगतकाऌअकत्ता येव सुद्धो परियोदातो पभस्सरो। सारे पतिट्ठितो ति सारा वुच्चन्ति सीलसमाधिपञ्ञाविमुत्तिविमुत्तिञाणदस्सनगुणा; तस्मिं सारे पतिट्ठितत्ता सारे पतिट्ठितो। एवं सारे पतिट्ठितभावम् वत्वा पुन सो च्ऽ अस्स सारे पतिट्ठितभावो एवं वेदितब्बो ति दस्सेन्तो इमेसं हि सारिपुत्ता ऽति आदिम् आह। तत्रायं सङ्खेपवण्णना: यान्ऽ इमानि वेरञ्जायं वस्सावासं उपगतानि पञ्चभिक्खुसतानि इमेसं यो गुणवसेन पच्छिमको सब्बपरित्तगुणो भिक्खु सो सोतापन्नो।

[पगे १९६]  
१९६ समन्तपासादिका [भ्विभ्_इ।१। (इ।३।४;४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सोतापन्नो ति सोतं आपन्नो, सोतो ति च मग्गस्स्ऽ एतं अधिवचनं, सोतापन्नो ति तेन समन्नागतस्स पुग्गलस्स। यथाह: सोतो सोतो ति ह्ऽ इदं सारिपुत्त वुच्चति कतमो नु खो सारिपुत्त सोतो ति। अयम् एव हि भन्ते अरियो अट्ठङ्गिको मग्गो, सेय्यथीदं: सम्मादिट्ठि --पे-- सम्मासमाधि, सोतापन्नो सोतापन्नो ति ह्ऽ इदं सारिपुत्त वुच्चति, कतमो नु खो सारिपुत्त सोतापन्नो ति। यो हि भन्ते इमिना अरियेन अट्ठङ्गिकेन मग्गेन समन्नागतो अयं वुच्चति सोतापन्नो, यो ऽयम् आयस्मा एवं-नामो एवं-गोत्तो ति इध पन मग्गेन फलस्स नामं दिन्नं तस्मा फलट्ठो सोतापन्नो ति वेदितब्बो। अविनिपातधम्मो ति विनिपातेतीति विनिपातो, नास्स विनिपातो धम्मो ति अविनिपातधम्मो, न अत्तानं अपायेसु विनिपातनसभावो ति वुत्तं होति। कस्मा।  
ये धम्मा अपायगमनियो तेसं परिक्खया, विनिपातनम् वा विनिपातो, नास्स विनिपातो धम्मो ति अविनिपातधम्मो, अपायेसु विनिपातनसभावो अस्स न्ऽ अत्थीति वुत्तं होति।  
सम्मत्तनियामेन मग्गेन नियतत्ता नियतो। सम्बोधिपरं अयनं परा गति अस्सा ऽति सम्बोधि परायनो, उपरिमग्गत्तयं अवस्सं सम्पापको ति अत्थो। कस्मा। पटिलद्धपठममग्गत्ता ति। ॥४॥३॥  
 एवं धम्मसेनापतिं पञ्ञापेत्वा वेरञ्जायं तं  
वस्सावासं वीतिनामेत्वा वुत्थवस्सो महापवारणाय पवारेत्वा, अथ खो भगवा आयस्मन्तं आनन्दं आमन्तेसि।  
आमन्तेसीति आलपि अभासि सम्बोधेसि। किन्ति। आचिण्णं खो पन्ऽ एतन् ति एवम् आदि। आचिण्णन् ति चरितं वत्तं अनुधम्मता तं खो पन्ऽ एतं आचिण्णं दुविधं होति बुद्धाचिण्णं सावकाचिण्णन् ति। कतमं बुद्धाचिण्णम्। इदं ताव एकं: येहि निमन्तिता वस्सं वसन्ति न ते अनपलोकेत्वा अनापुच्छित्वा जनपदचारिकं पक्कमन्ति, सावका पन अपलोकेत्वा वा अनपलोकेत्वा वा यथासुखं पक्कमन्ति।  
अपरम् पि बुद्धाचिण्णं: वुत्थवस्सा पवारेत्वा जनसङ्गहत्थाय जनपदचारिकं पक्कमन्ति येव। जनपदचारिकं चरन्ता च महामण्डलं मज्झिममण्डलं अन्तिममण्डलन् ति, इमेसं तिण्णं मण्डलानं अञ्ञतरस्मिं मण्डले चरन्ति।

[पगे १९७]  
भ्विभ्_इ।१। (इ।४।)] सुत्तविभङ्ग-वण्णना १९७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ महामण्डलं नवयोजनसतिकं मज्झिममण्डलं छयोजनसतिकं अन्तिममण्डलं तियोजनसतिकं। यदा महामण्डले चारिकं चरितुकामा होन्ति, महापवारणाय पवारेत्वा पाटिपददिवसे महाभिक्खुसङ्घपरिवारा निक्खमित्वा गामनिगमादिसु महाजनं आमिसपटिग्गहेन अनुग्गण्हन्ता धम्मदानेन च्ऽ अस्स विवट्टुपनिस्सितं कुसलम् वड्ढेन्ता नवहि मासेहि जनपदचारिकं परियोसापेन्ति। सचे पन अन्तोवस्से भिक्खूनं समथविपस्सना तरुणा होन्ति महापवारणाय अपवारेत्वा पवारणासङ्गहं दत्वा कत्तिकपुण्णमाय पवारेत्वा मग्गसिरस्स पठमदिवसे महाभिक्खुसङ्घपरिवारा निक्खमित्वा वुत्तनयेन्ऽ एव मज्झिममण्डले अट्ठहि मासेहि चारिकं परियोसापेन्ति। सचे पन नेसं वुत्थवस्सानं अपरिपाकिन्द्रिया वेनेय्यसत्ता होन्ति तेसं इन्द्रियपरिपाकं आगमेन्ता मागसिरमासम् पि तत्थ्ऽ एव वसित्वा फुस्समासस्स पठमदिवसे महाभिक्खुसङ्घपरिवारा निक्खमित्वा वुत्तनयेन्ऽ एव अन्तिममण्डले सत्तहि मासेहि चारिकं परियोसापेन्ति। तेसु च मण्डलेसु यत्थ कत्थचि विचरन्ता पि ते ते सत्ते किलेसेहि वियोजेन्ता सोतापत्तिफलादीहि संयोजेन्ता वेनेय्यवसेन्ऽ एव नानावण्णानि पुप्फानि ओचिनन्ता विय चरन्ति। अपरम् पि बुद्धानं आचिण्णं: देवसिकं पच्चूससमये सन्तं सुखं निब्बानारम्मणं कत्वा फलसमापत्तिसमापज्जनं, फलसमापत्तिया वुट्ठहित्वा महाकरुणासमापत्तिया समापज्जनं, ततो दससहस्सचक्कवाऌए बोधनेय्यसत्तसमोलोकनं। अपरम् पि आचिण्णं:  
आगन्तुकेहि सद्धिं पठमतरं पटिसन्थारकरणं, अट्ठुप्पत्तिवसेन धम्मदेसना ओतिण्णे दोसे सिक्खापदपञ्ञापणन् ति इदं बुद्धाचिण्णं। कतमं सावकाचिण्णं। बुद्धस्स भगवतो काले द्विक्खत्तुं सन्निपातो, पुरे वस्सूपनायिकाय च कम्मट्ठानगहणत्थं, वुत्थवस्सानञ् च अधिगतगुणारोचनत्थं उपरिकम्मट्ठानगहणत्थञ् च,

[पगे १९८]  
१९८ समन्तपासादिका [भ्विभ्_इ।१। (इ।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] इदं सावकाचिण्णं। इध पन बुद्धाचिण्णं दस्सेन्तो आह: आचिण्णं खो पन्ऽ एतं आनन्द तथागतानं ति। आयामा ऽति आगच्छेय्याम। अपलोकेस्सामा ऽति चारिकं चरणत्थाय आपुच्छिस्साम। एवन् ति सम्पटिच्छनत्थे निपातो। भन्ते ति गारवाधिवचनम् एतं, सत्थुनो पटिवचनदानन् ति पि वट्टति। भगवतो पच्चस्सोसीति भगवतो वचनं पतिअस्सोसि, अभिमुखो हुत्वा सुणि सम्पटिच्छि। एवन् ति इमिना वचनेन पटिग्गहेसीति वुत्तं होति।  
अथ खो भगवा निवासेत्वा ति इध पुब्बण्हसमयन् ति वा सायण्हसमयन् ति वा न वुत्तं। एवं सन्ते पि भगवा कतभत्तकिच्चो मज्झन्तिकं वीतिनामेत्वा आयस्मन्तं आनन्दं पच्छासमणं कत्वा नगरद्वारतो पट्ठाय नगरवीथियो सुवण्णरसपिञ्जराहि बुद्धरस्मीहि समुज्जोतयमानो येन वेरञ्जस्स ब्राह्मणस्स निवेसनं तेन्ऽ उपसङ्कमि। घरद्वारे ठितमत्तम् एव च्ऽ अस्स भगवन्तं दिस्वा परिजनो आरोचेसि। ब्राह्मणो सतिं पटिलभित्वा संवेगजातो सहसा वुट्ठाय महारहं आसनं पञ्ञापेत्वा भगवन्तं पच्चुग्गम्म, इतो भगवा उपसङ्कमतू ऽति आह। भगवा उपसङ्कमित्वा पञ्ञत्ते आसने निसीदि। अथ खो वेरञ्जो ब्राह्मणो भगवन्तं उपनिसीदितुकामो अत्तना ठितपदेसतो येन भगवा तेन्ऽ उपसङ्कमि, इतो परं उत्तानत्थम् एव। यं पन ब्राह्मणो आह: अपि च यो देय्यधम्मो सो न दिन्नो ति। तत्रायम् अधिप्पायो: मया निमन्तानं वस्सं वुत्थानं तुम्हाकं तेमासं दिवसे दिवसे पातो यागुखज्जकं मज्झन्तिके खादनीयं भोजनीयं सायण्हे अनेकविधपानविकतिगन्धपुप्फादीहि पूजासक्कारो ति एवम् आदिको यो देय्यधम्मो दातब्बो अस्स, सो न दिन्नो ति। तञ् च खो नो असन्तन् ति एत्थ पन लिङ्गविपल्लासो वेदितब्बो, सो च खो देय्यधम्मो अम्हाकं नो असन्तो ति अयं ह्ऽ एत्थ अत्थो। अथवा यं यं मयं तुम्हाकं ददेय्याम तञ् च खो नो असन्तन् ति एवम् प्ऽ एत्थ अत्थो वेदितब्बो। नो पि अदातुकम्यता ति अदातुकामतापि नो अत्थि,

[पगे १९९]  
भ्विभ्_इ।१। (इ।४।)] सुत्तविभङ्ग-वण्णना १९९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यथा पहूतवित्तूपकरणानं मच्छरीनं। तं कुत्ऽ एत्थ लब्भा बहुकिच्चा घरावासा ति तत्रायं योजना: यस्मा बहुकिच्चा घरावासा तस्मा ह्ऽ एत्थ सन्ते पि देय्यधम्मे दातुकम्यताय च, तं कुतो लब्भा कुतो तं सक्का लद्धुं यं मयं तुम्हाकं देय्यधम्मं ददेय्यामा ऽति घरावासं गरहन्तो आह। सो किर मारेन आवट्टितभावं न जानाति, घरावासपलिबोधेन मे सतिसम्मोसो जातो ति मञ्ञि, तस्मा एवम् आह। अपि च तं कुत्ऽ एत्थ लब्भा ति इमस्मिं तेमासब्भन्तरे यम् अहं तुम्हाकं ददेय्यं तं कुतो लब्भा बहुकिच्चा हि घरावासा ति एवम् प्ऽ एत्थ योजना वेदितब्बा।  
अथ ब्राह्मणो: यन् नूनाहं यं मे तीहि मासेहि दातब्बं सिया तं सब्बं एकदिवसेन्ऽ एव ददेय्यं ति चिन्तेत्वा, अधिवासेतु मे भवं गोतमो ति आदिं आह। तत्थ स्वातनाया ऽति यं मे तुम्हेसु सक्कारं करोतो स्वे भविस्सति पुञ्ञञ् च्ऽ एव पीतिपामुज्जञ् च तद् अत्थाय। अथ तथागतो: सचे ऽहं नाधिवासेय्यं अयं तेमासं किञ्चि अलद्धा कुपितो मञ्ञे, तेन मे याचियमानो एकं भत्तम् पि न पतिगण्हाति न्ऽ अत्थि इमस्मिं अधिवासनखन्ति असब्बञ्ञू अयं ति एवं ब्राह्मणो च वेरञ्जावासिनो च गहेत्वा बहुं अपुञ्ञं पसवेय्युं तं तेसं मा अहोसीति, तेसं अनुकम्पाय अधिवासेसि भगवा तुण्हीभावेन। अधिवासेत्वा च अथ खो भगवा वेरञ्जं ब्राह्मणं, अलं घरावासपलिबोधचिन्ताया ऽति सञ्ञापेत्वा तङ्खणानुरूपाय धम्मिया कथाय दिट्ठधम्मिकसम्परायिकं अत्थं सन्दस्सेत्वा कुसले धम्मे समादपेत्वा गण्हापेत्वा तत्थ च नं समुत्तेजेत्वा सौस्साहं कत्वा ताय सौस्साहताय अञ्ञेहि च विज्जमानगुणेहि सम्पहंसेत्वा धम्मरतनवस्सं वस्सेत्वा उट्ठायासना पक्कामि। पक्कन्ते च पन भगवति वेरञ्जो ब्राह्मणो पुत्तदारं आमन्तेसि: मयं भणे भगवन्तं तेमासं निमन्तेत्वा एकदिवसं एकभत्तम् पि नादम्ह, हन्द दानि तथा दानं पटियादेथ यथा तेमासिको पि देय्यधम्मो स्वे एकदिवसेन्ऽ एव दातुं सक्का होतीति। ततो पणीतं दानं पटियादापेत्वा यं दिवसं भगवा निमन्तितो तस्सा रत्तिया अच्चयेन आसनट्ठानं अलङ्कारापेत्वा महारहानि आसनानि पञ्ञापेत्वा गन्धधूमवासकुसुमविचित्रमहापूजं सज्जेत्वा भगवतो कालं आरोचापेसि।

[पगे २००]  
२०० समन्तपासादिका [भ्विभ्_इ।१। (इ।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेन वुत्तं: अथ खो वेरञ्जो ब्राह्मणो तस्सा रत्तिया अच्चयेन --पे-- निट्ठितं भत्तन् ति। भगवा भिक्खुसङ्घपरिवुतो तत्थ अगमासि। तेन वुत्तं: अथ खो भगवा --पे-- निसीदि सद्धिं भिक्खुसङ्घेना ऽति।  
अथ खो वेरञ्जो ब्राह्मणो बुद्धपमुखं भिक्खुसङ्घन् ति, बुद्धपमुखन् ति बुद्धपरिनायकं बुद्धं सङ्घत्थेरं कत्वा निसिन्नन् ति वुत्तं होति। पणीतेना ऽति उत्तमेन। सहत्था ति सहत्थेन। सन्तप्पेत्वा ति सुट्ठु तप्पेत्वा, परिपुण्णं सुहितं यावदत्थं कत्वा। सम्पवारेत्वा ति सुट्ठु पवारेत्वा अलं अलन् ति हत्थसञ्ञाय मुखसञ्ञाय वचीभेदेन च पटिक्खिपापेत्वा। भूत्ताविन् ति भुत्तवन्तं। ओणीतपत्तपाणिन् ति पत्ततो ओणीतपाणिं, अपणीतहत्थन् ति वुत्तं होति। तिचीवरेन अच्छादेसीति तिचीवरं भगवतो अदासि, इदं पन वोहारवचनमत्तं होति तिचीवरेन अच्छादेसीति। तस्मिम् तिचीवरे एकमेको साटको सहस्सं अग्घति, इति ब्राह्मणो भगवतो तिसहस्सग्घणकं तिचीवरम् अदासि उत्तमं कासिकवत्थसदिसं। एकमेकञ् च भिक्खुं एकमेकेन दुस्सयुगेना ऽति एकमेकेन दुस्सयुगलेन, तत्र एकसाटको पञ्चसतानि अग्घति, एवं पञ्चन्नम् भिक्खुसतानं पञ्चसतसहस्सग्घणकानि दुस्सानि अदासि। ब्राह्मणो एत्तकम् पि दत्वा अतुट्ठो पुन सत्तट्ठसहस्सग्घणके अनेकरत्तकम्बले च पत्तुण्णपट्टपटे च फालेत्वा आयोगांसवट्टककायबन्धनपरिस्सावनादीनं अत्थाय अदासि, सतपाकसहस्सपाकानञ् च भेसज्जतेलानं तुम्बानि पूरेत्वा एकमेकस्स भिक्खुनो अब्भञ्जनत्थाय सहस्सग्घणकं तेलम् अदासि। किं बहुना चतुसु पच्चयेसु न कोचि परिक्खारो समणपरिभोगो अदिन्नो नाम अहोसि,

[पगे २०१]  
भ्विभ्_इ।१। (इ।४।)] सुत्तविभङ्ग-वण्णना २०१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पाऌइयम् पन चीवरमत्तम् एव वुत्तं। एवं महायागं यजित्वा सपुत्तदारं वन्दित्वा निसिन्नं अथ खो भगवा वेरञ्जं ब्राह्मणं तेमासं मारावट्टनेन धम्मसवणामतरसपरिभोगा परिहीनं एकदिवसेन्ऽ एव धम्मामतवस्सं वएत्वा पर् प्णसङ्कप्पं कुरुमानो धम्मिया कथाय सन्दस्सेत्वा---पे---उट्ठायासना पक्कामि। ब्राह्मणो पि सपुत्तदारो ऽव भगवन्तञ् च भिक्खुसङ्घञ् च वन्दित्वा, पुन पि भन्ते अम्हाकं अनुग्गहं करेय्याथा ऽति एवम् आदीनि वदन्तो अनुपज्जित्वा अस्सूनि पवत्तयमानो निवत्ति। अथ खो भगवा वेरञ्जायं यथाभिरन्तं विहरित्वा यथाज्झासयं यथारुचितं वासं वसित्वा वेरञ्जाय निक्खमित्वा महामण्डलचारिकाचरणकाले गन्तब्बं बुद्धवीथिं पहाय दुब्भिक्खदोसेन किलन्तं भिक्खुसङ्घं उजुना ऽव मग्गेन गहेत्वा गन्तुकामो सोरेय्यादीनि अनुपगम्म पयागपतिट्ठानं गन्त्वा तत्थ गङ्गानदिं उत्तरित्वा येन बाराणसी तद् अवसरि। तेन अवसरि तद् अवसरि। तत्रापि यथाज्झासयं यथारुचितं वा विहरित्वा वेसालिं अगमसि। तेन वुत्तं: अनुपगम्म सोरेय्यं --पे-- वेसालियं विहरति महावने कूटागारसालायन् ति। ॥४॥  
    
  समन्तपासादिकाय विनयसंवण्णनाय वेरञ्जकण्डवण्णना निट्ठिता।  
    
तत्र्ऽ ईदं समन्तपासादिकाय समन्तपासादिकत्तस्मिं:--आचरियपरम्परतो, निदानवत्थुप्पभेददीपनतो, परसमयविवज्जनतो, सकसमयविसुद्धितो च्ऽ एव, व्यञ्जनपरिसोधनतो, पदत्थतो, पाऌइयोजनक्कमतो, सिक्खापदनिच्छयतो, विभङ्गनयभेददस्सनतो, सम्पस्सतं न दिस्सति किञ्चि अपासादिकं यतो एत्थ, विञ्ञूनम् अयं तस्मा समन्तपासादिका त्व्ऽ एव।

[पगे २०२]  
२०२ समन्तपासादिका [भ्विभ्_इ।१। (इ।५।१।)  
संवण्णना पवत्ता विनयस्स विनेय्यदमनकुसलेन, वुत्तस्स लोकनाथेन लोकम् अनुकम्पमानेना ऽति।  
    
इतो परं तेन खो पन समयेन वेसालिया अविदूरे ति आदि येभूय्येन उत्तानत्थं, तस्मा अनुपदवण्णनं पहाय यत्थ यत्थ वत्तब्बं अत्थि, तं, तदेव वण्णयिस्साम।  
कलन्दगामो ति कलन्दका वुच्चन्ति काऌअका तेसं वसेन लद्धनामो गामो। कलन्दपुत्तो ति गामवसेन लद्धनामस्स राजसम्मतस्स चत्ताऌईसकोटिविभवस्स कलन्दसेट्ठिनो पुत्तो। यस्मा पन तस्मिं गामे अञ्ञे पि कलन्दनामका मनुस्सा अत्थि तस्मा कलन्दपुत्तो ति वत्वा पुन सेट्ठिपुत्तो ति वुत्तं। सम्बहुलेहीति बहुलकेहि। सहायकेहीति सुखदुक्खानि सह आयन्ति उपगच्छन्तीति सहाया, सहाया एव सहायका, तेहि सहायकेहि। सद्धिन् ति एकतो।  
केनचिद् एव करणीयेना ऽति केनचिद् एव भण्डपयोजनौद्धारसारणादिना किच्चेन, कत्तिकनक्खत्तकीऌआकिच्चेना ऽति पि वदन्ति, भगवा हि कत्तिकजुण्हपक्खे वेसालिं सम्पापुणि। कत्तिकनक्खत्तकीऌआ च्ऽ एत्थ उऌआला होति तद् अत्थं गतो ति वेदितब्बो। अद्दस खो ति कथं अद्दस। सो किर नगरतो भुत्तपातरासं सुद्धुत्तरासङ्गं मालागन्धविलेपनहत्थं बुद्धदस्सनत्थं धम्मसवणत्थञ् च निक्खमन्तं महाजनं दिस्वा कुहिं गच्छथा ऽति पुच्छि। बुद्धदस्सनत्थं धम्मसवणत्थञ् चा ऽति।  
तेन हि अहम् पि गच्छामीति गन्त्वा चतुब्बिधाय परिसाय परिवूतं ब्रह्मस्सरेन धम्मं देसेन्तं भगवन्तं अद्दस। तेन वुत्तं अद्दस खो --पे-- देसेन्तन् ति। दिस्वान्ऽ अस्सा ऽति दिस्वान अस्स। एतद् अहोसीति पुब्बे कतपुञ्ञताय चोदियमानस्स भब्बकुलपुत्तस्स एतं अहोसि। किम् अहोसि।  
यन् नूनाहम् पि धम्मं सुणेय्यन् ति, तत्थ यन् नूना ऽति परिवितक्कदस्सनम् एतं, एवं किर ऽस्स परिवितक्को उप्पन्नो यम् अयं परिसा एकग्गचित्ता धम्मं सुणाति, अहो वताहम् पि तं सुणेय्यन् ति।

[पगे २०३]  
भ्विभ्_इ।१। (इ।५।१।)] सुत्तविभङ्ग-वण्णना २०३  
अथ खो सुदिन्नो कलन्दपुत्तो येन सा परिसा ति, इध कस्मा येन भगवा ति अवत्वा येन सा परिसा ति वुत्तं ति चे, भगवन्तं हि परिवारेत्वा उऌआरुऌआरजना महतिपरिसा निसिन्ना, तत्र न सक्का इमिना पच्छा आगतेन भगवन्तं उपसङ्कमित्वा निसीदितुं, परिसाय पन एकस्मिं पदेसे सक्का ति सो तं परिसं येव उपसङ्कन्तो, तेन वुत्तं अथ खो सुदिन्नो कलन्दपुत्तो येन सा परिसाति। एकमन्तं निसिन्नस्स खो सुदिन्नस्स कलन्दपुत्तस्स एतद् अहोसीति न निसिन्नमत्तस्स्ऽ एव अहोसि, अथ खो भगवतो सिक्खात्तयूपसंहितं थोकं धम्मकथं सुत्वा, तं पन्ऽ अस्स यस्मा एकमन्तं निसिन्नस्स्ऽ एव अहोसि, तेन वुत्तं एकमन्तं निसिन्नस्स खो सुदिन्नस्स कलन्दपुत्तस्स एतद् अहोसीति। किं अहोसीति। यथा यथा खो ति आदि, तत्रायं सङ्खेपकथा:  
अहं खो येन येन आकारेन भगवता धम्मं देसितं आजानामि, तेन तेन मे उपपरिक्खतो एवं होति यद् एतं सिक्खात्तयब्रह्मचरियं एकम् पि दिवसं अखण्डं कत्वा चरिमकचित्तं पापेतब्बताय एकन्तपरिपुण्णं चरितब्बं एकदिवसम् पि च किलेसमलेन अमलिनं कत्वा चरिमकचित्तं पापेतब्बताय एकन्तपरिसुद्धं सङ्खलिखितं लिखितसङ्खसदिसं धोतसङ्खसप्पटिभागं चरितब्बं, इदं न सुकरं अगारं अज्झावसता अगारमज्झे वसन्तेन एकन्तपरिपुण्णं --पे-- चरितुं, यन् नूनाहं केसे च मस्सुञ् च ओहारेत्वा कसायरसपीतताय कासायानि ब्रह्मचरियं चरन्तानं अनुच्छविकानि वत्थानि अच्छादेत्वा परिदहित्वा अगारम्हा निक्खमित्वा अनगारियं पब्बजेय्यं। एत्थ च यस्मा अगारस्स हितं कसिवणिज्जादिकम्मं अगारियन् ति वुच्चति, तञ् च पब्बज्जाय न्ऽ अत्थि तस्मा पब्बज्जा अनगारिया ति ञातब्बा, तं अनगारियं पब्बज्जं। पब्बजेय्यन् ति परिवजेय्यं अचिरवुट्ठिताय परिसाय येन भगवा तेन्ऽ उपसङ्कमीति सुदिन्नो अचिरवुट्ठिताय परिसाय न भगवन्तं पब्बज्जं याचि। कस्मा।

[पगे २०४]  
२०४ समन्तपासादिका [भ्विभ्_इ।१। (इ।५।१-२।)  
तत्रस्स बहुञाति-सालोहिता मित्तामच्चा सन्ति। ते: त्वं मातापितुन्नं एकपुत्तको न लब्भा तया पब्बजितुं ति बाहायम् पि गहेत्वा आकड्ढेय्युं, ततो पब्बज्जाय अन्तरायो भविस्सतीति। सह्ऽ एव परिसाय वुट्ठहित्वा थोकं गन्त्वा पुन केनचि सरीरकिच्चलेसेन निवत्तित्वा भगवन्तं उपसङ्कम्म पब्बज्जं याचि। तेन वुत्तं अथ खो सुदिन्नो कलन्दपुत्तो अचिरवुट्ठिताय परिसाय --पे-- पब्बाजेतु मं भगवा ऽति। भगवा पन यस्मा राहुलकुमारस्स पब्बज्जतो पभूति मातापितूहि अननुञ्ञातं पुत्तं न पब्बाजेति, तस्मा तं पुच्छि, अनुञ्ञातो ऽसि पन त्वं सुदिन्न मातापितूहि --पे-- पब्बज्जाया ऽति। ॥१॥ इतो परं पाठानुसारेन्ऽ एव गन्त्वा तं करणीयं तीरेत्वा ति एत्थ एवम् अत्थो वेदितब्बो: धुरनिक्खेपेन्ऽ एव तं करणीयं निट्ठपेत्वा, न हि पब्बज्जाय तिब्बच्छन्दस्स भण्डपयोजनौद्धारसारणादिसु वा नक्खत्तकिऌआय वा चित्तं नमति। अम्म ताता ऽति एत्थ पन अम्मा ऽति मातरं आलपति ताता ति पितरं। त्वं खो ऽसीति त्वं खो असि। एकपुत्तको ति एको ऽव पुत्तको अञ्ञो ते जेट्ठो वा कनिट्ठो वा न्ऽ अत्थि। एत्थ च एकपुत्तो ति वत्तब्बे अनुकम्पावसेन एकपुत्तको ति वुत्तं। पियो ति पीतिजनको। मनापो ति मनवड्ढनको। सुखेधितो ति सुखेन एधितो सुखसंवड्ढितो ति अत्थो। सुखपरिभटो ति सुखेन परिभटो जातकालतो पभूति धातीहि अङ्कतो अङ्कं हरित्वा धारियमानो अस्सकरथकादीहि बालकीऌअनकेहि कीऌअमानो सादुरसभोजनं भोजियमानो सुखेन परिभटो। न त्वं तात सुदिन्न किञ्चि दुक्खस्स जानासीति त्वं तात सुदिन्न किञ्चि अप्पमत्तकम् पि कलभागं दुक्खस्स न जानासि, अथवा किञ्चि दुक्खेन नानुभोसीति अत्थो। करणत्थे सामिवचनं अनुभवनत्थे च जानना, अथवा किञ्चि दुक्खं न सरसीति अत्थो। उपयोगथे सामिवचनं सरणत्थे च जानना। विकप्पद्वये पि पुरिमपदस्स उत्तरपदेन समानविभत्तिलोपो दट्ठब्बो। तं सब्बं सद्दसत्थानुसारेन ञातब्बं। मरणेन पि मयं ते अकामका विना भविस्सामा ऽति,

[पगे २०५]  
भ्विभ्_इ।१। (इ।५।२-३-४।)] सुत्तविभङ्ग-वण्णना २०५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पि तव अम्हेसु जीवमानेसु मरणं भवेय्य तेन ते मरणेन पि मयं अकामका अनिच्छका, न अत्तनो रुचिया विना भविस्साम तया वियोगं वा पापुणिस्सामा ऽति अत्थो। किं पन मयं तन् ति एवं सन्ते किं पन किं नाम तं कारणं येन मयं तं जीवन्तं अनुजानिस्साम, अथवा किं पन मयं तन् ति, केन पन कारणेन मयं तं जीवन्तं अनुजानिस्सामा ऽति एवम् एत्थ अत्थो दट्ठब्बो। तत्थ्ऽ एवा ऽति यत्थ नं ठितं मातापितरो नानुजानिंसु तत्थ्ऽ एव ठाने। अनन्तरहिताया ऽति केनचि अत्थरणेन अनत्थत्ताय। परिचारेहीति गन्धब्बनटनाटकादीहि पच्चुपट्ठापेत्वा तत्थ सहायकेहि सद्धिं यथासुखं इन्द्रियानि चारेहि सञ्चारेहि इतो च्ऽ इतो च उपनेहीति वुत्तं होति। अथवा परिचारेहीति गन्धब्बनटनाटकादीनि पच्चुपट्ठपेत्वा सहायकेहि सद्धिं लऌअ उपलऌअ रम कीऌअस्सू ऽति पि वुत्तं होति। कामे परिभुञ्जन्तो ति अत्तनो पुत्तदारेहि सद्धिं भोगे भुन्जन्तो। पुञ्ञानि करोन्तो ति बुद्धञ् च धम्मञ् च सङ्घञ् च आरब्भ दानप्पदानादीनि सुगतिमग्गसंसोधकानि कुसलकम्मानि करोन्तो।  
तुण्ही अहोसीति कथानुप्पबन्धविच्छेदनत्थं निरालापसल्लापो अहोसि। ॥२॥ अथ्ऽ अस्स मातापितरो तिक्खत्तुं वत्वा पटिवचनम् पि अलभमाना सहायके पक्कोसापेत्वा, एस वो सहायको पब्बजितुकामो निवारेथ नं ति आहंसु।  
ते पि तं उपसङ्कमित्वा तिक्खत्तुं अवोचुं, तेसम् पि तुण्ही अहोसि। तेन वुत्तं अथ खो सुदिन्नस्स कलन्दपुत्तस्स सहायका --पे-- तुण्ही अहोसीति। ॥३॥ अथ्ऽ अस्स सहायकानं एतद् अहोसि: सचे अयं पब्बज्जं अलभमानो मरिस्सति, न कोचि गुणो भविस्सति। पब्बजितं पन नं मातापितरो पि कालेन कालं पस्सिस्सन्ति, मयम् पि पस्सिस्साम।  
पब्बज्जा पि च नाम्ऽ एसा भारिया, दिवसे दिवसे मत्तिकापत्तं गहेत्वा पिण्डाय चरितब्बं एकसेय्या एकभत्तं ब्रह्मचरियं अतिदुक्करं अयञ् च सुखुमालो नागरियजातियो सो तं असक्कोन्तो न चिरस्स्ऽ एव आगमिस्सति, हन्द्ऽ अस्स मातापितरो अनुजानापेमा ऽति ते तथा अकंसु;

[पगे २०६]  
२०६ समन्तपासादिका [भ्विभ्_इ।१। (इ।५।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मातापितरो पि नं अनुजानिंसु। तेन वुत्तं अथ खो सुदिन्नस्स कलन्दपुत्तस्स सहायका येन सुदिन्नस्स कलन्दप्तस्स मातापितरो --पे-- अनुञ्ञातो ऽसि मातापितूहि अगारस्मा अनगारियं पब्बज्जाया ऽति। हट्ठो ति तुट्ठो। उदग्गो ति पीतिवसेन अब्भुन्नतकायचित्तो। कतिपाहन् ति कतिपयानि दिवसानि।  
बलं गाहेत्वा ति सप्पायभोजनानि भुञ्जन्तो उच्छादननहानादीहि च कायं परिहरन्तो कायबलं जनेत्वा।  
मातापितरो वन्दित्वा अस्सुमुखं ञातिपरिवट्टं पहाय येन भगवा तेन्ऽ उपसङ्कमि --पे-- पब्बाजेतु मं भन्ते भगवा ऽति। भगवा समीपे ठितं अञ्ञतरं पिण्डचारिकं भिक्खुं आमन्तेसि: तेन हि भिक्खु सुदिन्नं पब्बाजेहि च्ऽ एव उपसम्पादेहि चा ऽति। साधु भन्ते ति खो सो भिक्खु भगवतो पटिस्सुत्वा सुदिन्नं कलन्दपुत्तं जिनदत्तियं सद्धिविहारिकं लद्धा पब्बाजेसि च्ऽ एव उपसम्पादेसि च। तेन वुत्तम्: अलत्थ खो सुदिन्नो कलन्द पुत्तो भगवतो सन्तिके पब्बज्जं अलत्थ उपम्पदन् ति।  
एत्थ पन ठत्वा सब्बाट्ठकथासु पब्बज्जा च उपसम्पदा च कथिता, मयं पन यथा ठितपाऌइवसेन्ऽ एव खन्धके कथयिस्साम। न केवलञ् च्ऽ एतं अञ्ञम् पि यं खन्धके वा परिवारे वा कथेतब्बं अट्ठकथाचरियेहि विभङ्गे कथितं तं सब्बं तत्थ तत्थ्ऽ एव कथयिस्साम। एवं हि कथीयमाने पाऌइक्कमेन्ऽ एव वण्णना कता होति। ततो तेन तेन विनिच्छयेन अत्थिकानं पाऌइक्कमेन्ऽ एव इमं विनयसंवण्णनं ओलोकेत्वा, सो सो विनिच्छयो सुविञ्ञेय्यो भविस्सतीति। अचिरूपसम्पन्नो ति अचिरं उपसम्पन्नो हुत्वा, उपसम्पदतो न चिरकालेन्ऽ एवा ऽति वुत्तं होति।  
एवरूपे ति एवं-विधे एवं-जातिके। धुतगुणे ति किलेसनिद्धुननके गुणे। समादाय वत्ततीति समादियित्वा गण्हित्वा वत्तति चरति विहरति। आरञ्ञिको होतीति गामन्तसेनासनं पटिक्खिपित्वा आरञ्ञकधुतङ्गवसेन अरञ्ञवासिको होति।  
पिण्डपातिको ति अतिरेकलाभपटिक्खेपेन चुद्दसभत्तानि पटिक्खिपित्वा पिण्डपातियधुतङ्गवसेन पिण्दपातिको होति।

[पगे २०७]  
भ्विभ्_इ।१। (इ।५।४-५।)] सुत्तविभङ्ग-वण्णना २०७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पंसुकूलिको ति गहपतिचीवरं पटिक्खिपित्वा पंसुकूलिकधुतङ्गवसेन पंसुकूलिको होति। सपदानचारिको ति लोलुप्पचारं पटिक्खिपित्वा सपदानचारियधुतङ्गवसेन सपदानचारिको होति, घरपटिपाटिया भिक्खाय पविसति। वज्जिगामन् ति वज्जीनं वा गामं वज्जीसु वा गामं।  
॥४॥ अड्ढा महद्धना ति आदिसु उपभोगपरिभोगूपकरणमहन्तताय अड्ढा ये हि तेसं उपभोगायानि च उपभोगूपकरणानि तानि महन्तानि बहुलानि सारकानीति वुत्तं होति। निधेत्वा ठपितधनमहन्तताय महद्धना।  
महाभोगा ति दिवसपरिब्बयसङ्खातभोगमहन्तताय महाभोगा। अञ्ञेहि उपभोगेहि जातरूपरजतस्स्ऽ एव पहूतताय पहूतजातरूपरजता। अलङ्कारभूतस्स वित्तूपकरणस्स पीतिपामुज्जकरणस्स पहूतताय पहूतवित्तूपकरणा। वोहारवसेन परिवत्तेन्तस्स धनधञ्ञस्स पहूतताय पहूतधनधञ्ञा ति वेदितब्बा।  
सेनासनं संसामेत्वा ति सेनासनं पटिसामेत्वा; यथा न विनस्सति तथा नं सुट्ठु ठपेत्वा ति अत्थो। सट्ठिमत्ते थालिपाके ति गणनपरिच्छेदतो सट्ठि थालिपाके, एकमेको च्ऽ एत्थ थालिपाको दसन्नं भिक्खूनं भत्तं गण्हाति।  
तं सब्बम् पि छन्नं भिक्खुसतानं भत्तं होति।  
भत्ताभिहारं अभिहरिंसू ऽति एत्थ अभिहरीयतीति अभिहारो, किं अभिहरीयति, भत्तं; भत्तम् एव अभिहारो भत्ताभिहारो, तं भत्ताभिहारं, अभिहरिंसूऽति अभिमुखा हरिंसु। तस्स सन्तिकं गन्त्वा अगमंसूऽति अत्थो। एतस्स किम् पमाणन् ति सट्ठिथालिपाका। तेन वुत्तम् सट्ठिमत्ते थालिपाके भत्ताभिहारं अभिहरिंसू ऽति। भिक्खूनं विस्सज्जेत्वा ति सयं उक्कट्ठपिण्डपातिकत्ता सपदानचारं चरितुकामो भिक्खूनं परिभोगत्थाय परिच्चजित्वा दत्वा।  
अयं हि आयस्मा भिक्खू च लाभं लच्छन्ति अहञ् च पिण्डकेन न किलमिस्सामीति, एतद् अत्थम् एव आगतो। तस्मा अत्तनो आगमनानुरूपं करोन्तो भिक्खूनं विस्सज्जेत्वा सयं पिण्डाय पाविसि।

[पगे २०८]  
२०८ समन्तपासादिका [भ्विभ्_इ।१। (इ।५।५-६।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ॥५॥ ञातिदासीति ञातकानं दासि। आभिदोसिकन् ति पारिवासिकं एकरत्तातिक्कन्तं पूतिभूतं। तत्रायं पदत्थो: पूतिभावदोसेन अभिभूतो ति अभिदोसो, अभिदोसो ऽव आभिदोसिको, एकरत्तातिक्कन्तस्स वा नामं सञ्ञा एसा यदिदं आभिदोसिको ति तं आभिदोसिकं कुम्मासन् ति यवकुम्मासं। छड्डेतुकामा होतीति यस्मा अन्तमसो दासकम्मकरानम् पि गोरूपानम् पि अपरिभोगारहो तस्मा तं कचवरं विय बहि छड्डेतुकामो होति। सचेतन् ति सचे एतं। भगिनीति अरियवोहारेन ञातिदासिं आलपति। छड्डनियधम्मन् ति छड्डेतब्बसभावं। इदं वुत्तं होति:  
भगिनि सचे एतं बहि छड्डनियधम्मं निस्सट्ठपरिग्गहं इध मे पत्ते आकिरा ऽति। किं पन एवं वत्तुं लब्भति विञ्ञत्ति वा पयुत्तवाचा वा न होतीति। न होति।  
कस्मा। निस्सट्ठपरिग्गहत्ता। यं हि छड्डनियधम्मं निस्सट्ठपरिग्गहं यत्थ सामिका अनालया होन्ति तं सब्बं देथ आहरथ इध आकिरथा ऽति वत्तुं वट्टति।  
तथा हि अग्गारियवंसिको आयस्मा रट्ठपालो पि छड्डनियधम्मं कुम्मासं इध मे पत्ते आकिरा ऽति अवच। तस्मा यं एवरूपं छड्डनियधम्मं अञ्ञं वा अपरिग्गहीतं वनमूलफलभेसज्जादिकं सब्बं यथासुखं आहरापेत्वा परिभुञ्जितब्बं। न कुक्कुच्चायितब्बं। हत्थानन् ति भिक्खागहणत्थं पत्तं उपनामयतो मणिबन्धतो पभुति द्विन्नम् पि हत्थानं। पादानन् ति निवासनन्ततो पट्ठाय द्विन्नम् पि पादानं। सरस्सा ऽति सचेतं भगिनीति वाचं निच्छारयतो सरस्स च। निमित्तं अग्गहेसीति गिहीकाले सल्लक्खितपुब्बं आकारं अग्गहेसि सञ्जानि सल्लक्खेसि। सुदिन्नो हि भगवतो द्वादसमे वस्से पब्बजितो वीसतिमे वस्से ञातिकुलं पिण्डाय पविट्ठो, सयं पब्बज्जाय अट्ठवस्सिको हुत्वा; तेन नं सा ञातिदासी दिस्वा ऽव न सञ्जानि, निमित्तं पन अग्गहेसीति। सुदिन्नस्स मातरं एतद् अवोचा ऽति अतिगरुनामपब्बज्जूपगतेन सामिपुत्तेन सद्धिं:

[पगे २०९]  
भ्विभ्_इ।१। (इ।५।६।)] सुत्तविभङ्ग-वण्णना २०९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] त्वं नु खो मे भन्ते अय्यो सुदिन्नो ति, आदिवचनं वत्तुं अविसहन्ती वेगेन घरं पविसित्वा सुदिन्नस्स मातरं एतं अवोच। यग्घे ति आरोचणत्थे निपातो। सचे जे सच्चन् ति एत्थ जे ति आलपने निपातो, एवं हि तस्मिं देसे दासिजनं आलपन्ति, तस्मा: हम्भो दासि सचे सच्चं भणसीति एवम् एत्थ अत्थो दट्ठब्बो। अञ्ञतरं कुड्डमूलन् ति तस्मिं किर देसे दानपतीनं घरेसु साला होन्ति आसनानि च्ऽ एत्थ पञ्ञत्तानि होन्ति, उपट्ठापितं उदककञ्जियं; तत्थ पब्बजिता पिण्डाय चरित्वा निसीदित्वा भुञ्जन्ति। सचे इच्छन्ति दानपतीनम् पि सन्तकं गण्हन्ति।  
तस्मा तम् पि अञ्ञतरस्स कुलस्स ईदिसाय सालाय अञ्ञतरं कुड्डमूलन् ति वेदितब्बं। न हि पब्बजिता कपणमनुस्सा विय असारुप्पे ठाने निसीदित्वा भुञ्जन्तीति। अत्थि नाम ताता ऽति एत्थ अत्थीति विज्जमानत्थे; नामा ऽति पुच्छनत्थे मञ्ञनत्थे च निपातो। इदं वुत्तं होति: अत्थि नु खो तात सुदिन्न अम्हाकं धनं, न मयं निद्धना ति वत्तब्बा, येसं नो त्वं ईदिसे ठाने निसीदित्वा आभिदोसिकं कुम्मासं भुञ्जिस्ससि तथा अत्थि नु खो तात सुदिन्न अम्हाकं जीवितं, न मयं मता ति वत्तब्बा, येसं नो त्वं ईदिसे ठाने निसीदित्वा आभिदोसिकं कुम्मासं परिभुञ्जिस्ससि।  
तथा अत्थि मञ्ञे तात सुदिन्न तव अब्भन्तरे सासनं निस्साय पटिलद्धो समणगुणो यं त्वं सुभोजनरससंवड्ढितो पि इमं जिगुच्छनीयं आभिदोसिकं कुम्मासं अमतम् इव निब्बिकारो परिभुञ्जिस्ससीति। सो पन गहपति दुक्खाभितुण्णताय एतम् अत्थं परिपुण्णं कत्वा वत्तुम् असक्कोन्तो अत्थि नाम तात सुदिन्न आभिदोसिकं कुम्मासं परिभुञ्जिस्ससीति एत्तकम् एव अवोच। अक्खरचिन्तका पन्ऽ एत्थ इमं लक्खणं वदन्ति: अनोकप्पनामरिसनत्थवसेन एतं अत्थि नाम सद्दे उपपदे परिभुञ्जिस्ससीति अनागतवचनं कतं। तस्सायम् अत्थो: अत्थि नाम --पे-- परिभुञ्जिस्ससीति इदं पच्चक्खम् पि अहं न सद्दहामि न परिसयामीति।

[पगे २१०]  
२१० समन्तपासादिका [भ्विभ्_इ।१। (इ।५।६-७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्रायं आभिदोसिको ति ततो तव गेहतो अयं आभिदोसिको कुम्मासो लद्धो ति अत्थो।  
ततो ऽयन् ति पि पाठो। तदायन् ति पि पठन्ति तं न सुन्दरं।  
येन सकपितु निवेसनन् ति येन सकस्स पितु अत्तनो पितु निवेसनन् ति अत्थो। थेरो पितरि पेमेन्ऽ एव सुब्बचो हुत्वा अगमासि। अधिवासेसीति थेरो उक्कट्ठपिण्डपातिको पि समानो सचे एकभत्तम् पि न गहेस्सामि अतिविय नेसं दोमनस्सं भविस्सतीति ञातीनं अनुकम्पाय अधिवासेसि। ओपुञ्जापेत्वा ति उपलिम्पापेत्वा। एकं हिरञ्ञस्सा ऽति एत्थ हिरञ्ञन् ति कहापणो वेदितब्बो। पुरिसो ति न अतिदीघो न अतिरस्सो मज्झिमप्पमाणो वेदितब्बो। तिरोकरणीयन् ति करणत्थे भुम्मं; साणिपाकारेन परिक्खिपित्वा ति अत्थो। अथवा तिरोकरोन्ति एतेना ऽति तिरोकरणीयं, तं परिक्खिपित्वा समन्ततो कत्वा ति अत्थो। तेन हीति यस्मा अज्ज सुदिन्नो आगमिस्सति तेन कारणेन। हि इति पदपूरणत्थे निपातो। तेना ऽति अयम् पि उय्योजनत्थे निपातो येव। ॥६॥ पुब्बण्हसमयन् ति एत्थ किञ्चापि पाऌइयं कालारोचनं न वुत्तं, अथ खो आरोचिते येव काले अगमासीति वेदितब्बो। इदं ते ताता ऽति ते द्वे पुञ्जे दस्सेन्तो आह। मातु इति जनेत्तिया। मत्तिकन् ति मातितो आगतं, इदं ते मातामहिया मातु इमं गेहं आगच्छन्तिया दिन्नधनन् ति अत्थो। इत्थिकाय इत्थिधनन् ति हीऌएन्तो आह, इत्थिकाय नाम इत्थिपरिभोगानं येव नहानचुण्णादीनं अत्थाय लद्धं धनं कित्तकं भवेय्य, तस्स पि ताव परिमाणं पस्स, अथवा इदं ते तात सुदिन्न मातुधनं तञ् च खो मत्तिकं न मया दिन्नं तव मातु येव सन्तकन् ति वुत्तं होति। तं पन्ऽ एतं न कसिया न वणिज्जाय सम्भतं, अपि च इत्थिकाय इत्थिधनं यं इत्थिकाय ञातिकुलतो सामिकुलं गच्छन्तिया लद्धब्बं नहानचुण्णादीनं अत्थाय इत्थिधनं, तं ताव एत्तकन् ति एवम् प्ऽ एत्थ अत्थो दट्ठब्बो।

[पगे २११]  
भ्विभ्_इ।१। (इ।५।७।)] सुत्तविभङ्ग-वण्णना २११  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अञ्ञं पेत्तिकं अञ्ञं पितामहन् ति यं पन ते पितु च पितामहानञ् च सन्तकं तं अञ्ञं येव निहितञ् च पयुत्तञ् च अतिविय बहु। एत्थ च पितामहन् ति तद्धितलोपं कत्वा वेदितब्बं, पेतामहन् ति वा पाठो। लब्भा तात सुदिन्न हीनायावत्तित्वा ति तात सुदिन्न उत्तमं अरियधजं पब्बजितलिङ्गम् पहाय हीनाय गिहीभावाय आवत्तित्वा लब्भा भोगा भुञ्जितुं, नालब्भन्ति, न त्वं राजभीतो पब्बजितो न इणायिकेहि पऌइबुद्धो हुत्वा ऽति। तात न उस्सहामीति एत्थ पन ताता ऽति वचनं गेहसितपेमेन आह न समणतेजेन, न उस्सहामीति न सक्कोमि, न विसहामीति न प्पहोमि न समत्थो ऽम्हि। वदेय्याम खो तं गहपतीति इदं पन वचनं समणतेजेन्ऽ आह। नातिकड्ढेय्यसीति यं ते मयि पेमं पतिट्ठितं तं कोधवसेन न अतिकड्ढेय्यासि, सचे न कुज्झेय्यासीति वुत्तं होति।  
ततो सेट्ठि, पुत्तो मे सङ्गहं मञ्ञे कत्तुकामो ति उदग्गचित्तो आह: वदेहि तात सुदिन्ना ऽति। तेन हीति उय्योजनत्थे विभत्तिपतिरूपको निपातो। ततो निदानन् ति तं निदानं तं हेतुकन् ति पच्चत्तवचनस्स तो आदेसो वेदितब्बो, समासो च्ऽ अस्स तोलोपाभावो। भयं वा ति किन्ति मे भोगे न्ऽ एव राजानो हरेय्युन् ति आदिना नयेन वुत्तं राजादिभयं चित्तुत्रासो ति अत्थो। छम्भितत्तन् ति राजूहि वा चोरेहि वा धनं देहीति कम्मकारणं कारियमानस्स कायिञ्जनं कायकम्पो हदयमंसचलनं। लोमहंसो ति उप्पन्ने भये लोमानं हंसनं उद्धग्गभावो। आरक्खो ति अन्तो च बहि च रत्तिञ् च दिवा च आरक्खणं। तेन हि वधू ऽति सेट्ठि गहपति धनं दस्सेत्वा पुत्तं अत्तनो गिहीभावत्थाय पलोभेतुं असक्कोन्तो मातुगामसदिसं दानि पुरिसानं बन्धनं न्ऽ अत्थीति मञ्ञित्वा तस्स पुराणदुतियिकं आमन्तेसि तेन हि वधू ऽति। पुरानदुतियिकन् ति पुरानं दुतियिकं पुब्बे गिहीकाले दुतियिकं गेहसितसुखूपभोगसहायिकं। भूतपुब्बभरियन् ति अत्थो। तेन ही ति येन कारणेन मातुगामसदिसं बन्धनं न्ऽ अत्थि। पादेसु गहेत्वा ति पादे गहेत्वा;

[पगे २१२]  
२१२ समन्तपासादिका [भ्विभ्_इ।१। (इ।५।७-८-९।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उपयोगत्थे भुम्मवचनं, पादेसु वा नं गहेत्वा। कीदिसा नाम ता अय्यपुत्त अच्छरायो ति कस्मा एवम् आह। तदा किर सम्बहुले खत्तियकुमारे पि ब्राह्मणकुमारे पि सेट्ठिपुत्ते पि महासम्पत्तियो पहाय पब्बजन्ते दिस्वा पब्बज्जागुणं अजानन्ता कथं समुट्ठापेन्ति कस्मा एते पब्बजन्तीति। अथ्ऽ अञ्ञे वदन्ति, देवच्छरानं देवनाटकानं कारणा ति। सा कथा वित्थारिका अहोसि। तं गहेत्वा अयं एवम् आहा ऽति। थेरो तं पटिक्खिपन्तो न खो अहं भगिनीति आह। समुदाचरतीति वोहरति वदेति। तत्थ्ऽ एव मुच्छिता पपता ति तं भगिनिवादेन समुदाचरन्तं दिस्वा, अनत्थिको दानि मया अयं यो मं पजापतिं समानं अत्तना सद्धिं एकमातुकुच्छिया सयितदारिकं विय मञ्ञतीति समुप्पन्नबलवसोका हुत्वा तस्मिं येव पदेसे मुच्छिता पपता, पतिता ति अत्थो। ॥७॥  
मा नो विहेठयित्था ऽति मा अम्हे धनं दस्सेत्वा मातुगामञ् च उय्योजेत्वा विहेठयित्थ; विहेसा ह्ऽ एसा पब्बजितानन् ति।  
तेन हि तात सुदिन्न बीजकम् पि देहीति एत्थ तेन हीति अभिरतियं उय्योजेति। सचे त्वं अभिरतो ब्रह्मचरियं चरसि, चर। आकासे निसीदित्वा परिनिब्बायिता होति। अम्हाकं पन कुलवंसबीजकं एकं पुत्तं देहि। मा नो अपुत्तकं सापतेय्यं लिच्छवियो अतिहरापेय्युन् ति मयं हि लिच्छवीनं गणराजूनं रज्जे वसाम, ते ते पितुनो अच्चयेन इमं सापतेय्यं एवं महन्तं विभवं अपुत्तकं कुलधनं रक्खणकेन पुत्तेन विरहितं अत्तनो राजन्तेपुरं अतिहरापेस्सन्ति; तं ते मा अतिहरापेसुं, मा अतिहरापेन्तू ऽति। ॥८॥ एतं खो मे अम्म सक्का कातुन् ति, कस्मा एवम् आह।  
सो किर चिन्तेसि एतेसं सापतेय्यस्स अहम् एव सामि अञ्ञो न्ऽ अत्थि। ते मं सापतेय्यरक्खणत्थाय निच्चं अनुबन्धिस्सन्ति, तेनाहं न लच्छामि अप्पोस्सुक्को समणधम्मं कातुं, पुत्तकं पन लभित्वा ओरमिस्सन्ति, ततो अहं यथासुखं सुमणधम्मं करिस्सामीति इति इमं नयं पस्सन्तो एवम् आहा ऽति।

[पगे २१३]  
भ्विभ्_इ।१। (इ।५।९।)] सुत्तविभङ्ग-वण्णना २१३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुप्फन् ति उतुकाले उप्पन्नलोहितस्स नामं। मातुगामस्स हि उतुकाले गब्भपतिट्ठानट्ठाने लोहितवण्णा पिऌअका सण्ठहित्वा सत्तदिवसानि वड्ढित्वा भिज्जन्ति, ततो लोहितं पग्घरति; तस्स्ऽ एतं नामं पुप्फन् ति। तम् पन याव बलवं होति बहुं पग्घरति, ताव दिन्ना पि पटिसन्धि न तिट्ठति, दोसेन्ऽ एव सद्धिं पग्घरति, दोसे पन पग्घरिते सुद्धे वत्थुम्हि दिन्ना पटिसन्धि खिप्पं पतिट्ठाति। पुप्फंसा उप्पज्जीति पुप्फं अस्सा उप्पज्जि; अकारलोपेन सद्धिं संयोगलोपो। पुराणदुतियिकाय बाहायं गहेत्वा ति पुराणदुतियिकाय या बाहा तत्र नं गहेत्वा ति अत्थो। अप्पञ्ञत्ते सिक्खापदे ति पठमपाराजिकसिक्खापदे अट्ठपिते। भगवतो किर पठमबोधियं वीसतिवस्सानि भिक्खू चित्तम् आराधयिंसु, न एवरूपं अज्झाचारम् अकंसु, तं सन्धाय्ऽ एव इदं सुत्तम् आह:  
आराधयिंसु वत मे भिक्खवे भिक्खू एकं समयं चित्तन् ति। अथ भगवा अज्झाचारं अपस्सन्तो पाराजिकं वा सङ्घादिसेसं वा न पञ्ञापेसि। तस्मिं तस्मिं पन वत्थुस्मिं अवसेसे पञ्चखुद्दकापत्तिक्खन्धे ऽव पञ्ञपेसि। तेन वुत्तं अप्पञ्ञत्ते सिक्खापदे ति। अनादीनवदस्सो ति यं भगवा इदानि सिक्खापदं पञ्ञापेन्तो आदीनवं दस्सेति तं अपस्सन्तो अनवज्जसञ्ञी हुत्वा, सचे हि अयं इदं न करणीयन् ति वा मूलच्छेज्जाय वा संवत्ततीति जानेय्य सद्धापब्बजितो कुलपुत्तो ततो निदानं जीवितक्खयं पापुणन्तो पि न करेय्य। एत्थ पन आदीनवं अपस्सन्तो निद्दोससञ्ञी अहोसि। तेन वुत्तं अनादीनवदस्सो ति। पुराणदुतियिकाया ऽति भुम्मवचनं अभिविञ्ञापेसीति पवत्तेसि। पवत्तनापि हि कायविञ्ञत्तिचोपनतो विञ्ञापणा ति वुच्चति। तिक्खत्तुम् अभिविञ्ञापणं च्ऽ एस गब्भसण्ठानसन्निट्ठानत्थं अकासीति वेदितब्बो।  
सा तेन गब्भं गण्हीति सा च तेन्ऽ एव अज्झाचारेन गब्भं गण्हि, न अञ्ञथा। किम् पन अञ्ञथापि गब्भगहणं होतीति।

[पगे २१४]  
२१४ समन्तपासादिका [भ्विभ्_इ।१। (इ।५।९।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] होति। कथं। कायसंसग्गेन चोऌअगहणेन असुचिपानेन नाभिपरामसनेन रूपदस्सनेन सद्देन गन्धेन। इत्थियो हि एकच्चा उतुसमये छन्दरागरत्ता पुरिसानं हत्थगाहवेणिगाहाङ्गपच्चङ्गपरामसनं सादियन्तियो पि गब्भं गण्हन्ति। एवं कायसंसग्गेन गब्भगहणं होति। उदायित्थेरस्स पन पुराणदुतियिका भिक्खुनी तं असुचिं एकदेसं मुखेन अग्गहेसि एकदेसं चोऌअकेन्ऽ एव सद्धिम् अङ्गजाते पक्खिपि। सा तेन गब्भं गण्हि। एवं चोऌअगहणेन गब्भगहणं होति। मिगसिङ्गतापसस्स माता मिगी उतुसमये तापसस्स पस्सावट्ठानं आगन्त्वा स-सम्भवं पस्सावं पिवि। सा तेन गब्भं गण्हित्वा मिगसिङ्गं विजायि। एवं असुचिपानेन गब्भगहणं होति। सामस्स पन बोधिसत्तस्स मातापितुन्नं चक्खुपरिहानिं ञत्वा सक्को पुत्तं दातुकामो दुकुलपण्डितं आह: वट्टति तुम्हाकं मेथुनधम्मो ति।  
अनत्थिका मयं एतेन इसिपब्बज्जं पब्बजित्ऽ अम्हा ऽति।  
तेन हि इमिस्सा उतुसमये अङ्गुट्ठेन नाभिं परामसेय्यथा ऽति। सो तथा अकासि। सा तेन गब्भं गण्हित्वा सामं तापसदारकं विजायि। एवं नाभिपरामसनेन गब्भगहणं होति। एतेन्ऽ एव नयेन मण्डव्यस्स च चण्डपज्जोतस्स च वत्थु वेदितब्बं। कथं रूपदस्सनेन होति।  
इध्ऽ एकच्चा इत्थि उतुसमये पुरिससंसग्गं अलभमाना छन्दरागवसेन अन्तोगेहगता ऽव पुरिसं उपनिज्झायति राजोरोधा विय। सा तेन गब्भं गण्हाति, एवं रूपदस्सनेन गब्भगहणं होति। बलाकासु पन पुरिसो नाम न्ऽ अत्थि, ता उतुसमये मेघसद्दं सुत्वा गब्भं गण्हन्ति।  
कुक्कुटियो पि कदाचि एकस्स कुक्कुटस्स सद्दं सुत्वा बहुकापि गब्भं गण्हन्ति। तथा गावी उसभस्स। एवं सद्देन गब्भगहणं होति। गावी एव कदाचि उसभगन्धेन गब्भं गण्हन्ति। एवं गन्हेन गब्भगहणं होति।  
इध पनायं अज्झाचारेन गब्भं गण्हि। यं सन्धाय वुत्तं: मातापितरो च सन्निपतिता होन्ति माता च उतुनी होति गन्धब्बो च पच्चुपट्ठितो होति एवं तिण्णं सन्निपाता गब्भस्सावक्कन्ति होतीति।

[पगे २१५]  
भ्विभ्_इ।१। (इ।५।९-१०।)] सुत्तविभङ्ग-वण्णना २१५  
भुम्मा देवा सद्दम् अनुस्सावेसुन् ति यस्मा न्ऽ अत्थि लोके रहो नाम पापकम्मं पकुब्बतो सब्बपठमं हि ऽस्स तं पापं अत्ता जानाति, ततो आरक्खदेवता, अथ्ऽ अञ्ञापि परचित्तविदूनियो देवता। तस्मास्स परचित्तविदू सकलवनसण्डनिस्सिता भुम्मा देवा तं अज्झाचारं दिस्वा सद्दं अनुस्सावेसुं, यथा अञ्ञे पि देवा सुणन्ति तथा निच्छारेसुं।  
किन्ति। निरब्बुदो वत भो --पे-- अदीनवो उप्पादितो ति, तस्स्ऽ अत्थो वेरञ्जकण्डे वुत्तनयेन्ऽ एव वेदितब्बो। भुम्मानं देवानं सद्दं सुत्वा चातुम्महाराजिका ति एत्थ पन भुम्मानं देवानं सद्दं आकासट्ठा देवता अस्सोसुं, आकासट्ठानं चातुम्महाराजिका ति अयम् अनुक्कमो वेदितब्बो। ब्रह्मकायिका ति असञ्ञसत्ते च अरूपावचरे च ठपेत्वा सब्बे पि ब्रह्मानो अस्सोसुं, सुत्वा ऽव सद्दम् अनुस्सावेसुन् ति वेदितब्बो। इति ह तेन खणेना ऽति एवं तेन सुदिन्नस्स अज्झाचारक्खणेन। तेन मुहुत्तेना ऽति अज्झाचारमुहुत्तेन्ऽ एव। याव ब्रह्मलोका ति याव अकनिट्ठब्रह्मलोका।  
अब्भुग्गञ्छीति अभिउग्गञ्छी अब्भूट्ठासि एककोलाहऌअम् अहोसीति। पुत्तं विजायीति सुवण्णबिम्बसदिसं पच्छिमभविकसत्तं जनेसि। बीजको ति नामं अकंसू ऽति न अञ्ञं नामं कातुम् अदंसु, बीजकम् पि देहीति पितामहिया वुत्तभावस्स पाकटत्ता बीजको त्व् एव्ऽ अस्स नामं होतू ऽति बीजको ति नामम् अकंसु। पुत्तस्स नामवसेन्ऽ एव च मातापितुन्नं पि ऽस्स नामम् अकंसु। ते अपरेन समयेना ऽति बीजकञ् च बीजकमातरञ् च सन्धाय वुत्तं। बीजकस्स किर सत्तट्ठवस्सकाले तस्स माता भिक्खुनीसु सो च भिक्खूसु पब्बजित्वा कल्याणमित्ते उपनिस्साय अरहत्ते पतिट्ठहिंसु। तेन वुत्तं: उभो अगारस्मा अनगारियं पब्बजित्वा अरहत्तं सच्छाकंसू ऽति। ॥९॥ एवं मातापुत्तानं पब्बज्जा सफला अहोसि। पिता पन विप्पटिसाराभिभूतो विहासि। तेन वुत्तं:  
अथ खो आयस्मतो सुदिन्नस्स अहुद् एव कुक्कुच्चन् ति आदि। तत्थ अहुद् एवा ऽति अहु एव दकारो पदसन्धिकरो, अहोसि एवा ऽति अत्थो।  
कुक्कुच्चन् ति अज्झाचारहेतुको पच्छानुतापो। विप्पटिसारो ति पि तस्स्ऽ एव नामं;

[पगे २१६]  
२१६ समन्तपासादिका [भ्विभ्_इ।१। (इ।५।१०।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो हि विञ्ञूहि अकत्तब्बताय कुच्छितकिरियभावतो कुक्कुच्चं; कतं अज्झाचारं निवत्तेतुं असमत्थताय तं पटिच्च विरूपं सरणभावतो विप्पटिसारो ति वुच्चति। अलाभा वत मे ति मय्हं वत अलाभा; ये झानादीनं; गुणानं अलाभा नाम ते मय्हं न अञ्ञस्सा ऽति अधिप्पायो। न वत मे लाभ्ति ये पि मे पटिद्धा पब्बज्जा सरणगमनसिक्खासमादानगुणा ते पि न्ऽ एव मय्हं लाभा अज्झाचारमलिनत्ता। दुल्लद्धं वत मे ति इदं सासनं लद्धम् पि मे दुल्लद्धं। न वत मे सुलद्धन् ति यथा अञ्ञेसं कुलपुत्तानं, एवं न वत मे सुलद्धं।  
कस्मा। सो ऽहं एवं स्वाक्खाते धम्मविनये --पे-- ब्रह्मचरियं चरितुन् ति। ब्रह्मचरियन् ति सिक्खात्तयसङ्गहीतमग्गब्रह्मचरियं। किसो अहोसीति खादितुं वा भुञ्जितुं वा असक्कोन्तो तनुको अहोसि अप्पमंसलोहितो। उप्पण्डुप्पण्डुकजातो ति सञ्जातुप्पण्डुप्पण्डुकभावो पण्डुपलासपटिभागो। धमनिसन्थतगत्तो ति परियादिन्नमंसलोहितत्ता सिराजालेन्ऽ एव सन्थरितगत्तो। अन्तोमनो ति अनुसोचनवसेन अब्भन्तरे येव ठितचित्तो; हदयवत्थुं निस्साय वत्तनवसेन पन सब्बे पि अन्तोमना येव। लीनमनो ति उद्देसे परिपुच्छाय कम्मट्ठाने अधिसीले अधिचित्ते अधिपञ्ञाय वत्तपटिवत्तपूरणे च निक्खित्तधुरो अविप्फारिको अञ्ञदत्थुकोसज्जवसेन्ऽ एव लीनो सङ्कुचितो मनो अस्सा ऽति लीनमनो। दुक्खीति चेतोदुक्खेन दुक्खी।  
दुम्मनो ति दोसेन दुट्ठमनो विरूपमनो वा दोमनस्साभिभूतताय। पज्झायीति विप्पटिसारवसेन वहच्छिन्नो विय गद्रभो तं तं चिन्तयि। सहायका भिक्खू ति तं एवम् भूतं गणसङ्गणिकापपञ्चेन वीतिनामेन्तं दिस्वा यस्स विस्सासिका कथाफासुका भिक्खू, ते नं एतद् अवोचुं।  
पीणितिन्द्रियो ति पसादपतिट्ठानोकासस्स सम्पुण्णत्ता परिपुण्णचक्खादि इन्द्रियो। सो दानि त्वन् ति एत्थ दानीति निपातो, सो पन त्वन् ति वुत्तं होति। कच्चि नो त्वन् ति कच्चि नु त्वं।

[पगे २१७]  
भ्विभ्_इ।१। (इ।५।१०।)] सुत्तविभङ्ग-वण्णणा २१७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अनभिरतो ति उक्कण्ठितो गिहीभावं पत्थयमानो ति अत्थो। तस्मा तम् एव अनभिरतिं पटिक्खिपन्तो आह न खो अहं आवुसो अनभिरतो ति। अधिकुसलानं पन धम्मानं भावनाय अनभिरतो वाहन् ति। अत्थि मे पापं कम्मं कतन् ति मया कतं एकं पापकम्मं अत्थि उपलब्भति संविज्जति, निच्चकालं अभिमुखं विय मे तिट्ठति। अथ नं पकासेन्तो पुराणदुतियिकाया ऽति आदिम् आह। अलं हि ते आवुसो सुदिन्न कुक्कुच्चाया ऽति आवुसो सुदिन्न तुय्ह्ऽ एतं पापकम्मं अलं समत्थं कुक्कुच्चाय; पटिबलं कुक्कुच्चम् उप्पादेतुन् ति वुत्तं होति। यं त्वन् ति आदिम्हि येन पापेन त्वं न सक्खिस्ससि ब्रह्मचरियं चरितुं तं ते पापं अलं कुक्कुच्चाया ऽति एवं सम्बन्धो वेदितब्बो।  
अथ नं अनुसासन्ता ननु आवुसो भगवता ति आदिम् आहंसु।  
तत्थ ननु इति अनुमतिगहणत्थे निपातो। अनेकपरियायेना ऽति अनेककारणेन। विरागाया ऽति विरागत्थाय। नो सरागाया ऽति नो रागेन रञ्जनत्थाय, भगवता हि इमं मे धम्मं सुत्वा सत्ता सब्बभवभोगेसु विरज्जिस्सन्ति नो रज्जिस्सन्तीति, एतदत्थाय धम्मो देसितो ति अधिप्पायो। एस नयो सब्बपदेसु। इदम् पन्ऽ एत्थ परियायवचनमत्तं। विसंयोगाया ऽति किलेसेहि विसंयुज्जनत्थाय। नो संयोगाया ऽति न संयुज्जनत्थाय। अनुपादानाया ऽति अगहणत्थाय। नो सवुपादानाया ऽति न सङ्गहणत्थाय। तत्थ नाम त्वन् ति तस्मिं नाम त्वं। सरागाय चेतेस्ससीति सरागेन वत्तमानाय मेथुनधम्माय चेतेस्ससि कप्पेस्ससि पकप्पेस्ससि, एतदत्थं वायमिस्सतीति अत्थो। एस नयो सब्बत्थ। पुन रागविरागादीनि नवपदानि निब्बत्तितलोकुत्तरनिब्बानम् एव सन्धाय वुत्तानि। तस्मा रागविरागाया ऽति वा मदनिम्मदनाया ऽति वा वुत्ते पि निब्बानत्थाया ऽति एवम् एत्थ अत्थो दट्ठब्बो। निब्बानं हि यस्मा तं आगम्म आरब्भ पटिच्च रागो विरज्जति न होति तस्मा रागविरागो ति वुच्चति। यस्मा पन तं आगम्म मानमदपुरिसमदादयो मदा निम्मदा अमदा होन्ति विनस्सन्ति तस्मा मदनिम्मदनन् ति वुच्चति।

[पगे २१८]  
२१८ समन्तपासादिका [भ्विभ्_इ।१। (इ।५।१०-११।)  
यस्मा वा तं आगम्म सब्बापि कामपिपासा विनयं अब्भत्थं याति तस्मा पिपासविनयो ति वुच्चति। यस्मा पन तं आगम्म पञ्चकामगुणालया समुग्घातं गच्छन्ति तस्मा आलयसमुग्घातो ति वुच्चति। यस्मा च तं आगम्म तेभूमकवट्टं उच्छिज्जति तस्मा वट्टुपच्छेदो ति वुच्चति।  
यस्मा पन तं आगम्म सब्बसो तण्हा खयं गच्छति विरज्जति निरुज्झति च तस्मा तण्हक्खयो विरागो निरोधो ति वुच्चति। यस्मा पन्ऽ एतं चतस्सो योनियो पञ्चगतियो सत्तविञ्ञाणट्ठितियो नवसत्तावासे अपरापरभावाय विननतो आबन्धनतो संसिब्बनतो वानन् ति लद्धवोहाराय तण्हाय निक्खन्तं निस्सटं विसंयुत्तम् तस्मा निब्बानन् ति वुच्चतीति। कामाणं पहाणं अक्खातन् ति वत्थुकामानं किलेसकामानञ् च पहाणं वुत्तं। कामसञ्ञानं परिञ्ञा ति सब्बासम् पि कामसञ्ञानं ञाततीरणपहाणवसेन तिविधा परिञ्ञा अक्खाता। कामपिपासानन् ति कामेसु पातब्यतानं कामे वा पातुमिच्छतं। कामवितक्कानन् ति कामूपसंहितानं वितक्कानं। कामपरिऌआहानन् ति पञ्चकामगुणिकरागवसेन उप्पन्नपरिऌआहानं अन्तो-दाहानं। इमेसु पञ्चसु ठानेसु किलेसक्खयकरो लोकुत्तरमग्गोऽ व कथितो। सब्बपठमेसु पन तीसु ठानेसु लोकियलोकुत्तरमिस्सको मग्गो कथितो ति वेदितब्बो। न्ऽ एतं आवुसो ति एतं आवुसो तव पापं कम्मं न अप्पसन्नानं वा पसादय एवरूपानं पसादत्थाय न होति। अथ ख्व् एतन् ति अथ खो एतं, अथ खो तन् ति पि पाठो। अञ्ञथत्ताया ऽति पसादञ्ञथाभावाय विप्पटिसाराय होति; ये मग्गेन अनागतसद्धा तेसं विप्पटिसारं करोति: ईदिसे पि नाम धम्मविनये मयं पसन्ना यत्थ्ऽ एवं दुप्पटिपन्ना भिक्खू ति। ये पन मग्गेनागतसद्धा तेसं सिनेरु विय वातेहि अचलो पसादो, ईदिसेहि वत्थूहि इतो वा दारुणतरेहि। तेन वुत्तम्: एकच्चानं अञ्ञथत्ताया ऽति। ॥१०॥ भगवतो एतम् अत्थं आरोचेसुन् ति भगवतो एतं अत्थम् आचिक्खिंसु पटिवेदयिंसु, आरोचयमाना च न्ऽ एव पियकम्यताय, न भेदपुरेक्खारताय,

[पगे २१९]  
भ्विभ्_इ।१। (इ।५।११।)] सुत्तविभङ्ग-वण्णना २१९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] न तस्स्ऽ आयस्मतो अवण्णं पकासनत्थाय, न कलिसासनं आरोपणत्थाय, नापि इदं सुत्वा भगवा इमस्स सासने पतिट्ठानं न दस्सति निक्कड्ढापेस्सति नन् ति मञ्ञमाना आरोचेसुं। अथ खो इमं सासने उप्पन्नं अब्बुदं ञत्वा भगवा सिक्खापदं पञ्ञपेस्सति वेलं मरियादं आणं ठपेस्सतीति आरोचेसुं।  
एतस्मिं निदाने एतस्मिं पकरणे ति एत्थ सुदिन्नस्स अज्झाचारवीतिक्कमो सिक्खापदपञ्ञत्तिया कारणत्ता निदानञ् च्ऽ एव पकरणञ् चा ऽति वुत्तो ति वेदितब्बो। कारणं हि यस्मा निदेति अत्तनो फलं गण्हथ नन् ति दस्सेन्तं विय अप्पेति, पकरो ति च नं कत्तुं आरभति करोति येव वा, तस्मा निदानञ् च्ऽ एव पकरणञ् चा ऽति वुच्चति। विगरहि बुद्धो भगवा ति बुद्धो भगवा विगरहि निन्दि, यथा तं वण्णावण्णरहानं वण्णञ् च अवण्णञ् च भणन्तेसु अग्गपुग्गलो, न हि भगवतो सीलवीतिक्कमकारकं पुग्गलं दिस्वा अयं जातिया वा गोत्तेन वा कोलपुत्तियेन वा गन्थेन वा धुतङ्गेन वा ञातो यसस्सी, ईदिसं पुग्गलं रक्खितुं वट्टतीति चित्तं उप्पज्जति। नापि पेसलं गुणवन्तं दिस्वा तस्स गुणं पटिच्छादेतुं चित्तं उप्पज्जति। अथ खो गरहितब्बं गरहति एव पसंसितब्बञ् च पसंसति एव, अयञ् च गरहितब्बो। तस्मा तं तादिलक्खणे ठितो अविकम्पमानेन चित्तेन विगरहि बुद्धो भगवा अननुच्छवियन् ति आदीहि वचनेहि। तत्थायं अत्थवण्णना: यदिदं तया मोघपुरिस तुच्छमनुस्स कम्मं कतं तं समणकरणानं धम्मानं मग्गफलनिब्बानसासनानं वा अननुच्छविकं, तेसं छविं छायं सुन्दरभावं न अन्वेति नानुगच्छति, अथ खो आरकाव तेहि। अननुच्छविकत्ता एव च अननुलोमिकं तेसं अननुलोमेति, अथ खो विलोमपच्चनीकभावे ठितं; अननुलोमिकत्ता एव च अप्पतिरूपं पतिरूपं सदिसं पटिभागं न होति, अथ खो असदिसम् अप्पटिभागम् एव। अप्पतिरूपत्ता एव च अस्सामणकं समणानं कम्मं न होति;

[पगे २२०]  
२२० समन्तपासादिका [भ्विभ्_इ।१। (इ।५।११।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अस्सामणकत्ता अकप्पियं, यं हि समणकम्मं न होति तं तेसं न कप्पति। अकप्पियत्ता अकरणीयं, न हि समणा यं न कप्पति तं करोन्ति; तञ् च्ऽ एतं तया कतं तस्मा: अननुच्छवियं ते मोघपुरिस कतं --पे-- अकरणीयन् ति। कथं हि नामा ऽति केन नाम कारणेन किं नाम कारणं पस्सन्तो ति वुत्तं होति। ततो कारणाभावं दस्सेन्तो परतो ननु मया मोघपुरिसा ऽ ति आदिम् आह, तं सब्बं वुत्तत्थम् एव। इदानि यस्मायं तेन पापं कम्मं कतं, तं विपच्चमानं अतिवियदुक्खविपाकं होति, तस्मास्स तं विपाकं दस्सेतुं कतापराधं विय पुत्तं अनुकम्पका मातापितरो दयालुकेन चित्तेन सुदिन्नं परिभासन्तो वरं ते मोघपुरिसा ऽति आदिम् आह। तत्थ आसु सीघं एतस्स विसं आगच्छतीति आसिविसो, घोरं चण्डम् अस्स विसन् ति घोरविसो, तस्स आसिविसस्स घोरविसस्स पक्खित्तन् ति एतस्स वरन् ति इमिना सम्बन्धो।  
ईदिसस्स आसिविसस्स घोरविसस्स मुखे अङ्गजातं वरं पक्खित्तं; सचे पक्खित्तं भवेय्य वरं सिया सुन्दरं साधु सुट्ठु सिया ति अत्थो। न त्व् एवा ऽति न त्व् एव वरं न सुन्दरम् एव न साधुम् एव न सुट्ठुम् एव, एस नयो सब्बत्थ। कण्हसप्पस्सा ऽति काऌअसप्पस्स। अङ्गारकासुया ति अङ्गारपुण्णकूपे अङ्गाररासिम्हि वा। आदित्ताया ऽति पदित्ताय गहितग्गिवण्णाय। सम्पज्जलिताया ऽति समन्ततो पज्जलिताय अच्चियो मुच्चन्तिया। सजोतिभूताया ऽति सप्पभाय, समन्ततो वुट्ठिताहि जालाहि एकप्पभासमुदयभूताया ऽति वुत्तं होति। तं किस्स हेतू ऽति यं मया वुत्तं वरन् ति तं किस्स हेतु कतरेन कारणेना ऽति चे। मरणं वा निगच्छेय्या ऽति यो तत्थ अङ्गजातं पक्खिपेय्य सो मरणं वा निगच्छेय्य।  
इतोनिदानञ् च खो --पे-- उप्पज्जेया ऽति यं इदं मातुगामस्स अङ्गजाते अङ्गजातपक्खिपणं, इतोनिदानं तस्स कारको पुग्गलो निरयं उप्पज्जेय्य। एवं कम्मस्स महासावज्जतं पस्सन्तो तं गरहि न तस्स दुक्खागमं इच्छमानो। तत्थ नाम त्वन् ति तस्मिं नाम एवरूपे कम्मे एवं महासावज्जे समाने पि त्वं।

[पगे २२१]  
भ्विभ्_इ।१। (इ।५।११।)] सुत्तविभङ्ग-वण्णणा २२१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यं त्वन् ति एत्थ यन् ति हीऌअनत्थे निपातो, त्वन् ति तं-सद्दस्स वेवचनं। द्वीहि पि यं वा तं वा हीऌइतम् अवञ्ञातन् ति वुत्तं होति। असद्धम्मन् ति असतं नीचजनानं धम्मं; तेहि सेवितब्बन् ति अत्थो। गामधम्मन् ति गामानं धम्मं; गामवासिकमनुस्सानं धम्मन् ति वुत्तं होति। वसलधम्मन् ति पापधम्मे वस्सन्ति पग्घरन्तीति वसला, तेसं वसलानं हीनपुरिसानं धम्मं; वसलं वा किलेसपग्घरणकधम्मं। दुट्ठुल्लन् ति दुट्ठञ् च किलेससन्दूसि तं थूलञ् च असुखुमं अनिपुनन् ति वुत्तं होति। ओदकन्तिकन् ति उदककिच्चं अन्तिकम् अवसानं अस्सा ऽति ओदकन्तिको तं ओदकन्तिकं। रहस्सन् ति रहोभावं पटिच्छन्ने ओकासे उप्पज्जनकं। अयं हि धम्मो जिगुच्छनीयत्ता न सक्का आवि अञ्ञेसं दस्सनविसये कातुं। तेन वुत्तं रहस्सन् ति। द्वयं-द्वयसमापत्तिन् ति द्वीहि द्वीहि समापज्जितब्बं।  
द्वयं द्वयं समापत्तिन् ति पि पाठो। दयं-दयसमापत्तिन् ति पि पठन्ति, तं न सुन्दरं। समापज्जिस्ससीति एतं तत्थ नाम त्वन् ति एत्थ वुत्तनामसद्देन योजेतब्बं, समापज्जिस्ससि नामा ऽति। बहुङ्नं खो --पे-- आदिकत्ता पुब्बङ्गमो ति सासनं सन्धाय वदति। इमस्मिं सासने त्वं बहुन्नं पुग्गलानं अकुसलानं धम्मानं आदिकत्ता, सब्बपठमं करणतो पुब्बङ्गमो। सब्बपठमं एतं मग्गं पटिपन्नत्ता द्वारं-ददो, उपायदस्सको ति वुत्तं होति। इमं हि लेसं लद्धा तव अनुसिक्खमाना बहुपुग्गला नानप्पकारके मक्कटिया मेथुनपतिसेवनादिके अकुसलधम्मे करिस्सन्तीति अयम् एत्थ अधिप्पायो। अनेकपरियायेना ऽति इमेहि अननुच्छवियन् ति आदिना नयेन वुत्तेहि बहूहि कारणेहि। दुभरताय --पे-- कोसज्जस्स अवण्णं भासित्वा ति दुभरतादीनं वत्थुभूतस्स असंवरस्स अवण्णं निन्दं गरहं भासित्वा ति अत्थो। यस्मा हि असंवरे ठितस्स पुग्गलस्स अत्ता दुभरतञ् च्ऽ एव दुप्पोसतञ् च आपज्जति तस्मा असंवरो दुभरता दुप्पोसता ति च वुच्चति। यस्मा पन असंवरे ठितस्स अत्ता चतुसु पच्चयेसु महिच्छतं सिणेरुप्पमाणे पि च पच्चये लद्धा असन्तुट्ठितं आपज्जति तस्मा असंवरो महिच्छता असन्तुट्ठिता ति च वुच्चति।

[पगे २२२]  
२२२ समन्तपासादिका [भ्विभ्_इ।१। (इ।५।११।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा च असंवरे ठितस्स अत्ता गणसङ्गणिकाय च्ऽ एव किलेससङ्गणिकाय च संवत्तति कोसज्जानुगतो च होति अट्ठकुसीतवत्थुपारिपूरिया संवत्तति तस्मा असंवरो सङ्गणिका च्ऽ एव कोसज्जञ् चा ऽति वुच्चति। सुभरताय-पे-विरियारम्भस्स वण्णं भासित्वा ति सुभरतादीनं वत्थुभूतस्स संवरस्स च वण्णं भासित्वा ति अत्थो। यस्मा हि असंवरं पहाय संवरे ठितस्स अत्ता सुभरो होति सुप्पोसो, चतुसु पच्चयेसु अप्पिच्छतं नित्तण्हभावं आपज्जति, एकम् एकस्मिञ् च पच्चये यथालाभ-यथाबल-यथासारुप्पवसेन तिप्पभेदाय सन्तुट्ठिया सांवत्तति तस्मा संवरो सुभरता च्ऽ एव सुप्पोसता च अप्पिच्छो च सन्तुट्ठो चा ऽति वुच्चति। यस्मा पन असंवरं पहाय संवरे ठितस्स अत्ता किलेसानं सल्लेखनताय च्ऽ एव निद्धुननताय च संवत्तति तस्मा संवरो सल्लेखो च धुतो चा ऽति वुच्चति। यस्मा च असंवरं पहाय संवरे ठितस्स अत्ता कायवाचानं अपासादिकं अप्पसादनीयं असन्तम् असारुप्पं कायवचीदुच्चरितं चित्तस्स अपासादिकम् अप्पसादनीयं असन्तम् असारुप्पं अकुसलवितक्कत्तयञ् च अनुपगम्म तब्बिपरीतस्स कायवचीसुचरितस्स कुसलवितक्कत्तयस्स्ऽ एव च पासादिकस्स पसादनीयस्स सन्तस्स सारुप्पस्स पारिपूरिया संवत्तति, तस्मा संवरो पासादिको ति वुच्चति। यस्मा पन असंवरं पहाय संवरे ठितस्स अत्ता सब्बकिलेसापचयभूताय विवट्टाय अट्ठविरियारम्भवत्थुपारिपूरिया च संवत्तति, तस्मा संवरो अपचयो च्ऽ एव विरियारम्भो चा ऽति वुच्चति। भिक्खूनं तदनुच्छविकं तदनुलोमिकन् ति तत्थ सन्निपतितानं भिक्खूनं यं इदानि सिक्खापदं पञ्ञपेस्सति तस्स अनुच्छविकञ् च्ऽ एव अनुलोमिकञ् च। यो वा अयं सुभरतादीहि संवरो वुत्तो तस्स अनुच्छविकञ् च्ऽ एव अनुलोमिकञ् च संवरपहाणपटिसंयुत्तं असुत्तन्तनिबद्धं पाऌइविनिम्मुत्तं ओक्कन्तिकधम्मदेसनं कत्वा ति अत्थो।

[पगे २२३]  
भ्विभ्_इ।१। (इ।५।११।)] सुत्तविभङ्ग-वण्णना २२३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] भगवा किर ईदेसेसु ठानेसु पञ्चवण्णकुसुममालं करोन्तो विय रतनदामं सज्जेन्तो विय ये पटिक्खिपणाधिप्पाया असंवराभिरता ते सम्परायिकेन वट्टभयेन तज्जेन्तो अनेकप्पकारादीनवं दस्सेन्तो ये सिक्खाकामा संवरे ठिता ते अप्पेकच्चे अरहत्ते पतिट्ठापेन्तो अप्पेकच्चे अनागामिसकदागामिसोतापत्तिफलेसु उपनिस्सयविरहिते पि सग्गमग्गे पतिट्ठापेन्तो दीघनिकायप्पमाणम् पि मज्झिमनिकायप्पमाणम् पि धम्मदेसनं करोति, तं सन्धाय्ऽ एतं वुत्तं: भिक्खूनं तद् अनुच्छविकं तद् अनुलोमिकं धम्मिं कथं कत्वा ति। तेन हीति तेन सुदिन्नस्स अज्झाचारेन कारणभूतेन। सिक्खापदन् ति एत्थ सिक्खितब्बा ति सिक्खा, पज्जते इमिना ति पदं, सिक्खाय पदं सिक्खापदं, सिक्खाय अधिगमूपायो ति अत्थो। अथवा मूलं निस्सयो पतिट्ठाति वुत्तं होति। मेथुनविरतिया मेथुनसंवरस्स्ऽ एतं अधिवचनं। मेथुनसंवरो हि तद् अञ्ञेसं सिक्खासङ्खातानं सीलविपस्सनाझानमाधम्मानं व्तत्थवसेन पदत्ता इध सिक्खापदन् ति अधिप्पेतो। अयञ् च अत्थो सिक्खापदविभङ्गे वुत्तनयेन्ऽ एव वेदितब्बो। अपि च तस्स्ऽ अत्थस्स दीपकं वचनम् पि सिक्खापदन् ति वेदितब्बं। वुत्तम् पि च्ऽ एतं: सिक्खापदन् ति यो तत्थ नामकायो पदकायो निरुत्तिकायो व्यञ्जनकायो ति। अथवा यथा अनभिज्झा धम्मपदन् ति वुत्ते अनभिज्झा एको धम्मकोट्ठासो ति अत्थो होति एवम् इधा पि सिक्खापदन् ति सिक्खाकोट्ठासो सिक्खाय एको पदेसो ति पि अत्थो वेदितब्बो।  
दस अत्थवसे पटिच्चा ऽति दसकारणवसे सिक्खापदपञ्ञत्तिहेतुअधिगमनीये हितविसेसे पटिच्च आगम्म आरब्भ, दसन्नं हितविसेसानं निप्फत्तिं सम्पस्समानो ति वुत्तं होति। इदानि ते दस अत्थवसे दस्सेन्तो सङ्घसुट्ठुताया ऽति आदिम् आह। तत्थ सङ्घसुट्ठुता नाम सङ्घस्स सुट्ठुभावो, सुट्ठु देवा ऽति आगतट्ठाने विय सुट्ठु भन्ते ति वचनसम्पटिच्छनभावो; यो च तथागतस्स वचनं सम्पटिच्छति तस्स तं दीघरत्तं हिताय सुखाय होति तस्मा सङ्घस्स सुट्ठु भन्ते ति मम वचनं सम्पटिच्छनत्थं पञ्ञपेस्सामि,

[पगे २२४]  
२२४ समन्तपासादिका [भ्विभ्_इ।१। (इ।५।११।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] असम्पटिच्छने आदिनवं सम्पटिच्छने च आनिसंसं दस्सेत्वा, न बलक्कारेन अभिभवित्वा ति एतम् अत्थं आविकरोन्तो आह सङ्घसुट्ठुताया ऽति। सङ्घफासुताया ऽति सङ्घस्स फासुभावाय सहजीविताय सुखविहारत्थाया ऽति अत्थो। दुम्मङ्कूनम् पुग्गलानं निग्गहाया ऽति दुम्मङ्कू नाम दुस्सीलपुग्गला, ये मङ्कुतं आपादियमाना पि दुक्खेन आपज्जन्ति वीतिक्कमं करोन्तो वा कत्वा वा न लज्जन्ति तेसं निग्गहत्थाय। तेहि सिक्खापदे असति किं तुम्हेहि दिट्ठं किं सुतं किं अम्हेहि कतं कतमस्मिं वत्थुस्मिं कतमं आपत्तिं आरोपेत्वा अम्हे निग्गण्हथा ऽति सङ्घं विहेठेस्सन्ति सिक्खापदे पन सति तेसं सङ्घो सिक्खापदं दस्सेत्वा धम्मेन विनयेन सत्थुसासनेन निग्गहेस्सति। तेन वुत्तं: दुम्मङ्कूनं पुग्गलानं निग्गहाया ऽति। पेसलानं भिक्खूनं फासुविहाराया ऽति पेसलानं पियसीलानं भिक्खूनं फासुविहारत्थाय। पियसीला हि भिक्खू कत्तब्बाकत्तब्बं सावज्जानवज्जं वेलं मरियादं अजानन्ता सिक्खात्तयपारिपूरिया घटमाना किलमन्ति सन्दिट्ठमाना उब्बाऌहा होन्ति। कत्तब्बाकत्तब्बं पन सावज्जानवज्जं वेलं मरियादञ् च ञत्वा सिक्खात्तयपारिपूरिया घटन्ता न किलमन्ति सन्दिट्ठमाना न उब्बाऌहा होन्ति, तेन तेसं सिक्खापदपञ्ञापनं फासुविहाराय संवत्तति। यो वा दुम्मङ्कूनं पुग्गलानं निग्गहो स्व् एव एतेसं फासुविहारो। दुस्सीलपुग्गले निस्साय हि उपोसथो तिट्ठति पवारणा तिट्ठति सङ्घकम्मानि न प्पवत्तन्ति सामग्गि न होति, भिक्खू अनेकग्गा उद्देसपरिपुच्छाकम्मट्ठानादीनि अनुयुङ्जितुं न सक्कोन्ति। दुस्सीलेसु पन निग्गहीतेसु सब्बो पि अयं उपद्दवो न होति, ततो पेसला भिक्खू फासु विहरन्ति।  
एवं पेसलानं भिक्खूनं फासुविहाराया ऽति एत्थ द्विधा अत्थो वेदितब्बो।

[पगे २२५]  
भ्विभ्_इ।१। (इ।५।११।)] सुत्तविभङ्ग-वण्णना २२५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दिट्ठधम्मिकानं आसवानं संवराया ऽति दिट्ठधम्मिका आसवा नाम असंवरे ठितेन तस्मिं येव अत्तभावे पत्तब्बा पाणिप्पहारदण्डप्पहारहत्थच्छेदपादच्छेदाकित्तिअयसविप्पटिसारादयो दुक्खविसेसा, इति इमेसं दिट्ठधम्मिकानं आसवानं संवराय पिधानाय आगमनमग्गत्थकनाया ऽति अत्थो। सम्परायिकानं आसवानं पटिघाताया ऽति सम्परायिका आसवा नाम असंवरे ठितेन कतपापकम्ममूलका सम्पराये नरकादिसु पत्तब्बा दुक्खविसेसा, तेसं पटिघातत्थाय पटिप्पस्सम्भनत्थाय वूपसमनत्थाया ऽति वुत्तं होति। अप्पसन्नानं वा पसादाया ऽति सिक्खापदपञ्ञत्तिया हि सति सिक्खापदपञ्ञत्तिं ञत्वा वा यथा पञ्ञत्तं पटिपज्जमाने भिक्खू दिस्वा वा ये पि अप्पसन्ना पण्डितमनुस्सा ते: यानि वत लोके महाजनस्स रज्जनदुस्सनमुय्हनट्ठानानि तेहि, इमे समणा सक्यपुत्तिया आरका विरता विहरन्ति, दुक्करं वत करोन्ति भारियं वत करोन्तीति पसादं आपज्जन्ति, विनयपिटके पोत्थकं दिस्वा मिच्छादिट्ठिकतिवेदि ब्राह्मणो विय। तेन वुत्तं अप्पसन्नानं पसादाया ऽति। पसन्नानं भीय्योभावाया ऽति ये पि सासने पसन्ना कुलपुत्ता ते पि सिक्खापदपञ्ञत्तिं वा यथा-पञ्ञत्तं पटिपज्जमाने भिक्खू वा दिस्वा: अहो अय्या दुक्करकारिनो ये यावजीवं एकभत्तं ब्रह्मचरियं विनयसंवरं अनुपालेन्तीति भीय्यो भीय्यो पसीदन्ति। तेन वुत्तं पसन्नानं भीय्योभावाया ऽति।  
सद्धम्मट्ठितिया ऽति तिविधो सद्धम्मो: परियत्तिसद्धम्मो पटित्तिसद्धम्मो अधिगमसद्धम्मो ऽति। तत्थ पिटकत्तयसङ्गहीतं सब्बम् पि बुद्धवचनं परियत्तिसद्धम्मो नाम, तेरसधुतगुणा चुद्दस खन्धकवत्तानि द्वेअसीति महावत्तानि सीलसमाधिविपस्सना ति अयं पटिपत्तिसद्धम्मो नाम, चत्तारो अरियमग्गा चत्तारि च सामञ्ञफलानि निब्बानञ् चा ऽति अयं अधिगमसद्धम्मो नाम। सो सब्बो पि यस्मा सिक्खापदपञ्ञत्तिया सति भिक्खू सिक्खापदञ् च तस्स विभङ्गञ् च तदत्थजोतनत्थं अञ्ञञ् च बुद्धवचनं परियापुणन्ति, यथापञ्ञत्तञ् च पटिपज्जमाना पटिपत्तिं पूरेत्वा पटिपत्तिया अधिगन्तब्बं लोकुत्तरधम्मं अधिगच्छन्ति,

[पगे २२६]  
२२६ समन्तपासादिका [भ्विभ्_इ।१। (इ।५।११।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा सिक्खापदपञ्ञत्तिया चिरट्ठितिको होति। तेन वुत्तं सद्धम्मट्ठितिया ऽति। विनयानुग्गहाया ऽति सिक्खापदपञ्ञत्तिया हि सति संवरविनयो च पहाणविनयो च समथविनयो च पञ्ञत्तिविनयो चा ऽति चतुब्बिधो पि विनयो अनुग्गहीतो होति उपत्थम्भितो सूपत्थम्भितो। तेन वुत्तं विनयानुग्गहाया ऽति। सब्बान्ऽ एव चेतानि पदानि सिक्खापदं पञ्ञापेस्सामीति इमिना वचनेन सद्धिं योजेतब्बानि। तत्रायं पठमपच्छिमपदयोजना: सङ्घसुट्ठुताय सिक्खापदं पञ्ञपेस्सामि विनयानुग्गहाय सिक्खापदं पञ्ञपेस्सामीति।  
अपि च्ऽ एत्थ यं सङ्घसुट्ठु तं सङ्घफासु, यं सङ्घफासु तं दुम्मङ्कूनं पुग्गलानं निग्गहाया ऽति एवं सङ्खलिकनयं, यं सङ्घसुट्ठु तं सङ्घफासु यं सङ्घसुट्ठु तं दुम्मङ्कूनं पुग्गलानं निग्गहाया ऽति एवञ् च एकेकपदमूलिकं दसक्खत्तुं योजनं कत्वा, यं वुत्तम् परिवारे: [अत्थसतं धम्मसतं द्वे च निरुत्तिसतानि, चत्तारि च ञाणसतानि अत्थवसे पकरणे ति,] तं सब्बं वेदितब्बं। तं पन्ऽ एतं यस्मा परिवारे येव आविभविस्सति तस्मा इध न वण्णितन् ति। एवं सिक्खापदपञ्ञत्तिया आनिसंसं दस्सेत्वा तस्मिं सिक्खापदे भिक्खूहि कत्तब्बकिच्चं दीपेन्तो: एवञ् च पन भिक्खवे इमं सिक्खापदं उद्दिसेय्याथा ऽति आह। किं वुत्तं होति।  
भिक्खवे इमं पन मया इति सन्दस्सितानिसंसं सिक्खापदं एवं पातिमोक्खुद्देसे उद्दिसेय्याथ च परियापुणेय्याथ च धारेय्याथ च अञ्ञेसञ् च वाचेय्याथा ऽति।  
अतिरेकानयनत्थो हि एत्थ च सद्दो तेनायम् अत्थो आनीतो होतीति। इदानि यं वुत्तं, इमं सिक्खापदन् ति तं दस्सेन्तो यो पन भिक्खु मेथुनं धम्मं पतिसेवेय्य पाराजिको होति असंवासो ति आह। एवं मूलच्छेज्जवसेन दऌहं कत्वा पठमपाराजिके पञ्ञत्ते अपरम् पि अनुप्पञ्ञत्तत्थाय मक्कटीवत्थुं उदपादि। तस्सुप्पत्तिदीपनत्थम् एतं वुत्तं: एवञ् च्ऽ इदं भगवता भिक्खूनं सिक्खापदं पञ्ञत्तं होतीति। तस्स्ऽ अत्थो भगवता भिक्खूनं इदं सिक्खापदं एवं पञ्ञत्तं होति च इदञ् च अञ्ञं वत्थुं उदपादीति। पठमपञ्ञत्तिकथा निट्ठिता। ॥११॥५॥

[पगे २२७]  
भ्विभ्_इ।१। (इ।६।)] सुत्तविभङ्ग-वण्णना २२७  
इदानि यं तं अञ्ञं वत्थुं उप्पन्नं तं दस्सेतुं तेन खो पन समयेना ऽति आदिम् आह। तत्रायं अनुत्तानपदवण्णना। मक्कटिं आमिसेना ऽति महावने भिक्खूनं खन्तिमेत्तादिगुणानुभावेन निरासङ्कचित्ता बहू मिगमोरकुक्कुटमक्कटादयो तिरच्छाना पधानागारट्ठानेसु विचरन्ति। तत्थ एकं मक्कटिं आमिसेन यागुभत्तखज्जकादिना उपलापेत्वा सङ्गण्हित्वा ति वुत्तं होति। तस्सा ऽति भुम्मवचनं। पटिसेवतीति पचुरपटिसेवनो होति पचुरत्थे वत्तमानवचनं। सो भिक्खू ऽति सो मेथुनधम्मपटिसेवनको भिक्खु। सेनासनचारिकं आहिण्डन्ता ति ते भिक्खू आगन्तुका बुद्धदस्सनाय आगता पातो ऽव आगन्तुकभत्तानि लभित्वा कतभत्तकिच्चा भिक्खूनं निवासनट्ठानानि पस्सिस्सामा ऽति विचरिंसु, तेन वुत्तं सेनासनचारिकं आहिण्डन्ता ति। येन ते भिक्खू तेन्ऽ उपसङ्कमीति तिरच्छानगता नाम एकभिक्खुना सद्धिं विस्सासं कत्वा अञ्ञेसु पि तादिसञ् ञेव चित्तं उप्पादेन्ति। तस्मा सा मक्कटी येन ते भिक्खू तेन्ऽ उपसङ्कमि, उपसङ्कमित्वा च अत्तना विस्सासिकभिक्खुस्स विय तेसम् पि तं विकारं दस्सेसि। छेप्पन् ति नङ्गुट्ठं। ओड्डीति अभिमुखं ठपेसि। निमित्तम् पि अकासीति येन नियामेन याय किरियाय मेथुनाधिप्पायं ते जानन्ति तं अकासीति अत्थो। सो भिक्खू ऽति यस्सायं विहारो। एकमन्तं निलीयिंसू ऽति एकस्मिं ओकासे पटिच्छन्ना अच्छिंसु। सच्चं आवुसो ति सभण्डगहितो चोरो विय पच्चक्खं दिस्वा चोदितत्ता किं वा मया कतं ति आदीनि वत्तुं असक्कोन्तो सच्चं आवुसो ति आह। ननु आवुसो तथ्ऽ एव तं होतीति आवुसो यथा मनुस्सित्थिया ननु तिरच्छानगतित्थियापि तं सिक्खापदं तथ्ऽ एव होति, मनुस्सित्थियापि हि दस्सनम् पि गहणं पि आमसनम् पि फुसनम् पि घट्टनम् पि दुट्ठुल्लम् एव, तिरच्छानगतित्थियापि तं सब्बं दुट्ठुल्लम् एव। को एत्थ विसेसो; अलेसट्ठाने त्वं लेसं ओड्डेसीति। अन्तमसो तिरच्छानगताय पि पाराजिको होति असंवासो ति तिरच्छानगताय पि मेथुनं धम्मं पतिसेवित्वा पाराजिको एव होतीति दऌहतरं सिक्खापदम् अकासि।

[पगे २२८]  
२२८ समन्तपासादिका [भ्विभ्_इ।१। (इ।६।-७।)  
दुविधं हि सिक्खापदं: लोकवज्जं पण्णत्तिवज्जञ् च।  
तत्थ यस्स सचित्तकपक्खे चित्तं अकुसलम् एव होति तं लोकवज्जं नाम, सेसं पण्णत्तिवज्जं। तत्थ लोकवज्जे अनुप्पञ्ञत्ति उप्पज्जमाना रुन्धन्ति द्वारं पिदहन्ति सोतं पच्छिन्दमाना गाऌहतरं करोन्ति उप्पज्जति, अञ्ञत्र अधिमानाअञ्ञत्र सुपिनन्ता ति अयं पन वीतिक्कमाभावा अब्बोहारिकत्ता च वुत्ता। पण्णत्तिवज्जे अकते वीतिक्कमे उप्पज्जमाना सिथिलं करोन्ति मोचन्ति द्वारं ददमाना च अपरापरं अनापत्तिं कुरुमाना च उप्पज्जति, गणभोजनपरम्परभोजनादिसु अनुप्पञ्ञत्तियो विय।  
अन्तमासो, तङ्खणिकाय पीति एवरूपे पन कते वीतिक्कमे उप्पन्नत्ता पञ्ञत्तिगतिका व होति। इदं पन पठमसिक्खापदं यस्मा लोकवज्जं न पण्णत्तिवज्जं तस्मा अयम् अनुप्पञ्ञत्ति रुन्धन्ति द्वारं पिदहन्ति सोतं पच्छिन्दमाना गाऌहतरं करोन्ति उप्पज्जति। एवं द्वे पि वत्थूनि सम्पिण्डेत्वा मूलच्छेज्जवसेन दऌहतरं कत्वा पठमपाराजिके पञ्ञत्ते अपरम् पि अनुप्पञ्ञत्तत्थाय वज्जिपुत्तकवत्थुं उदपादि। तस्स्ऽ उप्पत्तिदस्सनत्थम् एतं वुत्तं: एवञ् च्ऽ इदं भगवता भिक्खूनं सिक्खापदं पञ्ञत्तं होतीति। तस्स्ऽ अत्थो: भगवता भिक्खूनं इदं सिक्खापदं एवं पञ्ञत्तं होति च इदञ् च अञ्ञं वत्थुं उदपादीति। मक्कटिया वत्थुकथा निट्ठिता। ॥६॥  
इदानि यं तं अञ्ञं पि वत्थुं उप्पन्नं तं दस्सेतुं तेन खो पन समयेना ऽति आदिम् आह। तत्रापि अयम् अनुत्तानपदवण्णना। वेसालिका ति वेसालिवासिनो। वज्जिपुत्तका ति वज्जिरट्ठे वेसालियं कुलानं पुत्ता। सासने किर यो यो उपद्दवो आदीनवो अब्बुदम् उप्पज्जि सब्बं तं वज्जिपुत्तके निस्साय। तथा हि देवदत्तो पि वज्जिपुत्तके पक्खे लभित्वा सङ्घं भिन्दि। वज्जिपुत्तका एव च वस्ससतपरिनिब्बुते भगवति उद्धम्मं उब्बिनयं सत्थुसासनं दीपेसुं। इमे पि तेसं येव एकच्चा। एवं पञ्ञत्ते पि सिक्खापदे यावदत्थं नहायिंसु --पे-- मेथुनं धम्मं पतिसेविंसू ऽति।

[पगे २२९]  
भ्विभ्_इ।१। (इ।७।)] सुत्तविभङ्ग-वण्णना २२९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ञातिब्यसनेन पीति एत्थ असनं व्यसनं विक्खेपो विद्धंसनं विनासो ति सब्बम् एतं एकत्थं, ञातीनं ब्यसनं ञातिब्यसनं तेन ञातिब्यसनेन।  
राजदण्डब्याधिमरणविप्पवासनिमित्तेन ञातिविनासेना ऽति अत्थो। एस नयो दुतियपदे पि। ततियपदे पन आरोग्यविनासको रोगो एव रोगब्यसनं, सो हि आरोग्यं व्यसति विक्खिपति विनासेतीति ब्यसनं, रोगो ऽव ब्यसनं रोगब्यसनं तेन रोगब्यसनेनापि। फुट्ठा ति अधिपन्ना अभिभूता ताय समन्नागता ति अत्थो। न मयं भन्ते आनन्द बुद्धगरहिनो ति भन्ते आनन्द मयं बुद्धं न गरहाम न बुद्धस्स दोसं वदेन, न धम्मगरहिनो न सङ्घगरहिनो। अत्तगरहिनो मयन् ति अत्तानम् एव मयं गरहाम अत्तनो दोसं वदेम। अलक्खिका ति निस्सिरीका।  
अप्पपुञ्ञा ति परित्तपुञ्ञा। विपस्सका कुसलानं धम्मानन् ति ये अट्ठतिंसारम्मणेसु विभत्ता कुसला धम्मा तेसं विपस्सका; ततो ततो आरम्मणतो वुट्ठाय ते च धम्मे विपस्समाना ति अत्थो। पुब्बरत्तापररत्तन् ति रत्तिया पुब्बं पुब्बरत्तं रत्तिया अपरं अपररत्तं; पठमयामञ् च पच्छिमयामञ् चा ऽति वुत्तं होति। बोधिपक्खिकानन् ति बोधिस्स पक्खे भवानं अरहत्तमग्गञाणस्स उपकारकानन् ति अत्थो। भावनानुयोगन् ति वड्ढनानुयोगं। अनुयुत्ता विहरेय्यामा ऽति गिहीपऌइबोधं आवासपऌइबोधञ् च पहाय विवित्तेसु सेनासनेसु युत्ता पयुत्ता अनञ्ञकिच्चा विहरेय्याम। एवम् आवुसो ति थेरो एतेसं आसयं अजानन्तो इदं नेसं महागज्जितं सुत्वा, सचे इमे ईदिसा भविस्सन्ति साधू ऽति मञ्ञमानो एवम् आवुसो ति सम्पटिच्छि। अट्ठानम् एतं अनवकासो ति उभयम् प्ऽ एतं कारणपटिक्खेपवचनं। कारणं हि यस्मा तत्थ तदायत्तवुत्तिभावेन फलं तिट्ठति यस्मा च्ऽ अस्स तं ओकासो होति तदायत्तवुत्तिभावेन, तस्मा ठानञ् च अवकासो चा ऽति वुच्चति, तं पटिक्खिपन्तो आह: अट्ठानम् एतं आनन्द अनवकासो ति,

[पगे २३०]  
२३० समन्तपासादिका [भ्विभ्_इ।१। (७-८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एतं ठानं वा ओकासो न्ऽ अत्थि। यं तथागतो ति येन तथागतो। वज्जीनं वा --पे-- समूहनेय्य, तं कारणं न्ऽ अत्थीति अत्थो। यदि हि भगवा एतेसं, लभेय्याम उपसम्पदं ति याचन्तानं उपसम्पदं ददेय्य, एवं सन्ते पाराजिको होति असंवासो ति पञ्ञत्तं समूहनेय्य, यस्मा पन्ऽ एतं न समूहन्ति तस्मा अट्ठानम् एतन् ति आदिम् आह। सो आगतो न उपसम्पादेतब्बो ति यदि हि एवं आगतो उपसम्पदं लभेय्य सासने अगारवो भवेय्य सामणेरभूमियं पन ठितो सगारवो भविस्सति अत्तत्थञ् च करिस्सतीति ञत्वा अनुकम्पमानो ऽव भगवा आह: सो आगतो न उपसम्पादेतब्बो ति। सो आगतो उपसम्पादेतब्बो ति यदि हि एवं आगतो भिक्खुभावे ठत्वा अविपन्नसीलताय सासने सगारवो भविस्सति, सो सति उपनिस्सये न चिरस्स्ऽ एव उत्तमत्थं पापुणिस्सतीति उपसम्पादेतब्बो ति आह। एवं मेथुनं धम्मं पतिसेवित्वा आगतेसु अनुपसम्पादेतब्बञ् च उपसम्पादेतब्बञ् च दस्सेत्वा तीणि पि वत्थूनि समोधानेत्वा परिपुण्णम् कत्वा सिक्खापदं पञ्ञापेतुकामो एवञ् च पन भिक्खवे इमं सिक्खापदं उद्दिसेय्याथा ऽति वत्वा यो पन भिक्खु --पे-- असंवासो ति परिपुण्णं सिक्खापदं पञ्ञपेसि। ॥७॥  
इदानि ऽस्स अत्थं विभजन्तो यो पना ऽति यो यादिसो ति आदिम् आह। तस्मिं पन सिक्खापदे च सिक्खापदविभङ्गे च सकले च विनयविनिच्छये कोसल्लं पत्थयन्तेन चतुब्बिधो वयो जानितब्बो:  
चतुब्बिधं हि विनयं महाथेरा महिद्धिका  
नीहरित्वा पकासेसुं धम्मसङ्गाहका पुरा।  
कतमं चतुब्बिधं; सुत्तं, सुत्तानुलोमं, आचरियवादो, अत्तनोमतीति। यं सन्धाय वुत्तं: आहच्चपदेन खो महाराज रसेन आचरियवंसता अधिप्पायो ति। एत्थ हि आहच्चपदन् ति सुत्तं अधिप्पेतं, रसो ति सुत्तानुलोमं, आचरियवंसो ति आचरियवादो, अधिप्पायो ति अत्तनोमति। तत्थ सुत्तं नाम सकलविनयपिटके पाऌइ, सुत्तानुलोमं नाम चत्तारो महापदेसा, ये भगवता एवं वुत्ता: यं भिक्खवे मया इदं न कप्पतीति अपटिक्खित्तं तञ् चे अकप्पियं अनुलोमेति कप्पियं पटिबाहति,

[पगे २३१]  
भ्विभ्_इ।१। (इ।८।१।)] सुत्तविभङ्ग-वण्णना २३१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं वो न कप्पति; यं भिक्खवे मया इदं न कप्पतीति अपटिक्खित्तं तञ् चे कप्पियं अनुलोमेति अकप्पियं पटिबाहति, तं वो कप्पति; यं भिक्खवे मया इदं कप्पतीति अननुञ्ञातं तञ् चे अकप्पियम् अनुलोमेति कप्पियं पटिबाहति, तं वो न कप्पति; यं भिक्खवे मया इदं कप्पतीति अननुञ्ञातं तञ् चे कप्पियं अनुलोमेति अकप्पियं पटिबाहति, तं वो कप्पतीति। आचरियवादो नाम धम्मसङ्गाहकेहि पञ्चहि अरहन्तसतेहि ठपिता पाऌइविनिम्मुत्ता ओक्कन्तिकविनिच्छयप्पवत्ता अट्ठकथा-तन्ति। अत्तनोमति नाम सुत्तसुत्तानुलोमाअचरियवादे मुञ्चित्वा अनुमानेन अत्तनो अनुबुद्धिया नयग्गाहेन उपट्ठिताकारकथनं। अपि च सुत्तन्ताभिधम्मविनयट्ठकथासु आगतो सब्बो पि थेरवादो अत्तनोमति नाम। तं पन अत्तनोमतिं गहेत्वा कथेन्तेन न दऌहगाहं गहेत्वा वोहरितब्बं। कारणं सल्लक्खेत्वा अत्थेन पाऌइं पाऌइया च अत्थं संसन्देत्वा कथेतब्बं। अत्तनोमति आचरियवादे ओतारेतब्बा। सचे तत्थ ओतरति च्ऽ एव समेति च गहेतब्बा। सचे न्ऽ एव ओतरति न समेति न गहेतब्बा। अयं हि अत्तनोमति नाम सब्बदुब्बला, अत्तनोमतितो आचरियवादो बलवतरो। आचरियवादो पि सुत्तानुलोमे ओतारेतब्बो। तत्थ ओतरन्तो समेन्तो एव गहेतब्बो, इतरो न गहेतब्बो। आचरियवादतो हि सुत्तानुलोमं बलवतरं, सुत्तानुलोमम् पि सुत्ते ओतारेतब्बं, तत्थ ओतरन्तं समेन्तम् एव गहेतब्बं, इतरं न गहेतब्बं।  
सुत्तानुलोमतो हि सुत्तम् एव बलवतरं। सुत्तं हि अप्पतिवत्तियं कारकसङ्घसदिसं बुद्धानं ठितकालसदिसं। तस्मा यदा द्वे भिक्खू साकच्छन्ति सकवादी सुत्तं गहेत्वा कथेति परवादी सुत्तानुलोमं, तेहि अञ्ञमञ्ञं खेपं वा गरहं वा अकत्वा सुत्तानुलोमं सुत्ते ओतारेतब्बं। सचे ओतरति समेति गहेतब्बं; नो चे न गहेतब्बं। सुत्तस्मिं येव ठातब्बं। अथायं सुत्तं गहेत्वा कथेति, परो आचरियवादं, तेहि पि अञ्ञमञ्ञं खेपं वा गरहं वा अकत्वा आचरियवादो सुत्ते ओतारेतब्बो। सचे ओतरति समेति गहेतब्बो; अनोतरन्तो असमेन्तो च गारय्हाचरियवादो न गहेतब्बो। सुत्तस्मिं येव ठातब्बं। अथायं सुत्तं गहेत्वा कथेति,

[पगे २३२]  
२३२ समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] परो अत्तनोमतिं, तेहि पि अञ्ञमञ्ञं खेपं वा गरहं वा अकत्वा अत्तनोमति सुत्ते ओतारेतब्बा। सचे ओतरति समेति गहेतब्बा; नो चे न गहेतब्बा।  
सुत्तस्मिं येव ठातब्बं। अथायं सुत्तानुलोमं गहेत्वा कथेति परो सुत्तं, सुत्तं सुत्तानुलोमे ओतारेतब्बं।  
सचे ओतरति समेति तिस्सो सङ्गीतियो आरूऌहं पाऌइआगतं पञ्ञायति, गहेतब्बं; नो चे तथा पञ्ञायति न ओतरति न समेति, बाहिरकसुत्तं वा होति सिलोको वा अञ्ञं वा गारय्हसुत्तं गूऌहवेस्सन्तरगूऌहविनयवेदल्लादीनं अञ्ञतरतो आगतं, न गहेतब्बं। सुत्तानुलोमस्मिं येव ठातब्बं।  
अथायं सुत्तानुलोमं गहेत्वा कथेति परो आचरियवादं, आचरियवादो सुत्तानुलोमे ओतारेतब्बो। सचे ओतरति समेति गहेतब्बो; नो चे न गहेतब्बो। सुत्तानुलोमे येव ठातब्बं।  
अथायं सुत्तानुलोमं गहेत्वा कथेति, परो अत्तनोमतिं, अत्तनोमति सुत्तानुलोमे ओतारेतब्बा। सचे ओतरति समेति गहेतब्बा; नो चे न गहेतब्बा। सुत्तानुलोमे येव ठातब्बं।  
अथ पनायं आचरियवादं गहेत्वा कथेति परो सुत्तं, सुत्तं आचरियवादे ओतारेतब्बं। सचे ओतरति समेति गहेतब्बं। इतरं गारय्हसुत्तं न गहेतब्बं। आचरियवादे येव ठातब्बं। अथायं आचरियवादं गहेत्वा कथेति परो सुत्तानुलोमं, सुत्तानुलोमं आचरियवादे ओतारेतब्बं। ओतरन्तं समेन्तम् एव गहेतब्बं। इतरं न गहेतब्बं।  
आचरियवादे येव ठातब्बं। अथायं आचरियवादं गहेत्वा कथेति परो अत्तनोमतिं, अत्तनोमति आचरियवादे ओतारेतब्बा। सचे ओतरति समेति गहेतब्बा; नो चे न गहेतब्बा।  
आचरियवादे येव ठातब्बं। अथ पनायं अत्तनोमतिं गहेत्वा कथेति परो सुत्तं, सुत्तं अत्तनोमतियं ओतारेतब्बं। सचे ओतरति समेति गहेतब्बं। इतरं गारय्हसुत्तं न गहेतब्बं। अत्तनोमतियम् एव ठातब्बं।  
अथायं अत्तनोमतिं गहेत्वा कथेति परो सुत्तानुलोमं, सुत्तानुलोमं अत्तनोमतियं ओतारेतब्बं। ओतरन्तं समेन्तम् एव गहेतब्बं। इतरं न गहेतब्बं। अत्तनोमतियम् एव ठातब्बं। अथायं अत्तनोमतिं गहेत्वा कथेति परो आचरियवादं, आचरियवादो अत्तनोमतियं ओतारेतब्बो। सचे ओतरति समेति गहेतब्बो। इतरो गारय्हाचरियवादो न गहेतब्बो। अत्तनोमतियम् एव ठातब्बं। अत्तनो गहणम् एव बलीयं कातब्बं।

[पगे २३३]  
भ्विभ्_इ।१। (इ।८।१।)] सुत्तविभङ्ग-वण्णना २३३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सब्बट्ठानेसु च खेपो वा गरहा वा न कातब्बा ति।  
अथ पनायं कप्पियन् ति गहेत्वा कथेति परो अकप्पियन् ति, सुत्ते च सुत्तानुलोमे च ओतारेतब्बं। सचे कप्पियं होति कप्पिये ठातब्बं, सचे अकप्पियं अकप्पिये ठातब्बं।  
अथायं तस्स कप्पियभावसाधकं सुत्ततो बहुं कारणञ् च विनिच्छयञ् च दस्सेति, परो कारणं न विन्दति, कप्पिये ठातब्बं। अथ परो तस्स अकप्पियभावसाधकं सुत्ततो बहुं कारणञ् च विनिच्छयञ् च दस्सेति, अनेन अत्तनो गहणन् ति कत्वा दऌहं आदाय न ठातब्बं। साधू ऽति सम्पटिच्छित्वा अकप्पिये एव ठातब्बं। अथ द्विन्नम् पि कारणच्छाया दिस्सति, पटिक्खित्तभावो येव साधु, अकप्पिये ठातब्बं। विनयं हि पत्वा कप्पियाकप्पियविचारणम् आगम्म रुन्धितब्बं गाऌहं कत्तब्बं सोतं पच्छिन्दितब्बं गरुकभावे येव ठातब्बं। अथ पनायं अकप्पियन् ति गहेत्वा कथेति परो कप्पियन् ति, सुत्ते च सुत्तानुलोमे च ओतारेतब्बं। सचे कप्पियं होति कप्पिये ठातब्बं, सचे अकप्पियं अकप्पिये ठातब्बं। अथायं बहूहि सुत्तविनिच्छयकारणेहि अकप्पियभावं दस्सेति, परो कारणं न विन्दति, अकप्पिये ठातब्बं। अथ परो बहूहि सुत्तविनिच्छयकारणेहि कप्पियभावं दस्सेति अयं कारणं न विन्दति, कप्पिये ठातब्बं। अथ द्विन्नम् पि कारणच्छाया दिस्सति, अत्तनो गहणं न विस्सज्जेतब्बं।  
यथा चायं कप्पियाकप्पिये अकप्पियाकप्पिये च विनिच्छयो वुत्तो एवं अनापत्तिआपत्तिवादे आपत्तानापत्तिवादे च लहुकगरुकापत्तिवादे गरुकलहुकापत्तिवादे चापि विनिच्छयो वेदितब्बो। नाममत्तो येव हि एत्थ नानं, योजनानये नानं न्ऽ अत्थि; तस्मा न वित्थारितं। एवं कप्पियाकप्पियादि विनिच्छये उप्पन्ने यो सुत्तसुत्तानुलोमाअचरियवादअत्तनोमतीसु अतिरेककारणं लभति, तस्स वादे ठातब्बं।  
सब्बसो पन कारणविनिच्छयं अलभन्तेन सुत्तं न जहितब्बं सुत्तस्मिं येव ठातब्बन् ति। एवं तस्मिम् सिक्खापदे च सिक्खापदविभङ्गे च सकले च विनयविनिच्छये कोसल्लं पत्थयन्तेन अयं चतुब्बिधो विनयो जानितब्बो।

[पगे २३४]  
२३४ समन्तपासादिका [भ्विभ्_इ।१। (इ।८।१।)  
इमञ् च पन चतुब्बिधं विनयं ञत्वा पि विनयधरेन पुग्गलेन तिलक्खणसमन्नागतेन भवितब्बं।  
तीणि हि विनयधरस्स लक्खणानि इच्छितब्बानि। कतमानि तीणि। सुत्तञ् च्ऽ अस्स स्वागतं होति सुप्पवत्ति सुविनिच्छितं सुत्ततो अनुव्यञ्जनसो ति इदम् एकं लक्खणं, विनये खो पन ठितो होति असंहीरो ति इदं दुतियं, आचरियपरम्परा खो पन्ऽ अस्स सुग्गहीता होति सुमनसिकता सूपधारिता ति इदं ततियं। तत्थ सुत्तं नाम सकलं विनयपिटकं; तद् अस्स स्वागतं होति सुट्ठु आगतं। सुप्पवत्तीति सुट्ठु पवत्तं पगुणं वाचुग्गतं सुविनिच्छितं। सुत्ततो अनुव्यञ्जनसो ति पाऌइतो च परिपुच्छतो च अट्ठकथातो च सुविनिच्छितं होति कङ्खाछेदं कत्वा उग्गहीतं। विनये खो पन ठितो होतीति विनये लज्जिभावेन पतिट्ठितो होति; अलज्जी हि बहुस्सुतो पि समानो लाभगरुकताय तन्तिं विसंवादेत्वा उद्धम्मं उब्बिनयं सत्थुसासनं दीपेत्वा सासने महन्तं उपद्दवं करोति सङ्घभेदम् पि सङ्घराजिम् पि उप्पादेति। लज्जी पन कुक्कुच्चको सिक्खाकामो जीवितहेतु पि तन्तिं अविसंवादेत्वा धम्मम् एव विनयम् एव च दीपेति सत्थुसासनं गरुं कत्वा ठपेति।  
तथाहि: पुब्बे महाथेरा तिक्खत्तुं वाचं निच्छारेसुं:  
अनागते लज्जी रक्खिस्सति लज्जी रक्खिस्सति लज्जी रक्खिस्सतीति।  
एवं यो लज्जि सो विनयं अविजहन्तो अवोक्कमन्तो लज्जिभावेन विनये ठितो होति पतिट्ठितो ति। असंहीरो ति, संहीरो नाम पाऌइया हेट्ठतो वा उपरि वा पदपटिपाटिया वा अट्ठकथाय वा परिपुच्छियमानो वित्थनति विप्फन्दति सन्तिट्ठितुं न सक्कोति। यं यं परेन वुच्चति तं तं अनुजानाति सकवादं छड्डेत्वा परवादं गण्हाति। यो वा पन पाऌइयं वा अट्ठकथाय वा हेट्ठुपरियेन वा पदपटिपाटिया वा पुच्छियमानो न वित्थनति न विप्फन्दति एकेकलोमं सण्डासेन गण्हन्तो विय,

[पगे २३५]  
भ्विभ्_इ।१। (इ।८।१।)] सुत्तविभङ्ग-वण्णना २३५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं मयं वदाम एवं नो आचरिया वदन्तीति विस्सज्जेति, यम्हि पाऌइ च पाऌइविनिच्छयो च सुवण्णभाजने पक्खित्तसीहवसा विय परिक्खयं परियादानं अगच्छन्तो तिट्ठति, अयं वुच्चति असंहीरो ति। आचरियपरम्परा खो पन्ऽ अस्स सुग्गहीता होतीति थेरपरम्परा वंसपरम्परा च अस्स सुट्ठू गहिता होति। सुमनसिकता ति सुट्ठू मनसिकता, आवज्जितमत्ते उज्जलितपदीपो विय होति। सूपधारिता ति सुट्ठु उपधारिता पुब्बापरानुसन्धितो अत्थतो कारणतो च उपधारिता; अत्तनोमतिं पहाय आचरियस्धिया वत्ता होति, मय्हं आचरियो असुकाचरियस्स सन्तिके उग्गण्हि सो असुकस्सा ऽति एवं सब्बं आचरियपरम्परं थेरतरङ्गं आहरित्वा याव उपाऌइत्थेरो सम्मासम्बुद्धस्स सन्तिके उग्गण्हीति पापेत्वा ठपेति। ततो पि आहरित्वा उपाऌइत्थेरो सम्मासम्बुद्धस्स सन्तिके उग्गण्हि, दासकत्थेरो अत्तनो उपज्झायस्स उपाऌइत्थेरस्स, सोणकत्थेरो अत्तनो उपज्झायस्स दासकत्थेरस्स, सिग्गवत्थेरो अत्तनो उपज्झायस्स सोणकत्थेरस्स, मोग्गलिपुत्ततिस्सत्थेरो अत्तनो उपज्झायस्स सिग्गवत्थेरस्स, चण्डवज्जित्थेरस्स चा ऽति एवं सब्बं आचरियपरम्परं थेरतरङ्गं आहरित्वा अत्तनो आचरियं पापेत्वा ठपेति।  
एवं उग्गहीता हि आचरियपरम्परा सुग्गहीता होति। एवं असक्कोन्तेन पन अवस्सं द्वे तयो परिवट्टा उग्गहेतब्बा सब्बपच्छिमेन हि नयेन यथा आचरियो च आचरियाचरियो च पाऌइञ् च परिपुच्छञ् च वदन्ति तथा ञातुं वट्टति।  
इमेहि च पन तीहि लक्खणेहि समन्नागतेन विनयधरेन वत्थुविनिच्छयत्थं सन्निपतिते सङ्घे ओतिण्णे वत्थुस्मिं चोदकेन च चुदितकेन च वुत्ते वत्तब्बे सहसा अविनिच्छिनित्वा ऽव छ ठानानि ओलोकेतब्बानि। कतमानि छ। वत्थुं ओलोकेतब्बं मातिका ओलोकेतब्बा पदभाजनियं ओलोकेतब्बं तिकपरिच्छेदो ओलोकेतब्बो अन्तरापत्ति ओलोकेतब्बा अनापत्ति ओलोकेतब्बा ति। वत्थुं ओलोकेन्तो पि हि:

[पगे २३६]  
२३६ समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तिणेन वा पण्णेन वा पटिच्छादेत्वा आगन्तब्बं न त्व् एव नग्गेन आगन्तब्बं यो आगच्छेय्य आपत्ति दुक्कटस्सा ऽति, एवं एकच्चं आपत्तिं पस्सति, सो तं सुत्तं आनेत्वा तं अधिकरणं वूपसमेस्सति। मातिकं ओलोकेन्तो पि:  
सम्पजानमुसावादे पाचित्तियं ति आदिना नयेन पञ्चन्नं आपत्तीनं अञ्ञतरं आपत्तिं पस्सति, सो तं सुत्तं आनेत्वा तं अधिकरणं वूपसमेस्सति। पदभाजनियं ओलोकेन्तो पि: अक्खयिते सरीरे मेथुनं धम्मं पतिसेवति आपत्ति पाराजिकस्स येभूय्येन खायिते मेथुनं धम्मं पतिसेवति आपत्ति थुल्लच्चयस्सा ऽति आदिना नयेन सत्तन्नं आपत्तीनं अञ्ञतरं आपत्तिं पस्सति, सो पदभाजनियतो सुत्तं आनेत्वा तं अधिकरणं वूपसमेस्सति। तिकपरिच्छेदं ओलोकेन्तो पि तिकसङ्घादिसेसं वा तिकपाच्चितियं वा तिकदुक्कटं वा अञ्ञतरं वा आपत्तिं तिकपरिच्छेदे पस्सति, सो ततो सुत्तं आनेत्वा तं अधिकरणं वूपसमेस्सति। अन्तरापत्तिं ओलोकेन्तो पि: पटिलातं उक्खिपति आपत्ति दुक्कटस्सा ऽति, एवं या सिक्खापदन्तरेसु अन्तरापत्ति होति तं पस्सति, सो तं सुत्तं आनेत्वा तं अधिकरणं वूपसमेस्सति। अनापत्तिं ओलोकेन्तो पि: अनापत्ति भिक्खु असादियन्तस्स अथेय्यचित्तस्स न मरणाधिप्पायस्स अनुल्लपनाधिप्पायस्स न मोचनाधिप्पायस्स असञ्चिच्च असतिया अजानन्तस्सा ऽति, एवं तस्मिं तस्मिं सिक्खापदे निद्दिट्ठं अनापत्तिं पस्सति, सो तं सुत्तं आनेत्वा तं अधिकरणं वूपसमेस्सति। यो हि भिक्खु चतुब्बिधविनयकोविदो तिलक्खणसम्पन्नो इमानि छ ठानानि ओलोकेत्वा अधिकरणं वूपसमेस्सति तस्स विनिच्छयो अप्पतिवत्तियो, बुद्धेन सयं निसीदित्वा विनिच्छितसदिसो होति।  
तञ् चे एवं विनिच्छयकुसलं भिक्खुं कोचि कतसिक्खापदवीतिक्कमो भिक्खु उपसङ्कमित्वा अत्तनो कुक्कुच्चं पुच्छेय्य, तेन साधुकं सल्लक्खेत्वा सचे अनापत्ति होति अनापत्तीति वत्तब्बं, सचे पनापत्ति होति आपत्तीति वत्तब्बं, सा देसनागामिनी चे देसनागामिनीति वत्तब्बं उट्ठानगामिनी चे उट्ठानगामिनीति वत्तब्बं, अथ्ऽ अस्स पाराजिकच्छाया दिस्सति पाराजिकापत्तीति न वत्तब्बं।

[पगे २३७]  
भ्विभ्_इ।१। (इ।८।१।)] सुत्तविभङ्ग-वण्णना २३७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कस्मा। मेथुनधम्मवीतिक्कमो च उत्तरिमनुस्सधम्मवीतिक्कमो च ओऌआरिको अदिन्नादानमनुस्सविग्गहवीतिक्कमा पन सुखुमा चित्तलहुका। ते सुखुमेन्ऽ एव आपज्जति सुखुमेन रक्खति, तस्मा विसेसेन तं-वत्थुकं कुक्कुच्चं पुच्छियमानो आपत्तीति अवत्वा, सच्ऽ अस्स आचरियो धरति ततो तेन सो भिक्खु: अम्हाकं आचरियं पुच्छा ऽति पेसेतब्बो। सचे सो पुन आगन्त्वा: तुम्हाकं आचरियो सुत्ततो नयतो ओलोकेत्वा स-तेकिच्छो ति मं आहा ऽति वदति, ततो तेन सो: साधु सुट्ठु यं आचरियो भणति तं करोहीति वत्तब्बो। अथ पन्ऽ अस्स आचरियो न्ऽ अत्थि सद्धिं उग्गहितथेरो पन अत्थि तस्स सन्तिकं पेसेतब्बो: अम्हेहि सद्धिं उग्गहितथेरो गणपामोक्खो तं गन्त्वा पुच्छा ऽति। तेनापि सतेकिच्छो ति विनिच्छिते: साधु सुट्ठु तस्स्ऽ एव वचनं करोहीति वत्तब्बो।  
अथ सद्धिं उग्गहितथेरो पि न्ऽ अत्थि अन्तेवासिको पण्डितो अत्थि तस्स सन्तिकं पेसेतब्बो: असुकदहरम् गन्त्वा पुच्छा ऽति। तेनापि सतेकिच्छो ति विनिच्छिते: साधु सुट्ठु तस्स्ऽ एव वचनं करोहीति वत्तब्बो। अथ दहरस्सापि पाराजिकच्छाया ऽव उपट्ठाति तेनापि पाराजिको ऽसीति न वत्तब्बो।  
दुल्लभो हि बुद्धुप्पादो ततो दुल्लभतरा पब्बज्जा च उपसम्पदा च। एवं पन वत्तब्बं: विवित्तं ओकासं सम्मज्जित्वा दिवा विहारं निसीदित्वा सीलानि सोधेत्वा द्वत्तिंसाकारम् ताव मनसिकरोहीति। सचे तस्स अरोगं सीलं कम्मट्ठानं घटीयति सङ्खारा पाकटा हुत्वा उपट्ठहन्ति उपचारप्पनापत्तं विय चित्तं एकग्गं होति दिवसं अतिक्कमन्तम् पि न जानाति, सो दिवसातिक्कमे उपट्ठानं आगतो एवं वत्तब्बो: कीदिसा ते चित्तप्पवत्तीति। आरोचिताय चित्तप्पवत्तिया वत्तब्बो: पब्बज्जा नाम चित्तविसुद्धत्थाय, अप्पमत्तो समणधम्मम् करोहीति। यस्स प सीलं भिन्नं ति तस्स कम्मट्ठानं न घटीयति पतोदाभितुण्णं विय चित्तं विकम्पति विप्पटिसारग्गिना डय्हति तत्तपासाणे निसिन्नो विय तङ्खणं येव वुट्ठाति, सो आगतो:

[पगे २३८]  
२३८ समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] का ते पवत्तीति पुच्छितब्बो। आरोचिताय च पवत्तिया:  
न्ऽ अत्थि लोके रहो नाम पापकम्मं पकुब्बतो सब्बपठमं हि पापं करोन्तो अत्तना जानाति, अथ्ऽ अस्स आरक्खदेवता परचित्तविदू समणब्राह्मणा अञ्ञे च देवता जानन्ति त्वं येव दानि तव सोत्थिं परियेसाहीति वत्तब्बो।  
निट्ठिता चतुब्बिधविनयकथा विनयधरस्स च लक्खणादि कथा।  
इदानि सिक्खापदविभङ्गस्स अत्थं वण्णयिस्साम। यं वुत्तं, यो पना ऽति यो यादिसो ति आदि, एत्थ यो पना ऽति विभजितब्बं पदं। यो यादिसो ति आदीनि तस्स विभजनपदानि।  
एत्थ च यस्मा पना ऽति निपातमत्तं, यो ति अत्थपदं, तञ् च अनियमेन पुग्गलं दीपेति, तस्मास्स अत्थं दस्सेन्तो अनियमेन पुग्गलदीपकं यो-सद्दम् एव आह। तस्मा एत्थ एवम् अत्थो वेदितब्बो। यो पना ऽति यो कोचीति वुत्तं होति, यस्मा पन यो कोचि नाम सो अवस्सं लिङ्गयुत्तजाति-नामगोत्तसीलविहारगोचरवयेसु एकेनाकारेन पञ्ञायति तस्मा तं तथा ञापेतुं तं वा भेदं पकासेन्तो यादिसो ति आदिम् आह। तत्थ यादिसो ति लिङ्गवसेन यादिसो वा तादिसो वा होतु, दीघो वा रस्सो वा कालो वा ओदातो वा मङ्गुरच्छवी वा किसो वा थूलो वा ति अत्थो। यथायुत्तो ति योगवसेन येन वा तेन वा युत्तो होतु, नवकम्मयुत्तो वा उद्देसयुत्तो वा वासधुरयुत्तो वा ति अत्थो। यथाजच्चो ति जातिवसेन यञ्जच्चो वा तं-जच्चो वा होतु, खत्तियो वा ब्राह्मणो वा वेस्सो वा सुद्दो वा ति अत्थो। यथानामो ति नामवसेन यथानामो वा तथानामो वा होतु, बुद्धरक्खितो वा धम्मरक्खितो वा सङ्घरक्खितो वा ति अत्थो। यथागोत्तो ति गोत्तवसेन यथागोत्तो वा तथागोत्तो वा येन वा तेन वा गोत्तेन होतु, कच्चायनो वा वासेट्ठो वा कोसियो वा ति अत्थो। यथासीलो ति सीलेसु यथासीलो वा तथासीलो वा होतु, नवकम्मसीलो वा उद्देससीलो वा वासधुरसीलो वा ति अत्थो। यथा--विहारीति विहारेसु पि यथाविहारी वा तथाविहारी वा होतु, नवकम्मविहारी वा उद्देसविहारी वा वासधुरविहारी वा ति अत्थो। यथागोचरो ति गोचरेसु पि यथागोचरो वा तथागोचरो वा होतु, नवकम्मगोचरो वा उद्देसगोचरो वा वासधुरगोचरो वा ति अत्थो।

[पगे २३९]  
भ्विभ्_इ।१। (इ।८।१।)] सुत्तविभङ्ग-वण्णना २३९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] थेरो वा ति आदिसु वयोवत्थासु यो वा सो वा होतु, परिपुण्णदसवस्सताय थेरो वा ऊनपञ्चवस्सताय नवो वा अतिरेकपञ्चवस्सताय मज्झिमो वा ति अत्थो। अथ खो सब्बो ऽव इमस्मिं अत्थे एसो वुच्चति यो पना ऽति।  
भिक्खुनिद्देसे भिक्खतीति भिक्खको, लभन्तो वा अलभन्तो वा अरियाय याचनाय याचतीति अत्थो। बुद्धादीहि अज्झूपगतं भिक्खाचरियं अज्झूपगतत्ता भिक्खाचरियं अज्झूपगतो नाम। यो हि कोचि अप्पं वा महन्तं वा भोगक्खन्धं पहाय अगारस्मा अनगारियं पब्बजितो सो कसिगोरक्खादीहि जीविककप्पनं हित्वा लिङ्गसम्पटिच्छनेन्ऽ एव भिक्खाचरियं अज्झूपगतो ति भिक्खु।  
परपटिबद्धजीविकत्ता वा विहारमज्झे काजभत्तं भुञ्जमानो पि भिक्खाचरियं अज्झूपगतो ति भिक्खु। पिण्डियालोपभोजनं निस्साय पब्बज्जाय उस्साहजातत्ता वा भिक्खाचरियं अज्झूपगतो ति भिक्खु। अग्घफस्सवण्णभेदेन भिन्नं पटं धारेतीति भिन्नपटधरो। तत्थ सत्थकच्छेदनेन अग्घभेदो वेदितब्बो, सहस्सग्घनको पि हि पटो सत्थकेन खण्ढण्डिकं छिन्नो भिन्नग्घो होति पुरिमग्घतो उपड्ढम् पि न अग्घति। सुत्तसंसिब्बनेन फस्सभेदो वेदितब्बो। सुखसम्फस्सो पि हि पटो सुत्तेहि संसिब्बितो भिन्नफस्सो होति। खरसम्फस्सतं पापुणाति।  
सूचिमलादीहि वण्णभेदो वेदितब्बो। परिसुद्धो पि हि पटो सूचिकम्मतो पट्ठाय सूचिमलेन हत्थसेदमलजल्लिकाहि अवसाने रजनकप्पकरणेहि च भिण्णवण्णो होति, पकतिवण्णं विजहति। एवं तीहाकारेहि भिन्नं पटम् धारणतो भिन्नपटधरो ति भिक्खु। गिहीवत्थविसभागानं वा कासावानं धारणमत्तेन्ऽ एव भिन्नपटधरो ति भिक्खु।  
सामञ्ञाया ऽति पञ्ञतिया वोहारेना ऽति अत्थो, सामञ्ञाय एव हि एकच्चो भिक्खू ऽति पञ्ञायति। तथा हि निमन्तनादिम्हि भिक्खूसु गणीयमानेसु सामणेरे पि गहेत्वा सतं भिक्खू सहस्सं भिक्खू ति वदन्ति। पटिञ्ञाया ऽति अत्तनो पटिजाननेन। पटिञ्ञाय पि हि एकच्चो भिक्खू ऽति पञ्ञायति, तस्स को एत्था ऽति अहं आवुसो भिक्खू ऽति एवमादिसु सम्भवो दट्ठब्बो।

[पगे २४०]  
२४० समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अयं पन आनन्दत्थेरेन वुत्तता धम्मिका पटिञ्ञा, रत्तिभागे पन दुस्सीला पि पटिपथं आगच्छन्ता को एत्था ऽति वुत्ते अधम्मिकाय पतिञ्ञाय अभूतत्ताय मयं भिक्खू ति वदन्ति। एहि भिक्खू ऽति एहिभिक्खु नाम भगवतो एहि भिक्खू ऽति वचनमत्तेन भिक्खुभावं एहिभिक्खूपसम्पदं पत्तो। भगवा हि एहिभिक्खुभावाय उपनिस्सय-सम्पन्नं पुग्गलं दिस्वा रत्तपंसुकूलन्तरतो सुवण्णवण्णं दक्खिणहत्थं नीहरित्वा ब्रह्मघोसं निच्छारेन्तो: एहि भिक्खु चर ब्रह्मचरियं सम्मा दुक्खस्स अन्तकिरियाया ऽति वदति। तस्स सह्ऽ एव भगवतो वचनेन गिहिलिङ्गं अन्तरधायति पब्बज्जा च उपसम्पदा च रूहति भण्डुकासाववसनो होति, एकं निवासेत्वा एकं पारुपित्वा एकं अंसे ठपेत्वा, वामंसकूटे आसत्तनीलुप्पलवण्णमत्तिकापत्तो। [तिचीवरञ् च पत्तो च, वासि सूचि च बन्धनं, परिस्सावनेन अट्ठ्ऽ एते युत्तयोगस्स भिक्खुनो ति,] एवं वुत्तेहि अट्ठहि परिक्खारेहि सरीरे पटिमुक्केहि येव वस्ससट्ठिकत्थेरो विय इरियापथसम्पन्नो बुद्धाचरियको बुद्धूपज्झायको सम्मासम्बुद्धं वन्दमानो येव तिट्ठति।  
भगवा हि पठमबोधियं एकस्मिं काले एहिभिक्खु उपसम्पदाय एव उपसम्पादेसि। एवं उपसम्पन्नानि च सहस्सस्सूपरि एकचत्ताऌईसुत्तरानि तीणि भिक्खुसतानि अहेसुं, सेय्यथीदं पञ्चवग्गिया थेरा यसो कुलपुत्तो तस्स परिवारा चतुपण्णास सहायका तिंस भद्दवग्गिया सहस्सं पुराणजटिला सद्धिं द्वीहि अग्गसावकेहि अड्ढतेय्यसता परिब्बाजका एको अङ्गुलिमालत्थेरो ति। वुत्तञ् च्ऽ एतं अट्ठकथायं:--  
तीनि सतं सहस्सं च चत्ताऌईसं पुनापरे  
एको च थेरो सप्पञ्ञो सब्बे ते एहिभिक्खुका ति।  
न केवलञ् च एते अञ्ञे पि बहू सन्ति, सेय्यथीदं तिसतपरिवारो सेलो ब्राह्मणो सहस्सपरिवारो महाकप्पिनो दससहस्सा कपिलवत्थुवासिनो कुलपुत्ता सोऌअससहस्सा पारायणिकब्राह्मणा ति एवं आदयो।

[पगे २४१]  
भ्विभ्_इ।१। (इ।८।१।)] सुत्तविभङ्ग-वण्णना २४१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ते पन विनयपिटके पाऌइयं न निद्दिट्ठत्ता न वुत्ता। इमे तत्थ निद्दिट्ठत्ता वुत्ता ति।  
  सत्तवीससहस्सानि तीणि येव सतानि च  
  एते हि सब्बे सङ्खाता सब्बे ते एहिभिक्खुका ति।  
तीहि सरणगमणेहि उपसम्पन्नो ति बुद्धं सरणं गच्छामीति आदिना नयेन तिक्खत्तुं वाचं भिन्दित्वा वुत्तेहि तीहि सरणगमणेहि उपसम्पन्नो। अयं हि उपसम्पदा नाम अट्ठविधा: एहिभिक्खूपसम्पदा सरणगमनौपसम्पदा ओवादपटिग्गहणौपसम्पदा पञ्हव्याकरणौपसम्पदा गरुधम्मपटिग्गहणौपसम्पदा दूतेनौपसम्पदा अट्ठवाचिका उपसम्पदा ञत्तिचतुत्थकम्मौपसम्पदा ति। तत्थ एहिभिक्खूपसम्पदा सरणगमनौपसम्पदा चवुत्ता एव। ओवादपटिग्गहणौपसम्पदा नाम, तस्मा-ति-ह ते कस्सप एवं सिक्क्तब्बं: तिब्बं मे हिरोत्तप्पं पच्चुपट्ठितं भविस्सति थेरेसु नवेसु मज्झिमेसु चा ऽति एवं हि ते कस्सप सिक्खितब्बं, तस्माति-ह ते कस्सप एवं सिक्खितब्बं: यं किञ्चि धम्मं सोस्साम कुसलूपसंहितं सब्बं तं अट्ठिकत्वा मनसिकत्वा सब्बचेतसो समन्नाहरित्वा ओहितसोतो धम्मं सोस्सामीति एवं हि ते कस्सप सिक्खितब्बं, तस्मा-ति-ह ते कस्सप एवं सिक्खितब्बं: सातसहगता च मे कायगता सति न विजहिस्सतीति एवं हि ते कस्सप सिक्खितब्बं ति इमिना ओवादपटिग्गहणेन महाकस्सपत्थेरस्स अनुञ्ञातौपसम्पदा। पञ्हव्याकरणौपसम्पदा नाम सोपाकस्स अनुञ्ञातौपसम्पदा। भगवा किर पुब्बारामे अनुचङ्कमन्तं सोपाकं सामणेरं: उद्धुमातकसञ्ञा ति वा सोपाक रूपसञ्ञा ति वा इमे धम्मा नानट्ठाना नानाव्यञ्जना उदाहु एकट्ठाना व्यञ्जनम् एव नानं ति दसासुभनिस्सिते पञ्हे पुच्छि।

[पगे २४२]  
२४२ समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सो ते व्याकासि, भगवा तस्स साधुकारं दत्वा, कति वस्सो ऽसि त्वं सोपाका ऽति पुच्छि। सत्तवस्सो ऽहं भगवा ति। सोपाक त्वं मम सबञ्ञुतञाणेन सद्धिं संसन्देत्वा पञ्हे व्याकासीति आरद्धचित्तो उपसम्पदं अनुजानि। अयं पञ्हव्याकरणौपसम्पदा। गरुधम्मपटिग्गहणौपसम्पदा नाम महापजापतिया अट्ठगरुधम्मपटिग्गहणे अनुञ्ञातौपसम्पदा। दूतेनौपसम्पदा नाम अड्ढकासिया गणिकाय अनुञ्ञातौपसम्पदा। अट्ठवाचिका उपसम्पदा नाम भिक्खुनिया भिक्खुनीसङ्घतो ञत्तिचतुत्थेन भिक्खुसङ्घतो ञत्तिचतुत्थेना ऽति इमेहि द्वीहि कम्मेहि उपसम्पदा। ञत्तिचतुत्थकम्मौपसम्पदा नाम भिक्खूनं एतरहि उपसम्पदा।  
इमासु अट्ठसु उपसम्पदासु या अयं: अनुजानामि भिक्खवे इमेहि तीहि सरणगमनेहि पब्बज्जं उपसम्पदं ति एवं अनुञ्ञाताय इमाय उपसम्पदाय उपसम्पन्नो ति वुत्तं होति। भद्रो ति अपापको; कल्याणपुथुज्जनादयो हि याव अरहा, ताव भद्रेन सीलेन समाधिना पञ्ञाय विमुत्तिया विमुत्तिञाणदस्सनेन च समन्नागतत्ता भद्रा भिक्खू ऽति सङ्खं गच्छन्ति। सारो ति तेहि येव सीलसारादीहि समन्नागतत्ता नीलसमन्नागमेन नीलो पटो विय सारो भिक्खू ऽति वेदितब्बो, विगतकिलेसफेग्गुभावतो खीणासवो व सारो ति वेदितब्बो।  
सेखो ति पुथुज्जनकल्याणकेन सद्धिं सत्तारिया। तिस्सो सिक्खा सिक्खन्तीति सेखो, तेसु यो कोचि सेखो भिक्खू ऽति वेदितब्बो। न सिक्खतीति असेखो, सेखधम्मे अतिक्कम्म अग्गफले ठितो; ततो उत्तरिं सिक्खितब्बाभावतो खीणासवो असेखो ति वुच्चति। समग्गेन सङ्घेना ऽति सब्बन्तिमेन परियायेन पञ्चवग्गकरणीये कम्मे यावतिका भिक्खू कम्मप्पत्ता तेसं आगतत्ता छन्दारहानं छन्दस्स आहटत्ता सम्मुखीभूतानञ् च अपटिक्कोसनतो एकस्मिं कम्मे समग्गभावं उपगतेन सङ्घेन। ञत्तिचतुत्थेना ऽति तीहि अनुसावणाहि एकाय ञत्तिया कत्तब्बेन।

[पगे २४३]  
भ्विभ्_इ।१। (इ।८।१।)] सुत्तविभङ्ग-वण्णना २४३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] कम्मेना ऽति धम्मिकेन विनयकम्मेन। अकुप्पेना ऽति वत्थुञत्तिअनुसावणसीमापरिससम्पत्ति-सम्पन्नत्ता अकोपेतब्बतं अप्पटिक्कोसितब्बतं उपगतेन। ठानारहेना ऽति कारणारहेन सत्थुसासनारहेन। उपसम्पन्नो नाम उपरिभावं समापन्नो पत्तो ति अत्थो। भिक्खुभावो हि उपरिभावो, तञ् च्ऽ एस यथावुत्तेन कम्मेन समापन्नत्ता उपसम्पन्नो ति वुच्चति। एत्थ च ञत्तिचतुत्थकम्मं एकम् एव आगतं। इमस्मिं पन ठाने ठत्वा चत्तारि सङ्घकम्मानि नीहरित्वा वित्थारतो कथेतब्बानीति सब्बाट्ठकथासु वुत्तं। तानि च अपलोकनकम्मं ञत्तिकम्मं ञत्तिदुतियकम्मं ञत्तिचतुत्थकम्मन् ति पटिपाटिया ठपेत्वा वित्थारेन खन्धकतो परिवारावसाने कम्मविभङ्गतो च पाऌइं आहरित्वा कथितानि, तानि मयं परिवारावसाने कम्मविभङ्गे येव वण्णयिस्साम। एवं हि सति पठमपाराजिकवण्णना च न भारिया भविस्सति, यथाठिताय च पाऌइया वण्णना सुविञ्ञेय्या भविस्सति, तानि च ठानानि असुञ्ञानि भविस्सन्ति; तस्मा अनुपदवण्णनम् एव करोम।  
तत्रा ऽति तेसु भिक्खको ति आदिना नयेन वुत्तेसु भिक्खूसु।  
य्व् आयं भिक्खू ऽति यो अयं भिक्खु। समग्गेन सङ्घेन--पे---उपसम्पन्नो ति अट्ठसु उपसम्पदासु ञत्तिचतुत्थेन्ऽ एव कम्मेन उपसम्पन्नो। अयं इमस्मिं अत्थे अधिप्पेतो भिक्खू ऽति अयं इमस्मिं मेथुनं धम्मं पतिसेवित्वा पाराजिको होतीति अत्थे भिक्खू ऽति अधिप्पेतो, इतरे पन भिक्खको ति आदयो अत्थुद्धारवसेन वुत्ता। तेसु च भिक्खको ति आदयो निरुत्तिवसेन वुत्ता, समञ्ञाय भिक्खु पटिञ्ञाय भिक्खू ऽति इमे द्वे अभिलापवसेन वुत्ता, एहि भिक्खू ऽति बुद्धेन उपज्झायेन पटिलद्धौपसम्पदावसेन वुत्तो, सरणगमनभिक्खु अनुप्पन्नाय कम्मवाचाय उपसम्पदावसेन वुत्तो, भद्रो ति आदयो गुणवसेन वुत्ता ति वेदितब्बो।  
इदानि भिक्खूनन् ति इमं पदं विसेसत्थाभावतो अविभजित्वा व यं सिक्खञ् च साजीवञ् च समापन्नत्ता भिक्खूनं सिक्खासाजीवसमापन्नो होति, तं दस्सेन्तो सिक्खा ति आदिम् आह। तत्थ सिक्खितब्बा ति सिक्खा। तिस्सो ति गणनपरिच्छेदो।

[पगे २४४]  
२४४ समन्तपासादिका [भ्विभ्_इ।१। (इ।८।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अधिसीलसिक्खा ति अधिकं उत्तमं सीलन् ति अधिसीलं, अधिसीलञ् च तं सिक्खितब्बतो सिक्खा चा ऽति अधिसीलसिक्खा। एस नयो अधिचित्ताधिपञ्ञासिक्खासु। कतमं पन्ऽ एत्थ सीलं, कतमं अधिसीलं, कतमं चित्तं, कतमं अधिचित्तं, कतमा पञ्ञा, कतमा अधिपञ्ञा ति। वुच्चते, पञ्चङ्गदसङ्गसीलं ताव सीलम् एव; तं हि बुद्धे उप्पन्ने पि अनुप्पन्ने पि लोके पवत्तति। उप्पन्ने बुद्धे तस्मिं सीले बुद्धापि सावकापि महाजनं समादपेन्ति, अनुप्पन्ने बुद्धे पच्चेकबुद्धा च कम्मवादिनो धम्मिका समणब्राह्मणा चक्कवत्ति च महाराजा महाबोधिसत्ता च समादपेन्ति; सामम् पि पण्डिता समणब्राह्मणा समादियन्ति। ते तं कुसलं धम्मं परिपूरेत्वा देवेसु च मनुस्सेसु च सम्पत्तिं अनुभोन्ति। पातिमोक्खसंवरसीलं पन अधिसीलन् ति वुच्चति। तं हि सुरियो विय पज्जोतानं सिणेरु विय पब्बतानं सब्बलोकियसीलानं अधिकञ् च्ऽ एव उत्तमञ् च बुद्धुप्पादे एव च पवत्तति, न विना बुद्धुप्पादा। न हि तं पञ्ञत्तिं उद्धरित्वा अञ्ञो सत्तो ठपेतुं सक्कोति। बुद्धा एव पन सब्बसो कायवचीद्वारज्झाचारसोतं छिन्दित्वा तस्स तस्स वीतिक्कमस्स अनुच्छविकं तं सीलसंवरं पञ्ञपेन्तीति। पातिमोक्खसंवरतो पि च मग्गफलसम्पयुत्तम् एव सीलं अधिसीलं, तं पन इध अनधिप्पेतं, न हि तं समापन्नो भिक्खु मेथुनं धम्मं पटिसेवति। कामावचरानि पन अट्ठकुसलचित्तानि लोकियाट्ठसमापत्तिचित्तानि च एकज्झं कत्वा चित्तम् एवा ऽति वेदितब्बानि। बुद्धुप्पादानुप्पादे च्ऽ अस्स पवत्ति समादपनसमादानञ् च सीले वुत्तनयेन्ऽ एव वेदितब्बं। विपस्सनापादकाट्ठसमापत्तिचित्तं पन अधिचित्तन् ति वुच्चति। तं हि अधिसीलं विय सीलानं सब्बलोकियचित्तानं अधिकञ् च्ऽ एव उत्तमञ् च बुद्धुप्पादे एव च होति न विना बुद्धुप्पादा। ततो पि च मग्गफलचित्तम् एव अधिचित्तं; तं पन इध अनधिप्पेतं, न हि तं समापन्नो भिक्खु मेथुनं धम्मं पतिसेवति। अत्थि दिन्नं अत्थि यिट्ठन् ति आदिनयप्पवत्तं पन कम्मस्सकतञानं पञ्ञा; सा हि बुद्धे उप्पन्ने पि अनुप्पन्ने पि लोके पवत्तति।

[पगे २४५]  
भ्विभ्_इ।१। (इ।८।१।)] सुत्तविभङ्ग-वण्णना २४५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उप्पन्ने बुद्धे तस्सा पञ्ञाय बुद्धापि सावका पि महाजनं समादपेन्ति, अनुप्पन्ने बुद्धे पच्चेकबुद्धा कम्मवादिनो च धम्मिका समणब्राह्मणा चक्कवत्ति च महाराजा महाबोधिसत्ता च समादपेन्ति; सामम् पि पण्डितसत्ता समादियन्ति। तथा हि अङ्कुरो दसवस्ससहस्सानि महादानं अदासि, वेलामो वेस्सन्तरो अञ्ञे च बहू पण्डितमनुस्सा महादानानि अदंसु, ते तं कुसलं धम्मं परिपूरेत्वा देवेसु च मनुस्सेसु च सम्पैं अनुभविसुं।तिलक्खणपरिच्छेदकं पन विपस्सनाञाणं अधिपञ्ञा ति वुच्चति। सा हि अधिसीलाधिचित्तानि विय सीलचित्तानं सब्बलोकियपञ्ञानं अधिका च्ऽ एव उत्तमा च; न विना बुद्धुप्पादा लोके पवत्तति। ततो पि च मग्गफलपञ्ञा ऽव अधिपञ्ञा, स पन इध अनधिप्पेता, न हि तं समापन्नो भिक्खु मेथुनं धम्मं पटिसेवतीति। तत्रा ऽति तासु तीसु सिक्खासु। यायं अधिसीलसिक्खा ति या अयं पातिमोक्खसीलसङ्खाता अधिसीलसिक्खा।  
एतं साजीवं नामा ऽति एतं सब्बम् पि भगवता विनये ठपितं सिक्खापदं, यस्मा एत्थ नानादेसजातिगोत्तादिभेदभिन्ना भिक्खू सह जीवन्ति एकजीविका सभागवुत्तिनो होन्ति तस्मा साजीवन् ति वुच्चति। तस्मिं सिक्खतीति किञ्चापि तं सिक्खापदं चित्तस्स अधिकरणं कत्वा यथा सिक्खापदं नु खो सिक्खामि न सिक्खामीति चित्तेन ओलोकेन्तो सिक्खति। न केवलञ् चायम् एव तस्मिं साजीवसङ्खाते सिक्खापदे येव सिक्खति, सिक्खाय पि सिक्खति, एतं साजीवं नामा ऽति इमस्स पन अनन्तरस्स पदस्स वसेन तस्मिं सिक्खतीति वुत्तं। किञ्चापि तं एवं वुत्तं अथ खो एवम् एत्थ अत्थो दट्ठब्बो। तस्सा च सिक्खाय सिक्खं परिपूरेन्तो सिक्खति, तस्मिञ् च सिक्खापदे अवीतिक्कमन्तो सिक्खतीति।  
तेन वुच्चति साजीवसमापन्नो ति इदम् पि अनन्तरस्स साजीवपदस्स वसेन वुत्तं, यस्मा पन सो सिक्खम् पि समापन्नो तस्मा सिक्खासमापन्नो ति पि अत्थतो वेदितब्बो। एवं हि सति सिक्खासाजीवसमापन्नो ति एतस्स पदस्स पदभाजनं परिपुण्णं होति।

[पगे २४६]  
२४६ समन्तपासादिका [भ्विभ्_इ।१। (इ।८।२।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ॥१॥ सिक्खं अपच्चक्खाय दुब्बल्यं अनाविकत्वा ति सिक्खञ् च अपटिक्खिपित्वा दुब्बलभावञ् च अप्पकासेत्वा, यस्मा दुब्बल्ये आविकते पि सिक्खा अपच्चक्खाता ऽव होति, सिक्खाय पन पच्चक्खाताय दुब्बल्यं आविकतम् एव होति, तस्मा दुब्बल्यं अनाविकत्वा ति इमिना पदेन न कोचि विसेसत्थो लब्भति, यथा पन द्विरत्ततिरत्तं सहसेय्यं कप्पेय्या ऽति वुत्ते द्विरत्तवचनेन न कोचि विसेसत्थो लब्भति केवलं लोकवोहारवसेन व्यञ्जनसिलिट्ठताय मुखारूऌहताय एतं वुत्तं, एवम् इदम् पि वोहारसुखताय ब्यञ्जनसिलिट्ठताय मुखारूऌहताय वुत्तन् ति वेदितब्बं। यस्मा वा भगवासात्थं सब्यञ्जनं धम्मं देसेति तस्मा सिक्खं अपच्चक्खाया ऽति इमिना अत्थं सम्पादेत्वा दुब्बल्यं अनाविकत्वा ति इमिना ब्यङ्जनं सम्पादेति, परिवारकपदविरहितम् हि एकम् एव अत्थपदं वुच्चमानं परिवारविरहितो राजा विय वत्थालङ्कारविरहितो विय च पुरिसो न सोभति, परिवारकेन पन अत्थानुलोमेन सहाय-पदेन सद्धिं तं सोभतीति। यस्मा वा सिक्खापच्चक्खानस्स एकच्चं दुब्बल्याविकम्मं अत्थो होति तस्मा तं सन्धाय सिक्खं अपच्चक्खाया ऽति पदस्स अत्थं विवरन्तो दुब्बल्यं अनाविकत्वा ति आह। तत्थ सिया यस्मा न सब्बं दुब्बल्याविकम्मं सिक्खापच्चक्खानं तस्मा दुब्बल्यं अनाविकत्वा ति पठमम् वत्वा तस्स अत्थनियमनत्थं सिक्खं अपच्चक्खाया ऽति वत्तब्बन् ति। तञ् च न कस्मा। अत्थानुक्कमाभावतो। सिक्खासाजीवसमापन्नो ति हि वुत्तत्ता यं सिक्खं समापन्नो तं अपच्चक्खाया ऽति वुच्चमानो अनुक्कमेन अत्थो वुत्तो होति न अञ्ञथा। तस्मा इदम् एव पठमम् वुत्तन् ति। अपि च अनुपटिपाटियापि एत्थ अत्थो वेदितब्बो, कथं सिक्खासाजीवसमापन्नो ति एत्थ यं सिक्खं समापन्नो तं अपच्चक्खाय यञ् च साजीवं समापन्नो तत्थ दुब्बल्यं अनाविकत्वा ति।  
इदानि सिक्खापच्चक्खानदुब्बल्याविकम्मानं विसेसाविसेसं सिक्खापच्चक्खानलक्खणञ् च दस्सेन्तो अत्थि भिक्खवे ति आदिम् आह।

[पगे २४७]  
भ्विभ्_इ।१। (इ।८।२।)] सुत्तविभङ्ग-वण्णना २४७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ अत्थि भिक्खवे ति आदीनि द्वे मातिका-पदानि; तानि विभजन्तो कथञ् च भिक्खवे ति आदिम् आह। तत्रायं अनुत्तानपदवण्णना। कथन् ति केन आकारेन। दुब्बल्याविकम्मञ् चा ऽति दुब्बल्यस्स आविकम्मञ् च।  
इधा ऽति इमस्मिं सासने। उक्कण्ठितो ति अनभिरतिया इमस्मिं सासने किच्छजीविकं पत्तो। अथवा अज्ज यामि स्वे यामि इतो यामि एत्थ यामीति उद्धं कण्ठं कत्वा विहरमानो विक्खित्तो अनेकग्गो ति वुत्तं होति। अनभिरतो ति सासने अभिरतिविरहितो। सामञ्ञा चवितुकामो ति समणभावतो अपगन्तुकामो। भिक्खुभावन् ति भिक्खुभावेन; करणत्थे उपयोगवचनं। कण्ठे आसत्तेन अट्टियेय्या ऽति आदिसु पन यथालक्खणं करणवचनेन्ऽ एव वुत्तं। अट्टियमानो ति अट्टं पीऌइतं दुक्खितं विय अत्तानं आचरमानो; तेन वा भिक्खुभावेन अट्टो कयिरमानो पीऌइयमानो ति अत्थो।  
हरायमानो ति लज्जमानो। जिगुच्छमानो ति असुचिं विय तं जिगुच्छन्तो। गिहीभावं पत्थयमानो ति आदीनि उत्तानत्थानि येव। यन् नूनाहं बुद्धं पच्चक्खेय्यन् ति एत्थ यन् नूना ऽति परिवितक्कदस्सने निपातो। इं वुत्तं होति:  
सच्ऽ आहं बुद्धं पच्चक्खेय्यं साधु वत मे सिया ऽति।  
वदति विञ्ञापेति, इमम् अत्थं एतेहि अञ्ञेहि व्यञ्जनेहि वचीभेदं कत्वा वदति च्ऽ एव यस्स च वदति तं विञ्ञापेति जानापेति। एवम् पीति उपरिअत्थसम्पिण्डनत्थो पिकारो।  
एवम् पि दुब्बल्याविकम्मञ् च्ऽ एव होति सिक्खा च अपच्चक्खाता। अञ्ञथापि, दुब्बल्याविकम्मं सिक्खाय च अपच्चक्खानं दस्सेन्तो अथवा पना ऽति आदिम् आह, तं सब्बं अत्थतो उत्तानम् एव। पदतो पन्ऽ एत्थ आदितोपट्ठाय बुद्धं पच्चक्खेय्यं धम्मं सङ्घं सिक्खं विनयं पातिमोक्खं उद्देसं उपज्झायं आचरियं सद्धिविहारिकं अन्तेवासिकं समानुपज्झायकं समानाचरियकं सब्रह्मचारिं पच्चक्खेय्यन् ति इमानि चुद्दसपदानि पच्चक्खनाकारेन वुत्तानिल् गिही अस्सन् ति आदीनि गिही उपासको आरामिको सामणेरो तित्थियो तित्थियसावको अस्समणो असक्यपुत्तियो अस्सन् ति इमानि अट्ठपदानि अस्सन् ति इमिना भावविकप्पाकारेन वुत्तानि।

[पगे २४८]  
२४८ समन्तपासादिका [भ्विभ्_इ।१। (इ।८।२-३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवं यन् नूनाहन् ति इमिना पटिसंयुत्तानि द्वावीसति पदानि, यथा च एतानि, एवं यदि पनाहं अप्ऽ आहं हन्दाहं होति मे ति इमेसु एकमेकेन पटिसंयुत्तानि द्वावीसतीति सब्बान्ऽ एव सतञ् च दस च पदानि होन्ति। ततो परं सरितब्बवत्थुदस्सननयेन पवत्तानि मातरं सरामीति आदीनि सत्तरसपदानि। तत्थ खेत्तन् ति साऌइखेत्तादि। वत्थुन् ति तिणपण्णसाकफलाफलसमुट्ठानट्ठानं। सिप्पन् ति कुम्भकारपेसकारसिप्पादिकं।  
ततो परं सकिञ्चनसपलिबोधभावदस्सनवसेन पवत्तानि माता मे अत्थि सा मया पोसेतब्बा ति आदीनि नवपदानि।  
ततो परं सनिस्सयसप्पतिट्ठभावदस्सनवसेन पवत्तानि माता मे अत्थि सा मं पोसेस्सतीति आदीनि सोऌअसपदानि। ततो परं एकभत्तएकसेय्याब्राह्मचरियानं दुक्करभावदस्सनवसेन पवत्तानि दुक्करन् ति आदीनि अट्ठपदानि।  
तत्थ दुक्करन् ति एकभत्तादीनं करणे दुक्करतं दस्सेति। न सुकरन् ति सुकरभावं पटिक्खिपति। एवं दुच्चरं न सुचरन् ति एत्थ। न उस्सहामीति तत्थ उस्साहाभावं असक्कुनेय्यतं दस्सेति। न विसहामीति असय्हतं दस्सेति। न रमामीति रतिया अभावं दस्सेति। नाभिरमामीति अभिरतिया अभावं दस्सेति। एवं इमानि च पञ् ञास पुरिमानि च दसुत्तरसतन् ति सट्ठिसतं पदानि दुब्बल्याविकम्मवारे वुत्तानीति वेदितब्बानि। ॥२॥ सिक्खापच्चक्खानवारे पि कथञ् च भिक्खवे ति आदिम् आह, सब्बं अत्थतो उत्तानम् एव, पदतो पन्ऽ एत्थापि बुद्धं पच्चक्खामि धम्मं सङ्घं सिक्खं विनयम् पातिमोक्खं उद्देसं उपज्झायं आचरियं सद्धिविहारिकम् अन्तेवासिकं समानुपज्झायकं समानाचरियकं सब्रह्मचारिं पच्चक्खामीति इमानि चुद्दसपदानि सिक्खापच्चक्खानवचनसम्बन्धेन पवत्तानि। सब्बपदेसु च वदति विञ्ञापेतीति वचनस्स अयम् अत्थो: वचीभेदं कत्वा च वदति यस्स च वदति तं तेन्ऽ एव वचीभेदेन अयं सासनं जहितुकामो सासनतो मुच्चितुकामो भिक्खुभावं जहितुकामो इमं वाक्यभेदं करोतीति विञ्ञापेति सावेति जानापेति,

[पगे २४९]  
भ्विभ्_इ।१। (इ।८।३।)] सुत्तविभङ्ग-वण्णना २४९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पनायं बुद्धं पच्चक्खामीति वत्तुकामो पदपच्चाभट्ठं कत्वा पच्चक्खामि बुद्धन् ति वा वदेय्य, मिलक्खभासादीसु वा अञ्ञतरभासाय तम् अत्थं वदेय्य, बुद्धं पच्चक्खामीति वत्तुकामो उप्पटिपाटिया धम्मं पच्चक्खामीति वा सब्रह्मचारिं पच्चक्खामीति वा वदेय्य, सेय्यथापि उत्तरिमनुस्सधम्मविभङ्गे पठमज्झानं समापज्जामीति वत्तुकामो दुतियज्झानन् ति वदति, सचे यस्स वदति सो अयं भिक्खुभावं चजितुकामो एतम् अत्थं वदतीति एत्तकम् पि जानाति, विरद्धं नाम न्ऽ अत्थि, खेत्तम् एव ओतिण्णं, पच्चक्खाता व होति सिक्खा, सक्कत्ता वा ब्रह्मत्ता वा चुतसत्तो विय चुतो व होति सासना। सचे पन बुद्धं पच्चक्खिन् ति वा बुद्धं पच्चक्खिस्सामीति वा बुद्धं पच्चक्खेय्यन् ति वा ति अतीतानागतपरिकप्पवचनेहि वदति दूतं वा पहिणाति सासनं वा पेसेति अक्खरं वा छिन्दति हत्थमुद्दाय वा तम् अत्थं आरोचेति अपच्चक्खाता होति सिक्खा। उत्तरिमनुस्सधम्मारोचनं पन हत्थमुद्दाय पि सीसं एति। सिक्खापच्चक्खानं मनुस्सजातिकसत्तस्स सन्तिके चित्तसम्पयुत्तवचीभेदं करोन्तस्स्ऽ एव सीसं एति। वचीभेदं कत्वा विञ्ञापेन्तो पि च यदि अयम् एव जानातू ऽति एकं नियमेत्वा आरोचेति तञ् च सो एव जानाति पच्चक्खाता होति सिक्खा। अथ सो न जानाति, अञ्ञो समीपे ठितो जानाति, अपच्चक्खाता होति सिक्खा। अथ द्विन्नं ठितट्ठाने द्विन्नम् पि नियमेत्वा एतेसं आरोचेमीति वदति, तेसु एकस्मिं जानन्ते पि द्वीसु जानन्तेसु पि पच्चक्खाता ऽव होति सिक्खा। एवं सम्बहुलेसु पि वेदितब्बं सचे पन अनभिरतिया पीऌइतो सभागे भिक्खू परिसङ्कमानो यो कोचि जानातू ऽति उच्चासद्दं करोन्तो बुद्धं पच्चक्खामीति वदति, तञ् च अविदूरे ठितो नवकम्मिको वा अञ्ञो वा समयञ्ञूपुरिसो सुत्वा, उक्कण्ठितो अयं समणो गिहीभावं पत्थयति सासनतो चुतो ति जानाति,

[पगे २५०]  
२५० समन्तपासादिका [भ्विभ्_इ।१। (इ।८।३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पच्चक्खाता ऽव होति सिक्खा। तङ्खणञ् ञेव पन अपुब्बं अचरिमं दुज्जानं, सचे आवज्जनसमये न जानाति यथा पकतिया लोके मनुस्सा वचनं सुत्वा जानन्ति पच्चक्खाता ऽव होति सिक्खा। अथापरभागे किं इमिना वुत्तन् ति कङ्खन्तो चिरेन जानाति अपच्चक्खाता ऽव होति सिक्खा। इदं हि सिक्खापच्चक्खानञ् च उपरि अभूतारोचनदुट्ठुल्लवाचात्तकामदुट्ठदोसभूतारोचनसिक्खापदानि च एकपरिच्छेदानि, आवज्जनसमयेन ञाते एव सीसं एन्ति। किं अयं भणतीति कङ्खता चिरेन ञाते सीसं न एन्ति। यथा चायं बुद्धं पच्चक्खामीति पदे विनिच्छयो वुत्तो एवं सब्बपदेसु वेदितब्बो। यस्मा च यदा सिक्खा पच्चक्खाता होति तदा यन् नूनाहं बुद्धं पच्चक्खेय्यन् ति आदीनि अवदतापि दुब्बल्यं आविकतम् एव होति, तस्मा सब्बेसं पदानं अवसाने वुत्तं एवम् पि भिक्खवे दुब्बल्याविकम्मञ् च्ऽ एव होति सिक्खा च पच्चक्खाता ति। ततो परं गिहीति मं धारेहीति एत्थ सचे गिही भविस्सामीति वा गिही होमीति वा गिही जातो ऽम्हीति वा वदति अपच्चक्खाता ऽव होति सिक्खा। सचे पन अज्ज पट्ठाय गिहीति मं धारेहीति वा जानाहीति वा मनसिकरोहीति वा वदति अरियकेन वा वदति मिलक्खकेन वा, एवम् एव तस्मिं अत्थे वुत्ते यस्स वदति सचे सो जानाति, पच्चक्खाता होति सिक्खा। एस नयो सेसेसु पि उपासको ति आदिसु सत्तसु पदेसु। एवं इमानि च अट्ठ पुरिमानि च चुद्दसाति द्वावीसति पदानि होन्ति। इतो परं पुरिमान्ऽ एव चुद्दस अलं मे, किन्नु मे, न मम्ऽ अत्थो, सुमुत्त्ऽ आहन् ति इमेहि चतूहि योजेत्वा वुत्तानि छप्पञ्ञासा होन्ति। तत्थ अलन् ति होतु परियत्तन् ति अत्थो। किन्नु मे ति किं मय्हं किच्चं किं करनीयं किं साधेतब्बन् ति अत्थो। न मम्ऽ अत्थो ति न्ऽ अत्थि मम अत्थो। सुमुत्त्ऽ आहन् ति सुमुत्तो अहं। सेसम् एत्थ वुत्तनयम् एव। एवं इमानि च छप्पञ्ञास पुरिमानि च द्वावीसतीति अट्ठसत्ततिपदानि सरूपेन्ऽ एव वुत्तानि।

[पगे २५१]  
भ्विभ्_इ।१। (इ।८।३।)] सुत्तविभङ्ग-वण्णना २५१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्मा पन तेसं वेवचनेहि पि सिक्खापच्चक्खानं होति तस्मा यानि वा पन्ऽ अञ्ञानि पीति आदिम् आह।  
तत्थ यानि वा पन्ऽ अञ्ञानि पीति पाऌइया बुद्धन् ति आदीनि आगतपदानि ठपेत्वा यानि अञ्ञानि अत्थि बुद्धवेवचनानि वा ति बुद्धस्स वा परियायनामानि --पे-- असक्यपुत्तियस्स वा ति। तत्थ वण्णपट्ठाने आगतं नामसहस्सं उपाऌइगाथासु नामसतं अञ्ञानि च गुणतो लब्भमानानि नामानि बुद्धवेवचनानीति वेदितब्बानि। सब्बानि पि धम्मस्स नामानि धम्मवेवचनानीति वेदितब्बानि। एस नयो सब्बत्थ। अयं पन्ऽ एत्थ योजना: बुद्धं पच्चक्खामीति न वेवचनेन पच्चक्खानं यथारुतम् एव, सम्मासम्बुद्धं पच्चक्खामि अनन्तबुद्धिं अनोमबुद्धिं बोधिपञ्ञाणं धीरम् विगतमोहं पभिन्नखीलं विजितविजयं पच्चक्खामीति एवम् आदि बुद्धवेवचनेन सिक्खापच्चक्खानं। धम्मं पच्चक्खामीति न वेवचनेन पच्चक्खानं यथारुतम् एव, स्वाक्खातं धम्मं पच्चक्खामि, सन्दित्ट्ठिकं अकालिकं एहिपस्सिकं ओपनयिकं पच्चत्तं वेदितब्बं विञ्ञूहि धम्मं पच्चक्खामि असङ्खतं धम्मं पच्चक्खामि विरागं निरोधं अमतं धम्मं पच्चक्खामि, दीघनिकायं पच्चक्खामि ब्रह्मजालं पच्चक्खामि मज्झिमनिकायं मूलपरियायं संयुत्तनिकायं अङ्गुत्तरनिकायं जातकनिकायं अभिधम्मं कुसलं धम्मं अकुसलं धम्मं अब्याकतं धम्मं सतिपट्ठानं सम्मप्पधानं इद्धिपादं इन्द्रियं बलं बोज्झङ्गं मग्गं फलं निब्बानं पच्चक्खामीति चतुरासीतिधम्मक्खन्धसहस्सेसु च एकधम्मक्खन्धस्सापि नामं धम्मवेवचनम् एव, एवं धम्मवेवचनेन सिक्खापच्चक्खानं होति। सङ्घं पच्चक्खामीति न वेवचनेन पच्चक्खानं सुपटिपन्नं सङ्घं पच्चक्खामि उजुपटिपन्नं ञायपटिपन्नं सामीचिपटिपन्नं सङ्घं, चत्तारिपुरिसयुगं सङ्घं अट्ठपुरिसपुग्गलं सङ्घं आहुनेय्यं पाहुनेय्यं दक्खिणेय्यं अञ्जलिकरणीयं अनुत्तरं पुञ्ञक्खेत्तं सङ्घं पच्चक्खामीति, एवं सङ्घवेवचनेन सिक्खापच्चक्खानं होति।

[पगे २५२]  
२५२ समन्तपासादिका [भ्विभ्_इ।१। (इ।८।३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सिक्खं पच्चक्खामीति न वेवचनेन पच्चक्खानं। भिक्खुसिक्खं पच्चक्खामि भिक्खुनीसिक्खं पच्चक्खामि अधिसीलसिक्खं अधिचित्तसिक्खं अधिपञ्ञासिक्खं पच्चक्खामीति एवं सिक्खावेवचनेन सिक्खापच्चक्खानं होति। विनयं पच्चक्खामीति न वेवचनेन पच्चक्खानं। भिक्खुविनयं पच्चक्खामि भिक्खुनीविनयं पच्चक्खामि पठमपाराजिकं दुतियं ततियं चतुत्थं पाराजिकं सङ्घादिसेसं थुल्लच्चयं पाचित्तियं पाटिदेसनियं दुक्कटं दुब्भासितं पच्चक्खामीति एवम् आदिना विनयवेवचनेन सिक्खापच्चक्खानं होति। पातिमोक्खं पच्चक्खामीति न वेवचनेन पच्चक्खानं। भिक्खुपातिमोक्खं भिक्खुनीपातिमोक्खं पच्चक्खामीति एवं पातिमोक्खवेवचनेन सिक्खापच्चक्खानं होति। उद्देसं पच्चक्खामीति न वेवचनेन पच्चक्खानं। भिक्खुपातिमोक्खुद्देसं भिक्खुनीपातिमोक्खुद्देसं पठमं पातिमोक्खुद्देसं दुतियं ततियं चतुत्थं पञ्चमं पातिमोक्खुद्देसं सम्मासम्बुद्धुद्देसं अनन्तबुद्धिउद्देसं अनोमबुद्धिउद्देसं बोधिपञ्ञाणुद्देसं धीरुद्देसं विगतमोहुद्देसं पभिण्णखीलुद्देस् विजितविजयुद्देसं पच्चक्खामीति, एवम् आदि उद्द्देसवेवचनेन सिक्खापच्चक्खानं होति। उपज्झायं पच्चक्खामीति न वेवचनेन पच्चक्खानं। यो मं पब्बाजेसि यो मं उपसम्पादेसि यस्स मूलेनाहं पब्बजितो यस्स मूलेनाहं उपसम्पन्नो यस्स मूलिका मय्हं पब्बज्जा यस्स मूलिका मय्हं उपसम्पदा ताहं पच्चक्खामीति एवं उपज्झायवेवचनेन सिक्खापच्चक्खानं होति। आचरियं पच्चक्खामीति न वेवचनेन पच्चक्खानं। यो मं पब्बाजेसि यो मं अनुसावेसि याहं निस्साय वसामि याहं उद्दिसापेमि याहं परिपुच्छामि यो मं उद्दिसति यो मं परिपुच्छापेति, ताहं पच्चक्खामीति एवं आचरियवेवचनेन सिक्खापच्चक्खानं होति। सद्धिविहारिकं पच्चक्खामीति न वेवचनेन पच्चक्खानं। याहं पब्बाजेसिं याहं उपसम्पादेसिं मय्हं मूलेन यो पब्बजितो मय्हं मूलेन यो उपसम्पन्नो मय्हं मूलिका यस्स पब्बज्जा मय्हं मूलिका यस्स उपसम्पदा, ताहं पच्चक्खामीति एवं सद्धिविहारिकवेवचनेन सिक्खापच्चक्खानं होति।

[पगे २५३]  
भ्विभ्_इ।१। (इ।८।३।)] सुत्तविभङ्ग-वण्णना २५३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अन्तेवासिकं पच्चक्खामीति न वेवचनेन पच्चक्खानं। याहं पब्बाजेसिं याहं अनुसावेसिं, यो मं निस्साय वसति यो मं उद्दिसापेति यो मं परिपुच्छति यस्साहं उद्दिसिस्सामि याहं परिपुच्छापेमि, तं पच्चक्खामीति एवं अन्तेवासिकवेवचनेन सिक्खापच्चक्खानं होति। समानुपज्झायकं पच्चक्खामीति न वेवचनेन पच्चक्खानं। मय्हं उपज्झायो यं पब्बाजेसि यं उपसम्पादेसि, यो तस्स मूले पब्बजितो यो तस्स मूले उपसम्पन्नो यस्स तम् मूलिका पब्बज्जायस्स तम् मूलिका उपसम्पदा तं पच्चक्खामीति एवं समानुपज्झायकवेवचनेन सिक्खापच्चक्खानं होति।  
समानाचरियकं पच्चक्खामीति न वेवचनेन पच्चक्खानं। मय्हं आचरियो यं पब्बाजेसि यं उपसम्पादेसि यं अनुसावेसि, यो तं निस्साय वसति, यो तं उद्दिसापेति परिपुच्छति, यस्स मे आचरियो उद्दिसति यं परिपुच्छापेति तं पच्चक्खामीति एवं समानाचरियकवेवचनेन सिक्खापच्चक्खानं होति। सब्रह्मचारिं पच्चक्खामीति न वेवचनेन पच्चक्खानं। येनाहं सद्धिं अधिसीलं सिक्खामि अधिचित्तं अधिपञ्ञं सिक्खामि, तं पच्चक्खामीति एवं सब्रह्मचारीवेवचनेन सिक्खापच्चक्खानं होति। गिहीति मं धारेहीति न वेवचनेन पच्चक्खानं।  
आगारिको ति मं धारेहि कस्सको वाणिजो गोरक्खो ओतल्लको मोलिबद्धो कामगुणिको ति मं धारेहीति एवम् गिहीवेवचनेन सिक्खापच्चक्खानं होति। उपासको ति मं धारेहीति न वेवचनेन पच्चक्खानं। द्वेवाचिको उपासको ति मं धारेहि तेवाचिको बुद्धं सरणगमनिको धम्मं सङ्घं सरणगमनिको पञ्चसिक्खापदिको दससिक्खापदिको उपासको ति मं धारेहीति एवं उपासकवेवचनेन सिक्खापच्चक्खानं होति। आरामिको ति मं धारेहीति न वेवचनेन पच्चक्खानं। कप्पियकारको ति मं धारेहि वेय्यावच्चकरो अप्पहरितकारको यागुभाजको फलभाजको खज्जकभाजको ति मं धारेहीति एवं आरामिकवेवचनेन सिक्खापच्चक्खानं होति। सामणेरो ति मं धारेहीति न वेवचनेन पच्चक्खानं। कुमारको ति मं धारेहि चेल्लको चेटको मोनिगल्लो समनुद्देसो ति मं धारेहीति एवं सामणेरवेवचनेन सिक्खापच्चक्खानं होति।

[पगे २५४]  
२५४ समन्तपासादिका [भ्विभ्_इ।१। (इ।८।३-४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तित्थियो ति मं धारेहीति न वेवचनेन पच्चक्खानं। निगण्ठो ति मं धारेहि आजीवको तापसो परिब्बाजको पण्डरङ्गो ति मं धारेहीति एवं तित्थियवेवचनेन सिक्खापच्चक्खानं होति। तित्थियसावको ति मं धारेहीति न वेवचनेन पच्चक्खानं। निगण्ठसावको ति मं धारेहि आजीवकतापसपरिब्बाजकपण्डरङ्गसावको ति मं धारेहीति एवं तित्थियसावकवेवचनेन सिक्खापच्चक्खानं होति। अस्समणो ति मं धारेहीति न वेवचनेन पच्चक्खानं। दुस्सीलो ति मं धारेहि पापधम्मो असुचिसङ्कस्सरसमाचारो पटिच्छन्नकम्मन्तो अस्समणो समणपटिञ्ञो अब्रह्मचारी ब्रह्मचारीपटिञ्ञो अन्तोपूति अवस्सुतो कसम्बुजातो कोण्डो ति मं धारेहीति एवं अस्समणवेवचनेन सिक्खापच्चक्खानं होति। असक्यपुत्तियो ति मं धारेहीति न वेवचनेन पच्चक्खानं। न सम्मासम्बुद्धपुत्तो ति मं धारेहि न अनन्तबुद्धिपुत्तो न अनोमबुद्धिपुत्तो न बोधिपञ्ञाणपुत्तो न धीरपुत्तो न विगतमोहपुत्तो न पभिन्नखीलपुत्तो न विजितविजयपुत्तो ति मं धारेहीति एवमादि असक्यपुत्तियवेवचनेन सिक्खापच्चक्खानं होति।  
तेहि आकारेहि तेहि लिङ्गेहि तेहि निमित्तेहीति तेहि बुद्धवेवचनानि वा ति आदिना नयेन वुत्तेहि बुद्धादीनं वेवचनेहि।  
वेवचनानि हि सिक्खापच्चखानस्स कारणत्ता आकारा, बुद्धादीनं सण्ठानदीपनत्ता सिक्खापच्चक्खानसण्ठानत्ता एव वा लिङ्गानि। सिक्खापच्चक्खानस्स सञ्जाननहेतुतो मनुस्सानं तिलकादीनि विय निमित्तानीति वुच्चन्ति। एवं खो भिक्खवे ति इतो परं अञ्ञस्स सिक्खापच्चक्खानकारणस्स अभावतो नियमेन्तो आह। अयं ह्ऽ एत्थ अत्थो एवम् एव दुब्बल्याविकम्मञ् च्ऽ एव होति सिक्खापच्चक्खानञ् च न इतो परं कारणम् अत्थीति। ॥३॥  
एवं सिक्खापच्चक्खानलक्खाणं दस्सेत्वा अपच्चक्खाने असम्मोहत्थं तस्स्ऽ एव च सिक्खापच्चक्खानलक्खणस्स पुग्गलादिवसेन विपत्तिदस्सनत्थं कथञ् च भिक्खवे अपच्चक्खाता ति आदिम् आह। तत्थ येहि आकारेहीति आदि वुत्तनयम् एव। उम्मत्तको ति यक्खुम्मत्तको वा पित्तुम्मत्तको वा यो कोचि विपरीतसञ्ञो; सो सचे पच्चक्खाति अपच्चक्खाता होति सिक्खा,

[पगे २५५]  
भ्विभ्_इ।१। (इ।८।४।)] सुत्तविभङ्ग-वण्णना २५५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] उम्मत्तकस्सा ऽति तादिसस्स्ऽ एव उम्मत्तकस्स; तादिसस्स हि सन्तिके सचे पकतत्तो सिक्खं पच्चक्खाति उम्मत्तको न जानाति,अपच्चक्खाता होति सिक्खा।  
खित्तचित्तो ति यक्खुम्मत्तको वुच्चति; पुरिमपदे पन उम्मत्तकसामञ्ञेन वुत्तं यक्खुम्मत्तको वा पित्तुम्मत्तको वा। उभिन्नम् पि विसेसो अनापत्ति वारे आविभविस्सति।  
एवं खित्तचित्तो पच्चक्खातापि अपच्चक्खाता होति, तस्स सन्तिके पच्चक्खातापि तम्हि अजानन्ते अपच्चक्खाता होति।  
वेदनट्टो ति बलवतिया दुक्खवेदनाय फुट्ठो मुच्छापरेतो; तेन विप्पलपन्तेन पच्चक्खातापि अपच्चक्खाता होति। तस्स सन्तिके पच्चक्खातापि तम् हि अजानन्ते अपच्चक्खाता होति। देवताय सन्तिके ति भुम्मदेवतं आदिं कत्वा याव अकनिट्ठदेवताय पि सन्तिके पच्चक्खातापि अपच्चक्खाता ऽव होति। तिरच्छानगतस्सा ऽति नागमाणवकस्स वा सुपण्णमाणवकस्स वा किन्नरहत्थिमक्कटादीनं वा यस्स कस्सचि सन्तिके पच्चक्खातापि अपच्चक्खाता ऽव होति।  
तत्र उम्मत्तकादीनं सन्तिके अजाननभावेन अपच्चक्खाता ति आह। देवताय सन्तिके अतिखिप्पं जाननभावेन, देवता नाम महापञ्ञा तिहेतुपटिसन्धिका अतिखिप्पं जानन्ति; चित्तञ् च नामेतं लहुपरिवत्तं तस्मा चित्तलहुकस्स पुग्गलस्स चित्तवसेन्ऽ एव मा अतिखिप्पं विनासो अहोसीति देवताय सन्तिके सिक्खापच्चक्खानं पटिक्खिपि।  
मनुस्सेसु पन नियमो न्ऽ अत्थि। यस्स कस्सचि सभागस्स वा विसभागस्स वा गहट्ठस्स वा पब्बजितस्स वा विञ्ञुस्स सन्तिके पच्चक्खाता पच्चक्खाता ऽव होति। सचे पन सो न जानाति अपच्चक्खाता ऽव होतीति एतम् अत्थं दस्सेन्तो अरियकेना ऽति आदिम् आह। तत्थ अरियकं नाम अरियवोहारो मगधभासा। मिलक्खकं नाम यो कोचि अनरियको अन्ध दमिऌआदि। सो च न पटिविजानातीति भासन्तरे वा अनभिञ्ञाताय बुद्धसमये वा अकोविदताय इमं नाम अत्थं एस भणतीति न पटिजानाति। दवाया ऽति सहसा अञ्ञं भणितुकामो सहसा बुद्धं पच्चक्खामीति भणति। रवाया ऽति रवा भञ्ञेन, अञ्ञं भणिस्सामीति अञ्ञं भणन्तो, पुरिमेन को विसेसो ति चे।

[पगे २५६]  
२५६ समन्तपासादिका [भ्विभ्_इ।१। (इ।८।४-५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुरिमं पण्डितस्सापि सहसावसेन अञ्ञं भणनं, इदं पन मन्दत्ता मोमूहत्ता अपकतञ्ञुत्ता पक्खलन्तस्स अञ्ञं भणिस्सामीति अञ्ञं भणनं। असावेतुकामो सावेतीति इमस्स सिक्खापदस्स पालिं वाचेति परिपुच्छति उग्गण्हाति सज्झायं करोति वण्णेति, अयं वुच्चति असावेतुकामो सावेतीति। सावेतुकामो न सावेतीति दुब्बलभावं आविकत्वा सिक्खं पच्चक्खन्तो वचीभेदं न करोति, अयं वुच्चति सावेतुकामो न सावेतीति। अविञ्ञुस्स सावेतीति महल्लकस्स वा पोत्थकरूपसदिसस्स गरुमेधस्स वा समये अकोविदस्स गामदारकानं वा अविञ्ञुतं पत्तानं सावेति। विञ्ञुस्स न सावेतीति पण्डितस्स ञातुं समत्थस्स न सावेति। सब्बसो वा पना ऽति बुद्धं पच्चक्खामीति आदिसु येन येन परियायेन सिक्खापच्चक्खाता होति, ततो एकम् पि वचीभेदं कत्वा न सावेति। एवं खो ति अपच्चक्खानलक्खणं नियमेति। अयं हि एत्थ अत्थो: एवम् एव सिक्खा अपच्चक्खाता होति न अञ्ञेन कारणेना ऽति अत्थो। ॥४॥  
इदानि मेथुनं धम्मं पतिसेवेय्या ऽति आदीनं अत्थदस्सनत्थं मेथुनधम्मो नामा ऽति आदिम् आह। तत्थ मेथुनधम्मो नामा ऽति इदं निद्दिसितब्बस्स मेथुनधम्मस्स उद्देसपदं। असद्धम्मो ति असतं नीचजनानं धम्मो। गामधम्मो ति गामवासीनं सेवनधम्मो। वसलधम्मो ति वसलानं धम्मो किलेसवस्सनतो वा सयम् एव वसलो धम्मो ति वसलधम्मो। दुट्ठुल्लन् ति दुट्ठु च किलेसेहि दुट्ठत्ता थूलञ् च अनिपुणभावतो ति दुट्ठुल्लं। इतो पट्ठाय च तीसु पदेसु यो सो ति इदं परिवत्तेत्वा यं तन् ति कत्वा योजेतब्बं, यं तं दुट्ठुल्लं यं तं ओदकन्तिकं यं तं रहस्सन् ति। एत्थ च यस्मा तस्स कम्मस्स परिवारभूतं दस्सनम् पि गहणम् पि आमसनम् पि फुसनम् पि घट्टनम् पि दुट्ठुल्लं, तस्मापि तं कम्मं दुट्ठुल्लं। यं तं दुट्ठुल्लं सो मेथुनधम्मो। उदकं अस्स अन्ते सुद्धत्थं आदियिस्सतीति उदकन्तं उदकन्तम् एव ओदकन्तिकं। यं तं ओदकन्तिकं सो मेथुनधम्मो।

[पगे २५७]  
भ्विभ्_इ।१। (इ।८।५।)] सुत्तविभङ्ग-वण्णना २५७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] रहो पटिच्छन्ने ओकासे कत्तब्बताय रहस्सं। यं तं रहस्सं सो मेथुनधम्मो ति एवं योजना वेदितब्बा। द्वयेन द्वयेन समापज्जितब्बतो द्वयं-द्वयसमापत्ति। तत्थ योजना: या सा द्वयं-द्वयसमापत्ति सो मेथुनधम्मो नामा ऽति। इध पन तं सब्बं एकज्झं निगमेन्तो आह, एसो मेथुनधम्मो नामा ऽति। किं कारणा वुच्चति मेथुनधम्मो ति। उभिन्नं रत्तानं सारत्तानं अवस्सुतानं परियुट्ठितानं उभिन्नं सदिसानं धम्मो ति, तं-कारणा वुच्चति मेथुनधम्मो ति। पतिसेवति नामा ऽति इदं पतिसेवेय्या ऽति एत्थ येनाकारेन पतिसेवेय्या ऽति वुच्चति, तस्साकारस्स दस्सनत्थं मातिकापदं। यो निमित्तेन निमित्तन् ति आदिसु यो भिक्खु इत्थिया निमित्तेन अत्तनो निमित्तं इत्थिया अङ्गजातेन अत्तनो अङ्गजातं सब्बन्तिमेन पमाणेन एकतिलबीजमत्तम् पि वातेन असम्फुट्ठे अल्लोकासे पवेसेति, एसो पतिसेवति नामा; एत्तकेन सीलभेदं पापुणाति पाराजिको होति। एत्थ च इत्थिनिमित्ते चत्तारि पस्सानि वेमज्झन् चा ऽति पञ्च ठानानि लब्भन्ति। पुरिसनिमित्ते चत्तारि पस्सानि मज्झं उपरीति छ। तस्मा इत्थिनिमित्ते हेट्ठापवेसेन्तो पि पाराजिको होति, उपरितो पवेसेन्तो पि उभोहि पस्सेहि पवेसेन्तो पि चत्तारि ठानानि मुञ्चित्वा मज्झेन पवेसेन्तो पि पाराजिको होति।  
पुरिसनिमित्तं पन हेट्ठाभागेन छुपन्तं पवेसेन्तो पि पाराजिको होति, उपरिभागेन छुपन्तं पवेसेन्तो पि उभोहि पस्सेहि छुपन्तं पवेसेन्तो पि मज्झेन्ऽ एव छुपन्तं पवेसेन्तो पि सम्मिञ्जितङ्गुलि विय मज्झिमपब्बपिट्ठिया सङ्कोचेत्वा उपरिभागेन छुपन्तं पवेसेन्तो पि पाराजिको होति। तत्थ तुऌआदण्डसदिसं पवेसेन्तस्सापि चत्तारि पस्सानि मज्झन् चा ति पञ्चठानानि। सङ्कोचेत्वा पवेसेन्तस्सापि चत्तारि पस्सानि उपरिभागम् मज्झञ् चा ति पञ्च ठानानि। एवं सब्बानि पि पुरिसनिमित्ते दस ठानानि होन्ति। निमित्ते जातं अनट्ठकायप्पसादं चम्मखीलं वा पिऌअकं वा पवेसेति आपत्ति पाराजिकस्स। नट्ठकायप्पसादं मतचम्मं वा सुक्खपिऌअकं वा पवेसेति आपत्ति दुक्कटस्स।

[पगे २५८]  
२५८ समन्तपासादिका [भ्विभ्_इ।१। (इ।८।५।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] मेथुनस्सादेन लोमं वा अङ्गुलि अङ्गुट्ठबीजादीनि वा पवेसेन्तस्सापि दुक्कटम् एव। अयञ् च मेथुनकथा नाम यस्मा दुट्ठुल्लकथा असब्भकथा तस्मा एतं वा अञ्ञं वा विनये ईदिसं ठानं कथेन्तेन पटिक्कूलमनसिकारञ् च समणसञ्ञञ् च हिरोत्तप्पञ् च पच्चुपट्ठापेत्वा सम्मासम्बुद्धे गारवं उप्पादेत्वा असमकरुणस्स लोकनाथस्स करुणागुणं आवज्जेत्वा कथेतब्बा। सो हि नाम भगवा सब्बसो कामेहि विनिवत्तमानसो पि सत्तानुद्दयलोकानुकम्पाय सत्तेसु कारुञ्ञतं पटिच्च सिक्खापदपञ्ञापनत्थाय ईदिसं कथं कथेसि, अहो सत्थुकरुणागुणो ति एवं लोकनाथस्स करुणागुणं आवज्जित्वा कथेतब्बं। अपि च यदि भगवा सब्बाकारेन ईदिसम् कथं न कथेय्य, को जानेय्य एत्तकेसु ठानेसु पाराजिकं, एत्तकेसु थुल्लच्चयं, एत्तकेसु दुक्कटन् ति, तस्मा सुणन्तेनापि कथेन्तेनापि वीजनकेन, मुखं अपिधाय दन्तविदंसकं हसमानेन न निसीदितब्बं।  
सम्मासम्बुद्धेनापि ईदिसं कथितन् ति पच्चवेक्खित्वा उस्साहेन गब्भितेन हिरोत्तप्पसम्पन्नेन सथुपटिभागेन हुत्वा कथेतब्बन् ति। मूलपञ्ञत्तं निट्ठितं।  
अनुप्पञ्ञत्तिवारे अन्तमसो ति सब्बन्तिमेन परिच्छेदेन।  
तिरच्छानगताय पीति पटिसन्धिवसेन तिरच्छानेसु गताय।  
पगेव मनुस्सित्थिया ऽति पठमतरं मनुस्सजातिकाय इत्थिया, पाराजिकवत्थुभूता एव च्ऽ एत्थ तिरच्छानगतित्थि तिरच्छानगता ति गहेतब्बा, न सब्बा। तत्रायं परिच्छेदो:  
अपदानं अहि मच्छा द्विपदानञ् च कुक्कुटी  
चतुप्पदानं मज्जारि वत्थु पाराजिकस्स्ऽ इमा ऽति।

[पगे २५९]  
भ्विभ्_इ।१। (इ।८।५।)] सुत्तविभङ्ग-वण्णना २५९  
तत्थ अहिगहणेन सब्बापि अजगरगोनिसादिभेदा दीघजाति सङ्गहीता, तस्मा दीघजातीसु यत्थ तिण्णं मग्गानं अञ्ञतरस्मिं सक्का तिलफलमत्तं पवेसेतुं सा पाराजिकवत्थु। अवसेसा दुक्कटवत्थू ऽति वेदितब्बा। मच्छगहणेन सब्बापि मच्छकच्छपमण्डूकादिभेदा ओदकजाति सङ्गहीता, तत्रापि दीघजातियं वुत्तनयेन्ऽ एव पाराजिकवत्थुञ् च दुक्कटवत्थुञ् च वेदितब्बं। अयम् पन विसेसो बरङ्कमुखमण्डुका नाम होन्ति, तेसं मुखसण्ठानं महन्तं छिद्दं अप्पकं, तत्थ पवेसनं न प्पहोति, मुखसण्ठानं पन वणसङ्खेपं गच्छति, तस्मा तं थुल्लच्चयवत्थू ऽति वेदितब्बं। कुक्कुटीगहणेन सब्बापि काककपोतादिभेदा पक्खिजाति सङ्गहीता, तत्रापि वुत्तनेयेन्ऽ एव पाराजिकवत्थुञ् च दुक्कटवत्थुञ् च वेदितब्बं। मज्जारिगहणेन सब्बापि रुक्खसुणखमुङ्गुसगोधादिभेदा चतुप्पदजाति सङ्गहीता, तत्रापि वुत्तनयेन्ऽ एव पाराजिकवत्थुञ् च दुक्कटवत्थुञ् च वेदितब्बं। पाराजिको ति पराजितो पराजयं आपन्नो। अयं हि पाराजिकसद्दो सिक्खापदापत्तिपुग्गलेसु वत्तति। तत्थ, अट्ठानम् एतं आनन्द अनवकासो यं तथागतो वज्जीनं वा वज्जिपुत्तकानं वा कारणा सावकानं पाराजिकं सिक्खापदं पञ्ञत्तं तं समूहनेय्या ऽति एवम् सिक्खापदे वत्तमानो वेदितब्बो। आपत्तिं त्वं भिक्खु आपन्नो पाराजिकं ति एवं आपत्तिया। न मयं पाराजिका यो अवहटो सो पाराजिको ति एवं पुग्गले वत्तमानो वेदितब्बो।  
पाराजिकेन धम्मेन अनुद्धंसेय्या ऽति आदिसु पन धम्मे वत्ततीति वदन्ति। यस्मा पन तत्थ धम् ति कत्थचि आपत्ति कत्थचि सिक्खापदम् एव अधिप्पेतं, तस्मा सो विसुं न वत्तब्बो। तत्थ सिक्खापदं यो तं अतिक्कमति तं पराजेति, तस्मा पाराजिकन् ति वुच्चति। आपत्ति पन यो नं अज्झापज्जति तं पराजेति तस्मा पाराजिका ति वुच्चति। पुग्गलो यस्मा पराजितो पराजयम् आपन्नो तस्मा पाराजिको ति वुच्चति।

[पगे २६०]  
२६० समन्तपासादिका [भ्विभ्_इ।१। (इ।८।५;९।१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एतम् एव हि अत्थं सन्धाय परिवारे पि: [पाराजिकन् ति यं वुत्तं तं सुणोहि यथा-तथं, चुतोऽ परद्धो भट्ठो च सद्धम्माभिनिरङ्कतो, संवासो च तहिं न्ऽ अत्थि; तेन्ऽ एतं इति वुच्चतीति] वुत्तं। अयं ह्ऽ एत्थ अत्थो: तं सिक्खापदं वीतिक्कमन्तो आपत्तिञ् च आपन्नो पुग्गलो चुतो होतीति सब्बं योजेतब्बं। तेन वुच्चतीति येन कारणेन अस्समणो होति असक्यपुत्तियो परिभट्ठो छिन्नो पराजितो सासनतो तेन वुच्चति किन्ति पाराजिको होतीति। सह वसन्ति एत्था ऽति संवासो, तं दस्सेतुं संवासो नामा ऽति वत्वा एकं कम्मन् ति आदिम् आह। तत्रायं सद्धिं योजनाय वण्णना:  
चतुब्बिधम् पि सङ्घकम्मं सीमापरिच्छिन्नेहि पकतत्तेहि भिक्खूहि एकतो कत्तब्बत्ता एकं कम्मं नाम, तथा पञ्चविधो पि पातिमोक्खुद्देसो एकतो उद्दिसितब्बत्ता एकुद्देसो नाम पञ्ञत्तं पन सिक्खापदं सब्बेहि पि लज्जिपुग्गलेहि समं सिक्खितब्बभावतो समसिक्खता नाम। एत्थ यस्मा सब्बे पि लज्जिनो एतेसु कम्मादिसु सह वसन्ति, न एको पि ततो बहिद्धा सन्दिस्सति, तस्मा तानि सब्बानि पि गहेत्वा एसो संवासो नामा ऽति आह। सो च वुत्तप्पकारो संवासो तेन पुग्गलेन सद्धिं न्ऽ अत्थि, तेन कारणेन सो पाराजिको पुग्गलो असंवासो ति वुच्चतीति। ॥५॥८॥  
एवं उदिट्ठसिक्खापदं पदानुक्कमेन विभजित्वा इदानि यं तं पतिसेवेय्या ऽति एत्थ येनाकारेन पतिसेवेय्या ऽति वुच्चति, तस्साकारस्स दस्सनत्थं पतिसेवति नामा ऽति इदं मातिकापदं ठपेत्वा निमित्तेन निमित्तं अङ्गजातेन अङ्गजातन् ति वुत्तं। तत्थ यस्मा न केवलं इत्थिया एव निमित्तं पाराजिकवत्थु, नाम मनुस्सित्थिया एव, सुवण्णरजतादिमयानञ् च इत्थिनम् पि निमित्तं वत्थुम् एव न होति, तस्मा यं यं वत्थु होति, तं तं देस्सेतुं तिस्सो इत्थियो ति आदिना नयेन येसं निमित्तानि वत्थूनि होन्ति, ते सत्ते वत्वा मनुस्सित्थिया तयो मग्गे ति आदिना नयेन तानि वत्थूनि आह। तत्थ तिस्सो इत्थियो तयो उभतोब्यञ्जनका तयो पण्डका तयो पुरिसा ति पाराजिकवत्थूनं निमित्तानं निस्सया द्वादस सत्ता होन्ति। तेसु इत्थिपुरिसा पाकटा एव।

[पगे २६१]  
भ्विभ्_इ।१। (इ।९।१-२।)] सुत्तविभङ्ग-वण्णना २६१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पण्डकौभतोब्यञ्जनकभेदो पब्बज्जाखन्धकवण्णनायं पाकटो भविस्सति। मनुस्सित्थिया तयो मग्गे मेथुनं धम्मं पतिसेवन्तस्सा ऽति एत्थ च मनुस्सित्थिया तीसु मग्गेसू ऽति अत्थो वेदितब्बो। ॥१॥ एवं सब्बत्थ सब्बे एव च्ऽ एते मनुस्सित्थिया तयो मग्गा, अमनुस्सित्थिया तयो तिरच्छानगतित्थिया तयो ति नव, मनुस्सौभतोब्यञ्जनकादीनं नव मनुस्सपण्डकादीनं द्वेद्वे कत्वा छ, तथा मनुस्सपुरिसादानन् ति समतिंस मग्गा होन्ति। एतेसु निमित्तसङ्खातेसु यत्थ कत्थचि अत्तनो अङ्गजातं तिलफलमत्तम् पि पवेसेत्वा मेथुनं धम्मं पतिसेवन्तो पाराजिकं आपज्जति, आपज्जन्तो पन यस्मा सेवनचित्तेन्ऽ एव आपज्जति, न विना तेन, तस्मा तं लक्खणं दस्सेन्तो भगवा भिक्खुस्स सेवनचित्तं पच्चुपट्ठितन् ति आदिम् आह। तत्थ भिक्खुस्सा ऽति मेथुनसेवनकस्स भिक्खुस्स, सेवनचित्तं पच्चुपट्ठितन् ति भूम्मत्थे पच्चत्तवचनं, सेवनचित्ते पच्चुपट्ठिते ति अत्थो। वच्चमग्गं अङ्गजातं पवेसेन्तस्सा ऽति येन मग्गेन वच्चं निक्खमति तं मग्गं अत्तनो अङ्गजातं पुरिसनिमित्तं तिलफलमत्तम् पि पवेसेन्तस्स। आपत्ति पाराजिकस्सा ऽति आपत्ति पाराजिका अस्स होतीति अत्थो। अथवा आपत्तीति आपज्जनं होति। पाराजिकस्सा ऽति पाराजिकधम्मस्स। ॥२॥ एस नयो सब्बत्थ एवं सेवनचित्तेन्ऽ एव पवेसेन्तस्स आपत्ति दस्सेत्वा इदानि यस्मा तं पवेसनम् नाम न केवलं अत्तूपक्कमेन परूपक्कमेनापि होति।  
तत्रापि च सादियन्तस्स्ऽ एव आपत्ति सेवनचित्तसमङ्गिस्स न इतरस्स। तस्मा ये सद्धा पब्बजिता कुलपुत्ता सम्मा पटिपन्नका परूपक्कमेन पवेसने पि सति न सादियन्ति, तेसं रक्खणत्थं भिक्खुपच्चत्थिका मनुस्सित्थिन् ति आदिम् आह। तत्थ पटिपक्खं अत्थं यन्ति इच्छन्तीति पच्चत्थिका, भिक्खू एव पच्चत्थिका भिक्खुपच्चत्थिका, विसभागानं वेरीभिक्खूनम् एतं अधिवचनं। मनुस्सित्थिं भिक्खुनो सन्तिके आनेत्वा ति इस्सापकता तं भिक्खुं नासेतुकामा आमिसेन वा उपलापेत्वा मित्तसन्थववसेन वा इदं अम्हाकं किच्चं करोहीति वत्वा किञ्चि मनुस्सित्थिं रत्तिभागे तस्स भिक्खुस्स वसनोकासं आनेत्वा।

[पगे २६२]  
 २६२ समन्तपासादिका [भ्विभ्_इ।१। (इ।९।४।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] वच्चमग्गेन अङ्गजातं अभिनिसीदेन्तीति तं भिक्खुं हत्थपादसीसादीसु सुगहितं निप्परिप्फन्दं गहेत्वा इत्थिया वच्चमग्गेन तस्स भिक्खुनो अङ्गजतं अभिनिसीदेन्ति सम्पयोजेन्तीति अत्थो। सो चे ति आदिसु सो चे भिक्खु वच्चमग्गब्भन्तरं अत्तनो अङ्गजातस्स पवेसनं सादियति अधिवासेति, तस्मिं खणे सेवनचित्तं उपट्ठापेति पविट्ठं सादियति अधिवासेति, पविट्ठकाले सेवनचित्तं उपट्ठापेति, ठितं सादियति अधिवासेति, ठानप्पत्तकाले सुक्कविस्सट्ठिसमये सेवनचित्तं उपट्ठापेति, उद्धरणं सादियति अधिवासेति, नीहरणकाले सेवनचित्तं उपट्ठापेति, एवं चतुसु ठानेसु सादियन्तो मम वेरीसमणेहि इदं कतं ति वत्तुं न लभति, पाराजिकापत्तिम् एव आपज्जति। यथा च इमानि चत्तारि सादियन्तो आपज्जति, एवं पुरिमं एकं असादियित्वा तीणि सादियन्तो पि द्वे असादियित्वा द्वे सादियन्तो पि तीणि असादियित्वा एकं सादियन्तो पि आपज्जति येव। सब्बसो पन असादियन्तो आसिविसमुखं विय अङ्गारकासुं विय च पविट्ठं अङ्गजातं मञ्ञमानो नापज्जति, तेन वुत्तं पवेसनं न सादियति --पे-- उद्धरणं न सादियति अनापत्तीति। इमं हि एवरूपं आरद्धविपस्सकं काये च जीविते च अनपक्खं एकादसहि अग्गीहि सम्पज्जलितानि व सब्बायतनानि उक्खित्तासिके विय च वाधके पञ्चकामगुणे पस्सन्तं पुग्गलं रक्खन्तो भगवा पच्चत्थिकानञ् च्ऽ अस्स मनोरथविघातं करोन्तो इमं पवेसनं न सादियतीति आदिकं चतुक्कं नीहरित्वा थपेसीति।  
    पठमचतुक्ककथा निट्ठिता।  
एवं पठमचतुक्कं दस्सेत्वा इदानि यस्मा भिक्खुपच्चत्थिका इत्थिं आनेत्वा न केवलं वच्चमग्गेन्ऽ एव अभिनिसीदेन्ति, अथ खो पस्सावमग्गेन पि मुखेन पि। इत्थिं आनेन्तापि च केचि जागरन्तिं आनेन्ति, केचि सुत्तं, केचि मत्तं, केचि उम्मत्तं, केचि पमत्तं, अञ्ञविहितं विक्खित्तचित्तन् ति अत्थो।

[पगे २६३]  
भ्विभ्_इ।१। (इ।९।४।)] सुत्तविभङ्ग-वण्णना २६३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] केचि मतं अक्खयितं सोनसिगालादीहि अक्खयितनिमित्तन् ति अत्थो। केचि मतं येभुय्येन अक्खयितं, येभुय्येन अक्खयिता नाम यस्सा निमित्ते वच्चमग्गे वा पस्सावमग्गे वा मुखे वा बहुतरो ओकासो अक्खयितो होति।  
केचि मतं येभुय्येन खयितं, येभुय्येन खयिता नाम यस्सा वच्चमग्गादिके निमित्ते बहुं खयितं होति अप्पं अक्खयितं। न केवलञ् च मनुस्सित्थिम् एव आनेन्ति, अथ खो अमनुस्सित्थिम् पि तिरच्छानगतित्थिम् पि, न केवलञ् च वुत्तप्पकारं इत्थिम् एव उभतोब्यञ्जनकम् पि पण्डकम् पि पुरिसम् पि आनेन्ति। तस्मा तेसं वसेन अञ्ञानि पि चतुक्कानि दस्सेन्तो भिक्खुपच्चत्थिका मनुस्सित्थिं जागरन्तिन् ति आदिम् आह। तत्थ पालिया असम्मोहत्थं वुत्तचतुक्कानि एवं सङ्खातो वेदितब्बानि। मनुस्सित्थिया तिण्णम् मग्गानं वसेन तीणि सुद्धिकचतुक्कानि तीणि जागरन्तिचतुक्कानि तीणि सुत्तचतुक्कानि तीणि मत्तचतुक्कानि तीणि उम्मत्तचतुक्कानि तीणि पमत्तचतुक्कानि तीणि मताक्खयितचतुक्कानि तीणि येभुय्येन अक्खयितचतुक्कानि तीणि येभुय्येन खयितचतुक्कानीति सत्तवीसति चतुक्कानि। तथा अमनुस्सित्थिया तथा तिरच्छानगतित्थिया ति इत्थिवारे एकासीति चतुक्कानि। यथा च इत्थिवारे एवं उभतोब्यञ्जनकवारे।  
पण्डकपुरिसवारेसु पन द्विन्नं मग्गानं वसेन चतुपण्णास चतुपण्णास होन्ति। एवं सब्बानि पि द्वेसतानि सत्तति च चतुक्कानि होन्ति। तानि उत्तानत्थानि येव।  
सब्बवारेसु पन्ऽ एत्थ मतं येभुय्येन अक्खयितं खयितन् ति एतस्मिं ठाने अयं विनिच्छयो: तम्बपण्णिदीपे किर द्वे विनयधरा समानाचरियका थेरा अहेसुं, उपतिस्सत्थेरो च फुस्सदेवत्थेरो च। ते महाभये उप्पन्ने विनयपिटकं परिहरन्ता रक्खिंसु। तेसु उपतिस्सत्थेरो ब्यत्ततरो। तस्सापि द्वे अन्तेवासिका अहेसुं महापदुमत्थेरो च महासुम्मत्थेरो च। तेसु महासुम्मत्थेरो नवक्खत्तुं विनयपिटकं अस्सोसि। महापदुमत्थेरो तेन सद्धिं नवक्खत्तुं विसुञ् च एकको ऽव नवक्खत्तुन् ति अट्ठारसक्खत्तुं अस्सोसि। अयम् एतेसु ब्यत्ततरो।

[पगे २६४]  
२६४ समन्तपासादिका [भ्विभ्_इ।१। (इ।९।४-६।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तेसु महासुम्मत्थेरो नवक्खत्तुं विनयपिटकं सुत्वा आचरियं मुञ्चित्वा अपरगङ्गं अगमासि। ततो महापदुमत्थेरो आह: सूरो वत रे एस विनयधरो, यो धरमानकं येव आचरियं मुञ्चित्वा अञ्ञत्थ वसितब्बं मञ्ञति, ननु आचरिये धरमाने विनयपिटकञ् च अट्ठकथा च अनेकक्कहत्तुं गहेत्वापि न विस्सज्जेतब्बं, निच्चकालं सोतब्बं, अनुसंवच्छरं सज्झायितब्बन् ति।  
एवं विनयगरुकानं भिक्खूनं काले एकदिवसं उपतिस्सत्थेरो पन महापदुमत्थेरपमुखानं पञ्चन्नं अन्तेवासिकसतानं पठमपाराजिकसिक्खापदे इमं पदेसं वण्णेन्तो निसिन्नो होति। तं अन्तेवासिका पुच्छिंसु:  
भन्ते येभुय्येन अक्खयिते पाराजिकं, येभुय्येन खयिते थुल्लच्चयं, उपड्ढक्खयिते केन भवितब्बन् ति। थेरो आह: आवुसो बुद्धा नाम पाराजिकं पञ्ञापेन्तो न सावसेसं कत्वा पञ्ञापेन्ति अनवसेसं कत्वा सब्बं परियादियित्वा सोतं छिन्दित्वा पाराजिकवत्थुस्मिं पाराजिकम् एव पञ्ञापेन्ति। इदं हि सिक्खापदं लोकवज्जं न पण्णत्तिवज्जं। तस्मा यदि उपड्ढक्खयिते पाराजिकं भवेय्य, पञ्ञापेय्य सम्मासम्बुद्धो, पाराजिकच्छाया पन्ऽ एत्थ न दिस्सति, थुल्लच्चयम् एव दिस्सतीति। अपि च मतसरीरे पाराजिकं पञ्ञापेन्तो भगवा येभुय्येन अक्खयिते ठपेसि, ततो परं पाराजिकं न्ऽ अत्थीति दस्सेतुं थुल्लच्चयं पञ्ञापेन्तो येभुय्येन खयिते ठपेसि, ततो परं थुल्लच्चयं न्ऽ अत्थीति दस्सेतुन् ति पि वेदितब्बं। खयिताखयितञ् च नाम्ऽ एतं मतसरीरस्मिं येव वेदितब्बं न जीवमाने।  
जीवमाने हि नखपिट्ठिप्पमाणे छविमंसे वा नहारुम्हि वा सति पाराजिकम् एव होति। यदि पि निमित्तं सब्बसो खयितं छविचम्मं न्ऽ अत्थि निमित्तसण्ठानं पञ्ञायति पवेसनं जायति पाराजिकम् एव। निमित्तसण्ठानं पन अनवसेसेत्वा सब्बस्मिं निमित्ते छिन्दित्वा समन्ततो तच्छेत्वा उप्पाटिते वणसङ्खेपवसेन थुल्लच्चयं। निमित्ततो पतिताय मंसपेसिया उपक्कमन्तस्स दुक्कटं। मतसरीरे पन यदि पि सब्बं सरीरं खयितं होति, यदि पि अक्खयितं, तयो पन मग्गा अक्खयिता, तेसु उपक्कमन्तस्स पाराजिकं।

[पगे २६५]  
भ्विभ्_इ।१। (इ।९।४-६।)] सुत्तविभङ्ग-वण्णना २६५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] येभुय्येन अक्खयिते पाराजिकम् एव, उपड्ढक्खयिते च येभुय्येन खयिते च थुल्लच्चयं।  
मनुस्सानं जीवमानकसरीरे अक्खिनासकण्णच्छिद्दवत्थिकोसेसु सत्थकादीहि कतवणे वा मेथुनरागेन तिलफलमत्तम् पि अङ्गजातं पवेसन्तस्स थुल्लच्चयम् एव।  
अवसेससरीरे उपकच्छकादिसु दुक्कतं। मते अल्लसरीरे पाराजिकक्खेत्ते पाराजिकं थुल्लच्चयक्खेत्ते थुल्लच्चयं दुक्कटक्खेत्ते दुक्कतं। यदा पन सरीरं उद्धुमातकं होति कुथितं नीलमक्खिकसमाकिण्णं किमिकुलसमाकुलं नवहि वणमुखेहि पग्गऌइतपुब्बम् कुणपभावेन उपगन्तुम् पि असक्कुनेय्यं, तदा पाराजिकवत्थुञ् च थुल्लच्चयवत्थुञ् च विजहति। तादिसे सरीरे यत्थ कत्थचि उपक्कमतो दुक्कटं एव। तिरच्छानगतानं हत्थिअस्सगोगद्रभओट्ठमहिसादीनं नासाय थुल्लच्चयं। वत्थिकोसे थुल्लच्चयम् एव। सब्बेसम् पि तिरच्छानगतानं अक्खिकण्णनासावणेसु दुक्कटं। अवसेससरीरे दुक्कटम् एव। मतानम् अल्लसरीरे पाराजिकक्खेत्ते पाराजिकं थुल्लच्चयक्खेत्ते थुल्लच्चयं दुक्कटक्खेत्ते दुक्कटं। कुथितकुणपे पुब्बे वुत्तनयेन्ऽ एव सब्बत्थ दुक्कटं। कायसंसग्गरागेन मेथुनरागेन वा जीवमानकपुरिसस्स वत्थिकोसं अप्पवेसेन्तो निमित्तेन निमित्तं छुपति दुक्कटं। मेथुनरागेन इत्थिया अप्पवेसेन्तो निमित्तेन निमित्तं छुपति थुल्लच्चयं।  
महाअट्ठकथायं पन इत्थिनिमित्तं मेथुनरागेन मुखेन छुपति थुल्लच्चयन् ति वुत्तं। चम्मक्खन्धके: छब्बग्गिया भिक्खू अचिरवतिनदिया गीवीनं तरन्तीनं विसाणेसु पि गण्हन्ति कण्णेसु पि गण्हन्ति गीवाय पि गण्हन्ति छेप्पाय पि गण्हन्ति पिट्ठिम् पि अभिरूहन्ति, रत्तचित्तापि अङ्गजातं छुपन्तीति इमिस्सा अट्ठूप्पत्तिया अविसेसेन वुत्तं: न च भिक्खवे रत्तचित्तेन अङ्गजातं छुपितब्बं, यो छुपेय्य आपत्ति थुल्लच्चयस्सा ऽति। तं सब्बम् पि संसन्देत्वा यथा न विरुज्झति, तथा गहेतब्बं।

[पगे २६६)]  
२६६ समन्तपासादिका [भ्विभ्_इ।१। (इ।९।४-६।)  
कथञ् च न विरुज्झति। यं ताव महाअट्ठकथायं वुत्तं, मेथुनरागेन मुखेन छुपतीति, तत्र किर निमित्तमुखं मुखन् ति अधिप्पेतं। मेथुनरागेना ऽति च वुत्तत्तापि अयम् एव तत्थ अधिप्पायो ति वेदितब्बो। न हि इत्थिनिमित्ते पकतिमुखेन मेथुनूपक्कमो होति। खन्धके पि,ये पिट्ठिं अभिरुहन्ता मेथुनरागेन अङ्गजातेन अङ्गजातं छुपिंसु, ते सन्धाय थुल्लच्चयं वुत्तन् ति वेदितब्बं। इतरथाहि दुक्कटं सिया। केचि पनाहु: खन्धके पि मुखेन्ऽ एव छुपन्तं सन्धाय ओलारिकत्ता कम्मस्स थुल्लच्चयं वुत्तं, अट्ठकथायम् पि तं सन्धाय भासितं गहेत्वा ऽव मेथुनरागेन मुखेन छुपति थुल्लच्चयन् ति वुत्तं ति। तस्मा सुट्ठु सल्लक्खेत्वा उभोसु विनिच्छयेसु यो युत्ततरो सो गहेतब्बो।  
विनयञ्ञू पन पुरिमं पसंसन्ति कायसंसग्गरागेन पन पकतिमुखेन निमित्तमुखेन वा इत्थिनिमित्तं छुपन्तस्स सङ्घादिसेसं। तिरच्छानगतित्थिया पस्सावमग्गं निमित्तमुखेन छुपन्तस्स वुत्तनयेन्ऽ एव थुल्लच्चयं,कायसंसग्गरागेन दुक्कटन् ति।  
अवसेसएकूनसत्ततिद्विसतचतुक्ककथा निट्ठिता।  
एवं भगवा विप्पटिपन्नकस्स भिक्खुनो रक्खणत्थं सत्तति द्विसतचतुक्कानि नीहरित्वा इदानि ये अनागते पापभिक्खू सन्थतं इमं न किञ्चि उपादिन्नकं उपादिन्नकेन छुपति, को एत्थ दोसो ति सञ्चिच्च लेसं ओड्डेस्सन्ति, तेसं सासने पतिट्ठा एव्न भविस्सतीति दिस्वा तेसु सत्तति द्विसतचतुक्केसु एकम् एकं चतुक्कं चतूहि सन्थतादि-भेदेहि भिन्दित्वा दस्सेन्तो: भिक्खूपच्चत्थिका मनुस्सित्थिं भिक्खुस्स सन्तिके आनेत्वा वच्चमग्गेन पस्सावमग्गेन मुखेन अङ्गजातं अभिनिसीदेन्ति सन्थताय असन्थतस्सा ऽति आदिम् आह। तत्थ सन्थताय असन्थतस्सा ऽति आदिसु सन्थताय इत्थिया वच्चमग्गेन पस्सावमग्गेन मुखेन असन्थतस्स भिक्खुस्स अङ्गजातं अभिनिसीदेन्तीति इमिना नयेन योजना वेदितब्बा। तत्थ सन्थता नाम यस्सा तीसु मग्गेसु यो कोचि मग्गो पऌइवेठेत्वा वा अन्तो वा पवेसेत्वा येन केनचि वत्थेन वा पण्णेन वा वाकपट्टेन वा चम्मेन वा तिपुसीसादीनं पट्टेन वा पटिच्छन्नो सन्थतो नाम।

[पगे २६७]  
भ्विभ्_इ।१। (इ।९।४-६।)] सुत्तविभङ्ग-वण्णना २६७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] यस्स अङ्गजातं तेसं येव वत्थादीनं न केनचि पटिच्छन्नं तत्थ उपादिन्नकेन वा अनुपादिन्नकं घट्टीयतु,अनुपादिन्नकेन वा उपादिन्नकं, अनुपादिन्नकेन वा अनुपादिन्नकं, उपादिन्नकेन वा उपादिन्नकं, सचे यत्तके पविट्ठे पाराजिकं होतीति वुत्तं तत्तकं पविसति, सब्बत्थ सादियन्तस्स पाराजिकक्खेत्ते पाराजिकं थुल्लच्चयक्खेत्ते थुल्लच्चयं दुक्कटक्खेत्ते दुक्कटम् एव होति। सचे इत्थिनिमित्तं खाणुं कत्वा सन्थतं खाणुं घट्टेन्तस्स दुक्कटम्। सचे पुरिसनिमित्तं खाणुं कत्वा सन्थतं खाणुं पवेसन्तस्स दुक्कटं। सचे उभयं खाणुं कत्वा सन्थतं खाणुना खाणुं घट्टेन्तस्स दुक्कटं। सचे इत्थिनिमित्ते वेऌउनऌअपब्बादीनं किञ्चि पक्खित्तं तस्स हेट्ठाभागञ् चे पि फुसन्तो तिलफलमत्तं पवेसति पाराजिकं। उपरिभागञ् चे पि उभोसु पस्सेसु एकं पस्सञ् चे पि फुसन्तो पवेसेति पाराजिकं। चत्तारि पि पस्सानि अफुसन्तो पवेसेत्वा तस्स तलञ् चे पि फुसति पाराजिकं। यदि पन पस्सेसु वा तलेसु वा अफुसन्तो आकासगतम् एव कत्वा पवेसेत्वा नीहरति दुक्कटं, बहिद्धा खाणुके फुसति दुक्कटम् एव। यथा च इत्थिनिमित्ते वुत्तं एवं सब्बत्थ लक्खणं वेदितब्बन् ति।  
सन्थतचतुक्कभेदकथा निट्ठिता।  
एवं सन्थतचतुक्कभेदं वत्वा इदानि यस्मा न केवलं मनुस्सित्थिआदिके भिक्खुस्स सन्तिके आनेन्ति, अथ खो भिक्खुम् पि तासं सन्तिके आनेन्ति, तस्मा तं पभेदं दस्सेन्तो भिक्खुपच्चत्थिका भिक्खुं मनुस्सित्थिया सन्तिके ति आदिना नयेन सब्बानि तानि चतुक्कानि पुन पि नीहरित्वा दस्सेसि। तेसु विनिच्छयो वुत्तनयेन्ऽ एव वेदितब्बो।  
भिक्खुपच्चत्थिकवसेन चतुक्कभेदवण्णना निट्ठिता। ॥६॥

[पगे २६८]  
२६८ समन्तपासादिका [भ्विभ्_इ।१। (इ।९।७।)  
यस्मा पन न भिक्खुपच्चत्थिका एव एवं करोन्ति राजपच्चत्थिकादयो पि करोन्ति, तस्मा तम् पि भेदं दस्सेन्तो राजपच्चत्थिका ति आदिं आह। तत्थ राजानो येव पच्चत्थिका राजपच्चत्थिका, ते च सयं आनेन्तापि अञ्ञेहि आनापेन्तापि आनेन्ति येवा ऽति वेदितब्बा। चोरा एव पच्चत्थिका चोरपच्चत्थिका। धुत्ता ति मेथुनूपसंहितखिड्डापसुता नागरियकेराटियपुरिसा, इत्थिधुत्तसुराधुत्तादयो वा।  
धुत्ता येव पच्चत्थिका धुत्तपच्चत्थिका। गन्धन् ति हदयं वुच्चति, तं उप्पाटेन्तीति उप्पलगन्धा, उप्पलगन्धा एव पच्चत्थिका उप्पलगन्धपच्चत्थिका। एते किर न कसिवणिज्जादीहि जीवन्ति, पन्थघातगामघातादीनि कत्वा पुत्तदारं पोसेन्ति। ते कम्मसिद्धिं पत्थयमाना देवता आयाचित्वा तासं बलिकम्मत्थं मनुस्सानं हदयं उप्पाटेन्ति। सब्बकालञ् च मनुस्सा दुल्लभा। भिक्खू पन अरञ्ञे विहरन्ता सुलभा होन्ति। ते सीलवन्तं भिक्खुं गहेत्वा सीलवतो वधो नाम भारियो होतीति मञ्ञमाना तस्स सीलविनासनत्थं मनुस्सित्थिआदिके वा आनेन्ति, तं वा तत्थ नेन्ति। अयम् एत्थ विसेसो। सेसं वुत्तनयेन्ऽ एव वेदितब्बं। भिक्खुपच्चत्थिकवारे वुत्तनयेन्ऽ एव च इमेसु चतुसु पि वारेसु चतुक्कानि वेदितब्बानि। पालि पन सङ्खित्तेन वुत्तानि।  
सब्बाकारेन चतुक्कभेदकथा निट्ठिता। ॥७॥  
इदानि यं वुत्तं: मनुस्सित्थिया तयो मग्गे मेथुनं धम्मं पटिसेवन्तस्सा ऽति आदि। एत्थ असम्मोहत्थं मग्गेन मग्गन् ति आदिम् आह। तत्थ मग्गेन मग्गन् ति इत्थिया तीसु मग्गेसु अञ्ञतरेन मग्गेन अत्तनो अङ्गजातं पवेसेति। अथवा सम्भिण्णेसु द्वीसु मग्गेसु पस्सावमग्गेन वच्चमग्गं वच्चमग्गेन वा पस्सावमग्गं पवेसेति। मग्गेनामग्गन् ति पस्सावादिमग्गेन पवेसेत्वा तस्स सामन्त-वणेन नीहरति। अमग्गेन मग्गन् ति मग्गसामन्तवणेन पवेसेत्वा मग्गेन नीहरति।

[पगे २६९]  
भ्विभ्_इ।१। (इ।९।८।)] सुत्तविभङ्ग-वण्णना २६९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] अमग्गेन अमग्गन् ति द्वीसु सम्भिण्णवणेसु एकेन वणेन पवेसेत्वा दुतियेन नीहरति। इमस्स सुत्तस्स अनुलोमवसेन सब्बत्थ वणसङ्खेपे थुल्लच्चयं वेदितब्बं।  
इदानि यं परतो वक्खति: अनापत्ति अजानन्तस्स असादियन्तस्सा ऽति, तत्थ असम्मोहत्थं भिक्खु सुत्तभिक्खुम्हीति आदिम् आह। तत्रायं अधिप्पायो: यो पटिबुद्धो सादियति सो, सुत्तम्हि मयि एसो विप्पटिपज्जि नाहं जानामीति न मुच्चति।  
उभो नासेतब्बा ति एत्थ द्वे पि लिङ्गनासनेन नासेतब्बा। तत्र दूसकस्स पटिञ्ञाकरणं न्ऽ अत्थि। दूसितो ति पुच्छित्वा पटिञ्ञाय नासेतब्बो। सचे न सादियति न नासेतब्बो। एस नयो सामणेरवारे पि। ॥७॥ एवं तत्थ तत्थ तं तं आपत्तिञ् च अनापत्तिञ् च दस्सेत्वा, इदानि अनापत्तिम् एव दस्सेन्तो अनापत्ति अजानन्तस्सा ऽति आदिम् आह। तत्थ अजानन्तो नाम यो महानिद्दं ओक्कन्तो परेन कतं उपक्कमम् पि न जानाति वेसालियं महावने दिवाविहारं गतो भिक्खु विय एवरूपस्स अनापत्ति। वुत्तम् पि च्ऽ एतं: नाहम् भगवा जानामीति अनापत्ति भिक्खु अजानन्तस्सा ऽति। असादियन्तो नाम यो जानित्वापि न सादियति तत्थ्ऽ एव सहसा उट्ठितभिक्खु विय।  
वुत्तम् पि च्ऽ एतं:नाहं भगवा सादियिन् ति अनापत्ति भिक्खु असादियन्तस्सा ऽति। उम्मत्तको नाम पित्तुम्मत्तको। दुविधं हि पित्तं,बद्धपित्तं अबद्धपित्तं च; अबद्धपित्तं लोहितं विय सब्बङ्गगतं तम्हि कुपिते सत्तानं कण्डुकच्छुसरीरकम्पादीनि होन्ति। तानि भेसज्जकिरियाय वूपसम्मन्ति। बद्धपित्तं पन पित्तकोसके ठितं।  
तम्हि कुपिते सत्ता उम्मत्तका होन्ति, विपल्लत्तसञ्ञा हिरोत्तप्पं छड्डेत्वा असारुप्पचारियं चरन्ति, लहुकगरुकानि सिक्खापदानि मद्दन्तापि न जानन्ति, भेसज्जकिरियाय पि अतेकिच्छा होन्ति। एवरूपस्स उम्मत्तकस्स अनापत्ति।  
खित्तचित्तो नाम विस्सट्ठचित्तो यक्खुम्मत्तको वुच्चति।  
यक्खा किर भेरवारम्मणानि दस्सेत्वा मुखेन हत्थं पवेसेत्वा हदयरूपं वा मद्दन्ता सत्ते विक्खित्तचित्ते विपल्लत्तसञ्ञे करोन्ति।

[पगे २७०]  
२७० समन्तपासादिका [भ्विभ्_इ।१। (इ।९।८।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] एवरूपस्स खित्तचित्तस्स अनापत्ति।  
तेसं पन उभिन्नं अयं विसेसो:पित्तुम्मत्तको निच्चम् एव उम्मत्तको होति,पकतिसञ्ञं न लभति। यक्खुम्मत्तको अन्तरन्त्रा पकतिसञ्ञं पटिलभति। इध पन पित्तुम्मत्तको वा होतु यक्खुम्मत्तको वा, यो सब्बसो मुट्ठस्सति किञ्चि न जानाति अग्गिम् पि सुवण्णं पि गूथम् पि चन्दनम् पि एकसदिसं मद्दन्तो विचरति, एवरूपस्स अनापत्ति। अन्तरन्तरा सञ्ञं पटिलभित्वा ञत्वा करोन्तस्स पन आपत्ति येव। वेदनट्टो नाम, यो अधिमत्ताय दुक्खवेदनाय आतुरो किञ्चि न जानाति, एवरूपस्स अनापत्ति। आदिकम्मिको नाम, यो तस्मिं तस्मिं कम्मे आधिभूतो। इध पन सुदिन्नत्थेरो आदिकम्मिको। तस्स अनापत्ति। अवसेसानं मक्कटिसमणवज्जिपुत्तकादीनं आपत्ति येवा ऽति।  
पदभाजनियवण्णना निट्ठिता। इमस्मिं पन सिक्खापदे कोसल्लत्थं इमं पकिण्णकं वेदितब्बं:--  
समुट्ठानञ् च किरिया अथो सञ्ञा सचित्तकं  
लोकवज्जञ् च कम्मञ् च कुसलं वेदनाय च।  
तत्थ समुट्ठानन् ति सब्बसङ्गाहियवसेन छ सिक्खापदसमुट्ठानानि तानि परिवारे आविभविस्सन्ति। समासतो पन सिक्खापदं नाम अत्थि छ समुट्ठानं, अत्थि चतुसमुट्ठानं, अत्थि तिसमुट्ठानं, अत्थि कठिनसमुट्ठानं, अत्थि एऌअकलोमसमुट्ठानं, अत्थि धुरनिक्खेपादिसमुट्ठानं। तत्रापि किञ्चि किरियतो समुट्ठाति, किञ्चि अकिरियतो समुट्ठाति, किञ्चि किरियाकिरियतो समुट्ठाति, किञ्चि सिया किरियतो सिया अकिरियतो समुट्ठाति, किञ्चि सिया किरियतो सिया किरियाकिरियतो समुट्ठाति। तत्रापि अत्थि सञ्ञाविमोक्खं, अत्थि नो सञ्ञाविमोक्खं। तत्थ यं चित्तङ्गं लभति येव, तं सञ्ञाविमोक्खं। इतरं नो सञ्ञाविमोक्खं। पुन अत्थि सचित्तकं, अत्थि अचित्तकं। यं सह्ऽ एव चित्तेन आपज्जति तं सचित्तकं, यं विनापि चित्तेन आपज्जति तं अचित्तकं।  
    
[पगे २७१]  
भ्विभ्_इ।१। (इ।९।८।)] सुत्तविभङ्ग-वण्णना २७१  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तं सब्बम् पि लोकवज्जं पण्णतिवज्जन् ति दुविधं। तेसं लक्खणं वुत्तम् एव। कम्मकुसलवेदनावसेनापि च्ऽ एत्थ अत्थि सिक्खापदं कायकम्मं, अत्थि वचीकम्मं, तत्थ यं कायद्वारिकं तं कायकम्मं यं वचीद्वारिकं तं वचीकम्मन् ति वेदितब्बं। अत्थि पन सिक्खापदं कुसलं, अत्थि अकुसलं, अत्थि अव्याकतं। द्वत्तिंस्ऽ एव हि आपत्तिसमुट्ठापकचित्तानि: अट्ठ कामावचरकुसलानि, द्वादसाकुसलानि, दस कामावचरकिरियचित्तानि कुसलतो च किरियतो च द्वे अभिञ्ञाचित्तानीति। तेसु यं कुसलचित्तेन आपज्जति तं कुसलं। इतरेहि इतरं।  
अत्थि च सिक्खापदं तिवेदनं, अत्थि द्विवेदनं। अत्थि एकवेदनं। तत्थ यं आपज्जन्तो तीसु वेदनासु अञ्ञतरवेदनासमङ्गी हुत्वा आपज्जति तं तिवेदनं। यं आपज्जन्तो सुखसमङ्गी वा उपेक्खासमङ्गी वा आपज्जति तं द्विवेदनं। यं आपज्जन्तो दुक्खवेदना-समङ्गी येव आपज्जति तं एकवेदनन् ति वेदितब्बं।  
एवं:  
समुट्ठानञ् च किरिया अथो सञ्ञा सचित्तकं  
लोकवज्जञ् च कम्मञ् च कुसलं वेदनाय चा ऽति।  
इदं पकिण्णकं विदित्वा तेसु समुट्ठानादीसु इमं सिक्खापदं समुट्ठानतो एकं समुट्ठानं। अङ्गवसेन दूकसमुट्ठानं कायचित्ततो समुट्ठाति। किरियसमुट्ठानञ् च करोन्तो येव हि एव तं आपज्जति। मेथुनपटिसंयुत्ताय कामसञ्ञाय अभावेन मुच्चनतो सञ्ञाविमोक्खं। अनापत्ति अजानन्तस्स असादियन्तस्सा ऽति हि वुत्तं मेथुनचित्तेन्ऽ एव नम् आपज्जति,न विना चित्तेना ऽति सचित्तकं। रागवसेन्ऽ एव आपज्जितब्बतो लोकवज्जं। कायद्वारेन्ऽ एव समुट्ठानतो कायकम्मं। चित्तं पन्ऽ एत्थ अङ्गमत्तं होति, न तस्स वसेन कम्मभावो लब्भति।  
लोभचित्तेन आपज्जितब्बतो अकुसलचित्तं, सुखसमङ्गी वा उपेक्खासमङ्गी वा तं आपज्जतीति द्विवेदनन् ति वेदितब्बं।  
सब्बञ् च्ऽ एतं आपत्तियं युज्जति। सिक्खापदसीसेन पन अट्ठकथासु देसना आरूऌहा,तस्मा एवम् वुत्तन् ति। ॥८॥९॥

[पगे २७२]  
२७२ समन्तपासादिका [भ्विभ्_इ।१। (इ।१०।१-५।)  
मक्खटी वज्जिपुत्ता च --पे-- बुड्ढपब्बजितोमिगो ति इदं किं। इमानि विनीतवत्थूनि भगवता सयं विनिच्छितानं तेसं तेसं वत्थूनं उद्दानगाथा नाम। तानि वत्थूनि सुखं विनयधरा उग्गण्हिस्सन्तीति धम्मसङ्गाहकत्थेरेहि ठपिता। वत्थुगाथा पन धरमाने येव भगवति उपाऌइत्थेरेन ठपिता, इमिना लक्खणेन आयतिं विनयधरा विनयं विनिच्छिनिस्सन्तीति, तस्मा एत्थ वुत्तलक्खणं साधुकं सल्लक्खेत्वा पठमसिक्खापदं विन्छिनितब्बं। दुतियादीनञ् च विनीतवत्थूसु वुत्तलक्खणेन दुतियादीनि। विनीतवत्थूनि हि सिप्पिकानं पटिच्छन्दकरूपानि विय विनयधरानं पटिच्छन्दकवत्थूनि होन्तीति। तत्थ पुरिमानि द्वे वत्थूनि अनुप्पञ्ञत्तियं येव वुत्तत्थानि। ततिये वत्थुम्हि गिहीलिङ्गेना ऽति गिहीवेसेन ओदातवत्थो हुत्वा। चतुत्थे न किञ्चि वत्तब्बं। ततो परेसु सत्तसु कुसचीरन् ति कुसे गन्थित्वा कतचीरं। वाकचीरं नाम तापसानं वक्कलं। फलकचीरं नाम फलकसण्ठानानि फलकानि सिब्बेत्वा कतचीरं। केसकम्बलो ति केसेहि तन्ते वायित्वा कतकम्बलो।  
वाऌअकम्बलो ति चमरवाऌएहि वायित्वा कतकम्बलो। उऌऊकपक्खन् ति उलुकसकुनस्स पक्खेहि कतनिवासनं। अजिनक्खिपन् ति सलोमं सखुरं अजिनमिगचम्मं। ॥३॥  
द्वादसमे वत्थुम्हि सारत्तो ति कायसंसग्गरागेन सारत्तो, तं रागं ञत्वा भगवा: आपत्ति सङ्घादिसेसस्सा ऽति आह। ॥४॥  
तेरसमे वत्थुम्हि, उप्पलवण्णा ति सा थेरी सावत्थियं सेट्ठिधीता सतसहस्सकप्पे अभिनीहारसम्पन्ना तस्सा पकतियापि अतिदस्सनिया नीलूप्पलवण्णकायच्छवि अब्भन्तरे पन किलेससन्तापस्स अभावेन अतिविय विरोचति।

[पगे २७३]  
भ्विभ्_इ।१। (इ।१०।५।६।)] सुत्तविभङ्ग-वण्णना २७३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सा ताय्ऽ एव वण्णपोक्खरताय उप्पलवण्णा ति नामं लभि। पटिबद्धचित्तो ति गिहीकालतो पट्ठाय रत्तचित्तो, सो किर तस्सा ञातिदारको होति। अथ खो ति अनन्तरत्थे निपातो; मञ्चके निसिन्नानन्तरम् एवा ऽति वुत्तं होति। दिवा बाहिरतो आगन्त्वा द्वारं पिधाय निसिन्नानं हि पठमं अन्धकारं होति, सो याव्ऽ अस्सा तं अन्धकारं न नस्सति तावद् एव एवम् अकासीति अत्थो। दूसेसीति पधंसेसि, थेरी पन अनवज्जा अत्तनो समणसञ्ञं पच्चुपट्ठपेत्वा असादियन्ति निसीदी असद्धम्माधिप्पायेन परामट्ठा अग्गिक्खन्धसिलात्थम्भखदिरसारखाणुका विय। सो पि अत्तनो मनोरथं पूरेत्वा गतो। तस्स थेरिया दस्सनपथं विजहन्तस्स्ऽ एव अयं महापठवी सिणेरुपब्बतं धारेतुं समत्थापि तं पापपुरिसं ब्याममत्तं कलेबलं धारेतुं असक्कोन्ति विय भिज्जित्वा विवरम् अदासि। सो तङ्खणञ् ञेव अवीचिजालानं इन्धनभावं अगमासि। भगवा तं सुत्वा: अनापत्ति भिक्खवे असादियन्तिया ऽति वत्वा थेरिं सन्धाय धम्मपदे इमं गाथं अभासि:  
वारि पोक्खरपत्ते ऽव,  
आरग्गेर् इव सासपो,  
यो न लिम्पति कामेसु,  
तं अहं ब्रूमि ब्राह्मणन् ति ॥५॥  
चुद्दसमे वत्थुम्हि इत्थिलिङ्गं पातुभूतन् ति रत्तिभागे निद्दं ओक्कन्तस्स पुरिससण्ठानं मस्सुदाठिकादिसब्बं अन्तरहितं इत्थिसण्ठानं उप्पन्नं। तं येव उपज्झं तम् एव उपसम्पदन् ति पुब्बे गहितौपज्झम् एव पुब्बे कतौपसम्पदम् एव च अनुजानामि, पुन उपज्झं न गहेतब्बं, उपसम्पदा न कातब्बा ति अत्थो।

[पगे २७४]  
२७४ समन्तपासादिका [भ्विभ्_इ।१। (इ।१०।६-७।)  
तानि वस्सानीति भिक्खूपसम्पदतो प्पभुति याव वस्सगणना च तं येव वस्सगणनं अनुजानामि,न इतो पट्ठाय वस्सगणना कातब्बा ति अत्थो। भिक्खुनीहि सङ्कमितुन् ति भिक्खुनीहि च्ऽ अस्सा सद्धिं सङ्कमितुं सङ्गन्तुं समङ्गी-भवितुं अनुजानामीति अत्थो। इदं वुत्तं होति:  
अप्पतिरूपं दान्ऽ अस्सा भिक्खूनं मज्झे वसितुम्, भिक्खुनीउपस्सयं गन्त्वा भिक्खूनीहि सद्धिं वसतू ति।  
या आपत्तियो भिक्खूनं भिक्खूनीहि साधारणा ति या देसनागामिनियो वा उट्ठानगामिनियो वा आपत्तियो भिक्खूनं भिक्खुनीहि सद्धिं साधारणा। ता आपत्तियो भिक्खुनीनं सन्तिके वुट्ठातुन् ति ता सब्बापि भिक्खुनीहि कातब्बं विनयकम्मं कत्वा भिक्खुनीनं सन्तिके वुट्ठातुं अनुजानामीति अत्थो। ताहि आपत्तीहि अनापत्तीति या पन भिक्खूनं भिक्खुनीहि असाधारणा सुक्कविस्सट्ठिकादिका आपत्तियो। ताहि अनापत्तीति लिङ्गपरिवत्तनेन ता आपत्तियो उट्ठिता ऽव होन्ति।  
पुन पकतिलिङ्गे उप्पन्ने पि ताहि आपत्तीहि तस्स अनापत्ति येवा ऽति अयं ताव् एत्थ पालिविनिच्छयो। ॥६॥  
अयं पन पालिमुत्तो ओक्कन्तिकविनिच्छयो: इमेसु ताव द्वीसु लिङ्गेसु पुरिसलिङ्गं उत्तमं इत्थिलिङ्गं हीनं।  
तस्मा पुरिसलिङ्गं बलवाकुसलेन अन्तरधायति। इत्थिलिङ्गं दुब्बलकुसलेन पतिट्ठाति। इत्थिलिङ्गं पन अन्तरधायन्तं दुब्बलाकुसलेन अन्तरधायति पुरिसलिङ्गं बलवकुसलेन पतिट्ठाति, एवं उभयम् पि अकुसलेन अन्तरधायति कुसलेन पटिलब्भति। तत्थ सचे द्विन्नं भिक्खूनं एकतो सज्झायं वा धम्मसाकच्चं वा कत्वा एकागारे निपज्जित्वा निद्दं ओक्कन्तानं एकस्स इत्थिलिङ्गं पातुभवति उबिन्नम् पि सहसेय्यापत्ति होति। सो चे पटिबुज्झित्वा अत्तनो तं विप्पकारं दिस्वा दुक्खी दुम्मनो रत्तिभागे येव इतरस्स आरोचेय्य। तेन समस्सासेतब्बो:  
होतु मा चितयित्थ वट्टस्स्ऽ एव्ऽ एसो दोसो सम्मासम्बुद्धेन द्वारं दिन्नं भिक्खु वा होतु भिक्खुनी वा अनावटो धम्मो अरितो सग्गमग्गो ति।

[पगे २७५]  
भ्विभ्_इ।१। (इ।१०।७।)] सुत्तविभङ्ग-वण्णना २७५  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] समस्सासेत्वा च एवं वत्तब्बं: तुम्हेहि भिक्खुनीउपस्सयं गन्तुं वट्टति, अत्थि वो काचि सन्दिट्ठा भिक्खुनियो ति। सच्ऽ अस्सा होन्ति तादिसा भिक्खुनियो, अत्थीति नो चे होन्ति न्ऽ अत्थीति वत्वा सो भिक्खु वत्तब्बो: मम सङ्गहं करोथ इदानि येव मं भिक्खुनीउपस्सयं नेथा ऽति। तेन भिक्खुना तं गहेत्वा तस्सा वा सन्दिट्ठानं अत्तनो वा सन्दिट्ठानं भिक्खुनीनं सन्तिकं गन्तब्बं। गच्छन्तेन च न एककेन गन्तब्बं। चतूहि पञ्चहि भिक्खूहि सद्धिं जोतिकञ् च कत्तरदण्डञ् च गहेत्वा संविदहनं परिमोचेत्वा मयं अमुकं नाम ठानं गच्छामा ऽति गन्तब्बं।  
सचे बहि गामे दूरे विहारो होति अन्तरामग्गे गामन्तरनदीपाररत्तिविप्पवासगणओहियनापत्तीहि अनापत्ति। भिक्खुनोपस्सयं गन्त्वा ता भिक्खुनियो वत्तब्बा: असुकं नाम भिक्खुं जानाथा ऽति। आम अय्या। तस्स इत्थिलिङ्गं पातुभूतं सङ्गहं दानि ऽस्स करोथा ऽति। ता चे: साधु अय्या इदानि मयम् पि सज्झायिस्साम धम्मं सोस्साम गच्छथ तुम्हे ति वत्वा सङ्गहम् करोन्ति। आराधिका च होन्ति सङ्गाहिका लज्जिनियो, ता कोपेत्वा अञ्ञत्थ न गन्तब्बं।  
गच्छति चे गामन्तरनदीपाररत्तिविप्पवासगणओहियनापत्तीहि न मुच्चति। सचे पन लज्जिनियो होन्ति न सङ्गाहिकायो अञ्ञत्थ गन्तुं लब्भति। सचे पि अलज्जिनियो होन्ति सङ्गहं पन करोन्ति, तापि परिच्चजित्वा अञ्ञत्थ गन्तुं लब्भति। सचे लज्जिनियो च सङ्गाहिका च ञातिका न होन्ति, आसन्नगामे पन ञातिका होन्ति पटिजग्गिनिका तासम् पि सन्तिकं गन्तुं वट्टतीति वदन्ति। गन्त्वा सचे भिक्खुभावे पि निस्सयपटिपन्नो पतिरूपाय भिक्खुनिया सन्तिके निस्सयो गहेतब्बो। मातिका वा विनयो वा उग्गहितो सुग्गहितो पुन उग्गण्हनकारणं न्ऽ अत्थि। सचे भिक्खुभावे परिसावचरो तस्स सन्तिके ये उपसम्पन्ना सूपसम्पन्ना अञ्ञतरस्स सन्तिके निस्सयो गहेतब्बो।

[पगे २७६]  
२७६ समन्तपासादिका [भ्विभ्_इ।१। (इ।१०।७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुब्बे तं निस्साय वसन्तेहि पि अञ्ञस्स सन्तिके निस्सयो गहेतब्बो। परिपुण्णवस्स सामणेरेनापि अञ्ञस्स सन्तिके उपज्झा गहेतब्बा।  
यं पन्ऽ अस्स भिक्खुभावे अधिट्ठितं तिचीवरञ् च पत्तो च तं अधिट्ठानं विजहति, पुन अधिट्ठातब्बं। सङ्कच्चिका च उदकसाटिका च गहेतब्बा। यं अतिरेकचीवरं वा अतिरेकपत्तो वा विनयकम्मं कत्वा ठपितो होति, तम् पि सब्बं विनयकम्मं विजहति, पुन कातब्बं। पटिग्गहिततेलमधप्फाणितादीनि पि पटिग्गहणं विजहन्ति।  
सचे पटिग्गहणतो सत्तमे दिवसे लिङ्गं परिवत्तति पुन पटिग्गहेत्वा सत्ताहं वट्टति, यं पन भिक्खुकाले अञ्ञस्स भिक्खुनो सन्तकं पटिग्गहीतं तं पटिग्गहणं न विजहति। यम् पि उभिन्नं साधारणं अविभजित्वा ठपितं तं पकतत्तो रक्खति, यं पन विभत्तं एतस्स्ऽ एव सन्तकं, तं पटिग्गहणं विजहति। वुत्तञ् च्ऽ एतं परिवारे:  
[तेलं मधुं फाणितं चापि सप्पिं, सामं गहेत्वान निक्खिपेय्य अवीतिवत्ते सत्ताहे, सति पच्चये परिभुञ्जन्तस्स आपत्ति, पञ्हा म्-एसा कुसलेहि चिन्तिता ति।] इदं हि लिङ्गपरिवत्तनं सन्धाय वुत्तं। पटिग्गहणं नाम लिङ्गपरिवत्तेन कालकिरियाय सिक्खापच्चक्खानेन हीनायावत्तनेन अनुपसम्पन्नस्स दानेन अनपेक्खविस्सज्जनेन अच्छिन्दित्वा गाहेन च विजहति। तस्मा सचे पि हरीटकखण्डम् पि पटिग्गहेत्वा ठपितम् अत्थि, सब्बम् अस्स पटिग्गहणं विजहति। भिक्खुविहारे पन यं किञ्च्ऽ अस्सा सन्तकं पटिग्गहेत्वा वा अपटिग्गहेत्वा वा ठपितं, सब्बस्स साव इस्सरा, आहरापेत्वा गहेतब्बं।  
यं पन्ऽ एत्थ थावरं तस्सा सन्तकं सेनासनं वा उपरोपका वा, ते यस्स्ऽ इच्छति तस्स दातब्बा। तेरससु सम्मुतीसु या भिक्खुकाले लद्धा सम्मुति सब्बा ता पटिप्पस्सम्भन्ति,

[पगे २७७]  
भ्विभ्_इ।१। (इ।१०।७-८।)] सुत्तविभङ्ग-वण्णना २७७  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] पुरिमिकाय सेनासनगाहो पटिप्पस्सम्भति।  
सचे पच्छिमिकाय सेनासने गहिते लिङ्गं परिवत्तति, भिक्खुनीसङ्घो च्ऽ अस्सा उप्पन्नं लाभं दातुकामो होति, अपलोकेत्वा दातब्बो। सचे भिक्खुनीहि साधारणाय पटिच्छन्नाय आपत्तिया परिवसन्तस्स लिङ्गं परिवत्तति पक्खमानत्तम् एव दातब्बं। सचे मानत्तं चरन्तस्स परिवत्तति पुन पक्खमानत्तम् एव दातब्बं। सचे चिण्णमानत्तस्स परिवत्तति भिक्खुनीहि अब्भानकम्मं कातब्बं। सचे अकुसलविपाके परिक्खीणे पक्खमानत्तकाले पुनद् एव लिङ्गं परिवत्तति, छारत्तमानत्तम् एव दातब्बं। सचे चिण्णे पक्खमानत्ते परिवत्तति भिक्खूहि अब्भानकम्मं कातब्बन् ति।  
अनन्तरे भिक्खुनिया लिङ्गपरिवत्तनवत्थुम्हि इध वुत्तनयेन्ऽ एव सब्बो विनिच्छयो वेदितब्बो। अयं पन विसेसो: सचे पि भिक्खुनीकाले आपन्ना सञ्चरित्तापत्ति पटिच्छन्ना होति परिवासदानं न्ऽ अत्थि। छारत्तमानत्तम् एव दातब्बं। सचे पक्खमानत्तं चरन्तिया लिङ्गं परिवत्तति, ततो तत्थ्ऽ एव छारत्तमानत्तम् एव दातब्बं। सचे चिण्णमानत्ताय परिवत्तति, पुन मानत्तं अदत्वा भिक्खूहि अब्भेतब्बो। अथ भिक्खूहि मानत्ते अदिन्ने पुन लिङ्गं परिवत्तति, भिक्खुनीहि पक्खमानत्तम् एव दातब्बं। अथ छारत्तमानत्तं चरन्तस्स पुन परिवत्तति, पक्खमानत्तम् एव दातब्बं। चिण्णमानत्तस्स पन लिङ्गपरिवत्ते जाते भिक्खुनीहि अब्भानं कातब्बं। पुन परिवत्ते च लिङ्गे भिक्खुनीभावे ठिताय पि या आपत्तियो पुब्बे पटिपस्सद्धा ता सुप्पटिप्पस्सद्धा एवा ऽति।  
इतो परानि मातुया मेथुनं धम्मन्ति आदीनि चत्तारि वत्थूनि उत्तानत्थानि येव। ॥७॥ मुदुपिट्ठिकवत्थुम्हि सो किर भिक्खु नटपुब्बको तस्स सिप्पकोसल्लत्थं परिकम्मकता पिट्ठि मुदुका अहोसि,

[पगे २७८]  
२७८ समन्तपासादिका [भ्विभ्_इ।१। (इ।१०।८-१३।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तस्मा एवं कातुं असक्खि।  
लम्बीवत्थुम्हि तस्स भिक्खुस्स अङ्गजातं दीघं होति लम्बति तस्मा लम्बीति वुत्तो। इतो परानि द्वे वणवत्थूनि उत्तानान्ऽ एव। ॥८-९॥ लेपचित्तवत्थुम्हि लेपचित्तं नाम चित्तकम्मरूपं। दारुधीतलिकवत्थुम्हि, दारुधीतलिका नाम कट्ठरूपं। यथा च इमेसु द्वीसु एवं अञ्ञेसु पि दन्तरूपपोत्थकरूपलोहरूपादीसु अनुपादिन्नकेसु इत्थिरूपेसु निमित्ते मेथुनरागेन उपक्कमन्तस्स असुचि मुच्चतु वा मा वा दुक्कटम् एव। कायसंसग्गरागेन उपक्कमन्तस्सापि तथ्ऽ एव दुक्कटं। मोचनरागेन पन उपक्कमन्तस्स मुत्ते सङ्घादिसेसो अमुत्ते थुल्लच्चयन् ति। ॥१०॥ सुन्दरवत्थुम्हि अयं सुन्दरो नाम राजगहे कुलदारको सद्धाय पब्बजितो अत्तभावस्स अभिरूपताय सुन्दरो ति नामं लभि। तं रथियाय गच्छन्तं दिस्वा समुप्पन्नछन्दरागा सा इत्थि इमं विप्पकारं अकासि। थेरो पन अनागामी तस्मा सो न सादियि, अञ्ञेसं पन अविसयो एसो। ॥११॥ इतो परेसु चतुसु वत्थुसु ते भिक्खू जऌआ दुम्मेधा मातुगामस्स वचनं गहेत्वा तथा कत्वा पच्छा कुक्कुच्चायिंसु। ॥१२॥ अक्खायितादीनि तीणि वत्थूनि उत्तानत्थान्ऽ एव। द्वीसु छिन्नसीसवत्थूसु अयं विनिच्छयो: वत्तकते मुखे विवटे अङ्गजातं पवेसन्तो सचे हेट्ठा वा उपरि वा उभयपस्से वा छुपन्तं पवेसेति पाराजिकं। चतुहि पस्सेहि अच्छुपन्तं पवेसेत्वा अब्भन्तरे तालुकं छुपति पाराजिकम् एव। चत्तारि पस्सानि तालुकञ् च अच्छुपन्तो आकासगतम् एव कत्वा पवेसेति च नीहरति च दुक्कटं। यदि पन दन्तादि सुफस्सिता अन्तो-मुखे ओकासो न्ऽ अत्थि, दन्ता च बहि ओट्ठमंसेन पटिच्छन्ना, तत्थ वातेन असम्फुट्ठं अल्लोकासं तिलफलमत्तम् पि पवेसन्तस्स पाराजिकम् एव। उप्पाटिते पन ओट्ठमंसे दन्तेसु येव उपक्कमन्तस्स थुल्लच्चयं। यो पि दन्तो बहि निक्खमित्वा तिट्ठति न सक्का ओट्ठेहि पिदहितुं,

[पगे २७९]  
भ्विभ्_इ।१। (इ।१०। १३-१६।)] सुत्तविभङ्ग-वण्णना २७९  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] तत्थ उपक्कमन्ते पि बहि निक्खन्तजीव्हाय उपक्कमन्ते पि थुल्लच्चयम् एव।  
जीवमानसरीरे पि बहि निक्खन्तजीव्हाय थुल्लच्चयम् एव।  
यदि पन बहि निक्खन्तजीव्हाय पऌइवेठेत्वा अन्तोमुखं पवेसयति पाराजिकम् एव। उपरि गीवाय छिन्नसीसस्सापि अधोभागेन अङ्गजातं पवेसेत्वा तालुकं छुपन्तस्स पाराजिकम् एव। अट्ठिकवत्थुम्हि सुसानं गच्छन्तस्सापि दुक्कटं, अट्ठिकानि सङ्कड्ढन्तस्सापि घट्टेन्तस्सापि निमित्ते मेथुनरागेन उपक्कमन्तस्सापि कायसंसग्गरागेन उपक्कमन्तस्सापि मुच्चतु वा मा वा दुक्कटम् एव।  
मोचनरागेन पन उपक्कमन्तस्स मुच्चन्ते सङ्घादिसेसो, अमुच्चन्ते थुल्लच्चयं। ॥१३॥ नागितवत्थुम्हि नागमाणविका वा होतु किन्नरीअदीनं वा अञ्ञतरा, सब्बत्थ पाराजिकं। यक्खिवत्थुम्हि सब्बापि देवता यक्खियो ऽव।  
पेतिवत्थुम्हि निज्झामतण्हिकादि पेतियो अल्लीयितुम् पि न सक्का, विमानपेतियो पन अत्थि, यासं कालपक्खे अकुसलं विपच्चति जुण्हपक्खे देवता विय सम्पत्तिं अनुभोन्ति।  
एवरूपाय पेतिया वा यक्खिया वा सचे दस्सनगहणाअमसनफुसनघट्टनानि पञ्ञायन्ति पाराजिकं। अथापि दस्सनं न्ऽअत्थि, इतरानि पञ्ञायन्ति, पाराजिकम् एव। अथ दस्सनगहनानि न पञ्ञायन्ति, आमसनफुसनघट्टनेहि पञ्ञायमानेहि तं पुग्गलं विसञ्ञं कत्वा अत्तनो मनोरथं पूरेत्वा गच्छति, अयं अविसयो नाम। तस्मा एत्थ अविसयत्ता अनापत्ति। पण्डकवत्थु पाकटम् एव। ॥१४॥  
उपहतिन्द्रियवत्थुम्हि उपहतिन्द्रियो ति उपहतकायप्पसादो खाणुकण्टकम् इव सुखं वा दुक्खम् वा न वेदियति। अवेदियन्तस्सापि सेवनचित्तवसेन आपत्ति। ॥१५॥ छुपितमत्तवत्थुमिं यो मेथुनं सेविस्सामीति मातुगामं गण्हित्वा मेथुने विरज्जित्वा विप्पटिसारी होति,

[पगे २८०]  
२८० समन्तपासादिका [भ्विभ्_इ।१। (इ।१०।१६-२१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] दुक्कटम् एव्ऽ अस्स होति। मेथुनधम्मस्स हि पुब्बपयोगा हत्थगाहादयो याव सीसं न पापुणन्ति, ताव दुक्कटे तिट्ठन्ति।  
सीसे पत्ते पाराजिकं होति। पठमपाराजिकस्स हि दुक्कटं एव सामन्तं, इतरेसं तिण्णम् थुल्लच्चयं। अयं पन भिक्खु मेथुनधम्मे विरज्जित्वा कायसंसग्गं सादियीति वेदितब्बो। तेनाह भगवा आपत्ति सङ्घादिसेसस्सा ऽति। ॥१६॥  
भद्दियवत्थुस्मिं भद्दियं नाम तं नगरं। जातिया वनं नाम जातिपुप्फगुम्बानं उस्सन्नताय एवं लद्धनामं। तं तस्स नगरस्स उपचारे वनं होति, सो तत्थ निपन्नो, तेन वातुपत्थम्भेन महानिद्दं ओक्कमि एकरसं भवङ्गम् एव पवत्तति। किलिन्नं पस्सित्वा ति असुचिकिलिट्ठं पस्सित्वा। ॥१७॥ इतो परानि सादियनपटियुत्तानि चत्तारि वत्थूनि अजाननवत्थु चा ऽति पञ्च उत्तानत्थान्ऽ एव। द्वीसु असादियनवत्थुसु सहसा वुट्ठासीति आसिविसेन दट्ठो विय अग्गिना दड्ढो विय च तुरितं वुट्ठासि। अक्कमित्वा पवट्टेसीति अप्पमत्तो भिक्खु आरद्धविपस्सको उपट्ठितसति खिप्पं वुट्ठहन्तो ऽव अक्कमित्वा भूमियं वट्टेन्तो परिवट्टेन्तो विलोठेन्तो पातेसि। पुथुज्जनकल्याणकेन हि एवरूपेसु ठानेसु चित्तम् रक्खितब्बं। अयञ् च तेसं अञ्ञतरो सङ्गामसीसयोधो भिक्खु। ॥१८-२०॥  
द्वारं विवरित्वा निपन्नवत्थुम्हि, दिवा पतिसल्लीयन्तेना ऽति दिवा निपज्जन्तेन, द्वारं संवरित्वा पतिसल्लीयितुन् ति द्वारं पिदहित्वा निप्पज्जितुं। एत्थ च किञ्चापि पालियं अयं नाम आपत्तीति न वुत्ता, विवरित्वा निपन्नदोसेन पन उप्पन्ने वत्थुस्मिं: अनुजानामि भिक्खवे दिवा पतिसल्लीयन्तेन द्वारं संवरित्वा पतिसल्लीयितुन् ति वुत्तत्ता असंवरित्वा पतिसल्लीयन्तस्स दुक्कटं वुत्तं। भगवतो हि अधिप्पायं ञत्वा उपाऌइत्थेरादीहि अट्ठकथा ठपिता।  
अत्थापत्ति दिवा आपज्जति नो रत्तिन् ति इमिनापि च्ऽ एतं सिद्धं।

[पगे २८१]  
भ्विभ्_इ।१। (इ।१०।२१।)] सुत्तविभङ्ग-वण्णना २८१  
कीदिसं पन द्वारं संवरितब्बं, कीदिसं न संवरितब्बं। रुक्खपदरवेणुपदरकिलञ्जपण्णादीनं येन केनचि कवाटं कत्वा हेट्ठा उदुक्खले उपरि उत्तरपासके च पवेसेत्वा कतं परिवत्तकद्वारम् एव संवरितब्बं।  
अञ्ञं गोरूपानं वजेसु विय रुक्खसुचिकण्टकद्वारं गामे गामत्थकनकं चक्कलकयुत्तद्वारम् फलकेसु वा किटिकासु वा द्वे तीणि चक्कलकानि योजेत्वा कतं संसरणकिटिकद्वारं आपणेसु विय कतं उग्घाटनकिटिकद्वारं द्वीसु तीसु ठानेसु वेणुसलाका गोप्फेत्वा पण्णकुटीसु कतं सलाकहत्थकद्वारं, दुस्ससाणिद्वारन् ति एवरूपं द्वारं न संवरितब्बं। पत्तहत्थस्स कवाटपणामने पन एकं दुस्ससाणिद्वारम् एव अनापत्तिकरं। अवसेसानि पणामेन्तस्स आपत्ति। दिवा पतिसल्लीयन्तस्स पन परिवत्तकद्वारम् एव आपत्तिकरं। सेसानि संवरित्वा वा असंवरित्वा वा निपज्जन्तस्स आपत्ति न्ऽ अत्थि। संवरित्वा पन निपज्जितब्बं। एतं वत्तं। परिवत्तकद्वारं पन कित्तकेन संवुतं होति। सुचिघटिकादिसु दिन्नासु सुसंवुतम् एव होति। अपि च खो सुचिमत्ते पि दिन्ने वट्टति। घटिकामत्ते पि दिन्ने वट्टति। द्वारबाहं फस्सेत्वा पिहितमत्ते पि वट्टति, ईसकं अफस्सिते पि वट्टति। सब्बन्तिमेन विधिना यावता सीसं न प्पविसति तावता अफस्सिते पि वट्टति। सचे बहुन्नं वऌअञ्जनट्ठानं होति, भिक्खुं वा सामणेरं वा द्वारं आवुसो जग्गाहीति वत्वा निप्पज्जितुं वट्टति। अथ भिक्खू चीवरकम्मं वा अञ्ञं वा किञ्चि करोन्तो निसिन्ना होन्ति, एते द्वारं जग्गिस्सन्तीति आभोगं कत्वापि निपज्जितुं वट्टति। कुरुन्दट्ठकथायं पन, उपासकम् पि आपुच्छित्वा वा: एस जग्गिस्सतीति आभोगं कत्वा वा निपज्जितुं वट्टति। केवलं भिक्खुनिं वा मातुगामं वा आपुच्छितुं न वट्टतीति वुत्तं। अथ द्वारस्स उदुक्खलं वा उत्तरपासको वा भिन्नो होति अट्ठपितो वा संवरितुं न सक्कोति,

[पगे २८२]  
२८२ समन्तपासादिका [भ्विभ्_इ।१। (इ।१०।२१।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] नवकम्मत्थं वा पन इट्ठकपुञ्जो वा मत्तिकादीनं वा रासि अन्तो-द्वारे कतो होति, अट्टं वा बन्धन्ति यथा संवरितुं न सक्कोति, एवरूपे अन्तराये असंवरित्वापि निप्पज्जितुं वट्टति। यदि पन कवाटं न्ऽ अत्थि लद्धकप्पम् एव। उपरि सयन्तेन निस्सेणिं आरोपेत्वा निपज्जितब्बं। सचे निस्सेणिमत्थके थकनकं होति थकेत्वा निपज्जितब्बं। गब्भे निपज्जन्तेन गब्भद्वारं वा पमुखद्वारं वा यं किञ्चि संवरित्वा निपज्जितुं वट्टति। सचे एककुड्डके गेहे द्वीसु पस्सेसु द्वारानि कत्वा वलञ्जन्ति, द्वे पि द्वारानि जग्गितब्बानि। तिभूमके पि पासादे द्वारं जग्गितब्बम् एव।  
सचे भिक्खाचारा पटिक्कम्म लोहपासादसदिसं पासादं बहू भिक्खू दिवाविहारत्थं पविसन्ति सङ्घत्थेरेन द्वारपालस्स द्वारं जग्गाहीति वत्वा वा द्वारजग्गनं एतस्स भारो ति आभोगं कत्वा वा पविसित्वा निपज्जितब्बं।  
याव सङ्घनवकेन एवम् एव कत्तब्बं। पुरे पविसन्तानं द्वारजग्गनं नाम पच्छिमानं भारो ति एवं आभोगं कातुम् पि वट्टति। अनापुच्छा वा आभोगं वा अकत्वा अन्तो गब्भे वा असंवूतद्वारे वा बहि वा निपज्जन्तानं आपत्ति। गब्भे वा बहि वा निपज्जनकाले पि द्वारजग्गनं नाम महाद्वारे द्वारपालस्स भारो ति आभोगं कत्वा निपज्जितुं वट्टति येव। लोहपासादादिसु आकासतले निपज्जन्तेनापि द्वारं संवरितब्बम् एव। अयं ह्ऽ एत्थ सङ्खेपो। इदं हि दिवा पतिसल्लीन् येन केनचि पक्खित्ते सद्वारबन्धे ठाने कथितं। तस्मा अब्भोकासे वा रुक्खमूले वा मण्डपे वा यत्थ कत्थचि सद्वारबन्धे निपज्जन्तेन द्वारं संवरित्वा ऽव निपज्जितब्बं। सचे महापरिवेणं होति महाबोधिअण्गणलोहपासादङ्गणसदिसं बहुन्नं ओतरणट्ठानं, यत्थ द्वारं संवुतम् पि संवुतट्ठाने न तिट्ठति, द्वारं अलभन्ता पाकारं आरुहित्वापि पविसन्ति, तत्थ संवरणकिच्चं न्ऽ अत्थि। रत्तिं द्वारं विवरित्वा निपन्नो अरुणे उग्गते उट्ठहति अनापत्ति।

[पगे २८३]  
भ्विभ्_इ।१। (इ।१०।२१-२२।)] सुत्तविभङ्ग-वण्णना २८३  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] सचे पबुज्झित्वा पुन सुपति आपत्ति। यो पन अरुणे उग्गते उट्ठहिस्सामीति परिच्छिन्दित्वा ऽव द्वारं असंवरित्वा रत्तिं निपज्जति, यथापरिच्छेदम् एव च वुट्ठाति तस्स आपत्तिं एव। महापच्चरियं पन एवं निपज्जन्तो अनादरियदुक्कटा न मुच्चतीति वुत्तं। यो पन बहुद् एव रत्तिं जागरित्वा अद्धानं वा गन्त्वा दिवा किलन्तरूपो मञ्चे निसिन्नो पादे भूमितो अमोचेत्वा ऽव निद्दावसेन निपज्जति, तस्स अनापत्ति। सचे ओक्कन्तनिद्दो अजानन्तो पि पादे मञ्चकं आरोपेति आपत्ति येव। निसीदित्वा अपस्साय सुपन्तस्स अनापत्ति। यो पि च निद्दं विनोदेस्सामीति चङ्कमन्तो पतित्वा सहसा ऽव वुट्ठाति तस्स पि अनापत्ति। यो पन पतित्वा तत्थ्ऽ एव सयति न वट्ठाति तस्स आपत्ति। को मुच्चति को न मुच्चतीति। महापच्चरियं ताव एकभङ्गेन निपन्नको एव मुच्चति। पादे पन भूमितो मोचेत्वा निपन्नो पि यक्खगहितको पि विसञ्ञिभूतो पि न मुच्चतीति वुत्तं। कुरुन्दट्ठकथायं, बन्धित्वा निपज्जापितो ऽव मुच्चतीति वुत्तं। महाअट्ठकथायं पन यो चङ्कमन्तो मुच्छित्वा पतितो तत्थ्ऽ एव सुपति तस्सापि अवसत्ता आपत्ति न दिस्सति। आचरिया पन एवं न कथयन्ति। तस्मा आपत्ति येवा ऽति महापदुमत्थेरेन वुत्तं। द्वे पन जना आपत्तितो मुच्चन्ति येव, यो च यक्खगहितको, यो च बन्धित्वा निपज्जापितो ति। ॥२१॥ भारुकच्छकवत्थुम्हि अनापत्ति सुपिनन्तेना ऽति यस्मा सुपिनन्ते अवसत्ता एवं होति। तस्मा उपाऌइत्थेरो भगवता अविनिच्छितपुब्बं पि इमं वत्थुं नयग्गाहेन विनिच्छिनि। भगवापि च सुत्वा: सुकथितं भिक्खवे उपाऌइना अपदे पदं करोन्तो विय आकासे पदं दस्सेन्तो विय उपाऌइ इमं पञ्हं कथेसीति वत्वा थेरं एतदग्गे ठपेसि। एतदग्गं भिक्खवे मम सावकानं भिक्खूनं विनयधरानं यदिदं उपाऌईति। ॥२२॥ इतो परानि सुपब्बादीनि वत्थूनि उत्तानत्थान्ऽ एव।

[पगे २८४]  
२८४ समन्तपासादिका [भ्विभ्_इ।१। (इ।१०।२३-२७।)  
[॥। चोन्तेन्त् स्त्रद्द्लिन्ग् पगे ब्रेअक् हस् बेएन् मोवेद् तो थे पगे अबोवे ॥।] ॥२३-२४॥ भिक्खुनीसम्पयोजनादीसु ते लिच्छविकुमारका खिड्डापसुता अत्तनो अनाचारेन एवं अकंसु। ततो पट्ठाय च लिच्छवीनं विनासो एव उदपादि। ॥२५॥ बुड्ढपब्बजितवत्थुम्हि दस्सनं अगमासीति अनुकम्पाय तं दक्खिस्सामीति गेहं अगमासि। अथ्ऽ अस्सा अत्तनो च दारकानञ् च नानप्पकारेहि अनाथभावं संवण्णेसि, अनपेक्खञ् च नं ञत्वा कुपिता एहि विब्भमाहीति बलक्कारेन अग्गहेसि। सो अत्तानं मोचेतुं पटिक्कमन्तो जरादुब्बलताय उत्तानो परिपति।  
ततो सा अत्तनो मनं अकासि। सो पन भिक्खु अनागामि समुच्छिन्नकामरागो, तस्मा न सादियीति। ॥२६॥ मिगपोतकवत्थु उत्तानत्थम् एवा ऽति। ॥२७॥१०॥  
समन्तपासादिकाय विनयसंवण्णनाय पठमपाराजिकवण्णना निट्ठिता।  
तत्र्ऽ इदं समन्तपासादिकाय समन्तपासादिकत्तस्मिं:  
आचरियपरम्परतो निदानवत्थुप्पभेददीपनतो,  
परसमयविवज्जनतो सकसमयविसुद्धितो च्ऽ एव।  
ब्यञ्जनपरिसोधनतो पदत्थतो पाऌइयोजनक्कमतो,  
सिक्खापदनिच्छयतो विभङ्गनयभेददस्सनतो।  
सम्पस्सतं न दिस्सति किञ्चि अपासादिकं यतो एत्थ  
विञ्ञूनमयं तस्मा समन्तपासादिका त्व् एव।  
सम्वण्णना पवत्ता विनयस्स विनेय्यदमनकुसलेन।  
वुत्तस्स लोकनाथेन लोकम् अनुकम्पमानेना ऽति।

