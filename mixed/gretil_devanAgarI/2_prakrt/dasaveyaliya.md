+++
title = "Dasaveyaliya"

+++


## Intro
  
  
  
  
Dasaveyaliya  
  
  
  
  
Dasaveyaliya  
  
Input by Yumi Ousaka and Moriichi Yamazaki  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


१ प्रथममध्ययनम् (दुमपुप्फिया।) ।  
    
धम्मो मङ्गलमुक्कठं । अहिंसा सञ्जमो तवो ।  
देवा वि तं नमंसन्ति । जस्स धम्मे सया मणो ॥१॥  
जहा दुमस्स पुप्फेसु । भमरो आवियै रसं ।  
न य पुप्फं किलामेइ । सो य पीणेइ अप्पयं ॥२॥  
एमेए समणा मुत्ता । जे लोए सन्ति साहुणो ।  
विहङ्गमा व पुप्फेसु । दाण-भत्तेसणे रया ॥३॥  
वयं च वित्तिं लब्भामो । न य कोइ उवहम्मई ।  
अहागडेसु रीयन्ते । पुप्फेसु भमरा जहा ॥४॥  
महुकार-समा बुद्धा । जे भवन्ति अणिस्सिया ।  
नाणा-पिण्ड-रया दन्ता, । तेण वुच्चन्तिसाहुणो ॥५॥ त्ति बेमि ॥  
॥ प्रथममध्ययनम् ॥१॥  
    
 दसवेयालिय: २ द्वितीयमध्ययनम् (सामण्णपुव्वगं।) ।  
    
कहं नु कुज्जा सामण्णं । जो कामे न निवारए ।  
पए पए विसीयन्तो । सङ्कप्पस्स वसं गओ? ॥१॥  
वत्थ-गन्धमलङ्कारं । इत्थीओ सयणाणि य ।  
अच्छन्दा जे न भुञ्जन्ति । न से "चाइ" त्ति वुच्चई ॥२॥  
जे य कन्ते पिए भोए । लद्धे विप्पिठि-कुव्वई ।  
साहीणे चयै भोए । से हु "चाइ" त्ति वुच्चई ॥३॥  
  समाए पेहाए परिव्वयन्तो । सिया मणो निस्सरई बहिद्धा, ।  
  "न सा महं नो वि अहं पि तीसे" । इच्चेव ताओ विणएज्ज रागं ॥४॥  
  आयावयाही! चय सोगुमल्लं! । कामे कमाही! कमियं खु दुक्खं ।  
  छिन्दाहि दोसं! विणएज्ज रागं! । एवं सुही होहिसि सम्पराए ॥५॥  
पक्खन्दे जलियं जोइं । धूम-केउं दुरासयं ।  
नेच्छन्ति वन्तयं भोत्तुं । कुले जाया अगन्धणे ॥६॥  
धिरत्थु ते जसो-कामी । जो तं जीविय-कारणा ।  
वन्तं इच्छसि आवेउं! । सेयं ते मरणं भवे ॥७॥  
अहं च भोग-रायस्स, । तं च सि अन्धवण्हिणो ।  
मा कुले गन्धणा होमो, । सञ्जमं निहुओ चर ॥८॥  
जै तं काहिसि भावं । जा जा दच्छिसि नारिओ ।  
वायाइद्धो व्व हढो । अठियप्पा भविस्ससि ॥९॥  
तीसे सो वयणं सोच्चा । सञ्जयाए सुभासियं ।  
अङ्कुसेण जहा नागो । धम्मे सम्पडिवाइओ ॥१०॥  
एवं करेन्ति सम्बुद्धा । पण्डिया पवियक्खणा ।  
विणियअन्ति भोगेसु । जहा से पुरिसुत्तमो ॥११॥ त्ति बेमि ॥  
॥ द्वितीयमध्ययनम् ॥२॥  
    
दसवेयालिय: ३ तृतीयमध्ययनम् (खुड्डियायारो।) ।  
    
सञ्जमे सुठियप्पाणं । विप्पमुक्काण ताइणं ।  
तेसिमेयमणाइण्णं । निग्गन्थाण महेसिणं ॥१॥  
उद्देसियं १ कीयगडं २ । नियागं ३ अभिहडाणि ४ य ।  
राइ-भत्ते ५ सिणाणे ६ य । गन्ध ७ मल्ले ८ य वीयणे ९ ॥२॥  
सन्निही गिहि-मत्ते य । रायपिण्डे किमिच्छए ।  
सम्बाहण दन्त-पहोयणा य । सम्पुच्छण देह-पलोयणाय ॥३॥  
अठावए य नाली य । छत्तस्स य धारणठाए ।  
तेगिच्छं पाणहा पाए । समारम्भं च जोइणो ॥४॥  
सेज्जायर-पिण्डं च । आसन्दी पलियङ्कए ।  
गिहन्तर-निसेज्जा य । गायस्सुव्वअणाणि य ॥५॥  
गिहिणो वेयावडियं । जा य आजीव-वत्तिया ।  
तत्तानिव्वुड-भोइत्तं । आउर-स्सरणाणि य ॥६॥  
मूलए सिङ्गबेरे य । उच्छु-खण्डे अनिव्वुडे ।  
कन्दे मूले य सच्चित्ते । फले बीए य आमए ॥७॥  
सोवच्चले सिन्धवे लोणे । रोमा-लोणे य आमए ।  
सामुद्दे पंसु-खारे य । काला-लोणे य आमए ॥८॥  
धूवणे त्ति वमणे य । वत्थी-कम्म विरेयणे ।  
अञ्जणे दन्तवणे य । गायाभङ्ग-विभूसणे ॥९॥  
सव्वमेयमणाइण्णं । निग्गन्थाण महेसिणं ।  
सञ्जमम्मि य जुत्ताणं । लहुभूय-विहारिणं ॥१०॥  
पञ्चासव-परिन्नाया । ति-गुत्ता छसु सञ्जया ।  
पञ्च-निग्गहणा धीरा । निग्गन्था उज्जु-दंसिणो ॥११॥  
आयावयन्ति गिम्हेसु, । हेमन्तेसु अवाउडा ।  
वासासु पडिसंलीणा । सञ्जया सु-समाहिया ॥१२॥  
परीसह-रिऊ दन्ता । धुय-मोहा जिइन्दिया ।  
सव्व-दुक्ख-प्पहीणठा । पक्कमन्ति महेसिणो ॥१३॥  
दुक्कराइं करेत्ताणं । दुस्सहाइं सहेत्तु य ।  
के एत्थ देवलोगेसु । केई सिज्झन्ति नीरया ॥१४॥  
खवित्ता पुव्व-कम्माइं । सञ्जमेण तवेण य ।  
सिद्धि-मग्गमणुप्पत्ता । ताइणो परिनिव्वुड ॥१५॥ त्ति बेमि ॥  
॥ तृतीयमध्ययनम् ॥३॥  
    
 दसवेयालिय: ४ चतुर्थमध्ययनम् (छज्जीवणिया।) ।  
    
सुयं मे आउसं तेणं भगवया एवमक्खायं । ॥*१।१॥  
इह खलु छज्जीवणिया नामज्झयणं समणेणं भगवया ॥*१।२॥  
महावीरेणं कासवेणं पवेइया सुयक्खाया सुपन्नत्ता । ॥*१।३॥  
सेयम्मे अहिज्जिउं ॥ अज्झयणं धम्मपन्नत्ती ॥ ॥*१।४॥  
कयरा खलु सा छज्जीवणिया नामज्झयणं समणेणं ॥*१।५॥  
भगवया महावीरेणं कासवेणं पवेइया सुयक्खाया ॥*१।६॥  
सुपन्नत्ता? ॥*१।७॥  
  इमा खलु सा छज्जीवणिया नामज्झयणं, तं ॥*१।८॥  
जहा । पुढवि-काइया आउ-काइया तेउ-काइया ॥*१।९॥  
वाउ-काइया वणस्सै-काइया तस-काइया ॥ ॥*१।१०॥  
  पुढवि चित्तमन्तक्खाया अणेग-जीवा पुढो-सत्ता ॥*१।११॥  
अन्नत्थ सत्थ-परिणएणं, आउ चित्तमन्तक्खाया ॥*१।१२॥  
अणेग-जीवा पुढो-सत्ता अन्नत्थ सत्थ-परिणएणं, ॥*१।१३॥  
तेउ चित्तमन्तक्खाया अणेग-जीवा पुढो-सत्ता अन्नत्थ ॥*१।१४॥  
सत्थ-परिणएणं, वाउ चित्तमन्तक्खाया अणेग-जीवा ॥*१।१५॥  
पुढो-सत्ता अन्नत्थ सत्थ-परिणएणं, वणस्सै चित्तमन्तक्खाया ॥*१।१६॥  
अणेग-जीवा पुढो-सत्ता अन्नत्थ सत्थ-परिणएणं, ॥*१।१७॥  
तं जहा । अग्ग-बीया मूल-बीया पोर-बीया ॥*१।१८॥  
खन्ध-बीया बीय-रुहा सम्मुच्छिमा, तण-लया वणस्सै ॥*१।१९॥  
काइया स-बीया चितमन्तक्खाया अणेग-जीवा पुढोसत्ता ॥*१।२०॥  
अन्नत्थ सत्थ-परिणएणं ॥ ॥*१।२१॥  
  से जे पुण इमे अणेगे बहवे तसा पाणा, तं ॥*१।२२॥  
जहा । अण्डया पोयया जराउया रसया संसेइमा ॥*१।२३॥  
सम्मुच्छिमा उब्भिया ओववाइया जेसिं केसिञ्चि पाणाणं ॥*१।२४॥  
अभिक्कन्तं पडिक्कन्तं सङ्कुचियं पसारियं रुयं ॥*१।२५॥  
भन्तं तसियं पलाइयं आगै-गै-विन्नाया ॥ ॥*१।२६॥  
  जे य कीड-पयङ्गा जा य कुन्थु-पिपीलिया सव्वे ॥*१।२७॥  
बेन्दिया सव्वे तेइन्दिया सव्वे चौरिन्दिया सव्वे पञ्चिन्दिया ॥*१।२८॥  
सव्वे तिरिक्ख-जोणिया सव्वे नेरैया सव्वे मणुया ॥*१।२९॥  
सव्वे देवा सव्वे पाणा परमाहम्मिया, ॥*१।३०॥  
  एसो खलु छठो जीव-निकाओ तस-काओ त्ति ॥*१।३१॥  
पवुच्चई, ॥*१।३२॥  
  इच्चेसिं छण्हं जीव-निकायाणं नेव सयं दण्डं ॥*१।३३॥  
समारम्भेज्जा, नेवन्नेहिं दण्डं समारम्भावेज्जा, दण्डं ॥*१।३४॥  
समारम्भन्ते वि अन्ने न समणुजाणेज्जा ॥ ॥*१।३५॥  
  जावज्जीवाए तिविहं तिविहेणं मणेणं वायाए ॥*१।३६॥  
काएणं न करेमि न कारवेमि करेन्तं पि अन्नं न ॥*१।३७॥  
समणुजाणामि, तस्स भन्ते पडिक्कमामि निन्दामि ॥*१।३८॥  
गरिहामि अप्पाणं वोसिरामि ॥ ॥*१।३९॥  
  पढमे भन्ते महव्वए पाणाइवायाओ वेरमणं । ॥*१।४०॥  
सव्वं भन्ते पाणाइवायं पच्चक्खामि, से सुहुमं वा बायरं ॥*१।४१॥  
वा तसं वा थावरं वा । नेव सयं पाणे ऐवाएज्जा, ॥*१।४२॥  
नेवन्नेहिं पाणे ऐवायावेज्जा, पाणे ऐवायन्ते वि ॥*१।४३॥  
अन्ने न समणुजाणेज्जा, जावज्जीवाए तिविहं तिविहेणं ॥*१।४४॥  
मणेणं वायाए काएणं न करेमि न कारवेमि ॥*१।४५॥  
करेन्तं पि अन्नं न समणुजाणामि, तस्स भन्ते ॥*१।४६॥  
पडिक्कमामि निन्दामि गरिहामि अप्पाणं वोसिरामि, ॥*१।४७॥  
पढमे भन्ते महव्वए उवठिओ मि । सव्वाओ पाणाइवायाओ ॥*१।४८॥  
वेरमणं ॥१॥ ॥*१।४९॥  
  अहावरे दोच्चे भन्ते महव्वए मुसावायाओ वेरमणं ॥*२।१॥  
। सव्वं भन्ते मुसावायं पच्चक्खामि, से कोहा वा ॥*२।२॥  
लोहा वा भया वा हासा वा । नेव सयं मुसं वएज्जा, ॥*२।३॥  
नेवन्नेहिं मुसं वायावेज्जा, मुसं वयन्ते वि अन्ने न समणुजाणेज्जा, ॥*२।४॥  
जावज्जीवाए तिविहं तिविहेणं मणेणं ॥*२।५॥  
वायाए काएणं न करेमि न कारवेमि करेन्तं पि ॥*२।६॥  
अन्नं न समणुजाणामि, तस्स भन्ते पडिक्कमामि ॥*२।७॥  
निन्दामि गरिहामि अप्पाणं वोसिरामि, दोच्चे भन्ते ॥*२।८॥  
महव्वए उवठिओ मि । सव्वाओ मुसावायाओ वेरमणं ॥*२।९॥  
॥२॥ ॥*२।१०॥  
  अहावरे तच्चे भन्ते महव्वए अदिन्नादाणाओ ॥*३।१॥  
वेरमणं । सव्वं भन्ते अदिन्नादाणं पच्चक्खामि, से गामे ॥*३।२॥  
वा नगरे वा रन्ने वा अप्पं वा अहुं वा अणुं वा थूलं वा चित्तमन्तं ॥*३।३॥  
वा अचित्तमन्तं वा । नेव सयं अदिन्नं गेण्हेज्जा, ॥*३।४॥  
नेवन्नेहिं अदिन्नं गेण्हावेज्जा, अदिन्नं गेण्हन्ते वि ॥*३।५॥  
अन्ने न समणुजाणेज्जा, जावज्जीवाए तिविहं तिविहेणं ॥*३।६॥  
मणेणं वायाए काएणं न करेमि न कारवेमि ॥*३।७॥  
करेन्तं पि अन्नं न समणुजाणामि, तस्स भन्ते पडिक्कमामि ॥*३।८॥  
निन्दामि गरिहामि अप्पाणं वोसिरामि, ॥*३।९॥  
तच्चे भन्ते महव्वए उवठिओ मि । सव्वाओ अदिन्नादाणओ ॥*३।१०॥  
वेरमणं ॥३॥ ॥*३।११॥  
  अहावरे चौत्थे भन्ते महव्वए मेहुणाओ वेरमणं ॥*४।१॥  
। सव्वं भन्ते मेहुणं पच्चक्खामि, से दिव्वं वा माणुसं ॥*४।२॥  
वा तिरिक्खजोणियं वा । नेव सयं मेहुणं सेवेज्जा, नेवन्नेहिं ॥*४।३॥  
मेहुणं सेवावेज्जा, मेहुणं सेवन्ते वि अन्ने न ॥*४।४॥  
समणुजाणेज्जा, जावज्जीवाए तिविहं तिविहेणं मणेणं ॥*४।५॥  
वायाए काएणं न करेमि न कारवेमि करेन्तं पि ॥*४।६॥  
अन्नं न समणुजाणामि, तस्स भन्ते पडिक्कमामि निन्दामि ॥*४।७॥  
गरिहामि अप्पाणं वोसिरामि, चौत्थे भन्ते ॥*४।८॥  
महव्वए उवठिओ मि । सव्वाओ मेहुणाओ वेरमणं ॥४॥ ॥*४।९॥  
  अहावरे पञ्चमे भन्ते महव्वए परिग्गहाओ वेरमणं ॥*५।१॥  
। सव्वं भन्ते परिग्गहं पच्चक्खामि, से अप्पं वा ॥*५।२॥  
बहुं वा अणुं वा थूलं वा चित्तमन्तं वा अचित्तमन्तं ॥*५।३॥  
वा । नेव सयं परिग्गहं परिगेण्हेज्जा, नेवन्नेहिं ॥*५।४॥  
परिग्गहं परिगेण्हावेज्जा, परिग्गहं परिगेण्हन्ते ॥*५।५॥  
वि अन्ने न समणुजाणेज्जा, जावज्जीवाए तिविहं ॥*५।६॥  
तिविहेणं मणेणं वायाए काएणं न करेमि न ॥*५।७॥  
कारवेमि करेन्तं पि अन्नं न समणुजाणामि, तस्स ॥*५।८॥  
भन्ते पडिक्कमामि निन्दामि गरिहामि अप्पाणं ॥*५।९॥  
वोसिरामि, पञ्चमे भन्ते महव्वए उवठिओ मि । ॥*५।१०॥  
सव्वाओ परिग्गहाओ वेरमणं ॥५॥ ॥*५।११॥  
  अहावरे छठे भन्ते वए राईभोयणाओ वेरमणं । ॥*६।१॥  
सव्वं भन्ते राईभोयणं पच्चक्खामि, से असणं वा पाणं ॥*६।२॥  
वा खाइमं वा साइमं वा नेव सयं राइं भुञ्जेज्जा, नेवन्नेहिं ॥*६।३॥  
राइं भुञ्जावेज्जा, राइं भुञ्जन्ते वि अन्ने न समणुजाणेज्जा, ॥*६।४॥  
जावज्जीवाए तिविहं तिविहेणं मणेणं ॥*६।५॥  
वायाए काएणं न करेमि न कारवेमि करेन्तं पि ॥*६।६॥  
अन्नं न समणुजाणामि, तस्स भन्ते पडिक्कमामि ॥*६।७॥  
निन्दामि गरिहामि अप्पाणं वोसिरामि, छठे भन्ते ॥*६।८॥  
वए उवठिओ मि । सव्वाओ राईभोयणाओ वेरमणं ॥ ॥*६।९॥  
  इच्चेइयाइं पञ्च महव्वयाइं राईभोयणवेरमणछठाइं ॥*६।१०॥  
अत्त-हियठयाए उवसम्पज्जित्ताणं विहरामि ॥६॥ ॥*६।११॥  
  से भिक्खू वा भिक्खुणी वा सञ्जय-विरय-पडिहय ॥*७।१॥  
पच्चक्खाय-पावकम्मे ॥*७।१॥  
दिया वा राओ वा एगओ वा ॥*७।२॥  
परिसा-गओ वा सुत्ते वा जागरमाणे वा, से पुढविं ॥*७।३॥  
वा भित्तिं वा सिलं वा लेलुं वा ससरक्खं वा कायं ससररकं ॥*७।४॥  
वा वत्थं हत्थेण वा पाएण वा कठेण वा कलिञ्चेण ॥*७।५॥  
वा अङ्गुलियाए वा सलागाए वा सलागहत्थेण ॥*७।६॥  
वा नालिहेज्जा न विलिहेज्जा न घएज्जा न ॥*७।७॥  
भिन्देज्जा, अन्नं नालिहावेज्जा न विलिहावेज्जा न ॥*७।८॥  
घआवेज्जा न भिन्दावेज्जा, अन्नं आलिहन्तं वा विलिहन्तं ॥*७।९॥  
वा घअन्तं वा भिन्दन्तं वा न समणुजाणेज्जा, ॥*७।१०॥  
जावज्जीवाए तिविहं तिविहेणं मणेणं वायाए काएणं ॥*७।११॥  
न करेमि न कारवेमि करेन्तं पि अन्नं न समणुजाणामि, ॥*७।१२॥  
तस्स भन्ते पडिक्कमामि निन्दामि गरिहामि ॥*७।१३॥  
अप्पाणं वोसिरामि ॥७॥ ॥*७।१४॥  
  से भिक्खू वा भिक्खुणी वा सञ्जय-विरय-पडिहयपच्चक्खाय-पावकम्मे ॥*८।१॥  
दिया वा राओ वा एगओ वा ॥*८।२॥  
परिसा-गओ वा सुत्ते वा जागरमाणे वा, से उदगं ॥*८।३॥  
वा ओसं वा हिमं वा महियं वा करगं वा हरतणुगं ॥*८।४॥  
वा सुद्धोदगं वा उदओल्लं वा कायं उदओल्लं वा वत्थं ॥*८।५॥  
ससिणिद्धं वा कायं ससिणिद्धं वा वत्थं नामुसेज्जा ॥*८।६॥  
न सम्फुसेज्जा न आवीलेज्जा न पवीलेज्जा ॥*८।७॥  
न अक्खोडेज्जा न पक्खोडेज्जा न आयावेज्जा न पयावेज्जा, ॥*८।८॥  
अन्नं नामुसावेज्जा न सम्फुसावेज्जा न आवीलावेज्जा ॥*८।९॥  
न पवीलावेज्जा न अक्खोडावेज्जा न पक्खोडावेज्जा ॥*८।१०॥  
न आयावेज्जा न पयावेज्जा, अन्नं आमुसन्तं ॥*८।११॥  
वा सम्फसन्तं वा आवीलन्तं वा पवीलन्तं वा ॥*८।१२॥  
अक्खोडन्तं वा पक्खोडन्तं वा आयावेन्तं वा पयावेन्तं ॥*८।१३॥  
वा न समणुजाणेज्जा, जावज्जीवाए तिविहं तिविहेणं ॥*८।१४॥  
मणेणं वायाए काएणं न करेमि न कारवेमि करेन्तं ॥*८।१५॥  
पि अन्नं न समणुजाणामि, तस्स भन्ते पडिक्कमामि ॥*८।१६॥  
निन्दामि गरिहामि अप्पाणं वोसिरामि ॥८॥ ॥*८।१७॥  
  से भिक्खू वा भिक्खुणी वा सञ्जय-विरय-पडिहय ॥*९।१॥  
पच्चक्खाय-पावकम्मे दिया वा राओ वा एगओ वा ॥*९।२॥  
परिसा-गओ वा सुत्ते वा जागरमाणे वा, से अगणिं ॥*९।३॥  
वा इङ्गालं वा मुम्मुरं वा अच्चिं वा जालं वा अलायं ॥*९।४॥  
वा सुद्धागणिं वा उक्कं वा न उञ्जेज्जा न घएज्जा न ॥*९।५॥  
उज्जालेज्जा न निव्वावेज्जा, अन्नं न उञ्जावेज्जा न ॥*९।६॥  
घआवेज्जा न उज्जालावेज्जा न निव्वावेज्जा, अन्नं ॥*९।७॥  
उञ्जन्तं वा घअन्तं वा उज्जालन्तं वा निव्वावन्तं वा न ॥*९।८॥  
समणुजाणेज्जा, जावज्जीवाए तिविहं तिविहेणं मणेणं ॥*९।९॥  
वायाए काएणं न करेमि न कारवेमि करेन्तं ॥*९।१०॥  
पि अन्नं न समणुजाणामि, तस्स भन्ते पडिक्कमामि ॥*९।११॥  
निन्दामि गरिहामि अप्पाणं वोसिरामि ॥९॥ ॥*९।१२॥  
  से भिक्खू वा भिक्खुणी वा सञ्जय-विरय-पडिहय ॥*१०।१॥  
पच्चक्खाय-पावकम्मे दिया वा राओ वा एगओ वा ॥*१०।२॥  
परिसा-गओ वा सुत्ते वा जागरमाणे वा, से सिएण वा ॥*१०।३॥  
विहुयणेण वा तालिय- एण वा पत्तेण वा पत्त-भङ्गेण ॥*१०।४॥  
वा साहाए वा साहा-भङ्गेण वा पिहुणेण वा पिहुणहत्थेण ॥*१०।५॥  
वा चेलेण वा चेल-कण्णेण वा हत्थेण वा ॥*१०।६॥  
मुहेण वा अप्पणो वा कायं बाहिरं वा वि पोग्गलं ॥*१०।७॥  
न फुमेज्जा न वीएज्जा, अन्नं न फुमावेज्जा न वीयावेज्जा, ॥*१०।८॥  
अन्नं फुमन्तं वा वीयन्तं वा न समणुजाणेज्जा, ॥*१०।९॥  
जावज्जीवाए तिविहं तिविहेणं मणेणं वायाए काएणं ॥*१०।१०॥  
न करेमि न कारवेमि करेन्तं पि अन्नं न समणुजाणामि, ॥*१०।११॥  
तस्स भन्ते पडिक्कमामि निन्दामि गरिहामि ॥*१०।१२॥  
अप्पाणं वोसिरामि ॥१०॥ ॥*१०।१३॥  
  से भिक्खू वा भिक्खुणी वा सञ्जय-विरय-पडिहय ॥*११।१॥  
पच्चक्खाय-पावकम्मे ॥*११।१॥  
दिया वा राओ वा एगओ वा ॥*११।२॥  
परिसा-गओ वा सुत्ते वा जागरमाणे वा, से बीएसु वा ॥*११।३॥  
बीय-पैठेसु वा रूढेसु वा रूढ-पैठेसु वा जाएसु वा ॥*११।४॥  
जाय-पैठेसु वा हरिएसु वा हरिय-पैठेसु वा छिन्नेसु ॥*११।५॥  
वा छिन्न-पैठेसु वा सच्चित्तेसु वा सच्चित्त-कोलपडिनिस्सिएसु ॥*११।६॥  
वा न गच्छेज्जा न चिठेज्जा न निसीएज्जा ॥*११।७॥  
न तुयएज्जा, अन्नं न गच्छावेज्जा न चिठावेज्जा ॥*११।८॥  
न निसीयावेज्जा न तुयआवेज्जा, अन्नं गच्छन्तं वा ॥*११।९॥  
चिठन्तं वा निसीयन्तं वा तुयअन्तं वा न समणुजाणेज्जा, ॥*११।१०॥  
जावज्जीवाए तिविहं तिविहेणं मणेणं वायाए ॥*११।११॥  
काएणं न करेमि न कारवेमि करेन्तं पि अन्नं न ॥*११।१२॥  
समणुजाणामि, तस्स भन्ते पडिक्कमामि निन्दामि ॥*११।१३॥  
गरिहामि अप्पाणं वोसिरामि ॥११॥ ॥*११।१४॥  
  से भिक्खू वा भिक्खुणी वा सञ्जय-विरय-पडिहय ॥*१२।१॥  
पच्चक्खाय-पावकम्मे ॥*१२।१॥  
दिया वा राओ वा एगओ वा परिसा-गओ ॥*१२।२॥  
वा सुत्ते वा जागरमाणे वा, से कीडं वा पयङ्गं ॥*१२।३॥  
वा कुन्थुं वा पिपीलियं वा हत्थंसि वा पायंसि वा ॥*१२।४॥  
बाहुंसि वा ऊरुंसि वा उदरंसि वा सीसंसि वा वत्थंसि ॥*१२।५॥  
वा (पडिग्गहंसि वा कम्बलंसि वा पायपुञ्छणंसि ॥*१२।६॥  
वा) रयहरणंसि वा गोच्छगंसि वा उण्डुयंसि वा दण्डगंसि ॥*१२।७॥  
वा पीढगंसि वा फलगंसि वा सेज्जंसि वा ॥*१२।८॥  
सन्थारगंसि वा अन्नयरंसि वा तह-प्पगारे उवगरणजाए ॥*१२।९॥  
तओ सञ्जयामेव पडिलेहिय पडिलेहिय पमज्जिय ॥*१२।१०॥  
पमज्जिय एगन्तमवणेज्जा, नो -अंसङ्घायमावज्जेज्जा ॥१२॥ ॥*१२।११॥  
अजयं चरमाणो उ । पाण-भूयाइ हिंसई ।  
बन्धई पावयं कम्मं, । तं से होइ कडुयं फलं ॥१॥  
अजयं चिठमाणो उ । पाण-भूयाइ हिंसई ।  
बन्धई पावयं कम्मं, । तं से होइ कडुयं फलं ॥२॥  
अजयं आसमाणो उ । पाण-भूयाइ हिम्मई ।  
बन्धई पावयं कम्मं, । तं से होइ कडुयं फलं ॥३॥  
अजयं सयमाणो उ । पाण-भूयाइ हिंसई ।  
बन्धई पावयं कम्मं, । तं से होइ कडुयं फलं ॥४॥  
अजयं भुञ्जमाणो उ । पाण-भूयाइ हिंसई ।  
बन्धई पावयं कम्मं, । तं से होइ कडुयं फलं ॥५॥  
अजयं भासमाणो उ । पाण-भूयाइ हिंसई ।  
बन्धई पावयं कम्मं, । तं से होइ कडुयं फलं ॥६॥  
कहं चरे? कहं चिठे? । कहं आसे? कहं सए? ।  
कहं भुञ्जन्तो भासन्तो । पावं कम्मं न बन्धई? ॥७॥  
जयं चरे, जयं चिठे, । जयं आसे, जयं सए, ।  
जयं भुञ्जन्तो भासन्तो । पावं कम्मं न बन्धई ॥८॥  
सव्व-भूयप्प-भूयस्स । सम्मं भूयाइ पासओ ।  
पिहियासवस्स दन्तस्स । पावं कम्मं न बन्धई ॥९॥  
पढमं नाणं तओ दया, । एवं चिठै सव्व-सञ्जए, ।  
अन्नाणी किं काही । किं वा नाहिइ छेय पावगं? ॥१०॥  
सोच्चा जाणै कल्लाणं । सोच्चा जाणै पावगं ।  
उभयं पि जाणई सोच्चा । जं छेयं तं समायरे ॥११॥  
जो जीवे वि न याणाइ । अजीवे वि न याणई ।  
जीवाजीवे अयाणन्तो । कह सो नाही उ सञ्जमं? ॥१२॥  
जो जीवे वि वियाणाइ । अजीवे वि वियाणई ।  
जीवाजीवे वियाणन्तो । सो हु नाही उ सञ्जमं ॥१३॥  
जया जीवमजीवे य । दो वि एए वियाणई ।  
तया गैं बहुविहं । सव्व-जीवाण जाणई ॥१४॥  
जया गैं बहुविहं । सव्व-जीवाण जाणई ।  
तया पुण्णं च पावं च । बन्धं मोक्खं च जाणई ॥१५॥  
जया पुण्णं च पावं च । बन्धं मोक्खं च जाणई ।  
तया निव्विन्दए भोए । जे दिव्वे जे य माणुसे ॥१६॥  
जया निव्विन्दए भोए । जे दिव्वे जे य माणुसे ।  
तया चयै सम्भोगं । सब्भिन्तर-बाहिरं ॥१७॥  
जया चयै सम्भोगं । सब्भिन्तर-बाहिरं ।  
तया मुण्डे भवित्ताणं । पव्वैए अणगारियं ॥१८॥  
जया मुण्डे भवित्ताणं । पव्वैए अणगारियं ।  
तया संवरमुक्कठं । धम्मं फासे अणुत्तरं ॥१९॥  
जया संवरमुक्कठं । धम्मं फासे अणुत्तरं ।  
तया धुणै कम्म-रयं । अबोहि-कलुसं कडं ॥२०॥  
जया धुणै कम्म-रयं । अबोहि-कलुसं कडं ।  
तया सव्वत्तगम् नाणं । दंसणं चाभिगच्छई ॥२१॥  
जया सव्वत्त-गं नाणं । दंसणं चाभिगच्छई ।  
तया लोगमलोगं च । जिणो जाणै केवली ॥२२॥  
जया लोगमलोगं च । जिणो जाणै केवली ।  
तया जोगे निरुम्भित्ता । सेलेसिं पडिवज्जई ॥२३॥  
जया जोगे निरुम्भित्ता । सेलेसिं पडिवज्जई ।  
तया कम्मं खवित्ताणं । सिद्धिं गच्छै नीरओ ॥२४॥  
जया कम्मं खवित्ताणं । सिद्धिं गच्छै नीरओ ।  
तया लोग-मत्थय-त्थो । सिद्धो भवै सासओ ॥२५॥  
सुह-सायगस्स समणस्स । सायाउलगस्स निगाम-साइस्स ।  
उच्छोलणा-पहोइस्स । दुलहा सोग्गै तारिसगस्स ॥२६॥  
तवो-गुण-पहाणस्स । उज्जु-मै-खन्ति सञ्जम-रयस्स ।  
परीसहे जिणन्तस्स । सुलहा सोग्गै तारिसगस्स ॥२७॥  
(पच्छा वि ते पयाया । खिप्पं गच्छन्ति अमर-भवणाइं ।)  
(जेसिं पी उ तवो सञ्जमो य । खन्ती य बम्भचेरं च ॥ ॥)  
इच्चेयं छज्जीवणियं । सम्मद्दिठी सया जए ।  
दुलहं लभित्तु सामण्णं । कम्मुणा न विराहेज्जासि ॥२८॥ त्ति बेमि ॥  
॥ चतुर्थमध्ययनम् ॥४॥  
 दसवेयालिय: ५-१ पञ्चममध्ययनम् ॥ प्रथम उद्देशकः (पिण्डेसणा) ।  
    
सम्पत्ते भिक्ख-कालम्मि । असम्भन्तो अमुच्छिओ ।  
इमेण कम-जोगेण । भत्त-पाणं गवेसए ॥१॥  
से गामे वा नगरे वा । गोयरग्ग-गओ मुणी ।  
चरे मन्दमणुव्विग्गो । अव्वक्खित्तेण चेयसा ॥२॥  
पुरओ जुग-मायाए । पेहमाणो महिं चरे ।  
वज्जन्तो बीय-हरियाइं । पाणे य दग-मैयं ॥३॥  
ओवायं विसमं खाणुं । विज्जलं परिवज्जए ।  
सङ्कमेण न गच्छेज्जा । विज्जमाणे परक्कमे ॥४॥  
पवडन्ते व से तत्थ । पक्खलन्ते व सञ्जए ।  
हिंसेज्ज पाण-भूयाइं । तसे अदुव थावरे ॥५॥  
तम्हा तेण न गच्छेज्जा । सञ्जए सु-समाहिए ।  
सै अन्नेण मग्गेण । जयमेव परक्कमे ॥६॥  
इङ्गालं छारियं रासिं । तुस-रासिं च गोमयं ।  
ससरक्खेहि पाएहिं । सञ्जओ तं नैक्कमे ॥७॥  
न चरेज्ज वासे वासन्ते । महियाए व पडन्तिए ।  
महा-वाए व वायन्ते । तिरिच्छ-सम्पाइमेसु वा ॥८॥  
न चरेज्ज वेस-सामन्ते । बम्भचेर-वसाणुए ।  
बम्भयारिस्स दन्तस्स । होज्जा तत्थ विसोत्तिया ॥९॥  
अणायणे चरन्तस्स । संसग्गीए अभिक्खणं ।  
होज्ज वयाणं पीला । सामण्णम्मि य संसओ ॥१०॥  
तम्हा एयं वियाणित्ता । दोसं दुग्गै-वड्ढणं ।  
वज्जए वेस-सामन्तं । मुणी एगन्तमस्सिए ॥११॥  
साणं सूयं गाविं । दित्तं गोणं हयं गयं ।  
सण्डिब्भं कलहं जुद्धं । दूरओ परिवज्जए ॥१२॥  
अणुन्नए नावणए । अप्पहिठे अनाउले ।  
इन्दियाइं जहा भागं । दमैत्ता मुणी चरे ॥१३॥  
दवदवस्स न गच्छेज्जा । भासमाणो य गोयरे ।  
हसन्तो नाभिगच्छेज्जा । कुलं उच्चावयं सया ॥१४॥  
आलोयं थिग्गलं दारं । सन्धिं दग-भवणाणि य ।  
चरन्तो न विणिज्झाए । सङ्कण्ठाणं विवज्जए ॥१५॥  
रन्नो गहवईणं च । रहसारक्खियाणि य ।  
सङ्किलेस-करं ठाणं । दूरओ परिवज्जए ॥१६॥  
पडिकुठ-कुलं न पविसे, । मामगं परिवज्जए ।  
अचियत्त-कुलं न पविसे, । चियत्तं पविसे कुलं ॥१७॥  
साणी-पावर-पिहियं । अप्पणा नावपङ्गुरे ।  
कवाडं नो पणोल्लेज्जा । ओग्गहंसि अजाइया ॥१८॥  
गोयरग्ग-पविठो उ । वच्च-मुत्तं न धारए ।  
ओगासं फासुयं नच्चा । अणुन्नविय वोसिरे ॥१९॥  
नीय-दुवारं तमसं । कोठगं परिवज्जए ।  
अचक्खु-विसओ जत्थ । पाणा दुप्पडिलेहगा ॥२०॥  
जत्थ पुप्फाइ बीयाइं । विप्पैण्णाइ कोठए ।  
अहुणोवलित्तं ओल्लं । दठूणं परिवज्जए ॥२१॥  
एलगं दारगं साणं । वच्छगं चावि कोठए ।  
उल्लङ्घिया न पविसे । विउहित्ताण व सञ्जए ॥२२॥  
असंसत्तं पलोएज्जा, । नाइदूरावलोयए ।  
उप्फुल्लं न विणिज्झाए । नियएज्ज अयम्पिरो ॥२३॥  
ऐभूमिं न गच्छेज्जा । गोयरग्ग-गओ मुणी ।  
कलस्स भूमिं जाणित्ता । मियं भूमिं परक्कमे ॥२४॥  
तत्थेव पडिलेहेज्जा । भूमि-भागं वियक्खणो ।  
सिणाणस्स य वच्चस्स । संलोगं परिवज्जए ॥२५॥  
दग-मईणायाणे । बीयाणि हरियाणि य ।  
परिवज्जन्तो चिठेज्जा । सव्विन्दिय-समाहिए ॥२६॥  
तत्थ से चिठमाणस्स । आहरे पाण-भोयणं ।  
अकप्पियं न गेण्हेज्जा, । पडिगाहेज्ज कप्पियं ॥२७॥  
आहरन्ती सिया तत्थ । परिसाडेज्ज भोयणं ।  
देन्तियं पडियाइक्खे । "न मे कप्पै तारिसं" ॥२८॥  
सम्मद्दमाणी पाणाणि । बीयाणि हरियाणि य ।  
असञ्जम-करिं नच्चा । तारिसं परिवज्जए ॥२९॥  
साहौ निक्खिवित्ताणं । सच्चित्तं घैयाणि य, ।  
तहेव समणठाए । उदगं सम्पणोल्लिया ॥३०॥  
आगाहैत्ता चलैत्ता । आहरे पाण-भोयणं ।  
देन्तियं पडियाइक्खे । "न मे कप्पै तारिसं" ॥३१॥  
पुरेकम्मेण हत्थेण । दव्वीए भायणेण वा ।  
देन्तियं पडियाइक्खे । "न मे कप्पै तारिसं" ॥३२॥  
एवं उदओल्ले ससिणिद्धे । ससरक्खे मैया ऊसे ।  
हरियाले हिङ्गुलुए । मणोसिला अञ्जणे लोणे ॥३३॥  
गेरुय वण्णिय सेडिय । सोरठिय पिठ कुक्कुस कए य ।  
उक्कठमसंसठे । संसठे चेव बोधव्वे ॥३४॥  
असंसठेण हत्थेण । दव्वीए भायणेण वा ।  
दिज्जमाणं न इच्छेज्जा । पच्छाकम्मं जहिं भवे ॥३५॥  
ससण्ठेण हत्थेण । दव्वीए भायणेण वा ।  
दिज्जमाणं पडिच्छेज्जा । जं तत्थेसणियं भवे ॥३६॥  
दोण्हं तु भुञ्जमाणाणं । एगो तत्थ निमन्तए, ।  
दिज्जमाणं न इच्छेज्जा, । छन्दं से पडिलेहए ॥३७॥  
दोण्हं तु भुञ्जमाणाणं । दो वि तत्थ निमन्तए ।  
दिज्जमाणं पडिच्छेज्जा । जं तत्थेसणियं भवे ॥३८॥  
गुव्विणीए उवन्नत्थं । विविहं पाण-भोयणं ।  
भुज्जमाणं विवज्जेज्जा, । भुत्त-सेसं पडिच्छए ॥३९॥  
सिया य समणठाए । गुव्विणी कालमासिणी ।  
उठिया वा निसीएज्जा । निसन्ना वा पुणुठए ॥४०॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥४१॥  
थणगं पज्जेमाणी । दारगं वा कुमारियं ।  
तं निक्खिवित्तु रोयन्तं । आहरे पाण-भोयणं ॥४२॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥४३॥  
जं भवे भत्तपाणं तु । कप्पाकप्पम्मि सङ्कियं ।  
देन्तियं पडियाइक्खे । "न मे कप्पै तारिसं" ॥४४॥  
दग-वारएण पिहियं । नीसाए पीढएण वा ।  
लोढेण वा वि लेवेण । सिलेसेण व केणई ॥४५॥  
तं च उब्भिन्दिउं देज्जा । समणठाए व दावए ।  
देन्तियं पडियाइक्खे । "न मे कप्पै तारिसं" ॥४६॥  
असणं पाणगं वा वि । खाइमं साइमं तहा ।  
जं जाणेज्ज सुणेज्जा वा । "दाणठा पगडं इमं" ॥४७॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥४८॥  
असणं पाणगं वा वि । खाइमं साइमं तहा ।  
जं जाणेज्ज सुणेज्जा वा । "पुण्णठा पगडं इमं" ॥४९॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥५०॥  
असणं पाणगं वा वि । खाइमं साइमं तहा ।  
जं जाणेज्ज सुणेज्जा वा । "वणिमठा पगडं इमं" ॥५१॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥५२॥  
असणं पाणगं वा वि । खाइमं साइमं तहा ।  
जं जाणेज्ज सुणेज्जा वा । "समणठा पगडं इमं" ॥५३॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥५४॥  
उद्देसियं कीयगडं । पूई-कम्मं च आहडं ।  
अज्झोयर पामिच्चं । मीस-जायं च वज्जए ॥५५॥  
उग्गमं से पुच्छेज्जा । कस्सठा केण वा कडं ।  
सोच्चा निस्सङ्कियं सुद्धं । पडिगाहेज्ज सञ्जए ॥५६॥  
असणं पाणगं वा वि । खाइमं साइमं तहा ।  
पुप्फेसु होज्ज उम्मीसं । बीएसु हरिएसु वा ॥५७॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥५८॥  
असणं पाणगं वा वि । खाइमं साइमं तहा ।  
उदगम्मि होज्ज निक्खित्तं । उत्तिङ्ग-पणगेसु वा ॥५९॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥६०॥  
असणं पाणगं वा वि । खाइमं साइमं तहा ।  
अगणिम्मि होज्ज निक्खित्तं । तं च सङ्घैया दए ॥६१॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥६२॥  
एवं उस्सक्किया ओसक्किया । उज्जालिया पज्जालिया निव्वाविया ।  
उस्सिञ्चियानिस्सिञ्चिया । उव्वत्तिया ओयारियादए ॥६३॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥६४॥  
होज्ज कठं सिले वा वि । इआलं वा वि एगया ।  
ठवियं सङ्कमठाए । तं च होज्ज चलाचलं ॥६५॥  
न तेण भिक्खु गच्छेज्जा, । दिठो तत्थ असञ्जमो ।  
गम्भीरं झुसिरं चेव । सव्विन्दिय-समाहिए ॥६६॥  
निस्सेणिं फलगं पीढं । उस्सवित्ताणमारुहे ।  
मञ्चं कीलं च पासायं । समणठाए व दावए ॥६७॥  
दुरुहमाणी पवडेज्जा । हत्थं पायं व लूसए, ।  
पुढवि-जीवे वि हिंसेज्जा । जे य तं-निस्सिया जगा ॥६८॥  
एयारिसे महा-दोसे । जाणिऊण महेसिणो ।  
तम्हा मालोहडं भिक्खं । न पडिगेण्हन्ति सञ्जया ॥६९॥  
कन्दं मूलं पलम्बं वा । आमं छिन्नं व सन्निरं ।  
तुम्बागं सिङ्गबरं च । आमगं परिवज्जए ॥७०॥  
तहेव सत्तु-चुण्णाइं । कोल-चुण्णाइ आवणे ।  
सक्कुलिं फाणियं पूयं । अन्नं वा वि तहाविह ॥७१॥  
विक्कायमाणं पसढं । रएण परिफासियं ।  
देन्तियं पडियाइक्खे । "न मे कप्पै तारिसं" ॥७२॥  
बहुणठियं पोग्गलं । अणिमिसं वा बहु-क- अयं ।  
अत्थियं तिन्दुयं बिल्लं । उच्छु-खण्डं च सम्बलिं ॥७३॥  
अप्पे सिया भोयण-ज्जाए । बहुणुज्झिय-धम्मिए ।  
देन्तियं पडियाइक्खे । "न मे कप्पै तारिसं" ॥७४॥  
तहेवुच्चावयं पाणं । अदुवा वार-धोयणं ।  
संसेइमं चाउलोगदं । अहुणा-धोयं विवज्जए ॥७५॥  
जं जाणेज्ज चिराधोयं । मईए दंसणेण वा ।  
पडिपुच्छिऊण सोच्चा वा । जं च निस्सङ्कियं भवे ॥७६॥  
अजीवं परिणयं नच्चा । पडिगाहेज्ज सञ्जए ।  
अह सङ्कियं भवेज्जा । आसाइत्ताण रोयए ॥७७॥  
"थोवमासायणठाए । हत्थगम्मि दलाहि मे ।  
मा मे अच्चम्बिलं पूइं, । नालं तण्हं विणेत्तए" ॥७८॥  
तं च अच्चम्बिलं पूइं । नालं तण्हं विणेत्तए ।  
देन्तियं पडियाइक्खे । "न मे कप्पै तारिसं" ॥७९॥  
तं च होज्ज अकामेणं । विमणेण पडिच्छियं ।  
तं अप्पणा न पिबे, । नो वि अन्नस्स दावए ॥८०॥  
एगन्तमवक्कमित्ता । अचित्तं पडिलेहिया ।  
जयं परिठवेज्जा, । परिठप्प पडिक्कमे ॥८१॥  
सिया य गोयरग्ग-गओ । इच्छेज्जा परिभोत्तुयं ।  
कोठगं भित्ति-मूलं वा । पडिलेहित्ताण फासुयं ॥८२॥  
अणुन्नवेत्तु मेहावी । पडिच्छन्नम्मि संवुडे ।  
हत्थगं सम्पमज्जित्ता । तत्थ भुञ्जेज्ज सञ्जए ॥८३॥  
तत्थ से भुञ्जमाणस्स । अठियं क- अओ सिया ।  
तण-कठ-सक्करं वा वि । अन्नं वा वि तहाविहं ॥८४॥  
तं उक्खिवित्तु न निक्खिवे, । आसएण न छड्डए ।  
हत्थेण तं गहेऊणं । एगन्तमवक्कमे ॥८५॥  
एगन्तमवक्कमित्ता । अचित्तं पडिलेहिया ।  
जयं परिठवेज्जा, । परिठप्प पडिक्कमे ॥८६॥  
सिया य भिक्खु इच्छेज्जा । सेज्जमागम्म भोत्तुयं ।  
स-पिण्डपायमागम्म । उडुयं पडिलेहिया ॥८७॥  
विणएण पविसित्ता । सगासे गुरुणो मुणी ।  
इरियावहियमायाय । आगओ य पडिक्कमे ॥८८॥  
आभोएत्ताण नीसेसं । ऐयारं जह-क्कमं ।   
गमणागमणे चेव । भत्तपाणे व सञ्जए ॥८९॥  
उज्जुप्पन्नो अणुव्विग्गो । अव्वक्खित्तेण चेयसा ।  
आलोए गुरु-सगासे । जं जहा गहियं भवे ॥९०॥  
न सम्ममालोइयं होज्जा । पुव्विं पच्छा व जं कडं ।  
पुणो पडिक्कमे तस्स, । वोसिठो चिन्तए इमं ॥९१॥  
अहो जिणेहि असावज्जा । वित्ती साहूण देसिया ।  
मोक्ख-साहणहेउस्स । साहु-देहस्स धारणा ॥९२॥  
नमोक्कारेण पारेत्ता । करेत्ता जिण-सन्थवं ।  
सज्झायं पठवेत्ताणं । वीसमेज्ज खणं मुणी ॥९३॥  
वीसमन्तो इमं चिन्ते । हियमठं लाभमठिओ ।  
जह मे अणुग्गहं कुज्जा । साहू, होज्जामि तारिओ ॥९४॥  
साहवो तो चियत्तेणं । निमन्तेज्ज जहक्कमं, ।  
जै तत्थ केइ इच्छेज्जा । तेहिं सद्धिं तु भुञ्जए ॥९५॥  
अह कोई न इच्छेज्जा । तओ भुञ्जेज्ज एगओ ।  
आलोए भायणे साहू । जयं अपरिसाडियं ॥९६॥  
तित्तगं व कडुयं व कसायं । अम्बिलं व महुरं लवणं वा ।  
एयं लद्धमन्नठ-पौत्तं । महु-घयं व भुञ्जेज्ज सञ्जए ॥९७॥  
अरसं विरसं वा वि । सूइयं वा असूइयं ।  
ओल्लं वा जै वा सुक्कं । मन्थु-कुम्मास-भोयणं ॥९८॥  
उप्पन्नं नाइहीलेज्जा । अप्पं वा बहु फासुयं, ।  
मुहा-लद्धं मुहा-जीवी । भुञ्जेज्जा दोस-वज्जियं ॥९९॥  
दुल्लहा उ मुहा-दाई, । मुहा-जीवी वि दुल्लहा, ।  
मुहा-दाई मुहा-जीवी । दो वि गच्छन्ति सोग्गैं ॥१००॥ ति बेमि ॥  
॥ पञ्चममध्ययनम् ॥५-१॥  
    
दसवेयालिय: ५-२ पञ्चममध्ययनम् ॥ द्वितीय उद्देशकः ।  
    
पडिग्गहं संलिहित्ताणं । लेव-मायाए सञ्जए ।  
दुगन्धं वा सुगन्धं वा । सव्वं भुञ्जे, न छड्डए ॥१॥  
सेज्जा निसीहियाए । समावन्नो य गोयरे ।  
आयावयठा भोच्चाणं । जै तेण न सन्थरे ॥२॥  
तओ कारणमुप्पन्ने । भत्तपाणं गवेसए ।  
विहिणा पुव्व-वुत्तेण । इमेणं उत्तरेण य ॥३॥  
कालेण निक्खमे भिक्खू, । कालेण य पडिक्कमे ।  
अकालं च विवज्जेत्ता । काले कालं समायरे ॥४॥  
"अकाले चरसि भिक्खू, । कालं न पडिलेहसि ।  
अप्पाणं च किलामेसि, । सन्निवेसं च गरिहसि" ॥५॥  
सै काले चरे भिक्खू, । कुज्जा पुरिसकारियं ।  
"अलाभो" त्ति न सोएज्जा, । "तवो" त्ति अहियासए ॥६॥  
तहेवुच्चावया पाणा । भत्तठाए समागया ।  
तणुजुयं न गच्छेज्जा, । जयमेव परक्कमे ॥७॥  
गोयरग्ग-पविठो उ । न निसीएज्ज कत्थई ।  
कहं च न पबन्धेज्जा । चिठित्ताण व सञ्जए ॥८॥  
अग्गलं फलिहं दारं । कवाडं वा वि सञ्जए ।  
अवलम्बिया न चिठेज्जा । गोयरग्ग-गओ मुणी ॥९॥  
समणं माहणं वा वि । किविणं वा वणीमगं ।  
उवसङ्कमन्तं भत्तठा । पाणठाए व सञ्जए ॥१०॥  
तं ऐक्कमित्तु न पविसे, । न चिठे चक्खु-गोयरे ।  
एगन्तमवक्कमित्ता । तत्थ चिठेज्ज सञ्जए ॥११॥  
वणीमगस्स वा तस्स । दायगस्सुभयस्स वा ।  
अप्पत्तियं सिया होज्जा । लहुत्तं पवयणस्स वा ॥१२॥  
पडिसेहिए व दिन्ने वा । तओ तम्मि नियत्तिए ।  
उवसङ्कमेज्ज भत्तठा । पाणठाए व सञ्जए ॥१३॥  
उप्पलं पौमं वा वि । कुमुयं वा मगदन्तियं ।  
अन्नं वा पुप्फ सच्चित्तं । तं च संलुञ्चिया दए ॥१४॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥१५॥  
उप्पलं पौमं वा वि । कुमुयं वा मगदन्तियं ।  
अन्नं वा पुप्फ सच्चित्तं । तं च सम्मद्दिया दए ॥१६॥  
तं भवे भत्तपाणं तु । सञ्जयाण अकप्पियं ।  
देन्तियं पडियाइक्खे । "न मे कप्पै तारिसं" ॥१७॥  
सालुयं वा बिरालियं । कुमुयं उप्पल-नालियं ।  
मुणालियं सासव-नालियं । उच्छु-क्खण्डं अनिव्वुडं ॥१८॥  
तरुणगं वा पवालं । रुक्खस्स तणगस्स वा ।  
अन्नस्स वा वि हरियस्स । आमगं परिवज्जए ॥१९॥  
तरुणियं वा छेवाडिं । आमियं भज्जियं सैं ।  
देन्तियं पडियाइक्खे । "न मे कप्पै तारिसं" ॥२०॥  
तहा कोलमणस्सिन्नं । वेलुयं कासव-नालियं ।  
तिल-पप्पडगं नीमं । आमगं परिवज्जए ॥२१॥  
तहेव चाउलं पिठं । वियडं वा तत्त-निव्वुडं ।  
तिल-पिठ पूइ-पिन्नागं । आमगं परिवज्जए ॥२२॥  
कविठं माउल-गं च । मूलगं मूलगत्तियं ।  
आमं अ-सत्थ-परिणयं । मणसा वि न पत्थए ॥२३॥  
तहेव फल-मन्थूणि । बीय-मन्थूणि जाणिया ।  
बिहेलगं पियालं च । आमगं परिवज्जए ॥२४॥  
समुयाणं चरे भिक्खू । कुलं उच्चावयं सया ।  
नीयं कुलमैक्कम्म । ऊसढं नाभिधारए ॥२५॥  
अदीणो वित्तिमेसेज्जा । न विसीएज्ज पण्डिए ।  
अमुच्छिओ भोयणम्मि । माय-न्ने एसणा-रए ॥२६॥  
"बहुं पर-घरे अत्थि । विविहं खाइम-साइमं" ।  
न तत्थ पण्डिओ कुप्पे, । इच्छा देज्ज परो न वा ॥२७॥  
सयणासण-वत्थं वा । भत्तपाणं व सञ्जए ।  
अदेन्तस्स न कुप्पेज्जा । पच्चक्खे वि य दीसओ ॥२८॥  
इत्थियं पुरिसं वा वि । डहरं वा महल्लगं ।  
वन्दमाणं न जाएज्जा, । नो य -अं फरुसं वए ॥२९॥  
जे न वन्दे न से कुप्पे, । वन्दिओ न समुक्कसे, ।  
एवमन्नेसमाणस्स । सामण्णमणुचिठई ॥३०॥  
सिया एगईओ लद्धुं । लोभेण विणिगूहई ।  
"मा मेयं दाइयं सन्तं । दठूणं सयमायए" ॥३१॥  
अत्तठा-गुरुओ लुद्धो । बहुं पावं पकुव्वई ।  
दुत्तोसओ य से होइ, । निव्वाणं च न गच्छई ॥३२॥  
सिया एगईओ लद्धुं । विविहं पाण-भोयणं ।  
भद्दगं भद्दगं भोच्चा । विवण्णं विरसमाहरे ॥३३॥  
जाणन्तु ता इमे समणा । "आययठी अयं मुणी ।  
सन्तुठो सेवई पन्तं । लूह-वित्ती सुतोसओ" ॥३४॥  
पूयणठा जसो-कामी । माण-सम्माण-कामए ।  
बहुं पसवई पावं, । माया-सल्लं च कुव्वई ॥३५॥  
सुरं वा मेरगं वा वि । अन्नं वा मज्जगं रसं ।  
स-सक्खं न पिबे भिक्खू । जसं सारक्खमप्पणो ॥३६॥  
पिया एगईओ तेणो । न मे कोइ वियाणई ।  
तस्स पस्सह दोसाइं, । नियडिं च सुणेह मे ॥३७॥  
वड्ढई सोण्डिया तस्स । माया-मोसं च भिक्खुणो ।  
अयसो य अनिव्वाणं । सययं च असाहुया ॥३८॥  
निच्चुव्विग्गो जहा तेणो । अत्त-कम्मेहि दुम्मई ।  
तारिसो मरणन्ते वि । नाराहेइ संवरं ॥३९॥  
आयरिए नाराहेइ । समणे यावि तारिसो ।  
गिहत्था वि -अं गरहन्ति । जेण जाणन्ति तारिसं ॥४०॥  
एवं तु अगुण-प्पेही । गुणाणं च विवज्जओ ।  
तारिसो मरणन्ते वि । नाराहेइ संवरं ॥४१॥  
तवं कुव्वै मेहावी, । पणीयं वज्जए रसं ।  
मज्ज-प्पमाय-विरओ । तवस्सी ऐउक्कसो ॥४२॥  
तस्स पस्सह कल्लाणं । अणेग-साहु-पूइयं ।  
विउलं अत्थ-सञ्जुत्तं । कित्तैस्सं, सुणेह मे ॥४३॥  
एवं तु गुण-प्पेही । अगुणाणं च विवज्जओ ।  
तारिसो मरणन्ते वि । आराहेइ संवरं ॥४४॥  
आयरिए आराहेइ । समणे यावि तारिसो ।  
गिहत्था वि -अं पूयन्ति । जेण जाणन्ति तारिसं ॥४५॥  
तव-तेणे वै-तेणे । रूव-तेणे य जे नरे ।  
आयार-भाव-तेणे य । कुव्वई देव-किब्बिसं ॥४६॥  
लद्धूण वि देवत्तं । उववन्नो देव-किब्बिसे ।  
तत्थावि से न याणाइ । ऽकिं मे किच्चा इमं फलञ्छ्ऽ ॥४७॥  
तत्तो वि से चैत्ताणं । लब्भिही एल-मूयगं ।  
नरयं तिरिक्ख-जोणिं वा । बोही जत्थ सु-दुल्लहा ॥४८॥  
एयं च दोसं दठूणं । नायपुत्तेण भासियं ।  
अणु-मायं पि मेहावी । माया-मोसं विवज्जए ॥४९॥  
सिक्खिऊण भिक्खेसण-सोहिं । सञ्जयाण बुद्धाण सगासे ।  
तत्थ भिक्खू सुप्पणिहिइन्दिए । तिव्व-लज्ज गुणवं विहरेज्जासि ॥५०॥ त्ति बेमि ॥  
॥ पञ्चममध्ययनम् ॥५-२॥  
    
दसवेयालिय: ६ षष्ठममध्ययनम् (धम्मठकहा।) ।  
    
नाण-दंसण-सम्पन्नं । सञ्जमे य तवे रयं ।  
गणिमागम-सम्पन्नं । उज्जाणम्मि समोसढं ॥१॥  
रायाणो रायमच्चा य । माहणा अदुव खत्तिया ।  
पुच्छन्ति निहुयप्पाणो । कहं भे आयार-गोयरो? ॥२॥  
तेसिं सो निहुओ दन्तो । सव्व-भूय-सुहावहो ।  
सिक्खाए सु-समाउत्तो । आइक्खै वियक्खणो ॥३॥  
हन्दि धम्मत्थ-कामाणं । निग्गन्थाणं सुणेह मे ।  
आयार-गोयरं भीमं । सयलं दुरहिठियं ॥४॥  
नन्नत्थ एरिसं वुत्तं । जं लोए परम-दुच्चरं ।  
विउलण्ठाण-भाइस्स । न भूयं न भविस्सई ॥५॥  
स-खुड्डग-वियत्ताणं । वाहियाणं च जे गुणा ।  
अखण्ड-कुडिया कायव्वा । तं सुणेह जहा तहा ॥६॥  
दस अठ य ठाणाइं । जाइं बालो ऽवरज्झई ।  
तत्थ अन्नयरे ठाणे । निग्गन्थत्ताओ भस्सई ॥७॥  
वय-छक्क काय-छक्कं । अकप्पो गिहि-भायणं ।  
पलियङ्क निसेज्जा य । सिणाणं सोभ-वज्जणं ॥८॥  
तत्थिमं पढमं ठाणं । महावीरेण देसियं ।  
अहिंसा निउणा दिठा । सव्वभूएसु सञ्जमो ॥९॥  
जावन्ति लोए पाणा । तसा अदुव थावरा ।  
ते जाणमजाणं वा । न हणे नो व घायए ॥१०॥  
सव्व-जीवा वि इच्छन्ति । जीविउं न मरिज्जिउं ।  
तम्हा पाण-वहं घोरं । निग्गन्था वज्जयन्ति -अं ॥११॥  
अप्पणठा परठा वा । कोहा वा जै वा भया ।  
हिंसगं न मुसं बूया । नो वि अन्नं वयावए ॥१२॥  
मुसा-वाओ य लोगम्मि । सव्व-साहूहि गरहिओ ।  
अविस्सासो य भूयाणं, । तम्हा मोसं विवज्जए ॥१३॥  
चित्तमन्तमचित्तं वा । अप्पं वा जै वा बहुं ।  
दन्त-सोहण-मेत्तं पि । ओग्गहंसि अजाइया ॥१४॥  
तं अप्पणा न गेण्हन्ति । नो वि गेण्हावए परं ।  
अन्नं वा गेण्हमाणं पि । नाणुजाणन्ति सञ्जया ॥१५॥  
अबम्भचरियं घोरं । पमायं दुरहिठियं ।  
नायरन्ति मुणी लोए । भेयाययण-वज्जिणो ॥१६॥  
मूलमेयमहम्मस्स । महादोस-समुस्सयं ।  
तम्हा मेहुण-संसग्गं । निग्गन्था वज्जयन्ति -अं ॥१७॥  
विडमुब्भेइमं लोणं । तेल्लं सप्पिं च फाणियं ।  
न ते सन्निहिमिच्छन्ति । नायपुत्त-वओ-रया ॥१८॥  
लोभस्सेसणुफासे । मन्ने अन्नयरामवि ।  
जे सिया सन्निही-कामे । गिही पव्वैए न से ॥१९॥  
जं पि वत्थं व पायं वा । कम्बलं पायपुञ्छणं ।  
तं पि सञ्जम-लज्जठा । धारेन्ति परिहरन्ति य ॥२०॥  
न सो परिग्गहो वुत्तो । नायपुत्तेण ताइणा ।  
"मुच्छा परिग्गहो वुत्तो" । इइ वुत्तं महेसिणा ॥२१॥  
सव्वत्थुवहिणा बुद्धा । संरक्खण-परिग्गहे ।  
अवि अप्पणो वि देहम्मि । नायरन्ति ममाइयं ॥२२॥  
अहो निच्चं तवो-कम्मं । सव्व-बुद्देहि वण्णियं ।  
जा य लज्जा-समा वित्ती । एग-भत्तं च भोयणं ॥२३॥  
सन्तिमे सुहुमा पाणा । तसा अदुव थावरा ।  
जाइं राओ अपासन्तो । कहमेसणियं चरे? ॥२४॥  
उदओल्लं बीय-संसत्तं । पाणा निव्वडिया महिं ।  
दिया ताइं विवज्जेज्जा, । राओ तत्थ कहं चरे? ॥२५॥  
एयं च दोसं दठूणं । नायपुत्तेण भासियं ।  
सव्वाहारं न भुञ्जन्ति । निग्गन्था राइभोयणं ॥२६॥  
पुढविकायं न हिंसन्ति । मणसा वयस कायसा ।  
तिविहेण करण-जोएण । सञ्जया सु-समाहिया ॥२७॥  
पुढविकायं विहिंसन्तो । हिंसई उ तयस्सिए ।  
तसे य विविहे पाणे । चक्खुसे य अचक्खुसे ॥२८॥  
तम्हा एयं वियाणित्ता । दोसं दुग्गै-वड्ढणं ।  
पुढविकाय-समारम्भं । जावज्जीवाए वज्जए ॥२९॥  
आउकायं न हिंसन्ति । मणसा वयस कायसा ।  
तिविहेण करण-जोएण । सञ्जया सु-समाहिया ॥३०॥  
आउकायं विहिंसन्तो । हिंसई उ तयस्सिए ।  
तसे य विविहे पाणे । चक्खुसे य अचक्खुसे ॥३१॥  
तम्हा एयं वियाणित्ता । दोसं दुग्गै-वड्ढणं ।  
आउकाय-समारम्भं । जावज्जीवाए वज्जए ॥३२॥  
जायतेयं न इच्छन्ति । पावगं जलैत्तए ।  
तिक्खमन्नयरं सत्थं । सव्वओ वि दुरासयं ॥३३॥  
पाईणं पडिणं वा वि । उड्ढं अणुदिसामवि ।  
अहे दाहिणओ वा वि । दहे उत्तरओ वि य ॥३४॥  
भूयाणमेसमाघाओ । हव्ववाहो, न संसओ ।  
तं पईव-पयावठा । सञ्जया किञ्चि नारभे ॥३५॥  
तम्हा एयं वियाणित्ता । दोसं दुग्गै-वड्ढणं ।  
तेउकाय-समारम्भं । जावज्जीवाए वज्जए ॥३६॥  
अनिलस्स समारम्भं । बुद्धा मन्नन्ति तारिसं ।  
सावज्ज-बहुलं चेयं, । नेयं ताईहि सेवियं ॥३७॥  
तालिय- एण पत्तेण । साहा-विहुयणेण वा ।  
न ते वीईउमिच्छन्ति । वीयावेऊण वा परं ॥३८॥  
जं पि वत्थं व पायं वा । कम्बलं पायपुञ्छणं ।  
न ते वायमुईरन्ति । जयं परिहरन्ति य ॥३९॥  
तम्हा एयं वियाणित्ता । दोसं दुग्गै-वड्ढणं ।  
वाउकाय-समारम्भं । जावज्जीवाए वज्जए ॥४०॥  
वणस्सैं न हिंसन्ति । मणसा वयस कायसा ।  
तिविहेण करण-जोएण । सञ्जया सु-समाहिया ॥४१॥  
वणस्सैं विहिंसन्तो । हिंसई उ तयस्सिए ।  
तसे य विविहे पाणे । चक्खुसे य अचक्खुसे ॥४२॥  
तम्हा एयं वियाणित्ता । दोसं दुग्गै-वड्ढणं ।  
वणस्सै-समारम्भं । जावज्जीवाए वज्जए ॥४३॥  
तसकायं न हिंसन्ति । मणसा वयस कायसा ।  
तिविहेण करण-जोएण । सञ्जया सु-समाहिया ॥४४॥  
तसकायं विहिंसन्तो । हिंसई उ तयस्सिए ।  
तसे य विविहे पाणे । चक्खुसे य अचक्खुसे ॥४५॥  
तम्हा एयं वियाणित्ता । दोसं दुग्गै-वड्ढणं ।  
तसकाय-समारम्भं । जावज्जीवाए वज्जए ॥४६॥  
जाइं चत्तारि ऽभोज्जाइं । इसिणाहार-माईणि ।  
ताइं तु विवज्जन्तो । सञ्जमं अणुपालए ॥४७॥  
पिण्डं सेज्जं च वत्थं च । चौत्थं पायमेव य ।  
अकप्पियं न इच्छेज्जा, । पडिगाहेज्ज कप्पियं ॥४८॥  
जे नियागं ममायन्ति । कीयमुद्देसियाहडं ।  
वहं ते समणुजाणन्ति । इइ वुत्तं महेसिणा ॥४९॥  
तम्हा असण-पाणाई । कीयमुद्देसियाहडं ।  
वज्जयन्ति ठियप्पाणो । निग्गन्था धम्म-जीविणो ॥५०॥  
कंसेसु कंस-पाएसु । कुण्ड-मोएसु वा पुणो ।  
भुञ्जन्तो असण-पाणाई । आयारा परिभस्सई ॥५१॥  
सीओदग-समारम्भे । मत्त-धोयण-छड्डणे ।  
जाइं छण्णन्ति भूयाइं । दिठो तत्थ असञ्जमो ॥५२॥  
पच्छाकम्मं पुरेकम्मं । सिया तत्थ न कप्पई ।  
एयमठं न भूञ्जन्ति । निग्गन्था गिहि-भायणे ॥५३॥  
आसन्दी-पलियङ्केसु । मञ्च-मासालएसु वा ।  
अणायरियमज्जाणं । आसैत्तु सैत्तु वा ॥५४॥  
नासन्दी-पलियङ्केसु । न निसेज्जा न पीढए ।  
निग्गन्था ऽपडिलेहाए । बुद्ध-वुत्तमहिठगा ॥५५॥  
गम्भीर-विजया एए । पाणा दुप्पडिलेहगा, ।  
आसन्दी-पलियङ्का य । एयमठं विवज्जिया ॥५६॥  
गोयरग्ग-पविठस्स । निसेज्जा जस्स कप्पई ।  
इमेरिसमणायारं । आवज्जै अबोहियं ॥५७॥  
विवत्ती बम्भचेरस्स । पाणाणं च वहे वहो ।  
वणीमग-पडीघाओ । पडिकोहो यगारिणं ॥५८॥  
अगुत्ती बम्भचेरस्स । इत्थीओ यावि सङ्कणं ।  
कुसील-वड्ढणं ठाणं । दूरओ परिवज्जए ॥५९॥  
तिण्हमन्नयरागस्स । निसेज्जा जस्स कप्पई ।  
जराए अभिभूयस्स । वाहियस्स तवस्सिणो ॥६०॥  
वाहिओ वा अरोगी वा । सिणाणं जो उ पत्थए ।  
वोक्कन्तो होइ आयारो, । जढो हवै सञ्जमो ॥६१॥  
सन्तिमे सुहुमा पाणा । घसासु भिलगासु य ।  
जे उ भिक्खू सिणायन्तो । वियडेणुप्पलावए ॥६२॥  
तम्हा ते न सिणायन्ति । सीएण उसिणेण वा ।  
जावज्जीवं वयं घोरं । असिणाणमहिठगा ॥६३॥  
सिणाणं अदुवा कक्कं । लोद्धं पौमगाणि य ।  
गायस्सुव्वअणठाए । नायरन्ति कयाइ वि ॥६४॥  
नगिणस्स वा वि मुण्डस्स । दीह-रोम-नहंसिणो ।  
मेहुणा उवसन्तस्स । किं विभूसाए कारियं! ॥६५॥  
विभूसा-वत्तियं भिक्खू । कम्मं बन्धै चिक्कणं ।  
संसार-सायरे घोरे । जेणं पडै दुरुत्तरे ॥६६॥  
विभूसा-वत्तियं चेयं । बुद्धा मन्नन्ति तारिसं ।  
सावज्जा-बहुलं चेयं, । नेयं ताईहि सेवियं ॥६७॥  
खवेन्ति अप्पाणममोह-दंसिणो । तवे रया सञ्जम अज्जवे गुणे ।  
धुणन्ति पावाइ पुरे-कडाइं, । नवाइ पावाइ न ते करेन्ति ॥६८॥  
सओवसन्ता अममा अकिञ्चणा । स-विज्ज-विज्जाणुगया जसंसिणो ।  
उउ-प्पसन्ने विमले व चन्दिमा । सिद्धिं विमाणाइ उवेन्ति ताइणो ॥६९॥ त्ति बेमि ॥  
॥ षष्ठममध्ययनम् ॥६॥  
    
दसवेयालिय: ७ सप्तममध्ययनम् (वक्कसुद्धी।) ।  
    
चौण्हं खलु भासाणं । परिसङ्खाय पन्नवं ।  
दोण्हं तु विणयं सिक्खे, । दो न भासेज्ज सव्वसो ॥१॥  
जा य सच्चा अवत्तव्वा । सच्चामोसा य जा मुसा ।  
जा य बुद्धेहि ऽआइण्णा । न तं भासेज्ज पन्नवं ॥२॥  
असच्चमोसं सच्चं च । अणवज्जमकक्कसं ।  
समुप्पेहमसन्दिद्धं । गिरं भासेज्ज पन्नवं ॥३॥  
एयं च अठमन्नं वा । जं तु नामेइ सासयं ।  
स भासं सच्चमोसं पि । तं पि धीरो विवज्जए ॥४॥  
वितहं पि तहामोत्तिं । जं गिरं भासए नरो ।  
तम्हा सो पुठो पावेणं, । किं पुण जो मुसं वए ॥५॥  
तम्हा ऽगच्छामो, वक्खामो, । अमुगं वा -ए भविस्सई ।  
अहं वा -अं करिस्सामि, । एसो वा -अं करिस्सईऽ ॥६॥  
एवमाई उ जा भासा । एस-कालम्मि सङ्किया ।  
सम्पयाईय-मठे वा । तं पि धीरो विवज्जए ॥७॥  
अईयम्मि य कालम्मी । पच्चुप्पन्न-मणागए ।  
जमठं तु न जाणेज्जा । ऽएवमेयऽं ति नो वए ॥८॥  
अईयम्मि य कालम्मी । पच्चुप्पन्न-मणागए ।  
जत्थ सङ्का भवे तं तु । ऽएवमेयऽं ति नो वए ॥९॥  
अईयम्मि य कालम्मी । पच्चुप्पन्न-मणागए ।  
निस्सङ्कियं भवे जं तु । ऽएवमेयऽं ति निद्दिसे ॥१०॥  
तहेव फरुसा भासा । गुरु-भूआवघाइणी ।  
सच्चा वि सा न वत्तव्वा । जओ पावस्स आगमो ॥११॥  
तहेव काणं ऽकाणेऽ त्ति । पण्डगं ऽपण्डगेऽ त्ति वा ।  
वाहियं वा वि ऽरोगिऽ त्ति । तेणं ऽचोरेऽ त्ति नो वए ॥१२॥  
एएणन्नेण अठेण । परो जेणुवहम्मई ।  
आयार-भाव-दोस-न्नू । न तं भासेज्ज पन्नवं ॥१३॥  
तहेव ऽहोलेऽ ऽगोलेऽ त्ति । ऽसाणेऽ वा ऽवसुलेऽ त्ति य ।  
ऽदमएऽ ऽदूहएऽ वा वि । न तं भासेज्ज पन्नवं ॥१४॥  
अज्जिए पज्जिए वा वि । अम्मो माउसिउ त्ति य ।  
पिउस्सिए भाइणेज्ज त्ति । धूए नत्तुणिए त्ति य ॥१५॥  
हले हले त्ति अन्ने त्ति । भए सामिणि गोमिणि ।  
होले गोले वसुले त्ति । इत्थियं नेवमालवे ॥१६॥  
नामधेज्जेण -अं बूया । इत्थी-गोत्तेण वा पुणो ।  
जहारिहमभिगिज्झ । आलवेज्ज लवेज्ज वा ॥१७॥  
अज्जए पज्जए वा वि । बप्पो चुल्ल-पिउ त्ति य ।  
माउला भाइणेज्ज त्ति । पुत्ते नत्तुणिय त्ति य ॥१८॥  
हे हो हले त्ति अन्न त्ति । भआ सामिय गोमिय ।  
होल गोल वसुल त्ति । पुरिसं नेवमालवे ॥१९॥  
नामधेज्जेण -अं बूया । पुरिस-गोत्तेण वा पुणो ।  
जहारिहमभिगिज्झ । आलवेज्ज लवेज्ज वा ॥२०॥  
पञ्चिन्दियाण पाणाणं । ऽएस इत्थी, अयं पुमऽं ।  
जाव -अं न विजाणेज्जा । ताव जाइ त्ति आलवे ॥२१॥  
तहेव मणुसं पसुं । पक्खिं वा वि सरीसिवं ।  
ऽथूले पमेइले वज्झे । पाइमेऽ त्ति य नो वए ॥२२॥  
परिवुड्ढे त्ति -अं बूया, । बूया उवचिए त्ति य ।  
सञ्जाए पीणिए वा वि । महाकाए त्ति आलवे ॥२३॥  
तहेव गाओ दुज्झाओ, । दम्मा गो-रहग त्ति य ।  
वाहिमा रह-जोग्ग त्ति, । नेवं भासेज्ज पन्नवं ॥२४॥  
जुवं-गवे त्ति -अं बूया, । धेणुं रसदय त्ति य ।  
रहस्से महल्लए वा वि । वए संवहणे त्ति य ॥२५॥  
तहेव गन्तुमुज्जाणं । पव्वयाणि वणाणि य ।  
रुक्खा महल्ल पेहाए । नेवं भासेज्ज पन्नवं ॥२६॥  
अलं पासाय-खम्भाणं । तोरणाणं गिहाण य ।  
फलिहग्गल-नावाणं । अलं उदग-दोणिणं ॥२७॥  
पीढए चङ्गबेरे य । नङ्गले मैये सिया ।  
जन्त-लठी व नाभी वा । गण्डिया व अलं सिया ॥२८॥  
आसणं सयणं जाणं । होज्जा वा किञ्चुवस्सए ।  
भूओवघाइणिं भासं । नेवं भासेज्ज पन्नवं ॥२९॥  
तहेव गन्तुमुज्जाणं । पव्वयाणि वणाणि य ।  
रुक्खा महल्ल पेहाए । एवं भासेज्ज पन्नवं ॥३०॥  
जाइमन्ता इमे रुक्खा । दीह-वआ महालया ।  
पयाय-साला विडिमा । वए दरिसणि त्ति य ॥३१॥  
तहा फलाइ पक्काइं । पाय-खज्जाइ नो वए ।  
वेलोइयाइ आलाइं । वेहिमाइं ति नो वए ॥३२॥  
असङ्घडा इमे अम्बा । बहु-निव्वैमा फला ।  
वएज्ज बहु-सम्भूया । भूय-रूव त्ति वा पुणो ॥३३॥  
तहोसहीओ पक्काओ । नीलियाओ छवी इ य ।  
लाइमा भज्जिमाओ त्ति । पिहु-खज्ज त्ति नो वए ॥३४॥  
रूढा बहु-सम्भूया । थिरा ऊसढा वि य ।  
गब्भियाओ पसूयाओ । ससाराओ त्ति आलवे ॥३५॥  
तहेव सङ्खडिं नच्चा । किच्चं कज्जं ति नो वए ।  
तेणगं वा वि वज्झे त्ति, । सु-तित्थे त्ति य आवगा ॥३६॥  
सङ्खडिं सङ्खडिं बूया, । पणियठं ति तेणगं, ।  
ऽबहु-समाणि तित्थाणि । आवगाणऽं वियागरे ॥३७॥  
तहा नईओ पुण्णाओ । काय-तिज्ज त्ति नो वए ।  
नावाहि तारिमाओ त्ति । पाणि-पेज्ज त्ति नो वए ॥३८॥  
बहु-वाहडा अगाहा । बहु-सलिलुप्पिलोदगा ।  
बहु-वित्थडोदगा यावि, । एवं भासेज्ज पन्नवं ॥३९॥  
तहेव सावज्जं जोगं । परस्सठाए निठियं ।  
कीरमाणं ति वा नच्चा । सावज्जं नालवे मुणी ॥४०॥  
सुकडे त्ति सुपक्के त्ति । सुछिन्ने सुहडे मडे ।  
सुनिठिए सुलठे त्ति । सावज्जं वज्जए मुणी ॥४१॥  
पयत्त-पक्के त्ति व पक्कमालवे, । पयत्त-छिन्न त्ति व छिन्नमालवे, ।  
पयत्त-लठ त्ति व कम्म-हेउयं, । पहार-गाढ त्ति व गाढमालवे ॥४२॥  
सव्वुक्कसं परग्घं वा । औलं नत्थि एरिसं ।  
अचक्कियमवत्तव्वं । अचियत्तं चेव नो वए ॥४३॥  
ऽसव्वमेयं वैस्सामि, । सव्वमेयऽं त्ति नो वए ।  
अणुवीइ सव्वं सव्वत्थ । एवं भासेज्ज पन्नवं ॥४४॥  
सु-क्कियं वा सु-विक्कीयं । अकिज्जं किज्जमेव वा ।  
ऽइमं गेण्ह, इमं मुञ्च । पणियऽं नो वियागरे ॥४५॥  
अप्पग्घे वा महग्घे वा । कए व विक्कए वि वा ।  
पणियठे समुप्पन्ने । अणवज्जं वियागरे ॥४६॥  
तहेवासञ्जयं धीरो । ऽआस, एहि करेहि वा ।  
सय, चिठ, वयाहिऽ त्ति । नेवं भासेज्ज पन्नवं ॥४७॥  
बहवे इमे असाहू । लोए वुच्चन्ति साहुणो ।  
न लवे असाहुं साहु त्ति, । साहुं साहु त्ति आलवे ॥४८॥  
नाण-दंसण-सम्पन्नं । सञ्जमे य तवे रयं ।  
एवं-गुण-समाउत्तं । सञ्जयं साहुमालवे ॥४९॥  
देवाणं मणुयाणं च । तिरियाणं च वुग्गहे ।  
अमुयाणं जओ होउ । मा वा होउ त्ति नो वए ॥५०॥  
वाओ वुठं व सीउण्हं । खेमं धायं सिवं ति वा ।  
कया -उ होज्ज एयाणि । मा वा होउ त्ति नो वए ॥५१॥  
तहेव मेहं व नहं व माणवं । न देव देव त्ति गिरं वएज्जा ।  
ऽसम्मुच्छिए उन्नए वा पओएऽ । वएज्ज वा ऽवुठे बलाहएऽ त्ति ॥५२॥  
अन्तलिक्ख त्ति -अं बूया । गुज्झाणुचरिय त्ति य ।  
रिद्धिमन्तं नरं दिस्स । ऽरिद्धिमन्तऽं ति आलवे ॥५३॥  
तहेव सावज्जणुमोयणी गिरा । ओहारिणी जा य परोवघाइणी ।  
से कोह लोह भयसा व माणवो । न हासमाणो वि गिरं वएज्जा ॥५४॥  
सव्वक्क-सुद्धिं समुपेहिया मुणी, । गिरं च दुठं परिवज्जए सया ।  
मियं अदुठं अणुवीइ भासए । सयाण मज्झे लहई पसंसणं ॥५५॥  
भासाए दोसे य गुणे य जाणिया । तीसे य दुठे परिवज्जए सया ।  
छसु सञ्जए सामणिए सया जए । वएज्ज बुद्धे हियमाणुलोमियं ॥५६॥  
परिक्ख-भासी सुसमाहिइन्दिए । चौक्कसायावगए अणिस्सिए ।  
स निद्धुणे धुत्त-मलं पुरे-कडं, । आराहए लोगमिणं तहा परं ॥५७॥ ति बेमि ॥  
॥ सप्तममध्ययनम् ॥७॥  
    
दसवेयालिय: ८ अषममध्ययनम् (आयारपणिही।) ।  
    
आयार-पणिहिं लद्धुं । जहा कायव्व भिक्खुणा ।  
तं भे उदाहरिस्सामि । आणुपुव्विं, सुणेह मे ॥१॥  
पुढवि दग अगणि मारुय । तण रुक्ख स-बीयगा ।  
तसा य पाणा जीव त्ति । इइ वुत्तं महेसिणा ॥२॥  
तेसिं अच्छण-जोएण । निच्चं होयव्वयं सिया ।  
मणसा काय वक्केण, । एवं भवै सञ्जए ॥३॥  
पुढवि भित्तिं सिलं लेलुं । नेव भिन्दे न संलिहे ।  
तिविहेण करण-जोएण । सञ्जए सु-समाहिए ॥४॥  
सुद्ध-पुढवीए न निसिए । ससरक्खम्मि य आसणे ।  
पमज्जित्तु निसीएज्जा । जाइत्ता जस्स ओग्गहं ॥५॥  
सीओदगं न सेवेज्जा । सिला-वुठं हिमाणि य ।  
उसिणोदगं तत्त-फासुयं । पडिगाहेज्ज सञ्जए ॥६॥  
उदओल्लं अप्पणो कायं । नेव पुञ्छे न संलिहे ।  
समुप्पेह तहा-भूयं । नो -अं सङ्घअए मुणी ॥७॥  
इङ्गालं अगणिं अच्चिं । अलायं वा स-जोइयं ।  
न उञ्जेज्जा न घएज्जा । नो -अं निव्वावए मुणी ॥८॥  
तालिय- एण पत्तेण । साहा-विहुयणेण वा ।  
न वीएज्ज अप्पणो कायं । बाहिरं वा वि पोग्गलं ॥९॥  
तण-रुक्खं न छिन्देज्जा । फलं मूलं व कस्सई ।  
आमगं विविहं बीयं । मणसा वि न पत्थए ॥१०॥  
गहणेसु न चिठेज्जा । बीएसु हरिएसु वा ।  
उदगम्मि तहा निच्चं । उत्तिङ्ग-पणगेसु वा ॥११॥  
तसे पाणे न हिंसेज्जा । वाया अदुव कम्मुणा ।  
उवरओ सव्वभूएसु । पासेज्ज विविहं जगं ॥१२॥  
अठ सुहुमाइ पेहाए । जाइं जाणित्तु सञ्जए ।  
दयाहिगारी भूएसु । आस चिठ सएहि वा ॥१३॥  
कयराइ अठ सुहुमाइं । जाइं पुच्छेज्ज सञ्जए? ।  
इमाइ ताइ मेहावी । आइक्खेज्ज वियक्खणे ॥१४॥  
सिणेहं पुप्फ-सुहुमं च । पाणुत्तिङ्गं तहेव य ।  
पणगं बीय हरियं च । अण्ड-सुहुमं च अठमं ॥१५॥  
एवमेयाणि जाणित्ता । सव्व-भावेण सञ्जए ।  
अप्पमत्ते जए निच्चं । सव्विन्दिय-समाहिए ॥१६॥  
धुवं च पडिलेहेज्जा । जोगसा पाय-कम्बलं ।  
सेज्जमुच्चारभूमिं च । सन्थारं अदुवासणं ॥१७॥  
उच्चारं पासवणं । खेलं सिङ्घाण-जल्लियं ।  
फासुयं पडिलेहित्ता । परिठावेज्ज सञ्जए ॥१८॥  
पविसित्तु परागारं । पाणठा भोयणस्स वा ।  
जयं चिठे, मियं भासे, । न य रूवेसु मणं करे ॥१९॥  
बहुं सुणेइ कण्णेहिं, । बहुं अच्छीहि पेच्छई, ।  
न य दिठं सुयं सव्वं । भिक्खू अक्खाउमरिहई ॥२०॥  
सुयं वा जै वा दिठं । न लवेज्जोवघाइयं ।  
न य केणै उवाएणं । गिहि-जोगं समायरे ॥२१॥  
निठाणं रस-निज्जूढं । भद्दगं पावगं ति वा ।  
पुठो वा वि अपुठो वा । लाभालाभं न निद्दिसे ॥२२॥  
न य भोयणम्मि गिद्धो । चरे उञ्छं अयम्पिरो ।  
अफासुयं न भुञ्जेज्जा । कीयमुद्देसियाहडं ॥२३॥  
सन्निहिं च न कुव्वेज्जा । अणु-मायं पि सञ्जए ।  
मुहा-जीवी असम्बुद्धे । हवेज्ज जग-निस्सिए ॥२४॥  
लूह-वित्ती सु-सन्तुठे । अप्पिच्छे सुहरे सिया ।  
आसुरत्तं न गच्छेज्जा । सोच्चाणं जिण-सासणं ॥२५॥  
कण्ण-सोक्खेहि सद्देहिं । पेमं नाभिनिवेसए ।  
दारुणं कक्कसं फासं । काएण अहियासए ॥२६॥  
खुहं पिवास दुस्सेज्जं । सीउण्हं अरई भयं ।  
अहियासे अव्वहिओ, । देहे दुक्खं महा-फलं ॥२७॥  
अत्थङ्गयम्मि आइच्चे । पुरत्था य अणुग्गए ।  
आहारमैयं सव्वं । मणसा वि न पत्थए ॥२८॥  
अतिन्तिणे अचवले । अप्प-भासी मियासणे ।  
हवेज्ज उयरे दन्ते, । थोवं लद्धुं न खिंसए ॥२९॥  
न बाहिरं परिभवे, । अत्ताणं न समुक्कसे, ।  
सुय-लाभे न मज्जेज्जा । जच्चा तवसि बुद्धिए ॥३०॥  
से जाणं अजाणं वा । कौ आहम्मियं पयं ।  
संवरे खिप्पमप्पाणं, । बीयं तं न समायरे ॥३१॥  
अणायारं परक्कम्म । नेव गूहे, न निण्हवे ।  
सुई सया वियड-भावे । असंसत्ते जिइन्दिए ॥३२॥  
अमोहं वयणं कुज्जा । आयरियस्स महप्पणो, ।  
तं परिगिज्झ वायाए । कम्मुणा उववायए ॥३३॥  
अधुवं जीवियं नच्चा । सिद्धि-मग्गं वियाणिया ।  
विणियएज्ज भोगेसु । आउं परिमियमप्पणो ॥३४॥  
(बलं थामं च पेहाए । सद्धामारोगमप्पणो ।)  
(खेत्तं कालं च विन्नाय । तहप्पाणं न जुञ्जए ॥ ॥)  
जरा जाव न पीलेइ । वाही जाव न वड्ढई ।  
जाविन्दिया न हायन्ति । ताव धम्मं समायरे ॥३५॥  
कोहं माणं च मायं च । लोभं च पाव-वड्ढणं ।  
वमे चत्तारि दोसे उ । इच्छन्तो हियमप्पणो ॥३६॥  
कोहो पीइं पणासेइ, । माणो विणय-नासणो ।  
माया मित्ताणि नासेइ, । लोभो सव्व-विणासणो ॥३७॥  
उवसमेण हणे कोहं, । माणं मद्दवया जिणे ।  
मायं चज्जव-भावेण, । लोभं सन्तोसओ जिणे ॥३८॥  
कोहो य माणो य अणिग्गहीया । माया य लोभो य पवड्ढमाणा ।  
चत्तारि एए कसिणा कसाया । सिञ्चन्ति मूलाइ पुणब्भवस्स ॥३९॥  
राइणिएसु विणयं पौञ्जे, । धुव-सीलयं सययं हावएज्जा ।  
कुम्मो व्व अल्लीण-पलीण-गुत्तो । परक्कमेज्जा तव-सञ्जमम्मि ॥४०॥  
निद्दं च न बहु-मन्नेज्जा, । स-प्पहासं विवज्जए ।  
मिहो-कहाहिं न रमे । सज्झायम्मि रओ सया ॥४१॥  
जोगं च समण-धम्मम्मि । जुञ्जे अणलसो धुवं ।  
जुत्तो य समण-धम्मम्मि । अठं लहै अणुत्तरं ॥४२॥  
इहलोग-पारत्त-हियं । जेणं गच्छै सोग्गैं ।  
बहु-सुयं पज्जुवासेज्जा, । पुच्छेज्जत्थ-विणिच्छयं ॥४३॥  
हत्थं पायं च कायं च । पणिहाय जिइन्दिए ।  
अल्लीण-गुत्तो निसिए । सगासे गुरुणो मुणी ॥४४॥  
न पक्खओ न पुरओ । नेव किच्चाण पिठओ ।  
न य ऊरुं समासेज्जा । चिठेज्जा गुरुणन्तिए ॥४५॥  
अपुच्छिओ न भासेज्जा । भासमाणस्स अन्तरा ।  
पिठि-मंसं न खाएज्जा, । माया-मोसं विवज्जए ॥४६॥  
अप्पत्तियं जेण सिया । आसु कुप्पेज्ज वा परो ।  
सव्वसो तं न भासेज्जा । भासं अहिय-गामिणिं ॥४७॥  
दिठं मियं असन्दिद्धं । पडिपुण्णं वियञ्जियं ।  
अयम्पिरमणुव्विग्गं । भासं निसिर अत्तवं ॥४८॥  
आयार-पन्नत्ति-धरं । दिठिवायमहिज्जगं ।  
वै-विक्खलियं नच्चा । न तं उवहसे मुणी ॥४९॥  
नक्खत्तं सुमिणं जोगं । निमित्तं मन्त-भेसजं ।  
गिहिणो तं न आइक्खे । भूयाहिगरणं पयं ॥५०॥  
अन्नठं पगडं लयणं । भएज्ज सयणासणं ।  
उच्चार-भूमि-सम्पन्नं । इत्थी-पसु-विवज्जियं ॥५१॥  
विवित्ता य भवे सेज्जा, । नारीणं न लवे कहं ।  
गिहि-सन्थवं न कुज्जा, । कुज्जा साहूहि सन्थवं ॥५२॥  
जहा कुक्कुड-पोयस्स । निच्चं कुललओ भयं ।  
एवं खु बम्भयारिस्स । इत्थी-विग्गहओ भयं ॥५३॥  
चित्त-भित्तिं न निज्झाए । नारिं वा सुणलङ्कियं, ।  
भक्खरं पिव दठूणं । दिठिं पडिसमाहरे ॥५४॥  
हत्थ-पाय-पडिच्छिन्नं । कण्ण-नास-विगप्पियं ।  
अवि वाससैं नारिं । बम्भयारी विवज्जए ॥५५॥  
विभूसा इत्थि-संसग्गी । पणीय-रस-भोयणं ।  
नरस्सत्त-गवेसिस्स । विसं तालौडं जहा ॥५६॥  
अङ्ग-पच्चङ्ग-सण्ठाणं । चारुल्लविय-पेहियं ।  
इत्थीणं तं न निज्झाए । काम-राग-विवड्ढणं ॥५७॥  
विसएसु मणुन्नेसुं । पेमं नाभिनिवेसए ।  
अणिच्चं तेसि विन्नाय । परिणामं पोग्गलाण उ ॥५८॥  
पोग्गलाण परीणामं । तेसिं नच्चा जहा तहाũ।  
विणीय-तण्हो विहरे । सीईभूएण अप्पणा ॥५९॥  
जाए सद्धाए निक्खन्तो । परियायण्ठाणमुत्तमं ।  
तमेव अणुपालेज्जा । गुणे आयरिय-सम्मए ॥६०॥  
तवं चिमं सञ्जम-जोगयं च । सज्झाय-जोगं च सया अहिठए ।  
सूरे व सेणाए समत्त-माउहे । अलमप्पणो होइ अलं परेसिं ॥६१॥  
सज्झाय-सज्झाण-रयस्स ताइणो । अपाव-भावस्स तवे रयस्स ।  
विसुज्झई जं से मलं पुरे-कडं । समीरियं रुप्प-मलं व जोइणा ॥६२॥  
से तारिसे दुक्ख-सहे जिइन्दिए । सुएण जुत्ते अममे अकिञ्चणे ।  
विरायई कम्म-घणम्मि अवगए । कसिणब्भ-पुडावगमे व चन्दिम ॥६३॥ त्ति बेमि  
॥  
॥ अषममध्ययनम् ॥८॥  
    
दसवेयालिय: ९-१ नवममध्ययनम् ॥ प्रथम उद्देशकः (विणयसमाही।) ।  
    
थम्भा व कोहा व मय-प्पमाया । गुरुस्सगासे विणयं न सिक्खे ।  
सो चेव ओ तस्स अभूइ-भावो, । फलं व कीयस्स वहाय होइ ॥१॥  
जे यावि मन्द त्ति गुरुं विइत्ता । डहरे इमे अप्प-सुए त्ति नच्चा ।  
हीलन्ति मिच्छं पडिवज्जमाणा । करेन्ति आसायण ते गुरूणं ॥२॥  
पगईए मन्दा वि भवन्ति एगे । डहरा वि य जे सुय-बुद्धोववेया ।  
आयारमन्ता गुण सुठियप्पा । जे हीलिया सिहिरिव भास कुज्जा ॥३॥  
जे यावि नागं डहरं ति नच्चा । आसायए से अहियाय होइ ।  
एवायरियं पि हु हीलयन्तो । नियच्छई जाइ-पहं खु मन्दे ॥४॥  
आसीविसो यावि परं सु-रुठो । किं जीव-नासाओ परं नु कुज्जा? ।  
आयरिय-पाया पुण अप्पसन्ना, । अबोहिणासायण नत्थि मोक्खो ॥५॥  
जो पावगं जलियमवक्कमेज्जा । आसीविसं वा वि हु कोवएज्जा ।  
जो वा विसं खायै जीवियठी । एसोवमासायणया गुरूणं ॥६॥  
सिया हु से पावय नो डहेज्जा, । आसीविसो वा कुविओ न भक्खे ।  
सिया विसं हालहलं न मारे, । न यावि मोक्खो गुरु-हीलणाए ॥७॥  
जो पव्वयं सिरसा भेत्तुमिच्छे । सुत्तं व सीहं पडिबोहएज्जा ।  
जो वा दए सत्तिणग्गे पहारं । एसोवमासायणया गुरूणं ॥८॥  
सिया हु सीसेण गिरिं पि भिन्दे । सिया हु सीहो कुविओ न भक्खे ।  
सिया न भिन्देज्ज व सत्तिणग्गं । न यावि मोक्खो गुरु-हीलणाए ॥९॥  
आयरिय पाया पुण अप्पसन्ना, । आबोहिणासासण नत्थि मोक्खो ।  
तम्हा अणाबाह-सुहाभिकङ्खी । गुरु-प्पसायाभिमुहो रमेज्जा ॥१०॥  
जहाहियग्गी जलणं नमंसे । नाणाहुई-मन्त-पयाभिसित्तं ।  
एवायरियं उवचिठएज्जा । अणन्त-नाणोवगओ वि सन्तो ॥११॥  
जस्सन्तिए धम्म-पयाइ सिक्खे । तस्सन्तिए विणैयं पौञ्जे ।  
सक्कारए सिरसा पञ्जलीओ । काय-ग्गिरा "भो" मणसा य निच्चं ॥१२॥  
लज्जा दया सञ्जम बम्भचेरं । कल्लाण-भागिस्स विसोहिण्ठाणं ।  
जे मे गुरू सययमणुसासयन्ति । ते हं गुरू सययं पूययामि ॥१३॥  
जहा निसन्ते तवणच्चिमाली । पभासई केवल-भारहं तु ।  
एवायरिओ सुय-सील-बुद्धिए । विरायई सुर-मज्झे व इन्दो ॥१४॥  
जहा ससी कोमुइ-जोग-जुत्ते । नक्खत्त-तारा-गण-परिवुडप्पा ।  
खे सोहई विमले अब्भ-मुक्के, । एवं गणी सोहै भिक्खु-मज्झे ॥१५॥  
महागरा आयरिया महेसी । समाहि-जोगे सुय-सील-बुद्धिए ।  
सम्पाविउ-कामे अणुत्तराइं । आराहए, तोसए धम्म-कामी ॥१६॥  
सोच्चाण मेहावि-सुभासियाइं । सुस्सूसए आयरियप्पमत्तो ।  
आराहैत्ताण गुणे अणेगे । से पावई सिद्धिमणुत्तरं ति ॥१७॥ बेमि ॥  
॥ नवममध्ययनम् ॥९-१॥  
    
दसवेयालिय: ९-२ नवममध्ययनम् ॥ द्वितीय उद्देशकः ।  
    
मूलाओ खन्ध-प्पभवो दुमस्स, । खन्धाओ पच्छा समुवेन्ति साहा ।  
साह-प्पसाहा विरुहन्ति पत्ता, । तओ से पुप्फं च फलं रसो य ॥१॥  
एवं धम्मस्स विणओ । मूलं, परमो से मोक्खो ।  
जेण कित्तिं सुयं सग्घं । निस्सेसं चाभिगच्छई ॥२॥  
जे य चण्डे मिए थद्धे । दुव्वाई नियडी सढे ।  
वुज्झई से अविणीयप्पा । कठं सोय-गयं जहा ॥३॥  
विणयं पि जो उवाएण । चोइओ कुप्पई नरो ।  
दिव्वं सो सिरिमेज्जन्तिं । दण्डेण पडिसेहए ॥४॥  
तहेव अविणीयप्पा । उववज्झा हया गया ।  
दीसन्ति दुहमेहन्ता । आभिओगमुवठिया ॥५॥  
तहेव सुविणीयप्पा । उववज्झा हया गया ।  
दीसन्ति सुहमेहन्ता । इड्ढिं पत्ता महायसा ॥६॥  
तहेव अविणीयप्पा । लोगंसि नर-नारिओ ।  
दीसन्ति दुहमेहन्ता । छाया ते विगलिन्दिया ॥७॥  
दण्ड-सत्थ-परिजुण्णा । असब्भ-वयणेहि य ।  
कलुणा विवन्न-छन्दा । खुप्पिवासाए परिगया ॥८॥  
तहेव सुविणीयप्पा । लोगंसि नर-नारिओ ।  
दीसन्ति सुहमेहन्ता । इड्ढिं पत्ता महायसा ॥९॥  
तहेव अविणीयप्पा । देवा जक्खा य गुज्झगा ।  
दीसन्ति दुहमेहन्ता । आभिओगमुवठिया ॥१०॥  
तहेव सुविणीयप्पा । देवा जक्खा य गुज्झगा ।  
दीसन्ति सुहमेहन्ता । इड्ढिं पत्ता महायसा ॥११॥  
जे आयरियणुवज्झायाणं । सुस्सूसा-वयणं-करा ।  
तेसिं सिक्खा पवड्ढन्ति । जल-सित्ता इव पायवा ॥१२॥  
अप्पणठा परठा वा । सिप्पा नेउणियाणि य ।  
गिहिणो उवभोगठा । इहलोगस्स कारणा ॥१३॥  
जेण बन्धं वहं घोरं । परियावं च दारुणं ।  
सिक्खमाणा नियच्छन्ति । जुत्ता ते ललिइन्दिया ॥१४॥  
ते वि तं गुरुं पूयन्ति । तस्स सिप्पस्स कारणा ।  
सक्कारेन्ति नमंसन्ति । तुठा निद्देस-वत्तिणो ॥१५॥  
किं पुण जे सुय-ग्गाही । अणन्त-हिय-कामए! ।  
आयरिया जं वए भिक्खू । तम्हा तं नाइवत्तए ॥१६॥  
नीयं सेज्जं गैं ठाणं, । नीयं च आसणाणि य, ।  
नीयं च पाए वन्देज्जा, । नीयं कुज्जा य अञ्जलिं ॥१७॥  
सङ्घऐत्ता काएणं । तहा उवहिणा-मवि ।  
"खमेह अवराहं मे" । वएज्ज "न पुणो" त्ति य ॥१८॥  
दुग्गओ वा पओएणं । चोइओ वहई रहं, ।  
एवं दुबुद्धि किच्चाणं । वुत्तो वुत्तो पकुव्वई ॥१९॥  
(आलवन्ते लवन्ते वा । न निसेज्जाए पडिस्सुणे ।)  
(मोत्तूणं आसणं धीरो । सुस्सूसाए पडिस्सुणे ॥)  
कालं छन्दोवयारं च । पडिलेहित्ताण हेउहिं ।  
तेणं तेणं उवाएहिं । तं तं सम्पडिवायए ॥२०॥  
विवत्ती अविणीयस्स, । सम्पत्ती विणियस्स य ।  
जस्सेयं दुहओ नायं । सिक्खं से अभिगच्छई ॥२१॥  
जे यावि चण्डे मैणिड्ढि-गारवे । पिसुणे नरे साहस हीण-पेसणे ।  
अदिठ-धम्मे विणए अकोविए । असंविभागी न हु तस्स मोक्खो ॥२२॥  
निद्देस-वत्ती पुण जे गुरूणं । सुयत्थ-धम्मा विणयम्मि कोविया ।  
तरित्तु ते ओहमिणं दुरुत्तरं । खवित्तु कम्मं गैमुत्तमं गय ॥२३॥ त्ति बेमि ॥  
॥ नवममध्ययनम् ॥९-२॥  
    
दसवेयालिय: ९-३ नवममध्ययनम् ॥ तृतीय उद्देशकः ॥  
    
आयरियग्गिमिवाहियग्गी । सुस्सूसमाणो पडिजागरेज्जा ।  
आलोइयं इङ्गियमेव नच्चा । जो छन्दमाराहयई स पुज्जो ॥१॥  
आयार-मठा विणयं पौञ्जे । सुस्सूसमाणो परिगिज्झ वक्कं ।  
जहोवैठं अभिकङ्खमाणो । गुरुं तु नासाययई, स पुज्जो ॥२॥  
राइणिएसु विणयं पौञ्जे । डहरा वि य जे परियाय-जेठा ।  
नियत्तणे वऐ सच्च-वाई । ओवायवं वक्क-करे, स पुज्जो ॥३॥  
अन्नायणुञ्छं चरई विसुद्धं । जवणठया समुयाणं च निच्चं ।  
अलद्धुयं नो परिदेवएज्जा, । लद्धुं न विकन्थयई, स पुज्जो ॥४॥  
सन्थार-सेज्जासण-भत्तपाणे । अप्पिच्छया ऐलाभे वि सन्ते ।  
जो एवमप्पाणभितोसएज्जा । सन्तोस-पाहन्न रए स पुज्जो ॥५॥  
सक्का सहेउं आसाए क- अया । अओमया उच्छहया नरेणं ।  
अणासए जो उ सहेज्ज क- ए । वईमए कण्ण-सरे स पुज्जो ॥६॥  
मुहुत्त-दुक्खा उ हवन्ति क- अया । अओमया, ते वि तओ सुणुद्धरा ।  
वाया-दुरुत्ताणि दुरुद्धराणि । बेराणुबन्धीणि महब्भयाणि ॥७॥  
समावयन्ता वयणाभिघाया । कण्णं-गया दुम्मणियं जणन्ति ।  
धम्मो त्ति किच्चा परमग्ग-सूरे । जिइन्दिए जो सहई स पुज्जो ॥८॥  
अवण्ण-वायं च परम्मुहस्स । पच्चक्खओ पडिणीयं च भासं ।  
ओहारिणिं अप्पियकारिणिं च । भासं न भासेज्ज सया, स पुज्जो ॥९॥  
अलोलुए अक्कुहए अमाई । अपिसुणे यावि अदीण-वित्ती ।  
नो भावए नो वि य भावियप्पा । अकोउहल्ले य सया स पुज्जो ॥१०॥  
गुणेहि साहू, अगुणेहि ऽसाहू, । गेण्हाहि साहू-गुण, मुञ्चसाहू ।  
वियाणिया अप्पगमप्पएणं । जो राग-दोसेहि समो स पुज्जो ॥११॥  
तहेव डहरं व महल्लगं वा । इत्थी पुमं पव्वैयं गिहिं वा ।  
नो हीलए नो वि य खिंसएज्जा, । थम्भं च कोहं च चए, स पुज्जो ॥१२॥  
जे माणिया सययं माणयन्ति । जत्तेण कन्नं व निवेसयन्ति ।  
ते माणए माणरिहे तवस्सी । जिइन्दिए सच्च-रए, स पुज्जो ॥१३॥  
तेसिं गुरूणं गुणसागराणं । सोच्चाण मेहावि सुभासियाइं ।  
चरे मुणी पञ्चरए तिगुत्तो । चौक्कसायावगए, स पुज्जो ॥१४॥  
गुरुमिह सययं पडियरिय मुणी । जिण-वय-निउणे अभिगम-कुसले ।  
धुणिय रय-मलं पुरे-कडं । भासुरमौलं गैं गय ॥१५॥ त्ति बेमि ॥  
॥ नवममध्ययनम् ॥९-३॥  
दसवेयालिय: ९-४ नवममध्ययनम् ॥ चतुर्थ उद्देशकः ॥  
    
   सुयं मे आउसं तेणं भगवया एवमक्खायं । इह ॥*१।१॥  
खलु थेरेहिं भगवन्तेहिं चत्तारि विणय-समाहिठाणा ॥*१।२॥  
पन्नत्ता ॥ कयरे खलु ते थेरेहिं भगवन्तेहिं चत्तारि ॥*१।३॥  
विणय-समाहिठाणा पन्नत्ता? इमे खलु ते थेरेहिं भगवन्तेहिं ॥*१।४॥  
चत्तारि विणय-समाहिठाणा पन्नत्ता, तं ॥*१।५॥  
जहा । विणय-समाही सुय-समाही तव-समाही आयार-समाही ॥*१।६॥  
॥१॥ ॥*१।७॥  
    
विणए सुए तवे य । आयारे निच्चं पण्डिया ।  
अभिरामयन्ति अप्पाणं । जे भवन्ति जिइन्दिया ॥२॥ ॥१॥  
    
चौव्विहा खलु विणय-समाही भवै, तं जहा । अणुसासिज्जन्तो ॥*३।१॥  
सुस्सूसै, सम्मं सम्पडिवज्जै, वेयमाराहयै, ॥*३।२॥  
न य भवै अत्त-सम्पग्गहिए चौत्थं पयं ॥*३।३॥  
भवै ॥३॥ भवै य एत्थ सिलोगो ॥*३।४॥  
    
पेहेइ हियाणुसासणं, । सुस्सूसई, तं च पुणो अहिठए ।  
न य माण-मएण मज्जै । विणय-समाही आययठिए ॥४॥ ॥२॥  
    
   चौव्विहा खलु सुय-समाही भवै, तं जहा ॥*५।१॥  
सुयं मे भविस्सै त्ति अज्झाइयव्वं भवै, एगग्गचित्तो ॥*५।२॥  
भविस्सामि त्ति अज्झाइयव्वं भवै, अप्पाणं ॥*५।३॥  
ठावैस्सामि त्ति अज्झाइयव्वं भवै, ठिओ परं ॥*५।४॥  
ठावैस्सामि त्ति अज्झाइयव्वं भवै चौत्थं पयं ॥*५।५॥  
भवै ॥५॥ भवै य एत्थ सिलोगो ॥*५।६॥  
    
   नाणमेगग्ग-चित्तो य । ठिओ ठावयई परं ।  
   सुयाणि य अहिज्जित्ता । रओ सुय-समाहिए ॥६॥ ॥३॥  
    
   चौव्विहा खलु तव-समाही भवै, तं जहा । नो ॥*७।१॥  
इहलोगठयाए तवमहिठेज्जा, नो परलोगठयाए तवमहिठेज्जा, ॥*७।२॥  
नो कित्ति-वण्ण-सद्द-सिलोगठयाए तवमहिठेज्जा, ॥*७।३॥  
नन्नत्थ निज्जरठयाए तवमहिठेज्जा चौत्थं ॥*७।४॥  
पयं भवै ॥७॥ भवै य एत्थ सिलोगो ॥*७।५॥  
    
  विविह-गुण-तवो-रए य निच्चं । भवै निरासए निज्जरठिए ।  
  तवसा धुणै पुराण-पावगं । जुत्तो सया तव-समाहिए ॥८॥ ॥४॥  
    
   चौव्विहा खलु आयार-समाही भवै, तं जहा ॥*९।१॥  
नो इहलोगठयाए आयारमहिठेज्जा, ना परलोगठयाए ॥*९।२॥  
आयारमहिठेज्जा, नो कित्ति-वण्ण-सद्द-सिलोगठयाए ॥*९।३॥  
आयारमहिठेज्जा, नन्नत्थ आरहन्तेहिं हेऊहिं ॥*९।४॥  
आयारमहिठेज्जा चौत्थं पयं भवै ॥९॥ ॥*९।५॥  
    
भवै य एत्थ सिलोगो ॥*१०।१॥  
जिण-वयण-रए अतिन्तणे । पडिपुण्णाययमाययठिए ।  
आयार-समाहि-संवुडे । भवै य दन्ते भाव-सन्धए ॥१०॥ ॥५॥  
    
  अभिगम चौरो समाहिओ । सुविसुद्धो सुसमाहियप्पओ ।  
  विउल-हिय-सुहावहं पुणो । कुव्वै सो पय-खेममप्पणो ॥११॥ ॥६॥  
  जाइ-मरणाओ मुच्चई । इत्थत्थं च चयै सव्वसो ।  
  सिद्धे वा भवै सासए । देवो वा अप्प-रए महिड्ढिए ॥१२॥ ॥७॥ त्ति बेमि ॥  
॥ नवममध्ययनम् ॥९-४॥  
    
दसवेयालिय: १० दशममध्ययनम् (स-भिक्खुणज्झयणं।) ।  
    
निक्खम्म-माणाय बुद्ध-वयणे । निच्चं चित्त-समाहिओ हवेज्जा ।  
इत्थीण वसं न यावि गच्छे । वन्तं नो पडियायई जे स भिक्खू ॥१॥  
पुढविं न खणे न खणावए, । सीओदगं न पिए न पियावए ।  
अगणि सत्थं जहा सु-निसियं । तं न जले न जलावए जे स भिक्खू ॥२॥  
अनिलेण न वीए न वीयावए, । हरियाणि न छिन्दे न छिन्दावए ।  
बीयाणि सया विवज्जयन्तो । सच्चित्तं नाहारए जे स भिक्खू ॥३॥  
वहणं तस-थावराण होइ । पुढवि-तण-कठ-निस्सियाणं ।  
तम्हा उद्देसियं न भुञ्जे, । नो वि पए न पयावए जे स भिक्खू ॥४॥  
रोइय-नायपुत्त-वयणे । अप्प-समे मन्नेज्ज छप्पि काए ।  
पञ्च य फासे महव्वयाइं । पञ्चासव-संवरए जे स भिक्खू ॥५॥  
चत्तारि वमे सया कसाए । धुव-जोगी य हवेज्ज बुद्ध-वयणे ।  
अहणे निज्जाय-रूव-रयए । गिहि-जोगं परिवज्जए जे स भिक्खू ॥६॥  
सम्मद्दिठी सया अमूढे । "अत्थि हु नाणे तवे सञ्जमे य" ।  
तवसा धुणै पुराण-पावगं । मण-वय-काय-सुसंवुडे जे स भिक्खू ॥७॥  
तहेव असणं पाणगं वा । विविहं खाइम-साइमं लभित्ता ।  
"होही अठो सुए परे वा" । तं न निहे न निहावए जे स भिक्खू ॥८॥  
तहेव असणं पाणगं वा । विविहं खाइम-साइमं लभित्ता ।  
छन्दिय साहम्मियाण भुञ्जे । भोच्चा सज्झाय-रए य जे स भिक्खू ॥९॥  
न य वुग्गहियं कहं कहेज्जा । न य कुप्पे निहुइन्दिए पसन्ते ।  
सञ्जम-धुव-जोग-जुत्ते । उवसन्ते अविहेडए जे स भिक्खू ॥१०॥  
जो सहै हु गाम-क- अए । अक्कोस-पहार-तज्जणाओ य ।  
भय-भेरव-सद्द स-प्पहासे । सम-सुह-दुक्ख-सहे य जे स भिक्खू ॥११॥  
पडिमं पडिवज्जिया मसाणे । नो भाए भय-भेरवाइ दिस्स ।  
विविह-गुण-तवो-रए य निच्चं । न सरीरं चाभिकङ्खई जे स भिक्खू ॥१२॥  
असैं वोसठ-चत्त-देहे । अक्कुठे व हए व लूसिए वा ।  
पुढवि-समे मुणी हवेज्जा । अनियाणे अकोहल्ले य जे स भिक्खू ॥१३॥  
अभिभूय काएण परीसहाइं । समुद्धरे जाइ-पहाओ अप्पयं ।  
विइत्तु जाई-मरणं महब्भयं । तवे रए सामणिए जे स भिक्खू ॥१४॥  
हत्थ-सञ्जए पाय-सञ्जए । वाय-सञ्जए सञ्जैन्दिए ।  
अज्झप्प-रए सुसमाहियप्पा । सुत्तत्थं च वियाणई जे स भिक्खू ॥१५॥  
उवहिम्मि अमुच्छिए अगिद्धे । अन्नायणुञ्छं पुल-निप्पुलाए ।  
कय-विक्कय-सन्निहिआ विरए । सव्व-सङ्गावगए य जे स भिक्खू ॥१६॥  
अलोलो भिक्खू न रसेसु गिद्धे । उञ्छं चरे जीविय-नाभिकङ्खी ।  
इड्ढिं च सक्कारण पूयणं च । चए ठियप्पा अणिहे जे स भिक्खू ॥१७॥  
न परं वएज्जासि "अयं कुसीले" । जेणन्नो कुप्पेज्ज न तं वएज्जा ।  
जाणिय पत्तेय पुण्ण-पावं । अत्ताणं न समुक्कसे जे स भिक्खू ॥१८॥  
न जाइ-मत्ते न य रूव-मत्ते । न लाभ-मत्ते न सुएण मत्ते ।  
मयाणि सव्वाणि विवज्जयन्तो । धम्म-ज्झाण-रए य जे स भिक्खू ॥१९॥  
पवेयए अज्ज-पयं महा-मुणी, । धम्मे ठिओ ठावयई परं पि ।  
निक्खम्म वज्जेज्ज कुसील-लिङ्गं । न यावि हासं कहए जे स भिक्खू ॥२०॥  
तं देह-वासं असुइं असासयं । सया चए निच्च-हियण्ठियप्पा ।  
छिन्दित्तु जाई-मरणस्स बन्धणं । उवेइ भिक्खू अपुणागमं गैं ॥२१॥ ति बेमि ॥  
॥ दशममध्ययनम् ॥१०॥  
    
  दसवेयालिय: ११ एकादशमध्ययनम् (रैवक्क-चूलिया पढमा।)।  
    
   इह खलु भो पव्वैएणं उप्पन्न-दुक्खेणं सञ्जमे ॥*०।१॥  
अरै-समावन्न-चित्तेणं ओहाणुप्पेहिणा अणोहाइएणं ॥*०।२॥  
चेव हयरस्सि-गयङ्कुस-पोयपडागा-भूयाइं इमाइं ॥*०।३॥  
अठारस ठाणाइं सम्मं सम्पडिलेहियव्वाइं भवन्ति, तं ॥*०।४॥  
जहा । ॥*०।५॥  
  हं भो दुस्समाए दुप्पजीवी ॥१॥ ॥*१॥  
  लहुस्सगा इत्तरिया गिहीणं काम-भोगा ॥२॥ ॥*२॥  
  भुज्जो य साय-बहुला मणुस्सा ॥३॥ ॥*३॥  
  इमं च मे दुक्खं न चिरकालोवठाइ भविस्सै ॥४॥ ॥*४॥  
  ओम-जण-पुरक्कारे ॥५॥ ॥*५॥  
  वन्तस्स य पडियाइयणं गिहीणं ॥६॥ ॥*६॥  
  अहरगै-वासोवसम्पया ॥७॥ ॥*७॥  
  दुल्लभे खलु भो गिहीणं धम्मे गिहि-वास-मज्झे वसन्ताणं ॥८॥ ॥*८॥  
  आयङ्के से वहाय होइ ॥९॥ ॥*९॥  
  सङ्कप्पे से वहाय होइ ॥१०॥ ॥*१०॥  
  सोवक्केसे गिहि-वासे, निरुवक्केसे परियाए ॥११॥ ॥*११॥  
  बन्धे गिहि-वासे, मोक्खे परियाए ॥१२॥ ॥*१२॥  
  सावज्जे गिहि-वासे, अणवज्जे परियाए ॥१३॥ ॥*१३॥  
  बहु-साहारणा गिहीणं काम-भोगा ॥१४॥ ॥*१४॥  
  पत्तेयं पुण्ण-पावं ॥१५॥ ॥*१५॥  
  अणिच्चे खलु भो मणुयाण जीविए कुसग्गजल-बिन्दु-चञ्चले ॥*१६।१॥  
॥१६॥ ॥*१६।२॥  
  बहुं च खलु पावं कम्मं पगडं ॥१७॥ ॥*१७॥  
  पावाणं च खलु भो कडाणं कम्माणं पुव्विं ॥*१८।१॥  
  दुच्चिण्णाणं दुप्पडिक्कन्ताणं वेयैत्ता मोक्खो, नत्थि ॥*१८।२॥  
  अवेयैत्ता, तवसा वा झोसैत्ता । अठारसमं पयं ॥*१८।३॥  
  भवै ॥१८॥ भवै य एत्थ सिलोगो ॥*१८।४॥  
जया य चयई धम्मं । अणज्जो भोग-कारणा ।  
से तत्थ मुच्छिए बाले । आयैं नावबुज्झई ॥१॥  
जया ओहाविओ होइ । इन्दो वा पडिओ छमं ।  
सव्व-धम्म-परिब्भठो । स पच्छा परितप्पई ॥२॥  
जया य वन्दिमो होइ । पच्छा होइ अवन्दिमो ।  
देवया व च्चुया ठाणा । स पच्छा परितप्पई ॥३॥  
जया य पूइमो होइ । पच्छा होइ अपूइमो ।  
राया व रज्ज-पब्भठो । स पच्छा परितप्पई ॥४॥  
जया य माणिमो होइ । पच्छा होइ अमाणिमो ।  
सेठि व्व कब्बडे छूढो । स पच्छा परितप्पई ॥५॥  
जया य थेरओ होइ । समैक्कन्त-जोव्वणो ।  
मच्छो व्व गलिं गिलित्ता । स पच्छा परितप्पई ॥६॥  
(जया य कुकुडम्बस्स । कुतत्तीहिं विहम्मई ।)  
(हत्थी व बन्धणे बद्धो । स पच्छा परितप्पई ॥)  
पुत्त-दार-परिकिण्णो । मोह-सन्ताण-सन्तओ ।  
पङ्कोसन्नो जहा नागो । स पच्छा परितप्पई ॥७॥  
"अज्ज याहं गणी होन्तो । भावियप्पा बहुस्सुओ ।  
जै हं रमन्तो परियाए । सामण्णे जिण-देसिए" ॥८॥  
देवलोग-समाणो उ । परियाओ महेसिणं ।  
रयाणं, अरयाणं च । महानरय-सालिसो ॥९॥  
अमरोवमं जाणिय सोक्खमुत्तमं । रयाण परियाए, तहारयाणं ।  
निरओवमं जाणिय दुक्खमुत्तमं । रमेज्ज तम्हा परियाय पण्डिए ॥१०॥  
धम्माओ भठं सिरिओववेयं । जन्नाग्गि विज्झायमिवप्प-तेयं ।  
हीलन्ति -अं दुव्विहियं कुसीला । दाढुद्धियं घोर-विसं व नागं ॥११॥  
इहेवधम्मो अयसो अकित्ती । दुन्नामधेज्जं च पिहुज्जणम्मि ।  
चुयस्स धम्माओ अहम्म-सेविणो । सम्भिन्न-वित्तस्स य हेठओ गई ॥१२॥  
भुञ्जित्तु भोगाइ पसज्झ चेयसा । तहाविहं कौ असञ्जमं बहुं ।  
गैं च गच्छे अणभिज्झियं दुहं, । बोही य से नो सुलभा पुणो पुणो ॥१३॥  
"इमस्स ता नेरैयस्स जन्तुणो । दुहोवणीयस्स किलेस-वत्तिणो ।  
पलिओवमं झिज्जै सागरोवमं, । किमङ्ग पुण मज्झ इमं मणो-दुहं! ॥१४॥  
न मे चिरं दुक्खमिणं भविस्सई, । असासया भोग-पिवास जन्तुणो ।  
न चे सरीरेण इमेणवेस्सई, । अवेसई जीविय-पज्जवेण मे" ॥१५॥  
जस्सेवमप्पा उ हवेज्ज निच्छिओ । चएज्ज देहं, न उ धम्म-सासणं ।  
तं तारिसं नो पयलेन्ति इन्दिया । उवन्त-वाया व सुदंसणं गिरिं ॥१६॥  
इच्चेव सम्पस्सिय बुद्धिमं नरो । आयं उवायं विविहं वियाणिया ।  
काएण वाया अदु माणसेणं । तिगुत्ति-गुत्तो जिण-वयणमहिठेज्जासि ॥१७॥ त्ति बेमि ॥  
॥ एकादशमध्ययनम् ॥११॥  
    
दसवेयालिय: १२ द्वादशमध्ययनम् (चूलिया।) ।  
    
चूलियं तु पवक्खामि । सुयं केवलि-भासियं ।  
जं सुणित्तु स-पुण्णाणं । धम्मे उप्पज्जए मई ॥१॥  
अणुसोय-पठिए बहु-जणम्मि । पडिसोय-लद्ध-लक्खेणं ।  
पडिसोयमेव अप्पा । दायव्वो होउ-कामेणं ॥२॥  
अणुसोय-सुहो लोगो, । पडिसोओ आसवो सुविहियाणं ।  
अणुसोओ संसारो, । पडिसोओ तस्स उत्तारो ॥३॥  
तम्हा आयार-परक्कमेण । संवर-समाहि-बहुलेणं ।  
चरिया गुणा य नियमा य । होन्ति साहूण दठव्वा ॥४॥  
अणिएय-वासो समुयाण-चरिया । अन्नायणुञ्छं पैरिक्कया य ।  
अप्पोवही कलह-विवज्जणा य । विहार-चरिया इसिणं पसत्था ॥५॥  
आइण्णणोमाण-विवज्जणा य । ओसन्न-दिठाहड-भत्त-पाणे ।  
संसठ-कप्पेण चरेज्ज भिक्खू । तज्जाय-संसठ जई जएज्जा ॥६॥  
अ-मज्ज-मंसासि अमच्छरीया । अभिक्खणं निव्विगईगया य ।  
अभिक्खणं काउस्सग्ग-कारी, । सज्झाय-जोगे पयओ हवेज्जा ॥७॥  
न पडिन्नवेज्जा सयणासणाइं । सेज्जं निसेज्जं तह भत्त-पाणं ।  
गामे कुले वा नगरे व देसे । ममत्त-भावं न कहिञ्चि कुज्जा ॥८॥  
गिहिणो वेयावडियं न कुज्जा । अभिवायणं वन्दण पूयणं वा ।  
असङ्किलिठेहि समं वसेज्जा । मुणी चरित्तस्स जओ न हाणी ॥९॥  
न या लभेज्जा निउणं सहायं । गुणाहियं वा गुणओ समं वा ।  
एक्को वि पावाइ विवज्जयन्तो । विहरेज्ज कामेसु असज्जमाणो ॥१०॥  
संवच्छरं चावि परं पमाणं, । बीयं च वासं न तहिं वसेज्जा ।  
सुत्तस्स मग्गेण चरेज्ज भिक्खू । सुत्तस्स अत्थो जह आणवेइ ॥११॥  
जो पुव्वरत्तावररत्त-काले । सम्पेहई अप्पगमप्पएणं ।  
"किं मे कडं? किं च मे किच्च-सेसं? । किं सक्कणिज्जं न समायरामि? ॥१२॥  
किं मे परो पासै? किं च अप्पा? । किं चाहं खलियं न विवज्जयामि?" ।  
इच्चेव सम्मं अणुपासमाणो । अणागयं नो पडिबन्ध कुज्जा ॥१३॥  
जत्थेव पासे कै दुप्पौत्तं । काएण वाया अदु माणसेणं ।  
तत्थेव धीरो पडिसाहरेज्जा । आइन्नो खिप्पमिव क्खलीणं ॥१४॥  
जस्सेरिसा जोग जिइन्दियस्स । धिईमओ सप्पुरिसस्स निच्चं ।  
तमाहु लोए "पडिबुद्ध-जीवी", । सो जीवई सञ्जम-जीविएण ॥१५॥  
अप्पा हु खलु सययं रक्खियव्वो । सव्विन्दिएहिं सुसमाहिएहिं ।  
अरक्खिओ जाइ-पहं उवेइ, । सुरक्खिओ सव्व-दुहाण मुच्चै ॥१६॥ त्ति बेमि ॥  
॥ द्वादशमध्ययनम् ॥१२॥

