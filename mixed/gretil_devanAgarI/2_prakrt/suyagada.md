+++
title = "Suyagada"

+++


## Intro
  
  
  
  
Suyagada  
  
  
  
  
Suyagada  
  
Input by Yumi Ousaka and Moriichi Yamazaki  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


 स्।१।१ समयज्झयणे पढमे ।  
    
बुज्झिज्ज त्ति तिउइज्जा । बन्धणं परिजाणिया ।  
किम् आह बन्धणं वीरो । किं वा जाणं तिउऐ ॥१॥  
चित्तमन्तम् अचित्तं वा । परिगिज्झ किसाम् अवि ।  
अन्नं वा अणुजाणाइ । एवं दुक्खा न मुच्चई ॥२॥  
सयं तिवायए पाणे । अदुवन्नेहि घायए ।  
हणन्तं वाणुजाणाइ । वेरं वड्ढेइ अप्पणो ॥३॥  
जस्सिं कुले समुप्पन्ने । जेहिं वा संवसे नरे ।  
ममाइ लुप्पई बाले । अन्ने अन्नेहि मुच्छिए ॥४॥  
वित्तं सोयरिया चेव । सव्वम् एयं न ताणै ।  
सङ्खाए जीवियं चेवं । कम्मुणा उ तिउऐ ॥५॥  
एए गन्थे विउक्कम्म । एगे समणमाहणा ।  
अयाणन्ता विउस्सित्ता । सत्ता कामेहि माणवा ॥६॥  
सन्ति पञ्च महब्भूया । इहमेगेसिमाहिया ।  
पुढवी आउ तेऊ वा । वाउ आगासपञ्चमा ॥७॥  
एए पञ्च महब्भूया । तेब्भो एगो त्ति आहिया ।  
अह तेसिं विणासेणं । विणासो होइ देहिणो ॥८॥  
जहा य पुढवीथूभे । एगे नाणाहि दीसै ।  
एवं भो कसिणे लोए । विन्नू नाणाहि दीसै ॥९॥  
एवम् एगे त्ति जम्पन्ति । मन्दा आरम्भनिस्सिया ।  
एगे किच्चा सयं पावं । तिव्वं दुक्खं नियच्छै ॥१०॥  
पत्तेयं कसिणे आया । जे बाला जे य पण्डिया ।  
सन्ति पिच्चा न ते सन्ति । नत्थि सत्तोववाइया ॥११॥  
नत्थि पुण्णे व पावे वा । नत्थि लोए इओ वरे ।  
सरीरस्स विणासेणं । विणासो होइ देहिणो ॥१२॥  
कुव्वं च कारयं चेव । सव्वं कुव्वं न विज्जई ।  
एवं अकारओ अप्पा । एवं ते उ पगब्भिया ॥१३॥  
जे ते उ वाइणो एवं । लोए तेसिं कओ सिया ।  
तमाओ ते तमं जन्ति । मन्दा आरम्भनिस्सिया ॥१४॥  
सन्ति पञ्च महब्भूया । इहमेगेसिमाहिया ।  
आय छठा पुणो आहु । आया लोगे य सासए ॥१५॥  
दुहओ न विणस्सन्ति । नो य उप्पज्जए असं ।  
सव्वे वि सव्वहा भावा । नियत्तीभावम् आगया ॥१६॥  
पञ्च खन्धे वयन्तेगे । बाला उ खणजोइणो ।  
अन्नो अणन्नो नेवाहु । हेउयं च अहेउयं ॥१७॥  
पुढवी आउ तेऊ य । तहा वाऊ य एगओ ।  
चत्तारि धाउणो रूवं । एवम् आहंसु आवरे ॥१८॥  
अगारम् आवसन्ता वि । अरण्णा वा वि पव्वया ।  
इमं दरिसणम् आवन्ना । सव्वदुक्खा विमुच्चई ॥१९॥  
ते नावि सन्धिं नच्चा -अं । न ते धम्मविऊ जणा ।  
जे ते उ वाइणो एवं । न ते ओहन्तराहिया ॥२०॥  
ते नावि सन्धिं नच्चा -अं । न ते धम्मविऊ जणा ।  
जे ते उ वाइणो एवं । न ते संसारपारगा ॥२१॥  
ते नावि सन्धिं नच्चा -अं । न ते धम्मविऊ जणा ।  
जे ते उ वाइणो एवं । न ते गब्भस्स पारगा ॥२२॥  
ते नावि सन्धिं नच्चा -अं । न ते धम्मविऊ जणा ।  
जे ते उ वाइणो एवं । न ते जम्मस्स पारगा ॥२३॥  
ते नावि सन्धिं नच्चा -अं । न ते धम्मविऊ जणा ।  
जे ते उ वाइणो एवं । न ते दुक्खस्स पारगा ॥२४॥  
ते नावि सन्धिं नच्चा -अं । न ते धम्मविऊ जणा ũ।  
जे ते उ वाइणो एवं । न ते मारस्स पारगा ॥२५॥  
नाणाविहाइ दुक्खाइं । अणुहोन्ति पुणो पुणो ।  
संसारचक्कवालम्मि । मच्चुवाहिजराकुले ॥२६॥  
उच्चावयाणि गच्छन्ता । गब्भम् एस्सन्ति -अन्तसो ।  
नायपुत्ते महावीरे । एवम् आह जिणुत्तमे ॥२७॥ त्ति बेमि ॥  
     ॥ समयज्झयणे पढमुद्देसो ॥१।१॥  
    
 स्।१।२ समयज्झयणे पढमे ।  
    
आघायं पुण एगेसिं । उववन्ना पुढो जिया ।  
वेदयन्ति सुहं दुक्खं । अदु वा लुप्पन्ति ठाणओ ॥१॥  
न तं सयङ्कडं दुक्खं । कओ अन्नकडं च -अं ।  
सुहं वा जै वा दुक्खं । सेहियं वा असेहियं ॥२॥  
सयङ्कडं न अन्नेहिं । वेदयन्ति पुढो जिया ।  
सङ्गैयं तं तहा तेसिं । इहमेगेसिमाहियं ॥३॥  
एवम् एयाणि जम्पन्ता । बाला पण्डियमाणिणो ।  
निययानिययं सन्तं । अयाणन्ता अबुद्धिया ॥४॥  
एवम् एगे उ पासत्था । ते भुज्जो विप्पगब्भिया ।  
एवं उवठिया सन्ता । न ते दुक्खविमोक्खगा ॥५॥  
जविणो मिगा जहा सन्ता । परियाणेण वज्जिया ।  
असङ्कियाइं सङ्कन्ति । सङ्कियाइं असङ्किणो ॥६॥  
परियाणियाणि सङ्कन्ता । पासियाणि असङ्किणो ।  
अन्नाणभयसंविग्गा । सम्पलिन्ति तहिं तहिं ॥७॥  
अह तं पवेज्ज बज्झं । अहे बज्झस्स वा वए ।  
मुच्चेज्ज पयपासाओ । तं तु मन्दे न देहई ॥८॥  
अहियप्पाहियपन्नाणे । विसमन् तेणुवागए ।  
स बद्धे पयपासेणं । तत्थ घायं नियच्छै ॥९॥  
एवं तु समणा एगे । मिच्छदिठी अणारिया ।  
असङ्कियाइं सङ्कन्ति । सङ्कियाइं असङ्किणो ॥१०॥  
धम्मपन्नवणा जा सा । तं तु सङ्कन्ति मूढगा ।  
आरम्भाइं न सङ्कन्ति । अवियत्ता अकोविया ॥११॥  
सव्वप्पगं विउक्कस्सं । सव्वं नूमं विहूणिया ।  
अप्पत्तियं अकम्मंसे । एयम् अठं मिगे चुए ॥१२॥  
जे एयं नाभिजाणन्ति । मिच्छदिठी अणारिया ।  
मिगा वा पासबद्धा ते । घायम् एस्सन्ति -अन्तसो ॥१३॥  
माहणा समणा एगे । सव्वे नाणं सयं वए ।  
सव्वलोगे वि जे पाणा । न ते जाणन्ति किञ्चण ॥१४॥  
मिलक्खू अमिलक्खुस्स । जहा वुत्ताणुभासए ।  
न हेउं से वियाणाइ । भासियं तणुभासए ॥१५॥  
एवम् अन्नाणिया नाणं । वयन्ता वि सयं सयं ।  
निच्छयत्थं न जाणन्ति । मिलक्खु व्व अबोहिया ॥१६॥  
अन्नाणियाणं वीमंसा । अन्नाणे न नियच्छै ।  
अप्पणो य परं नालं । कुतो अन्नाणुसासिउं ॥१७॥  
वणे मूढे जहा जन्तू । मूढे नेयाणुगामिए ।  
दो वि एए अकोविया । तिव्वं सोयं नियच्छई ॥१८॥  
अन्धो अन्धं पहं नेन्तो । दूरम् अद्धाण गच्छै ।  
आवज्जे उप्पहं जन्तू । अदु वा पन्थाणुगामिए ॥१९॥  
एवम् एगे नियागठी । धम्मम् आराहगा वयं ।  
अदु वा अहम्मम् आवज्जे । न ते सव्वज्जुयं वए ॥२०॥  
एवम् एगे वियक्काहिं । नो अन्नं पज्जुवासिया ।  
अप्पणो य वियक्काहिं । अयमञ्जू हि दुम्मई ॥२१॥  
एवं तक्काइ साहेन्ता । धम्माधम्मे अकोविया ।  
दुक्खं ते नाइतुएन्ति । सौणी पञ्जरं जहा ॥२२॥  
सयं सयं पसंसन्ता । गरहन्ता परं वयं ।  
जे उ तत्थ विउस्सन्ति । संसारं ते विउस्सिया ॥२३॥  
अहावरं पुरक्खायं । किरियावाइदरिसणं ।  
कम्मचिन्तापणठाणं । संसारस्स पवड्ढणं ॥२४॥  
जाणं काएणणाउई । अवुहो जं च हिंसै ।  
पुठो संवेयै परं । अवियत्तं खु सावज्जं ॥२५॥  
सन्तिमे तौ आयाणा । जेहिं कीरै पावगं ।  
अभिकम्मा य पेसा य । मणसा अणुजाणिया ॥२६॥  
एए उ तौ आयाणा । जेहिं कीरै पावगं ।  
एवं भावविसोहीए । निव्वाणम् अभिगच्छई ॥२७॥  
पुत्तं पिया समारब्भ । आहारेज्ज असञ्जए ।  
भुञ्जमाणो य मेहावी । कम्मुणा नोवलिप्पई ॥२८॥  
मणसा जे पदुस्सन्ति । चित्तं तेसिं न विज्जै ।  
अणवज्जम् अतहं तेसिं । न ते संवुडचारिणो ॥२९॥  
इच्चेयाहि य दिठीहिं । सायागारवनिस्सिया ।  
सरणं ति मन्नमाणा । सेवन्ती पावगं जणा ॥३०॥  
जहा अस्साविणिं नावं । जाइअन्धो दुरूहिया ।  
इच्छई पारम् आगन्तुं । अन्तरा य विसीयई ॥३१॥  
एवं तु समणा एगे । मिच्छदिठी अणारिया ।  
संसारपारकङ्खी ते । संसारं अणुपरियअन्ति ॥३२॥ त्ति बेमि ॥  
    ॥ समयज्झयणे बिइयुद्देसो ॥१।२॥  
    
 स्।१।३ समयज्झयणे पढमे ।   
    
जं किञ्चि उ पूइकडं । सड्ढीमागन्तुमीहियं ।  
सहस्सन्तरियं भुञ्जे । दुपक्खं चेव सेवई ॥१॥  
तम् एव अवियाणन्ता । विसमंसि अकोविया ।  
मच्छा वेसालिया चेव । उदगस्सभियागमे ॥२॥  
उदगस्स पहावेणं । सुक्कं सिग्घं तम् एन्ति उ ।  
ढङ्केहि य कङ्केहि य । आमिसत्थेहि ते दुही ॥३॥  
एवं तु समणा एगे । वअमाणसुहेसिणो ।  
मच्छा वेसालिया चेव । घायम् एस्सन्ति -अन्तसो ॥४॥  
इणम् अन्नं तु अन्नाणं । इहमेगेसिमाहियं ।  
देवौत्ते अयं लोए । बम्भौत्ते इ आवरे ॥५॥  
ईसरेण कडे लोए । पहाणाइ तहावरे ।  
जीवाजीवसमाउत्ते । सुहदुक्खसमन्निए ॥६॥  
सयम्भुणा कडे लोए । इइ वुत्तं महेसिणा ।  
मारेण सन्थुया माया । तेण लोए असासए ॥७॥  
माहणा समणा एगे । आह अण्डकडे जए ।  
असो तत्तम् अकासी य । अयाणन्ता मुसं वए ॥८॥  
सएहिं परियाएहिं । लोगं बूया कडे त्ति य ।  
तत्तं ते न वियाणन्ति । न विणासी कयाइ वि ॥९॥  
अमणुन्नसमुप्पायं । दुक्खम् एव वियाणिया ।  
समुप्पायम् अयाणन्ता । कहं नायन्ति संवरं ॥१०॥  
सुद्धे अपावए आया । इहमेगेसिमाहियं ।  
पुणो किड्डापदोसेणं । सो तत्थ अवरज्झई ॥११॥  
इह संवुडे मुणी जाए । पच्छा होइ अपावए ।  
वियडम्बु जहा भुज्जो । नीरयं सरयं तहा ॥१२॥  
एयाणुवीइ मेहावी । बम्भचेरेण ते वसे ।  
पुढो पावाउया सव्वे । अक्खायारो सयं सयं ॥१३॥  
सए सए उवठाणे । सिद्धिम् एव न अन्नहा ।  
अहे इहेव वसवत्ती । सव्वकामसमप्पिए ॥१४॥  
सिद्धा य ते अरोगा य । इहमेगेसिमाहियं ।  
सिद्धिम् एव पुरो काउं । सासए गढिया नरा ॥१५॥  
असंवुडा अणाईयं । भमिहिन्ति पुणो पुणो ।  
कप्पकालम् उवज्जन्ति । ठाणा आसुरकिब्बिसिय ॥१६॥ त्ति बेमि ॥  
    ॥ समयज्झयणे तैयुद्देसो ॥१।३॥  
    
 स्।१।४ समयज्झयणे पढमे ।   
    
एए जिया भो न सरणं । बाला पण्डियमाणिणो ।  
हिच्चा -अं पुव्वसञ्जोयं । सिया किच्चोवएसगा ॥१॥  
तं च भिक्खू परिन्नाय । वियं तेसु न मुच्छए ।  
अणुक्कस्से अप्पलीणे । मज्झेण मुणि जावए ॥२॥  
सपरिग्गहा य सारम्भा । इहमेगेसिमाहियं ।  
अपरिग्गहा अणारम्भा । भिक्खू ताणं परिव्वए ॥३॥  
कडेसु घासम् एसेज्जा । विऊ दत्तेसणं चरे ।  
अगिद्धो विप्पमुक्को य । ओमाणं परिवज्जए ॥४॥  
लोगवायं निसामेज्जा । इहमेगेसिमाहियं ।  
विवरीयपन्नसम्भूयं । अन्नौत्तं तयाणुयं ॥५॥  
अणन्ते निइए लोए । सासए न विणस्सई ।  
अन्तवं निइए लोए । इइ धीरो तिपासई ॥६॥  
अपरिमाणं वियाणाइ । इहमेगेसिमाहियं ।  
सव्वत्थ सपरिमाणं । इइ धीरो तिपासई ॥७॥  
जे केइ तसा पाणा । चिठन्ति अदु थावरा ।  
परियाए अत्थि से अञ्जू । जेण ते तसथावरा ॥८॥  
उरालं जगओ जोगं । विवज्जासं पलेन्ति य ।  
सव्वे अक्कन्तदुक्खा य । अओ सव्वे अहिंसिया ॥९॥  
एयं खु नाणिणो सारं । जं न हिंसै किञ्चण ।  
अहिंसासमयं चेव । एयावन्तं वियाणिया ॥१०॥  
वुसिए य विगयगेही । आयाणं सम्म रक्खए ।  
चरियासणसेज्जासु । भत्तपाणे य अन्तसो ॥११॥  
एएहिं तिहि ठाणेहिं । सञ्जए सययं मुणी ।  
उक्कसं जलणं नूमं । मज्झत्थं च विगिञ्चए ॥१२॥  
समिए उ सया साहू । पञ्चसंवरसंवुडे ।  
सिएहि असिए भिक्खू । आमोक्खाए परिव्वएज्जासि ॥१३॥ त्ति बेमि ॥  
     ॥ समयज्झयणं पढमं ॥१।४॥  
    
 स्।२।१ वेयालियज्झयणे बिइए ।  
    
सम्बुज्झह किं न बुज्झह । सम्बोही खलु पेच्च दुल्लहा ।  
नो हूवणमन्ति राइयो । नो सुलभं पुणरावि जीवियं ॥१॥  
डहरा बुड्ढा य पासह । गब्भत्था वि चयन्ति माणवा ।  
सेणे जह वअयं हरे । एवं आउखयम्मि तुअई ॥२॥  
मायाहि पियाहि लुप्पई । नो सुलहा सुगई य पेच्चओ ।  
एयाइ भयाइ पेहिया । आरम्भा विरमेज्ज सुव्वए ॥३॥  
जम् इणं जगई पुढो जगा । कम्मेहिं लुप्पन्ति पाणिणो ।  
सयम् एव कडेहि गाहई । नो तस्स मुच्चेज्जपुठयं ॥४॥  
देवा गन्धव्वरक्खसा । असुरा भूमिचरा सरीसिवा ।  
राया नरसेठिमाहणा । ठाणा ते वि चयन्ति दुक्खिया ॥५॥  
कामेहि य सन्थवेहि गिध्दा । कम्मसहा कालेण जन्तवो ।  
ताले जह बन्धणच्चुए । एवं आयुखयम्मि तुअई ॥६॥  
जे यावि बहुस्सुए सिया । धम्मिय माहण भिक्खुए सिया ।  
अभिनूमकडेहि मुच्छिए । तिव्वं ते कम्मेहि किच्चई ॥७॥  
अह पास विवेगमुठिए । अवितिण्णे इह भासई धुवं ।  
नाहिसि आरं कओ परं । वेहासे कम्मेहि किच्चई ॥८॥  
जै वि य नगिणे किसे चरे । जै वि य भुञ्जिय मासमन्तसो ।  
जे इह मायाहि मिज्जई । आगन्ता गब्भाय -अन्तसो ॥९॥  
पुरिसोरम पावकम्मुणा । पलियन्तं मणुयाण जीवियं ।  
सन्ना इह काममुच्छिया । मोहं जन्ति नरा असंवुडा ॥१०॥  
जययं विहराहि जोगवं । अणुपाणा पन्था दुरुत्तरा ।  
अणुसासणमेव पक्कमे । वीरेहिं सम्मं पवेइयं ॥११॥  
विरया वीरा समुठिया । कोहकायरियाइपीसणा ।  
पाणे न हणन्ति सव्वसो । पावाओ विरयाभिनिव्वुडा ॥१२॥  
न वि ता अहम् एव लुप्पए । लुप्पन्ती लोगंसि पाणिणो ।  
एवं सहिएहि पासए । अनिहे से पुठे हियासए ॥१३॥  
धुणिया कुलियं व लेववं । किसए देहम् अणासणा इह ।  
अविहिंसामेव पव्वए । अणुधम्मो मुणिणा पवेइयो ॥१४॥  
सौणी जह पंसुगुण्डिया । विहुणिय धंसयई सियं रयं ।  
एवं दविओवहाणवं । कम्मं खवै तवस्सि माहणे ॥१५॥  
उठियम् अणगारम् एसणं । समणं ठाणठियं तवस्सिणं ।  
डहरा वुड्ढा य पत्थए । अवि सुस्सो न य तं लभेज्ज नो ॥१६॥  
जै कालुणियाणि कासिया । जै रोयन्ति य पुत्तकारणा ।  
दवियं भिक्खू समुठियं । नो लब्भन्ति न सण्ठवित्तवे ॥१७॥  
जै वि य कामेहि लाविया । जै नेज्जाहि -अ बन्धिउं घरं ।  
जै जीविय नावकङ्खए । नो लब्भन्ति न सण्ठवित्तए ॥१८॥  
सेहन्ति य -अं ममाइणो । माय पिया य सुया य भारिया ।  
पोसाहि -अ पासओ तुमं । लोग परं पि जहासि पोसणो ॥१९॥  
अन्ने अन्नेहि मुच्छिया । मोहं जन्ति नरा असंवुडा ।  
विसमं विसमेहि गाहिया । ते पावेहि पुणो पगब्भिया ॥२०॥  
तम्हा दवि इक्ख पण्डिए । पावाओ विरए भिनिव्वुडे ।  
पणए वीरं महाविहिं । सिद्धिपहं नेयाउयं धुवं ॥२१॥  
वेयालियमग्गमागओ । मणवयसा काएण निव्वुडो ।  
चिच्चा वित्तं च नायओ । आरम्भं च सुसंवुडं चरे ॥२२॥ त्ति बेमि ॥  
    ॥ वेयालियज्झयणे पढमुद्देसो ॥२।१॥  
    
 स्।२।२ वेयालियज्झयणे बिइए ।  
    
तय सं व जहाइ से रयं । इइ सङ्खाय मुणी न मज्जई ।  
गोयन्नतरेण माहणे । अहसेयकरी अन्नेसि इङ्खिणी ॥१॥  
जो परिभवई परं जणं । संसारे परिवत्तई महं ।  
अदु इङ्खिणिया उ पाविया । इइ सङ्खाय मुणी न मज्जई ॥२॥  
जे यावि अणायगे सिया । जे वि य पेसगपेसगे सिया ।  
जे मोणपयं उवठिए । नो लज्जे समयं सया चरे ॥३॥  
सम अन्नयरम्मि सञ्जमे । संसुद्धे समणे परिव्वए ।  
जे आवकहा समाहिए । दविए कालम् अकासि पण्डिए ॥४॥  
दूरं अणुपस्सिया मुणी । तीयं धम्मम् अणागयं तहा ।  
पुठे फरुसेहि माहणे । अवि हण्णू समयम्मि रीयै ॥५॥  
पन्नसमत्ते सया जए । समताधम्मम् उदाहरे मुणी ।  
सुहुमे उ सया अलूसए । नो कुज्झे नो माणि माहणे ॥६॥  
बहुजणनमणम्मि संवुडो । सव्वठेहि नरे अणिस्सिए ।  
हरए व सया अणाविले । धम्मं पादुरकासि कासवं ॥७॥  
बहवे पाणा पुढो सिया । पत्तेयं समयं समीहिया ।  
जे मोणपयं उवठिए । विरैं तत्थ अकासि पण्डिए ॥८॥  
धम्मस्स य पारगे मुणी । आरम्भस्स य अन्तए ठिए ।  
सोयन्ति य -अं ममाइणो । नो लब्भन्ति नियं परिग्गहं ॥९॥  
इहलोग दुहावहं विऊ । परलोगे य दुहं दुहावहं ।  
विद्धंसणधम्ममेव तं । इइ विज्जं को गारमावसे ॥१०॥  
महयं पलिगोव जाणिया । जा वि य वन्दणपूयणा इहं ।  
सुहुमे सल्ले दुरुद्धरे । विउमन्ता पयहिज्ज सन्थवं ॥११॥  
एग चर ठाणमासणे । सयणे एग समाहिए सिया ।  
भिक्खू उवहाणवीरिए । वैगुत्ते अज्झत्तसंवुडो ॥१२॥  
नो पीहे न यावपङ्गुणे । दारं सुन्नघरस्स सञ्जए ।  
पुठे न उदाहरे वयं । न समुच्छे नो सन्थरे तणं ॥१३॥  
जत्थत्थमिए अणाउले । समविसमाइ मुणी हियासए ।  
चरगा अदु वा वि भेरवा । अदु वा तत्थ सरीसिवा सिया ॥१४॥  
तिरिया मणुया य दिव्वगा । उवसग्गा तिविहा हियासिया ।  
लोमादीयं न हारिसे । सुन्नागारगओ महामुणी ॥१५॥  
नो अभिकङ्खेज्ज जीवियं । नो वि य पूयणपत्थणे सिया ।  
अब्भत्थम् उवेन्ति भेरवा । सुन्नागारगयस्स भिक्खुणो ॥१६॥  
उवणीयतरस्स ताइणो । भयमाणस्स विविक्कम् आसणं ।  
सामाइयम् आहु तस्स जं । जो अप्पाण भए न दंसए ॥१७॥  
उसिणोदगतत्तभोइणो । धम्मठियस्स मुणिस्स हीमतो ।  
संसग्गे असाहु राइहिं । असमाही उ तहागयस्स वि ॥१८॥  
अहिगरणकडस्स भिक्खुणो । वयमाणस्स पसज्झ दारुणं ।  
अठे परिहायई बहू । अहिगरणं न करेज्ज पण्डिए ॥१९॥   
सीओदग पडि दुगुञ्छिणो । अपडिन्नस्स लवावसप्पिणो ।  
सामाइयम् आहु तस्स जं । जो गिहिमत्ते ऽसणं न भुञ्जई ॥२०॥  
न य सङ्खयम् आहु जीवियं । तह वि य बालजणो पगब्भई ।  
बाले पावेहि मिज्जई । इइ सङ्खाय मुणी न मज्जई ॥२१॥  
छन्देण पले इमा पया । बहुमाया मोहेण पावुडा ।  
वियडेण पलेन्ति माहणे । सीउण्हं वयसा हियासए ॥२२॥  
कुजए अपराजिए जहा । अक्खेहिं कुसलेहि दीवयं ।  
कडमेव गहाय नो कलिं । नो तीयं नो चेव दावरं ॥२३॥  
एवं लोगम्मि ताइणा । बुइए जे धम्मे अणुत्तरे ।  
तं गिण्ह हियं ति उत्तमं । कडमिव सेस वहाय पण्डिए ॥२४॥  
उत्तर मणुयाण अहिया । गामधम्म इइ मे अणुस्सुयं ।  
जंसी विरया समुठिया । कासवस्स अणुधम्मचारिणो ॥२५॥  
जे एय चरन्ति आहियं । नाएणं महया महेसिणा ।  
ते उठिय ते समुठिया । अन्नोन्नं सारेन्ति धम्मओ ॥२६॥  
मा पेह पुरा पणामए । अभिकङ्खे उवहिं धुणित्तए ।  
ज दूमण तेहि नो नया । ते जाणन्ति समाहिमाहियं ॥२७॥  
नो काहिए होज्ज सञ्जए । पासणिए न य सम्पसारए ।  
नच्चा धम्मं अणुत्तरं । कयकिरिए न यावि मामए ॥२८॥  
छन्नं च पसंस नो करे । न य उक्कोस पगास माहणे ।  
तेसिं सुविवेगमाहिए । पणया जेहि सुजोसियं धुवं ॥२९॥  
अनिहे सहिए सुसंवुडे । धम्मठी उवहाणवीरिए ।  
विहरेज्ज समाहिइन्दिए । अत्तहियं खु दुहेण लब्भै ॥३०॥  
न हि नूण पुरा अणुस्सुयं । अदु वा तं तह नो समुठियं ।  
मुणिणा सामाइ आहियं । नाएणं जगसव्वदंसिणा ॥३१॥  
एवं मत्ता महन्तरं । धम्मम् इणं सहिया बहू जणा ।  
गुरुणो छन्दाणुवत्तगा । विरया तिण्ण महोघमाहियं ॥३२॥ ति बेमि ॥  
     ॥ वेयालियज्झयणम्मि बिइयुद्देसो ॥२।२॥  
    
 स्।२।३ वेयालियज्झयणे बिइए ।   
    
संवुडकम्मस्स भिक्खुणो । जं दुक्खं पुठं अबोहिए ।  
तं सञ्जमओ ऽवचिज्जई । मरणं हेच्च वयन्ति पण्डिया ॥१॥  
जे विन्नवणाहिजोसिया । सन्तिण्णेहि समं वियाहिया ।  
तम्हा उड्ढं ति पासहा । अदक्खु कामाइं रोगवं ॥२॥  
अग्गं वणिएहि आहियं । धारेन्ती राइणिया इहं ।  
एवं परमा महव्वया । अक्खाया उ सराइभोयणा ॥३॥  
जे इह सायाणुगा नरा । अज्झोववन्ना कामेहि मुच्छिया ।  
किवणेण समं पगब्भिया । न वि जाणन्ति समाहिमाहियं ॥४॥  
वाहेण जहा व विच्छए । अबले होइ गवं पचोइए ।  
से अन्तसो अप्पथामए । नाइवहे अबले विसीयै ॥५॥  
एवं कामेसण विऊ । अज्ज सुए पयहेज्ज सन्थवं ।  
कामी कामे न कामए । लद्धे वा वि अलद्ध कण्हुई ॥६॥  
मा पच्छ असाधुता भवे । अच्चेही अणुसास अप्पगं ।  
अहियं च असाहु सोयई । से थणई परिदेवई बहुं ॥७॥  
इह जीवियम् एव पासहा । तरुणे वा ससयस्स तुअई ।  
इत्तरवासे य बुज्झह । गिद्ध नरा कामेसु मुच्छिया ॥८॥  
जे इह आरम्भनिस्सिया । आयदण्ड एगन्तलूसगा ।  
गन्ता ते पावलोगयं । चिररायं आसुरियं दिसं ॥९॥  
न य सङ्खयम् आहु जीवियं । तह वि य बालजणो पगब्भई ।  
पच्चुप्पन्नेण कारियं । को दठुं परलोगम् आगए ॥१०॥  
अदक्खुव दक्खुवाहियं । तं सद्दहसु अदक्खुदंसणा ।  
हन्दि हु सुनिरुद्धदंसणे । मोहणिएण कडेण कम्मुणा ॥११॥  
दुक्खी मोहे पुणो पुणो । निव्विन्देज्ज सिलोगपूयणं ।  
एवं सहिए हिपासए । आयतुलं पाणेहि सञ्जए ॥१२॥  
गारं पि य आवसे नरे । अणुपुव्वं पाणेहि सञ्जए ।  
समता सव्वत्थ सुव्वए । देवाणं गच्छे सलोगयं ॥१३॥  
सोच्चा भगवाणुसासणं । सच्चे तत्थ करेज्जुवक्कमं ।  
सव्वत्थ विणीयमच्छरे । उञ्छं भिक्खु विसुद्धमाहरे ॥१४॥  
एवं नच्चा अहिठए । धम्मठी उवहाणवीरिए ।  
गुत्ते जुत्ते सया जए । आयपरे परमायतठिए ॥१५॥  
वित्तं पसवो य नाइओ । तं बाले सरणं ति मन्नई ।  
एए मम तेसु वी अहं । नो ताणं सरणं न विज्जई ॥१६॥  
अब्भागमियम्मि वा दुहे । अहवा उक्कमिए भवन्तिए ।  
एगस्स गई य आगई । विदुमन्ता सरणं न मन्नई ॥१७॥  
सव्वे सयकम्मकप्पिया । अवियत्तेण दुहेण पाणिणो ।  
हिण्डन्ति भयाउला सढा । जाइजरामरणेहि भिद्दुया ॥१८॥  
इणमेव खणं वियाणिया । नो सुलभं बोहिं च आहियं ।  
एवं सहिए हिपासए । आह जिणे इणम् एव सेसगा ॥१९॥  
अभविंसु पुरा वि भिक्खुवो । आएसा वि भवन्ति सुव्वया ।  
एयाइं गुणाइं आहु ते । कासवस्स अणुधम्मचारिणो ॥२०॥  
तिविहेण वि पाण मा हणे । आयहिए अणियाण संवुडे ।  
एवं सिद्धा अणन्तसो । सम्पै जे य अणागयावरे ॥२१॥  
(एवं से उदाहु अणुत्तरनाणी । अणुत्तरदंसी अणुत्तरनाणदंसणधरे ।)  
(अरहा नायपुत्ते । भगवं वेसालिए वियाहिए ॥२२॥ त्ति बेमि ॥)  
     ॥ वेयालिज्झयणं विइयं ॥२।३॥  
    
स्।३।१ उवसग्गज्झयणे तैए ।   
    
सूरं मन्नै अप्पाणं । जाव जेयं न पस्सई ।  
जुज्झन्तं दढधम्माणं । सिसुपालो व महारहं ॥१॥  
पयाया सूरा रणसीसे । सङ्गामम्मि उवठिए ।  
माया पुत्तं न जाणाइ । जेएण परिविच्छए ॥२॥  
एवं सेहे वि अप्पुठे । भिक्खायरियाअकोविए ।  
सूरं मन्नै अप्पाणं । जाव लूहं न सेवए ॥३॥  
जया हेमन्तमासम्मि । सीयं फुसै सव्वगं ।  
तत्थ मन्दा विसीयन्ति । रज्जहीणा व खत्तिया ॥४॥  
फुठे गिम्हाहितावेनं । विमणे सुपिवासिए ।  
तत्थ मन्दा विसीयन्ति । मच्छा अप्पोदए जहा ॥५॥  
सया दत्तेसणा दुक्खा । जायणा दुप्पणोल्लिया ।  
कम्मत्ता दुब्भगा चेव । इच्चाहंसु पुढोजणा ॥६॥  
एए सद्दे अचायन्ता । गामेसु नगरेसु वा ।  
तत्थ मन्दा विसीयन्ति । सङ्गामम्मि व भीरुया ॥७॥  
अप्पेगे खुधियं भिक्खुं । सुणी डंसै लूसए ।  
तत्थ मन्दा विसीयन्ति । तेउपुठा व पाणिणो ॥८॥  
अप्पेगे पडिभासन्ति । पडिपन्थियम् आगया ।  
पडियारगया एए । जे एए एवजीविणो ॥९॥  
अप्पेगे वै जुञ्जन्ति । नगिणा पिण्डोलगाहमा ।  
मुण्डा कण्डूविणठङ्गा । उज्जला असमाहिया ॥१०॥  
एवं विप्पडिवन्नेगे । अप्पणा उ अजाणया ।  
तमाओ ते तमं जन्ति । मन्दा मोहेण पावुडा ॥११॥  
पुठो य दंसमसगेहिं । तणफासमचाइया ।  
न मे दिठे परे लोए । जै परं मरणं सिया ॥१२॥  
सन्तत्ता केसलोएणं । बम्भचेरपराइया ।  
तत्थ मन्दा विसीयन्ति । मच्छा विठा व केयणे ॥१३॥  
आयदण्डसमायारे । मिच्छासण्ठियभावणा ।  
हरिसप्पओसमावन्ना । केई लूसन्तिनारिया ॥१४॥  
अप्पेगे पलियन्तेसिं । चारो चोरो त्ति सुव्वयं ।  
बन्धन्ति भिक्खुयं बाला । कसायवयणेहि य ॥१५॥  
तत्थ दण्डेण संवीते । मुठिणा अदु फलेण वा ।  
नाईणं सरई बाले । इत्थी वा कुद्धगामिणी ॥१६॥  
एए भो कसिणा फासा । फरुसा दुरहियासया ।  
हत्थी वा सरसंवित्ता । कीवावस गया गिहं ॥१७॥ ति बेमि ॥  
     ॥ उवसग्गज्झयणे पढमुद्देसे ॥३।१॥  
    
 स्।३।२ उवसग्गज्झयणे तैए ।  
    
अहिमे सुहुमा सङ्गा । भिक्खूणं जे दुरुत्तरा ।  
जत्थ एगे विसीयन्ति । न चयन्ति जवित्तए ॥१॥  
अप्पेगे नायगा दिस्स । रोयन्ति परिवारिया ।  
पोस -ए ताय पुठो सि । कस्स ताय जहासि -ए ॥२॥  
पिया ते थेरओ ताय । ससा ते खुड्डिया इमा ।  
भायरो ते सगा ताय । सोयरा किं जहासि -ए ॥३॥  
मायरं पियरं पोस । एवं लोगो भविस्सै ।  
एवं खु लोइयं ताय । जे पालेन्ति य मायरं ॥४॥  
उत्तरा महुरुल्लावा । पुत्ता ते ताय खुड्डया ।  
भारिया ते नवा ताय । मा सा अन्नं जणं गमे ॥५॥  
एहि ताय घरं जामो । मा य कम्मे सहा वयं ।  
बिइयं पि ताय पासामो । जामु ताव सयं गिहं ॥६॥  
गन्तुं ताय पुणो गच्छे । न तेणासमणो सिया ।  
अकामगं परिक्कम्मं । को ते वारिउम् अरिहै ॥७॥  
जं किञ्चि अणगं ताय । तं पि सव्वं समीकयं ।  
हिरण्णं ववहाराइ । तं पि दाहामु ते वयं ॥८॥  
इच्चेव -अं सुसेहन्ति । कालुणीयसमुठिया ।  
विबद्धो नाइसङ्गेहिं । तओ गारं पहावै ॥९॥  
जहा रुक्खं वणे जायं । मालुया पडिबन्धै ।  
एवं -अं पडिबन्धन्ति । नाइओ असमाहिणा ॥१०॥  
विबद्धो नाइसङ्गेहिं । हत्थी वा वि नवग्गहे ।  
पिठओ परिसप्पन्ति । सुय गो व्व अदूरए ॥११॥  
एए सङ्गा मणूसाणं । पायाला व अतारिमा ।  
कीवा जत्थ य किस्सन्ति । नाइसङ्गेहि मुच्छिया ॥१२॥  
तं च भिक्खू परिन्नाय । सव्वे सङ्गा महासवा ।  
जीवियं नायकङ्खिज्जा । सोच्चा धम्मम् अणुत्तरं ॥१३॥  
अहिमे सन्ति आवआ । कासवेणं पवेइया ।  
बुद्धा जत्थावसप्पन्ति । सीयन्ति अबुहा जहिं ॥१४॥  
रायाणो रायमच्चा य । माहणा अदु व खत्तिया ।  
निमन्तयन्ति भोगेहिं । भिक्खुयं साहुजीविणं ॥१५॥  
हत्थस्सरहजाणेहिं । विहारगमणेहि य ।  
भुञ्ज भोगे इमे सग्घे । महरिसी पूजयामु तं ॥१६॥  
वत्थगन्धम् अलङ्कारं । इत्थीओ सयणाणि य ।  
भुञ्जाहिमाइं भोगाइं । आउसो पूजयामु तं ॥१७॥  
जो तुमे नियमो चिण्णो । भिक्खुभावम्मि सुव्वया ।  
अगारम् आवसन्तस्स । सव्वो संविज्जए तहा ॥१८॥  
चिरं दूइज्जमाणस्स । दोसो दाणिं कुओ तव ।  
इच्चेव -अं निमन्तेन्ति । नीवारेण व सूयरं ॥१९॥  
चोइया भिक्खचरियाए । अचयन्ता जवित्तए ।  
तत्थ मन्दा विसीयन्ति । उज्जाणंसि व दुब्बला ॥२०॥  
अचयन्ता व लूहेणं । उवहाणेण तज्जिया ।  
तत्थ मन्दा विसीयन्ति । उज्जाणंसि जरग्गवा ॥२१॥  
एवं निमन्तणं लद्धुं । मुच्छिया गिद्ध इत्थिसु ।  
अज्झोववन्ना कामेहिं । नोइज्जन्ता गया गिहं ॥२२॥ ति बेमि ॥  
     ॥ उवसग्गज्झयणे बिइयुद्देसे ॥३।२॥  
    
 स्।३।३ उवसग्गज्झयणे तैए ।  
    
जहा सङ्गामकालम्मि । पिठओ भीरु वेहै ।  
वलयं गहणं नूमं । को जाणै पराजयं ॥१॥  
मुहुत्ताणं मुहुत्तस्स । मुहुत्तो होइ तारिसो ।  
पराजिया वसप्पामो । इइ भीरू उवेहई ॥२॥  
एवं उ समणा एगे । अबलं नच्चाण अप्पगं ।  
अणागयं भयं दिस्स । अवकप्पन्तिमं सुयं ॥३॥  
को जाणै विऊवायं । इत्थीओ उदगाउ वा ।  
चोइज्जन्ता पवक्खामो । न नो अत्थि पकप्पियं ॥४॥  
इच्चेव पडिलेहन्ति । वलया पडिलेहिणो ।  
वितिगिच्छसमावन्ना । पन्थाणं च अकोविया ॥५॥  
जे उ सङ्गामकालम्मि । नाया सूरपुरङ्गमा ।  
नो ते पिठम् उवेहिन्ति । किं परं मरणं सिया ॥६॥  
एवं समुठिए भिक्खू । वोसिज्जा गारबन्धणं ।  
आरम्भं तिरियं कौ । अत्तत्ताए परिव्वए ॥७॥  
तम् एगे परिभासन्ति । भिक्खुयं साहुजीविणं ।  
जे एवं परिभासन्ति । अन्तए ते समाहिए ॥८॥  
सम्बद्धसमकप्पा उ । अन्नमन्नेसु मुच्छिया ।  
पिण्डवायं गिलाणस्स । जं सारेह दलाह य ॥९॥  
एवं तुब्भे सरागत्था । अन्नमन्नमणुव्वसा ।  
नठसप्पहसब्भावा । संसारस्स अपारगा ॥१०॥  
अह ते परिभासेज्जा । भिक्खु मोक्खविसारए ।  
एवं तुब्भे पभासन्ता । दुपक्खं चेव सेवह ॥११॥  
तुब्भे भुञ्जह पाएसु । गिलाणो अभिहडम्मि य ।  
तं च बीओदगं भोच्चा । तम् उद्दिस्सादि जं कडं ॥१२॥  
लित्ता तिव्वाभितावेणं । उज्झिया असमाहिया ।  
नाइकण्डूइयं सेयं । अरुयस्सावरज्झई ॥१३॥  
तत्तेण अणुसिठा ते । अपडिन्नेण जाणया ।  
न एस नियए मग्गे । असमिक्खा वई किई ॥१४॥  
एरिसा जा वई एसा । अग्गवेणु व्व करिसिया ।  
गिहिणो अभिहडं सेयं । भुञ्जिउं न उ भिक्खुणं ॥१५॥  
धम्मपन्नवणा जा सा । सारम्भा न विसोहिया ।  
न उ एयाहि दिठीहिं । पुव्वम् आसिं पगप्पियं ॥१६॥  
सव्वाहिं अणुजुत्तीहिं । अचयन्ता जवित्तए ।  
तओ वायं निराकिच्चा । ते भुज्जो वि पगब्भिया ॥१७॥  
रागदोसामिभूयप्पा । मिच्छत्तेण अभिद्दुया ।  
आउस्से सरणं जन्ति । अङ्कणा इव पव्वयं ॥१८॥  
बहुगुणप्पगप्पाइं । कुज्जा अत्तसमाहिए ।  
जेणन्ने न विरुज्झेज्जा । तेण तं तं समायरे ॥१९॥  
इमं च धम्मम् आयाय । कासवेण पवेइयं ।  
कुज्जा भिक्खू गिलाणस्स । अगिलाए समाहिए ॥२०॥  
सङ्खाय पेसलं धम्मं । दिठिमं परिनिव्वुडे ।  
उवसग्गे नियामित्ता । आमोक्खाए परिव्वएज्जासि ॥२१॥ त्ति बेमि ॥  
     ॥ उवसग्गज्झयणे तैयुद्देसे ॥३।३॥  
    
 स्।३।४ उवसग्गज्झयणे तैए ।  
    
आहंसु महापुरिसा । पुव्विं तत्ततवोधणा ।  
उदएण सिद्धिमावन्ना । तत्थ मन्दो विसीयै ॥१॥  
अभुञ्जिया नमी विदेही । रामगुत्ते य भुञ्जिया ।  
बाहुए उदगं भोच्चा । तहा नारायणे रिसी ॥२॥  
आसिले देविले चेव । दीवायण महारिसी ।  
पारासरे दगं भोच्चा । बीयाणि हरियाणि य ॥३॥  
एए पुव्वं महापुरिसा । आहिया इह सम्मया ।  
भोच्चा बीयोदगं सिद्धा । इइ मेयम् अणुस्सुयं ॥४॥  
तत्थ मन्दा विसीयन्ति । वाहच्छिन्ना व गद्दभा ।  
पिठओ परिसप्पन्ति । पिठसप्पी य सम्भमे ॥५॥  
इहमेगे उ भासन्ति । सायं साएण विज्जई ।  
जे तत्थ आरियं मग्गं । परमं च समाहियं ॥६॥  
मा एयं अवमन्नन्ता । अप्पेणं लुम्पहा बहुं ।  
एयस्स उ अमोक्खाए । अयोहारि व्व जूरह ॥७॥  
पाणाइवाए वअन्ता । मुसावाए असञ्जया ।  
अदिन्नादाणे वअन्ता । मेहुणे य परिग्गहे ॥८॥  
एवम् एगे उ पासत्था । पन्नवन्ति अणारिया ।  
इत्थीवसं गया बाला । जिणसासणपरम्मुहा ॥९॥  
जहा गण्डं पिलागं वा । परिपीलेज्ज मुहुत्तगं ।  
एवं विन्नवणित्थीसु । दोसो तत्थ कओ सिया ॥१०॥  
जहा मन्धादणे नाम । थिमियं भुञ्जई दगं ।  
एवं विन्नवणित्थीसु । दोसो तत्थ कओ सिया ॥११॥  
जहा विहङ्गमा पिङ्गा । थिमियं भुञ्जई दगं ।  
एवं विन्नवणित्थीसु । दोसो तत्थ कओ सिया ॥१२॥  
एवम् एगे उ पासत्था । मिच्छदिठी अणारिया ।  
अज्झोववन्ना कामेहिं । पूयणा इव तरुणए ॥१३॥  
अणागयम् अपस्सन्ता । पच्चुप्पन्नगवेसगा ।  
ते पच्छा परितप्पन्ति । खीणे आउम्मि जोव्वणे ॥१४॥  
जेहिं काले परिक्कन्तं । न पच्छा परितप्पए ।  
ते धीरा बन्धणुम्मुक्का । नावकङ्खन्ति जीवियं ॥१५॥  
जहा नई वेयरणी । दुत्तरा इह सम्मया ।  
एवं लोगंसि नारीओ । दुत्तरा अमईमया ॥१६॥  
जेहिं नारीण सञ्जोगा । पूयणा पिठओ कया ।  
सव्वम् एयं निराकिच्चा । ते ठिया सुसमाहिए ॥१७॥  
एए ओघं तरिस्सन्ति । समुद्दं ववहारिणो ।  
जत्थ पाणा विसन्नासि । किच्चन्ती सयकम्मुणा ॥१८॥  
तं च भिक्खू परिन्नाय । सुव्वए समिए चरे ।  
मुसावायं च वज्जिज्जा । अदिन्नादाणं च वोसिरे ॥१९॥  
उड्ढम् अहे तिरियं वा । जे केई तसथावरा ।  
सव्वत्थ विरैं कुज्जा । सन्ति निव्वाणम् आहियं ॥२०॥  
इमं च धम्मम् आयाय । कासवेण पवेइयं ।  
कुज्जा भिक्खू गिलाणस्स । अगिलाए समाहिए ॥२१॥  
सङ्खाय पेसलं धम्मं । दिठिमं परिनिव्वुडे ।  
उवसग्गे नियामित्ता । आमोक्खाए परिव्वएज्जासि ॥२२॥ त्ति बेमि ॥  
     ॥ उवसग्गज्झयणं तैयं ॥३।४॥  
    
स्।४।१ इत्थिपरिन्नज्झयणे चौत्थे ।   
    
जे मायरं च पियरं च । विप्पजहाय पुव्वसञ्जोगं ।  
एगे सहिए चरिस्सामि । आरयमेहुणो विवित्तेसु ॥१॥  
सुहुमेणं तं परिक्कम्म । छन्नपएण इत्थिओ मन्दा ।  
उव्वायं पि ताउ जाणंसु । जहा लिस्सन्ति भिक्खुणो एगे ॥२॥  
पासे भिसं निसीयन्ति । अभिक्खणं पोसवत्थं परिहिन्ति ।  
कायं अहे वि दंसन्ति । बाहू उद्धौ कक्खमणुव्वए ॥३॥  
सयणासणेहि जोगेहिं । इत्थियो एगया निमन्तेन्ति ।  
एयाणि चेव से जाणे । पासाणि विरूवरूवाणि ॥४॥  
नो तासु चक्खु सन्धेज्जा । नो वि य साहसं समभिजाणे ।  
नो सहियं पि विहरेज्जा । एवम् अप्पा सुरक्खिओ होइ ॥५॥  
आमन्तिय उस्सविया । भिक्खुं आयसा निमन्तेन्ति ।  
एयाणि चेव से जाणे । सद्दाणि विरूवरूवाणि ॥६॥  
मणबन्धणेहि -एगेहिं । कलुणविणीयम् उवगसित्ताणं ।  
अदु मञ्जुलाइं भासन्ति । आणवयन्ति भिन्नकहाहिं ॥७॥  
सीहं जहा व कुणिमेणं । निब्भयम् एगचरं ति पासेणं ।  
एवित्थियाउ बन्धन्ति । संवुडं एगैयम् अणगारं ॥८॥  
अह तत्थ पुणो नमयन्ती । रहकारो व नेमि आणुपुव्वीए ।  
बद्धो मिए व पासेणं । फन्दन्ते वि न मुच्चए ताहे ॥९॥  
अह से ऽउतप्पई पच्छा । भोच्चा पायसं व विसमिस्सं ।  
एवं विवेगम् आयाय । संवासो न वि कप्पए दविए ॥१०॥  
तम्हा उ वज्जए इत्थी । विसलित्तं व कणगं नच्चा ।  
ओए कुलाणि बसवत्ती । आघाए न से वि निग्गन्थे ॥११॥  
जे एयं उञ्छं अणुगिद्धा । अन्नयरा होन्ति कुसीलाणं ।  
सुतवस्सिए वि से भिक्खू । नो विहरे सह -अम् इत्थीसु ॥१२॥  
अवि धूयराहि सुण्हाहिं । धाईहिं अदुव दासीहिं ।  
महईहि वा कुमारीहिं । सन्थवं से न कुज्जा अणगारे ॥१३॥  
अदु नाइणं च सुहीणं वा । अप्पियं दठु एगया होइ ।  
गिद्धा सत्ता कामेहिं । रक्खणपोसणे मणुस्सो ऽसि ॥१४॥  
समणं पि दठुदासीणं । तत्थ वि ताव एगे कुप्पन्ति ।  
अदु वा भोयणेहि नत्थेहिं । इत्थीदोसं सङ्किणो होन्ति ॥१५॥  
कुव्वन्ति सन्थवं ताहिं । पब्भठा समाहिजोगेहिं ।  
तम्हा समणा न समेन्ति । आयहियाए सन्निसेज्जाओ ॥१६॥  
बहवे गिहाइं अवहौ । मिस्सीभावं पत्थुया य एगे ।  
धुवमग्गम् एव पवयन्ति । वायावीरियं कुसीलाणं ॥१७॥  
सुद्धं रवै परिसाए । अह रहस्सम्मि दुक्कडं करेन्ति ।  
जाणन्ति य -अं तहाविऊ । माइल्ले महासढे ऽयं ति ॥१८॥  
सयं दुक्कडं च न वयै । आइठो वि पकत्थै बाले ।  
वेयाणुवीइ मा कासी । चोइज्जन्तो गिलाइ से भुञ्जो ॥१९॥  
ओसिया वि इत्थिपोसेसु । पुरिसा इत्थिवेयखेयन्ना ।  
पन्नासमन्निया वेगे । नारीणं वसं उवकसन्ति ॥२०॥  
अवि हत्थपायछेयाए । अदु वा वद्धमंसौक्कन्ते ।  
अवि तेयसाभितावणाणि । तच्छिय खारसिञ्चणाइं य ॥२१॥  
अदु कण्णनासछेयं । कण्ठच्छेयणं तिइक्खन्ती ।  
इइ एत्थ पावसन्तत्ता । न वेन्ति पुणो न काहिन्ति ॥२२॥  
सुयम् एयम् एवम् एगेसिं । इत्थीवेय त्ति हु सुयक्खायं ।  
एयं पि ता वैत्ताणं । अदु वा कम्मुणा अवकरेन्ति ॥२३॥  
अन्नं मणेण चिन्तेन्ति । वाया अन्नं च कम्मुणा अन्नं ।  
तम्हा न सद्दहे भिक्खू । बहुमायाओ इत्थिओ नच्चा ॥२४॥  
जुवई समणं बूया । विचित्तलङ्कारवत्थगाणि परिहित्ता ।  
विरया चरिस्सहं रुक्खं । धम्मम् आइक्ख -ए भयन्तारो ॥२५॥  
अदु सावियापवाएणं । अहम् अंसि साहम्मिणी य समणाणं ।  
जौकुम्भे जहा उवज्जोई । संवासे विऊ विसीएज्जा ॥२६॥  
जौकुम्भे जोइउवगूढे । आसुभितत्ते नासम् उवयाइ ।  
एवित्थियाहि अणगारा । संवासेण नासम् उवयन्ति ॥२७॥  
कुव्वन्ति पावगं कम्मं । पुठा वेगेवम् आहिंसु ।  
नो हं करेमि पावं ति । अङ्केसाइणी ममेस त्ति ॥२८॥  
बालस्स मन्दयं बीयं । जं च कडं अवजाणै भुज्जो ।  
दुगुणं करेइ से पावं । पूयणकामो विसन्नेसी ॥२९॥  
संलोकणिज्जम् अणगारं । आयगयं निमन्तणेणाहंसु ।  
वत्थं च ताइ पायं वा । अन्नं पाणगं पडिग्गाहे ॥३०॥  
नीवारम् एवं बुज्झेज्जा । नो इच्छे अगारम् आगन्तुं ।  
बद्धे विसयपासेहिं । मोहम् आवज्जै पुणो मन्दे ॥३१॥ त्ति बेमि ॥  
     ॥ इत्थिपरिन्नज्झयणे पढमुद्देसे ॥४।१॥  
    
 स्।४।२ इत्थिपरिन्नज्झयणे चौत्थे ।  
    
ओए सया न रज्जेज्जा । भोगकामी पुणो विरज्जेज्जा ।  
भोगे समणाण सुणेह । जह भुञ्जन्ति भिक्खुणो एगे ॥१॥  
अह तं तु भेयम् आवन्नं । मुच्छियं भिक्खुं काममैवअं ।  
पलिभिन्दिया -अं तो पच्छा । पादुद्धौ मुद्धि पहणन्ति ॥२॥  
जै केसिया -अं मए भिक्खु । नो विहरे सह -अम् इत्थीए ।  
केसाणवि हं लुञ्चिस्सं । नन्नत्थ मए चरेज्जासि ॥३॥  
अह -अं से होइ उवलद्धो । तो पेसन्ति तहाभूएहिं ।  
अलाउच्छेयं पेहेहि । वग्गुफलाइं आहराहि त्ति ॥४॥  
दारूणि सागपागाए । पज्जोओ वा भविस्सई राओ ।  
पायाणि य मे रयावेहि । एहि ता मे पिठओमद्दे ॥५॥  
वत्थाणि य मे पडिलेहेहि । अन्नं पाणं च आहराहि त्ति ।  
गन्धं च रओहरणं च । कासवगं च मे समणुजाणाहि ॥६॥  
अदु अञ्जणिं अलङ्कारं । कुक्कययं मे पयच्छाहि ।  
लोद्धं च लोद्धकुसुमं च । वेणुपलासियं च गुलियं च ॥७॥  
कुठं तगरं च अगरुं । सम्पिठं सम्मं उसिरेणं ।  
तेल्लं मुहमिञ्जाए । वेणुफलाइं सन्निहाणाए ॥८॥  
नन्दीचुण्णगाइं पाहराहि । छत्तोवाणहं च जाणाहि ।  
सत्थं च सूवच्छेज्जाए । आणीलं च वत्थयं रयावेहि ॥९॥  
सुफणिं च सागपागाए । आमलगाइं दगाहरणं च ।  
तिलगकरणिम् अञ्जणसलागं । घिंसु मे विहूणयं विजाणेहि ॥१०॥  
सण्डासगं च फणिहं च । सीहलिपासगं च आणाहि ।  
आदंसगं च पयच्छाहि । दन्तपक्खालणं पवेसाहि ॥११॥  
पूगफलं तम्बोल्लयं । सूइ सुत्तगं च जाणाहि ।  
कोसं च मोयमेहाए । सुप्पुक्खलगं च खारगालणं च ॥१२॥  
चन्दालगं च करगं च । वच्चघरं च आउसो खणाहि ।  
सरपाययं च जायाए । गोरहगं च सामणेराए ॥१३॥  
घडिगं च सडिण्डिमयं च । चेलगोलं कुमारभूयाए ।  
वासं समभिआवण्णं । आवसहं च जाण भत्तं च ॥१४॥  
आसन्दियं च नवसुत्तं । पाउल्लाइं सङ्कमठाए ।  
अदु पुत्तदोहलठाए । आणप्पा हवन्ति दासा वा ॥१५॥  
जाए फले समुप्पन्ने । गेण्हसु वा -अं अहवा जहाहि ।  
अह पुत्तपोसिणो एगे । भारवहा हवन्ति उआ वा ॥१६॥  
राओ वि उठिया सन्ता । दारगं च सण्ठवन्ति धाई वा ।  
सुहिरामणा वि ते सन्ता । वत्थधोवा हवन्ति हंसा वा ॥१७॥  
एवं बहुहिं कयपुव्वं । भोगत्थाए जे ऽभियावन्ना ।  
दासे मिए व पेसे वा । पसुभूए व से न वा केई ॥१८॥  
एवं खु तासु विन्नप्पं । सन्थवं संवासं च वज्जेज्जा ।  
तज्जातिया इमे कामा । वज्जकरा य एवम् अक्खाए ॥१९॥  
एयं भयं न सेयाए । इइ से अप्पगं निरुम्भित्ता ।  
नो इत्थिं नो पसुं भिक्खु । नो सयं पाणिणा निलिज्जेज्जा ॥२०॥  
सुविसुद्धलेसे मेहावी । परकिरियं च वज्जए नाणी ।  
मणसा वयसा काएणं । सव्वफाससहे अणगारे ॥२१॥  
इच्च् एवम् आहु से वीरे । धुयरए धुयमोहे से भिक्खु ।  
तम्हा अज्झत्तविसुद्धे सुविमुक्के । आमोक्खाए परिव्वएज्जासि ॥२२॥ त्ति बेमि ॥  
     ॥ इत्थिपरिन्नज्झयणं चौत्थं ॥४।२॥  
    
 स्।५।१ निरयविभत्तियज्झयणे पञ्चमे ।  
    
पुच्छिस्सहं केवलियं महेसिं । कहं भितावा नरगा पुरत्था ।  
अजाणओ मे मुणि बूहि जाणं । कहिं नु बाला नरगं उवेन्ति ॥१॥  
एवं मए पुठ महाणुभावे । इणमो ऽब्बवी कासवे आसुपन्ने ।  
पवेयैस्सं दुहम् अठदुग्गं । आईणियं दुक्कडिणं पुरत्था ॥२॥  
जे केइ बाला इह जीवियठी । पावाइं कम्माइं करेन्ति रुद्दा ।  
ते घोररूवे तमिसन्धयारे । तिव्वाभितावे नरगे पडन्ति ॥३॥  
तिव्वं तसे पाणिणो थावरे य । जे हिंसई आयसुहं पडुच्चा ।  
जे लूसए होइ अदत्तहारी । न सिक्खई सेयवियस्स किञ्चि ॥४॥  
पागब्भि पाणे बहुणं तिवाई । अनिव्वुए घायम् उवेइ बाले ।  
निहो निसं गच्छै अन्तकाले । अहोसिरं कौ उवेइ दुग्गं ॥५॥  
हण छिन्दह भिन्दह -अं दहेति । सद्दे सुणेन्ता परधम्मियाणं ।  
ते नारगाओ भयभिन्नसन्ना । कङ्खन्ति कं नाम दिसं वयामो ॥६॥  
इङ्गालरासिं जलियं सजोइं । तत्तोवमं भूमिम् अणुक्कमन्ता ।  
ते डज्झमाणा कलुणं थणन्ति । अरहस्सरा तत्थ चिरठिईया ॥७॥  
जै ते सुया वेयरणी भिदुग्गा । निसिओ जहा खुर इव तिक्खसोया ।  
तरन्ति ते वेयरणिं भिदुग्गं । उसुचोइया सत्तिसु हम्ममाणा ॥८॥  
कीलेहि विज्झन्ति असाहुकम्मा । नावं उवेन्ते सैविप्पहूणा ।  
अन्ने उ सूलाहि तिसूलियाहिं । दीहाहि विद्धूण अहे करेन्ति ॥९॥  
केसिं च बन्धित्तु गले सिलाओ । उदगंसि बोलेन्ति महालयंसि ।  
कलम्बुयावालुयमुम्मुरे य । लोलन्ति पच्चन्ति य तत्थ अन्ने ॥१०॥  
आसूरियं नाम महाभितावं । अन्धं तमं दुप्पतरं महन्तं ।  
उड्ढं अहे यं तिरियं दिसासु । समाहिओ जत्थगणी झियाइ ॥११॥  
जंसी गुहाए जलणे ऽतिउए । अविजाणओ डज्झै लुत्तपन्नो ।  
सया य कलुणं पुण घम्मठाणं । गाढोवणीयं ऐदुक्खधम्मं ॥१२॥  
चत्तारि अगणीओ समारभेत्ता । जहिं कूरकम्मा भितवेन्ति बालं ।  
ते तत्थ चिठन्तभितप्पमाणा । मच्छा व जीवन्तो व जोइपत्ता ॥१३॥  
सन्तच्छणं नाम महाभितावं । ते नारगा जत्थ असाहुकम्मा ।  
हत्थेहि पाएहि य बन्धिऊणं । फलगं व तच्छन्ति कुहाडहत्था ॥१४॥  
रुहिरे पुणो वच्चसमुस्सियङ्गे । भिन्नत्तमङ्गे परिवत्तयन्ता ।  
पयन्ति -अं नेरैए फुरन्ते । सजीवमच्छे व अयोकवल्ले ॥१५॥  
नो चेव ते तत्थ मसीभवन्ति । न मज्जई तिव्वभिवेयणाए ।  
तमाणुभागं अणुवेययन्ता । दुक्खन्ति दुक्खी इह दुक्कडेणं ॥१६॥  
तहिं च ते लोलणसम्पगाढे । गाढं सुतत्तं अगणिं वयन्ति ।  
न तत्थ सायं लहई भिदुग्गे । अरहियाभितावा तह वी तवेन्ति ॥१७॥  
से सुच्चई नगरवहे व्व सद्दे । दुहोवणीयाणि पयाणि तत्थ ।  
उदिण्णकम्माण उदिण्णकम्मा । पुणो पुणो ते सरहं दुहेन्ति ॥१८॥  
पाणेहि -अं पाव वियोजयन्ति । तं भे पवक्खामि जहातहेणं ।  
दण्डेहि तत्था सरयन्ति बाला । सव्वेहि दण्डेहि पुराकएहिं ॥१९॥  
ते हम्ममाणा नरगे पडन्ति । पुण्णे दुरूवस्स महाभितावे ।  
ते तत्थ चिठन्ति दुरूवभक्खी । तुअन्ति कम्मोवगया किमीहिं ॥२०॥  
सया कसिणं पुणो घम्मठाणं । गाढोवणीयं ऐदुक्खधम्मं ।  
अन्दूसु पक्खिप्प विहत्तु देहं । वेहेण सीसं से ऽभितावयन्ति ॥२१॥  
छिन्दन्ति बालस्स खुरेण नक्कं । ओठे वि छिन्दन्ति दुवे वि कण्णे ।  
जिब्भं विणिक्कस्स विहत्थिमेत्तं । तिक्खाहि सूलाहि भितावयन्ति ॥२२॥  
ते तिप्पमाणा तलसम्पुडं व । राइन्दियं तत्थ थणन्ति बाला ।  
गलन्ति ते सोणियपूयमंसं । पज्जोइया खारपैद्धियङ्गा ॥२३॥  
जै ते सुया लोहियपूयपाई । बालागणी तेअगुणा परेणं ।  
कुम्भी महन्ताहियपोरुसीया । समूसिया लोहियपूयपुण्णा ॥२४॥  
पक्खिप्प तासुं पययन्ति बाले । अअस्सरे ते कलुणं रसन्ते ।  
तण्हाइया ते तौतम्बतत्तं । पज्जिज्जमाणअयरं रसन्ति ॥२५॥  
अप्पेण अप्पं इह वञ्चैत्ता । भवाहमे पुव्वसए सहस्से ।  
चिठन्ति तत्था बहुकूरकम्मा । जहा कडं कम्म तहासि भारे ॥२६॥  
समज्जिणित्ता कलुसं अणज्जा । इठेहि कन्तेहि य विप्पहूणा ।  
ते दुब्भिगन्धे कसिणे य फासे । कम्मोवगा कुणिमे आवसन्ति ॥२७॥ त्ति बेमि ॥  
     ॥ निरयविभत्तियज्झयणे पढमुद्देसे ॥५।१॥  
    
 स्।५।२ निरयविभत्तियज्झयणे पञ्चमे ।  
    
अहावरं सासयदुक्खधम्मं । तं भे पवक्खामि जहातहेणं ।  
बाला जहा दुक्कडकम्मकारी । वेयन्ति कम्माइं पुरेकडाइं ॥१॥  
हत्थेहि पाएहि य बन्धिऊणं । उयरं विकत्तन्ति खुरासिएहिं ।  
गिण्हित्तु बालस्स विहत्तु देहं । वद्धं थिरं पिठौ उद्धरन्ति ॥२॥  
बाहू पकत्तन्ति य मूलओ से । थूलं वियासं मुहे आडहन्ति ।  
रहंसि जुत्तं सरयन्ति बालं । आरुस्स विज्झन्ति तुदेण पिठे ॥३॥  
अयं व तत्तं जलियं सजोइ । तऊवमं भूमिम् अणुक्कमन्ता ।  
ते डज्झमाणा कलुणं थणन्ति । उसुचोइया तत्तजुगेसु जुत्ता ॥४॥  
बाला बला भूमिम् अणुक्कमन्ता । पविज्जलं लोहपहं च तत्तं ।  
जंसी भिदुग्गंसि पवज्जमाणा । पेसे व दण्डेहि पुरा करेन्ति ॥५॥  
ते सम्पगाढंसि पवज्जमाणा । सिलाहि हम्मन्ति निपातिणीहिं ।  
सन्तावणी नाम चिरठिईया । सन्तप्पई जत्थ असाहुकम्मा ॥६॥  
कन्दूसु पक्खिप्प पयन्ति बालं । तओ वि दड्ढा पुण उप्पयन्ति ।  
ते उड्ढकाएहि पखज्जमाणा । अवरेहि खज्जन्ति सणप्फएहिं ॥७॥  
समूसियं नाम विधूमठाणं । जं सोयतत्ता कलुणं थणन्ति ।  
अहोसिरं कौ विगत्तिऊणं । अयं व सत्थेहि समोसवेन्ति ॥८॥  
समूसिया तत्थ विसूणियङ्गा । पक्खीहि खज्जन्ति अयोमुहेहिं ।  
सञ्जीवणी नाम चिरठिईया । जंसी पया हम्मै पावचेया ॥९॥  
तिक्खाहि सूलाहि निवाययन्ति । वसोगयं सावययं व लद्धं ।  
ते सूलविद्धा कलुणं थणन्ति । एगन्तदुक्खं दुहओ गिलाणा ॥१०॥  
सया जलं नाम निहं महन्तं । जंसी जलन्तो अगणी अकठो ।  
चिठन्ति बद्धा बहुकूरकम्मा । अरहस्सरा केइ चिरठिईया ॥११॥  
चिया महन्तीउ समारभित्ता । छुब्भन्ति ते त कलुणं रसन्तं ।  
आवअई तत्थ असाहुकम्मा । सप्पी जहा पडियं जोइमज्झे ॥१२॥  
सया कसिणं पुण घम्मठाणं । गाढोवणीयं ऐदुक्खधम्मं ।  
हत्थेहि पाएहि य बन्धिऊणं । सत्तु व्व दण्डेहि समारभन्ति ॥१३॥  
भञ्जन्ति बालस्स वहेण पुठी । सीसं पि भिन्दन्ति अयोघणेहिं ।  
ते भिन्नदेहा फलगं व तच्छा । तत्ताहि आराहि नियोजयन्ति ॥१४॥  
अभिजुञ्जिया रुद्द असाहुकम्मा । उसुचोइया हत्थिवहं वहन्ति ।  
एगं दुरूहित्तु दुवे तओ वा । आरुस्स विज्झन्ति ककाणओ से ॥१५॥  
बाला बला भूमिम् अणुक्कमन्ता । पविज्जलं कणैलं महन्तं ।  
विवद्धतप्पेहि विवण्णचित्ते । समीरिया कोअबलिं करेन्ति ॥१६॥  
वेयालिए नाम महाभितावे । एगायए पव्वयम् अन्तलिक्खे ।  
हम्मन्ति तत्था बहुकूरकम्मा । परं सहस्साण मुहुत्तगाणं ॥१७॥  
सम्बाहिया दुक्कडिणो थणन्ति । अहो य राओ परितप्पमाणा ।  
एगन्तकूडे नरगे महन्ते । कूडेण तत्था विसमे हया उ ॥१८॥  
भञ्जन्ति -अं पुव्वमरी सरोसं । समुग्गरे ते मुसले गहेउं ।  
ते भिन्नदेहा रुहिरं वमन्ता । ओमुद्धगा धरणितले पडन्ति ॥१९॥  
अणासिया नाम महासियाला । पागब्भिणो तत्थ सयावकोवा ।  
खज्जन्ति तत्था बहुकूरकम्मा । अदूरगा सङ्खलियाहि बद्धा ॥२०॥  
सयाजला नाम नई भिदुग्गा । पविज्जलं लोहविलीणतत्ता ।  
जंसी भिदुग्गंसि पवज्जमाणा । एगायताणुक्कमणं करेन्ति ॥२१॥  
एयाइं फासाइं फुसन्ति बालं । निरन्तरं तत्थ चिरठिईयं ।  
न हम्ममाणस्स उ होइ ताणं । एगो सयं पच्चणुहोइ दुक्खं ॥२२॥  
जं जारिसं पुव्वमकासि कम्मं । तम् एव आगच्छै सम्पराए ।  
एगन्तदुक्खं भवमज्जणित्ता । वेयन्ति दुक्खी तम् अणन्तदुक्खं ॥२३॥  
एयाणि सोच्चा नरगाणि धीरे । न हिंसए किञ्चण सव्वलोए ।  
एगन्तदिठी अपरिग्गहे उ । बुज्झिज्ज लोगस्स वसं न गच्छे ॥२४॥  
एवं तिरिक्खे मणुयामरेसुं । चौरन्तणन्तं तयणुव्विवागं ।  
स सव्वम् एयं इइ वेयैत्ता । कङ्खेज्ज कालं धुयम् आयरेज्ज ॥२५॥ त्ति बेमि ॥  
     ॥ निरयविभत्तियज्झयणं पञ्चमं ॥५।२॥  
    
 स्।६ सिरिवीरत्थुइयज्झयणे छठे ।  
    
पुच्छिस्सु -अं समणा माहणा य । अगारिणो या परतित्थिया य ।  
से केइ नेगन्तहियं धम्मम् आहु । अणेलिसं साहुसमिक्खयाए ॥१॥  
कहं च नाणं कह दंसणं से । सीलं कहं नायसुयस्स आसि ।  
जाणासि -अं भिक्खु जहातहेणं । अहासुयं बूहि जहा निसन्तं ॥२॥  
खेयन्नए से कुसलासुपन्ने । अणन्तनाणी य अणन्तदंसी ।  
जसंसिणो चक्खुपहे ठियस्स । जाणाहि धम्मं च धिइं च पेहि ॥३॥  
उड्ढं अहे यं तिरियं दिसासु । तसा य जे थावर जे य पाणा ।  
से निच्चनिच्चेहि समिक्ख पन्ने । दीवे व धम्मं समियं उदाहु ॥४॥  
से सव्वदंसी अभिभूयनाणी । निरामगन्धे धिइमं ठियप्पा ।  
अणुत्तरे सव्वजगंसि विज्जं । गन्था अईए अभए अणाऊ ॥५॥  
से भूइपन्ने अणिएअचारी । ओहन्तरे धीरे अणन्तचक्खू ।  
अणुत्तरं तप्पै सूरिए वा । वैरोयणिन्दे व तमं पगासे ॥६॥  
अणुत्तरं धम्मम् इणं जिणाणं । नेया मुणी कासव आसुपन्ने ।  
इन्दे व देवाण महाणुभावे । सहस्सणेया दिवि -अं विसिठे ॥७॥  
से पन्नया अक्खयसागरे वा । मदोदही वा वि अणन्तपारे ।  
अणाविले वा अकसाइ मुक्के । सक्के व देवाहिवई जुईमं ॥८॥  
से वीरिएणं पडिपुण्णवीरिए । सुदंसणे वा नगसव्वसेठे ।  
सुरालए वा सि मुदागरे से । विरायए नेगगुणोववेए ॥९॥  
सयं सहस्साण उ जोयणाणं । तिकण्डगे पण्डगवेजयन्ते ।  
से जोयणे नवनवते सहस्से । उद्धुस्सियो हेठ सहस्सम् एगं ॥१०॥  
पुठे नभे चिठै भूमिवठिए । जं सूरिया अणुपरिवअयन्ति ।  
से हेमवण्णे बहुनन्दणे य । जंसी रैं वेययई महिन्दा ॥११॥  
से पव्वए सद्दमहप्पगासे । विरायई कञ्चणमठवण्णे ।  
अणुत्तरे गिरिसु य पव्वदुग्गे । गिरीवरे से जलिए व भोमे ॥१२॥  
महीइ मज्झम्मि ठिए नगिन्दे । पन्नायए सूरियसुद्धलेसे ।  
एवं सिरीए उ स भूरिवण्णे । मणोरमे जोयै अच्चिमाली ॥१३॥  
सुदंसणस्सेव जसो गिरिस्स । पवुच्चई महओ पव्वयस्स ।  
एओवमे समणे नायपुत्ते । जाईजसोदंसणनाणसीले ॥१४॥  
गिरीवरे वा निसहाययाणं । रुयए व सेठे वलयाययाणं ।  
तओवमे से जगभूइपन्ने । मुणीण मज्झे तम् उदाहु पन्ने ॥१५॥  
अणुत्तरं धम्मम् उदीरैत्ता । अणुत्तरं झाणवरं झियाइ ।  
सुसुक्कसुक्कं अपगण्डसुक्कं । सङ्खिन्दुएगन्तवदायसुक्कं ॥१६॥  
अणुत्तरग्गं परमं महेसी । असेसकम्मं स विसोहैत्ता ।  
सिद्धिं गए साइमणन्तपत्ते । नाणेण सीलेण य दंसणेण ॥१७॥  
रुक्खेसु नाए जह सामली वा । जस्सिं रैं वेययई सुवण्णा ।  
वणेसु वा नन्दणम् आहु सेठं । नाणेण सीलेण य भूइपन्ने ॥१८॥  
थणियं व सद्दाण अणुत्तरे उ । चन्दो व ताराण महाणुभावे ।  
गन्धेसु वा चन्दणम् आहु सेठं । एवं मुणीणं अपडिन्नम् आहु ॥१९॥  
जहा सयम्भू उदहीण सेठे । नागेसु वा धरणिन्दम् आहु सेठं ।  
खोओदए वा रस वेजयन्ते । तवोवहाणे मुणि वेजयन्ते ॥२०॥  
हत्थीसु एरावणम् आहु नाए । सीहो मिगाणं सलिलाण गङ्गा ।  
पक्खीसु वा गरुले वेणुदेवो । निव्वाणवादीणिह नायपुत्ते ॥२१॥  
जोहेसु नाए जह वीससेणे । पुप्फेसु वा जह अरविन्दम् आहु ।  
खत्तीण सेठे जह दन्तवक्के । इसीण सेठे तह वद्धमाणे ॥२२॥  
दाणाण सेठं अभयप्पयाणं । सच्चेसु वा अणवज्जं वयन्ति ।  
तवेसु वा उत्तमं बम्भचेरं । लोगुत्तमे समणे नायपुत्ते ॥२३॥  
ठिईण सेठा लवसत्तमा वा । सभा सुहम्मा व सभाण सेठा ।  
निव्वाणसेठा जह सव्वधम्मा । न नायपुत्ता परमत्थि नाणी ॥२४॥  
पुढोवमे धुणै विगयगेही । न सन्निहिं कुव्वै आसुपन्ने ।  
तरिउं समुद्दं व महाभवोघं । अभयङ्करे वीर अणन्तचक्खू ॥२५॥  
कोहं च माणं च तहेव मायं । लोभं चौत्थं अज्झत्तदोसा ।  
एयाणि वन्ता अरहा महेसी । न कुव्वई पाव न कारवेइ ॥२६॥  
किरियाकिरियं वेणैयाणुवायं । अन्नाणियाणं पडियच्च ठाणं ।  
से सव्ववायं इइ वेयैत्ता । उवठिए सञ्जमदीहरायं ॥२७॥  
से वारिया इत्थि सराइभत्तं । उवहाणवं दुक्खखयठयाए ।  
लोगं विदित्ता आरं परं च । सव्वं पभू वारिय सव्ववारं ॥२८॥  
सोच्चा य धम्मं अरहन्तभासियं । समाहियं अठपदोवसुद्धं ।  
तं सद्दहाणा य जणा अणाऊ । इन्दा व देवाहिव आगमिस्सन्ति ॥२९॥ त्ति बेमि ॥  
     ॥ सिरिवीरत्थुइयज्झयणं छठं ॥६॥  
    
 स्।७ कुसीलपरिभासियज्झयणे सत्तमे ।  
    
पुढवी य आऊ अगणी य वाऊ । तण रुक्ख बीया य तसा य पाणा ।  
जे अण्डया जे य जराउ पाणा । संसेयया जे रसयाभिहाणा ॥१॥  
एयाइं कायाइं पवेइयाइं । एएसु जाणे पडिलेह सायं ।  
एएण काएण य आयदण्डे । एएसु या विप्परियासुवेन्ति ॥२॥  
जाईपहं अणुपरिवअमाणे । तसथावरेहिं विणिघायमेइ ।  
से जाइ जाइं बहुकूरकम्मे । जं कुव्वई भिज्जै तेण बाले ॥३॥  
अस्सिं च लोए अदु वा परत्था । सयग्गसो वा तह अन्नहा वा ।  
संसारम् आवन्न परं परं ते । बन्धन्ति वेयन्ति य दुन्नियाणि ॥४॥  
जे मायरं वा पियरं च हिच्चा । समणव्वए अगणिं समारभिज्जा ।  
अहाहु से लोए कुसीलधम्मे । भूयाइं जे हिंसै आयसाए ॥५॥  
उज्जालओ पाण निवायएज्जा । निव्वावओ अगणिं निवायवेज्जा ।  
तम्हा उ मेहावि समिक्ख धम्मं । न पण्डिए अगणिं समारभिज्जा ॥६॥  
पुढवी वि जीवा आऊ वि जीवा । पाणा य सम्पाइम सम्पयन्ति ।  
संसेयया कठसमस्सिया य । एए दहे अगणिं समारभन्ते ॥७॥  
हरियाणि भूयाणि विलम्बगाणि । आहार देहा य पुढो सियाइ ।  
जे छिन्दई आयसुहं पडुच्च । पागब्भि पाणे बहुणं तिवाई ॥८॥  
जाइं च वुड्ढिं च विणासयन्ते । बीयाइ अस्सञ्जय आयदण्डे ।  
अहाहु से लोए अणज्जधम्मे । बीयाइ से हिंसै आयसाए ॥९॥  
गब्भाइ मिज्जन्ति बुयाबुयाणा । नरा परे पञ्चसिहा कुमारा ।  
जुवाणगा मज्झिम थेरगा य । चयन्ति ते आउखए पलीणा ॥१०॥  
सम्बुज्झहा जन्तवो माणुसत्तं । दठुं भयं बालिसेणं अलम्भो ।  
एगन्तदुक्खे जरिए व लोए । सकम्मुणा विप्परियासुवेइ ॥११॥  
इहेग मूढा पवयन्ति मोक्खं । आहारसम्पज्जणवज्जणेणं ।  
एगे य सीओदगसेवणेणं । हुएण एगे पवयन्ति मोक्खं ॥१२॥  
पाओसिणाणाइसु नत्थि मोक्खो । खारस्स लोणस्स अणासणेणं ।  
ते मज्जमंसं लसुणं च भोच्चा । अन्नत्थ वासं परिकप्पयन्ति ॥१३॥  
उदगेण जे सिद्धिम् उदाहरन्ति । सायं च पायं उदगं फुसन्ता ।  
उदगस्स फासेण सिया य सिद्धी । सिज्झिंसु पाणा बहवे दगंसि ॥१४॥  
मच्छा य कुम्मा य सिरीसिवा य । मग्गू य उआ दगरक्खसा य ।  
अठाणम् एयं कुसला वयन्ति । उदगेण जे सिद्धिम् उदाहरन्ति ॥१५॥  
उदगं जई कम्ममलं हरेज्जा । एवं सुहं इच्छामित्तम् एव ।  
अन्धं व नेयारम् अणुस्सरित्ता । पाणाणि चेवं विणिहन्ति मन्दा ॥१६॥  
पावाइं कम्माइं पकुव्वओ हि । सिओदगं ऊ जै तं हरेज्जा ।  
सिज्झिंसु एगे दगसत्तघाई । मुसं वयन्ते जलसिद्धिम् आहु ॥१७॥  
हुएण जे सिद्धिम् उदाहरन्ति । सायं च पायं अगणिं फुसन्ता ।  
एवं सिया सिद्धि हवेज्ज तम्हा । अगणिं फुसन्ताण कुकम्मिणं पि ॥१८॥  
अपरिक्ख दिठं न हु एव सिद्धी । एहिन्ति ते घायम् अबुज्झमाणा ।  
भूएहि जाणं पडिलेह सायं । विज्जं गहायं तसथावरेहिं ॥१९॥  
थणन्ति लुप्पन्ति तसन्ति कम्मी । पुढो जगा परिसङ्खाय भिक्खू ।  
तम्हा विऊ विरओ आयगुत्ते । दठुं तसे या पडिसंहरेज्जा ॥२०॥  
जे धम्मलद्धं विणिहाय भुञ्जे । वियडेण साहौ य जे सिणाइं ।  
जे धोवई लूसयई व वत्थं । अहाहु ते नागणियस्स दूरे ॥२१॥  
कम्मं परिन्नाय दगंसि धीरे । वियडेण जीवेज्ज य आदिमोक्खं ।  
से बीयकन्दाइ अभुञ्जमाणे । विरए सिणाणाइसु इत्थियासु ॥२२॥  
जे मायरं च पियरं च हिच्चा । गारं तहा पुत्तपसुं धणं च ।  
कुलाइं जे धावै साउगाइं । अहाहु से सामणियस्स दूरे ॥२३॥  
कुलाइं जे धावै साउगाइं । आघाइ धम्मं उयराणुगिद्धे ।  
अहाहु से आयरियाण सयंसे । जे लावएज्जा असणस्स हेऊ ॥२४॥  
निक्खम्म दीणे परभोयणम्मि । मुहमङ्गलीए उयराणुगिद्धे ।  
नीवारगिद्धे व महावराहे । अदूरए एहिइ घायम् एव ॥२५॥  
अन्नस्स पाणस्सिहलोइयस्स । अणुप्पियं भासै सेवमाणे ।  
पासत्थयं चेव कुसीलयं च । निस्सारए होइ जहा पुलाए ॥२६॥  
अन्नायपिण्डेण हियासएज्जा । नो पूयणं तवसा आवहेज्जा ।  
सद्देहि रूवेहि असज्जमाणं । सव्वेहि कामेहि विणीय गेहिं ॥२७॥  
सव्वाइं सङ्गाइं ऐच्च धीरे । सव्वाइं दुक्खाइं तितिक्खमाणे ।  
अखिले अगिद्धे अणिएयचारी । अभयङ्करे भिक्खु अणाविलप्पा ॥२८॥  
भारस्स जाआ मुणि भुञ्जएज्जा । कङ्खेज्ज पावस्स विवेग भिक्खू ।  
दुक्खेण पुठे धुयमाइएज्जा । सङ्गामसीसे व परं दमेज्जा ॥२९॥  
अवि हम्ममाणे फलगावतठी । समागमं कङ्खै अन्तगस्स ।  
निधूय कम्मं न पवञ्चुवेइ । अक्खक्खए वा सगडं ति बेमि ॥३०॥  
     ॥ कुसीलपरिभासियज्झयणं सत्तमं ॥७॥  
    
 स्।८ वीरियज्झयणे अठमे ।  
    
दुहा वेयं सुयक्खायं । वीरियं ति पवुच्चई ।  
किं नु वीरस्स वीरत्तं । कहं चेयं पवुच्चई ॥१॥  
कम्मम् एगे पवेदेन्ति । अकम्मं वा वि सुव्वया ।  
एएहिं दोहि ठाणेहिं । जेहिं दीसन्ति मच्चिया ॥२॥  
पमायं कम्मम् आहंसु । अप्पमायं तहावरं ।  
तब्भावादेसओ वा वि । बालं पण्डियम् एव वा ॥३॥  
सत्थम् एगे तु सिक्खन्ता । ऐवायाय पाणिणं ।  
एगे मन्ते अहिज्जन्ति । पाणभूयविहेडिणो ॥४॥  
मायिणो कौ माया य । कामभोगे समारभे ।  
हन्ता छेत्ता पगब्भित्ता । आयसायाणुगामिणो ॥५॥  
मणसा वयसा चेव । कायसा चेव अन्तसो ।  
आरओ परओ वा वि । दुहा वि य असञ्जया ॥६॥  
वेराइं कुव्वई वेरी । तओ वेरेहि रज्जई ।  
पावोवगा य आरम्भा । दुक्खफासा य अन्तसो ॥७॥  
सम्परायं नियच्छन्ति । अत्तदुक्कडकारिणो ।  
रागदोसस्सिया बाला । पावं कुव्वन्ति ते बहुं ॥८॥  
एवं सकम्मविरियं । बालाणं तु पवेइयं ।  
इत्तो अकम्मविरियं । पण्डियाणं सुणेह मे ॥९॥  
दविए बन्धणुम्मुक्के । सव्वओ छिन्नबन्धणे ।  
पणोल्ल पावगं कम्मं । सल्लं कन्तै अन्तसो ॥१०॥  
नेयाउयं सुयक्खायं । उवायाय समीहए ।  
भुज्जो भुज्जो दुहावासं । असुहत्तं तहा तहा ॥११॥  
ठाणी विविहठाणाणि । चैस्सन्ति न संसओ ।  
अणियए अयं वासे । नायएहि सुहीहि य ॥१२॥  
एवम् आयाय मेहावी । अप्पणो गिद्धिम् उद्धरे ।  
आरियं उवसम्पज्जे । सव्वधम्मम् अकोवियं ॥१३॥  
सहसम्मैए नच्चा । धम्मसारं सुणेत्तु वा ।  
समुवठिए उ अणगारे । पच्चक्खायपावए ॥१४॥  
जं किञ्चुवक्कमं जाणे । आउक्खेमस्स अप्पणो ।  
तस्सेव अन्तरा खिप्पं । सिक्खं सिक्खेज्ज पण्डिए ॥१५॥  
जहा कुम्मे सअङ्गाइं । सए देहे समाहरे ।  
एवं पावाइं मेहावी । अज्झप्पेण समाहरे ॥१६॥  
साहरे हत्थपाए य । मणं पञ्चिन्दियाणि य ।  
पावगं च परीणामं । भासादोसं च तारिसं ॥१७॥  
अणु माणं च मायं च । तं परिन्नाय पण्डिए ।  
सायागारवणिहुए । उवसन्ते निहे चरे ॥१८॥  
पाणे य नाइवाएज्जा । अदिन्नं पि य नायए ।  
साइयं न मुसं बूया । एस धम्मे वुसीमओ ॥१९॥  
ऐक्कम्मन्ति वायाए । मणसा वि न पत्थए ।  
सव्वओ संवुडे दन्ते । आयाणं सुसमाहरे ॥२०॥  
कडं च कज्जमाणं च । आगमिस्सं च पावगं ।  
सव्वं तं नाणुजाणन्ति । आयगुत्ता जिइन्दिया ॥२१॥  
जे याबुद्धा महाभागा । वीरा असमत्तदंसिणो ।  
असुद्धं तेसिं परक्कन्तं । सफलं होइ सव्वसो ॥२२॥  
जे य बुद्धा महाभागा । वीरा सम्मत्तदंसिणो ।  
सुद्धं तेसिं परक्कन्तं । अफलं होइ सव्वसो ॥२३॥  
तेसिं पि न तवो सुद्धो । निक्खन्ता जे महाकुला ।  
जं नेवन्ने वियाणन्ति । न सिलोगं पवेज्जए ॥२४॥  
अप्पपिण्डासि पाणासि । अप्पं भासेज्ज सुव्वए ।  
खन्ते भिनिव्वुडे दन्ते । वीयगिद्धी सया जए ॥२५॥  
झाणजोगं समाहौ । कायं विउसेज्ज सव्वसो ।  
तितिक्खं परमं नच्चा । आमोक्खाए परिव्वएज्जासि ॥२६॥ त्ति बेमि ॥  
     ॥ वीरियज्झयणं अठमं ॥८॥  
    
 स्।९ धम्मज्झयणे नवमे ।  
    
कयरे धम्म अक्खाए । माहणेण मईमया ।  
अञ्जु धम्मं जहातच्चं । जिणाणं तं सुणेह मे ॥१॥  
माहणा खत्तिया वेस्सा । चण्डाला अदु बोक्कसा ।  
एसिया वेसिया सुद्दा । जे य आरम्भनिस्सिया ॥२॥  
परिग्गहनिविठाणं । पावं तेसिं पवड्ढई ।  
आरम्भसम्भिया कामा । न ते दुक्खविमोयगा ॥३॥  
आघायकिच्चम् आहेउं । नाइओ विसएसिणो ।  
अन्ने हरन्ति तं वित्तं । कम्मी कम्मेहि किच्चई ॥४॥  
माया पिया ण्हुसा भाया । भज्जा पुत्ता य ओरसा ।  
नालं ते तव ताणाय । लुप्पन्तस्स सकम्मुणा ॥५॥  
एयम् अठं सपेहाए । परमठाणुगामियं ।  
निम्ममो निरहङ्कारो । चरे भिक्खू जिणाहियं ॥६॥  
चिच्चा वित्तं च पुत्ते य । नाइओ य परिग्गहं ।  
चिच्चा -अं अन्तगं सोयं । निरवेक्खो परिव्वए ॥७॥  
पुढवी अगणी वाऊ । तणरुक्ख सबीयगा ।  
अण्डया पोयजराऊ । रससंसेयौब्भिया ॥८॥  
एएहिं छहिं काएहिं । तं विज्जं परिजाणिया ।  
मणसा कायवक्केणं । नारम्भी न परिग्गही ॥९॥  
मुसावायं बहिद्धं च । उग्गहं च अजाइया ।  
सत्थादाणाइ लोगंसि । तं विज्जं परिजाणिया ॥१०॥  
पलिउञ्चणं च भयणं च । थण्डिल्लुस्सयणाणि य ।  
धूणादाणाइ लोगंसि । तं विज्जं परिजाणिया ॥११॥  
धोयणं रयणं चेव । बत्थीकम्मं विरेयणं ।  
वमणञ्जण पलीमन्थं । तं विज्जं परिजाणिया ॥१२॥  
गन्धमल्लसिणाणं च । दन्तपक्खालणं तहा ।  
परिग्गहित्थिकम्मं च । तं विज्जं परिजाणिया ॥१३॥  
उद्देसियं कीयगडं । पामिच्चं चेव आहडं ।  
पूयं अणेसणिज्जं च । तं विज्जं परिजाणिया ॥१४॥  
आसूणिम् अक्खिरागं च । गिद्धुवघायकम्मगं ।  
उच्छोलणं च कक्कं च । तं विज्जं परिजाणिया ॥१५॥  
सम्पसारी कयकिरिए । पसिणाययणाणि य ।  
सागारियं च पिण्डं च । तं विज्जं परिजाणिया ॥१६॥  
अठावयं न सिक्खिज्जा । वेहाईयं च नो वए ।  
हत्थकम्मं विवायं च । तं विज्जं परिजाणिया ॥१७॥  
पाणहाओ य छत्तं च । नालीयं वालवीयणं ।  
परकिरियं अन्नमन्नं च । तं विज्जं परिजाणिया ॥१८॥  
उच्चारं पासवणं । हरिएसु न करे मुणी ।  
वियडेण वा वि साहौ । नावमज्जे कयाइ वि ॥१९॥  
परमत्ते अन्नपाणं । न भुञ्जेज्ज कयाइ वि ।  
परवत्थं अचेलो वि । तं विज्जं परिजाणिया ॥२०॥  
आसन्दी पलियङ्के य । निसिज्जं च गिहन्तरे ।  
सम्पुच्छणं सरणं वा । तं विज्जं परिजाणिया ॥२१॥  
जसं कित्तिं सिलोगं च । जा य वन्दणपूयणा ।  
सव्वलोयंसि जे कामा । तं विज्जं परिजाणिया ॥२२॥  
जेणेहं निव्वहे भिक्खू । अन्नपाणं तहाविहं ।  
अणुप्पयाणम् अन्नेसिं । तं विज्जं परिजाणिया ॥२३॥  
एवं उदाहु निग्गन्थे । महावीरे महामुणी ।  
अणन्तनाणदंसी से । धम्मं देसितवं सुयं ॥२४॥  
भासमाणो न भासेज्जा । नेव वम्फेज्ज मम्मयं ।  
माइठाणं विवज्जेज्जा । अणुचिन्तिय वियागरे ॥२५॥  
तत्थिमा तैया भासा । जं वैत्ताणुतप्पई ।  
जं छन्नं तं न वत्तव्वं । एसा आणा नियण्ठिया ॥२६॥  
होलावायं सहीवायं । गोयावायं च नो वए ।  
तुमं तुमं ति अमणुन्नं । सव्वसो तं न वत्तए ॥२७॥  
अकुसीले सया भिक्खू । नेव संसग्गियं भए ।  
सुहरूवा तत्थुवस्सग्गा । पडिबुज्झेज्ज ते विऊ ॥२८॥  
नन्नत्थ अन्तराएणं । परगेहे न निसीयए ।  
गामकुमारियं किड्डं । नाइवेलं हसे मुणी ॥२९॥  
अणुस्सुओ उरालेसु । जयमाणो परिव्वए ।  
चरियाए अप्पमत्तो । पुठो तत्थ हियासए ॥३०॥  
हम्ममाणो न कुप्पेज्ज । वुच्चमाणो न सञ्जले ।  
सुमणे अहियासेज्जा । न य कोलाहलं करे ॥३१॥  
लद्धे कामे न पत्थेज्जा । विवेगे एवम् आहिए ।  
आयरियाइं सिक्खेज्जा । बुद्धाणं अन्तिए सया ॥३२॥  
सुस्सूसमाणो उवासेज्जा । सुप्पन्नं सुतवस्सियं ।  
वीरा जे अत्तपन्नेसी । धिइमन्ता जिइन्दिया ॥३३॥  
गिहे दीवम् अपासन्ता । पुरिसादाणिया नरा ।  
ते वीरा बन्धणुम्मुक्का । नावकङ्खन्ति जीवियं ॥३४॥  
अगिद्धे सद्दफासेसु । आरम्भेसु अनिस्सिए ।  
सव्वं तं समयातीयं । जम् एयं लवियं बहु ॥३५॥  
ऐमाणं च मायं च । तं परिन्नाय पण्डिए ।  
गारवाणि य सव्वाणि । निव्वाणं सन्धए मुणि ॥३६॥ त्ति बेमि ॥  
     ॥ धम्मज्झयणं नवमं ॥९॥  
    
 स्।१० समाहियज्झयणे दसमे ।  
    
आघं मईमं अणुवीइ धम्मं । अञ्जू समाहिं तम् इमं सुणेह ।  
अपडिन्न भिक्खू उ समाहिपत्ते । अणियाण भूएसु परिव्वएज्जा ॥१॥  
उड्ढं अहे यं तिरियं दिसासु । तसा य जे थावर जे य पाणा ।  
हत्थेहि पाएहि य सञ्जमित्ता । अदिन्नम् अन्नेसु य नो गहेज्जा ũ॥२॥  
सुयक्खायधम्मे वितिगिच्छतिण्णे । लाढे चरे आयतुले पयासु ।  
आयं न कुज्जा इह जीवियठी । चयं न कुज्जा सुतवस्सि भिक्खू ॥३॥  
सव्विन्दियाभिनिव्वुडे पयासु । चरे मुणी सव्वौ विप्पमुक्के ।  
पासाहि पाणे य पुढो वि सत्ते । दुक्खेन अए परितप्पमाणे ॥४॥  
एएसु बाले य पकुव्वमाणे । आवअई कम्मसु पावएसु ।  
ऐवायओ कीरै पावकम्मं । निउञ्जमाणे उ करेइ कम्मं ॥५॥  
आदीणवित्ती व करेइ पावं । मन्ता उ एगन्तसमाहिम् आहु ।  
बुद्धे समाहीय रए विवेगे । पाणाइवाया विरए ठियप्पा ॥६॥  
सव्वं जगं तू समयाणुपेही । पियम् अप्पियं कस्स वि नो करेज्जा ।  
उठाय दीणो य पुणो विसण्णो । सम्पूयणं चेव सिलोयकामी ॥७॥  
आहाकडं चेव निकाममीणे । नियामचारी न विसण्णमेसी ।  
इत्थीसु सत्ते य पुढो य बाले । परिग्गहं चेव पकुव्वमाणे ॥८॥  
वेराणुगिद्धे निचयं करेइ । इओ चुए से इहमठदुग्गं ।  
तम्हा उ मेहावि समिक्ख धम्मं । चरे मुणी सव्वौ विप्पमुक्के ॥९॥  
आयं न कुज्जा इह जीवियठी । असज्जमाणो य परिव्वएज्जा ।  
निसम्मभासी य विणीय गिद्धिं । हिंसन्नियं वा न कहं करेज्जा ॥१०॥  
आहाकडं वा न निकामएज्जा । निकामयन्ते य न सन्थवेज्जा ।  
धुणे उरालं अणुवेहमाणे । चिच्चा न सोयं अणवेक्खमाणो ॥११॥  
एगत्तम् एयं अभिपत्थएज्जा । एवं पमोक्खो न मुसं ति पासं ।  
एस प्पमोक्खो अमुसे वरे वि । अकोहणे सच्चरए तवस्सी ॥१२॥  
इत्थीसु या आरय मेहुणाओ । परिग्गहं चेव अकुव्वमाणे ।  
उच्चावएसुं विसएसु ताई । निस्संसयं भिक्खु समाहिपत्ते ॥१३॥  
अरैं रैं च अभिभूय भिक्खू । तणाइफासं तह सीयफासं ।  
उण्हं च दंसं चहियासएज्जा । सुब्भिं व दुब्भिं व तितिक्खएज्जा ॥१४॥  
गुत्तो वईए य समाहिपत्तो । लेसं समाहौ परिव्वएज्जा ।  
गिहं न छाए न वि छायएज्जा । सम्मिस्सभावं पयहे पयासु ॥१५॥  
जे केइ लोगम्मि उ अकिरियआया । अन्नेण पुठा धुयम् आदिसन्ति ।  
आरम्भसत्ता गढिया य लोए । धम्मं न जाणन्ति विमोक्खहेउं ॥१६॥  
पुढो य छन्दा इह माणवा उ । किरियाकिरीयं च पुढो य वायं ।  
जायस्स बालस्स पकुव्व देहं । पवड्ढई वेरम् असञ्जयस्स ॥१७॥  
आउक्खयं चेव अबुज्झमाणे । ममाइ से साहसकारि मन्दे ।  
अहो य राओ परितप्पमाणे । अएसु मूढे अजरामरे व्व ॥१८॥  
जहाहि वित्तं पसवो य सव्वं । जे बन्धवा जे य पिया य मित्ता ।  
लालप्पई से वि य एइ मोहं । अन्ने जणा तंसि हरन्ति वित्तं ॥१९॥  
सीहं जहा खुड्डमिगा चरन्ता । दूरे चरन्ति परिसङ्कमाणा ।  
एवं तु मेहावि समिक्ख धम्मं । दूरेण पावं परिवज्जएज्जा ॥२०॥  
सम्बुज्झमाणे उ नरे मईमं । पावाउ अप्पाण निवअएज्जा ।  
हिंसप्पसूयाइं दुहाइं मत्ता । वेरानुबन्धीणि महब्भयाणि ॥२१॥  
मुसं न बूया मुणि अत्तगामी । निव्वाणम् एयं कसिणं समाहिं ।  
सयं न कुज्जा न य कारवेज्जा । करन्तम् अन्नं पि य नाणुजाणे ॥२२॥  
सुद्धे सिया जाए न दूसएज्जा । अमुच्छिए न य अज्झोववन्ने ।  
धिइमं विमुक्के न य पूयणठी । न सिलोयगामी य परिव्वएज्जा ॥२३॥  
निक्खम्म गेहाउ निरावकङ्खी । कायं विउस्सेज्ज नियाणछिन्ने ।  
नो जीवियं नो मरणाभिकङ्खी । चरेज्ज भिक्खू वलया विमुक्के ॥२४॥ त्ति बेमि ॥  
     ॥ समाहियज्झयणं दसमं ॥१०॥  
    
 स्।११ मग्गज्झयणे एयारहमे ।  
    
कयरे मग्ग अक्खाए । माहणेणं मईमया ।  
जं मग्गं उज्जु पावित्ता । ओहं तरै दुत्तरं ॥१॥  
जं मग्गं -उत्तरं सुद्धं । सव्वदुक्खविमोक्खणं ।  
जाणासि -अं जहा भिक्खू । तं -ओ बूहि महामुणी ॥२॥  
जै -ओ केइ पुच्छिज्जा । देवा अदुव माणुसा ।  
तेसिं तु कयरं मग्गं । आइक्खेज्ज कहाहि -ओ ॥३॥  
जै वो केइ पुच्छिज्जा । देवा अदुव माणुसा ।  
तेसिमं पडिसाहेज्जा । मग्गसारं सुणेह मे ॥४॥  
अणुपुव्वेण महाघोरं । कासवेण पवेइयं ।  
जम् आयाय इओ पुव्वं । समुद्दं ववहारिणो ॥५॥  
अतरिंसु तरन्तेगे । तरिस्सन्ति अणागया ।  
तं सोच्चा पडिवक्खामि । जन्तवो तं सुणेह मे ॥६॥  
पुढवीजीवा पुढो सत्ता । आउजीवा तहागणी ।  
वाउजीवा पुढो सत्ता । तणरुक्खा सबीयगा ॥७॥  
अहावरा तसा पाणा । एवं छक्काय आहिया ।  
एयावए जीवकाए । नावरे कोइ विज्जई ॥८॥  
सव्वाहिं अणुजुत्तीहिं । मैमं पडिलेहिया ।  
सव्वे अक्कन्तदुक्खा य । अओ सव्वे न हिंसया ॥९॥  
एयं खु नाणिणो सारं । जं न हिंसै कञ्चण ।  
अहिंसा समयं चेव । एयावन्तं वियाणिया ॥१०॥  
उड्ढं अहे य तिरियं । जे केइ तसथावरा ।  
सव्वत्थ विरैं विज्जा । सन्ति निव्वाणम् आहियं ॥११॥  
पभू दोसे निराकिच्चा । न विरुज्झेज्ज केण वि ।  
मणसा वयसा चेव । कायसा चेव अन्तसो ॥१२॥  
संवुडे से महापन्ने । धीरे दत्तेसणं चरे ।  
एसणासभिए निच्चं । वज्जयन्ते अणेसणं ॥१३॥  
भूयाइं च समारम्भ । तम् उद्दिस्सा य जं कडं ।  
तारिसं तु न गिण्हेज्जा । अन्नपाणं सुसञ्जए ॥१४॥  
पूईकम्मं न सेवेज्जा । एस धम्मे वुसीमओ ।  
जं किञ्चि अभिकङ्खेज्जा । सव्वसो तं न कप्पए ॥१५॥  
हणन्तं नाणुजाणेज्जा । आयगुत्ते जिइन्दिए ।  
ठाणाइं सन्ति सड्ढीणं । गामेसु नगरेसु वा ॥१६॥  
तहा गिरं समारब्भ । अत्थि पुण्णं ति नो वए ।  
अहवा नत्थि पुण्णं ति । एवम् एयं महब्भयं ॥१७॥  
दाणठया य जे पाणा । हम्मन्ति तसथावरा ।  
तेसिं सारक्खणठाए । तम्हा अत्थि त्ति नो वए ॥१८॥  
जेसिं तं उवकप्पन्ति । अन्नपाणं तहाविहं ।  
तेसिं लाभन्तरायं ति । तम्हा नत्थि त्ति नो वए ॥१९॥  
जे य दाणं पसंसन्ति । वहम् इच्छन्ति पाणिणं ।  
जे य -अं पडिसेहन्ति । वित्तिच्छेयं करन्ति ते ॥२०॥  
दुहओ वि ते न भासन्ति । अत्थि वा नत्थि वा पुणो ।  
आयं रयस्स हेच्चा -अं । निव्वाणं पाउणन्ति ते ॥२१॥  
निव्वाणं परमं बुद्धा । नक्खत्ताण व चन्दिमा ।  
तम्हा सया जए दन्ते । निव्वाणं सन्धए मुणी ॥२२॥  
वुज्झमाणाण पाणाणं । किच्चन्ताण सकम्मुणा ।  
आघाइ साहु तं दीवं । पैठेसा पवुच्चई ॥२३॥  
आयगुत्ते सया दन्ते । छिन्नसोए अणासवे ।  
जे धम्मं सुद्धम् अक्खाइ । पडिपुण्णम् अणेलिसं ॥२४॥  
तम् एव अवियाणन्ता । अबुद्धा बुद्धमाणिणो ।  
बुद्धा मो त्ति य मन्नन्ता । अन्त एए समाहिए ॥२५॥  
ते य बीयोदगं चेव । तम् उद्दिस्सा य जं कडं ।  
भोच्चा झाणं झियायन्ति । अखेयन्नासमाहिया ॥२६॥  
जहा ढङ्का य कङ्का य । कुलला मग्गुका सिही ।  
मच्छेसणं झियायन्ति । झाणं ते कलुसाधमं ॥२७॥  
एवं तु समणा एगे । मिच्छदिठी अणारिया ।  
विसएसणं झियायन्ति । कङ्का वा कलुसाहमा ॥२८॥  
सुद्धं मग्गं विराहित्ता । इहमेगे उ दुम्मई ।  
उम्मग्गगया दुक्खं । घायम् एसन्ति तं तहा ॥२९॥  
जहा आसाविणिं नावं । जाइअन्धो दुरूहिया ।  
इच्छई पारमागन्तुं । अन्तरा य विसीयै ॥३०॥  
एवं तु समणा एगे । मिच्छद्दिठी अणारिया ।  
सोयं कसिणम् आवन्ना । आगन्तारो महब्भयं ॥३१॥  
इमं च धम्मम् आयाय । कासवेण पवेइयं ।  
तरे सोयं महाघोरं । अत्तत्ताए परिव्वए ॥३२॥  
विरए गामधम्मेहिं । जे केइ जगई जगा ।  
तेसिं अत्तुवमायाए । थामं कुव्वं परिव्वए ॥३३॥  
ऐमाणं च मायं च । तं परिन्नाय पण्डिए ।  
सव्वम् एयं निराकिच्चा । निव्वाणं सन्धए मुणी ॥३४॥  
सन्धए साहुधम्मं च । पावधम्मं निराकरे ।  
उवहाणवीरिए भिक्खू । कोहं माणं न पत्थए ॥३५॥  
जे य बुद्धा अतिक्कन्ता । जे य बुद्धा अणागया ।  
सन्ति तेसिं पैठाणं । भूयाणं जगई जहा ॥३६॥  
अह -अं वयम् आवन्नं । फासा उच्चावया फुसे ।  
न तेसु विणिहण्णेज्जा । वाएण व महागिरी ॥३७॥  
संवुडे से महापन्ने । धीरे दत्तेसणं चरे ।  
निव्वुडे कालमाकङ्खी । एवं केवलिणो मयं ॥३८॥ ति बेमि ॥  
     ॥ मग्गज्झयणं एयारहमं ॥११॥  
 स्।१२ समोसरणज्झयणे बारहमे ।  
    
चत्तारि समोसरणाणिमानि । पावादुया जाइं पुढो वयन्ति ।  
किरियं अकिरियं विणयं ति तैयं । अन्नाणम् आहंसु चौत्थम् एव ॥१॥  
अन्नाणिया ता कुसला वि सन्ता । असन्थुया नो वितिगिच्छतिण्णा ।  
अकोविया आहु अकोवियेहिं । अणाणुवीइत्तु मुसं वयन्ति ॥२॥  
सच्चं असच्चं इति चिन्तयन्ता । असाहु साहु त्ति उदाहरन्ता ।  
जेमे जणा वेणैया अणेगे । पुठा वि भावं विणैंसु नाम ॥३॥  
अणोवसङ्खा इइ ते उदाहु । अठे स ओभासै अम्ह एवं ।  
लवावसङ्की य अणागएहिं । नो किरियम् आहंसु अकिरियवाई ॥४॥  
सम्मिस्सभावं च गिरा गहीए । से मुम्मुई होइ अणाणुवाई ।  
इमं दुपक्खं इमम् एगपक्खं । आहंसु छलाययणं च कम्मं ॥५॥  
ते एवम् अक्खन्ति अबुज्झमाणा । विरूवरूवाणि अकिरियवाई ।  
जे मायैत्ता बहवे मणूसा । भमन्ति संसारमणोवदग्गं ॥६॥  
नाइच्चो उदेइ न अत्थमेइ । न चन्दिमा वड्ढै हायई वा ।  
सलिला न सन्दन्ति न वन्ति वाया । वञ्झो नियओ कसिणे हु लोए ॥७॥  
जहा हि अन्धे सह जोइणा वि । रूवाइं नो पस्सै हीणनेत्ते ।  
सन्तं पि ते एवम् अकिरियवाई । किरियं न पस्सन्ति निरुद्धपन्ना ॥८॥  
संवच्छरं सुविणं लक्खणं च । निमित्तदेहं च उप्पाइयं च ।  
अठङ्गम् एयं बहवे अहित्ता । लोगंसि जाणन्ति अणागयाइं ॥९॥  
केई निमित्ता तहिया भवन्ति । केसिञ्चि तं विप्पडिएइ नाणं ।  
ते विज्जभावं अणहिज्जमाणा । आहंसु विज्जापरिमोक्खम् एव ॥१०॥  
ते एवम् अक्खन्ति समिच्च लोगं । तहा तहा समणा माहणा य ।  
सयङ्कडं नन्नकडं च दुक्खं । आहंसु विज्जाचरणं पमोक्खं ॥११॥  
ते चक्खु लोगंसिह नायगा उ । मग्गाणुसासन्ति हियं पयाणं ।  
तहा तहा सासयम् आहु लोए । जंसी पया माणव सम्पगाढा ॥१२॥  
जे रक्खसा वा जमलोइया वा । जे वा सुरा गन्धव्वा य काया ।  
आगासगामी य पुढोसिया जे । पुणो पुणो विप्परियासुवेन्ति ॥१३॥  
जम् आहु ओहं सलिलं अपारगं । जाणाहि -अं भवगहणं दुमोक्खं ।  
जंसी विसण्णा विसयङ्गणाहिं । दुहओ वि लोयं अणुसञ्चरन्ति ॥१४॥  
न कम्मुणा कम्म खवेन्ति बाला । अकम्मुणा कम्म खवेन्ति धीरा ।  
मेहाविणो लोभभयावईया । सन्तोसिणो नो पकरेन्ति पावं ॥१५॥  
ते तीयौप्पन्नम् अणागयाइं । लोगस्स जाणन्ति तहागयाइं ।  
नेयारो अन्नेसि अणन्ननेया । बुद्धा हु ते अन्तकडा भवन्ति ॥१६॥  
ते नेव कुव्वन्ति न कारवेन्ति । भूयाहिसङ्काइ दुगुञ्छमाणा ।  
सया जया विप्पणमन्ति धीरा । विन्नत्ति धीरा य हवन्ति एगे ॥१७॥  
डहरे य पाणे वुड्ढे य पाणे । ते अत्तओ पासै सव्वलोए ।  
उव्वेहई लोगम् इणं महन्तं । बुद्धेपमत्तेसु परिव्वएज्जा ॥१८॥  
जे आयओ परओ वा वि नच्चा । अलम् अप्पणो होन्ति अलं परेसिं ।  
तं जोइभूयं च सयावसेज्जा । जे पाउकुज्जा अणुवीइ धम्मं ॥१९॥  
अत्ताण जो जाणै जो य लोगं । गैं च जो जाणै नागैं च ।  
जो सासयं जाण असासयं च । जाइं च मरणं च जणोववायं ॥२०॥  
अहो वि सत्ताण विउअण च । जो आसवं जाणै संवरं च ।  
दुक्खं च जो जाणै निज्जरं च । सो भासिउम् अरिहै किरियवायं ॥२१॥  
सद्देसु रूवेसु असज्जमाणे । गन्धेसु रसेसु अदुस्समाणे ।  
नो जीवियं नो मरणाहिकङ्खी । आयाणगुत्ते वलया विमुक्के ॥२२॥ त्ति बेमि ॥  
     ॥ समोसरणज्झयणं बारहमं ॥१२॥  
    
स्।१३ आहत्तहीयज्झयणे तेरहमे ।   
    
आहत्तहीयं तु पवेयैस्सं । नाणप्पकारं पुरिसस्स जायं ।  
सओ य धम्मं असओ असीलं । सन्तिं असन्तिं करिस्सामि पाउं ॥१॥  
अहो य राओ य समुठिएहिं । तहागएहिं पडिलब्भ धम्मं ।  
समाहिम् आघायम् अजोसयन्ता । सत्थारम् एव फरुसं वयन्ति ॥२॥  
विसोहियं ते अणुकाहयन्ते । जे आयभावेण वियागरेज्जा ।  
अठाणिए होइ बहूगुणाण । जे नाणसङ्काइ मुसं वएज्जा ॥३॥  
जे यावि पुठा पलिउञ्चयन्ति । आयाणम् अठं खलु वञ्चैत्ता ।  
असाहुणो ते इह साहुमाणी । मायण्णि एस्सन्ति अणन्तघायं ॥४॥  
जे कोहणे होइ जयठभासी । विओसियं जे उ उदीरएज्जा ।  
अन्धे व से दण्डपहं गहाय । अविओसिए धासै पावकम्मी ॥५॥  
जे विग्गहीए अन्नायभासी । न से समे होइ अझञ्झपत्ते ।  
ओवायकारी य हिरीमणे य । एगन्तदिठी य अमाइरूवे ॥६॥  
से पेसले सुहुमे पुरिसजाए । जच्चन्निए चेव सुउज्जुयारे ।  
बहुं पि अणुसासिए जे तहच्चा । समे हु से होइ अझञ्झपत्ते ॥७॥  
जे यावि अप्पं वसुमं ति मत्ता । सङ्खाय वायं अपरिक्ख कुज्जा ।  
तवेण वाहं सहिउ त्ति मत्ता । अन्नं जणं पस्सै बिम्बभूयं ॥८॥  
एगन्तकूडेण उ से पलेइ । न विज्जई मोणपयंसि गोत्ते ।  
जे माणणठेण विउक्कसेज्जा । वसुमन्नतरेण अबुज्झमाणे ॥९॥  
जे माहणे खत्तियजायए वा । तहुग्गपुत्ते तह लेच्छई वा ।  
जे पव्वईए परदत्तभोई । गोत्ते न जे थब्भै माणबद्धे ॥१०॥  
न तस्स जाई व कुलं व ताणं । नन्नत्थ विज्जाचरणं सुचिण्णं ।  
निक्खम्म से सेवै गारिकम्मं । न से पारए होइ विमोयणाए ॥११॥  
निक्किञ्चणे भिक्खु सुलूहजीवी । जे गारवं होइ सिलोगकामी ।  
आजीवम् एयं तु अबुज्झमाणो । पुणो पुणो विप्परियासुवेन्ति ॥१२॥  
जे भासवं भिक्खु सुसाहुवाई । पडिहाणवं होइ विसारए य ।  
आगाढपन्ने सुविभावियप्पा । अन्नं जणं पन्नया परिहवेज्जा ॥१३॥  
एवं न से होइ समाहिपत्ते । जे पन्नवं भिक्खु विउक्कसेज्जा ।  
अहवा वि जे लाहमयावलित्ते । अन्नं जणं खिंसै बालपन्ने ॥१४॥  
पन्नामयं चेव तवोमयं च । निन्नामए गोयमयं च भिक्खू ।  
आजीवगं चेव चौत्थम् आहु । से पण्डिए उत्तमपोग्गले से ॥१५॥  
मयाइं एयाइं विगिञ्च धीरा । न ताणि सेवन्ति सुधीरधम्मा ।  
ते सव्वगोत्तावगया महेसी । उच्चं अगोत्तं च गतिं वयन्ति ॥१६॥  
भिक्खू मुयच्चे तह दिठधम्मे । गामं च नगरं च अणुप्पविस्सा ।  
से एसणं जाणम् अणेसणं च । अन्नस्स पाणस्स अणाणुगिद्धे ॥१७॥  
अरैं रैं च अभिभूय भिक्खू । बहूजणे वा तह एगचारी ।  
एगन्तमोणेण वियागरेज्जा । एगस्स जन्तो गैरागई य ॥१८॥  
सयं समेच्चा अदुवा वि सोच्चा । भासेज्ज धम्मं हिययं पयाणं ।  
जे गरहिया सणियाणप्पओगा । न ताणि सेवन्ति सुधीरधम्मा ॥१९॥  
केसिञ्चि तक्काइ अबुज्झ भावं । खुद्दं पि गच्छेज्ज असद्दहाणे ।  
आउस्स कालाइयारं वघाए । लद्धाणुमाणे य परेसु अठे ॥२०॥  
कम्मं च छन्दं च विगिञ्च धीरे । विणैज्ज ऊ सव्वौ आयभावं ।  
रूवेहि लुप्पन्ति भयावहेहिं । विज्जं गहाया तसथावरेहिं ॥२१॥  
न पूयणं चेव सिलोयकामी । पियम् अप्पियं कस्सै नो करेज्जा ।  
सव्वे अणठे परिवज्जयन्ते । अणाउले या अकसाइ भिक्खू ॥२२॥  
आहत्तहीयं समुपेहमाणे । सव्वेहि पाणेहि निहाय दण्डं ।  
नो जीवियं नो मरणाहिकङ्खी । परिव्वएज्जा वलया विमुक्के ॥२३॥ त्ति बेमि ॥  
     ॥ आहत्तहीयज्झयणं तेरहमं ॥१३॥  
    
 स्।१४ गन्थज्झयणे चोद्दहमे ।  
    
गन्थं विहाय इह सिक्खमाणो । उठाय सुबम्भचेरं वसेज्जा ।  
ओवायकारी विणयं सुसिक्खे । जे छेय से विप्पमायं न कुज्जा ॥१॥  
जहा दियापोयम् अपत्तजायं । सावासगा पविउं मन्नमाणं ।  
तम् अचाइयं तरुणम् अपत्तजायं । ढङ्काइ अव्वत्तगमं हरेज्जा ॥२॥  
एवं तु सेहं पि अपुठधम्मं । निस्सारियं वुसिमं मन्नमाणा ।  
दियस्स छायं व अपत्तजायं । हरिंसु -अं पावधम्मा अणेगे ॥३॥  
ओसाणम् इच्छे मणुए समाहिं । अणोसिए -अन्तकरिं ति नच्चा ।  
ओभासमाणे दवियस्स वित्तं । न निक्कसे बहिया आसुपन्नो ॥४॥  
जे ठाणओ य सयणासणे य । परक्कमे यावि सुसाहुजुत्ते ।  
समिईसु गुत्तीसु य आयपन्ने । वियागरिं ते य पुढो वएज्जा ॥५॥  
सद्दाणि सोच्चा अदु भेरवाणि । अणासवे तेसु परिव्वएज्जा ।  
निद्दं च भिक्खू न पमाय कुज्जा । कहङ्कहं वा वितिगिच्छतिण्णे ॥६॥  
डहरेण वुड्ढेणणुसासिए उ । राइणिएणावि समव्वएणं ।  
सम्मं तयं थिरओ नाभिगच्छे । निज्जन्तए वावि अपारए से ॥७॥  
विउठिएणं समयाणुसिठे । डहरेण वुड्ढेण उ चोइए य ।  
अच्चुठियाए घडदासिए वा । अगारिणं वा समयाणुसिठे ॥८॥  
न तेसु कुज्झे न य पव्वहेज्जा । न यावि किञ्ची फरुसं वएज्जा ।  
तहा करिस्सं ति पडिस्सुणेज्जा । सेयं खु मेयं न पमाय कुज्जा ॥९॥  
वणंसि मूढस्स जहा अमूढा । मग्गाणुसासन्ति हियं पयाणं ।  
तेणेव मज्झं इणम् एव सेयं । जं मे बुहा समणुसासयन्ति ॥१०॥  
अह तेण मूढेण अमूढगस्स । कायव्व पूया सविसेसजुत्ता ।  
एओवमं तत्थ उदाहु वीरे । अणुगम्म अत्थं उवणेइ सम्मं ॥११॥  
नेया जहा अन्धकारंसि राओ । मग्गं न जाणाइ अपस्समाणे ।  
से सूरियस्स अब्भुग्गमेणं । मग्गं वियाणाइ पगासियंसि ॥१२॥  
एवं तु सेहे वि अपुठधम्मे । धम्मं न जाणाइ अबुज्झमाणे ।  
से कोविए जिणवयणेण पच्छा । सूरोदए पासै चक्खुणेव ॥१३॥  
उड्ढं अहे यं तिरियं दिसासु । तसा य जे थावर जे य पाणा ।  
सया जए तेसु परिव्वएज्जा । मणप्पओसं अविकम्पमाणे ॥१४॥  
कालेण पुच्छे समियं पयासु । आइक्खमाणो दवियस्स वित्तं ।  
तं सोयकारी य पुढो पवेसे । सङ्खा इमं केवलियं समाहिं ॥१५॥  
अस्मिं सुठिच्चा तिविहेण तायी । एएसु या सन्ति निरोहम् आहु ।  
ते एवम् अक्खन्ति तिलोगदंसी । न भुज्जमेयन्ति पमायसङ्गं ॥१६॥  
निसम्म से भिक्खु समीहियठं । पडिभाणवं होइ विसारए य ।  
आयाणअठी वोदाणमोणं । उवेच्च सुद्धेण उवेइ मोक्खं ॥१७॥  
सङ्खाइ धम्मं च वियागरन्ति । बुद्धा हु ते अन्तकरा भवन्ति ।  
ते पारगा दोण्ह वि मोयणाए । संसोधियं पण्हम् उदाहरन्ति ॥१८॥  
नो छायए नो वि य लूसएज्जा । माणं न सेवेज्ज पगासणं च ।  
न यावि पन्ने परिहास कुज्जा । न यासियावाय वियागरेज्जा ॥१९॥  
भूयाभिसङ्काइ दुगुञ्छमाणे । न निव्वहे मन्तपएण गोयं ।  
न किञ्चिम् इच्छे मणुए पयासुं । असाहुधम्माणि न संवएज्जा ॥२०॥  
हासं पि नो सन्धै पावधम्मे । ओए तईयं फरुसं वियाणे ।  
नो तुच्छए नो य विकन्थैज्जा । अणाइले या अकसाइ भिक्खू ॥२१॥  
सङ्केज्ज यासङ्कियभाव भिक्खू । विभज्जवायं च वियागरेज्जा ।  
भासादुयं धम्मसमुठिएहिं । वियागरेज्जा समयासुपन्ने ॥२२॥  
अणुगच्छमाणे वितहं विजाणे । तहा तहा साहु अकक्कसेणं ।  
न कत्थई भास विहिंसैज्जा । निरुद्धगं वा वि न दीहैज्जा ॥२३॥  
समालवेज्जा पडिपुण्णभासी । निसामिया समियाअठदंसी ।  
आणाइ सुद्धं वयणं भिउञ्जे । अभिसन्धए पावविवेग भिक्खू ॥२४॥  
अहाबुइयाइं सुसिक्खएज्जा । जैज्जया नाइवेलं वएज्जा ।  
से दिठिमं दिठि न लूसएज्जा । से जाणै भासिउं तं समाहिं ॥२५॥  
अलूसए नो पच्छन्नभासी । नो सुत्तम् अत्थं च करेज्ज ताई ।  
सत्थारभत्ती अणुवीइ वायं । सुयं च सम्मं पडिवाययन्ति ॥२६॥  
से सुद्धसुत्ते उवहाणवं च । धम्मं च जे विन्दै तत्थ तत्थ ।  
आएज्जवक्के कुसले वियत्ते । स अरिहै भासिउं तं समाहिं ॥२७॥ ति बेमि ॥  
     ॥ गन्थज्झयणं चोद्दहमं ॥१४॥  
    
 स्।१५ आयाणियज्झयणे पण्णरहमे ।  
    
जमईअं पडुप्पन्नं । आगमिस्सं च नायओ ।  
सव्वं मन्नै तं ताई । दंसणावरणन्तए ॥१॥  
अन्तए वितिगिच्छाए । से जाणै अणेलिसं ।  
अणेलिसस्स अक्खाया । न से होइ तहिं तहिं ॥२॥  
तहिं तहिं सुयक्खायं । से य सच्चे सुआहिए ।  
सया सच्चेण सम्पन्ने । मेत्तिं भूएहि कप्पए ॥३॥  
भूएहि न विरुज्झेज्जा । एस धम्मे वुसीमओ ।  
वुसिमं जगं परिन्नाय । अस्सिं जीवियभावणा ॥४॥  
भावणाजोगसुद्धप्पा । जले नावा व आहिया ।  
नावा व तीरसम्पन्ना । सव्वदुक्खा तिउऐ ॥५॥  
तिउअई उ मेहावी । जाणं लोगंसि पावगं ।  
तुअन्ति पावकम्माणि । नवं कम्मम् अकुव्वओ ॥६॥  
अकुव्वओ नवं नत्थि । कम्मं नाम विजाणै ।  
विन्नाय से महावीरे । जेण जाई न मिज्जई ॥७॥  
न मिज्जई महावीरे । जस्स नत्थि पुरेकडं ।  
वाउ व्व जालम् अच्चेइ । पिया लोगंसि इत्थियो ॥८॥  
इत्थियो जे न सेवन्ति । आइमोक्खा हु ते जणा ।  
ते जणा बन्धणुम्मुक्का । नावकङ्खन्ति जीवियं ॥९॥  
जीवियं पिठओ किच्चा । अन्तं पावन्ति कम्मुणं ।  
कम्मुणा सम्मुहीभूया । जे मग्गम् अणुसासई ॥१०॥  
अणुसासणं पुढो पाणी । वसुमं पूयणासु ते ।  
अणासए जए दन्ते । दढे आरयमेहुणे ॥११॥  
नीवारे व न लीएज्जा । छिन्नसोए अणाविले ।  
अणाइले सया दन्ते । सन्धिं पत्ते अणेलिसं ॥१२॥  
अणेलिसस्स खेयन्ने । न विरुज्झेज्ज केणै ।  
मणसा वयसा चेव । कायसा चेव चक्खुमं ॥१३॥  
से हु चक्खू मणुस्साणं । जे कङ्खाए य अन्तए ।  
अन्तेण खुरो वहई । चक्कं अन्तेण लोठई ॥१४॥  
अन्ताणि धीरा सेवन्ति । तेण अन्तकरा इह ।  
इह माणुस्सए ठाणे । धम्मम् आराहिउं नरा ॥१५॥  
निठियठा व देवा वा । उत्तरीए इयं सुयं ।  
सुयं च मेयम् एगेसिं । अमणुस्सेसु नो तहा ॥१६॥  
अन्तं करन्ति दुक्खाणं । इहमेगेसिमाहियं ।  
आघायं पुण एगेसिं । दुल्लभेयं समुस्सए ॥१७॥  
इओ विद्धंसमाणस्स । पुणो सम्बोहि दुल्लहा ।  
दुल्लहाओ तहच्चाओ । जे धम्मठं वियागरे ॥१८॥  
जे धम्मं सुद्धम् अक्खन्ति । पडिपुण्णम् अणेलिसं ।  
अणेलिसस्स जं ठाणं । तस्स जम्मकहा कओ ॥१९॥  
कओ कयाइ मेहावी । उप्पज्जन्ति तहागया ।  
तहागया अप्पडिन्ना । चक्खू लोगस्सणुत्तरा ॥२०॥  
अणुत्तरे य ठाणे से । कासवेण पवेइए ।  
जं किच्चा निव्वुडा एगे । निठं पावन्ति पण्डिया ॥२१॥  
पण्डिए वीरियं लद्धुं । निग्घायाय पवत्तगं ।  
धुणे पुव्वकडं कम्मं । नवं वा वि न कुव्वई ॥२२॥  
न कुव्वई महावीरे । अणुपुव्वकडं रयं ।  
रयसा सम्मुहीभूया । कम्मं हेच्चाण जं मयं ॥२३॥  
जं मयं सव्वसाहूणं । तं मयं सल्लगत्तणं ।  
साहैत्ताण तं तिण्णा । देवा वा अभविंसु ते ॥२४॥  
अभविंसु पुरा धीरा । आगमिस्सा वि सुव्वया ।  
दुन्निबोहस्स मग्गस्स । अन्तं पाउकरा तिण्णे ॥२५॥ त्ति बेमि ॥  
     ॥ आयाणियज्झयणं पण्णरहमं ॥१५॥  
    
 स्।१६ गाहज्झयणे सोव्वसमे ।  
    
अहाह भगवण्ण्णेवं से दन्ते दविए वोसठकाए त्ति वच्चे माहणे ॥*१॥  
त्ति वा १ समणे त्ति वा २ भिक्खु त्ति वा ३ निग्गन्थे त्ति वा ४ । ॥*२॥  
पडिआह-भन्ते कहं नु दन्ते दविए वोसठकाए त्ति वच्चे माहणे त्ति वा ॥*३॥  
समणे त्ति वा भिक्खु त्ति वा निग्गन्थे त्ति वा । तं नो बूहि महामुणी ॥ ॥*४॥  
इति विरए सव्वपावकम्मेहिं पिज्जदोसकलह अब्भक्खाण पेसुन्न ॥*५॥  
परपरिवाय अरैरै मायामोस मिच्छादंसणसल्लविरए समिए सहिए ॥*६॥  
सया जए नो कुज्झे नो माणी माहणे त्ति वच्चे ॥१॥ ॥*७॥  
एत्थ वि समणे अनिस्सिए अणियाणे आयाणं च ऐवायं च ॥*८॥  
मुसावायं च बहिद्धं च कोहं च माणं च मायं च लोहं च पिज्जं च ॥*९॥  
दोसं च इच्चेव जओ जओ आयाणं अप्पणो पद्दोसहेऊ तओ तओ ॥*१०॥  
आयाणाओ पुव्वं पडिविरए पाणाइवाया सिआ दन्ते दविए वोसठकाए ॥*११॥  
समणे त्ति वच्चे ॥२॥ ॥*१२॥  
एत्थ वि भिक्खू अणुन्नए विणीए नामए दन्ते दविए वोसठकाए ॥*१३॥  
संविधुणीय विरूवरूवे परीसहोवसग्गे अज्झप्पजोगसुद्धादाणे उवठिए ॥*१४॥  
ठिअप्पा सङ्खाए परदत्तभोई भिक्खु त्ति वच्चे ॥३॥ ॥*१५॥  
एत्थ वि निग्गन्थे एगे एगविऊ बुद्धे सञ्छिन्नसोए सुसञ्जए सुसमिए ॥*१६॥  
सुसामाइए आयवायपत्ते विऊ दुहओ वि सोयपलिछिन्ने धम्मठी ॥*१७॥  
धम्मविऊ नियागपडिवन्ने समियं चरे दन्ते दविए वोसठकाए निग्गन्थे ॥*१८॥  
त्ति वच्चे ॥४॥ से एवम् एव जाणह जमहं भयन्तारो ॥*१९॥ त्ति बेमि ॥  
     ॥ गाहज्झयणं सोव्वसमं ॥१६॥

