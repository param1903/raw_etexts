+++
title = "Uttarajjhaya"

+++


## Intro
  
  
  
  
Uttarajjhaya  
  
  
  
  
Uttarajjhaya  
  
22/7/1997  
This text in Roman has been transcribed by M. Yamazaki and Y. Ousaka   
from the one in Devanagari, based on Charpentier's edition   
[Uttaradhyanam-sutra, Uppsala 1922].  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


उ।१ विणयसुयं प्रथमम् अध्ययनम् ।  
 सञ्जोगा विप्पमुक्कस्स । अणगारस्स भिक्खुणो ।  
 विणयं पाउकरिस्सामि । आणुपुव्विं सुणेह मे ॥१॥  
 आणानिद्देसकरे । गुरूणम् उववायकारए ।  
 इङ्गियागारसम्पन्ने । से विणीए त्ति वुच्चई ॥२॥  
 आणानिद्देसकरे । गुरूणम् अणुववायकारए ।  
 पडणीए असम्बुद्धे । अविणीए त्ति वुच्चई ॥३॥  
 जहा सुणी पूइकण्णी । निक्कसिज्जै सव्वसो ।  
 एवं दुस्सीलपडिणीए । मुहरी निक्कसिज्जई ॥४॥  
 कणकुण्डगं चैत्ताणं । विठं भुञ्जै सूयरे ।  
 एवं सीलं चैत्ताणं । दुस्सीले रमई मिए ॥५॥  
 सुणिया भावं साणस्स । सूयरस्स नरस्स य ।  
 विणए ठवेज्ज अप्पाणम् । इच्छन्तो हियम् अप्पणो ॥६॥  
 तम्हा विणयमेसिज्जा । सीलं पडिलभेज्जए ।  
 बुद्धपुत्ते नियागठी । न निक्कसिज्जै कण्हुई ॥७॥  
 निसन्ते सियामुहरी । बुद्धाणम् अन्तिए सया ।  
 अठजुत्ताणि सिक्खिज्जा । निरठाणि उ वज्जए ॥८॥  
 अणुसासिओ न कुप्पिज्जा । खन्तिं सेविज्ज पण्डिए ।  
 खुड्डेहिं सह संसग्गिं । हासं कीडं च वज्जए ॥९॥  
 मा य चण्डालियं कासी । बहुयं मा य आलवे ।  
 कालेण य अहिज्जित्ता । तओ झाइज्ज एगगो ॥१०॥  
 आहच्च चण्डालियं कौ । न निण्हविज्ज कयाइ वि ।  
 कडं कडे त्ति भासेज्जा । अकडं नो कडे त्ति य ॥११॥  
 मा गलियस्से व कसं । वयणम् इच्छे पुणो पुणो ।  
 कसं व दठुम् आइण्णे । पावगं परिवज्जए ॥१२॥  
 अणासवा थूलवया कुसीला । मिउं पि चण्डं पकरिन्ति सीसा ।  
 चित्ताणुया लहु दक्खोववेया । पसायए ते हु दुरासयं पि ॥१३॥  
 नापुठो वागरे किञ्चि । पुठो वा नालियं वए ।  
 कोहं असच्चं कुव्वेज्जा । धारेज्जा पियमप्पियं ॥१४॥  
 अप्पा चेव दमेयव्वो । अप्पा हु खलु दुद्दमो ।  
 अप्पा दन्तो सुही होइ । अस्सिं लोए परत्थ य ॥१५॥  
 वरि मे अप्पा दन्तो । सञ्जमेण तवेण य ।  
 माहं परेहि दम्मन्तो । बन्धणेहि वहेहि य ॥१६॥  
 पडणीयं च बुद्धाणं । वाया अदुव कम्मुणा ।  
 आवी वा जै वा रहस्से । नेव कुज्जा कयाइ वि ॥१७॥  
 न पक्खओ न पुरओ । नेव किच्चाण पिठओ ।  
 न जुञ्जे ऊरुणा ऊरुं । सयणे नो पडिस्सुणे ॥१८॥  
 नेव पल्हत्थियं कुज्जा । पक्खपिण्डं च सञ्जए ।  
 पाए पसारिए वावि । न चिठे गुरुणन्तिए ॥१९॥  
 आयारिएहिं वाहित्तो । तुसिणीओ न कयाइ वि ।  
 पसायपेही नियागठी । उवचिठे गुरुं सया ॥२०॥  
 आलवन्ते लवन्ते वा । न निसीएज्ज कयाइ वि ।  
 चैऊणम् आसणं धीरो । जओ जत्तं पडिस्सुणे ॥२१॥  
 आसणगओ न पुच्छेज्जा । नेव सेज्जागओ कया ।  
 आगम्मुक्कुडुओ सन्तो । पुच्छिज्जा पञ्जलीउडो ॥२२॥  
 एवं विणयजुत्तस्स । सुत्तं अत्थं च तदुभयं ।  
 पुच्छमाणस्स सीसस्स । वागरिज्ज जहासुयं ॥२३॥  
 मुसं परिहरे भिक्खू । न य ओहारिणिं वए ।  
 भासादोसं परिहरे । मायं च वज्जए सया ॥२४॥  
 न लवेज्ज पुठो सावज्जं । न निरठं न मम्मयं ।  
 अप्पणठा परठा वा । उभयस्सन्तरेण वा ॥२५॥  
 समरेसु अगारेसु । सन्धीसु य महापहे ।  
 एगो एगत्थिए सद्धिं । नेव चिठे न संलवे ॥२६॥  
 जम् मे बुद्धाणुसासन्ति । सीएण फरुसेण वा ।  
 मम लाभो त्ति पेहाए । पयओ तं पडिस्सुणे ॥२७॥  
 अणुसासणम् ओवायं । दुक्कडस्स य चोयणं ।  
 हियं तं मण्णई पण्णो । बेसं होइ असाहुणो ॥२८॥  
 हियं विगयभया बुद्धा । फरुसं पि अणुसासणं ।  
 बेसं तं होइ मूढाणं । खन्तिसोहिकरं पयं ॥२९॥  
 आसणे उवचिठेज्जा । अणुच्चे अकुए थिरे ।  
 अप्पुठाई निरुठाई । निसीएज्जप्पकुक्कुए ॥३०॥  
 कालेण निक्खमे भिक्खू । कालेण य पडिक्कमे ।  
 अकालं च विवज्जित्ता । काले कालं समायरे ॥३१॥  
 परिवाडीए न चिठेज्जा । भिक्खू दत्तेसणं चरे ।  
 पडिरूवेण एसित्ता । मियं कालेण भक्खए ॥३२॥  
 नाइदूरमणासन्ने । नन्नेसिं चक्खुफासओ ।  
 एगो चिठेज्ज भत्तठा । लङ्घिया तं नैक्कमे ॥३३॥  
 नाइउच्चे न नीए वा । नासन्ने नाइदूरओ ।  
 फासुयं परकडं पिण्डं । पडिगाहेज्ज सञ्जए ॥३४॥  
 अप्पपाणे ऽप्पबीयम्मि । पडिच्छन्नम्मि संवुडे ।  
 समयं सञ्जए भुञ्जे । जयं अपरिसाडियं ॥३५॥  
 सुकडि त्ति सुपक्कि त्ति । सुच्छिन्ने सुहडे मडे ।  
 सुणिठिए सुलद्धि त्ति । सावज्जं वज्जए मुणी ॥३६॥  
 रमए पण्डिए सासं । हयं भद्दं व वाहए ।  
 बालं सम्मै सासन्तो । गलियस्सं व वाहए ॥३७॥  
 खड्डुया मे चवेडा मे । अक्कोसा य वहा य मे ।  
 कल्लाणम् अणुसासन्तो । पावदिठि त्ति मन्नई ॥३८॥  
 पुत्तो मे भाय नाइ त्ति । साहू कल्लाण मन्नई ।  
 पावदिठि उ अप्पाणं । सासं दासु त्ति मन्नई ॥३९॥  
 न कोवए आयरियं । अप्पाणं पि न कोवए ।  
 बुद्धोवघाई न सिया । न सिया तोत्तगवेसए ॥४०॥  
 आयरियं कुवियं नच्चा । पत्तिएण पसायए ।  
 विज्झवेज्ज पञ्जलीउडो । वएज्ज न पुणु त्ति य ॥४१॥  
 धम्मज्जियं च ववहारं । बुद्धेहायरियं सया ।  
 तम् आयरन्तो ववहारं । गरहं नाभिगच्छई ॥४२॥  
 मणोगयं वक्कगयं । जाणित्तायरियस्स उ ।  
 तं परिगिज्झ वायाए । कम्मुणा उववायए ॥४३॥  
 वित्ते अचोइए निच्चं । खिप्पं हवै सुचोइए ।  
 जहोवैठं सुकयं । किच्चाइं कुव्वई सया ॥४४॥  
 नच्चा नयै मेहावी । लोए कित्ती से जायए ।  
 हवई किच्चाणं सरणं । भूयाणं जगई जहा ॥४५॥  
 पुज्जा जस्स पसीयन्ति । सम्बुद्धा पुव्वसन्थुया ।  
 पसन्ना लाभैस्सन्ति । विउलं अठियं सुयं ॥४६॥  
 स पुज्जसत्थे सुविणीयसंसए । मणोरुई चिठै कम्मसम्पया ।  
 तवोसमायारिसमाहिसंवुडे । महज्जुई पञ्च वयाइं पालिया ॥४७॥  
 स देवगन्धव्वमणुस्सपूइए । चैत्तु देहं मलपङ्कपुव्वयं ।  
 सिद्धे वा हवै सासए । देवे वा अप्परए महिड्ढिए ॥४८॥ त्ति बेमि ॥  
                  ॥ विणय-सुयं समत्तं ॥१॥  
    
उ।२ परीसहज्झयणं द्वितीयम् अध्ययनम् ।  
    
सुयं मे आउसं तेणं भगवया एवम् अक्खायं । इह खलु ॥*७४।१॥  
बावीसं परीसहा समणेणं भगवया महावीरेणं कासवेणं ॥*७४।२॥  
 पवेइया, जे भिक्खू सोच्चा नच्चा जिच्चा अभिभूय भिक्खायरियाए ॥*७४।३॥  
 परिच्व्वयन्तो पुठो नो निण्हवेज्जा । कयरे ते ॥*७४।४॥  
खलु बावीसं परीसहा समणेणं भगवया महावीरेणं ॥*७४।५॥  
 कासवेणं पवेइया, जे भिक्खू सोच्चा नच्चा जिच्चा अभिभूय ॥*७४।६॥  
भिक्खायरियाए परिव्वयन्तो पुठो नो निण्हवेज्जा । इमे ते ॥*७४।७॥  
खलु बावीसं परीसहा समणेणं भगवया महावीरेणं कासवेणं ॥*७४।८॥  
 पवेइया, जे भिक्खू सोच्चा नच्चा जिच्चा अभिभूय भिक्खायरियाए ॥*७४।९॥  
 परिव्वयन्तो पुठो नो निण्हवेज्जा । तं जहा ॥*७४।१०॥  
दिगिञ्छापरीसहे १ पिवासापरीसहे २ सीयपरीसहे ३ उसिणपरीसहे ४ ॥*७४।११॥  
दंसमसयपरीसहे ५ अचेलपरीसहे ६ अरैपरीसहे ७ ॥*७४।१२॥  
इत्थीपरीसहे ८ चरियापरीसहे ९ निसीहियापरीसहे १० ॥*७५।१॥  
सेज्जापरीसहे ११ अक्कोसपरीसहे १२ वहपरीसहे १३ ॥*७५।२॥  
जायणापरीसहे १४ अलाभपरीसहे १५ रोगपरीसहे १६ ॥*७५।३॥  
तणफासपरीसहे १७ जल्लपरीसहे १८ सक्कारपुरक्कारपरीसहे १९ ॥*७५।४॥  
पन्ना-परीसहे २० अन्नाणपरीसहे २१ दंसणपरीसहे २२ ॥*७५।५॥     
     परीसहाणं पविभत्ती । कासवेणं पवेइया ।  
     तं भे उदाहरिस्सामि । आणुपुव्विं सुणेह मे ॥१॥  
   १ दिगिञ्छापरिगए देहे । तवस्सी भिक्खू थामवं ।  
     न छिन्दे न छिन्दावए । न पए न पयावए ॥२॥  
     कालीपव्वङ्गसङ्कासे । किसे धमणिसन्तए ।  
     मायन्ने असणपाणस्स । अदीणमणसो चरे ॥३॥  
   २ तओ पुठो पिवासाए । दोगुञ्छी लज्जसञ्जए ।  
     सीओदगं न सेविज्जा । वियडस्सेसणं चरे ॥४॥  
     छिन्नावाएसु पन्थेसु । आउरे सुपिवासिए ।  
     परिसुक्खमुहदीणे । तं तितिक्खे परीसहं ॥५॥  
   ३ चरन्तं विरयं लूहं । सीयं फुसै एगया ।  
     नाइवेलं मुणी गच्छे । सोच्चाणं जिणसासणं ॥६॥  
     न मे निवारणम् अत्थि । छवित्ताणं न विज्जई ।  
     अहे तु अग्गिं सेवामि । इइ भिक्खू न चिन्तए ॥७॥  
   ४ उसिणं परियावेणं । परिदाहेण तज्जिए ।  
     घिंसु वा परियावेणं । सायं नो परिदेवए ॥८॥  
     उण्हाहितत्ते मेहावी । सिणाणं वि नो पत्थए ।  
     गायं नो परिसिञ्चेज्जा । न वीएज्जा य अप्पयं ॥९॥  
   ५ पुठो य दंसमसएहिं । समरेव महामुणी ।  
     नागो सङ्गामसीसे वा । सूरो अभिहणे परं ॥१०॥  
     न सन्तसे न वारेज्जा । मणं पि न पओसए ।  
     उवेहे न हणे पाणे । भुञ्जन्ते मंससोणियं ॥११॥  
   ६ परिजुण्णेहि वत्थेहिं । होक्खामि त्ति अचेलए ।  
     अदुवा सचेले होक्खामि । इइ भिक्खू न चिन्तए ॥१२॥  
     एगयाचेलए होइ । सचेले आवि एगया ।  
     एयं धम्महियं नच्चा । नाणी नो परिदेवए ॥१३॥  
   ७ गामाणुगामं रीयन्तं । अणगारं अकिञ्चणं ।  
     अरई अणुप्पवेसेज्जा । तं तितिक्खे परीसहं ॥१४॥  
     अरैं पिठओ किच्चा । विरए आयरक्खिए ।  
     धम्मारामे निरारम्भे । उवसन्ते मुणी चरे ॥१५॥  
   ८ सङ्गो एस मणूसाणं । जाओ लोगम्मि इत्थिओ ।  
     जस्स एया परिन्नाया । सुकडं तस्स सामण्णं ॥१६॥  
     एयम् आदाय मेहावी । पङ्कभूया उ इत्थिओ ।  
     नो ताहिं विणिहम्मेज्जा । चरेज्जत्तगवेसए ॥१७॥  
   ९ एग एव चरे लाढे । अभिभूय परीसहे ।  
     गामे वा नगरे वावि । निगमे वा रायहाणिए ॥१८॥  
     असमाणे चरे भिक्खू । नेव कुज्जा परिग्गहं ।  
     असंसत्ते गिहत्थेहिं । अणिएओ परिव्वए ॥१९॥  
  १० सुसाणे सुन्नगारे वा । रुक्खमूले व एगओ ।  
     अकुक्कुओ निसीएज्जा । न य वित्तासए परं ॥२०॥  
     तत्थ से चिठमाणस्स । उवसग्गाभिधारए ।  
     सङ्काभीओ न गच्छेज्जा । उठित्ता अन्नम् आसणंũ॥२१॥  
  ११ उच्चावयाहिं सेज्जाहिं । तवस्सी भिक्खु थामवं ।  
     नाइवेलं विहम्मेज्जा । पावदिठी विहम्मई ॥२२॥  
     पैरिक्कुवस्सयं लद्धुं । कल्लाणम् अदुवा पावयं ।  
     किम् एगराइं करिस्सै । एवं तत्थ ऽहियासए ॥२३॥  
  १२ अक्कोसेज्जा परे भिक्खुं । न तेसिं पडिसञ्जले ।  
     सरिसो होइ बालाणं । तम्हा भिक्खू न सञ्जले ॥२४॥  
     सोच्चाणं फरुसा भासा । दारुणा गामकणगा ।  
     तुसिणीओ उवेहेज्जा । न ताओ मणसी करे ॥२५॥  
  १३ हओ न सञ्जले भिक्खू । मणं पि न पओसए ।  
     तितिक्खं परमं नच्चा । भिक्खू धम्मं समायरे ॥२६॥  
     समणं सञ्जयं दन्तं । हणेज्जा कोइ कत्थई ।  
     नत्थि जीवस्स नासु त्ति । एवं पेहेज्ज सञ्जए ॥२७॥  
  १४ दुक्करं खलु भो निच्चं । अणगारस्स भिक्खुणो ।  
     सव्वं से जाइयं होइ । नत्थि किञ्चि अजाइयं ॥२८॥  
     गोयरग्गपविठस्स । पाणी नो सुप्पसारए ।  
     सेओ अगारवासु त्ति । इइ भिक्खू न चिन्तए ॥२९॥  
  १५ परेसु घासम् एसेज्जा । भोयणे परिणिठिए ।  
     लद्धे पिण्डे अलद्धे वा । नाणुतप्पेज्ज पण्डिए ॥३०॥  
     अज्जेवाहं न लब्भामि । अवि लाभो सुए सिया ।  
     जो एवं पडिसञ्चिक्खे । अलाभो तं न तज्जए ॥३१॥  
  १६ नच्चा उप्पैयं दुक्खं । वेयणाए दुहठिए ।  
     अदीणो थावए पन्नं । पुठो तत्थहियासए ॥३२॥  
     तेइच्छं नाभिनन्देज्जा । सञ्चिक्खत्तगवेसए ।  
     एवं खु तस्स सामण्णं । जं न कुज्जा न कारवे ॥३३॥  
  १७ अचेलगस्स लूहस्स । सञ्जयस्स तवस्सिणो ।  
     तणेसु सयमाणस्स । हुज्जा गायविराहणा ॥३४॥  
     आयवस्स निवाएण । औला हवै वेयणा ।  
     एवं नच्चा न सेवन्ति । तन्तुजं तणतज्जिया ॥३५॥  
  १८ किलिन्नगाए मेहावी । पङ्केण व रएण वा ।  
     घिंसु वा परियावेण । सायं नो परिदेवए ॥३६॥  
     वेएज्ज निज्जरापेही । आरियं धम्मणुत्तरं ।  
     जाव सरीरभेउ त्ति । जल्लं काएण धारए ॥३७॥  
  १९ अभिवायणम् अब्भुठाणं । सामी कुज्जा निमन्तणं ।  
     जे ताइं पडिसेवन्ति । न तेसिं पीहए मुणी ॥३८॥  
     अणुक्कसाई अप्पिच्छे । अन्नाएसी अलोलुए ।  
     रसेसु नाणुगिज्झेज्जा । नाणुतप्पेज्ज पन्नवं ॥३९॥  
  २० से नूणं मए पुव्वं । कम्माणाणफला कडा ।  
     जेणाहं नाभिजाणामि । पुठो केणै कण्हुई ॥४०॥  
     अह पच्छा उइज्जन्ति । कम्माणाणफला कडा ।  
     एवम् अस्सासि अप्पाणं । नच्चा कम्मविवागयं ॥४१॥  
  २१ निरठगम्मि विरओ । मेहुणाओ सुसंवुडो ।  
     जो सक्खं नाभिजाणामि । धम्मं कल्लाणपावगं ॥४२॥  
     तवोवहाणम् आदाय । पडिमं पडिवज्जओ ।  
     एवं पि विहरओ मे । छौमं न नियअई ॥४३॥  
  २२ नत्थि नूणं परे लोए । इड्ढी वावि तवस्सिणो ।  
     अदुवा वञ्चिओ मि त्ति । इइ भिक्खू न चिन्तए ॥४४॥  
     अभू जिणा अत्थि जिणा । अदुवा वि भविस्सई ।  
     मुसं ते एवम् आहंसु । इइ भिक्खू न चिन्तए ॥४५॥  
     एए परीसहा सव्वे । कासवेण निवेइया ।  
     जे भिक्खू न विहम्मेज्जा । पुठो केणै कण्हुई ॥४६॥ त्ति बेमि ॥       
          ॥ परीसहज्झयणं समत्तं ॥२॥  
    
उ।३ चाउरङ्गिज्जं तृतीयम् अध्ययनम् ।  
    
चत्तारि परम् अङ्गाणि । दुल्लहाणीह जन्तुणो ।  
माणुसत्तं सुई सद्धा । सञ्जमम्मि य वीरियं ॥१॥  
समावन्नाण संसारे । नाणागोत्तासु जाइसु ।  
कम्मा नाणाविहा कौ । पुढो विस्सम्भिया पया ॥२॥  
एगया देवलोएसु । नरएसु वि एगया ।  
एगया आसुरं कायं । आहाकम्मेहिं गच्छई ॥३॥  
एगया खत्तिओ होइ । तओ चण्डालवोक्कसो ।  
तओ कीडपयङ्गो य । तओ कुन्थुपिवीलिया ॥४॥  
एवम् आवअजोणीसु । पाणिणो कम्मकिव्विसा ।  
न निविज्जन्ति संसारे । सव्वठेसु व खत्तिया ॥५॥  
कम्मसङ्गेहिं सम्मूढा । दुक्खिया बहुवेयणा ।  
अमाणुसासु जोणीसु । विणिहम्मन्ति पाणिणो ॥६॥  
कम्माणं तु पहाणाए । आणुपुव्वी कयाइ उ ।  
जीवा सोहिम् अणुप्पत्ता । आययन्ति मणुस्सयं ॥७॥  
माणुस्सं विग्गहं लद्धुं । सुई धम्मस्स दुल्लहा ।  
जं सोच्चा पडिवज्जन्ति । तवं खन्तिम् अहिंसयं ॥८॥  
आहच्च सवणं लद्धुं । सद्धा परमदुल्लहा ।  
सोच्चा नेआउयं मग्गं । बहवे परिभस्सई ॥९॥  
सुइं च लद्धुं सद्धं च । वीरियं पुण दुल्लहं ।  
बहवे रोयमाणा वि । नो य -अं पडिवज्जए ॥१०॥  
माणुसत्तम्मि आयाओ । जो धम्मं सोच्च सद्दहे ।  
तवस्सी वीरियं लद्धुं । संवुडे निद्धुणे रयं ॥११॥  
सोही उज्जुयभूयस्स । धम्मो सुद्धस्स चिठई ।  
निव्वाणं परमं जाइ । घयसित्ति व्व पावए ॥१२॥  
विगिञ्च कम्मुणो हेउं । जसं सञ्चिणु खन्तिए ।  
सरीरं पाढवं हिच्चा । उड्ढं पक्कमई दिसं ॥१३॥  
विसालिसेहिं सीलेहिं । जक्खा उत्तरौत्तरा ।  
महासुक्का व दिप्पन्ता । मन्नन्ता अपुणच्चवं ॥१४॥  
अप्पिया देवकामाणं । कामरूवविउव्विणो ।  
उड्ढं कप्पेसु चिठन्ति । पुव्वा वाससया बहू ॥१५॥  
तत्थ ठिच्चा जहाठाणं । जक्खा आउक्खए चुया ।  
उवेन्ति माणुसं जोणिं । से दसङ्गे ऽभिजायई ॥१६॥  
खेत्तं वत्थुं हिरण्णं च । पसवो दासपोरुसं ।  
चत्तारि कामखन्धाणि । तत्थ से उववज्जई ॥१७॥  
मित्तवं नायवं होइ । उच्चागोए य वण्णवं ।  
अप्पायके महापन्ने । अभिजाए जसोबले ॥१८॥  
भोच्चा माणुस्सए भोए । अप्पडिरूवे अहाउयं ।  
पुव्विं विसुद्धसद्धम्मे । केवलं बोहि बुज्झिया ॥१९॥  
चौरङ्गं दुल्लहं मत्ता । सञ्जमं पडिवज्जिया ।  
तवसा धुयकम्मंसे । सिद्धे हवै सासए ॥२०॥ त्ति बेमि ॥  
      ॥ चाउरङ्गिज्जं समत्तं ॥३॥  
    
उ।४ असङ्खयं चतुतुर्थं अध्ययनम् ।  
    
असङ्खयं जीविय मा पमायए । जरोवणीयस्स हु नत्थि ताणं ।  
एवं विजाणाहि जणे पमत्ते । कि- -ऊ विहिंसा अजया गहिन्ति ॥१॥  
जे पावकम्मेहि धणं मणूसा । समाययन्ती अमैं गहाय ।  
पहाय ते पासपयैए नरे । वेराणुबद्धा नरयं उवेन्ति ॥२॥  
तेणे जहा सन्धिमुहे गहीए । सकम्मुणा किच्चै पावकारी ।  
एवं पया पेच्च इहं च लोए । कडाण कम्माण न मुक्ख अत्थि ॥३॥  
संसारम् आवन्न परस्स अठा । साहारणं जं च करेइ कम्मं ।  
कम्मस्स ते तस्स उ वेयकाले । न बन्धवा बन्धवयं उवेन्ति ॥४॥  
वित्तेण ताणं न लभे पमत्ते । इमम्मि लोए अदुवा परत्था ।  
दीवप्पणठे व अणन्तमोहे । नेयाउयं दठुम् अदठुम् एव ॥५॥  
सत्तेसु यावी पडिबुद्धजीवी । न वीससे पण्डिए आसुपन्ने ।  
घोरा मुहुत्ता अबलं सरीरं । भारुण्डपक्खी व चरप्पमत्ते ॥६॥  
चरे पयाइं परिसङ्कमाणो । जं किञ्चि पासं इह मण्णमाणो ।  
लाभन्तरे जीविय वूहैत्ता । पच्छा परिन्नाय मलावधंसी ॥७॥  
छन्दन्निरोहेण उवेइ मोक्खं । आसे जहा सिक्खिय वम्मधारी ।  
पुव्वाइं वासाइं चरप्पमत्ते । तम्हा मुणी खिप्पम् उवेइ मोक्खं ॥८॥  
स पुव्वम् एवं न लभेज्ज पच्छा । एसोवमा सासयवाइयाणं ।  
विसीयई सिढिले आउयम्मि । कालोवणीए सरीरस्स भेए ॥९॥  
खिप्पं न सक्केइ विवेगमेउं । तम्हा समुठाय पहाय कामे ।  
समिच्च लोयं समया महेसी । आयाणुरक्खी चरमप्पमत्ते ॥१०॥  
मुहुं मुहुं मोहगुणे जयन्तं । अणेगरूवा समणं चरन्तं ।  
फांसा फुसन्ती असमञ्जसं च । न तेसि भिक्खू मणसा पौस्से ॥११॥  
मन्दा य फासा बहुलोहणिज्जा । तहप्पगारेसु मणं न कुज्जा ।  
रक्खिज्ज कोहं विणएज्ज माणं । मायं न सेवे पयहेज्ज लोहं ॥१२॥  
जे ऽसङ्खया तुच्छा परप्पवाई । ते पिज्जदोसाणुगया परब्भा ।  
एए अहम्मे त्ति दुगुञ्छमाणो । कङ्खे गुणे जाव सरीरभेउ ॥१३॥ त्ति बेमि ॥  
        ॥असङ्ख्यं समत्तं ॥४॥  
    
उ।५ अकाममरणिज्जं पञ्चमं अध्ययनम् ।  
    
अण्णवंसि महोघंसि । एगे तिण्णे दुरुत्तरं ।  
तत्थ एगे महापन्ने । इमं पण्हम् उदाहरे ॥१॥  
सन्तिमे य दुवे ठाणा । अक्खाया मारणन्तिया ।  
अकाममरणं चेव । सकाममरणं तहा ॥२॥  
बालाणं तु अकामं तु । मरणं असैं भवे ।  
पण्डियाणं सकामं तु । उक्कोसेण सैं भवे ॥३॥  
तत्थिमं पढमं ठाणं । महावीरेण देसियं ।  
कामगिद्धे जहा बाले । भिसं कूराइं कुव्वई ॥४॥  
जे गिद्धे कामभोगेसु । एगे कूडाय गच्छई ।  
न मे दिठे परे लोए । चक्खुदिठा इमा रई ॥५॥  
हत्थागया इमे कामा । कालिया जे अणागया ।  
को जाणै परे लोए । अत्थि वा नत्थि वा पुणो ॥६॥  
जणेण सद्धिं होक्खामि । इइ बाले पगब्भई ।  
कामभोगाणुराएणं । केसं सम्पडिवज्जई ॥७॥  
तओ से दण्डं समारभई । तसेसु थावरेसु य ।  
अठाए य अणठाए । भूयगामं विहिंसई ॥८॥  
हिंसे बाले मुसावाई । माइल्ले पिसुणे सढे ।  
भुञ्जमाणे सुरं मंसं । सेयम् एयं ति मन्नई ॥९॥  
कायसा वयसा मत्ते । वित्ते गिद्धे य इत्थिसु ।  
दुहओ मलं सञ्चिणै । सिंसुणागु व्व मैयं ॥१०॥  
तओ पुठो आयङ्केणं । गिलाणो परितप्पई ।  
पभीओ परलोगस्स । कम्माणुप्पेहि अप्पणो ॥११॥  
सुया मे नरए ठाणा । असीलाणं च जा गई ।  
बालाणं कूरकम्माणं । पगाढा जत्थ वेयणा ॥१२॥  
तत्थोववाइयं ठाणं । जहा मेयम् अणुस्सुयं ।  
आहाकम्मेहिं गच्छन्तो । सो पच्छा परितप्पई ॥१३॥  
जहा सागडिओ जाणं । समं हिच्चा महापहं ।  
विसमं मग्गम् ओइण्णो । अक्खे भग्गम्मि सोयई ॥१४॥  
एवं धम्मं विउक्कम्मं । अहम्मं पडिवज्जिया ।  
बाले मच्चुमुहं पत्ते । अक्खे भग्गे व सोयई ॥१५॥  
तओ स मरणन्तम्मि । बाले सन्तसई भया ।  
अकाममरणं मरई । धुत्ते व कलिना जिए ॥१६॥  
एयं अकाममरणं । बालाणं तु पवेइयं ।  
एत्तो सकाममरणं । पण्डियाणं सुणेह मे ॥१७॥  
मरणं पि सपुण्णाणं । जहा मेयम् अणुस्सुयं ।  
विप्पसण्णम् अणाघायं । सञ्जयाण वुसीमओ ॥१८॥  
न इमं सव्वेसु भिक्खूसु । न इमं सव्वेसु ऽगारिसु ।  
नाणासीला अगारत्था । विसमसीला य भिक्खुणो ॥१९॥  
सन्ति एगेहिं भिक्खूहिं । गारत्था सञ्जम् उत्तरा ।  
गारत्थेहि य सव्वेहिं । साहवो सञ्जम् उत्तरा ॥२०॥  
चीराजिणं नगिणिणं । जडी सङ्घाडिमुण्डिणं ।  
एयाणि वि न तायन्ति । दुस्सीलं परियागयं ॥२१॥  
पिण्डोल एव्व दुस्सीले । नरगाओ न मुच्चई ।  
भिक्खाए वा गिहत्थे वा । सुव्वए कम्मई दिवं ॥२२॥  
अगारिसामाइयङ्गाणि । सड्ढी काएण फासए ।  
पोसहं दुहओ पक्खं । एगरायं न हावए ॥२३॥  
एवं सिक्खासमावन्ने । गिहिवासे वि सुव्वए ।  
मुच्चई छविपव्वाओ । गच्छे जक्खसलोगयं ॥२४॥  
अह जे संवुडे भिक्खू । दोण्हं अन्नयरे सिया ।  
सव्वदुक्खपहीणे वा । देवे वावि महिड्ढिए ॥२५॥  
उत्तराइं विमोहाइं । जुईमन्ताणुपुव्वसो ।  
समाइण्णाइं जक्खेहिं । आवासाइं जसंसिणो ॥२६॥  
दीहाउया इड्ढिमन्ता । समिद्धा कामरूविणो ।  
अहुणोववन्नसङ्कासा । भुज्जो अच्चिमलिप्पभा ॥२७॥  
ताणि ठाणाणि गच्छन्ति । सिक्खित्ता सञ्जमं तवं ।  
भिक्खागे वा गिहित्थे वा । जे सन्ति पडिनिव्वुडा ॥२८॥  
तेसिं सोच्चा सपुज्जाणं । सञ्जयाण वुसीमओ ।  
न सन्तसन्ति मरणन्ते । सीलवन्ता बहुस्सुया ॥२९॥  
तुलिया विसेसमादाय । दयाधम्मस्स खन्तिए ।  
विप्पसीएज्ज मेहावी । तहाभूएण अप्पणा ॥३०॥  
तओ काले अभिप्पेए । सड्ढी तालिसमन्तिए ।  
विणएज्ज लोमहरिसं । भेयं देहस्स कङ्खए ॥३१॥  
अह कालम्मि सम्पत्ते । आघायाय समुस्सयं ।  
सकाममरणं मरई । तिण्हम् अन्नयरं मुणी ॥३२॥ त्ति बेमि ॥  
       ॥ अकाममरणिज्जं समत्तं ॥५॥  
    
उ।६ खुड्डागनियण्ठिज्जं षष्ठम् अध्ययनम् ।  
    
जावन्तविज्जापुरिसा । सव्वे ते दुक्खसम्भवा ।  
लुप्पन्ति बहुसो मूढा । संसारम्मि अणन्तए ॥१॥  
समिक्ख पण्डिए तम्हा । पासजाई पहे बहू ।  
अप्पणा सच्चम् एसेज्जा । मेत्तिं भूएसु कप्पए ॥२॥  
माया पिया न्हुसा भाया । भज्जा पुत्ता य ओरसा ।  
नालं ते मम ताणाए । लुप्पन्तस्स सकम्मुणा ॥३॥  
एयम् अठं सपेहाए । पासे समियदंसणे ।  
छिन्द गेद्धिं सिणेहं च । न कङ्खे पुव्वसन्थुयं ॥४॥  
गवासं मणिकुण्डलं । पसवो दासपोरुसं ।  
सव्वम् एयं चैत्ताणं । कामरूवी भविस्ससि ॥५॥  
अज्झत्थं सव्वओ सव्वं । दिस्स पाणे पियायए ।  
न हणे पाणिणो पाणे । भयवेराओ उवरए ॥६॥  
आयाणं नरयं दिस्स । नायएज्ज तणाम् अवि ।  
दोगुञ्छी अप्पणो पाए । दिन्नं भुञ्जेज्ज भोयणं ॥७॥  
इहम् एगे उ मन्नन्ति । अप्पच्चक्खाय पावगं ।  
आयारियं विदित्ताणं । सव्वदुक्खाण मुच्चई ॥८॥  
भणन्ता अकरेन्ता य । बन्धमोक्खपैण्णिणो ।  
वायाविरियमेत्तेण । समासासेन्ति अप्पयं ॥९॥  
न चित्ता तायए भासा । कुओ विज्जाणुसासणं ।  
विसन्ना पावकम्मेहिं । बाला पण्डियमाणिणो ॥१०॥  
जे केइ सरीरे सत्ता । वण्णे रूवे य सव्वसो ।  
मणसा कायवक्केणं । सव्वे ते दुक्खसन्भवा ॥११॥  
आवन्ना दीहम् अद्धाणं । संसारम्मि अणन्तए ।  
तम्हा सव्वदिसं पस्सं । अप्पमत्तो परिव्वए ॥१२॥  
बहिया उड्ढम् आदाय । नावकङ्खे कयाइ वि ।  
पुव्वकम्मखयठाए । इमं देहं समुद्धरे ॥१३॥  
विविच्च कम्मुणो हेउं । कालकङ्खी परिव्वए ।  
मायं पिण्डस्स पाणस्स । कडं लद्धूण भक्खए ॥१४॥  
सन्निहिं च न कुव्वेज्जा । लेवमायाए सञ्जए ।  
पक्खी पत्तं समादाय । निरवेक्खो परिव्वए ॥१५॥  
एसणासमिओ लज्जू । गामे अणियओ चरे ।  
अप्पमत्तो पमत्तेहिं । पिण्डवायं गवेसए ॥१६॥  
      ॥ खुड्डागनियण्ठिज्जं समत्तं ॥६॥  
    
उ।७ एलयं सप्तमम् अध्ययनम् ।  
    
जहाएसं समुद्दिस्स । कोइ पोसेज्ज एलयं ।  
ओयणं जवसं देज्जा । पोसेज्जा वि सयङ्गणे ॥१॥  
तओ से पुठे परिवूढे । जायमेए महोदरे ।  
पीणिए विउले देहे । आएसं परिकङ्खए ॥२॥  
जाव न एइ आएसे । ताव जीवै सो दुही ।  
अह पत्तम्मि आएसे । सीसं छेत्तूण भुज्जई ॥३॥  
जहा से खलु उरब्भे । आएसाए समीहिए ।  
एवं बाले अहम्मिठे । ईहई नरयाउयं ॥४॥  
हिंसे बाले मुसावाई । अद्धाणंसि विलोवए ।  
अन्नदत्तहरे तेणे । माई कं नु हरे सढे ॥५॥  
इत्थीविसयगिद्धे य । महारम्भपरिग्गहे ।  
भुञ्जमाणे सुरं मंसं । परिवूढे परन्दमे ॥६॥  
अयकक्करभोई य । तुण्डिल्ले चियलोहिए ।  
आउयं नरए कङ्खे । जहाएसं व एलए ॥७॥  
आसणं सयणं जाणं । वित्तं कामे य भुञ्जिया ।  
दुस्साहडं धणं हिच्चा । बहुं सञ्चिणिया रयं ॥८॥  
तओ कम्मगुरू जन्तू । पच्चुप्पन्नपरायणे ।  
अय व्व आगयाएसे । मरणन्तम्मि सोयई ॥९॥  
तओ आउपरिक्खीणे । चुया देहा विहिंसगा ।  
आसुरीयं दिसं बाला । गच्छन्ति अवसा तमं ॥१०॥  
जहा कागणिए हेउं । सहस्सं हारए नरो ।  
अपच्छं अम्बगं भोच्चा । राया रज्जं तु हारए ॥११॥  
एवं माणुस्सगा कामा । देवकामाण अन्तिए ।  
सहस्सगुणिया भुज्जो । आउं कामा य दिव्विया ॥१२॥  
अणेगवासानौया । जा सा पन्नवओ ठिई ।  
जाणि जीयन्ति दुम्मेहा । ऊणवासयाउए ॥१३॥  
जहा य तिन्नि वाणिया । मूलं घेत्तूण निग्गया ।  
एगो ऽत्थ लहई लाभं । एगो मूलेण आगओ ॥१४॥  
एगो मूलं पि हारित्ता । आगओ तत्थ वाणिओ ।  
ववहारे उवमा एसा । एवं धम्मे वियाणह ॥१५॥  
माणुसत्तं भवे मूलं । लाभो देवगई भवे ।  
मूलच्छेएण जीवाणं । नरगतिरिक्खत्तणं धुवं ॥१६॥  
दुहओ गई बालस्स । आवई वहमूलिया ।  
देवत्तं माणुसत्तं च । जं जिए लोलयासढे ॥१७॥  
तओ जिए सई होइ । दुविहं दोग्गैं गए ।  
दुल्लहा तस्स उम्मुग्गा । अद्धाए सुइरादवि ॥१८॥  
एवं जियं सपेहाए । तुलिया बालं च पण्डियं ।  
मूलियं ते पवेसन्ति । माणुसिं जोणिम् एन्ति जे ॥१९॥  
वेमायाहिं सिक्खाहिं । जे नरा गिहिसुव्वया ।  
उवेन्ति माणुसं जोणिं । कम्मसच्चा हु पाणिणो ॥२०॥  
जेसिं तु विउला सिक्खा । मूलियं ते ऐच्छिथा ।  
सीलवन्ता सवीसेसा । अदीणा जन्ति देवयं ॥२१॥  
एवम् अद्दीणवं भिक्खुं । आगारिं च वियाणिया ।  
कह- -उ जिच्चम् एलिक्खं । जिच्चमाणे न संविदे ॥२२॥  
जहा कुसग्गे उदगं । समुद्देण समं मिणे ।  
एवं माणुस्सगा कामा । देवकामाण अन्तिए ॥२३॥  
कुसग्गमेत्ता इमे कामा । सन्निरुद्धम्मि आउए ।  
कस्स हेउं पुराकाउं । जोगक्खेमं न संविदे ॥२४॥  
इह कामाणियठस्स । अत्तठे अवरज्झई ।  
सोच्चा नेयाउयं मग्गं । जं भुज्जो परिभस्सई ॥२५॥  
इह कामणियठस्स । अत्तठे नावरज्झई ।  
पूइदेहनिरोहेणं । भवे देवि त्ति मे सुयं ॥२६॥  
इड्ढी जुई जसो वण्णो । आउं सुहम् अणुत्तरं ।  
भुज्जो जत्थ मणुस्सेसु । तत्थ से उववज्जई ॥२७॥  
बालस्स पस्स बालत्तं । अहम्मं पडिवज्जिया ।  
चिच्चा धम्मं अहम्मिठे । नरए उववज्जई ॥२८॥  
धीरस्स पस्स धीरत्तं । सच्चधम्माणुवत्तिणो ।  
चिच्चा अधम्मं धम्मिठे । देवेसु उववज्जई ॥२९॥  
तुलियाण बालभावं । अबालं चेव पण्डिए ।  
चैऊण बालभावं । अबालं सेवई मुणि ॥३०॥ त्ति बेमि ॥  
      ॥ एलयज्झयणं समत्तं ॥७॥  
    
उ।८ काविलीयं अषमम् अध्ययनम् ।  
    
अधुवे असासयम्मी । संसारम्मि दुक्खपौराए ।  
किं नाम होज्ज तं कम्मयं । जेणाहं दोग्गैं न गच्छेज्जा ॥१॥  
विजहित्तु पुव्वसञ्जोयं । न सिणेहं कहिञ्चि कुव्वेज्जा ।  
असिणेहसिणेहकरेहिं । दोसपओसेहि मुच्चए भिक्खू ॥२॥  
तो नाणदंसणसमग्गो । हियनिस्सेसाय सव्वजीवाणं ।  
तेसिं विमोक्खणठाए । भासई मुणिवरो विगयमोहो ॥३॥  
सव्वं गन्थं कलहं च । विप्पजहे तहाविहं भिक्खू ।  
सव्वेसु कामजाएसु । पासमाणो न लिप्पई ताई ॥४॥  
भोगामिसदोसविसन्ने । हियनिस्सेयसबुद्धिवोच्चत्थे ।  
बाले य मन्दिए मूढे । बज्झई मच्छिया व खेलम्मि ॥५॥  
दुपरिच्चया इमे कामा । नो सुजहा अधीरपुरिसेहिं ।  
अह सन्ति सुव्वया साहू । जे तरन्ति अतरं वणिया वा ॥६॥  
समणा मु एगे वयमाणा । पाणवहं मिया अयाणन्ता ।  
मन्दा निरयं गच्छन्ति । बाला पावियाहिं दिठीहिं ॥७॥  
न हु पाणवहं अणुजाणे । मुच्चेज्ज कयाइ सव्वदुक्खाणं ।  
एवारिएहिं अक्खायं । जेहिं इमो साहुधम्मो पन्नत्तो ॥८॥  
पाणे य नाइवाएज्जा । से समीइ त्ति वुच्चई ताई ।  
तओ से पावयं कम्मं । निज्जाइ उदगं व थलाओ ॥९॥  
जगनिस्सिएहिं भूएहिं । तसनामेहिं थावरेहिं च ।  
नो तेसिम् आरभे दण्डं । मणसा वयसा कायसा चेव ॥१०॥  
सुद्धेसणाओ नच्चाणं । तत्थ ठवेज्ज भिक्खू अप्पाणं ।  
जायाए घासम् एसेज्जा । रसगिद्धे न सिया भिक्खाए ॥११॥  
पन्ताणि चेव सेवेज्जा । सीयपिण्डं पुराणकुम्मासं ।  
अदु वक्कसं पुलागं वा । जवणठाए निसेवए मङ्घुं ॥१२॥  
जे लक्खणं च सुविणं । अङ्गविज्जं च जे पौञ्जन्ति ।  
न हु ते समणा वुच्चन्ति । एवं आयरिएहिं अक्खायं ॥१३॥  
इहजीवियं अणियमेत्ता । पभठा समाहिजोएहिं ।  
ते कामभोगरसगिद्धा । उववज्जन्ति आसुरे काए ॥१४॥  
तत्तो वि य उव्वैत्ता । संसारं बहुं अणुपरियडन्ति ।  
बहुकम्मलेवलित्ताणं । बोही होइ सुदुल्लहा तेसिं ॥१५॥  
कसिणं पि जो इमं लोयं । पडिपुण्णं दलेज्ज इक्कस्स ।  
तेणावि से न सन्तुस्से । इइ दुप्पूरए इमे आया ॥१६॥  
जहा लाहा तहा लोहो । लाहा लोहो पवड्ढई ।  
दोमासकयं कज्जं । कोडीए वि न निठियं ॥१७॥  
नो रक्खसीसु गिज्झेज्जा । गण्डवच्छासु ऽएगचित्तासु ।  
जाओ पुरिसं पलोभित्ता । खेल्लन्ति जहा व दासेहिं ॥१८॥  
नारीसु नोवगिज्झेज्जा । इत्थी विप्पजहे अणागारे ।  
धम्मं च पेसलं नच्चा । तत्थ ठवेज्ज भिक्खू अप्पाणं ॥१९॥  
इइ एस धम्मे अक्खाए । कविलेणं च विसुद्धपन्नेणं ।  
तरिहिन्ति जे उ काहिन्ति । तेहिं आराहिया दुवे लोग ॥२०॥ त्ति बेमि ॥  
      ॥ काविलीयं समत्तं ॥८॥  
    
उ।९ नमिपव्वज्जा नवमम् अध्ययनम् ।  
    
चैऊण देवलोगाओ । उववन्नो माणुसम्मि लोगम्मि ।  
उवसन्तमोहणिज्जो । सरई पोराणियं जाइं ॥१॥  
जाइं सरित्तु भयवं । सहसम्बुद्धो अणुत्तरे धम्मे ।  
पुत्तं ठवेत्तु रज्जे । अभिणिक्खमई नमी राया ॥२॥  
से देवलोगसरिसे । अन्तेउरवरगओ वरे भोए ।  
भुञ्जित्तु नमी राया । बुधो भोगे परिच्चयई ॥३॥  
मिहिलं सपुरजणवयं । बलम् ओरोहं च परियणं सव्वं ।  
चिच्चा अभिनिक्खन्तो । एगन्तम् अहिड्ढिओ भयवं ॥४॥  
कोलाहलगभूयं । आसी मिहिलाए पव्वयन्तम्मि ।  
तैया रायरिसिम्मि । नमिम्मि अभिणिक्खमन्तम्मि ॥५॥  
अब्भुठियं रायरिसिं । पव्वज्जाठाणम् उत्तमं ।  
सक्को माहणरूवेण । इमं वयणम् अब्बवी ॥६॥  
कि- -उ भो अज्ज मिहिला । कोलाहलगसङ्कुला ।  
सुव्वन्ति दारुणा सद्दा । पासाएसु गिहेसु य ॥७॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥८॥  
मिहिलाए चेइए वच्छे । सीयच्छाए मणोरमे ।  
पत्तपुप्फफलोवेए । बहूणं बहुगुणे सया ॥९॥  
वाएण हीरमाणम्मि । चेइयम्मि मणोरमे ।  
दुहिया असरणा अत्ता । एए कन्दन्ति भो खगा ॥१०॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥११॥  
एस अग्गी य वाऊ य । एयं डज्झै मन्दिरं ।  
भयवं अन्तेउरं तेणं । कीस -अं नावपेक्खह ॥१२॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥१३॥  
सुहं वसामो जीवामो । जेसि मो नत्थि किञ्चण ।  
मिहिलाए डज्झमाणीए । न मे डज्झै किञ्चण ॥१४॥  
चत्तपुत्तकलत्तस्स । निव्वावारस्स भिक्खुणो ।  
पियं न विज्जई किञ्चि । अप्पियं पि न विज्जई ॥१५॥  
बहुं खु मुणिणो भद्दं । अणगारस्स भिक्खुणो ।  
सव्वओ विप्पमुक्कस्स । एगन्तम् अणुपस्सओ ॥१६॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥१७॥  
पागारं कारैत्ताणं । गोपुरआलगाणि च ।  
उस्सूलगसयग्घीओ । तओ गच्छसि खत्तिया ॥१८॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥१९॥  
सद्धं नगरं किच्चा । तवसंवरम् अग्गलं ।  
खन्तिं निउणपागारं । तिगुत्तं दुप्पधंसयं ॥२०॥  
धणुं परक्कमं किच्चा । जीवं च इरियं सया ।  
धिइं च केयणं किच्चा । सच्चेण पलिमन्थए ॥२१॥  
तवनारायजुत्तेण । भित्तूणं कम्मकञ्चुयं ।  
मुणी विगयसङ्गामो । भवाओ परिमुच्चए ॥२२॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥२३॥  
पासाए कारैत्ताणं । वद्धमाणगिहाणि य ।  
बालग्गपोइयाओ य । तओ गच्छसि खत्तिया ॥२४॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥२५॥  
संसयं खलु सो कुणई । जो मग्गो कुणई घरं ।  
जत्थेव गन्तुम् इच्छेज्जा । तत्थ कुव्वेज्ज सासयं ॥२६॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥२७॥  
आमोसे लोमहारे य । गण्ठिभेए य तक्करे ।  
नगरस्स खेमं काऊणं । तओ गच्छसि खत्तिया ॥२८॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥२९॥  
असैं तु मणुस्सेहिं । मिच्छा दण्डो पजुञ्जई ।  
अकारिणो ऽत्थ बज्झन्ति । मुच्चई कारओ जणो ॥३०॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥३१॥  
जे केइ पत्थिवा तुज्झं । नानमन्ति नराहिवा ।  
वसे ते ठावैत्ताणं । तओ गच्छसि खत्तिया ॥३२॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥३३॥  
जो सहस्सं सहस्साणं । सङ्गामे दुज्जए जिणे ।  
एगं जिणेज्ज अप्पाणं । एस से परमो जओ ॥३४॥  
अप्पाणम् एव जुज्झाहि । किं ते जुज्झेण बज्झओ ।  
अप्पणामेवमप्पाणं । जैत्ता सुहम् एहए ॥३५॥  
पञ्चिन्दियाणि कोहं । माणं मायं तहेव लोहं च ।  
दुज्जयं चेव अप्पाणं । सव्वं अप्पे जिए जियं ॥३६॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥३७॥  
जैत्ता विउले जन्ने । भोइत्ता समणमाहणे ।  
दत्ता भोच्चा य जिठा य । तओ गच्छसि खत्तिया ॥३८॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥३९॥  
जो सहस्सं सहस्साणं । मासे मासे गवं दए ।  
तस्स वि सञ्जमो सेओ । अदिन्तस्स वि किञ्चण ॥४०॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥४१॥  
घोरासमं चैत्ताणं । अन्नं पत्थेसि आसमं ।  
इहेव पोसहरओ । भवाहि मणुयाहिवा ॥४२॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥४३॥  
मासे मासे तु जो बालो । कुसग्गेण तु भुञ्जए ।  
न सो सुक्खायधम्मस्स । कलं अग्घै सोलसिं ॥४४॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥४५॥  
हिरण्णं सुवण्णं मणिमुत्तं । कंसं दूसं च वाहणं ।  
कोसं वड्ढावैत्ताणं । तओ गच्छसि खत्तिया ॥४६॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥४७॥  
सुवण्णरुप्पस्स उ पव्वया भवे । सिया हु केलाससमा असङ्खया ।  
नरस्स लुद्धस्स न तेहिं किञ्चि । इच्छा उ आगाससमा अणन्तिया ॥४८॥  
पुढवी साली जवा चेव । हिरण्णं पसुभिस् सह ।  
पडिपुण्णं नालम् एगस्स । इइ विज्जा तवं चरे ॥४९॥  
एयम् अठं निसामित्ता । हेऊकारणचोइओ ।  
तओ नमिं रायरिसिं । देविन्दो इणम् अब्बवी ॥५०॥  
अच्छेरयम् अब्भुदए । भोए चयसि पत्थिवा ।  
असन्ते कामे पत्थेसि । सङ्कप्पेण विहम्मसि ॥५१॥  
एयम् अठं निसामित्ता । हेऊकारणचोइओ ।  
तओ नमी रायरिसी । देविन्दं इणम् अब्बवी ॥५२॥  
सल्लं कामा विसं कामा । कामा आसीविसोवमा ।  
कामे पत्थेमाणा । अकामा जन्ति दोग्गैं ॥५३॥  
अहे वयन्ति कोहेणं । माणेणं अहमा गई ।  
माया गईपडिग्घाओ । लोभाओ दुहओ भयं ॥५४॥  
अवौज्झिऊण माहण । रूवं विउव्विऊण इन्दत्तं ।  
वन्दै अभित्थुणन्तो । इमाहि महुराहिं वग्गूहिं ॥५५॥  
अहो ते निज्जिओ कोहो । अहो माणो पराजिओ ।  
अहो निरक्किया माया । अहो लोभो वसीकओ ॥५६॥  
अहो ते अज्जवं साहु । अहो ते साहु मद्दवं ।  
अहो ते उत्तमा खन्ती । अहो ते मुत्ति उत्तमा ॥५७॥  
इहं सि उत्तमो भन्ते । पच्छा होहिसि उत्तमो ।  
लोगुत्तम् उत्तमं ठाणं । सिद्धिं गच्छसि नीरओ ॥५८॥  
एवं अभित्थुणन्तो । रायरिसिं उत्तमाए सद्धाए ।  
पयाहिणं करेन्तो । पुणो पुणो वन्दई सक्को ॥५९॥  
तो वन्दिऊण पाए । चक्कङ्कुसलक्खणे मुणिवरस्स ।  
आगासेणुप्पैओ । ललियचलकुण्डलतिरीडी ॥६०॥  
नमी नमेइ अप्पाणं । सक्खं सक्केण चोइओ ।  
चैऊण गेहं वेदेही । सामण्णे पज्जुवठिओ ॥६१॥  
एवं करेन्ति सम्बुद्धा । पण्डिया पवियक्खणा ।  
विणियअन्ति भोगेसु । जहा से नमी रायरिसी ॥६२॥ त्ति बेमि ॥  
      ॥ नमिपवज्जा समत्ता ॥९॥  
    
उ।१० दुमपत्तयं दशमम् अध्ययनम् ॥  
    
दुमपत्तए पण्डुयए जहा । निवडै राइगणाण अच्चए ।  
एवं मणुयाण जीवियं । समयं गोयम मा पमायए ॥१॥  
कुसग्गे जह ओसबिन्दुए । थोवं चिठै लम्बमाणए ।  
एवं मणुयाण जीवियं । समयं गोयम मा पमायए ॥२॥  
इइ इत्तरियम्मि आउए । जीवियए बहुपच्चवायए ।  
विहुणाहि रयं पुरे कडं । समयं गोयम मा पमायए ॥३॥  
दुल्लहे खलु माणुसे भवे । चिरकालेण वि सव्वपाणिणं ।  
गाढा य विवाग कम्मुणो । समयं गोयम मा पमायए ॥४॥  
पुढविक्कायमैगओ । उक्कोसं जीवो उ संवसे ।  
कालं सङ्खाईयं । समयं गोयम मा पमायए ॥५॥  
आउक्कायम् ऐगओ । उक्कोसं जीवो उ संवसे ।  
कालं सङ्खाईयं । समयं गोयम मा पमायए ॥६॥  
तेउक्कायम् ऐगओ । उक्कोसं जीवो उ संवसे ।  
कालं सङ्खाईयं । समयं गोयम मा पमायए ॥७॥  
वाउक्कायम् ऐगओ । उक्कोसं जीवो उ संवसे ।  
कालं सङ्खाईयं । समयं गोयम मा पमायए ॥८॥  
वणस्सैकायम् ऐगओ । उक्कोसं जीवो उ संवसे ।  
कालम् अणन्तदुरन्तयं । समयं गोयम मा पमायए ॥९॥  
बेइन्दियकायम् ऐगओ । उक्कोसं जीवो उ संवसे ।  
कालं सङ्खिज्जसन्नियं । समयं गोयम मा पमायए ॥१०॥  
तेइन्दियकायम् ऐगओ । उक्कोसं जीवो उ संवसे ।  
कालं सङ्खिज्जसन्नियं । समयं गोयम मा पमायए ॥११॥  
चौरिन्दियकायम् ऐगओ । उक्कोसं जीवो उ संवसे ।  
कालं सङ्खिज्जसन्नियं । समयं गोयम मा पमायए ॥१२॥  
पञ्चिन्दियकायम् ऐगओ । उक्कोसं जीवो उ संवसे ।  
सत्तठभवगहणे । समयं गोयम मा पमायए ॥१३॥  
देवे नेरैए यमैगओ । उक्कोसं जीवो उ संवसे ।  
इक्केक्कभवगहणे । समयं गोयम मा पमायए ॥१४॥  
एवं भवसंसारे । संसरै सुहासुहेहि कम्मेहिं ।  
जीवो पमायबहुलो । समयं गोयम मा पमायए ॥१५॥  
लद्धूण वि माणुसत्तणं । आरिअत्तं पुणरावि दुल्लहं ।  
बहवे दसुया मिलक्खुया । समयं गोयम मा पमायए ॥१६॥  
लद्धूण वि आरियत्तणं । अहीणपञ्चेन्दियया हु दुल्लहा ।  
विगलिन्दियया हु दीसई । समयं गोयम मा पमायए ॥१७॥  
अहीणपञ्चेन्दियत्तं पि से लहे । उत्तमधम्मसुई हु दुल्लहा ।  
कुतित्थिनिसेवए जणे । समयं गोयम मा पमायए ॥१८॥  
लद्धूण वि उत्तमं सुइं । सद्दहणा पुणरावि दुल्लहा ।  
मिच्छत्तनिसेवए जणे । समयं गोयम मा पमायए ॥१९॥  
धम्मं पि हु सद्दहन्तया । दुल्लहया काएण फासया ।  
इह कामगुणेहि मुच्छिया । समयं गोयम मा पमायए ॥२०॥  
परिजूरै ते सरीरयं । केसा पण्डुरया हवन्ति ते ।  
से सोयबले य हायई । समयं गोयम मा पमायए ॥२१॥  
परिजूरै ते सरीरयं । केसा पण्डुरया हवन्ति ते ।  
से चक्खुबले य हायई । समयं गोयम मा पमायए ॥२२॥  
परिजूरै ते सरीरयं । केसा पण्डुरया हवन्ति ते ।  
से घाणबले य हायई । समयं गोयम मा पमायए ॥२३॥  
परिजूरै ते सरीरयं । केसा पण्डुरया हवन्ति ते ।  
से जिब्भबले य हायई । समयं गोयम मा पमायए ॥२४॥  
परिजूरै ते सरीरयं । केसा पण्डुरया हवन्ति ते ।  
से फासबले य हायई । समयं गोयम मा पमायए ॥२५॥  
परिजूरै ते सरीरयं । केसा पण्डुरया हवन्ति ते ।  
से सव्वबले य हायई । समयं गोयम मा पमायए ॥२६॥  
अरई गण्डं विसूइया । आयङ्का विविहा फुसन्ति ते ।  
विहडै विद्धंसै ते सरीरयं । समयं गोयम मा पमायए ॥२७॥  
वोच्छिन्द सिणेहम् अप्पणो । कुमुयं सारैयं व पाणियं ।  
से सव्वसिणेहवज्जिए । समयं गोयम मा पमायए ॥२८॥  
चिच्चाण धणं च भारियं । पव्वैओ हि सि अणगारियं ।  
मा वन्तं पुणो वि आइए । समयं गोयम मा पमायए ॥२९॥  
अवौज्झिय मित्तबन्धवं । विउलं चेव धणोहसञ्चयं ।  
मा तं बिइयं गवेसए । समयं गोयम मा पमायए ॥३०॥  
न हु जिणे अज्ज दिस्सई । बहुमए दिस्सै मग्गदेसिए ।  
सम्पै नेयाउए पहे । समयं गोयम मा पमायए ॥३१॥  
अवसोहिय कणगा पहं । ओइण्णो सि पहं महालयं ।  
गच्छसि मग्गं विसोहिया । समयं गोयम मा पमायए ॥३२॥  
अबले जह भारवाहए । मा मग्गे विसमे वगाहिया ।  
पच्छा पच्छाणुतावए । समयं गोयम मा पमायए ॥३३॥  
तिण्णो हु सि अण्णवं महं । किं पुण चिठसि तीरम् आगओ ।  
अभितुर पारं गमित्तए । समयं गोयम मा पमायए ॥३४॥  
अकलेवरसेणिम् उस्सिया । सिद्धिं गोयम लोयं गच्छसि ।  
खेमं च सिवं अणुत्तरं । समयं गोयम मा पमायए ॥३५॥  
बुद्धे परिनिव्वुडे चरे । गामगए नगरे व सञ्जए ।  
सन्तीमग्गं च वूहए । समयं गोयम मा पमायए ॥३६॥  
बुद्धस्स निसम्म भासियं । सुकहियम् अठपओवसोहियं ।  
रागं दोसं च छिन्दिया । सिद्धिगैं गए गोयमे ॥३७॥ त्ति बेमि ॥  
     ॥ दुमपत्तयं समत्तं ॥१०॥  
    
उ।११ बहुस्सुयपुज्जम् एकादशं अध्ययनम् ॥  
    
सञ्जोगा विप्पमुक्कस्स । अणगारस्स भिक्खुणो ।  
आयारं पाउकरिस्सामि । आणुपुव्विं सुणेह मे ॥१॥  
जे यावि होइ निव्विज्जे । थद्धे लुद्धे अणिग्गहे ।  
अभिक्खणं उल्लवई । अविणीए अबहुस्सुए ॥२॥  
अह पञ्चहिं ठाणेहिं । जेहिं सिक्खा न लब्भई ।  
थम्भा कोहा पमाएणं । रोगेणालस्सएण य ॥३॥  
अह अठहिं ठाणेहिं । सिक्खासीलि त्ति वुच्चई ।  
अहस्सिरे सया दन्ते । न य मम्मम् उदाहरे ॥४॥  
नासीले न विसीले । न सिया ऐलोलुए ।  
अकोहणे सच्चरए । सिक्खासीलि त्ति वुच्चई ॥५॥  
अह चोद्दसहिं ठाणेहिं । वअमाणे उ सञ्जए ।  
अविणीए वुच्चई सो उ । निव्वाणं च न गच्छै ॥६॥  
अभिक्खणं कोही हवै । पबन्धं च पकुव्वई ।  
मेत्तिज्जमाणो वमै । सुयं लद्धूण मज्जई ॥७॥  
अवि पावपरिक्खेवी । अवि मित्तेसु कुप्पई ।  
सुप्पियस्सावि मित्तस्स । रहे भासै पावयं ॥८॥  
पैण्णवाई दुहिले । थद्धे लुद्धे अणिग्गहे ।  
असंविभागी अवियत्ते । अविणीए त्ति वुच्चई ॥९॥  
अह पन्नरसहिं ठाणेहिं । सुविणीए त्ति वुच्चई ।  
नीयावत्ती अचवले । अमाई अकुऊहले ॥१०॥  
अप्पं च अहिक्खिवई । पबन्धं च न कुव्वई ।  
मेत्तिज्जमाणो भयई । सुयं लद्धुं न मज्जई ॥११॥  
न य पावपरिक्खेवी । न य मित्तेसु कुप्पई ।  
अप्पियस्सावि मित्तस्स । रहे कल्लाण भासई॥१२॥  
कलहडमरवज्जिए । बुद्धे अभिजाइए ।  
हिरिमं पडिसंलीणे । सुविणीए त्ति वुच्चई॥१३॥  
वसे गुरुकुले निच्चं । जोगवं उवहाणवं ।  
पियङ्करे पियंवाई । से सिक्खं लद्धुम् अरिहई ॥१४॥  
जहा सङ्खम्मि पयं । निहियं दुहओ वि विरायै ।  
एवं बहुस्सुए भिक्खू । धम्मो कित्ती तहा सुयं ॥१५॥  
जहा से कम्बोयाणं । आइण्णे कन्थए सिया ।  
आसे जवेण पवरे । एवं हवै बहुस्सुए ॥१६॥  
जहाइण्णसमारूढे । सूरे दढपरक्कमे ।  
उभओ नन्दिघोसेणं । एवं हवै बहुस्सुए ॥१७॥  
जहा करेणुपरिकिण्णे । कुञ्जरे सठिहायणे ।  
बलवन्ते अप्पडिहए । एवं हवै बहुस्सुए ॥१८॥  
जहा से तिक्खसिङ्गे । जायखन्धे विरायई ।  
वसहे जूहाहिवई । एवं हवै बहुस्सुए ॥१९॥  
जहा से तिक्खदाढे । उदग्गे दुप्पहंसए ।  
सीहे मियाण पवरे । एवं हवै बहुस्सुए ॥२०॥  
जहा से वासुदेवे । सङ्खचक्कगयाधरे ।  
अप्पडिहयबले जोहे । एवं हवै बहुस्सुए ॥२१॥  
जहा से चाउरन्ते । चक्कवई महिड्ढिए ।  
चोद्दसरयणाहिवई । एवं हवै बहुस्सुए ॥२२॥  
जहा से सहस्सक्खे । वज्जपाणी पुरन्दरे ।  
सक्के देवाहिवई । एवं हवै बहुस्सुए ॥२३॥  
जहा से तिमिरविद्धंसे । उच्चिठन्ते दिवायरे ।  
जलन्ते इव तेएण । एवं हवै बहुस्सुए ॥२४॥  
जहा से उडुवई चन्दे । नक्खत्तपरिवारिए ।  
पडिपुण्णे पुण्णमासीए । एवं हवै बहुस्सुए ॥२५॥  
जहा से सामाइयाणं । कोठागारे सुरक्खिए ।  
नाणाधन्नपडिपुण्णे । एवं हवै बहुस्सुए ॥२६॥  
जहा सा दुमाण पवरा । जम्बू नाम सुदंसणा ।  
अणाढियस्स देवस्स । एवं हवै बहुस्सुए ॥२७॥  
जहा सा नईण पवरा । सलिला सागरङ्गमा ।  
सीया नीलवन्तपवहा । एवं हवै बहुस्सुए ॥२८॥  
जहा से नगाण पवरे । सुमहं मन्दरे गिरी ।  
नाणोसहिपज्जलिए । एवं हवै बहुस्सुए ॥२९॥  
जहा से सयम्भुरमणे । उदही अक्खओदए ।  
नाणारयणपडिपुण्णे । एवं हवै बहुस्सुए ॥३०॥  
समुद्दगम्भीरसमा दुरासया । अचक्किया केणै दुप्पहंसया ।  
सुयस्स पुण्णा विउलस्स ताइणो । खवित्तु कम्मं गैम् उत्तमं गया ॥३१॥  
तम्हा सुयमहिठिज्जा । उत्तमठगवेसए ।  
जेणप्पाणं परं चेव । सिद्धिं सम्पाउणेज्जासि ॥३२॥ त्ति बेमि ॥  
      ॥ बहुस्सुयपुज्जं समत्तं ॥११॥  
    
उ।१२ हरिएसिज्जं द्वादशम् अध्ययनम् ॥  
    
सोवागकुलसम्भूओ । गुणुत्तरधरो मुणी ।  
हरिएसबलो नाम । आसि भिक्खू जिइन्दिओ ॥१॥  
इरिएसणभासाए । उच्चारसमिईसु य ।  
जओ आयाणनिक्खेवे । सञ्जओ सुसमाहिओ ॥२॥  
मणगुत्तो वयगुत्तो । कायगुत्तो जिइन्दिओ ।  
भिक्खठा बम्भैज्जम्मि । जन्नवाडे उवठिओ ॥३॥  
तं पासिऊणम् एज्जन्तं । तवेण परिसोसियं ।  
पन्तोवहिउवगरणं । उवहसन्ति अणारिया ॥४॥  
जाईमयपडिथद्धा । हिंसगा अजिइन्दिया ।  
अबम्भचारिणो बाला । इमं वयणम् अब्बवी ॥५॥  
कयरे आगच्छै दित्तरूवे । काले विगराले फोक्कनासे ।  
ओमचेलए पंसुपिसायभूए । सङ्करदूसं परिवरिय कण्ठे ॥६॥  
को रे तुवं इय अदंसणिज्जे । काए व आसाइहमागओ सि ।  
ओमचेलया पंसुपिसायभूया । गच्छ क्खलाहि किम् इहं ठिओ सि ॥७॥  
जक्खे तहिं तिन्दुयरुक्खवासी । अणुकम्पओ तस्स महामुणिस्स ।  
पच्छायैत्ता नियगं सरीरं । इमाइं वयणाइम् उदाहरित्था ॥८॥  
समणो अहं सञ्जओ बम्भयारी । विरओ धणपयणपरिग्गहाओ ।  
परप्पवित्तस्स उ भिक्खकाले । अन्नस्स अठा इहमागओ मि ॥९॥  
वियरिज्जै खज्जै भुज्जई । अन्नं पभूयं भवयाणम् एयं ।  
जाणेह मे जायणजीविणु त्ति । सेसावसेसं लभऊ तवस्सी ॥१०॥  
उवक्खडं भोयण माहणाणं । अत्तठियं सिद्धम् इहेगपक्खं ।  
न ऊ वयं एरिसम् अन्नपाणं । दाहामु तुज्झं किम् इहं ठिओसि ॥११॥  
थलेसु बीयाइ ववन्ति कासगा । तहेव निन्नेसु य आससाए ।  
एयाए सद्धाए दलाह मज्झं । आराहए पुण्णम् इणं खु खित्तं ॥१२॥  
खेत्ताणि अम्हं विइयाणि लोए । जहिं पकिण्णा विरुहन्ति पुण्णा ।  
जे माहणा जाइविज्जोववेया । ताइं तु खेत्ताइ सुपेसलाइं ॥१३॥  
कोहो य माणो य वहो य जेसिं । मोसं अदत्तं च परिग्गहं च ।  
ते माहणा जाइविज्जाविहूणा । ताइं तु खेत्ताइ सुपावयाइं ॥१४॥  
तुब्भेत्थ भो भारधरा गिराणं । अठं न जाणेह अहिज्ज वेए ।  
उच्चावयाइं मुणिणो चरन्ति । ताइं तु खेत्ताइ सुपेसलाइं ॥१५॥  
अज्झावयाणं पडिकूलभासी । पभाससे किं तु सगासि अम्हं ।  
अवि एयं विणस्सौ अन्नपाणं । न य -अं दाहामु तुमं नियण्ठा ॥१६॥  
समिईहि मज्झं सुसमाहियस्स । गुत्तीहि गुत्तस्स जिइन्दियस्स ।  
जै मे न दाहित्थ अहेसणिज्जं । किम् अज्ज जन्नाण लहित्थ लाहं ॥१७॥  
के एत्थ खत्ता उवजोइया वा । अज्झावया वा सह खण्डिएहिं ।  
एयं दण्डेण फलएण हन्ता । कण्ठम्मि घेत्तूण खलेज्ज जो -अं ॥१८॥  
अज्झावयाणं वयणं सुणेत्ता । उद्धाइया तत्थ बहू कुमारा ।  
दण्डेहि वित्तेहि कसेहि चेव । समागया तं इसि तालयन्ति ॥१९॥  
रन्नो तहिं कोसलियस्स धूया । भद्द त्ति नामेण अणिन्दियङ्गी ।  
तं पासिया सञ्जय हम्ममाणं । कुद्धे कुमारे परिनिव्ववेइ ॥२०॥  
देवाभिओगेण निओइएणं । दिन्ना मु रन्ना मणसा न झाया ।  
नरिन्ददेविन्दभिवन्दिएणं । जेणम् हि वन्ता इसिणा स एसो ॥२१॥  
एसो हु सो उग्गतवो महप्पा । जितिन्दिओ सञ्जओ बम्भयारी ।  
जो मे तया नेच्छै दिज्जमाणिं । पिउणा सयं कोसलिएण रन्ना ॥२२॥  
महाजसो एसो महाणुभागो । घोरव्वओ घोरपरक्कमो य ।  
मा एयं हीलेह अहीलणिज्जं । मा सव्वे तेएण भे निद्दहेज्जा ॥२३॥  
एयाइं तीसे वयणाइ सोच्चा । पत्तीइ भद्दाइ सुहासियाइं ।  
इसिस्स वेयावडियठयाए । जक्खा कुमारे विणिवारयन्ति ॥२४॥  
ते घोररूवा ठिय अन्तलिक्खे । ऽसुरा तहिं तं जण तालयन्ति ।  
ते भिन्नदेहे रुहिरं वमन्ते । पासित्तु भद्दा इणम् आहु भुज्जो ॥२५॥  
गिरिं नहेहिं खणह । अयं दन्तेहिं खायह ।  
जायतेयं पाएहि हणह । जे भिक्खुं अवमन्नह ॥२६॥  
आसीविसो उग्गतवो महेसी । घोरव्वओ घोरपरक्कमो य ।  
अगणिं व पक्खन्द पयङ्गसेणा । जे भिक्खुयं भत्तकाले वहेह ॥२७॥  
सीसेण एयं सरणं उवेह । समागया सव्वजणेण तुब्भे ।  
जै इच्छह जीवियं वा धणं वा । लोगं पि एसो कुविओ डहेज्जा ॥२८॥  
अवहेडिय पिठिसौत्तमङ्गे । पसारिया बाहु अकम्मचेठे ।  
निज्झेरियच्छे रुहिरं वमन्ते । उद्धं मुहे निग्गयजीहनेत्ते ॥२९॥  
ते पासिया खण्डियकठभूए । विमणो विसण्णो अह माहणो सो ।  
इसिं पसाएइ सभारियाओ । हीलं च निन्दं च खमाह भन्ते ॥३०॥  
बालेहि मूढेहि अयाणएहिं । जं हीलिया तस्स खमाह भन्ते ।  
महप्पसाया इसिणो हवन्ति । न हु मुणी कोवपरा हवन्ति ॥३१॥  
पुव्विं च इण्हिं च अणागयं च । मणप्पदोसो न मे अत्थि कोइ ।  
जक्खा हु वेयावडियं करेन्ति । तम्हा हु एए निहया कुमारा ॥३२॥  
अत्थं च धम्मं च वियाणमाणा । तुब्भं न वि कुप्पह भूइपन्ना ।  
तुब्भं तु पाए सरणं उवेमो । समागया सव्वजणेण अम्हे ॥३३॥  
अच्चेमु ते महाभाग । न ते किञ्चि न अच्चिमो ।  
भुञ्जाहि सालिमं कूरं । नाणावञ्जणसञ्जुयं ॥३४॥  
इमं च मे अत्थि पभूयम् अन्नं । तं भुञ्जसू अम्ह अणुग्गहठा ।  
बाढं ति पडिच्छै भत्तपाणं । मासस्स ऊ पारणए महप्पा ॥३५॥  
तहियं गन्धोदयपुप्फवासं । दिव्वा तहिं वसुहारा य वुठा ।  
पहयाओ दुन्दुहीओ सुरेहिं । आगासे अहो दाणं च घुठं ॥३६॥  
सक्खं खु दीसै तवोविसेसो । न दीसई जाइविसेस कोई ।  
सोवागपुत्तं हरिएससाहुं । जस्सेरिसा इड्ढि महाणुभागा ॥३७॥  
किं माहणा जोइसमारभन्ता । उदएण सोहिं बहिया विमग्गह ।  
जं मग्गहा बाहिरियं विसोहिं । न तं सुइठं कुसला वयन्ति ॥३८॥  
कुसं च जूवं तणकठम् अग्गिं । सायं च पायं उदगं फुसन्ता ।  
पाणाइ भूयाइ विहेडयन्ता । भुज्जो वि मन्दा पगरेह पावं ॥३९॥  
कहं च रे भिक्खु वयं जयामो । पावाइ कम्माइ पुणोल्लयामो ।  
अक्खाहि -ए सञ्जय जक्खपूइया । कहं सुजठं कुसला वयन्ति ॥४०॥  
छज्जीवकाए असमारभन्ता । मोसं अदत्तं च असेवमाणा ।  
परिग्गहं इत्थिओ माणमायं । एयं परिन्नाय चरन्ति दन्ता ॥४१॥  
सुसंवुडा पञ्चहि संवरेहिं । इह जीवियं अणवकङ्खमाणा ।  
वोसठकाइ सुइचत्तदेहा । महाजयं जयै जन्नसिठं ॥४२॥  
के ते जोई के व ते जोइठाणे । का ते सुया किं व ते कारिसङ्गं ।  
एहा य ते कयरा सन्ति भिक्खू । कयरेण होमेण हुणासि जोइं ॥४३॥  
तवो जोई जीवो जोइठाणं । जोगा सुया सरीरं कारिसङ्गं ।  
कम्मेहा सञ्जमजोगसन्ती । होमं हुणामि इसिणं पसत्थं ॥४४॥  
के ते हरए के य ते सन्तितित्थे । कहिं सिणाओ व रयं जहासि ।  
आइक्ख -ए सञ्जय जक्खपूइया । इच्छामो नाउं भवओ सगासे ॥४५॥  
धम्मे हरए बम्भे सन्तितित्थे । अणाविले अत्तपसन्नलेसे ।  
जहिं सिणाओ विमलो विसुद्धो । सुसीइभूओ पजहामि दोसं ॥४६॥  
एयं सिणाणं कुसलेहि दिठं । महासिणाण इसिणं पसत्थं ।  
जहि सिणाया विमला विसुद्धा । महारिसी उत्तमं ठाणं पत्त ॥४७॥ त्ति बेमि ॥  
     ॥ हरिएसिज्जं समत्तं ॥१२॥  
    
उ।१३ चित्तसम्भूइज्जं त्रयोदशम् अध्ययनम् ।  
    
जाईपराइओ खलु । कासि नियाणं तु हत्थिणपुरम्मि ।  
चुलणीए बम्भदत्तो । उववन्नो पौमगुम्माओ ॥१॥  
कम्पिल्ले सम्भूओ । चित्तो पुण जाओ पुरिमतालम्मि ।  
सेठिकुलम्मि विसाले । धम्मं सोऊण पव्वैओ ॥२॥  
कम्पिल्लम्मि य नयरे । समागया दो वि चित्तसम्भूया ।  
सुहदुक्खफलविवागं । कहेन्ति ते एक्कम् एक्कस्स ॥३॥  
चक्कवई महिड्ढीओ । बम्भदत्तो महायसो ।  
भायरं बहुमाणेणं । इमं वयणम् अब्बवी ॥४॥  
आसीमु भायरो दो वि । अन्नम् अन्नवसाणुगा ।  
अन्नमन्नम् अणूरत्ता । अन्नमन्नहिएसिणो ॥५॥  
दासा दसण्णे आसीमु । मिया कालिञ्जरे नगे ।  
हंसा मयङ्गतीरे । सोवागा कासिभूमिए ॥६॥  
देवा य देवलोगम्मि । आसि अम्हे महिड्ढिया ।  
इमा नो छठिया जाई । अन्नमन्नेण जा विणा ॥७॥  
कम्मा नियाणपयडा । तुमे राय विचिन्तिया ।  
तेसिं फलविवागेण । विप्पओगम् उवागया ॥८॥  
सच्चसोयप्पगडा । कम्मा मए पुरा कडा ।  
ते अज्ज परिभुञ्जामो । किं तु चित्ते वि से तहा ॥९॥  
सव्वं सुचिण्णं सफलं नराणं । कडाण कम्माण न मोक्ख अत्थि ।  
अत्थेहि कामेहि य उत्तमेहिं । आया ममं पुण्णफलोववेए ॥१०॥  
जाणाहि सम्भूय महाणुभागं । महिड्ढियं पुण्णफलोववेयं ।  
चित्तं पि जाणाहि तहेव रायं । इड्ढी जुई तस्स वि य प्पभूया ॥११॥  
महत्थरूवा वयणप्पभूया । गाहाणुगीया नरसङ्घमज्झे ।  
जं भिक्खुणो सीलगुणोववेया । इहं जयन्ते समणो मि जाओ ॥१२॥  
उच्चोयए महु कक्के य बम्भे । पवेइया आवसहा य रम्मा ।  
इमं गिहं चित्त धणप्पभूयं । पसाहि पञ्चालगुणोववेयं ॥१३॥  
नएहि गीएहि य वाइएहिं । नारीजणाहिं परियारयन्तो ।  
भुञ्जाहि भोगाइ इमाइ भिक्खू । मम रोयई पव्वज्जा हु दुक्खं ॥१४॥  
तं पुव्वनेहेण कयाणुरागं । नराहिवं कामगुणेसु गिद्धं ।  
धम्मस्सिओ तस्स हियाणुपेही । चित्तो इमं वयणम् उदाहरित्था ॥१५॥  
सव्वं विलवियं गीयं । सव्वं नअं विडम्बियं ।  
सव्वे आभरणा भारा । सव्वे कामा दुहावहा ॥१६॥  
बालाभिरामेसु दुहावहेसु । न तं सुहं कामगुणेसु रायं ।  
विरत्तकामाण तवोहणाणं । जं भिक्खुणं सीलगुणे रयाणं ॥१७॥  
नरिन्द जाई अहमा नराणं । सोवागजाई दुहओ गयाणं ।  
जहिं वयं सव्वजणस्स वेस्सा । वसी य सोवागनिवेसणेसु ॥१८॥  
तीसे य जाईइ उ पावियाए । वुच्छामु सोवागनिवेसणेसु ।  
सव्वस्स लोगस्स दुगञ्छणिज्जा । इहं तु कम्माइ पुरे कडाइं ॥१९॥  
सो दाणि सिं राय महाणुभागो । महिड्ढिओ पुण्णफलोववेओ ।  
चैत्तु भोगाइ असासयाइं । आदाणहेउं अभिणिक्खमाहि ॥२०॥  
इह जीविए राय असासयम्मि । धणियं तु पुण्णाइ अकुव्वमाणो ।  
से सोयई मच्चुमुहोवणीए । धम्मं अकाऊण परंसि लोए ॥२१॥  
जहेह सीहो व मियं गहाय । मच्चू नरं नेइ हु अन्तकाले ।  
न तस्स माया व पिया व भाया । कालम्मि तम्मंसहरा भवन्ति ॥२२॥  
न तस्स दुक्खं विभयन्ति नाइओ । न मित्तवग्गा न सुया न बन्धवा ।  
एक्को सयं पच्चणुहोइ दुक्खं । कत्तारम् एव अणुजाइ कम्मं ॥२३॥  
चेच्चा दुपयं च चौप्पयं च । खेत्तं गिहं धणधन्नं च सव्वं ।  
सकम्मबीओ अवसो पयाइ । परं भवं सुन्दर पावगं वा ॥२४॥  
तं एक्कं तुच्छसरीरगं से । चिईगयं दहिय उ पावगेणं ।  
भज्जा य पुत्तावि य नायओ य । दायारम् अन्नं अणुसङ्कमन्ति ॥२५॥  
उवणिज्जई जीवियम् अप्पमायं । वण्णं जरा हरै नरस्स राय ।  
पञ्चालराया वयणं सुणाहि । मा कासि कम्माइ महालयाइं ॥२६॥  
अहं पि जाणामि जहेह साहू । जं मे तुमं साहसि वक्कम् एयं ।  
भोगा इमे सङ्गकरा हवन्ति । जे दुज्जया अज्जो अम्हारिसेहिं ॥२७॥  
हत्थिणपुरम्मि चित्ता । दठूणं नरवैं महिड्ढीयं ।  
कामभोगेसु गिद्धेणं । नियाणम् असुहं कडं ॥२८॥  
तस्स मे अपडिकन्तस्स । इमं एयारिसं फलं ।  
जाणमाणो वि जं धम्मं । कामभोगेसु मुच्छिओ ॥२९॥  
नागो जहा पङ्कजलावसन्नो । दठुं थलं नाभिसमेइ तीरं ।  
एवं वयं कामगुणेसु गिद्धा । न भिक्खुणो मग्गम् अणुव्वयामो ॥३०॥  
अच्चेइ कालो तरन्ति राइओ । न यावि भोगा पुरिसाण निच्चा ।  
उविच्च भोगा पुरिसं चयन्ति । दुमं जहा खीणफलं व पक्खी ॥३१॥  
जै तं सि भोगे चैउं असत्तो । अज्जाइ कम्माइ करेहि रायं ।  
धम्मे ठिओ सव्वपयाणुकम्पी । तो होहिसि देवो इओ विउव्वी ॥३२॥  
न तुज्झ भोगे चैऊण बुद्धी । गिद्धो सि आरम्भपरिग्गहेसु ।  
मोहं कओ एत्तिउ विप्पलावु । गच्छामि रायं आमन्तिओ सि ॥३३॥  
पञ्चालराया वि य बम्भदत्तो । साहुस्स तस्स वयणं अकाउं ।  
अणुत्तरे भुञ्जिय कामभोगे । अणुत्तरे सो नरए पविठो ॥३४॥  
चित्तो वि कामेहि विरत्तकामो । उदग्गचारित्ततवो महेसी ।  
अणुत्तरं सञ्जम पालैत्ता । अणुत्तरं सिद्धिगैं गओ ॥३५॥ त्ति बेमि ॥  
      ॥ चित्तसम्भूइज्जं समत्तं ॥१३॥  
    
उ।१४ उसुयारिज्जं चतुर्दशम् अध्ययनम् ।  
    
देवा भवित्ताण पुरे भवम्मी । केई चुया एगविमाणवासी ।  
पुरे पुराणे उसुयारनामे । खाए समिद्धे सुरलोगरम्मे ॥१॥  
सकम्मसेसेण पुराकएणं । कुलेसुदग्गेसु य ते पसूया ।  
निव्विण्णसंसारभया जहाय । जिणिन्दमग्गं सरणं पवन्ना ॥२॥  
पुमत्तम् आगम्म कुमार दो वी । पुरोहिओ तस्स जसा य पत्ती ।  
विसालकित्ती य तहोसुयारो । रायत्थ देवी कमलावई य ॥३॥  
जाईजरामच्चुभयाभिभूया । बहिंविहाराभिनिविठचित्ता ।  
संसारचक्कस्स विमोक्खणत्था । दत्थूण ते कामगुणे विरत्ता ॥४॥  
पियपुत्तगा दोन्नि वि माहणस्स । सकम्मसीलस्स पुरोहियस्स ।  
सरित्तु पोराणिय तत्थ जाइं । तहा सुचिण्णं तवसञ्जमं च ॥५॥  
ते कामभोगेसु असज्जमाणा । माणुस्सएसुं जे यावि दिव्वा ।  
मोक्खाभिकङ्खी अभिजायसड्ढा । तायं उवागम्म इमं उदाहु ॥६॥  
असासयं दत्थु इमं विहारं । बहुअन्तरायं न य दीहम् आउं ।  
तम्हा गिहंसि न रैं लहामो । आमन्तयामो चरिस्सामु मोणं ॥७॥  
अह तायगो तत्थ मुणीण तेसिं । तवस्स वाघायकरं वयासी ।  
इमं वयं वेयविओ वयन्ति । जहा न होई असुयाण लोगो ॥८॥  
अहिज्ज वेए परिविस्स विप्पे । पुत्ते परिठप्प गिहंसि जाया ।  
भोच्चाण भोए सह इत्थियाहिं । आरण्णगा होह मुणी पसत्था ॥९॥  
सोयग्गिणा आयगुणिन्धणेणं । मोहाणिला पज्जलणाहिएणं ।  
सन्तत्तभावं परितप्पमाणं । लालप्पमाणं बहुहा बहुं च ॥१०॥  
पुरोहियं तं कमसो ऽउणिन्तं । निमन्तयन्तं च सुए धणेणं ũ।  
जहक्कमं कामगुणेहि चेव । कुमारगा ते पसमिक्ख वक्कं ॥११॥  
वेया अहीया न भवन्ति ताणं । भुत्ता दिया निन्ति तमं तमेणं ũ।  
जाया य पुत्ता न हवन्ति ताणं । को -आम ते अणुमन्नेज्ज एयं ॥१२॥  
खणमेत्तसोक्खा बहुकालदुक्खा । पगामदुक्खा अणिगामसोक्खा ।  
संसारमोक्खस्स विपक्खभूया । खाणी अणत्थाण उ कामभोगा ॥१३॥  
परिव्वयन्ते अणियत्तकामे । अहो य राओ परितप्पमाणे ।  
अन्नप्पमत्ते धणम् एसमाणे । पप्पोति मच्चुं पुरिसे जरं च ॥१४॥  
इमं च मे अत्थि इमं च नत्थि । इमं च मे किच्च इमं अकिच्चं ।  
तं एवमेवं लालप्पमाणं । हरा हरन्ति त्ति कहं पमाए ॥१५॥  
धणं पभूयं सह इत्थियाहिं । सयणा तहा कामगुणा पगामा ।  
तवं कए तप्पै जस्स लोगो । तं सव्वसाहीणम् इहेव तुब्भं ॥१६॥  
धणेण किं धम्मधुराहिगारे । सयणेण वा कामगुणेहि चेव ।  
समणा भविस्सामु गुणोहधारी । बहिंविहारा अभिगम्म भिक्खं ॥१७॥  
जहा य अग्गी अरणी असन्तो । खीरे घयं तेल्लम् अहा तिलेसु ।  
एमेव ताया सरीरंसि सत्ता । सम्मुच्छई नासै नावचिठे ॥१८॥  
नो इन्दियग्गेज्झ अमुत्तभावा । अमुत्तभावा वि य होइ निच्चो ।  
अज्झत्थहेउं निययस्स बन्धो । संसारहेउं च वयन्ति बन्धं ॥१९॥  
जहा वयं धम्मम् अजाणमाणा । पावं पुरा कम्मम् अकासि मोहा ।  
ओरुब्भमाणा परिरक्खियन्ता । तं नेव भुज्जो वि समायरामो ॥२०॥  
अब्भाहयम्मि लोगम्मि । सव्वओ परिवारिए ।  
अमोहाहिं पडन्तीहिं । गिहंसि न रैं लभे ॥२१॥  
केण अब्भाहओ लोगो । केण वा परिवारिओ ।  
का वा अमोहा वुत्ता । जाया चिन्तावरो हुमे ॥२२॥  
मच्चुणा ऽब्भाहओ लोगो । जराए परिवारिओ ।  
अमोहा रयणी वुत्ता । एवं ताय विजाणह ॥२३॥  
जा जा वच्चै रयणी । न सा पडिनियत्तई ।  
अहम्मं कुणमाणस्स । अफला जन्ति राइओ ॥२४॥  
जा जा वच्चै रयणी । न सा पडिनियत्तई ।  
धम्मं च कुणमाणस्स । सफला जन्ति राइओ ॥२५॥  
एगओ संवसित्ताणं । दुहओ सम्मत्तसञ्जुया ।  
पच्छा जाया गमिस्सामो । भिक्खमाणा कुले कुले ॥२६॥  
जस्सत्थि मच्चुणा सक्खं । जस्स चत्थि पलायणं ।  
जो जाणे न मरिस्सामि । सो हु कङ्खे सुए सिया ॥२७॥  
अज्जेव धम्मं पडिवज्जयामो । जहिं पवन्ना न पुणब्भवामो ।  
अणागयं नेव य अत्थि किञ्ची । सद्धाखमं -ए विणैत्तु रागं ॥२८॥  
पहीणपुत्तस्स हु नत्थि वासो । वासिठि भिक्खायरियाइ कालो ।  
साहाहि रुक्खो लहई समाहिं । छिन्नाहि साहाहि तम् एव खाणुं ॥२९॥  
पङ्खाविहूणो व्व जहेव पक्खी । भिच्चविहूणो व्व रणे नरिन्दो ।  
विवन्नसारो वणिओ व्व पोए । पहीणपुत्तो मि तहा अहं पि ॥३०॥  
सुसम्भिया कामगुणा इमे ते । सम्पिण्डिया अग्गरसप्पभूया ।  
भुञ्जामु ता कामगुणे पगामं । पच्छा गमिस्सामु पहाणमग्गं ॥३१॥  
भुत्ता रसा भोइ जहाइ -ए वओ । न जीवियठा पजहामि भोए ।  
लाभं अलाभं च सुहं च दुक्खं । सञ्चिक्खमाणो चरिस्सामि मोणं ॥३२॥  
मा हू तुमं सोयरियाण सम्भरे । जुण्णो व हंसो पडिसोत्तगामी ।  
भुञ्जाहि भोगाइ मए समाणं । दुक्खं खु भिक्खायरियाविहारो ॥३३॥  
जहा य भोई तणुयं भुयङ्गो । निम्मोयणिं हिच्च पलेइ मुत्तो ।  
एम् एए जाया पयहन्ति भोए । ते हं कहं नाणुगमिस्सम् एक्को ॥३४॥  
छिन्दित्तु जालं अबलं व रोहिया । मच्छा जहा कामगुणे पहाय ।  
धोरेयसीला तवसा उदारा । धीरा हु भिक्खायरियं चरन्ति ॥३५॥  
नहेव कुञ्चा समैक्कमन्ता । तयाणि जालाणि दलित्तु हंसा ।  
पलेन्ति पुत्ता य पई य मज्झं । ते हं कहं नाणुगमिस्सम् एक्का ॥३६॥  
पुरोहियं तं ससुयं सदारं । सोच्चा ऽभिनिक्खम्म पहाय भोए ।  
कुडुम्बसारं विउलुत्तमं च । रायं अभिक्खं समुवाय देवी ॥३७॥  
वन्तासी पुरिसो रायं । न सो होइ पसंसिओ ।  
माहणेण परिच्चत्तं । धणं आदाउम् इच्छसि ॥३८॥  
सव्वं जगं जै तुहं । सव्वं वावि धणं भवे ।  
सव्वं पि ते अपज्जत्तं । नेव ताणाय तं तव ॥३९॥  
मरिहिसि रायं जया तया वा । मणोरमे कामगुणे विहाय ।  
एक्को हु धम्मो नरदेव ताणं । न विज्जई अन्नम् इहेह किञ्चि ॥४०॥  
नाहं रमे पक्खिणि पञ्जरे वा । सन्ताणछिन्ना चरिस्सामि मोणं ।  
अकिञ्चणा उज्जुकडा निरामिसा । परिग्गहारम्भनियत्तदोसा ॥४१॥  
दवग्गिणा जहा रण्णे । डज्झमाणेसु जन्तुसु ।  
अन्ने सत्ता पमोयन्ति । रागद्दोसवसं गया ॥४२॥  
एवमेव वयं मूढा । कामभोगेसु मुच्छिया ।  
डज्झमाणं न बुज्झामो । रागद्दोसग्गिणा जगं ॥४३॥  
भोगे भोच्चा वमित्ता य । लहुभूयविहारिणो ।  
आमोयमाणा गच्छन्ति । दिया कामकमा इव ॥४४॥  
इमे य बद्धा फन्दन्ति । मम हत्थज्जमागया ।  
वयं च सत्ता कामेसु । भविस्सामो जहा इमे ॥४५॥  
सामिसं कुललं दिस्स । बज्झमाणं निरामिसं ।  
आमिसं सव्वम् उज्झित्ता । विहरिस्सामि निरामिसा ॥४६॥  
गिद्धोवमा उ नच्चाणं । कामे संसारवड्ढणे ।  
उरगो सुवण्णपासे व्व । सङ्कमाणो तणुं चरे ॥४७॥  
नागो व्व बन्धणं छित्ता । अप्पणो वसहिं वए ।  
एयं पच्छं महारायं । उस्सुयारि त्ति मे सुयं ॥४८॥  
चैत्ता विउलं रज्जं । कामभोगे य दुच्चए ।  
निव्विसया निरामिसा । निन्नेहा निप्परिग्गहा ॥४९॥  
सम्मं धम्मं वियाणित्ता । चेच्चा कामगुणे वरे ।  
तवं पगिज्झहक्खायं । घोरं घोरपरक्कम्मा ॥५०॥  
एवं ते कमसो बुद्धा । सव्वे धम्मपरायणा ।  
जम्ममच्चुभौव्विग्गा । दुक्खस्सन्तगवेसिणो ॥५१॥  
सासणे विगयमोहाणं । पुव्विं भावणभाविया ।  
अचिरेणेव कालेण । दुक्खस्सन्तम् उवागया ॥५२॥  
राया सह देवीए । माहणो य पुरोहिओ ।  
माहणी दारगा चेव । सव्वे ते परिनिव्वुड ॥५३॥ त्ति बेमि ॥  
     ॥ उसुयारिज्जं समत्तं ॥१४॥   
    
उ।१५ सभिक्खू पञ्चदश्म् अध्ययनम् ।  
    
मोणं चरिस्सामि समिच्च धम्मं । सहिए उज्जुकडे नियाणछिन्ने ।  
सन्थवं जहिज्ज अकामकामे । अन्नायएसी परिव्वए स भिक्खू ॥१॥  
राओवरयं चरेज्ज लाढे । विरए वेयवियायरक्खिए ।  
पन्ने अभिभूय सव्वदंसी । जे कम्हि चि न मुच्छिए स भिक्खू ॥२॥  
अक्कोसवहं विइत्तु धीरे । मुणी चरे लाढे निच्चम् आयगुत्ते ।  
अव्वग्गमणे असम्पहिठे । जे कसिणं अहियासए स भिक्खू ॥३॥  
पन्तं सयणासणं भैत्ता । सीउण्हं विविहं च दंसमसगं ।  
अव्वग्गमणे असम्पहिठे । जे कसिणं अहियासए स भिक्खू ॥४॥  
नो सक्कैम् इच्छई न पूयं । नो वि य वन्दणगं कुओ पसंसं ।  
से सञ्जए सुव्वए तवस्सी । सहिए आयगवेसए स भिक्खू ॥५॥  
जेण पुण जहाइ जीवियं । मोहं वा कसिणं नियच्छई ।  
नरनारिं पजहे सया तवस्सी । न य कोऊहलं उवेइ स भिक्खू ॥६॥  
छिन्नं सरं भोमम् अन्तलिक्खं । सुमिणं लक्खणदण्डवत्थुविज्जं ।  
अङ्गवियारं सरस्स विजयं । जे विज्जाहिं न जीवै स भिक्खू ॥७॥  
मन्तं मूलं विविहं वेज्जचिन्तं । वमणविरेयणधूमणेत्तसिणाणं ।  
आउरे सरणं तिगिच्छियं च । तं परिन्नाय परिव्वए स भिक्खू ॥८॥  
खत्तियगण उग्ग रायपुत्ता । माहण भोइय विविहा य सिप्पिणो ।  
नो तेसिं वयै सिलोगपूयं । तं परिन्नाय परिव्वए स भिक्खू ॥९॥  
गिहिणो जे पव्वैएण दिठा । अप्पवैएण व सन्थुया हविज्जा ।  
तेसिं इहलोइयफलठा । जो सन्थवं न करेइ स भिक्खू ॥१०॥  
सयणासणपाणभोयणं । विविहं खाइमसाइमं परेसिं ।  
अदए पडिसेहिए नियण्ठे । जे तत्थ न पौस्सई स भिक्खू ॥११॥  
जं किं च आहारपाणजायं । विविहं खाइमसाइमं परेसिं लद्धुं ।  
जो तं तिविहेण नाणुकम्पे । मणवयकायसुसंवुडे स भिक्खू ॥१२॥  
आयामगं चेव जवोदणं च । सीयं सोवीरजवोदगं च ।  
नो हीलए पिण्डं नीरसं तु । पन्तकुलाइं परिव्वए स भिक्खू ॥१३॥  
सद्दा विविहा भवन्ति लोए । दिव्वा माणुस्सगा तिरिच्छा ।  
भीमा भयभेरवा उराला । सोच्चा न विहिज्जई स भिक्खू ॥१४॥  
वादं विविहं समिच्च लोए । सहिए खेयाणुगए य कोवियप्पा ।  
पन्ने अभिभूय सव्वदंसी । उवसन्ते अविहेडए स भिक्खू ॥१५॥  
असिप्पजीवी अगिहे अमित्ते । जिइन्दिए सव्वओ विप्पमुक्के ।  
अणुक्कसाई लहुअप्पभक्खी । चेच्चा गिहं एगचरे स भिक्खु ॥१६॥ त्ति बेमि ॥  
     ॥ सभिक्खुयं नाम समत्तं ॥१५॥  
    
उ।१६ बम्भचेरसमाहिठाणा षोडशम् अध्ययनम् ।  
    
सुयं मे आउसं तेणं भगवया एवम् अक्खायं । इह खलु ॥*१२८।१॥  
थेरेहिं भगवन्तेहिं दस बम्भचेरसमाहिठाणा पन्नत्ता जे ॥*१२८।२॥  
भिक्खू सोच्चा निसम्म सञ्जमबहुले संवरबहुले समाहिबहुले ॥*१२८।३॥  
गुत्ते गुत्तिन्दिए गुत्तबम्भयारी सया अप्पमत्ते विहरेज्जा ॥*१२८।४॥  
कयरे खलु ते थेरेहिं भगवन्तेहिं दस बम्भचेरसमाहिठाणा ॥*१२८।५॥  
पन्नत्ता जे भिक्खू सोच्चा निसम्म सञ्जमबहुले संवरबहुले ॥*१२८।६॥  
समाहिबहुले गुत्ते गुत्तिन्दिए गुत्तबम्भयारी सया अप्पमत्ते ॥*१२८।७॥  
विहरेज्जा इमे खलु ते थेरेहिं भगवन्तेहिं दस बम्भचेरठाणा ॥*१२८।८॥  
पन्नत्ता जे भिक्खू सोच्चा निसम्म सञ्जमबहुले संवरबहुले ॥*१२८।९॥  
समाहिबहुले गुत्ते गुत्तिन्दिए गुत्तबम्भयारी सया अप्पमत्ते ॥*१२८।१०॥  
विहरेज्जा । तं जहा । विवित्ताइं सयणासणाइं सेवित्ता हवै ॥*१२८।११॥  
से निग्गन्थे । नो इत्थीपसुपण्डगसंसत्ताइं सयणासणाइं ॥*१२८।१२॥  
सेवित्ता हवै से निग्गन्थे । तं कहम् इति चे । आयरियाह ॥*१२८।१३॥  
निग्गन्थस्स खलु इत्थिपसुपण्डगसंसत्ताइं सयणासणाइं सेवमाणस्स ॥*१२८।१४॥  
बम्भयारिस्स बम्भचेरे सङ्का वा कङ्खा वा विइगिच्छा ॥*१२९।१॥  
वा समुप्पज्जिज्जा भेदं वा लभेज्जा उम्मायं वा पाउणिज्जा ॥*१२९।२॥  
दीहकालियं वा रोगायङ्कं हवेज्जा केवलिपन्नत्ताओ धम्माओ ॥*१२९।३॥  
भंसेज्जा । तम्हा नो इत्थिपसुपण्डगसंसत्ताइं सयणासणाइं ॥*१२९।४॥  
सेवित्ता हवै से निग्गन्थे १ ॥*१२९।५॥  
  नो इत्थीणं कहं कहित्ता हवै से निग्गन्थे । तं कहम् इति ॥*१२९।६॥  
चे । आयरियाह । निग्गन्थस्स खलु इत्थीणं कहं कहेमाणस्स ॥*१२९।७॥  
बम्भयारिस्स बम्भचेरे सङ्का वा कङ्खा वा विइगिच्छा वा ॥*१२९।८॥  
समुपज्जिज्जा भेदं वा लभेज्जा उम्मायं वा पाउणिज्जा ॥*१२९।९॥  
दीहकालियं वा रोगायङ्कं हवेज्जा केवलिपन्नत्ताओ धम्माओ ॥*१२९।१०॥  
भंसेज्जा । तम्हा नो इत्थीणं कहं कहेज्जा २ ॥*१२९।११॥  
  नो इत्थीणं सद्धिं सन्निसेज्जागए विहरेत्ता हवै से ॥*१२९।१२॥  
निग्गन्थे । तं कहम् इति चे । आयरियाह । निग्गन्थस्स खलु ॥*१२९।१३॥  
इत्थीहिं सद्धिं सन्निसेज्जागयस्स बम्भयारिस्स बम्भचेरे सङ्का ॥*१२९।१४॥  
वा कङ्खा वा विइगिच्छा वा समुपज्जिज्जा भेदं वा लभेज्जा ॥*१२९।१५॥  
उम्मायं वा पाउणिज्जा दीहकालियं वा रोगायङ्कं हवेज्जा ॥*१२९।१६॥  
केवलिपन्नत्ताओ धम्माओ भंसेज्जा । तम्हा खलु नो निग्गन्थे ॥*१२९।१७॥  
इत्थीहिं सद्धिं सन्निसेज्जागए विहरेज्जा ३ ॥*१२९।१८॥  
  नो इत्थीणं इन्दियाइं मणोहराइं मणोरमाइं आलोइत्ता ॥*१२९।१९॥  
निज्झाइत्ता हवै से निग्गन्थे । तं कहम् इति चे । आयरियाह ॥*१२९।२०॥  
निग्गन्थस्स खलु इत्थीणं इन्दियाइं मणोहराइं मणोरमाइं ॥*१२९।२१॥  
आलोएमाणस्स निज्झायमाणस्स बम्भयारिस्स बम्भचेरे ॥*१३०।१॥  
सङ्का वा कङ्खा वा विइगिच्छा वा समुपज्जिज्जा भेदं वा ॥*१३०।२॥  
लभेज्जा उम्मायं वा पाउणिज्जा दीहकालियं वा रोगायङ्कं ॥*१३०।३॥  
हवेज्जा केवलिपन्नत्ताओ धम्माओ भंसेज्जा । तम्हा खलु नो ॥*१३०।४॥  
निग्गन्थे इत्थीणं इन्दियाइं मणोहराइं मणोरमाइं आलोएज्जा ॥*१३०।५॥  
निज्झाएज्जा ४ ॥*१३०।६॥  
  नो इत्थीणं कुड्डन्तरंसि वा दूसन्तरंसि वा भित्तन्तरंसि ॥*१३०।७॥  
वा कूइयसद्दं वा रुइयसद्दं वा गीयसद्दं वा हसियसद्दं वा ॥*१३०।८॥  
थणियसद्दं वा कन्दियसद्दं वा विलवियसद्दं वा सुणेत्ता हवै ॥*१३०।९॥  
से निग्गन्थे । तं कहम् इति चे । आयरियाह । निग्गन्थस्स ॥*१३०।१०॥  
खलु इत्थीणं कुड्डन्तरंसि वा दूसन्तरंसि वा भित्तन्तरंसि वा ॥*१३०।११॥  
कूइयसद्दं वा रुइयसद्दं वा गीयसद्दं वा हसियसद्दं वा थणियसद्दं ॥*१३०।१२॥  
वा कन्दियसद्दं वा विलवियसद्दं वा सुणेमाणस्स बम्भयारिस्स ॥*१३०।१३॥  
बम्भचेरे सङ्का वा कङ्खा वा विइगिच्छा वा समुपज्जिज्जा ॥*१३०।१४॥  
भेदं वा लभेज्जा उम्मायं वा पाउणिज्जा दीहकालियं ॥*१३०।१५॥  
वा रोगायङ्कं हवेज्जा केवलिपन्नत्ताओ धम्माओ भंसेज्जा ॥*१३०।१६॥  
तम्हा खलु नो निग्गन्थे इत्थीणं कुड्डन्तरंसि वा दूसन्तरंसि ॥*१३०।१७॥  
वा भित्तन्तरंसि वा कूइयसद्दं वा रुइयसद्दं वा गीयसद्दं वा ॥*१३०।१८॥  
हसियसद्दं वा थणियसद्दं वा कन्दियसद्दं वा विलवियसद्दं वा ॥*१३०।१९॥  
सुणेमाणे विहरेज्जा ५ ॥*१३०।२०॥  
  नो निग्गन्थे पुव्वरयं पुव्वकीलियं अणुसरित्ता हवै से ॥*१३०।२१॥  
निग्गन्थे । तं कहम् इति चे । आयरियाह । निग्गन्थस्स खलु ॥*१३१।१॥  
पुव्वरयं पुव्वकीलियं अणुसरमाणस्स बम्भयारिस्स बम्भचेरे ॥*१३१।२॥  
सङ्का वा कङ्खा वा विइगिच्छा वा समुपज्जिज्जा भेदं वा ॥*१३१।३॥  
लभेज्जा उम्मायं वा पाउणिज्जा दीहकालियं वा रोगायङ्कं ॥*१३१।४॥  
हवेज्जा केवलिपन्नत्ताओ धम्माओ भंसेज्जा । तम्हा खलु नो ॥*१३१।५॥  
निग्गन्थे पुव्वरयं पुव्वकीलियं अणुसरेज्जा ६ ॥*१३१।६॥  
  नो पणीयं आहारं आहरित्ता हवै से निग्गन्थे । तं ॥*१३१।७॥  
कहम् इति चे । आयरियाह । निग्गन्थस्स खलु पणीयं आहारं ॥*१३१।८॥  
आहारेमाणस्स बम्भयारिस्स बम्भचेरे सङ्का वा कङ्खा वा ॥*१३१।९॥  
विइगिच्छा वा समुपज्जिज्जा भेदं वा लभेज्जा उम्मायं वा ॥*१३१।१०॥  
पाउणिज्जा । दीहकालियं वा रोगायङ्कं हवेज्जा केवलिपन्नत्ताओ ॥*१३१।११॥  
धम्माओ भंसेज्जा । तम्हा खलु नो निग्गन्थे पणीयं ॥*१३१।१२॥  
आहारं आहारेज्जा ७ ॥*१३१।१३॥  
  नो ऐमायाए पाणभोयणं आहारेत्ता हवै से ॥*१३१।१४॥  
निग्गन्थे । तं कहम् इति चे । आयरियाह । निग्गन्थस्स खलु ॥*१३१।१५॥  
ऐमायाए पाणभोयणं आहारेमाणस्स बम्भयारिस्स बम्भचेरे ॥*१३१।१६॥  
सङ्का वा कङ्खा वा विइगिच्छा वा समुपज्जिज्जा भेदं वा ॥*१३१।१७॥  
लभेज्जा उम्मायं वा पाउणिज्जा दीहकालियं वा रोगायङ्कं ॥*१३१।१८॥  
हवेज्जा केवलिपन्नत्ताओ धम्माओ भंसेज्जा । तम्हा खलु नो ॥*१३१।१९॥  
निग्गन्थे ऐमायाए पाणभोयणं आहारेज्जा ८ ॥*१३१।२०॥  
  नो विभूसाणुवादी हवै से निग्गन्थे । तं कहम् इति चे ॥*१३१।२१॥  
आयरियाह विभूसावत्तिए विभूसियसरीरे इत्थिजणस्स ॥*१३२।१॥  
अभिलसणिज्जे हवै । तओ -अं इत्थिजणेणं अभिलसिज्जमाणस्स ॥*१३२।२॥  
बम्भचेरे सङ्का वा कङ्खा वा वा विइगिच्चा वा समुपज्जिज्जा ॥*१३२।३॥  
भेदं वा लभेज्जा उम्मायं वा पाउणिज्जा दीहकालियं ॥*१३२।४॥  
वा रोगायङ्कं हवेज्जा केवलिपन्नत्ताओ धम्माओ भंसेज्जा । ॥*१३२।५॥  
तम्हा खलु नो निग्गन्थे विभूसाणुवादी हविज्जा ९ ॥*१३२।६॥  
  नो सद्दरूवरसगन्धफासाणुवादी हवै से निग्गन्थे । तं ॥*१३२।७॥  
कहम् इति चे । आयरियाह । निग्गन्थस्स खलु सद्दरूवगन्धफासाणुवादिस्स ॥*१३२।८॥  
बम्भयारिस्स बम्भचेरे सङ्का वा कङ्खा वा ॥*१३२।९॥  
विइगिच्चा वा समुपज्जिज्जा भेदं वा लभेज्जा उम्मायं वा ॥*१३२।१०॥  
पाउणिज्जा दीहकालियं वा रोगायङ्कं हवेज्जा केवलिपन्नत्ताओ ॥*१३२।११॥  
धम्माओ भंसेज्जा । तम्हा खलु नो सद्दरूवरसगन्धफासाणुवादी ॥*१३२।१२॥  
भवेज्जा से निग्गन्थे । दसमे बम्भचेरसमाहिठाणे ॥*१३२।१३॥  
हवै १० ॥*१३२।१४॥  
जं विवित्तम् अणाइण्णं । रहियं इत्थिजणेण य ।  
बम्भचेरस्स रक्खठा । आलयं तु निसेवए ॥१॥  
मणपल्हायजणणी । कामरागविवड्ढणी ।  
बम्भचेररओ भिक्खू । थीकहं तु विवज्जए ॥२॥  
समं च सन्थवं थीहिं । सङ्कहं च अभिक्खणं ।  
बम्भचेररओ भिक्खू । निच्चसो परिवज्जए ॥३॥  
अङ्गपच्चङ्गसण्ठाणं । चारुल्लवियपेहियं ।  
बम्भचेररओ थीणं । चक्खुगिज्झं विवज्जए ॥४॥  
कूइयं रुइयं गीयं । हसियं थणियकन्दियं ।  
बम्भचेररओ थीणं । सोयगेज्झं विवज्जए ॥५॥  
हासं किड्डं रैं दप्पं । सहसावित्तासियाणि य ।  
बम्भचेररओ थीणं । नाणुचिन्ते कयाइ वि ॥६॥  
पणीयं भत्तपाणं तु । खिप्पं मयविवड्ढणं ।  
बम्भचेररओ भिक्खू । निच्चसो परिवज्जए ॥७॥  
धम्मलद्धं मियं काले । जत्तत्थं पणिहाणवं ।  
नाइमत्तं तु भुञ्जेज्जा । बम्भचेररओ सया ॥८॥  
विभूसं परिवज्जेज्जा । सरीरपरिमण्डणं ।  
बम्भचेररओ भिक्खू । सिङ्गारत्थं न धारए ॥९॥  
सद्दे रूवे य गन्धे य । रसे फासे तहेव य ।  
पञ्चविहे कामगुणे । निच्चसो परिवज्जए ॥१०॥  
आलओ थीजणाइण्णो । थीकहा य मणोरमा ।  
सन्थवो चेव नारीणं । तासिं इन्दियदरिसणं ॥११॥  
कूइयं रुइयं गीयं । हासभुत्तासियाणि य ।  
पणीयं भत्तपाणं च । ऐमायं पाणभोयणं ॥१२॥  
गत्तभूसणम् इठं च । कामभोगा य दुज्जया ।  
नरस्सत्तगवेसिस्स । विसं तालौडं जहा ॥१३॥  
दुज्जए कामभोगे य । निच्चसो परिवज्जए ।  
सङ्काथाणाणि सव्वाणि । वज्जेज्जा पणिहाणवं ॥१४॥  
धम्मारामे चरे भिक्खू । धिइमं धम्मसारही ।  
धम्मारामरते दन्ते । बम्भचेरसमाहिए ॥१५॥  
देवदाणवगन्धव्वा । जक्खरक्खसकिन्नरा ।  
बम्भयारिं नमंसन्ति । दुक्करं जे करन्ति तं ॥१६॥  
एस धम्मे धुवे निच्चे । सासए जिणदेसिए ।  
सिद्धा सिज्झन्ति चाणेण । सिज्झिस्सन्ति तहावरे ॥१७॥ त्ति बेमि ॥  
     ॥ बम्भचेरसमाहिठाणा समत्ता ॥१६॥  
    
उ।१७ पावसमणिज्जं सप्तदशम् अध्ययनम् ।  
    
जे केइ उ पव्वैए नियणे । धम्मं सुणित्ता विणओववन्ने ।  
सुदुल्लहं लहिउं बोहिलाभं । विहरेज्ज पच्छा य जहासुहं तु ॥१॥  
सेज्जा दढा पाउरणं मि अत्थि । उप्पज्जई भोत्तु तहेव पाउं ।  
जाणामि जं वऐ आउसु त्ति । किं नाम काहामि सुएण भन्ते ॥२॥  
जे केई पव्वैए । निद्दासीले पगामसो ।  
भोच्चा पेच्चा सुहं सुवै । पावसमणि त्ति वुच्चई ॥३॥  
आयरियौवज्झाएहिं । सुयं विणयं च गाहिए ।  
ते चेव खिंसई बाले । पावसमणि त्ति वुच्चई ॥४॥  
आयरियौवज्झायाणं । सम्मं न पडितप्पै ।  
अप्पडिपूयए थद्धे । पावसमणि त्ति वुच्चई ॥५॥  
सम्मद्दमाणो पाणाणि । बीयाणि हरियाणि य ।  
असञ्जए सजयमन्नमाणो । पावसमणि त्ति वुच्चई ॥६॥  
सन्थारं फलगं पीढं । निसेज्जं पायकम्बलं ।  
अप्पमज्जियम् आरुहै । पावसमणि त्ति वुच्चई ॥७॥  
दवदवस्स चरई । पमत्ते य अभिक्खणं ।  
उल्लङ्घणे य चण्डे य । पावसमणि त्ति वुच्चई ॥८॥  
पडिलेहेइ पमत्ते । पौज्झै पायकम्बलं ।  
पडिलेहा अणाउत्ते । पावसमणि त्ति वुच्चई ॥९॥  
पडिलेहेइ पमत्ते । से किञ्चि हु निसामिया ।  
गुरुपारिभावए निच्चं । पावसमणि त्ति वुच्चई ॥१०॥  
बहुमाई पमुहरे । थद्धे लुद्धे अणिग्गहे ।  
असंविभागी अवियत्ते । पावसमणि त्ति वुच्चई ॥११॥  
विवादं च उदीरेइ । अहम्मे अत्तपन्नहा ।  
वुग्गहे कलहे रत्ते । पावसमणि त्ति वुच्चई ॥१२॥  
अथिरासणे कुकुइए । जत्थ तत्थ निसीयई ।  
आसणम्मि अणाउत्ते । पावसमणि त्ति वुच्चई ॥१३॥  
ससरक्खपाए सुवई । सेज्जं न पडिलेहै ।  
सन्थारए अणाउत्ते । पावसमणि त्ति वुच्चई ॥१४॥  
दुद्धदहीविगईओ । आहारेइ अभिक्खणं ।  
अरए य तवोकम्मे । पावसमणि त्ति वुच्चई ॥१५॥  
अत्थन्तम्मि य सूरम्मि । आहारेइ अभिक्खणं ।  
चोइओ पडिचोएइ । पावसमणि त्ति वुच्चई ॥१६॥  
आयरियपरिच्चाई । परपासण्डसेवए ।  
गाणङ्गणिए दुब्भूए । पावसमणि त्ति वुच्चई ॥१७॥  
सयं गेहं परिचज्ज । परगेहंसि वावरे ।  
निमित्तेण य ववहरै । पावसमणि त्ति वुच्चई ॥१८॥  
सन्नाइ पिण्डं जेमेइ । नेच्छई सामुदाणियं ।  
गिहिनिसेज्जं च वाहेइ । पावसमणि त्ति वुच्चई ॥१९॥  
एयारिसे पञ्चकुसीलसंवुडे । रूवन्धरे मुणिपवराण हेठिमे ।  
अयंसि लोए विसम् एव गरहिए । न से इहं नेव परत्थलोए ॥२०॥  
जे वज्जए एए सया उ दोसे । से सुव्वए होइ मुणीण मज्झे ।  
अयंसि लोए अमयं व पूइए । आराहए लोगम् इणं तहा परं ॥२१॥ त्ति बेमि ॥  
     ॥पावसमनिज्जं समत्तं ॥१७॥  
    
उ।१८ सञ्जैज्जं अषादशम् अध्ययनम् ।  
    
कम्पिल्ले नयरे राया । उदिण्णबलवाहणे ।  
नामेणं सञ्जए नामं । मिगव्वं उवणिग्गए ॥१॥  
हयाणीए गयाणीए । रहाणीए तहेव य ।  
पायत्ताणीए महया । सव्वओ परिवारिए ॥२॥  
मिए छुहित्ता हयगओ । कम्पिल्लुज्जाण केसरे ।  
भीए सन्ते मिए तत्थ । वहेइ रसमुच्छिए ॥३॥  
अह केसरम्मि उज्जाणे । अणगारे तवोधणे ।  
सज्झायज्झाणसञ्जुत्ते । धम्मज्झाणं झियायै ॥४॥  
अप्फोवमण्डवम्मि । झायै क्खवियासवे ।  
तस्सागए मिगे पासं । वहेई से नराहिवे ॥५॥  
अह आसगओ राया । खिप्पम् आगम्म सो तहिं ।  
हए मिए उ पासित्ता । अणगारं तत्थ पासई ॥६॥  
अह राया तत्थ सम्भन्तो । अणगारो मणा हओ ।  
मए उ मन्दपुण्णेणं । रसगिद्धेण घन्नुणा ॥७॥  
आसं विसज्जैत्ताणं । अणगारस्स सो निवो ।  
विणएण वन्दए पाए । भगवं एत्थ मे खमे ॥८॥  
अह मोणेण सो भगवं । अणगारे झाणम् अस्सिए ।  
रायाणं न पडिमन्तेइ । तओ राया भयद्दुओ ॥९॥  
सञ्जओ अहम् अम्मीति । भगवं वाहराहि मे ।  
कुद्धे तेएण अणगारे । डहेज्ज नरकोडिओ ॥१०॥  
अभओ पत्थिवा तुब्भं । अभयदाया भवाहि य ।  
अणिच्चे जीवलोगम्मि । किं हिंसाए पसज्जसी ॥११॥  
जया सव्वं परिच्चज्ज । गन्तव्वम् अवसस्स ते ।  
अणिच्चे जीवलोगम्मि । किं रज्जम्मि पसज्जसी ॥१२॥  
जीवियं चेव रूवं च । विज्जुसम्पायचञ्चलं ।  
जत्थ तं मुज्झसी रायं । पेच्चत्थं नावबुज्झसे ॥१३॥  
दाराणि य सुया चेव । मित्ता य तह बन्धवा ।  
जीवन्तम् अणुजीवन्ति । मयं नाणुव्वयन्ति य ॥१४॥  
नीहरन्ति मयं पुत्ता । पितरं परमदुक्खिया ।  
पितरो वि तहा पुत्ते । बन्धू रायं तवं चरे ॥१५॥  
तओ तेणज्जिए दव्वे । दारे य परिरक्खिए ।  
कीलन्ति ऽन्ने नरा रायं । हठतुठमलङ्किया ॥१६॥  
तेणावि जं कयं कम्मं । सुहं वा जै वा दुहं ।  
कम्मुणा तेण सञ्जुत्तो । गच्छई उ परं भवं ॥१७॥  
सोऊण तस्स सो धम्मं । अणगारस्स अन्तिए ।  
महया संवेगनिव्वेदं । समावन्नो नराहिवो ॥१८॥  
सञ्जओ चैउं रज्जं । निक्खन्तो जिणसासणे ।  
गद्दभालिस्स भगवओ । अणगारस्स अन्तिए ॥१९॥  
चिच्चा रठं पव्वैए । खत्तिए परिभासै ।  
जहा ते दासई रूवं । पसन्नं ते तहा मणो ॥२०॥  
किं नामे किं गोत्ते । कस्स ठाए व माहणे ।  
कहं पडियरसी बुद्धे । कहं विणीए त्ति वुच्चसी ॥२१॥  
सञ्जओ नाम नामेणं । तहा गोत्तेण गोयमो ।  
गद्दभाली ममायरिया । विज्जाचरणपारगा ॥२२॥  
किरियं अकिरियं विणयं । अन्नाणं च महामुणी ।  
एएहिं चौहिं ठाणेहिं । मेयन्ने किं पभासई ॥२३॥  
इइ पाउकरे बुद्धे । नायए परिनिव्वुए ।  
विज्जाचरणसम्पन्ने । सच्चे सच्चपरक्कमे ॥२४॥  
पडन्ति नरए घोरे । जे नरा पावकारिणो ।  
दिव्वं च गैं गच्छन्ति । चरित्ता धम्ममारियं ॥२५॥  
मायावुइयम् एयं तु । मुसाभासा निरत्थिया ।  
सञ्जममाणो वि अहं । वसामि इरियामि य ॥२६॥  
सव्वेए विइया मज्झं । मिच्छादिठी अणारिया ।  
विज्जमाणे परे लोए । सम्मं जाणामि अप्पगं ॥२७॥  
अहम् आसि महापाणे । जुइमं वरिससओवमे ।  
जा सा पालीमहापाली । दिव्वा वरिससओवमा ॥२८॥  
से चुए बम्भलोगाओ । माणुसं भवमागए ।  
अप्पणो य परेसिं च । आउं जाणे जहा तहा ॥२९॥  
नाणारुइं च छन्दं च । परिवज्जेज्ज सञ्जए ।  
अणठा जे य सव्वत्था । इय विज्जामणुसञ्चरे ॥३०॥  
पडिक्कमामि पसिणाणं । परमन्तेहिं वा पुणो ।  
अहो उठिए अहोरायं । इइ विज्जा तवं चरे ॥३१॥  
जं च मे पुच्छसी काले । सम्मं सुद्धेण चेयसा ।  
ताइं पाउकरे बुद्धे । तं नाणं जिणसासणे ॥३२॥  
किरियं च रोयई धीरे । अकिरियं परिवज्जए ।  
दिठीए दिठीसम्पन्ने । धम्मं चरसु दुच्चरं ॥३३॥  
एयं पुण्णपयं सोच्चा । अत्थधम्मोवसोहियं ।  
भरहो वि भारहं वासं । चेच्चा कामाइ पव्वए ॥३४॥  
सगरो वि सागरन्तं । भरहवासं नराहिवो ।  
इस्सरियं केवलं हिच्चा । दयाइ परिनिव्वुडे ॥३५॥  
चैत्ता भारहं वासं । चक्कवई महिड्ढिओ ।  
पव्वज्जम् अब्भुवगओ । मघवं नाम महाजसो ॥३६॥  
सणङ्कुमारो मणुस्सिन्दो । चक्कवई महड्ढिओ ।  
पुत्तं रज्जे ठवेऊणं । सो वि राया तवं चरे ॥३७॥  
चैत्ता भारहं वासं । चक्कवई महड्ढिओ ।  
सन्ती सन्तिकरे लोए । पत्तो गैम् अणुत्तरं ॥३८॥  
इक्खागरायवसभो । कुन्थू नाम नरीसरो ।  
विक्खायकित्ती भगवं । पत्तो गैम् अणुत्तरं ॥३९॥  
सागरन्तं चैत्ताणं । भरहं नरवरीसरो ।  
अरो य अरयं पत्तो । पत्तो गैम् अणुत्तरं ॥४०॥  
चैत्ता भारहं वासं । चैत्ता बलवाहणं ।  
चैत्ता उत्तमे भोए । महापौमे तवं चरे ॥४१॥  
एगच्छत्तं पसाहित्ता । महिं माणनिसूरणो ।  
हरिसेणो मणुस्सिन्दो । पत्तो गैम् अणुत्तरं ॥४२॥  
अन्निओ रायसहस्सेहिं । सुपरिच्चाई दमं चरे ।  
जयनामो जिणक्खायं । पत्तो गैम् अणुत्तरं ॥४३॥  
दसण्णरज्जं मुदियं । चैत्ताणं मुणी चरे ।  
दसण्णभद्दो निक्खन्तो । सक्खं सक्केण चोइओ ॥४४॥  
नमी नमेइ अप्पाणं । सक्खं सक्केण चोइओ ।  
चैऊण गेहं वैदेही । सामण्णे पज्जुवठिओ ॥४५॥  
करकण्डू कलिङ्गेसु । पञ्चालेसु य दुम्मुहो ।  
नमी राया विदेहेसु । गन्धारेसु य नग्गई ॥४६॥  
एए नरिन्दवसभा । निक्खन्ता जिणसासणे ।  
पुत्ते रज्जे ठवेऊणं । सामण्णे पज्जुवठिया ॥४७॥  
सोवीररायवसभो । चैत्ताण मुणी चरे ।  
उदायणो पव्वैओ । पत्तो गैम् अणुत्तरं ॥४८॥  
तहेव कासीराया । सेओसच्चपरक्कमे ।  
कामभोगे परिच्चज्ज । पहणे कम्ममहावणं ॥४९॥  
तहेव विजओ राया । अणठाकित्ति पव्वए ।  
रज्जं तु गुणसमिद्धं । पयहित्तु महाजसो ॥५०॥  
तहेवुग्गं तवं किच्चा । अव्वक्खित्तेण चेयसा ।  
महब्बलो रायरिसी । आदाय सिरसा सिरिं ॥५१॥  
कहं धीरो अहेऊहिं । उम्मत्तो व महिं चरे ।  
एए विसेसमादाय । सूरा दढपरक्कमा ॥५२॥  
अच्चन्तनियाणखमा । सच्चा मे भासिया वई ।  
अतरिंसु तरन्तेगे । तरिस्सन्ति अणागया ॥५३॥  
कहिं धीरे अहेऊहिं । अत्ताणं परियावसे ।  
सव्वसङ्गविनिम्मुक्के । सिद्धे भवै नीरए ॥५४॥ त्ति बेमि ॥  
     ॥सञ्जैज्जं समत्तं ॥१८॥  
    
उ।१९ मियापुत्तीयं एकोनविंशतितमम् अध्ययनम् ।  
    
सुग्गीवे नयरे रम्मे । काणणुज्जाणसोहिए ।  
राया बलभद्दि त्ति । मिया तस्सग्गमाहिसी ॥१॥  
तेसिं पुत्ते बलसिरी । मियापुत्ते त्ति विस्सुए ।  
अम्मापिऊण दैए । जुवराया दमीसरे ॥२॥  
नन्दणे सो उ पासाए । कीलए सह इत्थिहिं ।  
देवे दोगुन्दगे चेव । निच्चं मुइयमाणसो ॥३॥  
मणिरयणकोइमतले । पासायालोयणठिओ ।  
आलोएइ नगरस्स । चौक्कत्तियचच्चरे ॥४॥  
अह तत्थ ऐच्छन्तं । पासई समणसञ्जयं ।  
तवनियमसञ्जमधरं । सीलड्ढं गुणआगरं ॥५॥  
तं देहई मियापुत्ते । दिठीए अणिमिसाए उ ।  
कहिं मन्नेरिसं रूवं । दिठपुव्वं मए पुरा ॥६॥  
साहुस्स दरिसणे तस्स । अज्झवसाणम्मि सोहणे ।  
मोहङ्गयस्स सन्तस्स । जाईसरणं समुप्पन्नं ॥७॥  
जाईसरणे समुप्पन्ने । मियापुत्ते महिड्ढिए ।  
सरई पोराणियं जाइं । सामण्णं च पुरा कयं ॥८॥  
विसएहि अरज्जन्तो । रज्जन्तो सञ्जमम्मि य ।  
अम्मापियरम् उवागम्म । इमं वयणम् अब्बवी ॥९॥  
सुयाणि मे पञ्च महव्वयाणि । नरएसु दुक्खं च तिरिक्खजोणिसु ।  
निव्विण्णकामो मि महण्णवाउ । अणुजाणह पव्वैस्सामि अम्मो ॥१०॥  
अम्म ताय मए भोगा । भुत्ता विसफलोवमा ।  
पच्छा कडुयविवागा । अणुबन्धदुहावहा ॥११॥  
इमं सरीरं अणिच्चं । असुइं असुइसम्भवं ।  
असासयावासम् इणं । दुक्खकेसाण भायणं ॥१२॥  
असासए सरीरम्मि । रैं नोवलभाम् अहं ।  
पच्छा पुरा व चैयव्वे । फेणबुब्बुयसन्निभे ॥१३॥  
माणुसत्ते असारम्मि । वाहीरोगाण आलए ।  
जरामरणघत्थम्मि । खणं पि न रमाम् अहं ॥१४॥  
जम्मं दुक्खं जरा दुक्खं । रोगाणि मरणाणि य ।  
अहो दुक्खो हु संसारो । जत्थ कीसन्ति जन्तवो ॥१५॥  
खेत्तं वत्थुं हिरण्णं च । पुत्तदारं च बन्धवा ।  
चैत्ताणं इमं देहं । गन्तव्वम् अवसस्स मे ॥१६॥  
जह किम्पागफलाण । परिणामो न सुन्दरो ।  
एवं भुत्ताण भोगाणं । परिणामो न सुन्दरो ॥१७॥  
अद्धाणं जो महन्तं तु । अप्पाहेओ पवज्जई ।  
गच्छन्तो सो दुही होइ । छुहातण्हाए पीडिओ ॥१८॥  
एवं धम्मं अकाऊणं । जो गच्छै परं भवं ।  
गच्छन्तो सो दुही होइ । वाहीरोगेहिं पीडिओ ॥१९॥  
अद्धाणं जो महन्तं तु । सपाहेओ पवज्जई ।  
गच्छन्तो सो सुही होइ । छुहातन्हाविवज्जिओ ॥२०॥  
एवं धम्मं पि काऊणं । जो गच्छै परं भवं ।  
गच्छन्तो सो सुही होइ । अप्पकम्मे अवेयणे ॥२१॥  
जहा गेहे पलित्तम्मि । तस्स गेहस्स जो पहू ।  
सारभण्डाणि नीणेइ । असारं अवैज्झै ॥२२॥  
एवं लोए पलित्तम्मि । जराए मरणेण य ।  
अप्पाणं तारैस्सामि । तुब्भेहिं अणुमन्निओ ॥२३॥  
तं बिन्ति अम्मापियरो । सामण्ण पुत्त दुच्चरं ।  
गुणाणं तु सहस्साइं । धारेयव्वाइं भिक्खुणा ॥२४॥  
समया सव्वभूएसु । सत्तुमित्तेसु वा जगे ।  
पाणाइवायविरई । जावज् जीवाए दुक्करं ॥२५॥  
निच्चकालप्पमत्तेणं । मुसावायविवज्जणं ।  
भासियव्वं हियं सच्चं । निच्चाउत्तेण दुक्करं ॥२६॥  
दन्तसोहणम् आइस्स । अदत्तस्स विवज्जणं ।  
अणवज्जेसणिज्जस्स । गिण्हणा अवि दुक्करं ॥२७॥  
विरई अबम्भचेरस्स । कामभोगरसन्नुणा ।  
उग्गं महव्वयं बम्भं । धारेयव्वं सुदुक्करं ॥२८॥  
धणधन्नपेसवग्गेसु । परिग्गहविवज्जणं ।  
सव्वारम्भपरिच्चाओ । निम्ममत्तं सुदुक्करं ॥२९॥  
चौव्विहे वि आहारे । राईभोयणवज्जणा ।  
सन्निहीसञ्चओ चेव । वज्जेयव्वो सुदुक्करं ॥३०॥  
छुहा तण्हा य सीउण्हं । दंसमसगवेयणा ।  
अक्कोसा दुक्खसेज्जा य । तणफासा जल्लम् एव य ॥३१॥  
तालणा तज्जणा चेव । वहबन्धपरीसहा ।  
दुक्खं भिक्खायरिया । जायणा य अलाभया ॥३२॥  
कावोया जा इमा वित्ती । केसलोओ य दारुणो ।  
दुक्खं बम्भव्वयं घोरं । धारेउ य महप्पणो ॥३३॥  
सुहोइओ तुमं पुत्ता । सुकुमालो सुमज्जिओ ।  
न हु सी पभू तुमं पुत्ता । सामण्णम् अणुपालिया ॥३४॥  
जावज् जीवम् अविस्सामो । गुणाणं तु महब्भरो ।  
गुरू उ लोहभारु व्व । जो पुत्ता होइ दुव्वहो ॥३५॥  
आगासे गङ्गसोउ व्व । पडिसोउ व्व दुत्तरो ।  
बाहाहिं सागरो चेव । तरियव्वो गुणोदही ॥३६॥  
वालुयाकवलो चेव । निरस्साए उ सञ्जमे ।  
असिधारागमणं चेव । दुक्करं चरिउं तवो ॥३७॥  
अही वेगन्तदिठीए । चरित्ते पुत्त दुक्करे ।  
जवा लोहमया चेव । चावेयव्वा सुदुक्करं ॥३८॥  
जहा अग्गिसिहा दित्ता । पाउं होइ सुदुक्करा ।  
तहा दुक्करं करेउं जे । तारुण्णे समणत्तणं ॥३९॥  
जहा दुक्खं भरेउं जे । होइ वायस्स कोत्थलो ।  
तहा दुक्खं करेउं जे । कीवेणं समणत्तणं ॥४०॥  
जहा तुलाए तोलेउं । दुक्करो मन्दरो गिरी ।  
तहा निहुयनीसङ्कं । दुक्करं समणत्तणं ॥४१॥  
जहा भुयाहिं तरिउं । दुक्करं रयणायरो ।  
तहा अणुवसन्तेणं । दुक्करं दमसागरो ॥४२॥  
भुञ्ज माणुस्सए भोगे । पञ्चलक्खणए तुमं ।  
भुत्तभोगी तओ जाया । पच्छा धम्मं चरिस्ससि ॥४३॥  
सो बेइ अम्मापियरो । एवम् एयं जहा फुडं ।  
इह लोए निप्पिवासस्स । नत्थि किञ्चिवि दुक्करं ॥४४॥  
सारीरमाणसा चेव । वेयणाओ अणन्तसो ।  
मए सोढाओ भीमाओ । असैं दुक्खभयाणि य ॥४५॥  
जरामरणकन्तारे । चाउरन्ते भयागरे ।  
मए सोढाणि भीमाणि । जम्माणि मरणाणि य ॥४६॥  
जहा इहं अगणी उण्हो । एत्तो ऽअन्तगुणे तहिं ।  
नरएसु वेयणा उण्हा । अस्साया वेइया मए ॥४७॥  
जहा इमं इहं सीयं । एत्तो ऽअन्तगुणे तहिं ।  
नरएसु वेयणा सीया । अस्साया वेइया मए ॥४८॥  
कन्दन्तो कन्दुकुम्भीसु । उड्ढपाओ अहोसिरो ।  
हुयासणे जलन्तम्मि । पक्कपुव्वो अणन्तसो ॥४९॥  
महादवग्गिसङ्कासे । मरुम्मि वैरवालुए ।  
कलम्बवालुयाए य । दड्ढपुव्वो अणन्तसो ॥५०॥  
रसन्तो कन्दुकुम्भीसु । उड्ढं बद्धो अबन्धवो ।  
करवत्तकरकयाईहिं । छिन्नपुव्वो अणन्तसो ॥५१॥  
ऐतिक्खकणगाइण्णे । तुङ्गे सिम्बलिपायवे ।  
खेवियं पासबद्धेणं । कड्ढोकड्ढाहिं दुक्करं ॥५२॥  
महाजन्तेसु उच्छू वा । आरसन्तो सुभेरवं ũ।  
पीडिओ मि सकम्मेहिं । पावकम्मो अणन्तसो ॥५३॥  
कूवन्तो कोलसुणएहिं । सामेहिं सबलेहि य ।  
फाडिओ फालिओ छिन्नो । विप्फुरन्तो अणेगसो ॥५४॥  
असीहि अयसिवण्णाहिं । भल्लेहिं पैसेहि य ।  
छिन्नो भिन्नो विभिन्नो य । ओइण्णो पावकम्मुणा ॥५५॥  
अवसो लोहरहे जुत्तो । जलन्ते समिलाजुए ।  
चोइओ तोत्तजुत्तेहिं । रोज्झो वा जह पाडिओ ॥५६॥  
हुयासणे जलन्तम्मि । चियासु महिसो विव ।  
दड्ढो पक्को य अवसो । पावकम्मेहि पाविओ ॥५७॥  
बला सण्डासतुण्डेहिं । लोहतुण्डेहि पक्खिहिं ।  
विलुत्तो विलवन्तो हं । ढङ्कगिद्धेहि ऽअन्तसो ॥५८॥  
तण्हाकिलन्तो धावन्तो । पत्तो वेयरणिं नदिं ।  
जलं पाहिं ति चिन्तन्तो । खुरधाराहिं विवाइओ ॥५९॥  
उण्हाभितत्तो सम्पत्तो । असिपत्तं महावणं ।  
असिपत्तेहिं पडन्तेहिं । छिन्नपुव्वो अणेगसो ॥६०॥  
मुग्गरेहिं मुसण्ठीहिं । सूलेहिं मुसलेहि य ।  
गयासं भग्गगत्तेहिं । पत्तं दुक्खं अणन्तसो ॥६१॥  
खुरेहिं तिक्खधारेहिं । छुरियाहिं कप्पणीहि य ।  
कप्पिओ फालिओ छिन्नो । उक्कित्तो य अणेगसो ॥६२॥  
पासेहिं कूडजालेहिं । मिओ वा अवसो अहं ।  
वाहिओ बद्धरुद्धो वा । बहू चेव विवाइओ ॥६३॥  
गलेहिं मगरजालेहिं । मच्छो वा अवसो अहं ।  
उल्लिओ फालिओ गहिओ । मारिओ य अणन्तसो ॥६४॥  
वीदंसएहि जालेहिं । लेप्पाहिं सौणो विव ।  
गहिओ लग्गो बद्धो य । मारिओ य अणन्तसो ॥६५॥  
कुहाडफरसुमाईहिं । वड्ढईहिं दुमो विव ।  
कुइओ फालिओ छिन्नो । तच्छिओ य अणन्तसो ॥६६॥  
चवेडमुठिमाईहिं । कुमारेहिं अयं पिव ।  
ताडिओ कुइओ भिन्नो । चुण्णिओ य अणन्तसो ॥६७॥  
तत्ताइं तम्बलोहाइं । तौयाइं सीसयाणि य ।  
पाइओ कलकलन्ताइं । आरसन्तो सुभेरवं ॥६८॥  
तुहं पियाइं मंसाइं । खण्डाइं सोल्लगाणि य ।  
खाविओ मिसमंसाइं । अग्गिवण्णाइ ऽएगसो ॥६९॥  
तुहं पिया सुरा सीहू । मेरओ य महूणि य ।  
पाइओ मि जलन्तीओ । वसाओ रुहिराणि य ॥७०॥  
निच्चं भीएण तत्थेण । दुहिएण वहिएण य ।  
परमा दुहसम्बद्धा । वेयणा वेदिता मए ॥७१॥  
तिव्वचण्डप्पगाढाओ । घोराओ ऐदुस्सहा ।  
महब्भयाओ भीमाओ । नरएसु वेदिता मए ॥७२॥  
जारिसा माणुसे लोए । ताया दीसन्ति वेयणा ।  
एत्तो अणन्तगुणिया । नरएसु दुक्खवेयणा ॥७३॥  
सव्वभवेसु अस्साया । वेयणा वेदिता मए ।  
निमेसन्तरमित्तं पि । जं साता नत्थि वेयणा ॥७४॥  
तं बिन्तम्मापियरो । छन्देणं पुत्त पव्वया ।  
नवरं पुण सामण्णे । दुक्खं निप्पडिकम्मया ॥७५॥  
सो बेइ अम्मापियरो । एवम् एयं जहा फुडं ।  
पडिकम्मं को कुणई । अरण्णे मियपक्खिणं ॥७६॥  
एगब्भूए अरण्णे व । जहा उ चरई मिगे ।  
एवं धम्मं चरिस्सामि । सञ्जमेण तवेण य ॥७७॥  
जया मिगस्स आयङ्को । महारण्णम्मि जायई ।  
अच्चन्तं रुक्खमूलम्मि । को -अं ताहे तिगिच्छई ॥७८॥  
को वा से ओसहं देइ । को वा से पुच्छई सुहं ।  
को से भत्तं च पाणं वा । आहरित्तु पणामए ॥७९॥  
जया य से सुही होइ । तया गच्छै गोयरं ।  
भत्तपाणस्स अठाए । वल्लराणि सराणि य ॥८०॥  
खाइत्ता पाणियं पाउं । वल्लरेहिं सरेहि य ।  
मिगचारियं चरित्ताणं । गच्छई मिगचारियं ॥८१॥  
एवं समुठिओ भिक्खू । एवमेव अणेगए ।  
मिगचारियं चरित्ताणं । उड्ढं पक्कमई दिसं ॥८२॥  
जहा मिगे एगे अणेगचारी । अणेगवासे धुवगोयरे य ।  
एवं मुणी गोयरियं पविठे । नो हीलए नो वि य खिंसएज्जा ॥८३॥  
मिगचारियं चरिस्सामि । एवं पुत्ता जहा सुहं ।  
अम्मापिईहि ऽउन्नाओ । जहाइ उवहिं तहा ॥८४॥  
मियचारियं चरिस्सामि । सव्वदुक्खविमोक्खणिं ।  
तुब्भेहिं अम्बणुन्नाओ । गच्छ पुत्त जहा सुहं ॥८५॥  
एवं सो अम्मापियरो । अणुमाणित्ताण बहुविहं ।  
ममत्तं छिन्दई ताहे । महानागो व्व कञ्चुयं ॥८६॥  
इड्ढी वित्तं च मित्ते य । पुत्तदारं च नायओ ।  
रेणुयं व पडे लग्गं । निद्धुणित्ताण निग्गओ ॥८७॥  
पञ्चमहव्वयजुत्तो । पञ्चहि समिओ तिगुत्तिगुत्तो य ।  
सब्भिन्तरबाहिरओ । तवोकम्मंसि उज्जुत्तो ॥८८॥  
निम्ममो निरहङ्कारो । निसङ्गो चत्तगारवो ।  
समो य सव्वभूएसु । तसेसु थावरेसु य ॥८९॥  
लाभालाभे सुहे दुक्खे । जीविए मरणे तहा ।  
समो निन्दापसंसासु । तहा माणावमाणओ ॥९०॥  
गारवेसुं कसाएसुं । दण्डसल्लभएसु य ।  
नियत्तो हाससोगाओ । अनियाणो अबन्धणो ॥९१॥  
अणिस्सिओ इहं लोए । परलोए अणिस्सिओ ।  
वासीचन्दणकप्पो य । असणे अणसणे तहा ॥९२॥  
अप्पसत्थेहिं दारेहिं । सव्वओ पिहियासवे ।  
अज्झप्पज्झाणजोगेहिं । पसत्थदमसासणे ॥९३॥  
एवं नाणेण चरणेण । दंसणेण तवेण य ।  
भावणाहि य सुद्धाहिं । सम्मं भावेत्तु अप्पयं ॥९४॥  
बहुयाणि उ वासाणि । सामण्णम् अणुपालिया ।  
मासिएण उ भत्तेण । सिद्धिं पत्तो अणुत्तरं ॥९५॥  
एवं करन्ति सम्बुद्धा । पण्डिया पवियक्खणा ।  
विणिअअन्ति भोगेसु । मियापुत्ते जहामिसी ॥९६॥  
महापभावस्स महाजसस्स । मियाइ पुत्तस्स निसम्म भासियं ।  
तवप्पहाणं चरियं च उत्तमं । गैप्पहाणं च तिलोगविस्सुतं ॥९७॥  
वियाणिया दुक्खविवद्धणं धणं । ममत्तबन्धं च महाभयावहं ।  
सुहावहं धम्मधुरं अणुत्तरं । धारेज्ज निव्वाणगुणावहं महं ॥९८॥ त्ति बेमि  
॥  
     ॥ मियापुत्तीयं समत्तं ॥१९॥  
    
उ।२० महानियण्ठिज्जं विंशतितमम् अध्ययनम् ।  
    
सिद्धाण नमो किच्चा । सञ्जयाणं च भावओ ।  
अत्थधम्मगैं तच्चं । अणुसठिं सुणेह मे ॥१॥  
पभूयरयणो राया । सेणिओ मगहाहिवो ।  
विहारजत्तं निज्जाओ । मण्डिकुच्छिंसि चेइए ॥२॥  
नाणादुमलयाइण्णं । नाणापक्खिनिसेवियं ।  
नाणाकुसुमसञ्छन्नं । उज्जाणं नन्दणोवमं ॥३॥  
तत्थ सो पासई साहुं । सञ्जयं सुसमाहियं ।  
निसिन्नं रुक्खमूलम्मि । सुकुमालं सुहोइयं ॥४॥  
तस्स रूवं तु पासित्ता । राइणो तम्मि सञ्जए ।  
अच्चन्तपरमो आसी । औलो रूवविम्हओ ॥५॥  
अहो वण्णो अहो रूवं । अहो अज्जस्स सोमया ।  
अहो खन्ती अहो मुत्ती । अहो भोगे असङ्गया ॥६॥  
तस्स पाए उ वन्दित्ता । काऊण य पयाहिणं ।  
नाइदूरमणासन्ने । पञ्जली पडिपुच्छई ॥७॥  
तरुणो सि अज्जो पव्वैओ । भोगकालम्मि सञ्जया ।  
उवठिओ सि सामण्णे । एयम् अठं सुणेमि ता ॥८॥  
अणाहो मि महाराय । नाहो मज्झ न विज्जई ।  
अनुकम्पगं सुहिं वावि । कञ्चि नाभिसमेमहं ॥९॥  
तओ सो पहसिओ राया । सेणिओ मगहाहिवो ।  
एवं ते इड्ढिमन्तस्स । कहं नाहो न विज्जई ॥१०॥  
होमि नाहो भयन्ताणं । भोगे भुञ्जाहि सञ्जया ।  
मित्तनाईपरिवुडो । माणुस्सं खु सुदुल्लहं ॥११॥  
अप्पणा वि अणाहो सि । सेणिया मगहाहिवा ।  
अप्पणा अणाहो सन्तो । कस्स नाहो भविस्ससि ॥१२॥  
एवं वुत्तो नरिन्दो सो । सुसम्भन्तो सुविम्हिओ ।  
वयणं अस्सुयपुव्वं । साहुणा विम्हयन्निओ ॥१३॥  
अस्सा हत्थी मणुस्सा मे । पुरं अन्तेउरं च मे ।  
भुञ्जामि माणुसे भोगे । आणा इस्सरियं च मे ॥१४॥  
एरिसे सम्पयग्गम्मि । सव्वकामसमप्पिए ।  
कहं अणाहो भवै । मा हु भन्ते मुसं वए ॥१५॥  
न तुमं जाणे अणाहस्स । अत्थं पोत्थं च पत्थिवा ।  
जहा अणाहो भवई । सणाहो वा नराहिवा ॥१६॥  
सुणेह मे महाराय । अव्वक्खित्तेण चेयसा ।  
जहा अणाहो भवई । जहा मेयं पवत्तियं ॥१७॥  
कोसम्बी नाम नयरी । पुराण पुरभेयणी ।  
तत्थ आसी पिया मज्झ । पभूयधणसञ्चओ ॥१८॥  
पढमे वए महाराय । औला मे अच्छिवेयणा ।  
अहोत्था विउलो डाहो । सव्वगत्तेसु य पत्थिवा ॥१९॥  
सत्थं जहा परसतिक्खं । सरीरविवरन्तरे ।  
आवीलिज्ज अरी कुद्धो । एवं मे अच्छिवेयणा ॥२०॥  
तियं मे अन्तरिच्छं च । उत्तमङ्गं च पीडई ।  
इन्दासणिसमा घोरा । वेयणा परमदारुणा ॥२१॥  
उवठिया मे आयरिया । विज्जामन्ततिगिच्छया ।  
अधीया सत्थकुसला । मन्तमूलविसारया ॥२२॥  
ते मे तिगिच्छं कुव्वन्ति । चाउप्पायं जहाहियं ।  
न य दुक्खा विमोयन्ति । एसा मज्झ अणाहया ॥२३॥  
पिया मे सव्वसारं पि । दिज्जा हि मम कारणा ।  
न य दुक्खा विमोएइ । एसा मज्झ अणाहया ॥२४॥  
माया य मे महाराय । पुत्तसोगदुहैया ।  
न य दुक्खा विमोएइ । एसा मज्झ अणाहया ॥२५॥  
भायरो मे महाराय । सगा जेठकणिठगा ।  
न य दुक्खा विमोयन्ति । एसा मज्झ अणाहया ॥२६॥  
भैणीओ मे महाराय । सगा जेठकणिठगा ।  
न य दुक्खा विमोयन्ति । एसा मज्झ अणाहया ॥२७॥  
भारिया मे महाराय । अणुरत्ता अणुव्वया ।  
अंसुपुण्णेहिं नयणेहिं । उरं मे परिसिञ्चई ॥२८॥  
अन्नं पाणं च ण्हाणं च । गन्धमल्लविलेवणं ।  
मए नायम् अणायं वा । सा बाला नेव भुञ्जई ॥२९॥  
खणं पि मे महाराय । पासाओ मे न फिअई ।  
न य दुक्खा विमोएइ । एसा मज्झ अणाहया ॥३०॥  
तओ हं एवम् आहंसु । दुक्खमा हु पुणो पुणो ।  
वेयणा अणुभविउं जे । संसारम्मि अणन्तए ॥३१॥  
सैं च जै मुच्चेज्जा । वेयणा विउला इओ ।  
खन्तो दन्तो निरारम्भो । पव्वए अणगारियं ॥३२॥  
एवं च चिन्तैत्ताणं । पसुत्तो मि नराहिवा ।  
परियत्तन्तीए राईए । वेयणा मे खयं गया ॥३३॥  
तओ कल्ले पभायम्मि । आपुच्छित्ताण बन्धवे ।  
खन्तो दन्तो निरारम्भो । पव्वैओ ऽअगारियं ॥३४॥  
तो हं नाहो जाओ । अप्पणो य परस्स य ।  
सव्वेसिं चेव भूयाणं । तसाण थावराण य ॥३५॥  
अप्पा नई वेयरणी । अप्पा मे कूडसामली ।  
अप्पा कामदुहा धेणू । अप्पा मे नन्दणं वणं ॥३६॥  
अप्पा कत्ता विकत्ता य । दुक्खाण य सुहाण य ।  
अप्पा मित्तम् अमित्तं च । दुप्पठियसुपठिओ ॥३७॥  
इमा हु अन्ना वि अणाहया निवा । तमेगचित्तो निहुओ सुणेहि ।  
नियण्ठधम्मं लहियाण वी जहा । सीयन्ति एगे बहुकायरा नरा ॥३८॥  
जो पव्वैत्ताण महव्वयाइं । सम्मं च नो फासयई पमाया ।  
अनिग्गहप्पा य रसेसु गिद्धे । न मूलओ छिन्नै बन्धणं से ॥३९॥  
आउत्तया जस्स न अत्थि काइ । इरियाए भासाए तहेसणाए ।  
आयाणनिक्खेवदुगुञ्छणाए । न धीरजायं अणुजाइ मग्गं ॥४०॥  
चिरं पि से मुण्डरुई भवित्ता । अथिरव्वए तवनियमेहि भठे ।  
चिरं पि अप्पाण किलेसैत्ता । न पारए होइ हु सम्पराए ॥४१॥  
पोल्लेव मुठी जह से असारे । अयन्तिए कूडकहावणे वा ।  
राढामणी वेरुलियप्पगासे । अमहग्घए होइ हु जाणएसु ॥४२॥  
कुसीललिङ्गं इह धारैत्ता । इसिज्झयं जीविय बूहैत्ता ।  
असञ्जए सञ्जयलप्पमाणे । विणिग्घायम् आगच्छै से चिरं पि ॥४३॥  
विसं तु पीयं जह कालकूडं । हणाइ सत्थं जह कुग्गहीयं ।  
एसो वि धम्मो विसओववन्नो । हणाइ वेयाल इवाविवन्नो ॥४४॥  
जे लक्खणं सुविण पौञ्जमाणे । निमित्तकोऊहलसम्पगाढे ।  
कुहेडविज्जासवदारजीवी । न गच्छई सरणं तम्मि काले ॥४५॥  
तमं तमेणेव उ से असीले । सया दुही विप्परियासुवेइ ।  
सन्धावई नरगतिरिक्खजोणिं । मोणं विराहेत्तु असाहुरूवे ॥४६॥  
ऊद्देसियं कीयगडं नियागं । न मुञ्चई किञ्चि अणेसणिज्जं ।  
अग्गी विवा सव्वभक्खी भवित्ता । इत्तो चुए गच्छै कौ पावं ॥४७॥  
न तं अरी कण्ठछेत्ता करेइ । जं से करे अप्पणिया दुरप्पया ।  
से नाहई मच्चुमुहं तु पत्ते । पच्छाणुतावेण दयाविहूणो ॥४८॥  
निरठिया नग्गरुई उ तस्स । जे उत्तमठं विवज्जासमेइ ।  
इमे वि से नत्थि परे वि लोए । दुहओ वि से झिज्जै तत्थ लोए ॥४९॥  
एमेव हा छन्दकुसीलरूवे । मग्गं विराहेत्तु जिणुत्तमाणं ।  
कुररी विवा भोगरसाणुगिद्धा । निरठसोया परियावमेइ ॥५०॥  
सोच्चाण मेहावि सुभासियं इमं । अणुसासणं नाणगुणोववेयं ।  
मग्गं कुसीलाण जहाय सव्वं । महानियण्ठाण वए पहेण ॥५१॥  
चरित्तमायारगुणन्निए तओ । अणुत्तरं सञ्जम पालियाण ।  
निरासवे सङ्खवियाण कम्मं । उवेइ ठाणं विउलुत्तमं धुवं ॥५२॥  
एवुग्गदन्ते वि महातवोधणे । महामुणी महापैन्ने महायसे ।  
महानियण्ठिज्जम् इणं महासुयं । से काहेई महया वित्थरेणं ॥५३॥  
तुठो य सेणिओ राया । इणम् उदाहु कयञ्जली ।  
अणाहत्तं जहाभूयं । सुठु मे उवदंसियं ॥५४॥  
तुज्झं सुलद्धं खु मणुस्सजम्मं । लाभा सुलद्धा य तुमे महेसी ।  
तुब्भे सणाहा य सबन्धवा य । जं भे ठिया मग्गे जिणुत्तमाण ॥५५॥  
तं सि नाहो अणाहाणं । सव्वभूयाण सञ्जया ।  
खामेमि ते महाभाग । इच्छामि अणुसासिउं ॥५६॥  
पुच्छिऊण मए तुब्भं । झाणविग्घाओ जो कओ ।  
निमन्तिया य भोगेहिं । तं सव्वं मरिसेहि मे ॥५७॥  
एवं थुणित्ताण स रायसीहो । अणगारसीहं परमाइ भत्तीए ।  
सओरोहो सपरियणो सबन्धवो । धम्माणुरत्तो विमलेण चेयसा ॥५८॥  
ऊससियरोमकूवो । काऊण य पयाहिणं ।  
अभिवन्दिऊण सिरसा । ऐयाओ नराहिवो ॥५९॥  
इयरो वि गुणसमिद्धो । तिगुत्तिगुत्तो तिदण्डविरओ य ।  
विहग इव विप्पमुक्को । विहरै वसुहं विगयमोहो ॥६०॥ त्ति बेमि ॥  
     ॥ महानियण्ठिज्जं समत्तं ॥२०॥  
    
उ।२१ समुद्दपालीयम् एकविंशम् अध्ययनम् ।  
    
चम्पाए पालिए नाम । सावए आसि वाणिए ।  
महावीरस्स भगवओ । सीसे सो उ महप्पणो ॥१॥  
निग्गन्थे पावयणे । सावए से वि कोविए ।  
पोएण ववहरन्ते । पिहुण्डं नगरम् आगए ॥२॥  
पिहुण्डे ववहरन्तस्स । वाणिओ देइ धूयरं ।  
तं ससत्तं पैगिज्झ । सदेसम् अह पत्थिओ ॥३॥  
अह पालियस्स घरणी । समुद्दम्मि पसवई ।  
अह बालए तहिं जाए । समुद्दपालि त्ति नामए ॥४॥  
खेमेण आगए चम्पं । सावए वाणिए घरं ।  
संवड्ढई तस्स घरे । दारए से सुहोइए ॥५॥  
बावत्तरी कलाओ य । सिक्खई नीइकोविए ।  
जोव्वणेण य सम्पन्ने । सुरूवे पियदंसणे ॥६॥  
तस्स रूववैं भज्जं । पिया आणेइ रूविणिं ।  
पासाए कीलए रम्मे । देवो दोगुन्दओ जहा ॥७॥  
अह अन्नया कयाई । पासायालोयणे ठिओ ।  
वज्झमण्डणसोभागं । वज्झं पासै वज्झगं ॥८॥  
तं पासिऊण संवेगं । समुद्दपालो इणम् अब्बवी ।  
अहो ऽसुभाण कम्माणं । निज्जाणं पावगं इमं ॥९॥  
सम्बुद्धो सो तहिं भगवं । परमसंवेगम् आगओ ।  
आपुच्छम्मापियरो । पव्वए अणगारियं ॥१०॥  
जहित्तु ऽसग्गन्थमहाकिलेसं । महन्तमोहं कसिणं भयावहं ।  
परियायधम्मं चभिरोयएज्जा । वयाणि सीलाणि परीसहे य ॥११॥  
अहिंससच्चं च अतेणगं च । तत्तो य बम्भं अपरिग्गहं च ।  
पडिवज्जिया पञ्च महव्वयाणि । चरिज्ज धम्मं जिणदेसियं विदू ॥१२॥  
सव्वेहिं भूएहिं दयाणुकम्पी । खन्तिक्खमे सञ्जयबम्भयारी ।  
सावज्जजोगं परिवज्जयन्तो । चरिज्ज भिक्खू सुसमाहिइन्दिए ॥१३॥  
कालेण कालं विहरेज्ज रठे । बलाबलं जाणिय अप्पणो य ।  
सीहो व सद्देण न सन्तसेज्जा । वयजोग सुच्चा न असच्चमाहु ॥१४॥  
उवेहमाणो उ परिव्वएज्जा । पियम् अप्पियं सव्व तितिक्खएज्जा ।  
न सव्व सव्वत्थ ऽभिरोयएज्जा । न यावि पूयं गरहं च सञ्जए ॥१५॥  
अणेगछन्दाम् इह माणवेहिं । जे भावओ सम्पगरेइ भिक्खू ।  
भयभेरवा तत्थ उइन्ति भीमा । दिव्वा मणुस्सा अदुवा तिरिच्छा ॥१६॥  
परीसहा दुव्विसहा अणेगे । सीयन्ति जत्था बहुकायरा नरा ।   
से तत्थ पत्ते न वहिज्ज भिक्खू । सङ्गामसीसे इव नागराया ॥१७॥  
सीओसिणा दंसमसा य फासा । आयङ्का विविहा फुसन्ति देहं ।  
अकुक्कुओ तत्थ ऽहियासएज्जा । रयाइ खेवेज्ज पुरे कयाइं ॥१८॥  
पहाय रागं च तहेव दोसं । मोहं च भिक्खू सततं वियक्खणो ।  
मेरु व्व वाएण अकम्पमाणो । परीसहे आयगुत्ते सहेज्जा ॥१९॥  
अणुन्नए नावणए महेसी । न यावि पूयं गरहं च सञ्जए ।  
स उज्जभावं पडिवज्ज सञ्जए । निव्वाणमग्गं विरए उवेइ ॥२०॥  
अरैरैसहे पहीणसन्थवे । विरए आयहिए पहाणवं ।  
परमठपएहिं चिठई । छिन्नसोए अममे अकिञ्चणे ॥२१॥  
विवित्तलयणाइ भएज्ज ताई । निरोवलेवाइ असन्थडाइं ।  
इसीहि चिण्णाइ महायसेहिं । काएण फासेज्ज परीसहाइं ॥२२॥  
सन्नाणनाणोवगए महेसी । अणुत्तरं चरिउं धम्मसञ्चयं ।  
अणुत्तरे नाणधरे जसंसी । ओभासई सूरिए वन्तलिक्खे ॥२३॥  
दुविहं खवेऊण य पुण्णपावं । निरङ्गणे सव्वओ विप्पमुक्के ।  
तरित्ता समुद्दं व महाभवोघं । समुद्दपाले अपुणागमं गए ॥२४॥ त्ति बेमि ॥  
     ॥ समुद्दपालीयं समत्तं ॥२१॥  
    
उ।२२ रहनेमिज्जं द्धाविंशम् अध्ययनम् ।  
    
सोरियपुरम्मि नयरे । आसि राया महिड्ढिए ।  
वसुदेवु त्ति नामेणं । रायलक्खणसञ्जुए ॥१॥  
तस्स भज्जा दुवे आसी । रोहिणी देवई तहा ।  
तासिं दोण्हं दुवे पुत्ता । इठा रामकेसवा ॥२॥  
सोरियपुरम्मि नयरे । आसी राया महिड्ढिए ।  
समुद्दविजए नामं । रायलक्खणसञ्जुए ॥३॥  
तस्स भज्जा सिवा नाम । तीसे पुत्तो महायसो ।  
भगवं अरिठनेमि त्ति । लोगनाहे दमीसरे ॥४॥  
सो ऽरिठनेमिनामो उ । लक्खणस्सरसञ्जुओ ।  
अठसहस्सलक्खणधरो । गोयमो कालगच्छवी ॥५॥  
वज्जरिसहसङ्घयणो । समचौरंसो झसोयरो ।  
तस्स रायमईकन्नं । भज्जं जायै केसवो ॥६॥  
अह सा रायवरकन्ना । सुसीला चारुपेहणी ।  
सव्वलक्खणसम्पन्ना । विज्जुसोयामणिप्पभा ॥७॥  
अहाह जणओ तीसे । वासुदेवं महिड्ढियं ।  
इहागच्छऊ कुमारो । जा से कन्नं ददामि हं ॥८॥  
सव्वोसहीहिं ण्हविओ । कयकोउयमङ्गलो ।  
दिव्वजुयलपरिहिओ । आभरणेहिं विभूसिओ ॥९॥  
मत्तं च गन्धहत्थि । वासुदेवस्स जेठगं ।  
आरूढो सोहए अहियं । सिरे चूडामणी जहा ॥१०॥  
अह ऊसिएण छत्तेण । चामराहि य सोहिए ।  
दसारचक्केण य सो । सव्वओ परिवारिओ ॥११॥  
चौरङ्गिणीए सेनाए । रैयाए जहक्कमं ।  
तुरियाण सन्निनाएण । दिव्वेण गगणं फुसे ॥१२॥  
एयारिसाए इड्ढीए । जुतीए उत्तमाइ य ।  
नियगाओ भवणाओ । निज्जाओ वण्हिपुङ्गवो ॥१३॥  
अह सो तत्थ निज्जन्तो । दिस्स पाणे भयद्दुए ।  
वाडेहिं पञ्जरेहिं च । सन्निरुद्धे सुदुक्खिए ॥१४॥  
जीवियन्तं तु सम्पत्ते । मंसठा भक्खियव्वए ।  
पासेत्ता से महापन्ने । सारहिं इणम् अब्बवी ॥१५॥  
कस्स अठा इमे पाणा । एए सव्वे सुहेसिणो ।  
वाडेहिं पञ्जरेहिं च । सन्निरुद्धा य अच्छहिं ॥१६॥  
अह सारही तओ भणै । एए भद्दा उ पाणिणो ।  
तुज्झं विवाहकज्जम्मि । भोयावेउं बहुं जणं ॥१७॥  
सोऊण तस्स वयणं । बहुपाणिविणासणं ।  
चिन्तेइ से महापन्नो । साणुक्कोसे जिएहिउ ॥१८॥  
जै मज्झ कारणा एए । हम्मन्ति सुबहू जिया ।  
न मे एयं तु निस्सेसं । परलोगे भविस्सई ॥१९॥  
सो कुण्डलाण जुयलं । सुत्तगं च महायसो ।  
आभरणाणि य सव्वाणि । सारहिस्स पणामए ॥२०॥  
मणपरिणामे य कए । देवा य जहोइयं समोइण्णा ।  
सव्विड्ढीइ सपरिसा । निक्खमणं तस्स काउं जे ॥२१॥  
देवमणुस्सपरिवुडो । सीयारयणं तओ समारूढो ।  
निक्खमिय बारगाओ । रेवययम्मि ठिओ भगवं ॥२२॥  
उज्जाणं सम्पत्तो । ओइण्णो उत्तिमाउ सीयाओ ।  
साहस्सीइ परिवुडो । अह निक्खमई उ चित्ताहिं ॥२३॥  
अह से सुगन्धगन्धिए । तुरियं मौकुञ्चिए ।  
सयम् एव लुञ्चई केसे । पञ्चमुठीहिं समाहिओ ॥२४॥  
वासुदेवो य -अं भणै । लुत्तकेसं जिइन्दियं ।  
इच्छियमणोरहं तुरियं । पावसू तं दमीसरा ॥२५॥  
नाणेणं दंसणेणं य । चरित्तेण तहेव य ।  
खन्तीए मुत्तीए । वड्ढमाणो भवाहि य ॥२६॥  
एवं ते रामकेसवा । दसारा य बहू जणा ।  
अरिठणेमिं वन्दित्ता । अभिगया बारगापुरिं ॥२७॥  
सोऊण रायकन्ना । पव्वज्जं सा जिणस्स उ ।  
नीहासा य निराणन्दा । सोगेण उ समुत्थिया ॥२८॥  
राईमई विचिन्तेइ । धिरत्थु मम जीवियं ।  
जा हं तेण परिच्चत्ता । सेयं पव्वैउं मम ॥२९॥  
अह सा भमरसन्निभे । कुच्चफणगसाहिए ।  
सयमेव लुञ्चई केसे । धिइमन्ता ववस्सिया ॥३०॥  
वासुदेवो य -अं भणै । लुत्तकेसं जिइन्दियं ।  
संसारसागरं घोरं । तर कन्ने लहुं लहुं ॥३१॥  
सा पव्वैया सन्ती । पव्वावेसी तहिं बहुं ।  
सयणं परियणं चेव । सीलवन्ता बहुस्सुया ॥३२॥  
गिरिं रेवतयं जन्ती । वासेणुल्ला उ अन्तरा ।  
वासन्ते अन्धयारम्मि । अन्तो लयणस्स सा ठिया ॥३३॥  
चीवराइं विसारन्ती । जहा जाय त्ति पासिया ।  
रहनेमी भग्गचित्तो । पच्छा दिठो य तीइ वि ॥३४॥  
भीया य सा तहिं दठुं । एगन्ते सञ्जयं तयं ।  
बाहाहिं काउ सङ्गोप्फं । वेवमाणी निसीयई ॥३५॥  
अह सो वि रायपुत्तो । समुद्दविजयङ्गओ ।  
भीयं पवेवियं दठुं । इमं वक्कं उदाहरे ॥३६॥  
रहनेमी अहं भद्दे । सुरूवे चारुभासिणि ।  
ममं भयाहि सुयणु । न ते पीला भविस्सई ॥३७॥  
एहि ता भुञ्जिमो भोए । माणुस्सं खु सुदुल्लहं ।  
भुत्तभोगी पुणो पच्छा । जिणमग्गं चरिस्समो ॥३८॥  
दठूण रहनेमिं तं । भग्गुज्जोयपराजियं ।  
राईमई असम्भन्ता । अप्पाणं संवरे तहिं ॥३९॥  
अह सा रायवरकन्ना । सुठिया नियमव्वए ।  
जाई कुलं च सीलं च । रक्खमाणी तयं वए ॥४०॥  
जै सि रूवेण वेसमणो । ललिएण नलकुव्वरो ।  
तहा वि ते न इच्छामि । जै सि सक्खं पुरन्दरो ॥४१॥  
धिरत्थु ते जसोकामी । जो तं जीवियकारणा ।  
वन्तं इच्छसि आवाउं । सेयं ते मरणं भवे ॥४२॥  
अहं च भोगरायस्स । तं च सि अन्धगवण्हिणो ।  
मा कुले गन्धणा होमो । सञ्जमं निहुओ चर ॥४३॥  
जै तं काहिसि भावं । जा जा दच्छसि नारिओ ।  
वायाइद्धो व्व हढो । अठिअप्पा भविस्ससि ॥४४॥  
गोवालो भण्डवालो वा । जहा तद् दव्वणिस्सरो ।  
एवं अणिस्सरो तं पि । सामण्णस्स भविस्ससि ॥४५॥  
तीसे सो वयणं सोच्चा । सञ्जयाए सुभासियं ।  
अङ्कुसेण जहा नागो । धम्मे सम्पडिवाइओ ॥४६॥  
मणगुत्तो वयगुत्तो । कायगुत्तो जिइन्दिओ ।  
सामण्णं निच्चलं फासे । जावज् जीवं दढव्वओ ॥४७॥  
उग्गं तवं चरित्ताणं । जाया दोण्णि वि केवली ।  
सव्वं कम्मं खवित्ताणं । सिद्धिं पत्ता अणुत्तरं ॥४८॥  
एवं करेन्ति सम्बुद्धा । पण्डिया पवियक्खणा ।  
विणियअन्ति भोगेसु । जहा सो पुरिसोत्तमो ॥४९॥ त्ति बेमि ॥  
     ॥ रहनेमिज्जं समत्तं ॥२२॥  
    
उ।२३ केसिगोयमिज्जं त्रयोविंशम् अध्ययनम् ।  
    
जिणे पासि त्ति नामेण । अरहा लोगपूइओ ।  
सम्बुद्धप्पा य सव्वन्नू । धम्मतित्थयरे जिणे ॥१॥  
तस्स लोगपदीवस्स । आसि सीसे महायसे ।  
केसीकुमारसमणे । विज्जाचरणपारगे ॥२॥  
ओहिनाणसुए बुद्धे । सीससङ्घसमाउले ।  
गामाणुगामं रीयन्ते । सावत्थिं पुरम् आगए ॥३॥  
तिन्दुयं नाम उज्जाणं । तम्मी नगरमण्डले ।  
फासुए सिज्जसन्थारे । तत्थ वासम् उवागए ॥४॥  
अह तेणेव कालेणं । धम्मतित्थयरे जिणे ।  
भगवं वद्धमाणि त्ति । सव्वलोगम्मि विस्सुए ॥५॥  
तस्स लोगपदीवस्स । आसि सीसे महायसे ।  
भगवं गोयमे नामं । विज्जाचरणपारए ॥६॥  
बारसङ्गविऊ बुद्धे । सीससङ्घसमाउले ।  
गामाणुगामं रीयन्ते । से वि सावत्थिम् आगए ॥७॥  
कोठगं नाम उज्जाणं । तम्मी नगरमण्डले ।  
फासुए सिज्जसन्थारे । तत्थ वासम् उवागए॥८॥  
केसीकुमारसमणे । गोयमे य महायसे ।  
उभओ वि तत्थ विहरिंसु । अल्लीणा सुसमाहिया ॥९॥  
उभओ सीससङ्घाणं । सञ्जयाणं तवस्सिणं ।  
तत्थ चिन्ता समुप्पन्ना । गुणवन्ताण ताइणं ॥१०॥  
केरिसो वा इमो धम्मो । इमो धम्मो व केरिसो ।  
आयारधम्मपणिही । इमा वा सा व केरिसी ॥११॥  
चाउज्जामो य जो धम्मो । जो इमो पञ्चसिक्खिओ ।  
देसिओ वद्धमाणेण । पासेण य महामुणी ॥१२॥  
अचेलओ य जो धम्मो । जो इमो सन्तरुत्तरो ।  
एगकज्जपवन्नाणं । विसेसे किं नु कारणं ॥१३॥  
अह ते तत्थ सीसाणं । विन्नाय पवितक्कियं ।  
समागमे कयमई । उभओ केसिगोयमा ॥१४॥  
गोयमे पडिरूवन्नू । सीससङ्घसमाउले ।  
जेठं कुलम् अवेक्खन्तो । तिन्दुयं वणम् आगओ ॥१५॥  
केसी कुमारसमणे । गोयमं दिस्समागयं ।  
पडिरूवं पडिवत्तिं । सम्मं सम्पडिवज्जई ॥१६॥  
पलालं फासुयं तत्थ । पञ्चमं कुसतणाणि य ।  
गोयमस्स निसेज्जाए । खिप्पं सम्पणामए ॥१७॥  
केसीकुमारसमणे । गोयमे य महायसे ।  
उभओ निसण्णा सोहन्ति । चन्दसूरसमप्पभा ॥१८॥  
समागया बहू तत्थ । पासण्डा कोउगा मिया ।  
गिहत्थाणं चणेगाओ । साहस्सीओ समागया ॥१९॥  
देवदाणवगन्धव्वा । जक्खरक्खसकिन्नरा ।  
अदिस्साणं च भूयाणं । आसी तत्थ समागमो ॥२०॥  
पुच्छामि ते महाभाग । केसी गोयमम् अब्बवी ।  
तओ केसिं बुवन्तं तु । गोयमो इणम् अब्बवी ॥२१॥  
पुच्छ भन्ते जहिच्छं ते । केसिं गोयमम् अब्बवी ।  
तओ केसी अणुन्नाए । गोयमं इणम् अब्बवी ॥२२॥  
चाउज्जामो य जो धम्मो । जो इमो पञ्चसिक्खिओ ।  
देसिओ वद्धमाणेण । पासेण य महामुणी ॥२३॥  
एगकज्जपवन्नाणं । विसेसे किं नु कारणं ।  
धम्मे दुविहे मेहावि । कहं विप्पच्चओ न ते ॥२४॥  
तओ केसिं बुवन्तं तु । गोयमो इणम् अब्बवी ।  
पन्ना समिक्खए धम्म । तत्तं तत्तविणिच्छियं ॥२५॥  
पुरिमा उज्जुजडा उ । वङ्कजडा य पच्छिमा ।  
मज्झिमा उज्जुपन्ना उ । तेण धम्मे दुहा कए ॥२६॥  
पुरिमाणं दुव्विसोज्झो उ । चरिमाणं दुरणुपालओ ।  
कप्पो मज्झिमगाणं तु । सुविसोज्झो सुपालओ ॥२७॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥२८॥  
अचेलगो य जो धम्मो । जो इमो सन्तरुत्तरो ।  
देसिओ वद्धमाणेण । पासेण य महाजसा ॥२९॥  
एगकज्जपवन्नाणं । विसेसे किं नु कारणं ।  
लिङ्गे दुविहे मेहावी । कहं विप्पच्चओ न ते ॥३०॥  
केसिम् एवं बुवाणं तु । गोयमो इणम् अब्बवी ।  
विन्नाणेण समागम्म । धम्मसाहणम् इच्छियं ॥३१॥  
पच्चयत्थं च लोगस्स । नाणाविहविगप्पणं ।  
जत्तत्थं गहणत्थं च । लोगे लिङ्गपओयणं ॥३२॥  
अह भवे पैन्ना उ । मोक्खसब्भूयसाहणा ।  
नाणं च दंसणं चेव । चरित्तं चेव निच्छए ॥३३॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥३४॥  
अणेगाणं सहस्साणं । मज्झे चिठसि गोयमा ।  
ते य ते अहिगच्छन्ति । कहं ते निज्जिया तुमे ॥३५॥  
एगे जिए जिया पञ्च । पञ्च जिए जिया दस ।  
दसहा उ जिणित्ताणं । सव्वसत्तू जिणामहं ॥३६॥  
सत्तू य इइ के वुत्ते । केसी गोयमम् अब्बवी ।  
तओ केसिं बुवन्तं तु । गोयमो इणम् अब्बवी ॥३७॥  
एगप्पा अजिए सत्तू । कसाया इन्दियाणि य ।  
ते जिणित्तु जहानायं । विहरामि अहं मुणी ॥३८॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥३९॥  
दीसन्ति बहवे लोए । पासबद्धा सरीरिणो ।  
मुक्कपासो लहुब्भूओ । कहं विहरसी मुणी ॥४०॥  
ते पासे सव्वसो छित्ता । निहन्तूण उवायओ ।  
मुक्कपासो लहुब्भूओ । विहरामि अहं मुणी ॥४१॥  
पासा य इइ के वुत्ता । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥४२॥  
रागद्दोसादओ तिव्वा । नेहपासा भयङ्करा ।  
ते छिन्दित्ता जहानायं । विहरामि जहक्कम्मं ॥४३॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥४४॥  
अन्तोहिययसम्भूया । लया चिठै गोयमा ।  
फलेइ विसभक्खीणि । सा उ उद्धरिया कहं ॥४५॥  
तं लयं सव्वसो छित्ता । उद्धरित्ता समूलियं ।  
विहरामि जहानायं । मुक्को मि विसभक्खणं ॥४६॥  
लया य इइ का वुत्ता । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥४७॥  
भवतण्हा लया वुत्ता । भीमा भीमफलोदया ।  
तम् उद्धिच्चा जहानायं । विहरामि जहासुहं ॥४८॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥४९॥  
सम्पज्जलिया घोरा । अग्गी चिठै गोयमा ।  
जे डहन्ति सरीरत्थे । कहं विज्झाविया तुमे ॥५०॥  
महामेहप्पसूयाओ । गिज्झ वारि जलुत्तमं ।  
सिञ्चामि सययं देहं । सित्ता नो व डहन्ति मे ॥५१॥  
अग्गी य इइ के वुत्ता । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥५२॥  
कसाया अग्गिणो वुत्ता । सुयसीलतवो जलं ।  
सुयधाराभिहया सन्ता । भिन्ना हु न डहन्ति मे ॥५३॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥५४॥  
अयं साहसिओ भीमो । दुठस्सो परिधावई ।  
जंसि गोयममारूढो । कहं तेण न हीरसि ॥५५॥  
पधावन्तं निगिण्हामि । सुयरस्सीसमाहियं ।  
न मे गच्छै उम्मग्गं । मग्गं च पडिवज्जई ॥५६॥  
आसे य इइ के वुत्ते । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥५७॥  
मणो साहसिओ भीमो । दुठस्सो परिधावई ।  
तं सम्मं तु निगिण्हामि । धम्मसिक्खाइ कन्थगं ॥५८॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥५९॥  
कुप्पहा बहवो लोए । जेहिं नासन्ति जन्तुणो ।  
अद्धाणे कह वअन्ते । तं न नाससि गोयमा ॥६०॥  
जे य मग्गेण गच्छन्ति । जे य उम्मग्गपठिया ।  
ते सव्वे वेइया मज्झं । तो न नस्सामहं मुणी ॥६१॥  
मग्गे य इइ के वुत्ते । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥६२॥  
कुप्पवयणपासण्डी । सव्वे उम्मग्गपठिया ।  
सम्मग्गं तु जिणक्खायं । एस मग्गे हि उत्तमे ॥६३॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥६४॥  
महाउदगवेगेण । वुज्झमाणाण पाणिणं ।  
सरणं गई पैठा य । दीवं कं मन्नसी मुणी ॥६५॥  
अत्थि एगो महादीवो । वारिमज्झे महालओ ।  
महाउदगवेगस्स । गई तत्थ न विज्जई ॥६६॥  
दीवे य इइ के वुत्ते । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥६७॥  
जरामरणवेगेणं । वुज्झमाणाण पाणिणं ।  
धम्मो दीवो पैठा य । गई सरणम् उत्तमं ॥६८॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥६९॥  
अण्णवंसि महोहंसि । नावा विपरिधावई ।  
जंसि गोयममारूढो । कहं पारं गमिस्ससि ॥७०॥  
जा उ सस्साविणी नावा । न सा पारस्स गामिणी ।  
जा निरस्साविणी नावा । सा उ पारस्स गामिणी ॥७१॥  
नावा य इइ का वुत्ता । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥७२॥  
सरीरम् आहु नाव त्ति । जीवे वुच्चै नाविओ ।  
संसारो अण्णवो वुत्तो । जं तरन्ति महेसिणो ॥७३॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥७४॥  
अन्धयारे तमे घोरे । चिठन्ति पाणिणो बहू ।  
को करिस्सै उज्जोयं । सव्वलोगम्मि पाणिणं ॥७५॥  
उग्गओ विमलो भाणू । सव्वलोयपभङ्करो ।  
सो करिस्सै उज्जोयं । सव्वलोयम्मि पाणिणं ॥७६॥  
भाणू य इइ के वुत्ते । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥७७॥  
उग्गओ खीणसंसारो । सव्वन्नू जिणभक्खरो ।  
सो करिस्सै उज्जोयं । सव्वलोयम्मि पाणिणं ॥७८॥  
साहु गोयम पन्ना ते । छिन्नो मे संसओ इमो ।  
अन्नो वि संसओ मज्झं । तं मे कहसु गोयमा ॥७९॥  
सारीरमाणसे दुक्खे । बज्झमाणाण पाणिणं ।  
खेमं सिवम् अणाबाहं । ठाणं किं मन्नसी मुणी ॥८०॥  
अत्थि एगं धुवं ठाणं । लोगग्गम्मि दुरारुहं ।  
जत्थ नत्थि जरा मच्चू । वाहिणो वेयणा तहा ॥८१॥  
ठाणे य इइ के वुत्ते । केसी गोयमम् अब्बवी ।  
केसिम् एवं बुवन्तं तु । गोयमो इणम् अब्बवी ॥८२॥  
निव्वाणं ति अबाहं ति । सिद्धी लोगग्गम् एव य ।  
खेमं सिवं अणाबाहं । जं चरन्ति महेसिणो ॥८३॥  
तं ठाणं सासयं वासं । लोयग्गम्मि दुरारुहं ।  
जं सम्पत्ता न सोयन्ति । भवोहन्तकरा मुणी ॥८४॥  
साहु गोयम पन्ना ते । छिन्नो मे संसओ इमो ।  
नमो ते संसयातीत । सव्वसुत्तमहोयही ॥८५॥  
एवं तु संसए छिन्ने । केसी घोरपरक्कमे ।  
अभिवन्दित्ता सिरसा । गोयमं तु महायसं ॥८६॥  
पञ्चमहव्वयधम्मं । पडिवज्जै भावओ ।  
पुरिमस्स पच्छिमम्मि । मग्गे तत्थ सुहावहे ॥८७॥  
केसीगोयमओ निच्चं । तम्मि आसि समागमे ।  
सुयसीलसमुक्कंसो । महत्थत्थविणिच्छओ ॥८८॥  
तोसिया परिसा सव्वा । सम्मग्गं समुवठिया ।  
सन्थुया ते पसीयन्तु । भयवं केसिगोयमे ॥८९॥ त्ति बेमि ॥  
      ॥ केसिगोयमिज्जं समत्तं ॥२३॥  
    
उ।२४ समिईओ चतुविंशं अध्ययनम् ।  
    
अठ पवयणमायाओ । समिई गुत्ती तहेव य ।  
पञ्चेव य समिईओ । तओ गुत्तीओ आहिया ॥१॥  
इरियाभासेसणादाणे । उच्चारे समिई इय ।  
मणगुत्ती वयगुत्ती । कायगुत्ती य अठमा ॥२॥  
एयाओ अठ समिईओ । समासेण वियाहिया ।  
दुवालसङ्गं जिणक्खायं । मायं जत्थ उ पवयणं ॥३॥  
आलम्बणेण कालेण । मग्गेण जयणाय य ।  
चौकारणपरिसुद्धं । सञ्जए इरियं रिए ॥४॥  
तत्थ आलम्बणं नाणं । दंसणं चरणं तहा ।  
काले य दिवसे वुत्ते । मग्गे उप्पहवज्जिए ॥५॥  
दव्वओ खेत्तओ चेव । कालओ भावओ तहा ।  
जायणा चौव्विहा वुत्ता । तं मे कित्तयओ सुण ॥६॥  
दव्वओ चक्खुसा पेहे । जुगमित्तं च खेत्तओ ।  
कालओ जाव रीइज्जा । उवौत्ते य भावओ ॥७॥  
इन्दियत्थे विवज्जित्ता । सज्झायं चेव पञ्चहा ।  
तम् मुत्ती तप् पुरक्कारे । उवौत्ते रियं रिए ॥८॥  
कोहे माणे य मायाए । लोभे य उवौत्तया ।  
हासे भए मोहरिए । विकहासु तहेव च ॥९॥  
एयाइं अठ ठाणाइं । परिवज्जित्तु सञ्जए ।  
असावज्जं मियं काले । भासं भासिज्ज पन्नवं ॥१०॥  
गवेसणाए गहणे य । परिभोगेसणाय य ।  
आहारोवहिसेज्जाए । एए तिन्नि विसोहए ॥११॥  
उग्गमुप्पायणं पढमे । बीए सोहेज्ज एसणं ।  
परिभोयम्मि चौक्कं । विसोहेज्ज जयं जई ॥१२॥  
ओहोवहोवग्गहियं । भण्डगं दुविहं मुणी ।  
गिण्हन्तो निक्खिवन्तो वा । पौञ्जेज्ज इमं विहिं ॥१३॥  
चक्खुसा पडिलेहित्ता । पमज्जेज्ज जयं जई ।  
आइए निक्खिवेज्जा वा । दुहओ वी समिए सया ॥१४॥  
उच्चारं पासवणं । खेलं सिङ्घाणजल्लियं ।  
आहारं उवहिं देहं । अन्नं वावि तहाविहं ॥१५॥  
अणावायम् असंलोए । अणोवाए चेव होइ संलोए ।  
आवायम् असंलोए । आवाए चेव संलोए ॥१६॥  
अणावायम् असंलोए । परस्सणुवघाइए ।  
समे अज्झुसिरे यावि । अचिरकालकयम्मि य ॥१७॥  
वित्थिण्णे दूरम् ओगाढे । नासन्ने विलवज्जिए ।  
तसपाणबीयरहिए । उच्चाराईणि वोसिरे ॥१८॥  
एयाओ पञ्च समिईओ । समासेण वियाहिया ।  
एत्तो य तत्तो गुत्तीओ । वोच्छामि अणुपुव्वसो ॥१९॥  
सच्चा तहेव मोसा य । सच्चमोसा तहेव य ।  
चौत्थी असच्चमोसा य । मणगुत्तीओ चौव्विहा ॥२०॥  
संरम्भसमारम्भे । आरम्भे य तहेव य ।  
मणं पवत्तमाणं तु । नियत्तेज्ज जयं जई ॥२१॥  
सच्चा तहेव मोसा य । सच्चमोसा तहेव य ।  
चौत्थी असच्चमोसा य । वैगुत्ती चौव्विहा ॥२२॥  
संरम्भसमारम्भे । आरम्भे य तहेव य ।  
वयं पवत्तमाणं तु । नियत्तेज्ज जयं जई ॥२३॥  
ठाणे निसीयणे चेव । तहेव य तुयअणे ।  
उल्लङ्घणपल्लङ्घणे । इन्दियाण य जुञ्जणे ॥२४॥  
संरम्भसमारम्भे । आरम्भम्मि तहेव य ।  
कायं पवत्तमाणं तु । नियत्तेज्ज जयं जई ॥२५॥  
एयाओ पञ्च समिईओ । चरणस्स य पवत्तणे ।  
गुत्ती नियत्तणे वुत्ता । असुभत्थेसु सव्वसो ॥२६॥  
एसा पवयणमाया । जे सम्मं आयरे मुणी ।  
से खिप्पं सव्वसंसारा । विप्पमुच्चै पण्डिए ॥२७॥ त्ति बेमि ॥  
     ॥ समिईओ समत्ताउ ॥२४॥  
    
उ।२५ जन्नैज्जं पञ्चविंशम् अध्ययनम्।  
    
माहणकुलसम्भूओ । आसि विप्पो महायसो ।  
जायाई जमजन्नम्मि । जयघोसि त्ति नामओ ॥१॥  
इन्दियग्गामनिग्गाही । मग्गगामी महामुणी ।  
गामाणुग्गामं रीयन्ते । पत्ते वाणारसिं पुरिं ॥२॥  
वाणारसीए बहिया । उज्जाणम्मि मणोरमे ।  
फासुए सेज्जसन्थारे । तत्थ वासम् उवागए ॥३॥  
अह तेणेव कालेणं । पुरीए तत्थ माहणे ।  
विजयघोसि त्ति नामेण । जन्नं जयै वेयवी ॥४॥  
अह से तत्थ अणगारे । मासक्खमणपारणे ।  
विजयघोसस्स जन्नम्मि । भिक्खमठा उवठिए ॥५॥  
समुवठियं तहिं सन्तं । जायगो पडिसेहए ।  
न हु दाहामि ते भिक्खं । भिक्खू जायाहि अन्नओ ॥६॥  
जे य वेयविऊ विप्पा । जन्नठा य जे दिया ।  
जोइसङ्गविऊ जे य । जे य धम्माण पारगा ॥७॥  
जे समत्था समुद्धत्तुं । परम् अप्पाणम् एव य ।  
तेसिं अन्नमिणं देयं । भो भिक्खू सव्वकामियं ॥८॥  
सो तत्थ एव पडिसिद्धो । जायगेण महामुणी ।  
न वि रुठो न वि तुठो । उत्तिमठगवेसओ ॥९॥  
नन्नठं पाणहेउं वा । न वि निव्वाहणाय वा ।  
तेसिं विमोक्खणठाए । इणं वयणम् अब्बवी ॥१०॥  
नवि जाणसि वेयमुहं । नवि जन्नाण जं मुहं ।  
नक्खत्ताण मुहं जं च । जं च धम्माण वा मुहं ॥११॥  
जे समत्था समुद्धत्तुं । परम् अप्पाणम् एव य ।  
न ते तुमं वियाणासि । अह जाणासि तो भण ॥१२॥  
तस्सक्खेवपमोक्खं तु । अवयन्तो तहिं दिओ ।  
सपरिसो पञ्जली होउं । पुच्छई तं महामुणिं ॥१३॥  
वेयाणं च मुहं बूहि । बूहि जन्नाण जं मुहं ।  
नक्खत्ताण मुहं बूहि । बूहि धम्माण वा मुहं ॥१४॥  
जे समत्था समुद्धत्तुं । परम् अप्पाणम् एव य ।  
एयं मे संसयं सव्वं । साहू कहसु पुच्छिओ ॥१५॥  
अग्गिहुत्तमुहा वेया । जन्नठी वेयसा मुहं ।  
नक्खत्ताण मुहं चन्दो । धम्माण कासवो मुहं ॥१६॥  
जहा चन्दं गहाईया । चिठन्ती पञ्जलीउडा ।  
वन्दमाणा नमंसन्ता । उत्तमं मणहारिणो ॥१७॥  
अजाणगा जन्नवाई । विज्जामाहणसम्पया ।  
गूढा सज्झायतवसा । भासच्छन्ना इवग्गिणो ॥१८॥  
जो लोए बम्भणो वुत्तो । अग्गीव महिओ जहा ।  
सया कुसलसन्दिठं । तं वयं बूम माहणं ॥१९॥  
जो न सज्जै आगन्तुं । पव्वयन्तो न सोयई ।  
रमै अज्जवयणम्मि । तं वयं बूम माहणं ॥२०॥   
जायरूवं जहामठं । निद्धन्तमलपावगं ।  
रागदोसभयाईयं । तं वयं बूम माहणं ॥२१॥  
तवस्सियं किसं दन्तं । अवचियमंससोणियं ।  
सुव्वयं पत्तनिव्वाणं । तं वयं बूम माहणं ॥२२॥  
तसपाणे वियाणेत्ता । सङ्गहेण य थावरे ।  
जो न हिंसै तिविहेण । तं वयं बूम माहणं ॥२३॥  
कोहा वा जै वा हासा । लोहा वा जै वा भया ।  
मुसं न वयई जो उ । तं वयं बूम माहणं ॥२४॥  
चित्तमन्तम् अचित्तं वा । अप्पं वा जै वा बहुं ।  
न गिण्हाइ अदत्तं जे । तं वयं बूम माहणं ॥२५॥  
दिव्वमाणुसतेरिच्छं । जो न सेवै मेहुणं ।  
मणसा कायवक्केणं । तं वयं बूम माहणं ॥२६॥  
जहा पोमं जले जायं । नोवलिप्पै वारिणा ।  
एवं अलित्तं कामेहिं । तं वयं बूम माहणं ॥२७॥  
अलोलुयं मुहाजीविं । अणगारं अकिञ्चनं ।  
असंसत्तं गिहत्थेसु । तं वयं बूम माहणं ॥२८॥  
जहित्ता पुव्वसञ्जोगं । नाइसङ्गे य बन्धवे ।  
जो न सज्जै भोगेसुं । तं वयं बूम माहणं ॥२९॥  
पसुबन्धा सव्ववेया य । जठं च पावकम्मुणा ।  
न तं तायन्ति दुस्सीलं । कम्माणि बलवन्ति हि ॥३०॥  
न वि मुण्डिएण समणो । न ओङ्कारेण बम्भणो ।  
न मुणी रण्णवासेणं । कुसचीरेण तावसो ॥३१॥  
समयाए समणो होइ । बम्भचेरेण बम्भणो ।  
नाणेण उ मुणी होइ । तवेण होइ तावसो ॥३२॥  
कम्मुणा बम्भणो होइ । कम्मुणा होइ खत्तिओ ।  
वैसो कम्मुणा होइ । सुद्दो हवै कम्मुणा ॥३३॥  
एए पाउकरे बुद्धे । जेहिं होइ सिणायओ ।  
सव्वकम्मविनिम्मुक्कं । तं वयं बूम माहणं ॥३४॥  
एवं गुणसमाउत्ता । जे भवन्ति दिउत्तमा ।  
ते समत्था उ उद्धत्तुं । परम् अप्पाणम् एव य ॥३५॥  
एवं तु संसए छिन्ने । विजयघोसे य माहणे ।  
समुदाय तयं तं तु । जयघोसं महामुणिं ॥३६॥  
तुठे य विजयघोसे । इणम् उदाहु कयञ्जली ।  
माहणत्तं जहाभूयं । सुठु मे उवदंसियं ॥३७॥  
तुब्भे जैया जन्नाणं । तुब्भे वेयविऊविऊ ।  
जोइसङ्गविऊ तुब्भे । तुब्भे धम्माण पारगा ॥३८॥  
तुब्भे समत्था उद्धत्तुं । परम् अप्पाणम् एव य ।  
तम् अणुग्गहं करेहम्हं । भिक्खेणं भिक्खु उत्तमा ॥३९॥  
न कज्जं मज्झ भिक्खेण । खिप्पं निक्खमसू दिया ।  
मा भमिहिसि भयावए । घोरे संसारसागरे ॥४०॥  
उवलेवो होइ भोगेसु । अभोगी नोवलिप्पई ।  
भोगी भमै संसारे । अभोगी विप्पमुच्चई ॥४१॥  
उल्लो सुक्खो य दो छूढा । गोलया मैयामया ।  
दो वि आवडिया कुड्डे । जो उल्लो सो ऽत्थ लग्गई ॥४२॥  
एवं लग्गन्ति दुम्मेहा । जे नरा कामलालसा ।  
विरत्ता उ न लग्गन्ति । जहा से सुक्खगोलए ॥४३॥  
एवं से विजयघोसे । जयघोसस्स अन्तिए ।  
अणगारस्स निक्खन्तो । धम्मं सोच्चा अणुत्तरं ॥४४॥  
खवित्ता पुव्वकम्माइं । सञ्जमेण तवेण य ।  
जयघोसविजयघोसा । सिद्धिं पत्ता अणुत्तरं ॥४५॥ ॥ त्ति बेमि ॥  
     ॥ जन्नैज्जं समत्तं ॥२५॥  
    
उ।२६ सामायारी षड्विंशतितमम् अध्ययनम् ।  
    
सामायारिं पवक्खामि । सव्वदुक्खविमोक्खणिं ।  
जं चरित्ताण निग्गन्था । तिण्णा संसारसागरं ॥१॥  
पढमा आवस्सिया नाम । बिइया य निसीहिया ũ।  
आपुच्छणा य तैया । चौत्थी पडिपुच्छणा ॥२॥  
पञ्चमी छन्दणा नाम । इच्छाकारो य छठओ ।  
सत्तमो मिच्छकारो उ । तहक्कारो य अठमो ॥३॥  
अब्भुठाणं च नवमं । दसमी उवसम्पदा ।  
एसा दसङ्गा साहूणं । सामायरी पवेइया ॥४॥  
गमणे आवस्सियं कुज्जा । ठाणे कुज्ज निसीहियंũ।  
आपुच्छणं सयङ्करणे । परकरणे पडिपुच्छणं ॥५॥  
छन्दणा दव्वजाएणं । इच्छाकारो य सारणे ।  
मिच्छाकारो य निन्दाए । तहक्कारो पडिस्सुए ॥६॥  
अब्भुठाणं गुरूपूया । अच्छणे उवसम्पदा ।  
एवं दुपञ्चसञ्जुत्ता । सामायारी पवेइयाũ॥७॥  
पुव्विल्लम्मि चौब्भाए । आइच्चम्मि समुठिए ।  
भण्डयं पडिलेहित्ता । वन्दित्ता य तओ गुरुं ॥८॥  
पुच्छिज्ज पञ्जलिउडो । किं कायव्वं मए इह ।  
इच्छं निओइउं भन्ते । वेयावच्चे व सज्झाए ॥९॥  
वेयावच्चे निउत्तेण । कायव्वं अगिलायओ ।  
सज्झाए वा निउत्तेण । सव्वदुक्खविमोक्खणे ॥१०॥  
दिवसस्स चौरो भागे । भिक्खू कुज्जा वियक्खणो ।  
तओ उत्तरगुणे कुज्जा । दिणभागेसु चौसु वि ॥११॥  
पढमं पोरिसि सज्झायं । बीयं झाणं झियायई ।  
तैयाए भिक्खायरियं । पुणो चौत्थीइ सज्झायं ॥१२॥  
आसाढे मासे दुपया । पोसे मासे चौप्पया ।  
चित्तासोएसु मासेसु । तिप्पया हवै पोरिसी ॥१३॥  
अङ्गुलं सत्तरत्तेणं । पक्खेणं च दुरङ्गुलं ।  
वड्ढए हायए वावि । मासेणं चौरङ्गुलं ॥१४॥  
आसाढबहुलपक्खे । भद्दवए कत्तिए य पोसे य ।  
फग्गुणवाइसाहेसु य । बोद्धव्वा ओमरत्ताओ ॥१५॥  
जेठामूले आसाढसावणे । छहिं अङ्गुलेहिं पडिलेहा ।  
अठहिं बीयतयम्मि । तैए दस अठहिं चौत्थे ॥१६॥  
रत्तिं पि चौरो भागे । भिक्खू कुज्जा वियक्खणो ।  
तओ उत्तरगुणे कुज्जा । राइभाएसु चौसु वि ॥१७॥  
पढमं पोरिसि सज्झायं । बीयं झाणं झियायई ।  
तैयाए निद्दमोक्खं तु । चौत्थी भुज्जो वि सज्झायं ॥१८॥  
जं नेइ जया रत्तिं । नक्खत्तं तम्मि नहचौब्भाए ।  
सम्पत्ते विरमेज्जा । सज्झायं पओसकालम्मि ॥१९॥  
तम्मेव य नक्खत्ते । गयणचौब्भागसावसेसम्मि ।  
वेरत्तियं पि कालं । पडिलेहित्ता मुणी कुज्जा ॥२०॥  
पुव्विल्लम्मि चौब्भाए । पडिलेहित्ताण भण्डयं ।  
गुरुं वन्दित्तु सज्झायं । कुज्जा दुक्खविमोक्खणं ॥२१॥  
पोरिसीए चौब्भाए । वन्दित्ताण तओ गुरुं ।  
अपडिक्कमित्ता कालस्स । भायणं पडिलेहए ॥२२॥  
मुहपोत्तिं पडिलेहित्ता । पडिलेहिज्ज गोच्छगं ।  
गोच्छगलैयङ्गुलिओ । वत्थाइं पडिलेहए ॥२३॥  
उड्ढं थिरं अतुरियं । पुव्वं ता वत्थम् एव पडिलेहे ।  
तो बिइयं पप्फोडे । तैयं च पुणो पमज्जिज्ज ॥२४॥  
अणच्चावियं अवलियं । अणाणुबन्धिम् अमोसलिं चेव ।  
छप्पुरिमा नव खोडा । पाणीपाणिविसोहणं ॥२५॥  
आरभडा सम्मद्दा । वज्जेयव्वा य मोसली तैया ।  
पप्फोडणा चौत्थी । विक्खित्ता वेइया छठी ॥२६॥  
पसिढिलपलम्बलोला । एगा मोसा अणेगरूवधुणा ।  
कुणै पमाणिपमायं । सङ्कियगणणोवगं कुज्जा ॥२७॥  
अणूणाइरित्तपडिलेहा । अविवच्चासा तहेव य ।  
पढमं पयं पसत्थं । सेसाणि य अप्पसत्थाइं ॥२८॥  
पडिलेहणं कुणन्तो । मिहोकहं कुणै जणवयकहं वा ।  
देइ व पच्चक्खाणं । वाएइ सयं पडिच्छै वा ॥२९॥  
पुढवीणाउक्काए । तेऊ-वाऊ-वणस्सै-तसाणं ।  
पडिलेहणापमत्तो । छण्हं पि विराहओ होइ ॥३०॥  
पुढवीणाउक्काए । तेऊ-वाऊ-वणस्सै-तसाणं ।  
पडिलेहणाआउत्तो । छण्हं संरक्खओ होइ ॥३१॥  
तैयाए पोरिसीए । भत्तं पाणं गवेसए ।  
छण्हं अन्नयराए । कारणम्मि समुठिए ॥३२॥  
वेयण-वेयावच्चे । इरियठाए य सञ्जमठाए ।  
तह पाणवत्तियाए । छठं पुण धम्मचिन्ताए ॥३३॥  
निग्गन्थो धिइमन्तो । निग्गन्थी वि न करेज्ज छहिं चेव ।  
थाणेहि उ इमेहिं । अणैक्कमणाइ से होइ ॥३४॥  
आयङ्के उवसग्गे । तितिक्खया बम्भचेरगुत्तीसु ।  
पाणिदया तवहेउं । सरीरवोच्छेयणठाए ॥३५॥  
अवसेसं भण्डगं गिज्झ । चक्खुसा पडिलेहए ।  
परम् अद्धजोयणाओ । विहारं विहरए मुणी ॥३६॥  
चौत्थीए पोरिसीए । निक्खिवित्ताण भायणं ।  
सज्झायं तओ कुज्जा । सव्वभावविभावणं ॥३७॥  
पोरिसीए चौब्भाए । वन्दित्ताण तओ गुरुं ।  
पडिक्कमित्ता कालस्स । सेज्जं तु पडिलेहए ॥३८॥  
पासवणुच्चारभूमिं च । पडिलेहिज्ज जयं जई ।  
काउस्सग्गं तओ कुज्जा । सव्वदुक्खविमोक्खणं ॥३९॥  
देवसियं च अईयारं । चिन्तिज्जा अणुपुव्वसो ।  
नाणे य दंसणे चेव । चरित्तम्मि तहेव य ॥४०॥  
पारियकाउस्सग्गो । वन्दित्ताण तओ गुरुं ।  
देसियं तु अईयारं । आलोएज्ज जहक्कमं ॥४१॥  
पडिक्कमित्तु निस्सल्लो । वन्दित्ताण तओ गुरुं ।  
काउस्सग्गं तओ कुज्जा । सव्वदुक्खविमोक्खणं ॥४२॥  
पारियकाउस्सग्गो । वन्दित्ताण तओ गुरुं ।  
थुइमङ्गलं च काऊण । कालं सम्पडिलेहए ॥४३॥  
पढमं पोरिसि सज्झायं । बितियं झाणं झियायई ।  
तैयाए निद्दमोक्खं तु । सज्झायं तु चौत्थिए ॥४४॥  
पोरिसीए चौत्थीए । कालं तु पडिलेहिया ।  
सज्झायं तु तओ कुज्जा । अबोहेन्तो असञ्जए ॥४५॥  
पोरिसीए चौब्भाए । वन्दिऊण तओ गुरुं ।  
पडिक्कमित्तु कालस्स । कालं तु पडिलेहए ॥४६॥  
आगए कायवोस्सग्गे । सव्वदुक्खविमोक्खणे ।  
काउस्सग्गं तओ कुज्जा । सव्वदुक्खविमोक्खणं ॥४७॥  
राइयं च अईयारं । चिन्तिज्ज अणुपुव्वसो ।  
नाणम्मि दंसणम्मि य । चरित्तम्मि तवम्मि य ॥४८॥  
पारियकाउस्सग्गो । वन्दित्ताण तओ गुरुं ।  
राइयं तु अईयारं । आलोएज्ज जहक्कमं ॥४९॥  
पडिक्कमित्तु निस्सलो । वन्दित्ताण तओ गुरुं ।  
काउस्सग्गं तओ कुज्जा । सव्वदुक्खविमोक्खणं ॥५०॥  
किं तवं पडिवज्जामि । एवं तत्थ विचिन्तए ।  
काउस्सग्गं तु पारित्ता । वन्दई य तओ गुरुं ॥५१॥  
पारियकाउस्सग्गो । वन्दित्ताण तओ गुरुं ।  
तवं तु पडिवज्जेज्जा । कुज्जा सिद्धाण सन्थवं ॥५२॥  
एसा सामायारी । समासेण वियाहिया ।  
जं चरित्ता बहू जीवा । तिण्णा संसारसागरं ॥५३॥ त्ति बेमि ॥  
     ॥ सामायारी समत्ता ॥२६॥  
    
उ।२७ खलुङ्किज्जं सप्तविंशतितमम् अध्ययनम् ।  
    
थेरे गणहरे गग्गे । मुणी आसि विसारए ।  
आइण्णे गणिभावम्मि । समाहिं पडिसन्धए ॥१॥  
वहणे वहमाणस्स । कन्तारं ऐवत्तई ।  
जोगे वहमाणस्स । संसारो ऐवत्तई ॥२॥  
खलुङ्के जो उ जोएइ । विहम्माणो किलिस्सई ।  
असमाहिं च वेएइ । तोत्तओ से य भज्जई ॥३॥  
एगं डसै पुच्छम्मि । एगं विन्धै ऽभिक्खणं ।  
एगो भञ्जै समिलं । एगो उप्पहपठिओ ॥४॥  
एगो पडै पासेणं । निवेसै निवज्जई ।  
उक्कुद्दै उप्फिडै । सढे बालगवी वए ॥५॥  
माई मुद्धेण पडै । कुद्धे गच्छे पडिप्पहं ।  
मयलक्खेण चिठई । वेगेण य पहावई ॥६॥  
छिन्नाले छिन्दै सेल्लिं । दुद्दन्तो भञ्जए जुगं ।  
से वि य सुस्सुयाइत्ता । उज्जहित्ता पलायए ॥७॥  
खलुङ्का जारिसा जोज्जा । दुस्सीसा वि हु तारिसा ।  
जोइया धम्मजाणम्मि । भज्जन्ती धिइदुब्बला ॥८॥  
इड्ढीगारविए एगे । एगे ऽत्थ रसगारवे ।  
सायागारविए एगे । एगे सुचिरकोहणे ॥९॥  
भिक्खालसिए एगे । एगे ओमाणभीरुए ।  
थद्धे एगे अणुससम्मी । हेऊहिं कारणेहि य ॥१०॥  
सो वि अन्तरभासिल्लो । दोसम् एव पकुव्वई ।  
आयरियाणं तु वयणं । पडिकूलेइ ऽभिक्खणं ॥११॥  
न सा ममं वियाणाइ । न य सा मज्झ दाहिई ।  
निग्गया होहिई मन्ने । साहू अन्नो ऽत्थ वच्चौ ॥१२॥  
पेसिया पलिउञ्चन्ति ते । परियन्ति समन्तओ ।  
रायवेठिं च मन्नन्ता । करेन्ति भिउडिं मुहे ॥१३॥  
वाइया सङ्गहिया चेव । भत्तपाणेण पोसिया ।  
जायपक्खा जहा हंसा । पक्कमन्ति दिसो दिसिं ॥१४॥  
अह सारही विचिन्तेइ । खलुङ्केहिं समागओ ।  
किं मज्झ दुठसीसेहिं । अप्पा मे अवसीयई ॥१५॥  
जारिसा मम सीसाओ । तारिसा गलिगद्दहा ।  
गलिगद्दहे जहित्ताणं । दढं पगिण्हई तवं ॥१६॥  
मिउमद्दवसम्पन्नो । गम्भीरो सुसमाहिओ ।  
विहरै महिं महप्पा । सीलभूएण अप्पणा ॥१७॥ त्ति बेमि ॥  
     ॥ खलुङ्किज्जं समत्तं ॥२७॥  
    
उ।२८ मोक्खमग्गगई अषाविंशतितमम् अध्ययनम् ।  
    
मोक्खमग्गगैं तच्चं । सुणेह जिणभासियं ।  
चौकारणसञ्जुत्तं । नाणदंसणलक्खणं ॥१॥  
नाणं च दंसणं चेव । चरित्तं च तवो तहा ।  
एस मग्गु त्ति पन्नत्तो । जिणेहिं वरदंसिहिं ॥२॥  
नाणं च दंसणं चेव । चरित्तं च तवो तहा ।  
एयमग्गम् अणुप्पत्ता । जीवा गच्छन्ति सोग्गैं ॥३॥  
तत्थ पञ्चविहं नाणं । सुयं आभिनिबोहियं ।  
ओहिनाणं तु तैयं । मणनाणं च केवलं ॥४॥  
एयं पञ्चविहं नाणं । दव्वाण य गुणाण य ।  
पज्जवाण य सव्वेसिं । नाणं नाणीहि दंसियं ॥५॥  
गुणाणम् आसओ दव्वं । एगदव्वस्सिया गुणा ।  
लक्खणं पज्जवाणं तु । उभओ अस्सिया भवे ॥६॥  
धम्मो अहम्मो आगासं । कालो पुग्गल-जन्तवो ।  
एस लोगो त्ति पन्नत्तो । जिणेहिं वरदंसिहिं ॥७॥  
धम्मो अहम्मो आगासं । दव्वं इक्किक्कम् आहियं ।  
अणन्ताणि य दव्वाणि । कालो पुग्गल-जन्तवो ॥८॥  
गैलक्खणो उ धम्मो । अहम्मो ठाणलक्खणो ।  
भायणं सव्वदव्वाणं । नहं ओगाहलक्खणं ॥९॥  
वत्तणालक्खणो कालो । जीवो उवओगलक्खणो ।  
नाणेणं दंसणेणं च । सुहेण य दुहेण य ॥१०॥  
नाणं च दंसणं चेव । चरित्तं च तवो तहा ।  
वीरियं उवओगो य । एयं जीवस्स लक्खणं ॥११॥  
सद्दन्धयारणुज्जोओ । पहा छाया तवे इ वा ।  
वण्णरसगन्धफासा । पुग्गलाणं तु लक्खणं ॥१२॥  
एगत्तं च पुहत्तं च । सङ्खा सण्ठाणम् एव य ।  
सञ्जोगा य विभागा य । पज्जवाणं तु लक्खणं ॥१३॥  
जीवाजीवा य बन्धो य । पुण्णं पावासवा तहा ।  
संवरो निज्जरा मोक्खो । सन्तेए तहिया नव ॥१४॥  
तहियाणं तु भावाणं । सब्भावे उवएसणं ।  
भावेणं सद्दहन्तस्स । सम्मत्तं तं वियाहियं ॥१५॥  
निसग्गुवएसरुई । आणरुई सुत्त-बीयरुइम् एव ।  
अभिगम-वित्थाररुई । किरिया-सङ्खेव-धम्मरुई ॥१६॥  
भूयत्थेणाहिगया । जीवाजीवा य पुण्णपावं च ।  
सहसम्मुइयासवसंवरो य । रोएइ उ निसग्गो ॥१७॥  
जो जिणदिठे भावे । चौव्विहे सद्दहाइ सयम् एव ।  
एमेव नन्नह त्तिय । स निसग्गरुइ त्ति नायव्वो ॥१८॥  
एए चेव उ भावे । उवैठे जो परेण सद्दहई ।  
छौमत्थेण जिणेण व । उवएसरुइ त्ति नायव्वो ॥१९॥  
रागो दोसो मोहो । अन्नाणं जस्स अवगयं होइ ।  
आणाए रोएन्तो । सो खलु आणारुई नामं ॥२०॥  
जो सुत्तम् अहिज्जन्तो । सुएण ओगाहई उ सम्मत्तं ।  
अङ्गेण बहिरेण व । सो सुत्तरुइ त्ति नायव्वो ॥२१॥  
एगेण अणेगाइं । पयाइं जो पसरई उ सम्मत्तं ।  
उदए व्व तेल्लबिन्दू । सो बीयरुइ त्ति नायव्वो ॥२२॥  
सो होइ अभिगमरुई । सुयनाणं जेण अत्थओ दिठंũ।  
एक्कारस अङ्गाइं । पैण्णगं दिठिवाओ य ॥२३॥  
दव्वाण सव्वभावा । सव्वपमाणेहि जस्स उवलद्धा ।  
सव्वाहि नयविहीहिं । वित्थाररुइ त्ति नायव्वो ॥२४॥  
दंसणनाणचरित्ते । तवविणए सव्वसमिइगुत्तीसु ।  
जो किरियाभावरुई । सो खलु किरियारुई नाम ॥२५॥  
अणभिग्गहियकुदिठी । सङ्खेवरुइ त्ति होइ नायव्वो ।  
अविसारओ पवयणे । अणभिग्गहिओ य सेसेसु ॥२६॥  
जो अत्थिकायधम्मं । सुयधम्मं खलु चरित्तधम्मं च ।  
सद्दहै जिणाभिहियं । सो धम्मरुइ त्ति नायव्वो ॥२७॥  
परमत्थसन्थवो वा । सुदिठपरमत्थसेवणं वा वि ।  
वावन्नकुदंसणवज्जणा य । सम्मत्तसद्दहणा ॥२८॥  
नत्थि चरित्तं सम्मत्त । विहूणं दंसणे उ भैयव्वं ।  
सम्मत्तचरित्ताइं । जुगवं पुव्वं व सम्मत्तं ॥२९॥  
नादंसणिस्स नाणं । नाणेण विणा न हुन्ति चरणगुणा ।  
अगुणिस्स नत्थि मोक्खो । नत्थि अमोक्खस्स निव्वाणं ॥३०॥  
निस्सङ्किय-निक्कङ्खि । निव्वितिगिच्छा अमूढदिठी य ।  
उववूह-थिरीकरणे । वच्छल्ल-पभावणे अठ ॥३१॥  
सामाइयत्थ पढमं । छेओवठावणं भवे बीयं ।  
परिहारविसुद्धीयं । सुहुमं तह सम्परायं च ॥३२॥  
अकसायम् अहक्खायं । छौमत्थस्स जिणस्स वा ।  
एयं चयरित्तकरं । चारित्तं होइ आहियं ॥३३॥  
तवो य दुविहो वुत्तो । बाहिरब्भन्तरो तहा ।  
बाहिरो छव्विहो वुत्तो । एमेवब्भन्तरो तवो ॥३४॥  
नाणेण जाणई भावे । दंसणेण य सद्दहे ।  
चरित्तेण निगिण्हाइ । तवेण परिसुज्झई ॥३५॥  
खवेत्ता पुव्वकम्माइं । सञ्जमेण तवेण य ।  
सव्वदुक्खपहीणठा । पक्कमन्ति महेसिणो ॥३६॥ त्ति बेमि ॥  
     ॥ मोक्खमग्गगई समत्ता ॥२८॥  
    
उ।२९ सम्मत्तपरक्कमे एकोनत्रिंशम् अध्ययनम् ।  
    
सुयं मे आउसं तेणं भगवया एवम् अक्खायं । इह खलु ॥*१९७।१॥  
सम्मत्तपरक्कमे नाम अज्झयणे समणेण भगवया महावीरेणं ॥*१९७।२॥  
कासवेणं एवेइए जं सम्मं सद्दहित्ता पत्तियाइत्ता रोयैत्ता ॥*१९७।३॥  
फासित्ता पालैत्ता तीरित्ता कित्तैत्ता सोहैत्ता आराहित्ता ॥*१९७।४॥  
आणाए अणुपालैत्ता बहवे जीवा सिज्झन्ति बुज्झन्ति ॥*१९७।५॥  
मुच्चन्ति परिनिव्वायन्ति सव्वदुक्खाणमन्तं करेन्ति । तस्स -अं ॥*१९७।६॥  
अयमठे एवमाहिज्जै तं जहा । संवेगे १ निव्वेए २ धम्मसद्धा ३ ॥*१९७।७॥  
गुरुसाहम्मियसुरसूस-या ४ आलोयणया ५ निन्दणया ६ ॥*१९७।८॥  
गरिहणया ७ सामाइए ८ चौव्वीसत्थवे ९ वन्दणे १० ॥*१९७।९॥  
पडिक्कमणे ११ काउस्सग्गे १२ पच्चक्खाणे १३ थवथुईमङ्गले १४ ॥*१९७।१०॥  
कालपडिलेहणया १५ पायच्छित्तकरणे १६ खमावयणया १७ ॥*१९७।११॥  
सज्झाए १८ वायणया १९ पडिपुच्छणया २० ॥*१९७।१२॥  
पडियअणया २१ अणुप्पेहा २२ धम्मकहा २३ सुयस्स ॥*१९७।१३॥  
आराहणया २४ एगग्गमणसन्निवेसणया २५ सञ्जमे २६ ॥*१९८।१॥  
तवे २७ वोदाणे २८ सुहसाए २९ अप्पडिबद्धया ३० विचित्तसयणासणसेवणया ३१ ॥*१९८।२॥  
विणियअणया ३२ सम्भोगपच्चक्खाणे ३३ ॥*१९८।३॥  
उवहिपच्चक्खाणे ३४ आहारपच्चक्खाणे ३५ ॥*१९८।४॥  
कसायपच्चक्खाणे ३६ जोगपच्चक्खाणे ३७ सरीरपच्चक्खाणे ३८ ॥*१९८।५॥  
सहायपच्चक्खाणे ३९ भत्तपच्चक्खाणे ४० सब्भावपच्चक्खाणे ४१ ॥*१९८।६॥  
पडिरूवणया ४२ वेयावच्चे ४३ ॥सव्वगुणसम्पुण्णया ४४ ॥*१९८।७॥  
वीयरागया ४५ खन्ती ४६ मुत्ती ४७ मद्दवे ४८ अज्जवे ४९ ॥*१९८।८॥  
भावसच्चे ५० करणसच्चे ५१ जोगसच्चे ५२ मणगुत्तया ५३ ॥*१९८।९॥  
वयगुत्तया ५४ कायगुत्तया ५५ मणसमाधारणया ५६ वयसमाधारणया ५७  
॥*१९८।१०॥  
कायसमाधारणया ५८ नाणसम्पन्नया ५९ ॥*१९८।११॥  
दंसणसम्पन्नया ६० चरित्तसम्पन्नया ६१ सोइन्दियनिग्गहे ६२ ॥*१९८।१२॥  
चक्खिन्दियनिग्गहे ६३ घाणिन्दियनिग्गहे ६४ जिब्भिन्दियनिग्गहे ६५ ॥*१९८।१३॥  
फासिन्दियनिग्गहे ६६ कोहविजए ६७ माणविजए ६८ ॥*१९८।१४॥  
मायाविजए ६९ लोहविजए ७० पेज्जदोसमिच्छादंसणविजए ७१ ॥*१९८।१५॥  
सेलेसी ७२ अकम्मया ७३ ॥*१९८।१६॥  
     १ संवेगेणं भन्ते जीवे किं जणयै । संवेगेणं अणुत्तरं ॥*१९८।१७॥  
धम्मसद्धं जणयै । अणुत्तराए धम्मसद्धाए संवेगं हव्वमागच्छै ॥*१९८।१८॥  
अणन्ताणुबन्धिकोहमाणमायालोभे खवेइ । कम्मं न ॥*१९८।१९॥  
बन्धै । तप्पच्चैयं च -अं मिच्छत्तविसोहिं काऊण दंसणाराहए ॥*१९८।२०॥  
भवै । दंसणविसोहीए य -अं विसुद्धाए अत्थेगैए तेणेव ॥*१९८।२१॥  
भवग्गहणेणं सिज्झई । सोहीए य -अं विसुद्धाए तच्चं पुणो ॥*१९९।१॥  
       भवग्गहणं नाइक्कमै १ ॥*१९९।२॥  
     २ निव्वेदेणं भन्ते जीवे किं जणयै । निव्वेएणं दिव्वमाणुसतेरिच्छिएसु ॥*१९९।३॥  
       कामभोगेसु निव्वेयं हव्वमागच्छै । सव्वविसएसु ॥*१९९।४॥  
       विरज्जै सव्वविसएसु विरज्जमाणे आरम्भपरिच्चायं करेइ । ॥*१९९।५॥  
       आरम्भपरिच्चायं करेमाणे संसारमग्गं वोच्छिन्दै सिद्धिमग्गं ॥*१९९।६॥  
       पडिवन्ने य भवै २ ॥*१९९।७॥  
     ३ धम्मसद्धाए -अं भन्ते जीवे किं जणयै । धम्मसड्धाए ॥*१९९।८॥  
       -अं सायासोक्खेसु रज्जमाणे विरज्जै । आगारधम्मं च -अं ॥*१९९।९॥  
       चयै अणगारिए -अं जीवे सारीरमाणसाणं दुक्खाणं ॥*१९९।१०॥  
       छेयणभेयणसञ्जोगाईणं वोच्छेयं करेइ अव्वाबाहं च सुहं ॥*१९९।११॥  
       निव्वत्तेइ ३ ॥*१९९।१२॥  
     ४ गुरुसाहम्मियसुस्सूसणाए -अं भन्ते जीवे किं जणयै । ॥*१९९।१३॥  
       गुरुसाहम्मियसुस्सूसणाए -अं विणयपडिवत्तिं जणयै । विणयपडिवन्ने ॥*१९९।१४॥  
       य -अं जीवे अणच्चासायणसीले नेरैयतिरिक्खजोणियमणुस्सदेवदुग्गईओ ॥*१९९।१५॥  
       निरुम्भै वण्णसञ्जलणभत्तिबहुमाणयाए ॥*१९९।१६॥  
       मणुस्सदेवगईओ निबन्धै सिद्धिं सोग्गैं च विसोहेइ ॥*१९९।१७॥  
       पसत्थाइं च -अं विणयमूलाइं सव्वकज्जाइं साहेइ ॥*१९९।१८॥  
       अन्ने य बहवे जीवे विणिइत्ता भवै ४ ॥*१९९।१९॥  
     ५ आलोयणाए -अं भन्ते जीवे किं जणयै । आलोयणाए ॥*१९९।२०॥  
       -अं मायानियाणमिच्छादंसणसल्लाणं मोक्खमग्गविग्घाणं ॥*१९९।२१॥  
       अणन्तसंसारबन्धणाणं उद्धरणं करेइ । उज्जुभावं च ॥*२००।१॥  
       जणयै । उज्जुभावपडिवन्ने य -अं जीवे अमाई इत्थीवेयनपुंसगवेयं ॥*२००।२॥  
       च न बन्धै । पुव्वबद्धं च -अं निज्जरेइ ५ ॥*२००।३॥  
     ६ निन्दणयाए -अं भन्ते जीवे किं जणयै । निन्दणयाए ॥*२००।४॥  
       -अं पच्छाणुतावं जणयै । पच्छाणुतावेणं विरज्जमाणे करणगुणसेढिं ॥*२००।५॥  
       पडिवज्जै करणगुणसेढीपडिवन्ने य -अं अणगारे ॥*२००।६॥  
       मोहणिज्जं कम्मं उग्घाएइ ६ ॥*२००।७॥  
     ७ गरहणयाए -अं भन्ते जीवे किं जणयै । गरहणयाए ॥*२००।८॥  
       अपुरेक्कारं जणयै । अपुरेक्कारगए -अं जीवे अप्पसत्थेहिन्तो ॥*२००।९॥  
       जोगेहिन्तो नियत्तेइ पसत्थे य पडिवज्जै पसत्थजोगपडिवन्ने ॥*२००।१०॥  
       य -अं अणगारे अणन्तघाइपज्जवे खवेइ ७ ॥*२००।११॥  
     ८ सामाइएणं भन्ते जीवे किं जणयै । सामाइएणं ॥*२००।१२॥  
       सावज्जजोगविरैं जणयै ८ ॥*२००।१३॥  
     ९ चौव्वीसत्थएणं भन्ते जीवे किं जणयै । चौव्वीसत्थएणं दंसणविसोहिं ॥*२००।१४॥  
       जणयै ९ ॥*२००।१५॥  
    १० वन्दणएणं भन्ते जीवे किं जणयै । वन्दणएणं नीयागोयं ॥*२००।१६॥  
       कम्मं खवेइ । उच्चागोयं कम्मं निबन्धै । सोहग्गं च -अं अपडिहयं  
॥*२००।१७॥  
       आणाफलं निव्वत्तेइ दाहिणभावं च -अं जणयै १० ॥*२००।१८॥  
    ११ पडिक्कमणेणं भन्ते जीवे किं जणयै । पडिक्कमणेणं वयछिद्दाणि ॥*२००।१९॥  
       पिहेइ पिहियवयछिद्दे पुण जीवे निरुद्धासवे ॥*२००।२०॥  
       असबलचरित्ते अठसु पवयणमायासु उवौत्ते अपुहत्ते सुप्पणिहिन्दिए ॥*२०१।१॥  
       विहरै ११ ॥*२०१।२॥  
    १२ काउस्सग्गेणं भन्ते जीवे किं जणयै । काउस्सग्गेणं तीयपडुप्पन्नं ॥*२०१।३॥  
       पायच्छित्तं विसोहेइ । विसुद्धपायच्छित्ते य जीवे निव्वुयहियए ॥*२०१।४॥  
       ओहरियभरु व्व भारवहे पसत्थज्झाणोवगए सुहं ॥*२०१।५॥  
       सुहेणं विहरै १२ ॥*२०१।६॥  
    १३ पच्चक्खाणेणं भन्ते जीवे किं जणयै । पच्चक्खाणेणं आसवदाराईइं ॥*२०१।७॥  
       निरुम्भै । पच्चक्खाणेणं इच्छानिरोहं जणयै । इच्छानिरोहं ॥*२०१।८॥  
      गए य -अं जीवे सव्वदव्वेसु विणीयतण्हे सीइभूए ॥*२०१।९॥  
      विहरै १३ ॥*२०१।१०॥  
    १४ थवथुइमङ्गलेणं भन्ते जीवे किं जणयै । थवथुइमङ्गलेणं ॥*२०१।११॥  
       नाणदंसणचरित्तबोहिलाभं जणयै । नाणदंसणचरित्तबोहिलाभसम्पन्ने  
॥*२०१।१२॥  
       य -अं जीवे अन्तकिरियं कप्पविमाणोववत्तिगं ॥*२०१।१३॥  
       आराहणं आराहेइ १४ ॥*२०१।१४॥  
    १५ कालपडिलेहणयाए -अं भन्ते जीवे किं जणयै ॥*२०१।१५॥  
       कालपडिलेहणयाए नाणावरणिज्जं कम्मं खवेइ १५ ॥*२०१।१६॥  
    १६ पायच्छित्तकरणेणं भन्ते जीवे किं जणयै । पायच्छित्तकरणेणं ॥*२०१।१७॥  
       पावविसोहिं जणयै निरैयारे वावि भवै । सम्मं च -अं ॥*२०१।१८॥  
       पायच्छित्तं पडिवज्जमाणे मग्गं च मग्गफलं च विसोहेइ ॥*२०१।१९॥  
       आयारं च आयारफलं च आराहेइ १६ ॥*२०१।२०॥  
    १७ खमावणयाए -अं भन्ते जीवे किं जणयै । खमावणयाए ॥*२०२।१॥  
       पल्हायणभावं जणयै । पल्हायणभावम् उवगए य सव्वपाणभूयजीवसत्तेसु  
॥*२०२।२॥  
       मेत्तीभावम् उप्पाएइ । मेत्तीभावम् उवगए यावि ॥*२०२।३॥  
       जीवे भावविसोहिं काऊण निब्भए भवै १७ ॥*२०२।४॥  
    १८ सज्झाएण भन्ते जीवे किं जणयै । सज्झाएण नाणावरणिज्जं ॥*२०२।५॥  
       कम्मं खवेइ १८ ॥*२०२।६॥  
    १९ वायणाए -अं भन्ते जीवे किं जणयै । वायणाए निज्जरं ॥*२०२।७॥  
       जणयै सुयस्स य अणासायणाए वअए । सुयस्स ॥*२०२।८॥  
       अणासायणाए वअमाणे तित्थधम्मं अवलम्बै । तित्थधम्मं ॥*२०२।९॥  
       अवलम्बमाणे महानिज्जरे महापज्जवसाणे भवै १९ ॥*२०२।१०॥  
    २० पडिपुच्छणयाए -अं भन्ते जीवे किं जणयै । पडिपुच्छणयाए ॥*२०२।११॥  
       सुत्तत्थतदुभयाइं विसोहेइ । कङ्खामोहणिज्जं कम्मं वोच्छिन्दै २० ॥*२०२।१२॥  
    २१ परियअणाए -अं भन्ते जीवे किं जणयै । परियअणाए वञ्जणाइं ॥*२०२।१४॥  
       जणयै वञ्जणलद्धिं च उप्पाएइ २१ ॥*२०२।१५॥  
    २२ अणुप्पेहाए -अं भन्ते जीवे किं जणयै । अणुप्पेहाए ॥*२०२।१६॥  
       आउयवज्जाओ सत्तकम्मप्पगडीओ घणियबन्धणबद्धाओ सिढिलबन्धणबद्धाओ  
॥*२०२।१७॥  
       पकरेइ दीहकालठिइयाओ हस्सकालठिइयाओ ॥*२०२।१८॥  
       पकरेइ तिव्वाणुभावाओ मन्दाणुभावाओ ॥*२०२।१९॥  
       पकरेइ [ बहुपएसग्गाओ अप्पपएसग्गाओ पकरेइ ] आउयं च -अं ॥*२०२।२०॥  
       कम्मं सिया बन्धै सिया नो बन्धै । असायावेयणिज्जं च -अं ॥*२०३।१॥  
       कम्मं नो भुज्जो भुज्जो उवचिणाइ अणाइयं च -अं अणवदग्गं ॥*२०३।२॥  
       दीहमद्धं चाउरन्तं संसारकन्तारं खिप्पाम् एव वीइवयै २२ ॥*२०३।३॥  
    २३ धम्मकहाए -अं भन्ते जीवे किं जणयै । धम्मकहाए निज्जरं ॥*२०३।४॥  
       जणयै धम्मकहाए -अं पवयणं पभावेइ । पवयणपभावेणं ॥*२०३।५॥  
       जीवे आगमेसस्स भद्दत्ताए कम्मं निबन्धै २३ ॥*२०३।६॥  
    २४ सुयस्स आराहणयाए -अं भन्ते जीवे किं जणयै ॥*२०३।७॥  
       सुयस्स अन्नाणं खवेइ न य सङ्किलिस्सै २४ ॥*२०३।८॥  
    २५ एगग्गमणसन्निवेसणयाए -अं भन्ते जीवे किं ज-यै ॥*२०३।९॥  
       एगग्गमणसन्निवेसणयाए चित्तनिरोहं करेइ २५ ॥*२०३।१०॥  
    २६ सञ्जमएणं भन्ते जीवे किं जणयै । सञ्जमएणं अणण्हयत्तं ॥*२०३।११॥  
      जणयै २६ ॥*२०३।१२॥  
    २७ तवेणं भन्ते जीवे किं जणयै । तवेणं वोदाणं ॥*२०३।१३॥  
       जणयै २७ ॥*२०३।१४॥  
    २८ वोदाणेणं भन्ते जीवे किं जणयै । वोदाणेणं अकिरियं ॥*२०३।१५॥  
       जणयै अकिरियाए भवित्ता तओ पच्छा सिज्झै बुज्झै ॥*२०३।१६॥  
       मुच्चै परिनिव्वायै सव्वदुक्खाणम् अन्तं करेइ २८ ॥*२०३।१७॥  
    २९ सुहसाएणं भन्ते जीवे किं जणयै । सुहसाएणं अणुस्सुयत्तं ॥*२०३।१८॥  
       जणयै अणुस्सुयाए -अं जीवे अणुकम्पए अणुब्भडे ॥*२०३।१९॥  
       विगयसोगे चरित्तमोहणिज्जं कम्मं खवेइ २९ ॥*२०३।२०॥  
    ३० अप्पडिबद्धयाए -अं भन्ते जीवे किं जणयै । अप्पडिबद्धयाए ॥*२०३।२१॥  
       निस्सङ्गत्तं जणयै । निस्सङ्गतेणं जीवे एगे एगग्गचित्ते दिया ॥*२०४।१॥  
       य राओ य असज्जमाणे अप्पडिबद्धे यावि विहरै ३० ॥*२०४।२॥  
    ३१ विवित्तसयणासणयाए -अं भन्ते जीवे किं जणयै ॥*२०४।३॥  
         विवित्तसयणासणयाए चरित्तगुत्तिं जणयै । चरित्तगुत्ते य -अं जीवे विवित्ताहारे  
॥*२०४।४॥  
         दढचरित्ते एगन्तरए मोक्खभावपडिवन्ने अठविहकम्मगण्ठिं ॥*२०४।५॥  
         निज्जरेइ ३१ ॥*२०४।६॥  
    ३२ विनियअयाए -अं भन्ते जीवे किं जणयै । विनियअयाए ॥*२०४।७॥  
         पावकम्माणं अकरणयाए अब्भुठेइ । पुव्वबद्धाण य निज्जरणयाए ॥*२०४।८॥  
         तं नियत्तेइ तओ पच्छा चाउरन्तं संसारकन्तारं ॥*२०४।९॥  
        वीइवयै ३२ ॥*२०४।१०॥  
    ३३ सम्भोगपच्चक्खाणेणं भन्ते जीवे किं जणयै । सम्भोगपच्चक्खाणेणं ॥*२०४।११॥  
       आलम्बणाइं खवेइ । निरालम्बणस्स य आययठिया जोगा ॥*२०४।१२॥  
       भवन्ति । सएणं लाभेणं सन्तुस्सै परलाभं नो आसादेइ ॥*२०४।१३॥  
       परलाभं नो तक्केइ नो पीहेइ नो पत्थेइ नो अभिलसै ॥*२०४।१४॥  
       परलाभं अणस्सायमाणे अतक्केमाणे अपीहमाणे अपत्थेमाणे ॥*२०४।१५॥  
       अणभिलसमाणे दुच्चं सुहसेज्जं उवसम्पज्जित्ता -अं ॥*२०४।१६॥  
       विहरै ३३ ॥*२०४।१७॥  
    ३४ उवहिपच्चक्खाणेणं भन्ते जीवे किं जणयै । उवहिपच्चक्खाणेणं ॥*२०४।१८॥  
       अपलिमन्थं जणयै । निरुवहिए -अं जीवे निक्कङ्खी उवहिमन्तरेण ॥*२०४।१९॥  
       य न सङ्किलिस्सई ३४ ॥*२०४।२०॥  
    ३५ आहारपच्चक्खाणेणं भन्ते जीवे किं जणयै । आहारपच्चक्खाणेणं ॥*२०५।१॥  
       जीवियासंसप्पओगं वोच्छिन्दै । जीवियासंसप्पओगं वोच्छिन्दित्ता ॥*२०५।२॥  
       जीवे आहारम् अन्तरेणं न सङ्किलिस्सै ३५ ॥*२०५।३॥  
    ३६ कसायपच्चक्खाणेणं भन्ते जीवे किं जणयै । कसायपच्चक्खाणेणं ॥*२०५।४॥  
       वीयरागभावं जणयै । वीयरागभावपडिवन्ने वि य -अं जीवे ॥*२०५।५॥  
       समसुहदुक्खे भवै ३६ ॥*२०५।६॥  
    ३७ जोगपच्चक्खाणेणं भन्ते जीवे किं जणयै । जोगपच्चक्खाणेणं ॥*२०५।७॥  
        अजोगत्तं जणयै । अजोगी -अं जीवे नवं कम्मं न बन्धै ॥*२०५।८॥  
        पुव्वबद्धं निज्जरेइ ३७ ॥*२०५।९॥  
    ३८ सरीरपच्चक्खाणेणं भन्ते जीवे किं जणयै । सरीरपच्चक्खाणेणं ॥*२०५।१०॥  
        सिद्धाइसयगुणकित्तणं निव्वत्तेइ । सिद्धाइसयगुणसम्पन्ने य -अं ॥*२०५।११॥  
        जीवे लोगग्गम् उवगए परमसुही भवै ३८ ॥*२०५।१२॥  
    ३९ सहायपच्चक्खाणेणं भन्ते जीवे किं जणयै । सहायपच्चक्खाणेणं ॥*२०५।१३॥  
       एगीभावं जणयै । एगीभावभूए वि य -अं जीवे एगत्तं ॥*२०५।१४॥  
       भावेमाणे अप्पझञ्झे अप्पकलहे अप्पकसाए अप्पतुमन्तुमे ॥*२०५।१५॥  
       सञ्जमबहुले संवरबहुले समाहिए यावि भवै ३९ ॥*२०५।१६॥  
    ४० भत्तपच्चक्खाणेणं भन्ते जीवे किं जणयै । भत्तपच्चक्खाणेणं अणेगाइं  
॥*२०५।१७॥  
       भवसयाइं निरुम्भै ४० ॥*२०५।१८॥  
    ४१ सब्भावपच्चक्खाणेणं भन्ते जीवे किं जणयै सब्भावपच्चक्खाणेणं ॥*२०५।१९॥  
       अनियैं जणयै । अनियैपडिवन्ने य अणगारे चत्तारि ॥*२०५।२०॥  
       केवलिकम्मंसे खवेइ तं जहा वेयणिज्जं आउयं नामं गोयं ॥*२०६।१॥  
      तओ पच्छा सिज्झै बुज्झै मुच्चै सव्वदुक्खाणम् अन्तं करेइ ४१ ॥*२०६।२॥  
    ४२ पडिरूवयाए -अं भन्ते जीवे किं जणयै । पडिरूवयाए लाघवियं ॥*२०६।३॥  
      जणयै लघुभूए -अं जीवे अप्पमत्ते पागडलिङ्गे पसत्थलिङ्गे ॥*२०६।४॥  
     विसुद्धसम्मत्ते सत्तसमिइसमत्ते सव्वपाणभूयजीवसत्तेसु ॥*२०६।५॥  
     वीससणिज्जरूवे अप्पडिलेहे जिइन्दिए विउलतवसमिइसमन्नागए ॥*२०६।६॥  
     यावि भवै ४२ ॥*२०६।७॥  
    ४३ वेयावच्चेणं भन्ते जीवे किं जणयै । वेयावच्चेणं तित्थयरनामगोत्तं ॥*२०६।८॥  
       कम्मं निबन्धै ४३ ॥*२०६।९॥  
    ४४ सव्वगुणसम्पन्नयाए -अं भन्ते जीवे किं जणयै । सव्वगुणसम्पन्नयाए ॥*२०६।१०॥  
      अपुणरावत्तिं जणयै । अपुणरावत्तिं पत्तए य -अं जीवे ॥*२०६।११॥  
      सारीरमाणसाणं दुक्खाणं नो भागी भवै ४४ ॥*२०६।१२॥  
    ४५ वीयरागयाएणं भन्ते जीवे किं जणयै । वीयरागयाएणं नेहाणुबन्धणाणि  
॥*२०६।१३॥  
       तण्हाणुबन्धणाणि य वोच्छिन्दै मणुन्नामणुन्नेसु ॥*२०६।१४॥  
       सद्दफरिसरूवरसगन्धेसु चेव विरज्जै ४५ ॥*२०६।१५॥  
    ४६ खन्तीए -अं भन्ते जीवे किं जणयै । खन्तीए परीसहे ॥*२०६।१६॥  
       जिणै ४६ ॥*२०६।१७॥  
    ४७ मुत्तीए -अं भन्ते जीवे किं जणयै । मुत्तीए अकिञ्चणं ॥*२०६।१८॥  
       जणयै अकिञ्चणे य जीवे अत्थलोलाणं अपत्थणिज्जो ॥*२०६।१९॥  
       भवै ४७ ॥*२०६।२०॥  
    ४८ अज्जवयाए -अं भन्ते जीवे किं जणयै । अज्जवयाए काउज्जुययं ॥*२०७।१॥  
       भावुज्जुययं भासुज्जुययं अविसंवायणं जणयै । अविसंवायणसम्पन्नयाए  
॥*२०७।२॥  
       -अं जीवे धम्मस्स आराहए भवै ४८ ॥*२०७।३॥  
    ४९ मद्दवयाएण भन्ते जीवे किं जणयै । मद्दवयाए अणुस्सियत्तं ॥*२०७।४॥  
       जणयै अणुस्सियत्तेण जीवे मिउमद्दवसम्पन्ने अठ ॥*२०७।५॥  
       मयठाणाइं निठावेइ ४९ ॥*२०७।६॥  
    ५० भावसच्चेणं भन्ते जीवे किं जणयै । भावसच्चेणं भावविसोहिं ॥*२०७।७॥  
       जणयै भावविसोहीए वअमाणे जीवे अरहन्तपन्नत्तस्स ॥*२०७।८॥  
      धम्मस्स आराहणयाए अब्भुठेइ । अरहन्तपन्नत्तस्स धम्मस्स ॥*२०७।९॥  
      आराहणयाए अब्भुठित्ता परलोगधम्मस्स आराहए हवै ५० ॥*२०७।१०॥  
    ५१ करणसच्चेणं भन्ते जीवे किं जणयै । करणसच्चेणं करणसत्तिं ॥*२०७।११॥  
       जणयै । करणसच्चे वअमाणे जीवे जहा वाई तहा कारी ॥*२०७।१२॥  
      यावि भवै ५२ ॥*२०७।१३॥  
    ५२ जोगसच्चेणं भन्ते जीवे किं जणयै । जोगसच्चेणं जोगं ॥*२०७।१४॥  
      विसोहेइ ५२ ॥*२०७।१५॥  
    ५३ मणगुत्तयाए -अं भन्ते जीवे किं जणयै । मणगुत्तयाए जीवे ॥*२०७।१६॥  
      एगग्गं जणयै । एगग्गचित्ते -अं जीवे मणगुत्ते सञ्जमाराहए ॥*२०७।१७॥  
      भवै ५३ ॥*२०७।१८॥  
    ५४ वयगुत्तयाए -अं भन्ते जीवे किं जणयै । वयगुत्तयाए निव्वियारं ॥*२०७।१९॥  
       ज-यै निव्वियारे -अं जीवे वैगुत्ते अज्झप्पजोगसाहणजुत्ते ॥*२०७।२०॥  
      यावि भवै ५४ ॥*२०७।२१॥  
    ५५ कायगुत्तयाए -अं भन्ते जीवे किं जणयै । कायगुत्तयाए ॥*२०८।१॥  
      संवरं जणयै संवरेणं कायगुत्ते पुणो पावासवनिरोहं ॥*२०८।२॥  
      करेइ ५५ ॥*२०८।३॥  
    ५६ मणसमाहारणयाए -अं भन्ते जीवे किं जणयै ॥*२०८।४॥  
       मणसमाहारणयाए एगग्गं जणयै । एगग्गं जणैत्ता नाणपज्जवे जणयै ॥*२०८।५॥  
       नाणपज्जवे जणैत्ता सम्मत्तं विसोहेइ मिच्छत्तं च निज्जरेइ ५६ ॥*२०८।६॥  
    ५७ वयसमाहारणयाए भन्ते जीवे किं जणयै । वयसमाहारणयाए ॥*२०८।८॥  
       वयसाहारणदंसणपज्जवे विसोहेइ । वयसाहारणदंसणपज्जवे ॥*२०८।९॥  
      विसोहित्ता सुलहबोहियत्तं निव्वत्तेइ दुल्लहबोहियत्तं निज्जरेइ ५७ ॥*२०८।१०॥  
    ५८ कायसमाहारणयाए -अं भन्ते जीवे किं जणयै ॥*२०८।१२॥  
       कायसमाहारणयाए चरित्तपज्जवे विसोहेइ । चरित्तपज्जवे विसोहित्ता अहक्खायचरित्तं  
॥*२०८।१३॥  
       विसोहेइ अहक्खायचरित्तं विसोहेत्ता चत्तारि ॥*२०८।१४॥  
       केवलिकम्मंसे खवेइ । तओ पच्छा सिज्झै बुज्झै मुच्चै ॥*२०८।१५॥  
       परिनिव्वायै सव्वदुक्खाणम् अन्तं करेइ ५८ ॥*२०८।१६॥  
    ५९ नाणसम्पन्नयाए -अं भन्ते जीवे किं जणयै । नाणसम्पन्नयाए ॥*२०८।१७॥  
       जीवे सद्दभावाहिगमं जणयै । नाणसम्पन्ने -अं जीवे चाउरन्ते ॥*२०८।१८॥  
       संसारकन्तारे न विणस्सै जहा सूई ससुत्ता न विणस्सै ॥*२०८।१९॥  
       तहा जीवे ससुत्ते संसारे न विणस्सै । नाणविणयतवचरित्तजोगे ॥*२०८।२०॥  
       सम्पाउणै ससमयपरसमयविसारए य असङ्घायणिज्जे ॥*२०९।१॥  
       भवै ५९ ॥*२०९।२॥  
    ६० दंसणसम्पन्नयाए -अं भन्ते जीवे किं जणयै । दंसणसम्पन्नयाए ॥*२०९।३॥  
       भवमिच्छत्तछेयणं करेइ परं न विज्झायै । परं अविज्झाएमाणे ॥*२०९।४॥  
       अणुत्तरेणं नाणदंसणेणं अप्पाणं सञ्जोएमाणे सम्मं ॥*२०९।५॥  
       भावेमाणे विहरै ६० ॥*२०९।६॥  
    ६१ चरित्तसम्पन्नयाए -अं भन्ते जीवे किं जणयै । चरित्तसम्पन्नयाए ॥*२०९।७॥  
       सेलेसीभावं जणयै । सेलेसिं पडिवन्ने य अणगारे चत्तारि ॥*२०९।८॥  
       केवलिकम्मंसे खवेइ । तओ पच्छा सिज्झै बुज्झै मुच्चै ॥*२०९।९॥  
       सव्वदुक्खाणम् अन्तं करेइ ६१ ॥*२०९।१०॥  
    ६२ सोइन्दियनिग्गहेणं भन्ते जीवे किं जणयै । सोइन्दियनिग्गहेणं ॥*२०९।११॥  
      मणुन्नामणुन्नेसु सद्देसु रागदोसनिग्गहं जणयै तप्पच्चैयं कम्मं ॥*२०९।१२॥  
      न बन्धै पुव्वबद्धं च निज्जरेइ ६२ ॥*२०९।१३॥  
    ६३ चक्खिन्दियनिग्गहेणं भन्ते जीवे किं जणयै । चक्खिन्दियनिग्गहेणं ॥*२०९।१४॥  
       मणुन्नामणुन्नेसु रूवेसु रागदोसनिग्गहं जणयै तप्पचैयं ॥*२०९।१५॥  
       कम्मं न बन्धै पुव्वबद्धं च निज्जरेइ ६३ ॥*२०९।१६॥  
    ६४ घाणिन्दियनिग्गहेणं भन्ते जीवे किं जणयै । घाणिन्दियनिग्गहेणं ॥*२०९।१७॥  
       मणुन्नामणुन्नेसु गन्धेसु राग दोसनिग्गहं जणयै तप्पच्चैयं ॥*२०९।१८॥  
       कम्मं न बन्धै पुव्वबद्धं च निज्जरेइ ६४ ॥*२०९।१९॥  
    ६५ जिब्भिन्दियनिग्गहेणं भन्ते जीवे किं जणयै । जिब्भिन्दियनिग्गहेणं ॥*२०९।२०॥  
      मणुन्नामणुन्नेसु रसेसु रागदोसनिग्गहं जणयै तप्पच्चैयं ॥*२१०।१॥  
      कम्मं न बन्धै पुव्वबद्धं च निज्जरेइ ६५ ॥*२१०।२॥  
    ६६ फासिन्दियनिग्गहेणं भन्ते जीवे किं जणयै । फासिन्दियनिग्गहेणं ॥*२१०।३॥  
       मणुन्नामणुन्नेसु फासेसु रागदोसनिग्गहं जणयै तप्पच्चैयं ॥*२१०।४॥  
       कम्मं न बन्धै पुव्वबद्धं च निज्जरेइ ६६ ॥*२१०।५॥  
    ६७ कोहविजएणं भन्ते जीवे किं जणयै । कोहविजएणं खन्तिं ॥*२१०।६॥  
       जणयै कोहवेयणिज्जं कम्मं न बन्धै पुव्वबद्धं च निज्जरेइ ६७ ॥*२१०।७॥  
    ६८ माणविजएणं भन्ते जीवे किं जणयै । माणविजएणं मद्दवं ॥*२१०।९॥  
        जणयै माणवेयणिज्जं कम्मं न बन्धै पुव्वबद्धं च निज्जरेइ ६८ ॥*२१०।१०॥  
    ६९ मायाविजएणं भन्ते जीवे किं जणयै । मायाविजएणं ॥*२१०।१२॥  
       अज्जवं जणयै मायावेयणिज्जं कम्मं न बन्धै पुव्वबद्धं च ॥*२१०।१३॥  
       निज्जरेइ ६९ ॥*२१०।१४॥  
    ७० लोभविजएणं भन्ते जीवे किं जणयै । लोभविजएणं सन्तोसं ॥*२१०।१५॥  
       जणयै लोभवेयणिज्जं कम्मं न बन्धै पुव्वबद्धं च निज्जरेइ ७० ॥*२१०।१६॥  
    ७१ पिज्जदोसमिच्छादंसणविजएणं भन्ते जीवे किं ॥*२१०।१८॥  
  जणयै । पिज्जदोसमिच्छादंसणविजएणं नाणदंसणचरित्ताराहणयाए अब्भुठेइ ।  
अठविहस्स ॥*२१०।१९॥  
        कम्मस्स कम्मगण्ठिविमोयणयाए तप्पढमयाए जहाणुपुव्वीए ॥*२१०।२०॥  
       अठवीसैविहं मोहणिज्जं कम्मं उग्घाएइ पञ्चविहं ॥*२१०।२१॥  
       नाणावरणिज्जं नवविहं दंसणावरणिज्जं पञ्चविहं अन्तराइयं ॥*२११।१॥  
       एए तिन्नि वि कम्मंसे जुगवं खवेइ । तओ पच्छा अणुत्तरं ॥*२११।२॥  
       कसिणं पडिपुण्णं निरावरणं वितिमिरं विसुद्धं लोगालोगप्पभावं ॥*२११।३॥  
       केवलवरनाणदंसणं समुप्पाडेइ । जाव सजोगी भवै ॥*२११।४॥  
       ताव इरियावहियं कम्मं निबन्धै सुहफरिसं दुसमयठिइयं । तं ॥*२११।५॥  
       पढमसमए बद्धं बिइयसमए वेइयं तैयसमए निज्जिण्णं तं ॥*२११।६॥  
       बद्धं पुठं उदीरियं वेइयं निज्जिण्णं सेयाले य अकम्मं चावि ॥*२११।७॥  
       भवै ७१ ॥*२११।८॥  
    ७२ अह आउयं पालैत्ता अन्तोमुहुत्तद्धावसेसाए जोगनिरोहं ॥*२११।९॥  
       करेमाणे सुहुमकिरियं अप्पडिवाइं सुक्कज्झाणं झायमाणे ॥*२११।१०॥  
       तप्पढमयाए मणजोगं निरुम्भै वैजोगं निरुम्भै कायजोगं ॥*२११।११॥  
       निरुम्भै आणपाणुनिरोहं करेइ ईसि पञ्चरहस्सक्खरुच्चारणठाए ॥*२११।१२॥  
        य -अं अणगारे समुच्छिन्नकिरियं अनियैसुक्कज्झाणं ॥*२११।१३॥  
       झियायमाणे वेयणिज्जं आउयं नामं गोत्तं च एए चत्तारि ॥*२११।१४॥  
       कम्मंसे जुगवं खवेइ ७२ ॥*२११।१५॥  
    ७३ तओ ओरालियतेयकम्माइं सव्वाहिं विप्पजहणाहिं ॥*२११।१६॥  
       विप्पजहित्ता उज्जुसेढिपत्ते अफुसमाणगई उड्ढं एगसमएणं ॥*२११।१७॥  
       अविग्गहेणं तत्थ गन्ता सागारोवौत्ते सिज्झै बुज्झै जाव ॥*२११।१८॥  
       अन्तं करेइ ७३ ॥*२११।१९॥  
    ७४ एस खलु सम्मत्तपरक्कमस्स अज्झयणस्स अठे समणेणं ॥*२११।२०॥  
       भगवया महावीरेणं आघविए पन्नविए परूविए दंसिए ॥*२११।२१॥  
       उवदंसिए ७४ ॥*२११।२२॥ त्ति बेमि ॥  
             ॥ सम्मत्तपरक्कमे समत्ते ॥२९॥  
    
उ।३० तवमग्गं त्रिंशम् अध्ययनम् ।  
    
जहा उ पावगं कम्मं । रागदोससमज्जियं ।  
खवेइ तवसा भिक्खू । तम् एगग्गमणो सुण ॥१॥  
पाणिवहमुसावाया । अदत्तमेहुणपरिग्गहा विरओ ।  
राईभोयणविरओ । जीवो भवै अणासवो ॥२॥  
पञ्चसमिओ तिगुत्तो । अकसाओ जिइन्दिओ ।  
अगारवो य निस्सल्लो । जीवो होइ अणासवो ॥३॥  
एएसिं तु विवच्चासे । रागदोससमज्जियं ।  
खवेइ उ जहा भिक्खू । तम् एगग्गमणो सुण ॥४॥  
जहा महातलायस्स । सन्निरुद्धे जलागमे ।  
उस्सिञ्चणाए तवणाए । कमेणं सोसणा भवे ॥५॥  
एवं तु सञ्जयस्सावि । पावकम्मनिरासवे ।  
भवकोडीसञ्चियं कम्मं । तवसा निज्जरिज्जै ॥६॥  
सो तवो दुविहो वुत्तो । बाहिरब्भन्तरो तहा ।  
बाहिरो छव्विहो वुत्तो । एवम् अब्भन्तरो तवो ॥७॥  
अणसणम् ऊणोयरिया । भिक्खायरिया य रसपरिच्चाओ ।  
कायकिलेसो संलीणया य । बज्झो तवो होइ ॥८॥  
इत्तरिय मरणकाला य । अणसणा दुविहा भवे ।  
इत्तरिय सावकङ्खा । निरवकङ्खा उ बिइज्जिया ॥९॥  
जो सो इत्तरियतवो । सो समासेण छव्विहो ।  
सेढितवो पयरतवो । घणो य तह होइ वग्गो य ॥१०॥  
तत्तो य वग्गवग्गो । पञ्चमो छठओ पैण्णतवो ।  
मणैच्छियचित्तत्थो । नायव्वो होइ इत्तरिओ ॥११॥  
जा सा अणसणा मरणे । दुविहा सा वियाहिया ।  
सवियारमवियारा । कायचिठं पई भवे ॥१२॥  
अहवा सपरिकम्मा । अपरिकम्मा य आहिया ।  
नीहारिमणीहारी । आहारच्छेओ दोसु वि ॥१३॥  
ओमोयरणं पञ्चहा । समासेण वियाहियं ।  
दव्वओ खेत्तकालेणं । भावेणं पज्जवेहि य ॥१४॥  
जो जस्स उ आहारो । तत्तो ओमं तु जो करे ।  
जहन्नेणेगसित्थाई । एवं दव्वेण ऊ भवे ॥१५॥  
गामे नगरे तह रायहाणि । निगमे य आगरे पल्ली ।  
खेडे कब्बडदोणमुह । पअणमडम्बसम्बाहे ॥१६॥  
आसमपए विहारे । सन्निवेसे समायघोसे य ।  
थलिसेणाखन्धारे । सत्थे संवअकोए य ॥१७॥  
वाडेसु व रच्छासु व । घरेसु वा एवम् इत्तियं खेत्तं ।  
कप्पै उ एवमाई । एवं खेत्तेण ऊ भवे ॥१८॥  
पेडा य अद्धपेडा । गोमुत्तिपयङ्गवीहिया चेव ।  
सम्बुक्कावआयय । गन्तुम्पच्चागया छठा ॥१९॥  
दिवसस्स पोरुसीणं । चौण्हं पि उ जत्तिओ भवे कालो ।  
एवं चरमाणो खलु । कालोमाणं मुणेयव्वं ॥२०॥  
अहवा तैयाए पोरिसीए । ऊणाइ घासम् एसन्तो ।  
चौभागूणाए वा । एवं कालेण ऊ भवे ॥२१॥  
इत्थी वा पुरिसो वा । अलङ्किओ वा नलङ्किओ वा वि ।  
अन्नयरवयत्थो वा । अन्नयरेणं व वत्थेणं ॥२२॥  
अन्नेण विसेसेणं । वण्णेणं भावम् अणुमुयन्ते उ ।  
एवं चरमाणो खलु । भावोमाणं मुणेयव्वं ॥२३॥  
दव्वे खेत्ते काले । भावम्मि य आहिया उ जे भावा ।  
एएहि ओमचरओ । पज्जवचरओ भवे भिक्खू ॥२४॥  
अठविहगोयरग्गं तु । तहा सत्तेव एसणा ।  
अभिग्गहा य जे अन्ने । भिक्खायरियम् आहिया ॥२५॥  
खीरदहिसप्पिमाई । पणीयं पाणभोयणं ।  
परिवज्जणं रसाणं तु । भणियं रसविवज्जणं ॥२६॥  
ठाणा वीरासणाईया । जीवस्स उ सुहावहा ।  
उग्गा जहा धरिज्जन्ति । कायकिलेसं तम् आहियं ॥२७॥  
एगन्तम् अणावाए । इत्थीपसुविवज्जिए ।  
सयणासणसेवणया । विवित्तसयणासणं ॥२८॥  
एसो बाहिरगतवो । समासेण वियाहिओ ।  
अब्भिन्तरं तवं एत्तो । वुच्छामि अणुपुव्वसो ॥२९॥  
पायच्छित्तं विणओ । वेयावच्चं तहेव सज्झाओ ।  
झाणं च विओस्सग्गो । एसो अब्भिन्तरो तवो ॥३०॥  
आलोयणारिहाईयं । पायच्छित्तं तु दसविहं ।  
जं भिक्खू वहई सम्मं । पायच्छित्तं तम् आहियं ॥३१॥  
अब्भुठाणं अञ्जलिकरणं । तहेवासणदायणं ũ।  
गुरुभत्तिभावसुस्सूसा । विणओ एस वियाहिओ ॥३२॥  
आयरियमाईए । वेयावच्चम्मि दसविहे ।  
आसेवणं जहाथामं । वेयावच्चं तम् आहियं ॥३३॥  
वायणा पुच्छणा चेव । तहेव परियअणा ।  
अणुप्पेहा धम्मकहा । सज्झाओ पञ्चहा भवे ॥३४॥  
अठरुद्दाणि वज्जित्ता । झाएज्जा सुसमाहिए ।  
धम्मसुक्काइं झाणाइं । झाणं तं तु बुहावए ॥३५॥  
सयणासणठाणे वा । जे उ भिक्खू न वावरे ।  
कायस्स विउस्सग्गो । छठो सो परिकित्तिओ ॥३६॥  
एवं तवं तु दुविहं । जे सम्मं आयरे मुणी ।  
से खिप्पं सव्वसंसारा । विप्पमुच्चै पण्डिओ ॥३७॥ त्ति बेमि ॥  
     ॥ तवमग्गं समत्तं ॥३०॥  
    
उ।३१ चरणविही एकत्रिंशम् अध्ययनम् ।  
    
चरणविहिं पवक्खामि । जीवस्स उ सुहावहं ।  
जं चरित्ता बहू जीवा । तिण्णा संसारसागरं ॥१॥  
एगओ विरैं कुज्जा । एगओ य पवत्तणं ।  
असञ्जमे नियत्तिं च । सञ्जमे य पवत्तणं ॥२॥  
रागदोसे य दो पावे । पावकम्मपवत्तणे ।  
जे भिक्खू रुम्भई निच्चं । से न अच्छै मण्डले ॥३॥  
दण्डणं गारवाणं च । सल्लाणं च तियं तियं ।  
जे भिक्खू चयई निच्चं । से न अच्छै मण्डले ॥४॥  
दिव्वे य जे उवसग्गे । तहा तेरिच्छमाणुसे ।  
जे भिक्खू सहई जयई । से न अच्छै मण्डले ॥५॥  
विगहाकसायसन्नाणं । झाणाणं च दुयं तहा ।  
जे भिक्खू वज्जई निच्चं । से न अच्छै मण्डले ॥६॥  
वएसु इन्दियत्थेसु । समिईसु किरियासु य ।  
जे भिक्खू जयई निच्चं । से न अच्छै मण्डले ॥७॥  
लेसासु छसु काएसु । छक्के आहारकारणे ।  
जे भिक्खू जयई निच्चं । से न अच्छै मण्डले ॥८॥  
पिण्डोग्गहपडिमासु । भयठाणेसु सत्तसु ।  
जे भिक्खू जयई निच्चं । से न अच्छै मण्डले ॥९॥  
मदेसु बम्भगुत्तीसु । भिक्खुधम्मम्मि दसविहे ।  
जे भिक्खू जयई निच्चं । से न अच्छै मण्डले ॥१०॥  
उवासगाणं पडिमासु । भिक्खूणं पडिमासु य ।  
जे भिक्खू जयई निच्चं । से न अच्छै मण्डले ॥११॥  
किरियासु भूयगामेसु । परमाहम्मिएसु य ।  
जे भिक्खू जयई निच्चं । से न अच्छै मण्डले ॥१२॥  
गाहासोलसएहिं । तहा असञ्जमम्मि य ।  
जे भिक्खू जयई निच्चं । से न अच्छै मण्डले ॥१३॥  
बम्भम्मि नायज्झयणेसु । ठाणेसु य समाहिए ।  
जे भिक्खू जयई निच्चं । से न अच्छै मण्डले ॥१४॥  
एगवीसाए सबले । बावीसाए परीसहे ।  
जे भिक्खू जयई निच्चं । से न अच्छै मण्डले ॥१५॥  
तेवीसाइ सूयगडे । रूवाहिएसु सुरेसु अ ।  
जे भिक्खू जयई निच्चं । से न अच्छै मण्डले ॥१६॥  
पणुवीसभावणासु । उद्देसेसु दसाइणं ।  
जे भिक्खू जयई निच्चं । से न अच्छै मण्डले ॥१७॥  
अणगारगुणेहिं च । पगप्पम्मि तहेव य ।  
जे भिक्खू जयई निच्चं । से न अच्छै मण्डले ॥१८॥  
पावसुयपसङ्गेसु । मोहठाणेसु चेव य ।  
जे भिक्खू जयई निच्चं । से न अच्छै मण्डले ॥१९॥  
सिद्धाइगुणजोगेसु । तेत्तीसासायणासु य ।  
जे भिक्खू जयई निच्चं । से न अच्छै मण्डले ॥२०॥  
ईइ एएसु ठाणेसु । जे भिक्खू जयई सया ।  
खिप्पं सो सव्वसंसारा । विप्पमुच्चै पण्डिओ ॥२१॥ त्ति बेमि ॥  
     ॥ चरणविही समत्ता ॥३१॥  
    
उ।३२ पमायठाणं द्वात्रिंशम् अध्ययनम् ।  
    
अच्चन्तकालस्स समूलगस्स । सव्वस्स दुक्खस्स उ जो पमोक्खो ।  
तं भासओ मे पडिपुण्णचित्ता । सुणेह एगन्तहियं हियत्थं ॥१॥  
नाणस्स सव्वस्स पगासणाए । अन्नाणमोहस्स विवज्जणाए ।  
रागस्स दोसस्स य सङ्खएणं । एगन्तसोक्खं समुवेइ मोक्खं ॥२॥  
तस्सेस मग्गो गुरुविद्धसेवा । विवज्जणा बालजणस्स दूरा ।  
सज्झायएगन्तनिसेवणा य । सुत्तत्थसञ्चिन्तणया धिई य ॥३॥  
आहारम् इच्छे मियम् एसणिज्जं । सहायम् इच्छे निउणत्थबुद्धिं ।  
निकेयम् इच्छेज्ज विवेगजोग्गं । समाहिकामे समणे तवस्सी ॥४॥  
न य लभेज्जा निउणं सहायं । गुणाहियं वा गुणओ समं वा ।  
एक्को वि पावाइ विवज्जयन्तो । विहरेज्ज कामेसु असज्जमाणो ॥५॥  
जहा य अण्डप्पभवा बलागा । अण्डं बलागप्पभवं जहा य ।  
एमेव मोहाययणं खु तण्हा । मोहं च तण्हाययणं वयन्ति ॥६॥  
रागो य दोसो वि य कम्मबीयं । कम्मं च मोहप्पभवं वयन्ति ।  
कम्मं च जाइमरणस्स मूलं । दुक्खं च जाईमरणं वयन्ति ॥७॥  
दुक्खं हयं जस्स न होइ मोहो । मोहो हओ जस्स न होइ तण्हा ।  
तण्हा हया जस्स न होइ लोहो । लोहो हओ जस्स न किञ्चणाइं ॥८॥  
रागं च दोसं च तहेव मोहं । उद्धत्तुकामेण समूलजालं ।  
जे जे उवाया पडिवज्जियव्वा । ते कित्तैस्सामि अहाणुपुव्विं ॥९॥  
रसा पगामं न निसेवियव्वा । पायं रसा दित्तिकरा नराणं ।  
दित्तं च कामा समभिद्दवन्ति । दुमं जहा साउफलं व पक्खी ॥१०॥  
जहा दवग्गी पौरिन्धणे वणे । समारुओ नोवसमं उवेइ ।  
एविन्दियग्गी वि पगामभोइणो । न बम्भयारिस्स हियाय कस्सई ॥११॥  
विवित्तसेज्जासणजन्तियाणं । ओमासणाणं दमिइन्दियाणं ।  
न रागसत्तू धरिसेइ चित्तं । पराइओ वाहिरिवोसहेहिं ॥१२॥  
जहा बिरालावसहस्स मूले । न मूसगाणं वसही पसत्था ।  
एमेव इत्थीनिलयस्स मज्झे । न बम्भयारिस्स खमो निवासो ॥१३॥  
न रूवलावण्णविलासहासं । न जम्पियं इङ्गियपेहियं वा ।  
इत्थीण चित्तंसि निवेसैत्ता । दठुं ववस्से समणे तवस्सी ॥१४॥  
अदंसणं चेव अपत्थणं च । अचिन्तणं चेव अकित्तणं च ।  
इत्थीजणस्सारियझाणजुग्गं । हियं सया बम्भवए रयाणं ॥१५॥  
कामं तु देवीहि विभूसियाहिं । न चाइया खोभैउं तिगुत्ता ।  
तहा वि एगन्तहियं ति नच्चा । विवित्तवासो मुणिणं पसत्थो ॥१६॥  
मोक्खाभिकङ्खिस्स उ माणवस्स । संसारभीरुस्स ठियस्स धम्मे ।  
नेयारिसं दुत्तरम् अत्थि लोए । जहित्थिओ बालमणोहराओ ॥१७॥  
एए य सङ्गे समैक्कमित्ता । सुदुत्तरा चेव भवन्ति सेसा ।  
जहा महासागरम् उत्तरित्ता । नई भवे अवि गङ्गासमाणा ॥१८॥  
कामाणुगिद्धिप्पभवं खु दुक्खं । सव्वस्स लोगस्स सदेवगस्स ।  
जं काइयं माणसियं च किञ्चि । तस्सन्तगं गच्छै वीयरागो ॥१९॥  
जहा य किम्पागफला मणोरमा । रसेण वण्णेण य भुज्जमाणा ।  
ते खुड्डए जीविय पच्चमाणा । एओवमा कामगुणा विवागे ॥२०॥  
जे इन्दियाणं विसया मणुन्ना । न तेसु भावं निसिरे कयाइ ।  
न यामणुन्नेसु मणं पि कुज्जा । समाहिकामे समणे तवस्सी ॥२१॥  
चक्खुस्स रूवं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥२२॥  
रूवस्स चक्खुं गहणं वयन्ति । चक्खुस्स रूवं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥२३॥  
रूवेसु जो गेहिम् उवेइ तिव्वं । अकालियं पावै से विणासं ।  
रागाउरे से जह वा पयङ्गे । आलोयलोले समुवेइ मच्चुं ॥२४॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि रूवं अवरुज्झई से ॥२५॥  
एगन्तरत्ते रुइरंसि रूवे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागा ॥२६॥  
रूवाणुगासाणुगए य जीवे । चराचरे हिंसै -एगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥२७॥  
रूवाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥२८॥  
रूवे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥२९॥  
तण्हाभिभूयस्स अदत्तहारिणो । रूवे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥३०॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । रूवे अतित्तो दुहिओ अणिस्सो ॥३१॥  
रूवाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्खं । निव्वत्तई जस्स कएण दुक्खं ॥३२॥  
एमेव रूवम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥३३॥  
रूवे विरत्तो मणुओ विसोगो । एएण दुक्खोहपरम्परेण ।  
न लिप्पए भवमज्झे वि सन्तो । जलेण वा पोक्खरिणीपलासं ॥३४॥  
सोयस्स सद्दं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥३५॥  
सद्दस्स सोयं गहणं वयन्ति । सोयस्स सद्दं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥३६॥  
सद्देसु जो गेहिम् उवेइ तिव्वं । अकालियं पावै से विणासं ।  
रागाउरे हरिणमिगे व मुद्धे । सद्दे अतित्ते समुवेइ मच्चुं ॥३७॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि सद्दं अवरुज्झई से ॥३८॥  
एगन्तरत्ते रुइरंसि सद्दे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागो ॥३९॥  
सद्दाणुगासाणुगए य जीवे । चराचरे हिंसै ऽएगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥४०॥  
सद्दाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥४१॥  
सद्दे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥४२॥  
तण्हाभिभूयस्स अदत्तहारिणो । सद्दे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥४३॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । सद्दे अतित्तो दुहिओ अणिस्सो ॥४४॥  
सद्दाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्खं । निव्वत्तई जस्स कएण दुक्खं ॥४५॥  
एमेव सद्दम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥४६॥  
सद्दे विरत्तो मणुओ विसोगो । एएण दुक्खोहपरम्परेण ।  
न लिप्पए भवमज्झे वि सन्तो । जलेण वा पोक्खरिणीपलासं ॥४७॥  
घाणस्स गन्धं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥४८॥  
गन्धस्स घाणं गहणं वयन्ति । घाणस्स गन्धं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥४९॥  
गन्धेसु जो गेहिम् उवेइ तिव्वं । अकालियं पावै से विणासं ।  
रागाउरे ओसहगन्धगिद्धे । सप्पे बिलाओ विव निक्खमन्ते ॥५०॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि गन्धं अवरुज्झई से ॥५१॥  
एगन्तरत्ते रुइरंसि गन्धे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागो ॥५२॥  
गन्धाणुगासाणुगए य जीवे । चराचरे हिंसै ऽएगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥५३॥  
गन्धाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥५४॥  
गन्धे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥५५॥  
तण्हाभिभूयस्स अदत्तहारिणो । गन्धे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥५६॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । गन्धे अतित्तो दुहिओ अणिस्सो ॥५७॥  
गन्धाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्खं । निव्वत्तई जस्स कएण दुक्खं ॥५८॥  
एमेव गन्धम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥५९॥  
गन्धे विरत्तो मणुओ विसोगो । एएण दुक्खोहपरम्परेण ।  
न लिप्पई भवमज्झे वि सन्तो । जलेण वा पोक्खरिणीपलासं ॥६०॥  
जिब्भाए रसं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥६१॥  
रसस्स जिब्भं गहणं वयन्ति । जिब्भाए रसं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥६२॥  
रसेसु जो गेहिम् उवेइ तिव्वं । अकालियं पावै से विणासं ।  
रागाउरे वडिसविभिन्नकाए । मच्छे जहा आमिसभोगगिद्धे ॥६३॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि रसं अवरुज्झई से ॥६४॥  
एगन्तरत्ते रुइरंसि रसे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागो ॥६५॥  
रसाणुगासाणुगए य जीवे । चराचरे हिंसै ऽएगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥६६॥  
रसाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥६७॥  
रसे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥६८॥  
तण्हाभिभूयस्स अदत्तहारिणो । रसे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥६९॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । रसे अतित्तो दुहिओ अणिस्सो ॥७०॥  
रसाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्ख । निव्वत्तई जस्स कएण दुक्खं ॥७१॥  
एमेव रसम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥७२॥  
रसे विरत्तो मणुओ विसोगो । एएण दुक्खोहपरम्परेण ।  
न लिप्पई भवमज्झे वि सन्तो । जलेण वा पोक्खरिणीपलासं ॥७३॥  
कायस्स फासं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥७४॥  
फासस्स कायं गहणं वयन्ति । कायस्स फासं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥७५॥  
फासेसु जो गेहिम् उवेइ तिव्वं । अकालियं पावै से विणासं ।  
रागाउरे सीयजलावसन्ने । गाहग्गहीए महिसे विवन्ने ॥७६॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि फासं अवरुज्झई से ॥७७॥  
एगन्तरत्ते रुइरंसि फासे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागो ॥७८॥  
फासाणुगासाणुगए य जीवे । चराचरे हिंसै ऽएगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥७९॥  
फासाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥८०॥  
फासे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥८१॥  
तण्हाभिभूयस्स अदत्तहारिणो । फासे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥८२॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । फासे अतित्तो दुहिओ अणिस्सो ॥८३॥  
फासाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्खं । निव्वत्तई जस्स कएण दुक्खं ॥८४॥  
एमेव फासम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥८५॥  
फासे विरत्तो मणुओ विसोगो । एएण दुक्खोहपरम्परेण ।  
न लिप्पई भवमज्झे वि सन्तो । जलेण वा पोक्खरिणीपलासं ॥८६॥  
मणस्स भावं गहणं वयन्ति । तं रागहेउं तु मणुन्नम् आहु ।  
तं दोसहेउं अमणुन्नम् आहु । समो य जो तेसु स वीयरागो ॥८७॥  
भावस्स मणं गहणं वयन्ति । मणस्स भावं गहणं वयन्ति ।  
रागस्स हेउं समणुन्नम् आहु । दोसस्स हेउं अमणुन्नम् आहु ॥८८॥  
भावेसु जो गेहिम् उवेइ तिव्वं । अकालियं पावै से विणासं ।  
रागाउरे कामगुणेसु गिद्धे । करेणुमग्गावहिए गजे वा ॥८९॥  
जे यावि दोसं समुवेइ तिव्वं । तंसि क्खणे से उ उवेइ दुक्खं ।  
दुद्दन्तदोसेण सएण जन्तू । न किञ्चि भावं अवरुज्झई से ॥९०॥  
एगन्तरत्ते रुइरंसि भावे । अतालिसे से कुणई पओसं ।  
दुक्खस्स सम्पीलम् उवेइ बाले । न लिप्पई तेण मुणी विरागो ॥९१॥  
भावाणुगासाणुगए य जीवे । चराचरे हिंसै ऽएगरूवे ।  
चित्तेहि ते परितावेइ बाले । पीलेइ अत्तठगुरू किलिठे ॥९२॥  
भावाणुवाएण परिग्गहेण । उप्पायणे रक्खणसन्निओगे ।  
वए विओगे य कहं सुहं से । सम्भोगकाले य अतित्तलाभे ॥९३॥  
भावे अतित्ते य परिग्गहम्मि । सत्तोवसत्तो न उवेइ तुठिं ।  
अतुठिदोसेण दुही परस्स । लोभाविले आययई अदत्तं ॥९४॥  
तण्हाभिभूयस्स अदत्तहारिणो । भावे अतित्तस्स परिग्गहे य ।  
मायामुसं वड्ढै लोभदोसा । तत्थावि दुक्खा न विमुच्चई से ॥९५॥  
मोसस्स पच्छा य पुरत्थओ य । पओगकाले य दुही दुरन्ते ।  
एवं अदत्ताणि समाययन्तो । भावे अतित्तो दुहिओ अणिस्सो ॥९६॥  
भावाणुरत्तस्स नरस्स एवं । कत्तो सुहं होज्ज कयाइ किञ्चि ।  
तत्थोवभोगे वि किलेसदुक्खं । निव्वत्तई जस्स कएण दुक्खं ॥९७॥  
एमेव भावम्मि गओ पओसं । उवेइ दुक्खोहपरम्पराओ ।  
पदुठचित्तो य चिणाइ कम्मं । जं से पुणो होइ दुहं विवागे ॥९८॥  
भावे विरत्तो मणुओ विसोगो । एएण दुक्खोहपरम्परेण ।  
न लिप्पई भवमज्झे वि सन्तो । जलेण वा पोक्खरिणीपलासं ॥९९॥  
एविन्दियत्था य मणस्स अत्था । दुक्खस्स हेउं मणुयस्स रागिणो ।  
ते चेव थोवं पि कयाइ दुक्खं । न वीयरागस्स करेन्ति किञ्चि ॥१००॥  
न कामभोगा समयं उवेन्ति । न यावि भोगा विगैं उवेन्ति ।  
जे तप्पओसी य परिग्गही य । सो तेसु मोहा विगैं उवेइ ॥१०१॥  
कोहं च माणं च तहेव मायं । लोहं दुगुच्छं अरैं रैं च ।  
हासं भयं सोगपुमित्थिवेयं । नपुंसवेयं विविहे य भावे ॥१०२॥  
आवज्जई एवम् अणेगरूवे । एवंविहे कामगुणेसु सत्तो ।  
अन्ने य एयप्पभवे विसेसे । कारुण्णदीणे हिरिमे बैस्से ॥१०३॥  
कप्पं न इच्छिज्ज सहायलिच्छू । पच्छाणुतावे न तवप्पभावं ।  
एवं वियारे अमियप्पयारे । आवज्जई इन्दियचोरवस्से ॥१०४॥  
तओ से जायन्ति पओयणाइं । निमज्जिउं मोहमहण्णवम्मि ।  
सुहेसिणो दुक्खविणोयणठा । तप्पच्चयं उज्जमए य रागी ॥१०५॥  
विरज्जमाणस्स य इन्दियत्था । सद्दाइया तावैयप्पगारा ।  
न तस्स सव्वे वि मणुन्नयं वा । निव्वत्तयन्ती अमणुन्नयं वा ॥१०६॥  
एवं ससङ्कप्पविकप्पणासुं । सञ्जायई समयम् उवठियस्स ।  
अत्थे असङ्कप्पयओ तओ से । पहीयए कामगुणेसु तण्हा ॥१०७॥  
स वीयरागो कयसव्वकिच्चो । खवेइ नाणावरणं खणेणं ।  
तहेव जं दंसणम् आवरेइ । जं चन्तरायं पकरेइ कम्मं ॥१०८॥  
सव्वं तओ जाणै पासए य । अमोहणे होइ निरन्तराए ।  
अणासवे झाणसमाहिजुत्ते । आउक्खए मोक्खम् उवेइ सुद्धे ॥१०९॥  
सो तस्स सव्वस्स दुहस्स मुक्को । जं बाहई सययं जन्तुम् एयं ।  
दीहामयं विप्पमुक्को पसत्थो । तो होइ अच्चन्तसुही कयत्थो ॥११०॥  
अणाइकालप्पभवस्स एसो । सव्वस्स दुक्खस्स पमोक्खमग्गो ।  
वियाहिओ जं समुविच्च सत्ता । कमेण अच्चन्तसुही भवन्ति ॥१११॥  
     ॥ पमायठानं समत्तं ॥३२॥  
    
उ।३३ कम्मपयडी त्रयत्रिंशम् अध्ययनम् ।  
    
अठ कम्माइं वोच्छामि । आणुपुव्विं जहाकमं ।  
जेहिं बद्धो अयं जीवो । संसारे परिवअई ॥१॥  
नाणस्सावरणिज्जं । दंसणावरणं तहा ।  
वेयणिज्जं तहा मोहं । आउकम्मं तहेव य ॥२॥  
नामकम्मं च गोयं च । अन्तरायं तहेव य ।  
एवम् एयाइ कम्माइं । अठेव उ समासओ ॥३॥  
नाणावरणं पञ्चविहं । सुयं आभिणिबोहियं ।  
ओहिनाणं च तैयं । मणनाणं च केवलं ॥४॥  
निद्दा तहेव पयला । निद्दानिद्दा पयलपयला य ।  
तत्तो य थीणगिद्धी उ । पञ्चमा होइ नायव्वा ॥५॥  
चक्खुमचक्खूओहिस्स । दंसणे केवले य आवरणे ।  
एवं तु नवविगप्पं । नायव्वं दंसणावरणं ॥६॥  
वेयणीयं पि य दुविहं । सायम् असायं च आहियं ।  
सायस्स उ बहू भेया । एमेव असायस्स वि ॥७॥  
मोहणिज्जं पि दुविहं । दंसणे चरणे तहा ।  
दंसणे तिविहं वुत्तं । चरणे दुविहं भवे ॥८॥  
सम्मत्तं चेव मिच्छत्तं । सम्मामिच्छत्तम् एव य ।  
एयाओ तिन्नि पयडीओ । मोहणिज्जस्स दंसणे ॥९॥  
चरित्तमोहणं कम्मं । दुविहं तं वियाहियं ।  
कसायमोहणिज्जं तु । नोकसायं तहेव य ॥१०॥  
सोलसविहभेएणं । कम्मं तु कसायजं ।  
सत्तविहं नवविहं वा । कम्मं च नोकसायजं ॥११॥  
नेरैयतिरिक्खाउं । मणुस्साउं तहेव य ।  
देवाउयं चौत्थं तु । आउं कम्मं चौव्विहं ॥१२॥  
नामं कम्मं तु दुविहं । सुहमसुहं च आहियं ।  
सुभस्स उ बहू भेया । एमेव असुहस्स वि ॥१३॥  
गोयं कम्मं दुविहं । उच्चं नीयं च आहियं ।  
उच्चं अठविहं होइ । एवं नीयं पि आहियं ॥१४॥  
दाणे लाभे य भोगे य । उवभोगे वीरिए तहा ।  
पञ्चविहम् अन्तरायं । समासेण वियाहियं ॥१५॥  
एयाओ मूलपयडीओ । उत्तराओ य आहिया ।  
पएसग्गं खेत्तकाले य । भावं च उत्तरं सुण ॥१६॥  
सव्वेसिं चेव कम्माणं । पएसग्गम् अणन्तगं ।  
गण्ठियसत्ताईयं । अन्तो सिद्धाण आहियं ॥१७॥  
सव्वजीवाण कम्मं तु । सङ्गहे छद्दिसागयं ।  
सव्वेसु वि पएसेसु । सव्वं सव्वेण बद्धगं ॥१८॥  
उदहीसरिसनामाण । तीसई कोडिकोडीओ ।  
उक्कोसिया ठिई होइ । अन्तोमुहुत्तं जहन्निया ॥१९॥  
आवरणिज्जाण दुण्हं पि । वेयणिज्जे तहेव य ।  
अन्तराए य कम्मम्मि । ठिई एसा वियाहिया ॥२०॥  
उदहीसरिसनामाण । सत्तरिं कोडिकोडीओ ।  
मोहणिज्जस्स उक्कोसा । अन्तोमुहुत्तं जहन्निया ॥२१॥  
तेत्तीस सागरोवमा । उक्कोसेण वियाहिया ।  
ठिई उ आउकम्मस्स । अन्तोमुहुत्तं जहन्निया ॥२२॥  
उदहीसरिसनामाण । वीसई कोडिकोडीओ ।  
नामगोत्ताणं उक्कोसा । अठ मुहुत्ता जहन्निया ॥२३॥  
सिद्धाणणन्तभागो य । अणुभागा हवन्ति उ ।  
सव्वेसु वि पएसग्गं । सव्वजीवे ऐच्छियं ॥२४॥  
तम्हा एएसि कम्माणं । अणुभागा वियाणिया ।  
एएसि संवरे चेव । खवणे य जए बुहो ॥२५॥ त्ति बेमि ॥  
      ॥ कम्मपयडी समत्ता ॥३३॥  
    
उ।३४ लेसज्झयणं चतुस्त्रिंशम् अध्ययनम् ।  
    
लेसज्झयणं पवक्खामि । आणुपुव्विं जहक्कमं ।  
छण्हं पि कम्मलेसाणं । अणुभावे सुणेह मे ॥१॥  
नामाइं वण्णरसगन्ध । फासपरिणामलक्खणं ।  
ठाणं ठिइं गैं चाउं । लेसाणं तु सुणेह मे ॥२॥  
किण्हा नीला य काऊ य । तेऊ पम्हा तहेव य ।  
सुक्कलेसा य छठा य । नामाइं तु जहक्कमं ॥३॥  
जीमूयनिद्धसङ्कासा । गवलरिठगसन्निभा ।  
खञ्जणनयणनिभा । किण्हलेसा उ वण्णओ ॥४॥  
नीलासोगसङ्कासा । चासपिच्छसमप्पभा ।  
वेरुलियनिद्धसङ्कासा । नीललेसा उ वण्णओ ॥५॥  
अयसीपुप्फसङ्कासा । कोइलच्छदसन्निभा ।  
पारेवयगीवनिभा । काऊलेसा उ वण्णओ ॥६॥  
हिङ्गुलधाउसङ्कासा । तरुणाइच्चसन्निभा ।  
सुयतुण्डपईवनिभा । तेऊलेसा उ वण्णओ ॥७॥  
हरियालभेयसङ्कासा । हलिद्दाभेयसमप्पभा ।  
सणासणकुसुमनिभा । पम्हलेसा उ वण्णओ ॥८॥  
सङ्खङ्ककुन्दसङ्कासा । खीरपूरसमप्पभा ।  
रययहारसङ्कासा । सुक्कलेसा उ वण्णओ ॥९॥  
जह कडुयतुम्बगरसो । निम्बरसो कडुयरोहिणिरसो वा ।  
एत्तो वि अणन्तगुणो । रसो य किण्हाए नायव्वो ॥१०॥  
जह तिगडुयस्स य रसो । तिक्खो जह हत्थिपिप्पलीए वा ।  
एत्तो वि अणन्तगुणो । रसो उ नीलाए नायव्वो ॥११॥  
जह तरुणअम्बगरसो । तुवरकविठस्स वावि जारिसओ ।  
एत्तो वि अणन्तगुणो । रसो उ काऊए नायव्वो ॥१२॥  
जह परिणियम्बगरसो । पक्ककविठस्स वावि जारिसओ ।  
एत्तो वि अणन्तगुणो । रसो उ तेऊए नायव्वो ॥१३॥  
वरवारुणीए व रसो । विविहाण व आसवाण जारिसओ ।  
महुमेरयस्स व रसो । एत्तो पम्हाए परएणं ॥१४॥  
खज्जूरमुद्दियरसो । खीररसो खण्डसक्कररसो वा ।  
एत्तो वि अणन्तगुणो । रसो उ सुक्काए नायव्वो ॥१५॥  
जह गोमडस्स गन्धो । सुणगमडस्स व जहा अहिमडस्स ।  
एत्तो वि अणन्तगुणो । लेसाणं अप्पसत्थाणं ॥१६॥  
जह सुरहिकुसुमगन्धो । गन्धवासाण पिस्समाणाणं ।  
एत्तो वि अणन्तगुणो । पसत्थलेसाण तिण्हं पि ॥१७॥  
जह करगयस्स फासो । गोजिब्भाए य सागपत्ताणं ।  
एत्तो वि अणन्तगुणो । लेसाणं अप्पसत्थाणं ॥१८॥  
जह बूरस्स व फासो । नवणीयस्स व सिरीसकुसुमाणं ।  
एत्तो वि अणन्तगुणो । पसत्थलेसाण तिण्हं पि ॥१९॥  
तिविहो व नवविहो वा । सत्तावीसैविहेक्कसीओ वा ।  
दुसओ तेयालो वा । लेसाणं होइ परिणामो ॥२०॥  
पञ्चासवप्पवत्तो । तीहिं अगुत्तो छसुं अविरओ य ।  
तिव्वारम्भपरिणओ । खुड्डो साहसिओ नरो ॥२१॥  
निद्धन्धसपरिणामो । निस्संसो अजिइन्दिओ ।  
एयजोगसमाउत्तो । किण्हलेसं तु परिणमे ॥२२॥  
इस्सा अमरिस अतवो । अविज्जमाया अहीरिया ।  
गेही पओसे य सढे । पमत्ते रसलोलुए ॥२३॥  
सायगवेसए य आरम्भाओ अविरओ । खुड्डो साहस्सिओ नरो ।  
एयजोगसमाउत्तो । नीललेसं तु परिणमे ॥२४॥  
वङ्के वङ्कसमायारे । नियडिल्ले अणुज्जुए ।  
पलिउञ्चगओवहिए । मिच्छदिठी अणारिए ॥२५॥  
उप्फासगदुठवाई य । तेणे यावि य मच्छरी ।  
एयजोगसमाउत्तो । काऊलेसं तु परिणमे ॥२६॥  
नीयावत्ती अचवले । अमाई अकुऊहले ।  
विणीयविणए दन्ते । जोगवं उवहाणवं ॥२७॥  
पियधम्मे दढधम्मे । वज्जभीरू हिएसए ।  
एयजोगसमाउत्तो । तेऊलेसं तु परिणमे ॥२८॥  
पयणुकोहमाणे य । मायालोभे य पयणुए ।  
पसन्तचित्ते दन्तप्पा । जोगवं उवहाणवं ॥२९॥  
तहा पयणुवाई य । उवसन्ते जिइन्दिए ।  
एयजोगसमाउत्तो । पम्हलेसं तु परिणमे ॥३०॥  
अअरुद्दाणि वज्जित्ता । धम्मसुक्काणि झायए ।  
पसन्तचित्ते दन्तप्पा । समिए गुत्ते य गुत्तिसु ॥३१॥  
सरागे वीयरागे वा । उवसन्ते जिइन्दिए ।  
एयजोगसमाउत्तो । सुक्कलेसं तु परिणमे ॥३२॥  
असङ्खिज्जाणोसप्पिणीण । उस्सप्पिणीण जे समया ।  
सङ्खाईया लोगा । लेसाण हवन्ति ठाणाइं ॥३३॥  
मुहुत्तद्धं तु जहन्ना । तेत्तीसा सागरा मुहुत्तहिया ।  
उक्कोसा होइ ठिई । नायव्वा किण्हलेसाए ॥३४॥  
मुहुत्तद्धं तु जहन्ना । दस उदही पलियम् असङ्खभागम् अब्भहिया ।  
उक्कोसा होइ ठिई । नायव्वा नीललेसाए ॥३५॥  
मुहुतद्धं तु जहन्ना । तिण्णुदही पलियम् असङ्खभागम् अब्भहिया ।  
उक्कोसा होइ ठिई । नायव्वा काउलेसाए ॥३६॥  
मुहुतद्धं तु जहन्ना । दोण्णुदही पलियम् असङ्खभागम् अब्भहियाũ।  
उक्कोसा होइ ठिई । नायव्वा तेउलेसाए ॥३७॥  
मुहुत्तद्धं तु जहन्ना । दस होन्ति य सागरा मुहुत्तहिया ।  
उक्कोसा होइ ठिई । नायव्वा पम्हलेसाए ॥३८॥  
मुहुत्तद्धं तु जहन्ना । तेत्तीसं सागरा मुहुत्तहिया ।  
उक्कोसा होइ ठिई । नायव्वा सुक्कलेसाए ॥३९॥  
एसा खलु लेसाणं । ओहेण ठिई वण्णिया होइ ।  
चौसु वि गईसु एत्तो । लेसाण ठिइं तु वोच्छामि ॥४०॥  
दस वाससहस्साइं । काऊए ठिई जहन्निया होइ ।  
तिण्णुदही पलिओवम । असङ्खभागं च उक्कोसा ॥४१॥  
तिण्णुदही पलिओवम । सङ्खभागो जहन्नेण नीलठिई ।  
दसौदही पलिओवम । असङ्खभागं च उक्कोसा ॥४२॥  
दसौदही पलिओवम । असङ्खभागं जहन्निया होइ ।  
तेत्तीससागराइं । उक्कोसा होइ किण्हाए लेसाए ॥४३॥  
एसा नेरैयाणं । लेसाण ठिई उ वण्णिया होइ ।  
तेण परं वोच्छामि । तिरियमणुस्साण देवाणं ॥४४॥  
अन्तोमुहुत्तम् अद्धं । लेसाण जहिं जहिं जाउ ।  
तिरियाण नराणं वा । वज्जित्ता केवलं लेसं ॥४५॥  
मुहुत्तद्धं तु जहन्ना । उक्कोसा होइ पुव्वकोडीओ ।  
नवहि वरिसेहि ऊणा । नायव्वा सुक्कलेसाए ॥४६॥  
एसा तिरियनराणं । लेसाण ठिई उ वण्णिया होइ ।  
तेण परं वोच्छामि । लेसाण ठिईउ देवाणं ॥४७॥  
दस वाससहस्साइं । किण्हाए ठिई जहन्निया होइ ।  
पलियम् असङ्खिज्ज इमो । उक्कोसो होइ किण्हाए ॥४८॥  
जा किण्हाए ठिई खलु । उक्कोसा सा उ समयम् अब्भहिया ।  
जहन्नेणं नीलाए । पलियम् असङ्खं च उक्कोसा ॥४९॥  
जा नीलाए ठिई खलु । उक्कोसा सा उ समयम् अब्भहिया ।  
जहन्नेणं काऊए । पलियम् असङ्खं च उक्कोसा ॥५०॥  
तेण परं वोच्छामि । तेऊलेसा जहा सुरगाणं ।  
भवणवैवाणमन्तर । जोइसवेमाणियाणं च ॥५१॥  
पलिओवमं जहन्नं । उक्कोसा सागराओ दुन्नहिया ।  
पलियम् असङ्खेज्जेणं । होइ भागेण तेऊए ॥५२॥  
दस वाससहस्साइं । तेऊए ठिई जहन्निया होइ ।  
दुन्नुदही पलिओवम । असङ्खभाग च उक्कोसा ॥५३॥  
जा तेऊए ठिई खलु । उक्कोसा सा उ समयम् अब्भहिया ।  
जहन्नेणं पम्हाए । दस उ मुहुत्ताहियाइ उक्कोसा ॥५४॥  
जा पम्हाए ठिई खलु । उक्कोसा सा उ समयम् अब्भहिया ।  
जहन्नेणं सुक्काए । तेत्तीस मुहुत्तम् अब्भहिया ॥५५॥  
किण्हा नीला काऊ । तिन्नि वि एयाओ अहम्मलेसाओ ।  
एयाहि तिहि वि जीवो । दुग्गैं उववज्जई ॥५६॥  
तेऊ पम्हा सुक्का । तिन्नि वि एयाओ धम्मलेसाओ ।  
एयाहि तिहि वि जीवो । सुग्गैं उववज्जई ॥५७॥  
लेसाहिं सव्वाहिं । पढमे समयम्मि परिणयाहिं तु ।  
न हु कस्सै उववाओ । परे भवे अत्थि जीवस्स ॥५८॥  
लेसाहिं सव्वाहिं । चरिमे समयम्मि परिणयाहिं तु ।  
न हु कस्सै उववाओ । परे भवे होइ जीवस्स ॥५९॥  
अन्तमुहुत्तम्मि गए । अन्तमुहुत्तम्मि सेसए चेव ।  
लेसाहि परिणयाहिं । जीवा गच्छन्ति परलोयं ॥६०॥  
तम्हा एयासि लेसाणं । आणुभावे वियाणिया ।  
अप्पसत्थाओ वज्जित्ता । पसत्थाओ ऽहिठिए मुणि ॥६१॥ त्ति बेमि ॥  
     ॥ लेसज्झयणं समत्तं ॥३४॥  
    
उ।३५ अणगारज्झयणं पञ्चत्रिंशम् अध्ययनम् ।  
सुणेह मे एगग्गमणा । मग्गं बुद्धेहि देसियं ।  
जमायरन्तो भिक्खू । दुक्खाणन्तकरे भवे ॥१॥  
गिहवासं परिच्चज्ज । पवज्जाम् अस्सिए मुणी ।  
इमे सङ्गे वियाणिज्जा । जेहिं सज्जन्ति माणवा ॥२॥  
तहेव हिंसं अलियं । चोज्जं अबम्भसेवणं ।  
इच्छाकामं च लोभं च । सञ्जओ परिवज्जए ॥३॥  
मणोहरं चित्तघरं । मल्लधूवेण वासियं ।  
सकवाडं पण्डुरुल्लोवं । मणसा वि न पत्थए ॥४॥  
इन्दियाणि उ भिक्खुस्स । तारिसम्मि उवस्सए ।  
दुक्कराइं निवारेउं । कामरागविवड्ढणे ॥५॥  
सुसाणे सुन्नगारे वा । रुक्खमूले व इक्कओ ।  
पैरिक्के परकडे वा । वासं तत्थाभिरोयए ॥६॥  
फासुयम्मि अणाबाहे । इत्थीहिं अणभिद्दुए ।  
तत्थ सङ्कप्पए वासं । भिक्खू परमसञ्जए ॥७॥  
न सयं गिहाइं कुव्विज्जा । -एव अन्नेहिं कारए ।  
गिहकम्मसमारम्भे । भूयाणं दिस्सए वहो ॥८॥  
तसाणं थावराणं च । सुहुमाणं बादराण य ।  
तम्हा गिहसमारम्भं । सञ्जओ परिवज्जए ॥९॥  
तहेव भत्तपाणेसु । पयणे पयावणेसु य ।  
पाणभूयदयठाए । न पये न पयावए ॥१०॥  
जलधन्ननिस्सिया जीवा । पुढवीकठनिस्सिया ।  
हम्मन्ति भत्तपाणेसु । तम्हा भिक्खू न पयावए ॥११॥  
विसप्पे सव्वओ-धारे । बहू पाणविणासणे ।  
नत्थि जोइसमे सत्थे । तम्हा जोइं न दीवए ॥१२॥  
हिरण्णं जायरूवं च । मणसा वि न पत्थए ।  
समलेउकञ्चणे भिक्खू । विरए कयविक्कए ॥१३॥  
किणन्तो कैओ होइ । विक्किणन्तो य वाणिओ ।  
कयविक्कयम्मि वअन्तो । भिक्खू न भवै तारिसो ॥१४॥  
भिक्खियव्वं न केयव्वं । भिक्खुणा भिक्खवत्तिणा ।  
कयविक्कओ महादोसो । भिक्खवत्ती सुहावहा ॥१५॥  
समुयाणं उञ्छम् एसिज्जा । जहासुत्तम् अणिन्दियं ।  
लाभालाभम्मि सन्तुठे । पिण्डवायं चरे मुणी ॥१६॥  
अलोले न रसे गिद्धे । जिब्भादन्ते अमुच्छिए ।  
न रसठाए भुञ्जिज्जा । जवणठाए महामुणी ॥१७॥  
अच्चणं रयणं चेव । वन्दणं पूयणं तहा ।  
इड्ढीसक्कारसम्माणं । मणसा वि न पत्थए ॥१८॥  
सुक्कझाणं झियाएज्जा । अणियाणे अकिञ्चणे ।  
वोसठकाए विहरेज्जा । जाव कालस्स पज्जओ ॥१९॥  
निज्जूहिऊण आहारं । कालधम्मे उवठिए ।  
जहिऊण माणुसं बोन्दिं । पहू दुक्खे विमुच्चई ॥२०॥  
निम्ममे निरहङ्कारे । वीयरागो अणासवो ।  
सम्पत्तो केवलं नाणं । सासयं परिणिव्वुए ॥२१॥ त्ति बेमि ॥  
     ॥ अणगारज्झयणं समत्तं ॥३५॥  
    
उ।३६ जीवाजीवविभत्ती षत्रिंशम् अध्ययनम् ।  
    
जीवाजीवविभत्तिं । सुणेह मे एगमणा इओ ।  
जं जाणिऊण भिक्खू । सम्मं जयै सञ्जमे ॥१॥  
जीवा चेव अजीवा य । एस लोए वियाहिए ।  
अजीवदेसम् आगासे । अलोगे से वियाहिए ॥२॥  
दव्वओ खेत्तओ चेव । कालओ भावओ तहा ।  
परूवणा तेसि भवे । जीवाणम् अजीवाण य ॥३॥  
रूविणो चेवरूवी य । अजीवा दुविहा भवे ।  
अरूवी दसहा वुत्ता । रूविणो य चौव्विहा ॥४॥  
धम्मत्थिकाए तद् देसे । तप् पएसे य आहिए ।  
अहम्मे तस्स देसे य । तप् पएसे य आहिए ॥५॥  
आगासे तस्स देसे य । तप् पएसे य आहिए ।  
अद्धासमए चेव । अरूवी दसहा भवे ॥६॥  
धम्माधम्मे य दो चेव । लोगमित्ता वियाहिया ।  
लोगालोगे य आगासे । समए समयखेत्तिए ॥७॥  
धम्माधम्मागासा । तिन्नि वि एए अणाइया ।  
अपज्जवसिया चेव । सव्वद्धं तु वियाहिया ॥८॥  
समए वि सन्तैं पप्प । एवमेव वियाहिए ।  
आएसं पप्प साईए । सपज्जवसिए वि य ॥९॥  
खन्धा य खन्धदेसा य । तप्पएसा तहेव य ।  
परमाणुणो य बोद्धव्वा । रूविणो य चौव्विहा ॥१०॥  
एगत्तेण पुहत्तेण । खन्धा य परमाणुणो ।  
लोएगदेसे लोए य । भैयव्वा ते उ खेत्तओ ॥११॥  
इत्तो कालविभागं तु । तेसिं वुच्छं चौव्विहं ॥१२॥  
सन्तैं पप्प ते ऽआई । अपज्जवसिया वि य ।  
ठिइं पडुच्च साईया । सपज्जवसिया वि य ॥१३॥  
असङ्खकालम् उक्कोसं । एक्को समओ जहन्नयं ।  
अजीवाण य रूवीण । ठिई एसा वियाहिया ॥१४॥  
अणन्तकालम् उक्कोसम् । एक्को समओ जहन्नयं ।  
अजीवाण य रूवीण । अन्तरेयं वियाहियं ॥१५॥  
वण्णओ गन्धओ चेव । रसओ फासओ तहा ।  
सण्ठाणओ य विन्नेओ । परिणामो तेसि पञ्चहा ॥१६॥  
वण्णओ परिणया जे उ । पञ्चहा ते पकित्तिया ।  
किण्हा नीला य लोहिया । हलिद्दा सुक्किला तहा ॥१७॥  
गन्धओ परिणया जे उ । दुविहा ते वियाहिया ।  
सुब्भिगन्धपरिणामा । दुब्भिगन्धा तहेव य ॥१८॥  
रसओ परिणया जे उ । पञ्चहा ते पकित्तिया ।  
तित्तकडुयकसाया । अम्बिला महुरा तहा ॥१९॥  
फासओ परिणया जे उ । अठहा ते पकित्तिया ।  
कक्खडा मौया चेव । गरुया लहुया तहा ॥२०॥  
सीया उण्हा य निद्धा य । तहा लुक्खा य आहिया ।  
इय फासपरिणया एए । पुग्गला समुदाहिया ॥२१॥  
सण्ठाणओ परिणया जे उ । पञ्चहा ते पकित्तिया ।  
परिमण्डला य वआ य । तंसा चौरंसमायया ॥२२॥  
वण्णओ जे भवे किण्हे । भैए से उ गन्धओ ।  
रसओ फासओ चेव । भैए सण्ठाणओ वि य ॥२३॥  
वण्णओ जे भवे नीले । भैए से उ गन्धओ ।  
रसओ फासओ चेव । भैए सण्ठाणओ वि य ॥२४॥  
वण्णओ लोहिए जे उ । भैए से उ गन्धओ ।  
रसओ फासओ चेव । भैए सण्ठाणओ वि य ॥२५॥  
वण्णओ पीयए जे उ । भैए से उ गन्धओ ।  
रसओ फासओ चेव । भैए सण्ठाणओ वि य ॥२६॥  
वण्णओ सुक्किले जे उ । भैए से उ गन्धओ ।  
रसओ फासओ चेव । भैए सण्ठाणओ वि य ॥२७॥  
गन्धओ जे भवे सुब्भी । भैए से उ वण्णओ ।  
रसओ फासओ चेव । भैए सण्ठाणओ वि य ॥२८॥  
गन्धओ जे भवे दुब्भी । भैए से उ वण्णओ ।  
रसओ फासओ चेव । भैए सण्ठाणओ वि य ॥२९॥  
रसओ तित्तए जे उ । भैए से उ वण्णओ ।  
गन्धओ फासओ चेव । भैए सण्ठाणओ वि य ॥३०॥  
रसओ कडुए जे उ । भैए से उ वण्णओ ।  
गन्धओ फासओ चेव । भैए सण्ठाणओ वि य ॥३१॥  
रसओ कसाए जे उ । भैए से उ वण्णओ ।  
गन्धओ फासओ चेव । भैए सण्ठाणओ वि य ॥३२॥  
रसओ अम्बिले जे उ । भैए से उ वण्णओ ।  
गन्धओ फासओ चेव । भैए सण्ठाणओ वि य ॥३३॥  
रसओ महुरए जे उ । भैए से उ वण्णओ ।  
गन्धओ फासओ चेव । भैए सण्ठाणओ वि य ॥३४॥  
फासओ कक्खडे जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥३५॥  
फासओ मौए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥३६॥  
फासओ गुरुए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥३७॥  
फासओ लहुए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥३८॥  
फासओ सीयए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥३९॥  
फासओ उण्हए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥४०॥  
फासओ निद्धए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥४१॥  
फासओ लुक्खए जे उ । भैए से उ वण्णओ ।  
गन्धओ रसओ चेव । भैए सण्ठाणओ वि य ॥४२॥  
परिमण्डलसण्ठाणे । भैए से उ वण्णओ ।  
गन्धओ रसओ चेव । भैए से फासओ वि य ॥४३॥  
सण्ठाणओ भवे वए । भैए से उ वण्णओ ।  
गन्धओ रसओ चेव । भैए से फासओ वि य ॥४४॥  
सण्ठाणओ भवे तंसे । भैए से उ वण्णओ ।  
गन्धओ रसओ चेव । भैए से फासओ वि य ॥४५॥  
सण्ठाणओ जे चौरंसे । भैए से उ वण्णओ ।  
गन्धओ रसओ चेव । भैए से फासओ वि य ॥४६॥  
जे आययसण्ठाणे । भैए से उ वण्णओ ।  
गन्धओ रसओ चेव । भैए से फासओ वि य ॥४७॥  
एसा अजीवविभत्ती । समासेण वियाहिया ।  
इत्तो जीवविभत्तिं । वुच्छामि अणुपुव्वसो ॥४८॥  
संसारत्था य सिद्धा य । दुविहा जीवा वियाहिया ।  
सिद्धाणेगविहा वुत्ता । तं मे कित्तयओ सुण ॥४९॥  
इत्थी पुरिससिद्धा य । तहेव य नपुंसगा ।  
सलिङ्गे अन्नलिङ्गे य । गिहिलिङ्गे तहेव य ॥५०॥  
उक्कोसोगाहणाए य । जहन्नमज्झिमाइ य ।  
उड्ढं अहे य तिरियं च । समुद्दम्मि जलम्मि य ॥५१॥  
दस य नपुंसएसु । वीसं इत्थियासु य ।  
पुरिसेसु य अठसयं । समएणेगेण सिज्झई ॥५२॥  
चत्तारि य गिहिलिङ्गे । अन्नलिङ्गे दसेव य ।  
सलिङ्गेण अठसयं । समएणेगेण सिज्झई ॥५३॥  
उक्कोसोगाहणाए य । सिज्झन्ते जुगवं दुवे ।  
चत्तारि जहन्नाए । मज्झे अठुत्तरं सयं ॥५४॥  
चौरुड्ढलोए य दुवे समुद्दे । तओ जले वीसमहे तहेव य ।  
सयं च अठुत्तरं तिरियलोए । समएणेगेण सिज्झई धुवम् ॥५५॥  
कहिं पडिहया सिद्धा । कहिं सिद्धा पैठिया ।  
कहिं भोन्दिं चैत्ताणं । कत्थ गन्तूण सिज्झई ॥५६॥  
अलोए पडिहया सिद्धा । लोयग्गे य पैठिया ।  
इहं बोन्दिं चैत्ताणं । तत्थ गन्तूण सिज्झई ॥५७॥  
बारसहिं जोयणेहिं । सव्वठस्सुवरिं भवे ।  
ईसिपब्भारनामा । पुढवी छत्तसण्ठिया ॥५८॥  
पणयालसयसहस्सा । जोयणाणं तु आयया ।  
तावैयं चेव वित्थिण्णा । तिगुणो तस्सेव परिरओ ॥५९॥  
अठजोयणबाहुल्ला । सा मज्झम्मि वियाहिया ।  
परिहायन्ती चरिमन्ते । मच्छिपत्ताउ तणुयरी ॥६०॥  
अज्जुणसुवण्णगमई । सा पुढवी निम्मला सहावेण ।  
उत्ताणगछत्तगसण्ठिया य । भणिया जिणवरेहिं ॥६१॥  
सङ्खङ्ककुन्दसङ्कासा । पण्डरा निम्मला सुहा ।  
सीयाए जोयणे तत्तो । लोयन्तो उ वियाहिओ ॥६२॥  
जोयणस्स उ जो तत्थ । कोसो उवरिमो भवे ।  
तस्स कोसस्स छब्भाए । सिद्धाणोगाहणा भवे ॥६३॥  
तत्थ सिद्धा महाभागा । लोगग्गम्मि पैठिया ।  
भवपपञ्चओ मुक्का । सिद्धिं वरगैं गया ॥६४॥  
उस्सेहो जेसि जो होइ । भवम्मि चरिमम्मि उ ।  
तिभागहीणो तत्तो य । सिद्धाणोगाहणा भवे ॥६५॥  
एगत्तेण साईया । अपज्जवसिया वि य ।  
पुहत्तेण अणाइया । अपज्जवसिया वि य ॥६६॥  
अरूविणो जीवघणा । नाणदंसणसन्निया ।  
औलं सुहं सम्पन्ना । उवमा जस्स नत्थि उ ॥६७॥  
लोगेगदेसे ते सव्वे । नाणदंसणसन्निया ।  
संसारपारनित्थिण्णा । सिद्धिं वरगैं गया ॥६८॥  
संसारत्था उ जे जीवा । दुविहा ते वियाहिया ।  
तसा य थावरा चेव । थावरा तिविहा तहिं ॥६९॥  
पुढवी आउजीवा य । तहेव य वणस्सई ।  
इच्चेए थावरा तिविहा । तेसिं भेए सुणेह मे ॥७०॥  
दुविहा पुढवीजीवा य । सुहुमा बायरा तहा ।  
पज्जत्तमपज्जत्ता । एवमेए दुहा पुणो ॥७१॥  
बायरा जे उ पज्जत्ता । दुविहा ते वियाहिया ।  
सण्हा खरा य बोधव्वा । सण्हा सत्तविहा तहिं ॥७२॥  
किण्हा नीला य रुहिरा य । हलिद्दा सुक्किला तहा ।  
पण्डुपणगमैया । खरा छत्तीसईविहा ॥७३॥  
पुढवी य सक्करा वालुया य । उवले सिला य लोणूसे ।  
अय-तम्ब-तौय-सीसग । रुप्प-सुवण्णे य वैरे य ॥७४॥  
हरियाले हिङ्गुलुए । मणोसिला सासगञ्जण-पवाले ।  
अब्भपडलब्भवालुय । बायरकाए मणिविहाणे ॥७५॥  
गोमेज्जए य रुयगे । अङ्के फलिहे य लोहियक्खे य ।  
मरगय-मसारगल्ले । भुयमोयगणिन्दनीले य ॥७६॥  
चन्दण-गेरुय-हंसगब्भे । पुलए सोगन्धिए य बोधव्वे ।  
चन्दप्पहवेरुलिए । जलकन्ते सूरकन्ते य ॥७७॥  
एए खरपुढवीए । भेया छत्तीसमाहिया ।  
एगविहमणाणत्ता । सुहुमा तत्थ वियाहिया ॥७८॥  
सुहुमा सव्वलोगम्मि । लोगदेसे य बायरा ।  
इत्तो कालविभागं तु । वुच्छं तेसिं चौव्विहं ॥७९॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥८०॥  
बावीससहस्साइं । वासाणुक्कोसिया भवे ।  
आउठिई पुढवीणं । अन्तोमुहुत्तं जहन्नयं ॥८१॥  
असङ्खकालम् उक्कोसं । अन्तोमुहुत्तं जहन्नयं ।  
कायठिई पुढवीणं । तं कायं तु अमुञ्चओ ॥८२॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । पुढविजीवाण अन्तरं ॥८३॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥८४॥  
दुविहा आऊजीवा उ । सुहुमा बायरा तहा ।  
पज्जत्तमपज्जत्ता । एवमेए दुहा पुणो ॥८५॥  
बायरा जे उ पज्जत्ता । पञ्चहा ते पकित्तिया ।  
सुद्धोदए य उस्से । हरतणू महिया हिमे ॥८६॥  
एगविहमणाणत्ता । सुहुमा तत्थ वियाहिया ।  
सुहुमा सव्वलोगम्मि । लोगदेसे य बायरा ॥८७॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥८८॥  
सत्तेव सहस्साइं । वासाणुक्कोसिया भवे ।  
आउठिई आऊणं । अन्तोमुहुत्तं जहन्निया ॥८९॥  
असङ्खकालम् उक्कोसं । अन्तोमुहुत्तं जहन्नयं ।  
कायठिई आऊणं । तं कायं तु अमुञ्चओ ॥९०॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । आऊजीवाण अन्तरं ॥९१॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्सओ ॥९२॥  
दुविहा वणस्सईजीवा । सुहुमा बायरा तहा ।  
पज्जत्तमपज्जत्ता । एवमेए दुहा पुणो ॥९३॥  
बायरा जे उ पज्जत्ता । दुविहा ते वियाहिया ।  
साहारणसरीरा य । पत्तेगा य तहेव य ॥९४॥  
पत्तेगसरीराओ । ऽएगहा ते पकित्तिया ।  
रुक्खा गुच्छा य गुम्मा य । लया वल्ली तणा तहा ॥९५॥  
वलया पव्वगा कुहुणा । जलरुहा ओसही तहा ।  
हरियकाया बोधव्वा । पत्तेगाइ वियाहिया ॥९६॥  
साहारणसरीराओ । ऽएगहा ते पकित्तिया ।  
आलुए मूलए चेव । सिङ्गबेरे तहेव य ॥९७॥  
हरिली सिरिली सस्सिरिली । जावई केयकन्दली ।  
पलण्डुलसणकन्दे य । कन्दली य कुडुंवए ॥९८॥  
लोहिणीहू य थीहू य । कुहगा य तहेव य ।  
कन्दे य वज्जकन्दे य । कन्दे सूरणए तहा ॥९९॥  
अस्सकण्णी य बोधव्वा । सीहकण्णी तहेव य ।  
मुसुण्ढी य हलिद्दा य । -एगहा एवमायओ ॥१००॥  
एगविहमणाणत्ता । सहुमा तत्थ वियाहिया ।  
सुहुमा सव्वलोगम्मि । लोगदेसे य बायरा ॥१०१॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१०२॥  
दस चेव सहस्साइं । वासाणुक्कोसिया पणगाणं ।  
वणप्फईण आउं । अन्तोमुहुत्तं जहन्निया ॥१०३॥  
अणन्तकालम् उक्कोसं । अन्तोमुहुत्तं जहन्नयं ।  
कायठिई पणगाणं । तं कायं तु अमुञ्चओ ॥१०४॥  
असङ्खकालम् उक्कोसं । अन्तोमुहुत्तं जहन्नयं ।  
विजढम्मि सए काए । पणगजीवाण अन्तरं ॥१०५॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१०६॥  
इच्चेए थावरा तिविहा । समासेण वियाहिया ।  
इत्तो उ तसे तिविहे । वुच्छामि अणुपुव्वसो ॥१०७॥  
तेऊ वाऊ य बोधव्वा । उराला य तसा तहा ।  
इच्चेए तसा तिविहा । तेसिं भेए सुणेह मे ॥१०८॥  
दुविहा तेऊजीवा उ । सुहुमा बायरा तहा ।  
पज्जत्तमपज्जत्ता । एवमेए दुहा पुणो ॥१०९॥  
बायरा जे उ पज्जत्ता । -एगहा ते वियाहिया ।  
इङ्गाले मुम्मुरे अगणी । अच्चिजाला तहेव य ॥११०॥  
उक्का विज्जू य बोधव्वा । -एगहा एवमायओ ।  
एगविहमणाणत्ता । सुहुमा ते वियाहिया ॥१११॥  
सुहुमा सव्वलोगम्मि । लोगदेसे य बायरा ।  
इत्तो कालविभागं तु । तेसिं वुच्छं चौव्विहं ॥११२॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥११३॥  
तिण्णेव अहोरत्ता । उक्कोसेण वियाहिया ।  
आउठिई तेऊणं । अन्तोमुहुत्तं जहन्निया ॥११४॥  
असङ्खकालम् उक्कोसं । अन्तोमुहुत्तं जहन्नयं ।  
कायठिई तेऊणं । तं कायं तु अमुञ्चओ ॥११५॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । तेऊजीवाण अन्तरं ॥११६॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥११७॥  
दुविहा वाउजीवा उ । सुहुमा बायरा तहा ।  
पज्जत्तमपज्जत्ता । एवमेए दुहा पुणो ॥११८॥  
बायरा जे उ पज्जत्ता । पञ्चहा ते पकित्तिया ।  
उक्कलिया मण्डलिया । घणगुञ्जा सुद्धवाया य ॥११९॥  
संवअगवाया य । -एगहा एवमायओ ।  
एगविहमणाणत्ता । सुहुमा तत्थ वियाहिया ॥१२०॥  
सुहुमा सव्वलोगम्मि । एगदेसे य बायरा ।  
इत्तो कालविभागं तु । तेसिं वुच्छं चौव्विहं ॥१२१॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१२२॥  
तिण्णेव सहस्साइं । वासाणुक्कोसिया भवे ।  
आउठिई वाऊणं । अन्तोमुहुत्तं जहन्निया ॥१२३॥  
असङ्खकालम् उक्कोसं । अन्तोमुहुत्तं जहन्नयं ।  
कायठिई वाऊणं । तं कायं तु अमुञ्चओ ॥१२४॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । वाऊजीवाण अन्तरं ॥१२५॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१२६॥  
उराला तसा जे उ । चौहा ते पकित्तिया ।  
बेइन्दिय-तेइन्दिय । चौरो-पञ्चिन्दिया चेव ॥१२७॥  
बेइन्दिया उ जे जीवा । दुविहा ते पकित्तिया ।  
पज्जत्तमपज्जत्ता । तेसिं भेए सुणेह मे ॥१२८॥  
किमिणो सोमङ्गला चेव । अलसा माइवाहया ।  
वासीमुहा य सिप्पिया । सङ्ख सङ्खणगा तहा ॥१२९॥  
घल्लोयाणुल्लया चेव । तहेव य वराडगा ।  
जलूगा जालगा चेव । चन्दणा य तहेव य ॥१३०॥  
इइ बेइन्दिया एए । ऽएगहा एवमायओ ।  
लोगेगदेसे ते सव्वे । न सव्वत्थ वियाहिया ॥१३१॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१३२॥  
वासाइं बारसा चेव । उक्कोसेण वियाहिया ।  
बेइन्दियआउठिई । अन्तोमुहुत्तं जहन्निया ॥१३३॥  
सङ्खिज्जकालम् उक्कोसं । अन्तोमुहुत्तं जहन्नयं ।  
बेइन्दियकायठिई । तं कायं तु अमुञ्चओ ॥१३४॥  
अणन्तकालम् उक्कोसं । अन्तोमुहुत्तं जहन्नयं ।  
बेइन्दियजीवाणं । अन्तरं च वियाहियं ॥१३५॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१३६॥  
तेइन्दिया उ जे जीवा । दुविहा ते पकित्तिया ।  
पज्जत्तमपज्जत्ता । तेसिं भेए सुणेह मे ॥१३७॥  
कुन्थुपिवीलिउड्डंसा । उक्कलुद्देहिया तहा ।  
तणहारकठहारा य । मालुरा पत्तहारगा ॥१३८॥  
कप्पासठिम्मि जायन्ति । दुगा तौसमिञ्जगा ।  
सदावरी य गुम्मी य । बोधव्वा इन्दगाइया ॥१३९॥  
इन्दगोवगमाईया । -एगहा एवमायओ ।  
लोगेगदेसे ते सव्वे । न सव्वत्थ वियाहिया ॥१४०॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१४१॥  
एगूणपण्णहोरत्ता । उक्कोसेण वियाहिया ।  
तेइन्दियआउठिई । अन्तोमुहुत्तं जहन्निया ॥१४२॥  
सङ्खिज्जकालम् उक्कोसं । अन्तोमुहुत्तं जहन्नयं ।  
तेइन्दियकायठिई । तं कायं तु अमुञ्चओ ॥१४३॥  
अणन्तकालम् उक्कोसं । अन्तोमुहुत्तं जहन्नयं ।  
तेइन्दियजीवाणं । अन्तोमुहुत्तं जहन्निया ॥१४४॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१४५॥  
चौरिन्दिया उ जे जीवा । दुविहा ते पकित्तिया ।  
पज्जत्तमपज्जत्ता । तेसिं भेए सुणेह मे ॥१४६॥  
अन्धिया पोत्तिया चेव । मच्छिया मसगा तहा ।  
भमरे कीडपयङ्गे य । ढङ्कुणे उक्कुडो तहा ॥१४७॥  
कुक्कुडे भिङ्गिरीडी य । नन्दावत्ते य विच्छुए ।  
ओले भिङ्गारी य । वियडी अच्छिवेहए ॥१४८॥  
अच्छिले माहए अच्छि । रोडए विचित्ते चित्तपत्तए ।  
उहिञ्जलिया जलकारी य । नीया तन्तवयाइया ॥१४९॥  
इय चौरिन्दिया एए । ऽएगहा एवमायओ ।  
लोगेगदेसे ते सव्वे । न सव्वत्थ वियाहिया ॥१५०॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१५१॥  
छच्चेव मासाऊ । उक्कोसेण वियाहिया ।  
चौरिन्दियआउठिई । अन्तोमुहुत्तं जहन्निया ॥१५२॥  
सङ्खिज्जकालम् उक्कोसं । अन्तोमुहुत्तं जहन्नयं ।  
चौरिन्दियकायठिई । तं कायं तु अमुञ्चओ ॥१५३॥  
अणन्तकालम् उक्कोसं । अन्तोमुहुत्तं जहन्नयं ।  
चौरिन्दियजीवाणं । अन्तरं च वियाहियं ॥१५४॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१५५॥  
पञ्चिन्दिया उ जे जीवा । चौविहा ते वियाहिया ।  
नेरैयतिरिक्खा य । मणुया देवा य आहिया ॥१५६॥  
नेरैया सत्तविहा । पुढवीसु सत्तसू भवे ।  
रयणाभसक्कराभा । वालुयाभा य आहिया ॥१५७॥  
पङ्काभा धूमाभा । तमा तमतमा तहा ।  
इइ नेरैया एए । सत्तहा परिकित्तिया ॥१५८॥  
लोगस्स एगदेसम्मि । ते सव्वे उ वियाहिया ।  
एत्तो कालविभागं तु । वोच्छं तेसिं चडव्विहं ॥१५९॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१६०॥  
सागरोवमम् एगं तु । उक्कोसेण वियाहिया ।  
पढमाए जहन्नेणं । दसवाससहस्सिया ॥१६१॥  
तिण्णेव सागरा ऊ । उक्कोसेण वियाहिया ।  
दोच्चाए जहन्नेणं । एगं तु सागरोवमं ॥१६२॥  
सत्तेव सागरा ऊ । उक्कोसेण वियाहिया ।  
तैयाए जहन्नेणं । तिण्णेव सागरोवमा ॥१६३॥  
दस सागरोवमा ऊ । उक्कोसेण वियाहिया ।  
चौत्थीए जहन्नेणं । सत्तेव सागरोवमा ॥१६४॥  
सत्तरस सागरा ऊ । उक्कोसेण वियाहिया ।  
पञ्चमाए जहन्नेणं । दस चेव सागरोवमा ॥१६५॥  
बावीस सागरा ऊ । उक्कोसेण वियाहिया ।  
छठीए जहन्नेणं । सत्तरस सागरोवमा ॥१६६॥  
तेत्तीस सागरा ऊ । उक्कोसेण वियाहिया ।  
सत्तमाए जहन्नेणं । बावीसं सागरोवमा ॥१६७॥  
जा चेव य आउठिई । नेरैयाणं वियाहिया ।  
सा तेसिं कायठिई । जहन्नुक्कोसिया भवे ॥१६८॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । नेरैयाणं अन्तरं ॥१६९॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१७०॥  
पञ्चिन्दियतिरिक्खाओ । दुविहा ते वियाहिया ।  
समुच्छिमतिरिक्खाओ । गब्भवक्कन्तिया तहा ॥१७१॥  
दुविहा ते भवे तिविहा । जलयरा थलयरा तहा ।  
नहयरा य बोधव्वा । तेसिं भेए सुणेह मे ॥१७२॥  
मच्छा य कच्छभा य । गाहा य मगरा तहा ।  
सुंसुमारा य बोधव्वा । पञ्चहा जलयराहिया ॥१७३॥  
लोएगदेसे ते सव्वे । न सव्वत्थ वियाहिया ।  
एत्तो कालविभागं तु । वोच्छं तेसिं चौव्विहं ॥१७४॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१७५॥  
एगा य पुव्वकोडी । उक्कोसेण वियाहिया ।  
आउठिई जलयराणं । अन्तोमुहुत्तं जहन्निया ॥१७६॥  
पुव्वकोडिपुहत्तं तु । उक्कोसेण वियाहिया ।  
कायठिई जलयराणं । अन्तोमुहुत्तं जहन्नयं ॥१७७॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । जलयराणं अन्तरं ॥१७८॥  
चौप्पया य परिसप्पा । दुविहा थलयरा भवे ।  
चौप्पया चौविहा । ते मे कित्तयओ सुण ॥१७९॥  
एगखुरा दुखुरा चेव । गण्डीपयसणहप्पया ।  
हयमाइगोणमाइ । गयमाइसीहमाइणो ॥१८०॥  
भुओरगपरिसप्पा य । परिसप्पा दुविहा भवे ।  
गोहाई अहिमाई य । एक्केक्काणेगहा भवे ॥१८१॥  
लोएगदेसे ते सव्वे । न सव्वत्थ वियाहिया ।  
एत्तो कालविभागं तु । वोच्छं तेसिं चौव्विहं ॥१८२॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१८३॥  
पलिओवमाइं तिण्णि उ । उक्कोसेण वियाहिया ।  
आउठिई थलयराणं । अन्तोमुहुत्तं जहन्निया ॥१८४॥  
पुव्वकोडिपुहत्तेणं । अन्तोमुहुत्तं जहन्निया ।  
कायठिई थलयराणं । अन्तरं तेसिमं भवे ॥१८५॥  
कालम् अणन्तम् उक्कोसं । अन्तोमुहुत्तं जहन्नयं ।  
विजढम्मि सए काए । थलयराणं तु अन्तरं ॥१८६॥  
चम्मे उ लोमपक्खी य । तैया समुग्गपक्खिया ।  
विययपक्खी य बोधव्वा । पक्खिणो य चौव्विहा ॥१८७॥  
लोगेगदेसे ते सव्वे । न सव्वत्थ वियाहिया ।  
इत्तो कालविभागं तु । वोच्छं तेसिं चौव्विहं ॥१८८॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१८९॥  
पलिओवमस्स भागो । असङ्खेज्जैमो भवे ।  
आउठिई खहयराणं । अन्तोमुहुत्तं जहन्निया ॥१९०॥  
असङ्खभाग पलियस्स । उक्कोसेण उ साहिया ।  
पुव्वकोडीपुहत्तेणं । अन्तोमुहुत्तं जहन्निया ॥१९१॥  
ठिई खहयराणं । अन्तरे तेसिमे भवे ।  
कालं अणन्तम् उक्कोसं । अन्तोमुहुत्तं जहन्नयं ॥१९२॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥१९३॥  
मणुया दुविहभेया उ । ते मे कित्तयओ सुण ।  
सम्मुच्छिमा य मणुया । गब्भवक्कन्तिया तहा ॥१९४॥  
गब्भवक्कन्तिया जे उ । तिविहा ते वियाहिया ।  
कम्मअकम्मभूमा य । अन्तरद्दीवया तहा ॥१९५॥  
पन्नरस तीसविहा । भेया अठवीसैं ।  
सङ्खा उ कमसो तेसिं । इइ एसा वियाहिया ॥१९६॥  
सम्मुच्छिमाण एसेव । भेओ होइ वियाहिओ ।  
लोगस्स एगदेसम्मि । ते सव्वे वि वियाहिया ॥१९७॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥१९८॥  
पलिओवमाउ तिण्णि वि । असङ्खेज्जैमो भवे ।  
आउठिई मणुयाणं । अन्तोमुहुत्तं जहन्निया ॥१९९॥  
पलिओवमाइं तिण्णि उ । उक्कोसेण उ साहिया ।  
पुव्वकोडिपुहत्तेणं । अन्तोमुहुत्तं जहन्नियाũ॥२००॥  
कायठिई मणुयाणं । अन्तरं तेसिमं भवे ।  
अणन्तकालम् उक्कोसं । अन्तोमुहुत्तं जहन्नयं ॥२०१॥  
एएसिं वण्णओ चेव । गन्धओ रसफासओ ।  
सण्ठाणदेसओ वावि । विहाणाइं सहस्ससो ॥२०२॥  
देवा चौव्विहा वुत्ता । ते मे कित्तयओ सुण ।  
भोमिज्ज वाणमन्तर । जोइसवेमाणिया तहा ॥२०३॥  
दसहा उ भवणवासी । अठहा वणचारिणो ।  
पञ्चविहा जोइसिया । दुविहा वेमाणिया तहा ॥२०४॥  
असुरा नागसुवण्णा । विज्जू अग्गी वियाहिया ।  
दीवोदहिदिसा वाया । धणिया भवणवासिणो ॥२०५॥  
पिसायभूया जक्खा य । रक्खसा किन्नरा य किम्पुरिसा ।  
महोरगा य गन्धव्वा । अठविहा वाणमन्तरा ॥२०६॥  
चन्दा सूरा य नक्खत्ता । गहा तारागणा तहा ।  
ठियाविचारिणो चेव । पञ्चहा जोइसालया ॥२०७॥  
वेमाणिया उ जे देवा । दुविहा ते वियाहिया ।  
कप्पोवगा य बोधव्वा । कप्पाईया तहेव य ॥२०८॥  
कप्पोवगा बारसहा । सोहम्मीसाणगा तहा ।  
सणङ्कुमारमाहिन्द । बम्भलोगा य लन्तगा ॥२०९॥  
महासुक्का सहस्सारा । आणया पाणया तहा ।  
आरणा अच्चुया चेव । इइ कप्पोवगा सुरा ॥२१०॥  
कप्पाईया उ जे देवा । दुविहा ते वियाहिया ।  
गेविज्जाणुत्तरा चेव । गेविज्जा नवविहा तहिं ॥२११॥  
हेठिमा हेठिमा चेव । हेठिमा मज्झिमा तहा ।  
हेठिमा उवरिमा चेव । मज्झिमा हेठिमा तहा ॥२१२॥  
मज्झिमा मज्झिमा चेव । मज्झिमा उवरिमा तहा ।  
उवरिमा हेठिमा चेव । उवरिमा मज्झिमा तहा ॥२१३॥  
उवरिमा उवरिमा चेव । इय गेविज्जगा सुरा ।  
विजया वेजयन्ता य । जयन्ता अपराजिया ॥२१४॥  
सव्वत्थसिद्धगा चेव । पञ्चहाणुत्तरा सुरा ।  
इय वेमाणिया एए । ऽएगहा एवमायओ ॥२१५॥  
लोगस्स एगदेसम्मि । ते सव्वे वि वियाहिया ।  
इत्तो कालविभागं तु । वुच्छं तेसिं चौव्विहं ॥२१६॥  
सन्तैं पप्पणाईया । अपज्जवसिया वि य ।  
ठिइं पडुच्च साईया । सपज्जवसिया वि य ॥२१७॥  
साहीयं सागरं एक्कं । उक्कोसेण ठिई भवे ।  
भोमेज्जाणं जहन्नेणं । दसवाससहस्सिया ॥२१८॥  
पलिओवमम् एगं तु । उक्कोसेण ठिई भवे ।  
वन्तराणं जहन्नेणं । दसवाससहस्सिया ॥२१९॥  
पलिओवमम् एगं तु । वासलक्खेण साहियं ।  
पलिओवमठभागो । जोइसेसु जहन्निया ॥२२०॥  
दो चेव सागराइं । उक्कोसेण वियाहिया ।  
सोहम्मम्मि जहन्नेणं । एगं च पलिओवमं ॥२२१॥  
सागरा साहिया दुन्नि । उक्कोसेण वियाहिया ।  
ईसाणम्मि जहन्नेणं । साहियं पलिओवमं ॥२२२॥  
सागराणि य सत्तेव । उक्कोसेण ठिई भवे ।  
सणङ्कुमारे जहन्नेणं । दुन्नि ऊ सागरोवमा ॥२२३॥  
साहिया सागरा सत्त । उक्कोसेणं ठिई भवे ।  
माहिन्दम्मि जहन्नेणं । साहिया दुन्नि सागरा ॥२२४॥  
दस चेव सागराइं । उक्कोसेण ठिई भवे ।  
बम्भलोए जहन्नेणं । सत्त ऊ सागरोवमा ॥२२५॥  
चौदस सागराइं । उक्कोसेण ठिई भवे ।  
लन्तगम्मि जहन्नेणं । दस उ सागरोवमा ॥२२६॥  
सत्तरस सागराइं । उक्कोसेण ठिई भवे ।  
महासुक्के जहन्नेणं । चोद्दस सागरोवमा ॥२२७॥  
अठारस सागराइं । उक्कोसेण ठिई भवे ।  
सहस्सारम्मि जहन्नेणं । सत्तरस सागरोवमा ॥२२८॥  
सागरा औणवीसं तु । उक्कोसेण ठिई भवे ।  
आणयम्मि जहन्नेणं । अठारस सागरोवमा ॥२२९॥  
वीसं तु सागराइं । उक्कोसेण ठिई भवे ।  
पाणयम्मि जहन्नेणं । सागरा औणवीसई ॥२३०॥  
सागरा इक्कवीसं तु । उक्कोसेण ठिई भवे ।  
आरणम्मि जहन्नेणं । वीसई सागरोवमा ॥२३१॥  
बावीसं सागराइं । उक्कोसेण ठिई भवे ।  
अच्चुयम्मि जहन्नेणं । सागरा इक्कवीसई ॥२३२॥  
तेवीस सागराइं । उक्कोसेण ठिई भवे ।  
पढमम्मि जहन्नेण । बावीसं सागरोवमा ॥२३३॥  
चौवीस सागराइं । उक्कोसेण ठिई भवे ।  
बिइयम्मि जहन्नेणं । तेवीसं सागरोवमा ॥२३४॥  
पणवीस सागराइं । उक्कोसेण ठिई भवे ।  
तैयम्मि जहन्नेणं । चौवीसं सागरोवमा ॥२३५॥  
छवीस सागराइं । उक्कोसेण ठिई भवे ।  
चौत्थम्मि जहन्नेणं । सागरा पणुवीसई ॥२३६॥  
सागरा सत्तवीसं तु । उक्कोसेण ठिई भवे ।  
पञ्चमम्मि जहन्नेणं । सागरा उ छवीसई ॥२३७॥  
सागरा अठवीसं तु । उक्कोसेण ठिई भवे ।  
छठम्मि जहन्नेणं । सागरा सत्तवीसई ॥२३८॥  
सागरा औणतीसं तु । उक्कोसेण ठिई भवे ।  
सत्तमम्मि जहन्नेणं । सागरा अठवीसई ॥२३९॥  
तीसं तु सागराइं । उक्कोसेण ठिई भवे ।  
अठमम्मि जहन्नेणं । सागरा औणतीसई ॥२४०॥  
सागरा इक्कतीसं तु । उक्कोसेण ठिई भवे ।  
नवमम्मि जहन्नेणं । तीसई सागरोवमा ॥२४१॥  
तेत्तीसा सागराइं । उक्कोसेण ठिई भवे ।  
चौसुं पि विजयाईसु । जहन्नेणेक्कतीसई ॥२४२॥  
अजहन्नम् अणुक्कोसा । तेत्तीसं सागरोवमा ।  
महाविमाणे सव्वठे । ठिई एसा वियाहिया ॥२४३॥  
जा चेव उ आउठिई । देवाणं तु वियाहिया ।  
सा तेसिं कायठिई । जहन्नम् उक्कोसिया भवे ॥२४४॥  
अणन्तकालम् उक्कोसं । अन्तोमुहुत्तं जहन्नयं ।  
विजढम्मि सए काए । देवाणं हुज्ज अन्तरं ॥२४५॥  
एएसिं वण्णओ चेव । गन्धओ रसफासओ ।  
सण्ठाणदेसओ वापि । विहाणाइं सहस्ससो ॥२४६॥  
संसारत्था य सिद्धा य । इय जीवा वियाहिया ।  
रूविणो चेवरूवी य । अजीवा दुविहा वि य ॥२४७॥  
इय जीवमजीवे य । सोच्चा सद्दहिऊण य ।  
सव्वनयाणम् अणुमए । रमेज्ज सञ्जमे मुणी ॥२४८॥  
तओ बहूणि वासाणि । सामण्णम् अणुपालिय ।  
इमेण कम्मजोगेण । अप्पाणं संलिहे मुणी ॥२४९॥  
बारसेव उ वासाइं । संलेहुक्कोसिया भवे ।  
संवच्छरमज्झिमिया । छम्मासा य जहन्निया ॥२५०॥  
पढमे वासचौक्कम्मि । विगई-निज्जूहणं करे ।  
बिईए वासचौक्कम्मि । विचित्तं तु तवं चरे ॥२५१॥  
एगन्तरम् आयामं । कौ संवच्छरे दुवे ।  
तओ संवच्छरद्धं तु । नाइविगिठं तवं चरे ॥२५२॥  
तओ संवच्छरद्धं तु । विगिठं तु तवं चरे ।  
परिमियं चेव आयामं । तम्मि संवच्छरे करे ॥२५३॥  
कोडीसहियम् आयामं । कौ संवच्छरे मुणी ।  
मासद्धमासिएणं तु । आहारेण तवं चरे ॥२५४॥  
कन्दप्पम् आभिओगं च । किव्विसियं मोहम् आसुरुत्तं च ।  
एयाउ दुग्गईओ । मरणम्मि विराहिया होन्ति ॥२५५॥  
मिच्छादंसणरत्ता । सनियाणा उ हिंसगा ।  
इय जे मरन्ति जीवा । तेसिं पुण दुल्लहा बोही ॥२५६॥  
सम्मद्दंसणरत्ता । अनियाणा सुक्कलेसम् ओगाढा ।  
इय जे मरन्ति जीवा । तेसिं सुलहा भवे बोही ॥२५७॥  
मिच्छादंसणरत्ता । सनियाणा कण्हलेसम् ओगाढा ।  
इय जे मरन्ति जीवा । तेसिं पुण दुल्लहा बोही ॥२५८॥  
जिणवयणे अणुरत्ता । जिणवयणं करेन्ति भावेण ।  
अमला असङ्किलिठा । ते होन्ति परित्तसंसारी ॥२५९॥  
बालमरणाणि बहुसो । अकाममरणाणि चेव य बहूणि ।  
मरिहिन्ति ते वराया । जिणवयणं जे न जाणन्ति ॥२६०॥  
बहुआगमविन्नाणा । समाहिउप्पायगा य गुणगाही ।  
एएणं कारणेणं । अरिहा आलोयणं सोउं ॥२६१॥  
कन्दप्पकुक्कुयाइं । तह सीलसहावहसणविगहाइं ।  
विम्हावेन्तो वि परं । कन्दप्पं भावणं कुणै ॥२६२॥  
मन्ताजोगं काउं । भूईकम्मं च जे पौञ्जन्ति ।  
साय-रसणिड्ढि-हेउं । अभिओगं भावणं कुणै ॥२६३॥  
नाणस्स केवलीणं । धम्मायरियस्स सङ्घसाहूणं ।  
माई अवण्णवाई । किव्विसियं भावणं कुणै ॥२६४॥  
अणुबद्धरोसपसरो । तह य निमित्तम्मि होइ पडिसेवी ।  
एएहि कारणेहिं । आसुरियं भावणं कुणै ॥२६५॥  
सत्थगहणं विसभक्खणं च । जलणं च जलपवेसो य ।  
अणायारभण्डसेवा । जम्मणमरणाणि बन्धन्ति ॥२६६॥  
इय पाउकरे बुद्धे । नायए परिनिव्वुए ।  
छत्तीसं उत्तरज्झाए । भवसिद्धीयसंवुडे ॥२६७॥ त्ति बेमि ॥  
     ॥ जीवाजीवविभत्ती समत्ता ॥३६॥  
     ॥ उत्तराध्ययनस्सूत्रं समाप्तम् ॥

