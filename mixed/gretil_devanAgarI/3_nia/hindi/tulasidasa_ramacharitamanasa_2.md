+++
title = "Tulasidasa: Ramacaritamanasa 2"

+++


## Intro
  
  
  
  
Tulasidasa: Ramacaritamanasa 2  
  
  
  
  
Tulasidasa [Tulsidas]: Ramacaritamanasa [Ram Carit Manas]  
Sopana 2: Ayodhyakanda  
  
Input "by a group of volunteers at Ratlam" /  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
  
set to UTF-8.)  
  
description: multibyte sequence:  
long a   ā     
long A   Ā     
long i   ī     
long I   Ī     
long u   ū     
long U   Ū     
vocalic r   ṛ    
vocalic R   Ṛ    
long vocalic r   ṝ    
vocalic l   ḷ    
long vocalic l   ḹ    
velar n   ṅ    
velar N   Ṅ    
palatal n   ñ     
palatal N   Ñ     
retroflex t   ṭ    
retroflex T   Ṭ    
retroflex d   ḍ    
retroflex D   Ḍ    
retroflex n   ṇ    
retroflex N   Ṇ    
palatal s   ś     
palatal S   Ś     
retroflex s   ṣ    
retroflex S   Ṣ    
anusvara   ṃ    
anunasika   m̐    
visarga   ḥ    
long e   ē     
long o   ō     
l underbar   ḻ    
r underbar   ṟ    
n underbar   ṉ    
k underbar   ḵ    
t underbar   ṯ    
nasalized a   ã     
nasalized long a   ā̃   
a breve   ă     
nasalized i   ĩ     
i dieresis   ï     
nasalized long i   ī̃   
nasalized u   ũ     
u dieresis   ü     
nasalized long u   ū̃   
nasalized e   ẽ    
e breve   ĕ    
nasalized o   õ     
o breve   ŏ     
intervocalic y   ẏ   
voiceless fricative   k‍h̲   
   (in Nagari: kh underdot)  
flapped r   ṛ     
  
Unless indicated otherwise, accents have been dropped in order  
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
  
  
  
  
  
  
         śrīgaṇeśāyanamaḥ  
       śrījānakīvallabho vijayate  
         śrīrāmacaritamānasa  
         dvitīya sopāna  
         ayodhyā\-kāṇḍa  
          śloka  
yasyāṅke ca vibhāti bhūdharasutā devāpagā mastake  
bhāle bālavidhurgale ca garalaṃ yasyorasi vyālarāṭ /  
so 'yaṃ bhūtivibhūṣaṇaḥ suravaraḥ sarvādhipaḥ sarvadā  
śarvaḥ sarvagataḥ śivaḥ śaśinibhaḥ śrīśaṅkaraḥ pātu mām // 1 //  
  
prasannatāṃ yā na gatābhiṣekatastathā na mamle vanavāsaduḥkhataḥ /  
mukhāmbujaśrī raghunandanasya me sadāstu sā maṅjulamaṃgalapradā // 2 //  
  
nīlāmbujaśyāmalakomalāṅgaṃ sītāsamāropitavāmabhāgam /  
pāṇau mahāsāyakacārucāpaṃ namāmi rāmaṃ raghuvaṃśanātham // 3 //  
  
  
 do.  śrīguru carana saroja raja nija manu mukuru sudhāri /  
      barana_ũ raghubara bimala jasu jo dāyaku phala cāri //  
jaba teṃ rāmu byāhi ghara āe / nita nava maṃgala moda badhāe //  
bhuvana cāridasa bhūdhara bhārī / sukr̥ta megha baraṣahi sukha bārī //  
  
ridhi sidhi saṃpati nadīṃ suhāī / umagi avadha aṃbudhi kahũ āī //  
manigana pura nara nāri sujātī / suci amola suṃdara saba bhā̃tī //  
kahi na jāi kachu nagara bibhūtī / janu etania biraṃci karatūtī //  
saba bidhi saba pura loga sukhārī / rāmacaṃda mukha caṃdu nihārī //  
mudita mātu saba sakhīṃ sahelī / phalita biloki manoratha belī //  
rāma rūpu gunasīlu subhāū / pramudita hoi dekhi suni rāū //  
  
 do.  saba keṃ ura abhilāṣu asa kahahiṃ manāi mahesu /  
      āpa achata jubarāja pada rāmahi deu naresu // 1 //  
  
eka samaya saba sahita samājā / rājasabhā̃ raghurāju birājā //  
sakala sukr̥ta mūrati naranāhū / rāma sujasu suni atihi uchāhū //  
nr̥pa saba rahahiṃ kr̥pā abhilāṣeṃ / lokapa karahiṃ prīti rukha rākheṃ //  
tibhuvana tīni kāla jaga māhīṃ / bhūri bhāga dasaratha sama nāhīṃ //  
maṃgalamūla rāmu suta jāsū / jo kachu kahija thora sabu tāsū //  
rāyã subhāyã mukuru kara līnhā / badanu biloki mukuṭa sama kīnhā //  
śravana samīpa bhae sita kesā / manahũ jaraṭhapanu asa upadesā //  
nr̥pa jubarāja rāma kahũ dehū / jīvana janama lāhu kina lehū //  
  
 do.  yaha bicāru ura āni nr̥pa sudinu suavasaru pāi /  
      prema pulaki tana mudita mana gurahi sunāya_u jāi // 2 //  
  
kaha_i bhuālu sunia munināyaka / bhae rāma saba bidhi saba lāyaka //  
sevaka saciva sakala purabāsī / je hamāre ari mitra udāsī //  
sabahi rāmu priya jehi bidhi mohī / prabhu asīsa janu tanu dhari sohī //  
bipra sahita parivāra gosāīṃ / karahiṃ chohu saba raurihi nāī //  
je gura carana renu sira dharahīṃ / te janu sakala bibhava basa karahīṃ //  
mohi sama yahu anubhaya_u na dūjeṃ / sabu pāya_ũ raja pāvani pūjeṃ //  
aba abhilāṣu eku mana moreṃ / pūjahi nātha anugraha toreṃ //  
muni prasanna lakhi sahaja sanehū / kaheu naresa rajāyasu dehū //  
  
 do.  rājana rāura nāmu jasu saba abhimata dātāra /  
      phala anugāmī mahipa mani mana abhilāṣu tumhāra // 3 //  
  
saba bidhi guru prasanna jiyã jānī / boleu rāu rahãsi mr̥du bānī //  
nātha rāmu kariahiṃ jubarājū / kahia kr̥pā kari karia samājū //  
mohi achata yahu hoi uchāhū / lahahiṃ loga saba locana lāhū //  
prabhu prasāda siva saba_i nibāhīṃ / yaha lālasā eka mana māhīṃ //  
puni na soca tanu raha_u ki jāū / jehiṃ na hoi pācheṃ pachitāū //  
suni muni dasaratha bacana suhāe / maṃgala moda mūla mana bhāe //  
sunu nr̥pa jāsu bimukha pachitāhīṃ / jāsu bhajana binu jarani na jāhīṃ //  
bhaya_u tumhāra tanaya soi svāmī / rāmu punīta prema anugāmī //  
  
 do.  begi bilaṃbu na karia nr̥pa sājia sabui samāju /  
      sudina sumaṃgalu tabahiṃ jaba rāmu hohiṃ jubarāju // 4 //  
  
mudita mahipati maṃdira āe / sevaka saciva sumaṃtru bolāe //  
kahi jayajīva sīsa tinha nāe / bhūpa sumaṃgala bacana sunāe //  
jauṃ pā̃cahi mata lāgai nīkā / karahu haraṣi hiyã rāmahi ṭīkā //  
maṃtrī mudita sunata priya bānī / abhimata biravã pareu janu pānī //  
binatī saciva karahi kara jorī / jiahu jagatapati barisa karorī //  
jaga maṃgala bhala kāju bicārā / begia nātha na lāia bārā //  
nr̥pahi modu suni saciva subhāṣā / baḷhata bauṃḷa janu lahī susākhā //  
  
 do.  kaheu bhūpa munirāja kara joi joi āyasu hoi /  
      rāma rāja abhiṣeka hita begi karahu soi soi // 5 //  
  
haraṣi munīsa kaheu mr̥du bānī / ānahu sakala sutīratha pānī //  
auṣadha mūla phūla phala pānā / kahe nāma gani maṃgala nānā //  
cāmara carama basana bahu bhā̃tī / roma pāṭa paṭa aganita jātī //  
manigana maṃgala bastu anekā / jo jaga jogu bhūpa abhiṣekā //  
beda bidita kahi sakala bidhānā / kaheu racahu pura bibidha bitānā //  
saphala rasāla pūgaphala kerā / ropahu bīthinha pura cahũ pherā //  
racahu maṃju mani caukeṃ cārū / kahahu banāvana begi bajārū //  
pūjahu ganapati gura kuladevā / saba bidhi karahu bhūmisura sevā //  
  
 do.  dhvaja patāka torana kalasa sajahu turaga ratha nāga /  
      sira dhari munibara bacana sabu nija nija kājahiṃ lāga // 6 //  
  
jo munīsa jehi āyasu dīnhā / so tehiṃ kāju prathama janu kīnhā //  
bipra sādhu sura pūjata rājā / karata rāma hita maṃgala kājā //  
sunata rāma abhiṣeka suhāvā / bāja gahāgaha avadha badhāvā //  
rāma sīya tana saguna janāe / pharakahiṃ maṃgala aṃga suhāe //  
pulaki saprema parasapara kahahīṃ / bharata āgamanu sūcaka ahahīṃ //  
bhae bahuta dina ati avaserī / saguna pratīti bheṃṭa priya kerī //  
bharata sarisa priya ko jaga māhīṃ / iha_i saguna phalu dūsara nāhīṃ //  
rāmahi baṃdhu soca dina rātī / aṃḍanhi kamaṭha hrada_u jehi bhā̃tī //  
  
 do.  ehi avasara maṃgalu parama suni rahãseu ranivāsu /  
      sobhata lakhi bidhu baḷhata janu bāridhi bīci bilāsu // 7 //  
  
prathama jāi jinha bacana sunāe / bhūṣana basana bhūri tinha pāe //  
prema pulaki tana mana anurāgīṃ / maṃgala kalasa sajana saba lāgīṃ //  
caukeṃ cāru sumitrā̃ purī / manimaya bibidha bhā̃ti ati rurī //  
ānãda magana rāma mahatārī / die dāna bahu bipra hãkārī //  
pūjīṃ grāmadebi sura nāgā / kaheu bahori dena balibhāgā //  
jehi bidhi hoi rāma kalyānū / dehu dayā kari so baradānū //  
gāvahiṃ maṃgala kokilabayanīṃ / bidhubadanīṃ mr̥gasāvakanayanīṃ //  
  
 do.  rāma rāja abhiṣeku suni hiyã haraṣe nara nāri /  
      lage sumaṃgala sajana saba bidhi anukūla bicāri // 8 //  
  
taba naranāhã basiṣṭhu bolāe / rāmadhāma sikha dena paṭhāe //  
gura āgamanu sunata raghunāthā / dvāra āi pada nāya_u māthā //  
sādara aragha dei ghara āne / soraha bhā̃ti pūji sanamāne //  
gahe carana siya sahita bahorī / bole rāmu kamala kara jorī //  
sevaka sadana svāmi āgamanū / maṃgala mūla amaṃgala damanū //  
tadapi ucita janu boli saprītī / paṭha_ia kāja nātha asi nītī //  
prabhutā taji prabhu kīnha sanehū / bhaya_u punīta āju yahu gehū //  
āyasu hoi so karauṃ gosāī / sevaka laha_i svāmi sevakāī //  
  
 do.  suni saneha sāne bacana muni raghubarahi prasaṃsa /  
      rāma kasa na tumha kahahu asa haṃsa baṃsa avataṃsa // 9 //  
  
barani rāma guna sīlu subhāū / bole prema pulaki munirāū //  
bhūpa sajeu abhiṣeka samājū / cāhata dena tumhahi jubarājū //  
rāma karahu saba saṃjama ājū / jauṃ bidhi kusala nibāhai kājū //  
guru sikha dei rāya pahiṃ gaya_u / rāma hr̥dayã asa bisama_u bhayaū //  
janame eka saṃga saba bhāī / bhojana sayana keli larikāī //  
karanabedha upabīta biāhā / saṃga saṃga saba bhae uchāhā //  
bimala baṃsa yahu anucita ekū / baṃdhu bihāi baḷehi abhiṣekū //  
prabhu saprema pachitāni suhāī / hara_u bhagata mana kai kuṭilāī //  
  
 do.  tehi avasara āe lakhana magana prema ānaṃda /  
      sanamāne priya bacana kahi raghukula kairava caṃda // 10 //  
  
bājahiṃ bājane bibidha bidhānā / pura pramodu nahiṃ jāi bakhānā //  
bharata āgamanu sakala manāvahiṃ / āvahũ begi nayana phalu pāvahiṃ //  
hāṭa bāṭa ghara galīṃ athāī / kahahiṃ parasapara loga logāī //  
kāli lagana bhali ketika bārā / pūjihi bidhi abhilāṣu hamārā //  
kanaka siṃghāsana sīya sametā / baiṭhahiṃ rāmu hoi cita cetā //  
sakala kahahiṃ kaba hoihi kālī / bighana manāvahiṃ deva kucālī //  
tinhahi sohāi na avadha badhāvā / corahi caṃdini rāti na bhāvā //  
sārada boli binaya sura karahīṃ / bārahiṃ bāra pāya lai parahīṃ //  
  
 do.  bipati hamāri biloki baḷi mātu karia soi āju /  
      rāmu jāhiṃ bana rāju taji hoi sakala surakāju // 11 //  
  
suni sura binaya ṭhāḷhi pachitātī / bha_iũ saroja bipina himarātī //  
dekhi deva puni kahahiṃ nihorī / mātu tohi nahiṃ thoriu khorī //  
bisamaya haraṣa rahita raghurāū / tumha jānahu saba rāma prabhāū //  
jīva karama basa sukha dukha bhāgī / jāia avadha deva hita lāgī //  
bāra bāra gahi carana sãkocau / calī bicāri bibudha mati pocī //  
ū̃ca nivāsu nīci karatūtī / dekhi na sakahiṃ parāi bibhūtī //  
āgila kāju bicāri bahorī / karahahiṃ cāha kusala kabi morī //  
haraṣi hr̥dayã dasaratha pura āī / janu graha dasā dusaha dukhadāī //  
  
 do.  nāmu maṃtharā maṃdamati cerī kaikei keri /  
      ajasa peṭārī tāhi kari gaī girā mati pheri // 12 //  
  
dīkha maṃtharā nagaru banāvā / maṃjula maṃgala bāja badhāvā //  
pūchesi loganha kāha uchāhū / rāma tilaku suni bhā ura dāhū //  
kara_i bicāru kubuddhi kujātī / hoi akāju kavani bidhi rātī //  
dekhi lāgi madhu kuṭila kirātī / jimi gavã taka_i leũ kehi bhā̃tī //  
bharata mātu pahiṃ ga_i bilakhānī / kā anamani hasi kaha hãsi rānī //  
ūtaru dei na lei usāsū / nāri carita kari ḍhāra_i ā̃sū //  
hãsi kaha rāni gālu baḷa toreṃ / dīnha lakhana sikha asa mana moreṃ //  
tabahũ na bola ceri baḷi pāpini / chāḷa_i svāsa kāri janu sā̃pini //  
  
 do.  sabhaya rāni kaha kahasi kina kusala rāmu mahipālu /  
      lakhanu bharatu ripudamanu suni bhā kubarī ura sālu // 13 //  
  
kata sikha dei hamahi kou māī / gālu karaba kehi kara balu pāī //  
rāmahi chāḷi kusala kehi ājū / jehi janesu dei jubarājū //  
bhaya_u kausilahi bidhi ati dāhina / dekhata garaba rahata ura nāhina //  
dekhehu kasa na jāi saba sobhā / jo avaloki mora manu chobhā //  
pūtu bidesa na socu tumhāreṃ / jānati hahu basa nāhu hamāreṃ //  
nīda bahuta priya seja turāī / lakhahu na bhūpa kapaṭa caturāī //  
suni priya bacana malina manu jānī / jhukī rāni aba rahu aragānī //  
puni asa kabahũ kahasi gharaphorī / taba dhari jībha kaḷhāva_ũ torī //  
  
 do.  kāne khore kūbare kuṭila kucālī jāni /  
      tiya biseṣi puni ceri kahi bharatamātu musukāni // 14 //  
  
priyabādini sikha dīnhiũ tohī / sapanehũ to para kopu na mohī //  
sudinu sumaṃgala dāyaku soī / tora kahā phura jehi dina hoī //  
jeṭha svāmi sevaka laghu bhāī / yaha dinakara kula rīti suhāī //  
rāma tilaku jauṃ sā̃cehũ kālī / deũ māgu mana bhāvata ālī //  
kausalyā sama saba mahatārī / rāmahi sahaja subhāyã piārī //  
mo para karahiṃ sanehu biseṣī / maiṃ kari prīti parīchā dekhī //  
jauṃ bidhi janamu dei kari chohū / hohũ rāma siya pūta putohū //  
prāna teṃ adhika rāmu priya moreṃ / tinha keṃ tilaka chobhu kasa toreṃ //  
  
 do.  bharata sapatha tohi satya kahu parihari kapaṭa durāu /  
      haraṣa samaya bisama_u karasi kārana mohi sunāu // 15 //  
  
ekahiṃ bāra āsa saba pūjī / aba kachu kahaba jībha kari dūjī //  
phorai jogu kapāru abhāgā / bhaleu kahata dukha ra_urehi lāgā //  
kahahiṃ jhūṭhi phuri bāta banāī / te priya tumhahi karui maiṃ māī //  
hamahũ kahabi aba ṭhakurasohātī / nāhiṃ ta mauna rahaba dinu rātī //  
kari kurūpa bidhi parabasa kīnhā / bavā so lunia lahia jo dīnhā //  
kou nr̥pa hou hamahi kā hānī / ceri chāḷi aba hoba ki rānī //  
jārai jogu subhāu hamārā / anabhala dekhi na jāi tumhārā //  
tāteṃ kachuka bāta anusārī / chamia debi baḷi cūka hamārī //  
  
 do.  gūḷha kapaṭa priya bacana suni tīya adharabudhi rāni /  
      suramāyā basa bairinihi suhda jāni patiāni // 16 //  
  
sādara puni puni pū̃chati ohī / sabarī gāna mr̥gī janu mohī //  
tasi mati phirī aha_i jasi bhābī / rahasī ceri ghāta janu phābī //  
tumha pū̃chahu maiṃ kahata ḍerāū̃ / dhareu mora gharaphorī nāū̃ //  
saji pratīti bahubidhi gaḷhi cholī / avadha sāḷhasātī taba bolī //  
priya siya rāmu kahā tumha rānī / rāmahi tumha priya so phuri bānī //  
rahā prathama aba te dina bīte / sama_u phireṃ ripu hohiṃ piṃrīte //  
bhānu kamala kula poṣanihārā / binu jala jāri kara_i soi chārā //  
jari tumhāri caha savati ukhārī / rū̃dhahu kari upāu bara bārī //  
  
 do.  tumhahi na socu sohāga bala nija basa jānahu rāu /  
      mana malīna muha mīṭha nr̥pa rāura sarala subhāu // 17 //  
  
catura gãbhīra rāma mahatārī / bīcu pāi nija bāta sãvārī //  
paṭhae bharatu bhūpa nania_ureṃ / rāma mātu mata jānava ra_ureṃ //  
sevahiṃ sakala savati mohi nīkeṃ / garabita bharata mātu bala pī keṃ //  
sālu tumhāra kausilahi māī / kapaṭa catura nahiṃ hoi janāī //  
rājahi tumha para premu biseṣī / savati subhāu saka_i nahiṃ dekhī //  
racī praṃpacu bhūpahi apanāī / rāma tilaka hita lagana dharāī //  
yaha kula ucita rāma kahũ ṭīkā / sabahi sohāi mohi suṭhi nīkā //  
āgili bāta samujhi ḍaru mohī / deu daiu phiri so phalu ohī //  
  
 do.  raci paci koṭika kuṭilapana kīnhesi kapaṭa prabodhu //  
      kahisi kathā sata savati kai jehi bidhi bāḷha birodhu // 18 //  
  
bhāvī basa pratīti ura āī / pū̃cha rāni puni sapatha devāī //  
kā pūchahũ tumha abahũ na jānā / nija hita anahita pasu pahicānā //  
bhaya_u pākhu dina sajata samājū / tumha pāī sudhi mohi sana ājū //  
khāia pahiria rāja tumhāreṃ / satya kaheṃ nahiṃ doṣu hamāreṃ //  
jauṃ asatya kachu kahaba banāī / tau bidhi deihi hamahi sajāī //  
rāmahi tilaka kāli jauṃ bhayaū.ḥ tumha kahũ bipati bīju bidhi bayaū //  
rekha khãcāi kaha_ũ balu bhāṣī / bhāmini bha_ihu dūdha ka_i mākhī //  
jauṃ suta sahita karahu sevakāī / tau ghara rahahu na āna upāī //  
  
 do.  kadrū̃ binatahi dīnha dukhu tumhahi kausilā̃ deba /  
      bharatu baṃdigr̥ha seihahiṃ lakhanu rāma ke neba // 19 //  
  
kaikayasutā sunata kaṭu bānī / kahi na saka_i kachu sahami sukhānī //  
tana paseu kadalī jimi kā̃pī / kubarīṃ dasana jībha taba cā̃pī //  
kahi kahi koṭika kapaṭa kahānī / dhīraju dharahu prabodhisi rānī //  
phirā karamu priya lāgi kucālī / bakihi sarāha_i māni marālī //  
sunu maṃtharā bāta phuri torī / dahini ā̃khi nita pharaka_i morī //  
dina prati dekha_ũ rāti kusapane / kaha_ũ na tohi moha basa apane //  
kāha karau sakhi sūdha subhāū / dāhina bāma na jāna_ũ kāū //  
  
 do.  apane calata na āju lagi anabhala kāhuka kīnha /  
      kehiṃ agha ekahi bāra mohi daiã dusaha dukhu dīnha // 20 //  
  
naihara janamu bharaba baru jāi / jiata na karabi savati sevakāī //  
ari basa daiu jiāvata jāhī / maranu nīka tehi jīvana cāhī //  
dīna bacana kaha bahubidhi rānī / suni kubarīṃ tiyamāyā ṭhānī //  
asa kasa kahahu māni mana ūnā / sukhu sohāgu tumha kahũ dina dūnā //  
jehiṃ rāura ati anabhala tākā / soi pāihi yahu phalu paripākā //  
jaba teṃ kumata sunā maiṃ svāmini / bhūkha na bāsara nīṃda na jāmini //  
pū̃cheu guninha rekha tinha khā̃cī / bharata bhuāla hohiṃ yaha sā̃cī //  
bhāmini karahu ta kahauṃ upāū / hai tumharīṃ sevā basa rāū //  
  
 do.  para_ũ kūpa tua bacana para saka_ũ pūta pati tyāgi /  
      kahasi mora dukhu dekhi baḷa kasa na karaba hita lāgi // 21 //  
  
kubarīṃ kari kabulī kaikeī / kapaṭa churī ura pāhana ṭeī //  
lakha_i na rāni nikaṭa dukhu kaiṃse / cara_i harita tina balipasu jaiseṃ //  
sunata bāta mr̥du aṃta kaṭhorī / deti manahũ madhu māhura ghorī //  
kaha_i ceri sudhi aha_i ki nāhī / svāmini kahihu kathā mohi pāhīṃ //  
dui baradāna bhūpa sana thātī / māgahu āju juḷāvahu chātī //  
sutahi rāju rāmahi banavāsū / dehu lehu saba savati hulāsu //  
bhūpati rāma sapatha jaba karaī / taba māgehu jehiṃ bacanu na ṭaraī //  
hoi akāju āju nisi bīteṃ / bacanu mora priya mānehu jī teṃ //  
  
 do.  baḷa kughātu kari pātakini kahesi kopagr̥hã jāhu /  
      kāju sãvārehu sajaga sabu sahasā jani patiāhu // 22 //  
  
kubarihi rāni prānapriya jānī / bāra bāra baḷi buddhi bakhānī //  
tohi sama hita na mora saṃsārā / bahe jāta ka_i bha_isi adhārā //  
jauṃ bidhi puraba manorathu kālī / karauṃ tohi cakha pūtari ālī //  
bahubidhi cerihi ādaru deī / kopabhavana gavani kaikeī //  
bipati bīju baraṣā ritu cerī / bhuĩ bha_i kumati kaikeī kerī //  
pāi kapaṭa jalu aṃkura jāmā / bara dou dala dukha phala parināmā //  
kopa samāju sāji sabu soī / rāju karata nija kumati bigoī //  
rāura nagara kolāhalu hoī / yaha kucāli kachu jāna na koī //  
  
 do.  pramudita pura nara nāri / saba sajahiṃ sumaṃgalacāra /  
      eka prabisahiṃ eka nirgamahiṃ bhīra bhūpa darabāra // 23 //  
  
bāla sakhā suna hiyã haraṣāhīṃ / mili dasa pā̃ca rāma pahiṃ jāhīṃ //  
prabhu ādarahiṃ premu pahicānī / pū̃chahiṃ kusala khema mr̥du bānī //  
phirahiṃ bhavana priya āyasu pāī / karata parasapara rāma baḷāī //  
ko raghubīra sarisa saṃsārā / sīlu saneha nibāhanihārā /  
jeṃhi jeṃhi joni karama basa bhramahīṃ / tahã tahã īsu deu yaha hamahīṃ //  
sevaka hama svāmī siyanāhū / hou nāta yaha ora nibāhū //  
asa abhilāṣu nagara saba kāhū / kaikayasutā hdayã ati dāhū //  
ko na kusaṃgati pāi nasāī / raha_i na nīca mateṃ caturāī //  
  
 do.  sā̃sa samaya sānaṃda nr̥pu gaya_u kaikeī gehã /  
      gavanu niṭhuratā nikaṭa kiya janu dhari deha sanehã // 24 //  
  
kopabhavana suni sakuceu rāu / bhaya basa agahuḷa para_i na pāū //  
surapati basa_i bāhãbala jāke / narapati sakala rahahiṃ rukha tākeṃ //  
so suni tiya risa gaya_u sukhāī / dekhahu kāma pratāpa baḷāī //  
sūla kulisa asi ãgavanihāre / te ratinātha sumana sara māre //  
sabhaya naresu priyā pahiṃ gayaū / dekhi dasā dukhu dāruna bhayaū //  
bhūmi sayana paṭu moṭa purānā / die ḍāri tana bhūṣaṇa nānā //  
kumatihi kasi kubeṣatā phābī / ana ahivātu sūca janu bhābī //  
jāi nikaṭa nr̥pu kaha mr̥du bānī / prānapriyā kehi hetu risānī //  
  
 chaṃ.  kehi hetu rāni risāni parasata pāni patihi nevāraī /  
      mānahũ saroṣa bhuaṃga bhāmini biṣama bhā̃ti nihāraī //  
      dou bāsanā rasanā dasana bara marama ṭhāharu dekhaī /  
      tulasī nr̥pati bhavatabyatā basa kāma kautuka lekhaī //  
  
 so.  bāra bāra kaha rāu sumukhi sulocini pikabacani /  
      kārana mohi sunāu gajagāmini nija kopa kara // 25 //  
  
anahita tora priyā keĩ kīnhā / kehi dui sira kehi jamu caha līnhā //  
kahu kehi raṃkahi karau naresū / kahu kehi nr̥pahi nikāsauṃ desū //  
saka_ũ tora ari amara_u mārī / kāha kīṭa bapure nara nārī //  
jānasi mora subhāu barorū / manu tava ānana caṃda cakorū //  
priyā prāna suta sarabasu moreṃ / parijana prajā sakala basa toreṃ //  
jauṃ kachu kahau kapaṭu kari tohī / bhāmini rāma sapatha sata mohī //  
bihasi māgu manabhāvati bātā / bhūṣana sajahi manohara gātā //  
gharī kugharī samujhi jiyã dekhū / begi priyā pariharahi kubeṣū //  
  
 do.  yaha suni mana guni sapatha baḷi bihasi uṭhī matimaṃda /  
      bhūṣana sajati biloki mr̥gu manahũ kirātini phaṃda // 26 //  
  
puni kaha rāu suhrada jiyã jānī / prema pulaki mr̥du maṃjula bānī //  
bhāmini bhaya_u tora manabhāvā / ghara ghara nagara anaṃda badhāvā //  
rāmahi deũ kāli jubarājū / sajahi sulocani maṃgala sājū //  
dalaki uṭheu suni hrada_u kaṭhorū / janu chui gaya_u pāka baratorū //  
aisiu pīra bihasi tehi goī / cora nāri jimi pragaṭi na roī //  
lakhahiṃ na bhūpa kapaṭa caturāī / koṭi kuṭila mani gurū paḷhāī //  
jadyapi nīti nipuna naranāhū / nāricarita jalanidhi avagāhū //  
kapaṭa sanehu baḷhāi bahorī / bolī bihasi nayana muhu morī //  
  
 do.  māgu māgu pai kahahu piya kabahũ na dehu na lehu /  
      dena kahehu baradāna dui teu pāvata saṃdehu // 27 //  
  
jāneũ maramu rāu hãsi kahaī / tumhahi kohāba parama priya ahaī //  
thāti rākhi na māgihu kāū / bisari gaya_u mohi bhora subhāū //  
jhūṭhehũ hamahi doṣu jani dehū / dui kai cāri māgi maku lehū //  
raghukula rīti sadā cali āī / prāna jāhũ baru bacanu na jāī //  
nahiṃ asatya sama pātaka puṃjā / giri sama hohiṃ ki koṭika guṃjā //  
satyamūla saba sukr̥ta suhāe / beda purāna bidita manu gāe //  
tehi para rāma sapatha kari āī / sukr̥ta saneha avadhi raghurāī //  
bāta dr̥ḷhāi kumati hãsi bolī / kumata kubihaga kulaha janu kholī //  
  
 do.  bhūpa manoratha subhaga banu sukha subihaṃga samāju /  
      bhillani jimi chāḷana cahati bacanu bhayaṃkaru bāju // 28 //  
  
          māsapārāyaṇa, terahavā̃ viśrāma  
sunahu prānapriya bhāvata jī kā / dehu eka bara bharatahi ṭīkā //  
māga_ũ dūsara bara kara jorī / puravahu nātha manoratha morī //  
tāpasa beṣa biseṣi udāsī / caudaha barisa rāmu banabāsī //  
suni mr̥du bacana bhūpa hiyã sokū / sasi kara chuata bikala jimi kokū //  
gaya_u sahami nahiṃ kachu kahi āvā / janu sacāna bana jhapaṭeu lāvā //  
bibarana bhaya_u nipaṭa narapālū / dāmini haneu manahũ taru tālū //  
māthe hātha mūdi dou locana / tanu dhari socu lāga janu socana //  
mora manorathu surataru phūlā / pharata karini jimi hateu samūlā //  
avadha ujāri kīnhi kaikeīṃ / dīnhasi acala bipati kai neīṃ //  
  
 do.  kavaneṃ avasara kā bhaya_u gaya_ũ nāri bisvāsa /  
      joga siddhi phala samaya jimi jatihi abidyā nāsa // 29 //  
  
ehi bidhi rāu manahiṃ mana jhā̃khā / dekhi kubhā̃ti kumati mana mākhā //  
bharatu ki rāura pūta na hohīṃ / ānehu mola besāhi ki mohī //  
jo suni saru asa lāga tumhāreṃ / kāhe na bolahu bacanu sãbhāre //  
dehu utaru anu karahu ki nāhīṃ / satyasaṃdha tumha raghukula māhīṃ //  
dena kahehu aba jani baru dehū / tajahũ satya jaga apajasu lehū //  
satya sarāhi kahehu baru denā / jānehu leihi māgi cabenā //  
sibi dadhīci bali jo kachu bhāṣā / tanu dhanu tajeu bacana panu rākhā //  
ati kaṭu bacana kahati kaikeī / mānahũ lona jare para deī //  
  
 do.  dharama dhuraṃdhara dhīra dhari nayana ughāre rāyã /  
      siru dhuni līnhi usāsa asi māresi mohi kuṭhāyã // 30 //  
  
āgeṃ dīkhi jarata risa bhārī / manahũ roṣa taravāri ughārī //  
mūṭhi kubuddhi dhāra niṭhurāī / dharī kūbarīṃ sāna banāī //  
lakhī mahīpa karāla kaṭhorā / satya ki jīvanu leihi morā //  
bole rāu kaṭhina kari chātī / bānī sabinaya tāsu sohātī //  
priyā bacana kasa kahasi kubhā̃tī / bhīra pratīti prīti kari hā̃tī //  
moreṃ bharatu rāmu dui ā̃khī / satya kaha_ũ kari saṃkarū sākhī //  
avasi dūtu maiṃ paṭha_iba prātā / aihahiṃ begi sunata dou bhrātā //  
sudina sodhi sabu sāju sajāī / deũ bharata kahũ rāju bajāī //  
  
 do.   lobhu na rāmahi rāju kara bahuta bharata para prīti /  
      maiṃ baḷa choṭa bicāri jiyã karata raheũ nr̥panīti // 31 //  
  
rāma sapatha sata kahuũ subhāū / rāmamātu kachu kaheu na kāū //  
maiṃ sabu kīnha tohi binu pū̃cheṃ / tehi teṃ pareu manorathu chūcheṃ //  
risa pariharū aba maṃgala sājū / kachu dina gaẽ bharata jubarājū //  
ekahi bāta mohi dukhu lāgā / bara dūsara asamaṃjasa māgā //  
ajahũ hr̥daya jarata tehi ā̃cā / risa parihāsa ki sā̃cehũ sā̃cā //  
kahu taji roṣu rāma aparādhū / sabu kou kaha_i rāmu suṭhi sādhū //  
tuhū̃ sarāhasi karasi sanehū / aba suni mohi bhaya_u saṃdehū //  
jāsu subhāu arihi anukūlā / so kimi karihi mātu pratikūlā //  
  
 do.   priyā hāsa risa pariharahi māgu bicāri bibeku /  
      jehiṃ dekhā̃ aba nayana bhari bharata rāja abhiṣeku // 32 //  
  
jiai mīna barū bāri bihīnā / mani binu phaniku jiai dukha dīnā //  
kaha_ũ subhāu na chalu mana māhīṃ / jīvanu mora rāma binu nāhīṃ //  
samujhi dekhu jiyã priyā prabīnā / jīvanu rāma darasa ādhīnā //  
suni mradu bacana kumati ati jaraī / manahũ anala āhuti ghr̥ta paraī //  
kaha_i karahu kina koṭi upāyā / ihā̃ na lāgihi rāuri māyā //  
dehu ki lehu ajasu kari nāhīṃ / mohi na bahuta prapaṃca sohāhīṃ /  
rāmu sādhu tumha sādhu sayāne / rāmamātu bhali saba pahicāne //  
jasa kausilā̃ mora bhala tākā / tasa phalu unhahi deũ kari sākā //  
  
 do.  hota prāta munibeṣa dhari jauṃ na rāmu bana jāhiṃ /  
      mora maranu rāura ajasa nr̥pa samujhia mana māhiṃ // 33 //  
  
asa kahi kuṭila bhaī uṭhi ṭhāḷhī / mānahũ roṣa taraṃgini bāḷhī //  
pāpa pahāra pragaṭa bha_i soī / bharī krodha jala jāi na joī //  
dou bara kūla kaṭhina haṭha dhārā / bhavãra kūbarī bacana pracārā //  
ḍhāhata bhūparūpa taru mūlā / calī bipati bāridhi anukūlā //  
lakhī naresa bāta phuri sā̃cī / tiya misa mīcu sīsa para nācī //  
gahi pada binaya kīnha baiṭhārī / jani dinakara kula hosi kuṭhārī //  
māgu mātha abahīṃ deũ tohī / rāma birahã jani mārasi mohī //  
rākhu rāma kahũ jehi tehi bhā̃tī / nāhiṃ ta jarihi janama bhari chātī //  
  
 do.  dekhī byādhi asādha nr̥pu pareu dharani dhuni mātha /  
      kahata parama ārata bacana rāma rāma raghunātha // 34 //  
  
byākula rāu sithila saba gātā / karini kalapataru manahũ nipātā //  
kaṃṭhu sūkha mukha āva na bānī / janu pāṭhīnu dīna binu pānī //  
puni kaha kaṭu kaṭhora kaikeī / manahũ ghāya mahũ māhura deī //  
jauṃ aṃtahũ asa karatabu raheū / māgu māgu tumha kehiṃ bala kaheū //  
dui ki hoi eka samaya bhuālā / hãsaba ṭhaṭhāi phulāuba gālā //  
dāni kahāuba aru kr̥panāī / hoi ki khema kusala rautāī //  
chāḷahu bacanu ki dhīraju dharahū / jani abalā jimi karunā karahū //  
tanu tiya tanaya dhāmu dhanu dharanī / satyasaṃdha kahũ tr̥na sama baranī //  
  
 do.  marama bacana suni rāu kaha kahu kachu doṣu na tora /  
      lāgeu tohi pisāca jimi kālu kahāvata mora // 35 // ”  
  
cahata na bharata bhūpatahi bhoreṃ / bidhi basa kumati basī jiya toreṃ //  
so sabu mora pāpa parināmū / bhaya_u kuṭhāhara jehiṃ bidhi bāmū //  
subasa basihi phiri avadha suhāī / saba guna dhāma rāma prabhutāī //  
karihahiṃ bhāi sakala sevakāī / hoihi tihũ pura rāma baḷāī //  
tora kalaṃku mora pachitāū / muehũ na miṭahi na jāihi kāū //  
aba tohi nīka lāga karu soī / locana oṭa baiṭhu muhu goī //  
jaba lagi jiauṃ kaha_ũ kara jorī / taba lagi jani kachu kahasi bahorī //  
phiri pachitaihasi aṃta abhāgī / mārasi gāi nahāru lāgī //  
  
 do.  pareu rāu kahi koṭi bidhi kāhe karasi nidānu /  
      kapaṭa sayāni na kahati kachu jāgati manahũ masānu // 36 //  
  
rāma rāma raṭa bikala bhuālū / janu binu paṃkha bihaṃga behālū //  
hr̥dayã manāva bhoru jani hoī / rāmahi jāi kahai jani koī //  
uda_u karahu jani rabi raghukula gura / avadha biloki sūla hoihi ura //  
bhūpa prīti kaika_i kaṭhināī / ubhaya avadhi bidhi racī banāī //  
bilapata nr̥pahi bhaya_u bhinusārā / bīnā benu saṃkha dhuni dvārā //  
paḷhahiṃ bhāṭa guna gāvahiṃ gāyaka / sunata nr̥pahi janu lāgahiṃ sāyaka //  
maṃgala sakala sohāhiṃ na kaiseṃ / sahagāminihi bibhūṣana jaiseṃ //  
tehiṃ nisi nīda parī nahi kāhū / rāma darasa lālasā uchāhū //  
  
 do.  dvāra bhīra sevaka saciva kahahiṃ udita rabi dekhi /  
      jāgeu ajahũ na avadhapati kāranu kavanu biseṣi // 37 //  
  
pachile pahara bhūpu nita jāgā / āju hamahi baḷa acaraju lāgā //  
jāhu sumaṃtra jagāvahu jāī / kījia kāju rajāyasu pāī //  
gae sumaṃtru taba rāura māhī / dekhi bhayāvana jāta ḍerāhīṃ //  
dhāi khāi janu jāi na herā / mānahũ bipati biṣāda baserā //  
pūcheṃ kou na ūtaru deī / gae jeṃhiṃ bhavana bhūpa kaikaiī //  
kahi jayajīva baiṭha siru nāī / daikhi bhūpa gati gaya_u sukhāī //  
soca bikala bibarana mahi pareū / mānahũ kamala mūlu parihareū //  
saciu sabhīta saka_i nahiṃ pū̃chī / bolī asubha bharī subha chūchī //  
  
 do.  parī na rājahi nīda nisi hetu jāna jagadīsu /  
      rāmu rāmu raṭi bhoru kiya kaha_i na maramu mahīsu // 38 //  
  
ānahu rāmahi begi bolāī / samācāra taba pū̃chehu āī //  
caleu sumaṃtra rāya rūkha jānī / lakhī kucāli kīnhi kachu rānī //  
soca bikala maga para_i na pāū / rāmahi boli kahihi kā rāū //  
ura dhari dhīraju gaya_u duāreṃ / pūchãhiṃ sakala dekhi manu māreṃ //  
samādhānu kari so sabahī kā / gaya_u jahā̃ dinakara kula ṭīkā //  
rāmu sumaṃtrahi āvata dekhā / ādaru kīnha pitā sama lekhā //  
nirakhi badanu kahi bhūpa rajāī / raghukuladīpahi caleu levāī //  
rāmu kubhā̃ti saciva sãga jāhīṃ / dekhi loga jahã tahã bilakhāhīṃ //  
  
 do.  jāi dīkha raghubaṃsamani narapati nipaṭa kusāju //  
      sahami pareu lakhi siṃghinihi manahũ br̥ddha gajarāju // 39 //  
  
sūkhahiṃ adhara jara_i sabu aṃgū / manahũ dīna manihīna bhuaṃgū //  
saruṣa samīpa dīkhi kaikeī / mānahũ mīcu gharī gani leī //  
karunāmaya mr̥du rāma subhāū / prathama dīkha dukhu sunā na kāū //  
tadapi dhīra dhari sama_u bicārī / pū̃chī madhura bacana mahatārī //  
mohi kahu mātu tāta dukha kārana / karia jatana jehiṃ hoi nivārana //  
sunahu rāma sabu kārana ehū / rājahi tuma para bahuta sanehū //  
dena kahenhi mohi dui baradānā / māgeũ jo kachu mohi sohānā /  
so suni bhaya_u bhūpa ura socū / chāḷi na sakahiṃ tumhāra sãkocū //  
  
 do.  suta saneha ita bacanu uta saṃkaṭa pareu naresu /  
      sakahu na āyasu dharahu sira meṭahu kaṭhina kalesu // 40 //  
  
nidharaka baiṭhi kaha_i kaṭu bānī / sunata kaṭhinatā ati akulānī //  
jībha kamāna bacana sara nānā / manahũ mahipa mr̥du laccha samānā //  
janu kaṭhorapanu dhareṃ sarīrū / sikha_i dhanuṣabidyā bara bīrū //  
saba prasaṃgu raghupatihi sunāī / baiṭhi manahũ tanu dhari niṭhurāī //  
mana musakāi bhānukula bhānu / rāmu sahaja ānaṃda nidhānū //  
bole bacana bigata saba dūṣana / mr̥du maṃjula janu bāga bibhūṣana //  
sunu jananī soi sutu baḷabhāgī / jo pitu mātu bacana anurāgī //  
tanaya mātu pitu toṣanihārā / durlabha janani sakala saṃsārā //  
  
 do.  munigana milanu biseṣi bana sabahi bhā̃ti hita mora /  
      tehi mahã pitu āyasu bahuri saṃmata jananī tora // 41 //  
  
bharata prānapriya pāvahiṃ rājū / bidhi saba bidhi mohi sanamukha āju /  
joṃ na jāũ bana aisehu kājā / prathama gania mohi mūḷha samājā //  
sevahiṃ arãḍu kalapataru tyāgī / parihari amr̥ta lehiṃ biṣu māgī //  
teu na pāi asa sama_u cukāhīṃ / dekhu bicāri mātu mana māhīṃ //  
aṃba eka dukhu mohi biseṣī / nipaṭa bikala naranāyaku dekhī //  
thorihiṃ bāta pitahi dukha bhārī / hoti pratīti na mohi mahatārī //  
rāu dhīra guna udadhi agādhū / bhā mohi te kachu baḷa aparādhū //  
jāteṃ mohi na kahata kachu rāū / mori sapatha tohi kahu satibhāū //  
  
 do.  sahaja sarala raghubara bacana kumati kuṭila kari jāna /  
      cala_i joṃka jala bakragati jadyapi salilu samāna // 42 //  
  
rahasī rāni rāma rukha pāī / bolī kapaṭa sanehu janāī //  
sapatha tumhāra bharata kai ānā / hetu na dūsara mai kachu jānā //  
tumha aparādha jogu nahiṃ tātā / jananī janaka baṃdhu sukhadātā //  
rāma satya sabu jo kachu kahahū / tumha pitu mātu bacana rata ahahū //  
pitahi bujhāi kahahu bali soī / cautheṃpana jehiṃ ajasu na hoī //  
tumha sama suana sukr̥ta jehiṃ dīnhe / ucita na tāsu nirādaru kīnhe //  
lāgahiṃ kumukha bacana subha kaise / magahã gayādika tīratha jaise //  
rāmahi mātu bacana saba bhāe / jimi surasari gata salila suhāe //  
  
 do.  ga_i muruchā rāmahi sumiri nr̥pa phiri karavaṭa līnha /  
      saciva rāma āgamana kahi binaya samaya sama kīnha // 43 //  
  
avanipa akani rāmu pagu dhāre / dhari dhīraju taba nayana ughāre //  
sacivã sãbhāri rāu baiṭhāre / carana parata nr̥pa rāmu nihāre //  
lie saneha bikala ura lāī / gai mani manahũ phanika phiri pāī //  
rāmahi cita_i raheu naranāhū / calā bilocana bāri prabāhū //  
soka bibasa kachu kahai na pārā / hr̥dayã lagāvata bārahiṃ bārā //  
bidhihi manāva rāu mana māhīṃ / jehiṃ raghunātha na kānana jāhīṃ //  
sumiri mahesahi kaha_i nihorī / binatī sunahu sadāsiva morī //  
āsutoṣa tumha avaḍhara dānī / ārati harahu dīna janu jānī //  
  
 do.  tumha preraka saba ke hr̥dayã so mati rāmahi dehu /  
      bacanu mora taji rahahi ghara parihari sīlu sanehu // 44 //  
  
ajasu hou jaga sujasu nasāū / naraka parau baru surapuru jāū //  
saba dukha dusaha sahāvahu mohī / locana oṭa rāmu jani hoṃhī //  
asa mana guna_i rāu nahiṃ bolā / pīpara pāta sarisa manu ḍolā //  
raghupati pitahi premabasa jānī / puni kachu kahihi mātu anumānī //  
desa kāla avasara anusārī / bole bacana binīta bicārī //  
tāta kaha_ũ kachu kara_ũ ḍhiṭhāī / anucitu chamaba jāni larikāī //  
ati laghu bāta lāgi dukhu pāvā / kāhũ na mohi kahi prathama janāvā //  
dekhi gosāĩhi pū̃chiũ mātā / suni prasaṃgu bhae sītala gātā //  
  
 do.  maṃgala samaya saneha basa soca pariharia tāta /  
      āyasu deia haraṣi hiyã kahi pulake prabhu gāta // 45 //  
  
dhanya janamu jagatītala tāsū / pitahi pramodu carita suni jāsū //  
cāri padāratha karatala tākeṃ / priya pitu mātu prāna sama jākeṃ //  
āyasu pāli janama phalu pāī / aiha_ũ begihiṃ hou rajāī //  
bidā mātu sana āva_ũ māgī / caliha_ũ banahi bahuri paga lāgī //  
asa kahi rāma gavanu taba kīnhā / bhūpa soka basu utaru na dīnhā //  
nagara byāpi ga_i bāta sutīchī / chuata caḷhī janu saba tana bīchī //  
suni bhae bikala sakala nara nārī / beli biṭapa jimi dekhi davārī //  
jo jahã suna_i dhuna_i siru soī / baḷa biṣādu nahiṃ dhīraju hoī //  
  
 do.  mukha sukhāhiṃ locana stravahi soku na hr̥dayã samāi /  
      manahũ ṭkaruna rasa kaṭakaī utarī avadha bajāi // 46 //  
  
milehi mājha bidhi bāta begārī / jahã tahã dehiṃ kaikeihi gārī //  
ehi pāpinihi būjhi kā pareū / chāi bhavana para pāvaku dhareū //  
nija kara nayana kāḷhi caha dīkhā / ḍāri sudhā biṣu cāhata cīkhā //  
kuṭila kaṭhora kubuddhi abhāgī / bha_i raghubaṃsa benu bana āgī //  
pālava baiṭhi peḷu ehiṃ kāṭā / sukha mahũ soka ṭhāṭu dhari ṭhāṭā //  
sadā rāmu ehi prāna samānā / kārana kavana kuṭilapanu ṭhānā //  
satya kahahiṃ kabi nāri subhāū / saba bidhi agahu agādha durāū //  
nija pratibiṃbu baruku gahi jāī / jāni na jāi nāri gati bhāī //  
  
 do.  kāha na pāvaku jāri saka kā na samudra samāi /  
      kā na karai abalā prabala kehi jaga kālu na khāi // 47 //  
  
kā sunāi bidhi kāha sunāvā / kā dekhāi caha kāha dekhāvā //  
eka kahahiṃ bhala bhūpa na kīnhā / baru bicāri nahiṃ kumatihi dīnhā //  
jo haṭhi bhaya_u sakala dukha bhājanu / abalā bibasa gyānu gunu gā janu //  
eka dharama paramiti pahicāne / nr̥pahi dosu nahiṃ dehiṃ sayāne //  
sibi dadhīci haricaṃda kahānī / eka eka sana kahahiṃ bakhānī //  
eka bharata kara saṃmata kahahīṃ / eka udāsa bhāyã suni rahahīṃ //  
kāna mūdi kara rada gahi jīhā / eka kahahiṃ yaha bāta alīhā //  
sukr̥ta jāhiṃ asa kahata tumhāre / rāmu bharata kahũ prānapiāre //  
  
 do.  caṃdu cavai baru anala kana sudhā hoi biṣatūla /  
      sapanehũ kabahũ na karahiṃ kichu bharatu rāma pratikūla // 48 //  
  
eka bidhātahiṃ dūṣanu deṃhīṃ / sudhā dekhāi dīnha biṣu jehīṃ //  
kharabharu nagara socu saba kāhū / dusaha dāhu ura miṭā uchāhū //  
biprabadhū kulamānya jaṭherī / je priya parama kaikeī kerī //  
lagīṃ dena sikha sīlu sarāhī / bacana bānasama lāgahiṃ tāhī //  
bharatu na mohi priya rāma samānā / sadā kahahu yahu sabu jagu jānā //  
karahu rāma para sahaja sanehū / kehiṃ aparādha āju banu dehū //  
kabahũ na kiyahu savati āresū / prīti pratīti jāna sabu desū //  
kausalyā̃ aba kāha bigārā / tumha jehi lāgi bajra pura pārā //  
  
 do.  sīya ki piya sãgu pariharihi lakhanu ki rahihahiṃ dhāma /  
      rāju ki bhū̃jaba bharata pura nr̥pu ki jīhi binu rāma // 49 //  
  
asa bicāri ura chāḷahu kohū / soka kalaṃka koṭhi jani hohū //  
bharatahi avasi dehu jubarājū / kānana kāha rāma kara kājū //  
nāhina rāmu rāja ke bhūkhe / dharama dhurīna biṣaya rasa rūkhe //  
gura gr̥ha basahũ rāmu taji gehū / nr̥pa sana asa baru dūsara lehū //  
jauṃ nahiṃ lagihahu kaheṃ hamāre / nahiṃ lāgihi kachu hātha tumhāre //  
jauṃ parihāsa kīnhi kachu hoī / tau kahi pragaṭa janāvahu soī //  
rāma sarisa suta kānana jogū / kāha kahihi suni tumha kahũ logū //  
uṭhahu begi soi karahu upāī / jehi bidhi soku kalaṃku nasāī //  
  
 chaṃ.  jehi bhā̃ti soku kalaṃku jāi upāya kari kula pālahī /  
      haṭhi pheru rāmahi jāta bana jani bāta dūsari cālahī //  
      jimi bhānu binu dinu prāna binu tanu caṃda binu jimi jāminī /  
      timi avadha tulasīdāsa prabhu binu samujhi dhauṃ jiyã bhāminī //  
  
 so.  sakhinha sikhāvanu dīnha sunata madhura parināma hita /  
      teĩ kachu kāna na kīnha kuṭila prabodhī kūbarī // 50 //  
  
utaru na dei dusaha risa rūkhī / mr̥ginha citava janu bāghini bhūkhī //  
byādhi asādhi jāni tinha tyāgī / calīṃ kahata matimaṃda abhāgī //  
rāju karata yaha daiã bigoī / kīnhesi asa jasa kara_i na koī //  
ehi bidhi bilapahiṃ pura nara nārīṃ / dehiṃ kucālihi koṭika gārīṃ //  
jarahiṃ biṣama jara lehiṃ usāsā / kavani rāma binu jīvana āsā //  
bipula biyoga prajā akulānī / janu jalacara gana sūkhata pānī //  
ati biṣāda basa loga logāī / gae mātu pahiṃ rāmu gosāī //  
mukha prasanna cita cauguna cāū / miṭā socu jani rākhai rāū //  
 do.  nava gayaṃdu raghubīra manu rāju alāna samāna /  
      chūṭa jāni bana gavanu suni ura anaṃdu adhikāna // 51 //  
  
raghukulatilaka jori dou hāthā / mudita mātu pada nāya_u māthā //  
dīnhi asīsa lāi ura līnhe / bhūṣana basana nichāvari kīnhe //  
bāra bāra mukha cuṃbati mātā / nayana neha jalu pulakita gātā //  
goda rākhi puni hr̥dayã lagāe / stravata prenarasa payada suhāe //  
premu pramodu na kachu kahi jāī / raṃka dhanada padabī janu pāī //  
sādara suṃdara badanu nihārī / bolī madhura bacana mahatārī //  
kahahu tāta jananī balihārī / kabahiṃ lagana muda maṃgalakārī //  
sukr̥ta sīla sukha sīvã suhāī / janama lābha ka_i avadhi aghāī //  
  
 do.   jehi cāhata nara nāri saba ati ārata ehi bhā̃ti /  
       jimi cātaka cātaki tr̥ṣita br̥ṣṭi sarada ritu svāti // 52 //  
  
tāta jāũ bali begi nahāhū / jo mana bhāva madhura kachu khāhū //  
pitu samīpa taba jāehu bhaiā / bha_i baḷi bāra jāi bali maiā //  
mātu bacana suni ati anukūlā / janu saneha surataru ke phūlā //  
sukha makaraṃda bhare śriyamūlā / nirakhi rāma manu bhavarũ na bhūlā //  
dharama dhurīna dharama gati jānī / kaheu mātu sana ati mr̥du bānī //  
pitā̃ dīnha mohi kānana rājū / jahã saba bhā̃ti mora baḷa kājū //  
āyasu dehi mudita mana mātā / jehiṃ muda maṃgala kānana jātā //  
jani saneha basa ḍarapasi bhoreṃ / ānãdu aṃba anugraha toreṃ //  
  
 do.  baraṣa cāridasa bipina basi kari pitu bacana pramāna /  
      āi pāya puni dekhiha_ũ manu jani karasi malāna // 53 //  
  
bacana binīta madhura raghubara ke / sara sama lage mātu ura karake //  
sahami sūkhi suni sītali bānī / jimi javāsa pareṃ pāvasa pānī //  
kahi na jāi kachu hr̥daya biṣādū / manahũ mr̥gī suni kehari nādū //  
nayana sajala tana thara thara kā̃pī / mājahi khāi mīna janu māpī //  
dhari dhīraju suta badanu nihārī / gadagada bacana kahati mahatārī //  
tāta pitahi tumha prānapiāre / dekhi mudita nita carita tumhāre //  
rāju dena kahũ subha dina sādhā / kaheu jāna bana kehiṃ aparādhā //  
tāta sunāvahu mohi nidānū / ko dinakara kula bhaya_u kr̥sānū //  
  
 do.  nirakhi rāma rukha sacivasuta kāranu kaheu bujhāi /  
      suni prasaṃgu rahi mūka jimi dasā barani nahiṃ jāi // 54 //  
  
rākhi na saka_i na kahi saka jāhū / duhū̃ bhā̃ti ura dāruna dāhū //  
likhata sudhākara gā likhi rāhū / bidhi gati bāma sadā saba kāhū //  
dharama saneha ubhayã mati gherī / bha_i gati sā̃pa chuchuṃdari kerī //  
rākha_ũ sutahi kara_ũ anurodhū / dharamu jāi aru baṃdhu birodhū //  
kaha_ũ jāna bana tau baḷi hānī / saṃkaṭa soca bibasa bha_i rānī //  
bahuri samujhi tiya dharamu sayānī / rāmu bharatu dou suta sama jānī //  
sarala subhāu rāma mahatārī / bolī bacana dhīra dhari bhārī //  
tāta jāũ bali kīnhehu nīkā / pitu āyasu saba dharamaka ṭīkā //  
  
 do.  rāju dena kahi dīnha banu mohi na so dukha lesu /  
      tumha binu bharatahi bhūpatihi prajahi pracaṃḍa kalesu // 55 //  
  
jauṃ kevala pitu āyasu tātā / tau jani jāhu jāni baḷi mātā //  
jauṃ pitu mātu kaheu bana jānā / tauṃ kānana sata avadha samānā //  
pitu banadeva mātu banadevī / khaga mr̥ga carana saroruha sevī //  
aṃtahũ ucita nr̥pahi banabāsū / baya biloki hiyã hoi harā̃sū //  
baḷabhāgī banu avadha abhāgī / jo raghubaṃsatilaka tumha tyāgī //  
jauṃ suta kahau saṃga mohi lehū / tumhare hr̥dayã hoi saṃdehū //  
pūta parama priya tumha sabahī ke / prāna prāna ke jīvana jī ke //  
te tumha kahahu mātu bana jāū̃ / maiṃ suni bacana baiṭhi pachitāū̃ //  
  
 do.  yaha bicāri nahiṃ kara_ũ haṭha jhūṭha sanehu baḷhāi /  
      māni mātu kara nāta bali surati bisari jani jāi // 56 //  
  
deva pitara saba tunhahi gosāī / rākhahũ palaka nayana kī nāī //  
avadhi aṃbu priya parijana mīnā / tumha karunākara dharama dhurīnā //  
asa bicāri soi karahu upāī / sabahi jiata jehiṃ bheṃṭehu āī //  
jāhu sukhena banahi bali jāū̃ / kari anātha jana parijana gāū̃ //  
saba kara āju sukr̥ta phala bītā / bhaya_u karāla kālu biparītā //  
bahubidhi bilapi carana lapaṭānī / parama abhāgini āpuhi jānī //  
dāruna dusaha dāhu ura byāpā / barani na jāhiṃ bilāpa kalāpā //  
rāma uṭhāi mātu ura lāī / kahi mr̥du bacana bahuri samujhāī //  
  
 do.  samācāra tehi samaya suni sīya uṭhī akulāi /  
      jāi sāsu pada kamala juga baṃdi baiṭhi siru nāi // 57 //  
  
dīnhi asīsa sāsu mr̥du bānī / ati sukumāri dekhi akulānī //  
baiṭhi namitamukha socati sītā / rūpa rāsi pati prema punītā //  
calana cahata bana jīvananāthū / kehi sukr̥tī sana hoihi sāthū //  
kī tanu prāna ki kevala prānā / bidhi karatabu kachu jāi na jānā //  
cāru carana nakha lekhati dharanī / nūpura mukhara madhura kabi baranī //  
manahũ prema basa binatī karahīṃ / hamahi sīya pada jani pariharahīṃ //  
maṃju bilocana mocati bārī / bolī dekhi rāma mahatārī //  
tāta sunahu siya ati sukumārī / sāsu sasura parijanahi piārī //  
  
 do.  pitā janaka bhūpāla mani sasura bhānukula bhānu /  
      pati rabikula kairava bipina bidhu guna rūpa nidhānu // 58 //  
  
maiṃ puni putrabadhū priya pāī / rūpa rāsi guna sīla suhāī //  
nayana putari kari prīti baḷhāī / rākheũ prāna jānikihiṃ lāī //  
kalapabeli jimi bahubidhi lālī / sīṃci saneha salila pratipālī //  
phūlata phalata bhaya_u bidhi bāmā / jāni na jāi kāha parināmā //  
palãga pīṭha taji goda hiṃḷorā / siyã na dīnha pagu avani kaṭhorā //  
jianamūri jimi jogavata rahaū̃ / dīpa bāti nahiṃ ṭārana kahaū̃ //  
soi siya calana cahati bana sāthā / āyasu kāha hoi raghunāthā /  
caṃda kirana rasa rasika cakorī / rabi rukha nayana saka_i kimi jorī //  
  
 do.  kari kehari nisicara carahiṃ duṣṭa jaṃtu bana bhūri /  
      biṣa bāṭikā̃ ki soha suta subhaga sajīvani mūri // 59 //  
  
bana hita kola kirāta kisorī / racīṃ biraṃci biṣaya sukha bhorī //  
pāina kr̥mi jimi kaṭhina subhāū / tinhahi kalesu na kānana kāū //  
kai tāpasa tiya kānana jogū / jinha tapa hetu tajā saba bhogū //  
siya bana basihi tāta kehi bhā̃tī / citralikhita kapi dekhi ḍerātī //  
surasara subhaga banaja bana cārī / ḍābara jogu ki haṃsakumārī //  
asa bicāri jasa āyasu hoī / maiṃ sikha deũ jānakihi soī //  
jauṃ siya bhavana rahai kaha aṃbā / mohi kahã hoi bahuta avalaṃbā //  
suni raghubīra mātu priya bānī / sīla saneha sudhā̃ janu sānī //  
  
 do.  kahi priya bacana bibekamaya kīnhi mātu paritoṣa /  
      lage prabodhana jānakihi pragaṭi bipina guna doṣa // 60 //  
  
         māsapārāyaṇa, caudahavā̃ viśrāma  
mātu samīpa kahata sakucāhīṃ / bole sama_u samujhi mana māhīṃ //  
rājakumāri sikhāvana sunahū / āna bhā̃ti jiyã jani kachu gunahū //  
āpana mora nīka jauṃ cahahū / bacanu hamāra māni gr̥ha rahahū //  
āyasu mora sāsu sevakāī / saba bidhi bhāmini bhavana bhalāī //  
ehi te adhika dharamu nahiṃ dūjā / sādara sāsu sasura pada pūjā //  
jaba jaba mātu karihi sudhi morī / hoihi prema bikala mati bhorī //  
taba taba tumha kahi kathā purānī / suṃdari samujhāehu mr̥du bānī //  
kaha_ũ subhāyã sapatha sata mohī / sumukhi mātu hita rākha_ũ tohī //  
  
 do.  gura śruti saṃmata dharama phalu pāia binahiṃ kalesa /  
      haṭha basa saba saṃkaṭa sahe gālava nahuṣa naresa // 61 //  
  
maiṃ puni kari pravāna pitu bānī / begi phiraba sunu sumukhi sayānī //  
divasa jāta nahiṃ lāgihi bārā / suṃdari sikhavanu sunahu hamārā //  
jau haṭha karahu prema basa bāmā / tau tumha dukhu pāuba parināmā //  
kānanu kaṭhina bhayaṃkaru bhārī / ghora ghāmu hima bāri bayārī //  
kusa kaṃṭaka maga kā̃kara nānā / calaba payādehiṃ binu padatrānā //  
carana kamala mudu maṃju tumhāre / māraga agama bhūmidhara bhāre //  
kaṃdara khoha nadīṃ nada nāre / agama agādha na jāhiṃ nihāre //  
bhālu bāgha br̥ka kehari nāgā / karahiṃ nāda suni dhīraju bhāgā //  
  
 do.  bhūmi sayana balakala basana asanu kaṃda phala mūla /  
      te ki sadā saba dina milihiṃ sabui samaya anukūla // 62 //  
  
nara ahāra rajanīcara carahīṃ / kapaṭa beṣa bidhi koṭika karahīṃ //  
lāga_i ati pahāra kara pānī / bipina bipati nahiṃ jāi bakhānī //  
byāla karāla bihaga bana ghorā / nisicara nikara nāri nara corā //  
ḍarapahiṃ dhīra gahana sudhi āẽ / mr̥galocani tumha bhīru subhāẽ //  
haṃsagavani tumha nahiṃ bana jogū / suni apajasu mohi deihi logū //  
mānasa salila sudhā̃ pratipālī / jia_i ki lavana payodhi marālī //  
nava rasāla bana biharanasīlā / soha ki kokila bipina karīlā //  
rahahu bhavana asa hr̥dayã bicārī / caṃdabadani dukhu kānana bhārī //  
  
 do.  sahaja suhda gura svāmi sikha jo na kara_i sira māni //  
      so pachitāi aghāi ura avasi hoi hita hāni // 63 //  
  
suni mr̥du bacana manohara piya ke / locana lalita bhare jala siya ke //  
sītala sikha dāhaka bha_i kaiṃseṃ / caka_ihi sarada caṃda nisi jaiṃseṃ //  
utaru na āva bikala baidehī / tajana cahata suci svāmi sanehī //  
barabasa roki bilocana bārī / dhari dhīraju ura avanikumārī //  
lāgi sāsu paga kaha kara jorī / chamabi debi baḷi abinaya morī //  
dīnhi prānapati mohi sikha soī / jehi bidhi mora parama hita hoī //  
maiṃ puni samujhi dīkhi mana māhīṃ / piya biyoga sama dukhu jaga nāhīṃ //  
  
 do.   prānanātha karunāyatana suṃdara sukhada sujāna /  
      tumha binu raghukula kumuda bidhu surapura naraka samāna // 64 //  
  
mātu pitā bhaginī priya bhāī / priya parivāru suhrada samudāī //  
sāsu sasura gura sajana sahāī / suta suṃdara susīla sukhadāī //  
jahã lagi nātha neha aru nāte / piya binu tiyahi taranihu te tāte //  
tanu dhanu dhāmu dharani pura rājū / pati bihīna sabu soka samājū //  
bhoga rogasama bhūṣana bhārū / jama jātanā sarisa saṃsārū //  
prānanātha tumha binu jaga māhīṃ / mo kahũ sukhada katahũ kachu nāhīṃ //  
jiya binu deha nadī binu bārī / taisia nātha puruṣa binu nārī //  
nātha sakala sukha sātha tumhāreṃ / sarada bimala bidhu badanu nihāreṃ //  
  
 do.  khaga mr̥ga parijana nagaru banu balakala bimala dukūla /  
      nātha sātha surasadana sama paranasāla sukha mūla // 65 //  
  
banadevīṃ banadeva udārā / karihahiṃ sāsu sasura sama sārā //  
kusa kisalaya sātharī suhāī / prabhu sãga maṃju manoja turāī //  
kaṃda mūla phala amia ahārū / avadha saudha sata sarisa pahārū //  
chinu chinu prabhu pada kamala biloki / rahiha_ũ mudita divasa jimi kokī //  
bana dukha nātha kahe bahutere / bhaya biṣāda paritāpa ghanere //  
prabhu biyoga lavalesa samānā / saba mili hohiṃ na kr̥pānidhānā //  
asa jiyã jāni sujāna siromani / leia saṃga mohi chāḷia jani //  
binatī bahuta karauṃ kā svāmī / karunāmaya ura aṃtarajāmī //  
  
 do.  rākhia avadha jo avadhi lagi rahata na janiahiṃ prāna /  
      dīnabaṃdhu saṃdara sukhada sīla saneha nidhāna // 66 //  
  
mohi maga calata na hoihi hārī / chinu chinu carana saroja nihārī //  
sabahi bhā̃ti piya sevā karihauṃ / māraga janita sakala śrama harihauṃ //  
pāya pakhārī baiṭhi taru chāhīṃ / kariha_ũ bāu mudita mana māhīṃ //  
śrama kana sahita syāma tanu dekheṃ / kahã dukha sama_u prānapati pekheṃ //  
sama mahi tr̥na tarupallava ḍāsī / pāga paloṭihi saba nisi dāsī //  
bārabāra mr̥du mūrati johī / lāgahi tāta bayāri na mohī /  
ko prabhu sãga mohi citavanihārā / siṃghabadhuhi jimi sasaka siārā //  
maiṃ sukumāri nātha bana jogū / tumhahi ucita tapa mo kahũ bhogū //  
  
 do.  aiseu bacana kaṭhora suni jauṃ na hrada_u bilagāna /  
      tau prabhu biṣama biyoga dukha sahihahiṃ pāvãra prāna // 67 //  
  
  
asa kahi sīya bikala bha_i bhārī / bacana biyogu na sakī sãbhārī //  
dekhi dasā raghupati jiyã jānā / haṭhi rākheṃ nahiṃ rākhihi prānā //  
kaheu kr̥pāla bhānukulanāthā / parihari socu calahu bana sāthā //  
nahiṃ biṣāda kara avasaru ājū / begi karahu bana gavana samājū //  
kahi priya bacana priyā samujhāī / lage mātu pada āsiṣa pāī //  
begi prajā dukha meṭaba āī / jananī niṭhura bisari jani jāī //  
phirahi dasā bidhi bahuri ki morī / dekhiha_ũ nayana manohara jorī //  
sudina sugharī tāta kaba hoihi / jananī jiata badana bidhu joihi //  
  
 do.  bahuri baccha kahi lālu kahi raghupati raghubara tāta /  
      kabahiṃ bolāi lagāi hiyã haraṣi nirakhiha_ũ gāta // 68 //  
  
lakhi saneha kātari mahatārī / bacanu na āva bikala bha_i bhārī //  
rāma prabodhu kīnha bidhi nānā / sama_u sanehu na jāi bakhānā //  
taba jānakī sāsu paga lāgī / sunia māya maiṃ parama abhāgī //  
sevā samaya daiã banu dīnhā / mora manorathu saphala na kīnhā //  
tajaba chobhu jani chāḷia chohū / karamu kaṭhina kachu dosu na mohū //  
suni siya bacana sāsu akulānī / dasā kavani bidhi kahauṃ bakhānī //  
bārahi bāra lāi ura līnhī / dhari dhīraju sikha āsiṣa dīnhī //  
acala hou ahivātu tumhārā / jaba lagi gaṃga jamuna jala dhārā //  
  
  do.  sītahi sāsu asīsa sikha dīnhi aneka prakāra /  
       calī nāi pada paduma siru ati hita bārahiṃ bāra // 69 //  
  
samācāra jaba lachimana pāe / byākula bilakha badana uṭhi dhāe //  
kaṃpa pulaka tana nayana sanīrā / gahe carana ati prema adhīrā //  
kahi na sakata kachu citavata ṭhāḷhe / mīnu dīna janu jala teṃ kāḷhe //  
socu hr̥dayã bidhi kā honihārā / sabu sukhu sukr̥ta sirāna hamārā //  
mo kahũ kāha kahaba raghunāthā / rakhihahiṃ bhavana ki lehahiṃ sāthā //  
rāma biloki baṃdhu kara joreṃ / deha geha saba sana tr̥nu toreṃ //  
bole bacanu rāma naya nāgara / sīla saneha sarala sukha sāgara //  
tāta prema basa jani kadarāhū / samujhi hr̥dayã parināma uchāhū //  
  
 do.  mātu pitā guru svāmi sikha sira dhari karahi subhāyã /  
      laheu lābhu tinha janama kara nataru janamu jaga jāyã // 70 //  
  
asa jiyã jāni sunahu sikha bhāī / karahu mātu pitu pada sevakāī //  
bhavana bharatu ripusūdana nāhīṃ / rāu br̥ddha mama dukhu mana māhīṃ //  
maiṃ bana jāũ tumhahi lei sāthā / hoi sabahi bidhi avadha anāthā //  
guru pitu mātu prajā parivārū / saba kahũ para_i dusaha dukha bhārū //  
rahahu karahu saba kara paritoṣū / nataru tāta hoihi baḷa doṣū //  
jāsu rāja priya prajā dukhārī / so nr̥pu avasi naraka adhikārī //  
rahahu tāta asi nīti bicārī / sunata lakhanu bhae byākula bhārī //  
siareṃ bacana sūkhi gae kaiṃseṃ / parasata tuhina tāmarasu jaiseṃ //  
  
 do.  utaru na āvata prema basa gahe carana akulāi /  
      nātha dāsu maiṃ svāmi tumha tajahu ta kāha basāi // 71 //  
  
dīnhi mohi sikha nīki gosāīṃ / lāgi agama apanī kadarāīṃ //  
narabara dhīra dharama dhura dhārī / nigama nīti kahũ te adhikārī //  
maiṃ sisu prabhu sanehã pratipālā / maṃdaru meru ki lehiṃ marālā //  
gura pitu mātu na jāna_ũ kāhū / kaha_ũ subhāu nātha patiāhū //  
jahã lagi jagata saneha sagāī / prīti pratīti nigama niju gāī //  
moreṃ saba_i eka tumha svāmī / dīnabaṃdhu ura aṃtarajāmī //  
dharama nīti upadesia tāhī / kīrati bhūti sugati priya jāhī //  
mana krama bacana carana rata hoī / kr̥pāsiṃdhu pariharia ki soī //  
  
 do.  karunāsiṃdhu subaṃdha ke suni mr̥du bacana binīta /  
      samujhāe ura lāi prabhu jāni sanehã sabhīta // 72 //  
  
māgahu bidā mātu sana jāī / āvahu begi calahu bana bhāī //  
mudita bhae suni raghubara bānī / bhaya_u lābha baḷa ga_i baḷi hānī //  
haraṣita hdayã mātu pahiṃ āe / manahũ aṃdha phiri locana pāe /  
jāi janani paga nāya_u māthā / manu raghunaṃdana jānaki sāthā //  
pū̃che mātu malina mana dekhī / lakhana kahī saba kathā biseṣī //  
gaī sahami suni bacana kaṭhorā / mr̥gī dekhi dava janu cahu orā //  
lakhana lakheu bhā anaratha ājū / ehiṃ saneha basa karaba akājū //  
māgata bidā sabhaya sakucāhīṃ / jāi saṃga bidhi kahihi ki nāhī //  
  
 do.  samujhi sumitrā̃ rāma siya rūpa susīlu subhāu /  
      nr̥pa sanehu lakhi dhuneu siru pāpini dīnha kudāu // 73 //  
  
dhīraju dhareu kuavasara jānī / sahaja suhda bolī mr̥du bānī //  
tāta tumhāri mātu baidehī / pitā rāmu saba bhā̃ti sanehī //  
avadha tahā̃ jahã rāma nivāsū / tahãĩ divasu jahã bhānu prakāsū //  
jau pai sīya rāmu bana jāhīṃ / avadha tumhāra kāju kachu nāhiṃ //  
gura pitu mātu baṃdhu sura sāī / seiahiṃ sakala prāna kī nāīṃ //  
rāmu prānapriya jīvana jī ke / svāratha rahita sakhā sabahī kai //  
pūjanīya priya parama jahā̃ teṃ / saba māniahiṃ rāma ke nāteṃ //  
asa jiyã jāni saṃga bana jāhū / lehu tāta jaga jīvana lāhū //  
  
 do.  bhūri bhāga bhājanu bhayahu mohi sameta bali jāũ /  
      jauma tumhareṃ mana chāḷi chalu kīnha rāma pada ṭhāũ // 74 //  
  
putravatī jubatī jaga soī / raghupati bhagatu jāsu sutu hoī //  
nataru bā̃jha bhali bādi biānī / rāma bimukha suta teṃ hita jānī //  
tumharehiṃ bhāga rāmu bana jāhīṃ / dūsara hetu tāta kachu nāhīṃ //  
sakala sukr̥ta kara baḷa phalu ehū / rāma sīya pada sahaja sanehū //  
rāga roṣu iriṣā madu mohū / jani sapanehũ inha ke basa hohū //  
sakala prakāra bikāra bihāī / mana krama bacana karehu sevakāī //  
tumha kahũ bana saba bhā̃ti supāsū / sãga pitu mātu rāmu siya jāsū //  
jehiṃ na rāmu bana lahahiṃ kalesū / suta soi karehu iha_i upadesū //  
  
 chaṃ.  upadesu yahu jehiṃ tāta tumhare rāma siya sukha pāvahīṃ /  
      pitu mātu priya parivāra pura sukha surati bana bisarāvahīṃ /  
      tulasī prabhuhi sikha dei āyasu dīnha puni āsiṣa daī /  
      rati hou abirala amala siya raghubīra pada nita nita naī //  
  
 so.  mātu carana siru nāi cale turata saṃkita hr̥dayã /  
      bāgura biṣama torāi manahũ bhāga mr̥gu bhāga basa // 75 //  
  
gae lakhanu jahã jānakināthū / bhe mana mudita pāi priya sāthū //  
baṃdi rāma siya carana suhāe / cale saṃga nr̥pamaṃdira āe //  
kahahiṃ parasapara pura nara nārī / bhali banāi bidhi bāta bigārī //  
tana kr̥sa dukhu badana malīne / bikala manahũ mākhī madhu chīne //  
kara mījahiṃ siru dhuni pachitāhīṃ / janu bina paṃkha bihaga akulāhīṃ //  
bha_i baḷi bhīra bhūpa darabārā / barani na jāi biṣādu apārā //  
sacivã uṭhāi rāu baiṭhāre / kahi priya bacana rāmu pagu dhāre //  
siya sameta dou tanaya nihārī / byākula bhaya_u bhūmipati bhārī //  
  
 do.  sīya sahita suta subhaga dou dekhi dekhi akulāi /  
      bārahiṃ bāra saneha basa rāu lei ura lāi // 76 //  
  
saka_i na boli bikala naranāhū / soka janita ura dāruna dāhū //  
nāi sīsu pada ati anurāgā / uṭhi raghubīra bidā taba māgā //  
pitu asīsa āyasu mohi dījai / haraṣa samaya bisama_u kata kījai //  
tāta kiẽ priya prema pramādū / jasu jaga jāi hoi apabādū //  
suni saneha basa uṭhi naranāhā̃ / baiṭhāre raghupati gahi bāhā̃ //  
sunahu tāta tumha kahũ muni kahahīṃ / rāmu carācara nāyaka ahahīṃ //  
subha aru asubha karama anuhārī / īsa dei phalu hdayã bicārī //  
kara_i jo karama pāva phala soī / nigama nīti asi kaha sabu koī //  
  
 do.  \-auru karai aparādhu kou aura pāva phala bhogu /  
      ati bicitra bhagavaṃta gati ko jaga jānai jogu // 77 //  
  
rāyã rāma rākhana hita lāgī / bahuta upāya kie chalu tyāgī //  
lakhī rāma rukha rahata na jāne / dharama dhuraṃdhara dhīra sayāne //  
taba nr̥pa sīya lāi ura līnhī / ati hita bahuta bhā̃ti sikha dīnhī //  
kahi bana ke dukha dusaha sunāe / sāsu sasura pitu sukha samujhāe //  
siya manu rāma carana anurāgā / gharu na sugamu banu biṣamu na lāgā //  
aura_u sabahiṃ sīya samujhāī / kahi kahi bipina bipati adhikāī //  
saciva nāri gura nāri sayānī / sahita saneha kahahiṃ mr̥du bānī //  
tumha kahũ tau na dīnha banabāsū / karahu jo kahahiṃ sasura gura sāsū //  
  
 do.  \-sikha sītali hita madhura mr̥du suni sītahi na sohāni /  
       sarada caṃda caṃdani lagata janu cakaī akulāni // 78 //  
  
sīya sakuca basa utaru na deī / so suni tamaki uṭhī kaikeī //  
muni paṭa bhūṣana bhājana ānī / āgeṃ dhari bolī mr̥du bānī //  
nr̥pahi prāna priya tumha raghubīrā / sīla saneha na chāḷihi bhīrā //  
sukr̥ta sujasu paraloku nasāū / tumhahi jāna bana kahihi na kāū //  
asa bicāri soi karahu jo bhāvā / rāma janani sikha suni sukhu pāvā //  
bhūpahi bacana bānasama lāge / karahiṃ na prāna payāna abhāge //  
loga bikala muruchita naranāhū / kāha karia kachu sūjha na kāhū //  
rāmu turata muni beṣu banāī / cale janaka jananihi siru nāī //  
  
 do.  saji bana sāju samāju sabu banitā baṃdhu sameta /  
      baṃdi bipra gura carana prabhu cale kari sabahi aceta // 79 //  
  
nikasi basiṣṭha dvāra bhae ṭhāḷhe / dekhe loga biraha dava dāḷhe //  
kahi priya bacana sakala samujhāe / bipra br̥ṃda raghubīra bolāe //  
gura sana kahi baraṣāsana dīnhe / ādara dāna binaya basa kīnhe //  
jācaka dāna māna saṃtoṣe / mīta punīta prema paritoṣe //  
dāsīṃ dāsa bolāi bahorī / gurahi sauṃpi bole kara jorī //  
saba kai sāra sãbhāra gosāīṃ / karabi janaka jananī kī nāī //  
bārahiṃ bāra jori juga pānī / kahata rāmu saba sana mr̥du bānī //  
soi saba bhā̃ti mora hitakārī / jehi teṃ rahai bhuāla sukhārī //  
  
 do.  mātu sakala more birahã jehiṃ na hohiṃ dukha dīna /  
      soi upāu tumha karehu saba pura jana parama prabīna // 80 //  
  
ehi bidhi rāma sabahi samujhāvā / gura pada paduma haraṣi siru nāvā /  
ganapatī gauri girīsu manāī / cale asīsa pāi raghurāī //  
rāma calata ati bhaya_u biṣādū / suni na jāi pura ārata nādū //  
kusaguna laṃka avadha ati sokū / haharaṣa biṣāda bibasa suralokū //  
ga_i muruchā taba bhūpati jāge / boli sumaṃtru kahana asa lāge //  
rāmu cale bana prāna na jāhīṃ / kehi sukha lāgi rahata tana māhīṃ /  
ehi teṃ kavana byathā balavānā / jo dukhu pāi tajahiṃ tanu prānā //  
puni dhari dhīra kaha_i naranāhū / lai rathu saṃga sakhā tumha jāhū //  
  
 do.  \-suṭhi sukumāra kumāra dou janakasutā sukumāri /  
       ratha caḷhāi dekharāi banu phirehu gaẽ dina cāri // 81 //  
  
jau nahiṃ phirahiṃ dhīra dou bhāī / satyasaṃdha dr̥ḷhabrata raghurāī //  
tau tumha binaya karehu kara jorī / pheria prabhu mithilesakisorī //  
jaba siya kānana dekhi ḍerāī / kahehu mori sikha avasaru pāī //  
sāsu sasura asa kaheu sãdesū / putri phiria bana bahuta kalesū //  
pitr̥gr̥ha kabahũ kabahũ sasurārī / rahehu jahā̃ ruci hoi tumhārī //  
ehi bidhi karehu upāya kadaṃbā / phira_i ta hoi prāna avalaṃbā //  
nāhiṃ ta mora maranu parināmā / kachu na basāi bhaẽ bidhi bāmā //  
asa kahi muruchi parā mahi rāū / rāmu lakhanu siya āni dekhāū //  
  
 do.  \-pāi rajāyasu nāi siru rathu ati bega banāi /  
       gaya_u jahā̃ bāhera nagara sīya sahita dou bhāi // 82 //  
  
taba sumaṃtra nr̥pa bacana sunāe / kari binatī ratha rāmu caḷhāe //  
caḷhi ratha sīya sahita dou bhāī / cale hr̥dayã avadhahi siru nāī //  
calata rāmu lakhi avadha anāthā / bikala loga saba lāge sāthā //  
kr̥pāsiṃdhu bahubidhi samujhāvahiṃ / phirahiṃ prema basa puni phiri āvahiṃ //  
lāgati avadha bhayāvani bhārī / mānahũ kālarāti ãdhiārī //  
ghora jaṃtu sama pura nara nārī / ḍarapahiṃ ekahi eka nihārī //  
ghara masāna parijana janu bhūtā / suta hita mīta manahũ jamadūtā //  
bāganha biṭapa beli kumhilāhīṃ / sarita sarovara dekhi na jāhīṃ //  
  
 do.  haya gaya koṭinha kelimr̥ga purapasu cātaka mora /  
      pika rathāṃga suka sārikā sārasa haṃsa cakora // 83 //  
  
rāma biyoga bikala saba ṭhāḷhe / jahã tahã manahũ citra likhi kāḷhe //  
nagaru saphala banu gahabara bhārī / khaga mr̥ga bipula sakala nara nārī //  
bidhi kaikeī kirātini kīnhī / jeṃhi dava dusaha dasahũ disi dīnhī //  
sahi na sake raghubara birahāgī / cale loga saba byākula bhāgī //  
sabahiṃ bicāra kīnha mana māhīṃ / rāma lakhana siya binu sukhu nāhīṃ //  
jahā̃ rāmu tahã sabui samājū / binu raghubīra avadha nahiṃ kājū //  
cale sātha asa maṃtru dr̥ḷhāī / sura durlabha sukha sadana bihāī //  
rāma carana paṃkaja priya jinhahī / biṣaya bhoga basa karahiṃ ki tinhahī //  
  
 do.  bālaka br̥ddha bihāi gR^ĩha lage loga saba sātha /  
      tamasā tīra nivāsu kiya prathama divasa raghunātha // 84 //  
  
raghupati prajā premabasa dekhī / sadaya hr̥dayã dukhu bhaya_u biseṣī //  
karunāmaya raghunātha gosā̃ī / begi pāiahiṃ pīra parāī //  
kahi saprema mr̥du bacana suhāe / bahubidhi rāma loga samujhāe //  
kie dharama upadesa ghanere / loga prema basa phirahiṃ na phere //  
sīlu sanehu chāḷi nahiṃ jāī / asamaṃjasa basa bhe raghurāī //  
loga soga śrama basa gae soī / kachuka devamāyā̃ mati moī //  
jabahiṃ jāma juga jāmini bītī / rāma saciva sana kaheu saprītī //  
khoja māri rathu hā̃kahu tātā / āna upāyã banihi nahiṃ bātā //  
  
 do.  rāma lakhana suya jāna caḷhi saṃbhu carana siru nāi //  
      sacivã calāya_u turata rathu ita uta khoja durāi // 85 //  
  
jāge sakala loga bhaẽ bhorū / ge raghunātha bhaya_u ati sorū //  
ratha kara khoja katahahũ nahiṃ pāvahiṃ / rāma rāma kahi cahu disi dhāvahiṃ //  
manahũ bārinidhi būḷa jahājū / bhaya_u bikala baḷa banika samājū //  
ekahi eka deṃhiṃ upadesū / taje rāma hama jāni kalesū //  
niṃdahiṃ āpu sarāhahiṃ mīnā / dhiga jīvanu raghubīra bihīnā //  
jauṃ pai priya biyogu bidhi kīnhā / tau kasa maranu na māgeṃ dīnhā //  
ehi bidhi karata pralāpa kalāpā / āe avadha bhare paritāpā //  
biṣama biyogu na jāi bakhānā / avadhi āsa saba rākhahiṃ prānā //  
  
 do.  rāma darasa hita nema brata lage karana nara nāri /  
      manahũ koka kokī kamala dīna bihīna tamāri // 86 //  
  
sītā saciva sahita dou bhāī / sr̥ṃgaberapura pahũce jāī //  
utare rāma devasari dekhī / kīnha daṃḍavata haraṣu biseṣī //  
lakhana sacivã siyã kie pranāmā / sabahi sahita sukhu pāya_u rāmā //  
gaṃga sakala muda maṃgala mūlā / saba sukha karani harani saba sūlā //  
kahi kahi koṭika kathā prasaṃgā / rāmu bilokahiṃ gaṃga taraṃgā //  
sacivahi anujahi priyahi sunāī / bibudha nadī mahimā adhikāī //  
majjanu kīnha paṃtha śrama gayaū / suci jalu piata mudita mana bhayaū //  
sumirata jāhi miṭa_i śrama bhārū / tehi śrama yaha laukika byavahārū //  
  
 do.  sudhda sacidānaṃdamaya kaṃda bhānukula ketu /  
      carita karata nara anuharata saṃsr̥ti sāgara setu // 87 //  
  
yaha sudhi guhã niṣāda jaba pāī / mudita lie priya baṃdhu bolāī //  
lie phala mūla bheṃṭa bhari bhārā / milana caleu hĩyã haraṣu apārā //  
kari daṃḍavata bheṃṭa dhari āgeṃ / prabhuhi bilokata ati anurāgeṃ //  
sahaja saneha bibasa raghurāī / pū̃chī kusala nikaṭa baiṭhāī //  
nātha kusala pada paṃkaja dekheṃ / bhaya_ũ bhāgabhājana jana lekheṃ //  
deva dharani dhanu dhāmu tumhārā / maiṃ janu nīcu sahita parivārā //  
kr̥pā karia pura dhāria pāū / thāpiya janu sabu logu sihāū //  
kahehu satya sabu sakhā sujānā / mohi dīnha pitu āyasu ānā //  
  
 do.  baraṣa cāridasa bāsu bana muni brata beṣu ahāru /  
      grāma bāsu nahiṃ ucita suni guhahi bhaya_u dukhu bhāru // 88 //  
  
rāma lakhana siya rūpa nihārī / kahahiṃ saprema grāma nara nārī //  
te pitu mātu kahahu sakhi kaise / jinha paṭhae bana bālaka aise //  
eka kahahiṃ bhala bhūpati kīnhā / loyana lāhu hamahi bidhi dīnhā //  
taba niṣādapati ura anumānā / taru siṃsupā manohara jānā //  
lai raghunāthahi ṭhāũ dekhāvā / kaheu rāma saba bhā̃ti suhāvā //  
purajana kari johāru ghara āe / raghubara saṃdhyā karana sidhāe //  
guhã sãvāri sā̃tharī ḍasāī / kusa kisalayamaya mr̥dula suhāī //  
suci phala mūla madhura mr̥du jānī / donā bhari bhari rākhesi pānī //  
  
 do.  siya sumaṃtra bhrātā sahita kaṃda mūla phala khāi /  
      sayana kīnha raghubaṃsamani pāya paloṭata bhāi // 89 //  
  
uṭhe lakhanu prabhu sovata jānī / kahi sacivahi sovana mr̥du bānī //  
kachuka dūra saji bāna sarāsana / jāgana lage baiṭhi bīrāsana //  
gũha bolāi pāharū pratītī / ṭhāvã ṭhā̃va rākhe ati prītī //  
āpu lakhana pahiṃ baiṭheu jāī / kaṭi bhāthī sara cāpa caḷhāī //  
sovata prabhuhi nihāri niṣādū / bhaya_u prema basa hdayã biṣādū //  
tanu pulakita jalu locana bahaī / bacana saprema lakhana sana kahaī //  
bhūpati bhavana subhāyã suhāvā / surapati sadanu na paṭatara pāvā //  
manimaya racita cāru caubāre / janu ratipati nija hātha sãvāre //  
  
 do.  suci subicitra subhogamaya sumana sugaṃdha subāsa /  
      palãga maṃju manidīpa jahã saba bidhi sakala supāsa // 90 //  
  
bibidha basana upadhāna turāī / chīra phena mr̥du bisada suhāī //  
tahã siya rāmu sayana nisi karahīṃ / nija chabi rati manoja madu harahīṃ //  
te siya rāmu sātharīṃ soe / śramita basana binu jāhiṃ na joe //  
mātu pitā parijana purabāsī / sakhā susīla dāsa aru dāsī //  
jogavahiṃ jinhahi prāna kī nāī / mahi sovata tei rāma gosāīṃ //  
pitā janaka jaga bidita prabhāū / sasura suresa sakhā raghurāū //  
rāmacaṃdu pati so baidehī / sovata mahi bidhi bāma na kehī //  
siya raghubīra ki kānana jogū / karama pradhāna satya kaha logū //  
  
 do.  kaikayanaṃdini maṃdamati kaṭhina kuṭilapanu kīnha /  
      jehīṃ raghunaṃdana jānakihi sukha avasara dukhu dīnha // 91 //  
  
bha_i dinakara kula biṭapa kuṭhārī / kumati kīnha saba bisva dukhārī //  
bhaya_u biṣādu niṣādahi bhārī / rāma sīya mahi sayana nihārī //  
bole lakhana madhura mr̥du bānī / gyāna birāga bhagati rasa sānī //  
kāhu na kou sukha dukha kara dātā / nija kr̥ta karama bhoga sabu bhrātā //  
joga biyoga bhoga bhala maṃdā / hita anahita madhyama bhrama phaṃdā //  
janamu maranu jahã lagi jaga jālū / saṃpatī bipati karamu aru kālū //  
dharani dhāmu dhanu pura parivārū / saragu naraku jahã lagi byavahārū //  
dekhia sunia gunia mana māhīṃ / moha mūla paramārathu nāhīṃ //  
  
 do.  sapaneṃ hoi bhikhāri nr̥pa raṃku nākapati hoi /  
      jāgeṃ lābhu na hāni kachu timi prapaṃca jiyã joi // 92 //  
  
asa bicāri nahiṃ kījā rosū / kāhuhi bādi na deia dosū //  
moha nisā̃ sabu sovanihārā / dekhia sapana aneka prakārā //  
ehiṃ jaga jāmini jāgahiṃ jogī / paramārathī prapaṃca biyogī //  
jānia tabahiṃ jīva jaga jāgā / jaba jaba biṣaya bilāsa birāgā //  
hoi bibeku moha bhrama bhāgā / taba raghunātha carana anurāgā //  
sakhā parama paramārathu ehū / mana krama bacana rāma pada nehū //  
rāma brahma paramāratha rūpā / abigata alakha anādi anūpā //  
sakala bikāra rahita gatabhedā / kahi nita neti nirūpahiṃ bedā /  
  
 do.  bhagata bhūmi bhūsura surabhi sura hita lāgi kr̥pāla /  
      karata carita dhari manuja tanu sunata miṭahi jaga jāla // 93 //  
  
          māsapārāyaṇa, paṃdrahavā viśrāma  
sakhā samujhi asa parihari mohu / siya raghubīra carana rata hohū //  
kahata rāma guna bhā bhinusārā / jāge jaga maṃgala sukhadārā //  
sakala soca kari rāma nahāvā / suci sujāna baṭa chīra magāvā //  
anuja sahita sira jaṭā banāe / dekhi sumaṃtra nayana jala chāe //  
hr̥dayã dāhu ati badana malīnā / kaha kara jori bacana ati dīnā //  
nātha kaheu asa kosalanāthā / lai rathu jāhu rāma keṃ sāthā //  
banu dekhāi surasari anhavāī / ānehu pheri begi dou bhāī //  
lakhanu rāmu siya ānehu pherī / saṃsaya sakala sãkoca niberī //  
  
 do.  nr̥pa asa kaheu gosāī̃ jasa kaha_i karauṃ bali soi /  
      kari binatī pāyanha pareu dīnha bāla jimi roi // 94 //  
  
tāta kr̥pā kari kījia soī / jāteṃ avadha anātha na hoī //  
maṃtrahi rāma uṭhāi prabodhā / tāta dharama matu tumha sabu sodhā //  
sibi dadhīci haricaṃda naresā / sahe dharama hita koṭi kalesā //  
raṃtideva bali bhūpa sujānā / dharamu dhareu sahi saṃkaṭa nānā //  
dharamu na dūsara satya samānā / āgama nigama purāna bakhānā //  
maiṃ soi dharamu sulabha kari pāvā / tajeṃ tihū̃ pura apajasu chāvā //  
saṃbhāvita kahũ apajasa lāhū / marana koṭi sama dāruna dāhū //  
tumha sana tāta bahuta kā kahaū̃ / diẽ utaru phiri pātaku lahaū̃ //  
  
 do.  pitu pada gahi kahi koṭi nati binaya karaba kara jori /  
      ciṃtā kavanihu bāta kai tāta karia jani mori // 95 //  
  
tumha puni pitu sama ati hita moreṃ / binatī kara_ũ tāta kara joreṃ //  
saba bidhi soi karatabya tumhāreṃ / dukha na pāva pitu soca hamāreṃ //  
suni raghunātha saciva saṃbādū / bhaya_u saparijana bikala niṣādū //  
puni kachu lakhana kahī kaṭu bānī / prabhu baraje baḷa anucita jānī //  
sakuci rāma nija sapatha devāī / lakhana sãdesu kahia jani jāī //  
kaha sumaṃtru puni bhūpa sãdesū / sahi na sakihi siya bipina kalesū //  
jehi bidhi avadha āva phiri sīyā / soi raghubarahi tumhahi karanīyā //  
nataru nipaṭa avalaṃba bihīnā / maiṃ na jiaba jimi jala binu mīnā //  
  
 do.  ma_ikeṃ sasareṃ sakala sukha jabahiṃ jahā̃ manu māna //  
      tãha taba rahihi sukhena siya jaba lagi bipati bihāna // 96 //  
  
binatī bhūpa kīnha jehi bhā̃tī / ārati prīti na so kahi jātī //  
pitu sãdesu suni kr̥pānidhānā / siyahi dīnha sikha koṭi bidhānā //  
sāsu sasura gura priya parivārū / phiratu ta saba kara miṭai khabhārū //  
suni pati bacana kahati baidehī / sunahu prānapati parama sanehī //  
prabhu karunāmaya parama bibekī / tanu taji rahati chā̃ha kimi cheṃkī //  
prabhā jāi kahã bhānu bihāī / kahã caṃdrikā caṃdu taji jāī //  
patihi premamaya binaya sunāī / kahati saciva sana girā suhāī //  
tumha pitu sasura sarisa hitakārī / utaru deũ phiri anucita bhārī //  
  
 do.  ārati basa sanamukha bha_iũ bilagu na mānaba tāta /  
      ārajasuta pada kamala binu bādi jahā̃ lagi nāta // 97 //  
  
pitu baibhava bilāsa maiṃ ḍīṭhā / nr̥pa mani mukuṭa milita pada pīṭhā //  
sukhanidhāna asa pitu gr̥ha moreṃ / piya bihīna mana bhāva na bhoreṃ //  
sasura cakkava_i kosalarāū / bhuvana cāridasa pragaṭa prabhāū //  
āgeṃ hoi jehi surapati leī / aradha siṃghāsana āsanu deī //  
sasuru etādr̥sa avadha nivāsū / priya parivāru mātu sama sāsū //  
binu raghupati pada paduma parāgā / mohi keu sapanehũ sukhada na lāgā //  
agama paṃtha banabhūmi pahārā / kari kehari sara sarita apārā //  
kola kirāta kuraṃga bihaṃgā / mohi saba sukhada prānapati saṃgā //  
  
 do.  sāsu sasura sana mori hũti binaya karabi pari pāyã //  
      mora socu jani karia kachu maiṃ bana sukhī subhāyã // 98 //  
  
prānanātha priya devara sāthā / bīra dhurīna dhareṃ dhanu bhāthā //  
nahiṃ maga śramu bhramu dukha mana moreṃ / mohi lagi socu karia jani bhoreṃ //  
suni sumaṃtru siya sītali bānī / bhaya_u bikala janu phani mani hānī //  
nayana sūjha nahiṃ suna_i na kānā / kahi na saka_i kachu ati akulānā //  
rāma prabodhu kīnha bahu bhā̃ti / tadapi hoti nahiṃ sītali chātī //  
jatana aneka sātha hita kīnhe / ucita utara raghunaṃdana dīnhe //  
meṭi jāi nahiṃ rāma rajāī / kaṭhina karama gati kachu na basāī //  
rāma lakhana siya pada siru nāī / phireu banika jimi mūra gavā̃ī //  
  
 do.  \-ratha hā̃keu haya rāma tana heri heri hihināhiṃ /  
       dekhi niṣāda biṣādabasa dhunahiṃ sīsa pachitāhiṃ // 99 //  
  
jāsu biyoga bikala pasu aise / prajā mātu pitu jīhahiṃ kaiseṃ //  
barabasa rāma sumaṃtru paṭhāe / surasari tīra āpu taba āe //  
māgī nāva na kevaṭu ānā / kaha_i tumhāra maramu maiṃ jānā //  
carana kamala raja kahũ sabu kahaī / mānuṣa karani mūri kachu ahaī //  
chuata silā bha_i nāri suhāī / pāhana teṃ na kāṭha kaṭhināī //  
taraniu muni gharini hoi jāī / bāṭa para_i mori nāva uḷāī //  
ehiṃ pratipāla_ũ sabu parivārū / nahiṃ jāna_ũ kachu a_ura kabārū //  
jau prabhu pāra avasi gā cahahū / mohi pada paduma pakhārana kahahū //  
  
 chaṃ.  pada kamala dhoi caḷhāi nāva na nātha utarāī cahauṃ /  
      mohi rāma rāuri āna dasaratha sapatha saba sācī kahauṃ //  
      baru tīra mārahũ lakhanu pai jaba lagi na pāya pakhārihauṃ /  
      taba lagi na tulasīdāsa nātha kr̥pāla pāru utārihauṃ //  
  
 so.  suni kebaṭa ke baina prema lapeṭe aṭapaṭe /  
      bihase karunāaina cita_i jānakī lakhana tana // 100 //  
  
kr̥pāsiṃdhu bole musukāī / soi karu jeṃhi tava nāva na jāī //  
vegi ānu jala pāya pakhārū / hota bilaṃbu utārahi pārū //  
jāsu nāma sumarata eka bārā / utarahiṃ nara bhavasiṃdhu apārā //  
soi kr̥pālu kevaṭahi nihorā / jehiṃ jagu kiya tihu pagahu te thorā //  
pada nakha nirakhi devasari haraṣī / suni prabhu bacana mohã mati karaṣī //  
kevaṭa rāma rajāyasu pāvā / pāni kaṭhavatā bhari lei āvā //  
ati ānaṃda umagi anurāgā / carana saroja pakhārana lāgā //  
baraṣi sumana sura sakala sihāhīṃ / ehi sama punyapuṃja kou nāhīṃ //  
  
 do.  pada pakhāri jalu pāna kari āpu sahita parivāra /  
      pitara pāru kari prabhuhi puni mudita gaya_u lei pāra // 101 //  
  
utari ṭhāḷa bhae surasari retā / sīyarāma guha lakhana sametā //  
kevaṭa utari daṃḍavata kīnhā / prabhuhi sakuca ehi nahiṃ kachu dīnhā //  
piya hiya kī siya jānanihārī / mani mudarī mana mudita utārī //  
kaheu kr̥pāla lehi utarāī / kevaṭa carana gahe akulāī //  
nātha āju maiṃ kāha na pāvā / miṭe doṣa dukha dārida dāvā //  
bahuta kāla maiṃ kīnhi majūrī / āju dīnha bidhi bani bhali bhūrī //  
aba kachu nātha na cāhia moreṃ / dīnadayāla anugraha toreṃ //  
phiratī bāra mohi je debā / so prasādu maiṃ sira dhari lebā //  
  
 do.   bahuta kīnha prabhu lakhana siyã nahiṃ kachu kevaṭu lei /  
      bidā kīnha karunāyatana bhagati bimala baru dei // 102 //  
  
taba majjanu kari raghukulanāthā / pūji pārathiva nāya_u māthā //  
siyã surasarihi kaheu kara jorī / mātu manoratha pura_ubi morī //  
pati devara saṃga kusala bahorī / āi karauṃ jehiṃ pūjā torī //  
suni siya binaya prema rasa sānī / bha_i taba bimala bāri bara bānī //  
sunu raghubīra priyā baidehī / tava prabhāu jaga bidita na kehī //  
lokapa hohiṃ bilokata toreṃ / tohi sevahiṃ saba sidhi kara joreṃ //  
tumha jo hamahi baḷi binaya sunāī / kr̥pā kīnhi mohi dīnhi baḷāī //  
tadapi debi maiṃ debi asīsā / saphala hopana hita nija bāgīsā //  
  
 do.  prānanātha devara sahita kusala kosalā āi /  
      pūjahi saba manakāmanā sujasu rahihi jaga chāi // 103 //  
  
gaṃga bacana suni maṃgala mūlā / mudita sīya surasari anukulā //  
taba prabhu guhahi kaheu ghara jāhū / sunata sūkha mukhu bhā ura dāhū //  
dīna bacana guha kaha kara jorī / binaya sunahu raghukulamani morī //  
nātha sātha rahi paṃthu dekhāī / kari dina cāri carana sevakāī //  
jehiṃ bana jāi rahaba raghurāī / paranakuṭī maiṃ karabi suhāī //  
taba mohi kahã jasi deba rajāī / soi kariha_ũ raghubīra dohāī //  
sahaja saneha rāma lakhi tāsu / saṃga līnha guha hr̥daya hulāsū //  
puni guhã gyāti boli saba līnhe / kari paritoṣu bidā taba kīnhe //  
  
 do.   taba ganapati siva sumiri prabhu nāi surasarihi mātha / Ḷ  
       sakhā anuja siyā sahita bana gavanu kīnha radhunātha // 104 //  
  
tehi dina bhaya_u biṭapa tara bāsū / lakhana sakhā̃ saba kīnha supāsū //  
prāta prātakr̥ta kari radhusāī / tīratharāju dīkha prabhu jāī //  
saciva satya śradhdā priya nārī / mādhava sarisa mītu hitakārī //  
cāri padāratha bharā bhãḍāru / punya pradesa desa ati cāru //  
chetra agama gaḷhu gāḷha suhāvā / sapanehũ nahiṃ pratipacchinha pāvā //  
sena sakala tīratha bara bīrā / kaluṣa anīka dalana ranadhīrā //  
saṃgamu siṃhāsanu suṭhi sohā / chatru akhayabaṭu muni manu mohā //  
cavãra jamuna aru gaṃga taraṃgā / dekhi hohiṃ dukha dārida bhaṃgā //  
  
 do.   sevahiṃ sukr̥ti sādhu suci pāvahiṃ saba manakāma /  
      baṃdī beda purāna gana kahahiṃ bimala guna grāma // 105 //  
  
ko kahi saka_i prayāga prabhāū / kaluṣa puṃja kuṃjara mr̥garāū //  
asa tīrathapati dekhi suhāvā / sukha sāgara raghubara sukhu pāvā //  
kahi siya lakhanahi sakhahi sunāī / śrīmukha tīratharāja baḷāī //  
kari pranāmu dekhata bana bāgā / kahata mahātama ati anurāgā //  
ehi bidhi āi bilokī benī / sumirata sakala sumaṃgala denī //  
mudita nahāi kīnhi siva sevā / puji jathābidhi tīratha devā //  
taba prabhu bharadvāja pahiṃ āe / karata daṃḍavata muni ura lāe //  
muni mana moda na kachu kahi jāi / brahmānaṃda rāsi janu pāī //  
  
 do.   dīnhi asīsa munīsa ura ati anaṃdu asa jāni /  
      locana gocara sukr̥ta phala manahũ kie bidhi āni // 106 //  
  
kusala prasna kari āsana dīnhe / pūji prema paripūrana kīnhe //  
kaṃda mūla phala aṃkura nīke / die āni muni manahũ amī ke //  
sīya lakhana jana sahita suhāe / ati ruci rāma mūla phala khāe //  
bhae bigataśrama rāmu sukhāre / bharavdāja mr̥du bacana ucāre //  
āju suphala tapu tīratha tyāgū / āju suphala japa joga birāgū //  
saphala sakala subha sādhana sājū / rāma tumhahi avalokata ājū //  
lābha avadhi sukha avadhi na dūjī / tumhāreṃ darasa āsa saba pūjī //  
aba kari kr̥pā dehu bara ehū / nija pada sarasija sahaja sanehū //  
  
 do.  karama bacana mana chāḷi chalu jaba lagi janu na tumhāra /  
      taba lagi sukhu sapanehũ nahīṃ kiẽ koṭi upacāra //  
suni muni bacana rāmu sakucāne / bhāva bhagati ānaṃda aghāne //  
taba raghubara muni sujasu suhāvā / koṭi bhā̃ti kahi sabahi sunāvā //  
so baḍa so saba guna gana gehū / jehi munīsa tumha ādara dehū //  
muni raghubīra parasapara navahīṃ / bacana agocara sukhu anubhavahīṃ //  
yaha sudhi pāi prayāga nivāsī / baṭu tāpasa muni siddha udāsī //  
bharadvāja āśrama saba āe / dekhana dasaratha suana suhāe //  
rāma pranāma kīnha saba kāhū / mudita bhae lahi loyana lāhū //  
dehiṃ asīsa parama sukhu pāī / phire sarāhata suṃdaratāī //  
  
 do.  rāma kīnha biśrāma nisi prāta prayāga nahāi /  
      cale sahita siya lakhana jana mudadita munihi siru nāi // 108 //  
  
rāma saprema kaheu muni pāhīṃ / nātha kahia hama kehi maga jāhīṃ //  
muni mana bihasi rāma sana kahahīṃ / sugama sakala maga tumha kahũ ahahīṃ //  
sātha lāgi muni siṣya bolāe / suni mana mudita pacāsaka āe //  
sabanhi rāma para prema apārā / sakala kahahi magu dīkha hamārā //  
muni baṭu cāri saṃga taba dīnhe / jinha bahu janama sukr̥ta saba kīnhe //  
kari pranāmu riṣi āyasu pāī / pramudita hr̥dayã cale raghurāī //  
grāma nikaṭa jaba nikasahi jāī / dekhahi darasu nāri nara dhāī //  
hohi sanātha janama phalu pāī / phirahi dukhita manu saṃga paṭhāī //  
  
 do.  bidā kie baṭu binaya kari phire pāi mana kāma /  
      utari nahāe jamuna jala jo sarīra sama syāma // 109 //  
  
sunata tīravāsī nara nārī / dhāe nija nija kāja bisārī //  
lakhana rāma siya sundaratāī / dekhi karahiṃ nija bhāgya baḷāī //  
ati lālasā basahiṃ mana māhīṃ / nāũ gāũ būjhata sakucāhīṃ //  
je tinha mahũ bayabiridha sayāne / tinha kari juguti rāmu pahicāne //  
sakala kathā tinha sabahi sunāī / banahi cale pitu āyasu pāī //  
suni sabiṣāda sakala pachitāhīṃ / rānī rāyã kīnha bhala nāhīṃ //  
tehi avasara eka tāpasu āvā / tejapuṃja laghubayasa suhāvā //  
kavi alakhita gati beṣu birāgī / mana krama bacana rāma anurāgī //  
  
 do.  sajala nayana tana pulaki nija iṣṭadeu pahicāni /  
      pareu daṃḍa jimi dharanitala dasā na jāi bakhāni // 110 //  
  
rāma saprema pulaki ura lāvā / parama raṃka janu pārasu pāvā //  
manahũ premu paramārathu doū / milata dhare tana kaha sabu koū //  
bahuri lakhana pāyanha soi lāgā / līnha uṭhāi umagi anurāgā //  
puni siya carana dhūri dhari sīsā / janani jāni sisu dīnhi asīsā //  
kīnha niṣāda daṃḍavata tehī / mileu mudita lakhi rāma sanehī //  
piata nayana puṭa rūpu piyūṣā / mudita suasanu pāi jimi bhūkhā //  
te pitu mātu kahahu sakhi kaise / jinha paṭhae bana bālaka aise //  
rāma lakhana siya rūpu nihārī / hohiṃ saneha bikala nara nārī //  
  
 do.  taba raghubīra aneka bidhi sakhahi sikhāvanu dīnha /  
      rāma rajāyasu sīsa dhari bhavana gavanu tẽĩ kīnha // 111 //  
  
puni siyã rāma lakhana kara jorī / jamunahi kīnha pranāmu bahorī //  
cale sasīya mudita dou bhāī / rabitanujā ka_i karata baḷāī //  
pathika aneka milahiṃ maga jātā / kahahiṃ saprema dekhi dou bhrātā //  
rāja lakhana saba aṃga tumhāreṃ / dekhi socu ati hr̥daya hamāreṃ //  
māraga calahu payādehi pāẽ / jyotiṣu jhūṭha hamāreṃ bhāẽ //  
agamu paṃtha giri kānana bhārī / tehi mahã sātha nāri sukumārī //  
kari kehari bana jāi na joī / hama sãga calahi jo āyasu hoī //  
jāba jahā̃ lagi tahã pahũcāī / phiraba bahori tumhahi siru nāī //  
  
 do.  ehi bidhi pū̃chahiṃ prema basa pulaka gāta jalu naina /  
      kr̥pāsiṃdhu pherahi tinhahi kahi binīta mr̥du baina // 112 //  
  
je pura gā̃va basahiṃ maga māhīṃ / tinhahi nāga sura nagara sihāhīṃ //  
kehi sukr̥tīṃ kehi gharīṃ basāe / dhanya punyamaya parama suhāe //  
jahã jahã rāma carana cali jāhīṃ / tinha samāna amarāvati nāhīṃ //  
punyapuṃja maga nikaṭa nivāsī / tinhahi sarāhahiṃ surapurabāsī //  
je bhari nayana bilokahiṃ rāmahi / sītā lakhana sahita ghanasyāmahi //  
je sara sarita rāma avagāhahiṃ / tinhahi deva sara sarita sarāhahiṃ //  
jehi taru tara prabhu baiṭhahiṃ jāī / karahiṃ kalapataru tāsu baḷāī //  
parasi rāma pada paduma parāgā / mānati bhūmi bhūri nija bhāgā //  
  
 do.  chā̃ha karahi ghana bibudhagana baraṣahi sumana sihāhiṃ /  
      dekhata giri bana bihaga mr̥ga rāmu cale maga jāhiṃ // 113 //  
  
sītā lakhana sahita raghurāī / gā̃va nikaṭa jaba nikasahiṃ jāī //  
suni saba bāla br̥ddha nara nārī / calahiṃ turata gr̥hakāju bisārī //  
rāma lakhana siya rūpa nihārī / pāi nayanaphalu hohiṃ sukhārī //  
sajala bilocana pulaka sarīrā / saba bhae magana dekhi dou bīrā //  
barani na jāi dasā tinha kerī / lahi janu raṃkanha suramani ḍherī //  
ekanha eka boli sikha dehīṃ / locana lāhu lehu chana ehīṃ //  
rāmahi dekhi eka anurāge / citavata cale jāhiṃ sãga lāge //  
eka nayana maga chabi ura ānī / hohiṃ sithila tana mana bara bānī //  
  
 do.  eka dekhiṃ baṭa chā̃ha bhali ḍāsi mr̥dula tr̥na pāta /  
      kahahiṃ gavā̃ia chinuku śramu gavanaba abahiṃ ki prāta // 114 //  
  
eka kalasa bhari ānahiṃ pānī / ãca_ia nātha kahahiṃ mr̥du bānī //  
suni priya bacana prīti ati dekhī / rāma kr̥pāla susīla biseṣī //  
jānī śramita sīya mana māhīṃ / gharika bilaṃbu kīnha baṭa chāhīṃ //  
mudita nāri nara dekhahiṃ sobhā / rūpa anūpa nayana manu lobhā //  
ekaṭaka saba sohahiṃ cahũ orā / rāmacaṃdra mukha caṃda cakorā //  
taruna tamāla barana tanu sohā / dekhata koṭi madana manu mohā //  
dāmini barana lakhana suṭhi nīke / nakha sikha subhaga bhāvate jī ke //  
munipaṭa kaṭinha kaseṃ tūnīrā / sohahiṃ kara kamalini dhanu tīrā //  
  
 do.  jaṭā mukuṭa sīsani subhaga ura bhuja nayana bisāla /  
      sarada paraba bidhu badana bara lasata sveda kana jāla // 115 //  
  
barani na jāi manohara jorī / sobhā bahuta thori mati morī //  
rāma lakhana siya suṃdaratāī / saba citavahiṃ cita mana mati lāī //  
thake nāri nara prema piāse / manahũ mr̥gī mr̥ga dekhi diā se //  
sīya samīpa grāmatiya jāhīṃ / pū̃chata ati sanehã sakucāhīṃ //  
bāra bāra saba lāgahiṃ pāẽ / kahahiṃ bacana mr̥du sarala subhāẽ //  
rājakumāri binaya hama karahīṃ / tiya subhāyã kachu pū̃chata ḍarahīṃ /  
svāmini abinaya chamabi hamārī / bilagu na mānaba jāni gavā̃rī //  
rājakuãra dou sahaja salone / inha teṃ lahī duti marakata sone //  
  
 do.  syāmala gaura kisora bara suṃdara suṣamā aina /  
      sarada sarbarīnātha mukhu sarada saroruha naina // 116 //  
  
        māsapārāyaṇa, solahavā̃ viśrāma  
        navānhapārāyaṇa, cauthā viśrāma  
koṭi manoja lajāvanihāre / sumukhi kahahu ko āhiṃ tumhāre //  
suni sanehamaya maṃjula bānī / sakucī siya mana mahũ musukānī //  
tinhahi biloki bilokati dharanī / duhũ sakoca sakucita barabaranī //  
sakuci saprema bāla mr̥ga nayanī / bolī madhura bacana pikabayanī //  
sahaja subhāya subhaga tana gore / nāmu lakhanu laghu devara more //  
bahuri badanu bidhu aṃcala ḍhā̃kī / piya tana cita_i bhauṃha kari bā̃kī //  
khaṃjana maṃju tirīche nayanani / nija pati kaheu tinhahi siyã sayanani //  
bha_i mudita saba grāmabadhūṭīṃ / raṃkanha rāya rāsi janu lūṭīṃ //  
  
 do.  ati saprema siya pāyã pari bahubidhi dehiṃ asīsa /  
      sadā sohāgini hohu tumha jaba lagi mahi ahi sīsa // 117 //  
  
pārabatī sama patipriya hohū / debi na hama para chāḷaba chohū //  
puni puni binaya karia kara jorī / jauṃ ehi māraga phiria bahorī //  
darasanu deba jāni nija dāsī / lakhīṃ sīyã saba prema piāsī //  
madhura bacana kahi kahi paritoṣīṃ / janu kumudinīṃ kaumudīṃ poṣīṃ //  
tabahiṃ lakhana raghubara rukha jānī / pū̃cheu magu loganhi mr̥du bānī //  
sunata nāri nara bhae dukhārī / pulakita gāta bilocana bārī //  
miṭā modu mana bhae malīne / bidhi nidhi dīnha leta janu chīne //  
samujhi karama gati dhīraju kīnhā / sodhi sugama magu tinha kahi dīnhā //  
  
 do.  lakhana jānakī sahita taba gavanu kīnha raghunātha /  
      phere saba priya bacana kahi lie lāi mana sātha // 118 // Ṃ  
phirata nāri nara ati pachitāhīṃ / deahi doṣu dehiṃ mana māhīṃ //  
sahita biṣāda parasapara kahahīṃ / bidhi karataba ulaṭe saba ahahīṃ //  
nipaṭa niraṃkusa niṭhura nisaṃkū / jehiṃ sasi kīnha saruja sakalaṃkū //  
rūkha kalapataru sāgaru khārā / tehiṃ paṭhae bana rājakumārā //  
jauṃ pe inhahi dīnha banabāsū / kīnha bādi bidhi bhoga bilāsū //  
e bicarahiṃ maga binu padatrānā / race bādi bidhi bāhana nānā //  
e mahi parahiṃ ḍāsi kusa pātā / subhaga seja kata sr̥jata bidhātā //  
tarubara bāsa inhahi bidhi dīnhā / dhavala dhāma raci raci śramu kīnhā //  
  
 do.  jauṃ e muni paṭa dhara jaṭila suṃdara suṭhi sukumāra /  
      bibidha bhā̃ti bhūṣana basana bādi kie karatāra // 119 //  
  
jauṃ e kaṃda mūla phala khāhīṃ / bādi sudhādi asana jaga māhīṃ //  
eka kahahiṃ e sahaja suhāe / āpu pragaṭa bhae bidhi na banāe //  
jahã lagi beda kahī bidhi karanī / śravana nayana mana gocara baranī //  
dekhahu khoji bhuana dasa cārī / kahã asa puruṣa kahā̃ asi nārī //  
inhahi dekhi bidhi manu anurāgā / paṭatara joga banāvai lāgā //  
kīnha bahuta śrama aika na āe / tehiṃ iriṣā bana āni durāe //  
eka kahahiṃ hama bahuta na jānahiṃ / āpuhi parama dhanya kari mānahiṃ //  
te puni punyapuṃja hama lekhe / je dekhahiṃ dekhihahiṃ jinha dekhe //  
  
 do.  ehi bidhi kahi kahi bacana priya lehiṃ nayana bhari nīra /  
      kimi calihahi māraga agama suṭhi sukumāra sarīra // 120 //  
  
nāri saneha bikala basa hohīṃ / cakaī sā̃jha samaya janu sohīṃ //  
mr̥du pada kamala kaṭhina magu jānī / gahabari hr̥dayã kahahiṃ bara bānī //  
parasata mr̥dula carana arunāre / sakucati mahi jimi hr̥daya hamāre //  
jauṃ jagadīsa inhahi banu dīnhā / kasa na sumanamaya māragu kīnhā //  
jauṃ māgā pāia bidhi pāhīṃ / e rakhiahiṃ sakhi ā̃khinha māhīṃ //  
je nara nāri na avasara āe / tinha siya rāmu na dekhana pāe //  
suni surupa būjhahiṃ akulāī / aba lagi gae kahā̃ lagi bhāī //  
samaratha dhāi bilokahiṃ jāī / pramudita phirahiṃ janamaphalu pāī //  
  
 do.  abalā bālaka br̥ddha jana kara mījahiṃ pachitāhiṃ //  
      hohiṃ premabasa loga imi rāmu jahā̃ jahã jāhiṃ // 121 //  
  
gā̃va gā̃va asa hoi anaṃdū / dekhi bhānukula kairava caṃdū //  
je kachu samācāra suni pāvahiṃ / te nr̥pa rānihi dosu lagāvahiṃ //  
kahahiṃ eka ati bhala naranāhū / dīnha hamahi joi locana lāhū //  
kahahiṃ paraspara loga logāīṃ / bāteṃ sarala saneha suhāīṃ //  
te pitu mātu dhanya jinha jāe / dhanya so nagaru jahā̃ teṃ āe //  
dhanya so desu sailu bana gāū̃ / jahã jahã jāhiṃ dhanya soi ṭhāū̃ //  
sukha pāya_u biraṃci raci tehī / e jehi ke saba bhā̃ti sanehī //  
rāma lakhana pathi kathā suhāī / rahī sakala maga kānana chāī //  
  
 do.  ehi bidhi raghukula kamala rabi maga loganha sukha deta /  
      jāhiṃ cale dekhata bipina siya saumitri sameta // 122 //  
  
āge rāmu lakhanu bane pācheṃ / tāpasa beṣa birājata kācheṃ //  
ubhaya bīca siya sohati kaise / brahma jīva bica māyā jaise //  
bahuri kaha_ũ chabi jasi mana basaī / janu madhu madana madhya rati lasaī //  
upamā bahuri kaha_ũ jiyã johī / janu budha bidhu bica rohini sohī //  
prabhu pada rekha bīca bica sītā / dharati carana maga calati sabhītā //  
sīya rāma pada aṃka barāẽ / lakhana calahiṃ magu dāhina lāẽ //  
rāma lakhana siya prīti suhāī / bacana agocara kimi kahi jāī //  
khaga mr̥ga magana dekhi chabi hohīṃ / lie cori cita rāma baṭohīṃ //  
  
 do.  jinha jinha dekhe pathika priya siya sameta dou bhāi /  
      bhava magu agamu anaṃdu tei binu śrama rahe sirāi // 123 //  
  
ajahũ jāsu ura sapanehũ kāū / basahũ lakhanu siya rāmu baṭāū //  
rāma dhāma patha pāihi soī / jo patha pāva kabahũ muni koī //  
taba raghubīra śramita siya jānī / dekhi nikaṭa baṭu sītala pānī //  
tahã basi kaṃda mūla phala khāī / prāta nahāi cale raghurāī //  
dekhata bana sara saila suhāe / bālamīki āśrama prabhu āe //  
rāma dīkha muni bāsu suhāvana / suṃdara giri kānanu jalu pāvana //  
sarani saroja biṭapa bana phūle / guṃjata maṃju madhupa rasa bhūle //  
khaga mr̥ga bipula kolāhala karahīṃ / birahita baira mudita mana carahīṃ //  
  
 do.  suci suṃdara āśramu nirakhi haraṣe rājivanena /  
      suni raghubara āgamanu muni āgeṃ āya_u lena // 124 //  
  
muni kahũ rāma daṃḍavata kīnhā / āsirabādu biprabara dīnhā //  
dekhi rāma chabi nayana juḷāne / kari sanamānu āśramahiṃ āne //  
munibara atithi prānapriya pāe / kaṃda mūla phala madhura magāe //  
siya saumitri rāma phala khāe / taba muni āśrama die suhāe //  
bālamīki mana ānãdu bhārī / maṃgala mūrati nayana nihārī //  
taba kara kamala jori raghurāī / bole bacana śravana sukhadāī //  
tumha trikāla darasī munināthā / bisva badara jimi tumhareṃ hāthā //  
asa kahi prabhu saba kathā bakhānī / jehi jehi bhā̃ti dīnha banu rānī //  
  
 do.  tāta bacana puni mātu hita bhāi bharata asa rāu /  
      mo kahũ darasa tumhāra prabhu sabu mama punya prabhāu // 125 //  
  
dekhi pāya munirāya tumhāre / bhae sukr̥ta saba suphala hamāre //  
aba jahã rāura āyasu hoī / muni udabegu na pāvai koī //  
muni tāpasa jinha teṃ dukhu lahahīṃ / te naresa binu pāvaka dahahīṃ //  
maṃgala mūla bipra paritoṣū / daha_i koṭi kula bhūsura roṣū //  
asa jiyã jāni kahia soi ṭhāū̃ / siya saumitri sahita jahã jāū̃ //  
tahã raci rucira parana tr̥na sālā / bāsu karau kachu kāla kr̥pālā //  
sahaja sarala suni raghubara bānī / sādhu sādhu bole muni gyānī //  
kasa na kahahu asa raghukulaketū / tumha pālaka saṃtata śruti setū //  
  
 chaṃ.  śruti setu pālaka rāma tumha jagadīsa māyā jānakī /  
      jo sr̥jati jagu pālati harati rūkha pāi kr̥pānidhāna kī //  
      jo sahasasīsu ahīsu mahidharu lakhanu sacarācara dhanī /  
      sura kāja dhari nararāja tanu cale dalana khala nisicara anī //  
  
 so.  rāma sarupa tumhāra bacana agocara buddhipara /  
      abigata akatha apāra neti nita nigama kaha // 126 //  
  
jagu pekhana tumha dekhanihāre / bidhi hari saṃbhu nacāvanihāre //  
teu na jānahiṃ maramu tumhārā / auru tumhahi ko jānanihārā //  
soi jāna_i jehi dehu janāī / jānata tumhahi tumha_i hoi jāī //  
tumharihi kr̥pā̃ tumhahi raghunaṃdana / jānahiṃ bhagata bhagata ura caṃdana //  
cidānaṃdamaya deha tumhārī / bigata bikāra jāna adhikārī //  
nara tanu dharehu saṃta sura kājā / kahahu karahu jasa prākr̥ta rājā //  
rāma dekhi suni carita tumhāre / jaḷa mohahiṃ budha hohiṃ sukhāre //  
tumha jo kahahu karahu sabu sā̃cā / jasa kāchia tasa cāhia nācā //  
  
 do.  pū̃chehu mohi ki rahauṃ kahã maiṃ pū̃chata sakucāũ /  
      jahã na hohu tahã dehu kahi tumhahi dekhāvauṃ ṭhāũ // 127 //  
  
suni muni bacana prema rasa sāne / sakuci rāma mana mahũ musukāne //  
bālamīki hãsi kahahiṃ bahorī / bānī madhura amia rasa borī //  
sunahu rāma aba kaha_ũ niketā / jahā̃ basahu siya lakhana sametā //  
jinha ke śravana samudra samānā / kathā tumhāri subhaga sari nānā //  
bharahiṃ niraṃtara hohiṃ na pūre / tinha ke hiya tumha kahũ gr̥ha rūre //  
locana cātaka jinha kari rākhe / rahahiṃ darasa jaladhara abhilāṣe //  
nidarahiṃ sarita siṃdhu sara bhārī / rūpa biṃdu jala hohiṃ sukhārī //  
tinha ke hr̥daya sadana sukhadāyaka / basahu baṃdhu siya saha raghunāyaka //  
  
 do.  jasu tumhāra mānasa bimala haṃsini jīhā jāsu /  
      mukutāhala guna gana cuna_i rāma basahu hiyã tāsu // 128 //  
  
prabhu prasāda suci subhaga subāsā / sādara jāsu laha_i nita nāsā //  
tumhahi nibedita bhojana karahīṃ / prabhu prasāda paṭa bhūṣana dharahīṃ //  
sīsa navahiṃ sura guru dvija dekhī / prīti sahita kari binaya biseṣī //  
kara nita karahiṃ rāma pada pūjā / rāma bharosa hr̥dayã nahi dūjā //  
carana rāma tīratha cali jāhīṃ / rāma basahu tinha ke mana māhīṃ //  
maṃtrarāju nita japahiṃ tumhārā / pūjahiṃ tumhahi sahita parivārā //  
tarapana homa karahiṃ bidhi nānā / bipra jevā̃i dehiṃ bahu dānā //  
tumha teṃ adhika gurahi jiyã jānī / sakala bhāyã sevahiṃ sanamānī //  
  
 do.  sabu kari māgahiṃ eka phalu rāma carana rati hou /  
      tinha keṃ mana maṃdira basahu siya raghunaṃdana dou // 129 //  
  
kāma koha mada māna na mohā / lobha na chobha na rāga na drohā //  
jinha keṃ kapaṭa daṃbha nahiṃ māyā / tinha keṃ hr̥daya basahu raghurāyā //  
saba ke priya saba ke hitakārī / dukha sukha sarisa prasaṃsā gārī //  
kahahiṃ satya priya bacana bicārī / jāgata sovata sarana tumhārī //  
tumhahi chāḷi gati dūsari nāhīṃ / rāma basahu tinha ke mana māhīṃ //  
jananī sama jānahiṃ paranārī / dhanu parāva biṣa teṃ biṣa bhārī //  
je haraṣahiṃ para saṃpati dekhī / dukhita hohiṃ para bipati biseṣī //  
jinhahi rāma tumha prānapiāre / tinha ke mana subha sadana tumhāre //  
  
 do.  svāmi sakhā pitu mātu gura jinha ke saba tumha tāta /  
      mana maṃdira tinha keṃ basahu sīya sahita dou bhrāta // 130 //  
  
avaguna taji saba ke guna gahahīṃ / bipra dhenu hita saṃkaṭa sahahīṃ //  
nīti nipuna jinha ka_i jaga līkā / ghara tumhāra tinha kara manu nīkā //  
guna tumhāra samujha_i nija dosā / jehi saba bhā̃ti tumhāra bharosā //  
rāma bhagata priya lāgahiṃ jehī / tehi ura basahu sahita baidehī //  
jāti pā̃ti dhanu dharama baḷāī / priya parivāra sadana sukhadāī //  
saba taji tumhahi raha_i ura lāī / tehi ke hr̥dayã rahahu raghurāī //  
saragu naraku apabaragu samānā / jahã tahã dekha dhareṃ dhanu bānā //  
karama bacana mana rāura cerā / rāma karahu tehi keṃ ura ḍerā //  
  
 do.  jāhi na cāhia kabahũ kachu tumha sana sahaja sanehu /  
      basahu niraṃtara tāsu mana so rāura nija gehu // 131 //  
  
ehi bidhi munibara bhavana dekhāe / bacana saprema rāma mana bhāe //  
kaha muni sunahu bhānukulanāyaka / āśrama kaha_ũ samaya sukhadāyaka //  
citrakūṭa giri karahu nivāsū / tahã tumhāra saba bhā̃ti supāsū //  
sailu suhāvana kānana cārū / kari kehari mr̥ga bihaga bihārū //  
nadī punīta purāna bakhānī / atripriyā nija tapabala ānī //  
surasari dhāra nāũ maṃdākini / jo saba pātaka potaka ḍākini //  
atri ādi munibara bahu basahīṃ / karahiṃ joga japa tapa tana kasahīṃ //  
calahu saphala śrama saba kara karahū / rāma dehu gaurava giribarahū //  
  
 do.  citrakūṭa mahimā amita kahīṃ mahāmuni gāi /  
      āe nahāe sarita bara siya sameta dou bhāi // 132 //  
  
raghubara kaheu lakhana bhala ghāṭū / karahu katahũ aba ṭhāhara ṭhāṭū //  
lakhana dīkha paya utara karārā / cahũ disi phireu dhanuṣa jimi nārā //  
nadī panaca sara sama dama dānā / sakala kaluṣa kali sāuja nānā //  
citrakūṭa janu acala aherī / cuka_i na ghāta māra muṭhabherī //  
asa kahi lakhana ṭhāũ dekharāvā / thalu biloki raghubara sukhu pāvā //  
rameu rāma manu devanha jānā / cale sahita sura thapati pradhānā //  
kola kirāta beṣa saba āe / race parana tr̥na sadana suhāe //  
barani na jāhi maṃju dui sālā / eka lalita laghu eka bisālā //  
  
 do.  lakhana jānakī sahita prabhu rājata rucira niketa /  
      soha madanu muni beṣa janu rati riturāja sameta // 133 //  
  
         māsapārāyaṇa, satrahãvā viśrāma  
amara nāga kiṃnara disipālā / citrakūṭa āe tehi kālā //  
rāma pranāmu kīnha saba kāhū / mudita deva lahi locana lāhū //  
baraṣi sumana kaha deva samājū / nātha sanātha bhae hama ājū //  
kari binatī dukha dusaha sunāe / haraṣita nija nija sadana sidhāe //  
citrakūṭa raghunaṃdanu chāe / samācāra suni suni muni āe //  
āvata dekhi mudita munibr̥ṃdā / kīnha daṃḍavata raghukula caṃdā //  
muni raghubarahi lāi ura lehīṃ / suphala hona hita āsiṣa dehīṃ //  
siya saumitra rāma chabi dekhahiṃ / sādhana sakala saphala kari lekhahiṃ //  
  
 do.  jathājoga sanamāni prabhu bidā kie munibr̥ṃda /  
      karahi joga japa jāga tapa nija āśramanhi suchaṃda // 134 //  
  
yaha sudhi kola kirātanha pāī / haraṣe janu nava nidhi ghara āī //  
kaṃda mūla phala bhari bhari donā / cale raṃka janu lūṭana sonā //  
tinha mahã jinha dekhe dou bhrātā / apara tinhahi pū̃chahi magu jātā //  
kahata sunata raghubīra nikāī / āi sabanhi dekhe raghurāī //  
karahiṃ johāru bheṃṭa dhari āge / prabhuhi bilokahiṃ ati anurāge //  
citra likhe janu jahã tahã ṭhāḷhe / pulaka sarīra nayana jala bāḷhe //  
rāma saneha magana saba jāne / kahi priya bacana sakala sanamāne //  
prabhuhi johāri bahori bahorī / bacana binīta kahahiṃ kara jorī //  
  
 do.  aba hama nātha sanātha saba bhae dekhi prabhu pāya /  
      bhāga hamāre āgamanu rāura kosalarāya // 135 //  
  
dhanya bhūmi bana paṃtha pahārā / jahã jahã nātha pāu tumha dhārā //  
dhanya bihaga mr̥ga kānanacārī / saphala janama bhae tumhahi nihārī //  
hama saba dhanya sahita parivārā / dīkha darasu bhari nayana tumhārā //  
kīnha bāsu bhala ṭhāũ bicārī / ihā̃ sakala ritu rahaba sukhārī //  
hama saba bhā̃ti karaba sevakāī / kari kehari ahi bāgha barāī //  
bana behaḷa giri kaṃdara khohā / saba hamāra prabhu paga paga johā //  
tahã tahã tumhahi ahera khelāuba / sara nirajhara jalaṭhāũ dekhāuba //  
hama sevaka parivāra sametā / nātha na sakucaba āyasu detā //  
  
 do.  beda bacana muni mana agama te prabhu karunā aina /  
      bacana kirātanha ke sunata jimi pitu bālaka baina // 136 //  
  
rāmahi kevala premu piārā / jāni leu jo jānanihārā //  
rāma sakala banacara taba toṣe / kahi mr̥du bacana prema paripoṣe //  
bidā kie sira nāi sidhāe / prabhu guna kahata sunata ghara āe //  
ehi bidhi siya sameta dou bhāī / basahiṃ bipina sura muni sukhadāī //  
jaba te āi rahe raghunāyaku / taba teṃ bhaya_u banu maṃgaladāyaku //  
phūlahiṃ phalahiṃ biṭapa bidhi nānā // maṃju balita bara beli bitānā //  
surataru sarisa subhāyã suhāe / manahũ bibudha bana parihari āe //  
gaṃja maṃjutara madhukara śrenī / tribidha bayāri baha_i sukha denī //  
  
 do.  nīlakaṃṭha kalakaṃṭha suka cātaka cakka cakora /  
      bhā̃ti bhā̃ti bolahiṃ bihaga śravana sukhada cita cora // 137 //  
  
keri kehari kapi kola kuraṃgā / bigatabaira bicarahiṃ saba saṃgā //  
phirata ahera rāma chabi dekhī / hohiṃ mudita mr̥gabaṃda biseṣī //  
bibudha bipina jahã lagi jaga māhīṃ / dekhi rāma banu sakala sihāhīṃ //  
surasari sarasa_i dinakara kanyā / mekalasutā godāvari dhanyā //  
saba sara siṃdhu nadī nada nānā / maṃdākini kara karahiṃ bakhānā //  
udaya asta giri aru kailāsū / maṃdara meru sakala surabāsū //  
saila himācala ādika jete / citrakūṭa jasu gāvahiṃ tete //  
biṃdhi mudita mana sukhu na samāī / śrama binu bipula baḷāī pāī //  
  
 do.  citrakūṭa ke bihaga mr̥ga beli biṭapa tr̥na jāti /  
      punya puṃja saba dhanya asa kahahiṃ deva dina rāti // 138 //  
  
nayanavaṃta raghubarahi bilokī / pāi janama phala hohiṃ bisokī //  
parasi carana raja acara sukhārī / bhae parama pada ke adhikārī //  
so banu sailu subhāyã suhāvana / maṃgalamaya ati pāvana pāvana //  
mahimā kahia kavani bidhi tāsū / sukhasāgara jahã kīnha nivāsū //  
paya payodhi taji avadha bihāī / jahã siya lakhanu rāmu rahe āī //  
kahi na sakahiṃ suṣamā jasi kānana / jauṃ sata sahasa hoṃhiṃ sahasānana //  
so maiṃ barani kahauṃ bidhi kehīṃ / ḍābara kamaṭha ki maṃdara lehīṃ //  
sevahiṃ lakhanu karama mana bānī / jāi na sīlu sanehu bakhānī //  
  
 do.  \-chinu chinu lakhi siya rāma pada jāni āpu para nehu /  
       karata na sapanehũ lakhanu citu baṃdhu mātu pitu gehu // 139 //  
  
rāma saṃga siya rahati sukhārī / pura parijana gr̥ha surati bisārī //  
chinu chinu piya bidhu badanu nihārī / pramudita manahũ cakorakumārī //  
nāha nehu nita baḷhata bilokī / haraṣita rahati divasa jimi kokī //  
siya manu rāma carana anurāgā / avadha sahasa sama banu priya lāgā //  
paranakuṭī priya priyatama saṃgā / priya parivāru kuraṃga bihaṃgā //  
sāsu sasura sama munitiya munibara / asanu amia sama kaṃda mūla phara //  
nātha sātha sā̃tharī suhāī / mayana sayana saya sama sukhadāī //  
lokapa hohiṃ bilokata jāsū / tehi ki mohi saka biṣaya bilāsū //  
  
 do.  \-sumirata rāmahi tajahiṃ jana tr̥na sama biṣaya bilāsu /  
      rāmapriyā jaga janani siya kachu na ācaraju tāsu // 140 //  
  
sīya lakhana jehi bidhi sukhu lahahīṃ / soi raghunātha karahi soi kahahīṃ //  
kahahiṃ purātana kathā kahānī / sunahiṃ lakhanu siya ati sukhu mānī /  
jaba jaba rāmu avadha sudhi karahīṃ / taba taba bāri bilocana bharahīṃ //  
sumiri mātu pitu parijana bhāī / bharata sanehu sīlu sevakāī //  
kr̥pāsiṃdhu prabhu hohiṃ dukhārī / dhīraju dharahiṃ kusama_u bicārī //  
lakhi siya lakhanu bikala hoi jāhīṃ / jimi puruṣahi anusara parichāhīṃ //  
priyā baṃdhu gati lakhi raghunaṃdanu / dhīra kr̥pāla bhagata ura caṃdanu //  
lage kahana kachu kathā punītā / suni sukhu lahahiṃ lakhanu aru sītā //  
  
 do.  rāmu lakhana sītā sahita sohata parana niketa /  
      jimi bāsava basa amarapura sacī jayaṃta sameta // 141 //  
  
jogavahiṃ prabhu siya lakhanahiṃ kaiseṃ / palaka bilocana golaka jaiseṃ //  
sevahiṃ lakhanu sīya raghubīrahi / jimi abibekī puruṣa sarīrahi //  
ehi bidhi prabhu bana basahiṃ sukhārī / khaga mr̥ga sura tāpasa hitakārī //  
kaheũ rāma bana gavanu suhāvā / sunahu sumaṃtra avadha jimi āvā //  
phireu niṣādu prabhuhi pahũcāī / saciva sahita ratha dekhesi āī //  
maṃtrī bikala biloki niṣādū / kahi na jāi jasa bhaya_u biṣādū //  
rāma rāma siya lakhana pukārī / pareu dharanitala byākula bhārī //  
dekhi dakhina disi haya hihināhīṃ / janu binu paṃkha bihaga akulāhīṃ //  
  
 do.  nahiṃ tr̥na carahiṃ piahiṃ jalu mocahiṃ locana bāri /  
      byākula bhae niṣāda saba raghubara bāji nihāri // 142 //  
  
dhari dhīraja taba kaha_i niṣādū / aba sumaṃtra pariharahu biṣādū //  
tumha paṃḍita paramāratha gyātā / dharahu dhīra lakhi bimukha bidhātā  
bibidha kathā kahi kahi mr̥du bānī / ratha baiṭhāreu barabasa ānī //  
soka sithila ratha saka_i na hā̃kī / raghubara biraha pīra ura bā̃kī //  
carapharāhĩ maga calahiṃ na ghore / bana mr̥ga manahũ āni ratha jore //  
aḷhuki parahiṃ phiri herahiṃ pīcheṃ / rāma biyogi bikala dukha tīcheṃ //  
jo kaha rāmu lakhanu baidehī / hiṃkari hiṃkari hita herahiṃ tehī //  
bāji biraha gati kahi kimi jātī / binu mani phanika bikala jehi bhā̃tī //  
  
 do.  bhaya_u niṣāda biṣādabasa dekhata saciva turaṃga /  
      boli susevaka cāri taba die sārathī saṃga // 143 //  
  
guha sārathihi phireu pahũcāī / birahu biṣādu barani nahiṃ jāī //  
cale avadha lei rathahi niṣādā / hohi chanahiṃ chana magana biṣādā //  
soca sumaṃtra bikala dukha dīnā / dhiga jīvana raghubīra bihīnā //  
rahihi na aṃtahũ adhama sarīrū / jasu na laheu bichurata raghubīrū //  
bhae ajasa agha bhājana prānā / kavana hetu nahiṃ karata payānā //  
ahaha maṃda manu avasara cūkā / ajahũ na hr̥daya hota dui ṭūkā //  
mīji hātha siru dhuni pachitāī / manahã kr̥pana dhana rāsi gavā̃ī //  
birida bā̃dhi bara bīru kahāī / caleu samara janu subhaṭa parāī //  
  
 do.  bipra bibekī bedabida saṃmata sādhu sujāti /  
      jimi dhokheṃ madapāna kara saciva soca tehi bhā̃ti // 144 //  
  
jimi kulīna tiya sādhu sayānī / patidevatā karama mana bānī //  
rahai karama basa parihari nāhū / saciva hr̥dayã timi dāruna dāhu //  
locana sajala ḍīṭhi bha_i thorī / suna_i na śravana bikala mati bhorī //  
sūkhahiṃ adhara lāgi muhã lāṭī / jiu na jāi ura avadhi kapāṭī //  
bibarana bhaya_u na jāi nihārī / māresi manahũ pitā mahatārī //  
hāni galāni bipula mana byāpī / jamapura paṃtha soca jimi pāpī //  
bacanu na āva hr̥dayã pachitāī / avadha kāha maiṃ dekhaba jāī //  
rāma rahita ratha dekhihi joī / sakucihi mohi bilokata soī //  
  
 do.  \-dhāi pū̃chihahiṃ mohi jaba bikala nagara nara nāri /  
       utaru deba maiṃ sabahi taba hr̥dayã bajru baiṭhāri // 145 //  
  
puchihahiṃ dīna dukhita saba mātā / kahaba kāha maiṃ tinhahi bidhātā //  
pūchihi jabahiṃ lakhana mahatārī / kahiha_ũ kavana sãdesa sukhārī //  
rāma janani jaba āihi dhāī / sumiri bacchu jimi dhenu lavāī //  
pū̃chata utaru deba maiṃ tehī / ge banu rāma lakhanu baidehī //  
joi pū̃chihi tehi ūtaru debā.jāi avadha aba yahu sukhu lebā //  
pū̃chihi jabahiṃ rāu dukha dīnā / jivanu jāsu raghunātha adhīnā //  
deha_ũ utaru kaunu muhu lāī / āya_ũ kusala kuãra pahũcāī //  
sunata lakhana siya rāma sãdesū / tr̥na jimi tanu pariharihi naresū //  
  
 do.  \-hrada_u na bidareu paṃka jimi bichurata prītamu nīru //  
       jānata hauṃ mohi dīnha bidhi yahu jātanā sarīru // 146 //  
  
ehi bidhi karata paṃtha pachitāvā / tamasā tīra turata rathu āvā //  
bidā kie kari binaya niṣādā / phire pāyã pari bikala biṣādā //  
paiṭhata nagara saciva sakucāī / janu māresi gura bā̃bhana gāī //  
baiṭhi biṭapa tara divasu gavā̃vā / sā̃jha samaya taba avasaru pāvā //  
avadha prabesu kīnha ãdhiāreṃ / paiṭha bhavana rathu rākhi duāreṃ //  
jinha jinha samācāra suni pāe / bhūpa dvāra rathu dekhana āe //  
rathu pahicāni bikala lakhi ghore / garahiṃ gāta jimi ātapa ore //  
nagara nāri nara byākula kaiṃseṃ / nighaṭata nīra mīnagana jaiṃseṃ //  
  
 do.  \-saciva āgamanu sunata sabu bikala bhaya_u ranivāsu /  
       bhavana bhayaṃkaru lāga tehi mānahũ preta nivāsu // 147 //  
  
ati ārati saba pū̃chahiṃ rānī / utaru na āva bikala bha_i bānī //  
suna_i na śravana nayana nahiṃ sūjhā / kahahu kahā̃ nr̥pa tehi tehi būjhā //  
dāsinha dīkha saciva bikalāī / kausalyā gr̥hã gaīṃ lavāī //  
jāi sumaṃtra dīkha kasa rājā / amia rahita janu caṃdu birājā //  
āsana sayana bibhūṣana hīnā / pareu bhūmitala nipaṭa malīnā //  
lei usāsu soca ehi bhā̃tī / surapura teṃ janu khãseu jajātī //  
leta soca bhari chinu chinu chātī / janu jari paṃkha pareu saṃpātī //  
rāma rāma kaha rāma sanehī / puni kaha rāma lakhana baidehī //  
  
 do.  dekhi sacivã jaya jīva kahi kīnheu daṃḍa pranāmu /  
      sunata uṭheu byākula nr̥pati kahu sumaṃtra kahã rāmu // 148 //  
  
bhūpa sumaṃtru līnha ura lāī / būḷata kachu adhāra janu pāī //  
sahita saneha nikaṭa baiṭhārī / pū̃chata rāu nayana bhari bārī //  
rāma kusala kahu sakhā sanehī / kahã raghunāthu lakhanu baidehī //  
āne pheri ki banahi sidhāe / sunata saciva locana jala chāe //  
soka bikala puni pū̃cha naresū / kahu siya rāma lakhana saṃdesū //  
rāma rūpa guna sīla subhāū / sumiri sumiri ura socata rāū //  
rāu sunāi dīnha banabāsū / suni mana bhaya_u na haraṣu harā̃sū //  
so suta bichurata gae na prānā / ko pāpī baḷa mohi samānā //  
  
 do.  sakhā rāmu siya lakhanu jahã tahā̃ mohi pahũcāu /  
      nāhiṃ ta cāhata calana aba prāna kaha_ũ satibhāu // 149 //  
  
puni puni pū̃chata maṃtrahi rāū / priyatama suana sãdesa sunāū //  
karahi sakhā soi begi upāū / rāmu lakhanu siya nayana dekhāū //  
saciva dhīra dhari kaha mudu bānī / mahārāja tumha paṃḍita gyānī //  
bīra sudhīra dhuraṃdhara devā / sādhu samāju sadā tumha sevā //  
janama marana saba dukha bhogā / hāni lābha priya milana biyogā //  
kāla karama basa hauhiṃ gosāīṃ / barabasa rāti divasa kī nāīṃ //  
sukha haraṣahiṃ jaḷa dukha bilakhāhīṃ / dou sama dhīra dharahiṃ mana māhīṃ //  
dhīraja dharahu bibeku bicārī / chāḷia soca sakala hitakārī //  
  
 do.  prathama bāsu tamasā bhaya_u dūsara surasari tīra /  
      nhāī rahe jalapānu kari siya sameta dou bīra // 150 //  
  
kevaṭa kīnhi bahuta sevakāī / so jāmini siṃgaraura gavā̃ī //  
hota prāta baṭa chīru magāvā / jaṭā mukuṭa nija sīsa banāvā //  
rāma sakhā̃ taba nāva magāī / priyā caḷhāi caḷhe raghurāī //  
lakhana bāna dhanu dhare banāī / āpu caḷhe prabhu āyasu pāī //  
bikala biloki mohi raghubīrā / bole madhura bacana dhari dhīrā //  
tāta pranāmu tāta sana kahehu / bāra bāra pada paṃkaja gahehū //  
karabi pāyã pari binaya bahorī / tāta karia jani ciṃtā morī //  
bana maga maṃgala kusala hamāreṃ / kr̥pā anugraha punya tumhāreṃ //  
  
 chaṃ.   tumhare anugraha tāta kānana jāta saba sukhu pāihauṃ /  
       pratipāli āyasu kusala dekhana pāya puni phiri āihauṃ //  
       jananīṃ sakala paritoṣi pari pari pāyã kari binatī ghanī /  
       tulasī karehu soi jatanu jehiṃ kusalī rahahiṃ kosala dhanī //  
  
 so.  gura sana kahaba sãdesu bāra bāra pada paduma gahi /  
      karaba soi upadesu jehiṃ na soca mohi avadhapati // 151 //  
  
purajana parijana sakala nihorī / tāta sunāehu binatī morī //  
soi saba bhā̃ti mora hitakārī / jāteṃ raha naranāhu sukhārī //  
kahaba sãdesu bharata ke āẽ / nīti na tajia rājapadu pāẽ //  
pālehu prajahi karama mana bānī / seehu mātu sakala sama jānī //  
ora nibāhehu bhāyapa bhāī / kari pitu mātu sujana sevakāī //  
tāta bhā̃ti tehi rākhaba rāū / soca mora jehiṃ karai na kāū //  
lakhana kahe kachu bacana kaṭhorā / baraji rāma puni mohi nihorā //  
bāra bāra nija sapatha devāī / kahabi na tāta lakhana larikāī //  
  
 do.  kahi pranāma kachu kahana liya siya bha_i sithila saneha /  
      thakita bacana locana sajala pulaka pallavita deha // 152 //  
  
tehi avasara raghubara rūkha pāī / kevaṭa pārahi nāva calāī //  
raghukulatilaka cale ehi bhā̃tī / dekha_ũ ṭhāḷha kulisa dhari chātī //  
maiṃ āpana kimi kahauṃ kalesū / jiata phireũ lei rāma sãdesū //  
asa kahi saciva bacana rahi gayaū / hāni galāni soca basa bhayaū //  
suta bacana sunatahiṃ naranāhū / pareu dharani ura dāruna dāhū //  
talaphata biṣama moha mana māpā / mājā manahũ mīna kahũ byāpā //  
kari bilāpa saba rovahiṃ rānī / mahā bipati kimi jāi bakhānī //  
suni bilāpa dukhahū dukhu lāgā / dhīrajahū kara dhīraju bhāgā //  
  
 do.  bhaya_u kolāhalu avadha ati suni nr̥pa rāura soru /  
      bipula bihaga bana pareu nisi mānahũ kulisa kaṭhoru // 153 //  
  
prāna kaṃṭhagata bhaya_u bhuālū / mani bihīna janu byākula byālū //  
idrīṃ sakala bikala bha_ĩ bhārī / janu sara sarasija banu binu bārī //  
kausalyā̃ nr̥pu dīkha malānā / rabikula rabi ãthaya_u jiyã jānā /  
ura dhari dhīra rāma mahatārī / bolī bacana samaya anusārī //  
nātha samujhi mana karia bicārū / rāma biyoga payodhi apārū //  
karanadhāra tumha avadha jahājū / caḷheu sakala priya pathika samājū //  
dhīraju dharia ta pāia pārū / nāhiṃ ta būḷihi sabu parivārū //  
jauṃ jiyã dharia binaya piya morī / rāmu lakhanu siya milahiṃ bahorī //  
  
 do.  \-priyā bacana mr̥du sunata nr̥pu citaya_u ā̃khi ughāri /  
       talaphata mīna malīna janu sīṃcata sītala bāri // 154 //  
  
dhari dhīraju uṭhī baiṭha bhuālū / kahu sumaṃtra kahã rāma kr̥pālū //  
kahā̃ lakhanu kahã rāmu sanehī / kahã priya putrabadhū baidehī //  
bilapata rāu bikala bahu bhā̃tī / bha_i juga sarisa sirāti na rātī //  
tāpasa aṃdha sāpa sudhi āī / kausalyahi saba kathā sunāī //  
bhaya_u bikala baranata itihāsā / rāma rahita dhiga jīvana āsā //  
so tanu rākhi karaba maiṃ kāhā / jeṃhi na prema panu mora nibāhā //  
hā raghunaṃdana prāna pirīte / tumha binu jiata bahuta dina bīte //  
hā jānakī lakhana hā raghubara / hā pitu hita cita cātaka jaladhara /  
  
 do.  rāma rāma kahi rāma kahi rāma rāma kahi rāma /  
      tanu parihari raghubara birahã rāu gaya_u suradhāma // 155 //  
  
jiana marana phalu dasaratha pāvā / aṃḍa aneka amala jasu chāvā //  
jiata rāma bidhu badanu nihārā / rāma biraha kari maranu sãvārā //  
soka bikala saba rovahiṃ rānī / rūpu sīla balu teju bakhānī //  
karahiṃ bilāpa aneka prakārā / parahīṃ bhūmitala bārahiṃ bārā //  
bilapahiṃ bikala dāsa aru dāsī / ghara ghara rudanu karahiṃ purabāsī //  
ãthaya_u āju bhānukula bhānū / dharama avadhi guna rūpa nidhānū //  
gārīṃ sakala kaika_ihi dehīṃ / nayana bihīna kīnha jaga jehīṃ //  
ehi bidhi bilapata raini bihānī / āe sakala mahāmuni gyānī //  
  
 do.  taba basiṣṭha muni samaya sama kahi aneka itihāsa /  
      soka nevāreu sabahi kara nija bigyāna prakāsa // 156 //  
  
tela nā̃va bhari nr̥pa tanu rākhā / dūta bolāi bahuri asa bhāṣā //  
dhāvahu begi bharata pahiṃ jāhū / nr̥pa sudhi katahũ kahahu jani kāhū //  
etanei kahehu bharata sana jāī / gura bolāī paṭhaya_u dou bhāī //  
suni muni āyasu dhāvana dhāe / cale bega bara bāji lajāe //  
anarathu avadha araṃbheu jaba teṃ / kusaguna hohiṃ bharata kahũ taba teṃ //  
dekhahiṃ rāti bhayānaka sapanā / jāgi karahiṃ kaṭu koṭi kalapanā //  
bipra jevā̃i dehiṃ dina dānā / siva abhiṣeka karahiṃ bidhi nānā //  
māgahiṃ hr̥dayã mahesa manāī / kusala mātu pitu parijana bhāī //  
  
 do.  ehi bidhi socata bharata mana dhāvana pahũce āi /  
      gura anusāsana śravana suni cale ganesu manāi // 157 //  
  
cale samīra bega haya hā̃ke / nāghata sarita saila bana bā̃ke //  
hr̥dayã socu baḷa kachu na sohāī / asa jānahiṃ jiyã jāũ uḷāī //  
eka nimeṣa barasa sama jāī / ehi bidhi bharata nagara niarāī //  
asaguna hohiṃ nagara paiṭhārā / raṭahiṃ kubhā̃ti kukheta karārā //  
khara siāra bolahiṃ pratikūlā / suni suni hoi bharata mana sūlā //  
śrīhata sara saritā bana bāgā / nagaru biseṣi bhayāvanu lāgā //  
khaga mr̥ga haya gaya jāhiṃ na joe / rāma biyoga kuroga bigoe //  
nagara nāri nara nipaṭa dukhārī / manahũ sabanhi saba saṃpati hārī //  
  
 do.  purajana milihiṃ na kahahiṃ kachu gavãhiṃ johārahiṃ jāhiṃ /  
      bharata kusala pū̃chi na sakahiṃ bhaya biṣāda mana māhiṃ // 158 //  
  
hāṭa bāṭa nahiṃ jāi nihārī / janu pura dahã disi lāgi davārī //  
āvata suta suni kaikayanaṃdini / haraṣī rabikula jalaruha caṃdini //  
saji āratī mudita uṭhi dhāī / dvārehiṃ bheṃṭi bhavana lei āī //  
bharata dukhita parivāru nihārā / mānahũ tuhina banaja banu mārā //  
kaikeī haraṣita ehi bhā̃ti / manahũ mudita dava lāi kirātī //  
sutahi sasoca dekhi manu māreṃ / pū̃chati naihara kusala hamāreṃ //  
sakala kusala kahi bharata sunāī / pū̃chī nija kula kusala bhalāī //  
kahu kahã tāta kahā̃ saba mātā / kahã siya rāma lakhana priya bhrātā //  
  
 do.  suni suta bacana sanehamaya kapaṭa nīra bhari naina /  
      bharata śravana mana sūla sama pāpini bolī baina // 159 //  
  
tāta bāta maiṃ sakala sãvārī / bhai maṃtharā sahāya bicārī //  
kachuka kāja bidhi bīca bigāreu / bhūpati surapati pura pagu dhāreu //  
sunata bharatu bhae bibasa biṣādā / janu sahameu kari kehari nādā //  
tāta tāta hā tāta pukārī / pare bhūmitala byākula bhārī //  
calata na dekhana pāya_ũ tohī / tāta na rāmahi sauṃpehu mohī //  
bahuri dhīra dhari uṭhe sãbhārī / kahu pitu marana hetu mahatārī //  
suni suta bacana kahati kaikeī / maramu pā̃chi janu māhura deī //  
ādihu teṃ saba āpani karanī / kuṭila kaṭhora mudita mana baranī //  
  
 do.  bharatahi bisareu pitu marana sunata rāma bana gaunu /  
      hetu apanapa_u jāni jiyã thakita rahe dhari maunu // 160 //  
  
bikala biloki sutahi samujhāvati / manahũ jare para lonu lagāvati //  
tāta rāu nahiṃ soce jogū / biḷha_i sukr̥ta jasu kīnheu bhogū //  
jīvata sakala janama phala pāe / aṃta amarapati sadana sidhāe //  
asa anumāni soca pariharahū / sahita samāja rāja pura karahū //  
suni suṭhi sahameu rājakumārū / pākeṃ chata janu lāga ãgārū //  
dhīraja dhari bhari lehiṃ usāsā / pāpani sabahi bhā̃ti kula nāsā //  
jauṃ pai kuruci rahī ati tohī / janamata kāhe na māre mohī //  
peḷa kāṭi taiṃ pāla_u sīṃcā / mīna jiana niti bāri ulīcā //  
  
 do.  haṃsabaṃsu dasarathu janaku rāma lakhana se bhāi /  
      jananī tū̃ jananī bhaī bidhi sana kachu na basāi // 161 //  
  
jaba taiṃ kumati kumata jiyã ṭhayaū / khaṃḍa khaṃḍa hoi hrada_u na gayaū //  
bara māgata mana bha_i nahiṃ pīrā / gari na jīha muhã pareu na kīrā //  
bhūpã pratīta tori kimi kīnhī / marana kāla bidhi mati hari līnhī //  
bidhihũ na nāri hr̥daya gati jānī / sakala kapaṭa agha avaguna khānī //  
sarala susīla dharama rata rāū / so kimi jānai tīya subhāū //  
asa ko jīva jaṃtu jaga māhīṃ / jehi raghunātha prānapriya nāhīṃ //  
bhe ati ahita rāmu teu tohī / ko tū ahasi satya kahu mohī //  
jo hasi so hasi muhã masi lāī / ā̃khi oṭa uṭhi baiṭhahiṃ jāī //  
  
 do.  rāma birodhī hr̥daya teṃ pragaṭa kīnha bidhi mohi /  
      mo samāna ko pātakī bādi kaha_ũ kachu tohi // 162 //  
  
suni satrughuna mātu kuṭilāī / jarahiṃ gāta risa kachu na basāī //  
tehi avasara kubarī tahã āī / basana bibhūṣana bibidha banāī //  
lakhi risa bhareu lakhana laghu bhāī / barata anala ghr̥ta āhuti pāī //  
humagi lāta taki kūbara mārā / pari muha bhara mahi karata pukārā //  
kūbara ṭūṭeu phūṭa kapārū / dalita dasana mukha rudhira pracārū //  
āha da_ia maiṃ kāha nasāvā / karata nīka phalu ana_isa pāvā //  
suni ripuhana lakhi nakha sikha khoṭī / lage ghasīṭana dhari dhari jhoṃṭī //  
bharata dayānidhi dīnhi chaḷāī / kausalyā pahiṃ ge dou bhāī //  
  
 do.  malina basana bibarana bikala kr̥sa sarīra dukha bhāra /  
      kanaka kalapa bara beli bana mānahũ hanī tusāra // 163 //  
  
bharatahi dekhi mātu uṭhi dhāī / muruchita avani parī jha_ĩ āī //  
dekhata bharatu bikala bhae bhārī / pare carana tana dasā bisārī //  
mātu tāta kahã dehi dekhāī / kahã siya rāmu lakhanu dou bhāī //  
kaika_i kata janamī jaga mājhā / jauṃ janami ta bha_i kāhe na bā̃jhā //  
kula kalaṃku jehiṃ janameu mohī / apajasa bhājana priyajana drohī //  
ko tibhuvana mohi sarisa abhāgī / gati asi tori mātu jehi lāgī //  
pitu surapura bana raghubara ketū / maiṃ kevala saba anaratha hetu //  
dhiga mohi bhaya_ũ benu bana āgī / dusaha dāha dukha dūṣana bhāgī //  
  
 do.  mātu bharata ke bacana mr̥du suni suni uṭhī sãbhāri //  
      lie uṭhāi lagāi ura locana mocati bāri // 164 //  
  
sarala subhāya māyã hiyã lāe / ati hita manahũ rāma phiri āe //  
bheṃṭeu bahuri lakhana laghu bhāī / soku sanehu na hr̥dayã samāī //  
dekhi subhāu kahata sabu koī / rāma mātu asa kāhe na hoī //  
mātā̃ bharatu goda baiṭhāre / ā̃su pauṃchi mr̥du bacana ucāre //  
ajahũ baccha bali dhīraja dharahū / kusama_u samujhi soka pariharahū //  
jani mānahu hiyã hāni galānī / kāla karama gati aghaṭita jāni //  
kāhuhi dosu dehu jani tātā / bhā mohi saba bidhi bāma bidhātā //  
jo etehũ dukha mohi jiāvā / ajahũ ko jāna_i kā tehi bhāvā //  
  
 do.  pitu āyasa bhūṣana basana tāta taje raghubīra /  
      bisama_u haraṣu na hr̥dayã kachu pahire balakala cīra / 165 //  
  
mukha prasanna mana raṃga na roṣū / saba kara saba bidhi kari paritoṣū //  
cale bipina suni siya sãga lāgī / raha_i na rāma carana anurāgī //  
sunatahiṃ lakhanu cale uṭhi sāthā / rahahiṃ na jatana kie raghunāthā //  
taba raghupati sabahī siru nāī / cale saṃga siya aru laghu bhāī //  
rāmu lakhanu siya banahi sidhāe / ga_iũ na saṃga na prāna paṭhāe //  
yahu sabu bhā inha ā̃khinha āgeṃ / ta_u na tajā tanu jīva abhāgeṃ //  
mohi na lāja nija nehu nihārī / rāma sarisa suta maiṃ mahatārī //  
jiai marai bhala bhūpati jānā / mora hr̥daya sata kulisa samānā //  
  
 do.   kausalyā ke bacana suni bharata sahita ranivāsa /  
       byākula bilapata rājagr̥ha mānahũ soka nevāsu // 166 //  
  
bilapahiṃ bikala bharata dou bhāī / kausalyā̃ lie hr̥dayã lagāī //  
bhā̃ti aneka bharatu samujhāe / kahi bibekamaya bacana sunāe //  
bharatahũ mātu sakala samujhāīṃ / kahi purāna śruti kathā suhāīṃ //  
chala bihīna suci sarala subānī / bole bharata jori juga pānī //  
je agha mātu pitā suta māreṃ / gāi goṭha mahisura pura jāreṃ //  
je agha tiya bālaka badha kīnheṃ / mīta mahīpati māhura dīnheṃ //  
je pātaka upapātaka ahahīṃ / karama bacana mana bhava kabi kahahīṃ //  
te pātaka mohi hohũ bidhātā / jauṃ yahu hoi mora mata mātā //  
  
 do.  je parihari hari hara carana bhajahiṃ bhūtagana ghora /  
      tehi ka_i gati mohi deu bidhi jauṃ jananī mata mora // 167 //  
  
becahiṃ bedu dharamu duhi lehīṃ / pisuna parāya pāpa kahi dehīṃ //  
kapaṭī kuṭila kalahapriya krodhī / beda bidūṣaka bisva birodhī //  
lobhī laṃpaṭa lolupacārā / je tākahiṃ paradhanu paradārā //  
pāvauṃ maiṃ tinha ke gati ghorā / jauṃ jananī yahu saṃmata morā //  
je nahiṃ sādhusaṃga anurāge / paramāratha patha bimukha abhāge //  
je na bhajahiṃ hari naratanu pāī / jinhahi na hari hara sujasu sohāī //  
taji śrutipaṃthu bāma patha calahīṃ / baṃcaka biraci beṣa jagu chalahīṃ //  
tinha kai gati mohi saṃkara deū / jananī jauṃ yahu jānauṃ bheū //  
  
 do.  mātu bharata ke bacana suni sā̃ce sarala subhāyã /  
      kahati rāma priya tāta tumha sadā bacana mana kāyã // 168 //  
  
rāma prānahu teṃ prāna tumhāre / tumha raghupatihi prānahu teṃ pyāre //  
bidhu biṣa cavai stravai himu āgī / hoi bāricara bāri birāgī //  
bhaẽ gyānu baru miṭai na mohū / tumha rāmahi pratikūla na hohū //  
mata tumhāra yahu jo jaga kahahīṃ / so sapanehũ sukha sugati na lahahīṃ //  
asa kahi mātu bharatu hiyã lāe / thana paya stravahiṃ nayana jala chāe //  
karata bilāpa bahuta yahi bhā̃tī / baiṭhehiṃ bīti ga_i saba rātī //  
bāmadeu basiṣṭha taba āe / saciva mahājana sakala bolāe //  
muni bahu bhā̃ti bharata upadese / kahi paramāratha bacana sudese //  
  
 do.  tāta hr̥dayã dhīraju dharahu karahu jo avasara āju /  
      uṭhe bharata gura bacana suni karana kaheu sabu sāju // 169 //  
  
nr̥patanu beda bidita anhavāvā / parama bicitra bimānu banāvā //  
gahi pada bharata mātu saba rākhī / rahīṃ rāni darasana abhilāṣī //  
caṃdana agara bhāra bahu āe / amita aneka sugaṃdha suhāe //  
saraju tīra raci citā banāī / janu surapura sopāna suhāī //  
ehi bidhi dāha kriyā saba kīnhī / bidhivata nhāi tilāṃjuli dīnhī //  
sodhi sumr̥ti saba beda purānā / kīnha bharata dasagāta bidhānā //  
jahã jasa munibara āyasu dīnhā / tahã tasa sahasa bhā̃ti sabu kīnhā //  
bhae bisuddha die saba dānā / dhenu bāji gaja bāhana nānā //  
  
 do.  siṃghāsana bhūṣana basana anna dharani dhana dhāma /  
      die bharata lahi bhūmisura bhe paripūrana kāma // 170 //  
  
pitu hita bharata kīnhi jasi karanī / so mukha lākha jāi nahiṃ baranī //  
sudinu sodhi munibara taba āe / saciva mahājana sakala bolāe //  
baiṭhe rājasabhā̃ saba jāī / paṭhae boli bharata dou bhāī //  
bharatu basiṣṭha nikaṭa baiṭhāre / nīti dharamamaya bacana ucāre //  
prathama kathā saba munibara baranī / kaika_i kuṭila kīnhi jasi karanī //  
bhūpa dharamabratu satya sarāhā / jehiṃ tanu parihari premu nibāhā //  
kahata rāma guna sīla subhāū / sajala nayana pulakeu munirāū //  
bahuri lakhana siya prīti bakhānī / soka saneha magana muni gyānī //  
  
 do.  sunahu bharata bhāvī prabala bilakhi kaheu muninātha /  
      hāni lābhu jīvana maranu jasu apajasu bidhi hātha // 171 //  
  
asa bicāri kehi deia dosū / byaratha kāhi para kījia rosū //  
tāta bicāru kehi karahu mana māhīṃ / soca jogu dasarathu nr̥pu nāhīṃ //  
socia bipra jo beda bihīnā / taji nija dharamu biṣaya layalīnā //  
socia nr̥pati jo nīti na jānā / jehi na prajā priya prāna samānā //  
socia bayasu kr̥pana dhanavānū / jo na atithi siva bhagati sujānū //  
socia sūdru bipra avamānī / mukhara mānapriya gyāna gumānī //  
socia puni pati baṃcaka nārī / kuṭila kalahapriya icchācārī //  
socia baṭu nija bratu pariharaī / jo nahiṃ gura āyasu anusaraī //  
  
 do.  socia gr̥hī jo moha basa kara_i karama patha tyāga /  
      socia jati praṃpaca rata bigata bibeka birāga // 172 //  
  
baikhānasa soi socai jogu / tapu bihāi jehi bhāva_i bhogū //  
socia pisuna akārana krodhī / janani janaka gura baṃdhu birodhī //  
saba bidhi socia para apakārī / nija tanu poṣaka niradaya bhārī //  
socanīya sabahi bidhi soī / jo na chāḷi chalu hari jana hoī //  
socanīya nahiṃ kosalarāū / bhuvana cāridasa pragaṭa prabhāū //  
bhaya_u na aha_i na aba honihārā / bhūpa bharata jasa pitā tumhārā //  
bidhi hari haru surapati disināthā / baranahiṃ saba dasaratha guna gāthā //  
  
 do.  kahahu tāta kehi bhā̃ti kou karihi baḷāī tāsu /  
      rāma lakhana tumha satruhana sarisa suana suci jāsu // 173 //  
  
saba prakāra bhūpati baḷabhāgī / bādi biṣādu karia tehi lāgī //  
yahu suni samujhi socu pariharahū / sira dhari rāja rajāyasu karahū //  
rā̃ya rājapadu tumha kahũ dīnhā / pitā bacanu phura cāhia kīnhā //  
taje rāmu jehiṃ bacanahi lāgī / tanu parihareu rāma birahāgī //  
nr̥pahi bacana priya nahiṃ priya prānā / karahu tāta pitu bacana pravānā //  
karahu sīsa dhari bhūpa rajāī / ha_i tumha kahã saba bhā̃ti bhalāī //  
parasurāma pitu agyā rākhī / mārī mātu loka saba sākhī //  
tanaya jajātihi jaubanu dayaū / pitu agyā̃ agha ajasu na bhayaū //  
  
 do.  anucita ucita bicāru taji je pālahiṃ pitu baina /  
      te bhājana sukha sujasa ke basahiṃ amarapati aina // 174 //  
  
avasi naresa bacana phura karahū / pālahu prajā soku pariharahū //  
surapura nr̥pa pāihi paritoṣū / tumha kahũ sukr̥ta sujasu nahiṃ doṣū //  
beda bidita saṃmata sabahī kā / jehi pitu dei so pāva_i ṭīkā //  
karahu rāju pariharahu galānī / mānahu mora bacana hita jānī //  
suni sukhu lahaba rāma baidehīṃ / anucita kahaba na paṃḍita kehīṃ //  
kausalyādi sakala mahatārīṃ / teu prajā sukha hohiṃ sukhārīṃ //  
parama tumhāra rāma kara jānihi / so saba bidhi tumha sana bhala mānihi //  
sauṃpehu rāju rāma kai āẽ / sevā karehu saneha suhāẽ //  
  
 do.  kījia gura āyasu avasi kahahiṃ saciva kara jori /  
      raghupati āẽ ucita jasa tasa taba karaba bahori // 175 //  
  
kausalyā dhari dhīraju kahaī / pūta pathya gura āyasu ahaī //  
so ādaria karia hita mānī / tajia biṣādu kāla gati jānī //  
bana raghupati surapati naranāhū / tumha ehi bhā̃ti tāta kadarāhū //  
parijana prajā saciva saba aṃbā / tumhahī suta saba kahã avalaṃbā //  
lakhi bidhi bāma kālu kaṭhināī / dhīraju dharahu mātu bali jāī //  
sira dhari gura āyasu anusarahū / prajā pāli parijana dukhu harahū //  
gura ke bacana saciva abhinaṃdanu / sune bharata hiya hita janu caṃdanu //  
sunī bahori mātu mr̥du bānī / sīla saneha sarala rasa sānī //  
  
 chaṃ.  sānī sarala rasa mātu bānī suni bharata byākula bhae /  
      locana saroruha stravata sīṃcata biraha ura aṃkura nae //  
      so dasā dekhata samaya tehi bisarī sabahi sudhi deha kī /  
      tulasī sarāhata sakala sādara sīvã sahaja saneha kī //  
  
 so.  bharatu kamala kara jori dhīra dhuraṃdhara dhīra dhari /  
      bacana amiã janu bori deta ucita uttara sabahi // 176 //  
  
          māsapārāyaṇa, aṭhārahavā̃ viśrāma  
mohi upadesu dīnha gura nīkā / prajā saciva saṃmata sabahī kā //  
mātu ucita dhari āyasu dīnhā / avasi sīsa dhari cāha_ũ kīnhā //  
gura pitu mātu svāmi hita bānī / suni mana mudita karia bhali jānī //  
ucita ki anucita kiẽ bicārū / dharamu jāi sira pātaka bhārū //  
tumha tau dehu sarala sikha soī / jo ācarata mora bhala hoī //  
jadyapi yaha samujhata ha_ũ nīkeṃ / tadapi hota paritoṣu na jī keṃ //  
aba tumha binaya mori suni lehū / mohi anuharata sikhāvanu dehū //  
ūtaru deũ chamaba aparādhū / dukhita doṣa guna ganahiṃ na sādhū //  
  
 do.  pitu surapura siya rāmu bana karana kahahu mohi rāju /  
      ehi teṃ jānahu mora hita kai āpana baḷa kāju // 177 //  
  
hita hamāra siyapati sevakāī / so hari līnha mātu kuṭilāī //  
maiṃ anumāni dīkha mana māhīṃ / āna upāyã mora hita nāhīṃ //  
soka samāju rāju kehi lekheṃ / lakhana rāma siya binu pada dekheṃ //  
bādi basana binu bhūṣana bhārū / bādi birati binu brahma bicārū //  
saruja sarīra bādi bahu bhogā / binu haribhagati jāyã japa jogā //  
jāyã jīva binu deha suhāī / bādi mora sabu binu raghurāī //  
jāũ rāma pahiṃ āyasu dehū / ekahiṃ ā̃ka mora hita ehū //  
mohi nr̥pa kari bhala āpana cahahū / sou saneha jaḷatā basa kahahū //  
 do.  kaikeī sua kuṭilamati rāma bimukha gatalāja /  
      tumha cāhata sukhu mohabasa mohi se adhama keṃ rāja // 178 //  
  
kaha_ũ sā̃cu saba suni patiāhū / cāhia dharamasīla naranāhū //  
mohi rāju haṭhi deihahu jabahīṃ / rasā rasātala jāihi tabahīṃ //  
mohi samāna ko pāpa nivāsū / jehi lagi sīya rāma banabāsū //  
rāyã rāma kahũ kānanu dīnhā / bichurata gamanu amarapura kīnhā //  
maiṃ saṭhu saba anaratha kara hetū / baiṭha bāta saba suna_ũ sacetū //  
binu raghubīra biloki abāsū / rahe prāna sahi jaga upahāsū //  
rāma punīta biṣaya rasa rūkhe / lolupa bhūmi bhoga ke bhūkhe //  
kahã lagi kahauṃ hr̥daya kaṭhināī / nidari kulisu jehiṃ lahī baḷāī //  
  
 do.  kārana teṃ kāraju kaṭhina hoi dosu nahi mora /  
      kulisa asthi teṃ upala teṃ loha karāla kaṭhora // 179 //  
  
kaikeī bhava tanu anurāge / pā̃vara prāna aghāi abhāge //  
jauṃ priya birahã prāna priya lāge / dekhaba sunaba bahuta aba āge //  
lakhana rāma siya kahũ banu dīnhā / paṭha_i amarapura pati hita kīnhā //  
līnha bidhavapana apajasu āpū / dīnheu prajahi soku saṃtāpū //  
mohi dīnha sukhu sujasu surājū / kīnha kaikeīṃ saba kara kājū //  
ehi teṃ mora kāha aba nīkā / tehi para dena kahahu tumha ṭīkā //  
kaikaī jaṭhara janami jaga māhīṃ / yaha mohi kahã kachu anucita nāhīṃ //  
mori bāta saba bidhihiṃ banāī / prajā pā̃ca kata karahu sahāī //  
  
 do.  graha grahīta puni bāta basa tehi puni bīchī māra /  
      tehi piāia bārunī kahahu kāha upacāra // 180 //  
  
kaika_i suana jogu jaga joī / catura biraṃci dīnha mohi soī //  
dasaratha tanaya rāma laghu bhāī / dīnhi mohi bidhi bādi baḷāī //  
tumha saba kahahu kaḷhāvana ṭīkā / rāya rajāyasu saba kahã nīkā //  
utaru deũ kehi bidhi kehi kehī / kahahu sukhena jathā ruci jehī //  
mohi kumātu sameta bihāī / kahahu kahihi ke kīnha bhalāī //  
mo binu ko sacarācara māhīṃ / jehi siya rāmu prānapriya nāhīṃ //  
parama hāni saba kahã baḷa lāhū / adinu mora nahi dūṣana kāhū //  
saṃsaya sīla prema basa ahahū / sabui ucita saba jo kachu kahahū //  
  
 do.  rāma mātu suṭhi saralacita mo para premu biseṣi /  
      kaha_i subhāya saneha basa mori dīnatā dekhi // 181 /  
  
gura bibeka sāgara jagu jānā / jinhahi bisva kara badara samānā //  
mo kahã tilaka sāja saja soū / bhaẽ bidhi bimukha bimukha sabu koū //  
parihari rāmu sīya jaga māhīṃ / kou na kahihi mora mata nāhīṃ //  
so maiṃ sunaba sahaba sukhu mānī / aṃtahũ kīca tahā̃ jahã pānī //  
ḍaru na mohi jaga kahihi ki pocū / paralokahu kara nāhina socū //  
eka_i ura basa dusaha davārī / mohi lagi bhe siya rāmu dukhārī //  
jīvana lāhu lakhana bhala pāvā / sabu taji rāma carana manu lāvā //  
mora janama raghubara bana lāgī / jhūṭha kāha pachitāũ abhāgī //  
  
 do.  āpani dāruna dīnatā kaha_ũ sabahi siru nāi /  
      dekheṃ binu raghunātha pada jiya kai jarani na jāi // 182 //  
  
āna upāu mohi nahi sūjhā / ko jiya kai raghubara binu būjhā //  
ekahiṃ ā̃ka iha_i mana māhīṃ / prātakāla caliha_ũ prabhu pāhīṃ //  
jadyapi maiṃ anabhala aparādhī / bhai mohi kārana sakala upādhī //  
tadapi sarana sanamukha mohi dekhī / chami saba karihahiṃ kr̥pā biseṣī //  
sīla sakuca suṭhi sarala subhāū / kr̥pā saneha sadana raghurāū //  
arihuka anabhala kīnha na rāmā / maiṃ sisu sevaka jadyapi bāmā //  
tumha pai pā̃ca mora bhala mānī / āyasu āsiṣa dehu subānī //  
jehiṃ suni binaya mohi janu jānī / āvahiṃ bahuri rāmu rajadhānī //  
  
 do.  jadyapi janamu kumātu teṃ maiṃ saṭhu sadā sadosa /  
      āpana jāni na tyāgihahiṃ mohi raghubīra bharosa // 183 //  
  
bharata bacana saba kahã priya lāge / rāma saneha sudhā̃ janu pāge //  
loga biyoga biṣama biṣa dāge / maṃtra sabīja sunata janu jāge //  
mātu saciva gura pura nara nārī / sakala sanehã bikala bhae bhārī //  
bharatahi kahahi sarāhi sarāhī / rāma prema mūrati tanu āhī //  
tāta bharata asa kāhe na kahahū / prāna samāna rāma priya ahahū //  
jo pāvãru apanī jaḷatāī / tumhahi sugāi mātu kuṭilāī //  
so saṭhu koṭika puruṣa sametā / basihi kalapa sata naraka niketā //  
ahi agha avaguna nahi mani gahaī / hara_i garala dukha dārida dahaī //  
  
 do.  avasi calia bana rāmu jahã bharata maṃtru bhala kīnha /  
      soka siṃdhu būḷata sabahi tumha avalaṃbanu dīnha // 184 //  
  
bhā saba keṃ mana modu na thorā / janu ghana dhuni suni cātaka morā //  
calata prāta lakhi nirana_u nīke / bharatu prānapriya bhe sabahī ke //  
munihi baṃdi bharatahi siru nāī / cale sakala ghara bidā karāī //  
dhanya bharata jīvanu jaga māhīṃ / sīlu sanehu sarāhata jāhīṃ //  
kahahi parasapara bhā baḷa kājū / sakala calai kara sājahiṃ sājū //  
jehi rākhahiṃ rahu ghara rakhavārī / so jāna_i janu garadani mārī //  
kou kaha rahana kahia nahiṃ kāhū / ko na caha_i jaga jīvana lāhū //  
  
 do.  jara_u so saṃpati sadana sukhu suhada mātu pitu bhāi /  
      sanamukha hota jo rāma pada karai na sahasa sahāi // 185 //  
  
ghara ghara sājahiṃ bāhana nānā / haraṣu hr̥dayã parabhāta payānā //  
bharata jāi ghara kīnha bicārū / nagaru bāji gaja bhavana bhãḍārū //  
saṃpati saba raghupati kai āhī / jau binu jatana calauṃ taji tāhī //  
tau parināma na mori bhalāī / pāpa siromani sāĩ dohāī //  
kara_i svāmi hita sevaku soī / dūṣana koṭi dei kina koī //  
asa bicāri suci sevaka bole / je sapanehũ nija dharama na ḍole //  
kahi sabu maramu dharamu bhala bhāṣā / jo jehi lāyaka so tehiṃ rākhā //  
kari sabu jatanu rākhi rakhavāre / rāma mātu pahiṃ bharatu sidhāre //  
  
 do.  ārata jananī jāni saba bharata saneha sujāna /  
      kaheu banāvana pālakīṃ sajana sukhāsana jāna // 186 //  
  
cakka cakki jimi pura nara nārī / cahata prāta ura ārata bhārī //  
jāgata saba nisi bhaya_u bihānā / bharata bolāe saciva sujānā //  
kaheu lehu sabu tilaka samājū / banahiṃ deba muni rāmahiṃ rājū //  
begi calahu suni saciva johāre / turata turaga ratha nāga sãvāre //  
aruṃdhatī aru agini samāū / ratha caḷhi cale prathama munirāū //  
bipra br̥ṃda caḷhi bāhana nānā / cale sakala tapa teja nidhānā //  
nagara loga saba saji saji jānā / citrakūṭa kahã kīnha payānā //  
sibikā subhaga na jāhiṃ bakhānī / caḷhi caḷhi calata bhaī saba rānī //  
  
 do.  sauṃpi nagara suci sevakani sādara sakala calāi /  
      sumiri rāma siya carana taba cale bharata dou bhāi // 187 //  
  
rāma darasa basa saba nara nārī / janu kari karini cale taki bārī //  
bana siya rāmu samujhi mana māhīṃ / sānuja bharata payādehiṃ jāhīṃ //  
dekhi sanehu loga anurāge / utari cale haya gaya ratha tyāge //  
jāi samīpa rākhi nija ḍolī / rāma mātu mr̥du bānī bolī //  
tāta caḷhahu ratha bali mahatārī / hoihi priya parivāru dukhārī //  
tumhareṃ calata calihi sabu logū / sakala soka kr̥sa nahiṃ maga jogū //  
sira dhari bacana carana siru nāī / ratha caḷhi calata bhae dou bhāī //  
tamasā prathama divasa kari bāsū / dūsara gomati tīra nivāsū //  
  
 do.  paya ahāra phala asana eka nisi bhojana eka loga /  
      karata rāma hita nema brata parihari bhūṣana bhoga // 188 //  
  
saī tīra basi cale bihāne / sr̥ṃgaberapura saba niarāne //  
samācāra saba sune niṣādā / hr̥dayã bicāra kara_i sabiṣādā //  
kārana kavana bharatu bana jāhīṃ / hai kachu kapaṭa bhāu mana māhīṃ //  
jauṃ pai jiyã na hoti kuṭilāī / tau kata līnha saṃga kaṭakāī //  
jānahiṃ sānuja rāmahi mārī / kara_ũ akaṃṭaka rāju sukhārī //  
bharata na rājanīti ura ānī / taba kalaṃku aba jīvana hānī //  
sakala surāsura jurahiṃ jujhārā / rāmahi samara na jītanihārā //  
kā ācaraju bharatu asa karahīṃ / nahiṃ biṣa beli amia phala pharahīṃ //  
  
 do.  asa bicāri guhã gyāti sana kaheu sajaga saba hohu /  
      hathavā̃sahu borahu tarani kījia ghāṭārohu // 189 //  
  
hohu sãjoila rokahu ghāṭā / ṭhāṭahu sakala marai ke ṭhāṭā //  
sanamukha loha bharata sana leū̃ / jiata na surasari utarana deū̃ //  
samara maranu puni surasari tīrā / rāma kāju chanabhaṃgu sarīrā //  
bharata bhāi nr̥pu mai jana nīcū / baḷeṃ bhāga asi pāia mīcū //  
svāmi kāja kariha_ũ rana rārī / jasa dhavaliha_ũ bhuvana dasa cārī //  
taja_ũ prāna raghunātha nihoreṃ / duhū̃ hātha muda modaka moreṃ //  
sādhu samāja na jākara lekhā / rāma bhagata mahũ jāsu na rekhā //  
jāyã jiata jaga so mahi bhārū / jananī jaubana biṭapa kuṭhārū //  
  
 do.  bigata biṣāda niṣādapati sabahi baḷhāi uchāhu /  
      sumiri rāma māgeu turata tarakasa dhanuṣa sanāhu // 190 //  
  
begahu bhāihu sajahu sãjoū / suni rajāi kadarāi na koū //  
bhalehiṃ nātha saba kahahiṃ saharaṣā / ekahiṃ eka baḷhāva_i karaṣā //  
cale niṣāda johāri johārī / sūra sakala rana rūca_i rārī //  
sumiri rāma pada paṃkaja panahīṃ / bhāthīṃ bā̃dhi caḷhāinhi dhanahīṃ //  
ãgarī pahiri kū̃ḷi sira dharahīṃ / pharasā bā̃sa sela sama karahīṃ //  
eka kusala ati oḷana khā̃ḷe / kūdahi gagana manahũ chiti chā̃ḷe //  
nija nija sāju samāju banāī / guha rāutahi johāre jāī //  
dekhi subhaṭa saba lāyaka jāne / lai lai nāma sakala sanamāne //  
  
 do.  bhāihu lāvahu dhokha jani āju kāja baḷa mohi /  
      suni saroṣa bole subhaṭa bīra adhīra na hohi // 191 //  
  
rāma pratāpa nātha bala tore / karahiṃ kaṭaku binu bhaṭa binu ghore //  
jīvata pāu na pācheṃ dharahīṃ / ruṃḍa muṃḍamaya medini karahīṃ //  
dīkha niṣādanātha bhala ṭolū / kaheu bajāu jujhāū ḍholū //  
etanā kahata chīṃka bha_i bā̃e / kaheu sagunianha kheta suhāe //  
būḷhu eku kaha saguna bicārī / bharatahi milia na hoihi rārī //  
rāmahi bharatu manāvana jāhīṃ / saguna kaha_i asa bigrahu nāhīṃ //  
suni guha kaha_i nīka kaha būḷhā / sahasā kari pachitāhiṃ bimūḷhā //  
bharata subhāu sīlu binu būjheṃ / baḷi hita hāni jāni binu jūjheṃ //  
  
 do.  gahahu ghāṭa bhaṭa samiṭi saba leũ marama mili jāi /  
      būjhi mitra ari madhya gati tasa taba kariha_ũ āi // 192 //  
  
lakhana sanehu subhāyã suhāẽ / bairu prīti nahiṃ dura_ĩ durāẽ //  
asa kahi bheṃṭa sãjovana lāge / kaṃda mūla phala khaga mr̥ga māge //  
mīna pīna pāṭhīna purāne / bhari bhari bhāra kahāranha āne //  
milana sāju saji milana sidhāe / maṃgala mūla saguna subha pāe //  
dekhi dūri teṃ kahi nija nāmū / kīnha munīsahi daṃḍa pranāmū //  
jāni rāmapriya dīnhi asīsā / bharatahi kaheu bujhāi munīsā //  
rāma sakhā suni saṃdanu tyāgā / cale utari umagata anurāgā //  
gāũ jāti guhã nāũ sunāī / kīnha johāru mātha mahi lāī //  
  
 do.  karata daṃḍavata dekhi tehi bharata līnha ura lāi /  
      manahũ lakhana sana bheṃṭa bha_i prema na hr̥dayã samāi // 193 //  
  
bheṃṭata bharatu tāhi ati prītī / loga sihāhiṃ prema kai rītī //  
dhanya dhanya dhuni maṃgala mūlā / sura sarāhi tehi barisahiṃ phūlā //  
loka beda saba bhā̃tihiṃ nīcā / jāsu chā̃ha chui leia sīṃcā //  
tehi bhari aṃka rāma laghu bhrātā / milata pulaka paripūrita gātā //  
rāma rāma kahi je jamuhāhīṃ / tinhahi na pāpa puṃja samuhāhīṃ //  
yaha tau rāma lāi ura līnhā / kula sameta jagu pāvana kīnhā //  
karamanāsa jalu surasari paraī / tehi ko kahahu sīsa nahiṃ dharaī //  
ulaṭā nāmu japata jagu jānā / bālamīki bhae brahma samānā //  
  
 do.  svapaca sabara khasa jamana jaḷa pāvãra kola kirāta /  
      rāmu kahata pāvana parama hota bhuvana bikhyāta // 194 //  
  
nahiṃ aciraju juga juga cali āī / kehi na dīnhi raghubīra baḷāī //  
rāma nāma mahimā sura kahahīṃ / suni suni avadhaloga sukhu lahahīṃ //  
rāmasakhahi mili bharata sapremā / pū̃chī kusala sumaṃgala khemā //  
dekhi bharata kara sīla sanehū / bhā niṣāda tehi samaya bidehū //  
sakuca sanehu modu mana bāḷhā / bharatahi citavata ekaṭaka ṭhāḷhā //  
dhari dhīraju pada baṃdi bahorī / binaya saprema karata kara jorī //  
kusala mūla pada paṃkaja pekhī / maiṃ tihũ kāla kusala nija lekhī //  
aba prabhu parama anugraha toreṃ / sahita koṭi kula maṃgala moreṃ //  
  
 do.  samujhi mori karatūti kulu prabhu mahimā jiyã joi /  
      jo na bhaja_i raghubīra pada jaga bidhi baṃcita soi // 195 //  
  
kapaṭī kāyara kumati kujātī / loka beda bāhera saba bhā̃tī //  
rāma kīnha āpana jabahī teṃ / bhaya_ũ bhuvana bhūṣana tabahī teṃ //  
dekhi prīti suni binaya suhāī / mileu bahori bharata laghu bhāī //  
kahi niṣāda nija nāma subānīṃ / sādara sakala johārīṃ rānīṃ //  
jāni lakhana sama dehiṃ asīsā / jiahu sukhī saya lākha barīsā //  
nirakhi niṣādu nagara nara nārī / bhae sukhī janu lakhanu nihārī //  
kahahiṃ laheu ehiṃ jīvana lāhū / bheṃṭeu rāmabhadra bhari bāhū //  
suni niṣādu nija bhāga baḷāī / pramudita mana la_i caleu levāī //  
  
 do.  sanakāre sevaka sakala cale svāmi rukha pāi /  
      ghara taru tara sara bāga bana bāsa banāenhi jāi // 196 //  
  
sr̥ṃgaberapura bharata dīkha jaba / bhe sanehã saba aṃga sithila taba //  
sohata diẽ niṣādahi lāgū / janu tanu dhareṃ binaya anurāgū //  
ehi bidhi bharata senu sabu saṃgā / dīkhi jāi jaga pāvani gaṃgā //  
rāmaghāṭa kahã kīnha pranāmū / bhā manu maganu mile janu rāmū //  
karahiṃ pranāma nagara nara nārī / mudita brahmamaya bāri nihārī //  
kari majjanu māgahiṃ kara jorī / rāmacaṃdra pada prīti na thorī //  
bharata kaheu surasari tava renū / sakala sukhada sevaka suradhenū //  
jori pāni bara māga_ũ ehū / sīya rāma pada sahaja sanehū //  
  
 do.  ehi bidhi majjanu bharatu kari gura anusāsana pāi /  
      mātu nahānīṃ jāni saba ḍerā cale lavāi // 197 //  
  
jahã tahã loganha ḍerā kīnhā / bharata sodhu sabahī kara līnhā //  
sura sevā kari āyasu pāī / rāma mātu pahiṃ ge dou bhāī //  
carana cā̃pi kahi kahi mr̥du bānī / jananīṃ sakala bharata sanamānī //  
bhāihi sauṃpi mātu sevakāī / āpu niṣādahi līnha bolāī //  
cale sakhā kara soṃ kara joreṃ / sithila sarīra saneha na thoreṃ //  
pū̃chata sakhahi so ṭhāũ dekhāū / neku nayana mana jarani juḷāū //  
jahã siya rāmu lakhanu nisi soe / kahata bhare jala locana koe //  
bharata bacana suni bhaya_u biṣādū / turata tahā̃ la_i gaya_u niṣādū //  
  
 do.  jahã siṃsupā punīta tara raghubara kiya biśrāmu /  
      ati sanehã sādara bharata kīnheu daṃḍa pranāmu // 198 //  
  
kusa sā̃tharīḹnihāri suhāī / kīnha pranāmu pradacchina jāī //  
carana rekha raja ā̃khinha lāī / bana_i na kahata prīti adhikāī //  
kanaka biṃdu dui cārika dekhe / rākhe sīsa sīya sama lekhe //  
sajala bilocana hr̥dayã galānī / kahata sakhā sana bacana subānī //  
śrīhata sīya birahã dutihīnā / jathā avadha nara nāri bilīnā //  
pitā janaka deũ paṭatara kehī / karatala bhogu jogu jaga jehī //  
sasura bhānukula bhānu bhuālū / jehi sihāta amarāvatipālū //  
prānanāthu raghunātha gosāī / jo baḷa hota so rāma baḷāī //  
  
 do.  pati devatā sutīya mani sīya sā̃tharī dekhi /  
      biharata hrada_u na hahari hara pabi teṃ kaṭhina biseṣi // 199 //  
  
lālana jogu lakhana laghu lone / bhe na bhāi asa ahahiṃ na hone //  
purajana priya pitu mātu dulāre / siya raghubarahi prānapiāre //  
mr̥du mūrati sukumāra subhāū / tāta bāu tana lāga na kāū //  
te bana sahahiṃ bipati saba bhā̃tī / nidare koṭi kulisa ehiṃ chātī //  
rāma janami jagu kīnha ujāgara / rūpa sīla sukha saba guna sāgara //  
purajana parijana gura pitu mātā / rāma subhāu sabahi sukhadātā //  
bairiu rāma baḷāī karahīṃ / bolani milani binaya mana harahīṃ //  
sārada koṭi koṭi sata seṣā / kari na sakahiṃ prabhu guna gana lekhā //  
  
 do.  sukhasvarupa raghubaṃsamani maṃgala moda nidhāna /  
      te sovata kusa ḍāsi mahi bidhi gati ati balavāna // 200 //  
  
rāma sunā dukhu kāna na kāū / jīvanataru jimi jogava_i rāū //  
palaka nayana phani mani jehi bhā̃tī / jogavahiṃ janani sakala dina rātī //  
te aba phirata bipina padacārī / kaṃda mūla phala phūla ahārī //  
dhiga kaikeī amaṃgala mūlā / bha_isi prāna priyatama pratikūlā //  
maiṃ dhiga dhiga agha udadhi abhāgī / sabu utapātu bhaya_u jehi lāgī //  
kula kalaṃku kari sr̥jeu bidhātā̃ / sāĩdoha mohi kīnha kumātā̃ //  
suni saprema samujhāva niṣādū / nātha karia kata bādi biṣādū //  
rāma tumhahi priya tumha priya rāmahi / yaha nirajosu dosu bidhi bāmahi //  
  
 chaṃ.  bidhi bāma kī karanī kaṭhina jeṃhiṃ mātu kīnhī bāvarī /  
      tehi rāti puni puni karahiṃ prabhu sādara sarahanā rāvarī //  
      tulasī na tumha so rāma prītamu kahatu hauṃ sauheṃ kiẽ /  
      parināma maṃgala jāni apane ānie dhīraju hiẽ //  
  
 so.  aṃtarajāmī rāmu sakuca saprema kr̥pāyatana /  
      calia karia biśrāmu yaha bicāri dr̥ḷha āni mana // 201 //  
  
sakhā bacana suni ura dhari dhīrā / bāsa cale sumirata raghubīrā //  
yaha sudhi pāi nagara nara nārī / cale bilokana ārata bhārī //  
paradakhinā kari karahiṃ pranāmā / dehiṃ kaika_ihi khori nikāmā //  
bharī bhari bāri bilocana leṃhīṃ / bāma bidhātāhi dūṣana dehīṃ //  
eka sarāhahiṃ bharata sanehū / kou kaha nr̥pati nibāheu nehū //  
niṃdahiṃ āpu sarāhi niṣādahi / ko kahi saka_i bimoha biṣādahi //  
ehi bidhi rāti logu sabu jāgā / bhā bhinusāra gudārā lāgā //  
gurahi sunāvã caḷhāi suhāīṃ / naīṃ nāva saba mātu caḷhāīṃ //  
daṃḍa cāri mahã bhā sabu pārā / utari bharata taba sabahi sãbhārā //  
  
 do.  prātakriyā kari mātu pada baṃdi gurahi siru nāi /  
      āgeṃ kie niṣāda gana dīnheu kaṭaku calāi // 202 //  
  
kiya_u niṣādanāthu aguāīṃ / mātu pālakīṃ sakala calāīṃ //  
sātha bolāi bhāi laghu dīnhā / bipranha sahita gavanu gura kīnhā //  
āpu surasarihi kīnha pranāmū / sumire lakhana sahita siya rāmū //  
gavane bharata payodehiṃ pāe / kotala saṃga jāhiṃ ḍoriāe //  
kahahiṃ susevaka bārahiṃ bārā / hoia nātha asva asavārā //  
rāmu payodehi pāyã sidhāe / hama kahã ratha gaja bāji banāe //  
sira bhara jāũ ucita asa morā / saba teṃ sevaka dharamu kaṭhorā //  
dekhi bharata gati suni mr̥du bānī / saba sevaka gana garahiṃ galānī //  
  
 do.  bharata tīsare pahara kahã kīnha prabesu prayāga /  
      kahata rāma siya rāma siya umagi umagi anurāga // 203 //  
  
jhalakā jhalakata pāyanha kaiṃseṃ / paṃkaja kosa osa kana jaiseṃ //  
bharata payādehiṃ āe ājū / bhaya_u dukhita suni sakala samājū //  
khabari līnha saba loga nahāe / kīnha pranāmu tribenihiṃ āe //  
sabidhi sitāsita nīra nahāne / die dāna mahisura sanamāne //  
dekhata syāmala dhavala halore / pulaki sarīra bharata kara jore //  
sakala kāma prada tīratharāū / beda bidita jaga pragaṭa prabhāū //  
māga_ũ bhīkha tyāgi nija dharamū / ārata kāha na kara_i kukaramū //  
asa jiyã jāni sujāna sudānī / saphala karahiṃ jaga jācaka bānī //  
  
 do.  aratha na dharama na kāma ruci gati na caha_ũ nirabāna /  
      janama janama rati rāma pada yaha baradānu na āna // 204 //  
  
jānahũ rāmu kuṭila kari mohī / loga kaha_u gura sāhiba drohī //  
sītā rāma carana rati moreṃ / anudina baḷha_u anugraha toreṃ //  
jaladu janama bhari surati bisāra_u / jācata jalu pabi pāhana ḍāra_u //  
cātaku raṭani ghaṭeṃ ghaṭi jāī / baḷhe premu saba bhā̃ti bhalāī //  
kanakahiṃ bāna caḷha_i jimi dāheṃ / timi priyatama pada nema nibāheṃ //  
bharata bacana suni mājha tribenī / bha_i mr̥du bāni sumaṃgala denī //  
tāta bharata tumha saba bidhi sādhū / rāma carana anurāga agādhū //  
bāda galāni karahu mana māhīṃ / tumha sama rāmahi kou priya nāhīṃ //  
  
 do.  tanu pulakeu hiyã haraṣu suni beni bacana anukūla /  
      bharata dhanya kahi dhanya sura haraṣita baraṣahiṃ phūla // 205 //  
  
pramudita tīratharāja nivāsī / baikhānasa baṭu gr̥hī udāsī //  
kahahiṃ parasapara mili dasa pā̃cā / bharata saneha sīlu suci sā̃cā //  
sunata rāma guna grāma suhāe / bharadvāja munibara pahiṃ āe //  
daṃḍa pranāmu karata muni dekhe / mūratimaṃta bhāgya nija lekhe //  
dhāi uṭhāi lāi ura līnhe / dīnhi asīsa kr̥tāratha kīnhe //  
āsanu dīnha nāi siru baiṭhe / cahata sakuca gr̥hã janu bhaji paiṭhe //  
muni pū̃chaba kachu yaha baḷa socū / bole riṣi lakhi sīlu sãkocū //  
sunahu bharata hama saba sudhi pāī / bidhi karataba para kichu na basāī //  
  
 do.  tumha galāni jiyã jani karahu samujhī mātu karatūti /  
      tāta kaika_ihi dosu nahiṃ gaī girā mati dhūti // 206 //  
  
yaha_u kahata bhala kahihi na koū / loku beda budha saṃmata doū //  
tāta tumhāra bimala jasu gāī / pāihi loka_u bedu baḷāī //  
loka beda saṃmata sabu kahaī / jehi pitu dei rāju so lahaī //  
rāu satyabrata tumhahi bolāī / deta rāju sukhu dharamu baḷāī //  
rāma gavanu bana anaratha mūlā / jo suni sakala bisva bha_i sūlā //  
so bhāvī basa rāni ayānī / kari kucāli aṃtahũ pachitānī //  
tahãũ tumhāra alapa aparādhū / kahai so adhama ayāna asādhū //  
karatehu rāju ta tumhahi na doṣū / rāmahi hota sunata saṃtoṣū //  
  
 do.  aba ati kīnhehu bharata bhala tumhahi ucita mata ehu /  
      sakala sumaṃgala mūla jaga raghubara carana sanehu // 207 //  
  
so tumhāra dhanu jīvanu prānā / bhūribhāga ko tumhahi samānā //  
yaha tamhāra ācaraju na tātā / dasaratha suana rāma priya bhrātā //  
sunahu bharata raghubara mana māhīṃ / pema pātru tumha sama kou nāhīṃ //  
lakhana rāma sītahi ati prītī / nisi saba tumhahi sarāhata bītī //  
jānā maramu nahāta prayāgā / magana hohiṃ tumhareṃ anurāgā //  
tumha para asa sanehu raghubara keṃ / sukha jīvana jaga jasa jaḷa nara keṃ //  
yaha na adhika raghubīra baḷāī / pranata kuṭuṃba pāla raghurāī //  
tumha tau bharata mora mata ehū / dhareṃ deha janu rāma sanehū //  
  
 do.  tumha kahã bharata kalaṃka yaha hama saba kahã upadesu /  
      rāma bhagati rasa siddhi hita bhā yaha sama_u ganesu // 208 //  
  
nava bidhu bimala tāta jasu torā / raghubara kiṃkara kumuda cakorā //  
udita sadā ãtha_ihi kabahū̃ nā / ghaṭihi na jaga nabha dina dina dūnā //  
koka tiloka prīti ati karihī / prabhu pratāpa rabi chabihi na harihī //  
nisi dina sukhada sadā saba kāhū / grasihi na kaika_i karatabu rāhū //  
pūrana rāma supema piyūṣā / gura avamāna doṣa nahiṃ dūṣā //  
rāma bhagata aba amiã aghāhū̃ / kīnhehu sulabha sudhā basudhāhū̃ //  
bhūpa bhagīratha surasari ānī / sumirata sakala suṃmagala khānī //  
dasaratha guna gana barani na jāhīṃ / adhiku kahā jehi sama jaga nāhīṃ //  
  
 do.  jāsu saneha sakoca basa rāma pragaṭa bhae āi //  
      je hara hiya nayanani kabahũ nirakhe nahīṃ aghāi // 209 //  
  
kīrati bidhu tumha kīnha anūpā / jahã basa rāma pema mr̥garūpā //  
tāta galāni karahu jiyã jāẽ / ḍarahu daridrahi pārasu pāẽ // //  
sunahu bharata hama jhūṭha na kahahīṃ / udāsīna tāpasa bana rahahīṃ //  
saba sādhana kara suphala suhāvā / lakhana rāma siya darasanu pāvā //  
tehi phala kara phalu darasa tumhārā / sahita payāga subhāga hamārā //  
bharata dhanya tumha jasu jagu jayaū / kahi asa pema magana puni bhayaū //  
suni muni bacana sabhāsada haraṣe / sādhu sarāhi sumana sura baraṣe //  
dhanya dhanya dhuni gagana payāgā / suni suni bharatu magana anurāgā //  
  
 do.  pulaka gāta hiyã rāmu siya sajala saroruha naina /  
      kari pranāmu muni maṃḍalihi bole gadagada baina // 210 //  
  
muni samāju aru tīratharājū / sā̃cihũ sapatha aghāi akājū //  
ehiṃ thala jauṃ kichu kahia banāī / ehi sama adhika na agha adhamāī //  
tumha sarbagya kaha_ũ satibhāū / ura aṃtarajāmī raghurāū //  
mohi na mātu karataba kara socū / nahiṃ dukhu jiyã jagu jānihi pocū //  
nāhina ḍaru bigarihi paralokū / pitahu marana kara mohi na sokū //  
sukr̥ta sujasa bhari bhuana suhāe / lachimana rāma sarisa suta pāe //  
rāma birahã taji tanu chanabhaṃgū / bhūpa soca kara kavana prasaṃgū //  
rāma lakhana siya binu paga panahīṃ / kari muni beṣa phirahiṃ bana banahī //  
  
 do.  ajina basana phala asana mahi sayana ḍāsi kusa pāta /  
      basi taru tara nita sahata hima ātapa baraṣā bāta // 211 //  
  
ehi dukha dāhã daha_i dina chātī / bhūkha na bāsara nīda na rātī //  
ehi kuroga kara auṣadhu nāhīṃ / sodheũ sakala bisva mana māhīṃ //  
mātu kumata baḷhaī agha mūlā / tehiṃ hamāra hita kīnha bãsūlā //  
kali kukāṭha kara kīnha kujaṃtrū / gāḷi avadhi paḷhi kaṭhina kumaṃtru //  
mohi lagi yahu kuṭhāṭu tehiṃ ṭhāṭā / ghālesi saba jagu bārahabāṭā //  
miṭa_i kujogu rāma phiri āẽ / basa_i avadha nahiṃ āna upāẽ //  
bharata bacana suni muni sukhu pāī / sabahiṃ kīnha bahu bhā̃ti baḷāī //  
tāta karahu jani socu biseṣī / saba dukhu miṭahi rāma paga dekhī //  
  
 do.  kari prabodha munibara kaheu atithi pemapriya hohu /  
      kaṃda mūla phala phūla hama dehiṃ lehu kari chohu // 212 //  
  
suni muni bacana bharata hĩya socū / bhaya_u kuavasara kaṭhina sãkocū //  
jāni garui gura girā bahorī / carana baṃdi bole kara jorī //  
sira dhari āyasu karia tumhārā / parama dharama yahu nātha hamārā //  
bharata bacana munibara mana bhāe / suci sevaka siṣa nikaṭa bolāe //  
cāhie kīnha bharata pahunāī / kaṃda mūla phala ānahu jāī //  
bhalehīṃ nātha kahi tinha sira nāe / pramudita nija nija kāja sidhāe //  
munihi soca pāhuna baḷa nevatā / tasi pūjā cāhia jasa devatā //  
suni ridhi sidhi animādika āī / āyasu hoi so karahiṃ gosāī //  
  
 do.  rāma biraha byākula bharatu sānuja sahita samāja /  
      pahunāī kari harahu śrama kahā mudita munirāja // 213 //  
  
ridhi sidhi sira dhari munibara bānī / baḷabhāgini āpuhi anumānī //  
kahahiṃ parasapara sidhi samudāī / atulita atithi rāma laghu bhāī //  
muni pada baṃdi karia soi ājū / hoi sukhī saba rāja samājū //  
asa kahi raceu rucira gr̥ha nānā / jehi biloki bilakhāhiṃ bimānā //  
bhoga bibhūti bhūri bhari rākhe / dekhata jinhahi amara abhilāṣe //  
dāsīṃ dāsa sāju saba līnheṃ / jogavata rahahiṃ manahi manu dīnheṃ //  
saba samāju saji sidhi pala māhīṃ / je sukha surapura sapanehũ nāhīṃ //  
prathamahiṃ bāsa die saba kehī / suṃdara sukhada jathā ruci jehī //  
  
 do.  bahuri saparijana bharata kahũ riṣi asa āyasu dīnha /  
      bidhi bisamaya dāyaku bibhava munibara tapabala kīnha // 214 //  
  
muni prabhāu jaba bharata bilokā / saba laghu lage lokapati lokā //  
sukha samāju nahiṃ jāi bakhānī / dekhata birati bisārahīṃ gyānī //  
āsana sayana subasana bitānā / bana bāṭikā bihaga mr̥ga nānā //  
surabhi phūla phala amia samānā / bimala jalāsaya bibidha bidhānā /  
asana pāna suca amia amī se / dekhi loga sakucāta jamī se //  
sura surabhī surataru sabahī keṃ / lakhi abhilāṣu suresa sacī keṃ //  
ritu basaṃta baha tribidha bayārī / saba kahã sulabha padāratha cārī //  
straka caṃdana banitādika bhogā / dekhi haraṣa bisamaya basa logā //  
  
 do.  saṃpata cakaī bharatu caka muni āyasa khelavāra //  
      tehi nisi āśrama piṃjarā̃ rākhe bhā bhinusāra // 215 //  
  
         māsapārāyaṇa, unnīsavā̃ viśrāma  
kīnha nimajjanu tīratharājā / nāi munihi siru sahita samājā //  
riṣi āyasu asīsa sira rākhī / kari daṃḍavata binaya bahu bhāṣī //  
patha gati kusala sātha saba līnhe / cale citrakūṭahiṃ citu dīnheṃ //  
rāmasakhā kara dīnheṃ lāgū / calata deha dhari janu anurāgū //  
nahiṃ pada trāna sīsa nahiṃ chāyā / pemu nemu bratu dharamu amāyā //  
lakhana rāma siya paṃtha kahānī / pū̃chata sakhahi kahata mr̥du bānī //  
rāma bāsa thala biṭapa bilokeṃ / ura anurāga rahata nahiṃ rokaiṃ //  
daikhi dasā sura barisahiṃ phūlā / bha_i mr̥du mahi magu maṃgala mūlā //  
  
 do.  kiẽ jāhiṃ chāyā jalada sukhada baha_i bara bāta /  
      tasa magu bhaya_u na rāma kahã jasa bhā bharatahi jāta // 216 //  
  
jaḷa cetana maga jīva ghanere / je citae prabhu jinha prabhu here //  
te saba bhae parama pada jogū / bharata darasa meṭā bhava rogū //  
yaha baḷi bāta bharata ka_i nāhīṃ / sumirata jinahi rāmu mana māhīṃ //  
bāraka rāma kahata jaga jeū / hota tarana tārana nara teū //  
bharatu rāma priya puni laghu bhrātā / kasa na hoi magu maṃgaladātā //  
siddha sādhu munibara asa kahahīṃ / bharatahi nirakhi haraṣu hiyã lahahīṃ //  
dekhi prabhāu suresahi socū / jagu bhala bhalehi poca kahũ pocū //  
gura sana kaheu karia prabhu soī / rāmahi bharatahi bheṃṭa na hoī //  
  
 do.  rāmu sãkocī prema basa bharata sapema payodhi /  
      banī bāta begarana cahati karia jatanu chalu sodhi // 217 //  
  
bacana sunata suraguru musakāne / sahasanayana binu locana jāne //  
māyāpati sevaka sana māyā / kara_i ta ulaṭi para_i surarāyā //  
taba kichu kīnha rāma rukha jānī / aba kucāli kari hoihi hānī //  
sunu suresa raghunātha subhāū / nija aparādha risāhiṃ na kāū //  
jo aparādhu bhagata kara karaī / rāma roṣa pāvaka so jaraī //  
lokahũ beda bidita itihāsā / yaha mahimā jānahiṃ durabāsā //  
bharata sarisa ko rāma sanehī / jagu japa rāma rāmu japa jehī //  
  
 do.  manahũ na ānia amarapati raghubara bhagata akāju /  
      ajasu loka paraloka dukha dina dina soka samāju // 218 //  
  
sunu suresa upadesu hamārā / rāmahi sevaku parama piārā //  
mānata sukhu sevaka sevakāī / sevaka baira bairu adhikāī //  
jadyapi sama nahiṃ rāga na roṣū / gahahiṃ na pāpa pūnu guna doṣū //  
karama pradhāna bisva kari rākhā / jo jasa kara_i so tasa phalu cākhā //  
tadapi karahiṃ sama biṣama bihārā / bhagata abhagata hr̥daya anusārā //  
aguna alepa amāna ekarasa / rāmu saguna bhae bhagata pema basa //  
rāma sadā sevaka ruci rākhī / beda purāna sādhu sura sākhī //  
asa jiyã jāni tajahu kuṭilāī / karahu bharata pada prīti suhāī //  
  
 do.  rāma bhagata parahita nirata para dukha dukhī dayāla /  
      bhagata siromani bharata teṃ jani ḍarapahu surapāla // 219 //  
  
satyasaṃdha prabhu sura hitakārī / bharata rāma āyasa anusārī //  
svāratha bibasa bikala tumha hohū / bharata dosu nahiṃ rāura mohū //  
suni surabara suragura bara bānī / bhā pramodu mana miṭī galānī //  
baraṣi prasūna haraṣi surarāū / lage sarāhana bharata subhāū //  
ehi bidhi bharata cale maga jāhīṃ / dasā dekhi muni siddha sihāhīṃ //  
jabahiṃ rāmu kahi lehiṃ usāsā / umagata pemu manahã cahu pāsā //  
dravahiṃ bacana suni kulisa paṣānā / purajana pemu na jāi bakhānā //  
bīca bāsa kari jamunahiṃ āe / nirakhi nīru locana jala chāe //  
  
 do.  raghubara barana biloki bara bāri sameta samāja /  
      hota magana bāridhi biraha caḷhe bibeka jahāja // 220 //  
  
jamuna tīra tehi dina kari bāsū / bhaya_u samaya sama sabahi supāsū //  
rātahiṃ ghāṭa ghāṭa kī taranī / āīṃ aganita jāhiṃ na baranī //  
prāta pāra bhae ekahi kheṃvā̃ / toṣe rāmasakhā kī sevā̃ //  
cale nahāi nadihi sira nāī / sātha niṣādanātha dou bhāī //  
āgeṃ munibara bāhana ācheṃ / rājasamāja jāi sabu pācheṃ //  
tehiṃ pācheṃ dou baṃdhu payādeṃ / bhūṣana basana beṣa suṭhi sādeṃ //  
sevaka suhrada sacivasuta sāthā / sumirata lakhanu sīya raghunāthā //  
jahã jahã rāma bāsa biśrāmā / tahã tahã karahiṃ saprema pranāmā //  
  
 do.  magabāsī nara nāri suni dhāma kāma taji dhāi /  
      dekhi sarūpa saneha saba mudita janama phalu pāi // 221 //  
  
kahahiṃ sapema eka eka pāhīṃ / rāmu lakhanu sakhi hohiṃ ki nāhīṃ //  
baya bapu barana rūpa soi ālī / sīlu sanehu sarisa sama cālī //  
beṣu na so sakhi sīya na saṃgā / āgeṃ anī calī caturaṃgā //  
nahiṃ prasanna mukha mānasa khedā / sakhi saṃdehu hoi ehiṃ bhedā //  
tāsu taraka tiyagana mana mānī / kahahiṃ sakala tehi sama na sayānī //  
tehi sarāhi bānī phuri pūjī / bolī madhura bacana tiya dūjī //  
kahi sapema saba kathāprasaṃgū / jehi bidhi rāma rāja rasa bhaṃgū //  
bharatahi bahuri sarāhana lāgī / sīla saneha subhāya subhāgī //  
  
 do.  calata payādeṃ khāta phala pitā dīnha taji rāju /  
      jāta manāvana raghubarahi bharata sarisa ko āju // 222 //  
  
bhāyapa bhagati bharata ācaranū / kahata sunata dukha dūṣana haranū //  
jo kachu kahaba thora sakhi soī / rāma baṃdhu asa kāhe na hoī //  
hama saba sānuja bharatahi dekheṃ / bha_inha dhanya jubatī jana lekheṃ //  
suni guna dekhi dasā pachitāhīṃ / kaika_i janani jogu sutu nāhīṃ //  
kou kaha dūṣanu rānihi nāhina / bidhi sabu kīnha hamahi jo dāhina //  
kahã hama loka beda bidhi hīnī / laghu tiya kula karatūti malīnī //  
basahiṃ kudesa kugā̃va kubāmā / kahã yaha darasu punya parināmā //  
asa anaṃdu aciriju prati grāmā / janu marubhūmi kalapataru jāmā //  
  
 do.  bharata darasu dekhata khuleu maga loganha kara bhāgu /  
      janu siṃghalabāsinha bhaya_u bidhi basa sulabha prayāgu // 223 //  
  
nija guna sahita rāma guna gāthā / sunata jāhiṃ sumirata raghunāthā //  
tīratha muni āśrama suradhāmā / nirakhi nimajjahiṃ karahiṃ pranāmā //  
manahīṃ mana māgahiṃ baru ehū / sīya rāma pada paduma sanehū //  
milahiṃ kirāta kola banabāsī / baikhānasa baṭu jatī udāsī //  
kari pranāmu pū̃chahiṃ jehiṃ tehī / kehi bana lakhanu rāmu baidehī //  
te prabhu samācāra saba kahahīṃ / bharatahi dekhi janama phalu lahahīṃ //  
je jana kahahiṃ kusala hama dekhe / te priya rāma lakhana sama lekhe //  
ehi bidhi būjhata sabahi subānī / sunata rāma banabāsa kahānī //  
  
 do.  tehi bāsara basi prātahīṃ cale sumiri raghunātha /  
      rāma darasa kī lālasā bharata sarisa saba sātha // 224 //  
  
maṃgala saguna hohiṃ saba kāhū / pharakahiṃ sukhada bilocana bāhū //  
bharatahi sahita samāja uchāhū / milihahiṃ rāmu miṭahi dukha dāhū //  
karata manoratha jasa jiyã jāke / jāhiṃ saneha surā̃ saba chāke //  
sithila aṃga paga maga ḍagi ḍolahiṃ / bihabala bacana pema basa bolahiṃ //  
rāmasakhā̃ tehi samaya dekhāvā / saila siromani sahaja suhāvā //  
jāsu samīpa sarita paya tīrā / sīya sameta basahiṃ dou bīrā //  
dekhi karahiṃ saba daṃḍa pranāmā / kahi jaya jānaki jīvana rāmā //  
prema magana asa rāja samājū / janu phiri avadha cale raghurājū //  
  
 do.  bharata premu tehi samaya jasa tasa kahi saka_i na seṣu /  
      kabihiṃ agama jimi brahmasukhu aha mama malina janeṣu // 225 /  
  
sakala saneha sithila raghubara keṃ / gae kosa dui dinakara ḍharakeṃ //  
jalu thalu dekhi base nisi bīteṃ / kīnha gavana raghunātha pirīteṃ //  
uhā̃ rāmu rajanī avaseṣā / jāge sīyã sapana asa dekhā //  
sahita samāja bharata janu āe / nātha biyoga tāpa tana tāe //  
sakala malina mana dīna dukhārī / dekhīṃ sāsu āna anuhārī //  
suni siya sapana bhare jala locana / bhae socabasa soca bimocana //  
lakhana sapana yaha nīka na hoī / kaṭhina kucāha sunāihi koī //  
asa kahi baṃdhu sameta nahāne / pūji purāri sādhu sanamāne //  
  
 chaṃ.  sanamāni sura muni baṃdi baiṭhe uttara disi dekhata bhae /  
      nabha dhūri khaga mr̥ga bhūri bhāge bikala prabhu āśrama gae //  
      tulasī uṭhe avaloki kāranu kāha cita sacakita rahe /  
      saba samācāra kirāta kolanhi āi tehi avasara kahe //  
  
 do.  sunata sumaṃgala baina mana pramoda tana pulaka bhara /  
      sarada saroruha naina tulasī bhare saneha jala // 226 //  
  
bahuri socabasa bhe siyaravanū / kārana kavana bharata āgavanū //  
eka āi asa kahā bahorī / sena saṃga caturaṃga na thorī //  
so suni rāmahi bhā ati socū / ita pitu baca ita baṃdhu sakocū //  
bharata subhāu samujhi mana māhīṃ / prabhu cita hita thiti pāvata nāhī //  
samādhāna taba bhā yaha jāne / bharatu kahe mahũ sādhu sayāne //  
lakhana lakheu prabhu hr̥dayã khabhārū / kahata samaya sama nīti bicārū //  
binu pū̃cha kachu kaha_ũ gosāīṃ / sevaku samayã na ḍhīṭha ḍhiṭhāī //  
tumha sarbagya siromani svāmī / āpani samujhi kaha_ũ anugāmī //  
  
 do.  nātha suhrada suṭhi sarala cita sīla saneha nidhāna //  
      saba para prīti pratīti jiyã jānia āpu samāna // 227 //  
  
biṣaī jīva pāi prabhutāī / mūḷha moha basa hohiṃ janāī //  
bharatu nīti rata sādhu sujānā / prabhu pada prema sakala jagu jānā //  
teū āju rāma padu pāī / cale dharama marajāda meṭāī //  
kuṭila kubaṃdha kuavasaru tākī / jāni rāma banavāsa ekākī //  
kari kumaṃtru mana sāji samājū / āe karai akaṃṭaka rājū //  
koṭi prakāra kalapi kuṭalāī / āe dala baṭori dou bhāī //  
jauṃ jiyã hoti na kapaṭa kucālī / kehi sohāti ratha bāji gajālī //  
bharatahi dosu dei ko jāẽ / jaga baurāi rāja padu pāẽ //  
  
 do.  sasi gura tiya gāmī naghuṣu caḷheu bhūmisura jāna /  
      loka beda teṃ bimukha bhā adhama na bena samāna // 228 //  
  
sahasabāhu suranāthu trisaṃkū / kehi na rājamada dīnha kalaṃkū //  
bharata kīnha yaha ucita upāū / ripu rina raṃca na rākhaba kāū //  
eka kīnhi nahiṃ bharata bhalāī / nidare rāmu jāni asahāī //  
samujhi parihi sou āju biseṣī / samara saroṣa rāma mukhu pekhī //  
etanā kahata nīti rasa bhūlā / rana rasa biṭapu pulaka misa phūlā //  
prabhu pada baṃdi sīsa raja rākhī / bole satya sahaja balu bhāṣī //  
anucita nātha na mānaba morā / bharata hamahi upacāra na thorā //  
kahã lagi sahia rahia manu māreṃ / nātha sātha dhanu hātha hamāreṃ //  
  
 do.  chatri jāti raghukula janamu rāma anuga jagu jāna /  
      lātahũ māreṃ caḷhati sira nīca ko dhūri samāna // 229 //  
  
uṭhi kara jori rajāyasu māgā / manahũ bīra rasa sovata jāgā //  
bā̃dhi jaṭā sira kasi kaṭi bhāthā / sāji sarāsanu sāyaku hāthā //  
āju rāma sevaka jasu leū̃ / bharatahi samara sikhāvana deū̃ //  
rāma nirādara kara phalu pāī / sovahũ samara seja dou bhāī //  
āi banā bhala sakala samājū / pragaṭa kara_ũ risa pāchila ājū //  
jimi kari nikara dala_i mr̥garājū / lei lapeṭi lavā jimi bājū //  
taisehiṃ bharatahi sena sametā / sānuja nidari nipāta_ũ khetā //  
jauṃ sahāya kara saṃkaru āī / tau māra_ũ rana rāma dohāī //  
  
 do.  ati saroṣa mākhe lakhanu lakhi suni sapatha pravāna /  
      sabhaya loka saba lokapati cāhata bhabhari bhagāna // 230 //  
  
jagu bhaya magana gagana bha_i bānī / lakhana bāhubalu bipula bakhānī //  
tāta pratāpa prabhāu tumhārā / ko kahi saka_i ko jānanihārā //  
anucita ucita kāju kichu hoū / samujhi karia bhala kaha sabu koū //  
sahasā kari pāchaiṃ pachitāhīṃ / kahahiṃ beda budha te budha nāhīṃ //  
suni sura bacana lakhana sakucāne / rāma sīyã sādara sanamāne //  
kahī tāta tumha nīti suhāī / saba teṃ kaṭhina rājamadu bhāī //  
jo acavãta nr̥pa mātahiṃ teī / nāhina sādhusabhā jehiṃ seī //  
sunahu lakhana bhala bharata sarīsā / bidhi prapaṃca mahã sunā na dīsā //  
  
 do.  bharatahi hoi na rājamadu bidhi hari hara pada pāi //  
      kabahũ ki kā̃jī sīkarani chīrasiṃdhu binasāi // 231 //  
  
timiru taruna taranihi maku gilaī / gaganu magana maku meghahiṃ milaī //  
gopada jala būḷahiṃ ghaṭajonī / sahaja chamā baru chāḷai chonī //  
masaka phū̃ka maku meru uḷāī / hoi na nr̥pamadu bharatahi bhāī //  
lakhana tumhāra sapatha pitu ānā / suci subaṃdhu nahiṃ bharata samānā //  
saguna khīru avaguna jalu tātā / mila_i raca_i parapaṃcu bidhātā //  
bharatu haṃsa rabibaṃsa taḷāgā / janami kīnha guna doṣa bibhāgā //  
gahi guna paya taji avaguna bārī / nija jasa jagata kīnhi ujiārī //  
kahata bharata guna sīlu subhāū / pema payodhi magana raghurāū //  
  
 do.  suni raghubara bānī bibudha dekhi bharata para hetu /  
      sakala sarāhata rāma so prabhu ko kr̥pāniketu // 232 //  
  
jauṃ na hota jaga janama bharata ko / sakala dharama dhura dharani dharata ko //  
kabi kula agama bharata guna gāthā / ko jāna_i tumha binu raghunāthā //  
lakhana rāma siyã suni sura bānī / ati sukhu laheu na jāi bakhānī //  
ihā̃ bharatu saba sahita sahāe / maṃdākinīṃ punīta nahāe //  
sarita samīpa rākhi saba logā / māgi mātu gura saciva niyogā //  
cale bharatu jahã siya raghurāī / sātha niṣādanāthu laghu bhāī //  
samujhi mātu karataba sakucāhīṃ / karata kutaraka koṭi mana māhīṃ //  
rāmu lakhanu siya suni mama nāū̃ / uṭhi jani anata jāhiṃ taji ṭhāū̃ //  
  
 do.  mātu mate mahũ māni mohi jo kachu karahiṃ so thora /  
      agha avaguna chami ādarahiṃ samujhi āpanī ora // 233 //  
  
jauṃ pariharahiṃ malina manu jānī / jau sanamānahiṃ sevaku mānī //  
moreṃ sarana rāmahi kī panahī / rāma susvāmi dosu saba janahī //  
jaga jasa bhājana cātaka mīnā / nema pema nija nipuna nabīnā //  
asa mana gunata cale maga jātā / sakuca sanehã sithila saba gātā //  
pherata manahũ mātu kr̥ta khorī / calata bhagati bala dhīraja dhorī //  
jaba samujhata raghunātha subhāū / taba patha parata utāila pāū //  
bharata dasā tehi avasara kaisī / jala prabāhã jala ali gati jaisī //  
dekhi bharata kara socu sanehū / bhā niṣāda tehi samayã bidehū //  
  
 do.  lage hona maṃgala saguna suni guni kahata niṣādu /  
      miṭihi socu hoihi haraṣu puni parināma biṣādu // 234 //  
  
sevaka bacana satya saba jāne / āśrama nikaṭa jāi niarāne //  
bharata dīkha bana saila samājū / mudita chudhita janu pāi sunājū //  
īti bhīti janu prajā dukhārī / tribidha tāpa pīḷita graha mārī //  
jāi surāja sudesa sukhārī / hohiṃ bharata gati tehi anuhārī //  
rāma bāsa bana saṃpati bhrājā / sukhī prajā janu pāi surājā //  
saciva birāgu bibeku naresū / bipina suhāvana pāvana desū //  
bhaṭa jama niyama saila rajadhānī / sāṃti sumati suci suṃdara rānī //  
sakala aṃga saṃpanna surāū / rāma carana āśrita cita cāū //  
  
 do.  jīti moha mahipālu dala sahita bibeka bhuālu /  
      karata akaṃṭaka rāju purã sukha saṃpadā sukālu // 235 //  
  
bana pradesa muni bāsa ghanere / janu pura nagara gāũ gana khere //  
bipula bicitra bihaga mr̥ga nānā / prajā samāju na jāi bakhānā //  
khagahā kari hari bāgha barāhā / dekhi mahiṣa br̥ṣa sāju sarāhā //  
bayaru bihāi carahiṃ eka saṃgā / jahã tahã manahũ sena caturaṃgā //  
jharanā jharahiṃ matta gaja gājahiṃ / manahũ nisāna bibidhi bidhi bājahiṃ //  
caka cakora cātaka suka pika gana / kūjata maṃju marāla mudita mana //  
aligana gāvata nācata morā / janu surāja maṃgala cahu orā //  
beli biṭapa tr̥na saphala saphūlā / saba samāju muda maṃgala mūlā //  
 do.  rāma saila sobhā nirakhi bharata hr̥dayã ati pemu /  
      tāpasa tapa phalu pāi jimi sukhī sirāneṃ nemu // 236 //  
  
         māsapārāyaṇa, bīsavā̃ viśrāma  
         navāhnapārāyaṇa, pā̃cavā̃ viśrāma  
taba kevaṭa ū̃ceṃ caḷhi dhāī / kaheu bharata sana bhujā uṭhāī //  
nātha dekhiahiṃ biṭapa bisālā / pākari jaṃbu rasāla tamālā //  
jinha tarubaranha madhya baṭu sohā / maṃju bisāla dekhi manu mohā //  
nīla saghana pallva phala lālā / abirala chāhã sukhada saba kālā //  
mānahũ timira arunamaya rāsī / biracī bidhi sãkeli suṣamā sī //  
e taru sarita samīpa gosā̃ī / raghubara paranakuṭī jahã chāī //  
tulasī tarubara bibidha suhāe / kahũ kahũ siyã kahũ lakhana lagāe //  
baṭa chāyā̃ bedikā banāī / siyã nija pāni saroja suhāī //  
  
 do.  jahā̃ baiṭhi munigana sahita nita siya rāmu sujāna /  
      sunahiṃ kathā itihāsa saba āgama nigama purāna // 237 //  
  
sakhā bacana suni biṭapa nihārī / umage bharata bilocana bārī //  
karata pranāma cale dou bhāī / kahata prīti sārada sakucāī //  
haraṣahiṃ nirakhi rāma pada aṃkā / mānahũ pārasu pāya_u raṃkā //  
raja sira dhari hiyã nayananhi lāvahiṃ / raghubara milana sarisa sukha pāvahiṃ //  
dekhi bharata gati akatha atīvā / prema magana mr̥ga khaga jaḷa jīvā //  
sakhahi saneha bibasa maga bhūlā / kahi supaṃtha sura baraṣahiṃ phūlā //  
nirakhi siddha sādhaka anurāge / sahaja sanehu sarāhana lāge //  
hota na bhūtala bhāu bharata ko / acara sacara cara acara karata ko //  
  
 do.  pema amia maṃdaru birahu bharatu payodhi gãbhīra /  
      mathi pragaṭeu sura sādhu hita kr̥pāsiṃdhu raghubīra // 238 //  
  
sakhā sameta manohara joṭā / lakheu na lakhana saghana bana oṭā //  
bharata dīkha prabhu āśramu pāvana / sakala sumaṃgala sadanu suhāvana //  
  
karata prabesa miṭe dukha dāvā / janu jogīṃ paramārathu pāvā //  
dekhe bharata lakhana prabhu āge / pū̃che bacana kahata anurāge //  
sīsa jaṭā kaṭi muni paṭa bā̃dheṃ / tūna kaseṃ kara saru dhanu kā̃dheṃ //  
bedī para muni sādhu samājū / sīya sahita rājata raghurājū //  
balakala basana jaṭila tanu syāmā / janu muni beṣa kīnha rati kāmā //  
kara kamalani dhanu sāyaku pherata / jiya kī jarani harata hãsi herata //  
  
 do.  lasata maṃju muni maṃḍalī madhya sīya raghucaṃdu /  
      gyāna sabhā̃ janu tanu dhare bhagati saccidānaṃdu // 239 //  
  
sānuja sakhā sameta magana mana / bisare haraṣa soka sukha dukha gana //  
pāhi nātha kahi pāhi gosāī / bhūtala pare lakuṭa kī nāī //  
bacana sapema lakhana pahicāne / karata pranāmu bharata jiyã jāne //  
baṃdhu saneha sarasa ehi orā / uta sāhiba sevā basa jorā //  
mili na jāi nahiṃ gudarata banaī / sukabi lakhana mana kī gati bhanaī //  
rahe rākhi sevā para bhārū / caḷhī caṃga janu khaiṃca khelārū //  
kahata saprema nāi mahi māthā / bharata pranāma karata raghunāthā //  
uṭhe rāmu suni pema adhīrā / kahũ paṭa kahũ niṣaṃga dhanu tīrā //  
  
 do.  barabasa lie uṭhāi ura lāe kr̥pānidhāna /  
      bharata rāma kī milani lakhi bisare sabahi apāna // 240 //  
  
milani prīti kimi jāi bakhānī / kabikula agama karama mana bānī //  
parama pema pūrana dou bhāī / mana budhi cita ahamiti bisarāī //  
kahahu supema pragaṭa ko karaī / kehi chāyā kabi mati anusaraī //  
kabihi aratha ākhara balu sā̃cā / anuhari tāla gatihi naṭu nācā //  
agama saneha bharata raghubara ko / jahã na jāi manu bidhi hari hara ko //  
so maiṃ kumati kahauṃ kehi bhā̃tī / bāja surāga ki gā̃ḍara tā̃tī //  
milani biloki bharata raghubara kī / suragana sabhaya dhakadhakī dharakī //  
samujhāe suraguru jaḷa jāge / baraṣi prasūna prasaṃsana lāge //  
  
 do.  mili sapema ripusūdanahi kevaṭu bheṃṭeu rāma /  
      bhūri bhāyã bheṃṭe bharata lachimana karata pranāma // 241 //  
  
bheṃṭeu lakhana lalaki laghu bhāī / bahuri niṣādu līnha ura lāī //  
puni munigana duhũ bhāinha baṃde / abhimata āsiṣa pāi anaṃde //  
sānuja bharata umagi anurāgā / dhari sira siya pada paduma parāgā //  
puni puni karata pranāma uṭhāe / sira kara kamala parasi baiṭhāe //  
sīyã asīsa dīnhi mana māhīṃ / magana sanehã deha sudhi nāhīṃ //  
saba bidhi sānukūla lakhi sītā / bhe nisoca ura apaḍara bītā //  
kou kichu kaha_i na kou kichu pū̃chā / prema bharā mana nija gati chū̃chā //  
tehi avasara kevaṭu dhīraju dhari / jori pāni binavata pranāmu kari //  
  
 do.  nātha sātha muninātha ke mātu sakala pura loga /  
      sevaka senapa saciva saba āe bikala biyoga // 242 //  
  
sīlasiṃdhu suni gura āgavanū / siya samīpa rākhe ripudavanū //  
cale sabega rāmu tehi kālā / dhīra dharama dhura dīnadayālā //  
gurahi dekhi sānuja anurāge / daṃḍa pranāma karana prabhu lāge //  
munibara dhāi lie ura lāī / prema umagi bheṃṭe dou bhāī //  
prema pulaki kevaṭa kahi nāmū / kīnha dūri teṃ daṃḍa pranāmū //  
rāmasakhā riṣi barabasa bheṃṭā / janu mahi luṭhata saneha sameṭā //  
raghupati bhagati sumaṃgala mūlā / nabha sarāhi sura barisahiṃ phūlā //  
ehi sama nipaṭa nīca kou nāhīṃ / baḷa basiṣṭha sama ko jaga māhīṃ //  
  
 do.  jehi lakhi lakhanahu teṃ adhika mile mudita munirāu /  
      so sītāpati bhajana ko pragaṭa pratāpa prabhāu // 243 //  
  
ārata loga rāma sabu jānā / karunākara sujāna bhagavānā //  
jo jehi bhāyã rahā abhilāṣī / tehi tehi kai tasi tasi rukha rākhī //  
sānuja mili pala mahu saba kāhū / kīnha dūri dukhu dāruna dāhū //  
yaha baḷi bātã rāma kai nāhīṃ / jimi ghaṭa koṭi eka rabi chāhīṃ //  
mili kevaṭihi umagi anurāgā / purajana sakala sarāhahiṃ bhāgā //  
dekhīṃ rāma dukhita mahatārīṃ / janu subeli avalīṃ hima mārīṃ //  
prathama rāma bheṃṭī kaikeī / sarala subhāyã bhagati mati bheī //  
paga pari kīnha prabodhu bahorī / kāla karama bidhi sira dhari khorī //  
  
 do.  bheṭīṃ raghubara mātu saba kari prabodhu paritoṣu //  
      aṃba īsa ādhīna jagu kāhu na deia doṣu // 244 //  
  
guratiya pada baṃde duhu bhāī / sahita bipratiya je sãga āī //  
gaṃga gauri sama saba sanamānīṃ // dehiṃ asīsa mudita mr̥du bānī //  
gahi pada lage sumitrā aṃkā / janu bheṭīṃ saṃpati ati raṃkā //  
puni janani caranani dou bhrātā / pare pema byākula saba gātā //  
ati anurāga aṃba ura lāe / nayana saneha salila anhavāe //  
tehi avasara kara haraṣa biṣādū / kimi kabi kahai mūka jimi svādū //  
mili jananahi sānuja raghurāū / gura sana kaheu ki dhāria pāū //  
purajana pāi munīsa niyogū / jala thala taki taki utareu logū //  
  
 do.  mahisura maṃtrī mātu gura gane loga lie sātha //  
      pāvana āśrama gavanu kiya bharata lakhana raghunātha // 245 //  
  
sīya āi munibara paga lāgī / ucita asīsa lahī mana māgī //  
gurapatinihi munitiyanha sametā / milī pemu kahi jāi na jetā //  
baṃdi baṃdi paga siya sabahī ke / āsirabacana lahe priya jī ke //  
sāsu sakala jaba sīyã nihārīṃ / mūde nayana sahami sukumārīṃ //  
parīṃ badhika basa manahũ marālīṃ / kāha kīnha karatāra kucālīṃ //  
tinha siya nirakhi nipaṭa dukhu pāvā / so sabu sahia jo daiu sahāvā //  
janakasutā taba ura dhari dhīrā / nīla nalina loyana bhari nīrā //  
milī sakala sāsunha siya jāī / tehi avasara karunā mahi chāī //  
  
 do.  lāgi lāgi paga sabani siya bheṃṭati ati anurāga //  
      hr̥dayã asīsahiṃ pema basa rahiahu bharī sohāga // 246 //  
  
bikala sanehã sīya saba rānīṃ / baiṭhana sabahi kaheu gura gyānīṃ //  
kahi jaga gati māyika munināthā / kahe kachuka paramāratha gāthā //  
nr̥pa kara surapura gavanu sunāvā / suni raghunātha dusaha dukhu pāvā //  
marana hetu nija nehu bicārī / bhe ati bikala dhīra dhura dhārī //  
kulisa kaṭhora sunata kaṭu bānī / bilapata lakhana sīya saba rānī //  
soka bikala ati sakala samājū / mānahũ rāju akājeu ājū //  
munibara bahuri rāma samujhāe / sahita samāja susarita nahāe //  
bratu niraṃbu tehi dina prabhu kīnhā / munihu kaheṃ jalu kāhũ na līnhā //  
  
 do.  bhoru bhaẽ raghunaṃdanahi jo muni āyasu dīnha //  
      śraddhā bhagati sameta prabhu so sabu sādaru kīnha // 247 //  
  
kari pitu kriyā beda jasi baranī / bhe punīta pātaka tama taranī //  
jāsu nāma pāvaka agha tūlā / sumirata sakala sumaṃgala mūlā //  
suddha so bhaya_u sādhu saṃmata asa / tīratha āvāhana surasari jasa //  
suddha bhaẽ dui bāsara bīte / bole gura sana rāma pirīte //  
nātha loga saba nipaṭa dukhārī / kaṃda mūla phala aṃbu ahārī //  
sānuja bharatu saciva saba mātā / dekhi mohi pala jimi juga jātā //  
saba sameta pura dhāria pāū / āpu ihā̃ amarāvati rāū //  
bahuta kaheũ saba kiya_ũ ḍhiṭhāī / ucita hoi tasa karia gosā̃ī //  
  
 do.  dharma setu karunāyatana kasa na kahahu asa rāma /  
      loga dukhita dina dui darasa dekhi lahahũ biśrāma // 248 //  
  
rāma bacana suni sabhaya samājū / janu jalanidhi mahũ bikala jahājū //  
suni gura girā sumaṃgala mūlā / bhaya_u manahũ māruta anukulā //  
pāvana payã tihũ kāla nahāhīṃ / jo biloki aṃgha ogha nasāhīṃ //  
maṃgalamūrati locana bhari bhari / nirakhahiṃ haraṣi daṃḍavata kari kari //  
rāma saila bana dekhana jāhīṃ / jahã sukha sakala sakala dukha nāhīṃ //  
jharanā jharihiṃ sudhāsama bārī / tribidha tāpahara tribidha bayārī //  
biṭapa beli tr̥na aganita jātī / phala prasūna pallava bahu bhā̃tī //  
suṃdara silā sukhada taru chāhīṃ / jāi barani bana chabi kehi pāhīṃ //  
  
 do.  sarani saroruha jala bihaga kūjata guṃjata bhr̥ṃga /  
      baira bigata biharata bipina mr̥ga bihaṃga bahuraṃga // 249 //  
  
kola kirāta bhilla banabāsī / madhu suci suṃdara svādu sudhā sī //  
bhari bhari parana puṭīṃ raci rurī / kaṃda mūla phala aṃkura jūrī //  
sabahi dehiṃ kari binaya pranāmā / kahi kahi svāda bheda guna nāmā //  
dehiṃ loga bahu mola na lehīṃ / pherata rāma dohāī dehīṃ //  
kahahiṃ saneha magana mr̥du bānī / mānata sādhu pema pahicānī //  
tumha sukr̥tī hama nīca niṣādā / pāvā darasanu rāma prasādā //  
hamahi agama ati darasu tumhārā / jasa maru dharani devadhuni dhārā //  
rāma kr̥pāla niṣāda nevājā / parijana praja_u cahia jasa rājā //  
  
 do.  yaha jĩyã jāni sãkocu taji karia chohu lakhi nehu /  
      hamahi kr̥tāratha karana lagi phala tr̥na aṃkura lehu // 250 //  
  
tumha priya pāhune bana pagu dhāre / sevā jogu na bhāga hamāre //  
deba kāha hama tumhahi gosā̃ī / īdhanu pāta kirāta mitāī //  
yaha hamāri ati baḷi sevakāī / lehi na bāsana basana corāī //  
hama jaḷa jīva jīva gana ghātī / kuṭila kucālī kumati kujātī //  
pāpa karata nisi bāsara jāhīṃ / nahiṃ paṭa kaṭi nahi peṭa aghāhīṃ //  
saponehũ dharama buddhi kasa kāū / yaha raghunaṃdana darasa prabhāū //  
jaba teṃ prabhu pada paduma nihāre / miṭe dusaha dukha doṣa hamāre //  
bacana sunata purajana anurāge / tinha ke bhāga sarāhana lāge //  
  
 chaṃ.  lāge sarāhana bhāga saba anurāga bacana sunāvahīṃ /  
      bolani milani siya rāma carana sanehu lakhi sukhu pāvahīṃ //  
      nara nāri nidarahiṃ nehu nija suni kola bhillani kī girā /  
      tulasī kr̥pā raghubaṃsamani kī loha lai laukā tirā //  
  
 so.  biharahiṃ bana cahu ora pratidina pramudita loga saba /  
      jala jyoṃ dādura mora bhae pīna pāvasa prathama // 251 //  
  
pura jana nāri magana ati prītī / bāsara jāhiṃ palaka sama bītī //  
sīya sāsu prati beṣa banāī / sādara kara_i sarisa sevakāī //  
lakhā na maramu rāma binu kāhū̃ / māyā saba siya māyā māhū̃ //  
sīyã sāsu sevā basa kīnhīṃ / tinha lahi sukha sikha āsiṣa dīnhīṃ //  
lakhi siya sahita sarala dou bhāī / kuṭila rāni pachitāni aghāī //  
avani jamahi jācati kaikeī / mahi na bīcu bidhi mīcu na deī //  
lokahũ beda bidita kabi kahahīṃ / rāma bimukha thalu naraka na lahahīṃ //  
yahu saṃsa_u saba ke mana māhīṃ / rāma gavanu bidhi avadha ki nāhīṃ //  
  
 do.  nisi na nīda nahiṃ bhūkha dina bharatu bikala suci soca /  
      nīca kīca bica magana jasa mīnahi salila sãkoca // 252 //  
  
kīnhī mātu misa kāla kucālī / īti bhīti jasa pākata sālī //  
kehi bidhi hoi rāma abhiṣekū / mohi avakalata upāu na ekū //  
avasi phirahiṃ gura āyasu mānī / muni puni kahaba rāma ruci jānī //  
mātu kahehũ bahurahiṃ raghurāū / rāma janani haṭha karabi ki kāū //  
mohi anucara kara ketika bātā / tehi mahã kusama_u bāma bidhātā //  
jauṃ haṭha kara_ũ ta nipaṭa kukaramū / haragiri teṃ guru sevaka dharamū //  
eka_u juguti na mana ṭhaharānī / socata bharatahi raini bihānī //  
prāta nahāi prabhuhi sira nāī / baiṭhata paṭhae riṣayã bolāī //  
  
 do.  gura pada kamala pranāmu kari baiṭhe āyasu pāi /  
      bipra mahājana saciva saba jure sabhāsada āi // 253 //  
  
bole munibaru samaya samānā / sunahu sabhāsada bharata sujānā //  
dharama dhurīna bhānukula bhānū / rājā rāmu svabasa bhagavānū //  
satyasaṃdha pālaka śruti setū / rāma janamu jaga maṃgala hetū //  
gura pitu mātu bacana anusārī / khala dalu dalana deva hitakārī //  
nīti prīti paramāratha svārathu / kou na rāma sama jāna jathārathu //  
bidhi hari haru sasi rabi disipālā / māyā jīva karama kuli kālā //  
ahipa mahipa jahã lagi prabhutāī / joga siddhi nigamāgama gāī //  
kari bicāra jĩyã dekhahu nīkeṃ / rāma rajāi sīsa sabahī keṃ //  
  
 do.  rākheṃ rāma rajāi rukha hama saba kara hita hoi /  
      samujhi sayāne karahu aba saba mili saṃmata soi // 254 //  
  
saba kahũ sukhada rāma abhiṣekū / maṃgala moda mūla maga ekū //  
kehi bidhi avadha calahiṃ raghurāū / kahahu samujhi soi karia upāū //  
saba sādara suni munibara bānī / naya paramāratha svāratha sānī //  
utaru na āva loga bhae bhore / taba siru nāi bharata kara jore //  
bhānubaṃsa bhae bhūpa ghanere / adhika eka teṃ eka baḷere //  
janamu hetu saba kahã pitu mātā / karama subhāsubha dei bidhātā //  
dali dukha saja_i sakala kalyānā / asa asīsa rāuri jagu jānā //  
so gosāĩ bidhi gati jehiṃ cheṃkī / saka_i ko ṭāri ṭeka jo ṭekī //  
  
 do.  būjhia mohi upāu aba so saba mora abhāgu /  
      suni sanehamaya bacana gura ura umagā anurāgu // 255 //  
  
tāta bāta phuri rāma kr̥pāhīṃ / rāma bimukha sidhi sapanehũ nāhīṃ //  
sakuca_ũ tāta kahata eka bātā / aradha tajahiṃ budha sarabasa jātā //  
tumha kānana gavanahu dou bhāī / pheriahiṃ lakhana sīya raghurāī //  
suni subacana haraṣe dou bhrātā / bhe pramoda paripūrana gātā //  
mana prasanna tana teju birājā / janu jiya rāu rāmu bhae rājā //  
bahuta lābha loganha laghu hānī / sama dukha sukha saba rovahiṃ rānī //  
kahahiṃ bharatu muni kahā so kīnhe / phalu jaga jīvanha abhimata dīnhe //  
kānana kara_ũ janama bhari bāsū / ehiṃ teṃ adhika na mora supāsū //  
  
 do.  ãtarajāmī rāmu siya tumha sarabagya sujāna /  
      jo phura kahahu ta nātha nija kījia bacanu pravāna // 256 //  
  
bharata bacana suni dekhi sanehū / sabhā sahita muni bhae bidehū //  
bharata mahā mahimā jalarāsī / muni mati ṭhāḷhi tīra abalā sī //  
gā caha pāra jatanu hiyã herā / pāvati nāva na bohitu berā //  
auru karihi ko bharata baḷāī / sarasī sīpi ki siṃdhu samāī //  
bharatu munihi mana bhītara bhāe / sahita samāja rāma pahĩ āe //  
prabhu pranāmu kari dīnha suāsanu / baiṭhe saba suni muni anusāsanu //  
bole munibaru bacana bicārī / desa kāla avasara anuhārī //  
sunahu rāma sarabagya sujānā / dharama nīti guna gyāna nidhānā //  
  
 do.  saba ke ura aṃtara basahu jānahu bhāu kubhāu /  
      purajana jananī bharata hita hoi so kahia upāu // 257 //  
  
ārata kahahiṃ bicāri na kāū / sūjha jūārihi āpana dāū //  
suni muni bacana kahata raghurāū / nātha tumhārehi hātha upāū //  
saba kara hita rukha rāuri rākhẽ / āyasu kiẽ mudita phura bhāṣeṃ //  
prathama jo āyasu mo kahũ hoī / māthẽ māni karau sikha soī //  
puni jehi kahã jasa kahaba gosāī̃ / so saba bhā̃ti ghaṭihi sevakāī̃ //  
kaha muni rāma satya tumha bhāṣā / bharata sanehã bicāru na rākhā //  
tehi teṃ kaha_ũ bahori bahorī / bharata bhagati basa bha_i mati morī //  
morẽ jāna bharata ruci rākhi / jo kījia so subha siva sākhī //  
  
 do.  bharata binaya sādara sunia karia bicāru bahori /  
      karaba sādhumata lokamata nr̥panaya nigama nicori // 258 //  
  
guru anurāga bharata para dekhī / rāma hdayã ānaṃdu biseṣī //  
bharatahi dharama dhuraṃdhara jānī / nija sevaka tana mānasa bānī //  
bole gura āyasa anukūlā / bacana maṃju mr̥du maṃgalamūlā //  
nātha sapatha pitu carana dohāī / bhaya_u na bhuana bharata sama bhāī //  
je gura pada aṃbuja anurāgī / te lokahũ bedahũ baḷabhāgī //  
rāura jā para asa anurāgū / ko kahi saka_i bharata kara bhāgū //  
lakhi laghu baṃdhu buddhi sakucāī / karata badana para bharata baḷāī //  
bharatu kahahīṃ soi kiẽ bhalāī / asa kahi rāma rahe aragāī //  
  
 do.  taba muni bole bharata sana saba sãkocu taji tāta /  
      kr̥pāsiṃdhu priya baṃdhu sana kahahu hr̥daya kai bāta // 259 //  
  
suni muni bacana rāma rukha pāī / guru sāhiba anukūla aghāī //  
lakhi apane sira sabu charu bhārū / kahi na sakahiṃ kachu karahiṃ bicārū //  
pulaki sarīra sabhā̃ bhae ṭhāḍheṃ / nīraja nayana neha jala bāḷheṃ //  
kahaba mora muninātha nibāhā / ehi teṃ adhika kahauṃ maiṃ kāhā /  
maiṃ jāna_ũ nija nātha subhāū / aparādhihu para koha na kāū //  
mo para kr̥pā saneha biseṣī / khelata khunisa na kabahū̃ dekhī //  
sisupana tema parihareũ na saṃgū / kabahũ na kīnha mora mana bhaṃgū //  
maiṃ prabhu kr̥pā rīti jiyã johī / hārehũ khela jitāvahiṃ mohī //  
  
 do.  mahū̃ saneha sakoca basa sanamukha kahī na baina /  
      darasana tr̥pita na āju lagi pema piāse naina // 260 //  
  
bidhi na sakeu sahi mora dulārā / nīca bīcu jananī misa pārā /  
yaha_u kahata mohi āju na sobhā / apanīṃ samujhi sādhu suci ko bhā //  
mātu maṃdi maiṃ sādhu sucālī / ura asa ānata koṭi kucālī //  
phara_i ki kodava bāli susālī / mukutā prasava ki saṃbuka kālī //  
sapanehũ dosaka lesu na kāhū / mora abhāga udadhi avagāhū //  
binu samujheṃ nija agha paripākū / jāriũ jāyã janani kahi kākū //  
hr̥dayã heri hāreũ saba orā / ekahi bhā̃ti bhalehiṃ bhala morā //  
gura gosāĩ sāhiba siya rāmū / lāgata mohi nīka parināmū //  
  
 do.  sādhu sabhā gura prabhu nikaṭa kaha_ũ suthala sati bhāu /  
      prema prapaṃcu ki jhūṭha phura jānahiṃ muni raghurāu // 261 //  
  
bhūpati marana pema panu rākhī / jananī kumati jagatu sabu sākhī //  
dekhi na jāhi bikala mahatārī / jarahiṃ dusaha jara pura nara nārī //  
mahīṃ sakala anaratha kara mūlā / so suni samujhi sahiũ saba sūlā //  
suni bana gavanu kīnha raghunāthā / kari muni beṣa lakhana siya sāthā //  
binu pānahinha payādehi pāẽ / saṃkaru sākhi raheũ ehi ghāẽ //  
bahuri nihāra niṣāda sanehū / kulisa kaṭhina ura bhaya_u na behū //  
aba sabu ā̃khinha dekheũ āī / jiata jīva jaḷa saba_i sahāī //  
jinhahi nirakhi maga sā̃pini bīchī / tajahiṃ biṣama biṣu tāmasa tīchī //  
  
 do.  tei raghunaṃdanu lakhanu siya anahita lāge jāhi /  
      tāsu tanaya taji dusaha dukha daiu sahāva_i kāhi // 262 //  
  
suni ati bikala bharata bara bānī / ārati prīti binaya naya sānī //  
soka magana saba sabhā̃ khabhārū / manahũ kamala bana pareu tusārū //  
kahi aneka bidhi kathā purānī / bharata prabodhu kīnha muni gyānī //  
bole ucita bacana raghunaṃdū / dinakara kula kairava bana caṃdū //  
tāta jā̃ya jiyã karahu galānī / īsa adhīna jīva gati jānī //  
tīni kāla tibhuana mata moreṃ / punyasiloka tāta tara tore //  
ura ānata tumha para kuṭilāī / jāi loku paraloku nasāī //  
dosu dehiṃ jananihi jaḷa teī / jinha gura sādhu sabhā nahiṃ seī //  
  
 do.  miṭihahiṃ pāpa prapaṃca saba akhila amaṃgala bhāra /  
      loka sujasu paraloka sukhu sumirata nāmu tumhāra // 263 //  
  
kaha_ũ subhāu satya siva sākhī / bharata bhūmi raha rāuri rākhī //  
tāta kutaraka karahu jani jāẽ / baira pema nahi dura_i durāẽ //  
muni gana nikaṭa bihaga mr̥ga jāhīṃ / bādhaka badhika biloki parāhīṃ //  
hita anahita pasu pacchiu jānā / mānuṣa tanu guna gyāna nidhānā //  
tāta tumhahi maiṃ jāna_ũ nīkeṃ / karauṃ kāha asamaṃjasa jīkeṃ //  
rākheu rāyã satya mohi tyāgī / tanu parihareu pema pana lāgī //  
tāsu bacana meṭata mana socū / tehi teṃ adhika tumhāra sãkocū //  
tā para gura mohi āyasu dīnhā / avasi jo kahahu caha_ũ soi kīnhā //  
  
 do.  manu prasanna kari sakuca taji kahahu karauṃ soi āju /  
      satyasaṃdha raghubara bacana suni bhā sukhī samāju // 264 //  
  
sura gana sahita sabhaya surarājū / socahiṃ cāhata hona akājū //  
banata upāu karata kachu nāhīṃ / rāma sarana saba ge mana māhīṃ //  
bahuri bicāri paraspara kahahīṃ / raghupati bhagata bhagati basa ahahīṃ /  
sudhi kari aṃbarīṣa durabāsā / bhe sura surapati nipaṭa nirāsā //  
sahe suranha bahu kāla biṣādā / narahari kie pragaṭa prahalādā //  
lagi lagi kāna kahahiṃ dhuni māthā / aba sura kāja bharata ke hāthā //  
āna upāu na dekhia devā / mānata rāmu susevaka sevā //  
hiyã sapema sumirahu saba bharatahi / nija guna sīla rāma basa karatahi //  
  
 do.  suni sura mata suragura kaheu bhala tumhāra baḷa bhāgu /  
      sakala sumaṃgala mūla jaga bharata carana anurāgu // 265 //  
  
sītāpati sevaka sevakāī / kāmadhenu saya sarisa suhāī //  
bharata bhagati tumhareṃ mana āī / tajahu socu bidhi bāta banāī //  
dekhu devapati bharata prabhāū / sahaja subhāyã bibasa raghurāū //  
mana thira karahu deva ḍaru nāhīṃ / bharatahi jāni rāma parichāhīṃ //  
suno suragura sura saṃmata socū / aṃtarajāmī prabhuhi sakocū //  
nija sira bhāru bharata jiyã jānā / karata koṭi bidhi ura anumānā //  
kari bicāru mana dīnhī ṭhīkā / rāma rajāyasa āpana nīkā //  
nija pana taji rākheu panu morā / chohu sanehu kīnha nahiṃ thorā //  
  
 do.  kīnha anugraha amita ati saba bidhi sītānātha /  
      kari pranāmu bole bharatu jori jalaja juga hātha // 266 //  
  
kahauṃ kahāvauṃ kā aba svāmī / kr̥pā aṃbunidhi aṃtarajāmī //  
gura prasanna sāhiba anukūlā / miṭī malina mana kalapita sūlā //  
apaḍara ḍareũ na soca samūleṃ / rabihi na dosu deva disi bhūleṃ //  
mora abhāgu mātu kuṭilāī / bidhi gati biṣama kāla kaṭhināī //  
pāu ropi saba mili mohi ghālā / pranatapāla pana āpana pālā //  
yaha na_i rīti na rāuri hoī / lokahũ beda bidita nahiṃ goī //  
jagu anabhala bhala eku gosāīṃ / kahia hoi bhala kāsu bhalāīṃ //  
deu devataru sarisa subhāū / sanamukha bimukha na kāhuhi kāū //  
  
 do.  jāi nikaṭa pahicāni taru chāhã samani saba soca /  
      māgata abhimata pāva jaga rāu raṃku bhala poca // 267 //  
  
lakhi saba bidhi gura svāmi sanehū / miṭeu chobhu nahiṃ mana saṃdehū //  
aba karunākara kījia soī / jana hita prabhu cita chobhu na hoī //  
jo sevaku sāhibahi sãkocī / nija hita caha_i tāsu mati pocī //  
sevaka hita sāhiba sevakāī / karai sakala sukha lobha bihāī //  
svārathu nātha phireṃ sabahī kā / kiẽ rajāi koṭi bidhi nīkā //  
yaha svāratha paramāratha sāru / sakala sukr̥ta phala sugati siṃgāru //  
deva eka binatī suni morī / ucita hoi tasa karaba bahorī //  
tilaka samāju sāji sabu ānā / karia suphala prabhu jauṃ manu mānā //  
  
 do.  sānuja paṭha_ia mohi bana kījia sabahi sanātha /  
      nataru pheriahiṃ baṃdhu dou nātha calauṃ maiṃ sātha // 268 //  
  
nataru jāhiṃ bana tīniu bhāī / bahuria sīya sahita raghurāī //  
jehi bidhi prabhu prasanna mana hoī / karunā sāgara kījia soī //  
devã dīnha sabu mohi abhāru / moreṃ nīti na dharama bicāru //  
kaha_ũ bacana saba svāratha hetū / rahata na ārata keṃ cita cetū //  
utaru dei suni svāmi rajāī / so sevaku lakhi lāja lajāī //  
asa maiṃ avaguna udadhi agādhū / svāmi sanehã sarāhata sādhū //  
aba kr̥pāla mohi so mata bhāvā / sakuca svāmi mana jāĩ na pāvā //  
prabhu pada sapatha kaha_ũ sati bhāū / jaga maṃgala hita eka upāū //  
  
 do.  prabhu prasanna mana sakuca taji jo jehi āyasu deba /  
      so sira dhari dhari karihi sabu miṭihi anaṭa avareba // 269 //  
  
bharata bacana suci suni sura haraṣe / sādhu sarāhi sumana sura baraṣe //  
asamaṃjasa basa avadha nevāsī / pramudita mana tāpasa banabāsī //  
cupahiṃ rahe raghunātha sãkocī / prabhu gati dekhi sabhā saba socī //  
janaka dūta tehi avasara āe / muni basiṣṭhã suni begi bolāe //  
kari pranāma tinha rāmu nihāre / beṣu dekhi bhae nipaṭa dukhāre //  
dūtanha munibara būjhī bātā / kahahu bideha bhūpa kusalātā //  
suni sakucāi nāi mahi māthā / bole cara bara joreṃ hāthā //  
būjhaba rāura sādara sāīṃ / kusala hetu so bhaya_u gosāīṃ //  
  
 do.  nāhi ta kosala nātha keṃ sātha kusala ga_i nātha /  
      mithilā avadha biseṣa teṃ jagu saba bhaya_u anātha // 270 //  
  
kosalapati gati suni janakaurā / bhe saba loka soka basa baurā //  
jehiṃ dekhe tehi samaya bidehū / nāmu satya asa lāga na kehū //  
rāni kucāli sunata narapālahi / sūjha na kachu jasa mani binu byālahi //  
bharata rāja raghubara banabāsū / bhā mithilesahi hr̥dayã harā̃sū //  
nr̥pa būjhe budha saciva samājū / kahahu bicāri ucita kā ājū //  
samujhi avadha asamaṃjasa doū / calia ki rahia na kaha kachu koū //  
nr̥pahi dhīra dhari hr̥dayã bicārī / paṭhae avadha catura cara cārī //  
būjhi bharata sati bhāu kubhāū / āehu begi na hoi lakhāū //  
  
 do.  gae avadha cara bharata gati būjhi dekhi karatūti /  
      cale citrakūṭahi bharatu cāra cale terahūti // 271 //  
  
dūtanha āi bharata ka_i karanī / janaka samāja jathāmati baranī //  
suni gura parijana saciva mahīpati / bhe saba soca sanehã bikala ati //  
dhari dhīraju kari bharata baḷāī / lie subhaṭa sāhanī bolāī //  
ghara pura desa rākhi rakhavāre / haya gaya ratha bahu jāna sãvāre //  
dugharī sādhi cale tatakālā / kie biśrāmu na maga mahīpālā //  
bhorahiṃ āju nahāi prayāgā / cale jamuna utarana sabu lāgā //  
khabari lena hama paṭhae nāthā / tinha kahi asa mahi nāya_u māthā //  
sātha kirāta cha sātaka dīnhe / munibara turata bidā cara kīnhe //  
  
 do.  sunata janaka āgavanu sabu haraṣeu avadha samāju /  
      raghunaṃdanahi sakocu baḷa soca bibasa surarāju // 272 //  
  
gara_i galāni kuṭila kaikeī / kāhi kahai kehi dūṣanu deī //  
asa mana āni mudita nara nārī / bhaya_u bahori rahaba dina cārī //  
ehi prakāra gata bāsara soū / prāta nahāna lāga sabu koū //  
kari majjanu pūjahiṃ nara nārī / ganapa gauri tipurāri tamārī //  
ramā ramana pada baṃdi bahorī / binavahiṃ aṃjuli aṃcala jorī //  
rājā rāmu jānakī rānī / ānãda avadhi avadha rajadhānī //  
subasa basa_u phiri sahita samājā / bharatahi rāmu karahũ jubarājā //  
ehi sukha sudhā̃ sīṃcī saba kāhū / deva dehu jaga jīvana lāhū //  
  
 do.  gura samāja bhāinha sahita rāma rāju pura hou /  
      achata rāma rājā avadha maria māga sabu kou // 273 //  
  
suni sanehamaya purajana bānī / niṃdahiṃ joga birati muni gyānī //  
ehi bidhi nityakarama kari purajana / rāmahi karahiṃ pranāma pulaki tana //  
ū̃ca nīca madhyama nara nārī / lahahiṃ darasu nija nija anuhārī //  
sāvadhāna sabahī sanamānahiṃ / sakala sarāhata kr̥pānidhānahiṃ //  
larikāihi te raghubara bānī / pālata nīti prīti pahicānī //  
sīla sakoca siṃdhu raghurāū / sumukha sulocana sarala subhāū //  
kahata rāma guna gana anurāge / saba nija bhāga sarāhana lāge //  
hama sama punya puṃja jaga thore / jinhahi rāmu jānata kari more //  
  
 do.  prema magana tehi samaya saba suni āvata mithilesu /  
      sahita sabhā saṃbhrama uṭheu rabikula kamala dinesu // 274 //  
  
bhāi saciva gura purajana sāthā / āgeṃ gavanu kīnha raghunāthā //  
giribaru dīkha janakapati jabahīṃ / kari pranāma ratha tyāgeu tabahīṃ //  
rāma darasa lālasā uchāhū / patha śrama lesu kalesu na kāhū //  
mana tahã jahã raghubara baidehī / binu mana tana dukha sukha sudhi kehī //  
āvata janaku cale ehi bhā̃tī / sahita samāja prema mati mātī //  
āe nikaṭa dekhi anurāge / sādara milana parasapara lāge //  
lage janaka munijana pada baṃdana / riṣinha pranāmu kīnha raghunaṃdana //  
bhāinha sahita rāmu mili rājahi / cale lavāi sameta samājahi //  
  
 do.  āśrama sāgara sāṃta rasa pūrana pāvana pāthu /  
      sena manahũ karunā sarita liẽ jāhiṃ raghunāthu // 275 //  
  
borati gyāna birāga karāre / bacana sasoka milata nada nāre //  
soca usāsa samīra taṃragā / dhīraja taṭa tarubara kara bhaṃgā //  
biṣama biṣāda torāvati dhārā / bhaya bhrama bhavãra abarta apārā //  
kevaṭa budha bidyā baḷi nāvā / sakahiṃ na khei aika nahiṃ āvā //  
banacara kola kirāta bicāre / thake biloki pathika hiyã hāre //  
āśrama udadhi milī jaba jāī / manahũ uṭheu aṃbudhi akulāī //  
soka bikala dou rāja samājā / rahā na gyānu na dhīraju lājā //  
bhūpa rūpa guna sīla sarāhī / rovahiṃ soka siṃdhu avagāhī //  
  
 chaṃ.  avagāhi soka samudra socahiṃ nāri nara byākula mahā /  
      dai doṣa sakala saroṣa bolahiṃ bāma bidhi kīnho kahā //  
      sura siddha tāpasa jogijana muni dekhi dasā bideha kī /  
      tulasī na samarathu kou jo tari sakai sarita saneha kī //  
  
 so.  kie amita upadesa jahã tahã loganha munibaranha /  
      dhīraju dharia naresa kaheu basiṣṭha bideha sana // 276 //  
  
jāsu gyānu rabi bhava nisi nāsā / bacana kirana muni kamala bikāsā //  
tehi ki moha mamatā niarāī / yaha siya rāma saneha baḷāī //  
biṣaī sādhaka siddha sayāne / tribidha jīva jaga beda bakhāne //  
rāma saneha sarasa mana jāsū / sādhu sabhā̃ baḷa ādara tāsū //  
soha na rāma pema binu gyānū / karanadhāra binu jimi jalajānū //  
muni bahubidhi bidehu samujhāe / rāmaghāṭa saba loga nahāe //  
sakala soka saṃkula nara nārī / so bāsaru bīteu binu bārī //  
pasu khaga mr̥ganha na kīnha ahārū / priya parijana kara kauna bicārū //  
  
 do.  dou samāja nimirāju raghurāju nahāne prāta /  
      baiṭhe saba baṭa biṭapa tara mana malīna kr̥sa gāta // 277 //  
  
je mahisura dasaratha pura bāsī / je mithilāpati nagara nivāsī //  
haṃsa baṃsa gura janaka purodhā / jinha jaga magu paramārathu sodhā //  
lage kahana upadesa anekā / sahita dharama naya birati bibekā //  
kausika kahi kahi kathā purānīṃ / samujhāī saba sabhā subānīṃ //  
taba raghunātha kosikahi kaheū / nātha kāli jala binu sabu raheū //  
muni kaha ucita kahata raghurāī / gaya_u bīti dina pahara aḷhāī //  
riṣi rukha lakhi kaha terahutirājū / ihā̃ ucita nahiṃ asana anājū //  
kahā bhūpa bhala sabahi sohānā / pāi rajāyasu cale nahānā //  
  
 do.  tehi avasara phala phūla dala mūla aneka prakāra /  
      la_i āe banacara bipula bhari bhari kā̃vari bhāra // 278 //  
  
kāmada me giri rāma prasādā / avalokata apaharata biṣādā //  
sara saritā bana bhūmi bibhāgā / janu umagata ānãda anurāgā //  
beli biṭapa saba saphala saphūlā / bolata khaga mr̥ga ali anukūlā //  
tehi avasara bana adhika uchāhū / tribidha samīra sukhada saba kāhū //  
jāi na barani manoharatāī / janu mahi karati janaka pahunāī //  
taba saba loga nahāi nahāī / rāma janaka muni āyasu pāī //  
dekhi dekhi tarubara anurāge / jahã tahã purajana utarana lāge //  
dala phala mūla kaṃda bidhi nānā / pāvana suṃdara sudhā samānā //  
  
 do.  sādara saba kahã rāmagura paṭhae bhari bhari bhāra /  
      pūji pitara sura atithi gura lage karana pharahāra // 279 //  
  
ehi bidhi bāsara bīte cārī / rāmu nirakhi nara nāri sukhārī //  
duhu samāja asi ruci mana māhīṃ / binu siya rāma phiraba bhala nāhīṃ //  
sītā rāma saṃga banabāsū / koṭi amarapura sarisa supāsū //  
parihari lakhana rāmu baidehī / jehi gharu bhāva bāma bidhi tehī //  
dāhina da_iu hoi jaba sabahī / rāma samīpa basia bana tabahī //  
maṃdākini majjanu tihu kālā / rāma darasu muda maṃgala mālā //  
aṭanu rāma giri bana tāpasa thala / asanu amia sama kaṃda mūla phala //  
sukha sameta saṃbata dui sātā / pala sama hohiṃ na janiahiṃ jātā //  
  
 do.  ehi sukha joga na loga saba kahahiṃ kahā̃ asa bhāgu //  
      sahaja subhāyã samāja duhu rāma carana anurāgu // 280 //  
  
ehi bidhi sakala manoratha karahīṃ / bacana saprema sunata mana harahīṃ //  
sīya mātu tehi samaya paṭhāīṃ / dāsīṃ dekhi suavasaru āīṃ //  
sāvakāsa suni saba siya sāsū / āya_u janakarāja ranivāsū //  
kausalyā̃ sādara sanamānī / āsana die samaya sama ānī //  
sīlu saneha sakala duhu orā / dravahiṃ dekhi suni kulisa kaṭhorā //  
pulaka sithila tana bāri bilocana / mahi nakha likhana lagīṃ saba socana //  
saba siya rāma prīti ki si mūratī / janu karunā bahu beṣa bisūrati //  
sīya mātu kaha bidhi budhi bā̃kī / jo paya phenu phora pabi ṭā̃kī //  
  
 do.  sunia sudhā dekhiahiṃ garala saba karatūti karāla /  
      jahã tahã kāka ulūka baka mānasa sakr̥ta marāla // 281 //  
  
suni sasoca kaha debi sumitrā / bidhi gati baḷi biparīta bicitrā //  
jo sr̥ji pāla_i hara_i bahorī / bāla keli sama bidhi mati bhorī //  
kausalyā kaha dosu na kāhū / karama bibasa dukha sukha chati lāhū //  
kaṭhina karama gati jāna bidhātā / jo subha asubha sakala phala dātā //  
īsa rajāi sīsa sabahī keṃ / utapati thiti laya biṣahu amī keṃ //  
debi moha basa socia bādī / bidhi prapaṃcu asa acala anādī //  
bhūpati jiaba maraba ura ānī / socia sakhi lakhi nija hita hānī //  
sīya mātu kaha satya subānī / sukr̥tī avadhi avadhapati rānī //  
  
 do.  lakhanu rāma siya jāhũ bana bhala parināma na pocu /  
      gahabari hiyã kaha kausilā mohi bharata kara socu // 282 //  
  
īsa prasāda asīsa tumhārī / suta sutabadhū devasari bārī //  
rāma sapatha maiṃ kīnha na kāū / so kari kaha_ũ sakhī sati bhāū //  
bharata sīla guna binaya baḷāī / bhāyapa bhagati bharosa bhalāī //  
kahata sāradahu kara mati hīce / sāgara sīpa ki jāhiṃ ulīce //  
jāna_ũ sadā bharata kuladīpā / bāra bāra mohi kaheu mahīpā //  
kaseṃ kanaku mani pārikhi pāẽ / puruṣa parikhiahiṃ samayã subhāẽ /  
anucita āju kahaba asa morā / soka sanehã sayānapa thorā //  
suni surasari sama pāvani bānī / bhaīṃ saneha bikala saba rānī //  
 do.  kausalyā kaha dhīra dhari sunahu debi mithilesi /  
      ko bibekanidhi ballabhahi tumhahi saka_i upadesi // 283 //  
  
rāni rāya sana avasaru pāī / apanī bhā̃ti kahaba samujhāī //  
rakhiahiṃ lakhanu bharatu gabanahiṃ bana / jauṃ yaha mata mānai mahīpa mana //  
tau bhala jatanu karaba subicārī / moreṃ saucu bharata kara bhārī //  
gūḷha saneha bharata mana māhī / raheṃ nīka mohi lāgata nāhīṃ //  
lakhi subhāu suni sarala subānī / saba bha_i magana karuna rasa rānī //  
nabha prasūna jhari dhanya dhanya dhuni / sithila sanehã siddha jogī muni //  
sabu ranivāsu bithaki lakhi raheū / taba dhari dhīra sumitrā̃ kaheū //  
debi daṃḍa juga jāmini bītī / rāma mātu sunī uṭhī saprītī //  
  
 do.  begi pāu dhāria thalahi kaha sanehã satibhāya /  
      hamareṃ tau aba īsa gati ke mithilesa sahāya // 284 //  
  
lakhi saneha suni bacana binītā / janakapriyā gaha pāya punītā //  
debi ucita asi binaya tumhārī / dasaratha gharini rāma mahatārī //  
prabhu apane nīcahu ādarahīṃ / agini dhūma giri sira tinu dharahīṃ //  
sevaku rāu karama mana bānī / sadā sahāya mahesu bhavānī //  
ra_ure aṃga jogu jaga ko hai / dīpa sahāya ki dinakara sohai //  
rāmu jāi banu kari sura kājū / acala avadhapura karihahiṃ rājū //  
amara nāga nara rāma bāhubala / sukha basihahiṃ apaneṃ apane thala //  
yaha saba jāgabalika kahi rākhā / debi na hoi mudhā muni bhāṣā //  
  
 do.  asa kahi paga pari pema ati siya hita binaya sunāi //  
      siya sameta siyamātu taba calī suāyasu pāi // 285 //  
  
priya parijanahi milī baidehī / jo jehi jogu bhā̃ti tehi tehī //  
tāpasa beṣa jānakī dekhī / bhā sabu bikala biṣāda biseṣī //  
janaka rāma gura āyasu pāī / cale thalahi siya dekhī āī //  
līnhi lāi ura janaka jānakī / pāhuna pāvana pema prāna kī //  
ura umageu aṃbudhi anurāgū / bhaya_u bhūpa manu manahũ payāgū //  
siya saneha baṭu bāḷhata johā / tā para rāma pema sisu sohā //  
cirajīvī muni gyāna bikala janu / būḷata laheu bāla avalaṃbanu //  
moha magana mati nahiṃ bideha kī / mahimā siya raghubara saneha kī //  
  
 do.  siya pitu mātu saneha basa bikala na sakī sãbhāri /  
      dharanisutā̃ dhīraju dhareu sama_u sudharamu bicāri // 286 //  
  
tāpasa beṣa janaka siya dekhī / bhaya_u pemu paritoṣu biseṣī //  
putri pavitra kie kula doū / sujasa dhavala jagu kaha sabu koū //  
jiti surasari kīrati sari torī / gavanu kīnha bidhi aṃḍa karorī //  
gaṃga avani thala tīni baḷere / ehiṃ kie sādhu samāja ghanere //  
pitu kaha satya sanehã subānī / sīya sakuca mahũ manahũ samānī //  
puni pitu mātu līnha ura lāī / sikha āsiṣa hita dīnhi suhāī //  
kahati na sīya sakuci mana māhīṃ / ihā̃ basaba rajanīṃ bhala nāhīṃ //  
lakhi rukha rāni janāya_u rāū / hr̥dayã sarāhata sīlu subhāū //  
  
 do.  bāra bāra mili bheṃṭa siya bidā kīnha sanamāni /  
      kahī samaya sira bharata gati rāni subāni sayāni // 287 //  
  
suni bhūpāla bharata byavahārū / sona sugaṃdha sudhā sasi sārū //  
mūde sajala nayana pulake tana / sujasu sarāhana lage mudita mana //  
sāvadhāna sunu sumukhi sulocani / bharata kathā bhava baṃdha bimocani //  
dharama rājanaya brahmabicārū / ihā̃ jathāmati mora pracārū //  
so mati mori bharata mahimāhī / kahai kāha chali chuati na chā̃hī //  
bidhi ganapati ahipati siva sārada / kabi kobida budha buddhi bisārada //  
bharata carita kīrati karatūtī / dharama sīla guna bimala bibhūtī //  
samujhata sunata sukhada saba kāhū / suci surasari ruci nidara sudhāhū //  
  
 do.  niravadhi guna nirupama puruṣu bharatu bharata sama jāni /  
      kahia sumeru ki sera sama kabikula mati sakucāni // 288 //  
  
agama sabahi baranata barabaranī / jimi jalahīna mīna gamu dharanī //  
bharata amita mahimā sunu rānī / jānahiṃ rāmu na sakahiṃ bakhānī //  
barani saprema bharata anubhāū / tiya jiya kī ruci lakhi kaha rāū //  
bahurahiṃ lakhanu bharatu bana jāhīṃ / saba kara bhala saba ke mana māhīṃ //  
debi paraṃtu bharata raghubara kī / prīti pratīti jāi nahiṃ tarakī //  
bharatu avadhi saneha mamatā kī / jadyapi rāmu sīma samatā kī //  
paramāratha svāratha sukha sāre / bharata na sapanehũ manahũ nihāre //  
sādhana siddha rāma paga nehū // mohi lakhi parata bharata mata ehū //  
  
 do.  bhorehũ bharata na pelihahiṃ manasahũ rāma rajāi /  
      karia na socu saneha basa kaheu bhūpa bilakhāi // 289 //  
  
rāma bharata guna ganata saprītī / nisi daṃpatihi palaka sama bītī //  
rāja samāja prāta juga jāge / nhāi nhāi sura pūjana lāge //  
ge nahāi gura pahīṃ raghurāī / baṃdi carana bole rukha pāī //  
nātha bharatu purajana mahatārī / soka bikala banabāsa dukhārī //  
sahita samāja rāu mithilesū / bahuta divasa bhae sahata kalesū //  
ucita hoi soi kījia nāthā / hita sabahī kara raureṃ hāthā //  
asa kahi ati sakuce raghurāū / muni pulake lakhi sīlu subhāū //  
tumha binu rāma sakala sukha sājā / naraka sarisa duhu rāja samājā //  
  
 do.  prāna prāna ke jīva ke jiva sukha ke sukha rāma /  
      tumha taji tāta sohāta gr̥ha jinhahi tinhahiṃ bidhi bāma // 290 //  
  
so sukhu karamu dharamu jari jāū / jahã na rāma pada paṃkaja bhāū //  
jogu kujogu gyānu agyānū / jahã nahiṃ rāma pema paradhānū //  
tumha binu dukhī sukhī tumha tehīṃ / tumha jānahu jiya jo jehi kehīṃ //  
rāura āyasu sira sabahī keṃ / bidita kr̥pālahi gati saba nīkeṃ //  
āpu āśramahi dhāria pāū / bhaya_u saneha sithila munirāū //  
kari pranāma taba rāmu sidhāe / riṣi dhari dhīra janaka pahiṃ āe //  
rāma bacana guru nr̥pahi sunāe / sīla saneha subhāyã suhāe //  
mahārāja aba kījia soī / saba kara dharama sahita hita hoī /  
  
 do.  gyāna nidhāna sujāna suci dharama dhīra narapāla /  
      tumha binu asamaṃjasa samana ko samaratha ehi kāla // 291 //  
  
suni muni bacana janaka anurāge / lakhi gati gyānu birāgu birāge //  
sithila sanehã gunata mana māhīṃ / āe ihā̃ kīnha bhala nāhī //  
rāmahi rāyã kaheu bana jānā / kīnha āpu priya prema pravānā //  
hama aba bana teṃ banahi paṭhāī / pramudita phiraba bibeka baḷāī //  
tāpasa muni mahisura suni dekhī / bhae prema basa bikala biseṣī //  
sama_u samujhi dhari dhīraju rājā / cale bharata pahiṃ sahita samājā //  
bharata āi āgeṃ bha_i līnhe / avasara sarisa suāsana dīnhe //  
tāta bharata kaha terahuti rāū / tumhahi bidita raghubīra subhāū //  
  
 do.  rāma satyabrata dharama rata saba kara sīlu sanehu //  
      saṃkaṭa sahata sakoca basa kahia jo āyasu dehu // 292 //  
  
suni tana pulaki nayana bhari bārī / bole bharatu dhīra dhari bhārī //  
prabhu priya pūjya pitā sama āpū / kulaguru sama hita māya na bāpū //  
kausikādi muni saciva samājū / gyāna aṃbunidhi āpunu ājū //  
sisu sevaka āyasu anugāmī / jāni mohi sikha deia svāmī //  
ehiṃ samāja thala būjhaba rāura / mauna malina maiṃ bolaba bāura //  
choṭe badana kaha_ũ baḷi bātā / chamaba tāta lakhi bāma bidhātā //  
āgama nigama prasiddha purānā / sevādharamu kaṭhina jagu jānā //  
svāmi dharama svārathahi birodhū / bairu aṃdha premahi na prabodhū //  
  
 do.  rākhi rāma rukha dharamu bratu parādhīna mohi jāni /  
      saba keṃ saṃmata sarba hita karia pemu pahicāni // 293 //  
  
bharata bacana suni dekhi subhāū / sahita samāja sarāhata rāū //  
sugama agama mr̥du maṃju kaṭhore / arathu amita ati ākhara thore //  
jyau mukha mukura mukuru nija pānī / gahi na jāi asa adabhuta bānī //  
bhūpa bharata muni sahita samājū / ge jahã bibudha kumuda dvijarājū //  
suni sudhi soca bikala saba logā / manahũ mīnagana nava jala jogā //  
devã prathama kulagura gati dekhī / nirakhi bideha saneha biseṣī //  
rāma bhagatimaya bharatu nihāre / sura svārathī hahari hiyã hāre //  
saba kou rāma pemamaya pekhā / bha_u alekha soca basa lekhā //  
  
 do.  rāmu saneha sakoca basa kaha sasoca surarāja /  
      racahu prapaṃcahi paṃca mili nāhiṃ ta bhaya_u akāju // 294 //  
  
suranha sumiri sāradā sarāhī / debi deva saranāgata pāhī //  
pheri bharata mati kari nija māyā / pālu bibudha kula kari chala chāyā //  
bibudha binaya suni debi sayānī / bolī sura svāratha jaḷa jānī //  
mo sana kahahu bharata mati pherū / locana sahasa na sūjha sumerū //  
bidhi hari hara māyā baḷi bhārī / sou na bharata mati saka_i nihārī //  
so mati mohi kahata karu bhorī / caṃdini kara ki caṃḍakara corī //  
bharata hr̥dayã siya rāma nivāsū / tahã ki timira jahã tarani prakāsū //  
asa kahi sārada ga_i bidhi lokā / bibudha bikala nisi mānahũ kokā //  
  
 do.  sura svārathī malīna mana kīnha kumaṃtra kuṭhāṭu //  
      raci prapaṃca māyā prabala bhaya bhrama arati ucāṭu // 295 //  
  
kari kucāli socata surarājū / bharata hātha sabu kāju akājū //  
gae janaku raghunātha samīpā / sanamāne saba rabikula dīpā //  
samaya samāja dharama abirodhā / bole taba raghubaṃsa purodhā //  
janaka bharata saṃbādu sunāī / bharata kahāuti kahī suhāī //  
tāta rāma jasa āyasu dehū / so sabu karai mora mata ehū //  
suni raghunātha jori juga pānī / bole satya sarala mr̥du bānī //  
bidyamāna āpuni mithilesū / mora kahaba saba bhā̃ti bhadesū //  
rāura rāya rajāyasu hoī / rāuri sapatha sahī sira soī //  
  
 do.  rāma sapatha suni muni janaku sakuce sabhā sameta /  
      sakala bilokata bharata mukhu bana_i na utaru deta // 296 //  
  
sabhā sakuca basa bharata nihārī / rāmabaṃdhu dhari dhīraju bhārī //  
kusama_u dekhi sanehu sãbhārā / baḷhata biṃdhi jimi ghaṭaja nivārā //  
soka kanakalocana mati chonī / harī bimala guna gana jagajonī //  
bharata bibeka barāhã bisālā / anāyāsa udharī tehi kālā //  
kari pranāmu saba kahã kara jore / rāmu rāu gura sādhu nihore //  
chamaba āju ati anucita morā / kaha_ũ badana mr̥du bacana kaṭhorā //  
hiyã sumirī sāradā suhāī / mānasa teṃ mukha paṃkaja āī //  
bimala bibeka dharama naya sālī / bharata bhāratī maṃju marālī //  
  
 do.  nirakhi bibeka bilocananhi sithila sanehã samāju /  
      kari pranāmu bole bharatu sumiri sīya raghurāju // 297 //  
  
prabhu pitu mātu suhrada gura svāmī / pūjya parama hita ataṃrajāmī //  
sarala susāhibu sīla nidhānū / pranatapāla sarbagya sujānū //  
samaratha saranāgata hitakārī / gunagāhaku avaguna agha hārī //  
svāmi gosā̃ihi sarisa gosāī / mohi samāna maiṃ sāĩ dohāī //  
prabhu pitu bacana moha basa pelī / āya_ũ ihā̃ samāju sakelī //  
jaga bhala poca ū̃ca aru nīcū / amia amarapada māhuru mīcū //  
rāma rajāi meṭa mana māhīṃ / dekhā sunā katahũ kou nāhīṃ //  
so maiṃ saba bidhi kīnhi ḍhiṭhāī / prabhu mānī saneha sevakāī //  
  
 do.  kr̥pā̃ bhalāī āpanī nātha kīnha bhala mora /  
      dūṣana bhe bhūṣana sarisa sujasu cāru cahu ora // 298 //  
  
rāuri rīti subāni baḷāī / jagata bidita nigamāgama gāī //  
kūra kuṭila khala kumati kalaṃkī / nīca nisīla nirīsa nisaṃkī //  
teu suni sarana sāmuheṃ āe / sakr̥ta pranāmu kiheṃ apanāe //  
dekhi doṣa kabahũ na ura āne / suni guna sādhu samāja bakhāne //  
ko sāhiba sevakahi nevājī / āpu samāja sāja saba sājī //  
nija karatūti na samujhia sapaneṃ / sevaka sakuca socu ura apaneṃ //  
so gosāĩ nahi dūsara kopī / bhujā uṭhāi kaha_ũ pana ropī //  
pasu nācata suka pāṭha prabīnā / guna gati naṭa pāṭhaka ādhīnā //  
  
 do.  yoṃ sudhāri sanamāni jana kie sādhu siramora /  
      ko kr̥pāla binu pālihai biridāvali barajora // 299 //  
  
soka sanehã ki bāla subhāẽ / āya_ũ lāi rajāyasu bāẽ //  
tabahũ kr̥pāla heri nija orā / sabahi bhā̃ti bhala māneu morā //  
dekheũ pāya sumaṃgala mūlā / jāneũ svāmi sahaja anukūlā //  
baḷeṃ samāja bilokeũ bhāgū / baḷīṃ cūka sāhiba anurāgū //  
kr̥pā anugraha aṃgu aghāī / kīnhi kr̥pānidhi saba adhikāī //  
rākhā mora dulāra gosāīṃ / apaneṃ sīla subhāyã bhalāīṃ //  
nātha nipaṭa maiṃ kīnhi ḍhiṭhāī / svāmi samāja sakoca bihāī //  
abinaya binaya jathāruci bānī / chamihi deu ati ārati jānī //  
  
 do.  suhrada sujāna susāhibahi bahuta kahaba baḷi khori /  
      āyasu deia deva aba saba_i sudhārī mori // 300 //  
  
prabhu pada paduma parāga dohāī / satya sukr̥ta sukha sīvã suhāī //  
so kari kaha_ũ hie apane kī / ruci jāgata sovata sapane kī //  
sahaja sanehã svāmi sevakāī / svāratha chala phala cāri bihāī //  
agyā sama na susāhiba sevā / so prasādu jana pāvai devā //  
asa kahi prema bibasa bhae bhārī / pulaka sarīra bilocana bārī //  
prabhu pada kamala gahe akulāī / sama_u sanehu na so kahi jāī //  
kr̥pāsiṃdhu sanamāni subānī / baiṭhāe samīpa gahi pānī //  
bharata binaya suni dekhi subhāū / sithila sanehã sabhā raghurāū //  
  
 chaṃ.  raghurāu sithila sanehã sādhu samāja muni mithilā dhanī /  
      mana mahũ sarāhata bharata bhāyapa bhagati kī mahimā ghanī //  
      bharatahi prasaṃsata bibudha baraṣata sumana mānasa malina se /  
      tulasī bikala saba loga suni sakuce nisāgama nalina se //  
  
 so.  dekhi dukhārī dīna duhu samāja nara nāri saba /  
      maghavā mahā malīna mue māri maṃgala cahata // 301 //  
  
kapaṭa kucāli sīvã surarājū / para akāja priya āpana kājū //  
kāka samāna pākaripu rītī / chalī malīna katahũ na pratītī //  
prathama kumata kari kapaṭu sãkelā / so ucāṭu saba keṃ sira melā //  
suramāyā̃ saba loga bimohe / rāma prema atisaya na bichohe //  
bhaya ucāṭa basa mana thira nāhīṃ / chana bana ruci chana sadana sohāhīṃ //  
dubidha manogati prajā dukhārī / sarita siṃdhu saṃgama janu bārī //  
ducita katahũ paritoṣu na lahahīṃ / eka eka sana maramu na kahahīṃ //  
lakhi hiyã hãsi kaha kr̥pānidhānū / sarisa svāna maghavāna jubānū //  
  
 do.  bharatu janaku munijana saciva sādhu saceta bihāi /  
      lāgi devamāyā sabahi jathājogu janu pāi // 302 //  
  
kr̥pāsiṃdhu lakhi loga dukhāre / nija sanehã surapati chala bhāre //  
sabhā rāu gura mahisura maṃtrī / bharata bhagati saba kai mati jaṃtrī //  
rāmahi citavata citra likhe se / sakucata bolata bacana sikhe se //  
bharata prīti nati binaya baḷāī / sunata sukhada baranata kaṭhināī //  
jāsu biloki bhagati lavalesū / prema magana munigana mithilesū //  
mahimā tāsu kahai kimi tulasī / bhagati subhāyã sumati hiyã hulasī //  
āpu choṭi mahimā baḷi jānī / kabikula kāni māni sakucānī //  
kahi na sakati guna ruci adhikāī / mati gati bāla bacana kī nāī //  
  
 do.  bharata bimala jasu bimala bidhu sumati cakorakumāri /  
      udita bimala jana hr̥daya nabha ekaṭaka rahī nihāri // 303 //  
  
bharata subhāu na sugama nigamahū̃ / laghu mati cāpalatā kabi chamahū̃ //  
kahata sunata sati bhāu bharata ko / sīya rāma pada hoi na rata ko //  
sumirata bharatahi premu rāma ko / jehi na sulabha tehi sarisa bāma ko //  
dekhi dayāla dasā sabahī kī / rāma sujāna jāni jana jī kī //  
dharama dhurīna dhīra naya nāgara / satya saneha sīla sukha sāgara //  
desu kāla lakhi sama_u samājū / nīti prīti pālaka raghurājū //  
bole bacana bāni sarabasu se / hita parināma sunata sasi rasu se //  
tāta bharata tumha dharama dhurīnā / loka beda bida prema prabīnā //  
  
 do.  karama bacana mānasa bimala tumha samāna tumha tāta /  
      gura samāja laghu baṃdhu guna kusamayã kimi kahi jāta // 304 //  
  
jānahu tāta tarani kula rītī / satyasaṃdha pitu kīrati prītī //  
sama_u samāju lāja gurujana kī / udāsīna hita anahita mana kī //  
tumhahi bidita sabahī kara karamū / āpana mora parama hita dharamū //  
mohi saba bhā̃ti bharosa tumhārā / tadapi kaha_ũ avasara anusārā //  
tāta tāta binu bāta hamārī / kevala gurukula kr̥pā̃ sãbhārī //  
nataru prajā parijana parivārū / hamahi sahita sabu hota khuārū //  
jauṃ binu avasara athavã dinesū / jaga kehi kahahu na hoi kalesū //  
tasa utapātu tāta bidhi kīnhā / muni mithilesa rākhi sabu līnhā //  
  
 do.  rāja kāja saba lāja pati dharama dharani dhana dhāma /  
      gura prabhāu pālihi sabahi bhala hoihi parināma // 305 //  
  
sahita samāja tumhāra hamārā / ghara bana gura prasāda rakhavārā //  
mātu pitā gura svāmi nidesū / sakala dharama dharanīdhara sesū //  
so tumha karahu karāvahu mohū / tāta taranikula pālaka hohū //  
sādhaka eka sakala sidhi denī / kīrati sugati bhūtimaya benī //  
so bicāri sahi saṃkaṭu bhārī / karahu prajā parivāru sukhārī //  
bā̃ṭī bipati sabahiṃ mohi bhāī / tumhahi avadhi bhari baḷi kaṭhināī //  
jāni tumhahi mr̥du kaha_ũ kaṭhorā / kusamayã tāta na anucita morā //  
hohiṃ kuṭhāyã subaṃdhu suhāe / oḷiahiṃ hātha asanihu ke ghāe //  
  
 do.  sevaka kara pada nayana se mukha so sāhibu hoi /  
      tulasī prīti ki rīti suni sukabi sarāhahiṃ soi // 306 //  
  
sabhā sakala suni raghubara bānī / prema payodhi amia janu sānī //  
sithila samāja saneha samādhī / dekhi dasā cupa sārada sādhī //  
bharatahi bhaya_u parama saṃtoṣū / sanamukha svāmi bimukha dukha doṣū //  
mukha prasanna mana miṭā biṣādū / bhā janu gū̃gehi girā prasādū //  
kīnha saprema pranāmu bahorī / bole pāni paṃkaruha jorī //  
nātha bhaya_u sukhu sātha gae ko / laheũ lāhu jaga janamu bhae ko //  
aba kr̥pāla jasa āyasu hoī / karauṃ sīsa dhari sādara soī //  
so avalaṃba deva mohi deī / avadhi pāru pāvauṃ jehi seī //  
  
 do.  deva deva abhiṣeka hita gura anusāsanu pāi /  
      āneũ saba tīratha salilu tehi kahã kāha rajāi // 307 //  
  
eku manorathu baḷa mana māhīṃ / sabhayã sakoca jāta kahi nāhīṃ //  
kahahu tāta prabhu āyasu pāī / bole bāni saneha suhāī //  
citrakūṭa suci thala tīratha bana / khaga mr̥ga sara sari nirjhara girigana //  
prabhu pada aṃkita avani biseṣī / āyasu hoi ta āvauṃ dekhī //  
avasi atri āyasu sira dharahū / tāta bigatabhaya kānana carahū //  
muni prasāda banu maṃgala dātā / pāvana parama suhāvana bhrātā //  
riṣināyaku jahã āyasu dehīṃ / rākhehu tīratha jalu thala tehīṃ //  
suni prabhu bacana bharata sukha pāvā / muni pada kamala mudita siru nāvā //  
  
 do.  bharata rāma saṃbādu suni sakala sumaṃgala mūla /  
      sura svārathī sarāhi kula baraṣata surataru phūla // 308 //  
  
dhanya bharata jaya rāma gosāīṃ / kahata deva haraṣata bariāī /  
muni mithilesa sabhā̃ saba kāhū / bharata bacana suni bhaya_u uchāhū //  
bharata rāma guna grāma sanehū / pulaki prasaṃsata rāu bidehū //  
sevaka svāmi subhāu suhāvana / nemu pemu ati pāvana pāvana //  
mati anusāra sarāhana lāge / saciva sabhāsada saba anurāge //  
suni suni rāma bharata saṃbādū / duhu samāja hiyã haraṣu biṣādū //  
rāma mātu dukhu sukhu sama jānī / kahi guna rāma prabodhīṃ rānī //  
eka kahahiṃ raghubīra baḷāī / eka sarāhata bharata bhalāī //  
  
 do.  atri kaheu taba bharata sana saila samīpa sukūpa /  
      rākhia tīratha toya tahã pāvana amia anūpa // 309 //  
  
bharata atri anusāsana pāī / jala bhājana saba die calāī //  
sānuja āpu atri muni sādhū / sahita gae jahã kūpa agādhū //  
pāvana pātha punyathala rākhā / pramudita prema atri asa bhāṣā //  
tāta anādi siddha thala ehū / lopeu kāla bidita nahiṃ kehū //  
taba sevakanha sarasa thalu dekhā / kinha sujala hita kūpa biseṣā //  
bidhi basa bhaya_u bisva upakārū / sugama agama ati dharama bicārū //  
bharatakūpa aba kahihahiṃ logā / ati pāvana tīratha jala jogā //  
prema sanema nimajjata prānī / hoihahiṃ bimala karama mana bānī //  
  
 do.  kahata kūpa mahimā sakala gae jahā̃ raghurāu /  
      atri sunāya_u raghubarahi tīratha punya prabhāu // 310 //  
  
kahata dharama itihāsa saprītī / bhaya_u bhoru nisi so sukha bītī //  
nitya nibāhi bharata dou bhāī / rāma atri gura āyasu pāī //  
sahita samāja sāja saba sādeṃ / cale rāma bana aṭana payādeṃ //  
komala carana calata binu panahīṃ / bha_i mr̥du bhūmi sakuci mana manahīṃ //  
kusa kaṃṭaka kā̃karīṃ kurāīṃ / kaṭuka kaṭhora kubastu durāīṃ //  
mahi maṃjula mr̥du māraga kīnhe / bahata samīra tribidha sukha līnhe //  
sumana baraṣi sura ghana kari chāhīṃ / biṭapa phūli phali tr̥na mr̥dutāhīṃ //  
mr̥ga biloki khaga boli subānī / sevahiṃ sakala rāma priya jānī //  
  
 do.  sulabha siddhi saba prākr̥tahu rāma kahata jamuhāta /  
      rāma prāna priya bharata kahũ yaha na hoi baḷi bāta // 311 //  
  
ehi bidhi bharatu phirata bana māhīṃ / nemu premu lakhi muni sakucāhīṃ //  
punya jalāśraya bhūmi bibhāgā / khaga mr̥ga taru tr̥na giri bana bāgā //  
cāru bicitra pabitra biseṣī / būjhata bharatu dibya saba dekhī //  
suni mana mudita kahata riṣirāū / hetu nāma guna punya prabhāū //  
katahũ nimajjana katahũ pranāmā / katahũ bilokata mana abhirāmā //  
katahũ baiṭhi muni āyasu pāī / sumirata sīya sahita dou bhāī //  
dekhi subhāu sanehu susevā / dehiṃ asīsa mudita banadevā //  
phirahiṃ gaẽ dinu pahara aḷhāī / prabhu pada kamala bilokahiṃ āī //  
  
 do.  dekhe thala tīratha sakala bharata pā̃ca dina mājha /  
      kahata sunata hari hara sujasu gaya_u divasu bha_i sā̃jha // 312 //  
  
bhora nhāi sabu jurā samājū / bharata bhūmisura terahuti rājū //  
bhala dina āju jāni mana māhīṃ / rāmu kr̥pāla kahata sakucāhīṃ //  
gura nr̥pa bharata sabhā avalokī / sakuci rāma phiri avani bilokī //  
sīla sarāhi sabhā saba socī / kahũ na rāma sama svāmi sãkocī //  
bharata sujāna rāma rukha dekhī / uṭhi saprema dhari dhīra biseṣī //  
kari daṃḍavata kahata kara jorī / rākhīṃ nātha sakala ruci morī //  
mohi lagi saheu sabahiṃ saṃtāpū / bahuta bhā̃ti dukhu pāvā āpū //  
aba gosāĩ mohi deu rajāī / sevauṃ avadha avadhi bhari jāī //  
  
 do.  jehiṃ upāya puni pāya janu dekhai dīnadayāla /  
      so sikha deia avadhi lagi kosalapāla kr̥pāla // 313 //  
  
purajana parijana prajā gosāī / saba suci sarasa sanehã sagāī //  
rāura badi bhala bhava dukha dāhū / prabhu binu bādi parama pada lāhū //  
svāmi sujānu jāni saba hī kī / ruci lālasā rahani jana jī kī //  
pranatapālu pālihi saba kāhū / deu duhū disi ora nibāhū //  
asa mohi saba bidhi bhūri bharoso / kiẽ bicāru na socu kharo so //  
ārati mora nātha kara chohū / duhũ mili kīnha ḍhīṭhu haṭhi mohū //  
yaha baḷa doṣu dūri kari svāmī / taji sakoca sikha_ia anugāmī //  
bharata binaya suni sabahiṃ prasaṃsī / khīra nīra bibarana gati haṃsī //  
  
 do.  dīnabaṃdhu suni baṃdhu ke bacana dīna chalahīna /  
      desa kāla avasara sarisa bole rāmu prabīna // 314 //  
  
tāta tumhāri mori parijana kī / ciṃtā gurahi nr̥pahi ghara bana kī //  
māthe para gura muni mithilesū / hamahi tumhahi sapanehũ na kalesū //  
mora tumhāra parama puruṣārathu / svārathu sujasu dharamu paramārathu //  
pitu āyasu pālihiṃ duhu bhāī / loka beda bhala bhūpa bhalāī //  
gura pitu mātu svāmi sikha pāleṃ / calehũ kumaga paga parahiṃ na khāleṃ //  
asa bicāri saba soca bihāī / pālahu avadha avadhi bhari jāī //  
desu kosu parijana parivārū / gura pada rajahiṃ lāga charubhārū //  
tumha muni mātu saciva sikha mānī / pālehu puhumi prajā rajadhānī //  
  
 do.  mukhiā mukhu so cāhiai khāna pāna kahũ eka /  
      pāla_i poṣa_i sakala ãga tulasī sahita bibeka // 315 //  
  
rājadharama sarabasu etanoī / jimi mana māhã manoratha goī //  
baṃdhu prabodhu kīnha bahu bhā̃tī / binu adhāra mana toṣu na sā̃tī //  
bharata sīla gura saciva samājū / sakuca saneha bibasa raghurājū //  
prabhu kari kr̥pā pā̃varīṃ dīnhīṃ / sādara bharata sīsa dhari līnhīṃ //  
caranapīṭha karunānidhāna ke / janu juga jāmika prajā prāna ke //  
saṃpuṭa bharata saneha ratana ke / ākhara juga juna jīva jatana ke //  
kula kapāṭa kara kusala karama ke / bimala nayana sevā sudharama ke //  
bharata mudita avalaṃba lahe teṃ / asa sukha jasa siya rāmu rahe teṃ //  
  
 do.  māgeu bidā pranāmu kari rāma lie ura lāi /  
      loga ucāṭe amarapati kuṭila kuavasaru pāi // 316 //  
  
so kucāli saba kahã bha_i nīkī / avadhi āsa sama jīvani jī kī //  
nataru lakhana siya sama biyogā / hahari marata saba loga kurogā //  
rāmakr̥pā̃ avareba sudhārī / bibudha dhāri bha_i gunada gohārī //  
bheṃṭata bhuja bhari bhāi bharata so / rāma prema rasu kahi na parata so //  
tana mana bacana umaga anurāgā / dhīra dhuraṃdhara dhīraju tyāgā //  
bārija locana mocata bārī / dekhi dasā sura sabhā dukhārī //  
munigana gura dhura dhīra janaka se / gyāna anala mana kaseṃ kanaka se //  
je biraṃci niralepa upāe / paduma patra jimi jaga jala jāe //  
  
 do.  teu biloki raghubara bharata prīti anūpa apāra /  
      bhae magana mana tana bacana sahita birāga bicāra // 317 //  
  
jahā̃ janaka gura mati bhorī / prākr̥ta prīti kahata baḷi khorī //  
baranata raghubara bharata biyogū / suni kaṭhora kabi jānihi logū //  
so sakoca rasu akatha subānī / sama_u sanehu sumiri sakucānī //  
bheṃṭi bharata raghubara samujhāe / puni ripudavanu haraṣi hiyã lāe //  
sevaka saciva bharata rukha pāī / nija nija kāja lage saba jāī //  
suni dāruna dukhu duhū̃ samājā / lage calana ke sājana sājā //  
prabhu pada paduma baṃdi dou bhāī / cale sīsa dhari rāma rajāī //  
muni tāpasa banadeva nihorī / saba sanamāni bahori bahorī //  
  
 do.  lakhanahi bheṃṭi pranāmu kari sira dhari siya pada dhūri /  
      cale saprema asīsa suni sakala sumaṃgala mūri // 318 //  
  
sānuja rāma nr̥pahi sira nāī / kīnhi bahuta bidhi binaya baḷāī //  
deva dayā basa baḷa dukhu pāya_u / sahita samāja kānanahiṃ āya_u //  
pura pagu dhāria dei asīsā / kīnha dhīra dhari gavanu mahīsā //  
muni mahideva sādhu sanamāne / bidā kie hari hara sama jāne //  
sāsu samīpa gae dou bhāī / phire baṃdi paga āsiṣa pāī //  
kausika bāmadeva jābālī / purajana parijana saciva sucālī //  
jathā jogu kari binaya pranāmā / bidā kie saba sānuja rāmā //  
nāri puruṣa laghu madhya baḷere / saba sanamāni kr̥pānidhi phere //  
  
 do.  bharata mātu pada baṃdi prabhu suci sanehã mili bheṃṭi /  
      bidā kīnha saji pālakī sakuca soca saba meṭi // 319 //  
  
parijana mātu pitahi mili sītā / phirī prānapriya prema punītā //  
kari pranāmu bheṃṭī saba sāsū / prīti kahata kabi hiyã na hulāsū //  
suni sikha abhimata āsiṣa pāī / rahī sīya duhu prīti samāī //  
raghupati paṭu pālakīṃ magāīṃ / kari prabodhu saba mātu caḷhāī //  
bāra bāra hili mili duhu bhāī / sama sanehã jananī pahũcāī //  
sāji bāji gaja bāhana nānā / bharata bhūpa dala kīnha payānā //  
hr̥dayã rāmu siya lakhana sametā / cale jāhiṃ saba loga acetā //  
basaha bāji gaja pasu hiyã hāreṃ / cale jāhiṃ parabasa mana māreṃ //  
  
 do.  gura guratiya pada baṃdi prabhu sītā lakhana sameta /  
      phire haraṣa bisamaya sahita āe parana niketa // 320 //  
  
bidā kīnha sanamāni niṣādū / caleu hr̥dayã baḷa biraha biṣādū //  
kola kirāta bhilla banacārī / phere phire johāri johārī //  
prabhu siya lakhana baiṭhi baṭa chāhīṃ / priya parijana biyoga bilakhāhīṃ //  
bharata saneha subhāu subānī / priyā anuja sana kahata bakhānī //  
prīti pratīti bacana mana karanī / śrīmukha rāma prema basa baranī //  
tehi avasara khaga mr̥ga jala mīnā / citrakūṭa cara acara malīnā //  
bibudha biloki dasā raghubara kī / baraṣi sumana kahi gati ghara ghara kī //  
prabhu pranāmu kari dīnha bharoso / cale mudita mana ḍara na kharo so //  
  
 do.  sānuja sīya sameta prabhu rājata parana kuṭīra /  
      bhagati gyānu bairāgya janu sohata dhareṃ sarīra // 321 //  
  
muni mahisura gura bharata bhuālū / rāma birahã sabu sāju bihālū //  
prabhu guna grāma ganata mana māhīṃ / saba cupacāpa cale maga jāhīṃ //  
jamunā utari pāra sabu bhayaū / so bāsaru binu bhojana gayaū //  
utari devasari dūsara bāsū / rāmasakhā̃ saba kīnha supāsū //  
saī utari gomatīṃ nahāe / cautheṃ divasa avadhapura āe /  
janaku rahe pura bāsara cārī / rāja kāja saba sāja sãbhārī //  
sauṃpi saciva gura bharatahi rājū / terahuti cale sāji sabu sājū //  
nagara nāri nara gura sikha mānī / base sukhena rāma rajadhānī //  
  
 do.  rāma darasa lagi loga saba karata nema upabāsa /  
      taji taji bhūṣana bhoga sukha jiata avadhi kīṃ āsa // 322 //  
  
saciva susevaka bharata prabodhe / nija nija kāja pāi pāi sikha odhe //  
puni sikha dīnha boli laghu bhāī / sauṃpī sakala mātu sevakāī //  
bhūsura boli bharata kara jore / kari pranāma baya binaya nihore //  
ū̃ca nīca kāraju bhala pocū / āyasu deba na karaba sãkocū //  
parijana purajana prajā bolāe / samādhānu kari subasa basāe //  
sānuja ge gura gehã bahorī / kari daṃḍavata kahata kara jorī //  
āyasu hoi ta rahauṃ sanemā / bole muni tana pulaki sapemā //  
samujhava kahaba karaba tumha joī / dharama sāru jaga hoihi soī //  
  
 do.  suni sikha pāi asīsa baḷi ganaka boli dinu sādhi /  
      siṃghāsana prabhu pādukā baiṭhāre nirupādhi // 323 //  
  
rāma mātu gura pada siru nāī / prabhu pada pīṭha rajāyasu pāī //  
naṃdigāvã kari parana kuṭīrā / kīnha nivāsu dharama dhura dhīrā //  
jaṭājūṭa sira munipaṭa dhārī / mahi khani kusa sā̃tharī sãvārī //  
asana basana bāsana brata nemā / karata kaṭhina riṣidharama sapremā //  
bhūṣana basana bhoga sukha bhūrī / mana tana bacana taje tina tūrī //  
avadha rāju sura rāju sihāī / dasaratha dhanu suni dhanadu lajāī //  
tehiṃ pura basata bharata binu rāgā / caṃcarīka jimi caṃpaka bāgā //  
ramā bilāsu rāma anurāgī / tajata bamana jimi jana baḷabhāgī //  
  
 do.  rāma pema bhājana bharatu baḷe na ehiṃ karatūti /  
      cātaka haṃsa sarāhiata ṭeṃka bibeka bibhūti // 324 //  
  
deha dinahũ dina dūbari hoī / ghaṭa_i teju balu mukhachabi soī //  
nita nava rāma prema panu pīnā / baḷhata dharama dalu manu na malīnā //  
jimi jalu nighaṭata sarada prakāse / bilasata betasa banaja bikāse //  
sama dama saṃjama niyama upāsā / nakhata bharata hiya bimala akāsā //  
dhruva bisvāsa avadhi rākā sī / svāmi surati surabīthi bikāsī //  
rāma pema bidhu acala adoṣā / sahita samāja soha nita cokhā //  
bharata rahani samujhani karatūtī / bhagati birati guna bimala bibhūtī //  
baranata sakala sukaci sakucāhīṃ / sesa ganesa girā gamu nāhīṃ //  
  
 do.  nita pūjata prabhu pā̃varī prīti na hr̥dayã samāti //  
      māgi māgi āyasu karata rāja kāja bahu bhā̃ti // 325 //  
  
pulaka gāta hiyã siya raghubīrū / jīha nāmu japa locana nīrū //  
lakhana rāma siya kānana basahīṃ / bharatu bhavana basi tapa tanu kasahīṃ //  
dou disi samujhi kahata sabu logū / saba bidhi bharata sarāhana jogū //  
suni brata nema sādhu sakucāhīṃ / dekhi dasā munirāja lajāhīṃ //  
parama punīta bharata ācaranū / madhura maṃju muda maṃgala karanū //  
harana kaṭhina kali kaluṣa kalesū / mahāmoha nisi dalana dinesū //  
pāpa puṃja kuṃjara mr̥garājū / samana sakala saṃtāpa samājū /  
jana raṃjana bhaṃjana bhava bhārū / rāma saneha sudhākara sārū //  
  
 chaṃ.  siya rāma prema piyūṣa pūrana hota janamu na bharata ko /  
      muni mana agama jama niyama sama dama biṣama brata ācarata ko //  
      dukha dāha dārida daṃbha dūṣana sujasa misa apaharata ko /  
      kalikāla tulasī se saṭhanhi haṭhi rāma sanamukha karata ko //  
  
 so.  bharata carita kari nemu tulasī jo sādara sunahiṃ /  
      sīya rāma pada pemu avasi hoi bhava rasa birati // 326 //  
  
          māsapārāyaṇa, ikkīsavā̃ viśrāma  
       iti śrīmadrāmacaritamānase sakalakalikaluṣavidhvaṃsane  
          dvitīyaḥ sopānaḥ samāptaḥ /  
           \-\-\-\-\-\-\-\-\-\-\-\-  
          (ayodhyākāṇḍa samāpta)  
  
  
  
  


## पाठः
