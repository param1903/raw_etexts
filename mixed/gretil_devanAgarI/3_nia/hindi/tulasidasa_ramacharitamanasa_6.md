+++
title = "Tulasidasa: Ramacaritamanasa 6"

+++


## Intro
  
  
  
  
Tulasidasa: Ramacaritamanasa 6  
  
  
  
  
Tulasidasa [Tulsidas]: Ramacaritamanasa [Ram Carit Manas]  
Sopana 6: Lankakanda  
  
Input "by a group of volunteers at Ratlam" /  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
  
set to UTF-8.)  
  
description: multibyte sequence:  
long a   ā     
long A   Ā     
long i   ī     
long I   Ī     
long u   ū     
long U   Ū     
vocalic r   ṛ    
vocalic R   Ṛ    
long vocalic r   ṝ    
vocalic l   ḷ    
long vocalic l   ḹ    
velar n   ṅ    
velar N   Ṅ    
palatal n   ñ     
palatal N   Ñ     
retroflex t   ṭ    
retroflex T   Ṭ    
retroflex d   ḍ    
retroflex D   Ḍ    
retroflex n   ṇ    
retroflex N   Ṇ    
palatal s   ś     
palatal S   Ś     
retroflex s   ṣ    
retroflex S   Ṣ    
anusvara   ṃ    
anunasika   m̐    
visarga   ḥ    
long e   ē     
long o   ō     
l underbar   ḻ    
r underbar   ṟ    
n underbar   ṉ    
k underbar   ḵ    
t underbar   ṯ    
nasalized a   ã     
nasalized long a   ā̃   
a breve   ă     
nasalized i   ĩ     
i dieresis   ï     
nasalized long i   ī̃   
nasalized u   ũ     
u dieresis   ü     
nasalized long u   ū̃   
nasalized e   ẽ    
e breve   ĕ    
nasalized o   õ     
o breve   ŏ     
intervocalic y   ẏ   
voiceless fricative   k‍h̲   
   (in Nagari: kh underdot)  
flapped r   ṛ     
  
Unless indicated otherwise, accents have been dropped in order  
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
  
  
  
  
  
          śrī gaṇeśāya namaḥ  
        śrī jānakīvallabho vijayate  
         śrī rāmacaritamānasa  
          ṣaṣṭha sopāna  
          (laṃkākāṇḍa)  
           śloka  
      rāmaṃ kāmārisevyaṃ bhavabhayaharaṇaṃ kālamattebhasiṃhaṃ  
      yogīndraṃ jñānagamyaṃ guṇanidhimajitaṃ nirguṇaṃ nirvikāram /  
      māyātītaṃ sureśaṃ khalavadhanirataṃ brahmavr̥ndaikadevaṃ  
      vande kandāvadātaṃ sarasijanayanaṃ devamurvīśarūpam // 1 //  
  
      śaṃkhendvābhamatīvasundaratanuṃ śārdūlacarmāmbaraṃ  
      kālavyālakarālabhūṣaṇadharaṃ gaṃgāśaśāṃkapriyam /  
      kāśīśaṃ kalikalmaṣaughaśamanaṃ kalyāṇakalpadrumaṃ  
      naumīḍyaṃ girijāpatiṃ guṇanidhiṃ kandarpahaṃ śaṅkaram // 2 //  
  
      yo dadāti satāṃ śambhuḥ kaivalyamapi durlabham /  
      khalānāṃ daṇḍakr̥dyo 'sau śaṅkaraḥ śaṃ tanotu me // 3 //  
  
  
 do.  lava nimeṣa paramānu juga baraṣa kalapa sara caṃḍa /  
      bhajasi na mana tehi rāma ko kālu jāsu kodaṃḍa //  
  
 so.  siṃdhu bacana suni rāma saciva boli prabhu asa kaheu /  
      aba bilaṃbu kehi kāma karahu setu utarai kaṭaku //  
      sunahu bhānukula ketu jāmavaṃta kara jori kaha /  
      nātha nāma tava setu nara caḷhi bhava sāgara tarihiṃ //  
yaha laghu jaladhi tarata kati bārā / asa suni puni kaha pavanakumārā //  
prabhu pratāpa baḷavānala bhārī / soṣeu prathama payonidhi bārī //  
taba ripu nārī rudana jala dhārā / bhareu bahori bhaya_u tehiṃ khārā //  
suni ati ukuti pavanasuta kerī / haraṣe kapi raghupati tana herī //  
jāmavaṃta bole dou bhāī / nala nīlahi saba kathā sunāī //  
rāma pratāpa sumiri mana māhīṃ / karahu setu prayāsa kachu nāhīṃ //  
boli lie kapi nikara bahorī / sakala sunahu binatī kachu morī //  
rāma carana paṃkaja ura dharahū / kautuka eka bhālu kapi karahū //  
dhāvahu markaṭa bikaṭa barūthā / ānahu biṭapa girinha ke jūthā //  
suni kapi bhālu cale kari hūhā / jaya raghubīra pratāpa samūhā //  
  
 do.  ati utaṃga giri pādapa līlahiṃ lehiṃ uṭhāi /  
      āni dehiṃ nala nīlahi racahiṃ te setu banāi // 1 //  
  
saila bisāla āni kapi dehīṃ / kaṃduka iva nala nīla te lehīṃ //  
dekhi setu ati suṃdara racanā / bihasi kr̥pānidhi bole bacanā //  
parama ramya uttama yaha dharanī / mahimā amita jāi nahiṃ baranī //  
kariha_ũ ihā̃ saṃbhu thāpanā / more hr̥dayã parama kalapanā //  
suni kapīsa bahu dūta paṭhāe / munibara sakala boli lai āe //  
liṃga thāpi bidhivata kari pūjā / siva samāna priya mohi na dūjā //  
siva drohī mama bhagata kahāvā / so nara sapanehũ mohi na pāvā //  
saṃkara bimukha bhagati caha morī / so nārakī mūḷha mati thorī //  
  
 do.  saṃkara priya mama drohī siva drohī mama dāsa /  
      te nara karahi kalapa bhari dhora naraka mahũ bāsa // 2 //  
  
je rāmesvara darasanu karihahiṃ / te tanu taji mama loka sidharihahiṃ //  
jo gaṃgājalu āni caḷhāihi / so sājujya mukti nara pāihi //  
hoi akāma jo chala taji seihi / bhagati mori tehi saṃkara deihi //  
mama kr̥ta setu jo darasanu karihī / so binu śrama bhavasāgara tarihī //  
rāma bacana saba ke jiya bhāe / munibara nija nija āśrama āe //  
girijā raghupati kai yaha rītī / saṃtata karahiṃ pranata para prītī //  
bā̃dhā setu nīla nala nāgara / rāma kr̥pā̃ jasu bhaya_u ujāgara //  
būḷahiṃ ānahi borahiṃ jeī / bhae upala bohita sama teī //  
mahimā yaha na jaladhi ka_i baranī / pāhana guna na kapinha ka_i karanī //  
do0=śrī raghubīra pratāpa te siṃdhu tare pāṣāna /  
  
 te matimaṃda je rāma taji bhajahiṃ jāi prabhu āna // 3 //  
  
bā̃dhi setu ati sudr̥ḷha banāvā / dekhi kr̥pānidhi ke mana bhāvā //  
calī sena kachu barani na jāī / garjahiṃ markaṭa bhaṭa samudāī //  
setubaṃdha ḍhiga caḷhi raghurāī / citava kr̥pāla siṃdhu bahutāī //  
dekhana kahũ prabhu karunā kaṃdā / pragaṭa bhae saba jalacara br̥ṃdā //  
makara nakra nānā jhaṣa byālā / sata jojana tana parama bisālā //  
a_iseu eka tinhahi je khāhīṃ / ekanha keṃ ḍara tepi ḍerāhīṃ //  
prabhuhi bilokahiṃ ṭarahiṃ na ṭāre / mana haraṣita saba bhae sukhāre //  
tinha kī oṭa na dekhia bārī / magana bhae hari rūpa nihārī //  
calā kaṭaku prabhu āyasu pāī / ko kahi saka kapi dala bipulāī //  
  
 do.  setubaṃdha bha_i bhīra ati kapi nabha paṃtha uḷāhiṃ /  
      apara jalacaranhi ūpara caḷhi caḷhi pārahi jāhiṃ // 4 //  
  
asa kautuka biloki dvau bhāī / bihãsi cale kr̥pāla raghurāī //  
sena sahita utare raghubīrā / kahi na jāi kapi jūthapa bhīrā //  
siṃdhu pāra prabhu ḍerā kīnhā / sakala kapinha kahũ āyasu dīnhā //  
khāhu jāi phala mūla suhāe / sunata bhālu kapi jahã tahã dhāe //  
saba taru phare rāma hita lāgī / ritu aru kuritu kāla gati tyāgī //  
khāhiṃ madhura phala baṭapa halāvahiṃ / laṃkā sanmukha sikhara calāvahiṃ //  
jahã kahũ phirata nisācara pāvahiṃ / gheri sakala bahu nāca nacāvahiṃ //  
dasananhi kāṭi nāsikā kānā / kahi prabhu sujasu dehiṃ taba jānā //  
jinha kara nāsā kāna nipātā / tinha rāvanahi kahī saba bātā //  
sunata śravana bāridhi baṃdhānā / dasa mukha boli uṭhā akulānā //  
  
 do.  bāṃdhyo bananidhi nīranidhi jaladhi siṃdhu bārīsa /  
      satya toyanidhi kaṃpati udadhi payodhi nadīsa // 5 //  
  
nija bikalatā bicāri bahorī / bihãsi gaya_u graha kari bhaya bhorī //  
maṃdodarīṃ sunyo prabhu āyo / kautukahīṃ pāthodhi bãdhāyo //  
kara gahi patihi bhavana nija ānī / bolī parama manohara bānī //  
carana nāi siru aṃcalu ropā / sunahu bacana piya parihari kopā //  
nātha bayaru kīje tāhī soṃ / budhi bala sakia jīti jāhī soṃ //  
tumhahi raghupatihi aṃtara kaisā / khalu khadyota dinakarahi jaisā //  
atibala madhu kaiṭabha jehiṃ māre / mahābīra ditisuta saṃghāre //  
jehiṃ bali bā̃dhi sahajabhuja mārā / soi avatareu harana mahi bhārā //  
tāsu birodha na kījia nāthā / kāla karama jiva jākeṃ hāthā //  
  
 do.  rāmahi saupi jānakī nāi kamala pada mātha /  
      suta kahũ rāja samarpi bana jāi bhajia raghunātha // 6 //  
  
nātha dīnadayāla raghurāī / bāgha_u sanamukha gaẽ na khāī //  
cāhia karana so saba kari bīte / tumha sura asura carācara jīte //  
saṃta kahahiṃ asi nīti dasānana / cautheṃpana jāihi nr̥pa kānana //  
tāsu bhajana kījia tahã bhartā / jo kartā pālaka saṃhartā //  
soi raghuvīra pranata anurāgī / bhajahu nātha mamatā saba tyāgī //  
munibara jatanu karahiṃ jehi lāgī / bhūpa rāju taji hohiṃ birāgī //  
soi kosaladhīsa raghurāyā / āya_u karana tohi para dāyā //  
jauṃ piya mānahu mora sikhāvana / sujasu hoi tihũ pura ati pāvana //  
  
 do.  asa kahi nayana nīra bhari gahi pada kaṃpita gāta /  
      nātha bhajahu raghunāthahi acala hoi ahivāta // 7 //  
  
taba rāvana mayasutā uṭhāī / kahai lāga khala nija prabhutāī //  
sunu tai priyā br̥thā bhaya mānā / jaga jodhā ko mohi samānā //  
baruna kubera pavana jama kālā / bhuja bala jiteũ sakala digapālā //  
deva danuja nara saba basa moreṃ / kavana hetu upajā bhaya toreṃ //  
nānā bidhi tehi kahesi bujhāī / sabhā̃ bahori baiṭha so jāī //  
maṃdodarīṃ hadayã asa jānā / kāla basya upajā abhimānā //  
sabhā̃ āi maṃtrinha teṃhi būjhā / karaba kavana bidhi ripu saiṃ jūjhā //  
kahahiṃ saciva sunu nisicara nāhā / bāra bāra prabhu pūchahu kāhā //  
kahahu kavana bhaya karia bicārā / nara kapi bhālu ahāra hamārā //  
  
 do.  saba ke bacana śravana suni kaha prahasta kara jori /  
      niti birodha na karia prabhu matriṃnha mati ati thori // 8 //  
  
kahahiṃ saciva saṭha ṭhakurasohātī / nātha na pūra āva ehi bhā̃tī //  
bāridhi nāghi eka kapi āvā / tāsu carita mana mahũ sabu gāvā //  
chudhā na rahī tumhahi taba kāhū / jārata nagaru kasa na dhari khāhū //  
sunata nīka āgeṃ dukha pāvā / sacivana asa mata prabhuhi sunāvā //  
jehiṃ bārīsa bãdhāya_u helā / utareu sena sameta subelā //  
so bhanu manuja khāba hama bhāī / bacana kahahiṃ saba gāla phulāī //  
tāta bacana mama sunu ati ādara / jani mana gunahu mohi kari kādara //  
priya bānī je sunahiṃ je kahahīṃ / aise nara nikāya jaga ahahīṃ //  
bacana parama hita sunata kaṭhore / sunahiṃ je kahahiṃ te nara prabhu thore //  
prathama basīṭha paṭha_u sunu nītī / sītā dei karahu puni prītī //  
  
 do.  nāri pāi phiri jāhiṃ jauṃ tau na baḷhāia rāri /  
      nāhiṃ ta sanmukha samara mahi tāta karia haṭhi māri // 9 //  
  
yaha mata jauṃ mānahu prabhu morā / ubhaya prakāra sujasu jaga torā //  
suta sana kaha dasakaṃṭha risāī / asi mati saṭha kehiṃ tohi sikhāī //  
abahīṃ te ura saṃsaya hoī / benumūla suta bhayahu ghamoī //  
suni pitu girā paruṣa ati ghorā / calā bhavana kahi bacana kaṭhorā //  
hita mata tohi na lāgata kaiseṃ / kāla bibasa kahũ bheṣaja jaiseṃ //  
saṃdhyā samaya jāni dasasīsā / bhavana caleu nirakhata bhuja bīsā //  
laṃkā sikhara upara āgārā / ati bicitra tahã hoi akhārā //  
baiṭha jāi tehī maṃdira rāvana / lāge kiṃnara guna gana gāvana //  
bājahiṃ tāla pakhāuja bīnā / nr̥tya karahiṃ apacharā prabīnā //  
  
 do.  sunāsīra sata sarisa so saṃtata kara_i bilāsa /  
      parama prabala ripu sīsa para tadyapi soca na trāsa // 10 //  
  
ihā̃ subela saila raghubīrā / utare sena sahita ati bhīrā //  
sikhara eka utaṃga ati dekhī / parama ramya sama subhra biseṣī //  
tahã taru kisalaya sumana suhāe / lachimana raci nija hātha ḍasāe //  
tā para rūcira mr̥dula mr̥gachālā / tehīṃ āsāna āsīna kr̥pālā //  
prabhu kr̥ta sīsa kapīsa uchaṃgā / bāma dahina disi cāpa niṣaṃgā //  
duhũ kara kamala sudhārata bānā / kaha laṃkesa maṃtra lagi kānā //  
baḷabhāgī aṃgada hanumānā / carana kamala cāpata bidhi nānā //  
prabhu pācheṃ lachimana bīrāsana / kaṭi niṣaṃga kara bāna sarāsana //  
  
 do.  ehi bidhi kr̥pā rūpa guna dhāma rāmu āsīna /  
      dhanya te nara ehiṃ dhyāna je rahata sadā layalīna // 11(ka) //  
  
      pūraba disā biloki prabhu dekhā udita maṃyaka /  
      kahata sabahi dekhahu sasihi mr̥gapati sarisa asaṃka // 11(kha) //  
  
pūraba disi giriguhā nivāsī / parama pratāpa teja bala rāsī //  
matta nāga tama kuṃbha bidārī / sasi kesarī gagana bana cārī //  
bithure nabha mukutāhala tārā / nisi suṃdarī kera siṃgārā //  
kaha prabhu sasi mahũ mecakatāī / kahahu kāha nija nija mati bhāī //  
kaha suġīva sunahu raghurāī / sasi mahũ pragaṭa bhūmi kai jhā̃ī //  
māreu rāhu sasihi kaha koī / ura mahã parī syāmatā soī //  
kou kaha jaba bidhi rati mukha kīnhā / sāra bhāga sasi kara hari līnhā //  
chidra so pragaṭa iṃdu ura māhīṃ / tehi maga dekhia nabha parichāhīṃ //  
prabhu kaha garala baṃdhu sasi kerā / ati priya nija ura dīnha baserā //  
biṣa saṃjuta kara nikara pasārī / jārata birahavaṃta nara nārī //  
  
 do.  kaha hanumaṃta sunahu prabhu sasi tumhārā priya dāsa /  
      tava mūrati bidhu ura basati soi syāmatā abhāsa // 12(ka) //  
  
          navānhapārāyaṇa // sātavā̃ viśrāma  
       pavana tanaya ke bacana suni bihãse rāmu sujāna /  
       dacchina disi avaloki prabhu bole kr̥pā nidhāna // 12(kha) //  
  
dekhu bibhīṣana dacchina āsā / ghana ghaṃmaḍa dāmini bilāsā //  
madhura madhura garaja_i ghana ghorā / hoi br̥ṣṭi jani upala kaṭhorā //  
kahata bibhīṣana sunahu kr̥pālā / hoi na taḷita na bārida mālā //  
laṃkā sikhara upara āgārā / tahã dasakaṃghara dekha akhārā //  
chatra meghaḍaṃbara sira dhārī / soi janu jalada ghaṭā ati kārī //  
maṃdodarī śravana tāṭaṃkā / soi prabhu janu dāminī damaṃkā //  
bājahiṃ tāla mr̥daṃga anūpā / soi rava madhura sunahu surabhūpā //  
prabhu musukāna samujhi abhimānā / cāpa caḷhāi bāna saṃdhānā //  
  
 do.  chatra mukuṭa tāṭaṃka taba hate ekahīṃ bāna /  
      sabakeṃ dekhata mahi pare maramu na koū jāna // 13(ka) //  
  
      asa kautuka kari rāma sara prabiseu āi niṣaṃga /  
      rāvana sabhā sasaṃka saba dekhi mahā rasabhaṃga // 13(kha) //  
  
kaṃpa na bhūmi na maruta biseṣā / astra sastra kachu nayana na dekhā //  
socahiṃ saba nija hr̥daya majhārī / asaguna bhaya_u bhayaṃkara bhārī //  
dasamukha dekhi sabhā bhaya pāī / bihasi bacana kaha juguti banāī //  
sira_u gire saṃtata subha jāhī / mukuṭa pare kasa asaguna tāhī //  
sayana karahu nija nija gr̥ha jāī / gavane bhavana sakala sira nāī //  
maṃdodarī soca ura baseū / jaba te śravanapūra mahi khaseū //  
sajala nayana kaha juga kara jorī / sunahu prānapati binatī morī //  
kaṃta rāma birodha pariharahū / jāni manuja jani haṭha mana dharahū //  
  
 do.  bisvarupa raghubaṃsa mani karahu bacana bisvāsu /  
      loka kalpanā beda kara aṃga aṃga prati jāsu // 14 //  
  
pada pātāla sīsa aja dhāmā / apara loka ãga ãga biśrāmā //  
bhr̥kuṭi bilāsa bhayaṃkara kālā / nayana divākara kaca ghana mālā //  
jāsu ghrāna asvinīkumārā / nisi aru divasa nimeṣa apārā //  
śravana disā dasa beda bakhānī / māruta svāsa nigama nija bānī //  
adhara lobha jama dasana karālā / māyā hāsa bāhu digapālā //  
ānana anala aṃbupati jīhā / utapati pālana pralaya samīhā //  
roma rāji aṣṭādasa bhārā / asthi saila saritā nasa jārā //  
udara udadhi adhago jātanā / jagamaya prabhu kā bahu kalapanā //  
  
 do.  ahaṃkāra siva buddhi aja mana sasi citta mahāna /  
      manuja bāsa sacarācara rupa rāma bhagavāna // 15 ka //  
  
      asa bicāri sunu prānapati prabhu sana bayaru bihāi /  
      prīti karahu raghubīra pada mama ahivāta na jāi // 15 kha //  
  
bihãsā nāri bacana suni kānā / aho moha mahimā balavānā //  
nāri subhāu satya saba kahahīṃ / avaguna āṭha sadā ura rahahīṃ //  
sāhasa anr̥ta capalatā māyā / bhaya abibeka asauca adāyā //  
ripu kara rupa sakala taiṃ gāvā / ati bisāla bhaya mohi sunāvā //  
so saba priyā sahaja basa moreṃ / samujhi parā prasāda aba toreṃ //  
jāniũ priyā tori caturāī / ehi bidhi kahahu mori prabhutāī //  
tava batakahī gūḷha mr̥galocani / samujhata sukhada sunata bhaya mocani //  
maṃdodari mana mahũ asa ṭhayaū / piyahi kāla basa matibhrama bhayaū //  
  
 do.  ehi bidhi karata binoda bahu prāta pragaṭa dasakaṃdha /  
      sahaja asaṃka laṃkapati sabhā̃ gaya_u mada aṃdha // 16(ka) //  
  
  
 so.  phūlaha phara_i na beta jadapi sudhā baraṣahiṃ jalada /  
      mūrukha hr̥dayã na ceta jauṃ gura milahiṃ biraṃci sama // 16(kha) //  
  
ihā̃ prāta jāge raghurāī / pūchā mata saba saciva bolāī //  
kahahu begi kā karia upāī / jāmavaṃta kaha pada siru nāī //  
sunu sarbagya sakala ura bāsī / budhi bala teja dharma guna rāsī //  
maṃtra kaha_ũ nija mati anusārā / dūta paṭhāia bālikumārā //  
nīka maṃtra saba ke mana mānā / aṃgada sana kaha kr̥pānidhānā //  
bālitanaya budhi bala guna dhāmā / laṃkā jāhu tāta mama kāmā //  
bahuta bujhāi tumhahi kā kahaū̃ / parama catura maiṃ jānata ahaū̃ //  
kāju hamāra tāsu hita hoī / ripu sana karehu batakahī soī //  
  
 so.  prabhu agyā dhari sīsa carana baṃdi aṃgada uṭheu /  
      soi guna sāgara īsa rāma kr̥pā jā para karahu // 17(ka) //  
  
      svayaṃ siddha saba kāja nātha mohi ādaru diya_u /  
      asa bicāri jubarāja tana pulakita haraṣita hiya_u // 17(kha) //  
  
baṃdi carana ura dhari prabhutāī / aṃgada caleu sabahi siru nāī //  
prabhu pratāpa ura sahaja asaṃkā / rana bā̃kurā bālisuta baṃkā //  
pura paiṭhata rāvana kara beṭā / khelata rahā so hoi gai bhaiṃṭā //  
bātahiṃ bāta karaṣa baḷhi āī / jugala atula bala puni tarunāī //  
tehi aṃgada kahũ lāta uṭhāī / gahi pada paṭakeu bhūmi bhavā̃ī //  
nisicara nikara dekhi bhaṭa bhārī / jahã tahã cale na sakahiṃ pukārī //  
eka eka sana maramu na kahahīṃ / samujhi tāsu badha cupa kari rahahīṃ //  
bhaya_u kolāhala nagara majhārī / āvā kapi laṃkā jehīṃ jārī //  
aba dhauṃ kahā karihi karatārā / ati sabhīta saba karahiṃ bicārā //  
binu pūcheṃ magu dehiṃ dikhāī / jehi biloka soi jāi sukhāī //  
  
  do.  gaya_u sabhā darabāra taba sumiri rāma pada kaṃja /  
       siṃha ṭhavani ita uta citava dhīra bīra bala puṃja // 18 //  
  
turata nisācara eka paṭhāvā / samācāra rāvanahi janāvā //  
sunata bihãsi bolā dasasīsā / ānahu boli kahā̃ kara kīsā //  
āyasu pāi dūta bahu dhāe / kapikuṃjarahi boli lai āe //  
aṃgada dīkha dasānana baiṃseṃ / sahita prāna kajjalagiri jaiseṃ //  
bhujā biṭapa sira sr̥ṃga samānā / romāvalī latā janu nānā //  
mukha nāsikā nayana aru kānā / giri kaṃdarā khoha anumānā //  
gaya_u sabhā̃ mana neku na murā / bālitanaya atibala bā̃kurā //  
uṭhe sabhāsada kapi kahũ dekhī / rāvana ura bhā kraudha biseṣī //  
  
 do.  jathā matta gaja jūtha mahũ paṃcānana cali jāi /  
      rāma pratāpa sumiri mana baiṭha sabhā̃ siru nāi // 19 //  
  
kaha dasakaṃṭha kavana taiṃ baṃdara / maiṃ raghubīra dūta dasakaṃdhara //  
mama janakahi tohi rahī mitāī / tava hita kārana āya_ũ bhāī //  
uttama kula pulasti kara nātī / siva biraṃci pūjehu bahu bhā̃tī //  
bara pāyahu kīnhehu saba kājā / jītehu lokapāla saba rājā //  
nr̥pa abhimāna moha basa kiṃbā / hari ānihu sītā jagadaṃbā //  
aba subha kahā sunahu tumha morā / saba aparādha chamihi prabhu torā //  
dasana gahahu tr̥na kaṃṭha kuṭhārī / parijana sahita saṃga nija nārī //  
sādara janakasutā kari āgeṃ / ehi bidhi calahu sakala bhaya tyāgeṃ //  
  
 do.  pranatapāla raghubaṃsamani trāhi trāhi aba mohi /  
      ārata girā sunata prabhu abhaya karaigo tohi // 20 //  
  
re kapipota bolu saṃbhārī / mūḷha na jānehi mohi surārī //  
kahu nija nāma janaka kara bhāī / kehi nāteṃ māniai mitāī //  
aṃgada nāma bāli kara beṭā / tāsoṃ kabahũ bhaī hī bheṭā //  
aṃgada bacana sunata sakucānā / rahā bāli bānara maiṃ jānā //  
aṃgada tahīṃ bāli kara bālaka / upajehu baṃsa anala kula ghālaka //  
garbha na gayahu byartha tumha jāyahu / nija mukha tāpasa dūta kahāyahu //  
aba kahu kusala bāli kahã ahaī / bihãsi bacana taba aṃgada kahaī //  
dina dasa gaẽ bāli pahiṃ jāī / būjhehu kusala sakhā ura lāī //  
rāma birodha kusala jasi hoī / so saba tohi sunāihi soī //  
sunu saṭha bheda hoi mana tākeṃ / śrīraghubīra hr̥daya nahiṃ jākeṃ //  
  
 do.  hama kula ghālaka satya tumha kula pālaka dasasīsa /  
      aṃdha_u badhira na asa kahahiṃ nayana kāna tava bīsa // 21 /  
  
siva biraṃci sura muni samudāī / cāhata jāsu carana sevakāī //  
tāsu dūta hoi hama kula borā / a_isihũ mati ura bihara na torā //  
suni kaṭhora bānī kapi kerī / kahata dasānana nayana tarerī //  
khala tava kaṭhina bacana saba sahaū̃ / nīti dharma maiṃ jānata ahaū̃ //  
kaha kapi dharmasīlatā torī / hamahũ sunī kr̥ta para triya corī //  
dekhī nayana dūta rakhavārī / būḷi na marahu dharma bratadhārī //  
kāna nāka binu bhagini nihārī / chamā kīnhi tumha dharma bicārī //  
dharmasīlatā tava jaga jāgī / pāvā darasu hamahũ baḷabhāgī //  
  
 do.  jani jalpasi jaḷa jaṃtu kapi saṭha biloku mama bāhu /  
      lokapāla bala bipula sasi grasana hetu saba rāhu // 22(ka) //  
  
      puni nabha sara mama kara nikara kamalanhi para kari bāsa /  
      sobhata bhaya_u marāla iva saṃbhu sahita kailāsa // 22(kha) //  
  
tumhare kaṭaka mājha sunu aṃgada / mo sana bhirihi kavana jodhā bada //  
tava prabhu nāri birahã balahīnā / anuja tāsu dukha dukhī malīnā //  
tumha sugrīva kūladruma doū / anuja hamāra bhīru ati soū //  
jāmavaṃta maṃtrī ati būḷhā / so ki hoi aba samarārūḷhā //  
silpi karma jānahiṃ nala nīlā / hai kapi eka mahā balasīlā //  
āvā prathama nagaru jeṃhiṃ jārā / sunata bacana kaha bālikumārā //  
satya bacana kahu nisicara nāhā / sā̃cehũ kīsa kīnha pura dāhā //  
rāvana nagara alpa kapi dahaī / suni asa bacana satya ko kahaī //  
jo ati subhaṭa sarāhehu rāvana / so sugrīva kera laghu dhāvana //  
cala_i bahuta so bīra na hoī / paṭhavā khabari lena hama soī //  
  
 do.  satya nagaru kapi jāreu binu prabhu āyasu pāi /  
      phiri na gaya_u sugrīva pahiṃ tehiṃ bhaya rahā lukāi // 23(ka) //  
  
      satya kahahi dasakaṃṭha saba mohi na suni kachu koha /  
      kou na hamāreṃ kaṭaka asa to sana larata jo soha // 23(kha) //  
  
      prīti birodha samāna sana karia nīti asi āhi /  
      jauṃ mr̥gapati badha meḷukanhi bhala ki kaha_i kou tāhi // 23(ga) //  
  
      jadyapi laghutā rāma kahũ tohi badheṃ baḷa doṣa /  
      tadapi kaṭhina dasakaṃṭha sunu chatra jāti kara roṣa // 23(gha) //  
  
      bakra ukti dhanu bacana sara hr̥daya daheu ripu kīsa /  
      pratiuttara saḷasinha manahũ kāḷhata bhaṭa dasasīsa // 23(ṅa) //  
  
      hãsi boleu dasamauli taba kapi kara baḷa guna eka /  
      jo pratipāla_i tāsu hita kara_i upāya aneka // 23(cha) //  
  
dhanya kīsa jo nija prabhu kājā / jahã tahã nāca_i parihari lājā //  
nāci kūdi kari loga rijhāī / pati hita kara_i dharma nipunāī //  
aṃgada svāmibhakta tava jātī / prabhu guna kasa na kahasi ehi bhā̃tī //  
maiṃ guna gāhaka parama sujānā / tava kaṭu raṭani kara_ũ nahiṃ kānā //  
kaha kapi tava guna gāhakatāī / satya pavanasuta mohi sunāī //  
bana bidhaṃsi suta badhi pura jārā / tadapi na tehiṃ kachu kr̥ta apakārā //  
soi bicāri tava prakr̥ti suhāī / dasakaṃdhara maiṃ kīnhi ḍhiṭhāī //  
dekheũ āi jo kachu kapi bhāṣā / tumhareṃ lāja na roṣa na mākhā //  
jauṃ asi mati pitu khāe kīsā / kahi asa bacana hãsā dasasīsā //  
pitahi khāi khāteũ puni tohī / abahīṃ samujhi parā kachu mohī //  
bāli bimala jasa bhājana jānī / hata_ũ na tohi adhama abhimānī //  
kahu rāvana rāvana jaga kete / maiṃ nija śravana sune sunu jete //  
balihi jitana eka gaya_u patālā / rākheu bā̃dhi sisunha hayasālā //  
khelahiṃ bālaka mārahiṃ jāī / dayā lāgi bali dīnha choḷāī //  
eka bahori sahasabhuja dekhā / dhāi dharā jimi jaṃtu biseṣā //  
kautuka lāgi bhavana lai āvā / so pulasti muni jāi choḷāvā //  
  
 do.  eka kahata mohi sakuca ati rahā bāli kī kā̃kha /  
      inha mahũ rāvana taiṃ kavana satya badahi taji mākha // 24 //  
  
sunu saṭha soi rāvana balasīlā / haragiri jāna jāsu bhuja līlā //  
jāna umāpati jāsu surāī / pūjeũ jehi sira sumana caḷhāī //  
sira saroja nija karanhi utārī / pūjeũ amita bāra tripurārī //  
bhuja bikrama jānahiṃ digapālā / saṭha ajahū̃ jinha keṃ ura sālā //  
jānahiṃ diggaja ura kaṭhināī / jaba jaba bhira_ũ jāi bariāī //  
jinha ke dasana karāla na phūṭe / ura lāgata mūlaka iva ṭūṭe //  
jāsu calata ḍolati imi dharanī / caḷhata matta gaja jimi laghu taranī //  
soi rāvana jaga bidita pratāpī / sunehi na śravana alīka pralāpī //  
  
 do.  tehi rāvana kahã laghu kahasi nara kara karasi bakhāna /  
      re kapi barbara kharba khala aba jānā tava gyāna // 25 //  
  
suni aṃgada sakopa kaha bānī / bolu sãbhāri adhama abhimānī //  
sahasabāhu bhuja gahana apārā / dahana anala sama jāsu kuṭhārā //  
jāsu parasu sāgara khara dhārā / būḷe nr̥pa aganita bahu bārā //  
tāsu garba jehi dekhata bhāgā / so nara kyoṃ dasasīsa abhāgā //  
rāma manuja kasa re saṭha baṃgā / dhanvī kāmu nadī puni gaṃgā //  
pasu suradhenu kalpataru rūkhā / anna dāna aru rasa pīyūṣā //  
bainateya khaga ahi sahasānana / ciṃtāmani puni upala dasānana //  
sunu matimaṃda loka baikuṃṭhā / lābha ki raghupati bhagati akuṃṭhā //  
  
 do.  sena sahita taba māna mathi bana ujāri pura jāri //  
      kasa re saṭha hanumāna kapi gaya_u jo tava suta māri // 26 //  
  
sunu rāvana parihari caturāī / bhajasi na kr̥pāsiṃdhu raghurāī //  
jau khala bhaesi rāma kara drohī / brahma rudra saka rākhi na tohī //  
mūḷha br̥thā jani mārasi gālā / rāma bayara asa hoihi hālā //  
tava sira nikara kapinha ke āgeṃ / parihahiṃ dharani rāma sara lāgeṃ //  
te tava sira kaṃduka sama nānā / khelahahiṃ bhālu kīsa caugānā //  
jabahiṃ samara kopahi raghunāyaka / chuṭihahiṃ ati karāla bahu sāyaka //  
taba ki calihi asa gāla tumhārā / asa bicāri bhaju rāma udārā //  
sunata bacana rāvana parajarā / jarata mahānala janu ghr̥ta parā //  
  
 do.  kuṃbhakarana asa baṃdhu mama suta prasiddha sakrāri /  
      mora parākrama nahiṃ sunehi jiteũ carācara jhāri // 27 //  
  
saṭha sākhāmr̥ga jori sahāī / bā̃dhā siṃdhu iha_i prabhutāī //  
nāghahiṃ khaga aneka bārīsā / sūra na hohiṃ te sunu saba kīsā //  
mama bhuja sāgara bala jala pūrā / jahã būḷe bahu sura nara sūrā //  
bīsa payodhi agādha apārā / ko asa bīra jo pāihi pārā //  
digapālanha maiṃ nīra bharāvā / bhūpa sujasa khala mohi sunāvā //  
jauṃ pai samara subhaṭa tava nāthā / puni puni kahasi jāsu guna gāthā //  
tau basīṭha paṭhavata kehi kājā / ripu sana prīti karata nahiṃ lājā //  
haragiri mathana nirakhu mama bāhū / puni saṭha kapi nija prabhuhi sarāhū //  
  
 do.  sūra kavana rāvana sarisa svakara kāṭi jehiṃ sīsa /  
      hune anala ati haraṣa bahu bāra sākhi gaurīsa // 28 //  
  
jarata bilokeũ jabahiṃ kapālā / bidhi ke likhe aṃka nija bhālā //  
nara keṃ kara āpana badha bā̃cī / haseũ jāni bidhi girā asā̃cī //  
sou mana samujhi trāsa nahiṃ moreṃ / likhā biraṃci jaraṭha mati bhoreṃ //  
āna bīra bala saṭha mama āgeṃ / puni puni kahasi lāja pati tyāge //  
kaha aṃgada salajja jaga māhīṃ / rāvana tohi samāna kou nāhīṃ //  
lājavaṃta tava sahaja subhāū / nija mukha nija guna kahasi na kāū //  
sira aru saila kathā cita rahī / tāte bāra bīsa taiṃ kahī //  
so bhujabala rākheu ura ghālī / jītehu sahasabāhu bali bālī //  
sunu matimaṃda dehi aba pūrā / kāṭeṃ sīsa ki hoia sūrā //  
iṃdrajāli kahu kahia na bīrā / kāṭa_i nija kara sakala sarīrā //  
  
 do.  jarahiṃ pataṃga moha basa bhāra bahahiṃ khara br̥ṃda /  
      te nahiṃ sūra kahāvahiṃ samujhi dekhu matimaṃda // 29 //  
  
aba jani batabaḷhāva khala karahī / sunu mama bacana māna pariharahī //  
dasamukha maiṃ na basīṭhīṃ āya_ũ / asa bicāri raghubīṣa paṭhāya_ũ //  
bāra bāra asa kaha_i kr̥pālā / nahiṃ gajāri jasu badheṃ sr̥kālā //  
mana mahũ samujhi bacana prabhu kere / saheũ kaṭhora bacana saṭha tere //  
nāhiṃ ta kari mukha bhaṃjana torā / lai jāteũ sītahi barajorā //  
jāneũ tava bala adhama surārī / sūneṃ hari ānihi paranārī //  
taiṃ nisicara pati garba bahūtā / maiṃ raghupati sevaka kara dūtā //  
jauṃ na rāma apamānahi ḍara_ũ / tohi dekhata asa kautuka karaū̃ //  
  
 do.  tohi paṭaki mahi sena hati caupaṭa kari tava gāũ /  
      tava jubatinha sameta saṭha janakasutahi lai jāũ // 30 //  
  
jau asa karauṃ tadapi na baḷāī / muehi badheṃ nahiṃ kachu manusāī //  
kaula kāmabasa kr̥pina bimūḷhā / ati daridra ajasī ati būḷhā //  
sadā rogabasa saṃtata krodhī / biṣnu bimūkha śruti saṃta birodhī //  
tanu poṣaka niṃdaka agha khānī / jīvana sava sama caudaha prānī //  
asa bicāri khala badha_ũ na tohī / aba jani risa upajāvasi mohī //  
suni sakopa kaha nisicara nāthā / adhara dasana dasi mījata hāthā //  
re kapi adhama marana aba cahasī / choṭe badana bāta baḷi kahasī //  
kaṭu jalpasi jaḷa kapi bala jākeṃ / bala pratāpa budhi teja na tākeṃ //  
  
  do.  aguna amāna jāni tehi dīnha pitā banabāsa /  
       so dukha aru jubatī biraha puni nisi dina mama trāsa // 31(ka) //  
  
       jinha ke bala kara garba tohi a_ise manuja aneka /  
       khāhīṃ nisācara divasa nisi mūḷha samujhu taji ṭeka // 31(kha) //  
  
jaba tehiṃ kīnha rāma kai niṃdā / krodhavaṃta ati bhaya_u kapiṃdā //  
hari hara niṃdā suna_i jo kānā / hoi pāpa goghāta samānā //  
kaṭakaṭāna kapikuṃjara bhārī / duhu bhujadaṃḍa tamaki mahi mārī //  
ḍolata dharani sabhāsada khase / cale bhāji bhaya māruta grase //  
girata sãbhāri uṭhā dasakaṃdhara / bhūtala pare mukuṭa ati suṃdara //  
kachu tehiṃ lai nija siranhi sãvāre / kachu aṃgada prabhu pāsa pabāre //  
āvata mukuṭa dekhi kapi bhāge / dinahīṃ lūka parana bidhi lāge //  
kī rāvana kari kopa calāe / kulisa cāri āvata ati dhāe //  
kaha prabhu hãsi jani hr̥dayã ḍerāhū / lūka na asani ketu nahiṃ rāhū //  
e kirīṭa dasakaṃdhara kere / āvata bālitanaya ke prere //  
  
 do.  taraki pavanasuta kara gahe āni dhare prabhu pāsa /  
      kautuka dekhahiṃ bhālu kapi dinakara sarisa prakāsa // 32(ka) //  
  
      uhā̃ sakopi dasānana saba sana kahata risāi /  
      dharahu kapihi dhari mārahu suni aṃgada musukāi // 32(kha) //  
  
ehi bidhi begi sūbhaṭa saba dhāvahu / khāhu bhālu kapi jahã jahã pāvahu //  
markaṭahīna karahu mahi jāī / jiata dharahu tāpasa dvau bhāī //  
puni sakopa boleu jubarājā / gāla bajāvata tohi na lājā //  
maru gara kāṭi nilaja kulaghātī / bala biloki biharati nahiṃ chātī //  
re triya cora kumāraga gāmī / khala mala rāsi maṃdamati kāmī //  
sanyapāta jalpasi durbādā / bhaesi kālabasa khala manujādā //  
yāko phalu pāvahigo āgeṃ / bānara bhālu capeṭanhi lāgeṃ //  
rāmu manuja bolata asi bānī / girahiṃ na tava rasanā abhimānī //  
girihahiṃ rasanā saṃsaya nāhīṃ / siranhi sameta samara mahi māhīṃ //  
  
 so.  so nara kyoṃ dasakaṃdha bāli badhyo jehiṃ eka sara /  
      bīsahũ locana aṃdha dhiga tava janma kujāti jaḷa // 33(ka) //  
  
      taba sonita kī pyāsa tr̥ṣita rāma sāyaka nikara /  
      taja_ũ tohi tehi trāsa kaṭu jalpaka nisicara adhama // 33(kha) //  
  
mai tava dasana toribe lāyaka / āyasu mohi na dīnha raghunāyaka //  
asi risa hoti dasa_u mukha torauṃ / laṃkā gahi samudra mahã borauṃ //  
gūlari phala samāna tava laṃkā / basahu madhya tumha jaṃtu asaṃkā //  
maiṃ bānara phala khāta na bārā / āyasu dīnha na rāma udārā //  
jugati sunata rāvana musukāī / mūḷha sikhihi kahã bahuta jhuṭhāī //  
bāli na kabahũ gāla asa mārā / mili tapasinha taiṃ bhaesi labārā //  
sā̃cehũ maiṃ labāra bhuja bīhā / jauṃ na upāriũ tava dasa jīhā //  
samujhi rāma pratāpa kapi kopā / sabhā mājha pana kari pada ropā //  
jauṃ mama carana sakasi saṭha ṭārī / phirahiṃ rāmu sītā maiṃ hārī //  
sunahu subhaṭa saba kaha dasasīsā / pada gahi dharani pachārahu kīsā //  
iṃdrajīta ādika balavānā / haraṣi uṭhe jahã tahã bhaṭa nānā //  
jhapaṭahiṃ kari bala bipula upāī / pada na ṭara_i baiṭhahiṃ siru nāī //  
puni uṭhi jhapaṭahīṃ sura ārātī / ṭara_i na kīsa carana ehi bhā̃tī //  
puruṣa kujogī jimi uragārī / moha biṭapa nahiṃ sakahiṃ upārī //  
  
 do.  koṭinha meghanāda sama subhaṭa uṭhe haraṣāi /  
      jhapaṭahiṃ ṭarai na kapi carana puni baiṭhahiṃ sira nāi // 34(ka) //  
  
      bhūmi na chā̃ḍata kapi carana dekhata ripu mada bhāga //  
      koṭi bighna te saṃta kara mana jimi nīti na tyāga // 34(kha) //  
  
kapi bala dekhi sakala hiyã hāre / uṭhā āpu kapi keṃ paracāre //  
gahata carana kaha bālikumārā / mama pada gaheṃ na tora ubārā //  
gahasi na rāma carana saṭha jāī / sunata phirā mana ati sakucāī //  
bhaya_u tejahata śrī saba gaī / madhya divasa jimi sasi sohaī //  
siṃghāsana baiṭheu sira nāī / mānahũ saṃpati sakala gãvāī //  
jagadātamā prānapati rāmā / tāsu bimukha kimi laha biśrāmā //  
umā rāma kī bhr̥kuṭi bilāsā / hoi bisva puni pāva_i nāsā //  
tr̥na te kulisa kulisa tr̥na karaī / tāsu dūta pana kahu kimi ṭaraī //  
puni kapi kahī nīti bidhi nānā / māna na tāhi kālu niarānā //  
ripu mada mathi prabhu sujasu sunāyo / yaha kahi calyo bāli nr̥pa jāyo //  
hatauṃ na kheta khelāi khelāī / tohi abahiṃ kā karauṃ baḷāī //  
prathamahiṃ tāsu tanaya kapi mārā / so suni rāvana bhaya_u dukhārā //  
jātudhāna aṃgada pana dekhī / bhaya byākula saba bhae biseṣī //  
  
 do.  ripu bala dharaṣi haraṣi kapi bālitanaya bala puṃja /  
      pulaka sarīra nayana jala gahe rāma pada kaṃja // 35(ka) //  
  
      sā̃jha jāni dasakaṃdhara bhavana gaya_u bilakhāi /  
      maṃdodarī rāvanahi bahuri kahā samujhāi // (kha) //  
kaṃta samujhi mana tajahu kumatihī / soha na samara tumhahi raghupatihī //  
rāmānuja laghu rekha khacāī / sou nahiṃ nāghehu asi manusāī //  
piya tumha tāhi jitaba saṃgrāmā / jāke dūta kera yaha kāmā //  
kautuka siṃdhu nāghī tava laṃkā / āya_u kapi keharī asaṃkā //  
rakhavāre hati bipina ujārā / dekhata tohi accha tehiṃ mārā //  
jāri sakala pura kīnhesi chārā / kahā̃ rahā bala garba tumhārā //  
aba pati mr̥ṣā gāla jani mārahu / mora kahā kachu hr̥dayã bicārahu //  
pati raghupatihi nr̥pati jani mānahu / aga jaga nātha atula bala jānahu //  
bāna pratāpa jāna mārīcā / tāsu kahā nahiṃ mānehi nīcā //  
janaka sabhā̃ aganita bhūpālā / rahe tumha_u bala atula bisālā //  
bhaṃji dhanuṣa jānakī biāhī / taba saṃgrāma jitehu kina tāhī //  
surapati suta jāna_i bala thorā / rākhā jiata ā̃khi gahi phorā //  
sūpanakhā kai gati tumha dekhī / tadapi hr̥dayã nahiṃ lāja biṣeṣī //  
  
 do.  badhi birādha khara dūṣanahi lī̃lā̃ hatyo kabaṃdha /  
      bāli eka sara mārayo tehi jānahu dasakaṃdha // 36 //  
  
jehiṃ jalanātha bãdhāya_u helā / utare prabhu dala sahita subelā //  
kārunīka dinakara kula ketū / dūta paṭhāya_u tava hita hetū //  
sabhā mājha jehiṃ tava bala mathā / kari barūtha mahũ mr̥gapati jathā //  
aṃgada hanumata anucara jāke / rana bā̃kure bīra ati bā̃ke //  
tehi kahã piya puni puni nara kahahū / mudhā māna mamatā mada bahahū //  
ahaha kaṃta kr̥ta rāma birodhā / kāla bibasa mana upaja na bodhā //  
kāla daṃḍa gahi kāhu na mārā / hara_i dharma bala buddhi bicārā //  
nikaṭa kāla jehi āvata sāīṃ / tehi bhrama hoi tumhārihi nāīṃ //  
  
 do.  dui suta mare daheu pura ajahũ pūra piya dehu /  
      kr̥pāsiṃdhu raghunātha bhaji nātha bimala jasu lehu // 37 //  
  
nāri bacana suni bisikha samānā / sabhā̃ gaya_u uṭhi hota bihānā //  
baiṭha jāi siṃghāsana phūlī / ati abhimāna trāsa saba bhūlī //  
ihā̃ rāma aṃgadahi bolāvā / āi carana paṃkaja siru nāvā //  
ati ādara sapīpa baiṭhārī / bole bihãsi kr̥pāla kharārī //  
bālitanaya kautuka ati mohī / tāta satya kahu pūcha_ũ tohī //  /  
rāvanu jātudhāna kula ṭīkā / bhuja bala atula jāsu jaga līkā //  
tāsu mukuṭa tumha cāri calāe / kahahu tāta kavanī bidhi pāe //  
sunu sarbagya pranata sukhakārī / mukuṭa na hohiṃ bhūpa guna cārī //  
sāma dāna aru daṃḍa bibhedā / nr̥pa ura basahiṃ nātha kaha bedā //  
nīti dharma ke carana suhāe / asa jiyã jāni nātha pahiṃ āe //  
  
 do.  dharmahīna prabhu pada bimukha kāla bibasa dasasīsa /  
      tehi parihari guna āe sunahu kosalādhīsa // 38(((ka) //  
  
      parama caturatā śravana suni bihãse rāmu udāra /  
      samācāra puni saba kahe gaḷha ke bālikumāra // 38(kha) //  
  
ripu ke samācāra jaba pāe / rāma saciva saba nikaṭa bolāe //  
laṃkā bā̃ke cāri duārā / kehi bidhi lāgia karahu bicārā //  
taba kapīsa ricchesa bibhīṣana / sumiri hr̥dayã dinakara kula bhūṣana //  
kari bicāra tinha maṃtra dr̥ḷhāvā / cāri anī kapi kaṭaku banāvā //  
jathājoga senāpati kīnhe / jūthapa sakala boli taba līnhe //  
prabhu pratāpa kahi saba samujhāe / suni kapi siṃghanāda kari dhāe //  
haraṣita rāma carana sira nāvahiṃ / gahi giri sikhara bīra saba dhāvahiṃ //  
garjahiṃ tarjahiṃ bhālu kapīsā / jaya raghubīra kosalādhīsā //  
jānata parama durga ati laṃkā / prabhu pratāpa kapi cale asaṃkā //  
ghaṭāṭopa kari cahũ disi gherī / mukhahiṃ nisāna bajāvahīṃ bherī //  
  
 do.  jayati rāma jaya lachimana jaya kapīsa sugrīva /  
      garjahiṃ siṃghanāda kapi bhālu mahā bala sīṃva // 39 //  
  
laṃkā̃ bhaya_u kolāhala bhārī / sunā dasānana ati ahãkārī //  
dekhahu banaranha keri ḍhiṭhāī / bihãsi nisācara sena bolāī //  
āe kīsa kāla ke prere / chudhāvaṃta saba nisicara mere //  
asa kahi aṭṭahāsa saṭha kīnhā / gr̥ha baiṭhe ahāra bidhi dīnhā //  
subhaṭa sakala cārihũ disi jāhū / dhari dhari bhālu kīsa saba khāhū //  
umā rāvanahi asa abhimānā / jimi ṭiṭṭibha khaga sūta utānā //  
cale nisācara āyasu māgī / gahi kara bhiṃḍipāla bara sā̃gī //  
tomara mugdara parasu pracaṃḍā / sula kr̥pāna parigha girikhaṃḍā //  
jimi arunopala nikara nihārī / dhāvahiṃ saṭha khaga māṃsa ahārī //  
coṃca bhaṃga dukha tinhahi na sūjhā / timi dhāe manujāda abūjhā //  
  
 do.  nānāyudha sara cāpa dhara jātudhāna bala bīra /  
      koṭa kãgūranhi caḷhi gae koṭi koṭi ranadhīra // 40 //  
  
koṭa kãgūranhi sohahiṃ kaise / meru ke sr̥ṃgani janu ghana baise //  
bājahiṃ ḍhola nisāna jujhāū / suni dhuni hoi bhaṭanhi mana cāū //  
bājahiṃ bheri naphīri apārā / suni kādara ura jāhiṃ darārā //  
dekhinha jāi kapinha ke ṭhaṭṭā / ati bisāla tanu bhālu subhaṭṭā //  
dhāvahiṃ ganahiṃ na avaghaṭa ghāṭā / parbata phori karahiṃ gahi bāṭā //  
kaṭakaṭāhiṃ koṭinha bhaṭa garjahiṃ / dasana oṭha kāṭahiṃ ati tarjahiṃ //  
uta rāvana ita rāma dohāī / jayati jayati jaya parī larāī //  
nisicara sikhara samūha ḍhahāvahiṃ / kūdi dharahiṃ kapi pheri calāvahiṃ //  
  
 do.  dhari kudhara khaṃḍa pracaṃḍa karkaṭa bhālu gaḷha para ḍārahīṃ /  
      jhapaṭahiṃ carana gahi paṭaki mahi bhaji calata bahuri pacārahīṃ //  
      ati tarala taruna pratāpa tarapahiṃ tamaki gaḷha caḷhi caḷhi gae /  
      kapi bhālu caḷhi maṃdiranha jahã tahã rāma jasu gāvata bhae //  
  
 do.  eku eku nisicara gahi puni kapi cale parāi /  
      ūpara āpu heṭha bhaṭa girahiṃ dharani para āi // 41 //  
  
rāma pratāpa prabala kapijūthā / mardahiṃ nisicara subhaṭa barūthā //  
caḷhe durga puni jahã tahã bānara / jaya raghubīra pratāpa divākara //  
cale nisācara nikara parāī / prabala pavana jimi ghana samudāī //  
hāhākāra bhaya_u pura bhārī / rovahiṃ bālaka ātura nārī //  
saba mili dehiṃ rāvanahi gārī / rāja karata ehiṃ mr̥tyu hãkārī //  
nija dala bicala sunī tehiṃ kānā / pheri subhaṭa laṃkesa risānā //  
jo rana bimukha sunā maiṃ kānā / so maiṃ hataba karāla kr̥pānā //  
sarbasu khāi bhoga kari nānā / samara bhūmi bhae ballabha prānā //  
ugra bacana suni sakala ḍerāne / cale krodha kari subhaṭa lajāne //  
sanmukha marana bīra kai sobhā / taba tinha tajā prāna kara lobhā //  
  
 do.  bahu āyudha dhara subhaṭa saba bhirahiṃ pacāri pacāri /  
      byākula kie bhālu kapi parigha trisūlanhi mārī // 42 //  
  
bhaya ātura kapi bhāgana lāge / jadyapi umā jītihahiṃ āge //  
kou kaha kahã aṃgada hanumaṃtā / kahã nala nīla dubida balavaṃtā //  
nija dala bikala sunā hanumānā / pacchima dvāra rahā balavānā //  
meghanāda tahã kara_i larāī / ṭūṭa na dvāra parama kaṭhināī //  
pavanatanaya mana bhā ati krodhā / garjeu prabala kāla sama jodhā //  
kūdi laṃka gaḷha ūpara āvā / gahi giri meghanāda kahũ dhāvā //  
bhaṃjeu ratha sārathī nipātā / tāhi hr̥daya mahũ māresi lātā //  
dusareṃ sūta bikala tehi jānā / syaṃdana ghāli turata gr̥ha ānā //  
  
 do.  aṃgada sunā pavanasuta gaḷha para gaya_u akela /  
      rana bā̃kurā bālisuta taraki caḷheu kapi khela // 43 //  
  
juddha biruddha kruddha dvau baṃdara / rāma pratāpa sumiri ura aṃtara //  
rāvana bhavana caḷhe dvau dhāī / karahi kosalādhīsa dohāī //  
kalasa sahita gahi bhavanu ḍhahāvā / dekhi nisācarapati bhaya pāvā //  
nāri br̥ṃda kara pīṭahiṃ chātī / aba dui kapi āe utapātī //  
kapilīlā kari tinhahi ḍerāvahiṃ / rāmacaṃdra kara sujasu sunāvahiṃ //  
puni kara gahi kaṃcana ke khaṃbhā / kahenhi karia utapāta araṃbhā //  
garji pare ripu kaṭaka majhārī / lāge mardai bhuja bala bhārī //  
kāhuhi lāta capeṭanhi kehū / bhajahu na rāmahi so phala lehū //  
  
 do.  eka eka soṃ mardahiṃ tori calāvahiṃ muṃḍa /  
      rāvana āgeṃ parahiṃ te janu phūṭahiṃ dadhi kuṃḍa // 44 //  
  
mahā mahā mukhiā je pāvahiṃ / te pada gahi prabhu pāsa calāvahiṃ //  
kaha_i bibhīṣanu tinha ke nāmā / dehiṃ rāma tinhahū nija dhāmā //  
khala manujāda dvijāmiṣa bhogī / pāvahiṃ gati jo jācata jogī //  
umā rāma mr̥ducita karunākara / bayara bhāva sumirata mohi nisicara //  
dehiṃ parama gati so jiyã jānī / asa kr̥pāla ko kahahu bhavānī //  
asa prabhu suni na bhajahiṃ bhrama tyāgī / nara matimaṃda te parama abhāgī //  
aṃgada aru hanumaṃta prabesā / kīnha durga asa kaha avadhesā //  
laṃkā̃ dvau kapi sohahiṃ kaiseṃ / mathahi siṃdhu dui maṃdara jaiseṃ //  
  
 do.  bhuja bala ripu dala dalamali dekhi divasa kara aṃta /  
      kūde jugala bigata śrama āe jahã bhagavaṃta // 45 //  
  
prabhu pada kamala sīsa tinha nāe / dekhi subhaṭa raghupati mana bhāe //  
rāma kr̥pā kari jugala nihāre / bhae bigataśrama parama sukhāre //  
gae jāni aṃgada hanumānā / phire bhālu markaṭa bhaṭa nānā //  
jātudhāna pradoṣa bala pāī / dhāe kari dasasīsa dohāī //  
nisicara anī dekhi kapi phire / jahã tahã kaṭakaṭāi bhaṭa bhire //  
dvau dala prabala pacāri pacārī / larata subhaṭa nahiṃ mānahiṃ hārī //  
mahābīra nisicara saba kāre / nānā barana balīmukha bhāre //  
sabala jugala dala samabala jodhā / kautuka karata larata kari krodhā //  
prābiṭa sarada payoda ghanere / larata manahũ māruta ke prere //  
anipa akaṃpana aru atikāyā / bicalata sena kīnhi inha māyā //  
bhaya_u nimiṣa mahã ati ãdhiyārā / br̥ṣṭi hoi rudhiropala chārā //  
  
 do.  dekhi nibiḷa tama dasahũ disi kapidala bhaya_u khabhāra /  
      ekahi eka na dekhaī jahã tahã karahiṃ pukāra // 46 //  
  
sakala maramu raghunāyaka jānā / lie boli aṃgada hanumānā //  
samācāra saba kahi samujhāe / sunata kopi kapikuṃjara dhāe //  
puni kr̥pāla hãsi cāpa caḷhāvā / pāvaka sāyaka sapadi calāvā //  
bhaya_u prakāsa katahũ tama nāhīṃ / gyāna udayã jimi saṃsaya jāhīṃ //  
bhālu balīmukha pāi prakāsā / dhāe haraṣa bigata śrama trāsā //  
hanūmāna aṃgada rana gāje / hā̃ka sunata rajanīcara bhāje //  
bhāgata paṭa paṭakahiṃ dhari dharanī / karahiṃ bhālu kapi adbhuta karanī //  
gahi pada ḍārahiṃ sāgara māhīṃ / makara uraga jhaṣa dhari dhari khāhīṃ //  
  
 do.  kachu māre kachu ghāyala kachu gaḷha caḷhe parāi /  
      garjahiṃ bhālu balīmukha ripu dala bala bicalāi // 47 //  
  
nisā jāni kapi cāriu anī / āe jahā̃ kosalā dhanī //  
rāma kr̥pā kari citavā sabahī / bhae bigataśrama bānara tabahī //  
uhā̃ dasānana saciva hãkāre / saba sana kahesi subhaṭa je māre //  
ādhā kaṭaku kapinha saṃghārā / kahahu begi kā karia bicārā //  
mālyavaṃta ati jaraṭha nisācara / rāvana mātu pitā maṃtrī bara //  
bolā bacana nīti ati pāvana / sunahu tāta kachu mora sikhāvana //  
jaba te tumha sītā hari ānī / asaguna hohiṃ na jāhiṃ bakhānī //  
beda purāna jāsu jasu gāyo / rāma bimukha kāhũ na sukha pāyo //  
  
 do.  hiranyāccha bhrātā sahita madhu kaiṭabha balavāna /  
      jehi māre soi avatareu kr̥pāsiṃdhu bhagavāna // 48(ka) //  
  
         māsapārāyaṇa, pacīsavā̃ viśrāma  
      kālarūpa khala bana dahana gunāgāra ghanabodha /  
      siva biraṃci jehi sevahiṃ tāsoṃ kavana birodha // 48(kha) //  
  
parihari bayaru dehu baidehī / bhajahu kr̥pānidhi parama sanehī //  
tāke bacana bāna sama lāge / kariā muha kari jāhi abhāge //  
būḷha bhaesi na ta marateũ tohī / aba jani nayana dekhāvasi mohī //  
tehi apane mana asa anumānā / badhyo cahata ehi kr̥pānidhānā //  
so uṭhi gaya_u kahata durbādā / taba sakopa boleu ghananādā //  
kautuka prāta dekhiahu morā / kariha_ũ bahuta kahauṃ kā thorā //  
suni suta bacana bharosā āvā / prīti sameta aṃka baiṭhāvā //  
karata bicāra bhaya_u bhinusārā / lāge kapi puni cahū̃ duārā //  
kopi kapinha durghaṭa gaḷhu gherā / nagara kolāhalu bhaya_u ghanerā //  
bibidhāyudha dhara nisicara dhāe / gaḷha te parbata sikhara ḍhahāe //  
  
 chaṃ.  ḍhāhe mahīdhara sikhara koṭinha bibidha bidhi golā cale /  
      ghaharāta jimi pabipāta garjata janu pralaya ke bādale //  
      markaṭa bikaṭa bhaṭa juṭata kaṭata na laṭata tana jarjara bhae /  
      gahi saila tehi gaḷha para calāvahiṃ jahã so tahã nisicara hae //  
  
 do.  meghanāda suni śravana asa gaḷhu puni cheṃkā āi /  
      utaryo bīra durga teṃ sanmukha calyo bajāi // 49 //  
  
kahã kosalādhīsa dvau bhrātā / dhanvī sakala loka bikhyātā //  
kahã nala nīla dubida sugrīvā / aṃgada hanūmaṃta bala sīṃvā //  
kahā̃ bibhīṣanu bhrātādrohī / āju sabahi haṭhi māra_ũ ohī //  
asa kahi kaṭhina bāna saṃdhāne / atisaya krodha śravana lagi tāne //  
sara samuha so chāḷai lāgā / janu sapaccha dhāvahiṃ bahu nāgā //  
jahã tahã parata dekhiahiṃ bānara / sanmukha hoi na sake tehi avasara //  
jahã tahã bhāgi cale kapi rīchā / bisarī sabahi juddha kai īchā //  
so kapi bhālu na rana mahã dekhā / kīnhesi jehi na prāna avaseṣā //  
  
 do.  dasa dasa sara saba māresi pare bhūmi kapi bīra /  
      siṃhanāda kari garjā meghanāda bala dhīra // 50 //  
  
dekhi pavanasuta kaṭaka bihālā / krodhavaṃta janu dhāya_u kālā //  
mahāsaila eka turata upārā / ati risa meghanāda para ḍārā //  
āvata dekhi gaya_u nabha soī / ratha sārathī turaga saba khoī //  
bāra bāra pacāra hanumānā / nikaṭa na āva maramu so jānā //  
raghupati nikaṭa gaya_u ghananādā / nānā bhā̃ti karesi durbādā //  
astra sastra āyudha saba ḍāre / kautukahīṃ prabhu kāṭi nivāre //  
dekhi pratāpa mūḷha khisiānā / karai lāga māyā bidhi nānā //  
jimi kou karai garuḷa saiṃ khelā / ḍarapāvai gahi svalpa sapelā //  
  
 do.  jāsu prabala māyā bala siva biraṃci baḷa choṭa /  
      tāhi dikhāva_i nisicara nija māyā mati khoṭa // 51 //  
  
nabha caḷhi baraṣa bipula aṃgārā / mahi te pragaṭa hohiṃ jaladhārā //  
nānā bhā̃ti pisāca pisācī / māru kāṭu dhuni bolahiṃ nācī //  
biṣṭā pūya rudhira kaca hāḷā / baraṣa_i kabahũ upala bahu chāḷā //  
baraṣi dhūri kīnhesi ãdhiārā / sūjha na āpana hātha pasārā //  
kapi akulāne māyā dekheṃ / saba kara marana banā ehi lekheṃ //  
kautuka dekhi rāma musukāne / bhae sabhīta sakala kapi jāne //  
eka bāna kāṭī saba māyā / jimi dinakara hara timira nikāyā //  
kr̥pādr̥ṣṭi kapi bhālu biloke / bhae prabala rana rahahiṃ na roke //  
  
 do.  āyasu māgi rāma pahiṃ aṃgadādi kapi sātha /  
      lachimana cale kruddha hoi bāna sarāsana hātha // 52 //  
  
chataja nayana ura bāhu bisālā / himagiri nibha tanu kachu eka lālā //  
ihā̃ dasānana subhaṭa paṭhāe / nānā astra sastra gahi dhāe //  
bhūdhara nakha biṭapāyudha dhārī / dhāe kapi jaya rāma pukārī //  
bhire sakala jorihi sana jorī / ita uta jaya icchā nahiṃ thorī //  
muṭhikanha lātanha dātanha kāṭahiṃ / kapi jayasīla māri puni ḍāṭahiṃ //  
māru māru dharu dharu dharu mārū / sīsa tori gahi bhujā upārū //  
asi rava pūri rahī nava khaṃḍā / dhāvahiṃ jahã tahã ruṃḍa pracaṃḍā //  
dekhahiṃ kautuka nabha sura br̥ṃdā / kabahũka bisamaya kabahũ anaṃdā //  
  
 do.  rudhira gāḷa bhari bhari jamyo ūpara dhūri uḷāi /  
      janu ãgāra rāsinha para mr̥taka dhūma rahyo chāi // 53 //  
  
ghāyala bīra birājahiṃ kaise / kusumita kiṃsuka ke taru jaise //  
lachimana meghanāda dvau jodhā / bhirahiṃ parasapara kari ati krodhā //  
ekahi eka saka_i nahiṃ jītī / nisicara chala bala kara_i anītī //  
krodhavaṃta taba bhaya_u anaṃtā / bhaṃjeu ratha sārathī turaṃtā //  
nānā bidhi prahāra kara seṣā / rācchasa bhaya_u prāna avaseṣā //  
rāvana suta nija mana anumānā / saṃkaṭha bhaya_u harihi mama prānā //  
bīraghātinī chāḷisi sā̃gī / teja puṃja lachimana ura lāgī //  
muruchā bhaī sakti ke lāgeṃ / taba cali gaya_u nikaṭa bhaya tyāgeṃ //  
  
 do.  meghanāda sama koṭi sata jodhā rahe uṭhāi /  
      jagadādhāra seṣa kimi uṭhai cale khisiāi // 54 //  
  
sunu girijā krodhānala jāsū / jāra_i bhuvana cāridasa āsū //  
saka saṃgrāma jīti ko tāhī / sevahiṃ sura nara aga jaga jāhī //  
yaha kautūhala jāna_i soī / jā para kr̥pā rāma kai hoī //  
saṃdhyā bha_i phiri dvau bāhanī / lage sãbhārana nija nija anī //  
byāpaka brahma ajita bhuvanesvara / lachimana kahā̃ būjha karunākara //  
taba lagi lai āya_u hanumānā / anuja dekhi prabhu ati dukha mānā //  
jāmavaṃta kaha baida suṣenā / laṃkā̃ raha_i ko paṭhaī lenā //  
dhari laghu rūpa gaya_u hanumaṃtā / āneu bhavana sameta turaṃtā //  
  
 do.  rāma padārabiṃda sira nāya_u āi suṣena /  
      kahā nāma giri auṣadhī jāhu pavanasuta lena // 55 //  
  
rāma carana sarasija ura rākhī / calā prabhaṃjana suta bala bhāṣī //  
uhā̃ dūta eka maramu janāvā / rāvana kālanemi gr̥ha āvā //  
dasamukha kahā maramu tehiṃ sunā / puni puni kālanemi siru dhunā //  
dekhata tumhahi nagaru jehiṃ jārā / tāsu paṃtha ko rokana pārā //  
bhaji raghupati karu hita āpanā / chā̃ḷahu nātha mr̥ṣā jalpanā //  
nīla kaṃja tanu suṃdara syāmā / hr̥dayã rākhu locanābhirāmā //  
maiṃ taiṃ mora mūḷhatā tyāgū / mahā moha nisi sūtata jāgū //  
kāla byāla kara bhacchaka joī / sapanehũ samara ki jītia soī //  
  
 do.  suni dasakaṃṭha risāna ati tehiṃ mana kīnha bicāra /  
      rāma dūta kara marauṃ baru yaha khala rata mala bhāra // 56 //  
  
asa kahi calā racisi maga māyā / sara maṃdira bara bāga banāyā //  
mārutasuta dekhā subha āśrama / munihi būjhi jala piyauṃ jāi śrama //  
rācchasa kapaṭa beṣa tahã sohā / māyāpati dūtahi caha mohā //  
jāi pavanasuta nāya_u māthā / lāga so kahai rāma guna gāthā //  
hota mahā rana rāvana rāmahiṃ / jitahahiṃ rāma na saṃsaya yā mahiṃ //  
ihā̃ bhaẽ maiṃ dekheũ bhāī / gyāna dr̥ṣṭi bala mohi adhikāī //  
māgā jala tehiṃ dīnha kamaṃḍala / kaha kapi nahiṃ aghāũ thoreṃ jala //  
sara majjana kari ātura āvahu / dicchā deũ gyāna jehiṃ pāvahu //  
  
 do.  sara paiṭhata kapi pada gahā makarīṃ taba akulāna /  
      mārī so dhari divya tanu calī gagana caḷhi jāna // 57 //  
  
kapi tava darasa bha_iũ niṣpāpā / miṭā tāta munibara kara sāpā //  
muni na hoi yaha nisicara ghorā / mānahu satya bacana kapi morā //  
asa kahi gaī apacharā jabahīṃ / nisicara nikaṭa gaya_u kapi tabahīṃ //  
kaha kapi muni guradachinā lehū / pācheṃ hamahi maṃtra tumha dehū //  
sira laṃgūra lapeṭi pachārā / nija tanu pragaṭesi maratī bārā //  
rāma rāma kahi chāḷesi prānā / suni mana haraṣi caleu hanumānā //  
dekhā saila na auṣadha cīnhā / sahasā kapi upāri giri līnhā //  
gahi giri nisi nabha dhāvata bhayaū / avadhapurī upara kapi gayaū //  
  
 do.  dekhā bharata bisāla ati nisicara mana anumāni /  
      binu phara sāyaka māreu cāpa śravana lagi tāni // 58 //  
  
pareu muruchi mahi lāgata sāyaka / sumirata rāma rāma raghunāyaka //  
suni priya bacana bharata taba dhāe / kapi samīpa ati ātura āe //  
bikala biloki kīsa ura lāvā / jāgata nahiṃ bahu bhā̃ti jagāvā //  
mukha malīna mana bhae dukhārī / kahata bacana bhari locana bārī //  
jehiṃ bidhi rāma bimukha mohi kīnhā / tehiṃ puni yaha dāruna dukha dīnhā //  
jauṃ moreṃ mana baca aru kāyā / prīti rāma pada kamala amāyā //  
tau kapi hou bigata śrama sūlā / jauṃ mo para raghupati anukūlā //  
sunata bacana uṭhi baiṭha kapīsā / kahi jaya jayati kosalādhīsā //  
  
 so.  līnha kapihi ura lāi pulakita tanu locana sajala /  
      prīti na hr̥dayã samāi sumiri rāma raghukula tilaka // 59 //  
  
tāta kusala kahu sukhanidhāna kī / sahita anuja aru mātu jānakī //  
kapi saba carita samāsa bakhāne / bhae dukhī mana mahũ pachitāne //  
ahaha daiva maiṃ kata jaga jāya_ũ / prabhu ke ekahu kāja na āya_ũ //  
jāni kuavasaru mana dhari dhīrā / puni kapi sana bole balabīrā //  
tāta gaharu hoihi tohi jātā / kāju nasāihi hota prabhātā //  
caḷhu mama sāyaka saila sametā / paṭhavauṃ tohi jahã kr̥pāniketā //  
suni kapi mana upajā abhimānā / moreṃ bhāra calihi kimi bānā //  
rāma prabhāva bicāri bahorī / baṃdi carana kaha kapi kara jorī //  
  
 do.  tava pratāpa ura rākhi prabhu jeha_ũ nātha turaṃta /  
      asa kahi āyasu pāi pada baṃdi caleu hanumaṃta // 60(ka) //  
  
      bharata bāhu bala sīla guna prabhu pada prīti apāra /  
      mana mahũ jāta sarāhata puni puni pavanakumāra // 60(kha) //  
  
uhā̃ rāma lachimanahiṃ nihārī / bole bacana manuja anusārī //  
ardha rāti ga_i kapi nahiṃ āya_u / rāma uṭhāi anuja ura lāya_u //  
sakahu na dukhita dekhi mohi kāū / baṃdhu sadā tava mr̥dula subhāū //  
mama hita lāgi tajehu pitu mātā / sahehu bipina hima ātapa bātā //  
so anurāga kahā̃ aba bhāī / uṭhahu na suni mama baca bikalāī //  
jauṃ janateũ bana baṃdhu bichohū / pitā bacana manateũ nahiṃ ohū //  
suta bita nāri bhavana parivārā / hohiṃ jāhiṃ jaga bārahiṃ bārā //  
asa bicāri jiyã jāgahu tātā / mila_i na jagata sahodara bhrātā //  
jathā paṃkha binu khaga ati dīnā / mani binu phani karibara kara hīnā //  
asa mama jivana baṃdhu binu tohī / jauṃ jaḷa daiva jiāvai mohī //  
jaiha_ũ avadha kavana muhu lāī / nāri hetu priya bhāi gãvāī //  
baru apajasa sahateũ jaga māhīṃ / nāri hāni biseṣa chati nāhīṃ //  
aba apaloku soku suta torā / sahihi niṭhura kaṭhora ura morā //  
nija jananī ke eka kumārā / tāta tāsu tumha prāna adhārā //  
sauṃpesi mohi tumhahi gahi pānī / saba bidhi sukhada parama hita jānī //  
utaru kāha daiha_ũ tehi jāī / uṭhi kina mohi sikhāvahu bhāī //  
bahu bidhi sicata soca bimocana / stravata salila rājiva dala locana //  
umā eka akhaṃḍa raghurāī / nara gati bhagata kr̥pāla dekhāī //  
  
 so.  prabhu pralāpa suni kāna bikala bhae bānara nikara /  
      āi gaya_u hanumāna jimi karunā mahã bīra rasa // 61 //  
  
haraṣi rāma bheṃṭeu hanumānā / ati kr̥tagya prabhu parama sujānā //  
turata baida taba kīnha upāī / uṭhi baiṭhe lachimana haraṣāī //  
hr̥dayã lāi prabhu bheṃṭeu bhrātā / haraṣe sakala bhālu kapi brātā //  
kapi puni baida tahā̃ pahũcāvā / jehi bidhi tabahiṃ tāhi la_i āvā //  
yaha br̥ttāṃta dasānana suneū / ati biṣāda puni puni sira dhuneū //  
byākula kuṃbhakarana pahiṃ āvā / bibidha jatana kari tāhi jagāvā //  
jāgā nisicara dekhia kaisā / mānahũ kālu deha dhari baisā //  
kuṃbhakarana būjhā kahu bhāī / kāhe tava mukha rahe sukhāī //  
kathā kahī saba tehiṃ abhimānī / jehi prakāra sītā hari ānī //  
tāta kapinha saba nisicara māre / mahāmahā jodhā saṃghāre //  
durmukha suraripu manuja ahārī / bhaṭa atikāya akaṃpana bhārī //  
apara mahodara ādika bīrā / pare samara mahi saba ranadhīrā //  
  
 do.  suni dasakaṃdhara bacana taba kuṃbhakarana bilakhāna /  
      jagadaṃbā hari āni aba saṭha cāhata kalyāna // 62 //  
  
bhala na kīnha taiṃ nisicara nāhā / aba mohi āi jagāehi kāhā //  
ajahū̃ tāta tyāgi abhimānā / bhajahu rāma hoihi kalyānā //  
haiṃ dasasīsa manuja raghunāyaka / jāke hanūmāna se pāyaka //  
ahaha baṃdhu taiṃ kīnhi khoṭāī / prathamahiṃ mohi na sunāehi āī //  
kīnhehu prabhū birodha tehi devaka / siva biraṃci sura jāke sevaka //  
nārada muni mohi gyāna jo kahā / kahateũ tohi samaya nirabahā //  
aba bhari aṃka bheṃṭu mohi bhāī / locana sūphala karau maiṃ jāī //  
syāma gāta sarasīruha locana / dekhauṃ jāi tāpa traya mocana //  
  
 do.  rāma rūpa guna sumirata magana bhaya_u chana eka /  
      rāvana māgeu koṭi ghaṭa mada aru mahiṣa aneka // 63 //  
  
mahiṣa khāi kari madirā pānā / garjā bajrāghāta samānā //  
kuṃbhakarana durmada rana raṃgā / calā durga taji sena na saṃgā //  
dekhi bibhīṣanu āgeṃ āya_u / pareu carana nija nāma sunāya_u //  
anuja uṭhāi hr̥dayã tehi lāyo / raghupati bhakta jāni mana bhāyo //  
tāta lāta rāvana mohi mārā / kahata parama hita maṃtra bicārā //  
tehiṃ galāni raghupati pahiṃ āya_ũ / dekhi dīna prabhu ke mana bhāya_ũ //  
sunu suta bhaya_u kālabasa rāvana / so ki māna aba parama sikhāvana //  
dhanya dhanya taiṃ dhanya bibhīṣana / bhayahu tāta nisicara kula bhūṣana //  
baṃdhu baṃsa taiṃ kīnha ujāgara / bhajehu rāma sobhā sukha sāgara //  
  
 do.  bacana karma mana kapaṭa taji bhajehu rāma ranadhīra /  
      jāhu na nija para sūjha mohi bhaya_ũ kālabasa bīra / 64 //  
  
baṃdhu bacana suni calā bibhīṣana / āya_u jahã trailoka bibhūṣana //  
nātha bhūdharākāra sarīrā / kuṃbhakarana āvata ranadhīrā //  
etanā kapinha sunā jaba kānā / kilakilāi dhāe balavānā //  
lie uṭhāi biṭapa aru bhūdhara / kaṭakaṭāi ḍārahiṃ tā ūpara //  
koṭi koṭi giri sikhara prahārā / karahiṃ bhālu kapi eka eka bārā //  
mur yo na mana tanu ṭar yo na ṭār yo / jimi gaja arka phalani ko māryo //  
taba mārutasuta muṭhikā hanyo / par yo dharani byākula sira dhunyo //  
puni uṭhi tehiṃ māreu hanumaṃtā / ghurmita bhūtala pareu turaṃtā //  
puni nala nīlahi avani pachāresi / jahã tahã paṭaki paṭaki bhaṭa ḍāresi //  
calī balīmukha sena parāī / ati bhaya trasita na kou samuhāī //  
  
 do.  aṃgadādi kapi muruchita kari sameta sugrīva /  
      kā̃kha dābi kapirāja kahũ calā amita bala sīṃva // 65 //  
  
umā karata raghupati naralīlā / khelata garuḷa jimi ahigana mīlā //  
bhr̥kuṭi bhaṃga jo kālahi khāī / tāhi ki soha_i aisi larāī //  
jaga pāvani kīrati bistarihahiṃ / gāi gāi bhavanidhi nara tarihahiṃ //  
muruchā ga_i mārutasuta jāgā / sugrīvahi taba khojana lāgā //  
sugrīvahu kai muruchā bītī / nibuka gaya_u tehi mr̥taka pratītī //  
kāṭesi dasana nāsikā kānā / garaji akāsa cala_u tehiṃ jānā //  
gaheu carana gahi bhūmi pachārā / ati lāghavã uṭhi puni tehi mārā //  
puni āyasu prabhu pahiṃ balavānā / jayati jayati jaya kr̥pānidhānā //  
nāka kāna kāṭe jiyã jānī / phirā krodha kari bha_i mana glānī //  
sahaja bhīma puni binu śruti nāsā / dekhata kapi dala upajī trāsā //  
  
 do.  jaya jaya jaya raghubaṃsa mani dhāe kapi dai hūha /  
      ekahi bāra tāsu para chāḷenhi giri taru jūha // 66 //  
  
kuṃbhakarana rana raṃga biruddhā / sanmukha calā kāla janu kruddhā //  
koṭi koṭi kapi dhari dhari khāī / janu ṭīḷī giri guhā̃ samāī //  
koṭinha gahi sarīra sana mardā / koṭinha mīji milava mahi gardā //  
mukha nāsā śravananhi kīṃ bāṭā / nisari parāhiṃ bhālu kapi ṭhāṭā //  
rana mada matta nisācara darpā / bisva grasihi janu ehi bidhi arpā //  
mure subhaṭa saba phirahiṃ na phere / sūjha na nayana sunahiṃ nahiṃ ṭere //  
kuṃbhakarana kapi phauja biḍārī / suni dhāī rajanīcara dhārī //  
dekhi rāma bikala kaṭakāī / ripu anīka nānā bidhi āī //  
  
 do.  sunu sugrīva bibhīṣana anuja sãbhārehu saina /  
      maiṃ dekha_ũ khala bala dalahi bole rājivanaina // 67 //  
  
kara sāraṃga sāji kaṭi bhāthā / ari dala dalana cale raghunāthā //  
prathama kīnha prabhu dhanuṣa ṭãkorā / ripu dala badhira bhaya_u suni sorā //  
satyasaṃdha chā̃ḷe sara lacchā / kālasarpa janu cale sapacchā //  
jahã tahã cale bipula nārācā / lage kaṭana bhaṭa bikaṭa pisācā //  
kaṭahiṃ carana ura sira bhujadaṃḍā / bahutaka bīra hohiṃ sata khaṃḍā //  
ghurmi ghurmi ghāyala mahi parahīṃ / uṭhi saṃbhāri subhaṭa puni larahīṃ //  
lāgata bāna jalada jimi gājahīṃ / bahutaka dekhī kaṭhina sara bhājahiṃ //  
ruṃḍa pracaṃḍa muṃḍa binu dhāvahiṃ / dharu dharu mārū māru dhuni gāvahiṃ //  
  
 do.  chana mahũ prabhu ke sāyakanhi kāṭe bikaṭa pisāca /  
      puni raghubīra niṣaṃga mahũ prabise saba nārāca // 68 //  
  
kuṃbhakarana mana dīkha bicārī / hati dhana mājha nisācara dhārī //  
bhā ati kruddha mahābala bīrā / kiyo mr̥ganāyaka nāda gãbhīrā //  
kopi mahīdhara lei upārī / ḍāra_i jahã markaṭa bhaṭa bhārī //  
āvata dekhi saila prabhū bhāre / saranhi kāṭi raja sama kari ḍāre //  /  
puni dhanu tāni kopi raghunāyaka / chā̃ḷe ati karāla bahu sāyaka //  
tanu mahũ prabisi nisari sara jāhīṃ / jimi dāmini ghana mājha samāhīṃ //  
sonita stravata soha tana kāre / janu kajjala giri geru panāre //  
bikala biloki bhālu kapi dhāe / bihãsā jabahiṃ nikaṭa kapi āe //  
  
 do.  mahānāda kari garjā koṭi koṭi gahi kīsa /  
      mahi paṭaka_i gajarāja iva sapatha kara_i dasasīsa // 69 //  
  
bhāge bhālu balīmukha jūthā / br̥ku biloki jimi meṣa barūthā //  
cale bhāgi kapi bhālu bhavānī / bikala pukārata ārata bānī //  
yaha nisicara dukāla sama ahaī / kapikula desa parana aba cahaī //  
kr̥pā bāridhara rāma kharārī / pāhi pāhi pranatārati hārī //  
sakaruna bacana sunata bhagavānā / cale sudhāri sarāsana bānā //  
rāma sena nija pāchaiṃ ghālī / cale sakopa mahā balasālī //  
khaiṃci dhanuṣa sara sata saṃdhāne / chūṭe tīra sarīra samāne //  
lāgata sara dhāvā risa bharā / kudhara ḍagamagata ḍolati dharā //  
līnha eka tehiṃ saila upāṭī / raghukula tilaka bhujā soi kāṭī //  
dhāvā bāma bāhu giri dhārī / prabhu sou bhujā kāṭi mahi pārī //  
kāṭeṃ bhujā soha khala kaisā / pacchahīna maṃdara giri jaisā //  
ugra bilokani prabhuhi bilokā / grasana cahata mānahũ trelokā //  
  
 do.  kari cikkāra ghora ati dhāvā badanu pasāri /  
      gagana siddha sura trāsita hā hā heti pukāri // 70 //  
  
sabhaya deva karunānidhi jānyo / śravana prajaṃta sarāsanu tānyo //  
bisikha nikara nisicara mukha bhareū / tadapi mahābala bhūmi na pareū //  
saranhi bharā mukha sanmukha dhāvā / kāla trona sajīva janu āvā //  
taba prabhu kopi tībra sara līnhā / dhara te bhinna tāsu sira kīnhā //  
so sira pareu dasānana āgeṃ / bikala bhaya_u jimi phani mani tyāgeṃ //  
dharani dhasa_i dhara dhāva pracaṃḍā / taba prabhu kāṭi kīnha dui khaṃḍā //  
pare bhūmi jimi nabha teṃ bhūdhara / heṭha dābi kapi bhālu nisācara //  
tāsu teja prabhu badana samānā / sura muni sabahiṃ acaṃbhava mānā //  
sura duṃdubhīṃ bajāvahiṃ haraṣahiṃ / astuti karahiṃ sumana bahu baraṣahiṃ //  
kari binatī sura sakala sidhāe / tehī samaya devariṣi āe //  
gaganopari hari guna gana gāe / rucira bīrarasa prabhu mana bhāe //  
begi hatahu khala kahi muni gae / rāma samara mahi sobhata bhae //  
  
 chaṃ.  saṃgrāma bhūmi birāja raghupati atula bala kosala dhanī /  
      śrama biṃdu mukha rājīva locana aruna tana sonita kanī //  
      bhuja jugala pherata sara sarāsana bhālu kapi cahu disi bane /  
      kaha dāsa tulasī kahi na saka chabi seṣa jehi ānana ghane //  
  
 do.  nisicara adhama malākara tāhi dīnha nija dhāma /  
      girijā te nara maṃdamati je na bhajahiṃ śrīrāma // 71 //  
  
dina keṃ aṃta phirīṃ dou anī / samara bhaī subhaṭanha śrama ghanī //  
rāma kr̥pā̃ kapi dala bala bāḷhā / jimi tr̥na pāi lāga ati ḍāḷhā //  
chījahiṃ nisicara dinu aru rātī / nija mukha kaheṃ sukr̥ta jehi bhā̃tī //  
bahu bilāpa dasakaṃdhara karaī / baṃdhu sīsa puni puni ura dharaī //  
rovahiṃ nāri hr̥daya hati pānī / tāsu teja bala bipula bakhānī //  
meghanāda tehi avasara āya_u / kahi bahu kathā pitā samujhāya_u //  
dekhehu kāli mori manusāī / abahiṃ bahuta kā karauṃ baḷāī //  
iṣṭadeva saiṃ bala ratha pāya_ũ / so bala tāta na tohi dekhāya_ũ //  
ehi bidhi jalpata bhaya_u bihānā / cahũ duāra lāge kapi nānā //  
ita kapi bhālu kāla sama bīrā / uta rajanīcara ati ranadhīrā //  
larahiṃ subhaṭa nija nija jaya hetū / barani na jāi samara khagaketū //  
  
 do.  meghanāda māyāmaya ratha caḷhi gaya_u akāsa //  
      garjeu aṭṭahāsa kari bha_i kapi kaṭakahi trāsa // 72 //  
  
sakti sūla taravāri kr̥pānā / astra sastra kulisāyudha nānā //  
ḍāraha parasu parigha pāṣānā / lāgeu br̥ṣṭi karai bahu bānā //  
dasa disi rahe bāna nabha chāī / mānahũ maghā megha jhari lāī //  
dharu dharu māru sunia dhuni kānā / jo māra_i tehi kou na jānā //  
gahi giri taru akāsa kapi dhāvahiṃ / dekhahi tehi na dukhita phiri āvahiṃ //  
avaghaṭa ghāṭa bāṭa giri kaṃdara / māyā bala kīnhesi sara paṃjara //  
jāhiṃ kahā̃ byākula bhae baṃdara / surapati baṃdi pare janu maṃdara //  
mārutasuta aṃgada nala nīlā / kīnhesi bikala sakala balasīlā //  
puni lachimana sugrīva bibhīṣana / saranhi māri kīnhesi jarjara tana //  
puni raghupati saiṃ jūjhe lāgā / sara chā̃ḷa_i hoi lāgahiṃ nāgā //  
byāla pāsa basa bhae kharārī / svabasa anaṃta eka abikārī //  
naṭa iva kapaṭa carita kara nānā / sadā svataṃtra eka bhagavānā //  
rana sobhā lagi prabhuhiṃ bãdhāyo / nāgapāsa devanha bhaya pāyo //  
  
 do.  girijā jāsu nāma japi muni kāṭahiṃ bhava pāsa /  
      so ki baṃdha tara āva_i byāpaka bisva nivāsa // 73 //  
  
carita rāma ke saguna bhavānī / tarki na jāhiṃ buddhi bala bānī //  
asa bicāri je tagya birāgī / rāmahi bhajahiṃ tarka saba tyāgī //  
byākula kaṭaku kīnha ghananādā / puni bhā pragaṭa kaha_i durbādā //  
jāmavaṃta kaha khala rahu ṭhāḷhā / suni kari tāhi krodha ati bāḷhā //  
būḷha jāni saṭha chā̃ḷeũ tohī / lāgesi adhama pacārai mohī //  
asa kahi tarala trisūla calāyo / jāmavaṃta kara gahi soi dhāyo //  
mārisi meghanāda kai chātī / parā bhūmi ghurmita suraghātī //  
puni risāna gahi carana phirāyau / mahi pachāri nija bala dekharāyo //  
bara prasāda so mara_i na mārā / taba gahi pada laṃkā para ḍārā //  
ihā̃ devariṣi garuḷa paṭhāyo / rāma samīpa sapadi so āyo //  
  
 do.  khagapati saba dhari khāe māyā nāga barūtha /  
      māyā bigata bhae saba haraṣe bānara jūtha / 74(ka) //  
  
      gahi giri pādapa upala nakha dhāe kīsa risāi /  
      cale tamīcara bikalatara gaḷha para caḷhe parāi // 74(kha) //  
meghanāda ke murachā jāgī / pitahi biloki lāja ati lāgī //  
turata gaya_u giribara kaṃdarā / karauṃ ajaya makha asa mana dharā //  
ihā̃ bibhīṣana maṃtra bicārā / sunahu nātha bala atula udārā //  
meghanāda makha kara_i apāvana / khala māyāvī deva satāvana //  
jauṃ prabhu siddha hoi so pāihi / nātha begi puni jīti na jāihi //  
suni raghupati atisaya sukha mānā / bole aṃgadādi kapi nānā //  
lachimana saṃga jāhu saba bhāī / karahu bidhaṃsa jagya kara jāī //  
tumha lachimana mārehu rana ohī / dekhi sabhaya sura dukha ati mohī //  
mārehu tehi bala buddhi upāī / jehiṃ chījai nisicara sunu bhāī //  
jāmavaṃta sugrīva bibhīṣana / sena sameta rahehu tīniu jana //  
jaba raghubīra dīnhi anusāsana / kaṭi niṣaṃga kasi sāji sarāsana //  
prabhu pratāpa ura dhari ranadhīrā / bole ghana iva girā gãbhīrā //  
jauṃ tehi āju badheṃ binu āvauṃ / tau raghupati sevaka na kahāvauṃ //  
jauṃ sata saṃkara karahiṃ sahāī / tadapi hata_ũ raghubīra dohāī //  
  
 do.  raghupati carana nāi siru caleu turaṃta anaṃta /  
      aṃgada nīla mayaṃda nala saṃga subhaṭa hanumaṃta // 75 //  
  
jāi kapinha so dekhā baisā / āhuti deta rudhira aru bhaiṃsā //  
kīnha kapinha saba jagya bidhaṃsā / jaba na uṭha_i taba karahiṃ prasaṃsā //  
tadapi na uṭha_i dharenhi kaca jāī / lātanhi hati hati cale parāī //  
lai trisula dhāvā kapi bhāge / āe jahã rāmānuja āge //  
āvā parama krodha kara mārā / garja ghora rava bārahiṃ bārā //  
kopi marutasuta aṃgada dhāe / hati trisūla ura dharani girāe //  
prabhu kahã chā̃ḷesi sūla pracaṃḍā / sara hati kr̥ta anaṃta juga khaṃḍā //  
uṭhi bahori māruti jubarājā / hatahiṃ kopi tehi ghāu na bājā //  
phire bīra ripu mara_i na mārā / taba dhāvā kari ghora cikārā //  
āvata dekhi kruddha janu kālā / lachimana chāḷe bisikha karālā //  
dekhesi āvata pabi sama bānā / turata bhaya_u khala aṃtaradhānā //  
bibidha beṣa dhari kara_i larāī / kabahũka pragaṭa kabahũ duri jāī //  
dekhi ajaya ripu ḍarape kīsā / parama kruddha taba bhaya_u ahīsā //  
lachimana mana asa maṃtra dr̥ḷhāvā / ehi pāpihi maiṃ bahuta khelāvā //  
sumiri kosalādhīsa pratāpā / sara saṃdhāna kīnha kari dāpā //  
chāḷā bāna mājha ura lāgā / maratī bāra kapaṭu saba tyāgā //  
  
 do.  rāmānuja kahã rāmu kahã asa kahi chā̃ḷesi prāna /  
      dhanya dhanya tava jananī kaha aṃgada hanumāna // 76 //  
  
binu prayāsa hanumāna uṭhāyo / laṃkā dvāra rākhi puni āyo //  
tāsu marana suni sura gaṃdharbā / caḷhi bimāna āe nabha sarbā //  
baraṣi sumana duṃdubhīṃ bajāvahiṃ / śrīraghunātha bimala jasu gāvahiṃ //  
jaya anaṃta jaya jagadādhārā / tumha prabhu saba devanhi nistārā //  
astuti kari sura siddha sidhāe / lachimana kr̥pāsindhu pahiṃ āe //  
suta badha sunā dasānana jabahīṃ / muruchita bhaya_u pareu mahi tabahīṃ //  
maṃdodarī rudana kara bhārī / ura tāḷana bahu bhā̃ti pukārī //  
nagara loga saba byākula socā / sakala kahahiṃ dasakaṃdhara pocā //  
  
 do.  taba dasakaṃṭha bibidha bidhi samujhāīṃ saba nāri /  
      nasvara rūpa jagata saba dekhahu hr̥dayã bicāri // 77 //  
  
tinhahi gyāna upadesā rāvana / āpuna maṃda kathā subha pāvana //  
para upadesa kusala bahutere / je ācarahiṃ te nara na ghanere //  
nisā sirāni bhaya_u bhinusārā / lage bhālu kapi cārihũ dvārā //  
subhaṭa bolāi dasānana bolā / rana sanmukha jā kara mana ḍolā //  
so abahīṃ baru jāu parāī / saṃjuga bimukha bhaẽ na bhalāī //  
nija bhuja bala maiṃ bayaru baḷhāvā / deha_ũ utaru jo ripu caḷhi āvā //  
asa kahi maruta bega ratha sājā / bāje sakala jujhāū bājā //  
cale bīra saba atulita balī / janu kajjala kai ā̃dhī calī //  
asaguna amita hohiṃ tehi kālā / gana_i na bhujabala garba bisālā //  
  
 chaṃ.  ati garba gana_i na saguna asaguna stravahiṃ āyudha hātha te /  
      bhaṭa girata ratha te bāji gaja cikkarata bhājahiṃ sātha te //  
      gomāya gīdha karāla khara rava svāna bolahiṃ ati ghane /  
      janu kāladūta ulūka bolahiṃ bacana parama bhayāvane //  
  
 do.  tāhi ki saṃpati saguna subha sapanehũ mana biśrāma /  
      bhūta droha rata mohabasa rāma bimukha rati kāma // 78 //  
  
caleu nisācara kaṭaku apārā / caturaṃginī anī bahu dhārā //  
bibidha bhā̃ti bāhana ratha jānā / bipula barana patāka dhvaja nānā //  
cale matta gaja jūtha ghanere / prābiṭa jalada maruta janu prere //  
barana barada biradaita nikāyā / samara sūra jānahiṃ bahu māyā //  
ati bicitra bāhinī birājī / bīra basaṃta sena janu sājī //  
calata kaṭaka digasidhuṃra ḍagahīṃ / chubhita payodhi kudhara ḍagamagahīṃ //  
uṭhī renu rabi gaya_u chapāī / maruta thakita basudhā akulāī //  
panava nisāna ghora rava bājahiṃ / pralaya samaya ke ghana janu gājahiṃ //  
bheri naphīri bāja sahanāī / mārū rāga subhaṭa sukhadāī //  
kehari nāda bīra saba karahīṃ / nija nija bala pauruṣa uccarahīṃ //  
kaha_i dasānana sunahu subhaṭṭā / mardahu bhālu kapinha ke ṭhaṭṭā //  
hauṃ māriha_ũ bhūpa dvau bhāī / asa kahi sanmukha phauja reṃgāī //  
yaha sudhi sakala kapinha jaba pāī / dhāe kari raghubīra dohāī //  
  
 chaṃ.  dhāe bisāla karāla markaṭa bhālu kāla samāna te /  
      mānahũ sapaccha uḷāhiṃ bhūdhara br̥ṃda nānā bāna te //  
      nakha dasana saila mahādrumāyudha sabala saṃka na mānahīṃ /  
      jaya rāma rāvana matta gaja mr̥garāja sujasu bakhānahīṃ //  
  
 do.  duhu disi jaya jayakāra kari nija nija jorī jāni /  
      bhire bīra ita rāmahi uta rāvanahi bakhāni // 79 //  
  
rāvanu rathī biratha raghubīrā / dekhi bibhīṣana bhaya_u adhīrā //  
adhika prīti mana bhā saṃdehā / baṃdi carana kaha sahita sanehā //  
nātha na ratha nahiṃ tana pada trānā / kehi bidhi jitaba bīra balavānā //  
sunahu sakhā kaha kr̥pānidhānā / jehiṃ jaya hoi so syaṃdana ānā //  
sauraja dhīraja tehi ratha cākā / satya sīla dr̥ḷha dhvajā patākā //  
bala bibeka dama parahita ghore / chamā kr̥pā samatā raju jore //  
īsa bhajanu sārathī sujānā / birati carma saṃtoṣa kr̥pānā //  
dāna parasu budhi sakti pracaṃḷā / bara bigyāna kaṭhina kodaṃḍā //  
amala acala mana trona samānā / sama jama niyama silīmukha nānā //  
kavaca abheda bipra gura pūjā / ehi sama bijaya upāya na dūjā //  
sakhā dharmamaya asa ratha jākeṃ / jītana kahã na katahũ ripu tākeṃ //  
  
 do.  mahā ajaya saṃsāra ripu jīti saka_i so bīra /  
      jākeṃ asa ratha hoi dr̥ḷha sunahu sakhā matidhīra // 80(ka) //  
  
      suni prabhu bacana bibhīṣana haraṣi gahe pada kaṃja /  
      ehi misa mohi upadesehu rāma kr̥pā sukha puṃja // 80(kha) //  
  
      uta pacāra dasakaṃdhara ita aṃgada hanumāna /  
      larata nisācara bhālu kapi kari nija nija prabhu āna // 80(ga) //  
  
sura brahmādi siddha muni nānā / dekhata rana nabha caḷhe bimānā //  
hamahū umā rahe tehi saṃgā / dekhata rāma carita rana raṃgā //  
subhaṭa samara rasa duhu disi māte / kapi jayasīla rāma bala tāte //  
eka eka sana bhirahiṃ pacārahiṃ / ekanha eka mardi mahi pārahiṃ //  
mārahiṃ kāṭahiṃ dharahiṃ pachārahiṃ / sīsa tori sīsanha sana mārahiṃ //  
udara bidārahiṃ bhujā upārahiṃ / gahi pada avani paṭaki bhaṭa ḍārahiṃ //  
nisicara bhaṭa mahi gāḷahi bhālū / ūpara ḍhāri dehiṃ bahu bālū //  
bīra balimukha juddha biruddhe / dekhiata bipula kāla janu kruddhe //  
  
 chaṃ.  kruddhe kr̥tāṃta samāna kapi tana stravata sonita rājahīṃ /  
      mardahiṃ nisācara kaṭaka bhaṭa balavaṃta ghana jimi gājahīṃ //  
      mārahiṃ capeṭanhi ḍāṭi dātanha kāṭi lātanha mījahīṃ /  
      cikkarahiṃ markaṭa bhālu chala bala karahiṃ jehiṃ khala chījahīṃ //  
      dhari gāla phārahiṃ ura bidārahiṃ gala ãtāvari melahīṃ /  
      prahalādapati janu bibidha tanu dhari samara aṃgana khelahīṃ //  
      dharu māru kāṭu pachāru ghora girā gagana mahi bhari rahī /  
      jaya rāma jo tr̥na te kulisa kara kulisa te kara tr̥na sahī //  
  
 do.  nija dala bicalata dekhesi bīsa bhujā̃ dasa cāpa /  
      ratha caḷhi caleu dasānana phirahu phirahu kari dāpa // 81 //  
  
dhāya_u parama kruddha dasakaṃdhara / sanmukha cale hūha dai baṃdara //  
gahi kara pādapa upala pahārā / ḍārenhi tā para ekahiṃ bārā //  
lāgahiṃ saila bajra tana tāsū / khaṃḍa khaṃḍa hoi phūṭahiṃ āsū //  
calā na acala rahā ratha ropī / rana durmada rāvana ati kopī //  
ita uta jhapaṭi dapaṭi kapi jodhā / mardai lāga bhaya_u ati krodhā //  
cale parāi bhālu kapi nānā / trāhi trāhi aṃgada hanumānā //  
pāhi pāhi raghubīra gosāī / yaha khala khāi kāla kī nāī //  
tehi dekhe kapi sakala parāne / dasahũ cāpa sāyaka saṃdhāne //  
  
 chaṃ.  saṃdhāni dhanu sara nikara chāḷesi uraga jimi uḷi lāgahīṃ /  
      rahe pūri sara dharanī gagana disi bidasi kahã kapi bhāgahīṃ //  
      bhayo ati kolāhala bikala kapi dala bhālu bolahiṃ āture /  
      raghubīra karunā siṃdhu ārata baṃdhu jana racchaka hare //  
  
 do.  nija dala bikala dekhi kaṭi kasi niṣaṃga dhanu hātha /  
      lachimana cale kruddha hoi nāi rāma pada mātha // 82 //  
  
re khala kā mārasi kapi bhālū / mohi biloku tora maiṃ kālū //  
khojata raheũ tohi sutaghātī / āju nipāti juḷāva_ũ chātī //  
asa kahi chāḷesi bāna pracaṃḍā / lachimana kie sakala sata khaṃḍā //  
koṭinha āyudha rāvana ḍāre / tila pravāna kari kāṭi nivāre //  
puni nija bānanha kīnha prahārā / syaṃdanu bhaṃji sārathī mārā //  
sata sata sara māre dasa bhālā / giri sr̥ṃganha janu prabisahiṃ byālā //  
puni sata sara mārā ura māhīṃ / pareu dharani tala sudhi kachu nāhīṃ //  
uṭhā prabala puni muruchā jāgī / chāḷisi brahma dīnhi jo sā̃gī //  
  
 chaṃ.  so brahma datta pracaṃḍa sakti anaṃta ura lāgī sahī /  
      paryo bīra bikala uṭhāva dasamukha atula bala mahimā rahī //  
      brahmāṃḍa bhavana birāja jākeṃ eka sira jimi raja kanī /  
      tehi caha uṭhāvana mūḷha rāvana jāna nahiṃ tribhuana dhanī //  
  
 do.  dekhi pavanasuta dhāya_u bolata bacana kaṭhora /  
 āvata kapihi hanyo tehiṃ muṣṭi prahāra praghora // 83 //  
  
jānu ṭeki kapi bhūmi na girā / uṭhā sãbhāri bahuta risa bharā //  
muṭhikā eka tāhi kapi mārā / pareu saila janu bajra prahārā //  
muruchā gai bahori so jāgā / kapi bala bipula sarāhana lāgā //  
dhiga dhiga mama pauruṣa dhiga mohī / jauṃ taiṃ jiata rahesi suradrohī //  
asa kahi lachimana kahũ kapi lyāyo / dekhi dasānana bisamaya pāyo //  
kaha raghubīra samujhu jiyã bhrātā / tumha kr̥tāṃta bhacchaka sura trātā //  
sunata bacana uṭhi baiṭha kr̥pālā / gaī gagana so sakati karālā //  
puni kodaṃḍa bāna gahi dhāe / ripu sanmukha ati ātura āe //  
  
 chaṃ.  ātura bahori bibhaṃji syaṃdana sūta hati byākula kiyo /  
      gir yo dharani dasakaṃdhara bikalatara bāna sata bedhyo hiyo //  
      sārathī dūsara ghāli ratha tehi turata laṃkā lai gayo /  
      raghubīra baṃdhu pratāpa puṃja bahori prabhu carananhi nayo //  
  
 do.  uhā̃ dasānana jāgi kari karai lāga kachu jagya /  
      rāma birodha bijaya caha saṭha haṭha basa ati agya // 84 //  
  
ihā̃ bibhīṣana saba sudhi pāī / sapadi jāi raghupatihi sunāī //  
nātha kara_i rāvana eka jāgā / siddha bhaẽ nahiṃ marihi abhāgā //  
paṭhavahu nātha begi bhaṭa baṃdara / karahiṃ bidhaṃsa āva dasakaṃdhara //  
prāta hota prabhu subhaṭa paṭhāe / hanumadādi aṃgada saba dhāe //  
kautuka kūdi caḷhe kapi laṃkā / paiṭhe rāvana bhavana asaṃkā //  
jagya karata jabahīṃ so dekhā / sakala kapinha bhā krodha biseṣā //  
rana te nilaja bhāji gr̥ha āvā / ihā̃ āi baka dhyāna lagāvā //  
asa kahi aṃgada mārā lātā / citava na saṭha svāratha mana rātā //  
  
 chaṃ.  nahiṃ citava jaba kari kopa kapi gahi dasana lātanha mārahīṃ /  
      dhari kesa nāri nikāri bāhera te 'tidīna pukārahīṃ //  
      taba uṭheu kruddha kr̥tāṃta sama gahi carana bānara ḍāraī /  
      ehi bīca kapinha bidhaṃsa kr̥ta makha dekhi mana mahũ hāraī //  
  
 do.  jagya bidhaṃsi kusala kapi āe raghupati pāsa /  
      caleu nisācara krurddha hoi tyāgi jivana kai āsa // 85 //  
  
calata hohiṃ ati asubha bhayaṃkara / baiṭhahiṃ gīdha uḷāi siranha para //  
bhaya_u kālabasa kāhu na mānā / kahesi bajāvahu juddha nisānā //  
calī tamīcara anī apārā / bahu gaja ratha padāti asavārā //  
prabhu sanmukha dhāe khala kaiṃseṃ / salabha samūha anala kahã jaiṃseṃ //  
ihā̃ devatanha astuti kīnhī / dāruna bipati hamahi ehiṃ dīnhī //  
aba jani rāma khelāvahu ehī / atisaya dukhita hoti baidehī //  
deva bacana suni prabhu musakānā / uṭhi raghubīra sudhāre bānā /  
jaṭā jūṭa dr̥ḷha bā̃dhai māthe / sohahiṃ sumana bīca bica gāthe //  
aruna nayana bārida tanu syāmā / akhila loka locanābhirāmā //  
kaṭitaṭa parikara kasyo niṣaṃgā / kara kodaṃḍa kaṭhina sāraṃgā //  
  
 chaṃ.  sāraṃga kara suṃdara niṣaṃga silīmukhākara kaṭi kasyo /  
      bhujadaṃḍa pīna manoharāyata ura dharāsura pada lasyo //  
      kaha dāsa tulasī jabahiṃ prabhu sara cāpa kara pherana lage /  
      brahmāṃḍa diggaja kamaṭha ahi mahi siṃdhu bhūdhara ḍagamage //  
  
 do.  sobhā dekhi haraṣi sura baraṣahiṃ sumana apāra /  
      jaya jaya jaya karunānidhi chabi bala guna āgāra // 86 //  
  
ehīṃ bīca nisācara anī / kasamasāta āī ati ghanī /  
dekhi cale sanmukha kapi bhaṭṭā / pralayakāla ke janu ghana ghaṭṭā //  
bahu kr̥pāna taravāri camaṃkahiṃ / janu dahã disi dāminīṃ damaṃkahiṃ //  
gaja ratha turaga cikāra kaṭhorā / garjahiṃ manahũ balāhaka ghorā //  
kapi laṃgūra bipula nabha chāe / manahũ iṃdradhanu ue suhāe //  
uṭha_i dhūri mānahũ jaladhārā / bāna buṃda bhai br̥ṣṭi apārā //  
duhũ disi parbata karahiṃ prahārā / bajrapāta janu bārahiṃ bārā //  
raghupati kopi bāna jhari lāī / ghāyala bhai nisicara samudāī //  
lāgata bāna bīra cikkarahīṃ / ghurmi ghurmi jahã tahã mahi parahīṃ //  
stravahiṃ saila janu nirjhara bhārī / sonita sari kādara bhayakārī //  
  
 chaṃ.  kādara bhayaṃkara rudhira saritā calī parama apāvanī /  
      dou kūla dala ratha reta cakra abarta bahati bhayāvanī //  
      jala jaṃtugaja padacara turaga khara bibidha bāhana ko gane /  
      sara sakti tomara sarpa cāpa taraṃga carma kamaṭha ghane //  
  
 do.  bīra parahiṃ janu tīra taru majjā bahu baha phena /  
      kādara dekhi ḍarahiṃ tahã subhaṭanha ke mana cena // 87 //  
  
majjahi bhūta pisāca betālā / pramatha mahā jhoṭiṃga karālā //  
kāka kaṃka lai bhujā uḷāhīṃ / eka te chīni eka lai khāhīṃ //  
eka kahahiṃ aisiu sauṃghāī / saṭhahu tumhāra daridra na jāī //  
kahãrata bhaṭa ghāyala taṭa gire / jahã tahã manahũ ardhajala pare //  
khaiṃcahiṃ gīdha ā̃ta taṭa bhae / janu baṃsī khelata cita dae //  
bahu bhaṭa bahahiṃ caḷhe khaga jāhīṃ / janu nāvari khelahiṃ sari māhīṃ //  
jogini bhari bhari khappara saṃcahiṃ / bhūta pisāca badhū nabha naṃcahiṃ //  
bhaṭa kapāla karatāla bajāvahiṃ / cāmuṃḍā nānā bidhi gāvahiṃ //  
jaṃbuka nikara kaṭakkaṭa kaṭṭahiṃ / khāhiṃ huāhiṃ aghāhiṃ dapaṭṭahiṃ //  
koṭinha ruṃḍa muṃḍa binu ḍollahiṃ / sīsa pare mahi jaya jaya bollahiṃ //  
  
 chaṃ.  bollahiṃ jo jaya jaya muṃḍa ruṃḍa pracaṃḍa sira binu dhāvahīṃ /  
      khapparinha khagga alujjhi jujjhahiṃ subhaṭa bhaṭanha ḍhahāvahīṃ //  
      bānara nisācara nikara mardahiṃ rāma bala darpita bhae /  
      saṃgrāma aṃgana subhaṭa sovahiṃ rāma sara nikaranhi hae //  
  
 do.  rāvana hr̥dayã bicārā bhā nisicara saṃghāra /  
      maiṃ akela kapi bhālu bahu māyā karauṃ apāra // 88 //  
  
devanha prabhuhi payādeṃ dekhā / upajā ura ati chobha biseṣā //  
surapati nija ratha turata paṭhāvā / haraṣa sahita mātali lai āvā //  
teja puṃja ratha dibya anūpā / haraṣi caḷhe kosalapura bhūpā //  
caṃcala turaga manohara cārī / ajara amara mana sama gatikārī //  
rathārūḷha raghunāthahi dekhī / dhāe kapi balu pāi biseṣī //  
sahī na jāi kapinha kai mārī / taba rāvana māyā bistārī //  
so māyā raghubīrahi bā̃cī / lachimana kapinha so mānī sā̃cī //  
dekhī kapinha nisācara anī / anuja sahita bahu kosaladhanī //  
  
 chaṃ.  bahu rāma lachimana dekhi markaṭa bhālu mana ati apaḍare /  
      janu citra likhita sameta lachimana jahã so tahã citavahiṃ khare //  
      nija sena cakita biloki hãsi sara cāpa saji kosala dhanī /  
      māyā harī hari nimiṣa mahũ haraṣī sakala markaṭa anī //  
  
 do.  bahuri rāma saba tana cita_i bole bacana gãbhīra /  
      dvaṃdajuddha dekhahu sakala śramita bhae ati bīra // 89 //  
  
asa kahi ratha raghunātha calāvā / bipra carana paṃkaja siru nāvā //  
taba laṃkesa krodha ura chāvā / garjata tarjata sanmukha dhāvā //  
jītehu je bhaṭa saṃjuga māhīṃ / sunu tāpasa maiṃ tinha sama nāhīṃ //  
rāvana nāma jagata jasa jānā / lokapa jākeṃ baṃdīkhānā //  
khara dūṣana birādha tumha mārā / badhehu byādha iva bāli bicārā //  
nisicara nikara subhaṭa saṃghārehu / kuṃbhakarana ghananādahi mārehu //  
āju bayaru sabu leũ nibāhī / jauṃ rana bhūpa bhāji nahiṃ jāhīṃ //  
āju kara_ũ khalu kāla havāle / parehu kaṭhina rāvana ke pāle //  
suni durbacana kālabasa jānā / bihãsi bacana kaha kr̥pānidhānā //  
satya satya saba tava prabhutāī / jalpasi jani dekhāu manusāī //  
  
 chaṃ.  jani jalpanā kari sujasu nāsahi nīti sunahi karahi chamā /  
      saṃsāra mahã pūruṣa tribidha pāṭala rasāla panasa samā //  
      eka sumanaprada eka sumana phala eka phala_i kevala lāgahīṃ /  
      eka kahahiṃ kahahiṃ karahiṃ apara eka karahiṃ kahata na bāgahīṃ //  
  
 do.  rāma bacana suni bihãsā mohi sikhāvata gyāna /  
      bayaru karata nahiṃ taba ḍare aba lāge priya prāna // 90 //  
  
kahi durbacana kruddha dasakaṃdhara / kulisa samāna lāga chā̃ḷai sara //  
nānākāra silīmukha dhāe / disi aru bidisa gagana mahi chāe //  
pāvaka sara chā̃ḷeu raghubīrā / chana mahũ jare nisācara tīrā //  
chāḷisi tībra sakti khisiāī / bāna saṃga prabhu pheri calāī //  
koṭika cakra trisūla pabārai / binu prayāsa prabhu kāṭi nivārai //  
niphala hohiṃ rāvana sara kaiseṃ / khala ke sakala manoratha jaiseṃ //  
taba sata bāna sārathī māresi / pareu bhūmi jaya rāma pukāresi //  
rāma kr̥pā kari sūta uṭhāvā / taba prabhu parama krodha kahũ pāvā //  
  
 chaṃ.  bhae kruddha juddha biruddha raghupati trona sāyaka kasamase /  
      kodaṃḍa dhuni ati caṃḍa suni manujāda saba māruta grase //  
      mãdodarī ura kaṃpa kaṃpati kamaṭha bhū bhūdhara trase /  
      cikkarahiṃ diggaja dasana gahi mahi dekhi kautuka sura hãse //  
  
 do.  tāneu cāpa śravana lagi chā̃ḷe bisikha karāla /  
      rāma māragana gana cale lahalahāta janu byāla // 91 //  
  
cale bāna sapaccha janu uragā / prathamahiṃ hateu sārathī turagā //  
ratha bibhaṃji hati ketu patākā / garjā ati aṃtara bala thākā //  
turata āna ratha caḷhi khisiānā / astra sastra chā̃ḷesi bidhi nānā //  
biphala hohiṃ saba udyama tāke / jimi paradroha nirata manasā ke //  
taba rāvana dasa sūla calāvā / bāji cāri mahi māri girāvā //  
turaga uṭhāi kopi raghunāyaka / khaiṃci sarāsana chā̃ḷe sāyaka //  
rāvana sira saroja banacārī / cali raghubīra silīmukha dhārī //  
dasa dasa bāna bhāla dasa māre / nisari gae cale rudhira panāre //  
stravata rudhira dhāya_u balavānā / prabhu puni kr̥ta dhanu sara saṃdhānā //  
tīsa tīra raghubīra pabāre / bhujanhi sameta sīsa mahi pāre //  
kāṭatahīṃ puni bhae nabīne / rāma bahori bhujā sira chīne //  
prabhu bahu bāra bāhu sira hae / kaṭata jhaṭiti puni nūtana bhae //  
puni puni prabhu kāṭata bhuja sīsā / ati kautukī kosalādhīsā //  
rahe chāi nabha sira aru bāhū / mānahũ amita ketu aru rāhū //  
  
 chaṃ.  janu rāhu ketu aneka nabha patha stravata sonita dhāvahīṃ /  
      raghubīra tīra pracaṃḍa lāgahiṃ bhūmi girana na pāvahīṃ //  
      eka eka sara sira nikara chede nabha uḷata imi sohahīṃ /  
      janu kopi dinakara kara nikara jahã tahã bidhuṃtuda pohahīṃ //  
  
 do.  jimi jimi prabhu hara tāsu sira timi timi hohiṃ apāra /  
      sevata biṣaya bibardha jimi nita nita nūtana māra // 92 //  
  
dasamukha dekhi siranha kai bāḷhī / bisarā marana bhaī risa gāḷhī //  
garjeu mūḷha mahā abhimānī / dhāya_u dasahu sarāsana tānī //  
samara bhūmi dasakaṃdhara kopyo / baraṣi bāna raghupati ratha topyo //  
daṃḍa eka ratha dekhi na pareū / janu nihāra mahũ dinakara dureū //  
hāhākāra suranha jaba kīnhā / taba prabhu kopi kāramuka līnhā //  
sara nivāri ripu ke sira kāṭe / te disi bidisa gagana mahi pāṭe //  
kāṭe sira nabha māraga dhāvahiṃ / jaya jaya dhuni kari bhaya upajāvahiṃ //  
kahã lachimana sugrīva kapīsā / kahã raghubīra kosalādhīsā //  
  
 chaṃ.  kahã rāmu kahi sira nikara dhāe dekhi markaṭa bhaji cale /  
      saṃdhāni dhanu raghubaṃsamani hãsi saranhi sira bedhe bhale //  
      sira mālikā kara kālikā gahi br̥ṃda br̥ṃdanhi bahu milīṃ /  
      kari rudhira sari majjanu manahũ saṃgrāma baṭa pūjana calīṃ //  
  
 do.  puni dasakaṃṭha kruddha hoi chā̃ḷī sakti pracaṃḍa /  
      calī bibhīṣana sanmukha manahũ kāla kara daṃḍa // 93 //  
  
āvata dekhi sakti ati ghorā / pranatārati bhaṃjana pana morā //  
turata bibhīṣana pācheṃ melā / sanmukha rāma saheu soi selā //  
lāgi sakti muruchā kachu bhaī / prabhu kr̥ta khela suranha bikalaī //  
dekhi bibhīṣana prabhu śrama pāyo / gahi kara gadā kruddha hoi dhāyo //  
re kubhāgya saṭha maṃda kubuddhe / taiṃ sura nara muni nāga biruddhe //  
sādara siva kahũ sīsa caḷhāe / eka eka ke koṭinha pāe //  
tehi kārana khala aba lagi bā̃cyo / aba tava kālu sīsa para nācyo //  
rāma bimukha saṭha cahasi saṃpadā / asa kahi hanesi mājha ura gadā //  
  
 chaṃ.  ura mājha gadā prahāra ghora kaṭhora lāgata mahi par yo /  
      dasa badana sonita stravata puni saṃbhāri dhāyo risa bhar yo //  
      dvau bhire atibala mallajuddha biruddha eku ekahi hanai /  
      raghubīra bala darpita bibhīṣanu ghāli nahiṃ tā kahũ ganai //  
  
 do.  umā bibhīṣanu rāvanahi sanmukha citava ki kāu /  
      so aba bhirata kāla jyoṃ śrīraghubīra prabhāu // 94 //  
dekhā śramita bibhīṣanu bhārī / dhāya_u hanūmāna giri dhārī //  
ratha turaṃga sārathī nipātā / hr̥daya mājha tehi māresi lātā //  
ṭhāḷha rahā ati kaṃpita gātā / gaya_u bibhīṣanu jahã janatrātā //  
puni rāvana kapi hateu pacārī / caleu gagana kapi pū̃cha pasārī //  
gahisi pū̃cha kapi sahita uḷānā / puni phiri bhireu prabala hanumānā //  
larata akāsa jugala sama jodhā / ekahi eku hanata kari krodhā //  
sohahiṃ nabha chala bala bahu karahīṃ / kajjala giri sumeru janu larahīṃ //  
budhi bala nisicara para_i na pār yo / taba māruta suta prabhu saṃbhār yo //  
  
 chaṃ.  saṃbhāri śrīraghubīra dhīra pacāri kapi rāvanu hanyo /  
      mahi parata puni uṭhi larata devanha jugala kahũ jaya jaya bhanyo //  
      hanumaṃta saṃkaṭa dekhi markaṭa bhālu krodhātura cale /  
      rana matta rāvana sakala subhaṭa pracaṃḍa bhuja bala dalamale //  
  
 do.  taba raghubīra pacāre dhāe kīsa pracaṃḍa /  
      kapi bala prabala dekhi tehiṃ kīnha pragaṭa pāṣaṃḍa // 95 //  
  
aṃtaradhāna bhaya_u chana ekā / puni pragaṭe khala rūpa anekā //  
raghupati kaṭaka bhālu kapi jete / jahã tahã pragaṭa dasānana tete //  
dekhe kapinha amita dasasīsā / jahã tahã bhaje bhālu aru kīsā //  
bhāge bānara dharahiṃ na dhīrā / trāhi trāhi lachimana raghubīrā //  
dahã disi dhāvahiṃ koṭinha rāvana / garjahiṃ ghora kaṭhora bhayāvana //  
ḍare sakala sura cale parāī / jaya kai āsa tajahu aba bhāī //  
saba sura jite eka dasakaṃdhara / aba bahu bhae takahu giri kaṃdara //  
rahe biraṃci saṃbhu muni gyānī / jinha jinha prabhu mahimā kachu jānī //  
  
 chaṃ.  jānā pratāpa te rahe nirbhaya kapinha ripu māne phure /  
      cale bicali markaṭa bhālu sakala kr̥pāla pāhi bhayāture //  
      hanumaṃta aṃgada nīla nala atibala larata rana bā̃kure /  
      mardahiṃ dasānana koṭi koṭinha kapaṭa bhū bhaṭa aṃkure //  
  
 do.  sura bānara dekhe bikala hãsyo kosalādhīsa /  
      saji sāraṃga eka sara hate sakala dasasīsa // 96 //  
  
prabhu chana mahũ māyā saba kāṭī / jimi rabi uẽ jāhiṃ tama phāṭī //  
rāvanu eku dekhi sura haraṣe / phire sumana bahu prabhu para baraṣe //  
bhuja uṭhāi raghupati kapi phere / phire eka ekanha taba ṭere //  
prabhu balu pāi bhālu kapi dhāe / tarala tamaki saṃjuga mahi āe //  
astuti karata devatanhi dekheṃ / bhaya_ũ eka maiṃ inha ke lekheṃ //  
saṭhahu sadā tumha mora marāyala / asa kahi kopi gagana para dhāyala //  
hāhākāra karata sura bhāge / khalahu jāhu kahã moreṃ āge //  
dekhi bikala sura aṃgada dhāyo / kūdi carana gahi bhūmi girāyo //  
  
 chaṃ.  gahi bhūmi pār yo lāta mār yo bālisuta prabhu pahiṃ gayo /  
      saṃbhāri uṭhi dasakaṃṭha ghora kaṭhora rava garjata bhayo //  
      kari dāpa cāpa caḷhāi dasa saṃdhāni sara bahu baraṣaī /  
      kie sakala bhaṭa ghāyala bhayākula dekhi nija bala haraṣaī //  
  
 do.  taba raghupati rāvana ke sīsa bhujā sara cāpa /  
      kāṭe bahuta baḷhe puni jimi tīratha kara pāpa / 97 //  
  
sira bhuja bāḷhi dekhi ripu kerī / bhālu kapinha risa bhaī ghanerī //  
marata na mūḷha kaṭeu bhuja sīsā / dhāe kopi bhālu bhaṭa kīsā //  
bālitanaya māruti nala nīlā / bānararāja dubida balasīlā //  
biṭapa mahīdhara karahiṃ prahārā / soi giri taru gahi kapinha so mārā //  
eka nakhanhi ripu bapuṣa bidārī / bhāgi calahiṃ eka lātanha mārī //  
taba nala nīla siranhi caḷhi gayaū / nakhanhi lilāra bidārata bhayaū //  
rudhira dekhi biṣāda ura bhārī / tinhahi dharana kahũ bhujā pasārī //  
gahe na jāhiṃ karanhi para phirahīṃ / janu juga madhupa kamala bana carahīṃ //  
kopi kūdi dvau dharesi bahorī / mahi paṭakata bhaje bhujā marorī //  
puni sakopa dasa dhanu kara līnhe / saranhi māri ghāyala kapi kīnhe //  
hanumadādi muruchita kari baṃdara / pāi pradoṣa haraṣa dasakaṃdhara //  
muruchita dekhi sakala kapi bīrā / jāmavaṃta dhāya_u ranadhīrā //  
saṃga bhālu bhūdhara taru dhārī / mārana lage pacāri pacārī //  
bhaya_u kruddha rāvana balavānā / gahi pada mahi paṭaka_i bhaṭa nānā //  
dekhi bhālupati nija dala ghātā / kopi mājha ura māresi lātā //  
  
 chaṃ.  ura lāta ghāta pracaṃḍa lāgata bikala ratha te mahi parā /  
      gahi bhālu bīsahũ kara manahũ kamalanhi base nisi madhukarā //  
      muruchita biloki bahori pada hati bhālupati prabhu pahiṃ gayau /  
      nisi jāni syaṃdana ghāli tehi taba sūta jatanu karata bhayo //  
  
  do.  muruchā bigata bhālu kapi saba āe prabhu pāsa /  
      nisicara sakala rāvanahi gheri rahe ati trāsa // 98 //  
  
         māsapārāyaṇa, chabbīsavā̃ viśrāma  
tehī nisi sītā pahiṃ jāī / trijaṭā kahi saba kathā sunāī //  
sira bhuja bāḷhi sunata ripu kerī / sītā ura bha_i trāsa ghanerī //  
mukha malīna upajī mana ciṃtā / trijaṭā sana bolī taba sītā //  
hoihi kahā kahasi kina mātā / kehi bidhi marihi bisva dukhadātā //  
raghupati sara sira kaṭehũ na maraī / bidhi biparīta carita saba karaī //  
mora abhāgya jiāvata ohī / jehiṃ hau hari pada kamala bichohī //  
jehiṃ kr̥ta kapaṭa kanaka mr̥ga jhūṭhā / ajahũ so daiva mohi para rūṭhā //  
jehiṃ bidhi mohi dukha dusaha sahāe / lachimana kahũ kaṭu bacana kahāe //  
raghupati biraha sabiṣa sara bhārī / taki taki māra bāra bahu mārī //  
aisehũ dukha jo rākha mama prānā / soi bidhi tāhi jiāva na ānā //  
bahu bidhi kara bilāpa jānakī / kari kari surati kr̥pānidhāna kī //  
kaha trijaṭā sunu rājakumārī / ura sara lāgata mara_i surārī //  
prabhu tāte ura hata_i na tehī / ehi ke hr̥dayã basati baidehī //  
  
 chaṃ.  ehi ke hr̥dayã basa jānakī jānakī ura mama bāsa hai /  
      mama udara bhuana aneka lāgata bāna saba kara nāsa hai //  
      suni bacana haraṣa biṣāda mana ati dekhi puni trijaṭā̃ kahā /  
      aba marihi ripu ehi bidhi sunahi suṃdari tajahi saṃsaya mahā //  
  
 do.  kāṭata sira hoihi bikala chuṭi jāihi tava dhyāna /  
      taba rāvanahi hr̥daya mahũ marihahiṃ rāmu sujāna // 99 //  
  
asa kahi bahuta bhā̃ti samujhāī / puni trijaṭā nija bhavana sidhāī //  
rāma subhāu sumiri baidehī / upajī biraha bithā ati tehī //  
nisihi sasihi niṃdati bahu bhā̃tī / juga sama bhaī sirāti na rātī //  
karati bilāpa manahiṃ mana bhārī / rāma birahã jānakī dukhārī //  
jaba ati bhaya_u biraha ura dāhū / pharakeu bāma nayana aru bāhū //  
saguna bicāri dharī mana dhīrā / aba milihahiṃ kr̥pāla raghubīrā //  
ihā̃ ardhanisi rāvanu jāgā / nija sārathi sana khījhana lāgā //  
saṭha ranabhūmi chaḷāisi mohī / dhiga dhiga adhama maṃdamati tohī //  
tehiṃ pada gahi bahu bidhi samujhāvā / bhauru bhaẽ ratha caḷhi puni dhāvā //  
suni āgavanu dasānana kerā / kapi dala kharabhara bhaya_u ghanerā //  
jahã tahã bhūdhara biṭapa upārī / dhāe kaṭakaṭāi bhaṭa bhārī //  
  
 chaṃ.  dhāe jo markaṭa bikaṭa bhālu karāla kara bhūdhara dharā /  
      ati kopa karahiṃ prahāra mārata bhaji cale rajanīcarā //  
      bicalāi dala balavaṃta kīsanha gheri puni rāvanu liyo /  
      cahũ disi capeṭanhi māri nakhanhi bidāri tanu byākula kiyo //  
  
 do.  dekhi mahā markaṭa prabala rāvana kīnha bicāra /  
      aṃtarahita hoi nimiṣa mahũ kr̥ta māyā bistāra // 100 //  
  
  
 chaṃ.  jaba kīnha tehiṃ pāṣaṃḍa / bhae pragaṭa jaṃtu pracaṃḍa //  
      betāla bhūta pisāca / kara dhareṃ dhanu nārāca // 1 //  
  
      jogini gaheṃ karabāla / eka hātha manuja kapāla //  
      kari sadya sonita pāna / nācahiṃ karahiṃ bahu gāna // 2 //  
  
      dharu māru bolahiṃ ghora / rahi pūri dhuni cahũ ora //  
      mukha bāi dhāvahiṃ khāna / taba lage kīsa parāna // 3 //  
  
      jahã jāhiṃ markaṭa bhāgi / tahã barata dekhahiṃ āgi //  
      bhae bikala bānara bhālu / puni lāga baraṣai bālu // 4 //  
  
      jahã tahã thakita kari kīsa / garjeu bahuri dasasīsa //  
      lachimana kapīsa sameta / bhae sakala bīra aceta // 5 //  
  
      hā rāma hā raghunātha / kahi subhaṭa mījahiṃ hātha //  
      ehi bidhi sakala bala tori / tehiṃ kīnha kapaṭa bahori // 6 //  
  
      pragaṭesi bipula hanumāna / dhāe gahe pāṣāna //  
      tinha rāmu ghere jāi / cahũ disi barūtha banāi // 7 //  
  
      mārahu dharahu jani jāi / kaṭakaṭahiṃ pū̃cha uṭhāi //  
      dahã disi lãgūra birāja / tehiṃ madhya kosalarāja // 8 //  
  
  
 chaṃ.  tehiṃ madhya kosalarāja suṃdara syāma tana sobhā lahī /  
      janu iṃdradhanuṣa aneka kī bara bāri tuṃga tamālahī //  
      prabhu dekhi haraṣa biṣāda ura sura badata jaya jaya jaya karī /  
      raghubīra ekahi tīra kopi nimeṣa mahũ māyā harī // 1 //  
  
      māyā bigata kapi bhālu haraṣe biṭapa giri gahi saba phire /  
      sara nikara chāḷe rāma rāvana bāhu sira puni mahi gire //  
      śrīrāma rāvana samara carita aneka kalpa jo gāvahīṃ /  
      sata seṣa sārada nigama kabi teu tadapi pāra na pāvahīṃ // 2 //  
  
  
 do.  tāke guna gana kachu kahe jaḷamati tulasīdāsa /  
      jimi nija bala anurūpa te māchī uḷa_i akāsa // 101(ka) //  
  
 kāṭe sira bhuja bāra bahu marata na bhaṭa laṃkesa /  
      prabhu krīḷata sura siddha muni byākula dekhi kalesa // 101(kha) //  
  
kāṭata baḷhahiṃ sīsa samudāī / jimi prati lābha lobha adhikāī //  
mara_i na ripu śrama bhaya_u biseṣā / rāma bibhīṣana tana taba dekhā //  
umā kāla mara jākīṃ īchā / so prabhu jana kara prīti parīchā //  
sunu sarabagya carācara nāyaka / pranatapāla sura muni sukhadāyaka //  
nābhikuṃḍa piyūṣa basa yākeṃ / nātha jiata rāvanu bala tākeṃ //  
sunata bibhīṣana bacana kr̥pālā / haraṣi gahe kara bāna karālā //  
asubha hona lāge taba nānā / rovahiṃ khara sr̥kāla bahu svānā //  
bolahi khaga jaga ārati hetū / pragaṭa bhae nabha jahã tahã ketū //  
dasa disi dāha hona ati lāgā / bhaya_u paraba binu rabi uparāgā //  
maṃdodari ura kaṃpati bhārī / pratimā stravahiṃ nayana maga bārī //  
  
 chaṃ.  pratimā rudahiṃ pabipāta nabha ati bāta baha ḍolati mahī /  
      baraṣahiṃ balāhaka rudhira kaca raja asubha ati saka ko kahī //  
      utapāta amita biloki nabha sura bikala bolahi jaya jae /  
      sura sabhaya jāni kr̥pāla raghupati cāpa sara jorata bhae //  
  
 do.  khaici sarāsana śravana lagi chāḷe sara ekatīsa /  
      raghunāyaka sāyaka cale mānahũ kāla phanīsa // 102 //  
  
sāyaka eka nābhi sara soṣā / apara lage bhuja sira kari roṣā //  
lai sira bāhu cale nārācā / sira bhuja hīna ruṃḍa mahi nācā //  
dharani dhasa_i dhara dhāva pracaṃḍā / taba sara hati prabhu kr̥ta dui khaṃḍā //  
garjeu marata ghora rava bhārī / kahā̃ rāmu rana hatauṃ pacārī //  
ḍolī bhūmi girata dasakaṃdhara / chubhita siṃdhu sari diggaja bhūdhara //  
dharani pareu dvau khaṃḍa baḷhāī / cāpi bhālu markaṭa samudāī //  
maṃdodari āgeṃ bhuja sīsā / dhari sara cale jahā̃ jagadīsā //  
prabise saba niṣaṃga mahu jāī / dekhi suranha duṃdubhīṃ bajāī //  
tāsu teja samāna prabhu ānana / haraṣe dekhi saṃbhu caturānana //  
jaya jaya dhuni pūrī brahmaṃḍā / jaya raghubīra prabala bhujadaṃḍā //  
baraṣahi sumana deva muni br̥ṃdā / jaya kr̥pāla jaya jayati mukuṃdā //  
  
 chaṃ.  jaya kr̥pā kaṃda mukaṃda dvaṃda harana sarana sukhaprada prabho /  
      khala dala bidārana parama kārana kārunīka sadā bibho //  
      sura sumana baraṣahiṃ haraṣa saṃkula bāja duṃdubhi gahagahī /  
      saṃgrāma aṃgana rāma aṃga anaṃga bahu sobhā lahī //  
      sira jaṭā mukuṭa prasūna bica bica ati manohara rājahīṃ /  
      janu nīlagiri para taḷita paṭala sameta uḷugana bhrājahīṃ //  
      bhujadaṃḍa sara kodaṃḍa pherata rudhira kana tana ati bane /  
      janu rāyamunīṃ tamāla para baiṭhīṃ bipula sukha āpane //  
  
  do.  kr̥pādr̥ṣṭi kari prabhu abhaya kie sura br̥ṃda /  
      bhālu kīsa saba haraṣe jaya sukha dhāma mukaṃda // 103 //  
  
pati sira dekhata maṃdodarī / muruchita bikala dharani khasi parī //  
jubati br̥ṃda rovata uṭhi dhāīṃ / tehi uṭhāi rāvana pahiṃ āī //  
pati gati dekhi te karahiṃ pukārā / chūṭe kaca nahiṃ bapuṣa sãbhārā //  
ura tāḷanā karahiṃ bidhi nānā / rovata karahiṃ pratāpa bakhānā //  
tava bala nātha ḍola nita dharanī / teja hīna pāvaka sasi taranī //  
seṣa kamaṭha sahi sakahiṃ na bhārā / so tanu bhūmi pareu bhari chārā //  
baruna kubera suresa samīrā / rana sanmukha dhari kāhũ na dhīrā //  
bhujabala jitehu kāla jama sāīṃ / āju parehu anātha kī nāīṃ //  
jagata bidita tumhārī prabhutāī / suta parijana bala barani na jāī //  
rāma bimukha asa hāla tumhārā / rahā na kou kula rovanihārā //  
tava basa bidhi prapaṃca saba nāthā / sabhaya disipa nita nāvahiṃ māthā //  
aba tava sira bhuja jaṃbuka khāhīṃ / rāma bimukha yaha anucita nāhīṃ //  
kāla bibasa pati kahā na mānā / aga jaga nāthu manuja kari jānā //  
  
 chaṃ.  jānyo manuja kari danuja kānana dahana pāvaka hari svayaṃ /  
      jehi namata siva brahmādi sura piya bhajehu nahiṃ karunāmayaṃ //  
      ājanma te paradroha rata pāpaughamaya tava tanu ayaṃ /  
      tumhahū diyo nija dhāma rāma namāmi brahma nirāmayaṃ //  
  
 do.  ahaha nātha raghunātha sama kr̥pāsiṃdhu nahiṃ āna /  
      jogi br̥ṃda durlabha gati tohi dīnhi bhagavāna // 104 //  
  
maṃdodarī bacana suni kānā / sura muni siddha sabanhi sukha mānā //  
aja mahesa nārada sanakādī / je munibara paramārathabādī //  
bhari locana raghupatihi nihārī / prema magana saba bhae sukhārī //  
rudana karata dekhīṃ saba nārī / gaya_u bibhīṣanu mana dukha bhārī //  
baṃdhu dasā biloki dukha kīnhā / taba prabhu anujahi āyasu dīnhā //  
lachimana tehi bahu bidhi samujhāyo / bahuri bibhīṣana prabhu pahiṃ āyo //  
kr̥pādr̥ṣṭi prabhu tāhi bilokā / karahu kriyā parihari saba sokā //  
kīnhi kriyā prabhu āyasu mānī / bidhivata desa kāla jiyã jānī //  
  
 do.  maṃdodarī ādi saba dei tilāṃjali tāhi /  
      bhavana gaī raghupati guna gana baranata mana māhi // 105 //  
  
āi bibhīṣana puni siru nāyo / kr̥pāsiṃdhu taba anuja bolāyo //  
tumha kapīsa aṃgada nala nīlā / jāmavaṃta māruti nayasīlā //  
saba mili jāhu bibhīṣana sāthā / sārehu tilaka kaheu raghunāthā //  
pitā bacana maiṃ nagara na āva_ũ / āpu sarisa kapi anuja paṭhāva_ũ //  
turata cale kapi suni prabhu bacanā / kīnhī jāi tilaka kī racanā //  
sādara siṃhāsana baiṭhārī / tilaka sāri astuti anusārī //  
jori pāni sabahīṃ sira nāe / sahita bibhīṣana prabhu pahiṃ āe //  
taba raghubīra boli kapi līnhe / kahi priya bacana sukhī saba kīnhe //  
  
 chaṃ.  kie sukhī kahi bānī sudhā sama bala tumhāreṃ ripu hayo /  
      pāyo bibhīṣana rāja tihũ pura jasu tumhāro nita nayo //  
      mohi sahita subha kīrati tumhārī parama prīti jo gāihaiṃ /  
      saṃsāra siṃdhu apāra pāra prayāsa binu nara pāihaiṃ //  
  
 do.  prabhu ke bacana śravana suni nahiṃ aghāhiṃ kapi puṃja /  
      bāra bāra sira nāvahiṃ gahahiṃ sakala pada kaṃja // 106 //  
  
puni prabhu boli liya_u hanumānā / laṃkā jāhu kaheu bhagavānā //  
samācāra jānakihi sunāvahu / tāsu kusala lai tumha cali āvahu //  
taba hanumaṃta nagara mahũ āe / suni nisicarī nisācara dhāe //  
bahu prakāra tinha pūjā kīnhī / janakasutā dekhāi puni dīnhī //  
dūrahi te pranāma kapi kīnhā / raghupati dūta jānakīṃ cīnhā //  
kahahu tāta prabhu kr̥pāniketā / kusala anuja kapi sena sametā //  
saba bidhi kusala kosalādhīsā / mātu samara jītyo dasasīsā //  
abicala rāju bibhīṣana pāyo / suni kapi bacana haraṣa ura chāyo //  
  
 chaṃ.  ati haraṣa mana tana pulaka locana sajala kaha puni puni ramā /  
      kā deũ tohi treloka mahũ kapi kimapi nahiṃ bānī samā //  
      sunu mātu maiṃ pāyo akhila jaga rāju āju na saṃsayaṃ /  
      rana jīti ripudala baṃdhu juta pasyāmi rāmamanāmayaṃ //  
  
 do.  sunu suta sadaguna sakala tava hr̥dayã basahũ hanumaṃta /  
      sānukūla kosalapati rahahũ sameta anaṃta // 107 //  
  
aba soi jatana karahu tumha tātā / dekhauṃ nayana syāma mr̥du gātā //  
taba hanumāna rāma pahiṃ jāī / janakasutā kai kusala sunāī //  
suni saṃdesu bhānukulabhūṣana / boli lie jubarāja bibhīṣana //  
mārutasuta ke saṃga sidhāvahu / sādara janakasutahi lai āvahu //  
turatahiṃ sakala gae jahã sītā / sevahiṃ saba nisicarīṃ binītā //  
begi bibhīṣana tinhahi sikhāyo / tinha bahu bidhi majjana karavāyo //  
bahu prakāra bhūṣana pahirāe / sibikā rucira sāji puni lyāe //  
tā para haraṣi caḷhī baidehī / sumiri rāma sukhadhāma sanehī //  
betapāni racchaka cahũ pāsā / cale sakala mana parama hulāsā //  
dekhana bhālu kīsa saba āe / racchaka kopi nivārana dhāe //  
kaha raghubīra kahā mama mānahu / sītahi sakhā payādeṃ ānahu //  
dekhahũ kapi jananī kī nāīṃ / bihasi kahā raghunātha gosāī //  
suni prabhu bacana bhālu kapi haraṣe / nabha te suranha sumana bahu baraṣe //  
sītā prathama anala mahũ rākhī / pragaṭa kīnhi caha aṃtara sākhī //  
  
 do.  tehi kārana karunānidhi kahe kachuka durbāda /  
      sunata jātudhānīṃ saba lāgīṃ karai biṣāda // 108 //  
  
prabhu ke bacana sīsa dhari sītā / bolī mana krama bacana punītā //  
lachimana hohu dharama ke negī / pāvaka pragaṭa karahu tumha begī //  
suni lachimana sītā kai bānī / biraha bibeka dharama niti sānī //  
locana sajala jori kara doū / prabhu sana kachu kahi sakata na oū //  
dekhi rāma rukha lachimana dhāe / pāvaka pragaṭi kāṭha bahu lāe //  
pāvaka prabala dekhi baidehī / hr̥dayã haraṣa nahiṃ bhaya kachu tehī //  
jauṃ mana baca krama mama ura māhīṃ / taji raghubīra āna gati nāhīṃ //  
tau kr̥sānu saba kai gati jānā / mo kahũ hou śrīkhaṃḍa samānā //  
  
 chaṃ.  śrīkhaṃḍa sama pāvaka prabesa kiyo sumiri prabhu maithilī /  
      jaya kosalesa mahesa baṃdita carana rati ati nirmalī //  
      pratibiṃba aru laukika kalaṃka pracaṃḍa pāvaka mahũ jare /  
      prabhu carita kāhũ na lakhe nabha sura siddha muni dekhahiṃ khare // 1 //  
  
      dhari rūpa pāvaka pāni gahi śrī satya śruti jaga bidita jo /  
      jimi chīrasāgara iṃdirā rāmahi samarpī āni so //  
      so rāma bāma bibhāga rājati rucira ati sobhā bhalī /  
      nava nīla nīraja nikaṭa mānahũ kanaka paṃkaja kī kalī // 2 //  
  
  
 do.  baraṣahiṃ sumana haraṣi suna bājahiṃ gagana nisāna /  
      gāvahiṃ kiṃnara surabadhū nācahiṃ caḷhīṃ bimāna // 109(ka) //  
  
      janakasutā sameta prabhu sobhā amita apāra /  
      dekhi bhālu kapi haraṣe jaya raghupati sukha sāra // 109(kha) //  
  
taba raghupati anusāsana pāī / mātali caleu carana siru nāī //  
āe deva sadā svārathī / bacana kahahiṃ janu paramārathī //  
dīna baṃdhu dayāla raghurāyā / deva kīnhi devanha para dāyā //  
bisva droha rata yaha khala kāmī / nija agha gaya_u kumāragagāmī //  
tumha samarūpa brahma abināsī / sadā ekarasa sahaja udāsī //  
akala aguna aja anagha anāmaya / ajita amoghasakti karunāmaya //  
mīna kamaṭha sūkara naraharī / bāmana parasurāma bapu dharī //  
jaba jaba nātha suranha dukhu pāyo / nānā tanu dhari tumha_ĩ nasāyo //  
yaha khala malina sadā suradrohī / kāma lobha mada rata ati kohī //  
adhama siromani tava pada pāvā / yaha hamare mana bisamaya āvā //  
hama devatā parama adhikārī / svāratha rata prabhu bhagati bisārī //  
bhava prabāhã saṃtata hama pare / aba prabhu pāhi sarana anusare //  
  
 do.  kari binatī sura siddha saba rahe jahã tahã kara jori /  
      ati saprema tana pulaki bidhi astuti karata bahori // 110 //  
  
  
 chaṃ.  jaya rāma sadā sukhadhāma hare / raghunāyaka sāyaka cāpa dhare //  
      bhava bārana dārana siṃha prabho / guna sāgara nāgara nātha bibho //  
      tana kāma aneka anūpa chabī / guna gāvata siddha munīṃdra kabī //  
      jasu pāvana rāvana nāga mahā / khaganātha jathā kari kopa gahā //  
      jana raṃjana bhaṃjana soka bhayaṃ / gatakrodha sadā prabhu bodhamayaṃ //  
      avatāra udāra apāra gunaṃ / mahi bhāra bibhaṃjana gyānaghanaṃ //  
      aja byāpakamekamanādi sadā / karunākara rāma namāmi mudā //  
      raghubaṃsa bibhūṣana dūṣana hā / kr̥ta bhūpa bibhīṣana dīna rahā //  
      guna gyāna nidhāna amāna ajaṃ / nita rāma namāmi bibhuṃ birajaṃ //  
      bhujadaṃḍa pracaṃḍa pratāpa balaṃ / khala br̥ṃda nikaṃda mahā kusalaṃ //  
      binu kārana dīna dayāla hitaṃ / chabi dhāma namāmi ramā sahitaṃ //  
      bhava tārana kārana kāja paraṃ / mana saṃbhava dāruna doṣa haraṃ //  
      sara cāpa manohara trona dharaṃ / jarajāruna locana bhūpabaraṃ //  
      sukha maṃdira suṃdara śrīramanaṃ / mada māra mudhā mamatā samanaṃ //  
      anavadya akhaṃḍa na gocara go / sabarūpa sadā saba hoi na go //  
      iti beda badaṃti na daṃtakathā / rabi ātapa bhinnamabhinna jathā //  
      kr̥takr̥tya bibho saba bānara e / nirakhaṃti tavānana sādara e //  
      dhiga jīvana deva sarīra hare / tava bhakti binā bhava bhūli pare //  
      aba dīna dayāla dayā kariai / mati mori bibhedakarī hariai //  
      jehi te biparīta kriyā kariai / dukha so sukha māni sukhī cariai //  
      khala khaṃḍana maṃḍana ramya chamā / pada paṃkaja sevita saṃbhu umā //  
      nr̥pa nāyaka de baradānamidaṃ / caranāṃbuja prema sadā subhadaṃ //  
  
 do.  binaya kīnhi caturānana prema pulaka ati gāta /  
      sobhāsiṃdhu bilokata locana nahīṃ aghāta // 111 //  
  
tehi avasara dasaratha tahã āe / tanaya biloki nayana jala chāe //  
anuja sahita prabhu baṃdana kīnhā / āsirabāda pitā̃ taba dīnhā //  
tāta sakala tava punya prabhāū / jītyoṃ ajaya nisācara rāū //  
suni suta bacana prīti ati bāḷhī / nayana salila romāvali ṭhāḷhī //  
raghupati prathama prema anumānā / cita_i pitahi dīnheu dr̥ḷha gyānā //  
tāte umā moccha nahiṃ pāyo / dasaratha bheda bhagati mana lāyo //  
sagunopāsaka moccha na lehīṃ / tinha kahũ rāma bhagati nija dehīṃ //  
bāra bāra kari prabhuhi pranāmā / dasaratha haraṣi gae suradhāmā //  
  
 do.  anuja jānakī sahita prabhu kusala kosalādhīsa /  
      sobhā dekhi haraṣi mana astuti kara sura īsa // 112 //  
  
  
 chaṃ.  jaya rāma sobhā dhāma / dāyaka pranata biśrāma //  
      dhr̥ta trona bara sara cāpa / bhujadaṃḍa prabala pratāpa // 1 //  
  
      jaya dūṣanāri kharāri / mardana nisācara dhāri //  
      yaha duṣṭa māreu nātha / bhae deva sakala sanātha // 2 //  
  
      jaya harana dharanī bhāra / mahimā udāra apāra //  
      jaya rāvanāri kr̥pāla / kie jātudhāna bihāla // 3 //  
  
      laṃkesa ati bala garba / kie basya sura gaṃdharba //  
      muni siddha nara khaga nāga / haṭhi paṃtha saba keṃ lāga // 4 //  
  
      paradroha rata ati duṣṭa / pāyo so phalu pāpiṣṭa //  
      aba sunahu dīna dayāla / rājīva nayana bisāla // 5 //  
  
      mohi rahā ati abhimāna / nahiṃ kou mohi samāna //  
      aba dekhi prabhu pada kaṃja / gata māna prada dukha puṃja // 6 //  
  
      kou brahma nirguna dhyāva / abyakta jehi śruti gāva //  
      mohi bhāva kosala bhūpa / śrīrāma saguna sarūpa // 7 //  
  
      baidehi anuja sameta / mama hr̥dayã karahu niketa //  
      mohi jānie nija dāsa / de bhakti ramānivāsa // 8 //  
  
      de bhakti ramānivāsa trāsa harana sarana sukhadāyakaṃ /  
      sukha dhāma rāma namāmi kāma aneka chabi raghunāyakaṃ //  
      sura br̥ṃda raṃjana dvaṃda bhaṃjana manuja tanu atulitabalaṃ /  
      brahmādi saṃkara sebya rāma namāmi karunā komalaṃ //  
  
 do.  aba kari kr̥pā biloki mohi āyasu dehu kr̥pāla /  
      kāha karauṃ suni priya bacana bole dīnadayāla // 113 //  
  
sunu surapati kapi bhālu hamāre / pare bhūmi nisacaranhi je māre //  
mama hita lāgi taje inha prānā / sakala jiāu suresa sujānā //  
sunu khagesa prabhu kai yaha bānī / ati agādha jānahiṃ muni gyānī //  
prabhu saka tribhuana māri jiāī / kevala sakrahi dīnhi baḷāī //  
sudhā baraṣi kapi bhālu jiāe / haraṣi uṭhe saba prabhu pahiṃ āe //  
sudhābr̥ṣṭi bhai duhu dala ūpara / jie bhālu kapi nahiṃ rajanīcara //  
rāmākāra bhae tinha ke mana / mukta bhae chūṭe bhava baṃdhana //  
sura aṃsika saba kapi aru rīchā / jie sakala raghupati kīṃ īchā //  
rāma sarisa ko dīna hitakārī / kīnhe mukuta nisācara jhārī //  
khala mala dhāma kāma rata rāvana / gati pāī jo munibara pāva na //  
  
 do.  sumana baraṣi saba sura cale caḷhi caḷhi rucira bimāna /  
      dekhi suavasaru prabhu pahiṃ āya_u saṃbhu sujāna // 114(ka) //  
  
      parama prīti kara jori juga nalina nayana bhari bāri /  
      pulakita tana gadagada girā̃ binaya karata tripurāri // 114(kha) //  
  
  
 chaṃ.  māmabhirakṣaya raghukula nāyaka / dhr̥ta bara cāpa rucira kara sāyaka //  
      moha mahā ghana paṭala prabhaṃjana / saṃsaya bipina anala sura raṃjana // 1 //  
  
      aguna saguna guna maṃdira suṃdara / bhrama tama prabala pratāpa divākara //  
      kāma krodha mada gaja paṃcānana / basahu niraṃtara jana mana kānana // 2 //  
  
      biṣaya manoratha puṃja kaṃja bana / prabala tuṣāra udāra pāra mana //  
      bhava bāridhi maṃdara paramaṃ dara / bāraya tāraya saṃsr̥ti dustara // 3 //  
  
      syāma gāta rājīva bilocana / dīna baṃdhu pranatārati mocana //  
      anuja jānakī sahita niraṃtara / basahu rāma nr̥pa mama ura aṃtara // 4 //  
  
      muni raṃjana mahi maṃḍala maṃḍana / tulasidāsa prabhu trāsa bikhaṃḍana // 5 //  
  
  
 do.  nātha jabahiṃ kosalapurīṃ hoihi tilaka tumhāra /  
      kr̥pāsiṃdhu maiṃ āuba dekhana carita udāra // 115 //  
  
kari binatī jaba saṃbhu sidhāe / taba prabhu nikaṭa bibhīṣanu āe //  
nāi carana siru kaha mr̥du bānī / binaya sunahu prabhu sārãgapānī //  
sakula sadala prabhu rāvana mār yo / pāvana jasa tribhuvana bistār yo //  
dīna malīna hīna mati jātī / mo para kr̥pā kīnhi bahu bhā̃tī //  
aba jana gr̥ha punīta prabhu kīje / majjanu karia samara śrama chīje //  
dekhi kosa maṃdira saṃpadā / dehu kr̥pāla kapinha kahũ mudā //  
saba bidhi nātha mohi apanāia / puni mohi sahita avadhapura jāia //  
sunata bacana mr̥du dīnadayālā / sajala bhae dvau nayana bisālā //  
  
 do.  tora kosa gr̥ha mora saba satya bacana sunu bhrāta /  
      bharata dasā sumirata mohi nimiṣa kalpa sama jāta // 116(ka) //  
  
      tāpasa beṣa gāta kr̥sa japata niraṃtara mohi /  
      dekhauṃ begi so jatanu karu sakhā nihora_ũ tohi // 116(kha) //  
  
      bīteṃ avadhi jāũ jauṃ jiata na pāva_ũ bīra /  
      sumirata anuja prīti prabhu puni puni pulaka sarīra // 116(ga) //  
  
      karehu kalpa bhari rāju tumha mohi sumirehu mana māhiṃ /  
      puni mama dhāma pāihahu jahā̃ saṃta saba jāhiṃ // 116(gha) //  
  
sunata bibhīṣana bacana rāma ke / haraṣi gahe pada kr̥pādhāma ke //  
bānara bhālu sakala haraṣāne / gahi prabhu pada guna bimala bakhāne //  
bahuri bibhīṣana bhavana sidhāyo / mani gana basana bimāna bharāyo //  
lai puṣpaka prabhu āgeṃ rākhā / hãsi kari kr̥pāsiṃdhu taba bhāṣā //  
caḷhi bimāna sunu sakhā bibhīṣana / gagana jāi baraṣahu paṭa bhūṣana //  
nabha para jāi bibhīṣana tabahī / baraṣi die mani aṃbara sabahī //  
joi joi mana bhāva_i soi lehīṃ / mani mukha meli ḍāri kapi dehīṃ //  
hãse rāmu śrī anuja sametā / parama kautukī kr̥pā niketā //  
  
 do.  muni jehi dhyāna na pāvahiṃ neti neti kaha beda /  
      kr̥pāsiṃdhu soi kapinha sana karata aneka binoda // 117(ka) //  
  
      umā joga japa dāna tapa nānā makha brata nema /  
      rāma kr̥pā nahi karahiṃ tasi jasi niṣkevala prema // 117(kha) //  
  
bhālu kapinha paṭa bhūṣana pāe / pahiri pahiri raghupati pahiṃ āe //  
nānā jinasa dekhi saba kīsā / puni puni hãsata kosalādhīsā //  
cita_i sabanhi para kīnhi dāyā / bole mr̥dula bacana raghurāyā //  
tumhareṃ bala maiṃ rāvanu mār yo / tilaka bibhīṣana kahã puni sār yo //  
nija nija gr̥ha aba tumha saba jāhū / sumirehu mohi ḍarapahu jani kāhū //  
sunata bacana premākula bānara / jori pāni bole saba sādara //  
prabhu joi kahahu tumhahi saba sohā / hamare hota bacana suni mohā //  
dīna jāni kapi kie sanāthā / tumha treloka īsa raghunāthā //  
suni prabhu bacana lāja hama marahīṃ / masaka kahū̃ khagapati hita karahīṃ //  
dekhi rāma rukha bānara rīchā / prema magana nahiṃ gr̥ha kai īchā //  
  
 do.  prabhu prerita kapi bhālu saba rāma rūpa ura rākhi /  
      haraṣa biṣāda sahita cale binaya bibidha bidhi bhāṣi // 118(ka) //  
  
      kapipati nīla rīchapati aṃgada nala hanumāna /  
      sahita bibhīṣana apara je jūthapa kapi balavāna // 118(kha) //  
  
  
 do.   kahi na sakahiṃ kachu prema basa bhari bhari locana bāri /  
      sanmukha citavahiṃ rāma tana nayana nimeṣa nivāri // 118(ga) //  
  
~  
atisaya prīti dekha raghurāī / linhe sakala bimāna caḷhāī //  
mana mahũ bipra carana siru nāyo / uttara disihi bimāna calāyo //  
calata bimāna kolāhala hoī / jaya raghubīra kaha_i sabu koī //  
siṃhāsana ati ucca manohara / śrī sameta prabhu baiṭhai tā para //  
rājata rāmu sahita bhāminī / meru sr̥ṃga janu ghana dāminī //  
rucira bimānu caleu ati ātura / kīnhī sumana br̥ṣṭi haraṣe sura //  
parama sukhada cali tribidha bayārī / sāgara sara sari nirmala bārī //  
saguna hohiṃ suṃdara cahũ pāsā / mana prasanna nirmala nabha āsā //  
kaha raghubīra dekhu rana sītā / lachimana ihā̃ hatyo ĩdrajītā //  
hanūmāna aṃgada ke māre / rana mahi pare nisācara bhāre //  
kuṃbhakarana rāvana dvau bhāī / ihā̃ hate sura muni dukhadāī //  
  
 do.  ihā̃ setu bā̃dhyo aru thāpeũ siva sukha dhāma /  
      sītā sahita kr̥pānidhi saṃbhuhi kīnha pranāma // 119(ka) //  
  
      jahã jahã kr̥pāsiṃdhu bana kīnha bāsa biśrāma /  
      sakala dekhāe jānakihi kahe sabanhi ke nāma // 119(kha) //  
  
turata bimāna tahā̃ cali āvā / daṃḍaka bana jahã parama suhāvā //  
kuṃbhajādi munināyaka nānā / gae rāmu saba keṃ asthānā //  
sakala riṣinha sana pāi asīsā / citrakūṭa āe jagadīsā //  
tahã kari muninha kera saṃtoṣā / calā bimānu tahā̃ te cokhā //  
bahuri rāma jānakihi dekhāī / jamunā kali mala harani suhāī //  
puni dekhī surasarī punītā / rāma kahā pranāma karu sītā //  
tīrathapati puni dekhu prayāgā / nirakhata janma koṭi agha bhāgā //  
dekhu parama pāvani puni benī / harani soka hari loka nisenī //  
puni dekhu avadhapurī ati pāvani / tribidha tāpa bhava roga nasāvani //  /  
  
 do.  sītā sahita avadha kahũ kīnha kr̥pāla pranāma /  
      sajala nayana tana pulakita puni puni haraṣita rāma // 120(ka) //  
  
puni prabhu āi tribenīṃ haraṣita majjanu kīnha /  
      kapinha sahita bipranha kahũ dāna bibidha bidhi dīnha // 120(kha) //  
  
prabhu hanumaṃtahi kahā bujhāī / dhari baṭu rūpa avadhapura jāī //  
bharatahi kusala hamāri sunāehu / samācāra lai tumha cali āehu //  
turata pavanasuta gavanata bhaya_u / taba prabhu bharadvāja pahiṃ gayaū //  
nānā bidhi muni pūjā kīnhī / astutī kari puni āsiṣa dīnhī //  
muni pada baṃdi jugala kara jorī / caḷhi bimāna prabhu cale bahorī //  
ihā̃ niṣāda sunā prabhu āe / nāva nāva kahã loga bolāe //  
surasari nāghi jāna taba āyo / utareu taṭa prabhu āyasu pāyo //  
taba sītā̃ pūjī surasarī / bahu prakāra puni carananhi parī //  
dīnhi asīsa haraṣi mana gaṃgā / suṃdari tava ahivāta abhaṃgā //  
sunata guhā dhāya_u premākula / āya_u nikaṭa parama sukha saṃkula //  
prabhuhi sahita biloki baidehī / pareu avani tana sudhi nahiṃ tehī //  
prīti parama biloki raghurāī / haraṣi uṭhāi liyo ura lāī //  
  
 chaṃ.  liyo hr̥dayã lāi kr̥pā nidhāna sujāna rāyã ramāpatī /  
      baiṭhāri parama samīpa būjhī kusala so kara bīnatī /  
      aba kusala pada paṃkaja biloki biraṃci saṃkara sebya je /  
      sukha dhāma pūranakāma rāma namāmi rāma namāmi te // 1 //  
      saba bhā̃ti adhama niṣāda so hari bharata jyoṃ ura lāiyo /  
      matimaṃda tulasīdāsa so prabhu moha basa bisarāiyo //  
      yaha rāvanāri caritra pāvana rāma pada ratiprada sadā /  
      kāmādihara bigyānakara sura siddha muni gāvahiṃ mudā // 2 //  
  
  
 do.  samara bijaya raghubīra ke carita je sunahiṃ sujāna /  
      bijaya bibeka bibhūti nita tinhahi dehiṃ bhagavāna // 121(ka) //  
  
      yaha kalikāla malāyatana mana kari dekhu bicāra /  
      śrīraghunātha nāma taji nāhina āna adhāra // 121(kha) //  
  
        māsapārāyaṇa, sattāīsavā̃ viśrāma  
        \-\-\-\-\-\-\-\-\-\-\-\-\-\-\-\-\-\-\-  
      iti śrīmadrāmacaritamānase sakalakalikaluṣavidhvaṃsane  
         ṣaṣṭhaḥ sopānaḥ samāptaḥ /  
          (laṃkākāṇḍa samāpta)  
          \-\-\-\-\-\-\-\-\-\-\-\-  
  
  
  
  


## पाठः
