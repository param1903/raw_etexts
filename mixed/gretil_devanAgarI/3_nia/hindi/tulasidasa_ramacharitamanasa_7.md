+++
title = "Tulasidasa: Ramacaritamanasa 7"

+++


## Intro
  
  
  
  
Tulasidasa: Ramacaritamanasa 7  
  
  
  
  
Tulasidasa [Tulsidas]: Ramacaritamanasa [Ram Carit Manas]  
Sopana 7: Uttarakanda  
  
Input "by a group of volunteers at Ratlam" /  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
  
set to UTF-8.)  
  
description: multibyte sequence:  
long a   ā     
long A   Ā     
long i   ī     
long I   Ī     
long u   ū     
long U   Ū     
vocalic r   ṛ    
vocalic R   Ṛ    
long vocalic r   ṝ    
vocalic l   ḷ    
long vocalic l   ḹ    
velar n   ṅ    
velar N   Ṅ    
palatal n   ñ     
palatal N   Ñ     
retroflex t   ṭ    
retroflex T   Ṭ    
retroflex d   ḍ    
retroflex D   Ḍ    
retroflex n   ṇ    
retroflex N   Ṇ    
palatal s   ś     
palatal S   Ś     
retroflex s   ṣ    
retroflex S   Ṣ    
anusvara   ṃ    
anunasika   m̐    
visarga   ḥ    
long e   ē     
long o   ō     
l underbar   ḻ    
r underbar   ṟ    
n underbar   ṉ    
k underbar   ḵ    
t underbar   ṯ    
nasalized a   ã     
nasalized long a   ā̃   
a breve   ă     
nasalized i   ĩ     
i dieresis   ï     
nasalized long i   ī̃   
nasalized u   ũ     
u dieresis   ü     
nasalized long u   ū̃   
nasalized e   ẽ    
e breve   ĕ    
nasalized o   õ     
o breve   ŏ     
intervocalic y   ẏ   
voiceless fricative   k‍h̲   
   (in Nagari: kh underdot)  
flapped r   ṛ     
  
Unless indicated otherwise, accents have been dropped in order  
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
  
  
  
  
  
         śrī gaṇeśāya namaḥ  
       śrījānakīvallabho vijayate  
        śrīrāmacaritamānasa  
         saptama sopāna  
         (uttarakāṇḍa)  
          śloka  
kekīkaṇṭhābhanīlaṃ suravaravilasadviprapādābjacihnaṃ  
śobhāḍhyaṃ pītavastraṃ sarasijanayanaṃ sarvadā suprasannam /  
pāṇau nārācacāpaṃ kapinikarayutaṃ bandhunā sevyamānaṃ  
naumīḍyaṃ jānakīśaṃ raghuvaramaniśaṃ puṣpakārūḍharāmam // 1 //  
  
kosalendrapadakaṅjamaṅjulau komalāvajamaheśavanditau /  
jānakīkarasarojalālitau cintakasya manabhr̥ṅgasaḍginau // 2 //  
  
kunda_indudaragaurasundaraṃ ambikāpatimabhīṣṭasiddhidam /  
kāruṇīkakalakaṅjalocanaṃ naumi śaṃkaramanaṃgamocanam // 3 //  
  
  
 do.  rahā eka dina avadhi kara ati ārata pura loga /  
      jahã tahã socahiṃ nāri nara kr̥sa tana rāma biyoga //  
      saguna hohiṃ suṃdara sakala mana prasanna saba kera /  
      prabhu āgavana janāva janu nagara ramya cahũ phera //  
      kausalyādi mātu saba mana anaṃda asa hoi /  
      āya_u prabhu śrī anuja juta kahana cahata aba koi //  
      bharata nayana bhuja dacchina pharakata bārahiṃ bāra /  
      jāni saguna mana haraṣa ati lāge karana bicāra //  
raheu eka dina avadhi adhārā / samujhata mana dukha bhaya_u apārā //  
kārana kavana nātha nahiṃ āya_u / jāni kuṭila kidhauṃ mohi bisarāya_u //  
ahaha dhanya lachimana baḷabhāgī / rāma padārabiṃdu anurāgī //  
kapaṭī kuṭila mohi prabhu cīnhā / tāte nātha saṃga nahiṃ līnhā //  
jauṃ karanī samujhai prabhu morī / nahiṃ nistāra kalapa sata korī //  
jana avaguna prabhu māna na kāū / dīna baṃdhu ati mr̥dula subhāū //  
mori jiyã bharosa dr̥ḷha soī / milihahiṃ rāma saguna subha hoī //  
bīteṃ avadhi rahahi jauṃ prānā / adhama kavana jaga mohi samānā //  
  
 do.  rāma biraha sāgara mahã bharata magana mana hota /  
      bipra rūpa dhari pavana suta āi gaya_u janu pota // 1(ka) //  
  
      baiṭhi dekhi kusāsana jaṭā mukuṭa kr̥sa gāta /  
      rāma rāma raghupati japata stravata nayana jalajāta // 1(kha) //  
  
dekhata hanūmāna ati haraṣeu / pulaka gāta locana jala baraṣeu //  
mana mahã bahuta bhā̃ti sukha mānī / boleu śravana sudhā sama bānī //  
jāsu birahã socahu dina rātī / raṭahu niraṃtara guna gana pā̃tī //  
raghukula tilaka sujana sukhadātā / āya_u kusala deva muni trātā //  
ripu rana jīti sujasa sura gāvata / sītā sahita anuja prabhu āvata //  
sunata bacana bisare saba dūkhā / tr̥ṣāvaṃta jimi pāi piyūṣā //  
ko tumha tāta kahā̃ te āe / mohi parama priya bacana sunāe //  
māruta suta maiṃ kapi hanumānā / nāmu mora sunu kr̥pānidhānā //  
dīnabaṃdhu raghupati kara kiṃkara / sunata bharata bheṃṭeu uṭhi sādara //  
milata prema nahiṃ hr̥dayã samātā / nayana stravata jala pulakita gātā //  
kapi tava darasa sakala dukha bīte / mile āju mohi rāma pirīte //  
bāra bāra būjhī kusalātā / to kahũ deũ kāha sunu bhrātā //  
ehi saṃdesa sarisa jaga māhīṃ / kari bicāra dekheũ kachu nāhīṃ //  
nāhina tāta urina maiṃ tohī / aba prabhu carita sunāvahu mohī //  
taba hanumaṃta nāi pada māthā / kahe sakala raghupati guna gāthā //  
kahu kapi kabahũ kr̥pāla gosāīṃ / sumirahiṃ mohi dāsa kī nāīṃ //  
  
 chaṃ.  nija dāsa jyoṃ raghubaṃsabhūṣana kabahũ mama sumirana kar yo /  
      suni bharata bacana binīta ati kapi pulakita tana carananhi par yo //  
      raghubīra nija mukha jāsu guna gana kahata aga jaga nātha jo /  
      kāhe na hoi binīta parama punīta sadaguna siṃdhu so //  
  
 do.  rāma prāna priya nātha tumha satya bacana mama tāta /  
      puni puni milata bharata suni haraṣa na hr̥dayã samāta // 2(ka) //  
  
  
 so.  bharata carana siru nāi turita gaya_u kapi rāma pahiṃ /  
      kahī kusala saba jāi haraṣi caleu prabhu jāna caḷhi // 2(kha) //  
  
haraṣi bharata kosalapura āe / samācāra saba gurahi sunāe //  
puni maṃdira mahã bāta janāī / āvata nagara kusala raghurāī //  
sunata sakala jananīṃ uṭhi dhāīṃ / kahi prabhu kusala bharata samujhāī //  
samācāra purabāsinha pāe / nara aru nāri haraṣi saba dhāe //  
dadhi durbā rocana phala phūlā / nava tulasī dala maṃgala mūlā //  
bhari bhari hema thāra bhāminī / gāvata caliṃ siṃdhu siṃdhuragāminī //  
je jaisehiṃ taisehiṃ uṭi dhāvahiṃ / bāla br̥ddha kahã saṃga na lāvahiṃ //  
eka ekanha kahã būjhahiṃ bhāī / tumha dekhe dayāla raghurāī //  
avadhapurī prabhu āvata jānī / bhaī sakala sobhā kai khānī //  
baha_i suhāvana tribidha samīrā / bha_i sarajū ati nirmala nīrā //  
  
 do.  haraṣita gura parijana anuja bhūsura br̥ṃda sameta /  
      cale bharata mana prema ati sanmukha kr̥pāniketa // 3(ka) //  
  
      bahutaka caḷhī aṭārinha nirakhahiṃ gagana bimāna /  
      dekhi madhura sura haraṣita karahiṃ sumaṃgala gāna // 3(kha) //  
  
      rākā sasi raghupati pura siṃdhu dekhi haraṣāna /  
      baḷhayo kolāhala karata janu nāri taraṃga samāna // 3(ga) //  
  
ihā̃ bhānukula kamala divākara / kapinha dekhāvata nagara manohara //  
sunu kapīsa aṃgada laṃkesā / pāvana purī rucira yaha desā //  
jadyapi saba baikuṃṭha bakhānā / beda purāna bidita jagu jānā //  
avadhapurī sama priya nahiṃ soū / yaha prasaṃga jāna_i kou koū //  
janmabhūmi mama purī suhāvani / uttara disi baha sarajū pāvani //  
jā majjana te binahiṃ prayāsā / mama samīpa nara pāvahiṃ bāsā //  
ati priya mohi ihā̃ ke bāsī / mama dhāmadā purī sukha rāsī //  
haraṣe saba kapi suni prabhu bānī / dhanya avadha jo rāma bakhānī //  
  
 do.  āvata dekhi loga saba kr̥pāsiṃdhu bhagavāna /  
      nagara nikaṭa prabhu prereu utareu bhūmi bimāna // 4(ka) //  
  
      utari kaheu prabhu puṣpakahi tumha kubera pahiṃ jāhu /  
      prerita rāma caleu so haraṣu birahu ati tāhu // 4(kha) //  
  
āe bharata saṃga saba logā / kr̥sa tana śrīraghubīra biyogā //  
bāmadeva basiṣṭha munināyaka / dekhe prabhu mahi dhari dhanu sāyaka //  
dhāi dhare gura carana saroruha / anuja sahita ati pulaka tanoruha //  
bheṃṭi kusala būjhī munirāyā / hamareṃ kusala tumhārihiṃ dāyā //  
sakala dvijanha mili nāya_u māthā / dharma dhuraṃdhara raghukulanāthā //  
gahe bharata puni prabhu pada paṃkaja / namata jinhahi sura muni saṃkara aja //  
pare bhūmi nahiṃ uṭhata uṭhāe / bara kari kr̥pāsiṃdhu ura lāe //  
syāmala gāta roma bhae ṭhāḷhe / nava rājīva nayana jala bāḷhe //  
  
 chaṃ.  rājīva locana stravata jala tana lalita pulakāvali banī /  
      ati prema hr̥dayã lagāi anujahi mile prabhu tribhuana dhanī //  
      prabhu milata anujahi soha mo pahiṃ jāti nahiṃ upamā kahī /  
      janu prema aru siṃgāra tanu dhari mile bara suṣamā lahī // 1 //  
  
      būjhata kr̥pānidhi kusala bharatahi bacana begi na āvaī /  
      sunu sivā so sukha bacana mana te bhinna jāna jo pāvaī //  
      aba kusala kausalanātha ārata jāni jana darasana diyo /  
      būḷata biraha bārīsa kr̥pānidhāna mohi kara gahi liyo // 2 //  
  
  
 do.  puni prabhu haraṣi satruhana bheṃṭe hr̥dayã lagāi /  
      lachimana bharata mile taba parama prema dou bhāi // 5 //  
  
bharatānuja lachimana puni bheṃṭe / dusaha biraha saṃbhava dukha meṭe //  
sītā carana bharata siru nāvā / anuja sameta parama sukha pāvā //  
prabhu biloki haraṣe purabāsī / janita biyoga bipati saba nāsī //  
premātura saba loga nihārī / kautuka kīnha kr̥pāla kharārī //  
amita rūpa pragaṭe tehi kālā / jathājoga mile sabahi kr̥pālā //  
kr̥pādr̥ṣṭi raghubīra bilokī / kie sakala nara nāri bisokī //  
chana mahiṃ sabahi mile bhagavānā / umā marama yaha kāhũ na jānā //  
ehi bidhi sabahi sukhī kari rāmā / āgeṃ cale sīla guna dhāmā //  
kausalyādi mātu saba dhāī / nirakhi baccha janu dhenu lavāī //  
  
 chaṃ.  janu dhenu bālaka baccha taji gr̥hã carana bana parabasa gaīṃ /  
      dina aṃta pura rukha stravata thana huṃkāra kari dhāvata bhaī //  
      ati prema saba mātu bheṭīṃ bacana mr̥du bahubidhi kahe /  
      ga_i biṣama biyoga bhava tinha haraṣa sukha aganita lahe //  
  
 do.  bheṭeu tanaya sumitrā̃ rāma carana rati jāni /  
      rāmahi milata kaikeī hr̥dayã bahuta sakucāni // 6(ka) //  
  
      lachimana saba mātanha mili haraṣe āsiṣa pāi /  
      kaikei kahã puni puni mile mana kara chobhu na jāi // 6 //  
  
sāsunha sabani milī baidehī / carananhi lāgi haraṣu ati tehī //  
dehiṃ asīsa būjhi kusalātā / hoi acala tumhāra ahivātā //  
saba raghupati mukha kamala bilokahiṃ / maṃgala jāni nayana jala rokahiṃ //  
kanaka thāra ārati utārahiṃ / bāra bāra prabhu gāta nihārahiṃ //  
nānā bhā̃ti nichāvari karahīṃ / paramānaṃda haraṣa ura bharahīṃ //  
kausalyā puni puni raghubīrahi / citavati kr̥pāsiṃdhu ranadhīrahi //  
hr̥dayã bicārati bārahiṃ bārā / kavana bhā̃ti laṃkāpati mārā //  
ati sukumāra jugala mere bāre / nisicara subhaṭa mahābala bhāre //  
  
 do.  lachimana aru sītā sahita prabhuhi bilokati mātu /  
      paramānaṃda magana mana puni puni pulakita gātu // 7 //  
  
laṃkāpati kapīsa nala nīlā / jāmavaṃta aṃgada subhasīlā //  
hanumadādi saba bānara bīrā / dhare manohara manuja sarīrā //  
bharata saneha sīla brata nemā / sādara saba baranahiṃ ati premā //  
dekhi nagarabāsinha kai rītī / sakala sarāhahi prabhu pada prītī //  
puni raghupati saba sakhā bolāe / muni pada lāgahu sakala sikhāe //  
gura basiṣṭa kulapūjya hamāre / inha kī kr̥pā̃ danuja rana māre //  
e saba sakhā sunahu muni mere / bhae samara sāgara kahã bere //  
mama hita lāgi janma inha hāre / bharatahu te mohi adhika piāre //  
suni prabhu bacana magana saba bhae / nimiṣa nimiṣa upajata sukha nae //  
  
 do.  kausalyā ke carananhi puni tinha nāya_u mātha //  
      āsiṣa dīnhe haraṣi tumha priya mama jimi raghunātha // 8(ka) //  
  
      sumana br̥ṣṭi nabha saṃkula bhavana cale sukhakaṃda /  
      caḷhī aṭārinha dekhahiṃ nagara nāri nara br̥ṃda // 8(kha) //  
  
kaṃcana kalasa bicitra sãvāre / sabahiṃ dhare saji nija nija dvāre //  
baṃdanavāra patākā ketū / sabanhi banāe maṃgala hetū //  
bīthīṃ sakala sugaṃdha siṃcāī / gajamani raci bahu cauka purāī //  
nānā bhā̃ti sumaṃgala sāje / haraṣi nagara nisāna bahu bāje //  
jahã tahã nāri nichāvara karahīṃ / dehiṃ asīsa haraṣa ura bharahīṃ //  
kaṃcana thāra āratī nānā / jubatī sajeṃ karahiṃ subha gānā //  
karahiṃ āratī āratihara keṃ / raghukula kamala bipina dinakara keṃ //  
pura sobhā saṃpati kalyānā / nigama seṣa sāradā bakhānā //  
teu yaha carita dekhi ṭhagi rahahīṃ / umā tāsu guna nara kimi kahahīṃ //  
  
 do.  nāri kumudinīṃ avadha sara raghupati biraha dinesa /  
      asta bhaẽ bigasata bhaīṃ nirakhi rāma rākesa // 9(ka) //  
  
      hohiṃ saguna subha bibidha bidhi bājahiṃ gagana nisāna /  
      pura nara nāri sanātha kari bhavana cale bhagavāna // 9(kha) //  
  
prabhu jānī kaikeī lajānī / prathama tāsu gr̥ha gae bhavānī //  
tāhi prabodhi bahuta sukha dīnhā / puni nija bhavana gavana hari kīnhā //  
kr̥pāsiṃdhu jaba maṃdira gae / pura nara nāri sukhī saba bhae //  
gura basiṣṭa dvija lie bulāī / āju sugharī sudina samudāī //  
saba dvija dehu haraṣi anusāsana / rāmacaṃdra baiṭhahiṃ siṃghāsana //  
muni basiṣṭa ke bacana suhāe / sunata sakala bipranha ati bhāe //  
kahahiṃ bacana mr̥du bipra anekā / jaga abhirāma rāma abhiṣekā //  
aba munibara bilaṃba nahiṃ kīje / mahārāja kahã tilaka karījai //  
  
 do.  taba muni kaheu sumaṃtra sana sunata caleu haraṣāi /  
      ratha aneka bahu bāji gaja turata sãvāre jāi // 10(ka) //  
  
      jahã tahã dhāvana paṭha_i puni maṃgala drabya magāi /  
      haraṣa sameta basiṣṭa pada puni siru nāya_u āi // 10(kha) //  
  
         navānhapārāyaṇa, āṭhavā̃ viśrāma  
avadhapurī ati rucira banāī / devanha sumana br̥ṣṭi jhari lāī //  
rāma kahā sevakanha bulāī / prathama sakhanha anhavāvahu jāī //  
sunata bacana jahã tahã jana dhāe / sugrīvādi turata anhavāe //  
puni karunānidhi bharatu hãkāre / nija kara rāma jaṭā niruāre //  
anhavāe prabhu tīniu bhāī / bhagata bachala kr̥pāla raghurāī //  
bharata bhāgya prabhu komalatāī / seṣa koṭi sata sakahiṃ na gāī //  
puni nija jaṭā rāma bibarāe / gura anusāsana māgi nahāe //  
kari majjana prabhu bhūṣana sāje / aṃga anaṃga dekhi sata lāje //  
  
 do.  sāsunha sādara jānakihi majjana turata karāi /  
      dibya basana bara bhūṣana ãga ãga saje banāi // 11(ka) //  
  
      rāma bāma disi sobhati ramā rūpa guna khāni /  
      dekhi mātu saba haraṣīṃ janma suphala nija jāni // 11(kha) //  
  
      sunu khagesa tehi avasara brahmā siva muni br̥ṃda /  
      caḷhi bimāna āe saba sura dekhana sukhakaṃda // 11(ga) //  
  
prabhu biloki muni mana anurāgā / turata dibya siṃghāsana māgā //  
rabi sama teja so barani na jāī / baiṭhe rāma dvijanha siru nāī //  
janakasutā sameta raghurāī / pekhi praharaṣe muni samudāī //  
beda maṃtra taba dvijanha ucāre / nabha sura muni jaya jayati pukāre //  
prathama tilaka basiṣṭa muni kīnhā / puni saba bipranha āyasu dīnhā //  
suta biloki haraṣīṃ mahatārī / bāra bāra āratī utārī //  
bipranha dāna bibidha bidhi dīnhe / jācaka sakala ajācaka kīnhe //  
siṃghāsana para tribhuana sāī / dekhi suranha duṃdubhīṃ bajāīṃ //  
  
 chaṃ.  nabha duṃdubhīṃ bājahiṃ bipula gaṃdharba kiṃnara gāvahīṃ /  
      nācahiṃ apacharā br̥ṃda paramānaṃda sura muni pāvahīṃ //  
      bharatādi anuja bibhīṣanāṃgada hanumadādi sameta te /  
      gaheṃ chatra cāmara byajana dhanu asi carma sakti birājate // 1 //  
  
      śrī sahita dinakara baṃsa būṣana kāma bahu chabi sohaī /  
      nava aṃbudhara bara gāta aṃbara pīta sura mana mohaī //  
      mukuṭāṃgadādi bicitra bhūṣana aṃga aṃganhi prati saje /  
      aṃbhoja nayana bisāla ura bhuja dhanya nara nirakhaṃti je // 2 //  
  
  
 do.  vaha sobhā samāja sukha kahata na bana_i khagesa /  
      baranahiṃ sārada seṣa śruti so rasa jāna mahesa // 12(ka) //  
  
      bhinna bhinna astuti kari gae sura nija nija dhāma /  
      baṃdī beṣa beda taba āe jahã śrīrāma // 12(kha) //  
  
      prabhu sarbagya kīnha ati ādara kr̥pānidhāna /  
      lakheu na kāhū̃ marama kachu lage karana guna gāna // 12(ga) //  
  
  
 chaṃ.  jaya saguna nirguna rūpa anūpa bhūpa siromane /  
      dasakaṃdharādi pracaṃḍa nisicara prabala khala bhuja bala hane //  
      avatāra nara saṃsāra bhāra bibhaṃji dāruna dukha dahe /  
      jaya pranatapāla dayāla prabhu saṃjukta sakti namāmahe // 1 //  
  
      tava biṣama māyā basa surāsura nāga nara aga jaga hare /  
      bhava paṃtha bhramata amita divasa nisi kāla karma gunani bhare //  
      je nātha kari karunā biloke tribidhi dukha te nirbahe /  
      bhava kheda chedana daccha hama kahũ raccha rāma namāmahe // 2 //  
  
      je gyāna māna bimatta tava bhava harani bhakti na ādarī /  
      te pāi sura durlabha padādapi parata hama dekhata harī //  
      bisvāsa kari saba āsa parihari dāsa tava je hoi rahe /  
      japi nāma tava binu śrama tarahiṃ bhava nātha so samarāmahe // 3 //  
  
      je carana siva aja pūjya raja subha parasi munipatinī tarī /  
      nakha nirgatā muni baṃditā treloka pāvani surasarī //  
      dhvaja kulisa aṃkusa kaṃja juta bana phirata kaṃṭaka kina lahe /  
      pada kaṃja dvaṃda mukuṃda rāma ramesa nitya bhajāmahe // 4 //  
  
      abyaktamūlamanādi taru tvaca cāri nigamāgama bhane /  
      ṣaṭa kaṃdha sākhā paṃca bīsa aneka parna sumana ghane //  
      phala jugala bidhi kaṭu madhura beli akeli jehi āśrita rahe /  
      pallavata phūlata navala nita saṃsāra biṭapa namāmahe // 5 //  
  
      je brahma ajamadvaitamanubhavagamya manapara dhyāvahīṃ /  
      te kahahũ jānahũ nātha hama tava saguna jasa nita gāvahīṃ //  
      karunāyatana prabhu sadagunākara deva yaha bara māgahīṃ /  
      mana bacana karma bikāra taji tava carana hama anurāgahīṃ // 6 //  
  
  
 do.  saba ke dekhata bedanha binatī kīnhi udāra /  
      aṃtardhāna bhae puni gae brahma āgāra // 13(ka) //  
  
      bainateya sunu saṃbhu taba āe jahã raghubīra /  
      binaya karata gadagada girā pūrita pulaka sarīra // 13(kha) //  
  
  
 chaṃ.   jaya rāma ramāramanaṃ samanaṃ / bhava tāpa bhayākula pāhi janaṃ //  
      avadhesa suresa ramesa bibho / saranāgata māgata pāhi prabho // 1 //  
  
      dasasīsa bināsana bīsa bhujā / kr̥ta dūri mahā mahi bhūri rujā //  
      rajanīcara br̥ṃda pataṃga rahe / sara pāvaka teja pracaṃḍa dahe // 2 //  
  
      mahi maṃḍala maṃḍana cārutaraṃ / dhr̥ta sāyaka cāpa niṣaṃga baraṃ //  
      mada moha mahā mamatā rajanī / tama puṃja divākara teja anī // 3 //  
  
      manajāta kirāta nipāta kie / mr̥ga loga kubhoga sarena hie //  
      hati nātha anāthani pāhi hare / biṣayā bana pāvãra bhūli pare // 4 //  
  
      bahu roga biyoganhi loga hae / bhavadaṃghri nirādara ke phala e //  
      bhava siṃdhu agādha pare nara te / pada paṃkaja prema na je karate // 5 //  
  
      ati dīna malīna dukhī nitahīṃ / jinha ke pada paṃkaja prīti nahīṃ //  
      avalaṃba bhavaṃta kathā jinha ke // priya saṃta anaṃta sadā tinha keṃ // 6 //  
  
      nahiṃ rāga na lobha na māna madā // tinha keṃ sama baibhava vā bipadā //  
      ehi te tava sevaka hota mudā / muni tyāgata joga bharosa sadā // 7 //  
  
      kari prema niraṃtara nema liẽ / pada paṃkaja sevata suddha hiẽ //  
      sama māni nirādara ādarahī / saba saṃta sukhī bicaraṃti mahī // 8 //  
  
      muni mānasa paṃkaja bhr̥ṃga bhaje / raghubīra mahā ranadhīra aje //  
      tava nāma japāmi namāmi harī / bhava roga mahāgada māna arī // 9 //  
  
      guna sīla kr̥pā paramāyatanaṃ / pranamāmi niraṃtara śrīramanaṃ //  
      raghunaṃda nikaṃdaya dvaṃdvaghanaṃ / mahipāla bilokaya dīna janaṃ // 10 //  
  
  
 do.  bāra bāra bara māga_ũ haraṣi dehu śrīraṃga /  
      pada saroja anapāyanī bhagati sadā satasaṃga // 14(ka) //  
  
      barani umāpati rāma guna haraṣi gae kailāsa /  
      taba prabhu kapinha divāe saba bidhi sukhaprada bāsa // 14(kha) //  
  
sunu khagapati yaha kathā pāvanī / tribidha tāpa bhava bhaya dāvanī //  
mahārāja kara subha abhiṣekā / sunata lahahiṃ nara birati bibekā //  
je sakāma nara sunahiṃ je gāvahiṃ / sukha saṃpati nānā bidhi pāvahiṃ //  
sura durlabha sukha kari jaga māhīṃ / aṃtakāla raghupati pura jāhīṃ //  
sunahiṃ bimukta birata aru biṣaī / lahahiṃ bhagati gati saṃpati naī //  
khagapati rāma kathā maiṃ baranī / svamati bilāsa trāsa dukha haranī //  
birati bibeka bhagati dr̥ḷha karanī / moha nadī kahã suṃdara taranī //  
nita nava maṃgala kausalapurī / haraṣita rahahiṃ loga saba kurī //  
nita na_i prīti rāma pada paṃkaja / sabakeṃ jinhahi namata siva muni aja //  
maṃgana bahu prakāra pahirāe / dvijanha dāna nānā bidhi pāe //  
  
 do.  brahmānaṃda magana kapi saba keṃ prabhu pada prīti /  
      jāta na jāne divasa tinha gae māsa ṣaṭa bīti // 15 //  
  
bisare gr̥ha sapanehũ sudhi nāhīṃ / jimi paradroha saṃta mana māhī //  
taba raghupati saba sakhā bolāe / āi sabanhi sādara siru nāe //  
parama prīti samīpa baiṭhāre / bhagata sukhada mr̥du bacana ucāre //  
tumha ati kīnha mori sevakāī / mukha para kehi bidhi karauṃ baḷāī //  
tāte mohi tumha ati priya lāge / mama hita lāgi bhavana sukha tyāge //  
anuja rāja saṃpati baidehī / deha geha parivāra sanehī //  
saba mama priya nahiṃ tumhahi samānā / mr̥ṣā na kaha_ũ mora yaha bānā //  
saba ke priya sevaka yaha nītī / moreṃ adhika dāsa para prītī //  
  
 do.  aba gr̥ha jāhu sakhā saba bhajehu mohi dr̥ḷha nema /  
      sadā sarbagata sarbahita jāni karehu ati prema // 16 //  
  
suni prabhu bacana magana saba bhae / ko hama kahā̃ bisari tana gae //  
ekaṭaka rahe jori kara āge / sakahiṃ na kachu kahi ati anurāge //  
parama prema tinha kara prabhu dekhā / kahā bibidha bidhi gyāna biseṣā //  
prabhu sanmukha kachu kahana na pārahiṃ / puni puni carana saroja nihārahiṃ //  
taba prabhu bhūṣana basana magāe / nānā raṃga anūpa suhāe //  
sugrīvahi prathamahiṃ pahirāe / basana bharata nija hātha banāe //  
prabhu prerita lachimana pahirāe / laṃkāpati raghupati mana bhāe //  
aṃgada baiṭha rahā nahiṃ ḍolā / prīti dekhi prabhu tāhi na bolā //  
  
 do.  jāmavaṃta nīlādi saba pahirāe raghunātha /  
      hiyã dhari rāma rūpa saba cale nāi pada mātha // 17(ka) //  
  
      taba aṃgada uṭhi nāi siru sajala nayana kara jori /  
      ati binīta boleu bacana manahũ prema rasa bori // 17(kha) //  
  
sunu sarbagya kr̥pā sukha siṃdho / dīna dayākara ārata baṃdho //  
maratī bera nātha mohi bālī / gaya_u tumhārehi koṃcheṃ ghālī //  
asarana sarana biradu saṃbhārī / mohi jani tajahu bhagata hitakārī //  
moreṃ tumha prabhu gura pitu mātā / jāũ kahā̃ taji pada jalajātā //  
tumhahi bicāri kahahu naranāhā / prabhu taji bhavana kāja mama kāhā //  
bālaka gyāna buddhi bala hīnā / rākhahu sarana nātha jana dīnā //  
nīci ṭahala gr̥ha kai saba kariha_ũ / pada paṃkaja biloki bhava tariha_ũ //  
asa kahi carana pareu prabhu pāhī / aba jani nātha kahahu gr̥ha jāhī //  
  
 do.  aṃgada bacana binīta suni raghupati karunā sīṃva /  
      prabhu uṭhāi ura lāya_u sajala nayana rājīva // 18(ka) //  
  
      nija ura māla basana mani bālitanaya pahirāi /  
      bidā kīnhi bhagavāna taba bahu prakāra samujhāi // 18(kha) //  
  
bharata anuja saumitra sametā / paṭhavana cale bhagata kr̥ta cetā //  
aṃgada hr̥dayã prema nahiṃ thorā / phiri phiri citava rāma kīṃ orā //  
bāra bāra kara daṃḍa pranāmā / mana asa rahana kahahiṃ mohi rāmā //  
rāma bilokani bolani calanī / sumiri sumiri socata hãsi milanī //  
prabhu rukha dekhi binaya bahu bhāṣī / caleu hr̥dayã pada paṃkaja rākhī //  
ati ādara saba kapi pahũcāe / bhāinha sahita bharata puni āe //  
taba sugrīva carana gahi nānā / bhā̃ti binaya kīnhe hanumānā //  
dina dasa kari raghupati pada sevā / puni tava carana dekhiha_ũ devā //  
punya puṃja tumha pavanakumārā / sevahu jāi kr̥pā āgārā //  
asa kahi kapi saba cale turaṃtā / aṃgada kaha_i sunahu hanumaṃtā //  
  
 do.  kahehu daṃḍavata prabhu saiṃ tumhahi kaha_ũ kara jori /  
      bāra bāra raghunāyakahi surati karāehu mori // 19(ka) //  
  
      asa kahi caleu bālisuta phiri āya_u hanumaṃta /  
      tāsu prīti prabhu sana kahi magana bhae bhagavaṃta // !9(kha) //  
  
      kulisahu cāhi kaṭhora ati komala kusumahu cāhi /  
      citta khagesa rāma kara samujhi para_i kahu kāhi // 19(ga) //  
  
puni kr̥pāla liyo boli niṣādā / dīnhe bhūṣana basana prasādā //  
jāhu bhavana mama sumirana karehū / mana krama bacana dharma anusarehū //  
tumha mama sakhā bharata sama bhrātā / sadā rahehu pura āvata jātā //  
bacana sunata upajā sukha bhārī / pareu carana bhari locana bārī //  
carana nalina ura dhari gr̥ha āvā / prabhu subhāu parijananhi sunāvā //  
raghupati carita dekhi purabāsī / puni puni kahahiṃ dhanya sukharāsī //  
rāma rāja baiṃṭheṃ trelokā / haraṣita bhae gae saba sokā //  
bayaru na kara kāhū sana koī / rāma pratāpa biṣamatā khoī //  
  
 do.  baranāśrama nija nija dharama banirata beda patha loga /  
      calahiṃ sadā pāvahiṃ sukhahi nahiṃ bhaya soka na roga // 20 //  
  
daihika daivika bhautika tāpā / rāma rāja nahiṃ kāhuhi byāpā //  
saba nara karahiṃ paraspara prītī / calahiṃ svadharma nirata śruti nītī //  
cāriu carana dharma jaga māhīṃ / pūri rahā sapanehũ agha nāhīṃ //  
rāma bhagati rata nara aru nārī / sakala parama gati ke adhikārī //  
alpamr̥tyu nahiṃ kavaniu pīrā / saba suṃdara saba biruja sarīrā //  
nahiṃ daridra kou dukhī na dīnā / nahiṃ kou abudha na lacchana hīnā //  
saba nirdaṃbha dharmarata punī / nara aru nāri catura saba gunī //  
saba gunagya paṃḍita saba gyānī / saba kr̥tagya nahiṃ kapaṭa sayānī //  
  
 do.  rāma rāja nabhagesa sunu sacarācara jaga māhiṃ //  
      kāla karma subhāva guna kr̥ta dukha kāhuhi nāhiṃ // 21 //  
  
bhūmi sapta sāgara mekhalā / eka bhūpa raghupati kosalā //  
bhuana aneka roma prati jāsū / yaha prabhutā kachu bahuta na tāsū //  
so mahimā samujhata prabhu kerī / yaha baranata hīnatā ghanerī //  
sou mahimā khagesa jinha jānī / phirī ehiṃ carita tinhahũ rati mānī //  
sou jāne kara phala yaha līlā / kahahiṃ mahā munibara damasīlā //  
rāma rāja kara sukha saṃpadā / barani na saka_i phanīsa sāradā //  
saba udāra saba para upakārī / bipra carana sevaka nara nārī //  
ekanāri brata rata saba jhārī / te mana baca krama pati hitakārī //  
  
 do.  daṃḍa jatinha kara bheda jahã nartaka nr̥tya samāja /  
      jītahu manahi sunia asa rāmacaṃdra keṃ rāja // 22 //  
  
phūlahiṃ pharahiṃ sadā taru kānana / rahahi eka sãga gaja paṃcānana //  
khaga mr̥ga sahaja bayaru bisarāī / sabanhi paraspara prīti baḷhāī //  
kūjahiṃ khaga mr̥ga nānā br̥ṃdā / abhaya carahiṃ bana karahiṃ anaṃdā //  
sītala surabhi pavana baha maṃdā / gūṃjata ali lai cali makaraṃdā //  
latā biṭapa māgeṃ madhu cavahīṃ / manabhāvato dhenu paya stravahīṃ //  
sasi saṃpanna sadā raha dharanī / tretā̃ bha_i kr̥tajuga kai karanī //  
pragaṭīṃ girinha bibidha mani khānī / jagadātamā bhūpa jaga jānī //  
saritā sakala bahahiṃ bara bārī / sītala amala svāda sukhakārī //  
sāgara nija marajādā̃ rahahīṃ / ḍārahiṃ ratna taṭanhi nara lahahīṃ //  
sarasija saṃkula sakala taḷāgā / ati prasanna dasa disā bibhāgā //  
  
 do.  bidhu mahi pūra mayūkhanhi rabi tapa jetanehi kāja /  
      māgeṃ bārida dehiṃ jala rāmacaṃdra ke rāja // 23 //  
  
koṭinha bājimedha prabhu kīnhe / dāna aneka dvijanha kahã dīnhe //  
śruti patha pālaka dharma dhuraṃdhara / gunātīta aru bhoga puraṃdara //  
pati anukūla sadā raha sītā / sobhā khāni susīla binītā //  
jānati kr̥pāsiṃdhu prabhutāī / sevati carana kamala mana lāī //  
jadyapi gr̥hã sevaka sevakinī / bipula sadā sevā bidhi gunī //  
nija kara gr̥ha paricarajā karaī / rāmacaṃdra āyasu anusaraī //  
jehi bidhi kr̥pāsiṃdhu sukha māna_i / soi kara śrī sevā bidhi jāna_i //  
kausalyādi sāsu gr̥ha māhīṃ / seva_i sabanhi māna mada nāhīṃ //  
umā ramā brahmādi baṃditā / jagadaṃbā saṃtatamaniṃditā //  
  
 do.  jāsu kr̥pā kaṭācchu sura cāhata citava na soi /  
      rāma padārabiṃda rati karati subhāvahi khoi // 24 //  
  
sevahiṃ sānakūla saba bhāī / rāma carana rati ati adhikāī //  
prabhu mukha kamala bilokata rahahīṃ / kabahũ kr̥pāla hamahi kachu kahahīṃ //  
rāma karahiṃ bhrātanha para prītī / nānā bhā̃ti sikhāvahiṃ nītī //  
haraṣita rahahiṃ nagara ke logā / karahiṃ sakala sura durlabha bhogā //  
ahanisi bidhihi manāvata rahahīṃ / śrīraghubīra carana rati cahahīṃ //  
dui suta sundara sītā̃ jāe / lava kusa beda purānanha gāe //  
dou bijaī binaī guna maṃdira / hari pratibiṃba manahũ ati suṃdara //  
dui dui suta saba bhrātanha kere / bhae rūpa guna sīla ghanere //  
  
 do.  gyāna girā gotīta aja māyā mana guna pāra /  
      soi saccidānaṃda ghana kara nara carita udāra // 25 //  
  
prātakāla saraū kari majjana / baiṭhahiṃ sabhā̃ saṃga dvija sajjana //  
beda purāna basiṣṭa bakhānahiṃ / sunahiṃ rāma jadyapi saba jānahiṃ //  
anujanha saṃjuta bhojana karahīṃ / dekhi sakala jananīṃ sukha bharahīṃ //  
bharata satruhana dona_u bhāī / sahita pavanasuta upabana jāī //  
būjhahiṃ baiṭhi rāma guna gāhā / kaha hanumāna sumati avagāhā //  
sunata bimala guna ati sukha pāvahiṃ / bahuri bahuri kari binaya kahāvahiṃ //  
saba keṃ gr̥ha gr̥ha hohiṃ purānā / rāmacarita pāvana bidhi nānā //  
nara aru nāri rāma guna gānahiṃ / karahiṃ divasa nisi jāta na jānahiṃ //  
  
 do.  avadhapurī bāsinha kara sukha saṃpadā samāja /  
      sahasa seṣa nahiṃ kahi sakahiṃ jahã nr̥pa rāma birāja // 26 //  
  
nāradādi sanakādi munīsā / darasana lāgi kosalādhīsā //  
dina prati sakala ajodhyā āvahiṃ / dekhi nagaru birāgu bisarāvahiṃ //  
jātarūpa mani racita aṭārīṃ / nānā raṃga rucira gaca ḍhārīṃ //  
pura cahũ pāsa koṭa ati suṃdara / race kãgūrā raṃga raṃga bara //  
nava graha nikara anīka banāī / janu gherī amarāvati āī //  
mahi bahu raṃga racita gaca kā̃cā / jo biloki munibara mana nācā //  
dhavala dhāma ūpara nabha cuṃbata / kalasa manahũ rabi sasi duti niṃdata //  
bahu mani racita jharokhā bhrājahiṃ / gr̥ha gr̥ha prati mani dīpa birājahiṃ //  
  
 chaṃ.  mani dīpa rājahiṃ bhavana bhrājahiṃ deharīṃ bidruma racī /  
      mani khaṃbha bhīti biraṃci biracī kanaka mani marakata khacī //  
      suṃdara manohara maṃdirāyata ajira rucira phaṭika race /  
      prati dvāra dvāra kapāṭa puraṭa banāi bahu bajranhi khace //  
  
 do.  cāru citrasālā gr̥ha gr̥ha prati likhe banāi /  
      rāma carita je nirakha muni te mana lehiṃ corāi // 27 //  
  
sumana bāṭikā sabahiṃ lagāī / bibidha bhā̃ti kari jatana banāī //  
latā lalita bahu jāti suhāī / phūlahiṃ sadā baṃsata ki nāī //  
guṃjata madhukara mukhara manohara / māruta tribidha sadā baha suṃdara //  
nānā khaga bālakanhi jiāe / bolata madhura uḷāta suhāe //  
mora haṃsa sārasa pārāvata / bhavanani para sobhā ati pāvata //  
jahã tahã dekhahiṃ nija parichāhīṃ / bahu bidhi kūjahiṃ nr̥tya karāhīṃ //  
suka sārikā paḷhāvahiṃ bālaka / kahahu rāma raghupati janapālaka //  
rāja duāra sakala bidhi cārū / bīthīṃ cauhaṭa rūcira bajārū //  
  
 chaṃ.  bājāra rucira na bana_i baranata bastu binu gatha pāie /  
      jahã bhūpa ramānivāsa tahã kī saṃpadā kimi gāie //  
      baiṭhe bajāja sarāpha banika aneka manahũ kubera te /  
      saba sukhī saba saccarita suṃdara nāri nara sisu jaraṭha je //  
  
 do.  uttara disi sarajū baha nirmala jala gaṃbhīra /  
      bā̃dhe ghāṭa manohara svalpa paṃka nahiṃ tīra // 28 //  
  
dūri pharāka rucira so ghāṭā / jahã jala piahiṃ bāji gaja ṭhāṭā //  
panighaṭa parama manohara nānā / tahā̃ na puruṣa karahiṃ asnānā //  
rājaghāṭa saba bidhi suṃdara bara / majjahiṃ tahā̃ barana cāriu nara //  
tīra tīra devanha ke maṃdira / cahũ disi tinha ke upabana suṃdara //  
kahũ kahũ saritā tīra udāsī / basahiṃ gyāna rata muni saṃnyāsī //  
tīra tīra tulasikā suhāī / br̥ṃda br̥ṃda bahu muninha lagāī //  
pura sobhā kachu barani na jāī / bāhera nagara parama rucirāī //  
dekhata purī akhila agha bhāgā / bana upabana bāpikā taḷāgā //  
  
 chaṃ.  bāpīṃ taḷāga anūpa kūpa manoharāyata sohahīṃ /  
      sopāna suṃdara nīra nirmala dekhi sura muni mohahīṃ //  
      bahu raṃga kaṃja aneka khaga kūjahiṃ madhupa guṃjārahīṃ /  
      ārāma ramya pikādi khaga rava janu pathika haṃkārahīṃ //  
  
 do.  ramānātha jahã rājā so pura barani ki jāi /  
      animādika sukha saṃpadā rahīṃ avadha saba chāi // 29 //  
  
jahã tahã nara raghupati guna gāvahiṃ / baiṭhi parasapara iha_i sikhāvahiṃ //  
bhajahu pranata pratipālaka rāmahi / sobhā sīla rūpa guna dhāmahi //  
jalaja bilocana syāmala gātahi / palaka nayana iva sevaka trātahi //  
dhr̥ta sara rucira cāpa tūnīrahi / saṃta kaṃja bana rabi ranadhīrahi //  
kāla karāla byāla khagarājahi / namata rāma akāma mamatā jahi //  
lobha moha mr̥gajūtha kirātahi / manasija kari hari jana sukhadātahi //  
saṃsaya soka nibiḷa tama bhānuhi / danuja gahana ghana dahana kr̥sānuhi //  
janakasutā sameta raghubīrahi / kasa na bhajahu bhaṃjana bhava bhīrahi //  
bahu bāsanā masaka hima rāsihi / sadā ekarasa aja abināsihi //  
muni raṃjana bhaṃjana mahi bhārahi / tulasidāsa ke prabhuhi udārahi //  
  
 do.  ehi bidhi nagara nāri nara karahiṃ rāma guna gāna /  
      sānukūla saba para rahahiṃ saṃtata kr̥pānidhāna // 30 //  
  
jaba te rāma pratāpa khagesā / udita bhaya_u ati prabala dinesā //  
pūri prakāsa raheu tihũ lokā / bahutenha sukha bahutana mana sokā //  
jinhahi soka te kaha_ũ bakhānī / prathama abidyā nisā nasānī //  
agha ulūka jahã tahā̃ lukāne / kāma krodha kairava sakucāne //  
bibidha karma guna kāla subhāū / e cakora sukha lahahiṃ na kāū //  
matsara māna moha mada corā / inha kara hunara na kavanihũ orā //  
dharama taḷāga gyāna bigyānā / e paṃkaja bikase bidhi nānā //  
sukha saṃtoṣa birāga bibekā / bigata soka e koka anekā //  
  
 do.  yaha pratāpa rabi jākeṃ ura jaba kara_i prakāsa /  
      pachile bāḷhahiṃ prathama je kahe te pāvahiṃ nāsa // 31 //  
  
bhrātanha sahita rāmu eka bārā / saṃga parama priya pavanakumārā //  
suṃdara upabana dekhana gae / saba taru kusumita pallava nae //  
jāni samaya sanakādika āe / teja puṃja guna sīla suhāe //  
brahmānaṃda sadā layalīnā / dekhata bālaka bahukālīnā //  
rūpa dhareṃ janu cāriu bedā / samadarasī muni bigata bibhedā //  
āsā basana byasana yaha tinhahīṃ / raghupati carita hoi tahã sunahīṃ //  
tahā̃ rahe sanakādi bhavānī / jahã ghaṭasaṃbhava munibara gyānī //  
rāma kathā munibara bahu baranī / gyāna joni pāvaka jimi aranī //  
  
 do.  dekhi rāma muni āvata haraṣi daṃḍavata kīnha /  
      svāgata pū̃chi pīta paṭa prabhu baiṭhana kahã dīnha // 32 //  
  
kīnha daṃḍavata tīniũ bhāī / sahita pavanasuta sukha adhikāī //  
muni raghupati chabi atula bilokī / bhae magana mana sake na rokī //  
syāmala gāta saroruha locana / suṃdaratā maṃdira bhava mocana //  
ekaṭaka rahe nimeṣa na lāvahiṃ / prabhu kara joreṃ sīsa navāvahiṃ //  
tinha kai dasā dekhi raghubīrā / stravata nayana jala pulaka sarīrā //  
kara gahi prabhu munibara baiṭhāre / parama manohara bacana ucāre //  
āju dhanya maiṃ sunahu munīsā / tumhareṃ darasa jāhiṃ agha khīsā //  
baḷe bhāga pāiba satasaṃgā / binahiṃ prayāsa hohiṃ bhava bhaṃgā //  
  
 do.  saṃta saṃga apabarga kara kāmī bhava kara paṃtha /  
      kahahi saṃta kabi kobida śruti purāna sadagraṃtha // 33 //  
  
suni prabhu bacana haraṣi muni cārī / pulakita tana astuti anusārī //  
jaya bhagavaṃta anaṃta anāmaya / anagha aneka eka karunāmaya //  
jaya nirguna jaya jaya guna sāgara / sukha maṃdira suṃdara ati nāgara //  
jaya iṃdirā ramana jaya bhūdhara / anupama aja anādi sobhākara //  
gyāna nidhāna amāna mānaprada / pāvana sujasa purāna beda bada //  
tagya kr̥tagya agyatā bhaṃjana / nāma aneka anāma niraṃjana //  
sarba sarbagata sarba urālaya / basasi sadā hama kahũ paripālaya //  
dvaṃda bipati bhava phaṃda bibhaṃjaya / hradi basi rāma kāma mada gaṃjaya //  
  
 do.  paramānaṃda kr̥pāyatana mana paripūrana kāma /  
      prema bhagati anapāyanī dehu hamahi śrīrāma // 34 //  
  
dehu bhagati raghupati ati pāvani / tribidha tāpa bhava dāpa nasāvani //  
pranata kāma suradhenu kalapataru / hoi prasanna dījai prabhu yaha baru //  
bhava bāridhi kuṃbhaja raghunāyaka / sevata sulabha sakala sukha dāyaka //  
mana saṃbhava dāruna dukha dāraya / dīnabaṃdhu samatā bistāraya //  
āsa trāsa iriṣādi nivāraka / binaya bibeka birati bistāraka //  
bhūpa mauli mana maṃḍana dharanī / dehi bhagati saṃsr̥ti sari taranī //  
muni mana mānasa haṃsa niraṃtara / carana kamala baṃdita aja saṃkara //  
raghukula ketu setu śruti racchaka / kāla karama subhāu guna bhacchaka //  
tārana tarana harana saba dūṣana / tulasidāsa prabhu tribhuvana bhūṣana //  
  
 do.  bāra bāra astuti kari prema sahita siru nāi /  
      brahma bhavana sanakādi ge ati abhīṣṭa bara pāi // 35 //  
  
sanakādika bidhi loka sidhāe / bhrātanha rāma carana siru nāe //  
pūchata prabhuhi sakala sakucāhīṃ / citavahiṃ saba mārutasuta pāhīṃ //  
suni cahahiṃ prabhu mukha kai bānī / jo suni hoi sakala bhrama hānī //  
aṃtarajāmī prabhu sabha jānā / būjhata kahahu kāha hanumānā //  
jori pāni kaha taba hanumaṃtā / sunahu dīnadayāla bhagavaṃtā //  
nātha bharata kachu pū̃chana cahahīṃ / prasna karata mana sakucata ahahīṃ //  
tumha jānahu kapi mora subhāū / bharatahi mohi kachu aṃtara kāū //  
suni prabhu bacana bharata gahe caranā / sunahu nātha pranatārati haranā //  
  
 do.  nātha na mohi saṃdeha kachu sapanehũ soka na moha /  
      kevala kr̥pā tumhārihi kr̥pānaṃda saṃdoha // 36 //  
  
kara_ũ kr̥pānidhi eka ḍhiṭhāī / maiṃ sevaka tumha jana sukhadāī //  
saṃtanha kai mahimā raghurāī / bahu bidhi beda purānanha gāī //  
śrīmukha tumha puni kīnhi baḷāī / tinha para prabhuhi prīti adhikāī //  
sunā caha_ũ prabhu tinha kara lacchana / kr̥pāsiṃdhu guna gyāna bicacchana //  
saṃta asaṃta bheda bilagāī / pranatapāla mohi kahahu bujhāī //  
saṃtanha ke lacchana sunu bhrātā / aganita śruti purāna bikhyātā //  
saṃta asaṃtanhi kai asi karanī / jimi kuṭhāra caṃdana ācaranī //  
kāṭa_i parasu malaya sunu bhāī / nija guna dei sugaṃdha basāī //  
  
 do.  tāte sura sīsanha caḷhata jaga ballabha śrīkhaṃḍa /  
      anala dāhi pīṭata ghanahiṃ parasu badana yaha daṃḍa // 37 //  
  
biṣaya alaṃpaṭa sīla gunākara / para dukha dukha sukha sukha dekhe para //  
sama abhūtaripu bimada birāgī / lobhāmaraṣa haraṣa bhaya tyāgī //  
komalacita dīnanha para dāyā / mana baca krama mama bhagati amāyā //  
sabahi mānaprada āpu amānī / bharata prāna sama mama te prānī //  
bigata kāma mama nāma parāyana / sāṃti birati binatī muditāyana //  
sītalatā saralatā mayatrī / dvija pada prīti dharma janayatrī //  
e saba lacchana basahiṃ jāsu ura / jānehu tāta saṃta saṃtata phura //  
sama dama niyama nīti nahiṃ ḍolahiṃ / paruṣa bacana kabahū̃ nahiṃ bolahiṃ //  
  
 do.  niṃdā astuti ubhaya sama mamatā mama pada kaṃja /  
      te sajjana mama prānapriya guna maṃdira sukha puṃja // 38 //  
  
sanahu asaṃtanha kera subhāū / bhūlehũ saṃgati karia na kāū //  
tinha kara saṃga sadā dukhadāī / jimi kalapahi ghāla_i harahāī //  
khalanha hr̥dayã ati tāpa biseṣī / jarahiṃ sadā para saṃpati dekhī //  
jahã kahũ niṃdā sunahiṃ parāī / haraṣahiṃ manahũ parī nidhi pāī //  
kāma krodha mada lobha parāyana / nirdaya kapaṭī kuṭila malāyana //  
bayaru akārana saba kāhū soṃ / jo kara hita anahita tāhū soṃ //  
jhūṭha_i lenā jhūṭha_i denā / jhūṭha_i bhojana jhūṭha cabenā //  
bolahiṃ madhura bacana jimi morā / khāi mahā ati hr̥daya kaṭhorā //  
  
 do.  para drohī para dāra rata para dhana para apabāda /  
      te nara pā̃vara pāpamaya deha dhareṃ manujāda // 39 //  
  
lobha_i oḷhana lobha_i ḍāsana / sistrodara para jamapura trāsa na //  
kāhū kī jauṃ sunahiṃ baḷāī / svāsa lehiṃ janu jūḷī āī //  
jaba kāhū kai dekhahiṃ bipatī / sukhī bhae mānahũ jaga nr̥patī //  
svāratha rata parivāra birodhī / laṃpaṭa kāma lobha ati krodhī //  
mātu pitā gura bipra na mānahiṃ / āpu gae aru ghālahiṃ ānahiṃ //  
karahiṃ moha basa droha parāvā / saṃta saṃga hari kathā na bhāvā //  
avaguna siṃdhu maṃdamati kāmī / beda bidūṣaka paradhana svāmī //  
bipra droha para droha biseṣā / daṃbha kapaṭa jiyã dhareṃ subeṣā //  
  
 do.  aise adhama manuja khala kr̥tajuga tretā nāhiṃ /  
      dvāpara kachuka br̥ṃda bahu hoihahiṃ kalijuga māhiṃ // 40 //  
  
para hita sarisa dharma nahiṃ bhāī / para pīḷā sama nahiṃ adhamāī //  
nirnaya sakala purāna beda kara / kaheũ tāta jānahiṃ kobida nara //  
nara sarīra dhari je para pīrā / karahiṃ te sahahiṃ mahā bhava bhīrā //  
karahiṃ moha basa nara agha nānā / svāratha rata paraloka nasānā //  
kālarūpa tinha kahã maiṃ bhrātā / subha aru asubha karma phala dātā //  
asa bicāri je parama sayāne / bhajahiṃ mohi saṃsr̥ta dukha jāne //  
tyāgahiṃ karma subhāsubha dāyaka / bhajahiṃ mohi sura nara muni nāyaka //  
saṃta asaṃtanha ke guna bhāṣe / te na parahiṃ bhava jinha lakhi rākhe //  
  
 do.  sunahu tāta māyā kr̥ta guna aru doṣa aneka /  
      guna yaha ubhaya na dekhiahiṃ dekhia so abibeka // 41 //  
  
śrīmukha bacana sunata saba bhāī / haraṣe prema na hr̥dayã samāī //  
karahiṃ binaya ati bārahiṃ bārā / hanūmāna hiyã haraṣa apārā //  
puni raghupati nija maṃdira gae / ehi bidhi carita karata nita nae //  
bāra bāra nārada muni āvahiṃ / carita punīta rāma ke gāvahiṃ //  
nita nava carana dekhi muni jāhīṃ / brahmaloka saba kathā kahāhīṃ //  
suni biraṃci atisaya sukha mānahiṃ / puni puni tāta karahu guna gānahiṃ //  
sanakādika nāradahi sarāhahiṃ / jadyapi brahma nirata muni āhahiṃ //  
suni guna gāna samādhi bisārī // sādara sunahiṃ parama adhikārī //  
  
 do.  jīvanamukta brahmapara carita sunahiṃ taji dhyāna /  
      je hari kathā̃ na karahiṃ rati tinha ke hiya pāṣāna // 42 //  
  
eka bāra raghunātha bolāe / gura dvija purabāsī saba āe //  
baiṭhe gura muni aru dvija sajjana / bole bacana bhagata bhava bhaṃjana //  
sanahu sakala purajana mama bānī / kaha_ũ na kachu mamatā ura ānī //  
nahiṃ anīti nahiṃ kachu prabhutāī / sunahu karahu jo tumhahi sohāī //  
soi sevaka priyatama mama soī / mama anusāsana mānai joī //  
jauṃ anīti kachu bhāṣauṃ bhāī / tauṃ mohi barajahu bhaya bisarāī //  
baḷeṃ bhāga mānuṣa tanu pāvā / sura durlabha saba graṃthinha gāvā //  
sādhana dhāma moccha kara dvārā / pāi na jehiṃ paraloka sãvārā //  
  
 do.  so paratra dukha pāva_i sira dhuni dhuni pachitāi /  
      kālahi karmahi īsvarahi mithyā doṣa lagāi // 43 //  
  
ehi tana kara phala biṣaya na bhāī / svarga_u svalpa aṃta dukhadāī //  
nara tanu pāi biṣayã mana dehīṃ / palaṭi sudhā te saṭha biṣa lehīṃ //  
tāhi kabahũ bhala kaha_i na koī / guṃjā graha_i parasa mani khoī //  
ākara cāri laccha caurāsī / joni bhramata yaha jiva abināsī //  
phirata sadā māyā kara prerā / kāla karma subhāva guna gherā //  
kabahũka kari karunā nara dehī / deta īsa binu hetu sanehī //  
nara tanu bhava bāridhi kahũ bero / sanmukha maruta anugraha mero //  
karanadhāra sadagura dr̥ḷha nāvā / durlabha sāja sulabha kari pāvā //  
  
 do.  jo na tarai bhava sāgara nara samāja asa pāi /  
      so kr̥ta niṃdaka maṃdamati ātmāhana gati jāi // 44 //  
  
jauṃ paraloka ihā̃ sukha cahahū / suni mama bacana hrr̥dayã dr̥ḷha gahahū //  
sulabha sukhada māraga yaha bhāī / bhagati mori purāna śruti gāī //  
gyāna agama pratyūha anekā / sādhana kaṭhina na mana kahũ ṭekā //  
karata kaṣṭa bahu pāva_i koū / bhakti hīna mohi priya nahiṃ soū //  
bhakti sutaṃtra sakala sukha khānī / binu satasaṃga na pāvahiṃ prānī //  
punya puṃja binu milahiṃ na saṃtā / satasaṃgati saṃsr̥ti kara aṃtā //  
punya eka jaga mahũ nahiṃ dūjā / mana krama bacana bipra pada pūjā //  
  
sānukūla tehi para muni devā / jo taji kapaṭu kara_i dvija sevā //  
  
 do.  aura_u eka guputa mata sabahi kaha_ũ kara jori /  
      saṃkara bhajana binā nara bhagati na pāva_i mori // 45 //  
  
kahahu bhagati patha kavana prayāsā / joga na makha japa tapa upavāsā //  
sarala subhāva na mana kuṭilāī / jathā lābha saṃtoṣa sadāī //  
mora dāsa kahāi nara āsā / kara_i tau kahahu kahā bisvāsā //  
bahuta kaha_ũ kā kathā baḷhāī / ehi ācarana basya maiṃ bhāī //  
baira na bigraha āsa na trāsā / sukhamaya tāhi sadā saba āsā //  
anāraṃbha aniketa amānī / anagha aroṣa daccha bigyānī //  
prīti sadā sajjana saṃsargā / tr̥na sama biṣaya svarga apabargā //  
bhagati paccha haṭha nahiṃ saṭhatāī / duṣṭa tarka saba dūri bahāī //  
  
 do.  mama guna grāma nāma rata gata mamatā mada moha /  
      tā kara sukha soi jāna_i parānaṃda saṃdoha // 46 //  
  
sunata sudhāsama bacana rāma ke / gahe sabani pada kr̥pādhāma ke //  
janani janaka gura baṃdhu hamāre / kr̥pā nidhāna prāna te pyāre //  
tanu dhanu dhāma rāma hitakārī / saba bidhi tumha pranatārati hārī //  
asi sikha tumha binu dei na koū / mātu pitā svāratha rata oū //  
hetu rahita jaga juga upakārī / tumha tumhāra sevaka asurārī //  
svāratha mīta sakala jaga māhīṃ / sapanehũ prabhu paramāratha nāhīṃ //  
sabake bacana prema rasa sāne / suni raghunātha hr̥dayã haraṣāne //  
nija nija gr̥ha gae āyasu pāī / baranata prabhu batakahī suhāī //  
  
  do.  \-umā avadhabāsī nara nāri kr̥tāratha rūpa /  
       brahma saccidānaṃda ghana raghunāyaka jahã bhūpa // 47 //  
  
eka bāra basiṣṭa muni āe / jahā̃ rāma sukhadhāma suhāe //  
ati ādara raghunāyaka kīnhā / pada pakhāri pādodaka līnhā //  
rāma sunahu muni kaha kara jorī / kr̥pāsiṃdhu binatī kachu morī //  
dekhi dekhi ācarana tumhārā / hota moha mama hr̥dayã apārā //  
mahimā amita beda nahiṃ jānā / maiṃ kehi bhā̃ti kaha_ũ bhagavānā //  
uparohitya karma ati maṃdā / beda purāna sumr̥ti kara niṃdā //  
jaba na leũ maiṃ taba bidhi mohī / kahā lābha āgeṃ suta tohī //  
paramātamā brahma nara rūpā / hoihi raghukula bhūṣana bhūpā //  
  
  do.  \-taba maiṃ hr̥dayã bicārā joga jagya brata dāna /  
       jā kahũ karia so paiha_ũ dharma na ehi sama āna // 48 //  
  
japa tapa niyama joga nija dharmā / śruti saṃbhava nānā subha karmā //  
gyāna dayā dama tīratha majjana / jahã lagi dharma kahata śruti sajjana //  
āgama nigama purāna anekā / paḷhe sune kara phala prabhu ekā //  
taba pada paṃkaja prīti niraṃtara / saba sādhana kara yaha phala suṃdara //  
chūṭa_i mala ki malahi ke dhoẽ / ghr̥ta ki pāva koi bāri biloẽ //  
prema bhagati jala binu raghurāī / abhiaṃtara mala kabahũ na jāī //  
soi sarbagya tagya soi paṃḍita / soi guna gr̥ha bigyāna akhaṃḍita //  
daccha sakala lacchana juta soī / jākeṃ pada saroja rati hoī //  
  
 do.  nātha eka bara māga_ũ rāma kr̥pā kari dehu /  
      janma janma prabhu pada kamala kabahũ ghaṭai jani nehu // 49 //  
  
asa kahi muni basiṣṭa gr̥ha āe / kr̥pāsiṃdhu ke mana ati bhāe //  
hanūmāna bharatādika bhrātā / saṃga lie sevaka sukhadātā //  
puni kr̥pāla pura bāhera gae / gaja ratha turaga magāvata bhae //  
dekhi kr̥pā kari sakala sarāhe / die ucita jinha jinha tei cāhe //  
harana sakala śrama prabhu śrama pāī / gae jahā̃ sītala avãrāī //  
bharata dīnha nija basana ḍasāī / baiṭhe prabhu sevahiṃ saba bhāī //  
mārutasuta taba mārūta karaī / pulaka bapuṣa locana jala bharaī //  
hanūmāna sama nahiṃ baḷabhāgī / nahiṃ kou rāma carana anurāgī //  
girijā jāsu prīti sevakāī / bāra bāra prabhu nija mukha gāī //  
  
 do.  tehiṃ avasara muni nārada āe karatala bīna /  
      gāvana lage rāma kala kīrati sadā nabīna // 50 //  
  
māmavalokaya paṃkaja locana / kr̥pā bilokani soca bimocana //  
nīla tāmarasa syāma kāma ari / hr̥daya kaṃja makaraṃda madhupa hari //  
jātudhāna barūtha bala bhaṃjana / muni sajjana raṃjana agha gaṃjana //  
bhūsura sasi nava br̥ṃda balāhaka / asarana sarana dīna jana gāhaka //  
bhuja bala bipula bhāra mahi khaṃḍita / khara dūṣana birādha badha paṃḍita //  
rāvanāri sukharūpa bhūpabara / jaya dasaratha kula kumuda sudhākara //  
sujasa purāna bidita nigamāgama / gāvata sura muni saṃta samāgama //  
kārunīka byalīka mada khaṃḍana / saba bidhi kusala kosalā maṃḍana //  
kali mala mathana nāma mamatāhana / tulasīdāsa prabhu pāhi pranata jana //  
  
 do.  prema sahita muni nārada barani rāma guna grāma /  
      sobhāsiṃdhu hr̥dayã dhari gae jahā̃ bidhi dhāma // 51 //  
  
girijā sunahu bisada yaha kathā / maiṃ saba kahī mori mati jathā //  
rāma carita sata koṭi apārā / śruti sāradā na baranai pārā //  
rāma anaṃta anaṃta gunānī / janma karma anaṃta nāmānī //  
jala sīkara mahi raja gani jāhīṃ / raghupati carita na barani sirāhīṃ //  
bimala kathā hari pada dāyanī / bhagati hoi suni anapāyanī //  
umā kahiũ saba kathā suhāī / jo bhusuṃḍi khagapatihi sunāī //  
kachuka rāma guna kaheũ bakhānī / aba kā kahauṃ so kahahu bhavānī //  
suni subha kathā umā haraṣānī / bolī ati binīta mr̥du bānī //  
dhanya dhanya maiṃ dhanya purārī / suneũ rāma guna bhava bhaya hārī //  
  
 do.  tumharī kr̥pā̃ kr̥pāyatana aba kr̥takr̥tya na moha /  
      jāneũ rāma pratāpa prabhu cidānaṃda saṃdoha // 52(ka) //  
  
      nātha tavānana sasi sravata kathā sudhā raghubīra /  
      śravana puṭanhi mana pāna kari nahiṃ aghāta matidhīra // 52(kha) //  
  
rāma carita je sunata aghāhīṃ / rasa biseṣa jānā tinha nāhīṃ //  
jīvanamukta mahāmuni jeū / hari guna sunahīṃ niraṃtara teū //  
bhava sāgara caha pāra jo pāvā / rāma kathā tā kahã dr̥ḷha nāvā //  
biṣa_inha kahã puni hari guna grāmā / śravana sukhada aru mana abhirāmā //  
śravanavaṃta asa ko jaga māhīṃ / jāhi na raghupati carita sohāhīṃ //  
te jaḷa jīva nijātmaka ghātī / jinhahi na raghupati kathā sohātī //  
haricaritra mānasa tumha gāvā / suni maiṃ nātha amiti sukha pāvā //  
tumha jo kahī yaha kathā suhāī / kāgabhasuṃḍi garuḷa prati gāī //  
  
 do.  birati gyāna bigyāna dr̥ḷha rāma carana ati neha /  
      bāyasa tana raghupati bhagati mohi parama saṃdeha // 53 //  
  
nara sahastra mahã sunahu purārī / kou eka hoi dharma bratadhārī //  
dharmasīla koṭika mahã koī / biṣaya bimukha birāga rata hoī //  
koṭi birakta madhya śruti kahaī / samyaka gyāna sakr̥ta kou lahaī //  
gyānavaṃta koṭika mahã koū / jīvanamukta sakr̥ta jaga soū //  
tinha sahastra mahũ saba sukha khānī / durlabha brahmalīna bigyānī //  
dharmasīla birakta aru gyānī / jīvanamukta brahmapara prānī //  
saba te so durlabha surarāyā / rāma bhagati rata gata mada māyā //  
so haribhagati kāga kimi pāī / bisvanātha mohi kahahu bujhāī //  
  
 do.  rāma parāyana gyāna rata gunāgāra mati dhīra /  
      nātha kahahu kehi kārana pāya_u kāka sarīra // 54 //  
  
yaha prabhu carita pavitra suhāvā / kahahu kr̥pāla kāga kahã pāvā //  
tumha kehi bhā̃ti sunā madanārī / kahahu mohi ati kautuka bhārī //  
garuḷa mahāgyānī guna rāsī / hari sevaka ati nikaṭa nivāsī //  
tehiṃ kehi hetu kāga sana jāī / sunī kathā muni nikara bihāī //  
kahahu kavana bidhi bhā saṃbādā / dou haribhagata kāga uragādā //  
gauri girā suni sarala suhāī / bole siva sādara sukha pāī //  
dhanya satī pāvana mati torī / raghupati carana prīti nahiṃ thorī //  
sunahu parama punīta itihāsā / jo suni sakala loka bhrama nāsā //  
upaja_i rāma carana bisvāsā / bhava nidhi tara nara binahiṃ prayāsā //  
  
 do.  aisia prasna bihaṃgapati kīnha kāga sana jāi /  
      so saba sādara kahiha_ũ sunahu umā mana lāi // 55 //  
  
maiṃ jimi kathā sunī bhava mocani / so prasaṃga sunu sumukhi sulocani //  
prathama daccha gr̥ha tava avatārā / satī nāma taba rahā tumhārā //  
daccha jagya taba bhā apamānā / tumha ati krodha taje taba prānā //  
mama anucaranha kīnha makha bhaṃgā / jānahu tumha so sakala prasaṃgā //  
taba ati soca bhaya_u mana moreṃ / dukhī bhaya_ũ biyoga priya toreṃ //  
suṃdara bana giri sarita taḷāgā / kautuka dekhata phira_ũ berāgā //  
giri sumera uttara disi dūrī / nīla saila eka sundara bhūrī //  
tāsu kanakamaya sikhara suhāe / cāri cāru more mana bhāe //  
tinha para eka eka biṭapa bisālā / baṭa pīpara pākarī rasālā //  
sailopari sara suṃdara sohā / mani sopāna dekhi mana mohā //  
  
 do.  \-sītala amala madhura jala jalaja bipula bahuraṃga /  
      kūjata kala rava haṃsa gana guṃjata majuṃla bhr̥ṃga // 56 //  
  
tehiṃ giri rucira basa_i khaga soī / tāsu nāsa kalpāṃta na hoī //  
māyā kr̥ta guna doṣa anekā / moha manoja ādi abibekā //  
rahe byāpi samasta jaga māhīṃ / tehi giri nikaṭa kabahũ nahiṃ jāhīṃ //  
tahã basi harihi bhaja_i jimi kāgā / so sunu umā sahita anurāgā //  
pīpara taru tara dhyāna so dharaī / jāpa jagya pākari tara karaī //  
ā̃ba chāhã kara mānasa pūjā / taji hari bhajanu kāju nahiṃ dūjā //  
bara tara kaha hari kathā prasaṃgā / āvahiṃ sunahiṃ aneka bihaṃgā //  
rāma carita bicītra bidhi nānā / prema sahita kara sādara gānā //  
sunahiṃ sakala mati bimala marālā / basahiṃ niraṃtara je tehiṃ tālā //  
jaba maiṃ jāi so kautuka dekhā / ura upajā ānaṃda biseṣā //  
  
 do.  taba kachu kāla marāla tanu dhari tahã kīnha nivāsa /  
      sādara suni raghupati guna puni āya_ũ kailāsa // 57 //  
  
girijā kaheũ so saba itihāsā / maiṃ jehi samaya gaya_ũ khaga pāsā //  
aba so kathā sunahu jehī hetū / gaya_u kāga pahiṃ khaga kula ketū //  
jaba raghunātha kīnhi rana krīḷā / samujhata carita hoti mohi brīḷā //  
iṃdrajīta kara āpu bãdhāyo / taba nārada muni garuḷa paṭhāyo //  
baṃdhana kāṭi gayo uragādā / upajā hr̥dayã pracaṃḍa biṣādā //  
prabhu baṃdhana samujhata bahu bhā̃tī / karata bicāra uraga ārātī //  
byāpaka brahma biraja bāgīsā / māyā moha pāra paramīsā //  
so avatāra suneũ jaga māhīṃ / dekheũ so prabhāva kachu nāhīṃ //  
  
 do.  \-bhava baṃdhana te chūṭahiṃ nara japi jā kara nāma /  
      kharca nisācara bā̃dheu nāgapāsa soi rāma // 58 //  
  
nānā bhā̃ti manahi samujhāvā / pragaṭa na gyāna hr̥dayã bhrama chāvā //  
kheda khinna mana tarka baḷhāī / bhaya_u mohabasa tumharihiṃ nāī //  
byākula gaya_u devariṣi pāhīṃ / kahesi jo saṃsaya nija mana māhīṃ //  
suni nāradahi lāgi ati dāyā / sunu khaga prabala rāma kai māyā //  
jo gyāninha kara cita apaharaī / bariāī bimoha mana karaī //  
jehiṃ bahu bāra nacāvā mohī / soi byāpī bihaṃgapati tohī //  
mahāmoha upajā ura toreṃ / miṭihi na begi kaheṃ khaga moreṃ //  
caturānana pahiṃ jāhu khagesā / soi karehu jehi hoi nidesā //  
  
 do.  asa kahi cale devariṣi karata rāma guna gāna /  
      hari māyā bala baranata puni puni parama sujāna // 59 //  
  
taba khagapati biraṃci pahiṃ gayaū / nija saṃdeha sunāvata bhayaū //  
suni biraṃci rāmahi siru nāvā / samujhi pratāpa prema ati chāvā //  
mana mahũ kara_i bicāra bidhātā / māyā basa kabi kobida gyātā //  
hari māyā kara amiti prabhāvā / bipula bāra jehiṃ mohi nacāvā //  
aga jagamaya jaga mama uparājā / nahiṃ ācaraja moha khagarājā //  
taba bole bidhi girā suhāī / jāna mahesa rāma prabhutāī //  
bainateya saṃkara pahiṃ jāhū / tāta anata pūchahu jani kāhū //  
tahã hoihi tava saṃsaya hānī / caleu bihaṃga sunata bidhi bānī //  
  
 do.  paramātura bihaṃgapati āya_u taba mo pāsa /  
      jāta raheũ kubera gr̥ha rahihu umā kailāsa // 60 //  
  
tehiṃ mama pada sādara siru nāvā / puni āpana saṃdeha sunāvā //  
suni tā kari binatī mr̥du bānī / parema sahita maiṃ kaheũ bhavānī //  
milehu garuḷa māraga mahã mohī / kavana bhā̃ti samujhāvauṃ tohī //  
tabahi hoi saba saṃsaya bhaṃgā / jaba bahu kāla karia satasaṃgā //  
sunia tahā̃ hari kathā suhāī / nānā bhā̃ti muninha jo gāī //  
jehi mahũ ādi madhya avasānā / prabhu pratipādya rāma bhagavānā //  
nita hari kathā hota jahã bhāī / paṭhava_ũ tahā̃ sunahi tumha jāī //  
jāihi sunata sakala saṃdehā / rāma carana hoihi ati nehā //  
  
 do.  binu satasaṃga na hari kathā tehi binu moha na bhāga /  
      moha gaẽ binu rāma pada hoi na dr̥ḷha anurāga // 61 //  
  
milahiṃ na raghupati binu anurāgā / kiẽ joga tapa gyāna birāgā //  
uttara disi suṃdara giri nīlā / tahã raha kākabhusuṃḍi susīlā //  
rāma bhagati patha parama prabīnā / gyānī guna gr̥ha bahu kālīnā //  
rāma kathā so kaha_i niraṃtara / sādara sunahiṃ bibidha bihaṃgabara //  
jāi sunahu tahã hari guna bhūrī / hoihi moha janita dukha dūrī //  
maiṃ jaba tehi saba kahā bujhāī / caleu haraṣi mama pada siru nāī //  
tāte umā na maiṃ samujhāvā / raghupati kr̥pā̃ maramu maiṃ pāvā //  
hoihi kīnha kabahũ abhimānā / so khauvai caha kr̥pānidhānā //  
kachu tehi te puni maiṃ nahiṃ rākhā / samujha_i khaga khagahī kai bhāṣā //  
prabhu māyā balavaṃta bhavānī / jāhi na moha kavana asa gyānī //  
  
 do.  gyāni bhagata siromani tribhuvanapati kara jāna /  
      tāhi moha māyā nara pāvãra karahiṃ gumāna // 62(ka) //  
  
        māsapārāyaṇa, aṭṭhāīsavā̃ viśrāma  
      siva biraṃci kahũ moha_i ko hai bapurā āna /  
      asa jiyã jāni bhajahiṃ muni māyā pati bhagavāna // 62(kha) //  
  
gaya_u garuḷa jahã basa_i bhusuṃḍā / mati akuṃṭha hari bhagati akhaṃḍā //  
dekhi saila prasanna mana bhayaū / māyā moha soca saba gayaū //  
kari taḷāga majjana jalapānā / baṭa tara gaya_u hr̥dayã haraṣānā //  
br̥ddha br̥ddha bihaṃga tahã āe / sunai rāma ke carita suhāe //  
kathā araṃbha karai soi cāhā / tehī samaya gaya_u khaganāhā //  
āvata dekhi sakala khagarājā / haraṣeu bāyasa sahita samājā //  
ati ādara khagapati kara kīnhā / svāgata pūchi suāsana dīnhā //  
kari pūjā sameta anurāgā / madhura bacana taba boleu kāgā //  
  
 do.  nātha kr̥tāratha bhaya_ũ maiṃ tava darasana khagarāja /  
      āyasu dehu so karauṃ aba prabhu āyahu kehi kāja // 63(ka) //  
  
      sadā kr̥tāratha rūpa tumha kaha mr̥du bacana khagesa /  
      jehi kai astuti sādara nija mukha kīnhi mahesa // 63(kha) //  
  
sunahu tāta jehi kārana āya_ũ / so saba bhaya_u darasa tava pāya_ũ //  
dekhi parama pāvana tava āśrama / gaya_u moha saṃsaya nānā bhrama //  
aba śrīrāma kathā ati pāvani / sadā sukhada dukha puṃja nasāvani //  
sādara tāta sunāvahu mohī / bāra bāra binava_ũ prabhu tohī //  
sunata garuḷa kai girā binītā / sarala suprema sukhada supunītā //  
bhaya_u tāsu mana parama uchāhā / lāga kahai raghupati guna gāhā //  
prathamahiṃ ati anurāga bhavānī / rāmacarita sara kahesi bakhānī //  
puni nārada kara moha apārā / kahesi bahuri rāvana avatārā //  
prabhu avatāra kathā puni gāī / taba sisu carita kahesi mana lāī //  
  
 do.  bālacarita kahiṃ bibidha bidhi mana mahã parama uchāha /  
      riṣi āgavana kahesi puni śrī raghubīra bibāha // 64 //  
  
bahuri rāma abhiṣeka prasaṃgā / puni nr̥pa bacana rāja rasa bhaṃgā //  
purabāsinha kara biraha biṣādā / kahesi rāma lachimana saṃbādā //  
bipina gavana kevaṭa anurāgā / surasari utari nivāsa prayāgā //  
bālamīka prabhu milana bakhānā / citrakūṭa jimi base bhagavānā //  
sacivāgavana nagara nr̥pa maranā / bharatāgavana prema bahu baranā //  
kari nr̥pa kriyā saṃga purabāsī / bharata gae jahã prabhu sukha rāsī //  
puni raghupati bahu bidhi samujhāe / lai pādukā avadhapura āe //  
bharata rahani surapati suta karanī / prabhu aru atri bheṃṭa puni baranī //  
  
 do.  kahi birādha badha jehi bidhi deha tajī sarabhaṃga //  
      barani sutīchana prīti puni prabhu agasti satasaṃga // 65 //  
  
kahi daṃḍaka bana pāvanatāī / gīdha ma_itrī puni tehiṃ gāī //  
puni prabhu paṃcavaṭīṃ kr̥ta bāsā / bhaṃjī sakala muninha kī trāsā //  
puni lachimana upadesa anūpā / sūpanakhā jimi kīnhi kurūpā //  
khara dūṣana badha bahuri bakhānā / jimi saba maramu dasānana jānā //  
dasakaṃdhara mārīca batakahīṃ / jehi bidhi bhaī so saba tehiṃ kahī //  
puni māyā sītā kara haranā / śrīraghubīra biraha kachu baranā //  
puni prabhu gīdha kriyā jimi kīnhī / badhi kabaṃdha sabarihi gati dīnhī //  
bahuri biraha baranata raghubīrā / jehi bidhi gae sarobara tīrā //  
  
 do.  prabhu nārada saṃbāda kahi māruti milana prasaṃga /  
      puni sugrīva mitāī bāli prāna kara bhaṃga // 66((ka) //  
  
      kapihi tilaka kari prabhu kr̥ta saila prabaraṣana bāsa /  
      baranana barṣā sarada aru rāma roṣa kapi trāsa // 66(kha) //  
  
jehi bidhi kapipati kīsa paṭhāe / sītā khoja sakala disi dhāe //  
bibara prabesa kīnha jehi bhā̃tī / kapinha bahori milā saṃpātī //  
suni saba kathā samīrakumārā / nāghata bhaya_u payodhi apārā //  
laṃkā̃ kapi prabesa jimi kīnhā / puni sītahi dhīraju jimi dīnhā //  
bana ujāri rāvanahi prabodhī / pura dahi nāgheu bahuri payodhī //  
āe kapi saba jahã raghurāī / baidehī ki kusala sunāī //  
sena sameti jathā raghubīrā / utare jāi bārinidhi tīrā //  
milā bibhīṣana jehi bidhi āī / sāgara nigraha kathā sunāī //  
  
 do.  setu bā̃dhi kapi sena jimi utarī sāgara pāra /  
      gaya_u basīṭhī bīrabara jehi bidhi bālikumāra // 67(ka) //  
  
      nisicara kīsa larāī baranisi bibidha prakāra /  
      kuṃbhakarana ghananāda kara bala pauruṣa saṃghāra // 67(kha) //  
  
nisicara nikara marana bidhi nānā / raghupati rāvana samara bakhānā //  
rāvana badha maṃdodari sokā / rāja bibhīṣaṇa deva asokā //  
sītā raghupati milana bahorī / suranha kīnha astuti kara jorī //  
puni puṣpaka caḷhi kapinha sametā / avadha cale prabhu kr̥pā niketā //  
jehi bidhi rāma nagara nija āe / bāyasa bisada carita saba gāe //  
kahesi bahori rāma abhiṣaikā / pura baranata nr̥panīti anekā //  
kathā samasta bhusuṃḍa bakhānī / jo maiṃ tumha sana kahī bhavānī //  
suni saba rāma kathā khaganāhā / kahata bacana mana parama uchāhā //  
  
 so.  gaya_u mora saṃdeha suneũ sakala raghupati carita /  
      bhaya_u rāma pada neha tava prasāda bāyasa tilaka // 68(ka) //  
  
      mohi bhaya_u ati moha prabhu baṃdhana rana mahũ nirakhi /  
      cidānaṃda saṃdoha rāma bikala kārana kavana / 68(kha) //  
  
dekhi carita ati nara anusārī / bhaya_u hr̥dayã mama saṃsaya bhārī //  
soi bhrama aba hita kari maiṃ mānā / kīnha anugraha kr̥pānidhānā //  
jo ati ātapa byākula hoī / taru chāyā sukha jāna_i soī //  
jauṃ nahiṃ hota moha ati mohī / milateũ tāta kavana bidhi tohī //  
sunateũ kimi hari kathā suhāī / ati bicitra bahu bidhi tumha gāī //  
nigamāgama purāna mata ehā / kahahiṃ siddha muni nahiṃ saṃdehā //  
saṃta bisuddha milahiṃ pari tehī / citavahiṃ rāma kr̥pā kari jehī //  
rāma kr̥pā̃ tava darasana bhayaū / tava prasāda saba saṃsaya gayaū //  
  
 do.  suni bihaṃgapati bānī sahita binaya anurāga /  
      pulaka gāta locana sajala mana haraṣeu ati kāga // 69(ka) //  
  
      śrotā sumati susīla suci kathā rasika hari dāsa /  
      pāi umā ati gopyamapi sajjana karahiṃ prakāsa // 69(kha) //  
  
boleu kākabhasuṃḍa bahorī / nabhaga nātha para prīti na thorī //  
saba bidhi nātha pūjya tumha mere / kr̥pāpātra raghunāyaka kere //  
tumhahi na saṃsaya moha na māyā / mo para nātha kīnha tumha dāyā //  
paṭha_i moha misa khagapati tohī / raghupati dīnhi baḷāī mohī //  
tumha nija moha kahī khaga sāīṃ / so nahiṃ kachu ācaraja gosāīṃ //  
nārada bhava biraṃci sanakādī / je munināyaka ātamabādī //  
moha na aṃdha kīnha kehi kehī / ko jaga kāma nacāva na jehī //  
tr̥snā̃ kehi na kīnha baurāhā / kehi kara hr̥daya krodha nahiṃ dāhā //  
  
 do.  gyānī tāpasa sūra kabi kobida guna āgāra /  
      kehi kai laubha biḍaṃbanā kīnhi na ehiṃ saṃsāra // 70(ka) //  
  
      śrī mada bakra na kīnha kehi prabhutā badhira na kāhi /  
      mr̥galocani ke naina sara ko asa lāga na jāhi // 70(kha) //  
  
guna kr̥ta sanyapāta nahiṃ kehī / kou na māna mada tajeu nibehī //  
jobana jvara kehi nahiṃ balakāvā / mamatā kehi kara jasa na nasāvā //  
macchara kāhi kalaṃka na lāvā / kāhi na soka samīra ḍolāvā //  
ciṃtā sā̃pini ko nahiṃ khāyā / ko jaga jāhi na byāpī māyā //  
kīṭa manoratha dāru sarīrā / jehi na lāga ghuna ko asa dhīrā //  
suta bita loka īṣanā tīnī / kehi ke mati inha kr̥ta na malīnī //  
yaha saba māyā kara parivārā / prabala amiti ko baranai pārā //  
siva caturānana jāhi ḍerāhīṃ / apara jīva kehi lekhe māhīṃ //  
  
 do.  byāpi raheu saṃsāra mahũ māyā kaṭaka pracaṃḍa //  
      senāpati kāmādi bhaṭa daṃbha kapaṭa pāṣaṃḍa // 71(ka) //  
  
      so dāsī raghubīra kai samujheṃ mithyā sopi /  
      chūṭa na rāma kr̥pā binu nātha kaha_ũ pada ropi // 71(kha) //  
jo māyā saba jagahi nacāvā / jāsu carita lakhi kāhũ na pāvā //  
soi prabhu bhrū bilāsa khagarājā / nāca naṭī iva sahita samājā //  
soi saccidānaṃda ghana rāmā / aja bigyāna rūpo bala dhāmā //  
byāpaka byāpya akhaṃḍa anaṃtā / akhila amoghasakti bhagavaṃtā //  
aguna adabhra girā gotītā / sabadarasī anavadya ajītā //  
nirmama nirākāra niramohā / nitya niraṃjana sukha saṃdohā //  
prakr̥ti pāra prabhu saba ura bāsī / brahma nirīha biraja abināsī //  
ihā̃ moha kara kārana nāhīṃ / rabi sanmukha tama kabahũ ki jāhīṃ //  
  
 do.  bhagata hetu bhagavāna prabhu rāma dhareu tanu bhūpa /  
      kie carita pāvana parama prākr̥ta nara anurūpa // 72(ka) //  
  
      jathā aneka beṣa dhari nr̥tya kara_i naṭa koi /  
      soi soi bhāva dekhāva_i āpuna hoi na soi // 72(kha) //  
  
asi raghupati līlā uragārī / danuja bimohani jana sukhakārī //  
je mati malina biṣayabasa kāmī / prabhu moha dharahiṃ imi svāmī //  
nayana doṣa jā kahã jaba hoī / pīta barana sasi kahũ kaha soī //  
jaba jehi disi bhrama hoi khagesā / so kaha pacchima uya_u dinesā //  
naukārūḷha calata jaga dekhā / acala moha basa āpuhi lekhā //  
bālaka bhramahiṃ na bhramahiṃ gr̥hādīṃ / kahahiṃ paraspara mithyābādī //  
hari biṣa_ika asa moha bihaṃgā / sapanehũ nahiṃ agyāna prasaṃgā //  
māyābasa matimaṃda abhāgī / hr̥dayã jamanikā bahubidhi lāgī //  
te saṭha haṭha basa saṃsaya karahīṃ / nija agyāna rāma para dharahīṃ //  
  
 do.  kāma krodha mada lobha rata gr̥hāsakta dukharūpa /  
      te kimi jānahiṃ raghupatihi mūḷha pare tama kūpa // 73(ka) //  
  
      nirguna rūpa sulabha ati saguna jāna nahiṃ koi /  
      sugama agama nānā carita suni muni mana bhrama hoi // 73(kha) //  
  
sunu khagesa raghupati prabhutāī / kaha_ũ jathāmati kathā suhāī //  
jehi bidhi moha bhaya_u prabhu mohī / sou saba kathā sunāva_ũ tohī //  
rāma kr̥pā bhājana tumha tātā / hari guna prīti mohi sukhadātā //  
tāte nahiṃ kachu tumhahiṃ durāva_ũ / parama rahasya manohara gāva_ũ //  
sunahu rāma kara sahaja subhāū / jana abhimāna na rākhahiṃ kāū //  
saṃsr̥ta mūla sūlaprada nānā / sakala soka dāyaka abhimānā //  
tāte karahiṃ kr̥pānidhi dūrī / sevaka para mamatā ati bhūrī //  
jimi sisu tana brana hoi gosāī / mātu cirāva kaṭhina kī nāīṃ //  
  
 do.  jadapi prathama dukha pāva_i rova_i bāla adhīra /  
      byādhi nāsa hita jananī ganati na so sisu pīra // 74(ka) //  
  
      timi raghupati nija dāsakara harahiṃ māna hita lāgi /  
      tulasidāsa aise prabhuhi kasa na bhajahu bhrama tyāgi // 74(kha) //  
  
rāma kr̥pā āpani jaḷatāī / kaha_ũ khagesa sunahu mana lāī //  
jaba jaba rāma manuja tanu dharahīṃ / bhakta hetu līla bahu karahīṃ //  
taba taba avadhapurī maiṃ zāū̃ / bālacarita biloki haraṣāū̃ //  
janma mahotsava dekha_ũ jāī / baraṣa pā̃ca tahã raha_ũ lobhāī //  
iṣṭadeva mama bālaka rāmā / sobhā bapuṣa koṭi sata kāmā //  
nija prabhu badana nihāri nihārī / locana suphala kara_ũ uragārī //  
laghu bāyasa bapu dhari hari saṃgā / dekha_ũ bālacarita bahuraṃgā //  
  
 do.  larikāīṃ jahã jahã phirahiṃ tahã tahã saṃga uḷāũ /  
      jūṭhani para_i ajira mahã so uṭhāi kari khāũ // 75(ka) //  
  
      eka bāra atisaya saba carita kie raghubīra /  
      sumirata prabhu līlā soi pulakita bhaya_u sarīra // 75(kha) //  
  
kaha_i bhasuṃḍa sunahu khaganāyaka / rāmacarita sevaka sukhadāyaka //  
nr̥pamaṃdira suṃdara saba bhā̃tī / khacita kanaka mani nānā jātī //  
barani na jāi rucira ãganāī / jahã khelahiṃ nita cāriu bhāī //  
bālabinoda karata raghurāī / bicarata ajira janani sukhadāī //  
marakata mr̥dula kalevara syāmā / aṃga aṃga prati chabi bahu kāmā //  
nava rājīva aruna mr̥du caranā / padaja rucira nakha sasi duti haranā //  
lalita aṃka kulisādika cārī / nūpura cārū madhura ravakārī //  
cāru puraṭa mani racita banāī / kaṭi kiṃkina kala mukhara suhāī //  
  
 do.  rekhā traya sundara udara nābhī rucira gãbhīra /  
      ura āyata bhrājata bibidha bāla bibhūṣana cīra // 76 //  
  
aruna pāni nakha karaja manohara / bāhu bisāla bibhūṣana suṃdara //  
kaṃdha bāla kehari dara grīvā / cāru cibuka ānana chabi sīṃvā //  
kalabala bacana adhara arunāre / dui dui dasana bisada bara bāre //  
lalita kapola manohara nāsā / sakala sukhada sasi kara sama hāsā //  
nīla kaṃja locana bhava mocana / bhrājata bhāla tilaka gorocana //  
bikaṭa bhr̥kuṭi sama śravana suhāe / kuṃcita kaca mecaka chabi chāe //  
pīta jhīni jhagulī tana sohī / kilakani citavani bhāvati mohī //  
rūpa rāsi nr̥pa ajira bihārī / nācahiṃ nija pratibiṃba nihārī //  
mohi sana karahīṃ bibidha bidhi krīḷā / baranata mohi hoti ati brīḷā //  
kilakata mohi dharana jaba dhāvahiṃ / cala_ũ bhāgi taba pūpa dekhāvahiṃ //  
  
 do.  āvata nikaṭa hãsahiṃ prabhu bhājata rudana karāhiṃ /  
      jāũ samīpa gahana pada phiri phiri cita_i parāhiṃ // 77(ka) //  
  
      prākr̥ta sisu iva līlā dekhi bhaya_u mohi moha /  
      kavana caritra karata prabhu cidānaṃda saṃdoha // 77(kha) //  
  
etanā mana ānata khagarāyā / raghupati prerita byāpī māyā //  
so māyā na dukhada mohi kāhīṃ / āna jīva iva saṃsr̥ta nāhīṃ //  
nātha ihā̃ kachu kārana ānā / sunahu so sāvadhāna harijānā //  
gyāna akhaṃḍa eka sītābara / māyā basya jīva sacarācara //  
jauṃ saba keṃ raha gyāna ekarasa / īsvara jīvahi bheda kahahu kasa //  
māyā basya jīva abhimānī / īsa basya māyā gunakhānī //  
parabasa jīva svabasa bhagavaṃtā / jīva aneka eka śrīkaṃtā //  
mudhā bheda jadyapi kr̥ta māyā / binu hari jāi na koṭi upāyā //  
  
 do.  rāmacaṃdra ke bhajana binu jo caha pada nirbāna /  
      gyānavaṃta api so nara pasu binu pū̃cha biṣāna // 78(ka) //  
  
      rākāpati ṣoḷasa uahiṃ tārāgana samudāi //  
      sakala girinha dava lāia binu rabi rāti na jāi // 78(kha) //  
  
aisehiṃ hari binu bhajana khagesā / miṭa_i na jīvanha kera kalesā //  
hari sevakahi na byāpa abidyā / prabhu prerita byāpa_i tehi bidyā //  
tāte nāsa na hoi dāsa kara / bheda bhagati bhāḷha_i bihaṃgabara //  
bhrama te cakita rāma mohi dekhā / bihãse so sunu carita biseṣā //  
tehi kautuka kara maramu na kāhū̃ / jānā anuja na mātu pitāhū̃ //  
jānu pāni dhāe mohi dharanā / syāmala gāta aruna kara caranā //  
taba maiṃ bhāgi caleũ uragāmī / rāma gahana kahã bhujā pasārī //  
jimi jimi dūri uḷāũ akāsā / tahã bhuja hari dekha_ũ nija pāsā //  
  
 do.  brahmaloka lagi gaya_ũ maiṃ citaya_ũ pācha uḷāta /  
      juga aṃgula kara bīca saba rāma bhujahi mohi tāta // 79(ka) //  
  
      saptābarana bheda kari jahā̃ lageṃ gati mori /  
      gaya_ũ tahā̃ prabhu bhuja nirakhi byākula bhaya_ũ bahori // 79(kha) //  
  
mūdeũ nayana trasita jaba bhaya_ũ / puni citavata kosalapura gayaū̃ //  
mohi biloki rāma musukāhīṃ / bihãsata turata gaya_ũ mukha māhīṃ //  
udara mājha sunu aṃḍaja rāyā / dekheũ bahu brahmāṃḍa nikāyā //  
ati bicitra tahã loka anekā / racanā adhika eka te ekā //  
koṭinha caturānana gaurīsā / aganita uḍagana rabi rajanīsā //  
aganita lokapāla jama kālā / aganita bhūdhara bhūmi bisālā //  
sāgara sari sara bipina apārā / nānā bhā̃ti sr̥ṣṭi bistārā //  
sura muni siddha nāga nara kiṃnara / cāri prakāra jīva sacarācara //  
  
 do.  jo nahiṃ dekhā nahiṃ sunā jo manahū̃ na samāi /  
      so saba adbhuta dekheũ barani kavani bidhi jāi // 80(ka) //  
  
      eka eka brahmāṃḍa mahũ raha_ũ baraṣa sata eka /  
      ehi bidhi dekhata phira_ũ maiṃ aṃḍa kaṭāha aneka // 80(kha) //  
  
      ehi bidhi dekhata phira_ũ maiṃ aṃḍa kaṭāha aneka // 80(kha) //  
  
loka loka prati bhinna bidhātā / bhinna biṣnu siva manu disitrātā //  
nara gaṃdharba bhūta betālā / kiṃnara nisicara pasu khaga byālā //  
deva danuja gana nānā jātī / sakala jīva tahã ānahi bhā̃tī //  
mahi sari sāgara sara giri nānā / saba prapaṃca tahã āna_i ānā //  
aṃḍakosa prati prati nija rupā / dekheũ jinasa aneka anūpā //  
avadhapurī prati bhuvana ninārī / sarajū bhinna bhinna nara nārī //  
dasaratha kausalyā sunu tātā / bibidha rūpa bharatādika bhrātā //  
prati brahmāṃḍa rāma avatārā / dekha_ũ bālabinoda apārā //  
  
 do.  bhinna bhinna mai dīkha sabu ati bicitra harijāna /  
      aganita bhuvana phireũ prabhu rāma na dekheũ āna // 81(ka) //  
  
      soi sisupana soi sobhā soi kr̥pāla raghubīra /  
      bhuvana bhuvana dekhata phira_ũ prerita moha samīra // 81(kha)  
  
bhramata mohi brahmāṃḍa anekā / bīte manahũ kalpa sata ekā //  
phirata phirata nija āśrama āya_ũ / tahã puni rahi kachu kāla gavā̃ya_ũ //  
nija prabhu janma avadha suni pāya_ũ / nirbhara prema haraṣi uṭhi dhāya_ũ //  
dekha_ũ janma mahotsava jāī / jehi bidhi prathama kahā maiṃ gāī //  
rāma udara dekheũ jaga nānā / dekhata bana_i na jāi bakhānā //  
tahã puni dekheũ rāma sujānā / māyā pati kr̥pāla bhagavānā //  
kara_ũ bicāra bahori bahorī / moha kalila byāpita mati morī //  
ubhaya gharī mahã maiṃ saba dekhā / bhaya_ũ bhramita mana moha biseṣā //  
  
 do.  dekhi kr̥pāla bikala mohi bihãse taba raghubīra /  
      bihãsatahīṃ mukha bāhera āya_ũ sunu matidhīra // 82(ka) //  
  
      soi larikāī mo sana karana lage puni rāma /  
      koṭi bhā̃ti samujhāva_ũ manu na laha_i biśrāma // 82(kha) //  
  
dekhi carita yaha so prabhutāī / samujhata deha dasā bisarāī //  
dharani pareũ mukha āva na bātā / trāhi trāhi ārata jana trātā //  
premākula prabhu mohi bilokī / nija māyā prabhutā taba rokī //  
kara saroja prabhu mama sira dhareū / dīnadayāla sakala dukha hareū //  
kīnha rāma mohi bigata bimohā / sevaka sukhada kr̥pā saṃdohā //  
prabhutā prathama bicāri bicārī / mana mahã hoi haraṣa ati bhārī //  
bhagata bachalatā prabhu kai dekhī / upajī mama ura prīti biseṣī //  
sajala nayana pulakita kara jorī / kīnhiũ bahu bidhi binaya bahorī //  
  
 do.  suni saprema mama bānī dekhi dīna nija dāsa /  
      bacana sukhada gaṃbhīra mr̥du bole ramānivāsa // 83(ka) //  
  
      kākabhasuṃḍi māgu bara ati prasanna mohi jāni /  
      animādika sidhi apara ridhi moccha sakala sukha khāni // 83(kha) //  
  
gyāna bibeka birati bigyānā / muni durlabha guna je jaga nānā //  
āju deũ saba saṃsaya nāhīṃ / māgu jo tohi bhāva mana māhīṃ //  
suni prabhu bacana adhika anurāgeũ / mana anumāna karana taba lāgeū̃ //  
prabhu kaha dena sakala sukha sahī / bhagati āpanī dena na kahī //  
bhagati hīna guna saba sukha aise / lavana binā bahu biṃjana jaise //  
bhajana hīna sukha kavane kājā / asa bicāri boleũ khagarājā //  
jauṃ prabhu hoi prasanna bara dehū / mo para karahu kr̥pā aru nehū //  
mana bhāvata bara māga_ũ svāmī / tumha udāra ura aṃtarajāmī //  
  
 do.  abirala bhagati bisudhda tava śruti purāna jo gāva /  
      jehi khojata jogīsa muni prabhu prasāda kou pāva // 84(ka) //  
  
      bhagata kalpataru pranata hita kr̥pā siṃdhu sukha dhāma /  
      soi nija bhagati mohi prabhu dehu dayā kari rāma // 84(kha) //  
  
evamastu kahi raghukulanāyaka / bole bacana parama sukhadāyaka //  
sunu bāyasa taiṃ sahaja sayānā / kāhe na māgasi asa baradānā //  
  
saba sukha khāni bhagati taiṃ māgī / nahiṃ jaga kou tohi sama baḷabhāgī //  
jo muni koṭi jatana nahiṃ lahahīṃ / je japa joga anala tana dahahīṃ //  
rījheũ dekhi tori caturāī / māgehu bhagati mohi ati bhāī //  
sunu bihaṃga prasāda aba moreṃ / saba subha guna basihahiṃ ura toreṃ //  
bhagati gyāna bigyāna birāgā / joga caritra rahasya bibhāgā //  
jānaba taiṃ sabahī kara bhedā / mama prasāda nahiṃ sādhana khedā //  
  
doṃ\ṃāyā saṃbhava bhrama saba aba na byāpihahiṃ tohi /  
      jānesu brahma anādi aja aguna gunākara mohi // 85(ka) //  
  
      mohi bhagata priya saṃtata asa bicāri sunu kāga /  
      kāyã bacana mana mama pada karesu acala anurāga // 85(kha) //  
  
aba sunu parama bimala mama bānī / satya sugama nigamādi bakhānī //  
nija siddhāṃta sunāva_ũ tohī / sunu mana dharu saba taji bhaju mohī //  
mama māyā saṃbhava saṃsārā / jīva carācara bibidhi prakārā //  
saba mama priya saba mama upajāe / saba te adhika manuja mohi bhāe //  
tinha mahã dvija dvija mahã śrutidhārī / tinha mahũ nigama dharama anusārī //  
tinha mahã priya birakta puni gyānī / gyānihu te ati priya bigyānī //  
tinha te puni mohi priya nija dāsā / jehi gati mori na dūsari āsā //  
puni puni satya kaha_ũ tohi pāhīṃ / mohi sevaka sama priya kou nāhīṃ //  
bhagati hīna biraṃci kina hoī / saba jīvahu sama priya mohi soī //  
bhagativaṃta ati nīca_u prānī / mohi prānapriya asi mama bānī //  
  
 do.  suci susīla sevaka sumati priya kahu kāhi na lāga /  
      śruti purāna kaha nīti asi sāvadhāna sunu kāga // 86 //  
  
eka pitā ke bipula kumārā / hohiṃ pr̥thaka guna sīla acārā //  
kou paṃḍiṃta kou tāpasa gyātā / kou dhanavaṃta sūra kou dātā //  
kou sarbagya dharmarata koī / saba para pitahi prīti sama hoī //  
kou pitu bhagata bacana mana karmā / sapanehũ jāna na dūsara dharmā //  
so suta priya pitu prāna samānā / jadyapi so saba bhā̃ti ayānā //  
ehi bidhi jīva carācara jete / trijaga deva nara asura samete //  
akhila bisva yaha mora upāyā / saba para mohi barābari dāyā //  
tinha mahã jo parihari mada māyā / bhajai mohi mana baca arū kāyā //  
  
 do.  purūṣa napuṃsaka nāri vā jīva carācara koi /  
      sarba bhāva bhaja kapaṭa taji mohi parama priya soi // 87(ka) //  
  
  
 so.  satya kaha_ũ khaga tohi suci sevaka mama prānapriya /  
      asa bicāri bhaju mohi parihari āsa bharosa saba // 87(kha) //  
  
kabahū̃ kāla na byāpihi tohī / sumiresu bhajesu niraṃtara mohī //  
prabhu bacanāmr̥ta suni na aghāū̃ / tanu pulakita mana ati haraṣāū̃ //  
so sukha jāna_i mana aru kānā / nahiṃ rasanā pahiṃ jāi bakhānā //  
prabhu sobhā sukha jānahiṃ nayanā / kahi kimi sakahiṃ tinhahi nahiṃ bayanā //  
bahu bidhi mohi prabodhi sukha deī / lage karana sisu kautuka teī //  
sajala nayana kachu mukha kari rūkhā / cita_i mātu lāgī ati bhūkhā //  
dekhi mātu ātura uṭhi dhāī / kahi mr̥du bacana lie ura lāī //  
goda rākhi karāva paya pānā / raghupati carita lalita kara gānā //  
  
 so.  jehi sukha lāgi purāri asubha beṣa kr̥ta siva sukhada /  
      avadhapurī nara nāri tehi sukha mahũ saṃtata magana // 88(ka) //  
  
      soi sukha lavalesa jinha bāraka sapanehũ laheu /  
      te nahiṃ ganahiṃ khagesa brahmasukhahi sajjana sumati // 88(kha) //  
  
maiṃ puni avadha raheũ kachu kālā / dekheũ bālabinoda rasālā //  
rāma prasāda bhagati bara pāya_ũ / prabhu pada baṃdi nijāśrama āya_ũ //  
taba te mohi na byāpī māyā / jaba te raghunāyaka apanāyā //  
yaha saba gupta carita maiṃ gāvā / hari māyā̃ jimi mohi nacāvā //  
nija anubhava aba kaha_ũ khagesā / binu hari bhajana na jāhi kalesā //  
rāma kr̥pā binu sunu khagarāī / jāni na jāi rāma prabhutāī //  
jāneṃ binu na hoi paratītī / binu paratīti hoi nahiṃ prītī //  
prīti binā nahiṃ bhagati diḷhāī / jimi khagapati jala kai cikanāī //  
  
 so.  binu gura hoi ki gyāna gyāna ki hoi birāga binu /  
      gāvahiṃ beda purāna sukha ki lahia hari bhagati binu // 89(ka) //  
  
      kou biśrāma ki pāva tāta sahaja saṃtoṣa binu /  
      calai ki jala binu nāva koṭi jatana paci paci maria // 89(kha) //  
  
binu saṃtoṣa na kāma nasāhīṃ / kāma achata sukha sapanehũ nāhīṃ //  
rāma bhajana binu miṭahiṃ ki kāmā / thala bihīna taru kabahũ ki jāmā //  
binu bigyāna ki samatā āva_i / kou avakāsa ki nabha binu pāva_i //  
śraddhā binā dharma nahiṃ hoī / binu mahi gaṃdha ki pāva_i koī //  
binu tapa teja ki kara bistārā / jala binu rasa ki hoi saṃsārā //  
sīla ki mila binu budha sevakāī / jimi binu teja na rūpa gosāī //  
nija sukha binu mana hoi ki thīrā / parasa ki hoi bihīna samīrā //  
kavaniu siddhi ki binu bisvāsā / binu hari bhajana na bhava bhaya nāsā //  
  
 do.  binu bisvāsa bhagati nahiṃ tehi binu dravahiṃ na rāmu /  
      rāma kr̥pā binu sapanehũ jīva na laha biśrāmu // 90(ka) //  
  
  
 so.  asa bicāri matidhīra taji kutarka saṃsaya sakala /  
      bhajahu rāma raghubīra karunākara suṃdara sukhada // 90(kha) //  
  
nija mati sarisa nātha maiṃ gāī / prabhu pratāpa mahimā khagarāī //  
kaheũ na kachu kari juguti biseṣī / yaha saba maiṃ nija nayananhi dekhī //  
mahimā nāma rūpa guna gāthā / sakala amita anaṃta raghunāthā //  
nija nija mati muni hari guna gāvahiṃ / nigama seṣa siva pāra na pāvahiṃ //  
tumhahi ādi khaga masaka prajaṃtā / nabha uḷāhiṃ nahiṃ pāvahiṃ aṃtā //  
timi raghupati mahimā avagāhā / tāta kabahũ kou pāva ki thāhā //  
rāmu kāma sata koṭi subhaga tana / durgā koṭi amita ari mardana //  
sakra koṭi sata sarisa bilāsā / nabha sata koṭi amita avakāsā //  
  
 do.  maruta koṭi sata bipula bala rabi sata koṭi prakāsa /  
      sasi sata koṭi susītala samana sakala bhava trāsa // 91(ka) //  
  
      kāla koṭi sata sarisa ati dustara durga duraṃta /  
      dhūmaketu sata koṭi sama durādharaṣa bhagavaṃta // 91(kha) //  
  
\  
prabhu agādha sata koṭi patālā / samana koṭi sata sarisa karālā //  
tīratha amita koṭi sama pāvana / nāma akhila agha pūga nasāvana //  
himagiri koṭi acala raghubīrā / siṃdhu koṭi sata sama gaṃbhīrā //  
kāmadhenu sata koṭi samānā / sakala kāma dāyaka bhagavānā //  
sārada koṭi amita caturāī / bidhi sata koṭi sr̥ṣṭi nipunāī //  
biṣnu koṭi sama pālana kartā / rudra koṭi sata sama saṃhartā //  
dhanada koṭi sata sama dhanavānā / māyā koṭi prapaṃca nidhānā //  
bhāra dharana sata koṭi ahīsā / niravadhi nirupama prabhu jagadīsā //  
  
 chaṃ.  nirupama na upamā āna rāma samāna rāmu nigama kahai /  
      jimi koṭi sata khadyota sama rabi kahata ati laghutā lahai //  
      ehi bhā̃ti nija nija mati bilāsa munisa harihi bakhānahīṃ /  
      prabhu bhāva gāhaka ati kr̥pāla saprema suni sukha mānahīṃ //  
  
 do.  rāmu amita guna sāgara thāha ki pāva_i koi /  
      saṃtanha sana jasa kichu suneũ tumhahi sunāya_ũ soi // 92(ka) //  
  
  
 so.  bhāva basya bhagavāna sukha nidhāna karunā bhavana /  
      taji mamatā mada māna bhajia sadā sītā ravana // 92(kha) //  
  
suni bhusuṃḍi ke bacana suhāe / haraṣita khagapati paṃkha phulāe //  
nayana nīra mana ati haraṣānā / śrīraghupati pratāpa ura ānā //  
pāchila moha samujhi pachitānā / brahma anādi manuja kari mānā //  
puni puni kāga carana siru nāvā / jāni rāma sama prema baḷhāvā //  
gura binu bhava nidhi tara_i na koī / jauṃ biraṃci saṃkara sama hoī //  
saṃsaya sarpa graseu mohi tātā / dukhada lahari kutarka bahu brātā //  
tava sarūpa gāruḷi raghunāyaka / mohi jiāya_u jana sukhadāyaka //  
tava prasāda mama moha nasānā / rāma rahasya anūpama jānā //  
  
 do.  tāhi prasaṃsi bibidha bidhi sīsa nāi kara jori /  
      bacana binīta saprema mr̥du boleu garuḷa bahori // 93(ka) //  
  
      prabhu apane abibeka te būjha_ũ svāmī tohi /  
      kr̥pāsiṃdhu sādara kahahu jāni dāsa nija mohi // 93(kha) //  
  
tumha sarbagya tanya tama pārā / sumati susīla sarala ācārā //  
gyāna birati bigyāna nivāsā / raghunāyaka ke tumha priya dāsā //  
kārana kavana deha yaha pāī / tāta sakala mohi kahahu bujhāī //  
rāma carita sara suṃdara svāmī / pāyahu kahā̃ kahahu nabhagāmī //  
nātha sunā maiṃ asa siva pāhīṃ / mahā pralayahũ nāsa tava nāhīṃ //  
mudhā bacana nahiṃ īsvara kahaī / sou moreṃ mana saṃsaya ahaī //  
aga jaga jīva nāga nara devā / nātha sakala jagu kāla kalevā //  
aṃḍa kaṭāha amita laya kārī / kālu sadā duratikrama bhārī //  
  
 so.  tumhahi na byāpata kāla ati karāla kārana kavana /  
      mohi so kahahu kr̥pāla gyāna prabhāva ki joga bala // 94(ka) //  
  
  
 do.  prabhu tava āśrama āẽ mora moha bhrama bhāga /  
      kārana kavana so nātha saba kahahu sahita anurāga // 94(kha) //  
  
garuḷa girā suni haraṣeu kāgā / boleu umā parama anurāgā //  
dhanya dhanya tava mati uragārī / prasna tumhāri mohi ati pyārī //  
suni tava prasna saprema suhāī / bahuta janama kai sudhi mohi āī //  
saba nija kathā kaha_ũ maiṃ gāī / tāta sunahu sādara mana lāī //  
japa tapa makha sama dama brata dānā / birati bibeka joga bigyānā //  
saba kara phala raghupati pada premā / tehi binu kou na pāva_i chemā //  
ehi tana rāma bhagati maiṃ pāī / tāte mohi mamatā adhikāī //  
jehi teṃ kachu nija svāratha hoī / tehi para mamatā kara saba koī //  
  
 so.  pannagāri asi nīti śruti saṃmata sajjana kahahiṃ /  
      ati nīcahu sana prīti karia jāni nija parama hita // 95(ka) //  
  
      pāṭa kīṭa teṃ hoi tehi teṃ pāṭaṃbara rucira /  
      kr̥mi pāla_i sabu koi parama apāvana prāna sama // 95(kha) //  
  
svāratha sā̃ca jīva kahũ ehā / mana krama bacana rāma pada nehā //  
soi pāvana soi subhaga sarīrā / jo tanu pāi bhajia raghubīrā //  
rāma bimukha lahi bidhi sama dehī / kabi kobida na prasaṃsahiṃ tehī //  
rāma bhagati ehiṃ tana ura jāmī / tāte mohi parama priya svāmī //  
taja_ũ na tana nija icchā maranā / tana binu beda bhajana nahiṃ baranā //  
prathama mohã mohi bahuta bigovā / rāma bimukha sukha kabahũ na sovā //  
nānā janama karma puni nānā / kie joga japa tapa makha dānā //  
kavana joni janameũ jahã nāhīṃ / maiṃ khagesa bhrami bhrami jaga māhīṃ //  
dekheũ kari saba karama gosāī / sukhī na bhaya_ũ abahiṃ kī nāī //  
sudhi mohi nātha janma bahu kerī / siva prasāda mati mohã na gherī //  
  
 do.  prathama janma ke carita aba kaha_ũ sunahu bihagesa /  
      suni prabhu pada rati upaja_i jāteṃ miṭahiṃ kalesa // 96(ka) //  
  
      pūruba kalpa eka prabhu juga kalijuga mala mūla //  
      nara aru nāri adharma rata sakala nigama pratikūla // 96(kha) //  
  
tehi kalijuga kosalapura jāī / janmata bhaya_ũ sūdra tanu pāī //  
siva sevaka mana krama aru bānī / āna deva niṃdaka abhimānī //  
dhana mada matta parama bācālā / ugrabuddhi ura daṃbha bisālā //  
jadapi raheũ raghupati rajadhānī / tadapi na kachu mahimā taba jānī //  
aba jānā maiṃ avadha prabhāvā / nigamāgama purāna asa gāvā //  
kavanehũ janma avadha basa joī / rāma parāyana so pari hoī //  
avadha prabhāva jāna taba prānī / jaba ura basahiṃ rāmu dhanupānī //  
so kalikāla kaṭhina uragārī / pāpa parāyana saba nara nārī //  
  
 do.  kalimala grase dharma saba lupta bhae sadagraṃtha /  
      daṃbhinha nija mati kalpi kari pragaṭa kie bahu paṃtha // 97(ka) //  
  
      bhae loga saba mohabasa lobha grase subha karma /  
      sunu harijāna gyāna nidhi kaha_ũ kachuka kalidharma // 97(kha) //  
  
barana dharma nahiṃ āśrama cārī / śruti birodha rata saba nara nārī //  
dvija śruti becaka bhūpa prajāsana / kou nahiṃ māna nigama anusāsana //  
māraga soi jā kahũ joi bhāvā / paṃḍita soi jo gāla bajāvā //  
mithyāraṃbha daṃbha rata joī / tā kahũ saṃta kaha_i saba koī //  
soi sayāna jo paradhana hārī / jo kara daṃbha so baḷa ācārī //  
jau kaha jhū̃ṭha masakharī jānā / kalijuga soi gunavaṃta bakhānā //  
nirācāra jo śruti patha tyāgī / kalijuga soi gyānī so birāgī //  
jākeṃ nakha aru jaṭā bisālā / soi tāpasa prasiddha kalikālā //  
  
 do.  asubha beṣa bhūṣana dhareṃ bhacchābhaccha je khāhiṃ /  
      tei jogī tei siddha nara pūjya te kalijuga māhiṃ // 98(ka) //  
  
  
 so.  je apakārī cāra tinha kara gaurava mānya tei /  
      mana krama bacana labāra tei bakatā kalikāla mahũ // 98(kha) //  
  
nāri bibasa nara sakala gosāī / nācahiṃ naṭa markaṭa kī nāī //  
sūdra dvijanha upadesahiṃ gyānā / meli janeū lehiṃ kudānā //  
saba nara kāma lobha rata krodhī / deva bipra śruti saṃta birodhī //  
guna maṃdira suṃdara pati tyāgī / bhajahiṃ nāri para puruṣa abhāgī //  
saubhāginīṃ bibhūṣana hīnā / bidhavanha ke siṃgāra nabīnā //  
gura siṣa badhira aṃdha kā lekhā / eka na suna_i eka nahiṃ dekhā //  
hara_i siṣya dhana soka na haraī / so gura ghora naraka mahũ paraī //  
mātu pitā bālakanhi bolābahiṃ / udara bharai soi dharma sikhāvahiṃ //  
  
 do.  brahma gyāna binu nāri nara kahahiṃ na dūsari bāta /  
      kauḷī lāgi lobha basa karahiṃ bipra gura ghāta // 99(ka) //  
  
      bādahiṃ sūdra dvijanha sana hama tumha te kachu ghāṭi /  
      jāna_i brahma so biprabara ā̃khi dekhāvahiṃ ḍāṭi // 99(kha) //  
  
para triya laṃpaṭa kapaṭa sayāne / moha droha mamatā lapaṭāne //  
tei abhedabādī gyānī nara / dekhā meṃ caritra kalijuga kara //  
āpu gae aru tinhahū ghālahiṃ / je kahũ sata māraga pratipālahiṃ //  
kalpa kalpa bhari eka eka narakā / parahiṃ je dūṣahiṃ śruti kari tarakā //  
je baranādhama teli kumhārā / svapaca kirāta kola kalavārā //  
nāri muī gr̥ha saṃpati nāsī / mūḷa muḷāi hohiṃ sanyāsī //  
te bipranha sana āpu pujāvahiṃ / ubhaya loka nija hātha nasāvahiṃ //  
bipra niracchara lolupa kāmī / nirācāra saṭha br̥ṣalī svāmī //  
sūdra karahiṃ japa tapa brata nānā / baiṭhi barāsana kahahiṃ purānā //  
saba nara kalpita karahiṃ acārā / jāi na barani anīti apārā //  
  
 do.  bhae barana saṃkara kali bhinnasetu saba loga /  
      karahiṃ pāpa pāvahiṃ dukha bhaya ruja soka biyoga // 100(ka) //  
  
      śruti saṃmata hari bhakti patha saṃjuta birati bibeka /  
      tehi na calahiṃ nara moha basa kalpahiṃ paṃtha aneka // 100(kha) //  
  
  
 chaṃ.  bahu dāma sãvārahiṃ dhāma jatī / biṣayā hari līnhi na rahi biratī //  
      tapasī dhanavaṃta daridra gr̥hī / kali kautuka tāta na jāta kahī //  
      kulavaṃti nikārahiṃ nāri satī / gr̥ha ānihiṃ cerī niberi gatī //  
      suta mānahiṃ mātu pitā taba lauṃ / abalānana dīkha nahīṃ jaba lauṃ //  
      sasurāri piāri lagī jaba teṃ / riparūpa kuṭuṃba bhae taba teṃ //  
      nr̥pa pāpa parāyana dharma nahīṃ / kari daṃḍa biḍaṃba prajā nitahīṃ //  
      dhanavaṃta kulīna malīna apī / dvija cinha janeu ughāra tapī //  
      nahiṃ māna purāna na bedahi jo / hari sevaka saṃta sahī kali so /  
      kabi br̥ṃda udāra dunī na sunī / guna dūṣaka brāta na kopi gunī //  
      kali bārahiṃ bāra dukāla parai / binu anna dukhī saba loga marai //  
  
 do.  sunu khagesa kali kapaṭa haṭha daṃbha dveṣa pāṣaṃḍa /  
      māna moha mārādi mada byāpi rahe brahmaṃḍa // 101(ka) //  
  
      tāmasa dharma karahiṃ nara japa tapa brata makha dāna /  
      deva na baraṣahiṃ dharanīṃ bae na jāmahiṃ dhāna // 101(kha) //  
  
  
 chaṃ.  abalā kaca bhūṣana bhūri chudhā / dhanahīna dukhī mamatā bahudhā //  
      sukha cāhahiṃ mūḷha na dharma ratā / mati thori kaṭhori na komalatā // 1 //  
  
      nara pīḷita roga na bhoga kahīṃ / abhimāna birodha akāranahīṃ //  
      laghu jīvana saṃbatu paṃca dasā / kalapāṃta na nāsa gumānu asā // 2 //  
  
      kalikāla bihāla kie manujā / nahiṃ mānata kvau anujā tanujā /  
      nahiṃ toṣa bicāra na sītalatā / saba jāti kujāti bhae magatā // 3 //  
  
      iriṣā paruṣācchara lolupatā / bhari pūri rahī samatā bigatā //  
      saba loga biyoga bisoka hue / baranāśrama dharma acāra gae // 4 //  
  
      dama dāna dayā nahiṃ jānapanī / jaḷatā parabaṃcanatāti ghanī //  
      tanu poṣaka nāri narā sagare / paraniṃdaka je jaga mo bagare // 5 //  
  
  
 do.  sunu byālāri kāla kali mala avaguna āgāra /  
      guna_ũ bahuta kalijuga kara binu prayāsa nistāra // 102(ka) //  
  
      kr̥tajuga tretā dvāpara pūjā makha aru joga /  
      jo gati hoi so kali hari nāma te pāvahiṃ loga // 102(kha) //  
  
kr̥tajuga saba jogī bigyānī / kari hari dhyāna tarahiṃ bhava prānī //  
tretā̃ bibidha jagya nara karahīṃ / prabhuhi samarpi karma bhava tarahīṃ //  
dvāpara kari raghupati pada pūjā / nara bhava tarahiṃ upāya na dūjā //  
kalijuga kevala hari guna gāhā / gāvata nara pāvahiṃ bhava thāhā //  
kalijuga joga na jagya na gyānā / eka adhāra rāma guna gānā //  
saba bharosa taji jo bhaja rāmahi / prema sameta gāva guna grāmahi //  
soi bhava tara kachu saṃsaya nāhīṃ / nāma pratāpa pragaṭa kali māhīṃ //  
kali kara eka punīta pratāpā / mānasa punya hohiṃ nahiṃ pāpā //  
  
 do.  kalijuga sama juga āna nahiṃ jauṃ nara kara bisvāsa /  
      gāi rāma guna gana bimalã bhava tara binahiṃ prayāsa // 103(ka) //  
  
      pragaṭa cāri pada dharma ke kalila mahũ eka pradhāna /  
      jena kena bidhi dīnheṃ dāna kara_i kalyāna // 103(kha) //  
  
nita juga dharma hohiṃ saba kere / hr̥dayã rāma māyā ke prere //  
suddha satva samatā bigyānā / kr̥ta prabhāva prasanna mana jānā //  
satva bahuta raja kachu rati karmā / saba bidhi sukha tretā kara dharmā //  
bahu raja svalpa satva kachu tāmasa / dvāpara dharma haraṣa bhaya mānasa //  
tāmasa bahuta rajoguna thorā / kali prabhāva birodha cahũ orā //  
budha juga dharma jāni mana māhīṃ / taji adharma rati dharma karāhīṃ //  
kāla dharma nahiṃ byāpahiṃ tāhī / raghupati carana prīti ati jāhī //  
naṭa kr̥ta bikaṭa kapaṭa khagarāyā / naṭa sevakahi na byāpa_i māyā //  
  
 do.  hari māyā kr̥ta doṣa guna binu hari bhajana na jāhiṃ /  
      bhajia rāma taji kāma saba asa bicāri mana māhiṃ // 104(ka) //  
  
      tehi kalikāla baraṣa bahu baseũ avadha bihagesa /  
      pareu dukāla bipati basa taba maiṃ gaya_ũ bidesa // 104(kha) //  
  
gaya_ũ ujenī sunu uragārī / dīna malīna daridra dukhārī //  
gaẽ kāla kachu saṃpati pāī / tahã puni kara_ũ saṃbhu sevakāī //  
bipra eka baidika siva pūjā / kara_i sadā tehi kāju na dūjā //  
parama sādhu paramāratha biṃdaka / saṃbhu upāsaka nahiṃ hari niṃdaka //  
tehi seva_ũ maiṃ kapaṭa sametā / dvija dayāla ati nīti niketā //  
bāhija namra dekhi mohi sāīṃ / bipra paḷhāva putra kī nāīṃ //  
saṃbhu maṃtra mohi dvijabara dīnhā / subha upadesa bibidha bidhi kīnhā //  
japa_ũ maṃtra siva maṃdira jāī / hr̥dayã daṃbha ahamiti adhikāī //  
  
 do.  maiṃ khala mala saṃkula mati nīca jāti basa moha /  
      hari jana dvija dekheṃ jara_ũ kara_ũ biṣnu kara droha // 105(ka) //  
  
  
 so.  gura nita mohi prabodha dukhita dekhi ācarana mama /  
      mohi upaja_i ati krodha daṃbhihi nīti ki bhāvaī // 105(kha) //  
  
eka bāra gura līnha bolāī / mohi nīti bahu bhā̃ti sikhāī //  
siva sevā kara phala suta soī / abirala bhagati rāma pada hoī //  
rāmahi bhajahiṃ tāta siva dhātā / nara pāvãra kai ketika bātā //  
jāsu carana aja siva anurāgī / tātu drohã sukha cahasi abhāgī //  
hara kahũ hari sevaka gura kaheū / suni khaganātha hr̥daya mama daheū //  
adhama jāti maiṃ bidyā pāẽ / bhaya_ũ jathā ahi dūdha piāẽ //  
mānī kuṭila kubhāgya kujātī / gura kara droha kara_ũ dinu rātī //  
ati dayāla gura svalpa na krodhā / puni puni mohi sikhāva subodhā //  
jehi te nīca baḷāī pāvā / so prathamahiṃ hati tāhi nasāvā //  
dhūma anala saṃbhava sunu bhāī / tehi bujhāva ghana padavī pāī //  
raja maga parī nirādara rahaī / saba kara pada prahāra nita sahaī //  
maruta uḷāva prathama tehi bharaī / puni nr̥pa nayana kirīṭanhi paraī //  
sunu khagapati asa samujhi prasaṃgā / budha nahiṃ karahiṃ adhama kara saṃgā //  
kabi kobida gāvahiṃ asi nītī / khala sana kalaha na bhala nahiṃ prītī //  
udāsīna nita rahia gosāīṃ / khala pariharia svāna kī nāīṃ //  
maiṃ khala hr̥dayã kapaṭa kuṭilāī / gura hita kaha_i na mohi sohāī //  
  
 do.  eka bāra hara maṃdira japata raheũ siva nāma /  
      gura āya_u abhimāna teṃ uṭhi nahiṃ kīnha pranāma // 106(ka) //  
  
      so dayāla nahiṃ kaheu kachu ura na roṣa lavalesa /  
      ati agha gura apamānatā sahi nahiṃ sake mahesa // 106(kha) //  
  
maṃdira mājha bhaī nabha bānī / re hatabhāgya agya abhimānī //  
jadyapi tava gura keṃ nahiṃ krodhā / ati kr̥pāla cita samyaka bodhā //  
tadapi sāpa saṭha daiha_ũ tohī / nīti birodha sohāi na mohī //  
jauṃ nahiṃ daṃḍa karauṃ khala torā / bhraṣṭa hoi śrutimāraga morā //  
je saṭha gura sana iriṣā karahīṃ / raurava naraka koṭi juga parahīṃ //  
trijaga joni puni dharahiṃ sarīrā / ayuta janma bhari pāvahiṃ pīrā //  
baiṭha rahesi ajagara iva pāpī / sarpa hohi khala mala mati byāpī //  
mahā biṭapa koṭara mahũ jāī // rahu adhamādhama adhagati pāī //  
  
 do.  hāhākāra kīnha gura dāruna suni siva sāpa //  
      kaṃpita mohi biloki ati ura upajā paritāpa // 107(ka) //  
  
      kari daṃḍavata saprema dvija siva sanmukha kara jori /  
      binaya karata gadagada svara samujhi ghora gati mori // 107(kha) //  
  
namāmīśamīśāna nirvāṇarūpaṃ / viṃbhuṃ byāpakaṃ brahma vedasvarūpaṃ /  
nijaṃ nirguṇaṃ nirvikalpaṃ nirīṃha / cidākāśamākāśavāsaṃ bhaje 'haṃ //  
nirākāramoṃkāramūlaṃ turīyaṃ / girā gyāna gotītamīśaṃ girīśaṃ //  
karālaṃ mahākāla kālaṃ kr̥pālaṃ / guṇāgāra saṃsārapāraṃ nato 'haṃ //  
tuṣārādri saṃkāśa gauraṃ gabhīraṃ / manobhūta koṭi prabhā śrī śarīraṃ //  
sphuranmauli kallolinī cāru gaṃgā / lasadbhālabālendu kaṃṭhe bhujaṃgā //  
calatkuṃḍalaṃ bhrū sunetraṃ viśālaṃ / prasannānanaṃ nīlakaṃṭhaṃ dayālaṃ //  
mr̥gādhīśacarmāmbaraṃ muṇḍamālaṃ / priyaṃ śaṃkaraṃ sarvanāthaṃ bhajāmi //  
pracaṃḍaṃ prakr̥ṣṭaṃ pragalbhaṃ pareśaṃ / akhaṃḍaṃ ajaṃ bhānukoṭiprakāśaṃ //  
trayaḥśūla nirmūlanaṃ śūlapāṇiṃ / bhaje 'haṃ bhavānīpatiṃ bhāvagamyaṃ //  
kalātīta kalyāṇa kalpāntakārī / sadā sajjanāndadātā purārī //  
cidānaṃdasaṃdoha mohāpahārī / prasīda prasīda prabho manmathārī //  
na yāvad umānātha pādāravindaṃ / bhajaṃtīha loke pare vā narāṇāṃ //  
na tāvatsukhaṃ śānti santāpanāśaṃ / prasīda prabho sarvabhūtādhivāsaṃ //  
na jānāmi yogaṃ japaṃ naiva pūjāṃ / nato 'haṃ sadā sarvadā śaṃbhu tubhyaṃ //  
jarā janma duḥkhaugha tātapyamānaṃ / prabho pāhi āpannamāmīśa śaṃbho //  
śloka\-rudrāṣṭakamidaṃ proktaṃ vipreṇa haratoṣaye /  
       ye paṭhanti narā bhaktyā teṣāṃ śambhuḥ prasīdati // 9 //  
  
  
 do.  \-suni binatī sarbagya siva dekhi bripra anurāgu /  
      puni maṃdira nabhabānī bha_i dvijabara bara māgu // 108(ka) //  
  
      jauṃ prasanna prabhu mo para nātha dīna para nehu /  
      nija pada bhagati dei prabhu puni dūsara bara dehu // 108(kha) //  
  
      tava māyā basa jīva jaḷa saṃtata phira_i bhulāna /  
      tehi para krodha na karia prabhu kr̥pā siṃdhu bhagavāna // 108(ga) //  
  
      saṃkara dīnadayāla aba ehi para hohu kr̥pāla /  
      sāpa anugraha hoi jehiṃ nātha thorehīṃ kāla // 108(gha) //  
  
ehi kara hoi parama kalyānā / soi karahu aba kr̥pānidhānā //  
bipragirā suni parahita sānī / evamastu iti bha_i nabhabānī //  
jadapi kīnha ehiṃ dāruna pāpā / maiṃ puni dīnha kopa kari sāpā //  
tadapi tumhāra sādhutā dekhī / kariha_ũ ehi para kr̥pā biseṣī //  
chamāsīla je para upakārī / te dvija mohi priya jathā kharārī //  
mora śrāpa dvija byartha na jāihi / janma sahasa avasya yaha pāihi //  
janamata marata dusaha dukha hoī / ahi svalpa_u nahiṃ byāpihi soī //  
kavaneũ janma miṭihi nahiṃ gyānā / sunahi sūdra mama bacana pravānā //  
raghupati purīṃ janma taba bhayaū / puni taiṃ mama sevā̃ mana dayaū //  
purī prabhāva anugraha moreṃ / rāma bhagati upajihi ura toreṃ //  
sunu mama bacana satya aba bhāī / haritoṣana brata dvija sevakāī //  
aba jani karahi bipra apamānā / jānehu saṃta anaṃta samānā //  
iṃdra kulisa mama sūla bisālā / kāladaṃḍa hari cakra karālā //  
jo inha kara mārā nahiṃ maraī / bipradroha pāvaka so jaraī //  
asa bibeka rākhehu mana māhīṃ / tumha kahã jaga durlabha kachu nāhīṃ //  
aura_u eka āsiṣā morī / apratihata gati hoihi torī //  
  
 do.  suni siva bacana haraṣi gura evamastu iti bhāṣi /  
      mohi prabodhi gaya_u gr̥ha saṃbhu carana ura rākhi // 109(ka) //  
  
      prerita kāla bidhi giri jāi bhaya_ũ maiṃ byāla /  
      puni prayāsa binu so tanu jajeũ gaẽ kachu kāla // 109(kha) //  
  
      joi tanu dhara_ũ taja_ũ puni anāyāsa harijāna /  
      jimi nūtana paṭa pahira_i nara parihara_i purāna // 109(ga) //  
  
      sivã rākhī śruti nīti aru maiṃ nahiṃ pāvā klesa /  
      ehi bidhi dhareũ bibidha tanu gyāna na gaya_u khagesa // 109(gha) //  
  
trijaga deva nara joi tanu dhara_ũ / tahã tahã rāma bhajana anusaraū̃ //  
eka sūla mohi bisara na kāū / gura kara komala sīla subhāū //  
carama deha dvija kai maiṃ pāī / sura durlabha purāna śruti gāī //  
khela_ũ tahū̃ bālakanha mīlā / kara_ũ sakala raghunāyaka līlā //  
prauḷha bhaẽ mohi pitā paḷhāvā / samajha_ũ suna_ũ guna_ũ nahiṃ bhāvā //  
mana te sakala bāsanā bhāgī / kevala rāma carana laya lāgī //  
kahu khagesa asa kavana abhāgī / kharī seva suradhenuhi tyāgī //  
prema magana mohi kachu na sohāī / hāreu pitā paḷhāi paḷhāī //  
bhae kālabasa jaba pitu mātā / maiṃ bana gaya_ũ bhajana janatrātā //  
jahã jahã bipina munīsvara pāva_ũ / āśrama jāi jāi siru nāva_ũ //  
būjhata tinhahi rāma guna gāhā / kahahiṃ suna_ũ haraṣita khaganāhā //  
sunata phira_ũ hari guna anubādā / abyāhata gati saṃbhu prasādā //  
chūṭī tribidha īṣanā gāḷhī / eka lālasā ura ati bāḷhī //  
rāma carana bārija jaba dekhauṃ / taba nija janma saphala kari lekhauṃ //  
jehi pū̃cha_ũ soi muni asa kahaī / īsvara sarba bhūtamaya ahaī //  
nirguna mata nahiṃ mohi sohāī / saguna brahma rati ura adhikāī //  
  
 do.  gura ke bacana surati kari rāma carana manu lāga /  
      raghupati jasa gāvata phira_ũ chana chana nava anurāga // 110(ka) //  
  
      meru sikhara baṭa chāyā̃ muni lomasa āsīna /  
      dekhi carana siru nāya_ũ bacana kaheũ ati dīna // 110(kha) //  
  
      suni mama bacana binīta mr̥du muni kr̥pāla khagarāja /  
      mohi sādara pū̃chata bhae dvija āyahu kehi kāja // 110(ga) //  
  
      taba maiṃ kahā kr̥pānidhi tumha sarbagya sujāna /  
      saguna brahma avarādhana mohi kahahu bhagavāna // 110(gha) //  
  
taba muniṣa raghupati guna gāthā / kahe kachuka sādara khaganāthā //  
brahmagyāna rata muni bigyāni / mohi parama adhikārī jānī //  
lāge karana brahma upadesā / aja adveta aguna hr̥dayesā //  
akala anīha anāma arupā / anubhava gamya akhaṃḍa anūpā //  
mana gotīta amala abināsī / nirbikāra niravadhi sukha rāsī //  
so taiṃ tāhi tohi nahiṃ bhedā / bāri bīci iva gāvahi bedā //  
bibidha bhā̃ti mohi muni samujhāvā / nirguna mata mama hr̥dayã na āvā //  
puni maiṃ kaheũ nāi pada sīsā / saguna upāsana kahahu munīsā //  
rāma bhagati jala mama mana mīnā / kimi bilagāi munīsa prabīnā //  
soi upadesa kahahu kari dāyā / nija nayananhi dekhauṃ raghurāyā //  
bhari locana biloki avadhesā / taba suniha_ũ nirguna upadesā //  
muni puni kahi harikathā anūpā / khaṃḍi saguna mata aguna nirūpā //  
taba maiṃ nirguna mata kara dūrī / saguna nirūpa_ũ kari haṭha bhūrī //  
uttara pratiuttara maiṃ kīnhā / muni tana bhae krodha ke cīnhā //  
sunu prabhu bahuta avagyā kiẽ / upaja krodha gyāninha ke hiẽ //  
ati saṃgharaṣana jauṃ kara koī / anala pragaṭa caṃdana te hoī //  
  
 do.  \-bāraṃbāra sakopa muni kara_i nirupana gyāna /  
      maiṃ apaneṃ mana baiṭha taba kara_ũ bibidha anumāna // 111(ka) //  
  
      krodha ki dvetabuddhi binu dvaita ki binu agyāna /  
      māyābasa parichinna jaḷa jīva ki īsa samāna // 111(kha) //  
  
kabahũ ki dukha saba kara hita tākeṃ / tehi ki daridra parasa mani jākeṃ //  
paradrohī kī hohiṃ nisaṃkā / kāmī puni ki rahahiṃ akalaṃkā //  
baṃsa ki raha dvija anahita kīnheṃ / karma ki hohiṃ svarūpahi cīnheṃ //  
kāhū sumati ki khala sãga jāmī / subha gati pāva ki paratriya gāmī //  
bhava ki parahiṃ paramātmā biṃdaka / sukhī ki hohiṃ kabahũ hariniṃdaka //  
rāju ki raha_i nīti binu jāneṃ / agha ki rahahiṃ haricarita bakhāneṃ //  
pāvana jasa ki punya binu hoī / binu agha ajasa ki pāva_i koī //  
lābhu ki kichu hari bhagati samānā / jehi gāvahiṃ śruti saṃta purānā //  
hāni ki jaga ehi sama kichu bhāī / bhajia na rāmahi nara tanu pāī //  
agha ki pisunatā sama kachu ānā / dharma ki dayā sarisa harijānā //  
ehi bidhi amiti juguti mana gunaū̃ / muni upadesa na sādara sunaū̃ //  
puni puni saguna paccha maiṃ ropā / taba muni boleu bacana sakopā //  
mūḷha parama sikha deũ na mānasi / uttara pratiuttara bahu ānasi //  
satya bacana bisvāsa na karahī / bāyasa iva sabahī te ḍarahī //  
saṭha svapaccha taba hr̥dayã bisālā / sapadi hohi pacchī caṃḍālā //  
līnha śrāpa maiṃ sīsa caḷhāī / nahiṃ kachu bhaya na dīnatā āī //  
  
 do.  turata bhaya_ũ maiṃ kāga taba puni muni pada siru nāi /  
      sumiri rāma raghubaṃsa mani haraṣita caleũ uḷāi // 112(ka) //  
  
      umā je rāma carana rata bigata kāma mada krodha //  
      nija prabhumaya dekhahiṃ jagata kehi sana karahiṃ birodha // 112(kha) //  
  
sunu khagesa nahiṃ kachu riṣi dūṣana / ura preraka raghubaṃsa bibhūṣana //  
kr̥pāsiṃdhu muni mati kari bhorī / līnhi prema paricchā morī //  
mana baca krama mohi nija jana jānā / muni mati puni pherī bhagavānā //  
riṣi mama mahata sīlatā dekhī / rāma carana bisvāsa biseṣī //  
ati bisamaya puni puni pachitāī / sādara muni mohi līnha bolāī //  
mama paritoṣa bibidha bidhi kīnhā / haraṣita rāmamaṃtra taba dīnhā //  
bālakarūpa rāma kara dhyānā / kaheu mohi muni kr̥pānidhānā //  
suṃdara sukhada mihi ati bhāvā / so prathamahiṃ maiṃ tumhahi sunāvā //  
muni mohi kachuka kāla tahã rākhā / rāmacaritamānasa taba bhāṣā //  
sādara mohi yaha kathā sunāī / puni bole muni girā suhāī //  
rāmacarita sara gupta suhāvā / saṃbhu prasāda tāta maiṃ pāvā //  
tohi nija bhagata rāma kara jānī / tāte maiṃ saba kaheũ bakhānī //  
rāma bhagati jinha keṃ ura nāhīṃ / kabahũ na tāta kahia tinha pāhīṃ //  
muni mohi bibidha bhā̃ti samujhāvā / maiṃ saprema muni pada siru nāvā //  
nija kara kamala parasi mama sīsā / haraṣita āsiṣa dīnha munīsā //  
rāma bhagati abirala ura toreṃ / basihi sadā prasāda aba moreṃ //  
  
 do.  \-sadā rāma priya hohu tumha subha guna bhavana amāna /  
      kāmarūpa icdhāmarana gyāna birāga nidhāna // 113(ka) //  
  
      jeṃhiṃ āśrama tumha basaba puni sumirata śrībhagavaṃta /  
      byāpihi tahã na abidyā jojana eka prajaṃta // 113(kha) //  
  
kāla karma guna doṣa subhāū / kachu dukha tumhahi na byāpihi kāū //  
rāma rahasya lalita bidhi nānā / gupta pragaṭa itihāsa purānā //  
binu śrama tumha jānaba saba soū / nita nava neha rāma pada hoū //  
jo icchā karihahu mana māhīṃ / hari prasāda kachu durlabha nāhīṃ //  
suni muni āsiṣa sunu matidhīrā / brahmagirā bha_i gagana gãbhīrā //  
evamastu tava baca muni gyānī / yaha mama bhagata karma mana bānī //  
suni nabhagirā haraṣa mohi bhayaū / prema magana saba saṃsaya gayaū //  
kari binatī muni āyasu pāī / pada saroja puni puni siru nāī //  
haraṣa sahita ehiṃ āśrama āya_ũ / prabhu prasāda durlabha bara pāya_ũ //  
ihā̃ basata mohi sunu khaga īsā / bīte kalapa sāta aru bīsā //  
kara_ũ sadā raghupati guna gānā / sādara sunahiṃ bihaṃga sujānā //  
jaba jaba avadhapurīṃ raghubīrā / dharahiṃ bhagata hita manuja sarīrā //  
taba taba jāi rāma pura rahaū̃ / sisulīlā biloki sukha lahaū̃ //  
puni ura rākhi rāma sisurūpā / nija āśrama āva_ũ khagabhūpā //  
kathā sakala maiṃ tumhahi sunāī / kāga deha jehiṃ kārana pāī //  
kahiũ tāta saba prasna tumhārī / rāma bhagati mahimā ati bhārī //  
  
 do.  tāte yaha tana mohi priya bhaya_u rāma pada neha /  
      nija prabhu darasana pāya_ũ gae sakala saṃdeha // 114(ka) //  
  
        māsapārāyaṇa, untīsavā̃ viśrāma  
      bhagati paccha haṭha kari raheũ dīnhi mahāriṣi sāpa /  
      muni durlabha bara pāya_ũ dekhahu bhajana pratāpa // 114(kha) //  
  
je asi bhagati jāni pariharahīṃ / kevala gyāna hetu śrama karahīṃ //  
te jaḷa kāmadhenu gr̥hã tyāgī / khojata āku phirahiṃ paya lāgī //  
sunu khagesa hari bhagati bihāī / je sukha cāhahiṃ āna upāī //  
te saṭha mahāsiṃdhu binu taranī / pairi pāra cāhahiṃ jaḷa karanī //  
suni bhasuṃḍi ke bacana bhavānī / boleu garuḷa haraṣi mr̥du bānī //  
tava prasāda prabhu mama ura māhīṃ / saṃsaya soka moha bhrama nāhīṃ //  
suneũ punīta rāma guna grāmā / tumharī kr̥pā̃ laheũ biśrāmā //  
eka bāta prabhu pū̃cha_ũ tohī / kahahu bujhāi kr̥pānidhi mohī //  
kahahiṃ saṃta muni beda purānā / nahiṃ kachu durlabha gyāna samānā //  
soi muni tumha sana kaheu gosāīṃ / nahiṃ ādarehu bhagati kī nāīṃ //  
gyānahi bhagatihi aṃtara ketā / sakala kahahu prabhu kr̥pā niketā //  
suni uragāri bacana sukha mānā / sādara boleu kāga sujānā //  
bhagatihi gyānahi nahiṃ kachu bhedā / ubhaya harahiṃ bhava saṃbhava khedā //  
nātha munīsa kahahiṃ kachu aṃtara / sāvadhāna sou sunu bihaṃgabara //  
gyāna birāga joga bigyānā / e saba puruṣa sunahu harijānā //  
puruṣa pratāpa prabala saba bhā̃tī / abalā abala sahaja jaḷa jātī //  
  
 do.  \-puruṣa tyāgi saka nārihi jo birakta mati dhīra //  
      na tu kāmī biṣayābasa bimukha jo pada raghubīra // 115(ka) //  
  
  
 so.  sou muni gyānanidhāna mr̥ganayanī bidhu mukha nirakhi /  
      bibasa hoi harijāna nāri biṣnu māyā pragaṭa // 115(kha) //  
  
ihā̃ na pacchapāta kachu rākha_ũ / beda purāna saṃta mata bhāṣa_ũ //  
moha na nāri nāri keṃ rūpā / pannagāri yaha rīti anūpā //  
māyā bhagati sunahu tumha doū / nāri barga jāna_i saba koū //  
puni raghubīrahi bhagati piārī / māyā khalu nartakī bicārī //  
bhagatihi sānukūla raghurāyā / tāte tehi ḍarapati ati māyā //  
rāma bhagati nirupama nirupādhī / basa_i jāsu ura sadā abādhī //  
tehi biloki māyā sakucāī / kari na saka_i kachu nija prabhutāī //  
asa bicāri je muni bigyānī / jācahīṃ bhagati sakala sukha khānī //  
  
 do.  yaha rahasya raghunātha kara begi na jāna_i koi /  
      jo jāna_i raghupati kr̥pā̃ sapanehũ moha na hoi // 116(ka) //  
  
      aura_u gyāna bhagati kara bheda sunahu suprabīna /  
      jo suni hoi rāma pada prīti sadā abichīna // 116(kha) //  
  
sunahu tāta yaha akatha kahānī / samujhata bana_i na jāi bakhānī //  
īsvara aṃsa jīva abināsī / cetana amala sahaja sukha rāsī //  
so māyābasa bhaya_u gosāīṃ / bãdhyo kīra marakaṭa kī nāī //  
jaḷa cetanahi graṃthi pari gaī / jadapi mr̥ṣā chūṭata kaṭhinaī //  
taba te jīva bhaya_u saṃsārī / chūṭa na graṃthi na hoi sukhārī //  
śruti purāna bahu kaheu upāī / chūṭa na adhika adhika arujhāī //  
jīva hr̥dayã tama moha biseṣī / graṃthi chūṭa kimi para_i na dekhī //  
asa saṃjoga īsa jaba karaī / tabahũ kadācita so niruaraī //  
sāttvika śraddhā dhenu suhāī / jauṃ hari kr̥pā̃ hr̥dayã basa āī //  
japa tapa brata jama niyama apārā / je śruti kaha subha dharma acārā //  
tei tr̥na harita carai jaba gāī / bhāva baccha sisu pāi penhāī //  
noi nibr̥tti pātra bisvāsā / nirmala mana ahīra nija dāsā //  
parama dharmamaya paya duhi bhāī / avaṭai anala akāma bihāī //  
toṣa maruta taba chamā̃ juḷāvai / dhr̥ti sama jāvanu dei jamāvai //  
muditā̃ mathaiṃ bicāra mathānī / dama adhāra raju satya subānī //  
taba mathi kāḷhi lei navanītā / bimala birāga subhaga supunītā //  
  
 do.  joga agini kari pragaṭa taba karma subhāsubha lāi /  
      buddhi sirāvaiṃ gyāna ghr̥ta mamatā mala jari jāi // 117(ka) //  
  
      taba bigyānarūpini buddhi bisada ghr̥ta pāi /  
      citta diā bhari dharai dr̥ḷha samatā diaṭi banāi // 117(kha) //  
  
      tīni avasthā tīni guna tehi kapāsa teṃ kāḷhi /  
      tūla turīya sãvāri puni bātī karai sugāḷhi // 117(ga) //  
  
  
 so.  ehi bidhi lesai dīpa teja rāsi bigyānamaya //  
      jātahiṃ jāsu samīpa jarahiṃ madādika salabha saba // 117(gha) //  
  
sohamasmi iti br̥tti akhaṃḍā / dīpa sikhā soi parama pracaṃḍā //  
ātama anubhava sukha suprakāsā / taba bhava mūla bheda bhrama nāsā //  
prabala abidyā kara parivārā / moha ādi tama miṭa_i apārā //  
taba soi buddhi pāi ũjiārā / ura gr̥hã baiṭhi graṃthi niruārā //  
chorana graṃthi pāva jauṃ soī / taba yaha jīva kr̥tāratha hoī //  
chorata graṃthi jāni khagarāyā / bighna aneka kara_i taba māyā //  
riddhi siddhi prera_i bahu bhāī / buddhahi lobha dikhāvahiṃ āī //  
kala bala chala kari jāhiṃ samīpā / aṃcala bāta bujhāvahiṃ dīpā //  
hoi buddhi jauṃ parama sayānī / tinha tana citava na anahita jānī //  
jauṃ tehi bighna buddhi nahiṃ bādhī / tau bahori sura karahiṃ upādhī //  
iṃdrīṃ dvāra jharokhā nānā / tahã tahã sura baiṭhe kari thānā //  
āvata dekhahiṃ biṣaya bayārī / te haṭhi dehī kapāṭa ughārī //  
jaba so prabhaṃjana ura gr̥hã jāī / tabahiṃ dīpa bigyāna bujhāī //  
graṃthi na chūṭi miṭā so prakāsā / buddhi bikala bha_i biṣaya batāsā //  
iṃdrinha suranha na gyāna sohāī / biṣaya bhoga para prīti sadāī //  
biṣaya samīra buddhi kr̥ta bhorī / tehi bidhi dīpa ko bāra bahorī //  
  
 do.  taba phiri jīva bibidha bidhi pāva_i saṃsr̥ti klesa /  
      hari māyā ati dustara tari na jāi bihagesa // 118(ka) //  
  
      kahata kaṭhina samujhata kaṭhina sādhana kaṭhina bibeka /  
      hoi ghunācchara nyāya jauṃ puni pratyūha aneka // 118(kha) //  
  
gyāna paṃtha kr̥pāna kai dhārā / parata khagesa hoi nahiṃ bārā //  
jo nirbighna paṃtha nirbahaī / so kaivalya parama pada lahaī //  
ati durlabha kaivalya parama pada / saṃta purāna nigama āgama bada //  
rāma bhajata soi mukuti gosāī / ana_icchita āva_i bariāī //  
jimi thala binu jala rahi na sakāī / koṭi bhā̃ti kou karai upāī //  
tathā moccha sukha sunu khagarāī / rahi na saka_i hari bhagati bihāī //  
asa bicāri hari bhagata sayāne / mukti nirādara bhagati lubhāne //  
bhagati karata binu jatana prayāsā / saṃsr̥ti mūla abidyā nāsā //  
bhojana karia tr̥piti hita lāgī / jimi so asana pacavai jaṭharāgī //  
asi haribhagati sugama sukhadāī / ko asa mūḷha na jāhi sohāī //  
  
 do.  sevaka sebya bhāva binu bhava na taria uragāri //  
      bhajahu rāma pada paṃkaja asa siddhāṃta bicāri // 119(ka) //  
  
      jo cetana kahã zaḷa kara_i zaḷahi kara_i caitanya /  
      asa samartha raghunāyakahiṃ bhajahiṃ jīva te dhanya // 119(kha) //  
  
kaheũ gyāna siddhāṃta bujhāī / sunahu bhagati mani kai prabhutāī //  
rāma bhagati ciṃtāmani suṃdara / basa_i garuḷa jāke ura aṃtara //  
parama prakāsa rūpa dina rātī / nahiṃ kachu cahia diā ghr̥ta bātī //  
moha daridra nikaṭa nahiṃ āvā / lobha bāta nahiṃ tāhi bujhāvā //  
prabala abidyā tama miṭi jāī / hārahiṃ sakala salabha samudāī //  
khala kāmādi nikaṭa nahiṃ jāhīṃ / basa_i bhagati jāke ura māhīṃ //  
garala sudhāsama ari hita hoī / tehi mani binu sukha pāva na koī //  
byāpahiṃ mānasa roga na bhārī / jinha ke basa saba jīva dukhārī //  
rāma bhagati mani ura basa jākeṃ / dukha lavalesa na sapanehũ tākeṃ //  
catura siromani tei jaga māhīṃ / je mani lāgi sujatana karāhīṃ //  
so mani jadapi pragaṭa jaga ahaī / rāma kr̥pā binu nahiṃ kou lahaī //  
sugama upāya pāibe kere / nara hatabhāgya dehiṃ bhaṭamere //  
pāvana parbata beda purānā / rāma kathā rucirākara nānā //  
marmī sajjana sumati kudārī / gyāna birāga nayana uragārī //  
bhāva sahita khoja_i jo prānī / pāva bhagati mani saba sukha khānī //  
moreṃ mana prabhu asa bisvāsā / rāma te adhika rāma kara dāsā //  
rāma siṃdhu ghana sajjana dhīrā / caṃdana taru hari saṃta samīrā //  
saba kara phala hari bhagati suhāī / so binu saṃta na kāhū̃ pāī //  
asa bicāri joi kara satasaṃgā / rāma bhagati tehi sulabha bihaṃgā //  
  
 do.  brahma payonidhi maṃdara gyāna saṃta sura āhiṃ /  
      kathā sudhā mathi kāḷhahiṃ bhagati madhuratā jāhiṃ // 120(ka) //  
  
      birati carma asi gyāna mada lobha moha ripu māri /  
      jaya pāia so hari bhagati dekhu khagesa bicāri // 120(kha) //  
  
puni saprema boleu khagarāū / jauṃ kr̥pāla mohi ūpara bhāū //  
nātha mohi nija sevaka jānī / sapta prasna kahahu bakhānī //  
prathamahiṃ kahahu nātha matidhīrā / saba te durlabha kavana sarīrā //  
baḷa dukha kavana kavana sukha bhārī / sou saṃchepahiṃ kahahu bicārī //  
saṃta asaṃta marama tumha jānahu / tinha kara sahaja subhāva bakhānahu //  
kavana punya śruti bidita bisālā / kahahu kavana agha parama karālā //  
mānasa roga kahahu samujhāī / tumha sarbagya kr̥pā adhikāī //  
tāta sunahu sādara ati prītī / maiṃ saṃchepa kaha_ũ yaha nītī //  
nara tana sama nahiṃ kavaniu dehī / jīva carācara jācata tehī //  
naraga svarga apabarga nisenī / gyāna birāga bhagati subha denī //  
so tanu dhari hari bhajahiṃ na je nara / hohiṃ biṣaya rata maṃda maṃda tara //  
kā̃ca kirica badaleṃ te lehī / kara te ḍāri parasa mani dehīṃ //  
nahiṃ daridra sama dukha jaga māhīṃ / saṃta milana sama sukha jaga nāhīṃ //  
para upakāra bacana mana kāyā / saṃta sahaja subhāu khagarāyā //  
saṃta sahahiṃ dukha parahita lāgī / paradukha hetu asaṃta abhāgī //  
bhūrja tarū sama saṃta kr̥pālā / parahita niti saha bipati bisālā //  
sana iva khala para baṃdhana karaī / khāla kaḷhāi bipati sahi maraī //  
khala binu svāratha para apakārī / ahi mūṣaka iva sunu uragārī //  
para saṃpadā bināsi nasāhīṃ / jimi sasi hati hima upala bilāhīṃ //  
duṣṭa udaya jaga ārati hetū / jathā prasiddha adhama graha ketū //  
saṃta udaya saṃtata sukhakārī / bisva sukhada jimi iṃdu tamārī //  
parama dharma śruti bidita ahiṃsā / para niṃdā sama agha na garīsā //  
hara gura niṃdaka dādura hoī / janma sahastra pāva tana soī //  
dvija niṃdaka bahu naraka bhoga kari / jaga janama_i bāyasa sarīra dhari //  
sura śruti niṃdaka je abhimānī / raurava naraka parahiṃ te prānī //  
hohiṃ ulūka saṃta niṃdā rata / moha nisā priya gyāna bhānu gata //  
saba ke niṃdā je jaḷa karahīṃ / te camagādura hoi avatarahīṃ //  
sunahu tāta aba mānasa rogā / jinha te dukha pāvahiṃ saba logā //  
moha sakala byādhinha kara mūlā / tinha te puni upajahiṃ bahu sūlā //  
kāma bāta kapha lobha apārā / krodha pitta nita chātī jārā //  
prīti karahiṃ jauṃ tīniu bhāī / upaja_i sanyapāta dukhadāī //  
biṣaya manoratha durgama nānā / te saba sūla nāma ko jānā //  
mamatā dādu kaṃḍu iraṣāī / haraṣa biṣāda garaha bahutāī //  
para sukha dekhi jarani soi chaī / kuṣṭa duṣṭatā mana kuṭilaī //  
ahaṃkāra ati dukhada ḍamaruā / daṃbha kapaṭa mada māna neharuā //  
tr̥snā udarabr̥ddhi ati bhārī / tribidha īṣanā taruna tijārī //  
juga bidhi jvara matsara abibekā / kahã lāgi kahauṃ kuroga anekā //  
  
 do.  eka byādhi basa nara marahiṃ e asādhi bahu byādhi /  
      pīḷahiṃ saṃtata jīva kahũ so kimi lahai samādhi // 121(ka) //  
  
      nema dharma ācāra tapa gyāna jagya japa dāna /  
      bheṣaja puni koṭinha nahiṃ roga jāhiṃ harijāna // 121(kha) //  
  
ehi bidhi sakala jīva jaga rogī / soka haraṣa bhaya prīti biyogī //  
mānaka roga kachuka maiṃ gāe / hahiṃ saba keṃ lakhi biralenha pāe //  
jāne te chījahiṃ kachu pāpī / nāsa na pāvahiṃ jana paritāpī //  
biṣaya kupathya pāi aṃkure / munihu hr̥dayã kā nara bāpure //  
rāma kr̥pā̃ nāsahi saba rogā / jauṃ ehi bhā̃ti banai saṃyogā //  
sadagura baida bacana bisvāsā / saṃjama yaha na biṣaya kai āsā //  
raghupati bhagati sajīvana mūrī / anūpāna śraddhā mati pūrī //  
ehi bidhi bhalehiṃ so roga nasāhīṃ / nāhiṃ ta jatana koṭi nahiṃ jāhīṃ //  
jānia taba mana biruja gosā̃ī / jaba ura bala birāga adhikāī //  
sumati chudhā bāḷha_i nita naī / biṣaya āsa durbalatā gaī //  
bimala gyāna jala jaba so nahāī / taba raha rāma bhagati ura chāī //  
siva aja suka sanakādika nārada / je muni brahma bicāra bisārada //  
saba kara mata khaganāyaka ehā / karia rāma pada paṃkaja nehā //  
śruti purāna saba graṃtha kahāhīṃ / raghupati bhagati binā sukha nāhīṃ //  
kamaṭha pīṭha jāmahiṃ baru bārā / baṃdhyā suta baru kāhuhi mārā //  
phūlahiṃ nabha baru bahubidhi phūlā / jīva na laha sukha hari pratikūlā //  
tr̥ṣā jāi baru mr̥gajala pānā / baru jāmahiṃ sasa sīsa biṣānā //  
aṃdhakāru baru rabihi nasāvai / rāma bimukha na jīva sukha pāvai //  
hima te anala pragaṭa baru hoī / bimukha rāma sukha pāva na koī //  
do0=bāri matheṃ ghr̥ta hoi baru sikatā te baru tela /  
  
      binu hari bhajana na bhava taria yaha siddhāṃta apela // 122(ka) //  
  
      masakahi kara_i biṃraṃci prabhu ajahi masaka te hīna /  
      asa bicāri taji saṃsaya rāmahi bhajahiṃ prabīna // 122(kha) //  
  
śloka\- vinicśritaṃ vadāmi te na anyathā vacāṃsi me /  
       hariṃ narā bhajanti ye 'tidustaraṃ taranti te // 122(ga) //  
  
kaheũ nātha hari carita anūpā / byāsa samāsa svamati anurupā //  
śruti siddhāṃta iha_i uragārī / rāma bhajia saba kāja bisārī //  
prabhu raghupati taji seia kāhī / mohi se saṭha para mamatā jāhī //  
tumha bigyānarūpa nahiṃ mohā / nātha kīnhi mo para ati chohā //  
pūchihũ rāma kathā ati pāvani / suka sanakādi saṃbhu mana bhāvani //  
sata saṃgati durlabha saṃsārā / nimiṣa daṃḍa bhari eka_u bārā //  
dekhu garuḷa nija hr̥dayã bicārī / maiṃ raghubīra bhajana adhikārī //  
sakunādhama saba bhā̃ti apāvana / prabhu mohi kīnha bidita jaga pāvana //  
  
 do.  āju dhanya maiṃ dhanya ati jadyapi saba bidhi hīna /  
      nija jana jāni rāma mohi saṃta samāgama dīna // 123(ka) //  
  
      nātha jathāmati bhāṣeũ rākheũ nahiṃ kachu goi /  
      carita siṃdhu raghunāyaka thāha ki pāva_i koi // 123 //  
  
sumiri rāma ke guna gana nānā / puni puni haraṣa bhusuṃḍi sujānā //  
mahimā nigama neti kari gāī / atulita bala pratāpa prabhutāī //  
siva aja pūjya carana raghurāī / mo para kr̥pā parama mr̥dulāī //  
asa subhāu kahũ suna_ũ na dekha_ũ / kehi khagesa raghupati sama lekha_ũ //  
sādhaka siddha bimukta udāsī / kabi kobida kr̥tagya saṃnyāsī //  
jogī sūra sutāpasa gyānī / dharma nirata paṃḍita bigyānī //  
tarahiṃ na binu seẽ mama svāmī / rāma namāmi namāmi namāmī //  
sarana gaẽ mo se agha rāsī / hohiṃ suddha namāmi abināsī //  
  
 do.  jāsu nāma bhava bheṣaja harana ghora traya sūla /  
      so kr̥pālu mohi to para sadā raha_u anukūla // 124(ka) //  
  
      suni bhusuṃḍi ke bacana subha dekhi rāma pada neha /  
      boleu prema sahita girā garuḷa bigata saṃdeha // 124(kha) //  
  
mai kr̥tkr̥tya bhaya_ũ tava bānī / suni raghubīra bhagati rasa sānī //  
rāma carana nūtana rati bhaī / māyā janita bipati saba gaī //  
moha jaladhi bohita tumha bhae / mo kahã nātha bibidha sukha dae //  
mo pahiṃ hoi na prati upakārā / baṃda_ũ tava pada bārahiṃ bārā //  
pūrana kāma rāma anurāgī / tumha sama tāta na kou baḷabhāgī //  
saṃta biṭapa saritā giri dharanī / para hita hetu sabanha kai karanī //  
saṃta hr̥daya navanīta samānā / kahā kabinha pari kahai na jānā //  
nija paritāpa drava_i navanītā / para dukha dravahiṃ saṃta supunītā //  
jīvana janma suphala mama bhayaū / tava prasāda saṃsaya saba gayaū //  
jānehu sadā mohi nija kiṃkara / puni puni umā kaha_i bihaṃgabara //  
  
 do.  tāsu carana siru nāi kari prema sahita matidhīra /  
      gaya_u garuḷa baikuṃṭha taba hr̥dayã rākhi raghubīra // 125(ka) //  
  
      girijā saṃta samāgama sama na lābha kachu āna /  
      binu hari kr̥pā na hoi so gāvahiṃ beda purāna // 125(kha) //  
  
kaheũ parama punīta itihāsā / sunata śravana chūṭahiṃ bhava pāsā //  
pranata kalpataru karunā puṃjā / upaja_i prīti rāma pada kaṃjā //  
mana krama bacana janita agha jāī / sunahiṃ je kathā śravana mana lāī //  
tīrthāṭana sādhana samudāī / joga birāga gyāna nipunāī //  
nānā karma dharma brata dānā / saṃjama dama japa tapa makha nānā //  
bhūta dayā dvija gura sevakāī / bidyā binaya bibeka baḷāī //  
jahã lagi sādhana beda bakhānī / saba kara phala hari bhagati bhavānī //  
so raghunātha bhagati śruti gāī / rāma kr̥pā̃ kāhū̃ eka pāī //  
  
 do.  muni durlabha hari bhagati nara pāvahiṃ binahiṃ prayāsa /  
      je yaha kathā niraṃtara sunahiṃ māni bisvāsa // 126 //  
  
soi sarbagya gunī soi gyātā / soi mahi maṃḍita paṃḍita dātā //  
dharma parāyana soi kula trātā / rāma carana jā kara mana rātā //  
nīti nipuna soi parama sayānā / śruti siddhāṃta nīka tehiṃ jānā //  
soi kabi kobida soi ranadhīrā / jo chala chāḷi bhaja_i raghubīrā //  
dhanya desa so jahã surasarī / dhanya nāri patibrata anusarī //  
dhanya so bhūpu nīti jo karaī / dhanya so dvija nija dharma na ṭaraī //  
so dhana dhanya prathama gati jākī / dhanya punya rata mati soi pākī //  
dhanya gharī soi jaba satasaṃgā / dhanya janma dvija bhagati abhaṃgā //  
  
 do.  so kula dhanya umā sunu jagata pūjya supunīta /  
      śrīraghubīra parāyana jehiṃ nara upaja binīta // 127 //  
  
mati anurūpa kathā maiṃ bhāṣī / jadyapi prathama gupta kari rākhī //  
tava mana prīti dekhi adhikāī / taba maiṃ raghupati kathā sunāī //  
yaha na kahia saṭhahī haṭhasīlahi / jo mana lāi na suna hari līlahi //  
kahia na lobhihi krodhahi kāmihi / jo na bhaja_i sacarācara svāmihi //  
dvija drohihi na sunāia kabahū̃ / surapati sarisa hoi nr̥pa jabahū̃ //  
rāma kathā ke tei adhikārī / jinha keṃ satasaṃgati ati pyārī //  
gura pada prīti nīti rata jeī / dvija sevaka adhikārī teī //  
tā kahã yaha biseṣa sukhadāī / jāhi prānapriya śrīraghurāī //  
  
 do.  rāma carana rati jo caha athavā pada nirbāna /  
      bhāva sahita so yaha kathā kara_u śravana puṭa pāna // 128 //  
  
rāma kathā girijā maiṃ baranī / kali mala samani manomala haranī //  
saṃsr̥ti roga sajīvana mūrī / rāma kathā gāvahiṃ śruti sūrī //  
ehi mahã rucira sapta sopānā / raghupati bhagati kera paṃthānā //  
ati hari kr̥pā jāhi para hoī / pāũ dei ehiṃ māraga soī //  
mana kāmanā siddhi nara pāvā / je yaha kathā kapaṭa taji gāvā //  
kahahiṃ sunahiṃ anumodana karahīṃ / te gopada iva bhavanidhi tarahīṃ //  
suni saba kathā hr̥dayã ati bhāī / girijā bolī girā suhāī //  
nātha kr̥pā̃ mama gata saṃdehā / rāma carana upajeu nava nehā //  
  
 do.  maiṃ kr̥takr̥tya bha_iũ aba tava prasāda bisvesa /  
      upajī rāma bhagati dr̥ḷha bīte sakala kalesa // 129 //  
  
yaha subha saṃbhu umā saṃbādā / sukha saṃpādana samana biṣādā //  
bhava bhaṃjana gaṃjana saṃdehā / jana raṃjana sajjana priya ehā //  
rāma upāsaka je jaga māhīṃ / ehi sama priya tinha ke kachu nāhīṃ //  
raghupati kr̥pā̃ jathāmati gāvā / maiṃ yaha pāvana carita suhāvā //  
ehiṃ kalikāla na sādhana dūjā / joga jagya japa tapa brata pūjā //  
rāmahi sumiria gāia rāmahi / saṃtata sunia rāma guna grāmahi //  
jāsu patita pāvana baḷa bānā / gāvahiṃ kabi śruti saṃta purānā //  
tāhi bhajahi mana taji kuṭilāī / rāma bhajeṃ gati kehiṃ nahiṃ pāī //  
  
 chaṃ.  pāī na kehiṃ gati patita pāvana rāma bhaji sunu saṭha manā /  
      ganikā ajāmila byādha gīdha gajādi khala tāre ghanā //  
      ābhīra jamana kirāta khasa svapacādi ati agharūpa je /  
      kahi nāma bāraka tepi pāvana hohiṃ rāma namāmi te // 1 //  
  
      raghubaṃsa bhūṣana carita yaha nara kahahiṃ sunahiṃ je gāvahīṃ /  
      kali mala manomala dhoi binu śrama rāma dhāma sidhāvahīṃ //  
      sata paṃca caupāīṃ manohara jāni jo nara ura dharai /  
      dāruna abidyā paṃca janita bikāra śrīraghubara harai // 2 //  
  
      suṃdara sujāna kr̥pā nidhāna anātha para kara prīti jo /  
      so eka rāma akāma hita nirbānaprada sama āna ko //  
      jākī kr̥pā lavalesa te matimaṃda tulasīdāsahū̃ /  
      pāyo parama biśrāmu rāma samāna prabhu nāhīṃ kahū̃ // 3 //  
  
  
 do.  mo sama dīna na dīna hita tumha samāna raghubīra /  
      asa bicāri raghubaṃsa mani harahu biṣama bhava bhīra // 130(ka) //  
  
      kāmihi nāri piāri jimi lobhahi priya jimi dāma /  
      timi raghunātha niraṃtara priya lāgahu mohi rāma // 130(kha) //  
  
śloka\-yatpūrva prabhuṇā kr̥taṃ sukavinā śrīśambhunā durgamaṃ  
       śrīmadrāmapadābjabhaktimaniśaṃ prāptyai tu rāmāyaṇam /  
       matvā tadraghunāthamanirataṃ svāntastamaḥśāntaye  
       bhāṣābaddhamidaṃ cakāra tulasīdāsastathā mānasam // 1 //  
  
       puṇyaṃ pāpaharaṃ sadā śivakaraṃ vijñānabhaktipradaṃ  
       māyāmohamalāpahaṃ suvimalaṃ premāmbupūraṃ śubham /  
       śrīmadrāmacaritramānasamidaṃ bhaktyāvagāhanti ye  
       te saṃsārapataṅgaghorakiraṇairdahyanti no mānavāḥ // 2 //  
  
          māsapārāyaṇa, tīsavā̃ viśrāma  
          navānhapārāyaṇa, navā̃ viśrāma  
             \-\-\-\-\-\-\-\-\-  
       iti śrīmadrāmacaritamānase sakalakalikaluṣavidhvaṃsane  
          saptamaḥ sopānaḥ samāptaḥ /  
           (uttarakāṇḍa samāpta)  
             \-\-\-\-\-\-\-\-  
ārati śrīrāmāyanajī kī / kīrati kalita lalita siya pī kī //  
gāvata brahmādika muni nārada / bālamīka bigyāna bisārada /  
suka sanakādi seṣa aru sārada / barani pavanasuta kīrati nīkī // 1 //  
  
gāvata beda purāna aṣṭadasa / chao sāstra saba graṃthana ko rasa /  
muni jana dhana saṃtana ko sarabasa / sāra aṃsa saṃmata sabahī kī // 2 //  
  
gāvata saṃtata saṃbhu bhavānī / aru ghaṭasaṃbhava muni bigyānī /  
byāsa ādi kabibarja bakhānī / kāgabhusuṃḍi garuḍa ke hī kī // 3 //  
  
kalimala harani biṣaya rasa phīkī / subhaga siṃgāra mukti jubatī kī /  
dalana roga bhava mūri amī kī / tāta māta saba bidhi tulasī kī // 4 //  
  
  
  
  
  


## पाठः
