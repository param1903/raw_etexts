+++
title = "Tulasidasa: Ramacaritamanasa 1"

+++


## Intro
  
  
  
  
Tulasidasa: Ramacaritamanasa 1  
  
  
  
  
Tulasidasa [Tulsidas]: Ramacaritamanasa [Ram Carit Manas]  
Sopana 1: Balakanda  
  
Input "by a group of volunteers at Ratlam" /  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
  
set to UTF-8.)  
  
description: multibyte sequence:  
long a   ā     
long A   Ā     
long i   ī     
long I   Ī     
long u   ū     
long U   Ū     
vocalic r   ṛ    
vocalic R   Ṛ    
long vocalic r   ṝ    
vocalic l   ḷ    
long vocalic l   ḹ    
velar n   ṅ    
velar N   Ṅ    
palatal n   ñ     
palatal N   Ñ     
retroflex t   ṭ    
retroflex T   Ṭ    
retroflex d   ḍ    
retroflex D   Ḍ    
retroflex n   ṇ    
retroflex N   Ṇ    
palatal s   ś     
palatal S   Ś     
retroflex s   ṣ    
retroflex S   Ṣ    
anusvara   ṃ    
anunasika   m̐    
visarga   ḥ    
long e   ē     
long o   ō     
l underbar   ḻ    
r underbar   ṟ    
n underbar   ṉ    
k underbar   ḵ    
t underbar   ṯ    
nasalized a   ã     
nasalized long a   ā̃   
a breve   ă     
nasalized i   ĩ     
i dieresis   ï     
nasalized long i   ī̃   
nasalized u   ũ     
u dieresis   ü     
nasalized long u   ū̃   
nasalized e   ẽ    
e breve   ĕ    
nasalized o   õ     
o breve   ŏ     
intervocalic y   ẏ   
voiceless fricative   k‍h̲   
   (in Nagari: kh underdot)  
flapped r   ṛ     
  
Unless indicated otherwise, accents have been dropped in order  
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
  
  
  
  
  
  
          // śrī gaṇeśāya namaḥ  //  
         śrījānakīvallabho vijayate  
         śrī rāmacarita mānasa  
           prathama sopāna  
          (bālakāṇḍa)  
           śloka  
varṇānāmarthasaṃghānāṃ rasānāṃ chandasāmapi /  
maṅgalānāṃ ca karttārau vande vāṇīvināyakau // 1 //  
  
bhavānīśaṅkarau vande śraddhāviśvāsarūpiṇau /  
yābhyāṃ vinā na paśyanti siddhāḥsvāntaḥsthamīśvaram // 2 //  
  
vande bodhamayaṃ nityaṃ guruṃ śaṅkararūpiṇam /  
yamāśrito hi vakro 'pi candraḥ sarvatra vandyate // 3 //  
  
sītārāmaguṇagrāmapuṇyāraṇyavihāriṇau /  
vande viśuddhavijñānau kabīśvarakapīśvarau // 4 //  
  
udbhavasthitisaṃhārakāriṇīṃ kleśahāriṇīm /  
sarvaśreyaskarīṃ sītāṃ nato 'haṃ rāmavallabhām // 5 //  
  
yanmāyāvaśavartiṃ viśvamakhilaṃ brahmādidevāsurā  
yatsatvādamr̥ṣaiva bhāti sakalaṃ rajjau yathāherbhramaḥ /  
yatpādaplavamekameva hi bhavāmbhodhestitīrṣāvatāṃ  
vande 'haṃ tamaśeṣakāraṇaparaṃ rāmākhyamīśaṃ harim // 6 //  
  
nānāpurāṇanigamāgamasammataṃ yad  
rāmāyaṇe nigaditaṃ kvacidanyato 'pi /  
svāntaḥsukhāya tulasī raghunāthagāthā\-  
bhāṣānibandhamatimaṅjulamātanoti // 7 //  
  
  
 so.  jo sumirata sidhi hoi gana nāyaka karibara badana /  
      kara_u anugraha soi buddhi rāsi subha guna sadana // 1 //  
  
      mūka hoi bācāla paṃgu caḍha_i giribara gahana /  
      jāsu kr̥pā̃ so dayāla drava_u sakala kali mala dahana // 2 //  
  
      nīla saroruha syāma taruna aruna bārija nayana /  
      kara_u so mama ura dhāma sadā chīrasāgara sayana // 3 //  
  
      kuṃda iṃdu sama deha umā ramana karunā ayana /  
      jāhi dīna para neha kara_u kr̥pā mardana mayana // 4 //  
  
      baṃda_u guru pada kaṃja kr̥pā siṃdhu nararūpa hari /  
      mahāmoha tama puṃja jāsu bacana rabi kara nikara // 5 //  
  
baṃda_u guru pada paduma parāgā / suruci subāsa sarasa anurāgā //  
amiya mūrimaya cūrana cārū / samana sakala bhava ruja parivārū //  
sukr̥ti saṃbhu tana bimala bibhūtī / maṃjula maṃgala moda prasūtī //  
jana mana maṃju mukura mala haranī / kiẽ tilaka guna gana basa karanī //  
śrīgura pada nakha mani gana jotī / sumirata dibya drr̥ṣṭi hiyã hotī //  
dalana moha tama so saprakāsū / baḷe bhāga ura āva_i jāsū //  
ugharahiṃ bimala bilocana hī ke / miṭahiṃ doṣa dukha bhava rajanī ke //  
sūjhahiṃ rāma carita mani mānika / guputa pragaṭa jahã jo jehi khānika //  
  
 do.  jathā suaṃjana aṃji dr̥ga sādhaka siddha sujāna /  
      kautuka dekhata saila bana bhūtala bhūri nidhāna // 1 //  
  
guru pada raja mr̥du maṃjula aṃjana / nayana amia dr̥ga doṣa bibhaṃjana //  
tehiṃ kari bimala bibeka bilocana / barana_ũ rāma carita bhava mocana //  
baṃda_ũ prathama mahīsura caranā / moha janita saṃsaya saba haranā //  
sujana samāja sakala guna khānī / kara_ũ pranāma saprema subānī //  
sādhu carita subha carita kapāsū / nirasa bisada gunamaya phala jāsū //  
jo sahi dukha parachidra durāvā / baṃdanīya jehiṃ jaga jasa pāvā //  
muda maṃgalamaya saṃta samājū / jo jaga jaṃgama tīratharājū //  
rāma bhakti jahã surasari dhārā / sarasa_i brahma bicāra pracārā //  
bidhi niṣedhamaya kali mala haranī / karama kathā rabinaṃdani baranī //  
hari hara kathā birājati benī / sunata sakala muda maṃgala denī //  
baṭu bisvāsa acala nija dharamā / tīratharāja samāja sukaramā //  
sabahiṃ sulabha saba dina saba desā / sevata sādara samana kalesā //  
akatha alaukika tīratharāū / dei sadya phala pragaṭa prabhāū //  
  
 do.  suni samujhahiṃ jana mudita mana majjahiṃ ati anurāga /  
      lahahiṃ cāri phala achata tanu sādhu samāja prayāga // 2 //  
  
majjana phala pekhia tatakālā / kāka hohiṃ pika baka_u marālā //  
suni ācaraja karai jani koī / satasaṃgati mahimā nahiṃ goī //  
bālamīka nārada ghaṭajonī / nija nija mukhani kahī nija honī //  
jalacara thalacara nabhacara nānā / je jaḷa cetana jīva jahānā //  
mati kīrati gati bhūti bhalāī / jaba jehiṃ jatana jahā̃ jehiṃ pāī //  
so jānaba satasaṃga prabhāū / lokahũ beda na āna upāū //  
binu satasaṃga bibeka na hoī / rāma kr̥pā binu sulabha na soī //  
satasaṃgata muda maṃgala mūlā / soi phala sidhi saba sādhana phūlā //  
saṭha sudharahiṃ satasaṃgati pāī / pārasa parasa kudhāta suhāī //  
bidhi basa sujana kusaṃgata parahīṃ / phani mani sama nija guna anusarahīṃ //  
bidhi hari hara kabi kobida bānī / kahata sādhu mahimā sakucānī //  
so mo sana kahi jāta na kaiseṃ / sāka banika mani guna gana jaiseṃ //  
  
 do.  baṃda_ũ saṃta samāna cita hita anahita nahiṃ koi /  
      aṃjali gata subha sumana jimi sama sugaṃdha kara doi // 3(ka) //  
  
      saṃta sarala cita jagata hita jāni subhāu sanehu /  
      bālabinaya suni kari kr̥pā rāma carana rati dehu // 3(kha) //  
  
bahuri baṃdi khala gana satibhāẽ / je binu kāja dāhinehu bāẽ //  
para hita hāni lābha jinha kereṃ / ujareṃ haraṣa biṣāda basereṃ //  
hari hara jasa rākesa rāhu se / para akāja bhaṭa sahasabāhu se //  
je para doṣa lakhahiṃ sahasākhī / para hita ghr̥ta jinha ke mana mākhī //  
teja kr̥sānu roṣa mahiṣesā / agha avaguna dhana dhanī dhanesā //  
udaya keta sama hita sabahī ke / kuṃbhakarana sama sovata nīke //  
para akāju lagi tanu pariharahīṃ / jimi hima upala kr̥ṣī dali garahīṃ //  
baṃda_ũ khala jasa seṣa saroṣā / sahasa badana barana_i para doṣā //  
puni pranava_ũ pr̥thurāja samānā / para agha suna_i sahasa dasa kānā //  
bahuri sakra sama binava_ũ tehī / saṃtata surānīka hita jehī //  
bacana bajra jehi sadā piārā / sahasa nayana para doṣa nihārā //  
  
 do.  udāsīna ari mīta hita sunata jarahiṃ khala rīti /  
      jāni pāni juga jori jana binatī kara_i saprīti // 4 //  
  
maiṃ apanī disi kīnha nihorā / tinha nija ora na lāuba bhorā //  
bāyasa paliahiṃ ati anurāgā / hohiṃ nirāmiṣa kabahũ ki kāgā //  
baṃda_ũ saṃta asajjana caranā / dukhaprada ubhaya bīca kachu baranā //  
bichurata eka prāna hari lehīṃ / milata eka dukha dāruna dehīṃ //  
upajahiṃ eka saṃga jaga māhīṃ / jalaja joṃka jimi guna bilagāhīṃ //  
sudhā surā sama sādhū asādhū / janaka eka jaga jaladhi agādhū //  
bhala anabhala nija nija karatūtī / lahata sujasa apaloka bibhūtī //  
sudhā sudhākara surasari sādhū / garala anala kalimala sari byādhū //  
guna avaguna jānata saba koī / jo jehi bhāva nīka tehi soī //  
  
 do.  bhalo bhalāihi pai laha_i laha_i nicāihi nīcu /  
      sudhā sarāhia amaratā̃ garala sarāhia mīcu // 5 //  
  
khala agha aguna sādhū guna gāhā / ubhaya apāra udadhi avagāhā //  
tehi teṃ kachu guna doṣa bakhāne / saṃgraha tyāga na binu pahicāne //  
bhaleu poca saba bidhi upajāe / gani guna doṣa beda bilagāe //  
kahahiṃ beda itihāsa purānā / bidhi prapaṃcu guna avaguna sānā //  
dukha sukha pāpa punya dina rātī / sādhu asādhu sujāti kujātī //  
dānava deva ū̃ca aru nīcū / amia sujīvanu māhuru mīcū //  
māyā brahma jīva jagadīsā / lacchi alacchi raṃka avanīsā //  
kāsī maga surasari kramanāsā / maru mārava mahideva gavāsā //  
saraga naraka anurāga birāgā / nigamāgama guna doṣa bibhāgā //  
  
 do.  jaḷa cetana guna doṣamaya bisva kīnha karatāra /  
      saṃta haṃsa guna gahahiṃ paya parihari bāri bikāra // 6 //  
  
asa bibeka jaba dei bidhātā / taba taji doṣa gunahiṃ manu rātā //  
kāla subhāu karama bariāī / bhaleu prakr̥ti basa cuka_i bhalāī //  
so sudhāri harijana jimi lehīṃ / dali dukha doṣa bimala jasu dehīṃ //  
khala_u karahiṃ bhala pāi susaṃgū / miṭa_i na malina subhāu abhaṃgū //  
lakhi subeṣa jaga baṃcaka jeū / beṣa pratāpa pūjiahiṃ teū //  
udharahiṃ aṃta na hoi nibāhū / kālanemi jimi rāvana rāhū //  
kiehũ kubeṣa sādhu sanamānū / jimi jaga jāmavaṃta hanumānū //  
hāni kusaṃga susaṃgati lāhū / lokahũ beda bidita saba kāhū //  
gagana caḷha_i raja pavana prasaṃgā / kīcahiṃ mila_i nīca jala saṃgā //  
sādhu asādhu sadana suka sārīṃ / sumirahiṃ rāma dehiṃ gani gārī //  
dhūma kusaṃgati kārikha hoī / likhia purāna maṃju masi soī //  
soi jala anala anila saṃghātā / hoi jalada jaga jīvana dātā //  
  
 do.  graha bheṣaja jala pavana paṭa pāi kujoga sujoga /  
      hohi kubastu subastu jaga lakhahiṃ sulacchana loga // 7(ka) //  
  
      sama prakāsa tama pākha duhũ nāma bheda bidhi kīnha /  
      sasi soṣaka poṣaka samujhi jaga jasa apajasa dīnha // 7(kha) //  
  
      jaḷa cetana jaga jīva jata sakala rāmamaya jāni /  
      baṃda_ũ saba ke pada kamala sadā jori juga pāni // 7(ga) //  
  
      deva danuja nara nāga khaga preta pitara gaṃdharba /  
      baṃda_ũ kiṃnara rajanicara kr̥pā karahu aba sarba // 7(gha) //  
  
ākara cāri lākha caurāsī / jāti jīva jala thala nabha bāsī //  
sīya rāmamaya saba jaga jānī / kara_ũ pranāma jori juga pānī //  
jāni kr̥pākara kiṃkara mohū / saba mili karahu chāḷi chala chohū //  
nija budhi bala bharosa mohi nāhīṃ / tāteṃ binaya kara_ũ saba pāhī //  
karana caha_ũ raghupati guna gāhā / laghu mati mori carita avagāhā //  
sūjha na eka_u aṃga upāū / mana mati raṃka manoratha rāū //  
mati ati nīca ū̃ci ruci āchī / cahia amia jaga jura_i na chāchī //  
chamihahiṃ sajjana mori ḍhiṭhāī / sunihahiṃ bālabacana mana lāī //  
jau bālaka kaha totari bātā / sunahiṃ mudita mana pitu aru mātā //  
hãsihahi kūra kuṭila kubicārī / je para dūṣana bhūṣanadhārī //  
nija kavita kehi lāga na nīkā / sarasa hou athavā ati phīkā //  
je para bhaniti sunata haraṣāhī / te bara puruṣa bahuta jaga nāhīṃ //  
jaga bahu nara sara sari sama bhāī / je nija bāḷhi baḷhahiṃ jala pāī //  
sajjana sakr̥ta siṃdhu sama koī / dekhi pūra bidhu bāḷha_i joī //  
  
 do.  bhāga choṭa abhilāṣu baḷa kara_ũ eka bisvāsa /  
      paihahiṃ sukha suni sujana saba khala karahahiṃ upahāsa // 8 //  
  
khala parihāsa hoi hita morā / kāka kahahiṃ kalakaṃṭha kaṭhorā //  
haṃsahi baka dādura cātakahī / hãsahiṃ malina khala bimala batakahī //  
kabita rasika na rāma pada nehū / tinha kahã sukhada hāsa rasa ehū //  
bhāṣā bhaniti bhori mati morī / hãsibe joga hãseṃ nahiṃ khorī //  
prabhu pada prīti na sāmujhi nīkī / tinhahi kathā suni lāgahi phīkī //  
hari hara pada rati mati na kutarakī / tinha kahũ madhura kathā raghuvara kī //  
rāma bhagati bhūṣita jiyã jānī / sunihahiṃ sujana sarāhi subānī //  
kabi na hoũ nahiṃ bacana prabīnū / sakala kalā saba bidyā hīnū //  
ākhara aratha alaṃkr̥ti nānā / chaṃda prabaṃdha aneka bidhānā //  
bhāva bheda rasa bheda apārā / kabita doṣa guna bibidha prakārā //  
kabita bibeka eka nahiṃ moreṃ / satya kaha_ũ likhi kāgada kore //  
  
 do.  bhaniti mori saba guna rahita bisva bidita guna eka /  
      so bicāri sunihahiṃ sumati jinha keṃ bimala biveka // 9 //  
  
ehi mahã raghupati nāma udārā / ati pāvana purāna śruti sārā //  
maṃgala bhavana amaṃgala hārī / umā sahita jehi japata purārī //  
bhaniti bicitra sukabi kr̥ta joū / rāma nāma binu soha na soū //  
bidhubadanī saba bhā̃ti sãvārī / sona na basana binā bara nārī //  
saba guna rahita kukabi kr̥ta bānī / rāma nāma jasa aṃkita jānī //  
sādara kahahiṃ sunahiṃ budha tāhī / madhukara sarisa saṃta gunagrāhī //  
jadapi kabita rasa eka_u nāhī / rāma pratāpa prakaṭa ehi māhīṃ //  
soi bharosa moreṃ mana āvā / kehiṃ na susaṃga baḍappanu pāvā //  
dhūma_u taja_i sahaja karuāī / agaru prasaṃga sugaṃdha basāī //  
bhaniti bhadesa bastu bhali baranī / rāma kathā jaga maṃgala karanī //  
  
 chaṃ.  maṃgala karani kali mala harani tulasī kathā raghunātha kī //  
      gati kūra kabitā sarita kī jyoṃ sarita pāvana pātha kī //  
      prabhu sujasa saṃgati bhaniti bhali hoihi sujana mana bhāvanī //  
      bhava aṃga bhūti masāna kī sumirata suhāvani pāvanī //  
  
 do.  priya lāgihi ati sabahi mama bhaniti rāma jasa saṃga /  
      dāru bicāru ki kara_i kou baṃdia malaya prasaṃga // 10(ka) //  
  
      syāma surabhi paya bisada ati gunada karahiṃ saba pāna /  
      girā grāmya siya rāma jasa gāvahiṃ sunahiṃ sujāna // 10(kha) //  
  
mani mānika mukutā chabi jaisī / ahi giri gaja sira soha na taisī //  
nr̥pa kirīṭa tarunī tanu pāī / lahahiṃ sakala sobhā adhikāī //  
taisehiṃ sukabi kabita budha kahahīṃ / upajahiṃ anata anata chabi lahahīṃ //  
bhagati hetu bidhi bhavana bihāī / sumirata sārada āvati dhāī //  
rāma carita sara binu anhavāẽ / so śrama jāi na koṭi upāẽ //  
kabi kobida asa hr̥dayã bicārī / gāvahiṃ hari jasa kali mala hārī //  
kīnheṃ prākr̥ta jana guna gānā / sira dhuni girā lagata pachitānā //  
hr̥daya siṃdhu mati sīpa samānā / svāti sāradā kahahiṃ sujānā //  
jauṃ baraṣa_i bara bāri bicārū / hohiṃ kabita mukutāmani cārū //  
  
 do.  juguti bedhi puni pohiahiṃ rāmacarita bara tāga /  
      pahirahiṃ sajjana bimala ura sobhā ati anurāga // 11 //  
  
je janame kalikāla karālā / karataba bāyasa beṣa marālā //  
calata kupaṃtha beda maga chā̃ḷe / kapaṭa kalevara kali mala bhā̃ḷeṃ //  
baṃcaka bhagata kahāi rāma ke / kiṃkara kaṃcana koha kāma ke //  
tinha mahã prathama rekha jaga morī / dhīṃga dharamadhvaja dhaṃdhaka dhorī //  
jauṃ apane avaguna saba kahaū̃ / bāḷha_i kathā pāra nahiṃ lahaū̃ //  
tāte maiṃ ati alapa bakhāne / thore mahũ jānihahiṃ sayāne //  
samujhi bibidhi bidhi binatī morī / kou na kathā suni deihi khorī //  
etehu para karihahiṃ je asaṃkā / mohi te adhika te jaḷa mati raṃkā //  
kabi na hoũ nahiṃ catura kahāva_ũ / mati anurūpa rāma guna gāva_ũ //  
kahã raghupati ke carita apārā / kahã mati mori nirata saṃsārā //  
jehiṃ māruta giri meru uḷāhīṃ / kahahu tūla kehi lekhe māhīṃ //  
samujhata amita rāma prabhutāī / karata kathā mana ati kadarāī //  
  
 do.  sārada sesa mahesa bidhi āgama nigama purāna /  
      neti neti kahi jāsu guna karahiṃ niraṃtara gāna // 12 //  
  
saba jānata prabhu prabhutā soī / tadapi kaheṃ binu rahā na koī //  
tahā̃ beda asa kārana rākhā / bhajana prabhāu bhā̃ti bahu bhāṣā //  
eka anīha arūpa anāmā / aja saccidānaṃda para dhāmā //  
byāpaka bisvarūpa bhagavānā / tehiṃ dhari deha carita kr̥ta nānā //  
so kevala bhagatana hita lāgī / parama kr̥pāla pranata anurāgī //  
jehi jana para mamatā ati chohū / jehiṃ karunā kari kīnha na kohū //  
gaī bahora garība nevājū / sarala sabala sāhiba raghurājū //  
budha baranahiṃ hari jasa asa jānī / karahi punīta suphala nija bānī //  
tehiṃ bala maiṃ raghupati guna gāthā / kahiha_ũ nāi rāma pada māthā //  
muninha prathama hari kīrati gāī / tehiṃ maga calata sugama mohi bhāī //  
  
  
 do.  ati apāra je sarita bara jauṃ nr̥pa setu karāhiṃ /  
      caḍhi pipīlika_u parama laghu binu śrama pārahi jāhiṃ // 13 //  
  
ehi prakāra bala manahi dekhāī / kariha_ũ raghupati kathā suhāī //  
byāsa ādi kabi puṃgava nānā / jinha sādara hari sujasa bakhānā //  
carana kamala baṃda_ũ tinha kere / puravahũ sakala manoratha mere //  
kali ke kabinha kara_ũ paranāmā / jinha barane raghupati guna grāmā //  
je prākr̥ta kabi parama sayāne / bhāṣā̃ jinha hari carita bakhāne //  
bhae je ahahiṃ je hoihahiṃ āgeṃ / pranava_ũ sabahiṃ kapaṭa saba tyāgeṃ //  
hohu prasanna dehu baradānū / sādhu samāja bhaniti sanamānū //  
jo prabaṃdha budha nahiṃ ādarahīṃ / so śrama bādi bāla kabi karahīṃ //  
kīrati bhaniti bhūti bhali soī / surasari sama saba kahã hita hoī //  
rāma sukīrati bhaniti bhadesā / asamaṃjasa asa mohi ãdesā //  
tumharī kr̥pā sulabha sou more / siani suhāvani ṭāṭa paṭore //  
  
 do.  sarala kabita kīrati bimala soi ādarahiṃ sujāna /  
      sahaja bayara bisarāi ripu jo suni karahiṃ bakhāna // 14(ka) //  
  
      so na hoi binu bimala mati mohi mati bala ati thora /  
      karahu kr̥pā hari jasa kaha_ũ puni puni kara_ũ nihora // 14(kha) //  
  
      kabi kobida raghubara carita mānasa maṃju marāla /  
      bāla binaya suni suruci lakhi mopara hohu kr̥pāla // 14(ga) //  
  
  
 so.  baṃda_ũ muni pada kaṃju rāmāyana jehiṃ niramaya_u /  
      sakhara sukomala maṃju doṣa rahita dūṣana sahita // 14(gha) //  
  
      baṃda_ũ cāriu beda bhava bāridhi bohita sarisa /  
      jinhahi na sapanehũ kheda baranata raghubara bisada jasu // 14(ṅa) //  
  
      baṃda_ũ bidhi pada renu bhava sāgara jehi kīnha jahã /  
      saṃta sudhā sasi dhenu pragaṭe khala biṣa bārunī // 14(ca) //  
  
  
 do.  bibudha bipra budha graha carana baṃdi kaha_ũ kara jori /  
      hoi prasanna puravahu sakala maṃju manoratha mori // 14(cha) //  
  
puni baṃda_ũ sārada surasaritā / jugala punīta manohara caritā //  
majjana pāna pāpa hara ekā / kahata sunata eka hara abibekā //  
gura pitu mātu mahesa bhavānī / pranava_ũ dīnabaṃdhu dina dānī //  
sevaka svāmi sakhā siya pī ke / hita nirupadhi saba bidhi tulasīke //  
kali biloki jaga hita hara girijā / sābara maṃtra jāla jinha sirijā //  
anamila ākhara aratha na jāpū / pragaṭa prabhāu mahesa pratāpū //  
so umesa mohi para anukūlā / karihiṃ kathā muda maṃgala mūlā //  
sumiri sivā siva pāi pasāū / barana_ũ rāmacarita cita cāū //  
bhaniti mori siva kr̥pā̃ bibhātī / sasi samāja mili manahũ surātī //  
je ehi kathahi saneha sametā / kahihahiṃ sunihahiṃ samujhi sacetā //  
hoihahiṃ rāma carana anurāgī / kali mala rahita sumaṃgala bhāgī //  
  
 do.  sapanehũ sācehũ mohi para jauṃ hara gauri pasāu /  
      tau phura hou jo kaheũ saba bhāṣā bhaniti prabhāu // 15 //  
  
baṃda_ũ avadha purī ati pāvani / sarajū sari kali kaluṣa nasāvani //  
pranava_ũ pura nara nāri bahorī / mamatā jinha para prabhuhi na thorī //  
siya niṃdaka agha ogha nasāe / loka bisoka banāi basāe //  
baṃda_ũ kausalyā disi prācī / kīrati jāsu sakala jaga mācī //  
pragaṭeu jahã raghupati sasi cārū / bisva sukhada khala kamala tusārū //  
dasaratha rāu sahita saba rānī / sukr̥ta sumaṃgala mūrati mānī //  
kara_ũ pranāma karama mana bānī / karahu kr̥pā suta sevaka jānī //  
jinhahi biraci baḷa bhaya_u bidhātā / mahimā avadhi rāma pitu mātā //  
  
 so.  baṃda_ũ avadha bhuāla satya prema jehi rāma pada /  
      bichurata dīnadayāla priya tanu tr̥na iva parihareu // 16 //  
  
pranava_ũ parijana sahita bidehū / jāhi rāma pada gūḷha sanehū //  
joga bhoga mahã rākheu goī / rāma bilokata pragaṭeu soī //  
pranava_ũ prathama bharata ke caranā / jāsu nema brata jāi na baranā //  
rāma carana paṃkaja mana jāsū / lubudha madhupa iva taja_i na pāsū //  
baṃda_ũ lachimana pada jalajātā / sītala subhaga bhagata sukha dātā //  
raghupati kīrati bimala patākā / daṃḍa samāna bhaya_u jasa jākā //  
seṣa sahastrasīsa jaga kārana / jo avatareu bhūmi bhaya ṭārana //  
sadā so sānukūla raha mo para / kr̥pāsiṃdhu saumitri gunākara //  
ripusūdana pada kamala namāmī / sūra susīla bharata anugāmī //  
mahāvīra binava_ũ hanumānā / rāma jāsu jasa āpa bakhānā //  
  
 so.  pranava_ũ pavanakumāra khala bana pāvaka gyānadhana /  
      jāsu hr̥daya āgāra basahiṃ rāma sara cāpa dhara // 17 //  
  
kapipati rīcha nisācara rājā / aṃgadādi je kīsa samājā //  
baṃda_ũ saba ke carana suhāe / adhama sarīra rāma jinha pāe //  
raghupati carana upāsaka jete / khaga mr̥ga sura nara asura samete //  
baṃda_ũ pada saroja saba kere / je binu kāma rāma ke cere //  
suka sanakādi bhagata muni nārada / je munibara bigyāna bisārada //  
pranava_ũ sabahiṃ dharani dhari sīsā / karahu kr̥pā jana jāni munīsā //  
janakasutā jaga janani jānakī / atisaya priya karunā nidhāna kī //  
tāke juga pada kamala manāva_ũ / jāsu kr̥pā̃ niramala mati pāva_ũ //  
puni mana bacana karma raghunāyaka / carana kamala baṃda_ũ saba lāyaka //  
rājivanayana dhareṃ dhanu sāyaka / bhagata bipati bhaṃjana sukha dāyaka //  
  
 do.  girā aratha jala bīci sama kahiata bhinna na bhinna /  
      bada_ũ sītā rāma pada jinhahi parama priya khinna // 18 //  
  
baṃda_ũ nāma rāma raghuvara ko / hetu kr̥sānu bhānu himakara ko //  
bidhi hari haramaya beda prāna so / aguna anūpama guna nidhāna so //  
mahāmaṃtra joi japata mahesū / kāsīṃ mukuti hetu upadesū //  
mahimā jāsu jāna ganarāu / prathama pūjiata nāma prabhāū //  
jāna ādikabi nāma pratāpū / bhaya_u suddha kari ulaṭā jāpū //  
sahasa nāma sama suni siva bānī / japi jeī piya saṃga bhavānī //  
haraṣe hetu heri hara hī ko / kiya bhūṣana tiya bhūṣana tī ko //  
nāma prabhāu jāna siva nīko / kālakūṭa phalu dīnha amī ko //  
  
 do.  baraṣā ritu raghupati bhagati tulasī sāli sudāsa //  
      rāma nāma bara barana juga sāvana bhādava māsa // 19 //  
  
ākhara madhura manohara doū / barana bilocana jana jiya joū //  
sumirata sulabha sukhada saba kāhū / loka lāhu paraloka nibāhū //  
kahata sunata sumirata suṭhi nīke / rāma lakhana sama priya tulasī ke //  
baranata barana prīti bilagātī / brahma jīva sama sahaja sãghātī //  
nara nārāyana sarisa subhrātā / jaga pālaka biseṣi jana trātā //  
bhagati sutiya kala karana bibhūṣana / jaga hita hetu bimala bidhu pūṣana  /  
svāda toṣa sama sugati sudhā ke / kamaṭha seṣa sama dhara basudhā ke //  
jana mana maṃju kaṃja madhukara se / jīha jasomati hari haladhara se //  
  
 do.  eku chatru eku mukuṭamani saba baranani para jou /  
      tulasī raghubara nāma ke barana birājata dou // 20 //  
  
samujhata sarisa nāma aru nāmī / prīti parasapara prabhu anugāmī //  
nāma rūpa dui īsa upādhī / akatha anādi susāmujhi sādhī //  
ko baḷa choṭa kahata aparādhū / suni guna bheda samujhihahiṃ sādhū //  
dekhiahiṃ rūpa nāma ādhīnā / rūpa gyāna nahiṃ nāma bihīnā //  
rūpa biseṣa nāma binu jāneṃ / karatala gata na parahiṃ pahicāneṃ //  
sumiria nāma rūpa binu dekheṃ / āvata hr̥dayã saneha biseṣeṃ //  
nāma rūpa gati akatha kahānī / samujhata sukhada na parati bakhānī //  
aguna saguna bica nāma susākhī / ubhaya prabodhaka catura dubhāṣī //  
  
 do.  rāma nāma manidīpa dharu jīha deharī dvāra /  
      tulasī bhītara bāherahũ jauṃ cāhasi ujiāra // 21 //  
  
nāma jīhã japi jāgahiṃ jogī / birati biraṃci prapaṃca biyogī //  
brahmasukhahi anubhavahiṃ anūpā / akatha anāmaya nāma na rūpā //  
jānā cahahiṃ gūḷha gati jeū / nāma jīhã japi jānahiṃ teū //  
sādhaka nāma japahiṃ laya lāẽ / hohiṃ siddha animādika pāẽ //  
japahiṃ nāmu jana ārata bhārī / miṭahiṃ kusaṃkaṭa hohiṃ sukhārī //  
rāma bhagata jaga cāri prakārā / sukr̥tī cāriu anagha udārā //  
cahū catura kahũ nāma adhārā / gyānī prabhuhi biseṣi piārā //  
cahũ juga cahũ śruti nā prabhāū / kali biseṣi nahiṃ āna upāū //  
  
 do.  sakala kāmanā hīna je rāma bhagati rasa līna /  
      nāma suprema piyūṣa hada tinhahũ kie mana mīna // 22 //  
  
aguna saguna dui brahma sarūpā / akatha agādha anādi anūpā //  
moreṃ mata baḷa nāmu duhū teṃ / kie jehiṃ juga nija basa nija būteṃ //  
proḷhi sujana jani jānahiṃ jana kī / kaha_ũ pratīti prīti ruci mana kī //  
eku dārugata dekhia ekū / pāvaka sama juga brahma bibekū //  
ubhaya agama juga sugama nāma teṃ / kaheũ nāmu baḷa brahma rāma teṃ //  
byāpaku eku brahma abināsī / sata cetana dhana ānãda rāsī //  
asa prabhu hr̥dayã achata abikārī / sakala jīva jaga dīna dukhārī //  
nāma nirūpana nāma jatana teṃ / sou pragaṭata jimi mola ratana teṃ //  
  
 do.  niraguna teṃ ehi bhā̃ti baḷa nāma prabhāu apāra /  
      kaha_ũ nāmu baḷa rāma teṃ nija bicāra anusāra // 23 //  
  
rāma bhagata hita nara tanu dhārī / sahi saṃkaṭa kie sādhu sukhārī //  
nāmu saprema japata anayāsā / bhagata hohiṃ muda maṃgala bāsā //  
rāma eka tāpasa tiya tārī / nāma koṭi khala kumati sudhārī //  
riṣi hita rāma suketusutā kī / sahita sena suta kīnha bibākī //  
sahita doṣa dukha dāsa durāsā / dala_i nāmu jimi rabi nisi nāsā //  
bhaṃjeu rāma āpu bhava cāpū / bhava bhaya bhaṃjana nāma pratāpū //  
daṃḍaka banu prabhu kīnha suhāvana / jana mana amita nāma kie pāvana //  /  
nisicara nikara dale raghunaṃdana / nāmu sakala kali kaluṣa nikaṃdana //  
  
 do.  sabarī gīdha susevakani sugati dīnhi raghunātha /  
      nāma udhāre amita khala beda bidita guna gātha // 24 //  
  
rāma sukaṃṭha bibhīṣana doū / rākhe sarana jāna sabu koū //  
nāma garība aneka nevāje / loka beda bara birida birāje //  
rāma bhālu kapi kaṭaku baṭorā / setu hetu śramu kīnha na thorā //  
nāmu leta bhavasiṃdhu sukhāhīṃ / karahu bicāru sujana mana māhīṃ //  
rāma sakula rana rāvanu mārā / sīya sahita nija pura pagu dhārā //  
rājā rāmu avadha rajadhānī / gāvata guna sura muni bara bānī //  
sevaka sumirata nāmu saprītī / binu śrama prabala moha dalu jītī //  
phirata sanehã magana sukha apaneṃ / nāma prasāda soca nahiṃ sapaneṃ //  
  
 do.  brahma rāma teṃ nāmu baḷa bara dāyaka bara dāni /  
      rāmacarita sata koṭi mahã liya mahesa jiyã jāni // 25 //  
  
          māsapārāyaṇa, pahalā viśrāma  
nāma prasāda saṃbhu abināsī / sāju amaṃgala maṃgala rāsī //  
suka sanakādi siddha muni jogī / nāma prasāda brahmasukha bhogī //  
nārada jāneu nāma pratāpū / jaga priya hari hari hara priya āpū //  
nāmu japata prabhu kīnha prasādū / bhagata siromani bhe prahalādū //  
dhruvã sagalāni japeu hari nāū̃ / pāya_u acala anūpama ṭhāū̃ //  
sumiri pavanasuta pāvana nāmū / apane basa kari rākhe rāmū //  
apatu ajāmilu gaju ganikāū / bhae mukuta hari nāma prabhāū //  
kahauṃ kahā̃ lagi nāma baḷāī / rāmu na sakahiṃ nāma guna gāī //  
  
 do.  nāmu rāma ko kalapataru kali kalyāna nivāsu /  
      jo sumirata bhayo bhā̃ga teṃ tulasī tulasīdāsu // 26 //  
  
cahũ juga tīni kāla tihũ lokā / bhae nāma japi jīva bisokā //  
beda purāna saṃta mata ehū / sakala sukr̥ta phala rāma sanehū //  
dhyānu prathama juga makhabidhi dūjeṃ / dvāpara paritoṣata prabhu pūjeṃ //  
kali kevala mala mūla malīnā / pāpa payonidhi jana jana mīnā //  
nāma kāmataru kāla karālā / sumirata samana sakala jaga jālā //  
rāma nāma kali abhimata dātā / hita paraloka loka pitu mātā //  
nahiṃ kali karama na bhagati bibekū / rāma nāma avalaṃbana ekū //  
kālanemi kali kapaṭa nidhānū / nāma sumati samaratha hanumānū //  
  
 do.  rāma nāma narakesarī kanakakasipu kalikāla /  
      jāpaka jana prahalāda jimi pālihi dali surasāla // 27 //  
  
bhāyã kubhāyã anakha ālasahū̃ / nāma japata maṃgala disi dasahū̃ //  
sumiri so nāma rāma guna gāthā / kara_ũ nāi raghunāthahi māthā //  
mori sudhārihi so saba bhā̃tī / jāsu kr̥pā nahiṃ kr̥pā̃ aghātī //  
rāma susvāmi kusevaku moso / nija disi daikhi dayānidhi poso //  
lokahũ beda susāhiba rītīṃ / binaya sunata pahicānata prītī //  
ganī garība grāmanara nāgara / paṃḍita mūḷha malīna ujāgara //  
sukabi kukabi nija mati anuhārī / nr̥pahi sarāhata saba nara nārī //  
sādhu sujāna susīla nr̥pālā / īsa aṃsa bhava parama kr̥pālā //  
suni sanamānahiṃ sabahi subānī / bhaniti bhagati nati gati pahicānī //  
yaha prākr̥ta mahipāla subhāū / jāna siromani kosalarāū //  
rījhata rāma saneha nisoteṃ / ko jaga maṃda malinamati moteṃ //  
  
 do.  saṭha sevaka kī prīti ruci rakhihahiṃ rāma kr̥pālu /  
      upala kie jalajāna jehiṃ saciva sumati kapi bhālu // 28(ka) //  
  
      hauhu kahāvata sabu kahata rāma sahata upahāsa /  
      sāhiba sītānātha so sevaka tulasīdāsa // 28(kha) //  
  
ati baḷi mori ḍhiṭhāī khorī / suni agha narakahũ nāka sakorī //  
samujhi sahama mohi apaḍara apaneṃ / so sudhi rāma kīnhi nahiṃ sapaneṃ //  
suni avaloki sucita cakha cāhī / bhagati mori mati svāmi sarāhī //  
kahata nasāi hoi hiyã nīkī / rījhata rāma jāni jana jī kī //  
rahati na prabhu cita cūka kie kī / karata surati saya bāra hie kī //  
jehiṃ agha badheu byādha jimi bālī / phiri sukaṃṭha soi kīnha kucālī //  
soi karatūti bibhīṣana kerī / sapanehũ so na rāma hiyã herī //  
te bharatahi bheṃṭata sanamāne / rājasabhā̃ raghubīra bakhāne //  
  
 do.  prabhu taru tara kapi ḍāra para te kie āpu samāna //  
      tulasī kahū̃ na rāma se sāhiba sīlanidhāna // 29(ka) //  
  
      rāma nikāīṃ rāvarī hai sabahī ko nīka /  
      joṃ yaha sā̃cī hai sadā tau nīko tulasīka // 29(kha) //  
  
      ehi bidhi nija guna doṣa kahi sabahi bahuri siru nāi /  
      barana_ũ raghubara bisada jasu suni kali kaluṣa nasāi // 29(ga) //  
  
jāgabalika jo kathā suhāī / bharadvāja munibarahi sunāī //  
kahiha_ũ soi saṃbāda bakhānī / sunahũ sakala sajjana sukhu mānī //  
saṃbhu kīnha yaha carita suhāvā / bahuri kr̥pā kari umahi sunāvā //  
soi siva kāgabhusuṃḍihi dīnhā / rāma bhagata adhikārī cīnhā //  
tehi sana jāgabalika puni pāvā / tinha puni bharadvāja prati gāvā //  
te śrotā bakatā samasīlā / savãdarasī jānahiṃ harilīlā //  
jānahiṃ tīni kāla nija gyānā / karatala gata āmalaka samānā //  
aura_u je haribhagata sujānā / kahahiṃ sunahiṃ samujhahiṃ bidhi nānā //  
  
 do.  mai puni nija gura sana sunī kathā so sūkarakheta /  
      samujhī nahi tasi bālapana taba ati raheũ aceta // 30(ka) //  
  
      śrotā bakatā gyānanidhi kathā rāma kai gūḷha /  
      kimi samujhauṃ mai jīva jaḷa kali mala grasita bimūḷha // 30(kha)  
  
tadapi kahī gura bārahiṃ bārā / samujhi parī kachu mati anusārā //  
bhāṣābaddha karabi maiṃ soī / moreṃ mana prabodha jehiṃ hoī //  
jasa kachu budhi bibeka bala mereṃ / tasa kahiha_ũ hiyã hari ke prereṃ //  
nija saṃdeha moha bhrama haranī / kara_ũ kathā bhava saritā taranī //  
budha biśrāma sakala jana raṃjani / rāmakathā kali kaluṣa bibhaṃjani //  
rāmakathā kali paṃnaga bharanī / puni bibeka pāvaka kahũ aranī //  
rāmakathā kali kāmada gāī / sujana sajīvani mūri suhāī //  
soi basudhātala sudhā taraṃgini / bhaya bhaṃjani bhrama bheka bhuaṃgini //  
asura sena sama naraka nikaṃdini / sādhu bibudha kula hita girinaṃdini //  
saṃta samāja payodhi ramā sī / bisva bhāra bhara acala chamā sī //  
jama gana muhã masi jaga jamunā sī / jīvana mukuti hetu janu kāsī //  
rāmahi priya pāvani tulasī sī / tulasidāsa hita hiyã hulasī sī //  
sivapraya mekala saila sutā sī / sakala siddhi sukha saṃpati rāsī //  
sadaguna suragana aṃba aditi sī / raghubara bhagati prema paramiti sī //  
  
 do.   rāma kathā maṃdākinī citrakūṭa cita cāru /  
      tulasī subhaga saneha bana siya raghubīra bihāru // 31 //  
  
rāma carita ciṃtāmani cārū / saṃta sumati tiya subhaga siṃgārū //  
jaga maṃgala guna grāma rāma ke / dāni mukuti dhana dharama dhāma ke //  
sadagura gyāna birāga joga ke / bibudha baida bhava bhīma roga ke //  
janani janaka siya rāma prema ke / bīja sakala brata dharama nema ke //  
samana pāpa saṃtāpa soka ke / priya pālaka paraloka loka ke //  
saciva subhaṭa bhūpati bicāra ke / kuṃbhaja lobha udadhi apāra ke //  
kāma koha kalimala karigana ke / kehari sāvaka jana mana bana ke //  
atithi pūjya priyatama purāri ke / kāmada ghana dārida davāri ke //  
maṃtra mahāmani biṣaya byāla ke / meṭata kaṭhina kuaṃka bhāla ke //  
harana moha tama dinakara kara se / sevaka sāli pāla jaladhara se //  
abhimata dāni devataru bara se / sevata sulabha sukhada hari hara se //  
sukabi sarada nabha mana uḍagana se / rāmabhagata jana jīvana dhana se //  
sakala sukr̥ta phala bhūri bhoga se / jaga hita nirupadhi sādhu loga se //  
sevaka mana mānasa marāla se / pāvaka gaṃga taṃraga māla se //  
  
 do.  kupatha kutaraka kucāli kali kapaṭa daṃbha pāṣaṃḍa /  
      dahana rāma guna grāma jimi iṃdhana anala pracaṃḍa // 32(ka) //  
  
      rāmacarita rākesa kara sarisa sukhada saba kāhu /  
      sajjana kumuda cakora cita hita biseṣi baḷa lāhu // 32(kha) //  
  
kīnhi prasna jehi bhā̃ti bhavānī / jehi bidhi saṃkara kahā bakhānī //  
so saba hetu kahaba maiṃ gāī / kathāprabaṃdha bicitra banāī //  
jehi yaha kathā sunī nahiṃ hoī / jani ācaraju karaiṃ suni soī //  
kathā alaukika sunahiṃ je gyānī / nahiṃ ācaraju karahiṃ asa jānī //  
rāmakathā kai miti jaga nāhīṃ / asi pratīti tinha ke mana māhīṃ //  
nānā bhā̃ti rāma avatārā / rāmāyana sata koṭi apārā //  
kalapabheda haricarita suhāe / bhā̃ti aneka munīsanha gāe //  
karia na saṃsaya asa ura ānī / sunia kathā sārada rati mānī //  
  
 do.  rāma anaṃta anaṃta guna amita kathā bistāra /  
      suni ācaraju na mānihahiṃ jinha keṃ bimala bicāra // 33 //  
  
ehi bidhi saba saṃsaya kari dūrī / sira dhari gura pada paṃkaja dhūrī //  
puni sabahī binava_ũ kara jorī / karata kathā jehiṃ lāga na khorī //  
sādara sivahi nāi aba māthā / barana_ũ bisada rāma guna gāthā //  
saṃbata soraha sai ekatīsā / kara_ũ kathā hari pada dhari sīsā //  
naumī bhauma bāra madhu māsā / avadhapurīṃ yaha carita prakāsā //  
jehi dina rāma janama śruti gāvahiṃ / tīratha sakala tahā̃ cali āvahiṃ //  
asura nāga khaga nara muni devā / āi karahiṃ raghunāyaka sevā //  
janma mahotsava racahiṃ sujānā / karahiṃ rāma kala kīrati gānā //  
  
 do.  majjahi sajjana br̥ṃda bahu pāvana sarajū nīra /  
      japahiṃ rāma dhari dhyāna ura suṃdara syāma sarīra // 34 //  
  
darasa parasa majjana aru pānā / hara_i pāpa kaha beda purānā //  
nadī punīta amita mahimā ati / kahi na saka_i sārada bimalamati //  
rāma dhāmadā purī suhāvani / loka samasta bidita ati pāvani //  
cāri khāni jaga jīva apārā / avadha taje tanu nahi saṃsārā //  
saba bidhi purī manohara jānī / sakala siddhiprada maṃgala khānī //  
bimala kathā kara kīnha araṃbhā / sunata nasāhiṃ kāma mada daṃbhā //  
rāmacaritamānasa ehi nāmā / sunata śravana pāia biśrāmā //  
mana kari viṣaya anala bana jaraī / hoi sukhī jau ehiṃ sara paraī //  
rāmacaritamānasa muni bhāvana / biraceu saṃbhu suhāvana pāvana //  
tribidha doṣa dukha dārida dāvana / kali kucāli kuli kaluṣa nasāvana //  
raci mahesa nija mānasa rākhā / pāi susama_u sivā sana bhāṣā //  
tāteṃ rāmacaritamānasa bara / dhareu nāma hiyã heri haraṣi hara //  
kaha_ũ kathā soi sukhada suhāī / sādara sunahu sujana mana lāī //  
  
 do.  jasa mānasa jehi bidhi bhaya_u jaga pracāra jehi hetu /  
      aba soi kaha_ũ prasaṃga saba sumiri umā br̥ṣaketu // 35 //  
  
saṃbhu prasāda sumati hiyã hulasī / rāmacaritamānasa kabi tulasī //  
kara_i manohara mati anuhārī / sujana sucita suni lehu sudhārī //  
sumati bhūmi thala hr̥daya agādhū / beda purāna udadhi ghana sādhū //  
baraṣahiṃ rāma sujasa bara bārī / madhura manohara maṃgalakārī //  
līlā saguna jo kahahiṃ bakhānī / soi svacchatā kara_i mala hānī //  
prema bhagati jo barani na jāī / soi madhuratā susītalatāī //  
so jala sukr̥ta sāli hita hoī / rāma bhagata jana jīvana soī //  
medhā mahi gata so jala pāvana / sakili śravana maga caleu suhāvana //  
bhareu sumānasa suthala thirānā / sukhada sīta ruci cāru cirānā //  
  
 do.  suṭhi suṃdara saṃbāda bara birace buddhi bicāri /  
      tei ehi pāvana subhaga sara ghāṭa manohara cāri // 36 //  
  
sapta prabandha subhaga sopānā / gyāna nayana nirakhata mana mānā //  
raghupati mahimā aguna abādhā / baranaba soi bara bāri agādhā //  
rāma sīya jasa salila sudhāsama / upamā bīci bilāsa manorama //  
pura_ini saghana cāru caupāī / juguti maṃju mani sīpa suhāī //  
chaṃda soraṭhā suṃdara dohā / soi bahuraṃga kamala kula sohā //  
aratha anūpa sumāva subhāsā / soi parāga makaraṃda subāsā //  
sukr̥ta puṃja maṃjula ali mālā / gyāna birāga bicāra marālā //  
dhuni avareba kabita guna jātī / mīna manohara te bahubhā̃tī //  
aratha dharama kāmādika cārī / kahaba gyāna bigyāna bicārī //  
nava rasa japa tapa joga birāgā / te saba jalacara cāru taḷāgā //  
sukr̥tī sādhu nāma guna gānā / te bicitra jala bihaga samānā //  
saṃtasabhā cahũ disi avãrāī / śraddhā ritu basaṃta sama gāī //  
bhagati nirupana bibidha bidhānā / chamā dayā dama latā bitānā //  
sama jama niyama phūla phala gyānā / hari pata rati rasa beda bakhānā //  
aura_u kathā aneka prasaṃgā / tei suka pika bahubarana bihaṃgā //  
  
 do.  pulaka bāṭikā bāga bana sukha subihaṃga bihāru /  
      mālī sumana saneha jala sīṃcata locana cāru // 37 //  
  
je gāvahiṃ yaha carita sãbhāre / tei ehi tāla catura rakhavāre //  
sadā sunahiṃ sādara nara nārī / tei surabara mānasa adhikārī //  
ati khala je biṣaī baga kāgā / ehiṃ sara nikaṭa na jāhiṃ abhāgā //  
saṃbuka bheka sevāra samānā / ihā̃ na biṣaya kathā rasa nānā //  
tehi kārana āvata hiyã hāre / kāmī kāka balāka bicāre //  
āvata ehiṃ sara ati kaṭhināī / rāma kr̥pā binu āi na jāī //  
kaṭhina kusaṃga kupaṃtha karālā / tinha ke bacana bāgha hari byālā //  
gr̥ha kāraja nānā jaṃjālā / te ati durgama saila bisālā //  
bana bahu biṣama moha mada mānā / nadīṃ kutarka bhayaṃkara nānā //  
  
 do.  je śraddhā saṃbala rahita nahi saṃtanha kara sātha /  
      tinha kahũ mānasa agama ati jinhahi na priya raghunātha // 38 //  
  
jauṃ kari kaṣṭa jāi puni koī / jātahiṃ nīṃda juḷāī hoī //  
jaḷatā jāḷa biṣama ura lāgā / gaehũ na majjana pāva abhāgā //  
kari na jāi sara majjana pānā / phiri āva_i sameta abhimānā //  
jauṃ bahori kou pūchana āvā / sara niṃdā kari tāhi bujhāvā //  
sakala bighna byāpahi nahiṃ tehī / rāma sukr̥pā̃ bilokahiṃ jehī //  
soi sādara sara majjanu karaī / mahā ghora trayatāpa na jaraī //  
te nara yaha sara tajahiṃ na kāū / jinha ke rāma carana bhala bhāū //  
jo nahāi caha ehiṃ sara bhāī / so satasaṃga kara_u mana lāī //  
asa mānasa mānasa cakha cāhī / bha_i kabi buddhi bimala avagāhī //  
bhaya_u hr̥dayã ānaṃda uchāhū / umageu prema pramoda prabāhū //  
calī subhaga kabitā saritā so / rāma bimala jasa jala bharitā so //  
sarajū nāma sumaṃgala mūlā / loka beda mata maṃjula kūlā //  
nadī punīta sumānasa naṃdini / kalimala tr̥na taru mūla nikaṃdini //  
  
 do.  śrotā tribidha samāja pura grāma nagara duhũ kūla /  
      saṃtasabhā anupama avadha sakala sumaṃgala mūla // 39 //  
  
rāmabhagati surasaritahi jāī / milī sukīrati saraju suhāī //  
sānuja rāma samara jasu pāvana / mileu mahānadu sona suhāvana //  
juga bica bhagati devadhuni dhārā / sohati sahita subirati bicārā //  
tribidha tāpa trāsaka timuhānī / rāma sarupa siṃdhu samuhānī //  
mānasa mūla milī surasarihī / sunata sujana mana pāvana karihī //  
bica bica kathā bicitra bibhāgā / janu sari tīra tīra bana bāgā //  
umā mahesa bibāha barātī / te jalacara aganita bahubhā̃tī //  
raghubara janama anaṃda badhāī / bhavãra taraṃga manoharatāī //  
  
 do.  bālacarita cahu baṃdhu ke banaja bipula bahuraṃga /  
      nr̥pa rānī parijana sukr̥ta madhukara bāribihaṃga // 40 //  
  
sīya svayaṃbara kathā suhāī / sarita suhāvani so chabi chāī //  
nadī nāva paṭu prasna anekā / kevaṭa kusala utara sabibekā //  
suni anukathana paraspara hoī / pathika samāja soha sari soī //  
ghora dhāra bhr̥gunātha risānī / ghāṭa subaddha rāma bara bānī //  
sānuja rāma bibāha uchāhū / so subha umaga sukhada saba kāhū //  
kahata sunata haraṣahiṃ pulakāhīṃ / te sukr̥tī mana mudita nahāhīṃ //  
rāma tilaka hita maṃgala sājā / paraba joga janu jure samājā //  
kāī kumati kekaī kerī / parī jāsu phala bipati ghanerī //  
  
 do.  samana amita utapāta saba bharatacarita japajāga /  
      kali agha khala avaguna kathana te jalamala baga kāga // 41 //  
  
kīrati sarita chahū̃ ritu rūrī / samaya suhāvani pāvani bhūrī //  
hima himasailasutā siva byāhū / sisira sukhada prabhu janama uchāhū //  
baranaba rāma bibāha samājū / so muda maṃgalamaya riturājū //  
grīṣama dusaha rāma banagavanū / paṃthakathā khara ātapa pavanū //  
baraṣā ghora nisācara rārī / surakula sāli sumaṃgalakārī //  
rāma rāja sukha binaya baḷāī / bisada sukhada soi sarada suhāī //  
satī siromani siya gunagāthā / soi guna amala anūpama pāthā //  
bharata subhāu susītalatāī / sadā ekarasa barani na jāī //  
  
 do.   avalokani bolani milani prīti parasapara hāsa /  
      bhāyapa bhali cahu baṃdhu kī jala mādhurī subāsa // 42 //  
  
ārati binaya dīnatā morī / laghutā lalita subāri na thorī //  
adabhuta salila sunata gunakārī / āsa piāsa manomala hārī //  
rāma supremahi poṣata pānī / harata sakala kali kaluṣa galānau //  
bhava śrama soṣaka toṣaka toṣā / samana durita dukha dārida doṣā //  
kāma koha mada moha nasāvana / bimala bibeka birāga baḷhāvana //  
sādara majjana pāna kie teṃ / miṭahiṃ pāpa paritāpa hie teṃ //  
jinha ehi bāri na mānasa dhoe / te kāyara kalikāla bigoe //  
tr̥ṣita nirakhi rabi kara bhava bārī / phirihahi mr̥ga jimi jīva dukhārī //  
  
 do.  mati anuhāri subāri guna gani mana anhavāi /  
      sumiri bhavānī saṃkarahi kaha kabi kathā suhāi // 43(ka) //  
  
      aba raghupati pada paṃkaruha hiyã dhari pāi prasāda  /  
      kaha_ũ jugala munibarja kara milana subhaga saṃbāda // 43(kha) //  
  
bharadvāja muni basahiṃ prayāgā / tinhahi rāma pada ati anurāgā //  
tāpasa sama dama dayā nidhānā / paramāratha patha parama sujānā //  
māgha makaragata rabi jaba hoī / tīrathapatihiṃ āva saba koī //  
deva danuja kiṃnara nara śrenī / sādara majjahiṃ sakala tribenīṃ //  
pūjahi mādhava pada jalajātā / parasi akhaya baṭu haraṣahiṃ gātā //  
bharadvāja āśrama ati pāvana / parama ramya munibara mana bhāvana //  
tahā̃ hoi muni riṣaya samājā / jāhiṃ je majjana tīratharājā //  
majjahiṃ prāta sameta uchāhā / kahahiṃ parasapara hari guna gāhā //  
  
 do.  brahma nirūpama dharama bidhi baranahiṃ tattva bibhāga /  
  
      kahahiṃ bhagati bhagavaṃta kai saṃjuta gyāna birāga // 44 //  
  
ehi prakāra bhari māgha nahāhīṃ / puni saba nija nija āśrama jāhīṃ //  
prati saṃbata ati hoi anaṃdā / makara majji gavanahiṃ munibr̥ṃdā //  
eka bāra bhari makara nahāe / saba munīsa āśramanha sidhāe //  
jagabālika muni parama bibekī / bharavdāja rākhe pada ṭekī //  
sādara carana saroja pakhāre / ati punīta āsana baiṭhāre //  
kari pūjā muni sujasa bakhānī / bole ati punīta mr̥du bānī //  
nātha eka saṃsa_u baḷa moreṃ / karagata bedatatva sabu toreṃ //  
kahata so mohi lāgata bhaya lājā / jau na kaha_ũ baḷa hoi akājā //  
  
 do.  saṃta kahahi asi nīti prabhu śruti purāna muni gāva /  
      hoi na bimala bibeka ura gura sana kiẽ durāva // 45 //  
  
asa bicāri pragaṭa_ũ nija mohū / harahu nātha kari jana para chohū //  
rāsa nāma kara amita prabhāvā / saṃta purāna upaniṣada gāvā //  
saṃtata japata saṃbhu abināsī / siva bhagavāna gyāna guna rāsī //  
ākara cāri jīva jaga ahahīṃ / kāsīṃ marata parama pada lahahīṃ //  
sopi rāma mahimā munirāyā / siva upadesu karata kari dāyā //  
rāmu kavana prabhu pūcha_ũ tohī / kahia bujhāi kr̥pānidhi mohī //  
eka rāma avadhesa kumārā / tinha kara carita bidita saṃsārā //  
nāri birahã dukhu laheu apārā / bhayahu roṣu rana rāvanu mārā //  
  
 do.  prabhu soi rāma ki apara kou jāhi japata tripurāri /  
      satyadhāma sarbagya tumha kahahu bibeku bicāri // 46 //  
  
jaise miṭai mora bhrama bhārī / kahahu so kathā nātha bistārī //  
jāgabalika bole musukāī / tumhahi bidita raghupati prabhutāī //  
rāmamagata tumha mana krama bānī / caturāī tumhārī maiṃ jānī //  
cāhahu sunai rāma guna gūḷhā / kīnhihu prasna manahũ ati mūḷhā //  
tāta sunahu sādara manu lāī / kaha_ũ rāma kai kathā suhāī //  
mahāmohu mahiṣesu bisālā / rāmakathā kālikā karālā //  
rāmakathā sasi kirana samānā / saṃta cakora karahiṃ jehi pānā //  
aisei saṃsaya kīnha bhavānī / mahādeva taba kahā bakhānī //  
  
 do.  kaha_ũ so mati anuhāri aba umā saṃbhu saṃbāda /  
      bhaya_u samaya jehi hetu jehi sunu muni miṭihi biṣāda // 47 //  
  
eka bāra tretā juga māhīṃ / saṃbhu gae kuṃbhaja riṣi pāhīṃ //  
saṃga satī jagajanani bhavānī / pūje riṣi akhilesvara jānī //  
rāmakathā munībarja bakhānī / sunī mahesa parama sukhu mānī //  
riṣi pūchī haribhagati suhāī / kahī saṃbhu adhikārī pāī //  
kahata sunata raghupati guna gāthā / kachu dina tahā̃ rahe girināthā //  
muni sana bidā māgi tripurārī / cale bhavana sãga dacchakumārī //  
tehi avasara bhaṃjana mahibhārā / hari raghubaṃsa līnha avatārā //  
pitā bacana taji rāju udāsī / daṃḍaka bana bicarata abināsī //  
  
 do.  hdayã bicārata jāta hara kehi bidhi darasanu hoi /  
      gupta rupa avatareu prabhu gaẽ jāna sabu koi // 48(ka) //  
  
  
 so.  saṃkara ura ati chobhu satī na jānahiṃ maramu soi //  
       tulasī darasana lobhu mana ḍaru locana lālacī // 48(kha) //  
  
rāvana marana manuja kara jācā / prabhu bidhi bacanu kīnha caha sācā //  
jauṃ nahiṃ jāũ raha_i pachitāvā / karata bicāru na banata banāvā //  
ehi bidhi bhae socabasa īsā / tehi samaya jāi dasasīsā //  
līnha nīca mārīcahi saṃgā / bhaya_u turata soi kapaṭa kuraṃgā //  
kari chalu mūḷha harī baidehī / prabhu prabhāu tasa bidita na tehī //  
mr̥ga badhi bandhu sahita hari āe / āśramu dekhi nayana jala chāe //  
biraha bikala nara iva raghurāī / khojata bipina phirata dou bhāī //  
kabahū̃ joga biyoga na jākeṃ / dekhā pragaṭa biraha dukha tākeṃ //  
  
 do.  ati vicitra raghupati carita jānahiṃ parama sujāna /  
      je matimaṃda bimoha basa hr̥dayã dharahiṃ kachu āna // 49 //  
  
saṃbhu samaya tehi rāmahi dekhā / upajā hiyã ati harapu biseṣā //  
bhari locana chabisiṃdhu nihārī / kusamaya jānina kīnhi cinhārī //  
jaya saccidānaṃda jaga pāvana / asa kahi caleu manoja nasāvana //  
cale jāta siva satī sametā / puni puni pulakata kr̥pāniketā //  
satīṃ so dasā saṃbhu kai dekhī / ura upajā saṃdehu biseṣī //  
saṃkaru jagatabaṃdya jagadīsā / sura nara muni saba nāvata sīsā //  
tinha nr̥pasutahi naha paranāmā / kahi saccidānaṃda paradhamā //  
bhae magana chabi tāsu bilokī / ajahũ prīti ura rahati na rokī //  
  
 do.  brahma jo vyāpaka biraja aja akala anīha abheda /  
  
      so ki deha dhari hoi nara jāhi na jānata veda // 50 //  
  
biṣnu jo sura hita naratanu dhārī / sou sarbagya jathā tripurārī //  
khoja_i so ki agya iva nārī / gyānadhāma śrīpati asurārī //  
saṃbhugirā puni mr̥ṣā na hoī / siva sarbagya jāna sabu koī //  
asa saṃsaya mana bhaya_u apārā / hoī na hr̥dayã prabodha pracārā //  
jadyapi pragaṭa na kaheu bhavānī / hara aṃtarajāmī saba jānī //  
sunahi satī tava nāri subhāū / saṃsaya asa na dharia ura kāū //  
jāsu kathā kubhaṃja riṣi gāī / bhagati jāsu maiṃ munihi sunāī //  
sou mama iṣṭadeva raghubīrā / sevata jāhi sadā muni dhīrā //  
  
 chaṃ.  muni dhīra jogī siddha saṃtata bimala mana jehi dhyāvahīṃ /  
      kahi neti nigama purāna āgama jāsu kīrati gāvahīṃ //  
      soi rāmu byāpaka brahma bhuvana nikāya pati māyā dhanī /  
      avatareu apane bhagata hita nijataṃtra nita raghukulamani //  
  
 so.  lāga na ura upadesu jadapi kaheu sivã bāra bahu /  
      bole bihasi mahesu harimāyā balu jāni jiyã // 51 //  
  
jauṃ tumhareṃ mana ati saṃdehū / tau kina jāi parīchā lehū //  
taba lagi baiṭha aha_ũ baṭachāhiṃ / jaba lagi tumha aihahu mohi pāhī //  
jaiseṃ jāi moha bhrama bhārī / karehu so jatanu bibeka bicārī //  
calīṃ satī siva āyasu pāī / karahiṃ bicāru karauṃ kā bhāī //  
ihā̃ saṃbhu asa mana anumānā / dacchasutā kahũ nahiṃ kalyānā //  
morehu kaheṃ na saṃsaya jāhīṃ / bidhī biparīta bhalāī nāhīṃ //  
hoihi soi jo rāma raci rākhā / ko kari tarka baḷhāvai sākhā //  
asa kahi lage japana harināmā / gaī satī jahã prabhu sukhadhāmā //  
  
 do.  puni puni hr̥dayã vicāru kari dhari sītā kara rupa /  
      āgeṃ hoi cali paṃtha tehi jehiṃ āvata narabhūpa // 52 //  
  
lachimana dīkha umākr̥ta beṣā cakita bhae bhrama hr̥dayã biseṣā //  
kahi na sakata kachu ati gaṃbhīrā / prabhu prabhāu jānata matidhīrā //  
satī kapaṭu jāneu surasvāmī / sabadarasī saba aṃtarajāmī //  
sumirata jāhi miṭa_i agyānā / soi sarabagya rāmu bhagavānā //  
satī kīnha caha tahãhũ durāū / dekhahu nāri subhāva prabhāū //  
nija māyā balu hr̥dayã bakhānī / bole bihasi rāmu mr̥du bānī //  
jori pāni prabhu kīnha pranāmū / pitā sameta līnha nija nāmū //  
kaheu bahori kahā̃ br̥ṣaketū / bipina akeli phirahu kehi hetū //  
  
 do.  rāma bacana mr̥du gūḷha suni upajā ati saṃkocu /  
      satī sabhīta mahesa pahiṃ calīṃ hr̥dayã baḷa socu // 53 //  
  
maiṃ saṃkara kara kahā na mānā / nija agyānu rāma para ānā //  
jāi utaru aba deha_ũ kāhā / ura upajā ati dāruna dāhā //  
jānā rāma satīṃ dukhu pāvā / nija prabhāu kachu pragaṭi janāvā //  
satīṃ dīkha kautuku maga jātā / āgeṃ rāmu sahita śrī bhrātā //  
phiri citavā pācheṃ prabhu dekhā / sahita baṃdhu siya suṃdara veṣā //  
jahã citavahiṃ tahã prabhu āsīnā / sevahiṃ siddha munīsa prabīnā //  
dekhe siva bidhi biṣnu anekā / amita prabhāu eka teṃ ekā //  
baṃdata carana karata prabhu sevā / bibidha beṣa dekhe saba devā //  
  
 do.  satī bidhātrī iṃdirā dekhīṃ amita anūpa /  
      jehiṃ jehiṃ beṣa ajādi sura tehi tehi tana anurūpa // 54 //  
  
dekhe jahã tahã raghupati jete / saktinha sahita sakala sura tete //  
jīva carācara jo saṃsārā / dekhe sakala aneka prakārā //  
pūjahiṃ prabhuhi deva bahu beṣā / rāma rūpa dūsara nahiṃ dekhā //  
avaloke raghupati bahutere / sītā sahita na beṣa ghanere //  
soi raghubara soi lachimanu sītā / dekhi satī ati bhaī sabhītā //  
hr̥daya kaṃpa tana sudhi kachu nāhīṃ / nayana mūdi baiṭhīṃ maga māhīṃ //  
bahuri bilokeu nayana ughārī / kachu na dīkha tahã dacchakumārī //  
puni puni nāi rāma pada sīsā / calīṃ tahā̃ jahã rahe girīsā //  
  
 do.  gaī samīpa mahesa taba hãsi pūchī kusalāta /  
      līnhī parīchā kavana bidhi kahahu satya saba bāta // 55 //  
  
         māsapārāyaṇa, dūsarā viśrāma  
satīṃ samujhi raghubīra prabhāū / bhaya basa siva sana kīnha durāū //  
kachu na parīchā līnhi gosāī / kīnha pranāmu tumhārihi nāī //  
jo tumha kahā so mr̥ṣā na hoī / moreṃ mana pratīti ati soī //  
taba saṃkara dekheu dhari dhyānā / satīṃ jo kīnha carita saba jānā //  
bahuri rāmamāyahi siru nāvā / preri satihi jehiṃ jhū̃ṭha kahāvā //  
hari icchā bhāvī balavānā / hr̥dayã bicārata saṃbhu sujānā //  
satīṃ kīnha sītā kara beṣā / siva ura bhaya_u biṣāda biseṣā //  
jauṃ aba kara_ũ satī sana prītī / miṭa_i bhagati pathu hoi anītī //  
  
 do.  parama punīta na jāi taji kiẽ prema baḷa pāpu /  
      pragaṭi na kahata mahesu kachu hr̥dayã adhika saṃtāpu // 56 //  
  
taba saṃkara prabhu pada siru nāvā / sumirata rāmu hr̥dayã asa āvā //  
ehiṃ tana satihi bheṭa mohi nāhīṃ / siva saṃkalpu kīnha mana māhīṃ //  
asa bicāri saṃkaru matidhīrā / cale bhavana sumirata raghubīrā //  
calata gagana bhai girā suhāī / jaya mahesa bhali bhagati dr̥ḷhāī //  
asa pana tumha binu kara_i ko ānā / rāmabhagata samaratha bhagavānā //  
suni nabhagirā satī ura socā / pūchā sivahi sameta sakocā //  
kīnha kavana pana kahahu kr̥pālā / satyadhāma prabhu dīnadayālā //  
jadapi satīṃ pūchā bahu bhā̃tī / tadapi na kaheu tripura ārātī //  
  
 do.  satīṃ hr̥daya anumāna kiya sabu jāneu sarbagya /  
      kīnha kapaṭu maiṃ saṃbhu sana nāri sahaja jaḷa agya // 57ka //  
  
hr̥dayã socu samujhata nija karanī / ciṃtā amita jāi nahi baranī //  
kr̥pāsiṃdhu siva parama agādhā / pragaṭa na kaheu mora aparādhā //  
saṃkara rukha avaloki bhavānī / prabhu mohi tajeu hr̥dayã akulānī //  
nija agha samujhi na kachu kahi jāī / tapa_i avā̃ iva ura adhikāī //  
satihi sasoca jāni br̥ṣaketū / kahīṃ kathā suṃdara sukha hetū //  
baranata paṃtha bibidha itihāsā / bisvanātha pahũce kailāsā //  
tahã puni saṃbhu samujhi pana āpana / baiṭhe baṭa tara kari kamalāsana //  
saṃkara sahaja sarupa samhārā / lāgi samādhi akhaṃḍa apārā //  
  
 do.  satī basahi kailāsa taba adhika socu mana māhiṃ /  
      maramu na koū jāna kachu juga sama divasa sirāhiṃ // 58 //  
  
nita nava socu satīṃ ura bhārā / kaba jaiha_ũ dukha sāgara pārā //  
maiṃ jo kīnha raghupati apamānā / punipati bacanu mr̥ṣā kari jānā //  
so phalu mohi bidhātā̃ dīnhā / jo kachu ucita rahā soi kīnhā //  
aba bidhi asa būjhia nahi tohī / saṃkara bimukha jiāvasi mohī //  
kahi na jāī kachu hr̥daya galānī / mana mahũ rāmāhi sumira sayānī //  
jau prabhu dīnadayālu kahāvā / āratī harana beda jasu gāvā //  
tau maiṃ binaya kara_ũ kara jorī / chūṭa_u begi deha yaha morī //  
jauṃ more siva carana sanehū / mana krama bacana satya bratu ehū //  
  
 do.   tau sabadarasī sunia prabhu kara_u so begi upāi /  
      hoi maranu jehī binahiṃ śrama dusaha bipatti bihāi // 59 //  
  
 so.  jalu paya sarisa bikāi dekhahu prīti ki rīti bhali /  
      bilaga hoi rasu jāi kapaṭa khaṭāī parata puni // 57kha //  
  
ehi bidhi dukhita prajesakumārī / akathanīya dāruna dukhu bhārī //  
bīteṃ saṃbata sahasa satāsī / tajī samādhi saṃbhu abināsī //  
rāma nāma siva sumirana lāge / jāneu satīṃ jagatapati jāge //  
jāi saṃbhu pada baṃdanu kīnhī / sanamukha saṃkara āsanu dīnhā //  
lage kahana harikathā rasālā / daccha prajesa bhae tehi kālā //  
dekhā bidhi bicāri saba lāyaka / dacchahi kīnha prajāpati nāyaka //  
baḷa adhikāra daccha jaba pāvā / ati abhimānu hr̥dayã taba āvā //  
nahiṃ kou asa janamā jaga māhīṃ / prabhutā pāi jāhi mada nāhīṃ //  
  
 do.   daccha lie muni boli saba karana lage baḷa jāga /  
      nevate sādara sakala sura je pāvata makha bhāga // 60 //  
  
  
kiṃnara nāga siddha gaṃdharbā / badhunha sameta cale sura sarbā //  
biṣnu biraṃci mahesu bihāī / cale sakala sura jāna banāī //  
satīṃ biloke byoma bimānā / jāta cale suṃdara bidhi nānā //  
sura suṃdarī karahiṃ kala gānā / sunata śravana chūṭahiṃ muni dhyānā //  
pūcheu taba sivã kaheu bakhānī / pitā jagya suni kachu haraṣānī //  
jauṃ mahesu mohi āyasu dehīṃ / kucha dina jāi rahauṃ misa ehīṃ //  
pati parityāga hr̥daya dukhu bhārī / kaha_i na nija aparādha bicārī //  
bolī satī manohara bānī / bhaya saṃkoca prema rasa sānī //  
  
 do.  pitā bhavana utsava parama jauṃ prabhu āyasu hoi /  
      tau mai jāũ kr̥pāyatana sādara dekhana soi // 61 //  
  
kahehu nīka morehũ mana bhāvā / yaha anucita nahiṃ nevata paṭhāvā //  
daccha sakala nija sutā bolāī / hamareṃ bayara tumha_u bisarāī //  
brahmasabhā̃ hama sana dukhu mānā / tehi teṃ ajahũ karahiṃ apamānā //  
jauṃ binu boleṃ jāhu bhavānī / raha_i na sīlu sanehu na kānī //  
jadapi mitra prabhu pitu gura gehā / jāia binu bolehũ na sãdehā //  
tadapi birodha māna jahã koī / tahā̃ gaẽ kalyānu na hoī //  
bhā̃ti aneka saṃbhu samujhāvā / bhāvī basa na gyānu ura āvā //  
kaha prabhu jāhu jo binahiṃ bolāẽ / nahiṃ bhali bāta hamāre bhāẽ //  
  
 do.  kahi dekhā hara jatana bahu raha_i na dacchakumāri /  
      die mukhya gana saṃga taba bidā kīnha tripurāri // 62 //  
  
pitā bhavana jaba gaī bhavānī / daccha trāsa kāhũ na sanamānī //  
sādara bhalehiṃ milī eka mātā / bhaginīṃ milīṃ bahuta musukātā //  
daccha na kachu pūchī kusalātā / satihi biloki jare saba gātā //  
satīṃ jāi dekheu taba jāgā / katahũ na dīkha saṃbhu kara bhāgā //  
taba cita caḷheu jo saṃkara kaheū / prabhu apamānu samujhi ura daheū //  
pāchila dukhu na hr̥dayã asa byāpā / jasa yaha bhaya_u mahā paritāpā //  
jadyapi jaga dāruna dukha nānā / saba teṃ kaṭhina jāti avamānā //  
samujhi so satihi bhaya_u ati krodhā / bahu bidhi jananīṃ kīnha prabodhā //  
  
 do.  siva apamānu na jāi sahi hr̥dayã na hoi prabodha /  
      sakala sabhahi haṭhi haṭaki taba bolīṃ bacana sakrodha // 63 //  
  
sunahu sabhāsada sakala muniṃdā / kahī sunī jinha saṃkara niṃdā //  
so phalu turata lahaba saba kāhū̃ / bhalī bhā̃ti pachitāba pitāhū̃ //  
saṃta saṃbhu śrīpati apabādā / sunia jahā̃ tahã asi marajādā //  
kāṭia tāsu jībha jo basāī / śravana mūdi na ta calia parāī //  
jagadātamā mahesu purārī / jagata janaka saba ke hitakārī //  
pitā maṃdamati niṃdata tehī / daccha sukra saṃbhava yaha dehī //  
tajiha_ũ turata deha tehi hetū / ura dhari caṃdramauli br̥ṣaketū //  
asa kahi joga agini tanu jārā / bhaya_u sakala makha hāhākārā //  
  
  do.  satī maranu suni saṃbhu gana lage karana makha khīsa /  
       jagya bidhaṃsa biloki bhr̥gu racchā kīnhi munīsa // 64 //  
  
samācāra saba saṃkara pāe / bīrabhadru kari kopa paṭhāe //  
jagya bidhaṃsa jāi tinha kīnhā / sakala suranha bidhivata phalu dīnhā //  
bhe jagabidita daccha gati soī / jasi kachu saṃbhu bimukha kai hoī //  
yaha itihāsa sakala jaga jānī / tāte maiṃ saṃchepa bakhānī //  
satīṃ marata hari sana baru māgā / janama janama siva pada anurāgā //  
tehi kārana himagiri gr̥ha jāī / janamīṃ pārabatī tanu pāī //  
jaba teṃ umā saila gr̥ha jāīṃ / sakala siddhi saṃpati tahã chāī //  
jahã tahã muninha suāśrama kīnhe / ucita bāsa hima bhūdhara dīnhe //  
  
 do.  sadā sumana phala sahita saba druma nava nānā jāti /  
      pragaṭīṃ suṃdara saila para mani ākara bahu bhā̃ti // 65 //  
  
saritā saba punita jalu bahahīṃ / khaga mr̥ga madhupa sukhī saba rahahīṃ //  
sahaja bayaru saba jīvanha tyāgā / giri para sakala karahiṃ anurāgā //  
soha saila girijā gr̥ha āẽ / jimi janu rāmabhagati ke pāẽ //  
nita nūtana maṃgala gr̥ha tāsū / brahmādika gāvahiṃ jasu jāsū //  
nārada samācāra saba pāe / kautukahīṃ giri geha sidhāe //  
sailarāja baḷa ādara kīnhā / pada pakhāri bara āsanu dīnhā //  
nāri sahita muni pada siru nāvā / carana salila sabu bhavanu siṃcāvā //  
nija saubhāgya bahuta giri baranā / sutā boli melī muni caranā //  
  
  do.  trikālagya sarbagya tumha gati sarbatra tumhāri //  
      kahahu sutā ke doṣa guna munibara hr̥dayã bicāri // 66 //  
  
kaha muni bihasi gūḷha mr̥du bānī / sutā tumhāri sakala guna khānī //  
suṃdara sahaja susīla sayānī / nāma umā aṃbikā bhavānī //  
saba lacchana saṃpanna kumārī / hoihi saṃtata piyahi piārī //  
sadā acala ehi kara ahivātā / ehi teṃ jasu paihahiṃ pitu mātā //  
hoihi pūjya sakala jaga māhīṃ / ehi sevata kachu durlabha nāhīṃ //  
ehi kara nāmu sumiri saṃsārā / triya caḷhahahĩ patibrata asidhārā //  
saila sulacchana sutā tumhārī / sunahu je aba avaguna dui cārī //  
aguna amāna mātu pitu hīnā / udāsīna saba saṃsaya chīnā //  
  
 do.  jogī jaṭila akāma mana nagana amaṃgala beṣa //  
      asa svāmī ehi kahã milihi parī hasta asi rekha // 67 //  
  
suni muni girā satya jiyã jānī / dukha daṃpatihi umā haraṣānī //  
nāradahũ yaha bhedu na jānā / dasā eka samujhaba bilagānā //  
sakala sakhīṃ girijā giri mainā / pulaka sarīra bhare jala nainā //  
hoi na mr̥ṣā devariṣi bhāṣā / umā so bacanu hr̥dayã dhari rākhā //  
upajeu siva pada kamala sanehū / milana kaṭhina mana bhā saṃdehū //  
jāni kuavasaru prīti durāī / sakhī uchãga baiṭhī puni jāī //  
jhūṭhi na hoi devariṣi bānī / socahi daṃpati sakhīṃ sayānī //  
ura dhari dhīra kaha_i girirāū / kahahu nātha kā karia upāū //  
  
 do.  kaha munīsa himavaṃta sunu jo bidhi likhā lilāra /  
      deva danuja nara nāga muni kou na meṭanihāra // 68 //  
  
tadapi eka maiṃ kaha_ũ upāī / hoi karai jauṃ daiu sahāī //  
jasa baru maiṃ baraneũ tumha pāhīṃ / milahi umahi tasa saṃsaya nāhīṃ //  
je je bara ke doṣa bakhāne / te saba siva pahi maiṃ anumāne //  
jauṃ bibāhu saṃkara sana hoī / doṣa_u guna sama kaha sabu koī //  
jauṃ ahi seja sayana hari karahīṃ / budha kachu tinha kara doṣu na dharahīṃ //  
bhānu kr̥sānu sarba rasa khāhīṃ / tinha kahã maṃda kahata kou nāhīṃ //  
subha aru asubha salila saba bahaī / surasari kou apunīta na kahaī //  
samaratha kahũ nahiṃ doṣu gosāī / rabi pāvaka surasari kī nāī //  
  
 do.  jauṃ asa hisiṣā karahiṃ nara jaḷi bibeka abhimāna /  
      parahiṃ kalapa bhari naraka mahũ jīva ki īsa samāna // 69 //  
  
surasari jala kr̥ta bāruni jānā / kabahũ na saṃta karahiṃ tehi pānā //  
surasari mileṃ so pāvana jaiseṃ / īsa anīsahi aṃtaru taiseṃ //  
saṃbhu sahaja samaratha bhagavānā / ehi bibāhã saba bidhi kalyānā //  
durārādhya pai ahahiṃ mahesū / āsutoṣa puni kiẽ kalesū //  
jauṃ tapu karai kumāri tumhārī / bhāviu meṭi sakahiṃ tripurārī //  
jadyapi bara aneka jaga māhīṃ / ehi kahã siva taji dūsara nāhīṃ //  
bara dāyaka pranatārati bhaṃjana / kr̥pāsiṃdhu sevaka mana raṃjana //  
icchita phala binu siva avarādhe / lahia na koṭi joga japa sādheṃ //  
  
 do.  asa kahi nārada sumiri hari girijahi dīnhi asīsa /  
      hoihi yaha kalyāna aba saṃsaya tajahu girīsa // 70 //  
  
kahi asa brahmabhavana muni gayaū / āgila carita sunahu jasa bhayaū //  
patihi ekāṃta pāi kaha mainā / nātha na maiṃ samujhe muni bainā //  
jauṃ gharu baru kulu hoi anūpā / karia bibāhu sutā anurupā //  
na ta kanyā baru raha_u kuārī / kaṃta umā mama prānapiārī //  
jauṃ na milahi baru girijahi jogū / giri jaḷa sahaja kahihi sabu logū //  
soi bicāri pati karehu bibāhū / jehiṃ na bahori hoi ura dāhū //  
asa kahi pari carana dhari sīsā / bole sahita saneha girīsā //  
baru pāvaka pragaṭai sasi māhīṃ / nārada bacanu anyathā nāhīṃ //  
  
 do.  priyā socu pariharahu sabu sumirahu śrībhagavāna /  
      pārabatihi niramaya_u jehiṃ soi karihi kalyāna // 71 //  
  
aba jau tumhahi sutā para nehū / tau asa jāi sikhāvana dehū //  
karai so tapu jehiṃ milahiṃ mahesū / āna upāyã na miṭahi kalesū //  
nārada bacana sagarbha sahetū / suṃdara saba guna nidhi br̥ṣaketū //  
asa bicāri tumha tajahu asaṃkā / sabahi bhā̃ti saṃkaru akalaṃkā //  
suni pati bacana haraṣi mana māhīṃ / gaī turata uṭhi girijā pāhīṃ //  
umahi biloki nayana bhare bārī / sahita saneha goda baiṭhārī //  
bārahiṃ bāra leti ura lāī / gadagada kaṃṭha na kachu kahi jāī //  
jagata mātu sarbagya bhavānī / mātu sukhada bolīṃ mr̥du bānī //  
  
 do.  sunahi mātu maiṃ dīkha asa sapana sunāva_ũ tohi /  
      suṃdara gaura subiprabara asa upadeseu mohi // 72 //  
  
karahi jāi tapu sailakumārī / nārada kahā so satya bicārī //  
mātu pitahi puni yaha mata bhāvā / tapu sukhaprada dukha doṣa nasāvā //  
tapabala raca_i prapaṃca bidhātā / tapabala biṣnu sakala jaga trātā //  
tapabala saṃbhu karahiṃ saṃghārā / tapabala seṣu dhara_i mahibhārā //  
tapa adhāra saba sr̥ṣṭi bhavānī / karahi jāi tapu asa jiyã jānī //  
sunata bacana bisamita mahatārī / sapana sunāya_u girihi hãkārī //  
mātu pituhi bahubidhi samujhāī / calīṃ umā tapa hita haraṣāī //  
priya parivāra pitā aru mātā / bhae bikala mukha āva na bātā //  
  
 do.  bedasirā muni āi taba sabahi kahā samujhāi //  
      pārabatī mahimā sunata rahe prabodhahi pāi // 73 //  
  
ura dhari umā prānapati caranā / jāi bipina lāgīṃ tapu karanā //  
ati sukumāra na tanu tapa jogū / pati pada sumiri tajeu sabu bhogū //  
nita nava carana upaja anurāgā / bisarī deha tapahiṃ manu lāgā //  
saṃbata sahasa mūla phala khāe / sāgu khāi sata baraṣa gavā̃e //  
kachu dina bhojanu bāri batāsā / kie kaṭhina kachu dina upabāsā //  
bela pātī mahi para_i sukhāī / tīni sahasa saṃbata soī khāī //  
puni parihare sukhāneu paranā / umahi nāma taba bhaya_u aparanā //  
dekhi umahi tapa khīna sarīrā / brahmagirā bhai gagana gabhīrā //  
  
 do.  bhaya_u manoratha suphala tava sunu girijākumāri /  
      pariharu dusaha kalesa saba aba milihahiṃ tripurāri // 74 //  
  
asa tapu kāhũ na kīnha bhavānī / bha_u aneka dhīra muni gyānī //  
aba ura dharahu brahma bara bānī / satya sadā saṃtata suci jānī //  
āvai pitā bolāvana jabahīṃ / haṭha parihari ghara jāehu tabahīṃ //  
milahiṃ tumhahi jaba sapta riṣīsā / jānehu taba pramāna bāgīsā //  
sunata girā bidhi gagana bakhānī / pulaka gāta girijā haraṣānī //  
umā carita suṃdara maiṃ gāvā / sunahu saṃbhu kara carita suhāvā //  
jaba teṃ satī jāi tanu tyāgā / taba seṃ siva mana bhaya_u birāgā //  
japahiṃ sadā raghunāyaka nāmā / jahã tahã sunahiṃ rāma guna grāmā //  
  
  do.  cidānanda sukhadhāma siva bigata moha mada kāma /  
      bicarahiṃ mahi dhari hr̥dayã hari sakala loka abhirāma // 75 //  
  
katahũ muninha upadesahiṃ gyānā / katahũ rāma guna karahiṃ bakhānā //  
jadapi akāma tadapi bhagavānā / bhagata biraha dukha dukhita sujānā //  
ehi bidhi gaya_u kālu bahu bītī / nita nai hoi rāma pada prītī //  
naimu premu saṃkara kara dekhā / abicala hr̥dayã bhagati kai rekhā //  
pragaṭai rāmu kr̥tagya kr̥pālā / rūpa sīla nidhi teja bisālā //  
bahu prakāra saṃkarahi sarāhā / tumha binu asa bratu ko nirabāhā //  
bahubidhi rāma sivahi samujhāvā / pārabatī kara janmu sunāvā //  
ati punīta girijā kai karanī / bistara sahita kr̥pānidhi baranī //  
  
 do.  aba binatī mama sunehu siva jauṃ mo para nija nehu /  
      jāi bibāhahu sailajahi yaha mohi māgeṃ dehu // 76 //  
  
  
kaha siva jadapi ucita asa nāhīṃ / nātha bacana puni meṭi na jāhīṃ //  
sira dhari āyasu karia tumhārā / parama dharamu yaha nātha hamārā //  
mātu pitā gura prabhu kai bānī / binahiṃ bicāra karia subha jānī //  
tumha saba bhā̃ti parama hitakārī / agyā sira para nātha tumhārī //  
prabhu toṣeu suni saṃkara bacanā / bhakti bibeka dharma juta racanā //  
kaha prabhu hara tumhāra pana raheū / aba ura rākhehu jo hama kaheū //  
aṃtaradhāna bhae asa bhāṣī / saṃkara soi mūrati ura rākhī //  
tabahiṃ saptariṣi siva pahiṃ āe / bole prabhu ati bacana suhāe //  
  
 do.  pārabatī pahiṃ jāi tumha prema paricchā lehu /  
      girihi preri paṭhaehu bhavana dūri karehu saṃdehu // 77 //  
  
riṣinha gauri dekhī tahã kaisī / mūratimaṃta tapasyā jaisī //  
bole muni sunu sailakumārī / karahu kavana kārana tapu bhārī //  
kehi avarādhahu kā tumha cahahū / hama sana satya maramu kina kahahū //  
kahata bacata manu ati sakucāī / hãsihahu suni hamāri jaḷatāī //  
manu haṭha parā na suna_i sikhāvā / cahata bāri para bhīti uṭhāvā //  
nārada kahā satya soi jānā / binu paṃkhanha hama cahahiṃ uḷānā //  
dekhahu muni abibeku hamārā / cāhia sadā sivahi bharatārā //  
  
 do.  sunata bacana bihase riṣaya girisaṃbhava taba deha /  
      nārada kara upadesu suni kahahu baseu kisu geha // 78 //  
  
dacchasutanha upadesenhi jāī / tinha phiri bhavanu na dekhā āī //  
citraketu kara gharu una ghālā / kanakakasipu kara puni asa hālā //  
nārada sikha je sunahiṃ nara nārī / avasi hohiṃ taji bhavanu bhikhārī //  
mana kapaṭī tana sajjana cīnhā / āpu sarisa sabahī caha kīnhā //  
tehi keṃ bacana māni bisvāsā / tumha cāhahu pati sahaja udāsā //  
nirguna nilaja kubeṣa kapālī / akula ageha digaṃbara byālī //  
kahahu kavana sukhu asa baru pāẽ / bhala bhūlihu ṭhaga ke baurāẽ //  
paṃca kaheṃ sivã satī bibāhī / puni avaḍeri marāenhi tāhī //  
  
 do.  aba sukha sovata socu nahi bhīkha māgi bhava khāhiṃ /  
      sahaja ekākinha ke bhavana kabahũ ki nāri khaṭāhiṃ // 79 //  
  
ajahū̃ mānahu kahā hamārā / hama tumha kahũ baru nīka bicārā //  
ati suṃdara suci sukhada susīlā / gāvahiṃ beda jāsu jasa līlā //  
dūṣana rahita sakala guna rāsī / śrīpati pura baikuṃṭha nivāsī //  
asa baru tumhahi milāuba ānī / sunata bihasi kaha bacana bhavānī //  
satya kahehu giribhava tanu ehā / haṭha na chūṭa chūṭai baru dehā //  
kanaka_u puni paṣāna teṃ hoī / jārehũ sahaju na parihara soī //  
nārada bacana na maiṃ pariharaū̃ / basa_u bhavanu ujara_u nahiṃ ḍaraū̃ //  
gura keṃ bacana pratīti na jehī / sapanehũ sugama na sukha sidhi tehī //  
  
 do.  mahādeva avaguna bhavana biṣnu sakala guna dhāma /  
      jehi kara manu rama jāhi sana tehi tehī sana kāma // 80 //  
  
jauṃ tumha milatehu prathama munīsā / sunatiũ sikha tumhāri dhari sīsā //  
aba maiṃ janmu saṃbhu hita hārā / ko guna dūṣana karai bicārā //  
jauṃ tumhare haṭha hr̥dayã biseṣī / rahi na jāi binu kiẽ bareṣī //  
tau kautukianha ālasu nāhīṃ / bara kanyā aneka jaga māhīṃ //  
janma koṭi lagi ragara hamārī / bara_ũ saṃbhu na ta raha_ũ kuārī //  
taja_ũ na nārada kara upadesū / āpu kahahi sata bāra mahesū //  
maiṃ pā para_ũ kaha_i jagadaṃbā / tumha gr̥ha gavanahu bhaya_u bilaṃbā //  
dekhi premu bole muni gyānī / jaya jaya jagadaṃbike bhavānī //  
  
 do.  tumha māyā bhagavāna siva sakala jagata pitu mātu /  
      nāi carana sira muni cale puni puni haraṣata gātu // 81 //  
  
jāi muninha himavaṃtu paṭhāe / kari binatī girajahiṃ gr̥ha lyāe //  
bahuri saptariṣi siva pahiṃ jāī / kathā umā kai sakala sunāī //  
bhae magana siva sunata sanehā / haraṣi saptariṣi gavane gehā //  
manu thira kari taba saṃbhu sujānā / lage karana raghunāyaka dhyānā //  
tāraku asura bhaya_u tehi kālā / bhuja pratāpa bala teja bisālā //  
teṃhi saba loka lokapati jīte / bhae deva sukha saṃpati rīte //  
ajara amara so jīti na jāī / hāre sura kari bibidha larāī //  
taba biraṃci sana jāi pukāre / dekhe bidhi saba deva dukhāre //  
  
 do.  saba sana kahā bujhāi bidhi danuja nidhana taba hoi /  
      saṃbhu sukra saṃbhūta suta ehi jīta_i rana soi // 82 //  
  
mora kahā suni karahu upāī / hoihi īsvara karihi sahāī //  
satīṃ jo tajī daccha makha dehā / janamī jāi himācala gehā //  
tehiṃ tapu kīnha saṃbhu pati lāgī / siva samādhi baiṭhe sabu tyāgī //  
jadapi aha_i asamaṃjasa bhārī / tadapi bāta eka sunahu hamārī //  
paṭhavahu kāmu jāi siva pāhīṃ / karai chobhu saṃkara mana māhīṃ //  
taba hama jāi sivahi sira nāī / karavāuba bibāhu bariāī //  
ehi bidhi bhalehi devahita hoī / mara ati nīka kaha_i sabu koī //  
astuti suranha kīnhi ati hetū / pragaṭeu biṣamabāna jhaṣaketū //  
  
 do.  suranha kahīṃ nija bipati saba suni mana kīnha bicāra /  
      saṃbhu birodha na kusala mohi bihasi kaheu asa māra // 83 //  
  
tadapi karaba maiṃ kāju tumhārā / śruti kaha parama dharama upakārā //  
para hita lāgi taja_i jo dehī / saṃtata saṃta prasaṃsahiṃ tehī //  
asa kahi caleu sabahi siru nāī / sumana dhanuṣa kara sahita sahāī //  
calata māra asa hr̥dayã bicārā / siva birodha dhruva maranu hamārā //  
taba āpana prabhāu bistārā / nija basa kīnha sakala saṃsārā //  
kopeu jabahi bāricaraketū / chana mahũ miṭe sakala śruti setū //  
brahmacarja brata saṃjama nānā / dhīraja dharama gyāna bigyānā //  
sadācāra japa joga birāgā / sabhaya bibeka kaṭaku saba bhāgā //  
  
 chaṃ.  bhāgeu bibeka sahāya sahita so subhaṭa saṃjuga mahi mure /  
      sadagraṃtha parbata kaṃdaranhi mahũ jāi tehi avasara dure //  
      honihāra kā karatāra ko rakhavāra jaga kharabharu parā /  
      dui mātha kehi ratinātha jehi kahũ kopi kara dhanu saru dharā //  
  
 do.  je sajīva jaga acara cara nāri puruṣa asa nāma /  
      te nija nija marajāda taji bhae sakala basa kāma // 84 //  
  
saba ke hr̥dayã madana abhilāṣā / latā nihāri navahiṃ taru sākhā //  
nadīṃ umagi aṃbudhi kahũ dhāī / saṃgama karahiṃ talāva talāī //  
jahã asi dasā jaḷanha kai baranī / ko kahi saka_i sacetana karanī //  
pasu pacchī nabha jala thalacārī / bhae kāmabasa samaya bisārī //  
madana aṃdha byākula saba lokā / nisi dinu nahiṃ avalokahiṃ kokā //  
deva danuja nara kiṃnara byālā / preta pisāca bhūta betālā //  
inha kai dasā na kaheũ bakhānī / sadā kāma ke cere jānī //  
siddha birakta mahāmuni jogī / tepi kāmabasa bhae biyogī //  
  
 chaṃ.  bhae kāmabasa jogīsa tāpasa pāvãranhi kī ko kahai /  
      dekhahiṃ carācara nārimaya je brahmamaya dekhata rahe //  
      abalā bilokahiṃ puruṣamaya jagu puruṣa saba abalāmayaṃ /  
      dui daṃḍa bhari brahmāṃḍa bhītara kāmakr̥ta kautuka ayaṃ //  
  
 so.  dharī na kāhū̃ dhira sabake mana manasija hare /  
       je rākhe raghubīra te ubare tehi kāla mahũ // 85 //  
  
  
ubhaya gharī asa kautuka bhayaū / jau lagi kāmu saṃbhu pahiṃ gayaū //  
sivahi biloki sasaṃkeu mārū / bhaya_u jathāthiti sabu saṃsārū //  
bhae turata saba jīva sukhāre / jimi mada utari gaẽ matavāre //  
rudrahi dekhi madana bhaya mānā / durādharaṣa durgama bhagavānā //  
phirata lāja kachu kari nahiṃ jāī / maranu ṭhāni mana racesi upāī //  
pragaṭesi turata rucira riturājā / kusumita nava taru rāji birājā //  
bana upabana bāpikā taḷāgā / parama subhaga saba disā bibhāgā //  
jahã tahã janu umagata anurāgā / dekhi muehũ mana manasija jāgā //  
  
 chaṃ.  jāga_i manobhava muehũ mana bana subhagatā na parai kahī /  
      sītala sugaṃdha sumaṃda māruta madana anala sakhā sahī //  
      bikase saranhi bahu kaṃja guṃjata puṃja maṃjula madhukarā /  
      kalahaṃsa pika suka sarasa rava kari gāna nācahiṃ apacharā //  
  
  do.  sakala kalā kari koṭi bidhi hāreu sena sameta /  
       calī na acala samādhi siva kopeu hr̥dayaniketa // 86 //  
  
dekhi rasāla biṭapa bara sākhā / tehi para caḷheu madanu mana mākhā //  
sumana cāpa nija sara saṃdhāne / ati risa tāki śravana lagi tāne //  
chāḷe biṣama bisikha ura lāge / chuṭi samādhi saṃbhu taba jāge //  
bhaya_u īsa mana chobhu biseṣī / nayana ughāri sakala disi dekhī //  
saurabha pallava madanu bilokā / bhaya_u kopu kaṃpeu trailokā //  
taba sivã tīsara nayana ughārā / citavata kāmu bhaya_u jari chārā //  
hāhākāra bhaya_u jaga bhārī / ḍarape sura bhae asura sukhārī //  
samujhi kāmasukhu socahiṃ bhogī / bhae akaṃṭaka sādhaka jogī //  
  
 chaṃ.  jogi akaṃṭaka bhae pati gati sunata rati muruchita bhaī /  
      rodati badati bahu bhā̃ti karunā karati saṃkara pahiṃ gaī /  
      ati prema kari binatī bibidha bidhi jori kara sanmukha rahī /  
      prabhu āsutoṣa kr̥pāla siva abalā nirakhi bole sahī //  
  
  do.  aba teṃ rati tava nātha kara hoihi nāmu anaṃgu /  
       binu bapu byāpihi sabahi puni sunu nija milana prasaṃgu // 87 //  
  
jaba jadubaṃsa kr̥ṣna avatārā / hoihi harana mahā mahibhārā //  
kr̥ṣna tanaya hoihi pati torā / bacanu anyathā hoi na morā //  
rati gavanī suni saṃkara bānī / kathā apara aba kaha_ũ bakhānī //  
devanha samācāra saba pāe / brahmādika baikuṃṭha sidhāe //  
saba sura biṣnu biraṃci sametā / gae jahā̃ siva kr̥pāniketā //  
pr̥thaka pr̥thaka tinha kīnhi prasaṃsā / bhae prasanna caṃdra avataṃsā //  
bole kr̥pāsiṃdhu br̥ṣaketū / kahahu amara āe kehi hetū //  
kaha bidhi tumha prabhu aṃtarajāmī / tadapi bhagati basa binava_ũ svāmī //  
  
 do.  sakala suranha ke hr̥dayã asa saṃkara parama uchāhu /  
      nija nayananhi dekhā cahahiṃ nātha tumhāra bibāhu // 88 //  
  
yaha utsava dekhia bhari locana / soi kachu karahu madana mada mocana /  
kāmu jāri rati kahũ baru dīnhā / kr̥pāsiṃdhu yaha ati bhala kīnhā //  
sāsati kari puni karahiṃ pasāū / nātha prabhunha kara sahaja subhāū //  
pārabatīṃ tapu kīnha apārā / karahu tāsu aba aṃgīkārā //  
suni bidhi binaya samujhi prabhu bānī / aisei hou kahā sukhu mānī //  
taba devanha duṃdubhīṃ bajāīṃ / baraṣi sumana jaya jaya sura sāī //  
avasaru jāni saptariṣi āe / turatahiṃ bidhi giribhavana paṭhāe //  
prathama gae jahã rahī bhavānī / bole madhura bacana chala sānī //  
  
 do.  kahā hamāra na sunehu taba nārada keṃ upadesa /  
      aba bhā jhūṭha tumhāra pana jāreu kāmu mahesa // 89 //  
  
          māsapārāyaṇa,tīsarā viśrāma  
suni bolīṃ musakāi bhavānī / ucita kahehu munibara bigyānī //  
tumhareṃ jāna kāmu aba jārā / aba lagi saṃbhu rahe sabikārā //  
hamareṃ jāna sadā siva jogī / aja anavadya akāma abhogī //  
jauṃ maiṃ siva seye asa jānī / prīti sameta karma mana bānī //  
tau hamāra pana sunahu munīsā / karihahiṃ satya kr̥pānidhi īsā //  
tumha jo kahā hara jāreu mārā / soi ati baḷa abibeku tumhārā //  
tāta anala kara sahaja subhāū / hima tehi nikaṭa jāi nahiṃ kāū //  
gaẽ samīpa so avasi nasāī / asi manmatha mahesa kī nāī //  
  
 do.  hiyã haraṣe muni bacana suni dekhi prīti bisvāsa //  
       cale bhavānihi nāi sira gae himācala pāsa // 90 //  
  
sabu prasaṃgu giripatihi sunāvā / madana dahana suni ati dukhu pāvā //  
bahuri kaheu rati kara baradānā / suni himavaṃta bahuta sukhu mānā //  
hr̥dayã bicāri saṃbhu prabhutāī / sādara munibara lie bolāī //  
sudinu sunakhatu sugharī socāī / begi bedabidhi lagana dharāī //  
patrī saptariṣinha soi dīnhī / gahi pada binaya himācala kīnhī //  
jāi bidhihi dīnhi so pātī / bācata prīti na hr̥dayã samātī //  
lagana bāci aja sabahi sunāī / haraṣe muni saba sura samudāī //  
sumana br̥ṣṭi nabha bājana bāje / maṃgala kalasa dasahũ disi sāje //  
  
 do.   lage sãvārana sakala sura bāhana bibidha bimāna /  
      hohi saguna maṃgala subhada karahiṃ apacharā gāna // 91 //  
  
  
sivahi saṃbhu gana karahiṃ siṃgārā / jaṭā mukuṭa ahi mauru sãvārā //  
kuṃḍala kaṃkana pahire byālā / tana bibhūti paṭa kehari chālā //  
sasi lalāṭa suṃdara sira gaṃgā / nayana tīni upabīta bhujaṃgā //  
garala kaṃṭha ura nara sira mālā / asiva beṣa sivadhāma kr̥pālā //  
kara trisūla aru ḍamaru birājā / cale basahã caḷhi bājahiṃ bājā //  
dekhi sivahi suratriya musukāhīṃ / bara lāyaka dulahini jaga nāhīṃ //  
biṣnu biraṃci ādi surabrātā / caḷhi caḷhi bāhana cale barātā //  
sura samāja saba bhā̃ti anūpā / nahiṃ barāta dūlaha anurūpā //  
  
 do.  biṣnu kahā asa bihasi taba boli sakala disirāja /  
       bilaga bilaga hoi calahu saba nija nija sahita samāja // 92 //  
  
bara anuhāri barāta na bhāī / hãsī karaihahu para pura jāī //  
biṣnu bacana suni sura musakāne / nija nija sena sahita bilagāne //  
manahīṃ mana mahesu musukāhīṃ / hari ke biṃgya bacana nahiṃ jāhīṃ //  
ati priya bacana sunata priya kere / bhr̥ṃgihi preri sakala gana ṭere //  
siva anusāsana suni saba āe / prabhu pada jalaja sīsa tinha nāe //  
nānā bāhana nānā beṣā / bihase siva samāja nija dekhā //  
kou mukhahīna bipula mukha kāhū / binu pada kara kou bahu pada bāhū //  
bipula nayana kou nayana bihīnā / riṣṭapuṣṭa kou ati tanakhīnā //  
  
 chaṃ.  tana khīna kou ati pīna pāvana kou apāvana gati dhareṃ /  
      bhūṣana karāla kapāla kara saba sadya sonita tana bhareṃ //  
      khara svāna suara sr̥kāla mukha gana beṣa aganita ko ganai /  
      bahu jinasa preta pisāca jogi jamāta baranata nahiṃ banai //  
  
 so.  nācahiṃ gāvahiṃ gīta parama taraṃgī bhūta saba /  
       dekhata ati biparīta bolahiṃ bacana bicitra bidhi // 93 //  
  
jasa dūlahu tasi banī barātā / kautuka bibidha hohiṃ maga jātā //  
ihā̃ himācala raceu bitānā / ati bicitra nahiṃ jāi bakhānā //  
saila sakala jahã lagi jaga māhīṃ / laghu bisāla nahiṃ barani sirāhīṃ //  
bana sāgara saba nadīṃ talāvā / himagiri saba kahũ nevata paṭhāvā //  
kāmarūpa suṃdara tana dhārī / sahita samāja sahita bara nārī //  
gae sakala tuhinācala gehā / gāvahiṃ maṃgala sahita sanehā //  
prathamahiṃ giri bahu gr̥ha sãvarāe / jathājogu tahã tahã saba chāe //  
pura sobhā avaloki suhāī / lāga_i laghu biraṃci nipunāī //  
  
 chaṃ.  laghu lāga bidhi kī nipunatā avaloki pura sobhā sahī /  
      bana bāga kūpa taḷāga saritā subhaga saba saka ko kahī //  
      maṃgala bipula torana patākā ketu gr̥ha gr̥ha sohahīṃ //  
      banitā puruṣa suṃdara catura chabi dekhi muni mana mohahīṃ //  
  
 do.  jagadaṃbā jahã avatarī so puru barani ki jāi /  
      riddhi siddhi saṃpatti sukha nita nūtana adhikāi // 94 //  
  
nagara nikaṭa barāta suni āī / pura kharabharu sobhā adhikāī //  
kari banāva saji bāhana nānā / cale lena sādara agavānā //  
hiyã haraṣe sura sena nihārī / harihi dekhi ati bhae sukhārī //  
siva samāja jaba dekhana lāge / biḍari cale bāhana saba bhāge //  
dhari dhīraju tahã rahe sayāne / bālaka saba lai jīva parāne //  
gaẽ bhavana pūchahiṃ pitu mātā / kahahiṃ bacana bhaya kaṃpita gātā //  
kahia kāha kahi jāi na bātā / jama kara dhāra kidhauṃ bariātā //  
baru baurāha basahã asavārā / byāla kapāla bibhūṣana chārā //  
  
 chaṃ.  tana chāra byāla kapāla bhūṣana nagana jaṭila bhayaṃkarā /  
      sãga bhūta preta pisāca jogini bikaṭa mukha rajanīcarā //  
      jo jiata rahihi barāta dekhata punya baḷa tehi kara sahī /  
      dekhihi so umā bibāhu ghara ghara bāta asi larikanha kahī //  
  
 do.  samujhi mahesa samāja saba janani janaka musukāhiṃ /  
      bāla bujhāe bibidha bidhi niḍara hohu ḍaru nāhiṃ // 95 //  
  
lai agavāna barātahi āe / die sabahi janavāsa suhāe //  
mainā̃ subha āratī sãvārī / saṃga sumaṃgala gāvahiṃ nārī //  
kaṃcana thāra soha bara pānī / parichana calī harahi haraṣānī //  
bikaṭa beṣa rudrahi jaba dekhā / abalanha ura bhaya bhaya_u biseṣā //  
bhāgi bhavana paiṭhīṃ ati trāsā / gae mahesu jahā̃ janavāsā //  
mainā hr̥dayã bhaya_u dukhu bhārī / līnhī boli girīsakumārī //  
adhika sanehã goda baiṭhārī / syāma saroja nayana bhare bārī //  
jehiṃ bidhi tumhahi rūpu asa dīnhā / tehiṃ jaḷa baru bāura kasa kīnhā //  
  
 chaṃ.   kasa kīnha baru baurāha bidhi jehiṃ tumhahi suṃdaratā daī /  
      jo phalu cahia surataruhiṃ so barabasa babūrahiṃ lāgaī //  
      tumha sahita giri teṃ girauṃ pāvaka jarauṃ jalanidhi mahũ parauṃ //  
      gharu jāu apajasu hou jaga jīvata bibāhu na hauṃ karauṃ //  
  
 do.  bhaī bikala abalā sakala dukhita dekhi girināri /  
      kari bilāpu rodati badati sutā sanehu sãbhāri // 96 //  
  
nārada kara maiṃ kāha bigārā / bhavanu mora jinha basata ujārā //  
asa upadesu umahi jinha dīnhā / baure barahi lagi tapu kīnhā //  
sācehũ unha ke moha na māyā / udāsīna dhanu dhāmu na jāyā //  
para ghara ghālaka lāja na bhīrā / bājhã ki jāna prasava kaiṃ pīrā //  
jananihi bikala biloki bhavānī / bolī juta bibeka mr̥du bānī //  
asa bicāri socahi mati mātā / so na ṭara_i jo raca_i bidhātā //  
karama likhā jau bāura nāhū / tau kata dosu lagāia kāhū //  
  
tumha sana miṭahiṃ ki bidhi ke aṃkā / mātu byartha jani lehu kalaṃkā //  
  
 chaṃ.  jani lehu mātu kalaṃku karunā pariharahu avasara nahīṃ /  
      dukhu sukhu jo likhā lilāra hamareṃ jāba jahã pāuba tahīṃ //  
      suni umā bacana binīta komala sakala abalā socahīṃ //  
      bahu bhā̃ti bidhihi lagāi dūṣana nayana bāri bimocahīṃ //  
  
 do.  tehi avasara nārada sahita aru riṣi sapta sameta /  
      samācāra suni tuhinagiri gavane turata niketa // 97 //  
  
taba nārada sabahi samujhāvā / pūruba kathāprasaṃgu sunāvā //  
mayanā satya sunahu mama bānī / jagadaṃbā tava sutā bhavānī //  
ajā anādi sakti abināsini / sadā saṃbhu aradhaṃga nivāsini //  
jaga saṃbhava pālana laya kārini / nija icchā līlā bapu dhārini //  
janamīṃ prathama daccha gr̥ha jāī / nāmu satī suṃdara tanu pāī //  
tahãhũ satī saṃkarahi bibāhīṃ / kathā prasiddha sakala jaga māhīṃ //  
eka bāra āvata siva saṃgā / dekheu raghukula kamala pataṃgā //  
bhaya_u mohu siva kahā na kīnhā / bhrama basa beṣu sīya kara līnhā //  
  
 chaṃ.  siya beṣu satī jo kīnha tehi aparādha saṃkara pariharīṃ /  
      hara birahã jāi bahori pitu keṃ jagya jogānala jarīṃ //  
      aba janami tumhare bhavana nija pati lāgi dāruna tapu kiyā /  
      asa jāni saṃsaya tajahu girijā sarbadā saṃkara priyā //  
  
 do.  suni nārada ke bacana taba saba kara miṭā biṣāda /  
      chana mahũ byāpeu sakala pura ghara ghara yaha saṃbāda // 98 //  
  
taba mayanā himavaṃtu anaṃde / puni puni pārabatī pada baṃde //  
nāri puruṣa sisu jubā sayāne / nagara loga saba ati haraṣāne //  
lage hona pura maṃgalagānā / saje sabahi hāṭaka ghaṭa nānā //  
bhā̃ti aneka bhaī jevarānā / sūpasāstra jasa kachu byavahārā //  
so jevanāra ki jāi bakhānī / basahiṃ bhavana jehiṃ mātu bhavānī //  
sādara bole sakala barātī / biṣnu biraṃci deva saba jātī //  
bibidhi pā̃ti baiṭhī jevanārā / lāge parusana nipuna suārā //  
nāribr̥ṃda sura jevãta jānī / lagīṃ dena gārīṃ mr̥du bānī //  
  
 chaṃ.  gārīṃ madhura svara dehiṃ suṃdari biṃgya bacana sunāvahīṃ /  
      bhojanu karahiṃ sura ati bilaṃbu binodu suni sacu pāvahīṃ //  
      jevãta jo baḷhyo anaṃdu so mukha koṭihū̃ na parai kahyo /  
      acavā̃i dīnhe pāna gavane bāsa jahã jāko rahyo //  
  
 do.  bahuri muninha himavaṃta kahũ lagana sunāī āi /  
      samaya biloki bibāha kara paṭhae deva bolāi // 99 //  
  
boli sakala sura sādara līnhe / sabahi jathocita āsana dīnhe //  
bedī beda bidhāna sãvārī / subhaga sumaṃgala gāvahiṃ nārī //  
siṃghāsanu ati dibya suhāvā / jāi na barani biraṃci banāvā //  
baiṭhe siva bipranha siru nāī / hr̥dayã sumiri nija prabhu raghurāī //  
bahuri munīsanha umā bolāī / kari siṃgāru sakhīṃ lai āī //  
dekhata rūpu sakala sura mohe / baranai chabi asa jaga kabi ko hai //  
jagadaṃbikā jāni bhava bhāmā / suranha manahiṃ mana kīnha pranāmā //  
suṃdaratā marajāda bhavānī / jāi na koṭihũ badana bakhānī //  
  
 chaṃ.  koṭihũ badana nahiṃ banai baranata jaga janani sobhā mahā /  
      sakucahiṃ kahata śruti seṣa sārada maṃdamati tulasī kahā //  
      chabikhāni mātu bhavāni gavanī madhya maṃḍapa siva jahā̃ //  
      avaloki sakahiṃ na sakuca pati pada kamala manu madhukaru tahā̃ //  
  
 do.  muni anusāsana ganapatihi pūjeu saṃbhu bhavāni /  
      kou suni saṃsaya karai jani sura anādi jiyã jāni // 100 //  
  
  
jasi bibāha kai bidhi śruti gāī / mahāmuninha so saba karavāī //  
gahi girīsa kusa kanyā pānī / bhavahi samarapīṃ jāni bhavānī //  
pānigrahana jaba kīnha mahesā / hiṃyã haraṣe taba sakala suresā //  
beda maṃtra munibara uccarahīṃ / jaya jaya jaya saṃkara sura karahīṃ //  
bājahiṃ bājana bibidha bidhānā / sumanabr̥ṣṭi nabha bhai bidhi nānā //  
hara girijā kara bhaya_u bibāhū / sakala bhuvana bhari rahā uchāhū //  
dāsīṃ dāsa turaga ratha nāgā / dhenu basana mani bastu bibhāgā //  
anna kanakabhājana bhari jānā / dāija dīnha na jāi bakhānā //  
  
 chaṃ.  dāija diyo bahu bhā̃ti puni kara jori himabhūdhara kahyo /  
      kā deũ pūranakāma saṃkara carana paṃkaja gahi rahyo //  
      sivã kr̥pāsāgara sasura kara saṃtoṣu saba bhā̃tihiṃ kiyo /  
      puni gahe pada pāthoja mayanā̃ prema paripūrana hiyo //  
  
 do.  nātha umā mana prāna sama gr̥hakiṃkarī karehu /  
      chamehu sakala aparādha aba hoi prasanna baru dehu // 101 //  
  
bahu bidhi saṃbhu sāsa samujhāī / gavanī bhavana carana siru nāī //  
jananīṃ umā boli taba līnhī / lai uchaṃga suṃdara sikha dīnhī //  
karehu sadā saṃkara pada pūjā / nāridharamu pati deu na dūjā //  
bacana kahata bhare locana bārī / bahuri lāi ura līnhi kumārī //  
kata bidhi sr̥jīṃ nāri jaga māhīṃ / parādhīna sapanehũ sukhu nāhīṃ //  
bhai ati prema bikala mahatārī / dhīraju kīnha kusamaya bicārī //  
puni puni milati parati gahi caranā / parama prema kachu jāi na baranā //  
saba nārinha mili bheṭi bhavānī / jāi janani ura puni lapaṭānī //  
  
 chaṃ.  jananihi bahuri mili calī ucita asīsa saba kāhū̃ daīṃ /  
      phiri phiri bilokati mātu tana taba sakhīṃ lai siva pahiṃ gaī //  
      jācaka sakala saṃtoṣi saṃkaru umā sahita bhavana cale /  
      saba amara haraṣe sumana baraṣi nisāna nabha bāje bhale //  
  
 do.  cale saṃga himavaṃtu taba pahũcāvana ati hetu /  
      bibidha bhā̃ti paritoṣu kari bidā kīnha br̥ṣaketu // 102 //  
  
turata bhavana āe girirāī / sakala saila sara lie bolāī //  
ādara dāna binaya bahumānā / saba kara bidā kīnha himavānā //  
jabahiṃ saṃbhu kailāsahiṃ āe / sura saba nija nija loka sidhāe //  
jagata mātu pitu saṃbhu bhavānī / tehī siṃgāru na kaha_ũ bakhānī //  
karahiṃ bibidha bidhi bhoga bilāsā / gananha sameta basahiṃ kailāsā //  
hara girijā bihāra nita nayaū / ehi bidhi bipula kāla cali gayaū //  
taba janameu ṣaṭabadana kumārā / tāraku asura samara jehiṃ mārā //  
āgama nigama prasiddha purānā / ṣanmukha janmu sakala jaga jānā //  
  
 chaṃ.  jagu jāna ṣanmukha janmu karmu pratāpu puruṣārathu mahā /  
      tehi hetu maiṃ br̥ṣaketu suta kara carita saṃchepahiṃ kahā //  
      yaha umā saṃgu bibāhu je nara nāri kahahiṃ je gāvahīṃ /  
      kalyāna kāja bibāha maṃgala sarbadā sukhu pāvahīṃ //  
  
 do.  carita siṃdhu girijā ramana beda na pāvahiṃ pāru /  
      baranai tulasīdāsu kimi ati matimaṃda gavā̃ru // 103 //  
  
saṃbhu carita suni sarasa suhāvā / bharadvāja muni ati sukha pāvā //  
bahu lālasā kathā para bāḷhī / nayananhi nīru romāvali ṭhāḷhī //  
prema bibasa mukha āva na bānī / dasā dekhi haraṣe muni gyānī //  
aho dhanya tava janmu munīsā / tumhahi prāna sama priya gaurīsā //  
siva pada kamala jinhahi rati nāhīṃ / rāmahi te sapanehũ na sohāhīṃ //  
binu chala bisvanātha pada nehū / rāma bhagata kara lacchana ehū //  
siva sama ko raghupati bratadhārī / binu agha tajī satī asi nārī //  
panu kari raghupati bhagati dekhāī / ko siva sama rāmahi priya bhāī //  
  
 do.  prathamahiṃ mai kahi siva carita būjhā maramu tumhāra /  
      suci sevaka tumha rāma ke rahita samasta bikāra // 104 //  
  
maiṃ jānā tumhāra guna sīlā / kaha_ũ sunahu aba raghupati līlā //  
sunu muni āju samāgama toreṃ / kahi na jāi jasa sukhu mana moreṃ //  
rāma carita ati amita munisā / kahi na sakahiṃ sata koṭi ahīsā //  
tadapi jathāśruta kaha_ũ bakhānī / sumiri girāpati prabhu dhanupānī //  
sārada dārunāri sama svāmī / rāmu sūtradhara aṃtarajāmī //  
jehi para kr̥pā karahiṃ janu jānī / kabi ura ajira nacāvahiṃ bānī //  
pranava_ũ soi kr̥pāla raghunāthā / barana_ũ bisada tāsu guna gāthā //  
parama ramya giribaru kailāsū / sadā jahā̃ siva umā nivāsū //  
  
 do.  siddha tapodhana jogijana sūra kiṃnara munibr̥ṃda /  
      basahiṃ tahā̃ sukr̥tī sakala sevahiṃ siba sukhakaṃda // 105 //  
  
hari hara bimukha dharma rati nāhīṃ / te nara tahã sapanehũ nahiṃ jāhīṃ //  
tehi giri para baṭa biṭapa bisālā / nita nūtana suṃdara saba kālā //  
tribidha samīra susītali chāyā / siva biśrāma biṭapa śruti gāyā //  
eka bāra tehi tara prabhu gayaū / taru biloki ura ati sukhu bhayaū //  
nija kara ḍāsi nāgaripu chālā / baiṭhai sahajahiṃ saṃbhu kr̥pālā //  
kuṃda iṃdu dara gaura sarīrā / bhuja pralaṃba paridhana municīrā //  
taruna aruna aṃbuja sama caranā / nakha duti bhagata hr̥daya tama haranā //  
bhujaga bhūti bhūṣana tripurārī / ānanu sarada caṃda chabi hārī //  
  
 do.  jaṭā mukuṭa surasarita sira locana nalina bisāla /  
      nīlakaṃṭha lāvanyanidhi soha bālabidhu bhāla // 106 //  
  
baiṭhe soha kāmaripu kaiseṃ / dhareṃ sarīru sāṃtarasu jaiseṃ //  
pārabatī bhala avasaru jānī / gaī saṃbhu pahiṃ mātu bhavānī //  
jāni priyā ādaru ati kīnhā / bāma bhāga āsanu hara dīnhā //  
baiṭhīṃ siva samīpa haraṣāī / pūruba janma kathā cita āī //  
pati hiyã hetu adhika anumānī / bihasi umā bolīṃ priya bānī //  
kathā jo sakala loka hitakārī / soi pūchana caha sailakumārī //  
bisvanātha mama nātha purārī / tribhuvana mahimā bidita tumhārī //  
cara aru acara nāga nara devā / sakala karahiṃ pada paṃkaja sevā //  
  
 do.  prabhu samaratha sarbagya siva sakala kalā guna dhāma //  
      joga gyāna bairāgya nidhi pranata kalapataru nāma // 107 //  
  
jauṃ mo para prasanna sukharāsī / jānia satya mohi nija dāsī //  
tauṃ prabhu harahu mora agyānā / kahi raghunātha kathā bidhi nānā //  
jāsu bhavanu surataru tara hoī / sahi ki daridra janita dukhu soī //  
sasibhūṣana asa hr̥dayã bicārī / harahu nātha mama mati bhrama bhārī //  
prabhu je muni paramārathabādī / kahahiṃ rāma kahũ brahma anādī //  
sesa sāradā beda purānā / sakala karahiṃ raghupati guna gānā //  
tumha puni rāma rāma dina rātī / sādara japahu anãga ārātī //  
rāmu so avadha nr̥pati suta soī / kī aja aguna alakhagati koī //  
  
 do.  jauṃ nr̥pa tanaya ta brahma kimi nāri birahã mati bhori /  
      dekha carita mahimā sunata bhramati buddhi ati mori // 108 //  
  
jauṃ anīha byāpaka bibhu koū / kabahu bujhāi nātha mohi soū //  
agya jāni risa ura jani dharahū / jehi bidhi moha miṭai soi karahū //  
mai bana dīkhi rāma prabhutāī / ati bhaya bikala na tumhahi sunāī //  
tadapi malina mana bodhu na āvā / so phalu bhalī bhā̃ti hama pāvā //  
ajahū̃ kachu saṃsa_u mana more / karahu kr̥pā binava_ũ kara joreṃ //  
prabhu taba mohi bahu bhā̃ti prabodhā / nātha so samujhi karahu jani krodhā //  
taba kara asa bimoha aba nāhīṃ / rāmakathā para ruci mana māhīṃ //  
kahahu punīta rāma guna gāthā / bhujagarāja bhūṣana suranāthā //  
  
 do.  baṃda_u pada dhari dharani siru binaya kara_ũ kara jori /  
      baranahu raghubara bisada jasu śruti siddhāṃta nicori // 109 //  
  
jadapi joṣitā nahiṃ adhikārī / dāsī mana krama bacana tumhārī //  
gūḷha_u tatva na sādhu durāvahiṃ / ārata adhikārī jahã pāvahiṃ //  
ati ārati pūcha_ũ surarāyā / raghupati kathā kahahu kari dāyā //  
prathama so kārana kahahu bicārī / nirguna brahma saguna bapu dhārī //  
puni prabhu kahahu rāma avatārā / bālacarita puni kahahu udārā //  
kahahu jathā jānakī bibāhīṃ / rāja tajā so dūṣana kāhīṃ //  
bana basi kīnhe carita apārā / kahahu nātha jimi rāvana mārā //  
rāja baiṭhi kīnhīṃ bahu līlā / sakala kahahu saṃkara sukhalīlā //  
  
 do.  bahuri kahahu karunāyatana kīnha jo acaraja rāma /  
      prajā sahita raghubaṃsamani kimi gavane nija dhāma // 110 //  
  
puni prabhu kahahu so tatva bakhānī / jehiṃ bigyāna magana muni gyānī //  
bhagati gyāna bigyāna birāgā / puni saba baranahu sahita bibhāgā //  
aura_u rāma rahasya anekā / kahahu nātha ati bimala bibekā //  
jo prabhu maiṃ pūchā nahi hoī / sou dayāla rākhahu jani goī //  
tumha tribhuvana gura beda bakhānā / āna jīva pā̃vara kā jānā //  
prasna umā kai sahaja suhāī / chala bihīna suni siva mana bhāī //  
hara hiyã rāmacarita saba āe / prema pulaka locana jala chāe //  
śrīraghunātha rūpa ura āvā / paramānaṃda amita sukha pāvā //  
  
 do.  magana dhyānarasa daṃḍa juga puni mana bāhera kīnha /  
      raghupati carita mahesa taba haraṣita baranai līnha // 111 //  
  
jhūṭheu satya jāhi binu jāneṃ / jimi bhujaṃga binu raju pahicāneṃ //  
jehi jāneṃ jaga jāi herāī / jāgeṃ jathā sapana bhrama jāī //  
baṃda_ũ bālarūpa soī rāmū / saba sidhi sulabha japata jisu nāmū //  
maṃgala bhavana amaṃgala hārī / drava_u so dasaratha ajira bihārī //  
kari pranāma rāmahi tripurārī / haraṣi sudhā sama girā ucārī //  
dhanya dhanya girirājakumārī / tumha samāna nahiṃ kou upakārī //  
pū̃chehu raghupati kathā prasaṃgā / sakala loka jaga pāvani gaṃgā //  
tumha raghubīra carana anurāgī / kīnhahu prasna jagata hita lāgī //  
  
 do.  rāmakr̥pā teṃ pārabati sapanehũ tava mana māhiṃ /  
      soka moha saṃdeha bhrama mama bicāra kachu nāhiṃ // 112 //  
  
tadapi asaṃkā kīnhihu soī / kahata sunata saba kara hita hoī //  
jinha hari kathā sunī nahiṃ kānā / śravana raṃdhra ahibhavana samānā //  
nayananhi saṃta darasa nahiṃ dekhā / locana morapaṃkha kara lekhā //  
te sira kaṭu tuṃbari samatūlā / je na namata hari gura pada mūlā //  
jinha haribhagati hr̥dayã nahiṃ ānī / jīvata sava samāna tei prānī //  
jo nahiṃ kara_i rāma guna gānā / jīha so dādura jīha samānā //  
kulisa kaṭhora niṭhura soi chātī / suni haricarita na jo haraṣātī //  
girijā sunahu rāma kai līlā / sura hita danuja bimohanasīlā //  
  
 do.  rāmakathā suradhenu sama sevata saba sukha dāni /  
      satasamāja suraloka saba ko na sunai asa jāni // 113 //  
  
rāmakathā suṃdara kara tārī / saṃsaya bihaga uḍāvanihārī //  
rāmakathā kali biṭapa kuṭhārī / sādara sunu girirājakumārī //  
rāma nāma guna carita suhāe / janama karama aganita śruti gāe //  
jathā anaṃta rāma bhagavānā / tathā kathā kīrati guna nānā //  
tadapi jathā śruta jasi mati morī / kahiha_ũ dekhi prīti ati torī //  
umā prasna tava sahaja suhāī / sukhada saṃtasaṃmata mohi bhāī //  
eka bāta nahi mohi sohānī / jadapi moha basa kahehu bhavānī //  
tuma jo kahā rāma kou ānā / jehi śruti gāva dharahiṃ muni dhyānā //  
  
 do.  kahahi sunahi asa adhama nara grase je moha pisāca /  
      pāṣaṃḍī hari pada bimukha jānahiṃ jhūṭha na sāca // 114 //  
  
agya akobida aṃdha abhāgī / kāī biṣaya mukara mana lāgī //  
laṃpaṭa kapaṭī kuṭila biseṣī / sapanehũ saṃtasabhā nahiṃ dekhī //  
kahahiṃ te beda asaṃmata bānī / jinha keṃ sūjha lābhu nahiṃ hānī //  
mukara malina aru nayana bihīnā / rāma rūpa dekhahiṃ kimi dīnā //  
jinha keṃ aguna na saguna bibekā / jalpahiṃ kalpita bacana anekā //  
harimāyā basa jagata bhramāhīṃ / tinhahi kahata kachu aghaṭita nāhīṃ //  
bātula bhūta bibasa matavāre / te nahiṃ bolahiṃ bacana bicāre //  
jinha kr̥ta mahāmoha mada pānā / tin kara kahā karia nahiṃ kānā //  
  
 so.  asa nija hr̥dayã bicāri taju saṃsaya bhaju rāma pada /  
      sunu girirāja kumāri bhrama tama rabi kara bacana mama // 115 //  
  
sagunahi agunahi nahiṃ kachu bhedā / gāvahiṃ muni purāna budha bedā //  
aguna arupa alakha aja joī / bhagata prema basa saguna so hoī //  
jo guna rahita saguna soi kaiseṃ / jalu hima upala bilaga nahiṃ jaiseṃ //  
jāsu nāma bhrama timira pataṃgā / tehi kimi kahia bimoha prasaṃgā //  
rāma saccidānaṃda dinesā / nahiṃ tahã moha nisā lavalesā //  
sahaja prakāsarupa bhagavānā / nahiṃ tahã puni bigyāna bihānā //  
haraṣa biṣāda gyāna agyānā / jīva dharma ahamiti abhimānā //  
rāma brahma byāpaka jaga jānā / paramānanda paresa purānā //  
  
 do.  puruṣa prasiddha prakāsa nidhi pragaṭa parāvara nātha //  
      raghukulamani mama svāmi soi kahi sivã nāya_u mātha // 116 //  
  
nija bhrama nahiṃ samujhahiṃ agyānī / prabhu para moha dharahiṃ jaḷa prānī //  
jathā gagana ghana paṭala nihārī / jhā̃peu mānu kahahiṃ kubicārī //  
citava jo locana aṃguli lāẽ / pragaṭa jugala sasi tehi ke bhāẽ //  
umā rāma biṣa_ika asa mohā / nabha tama dhūma dhūri jimi sohā //  
biṣaya karana sura jīva sametā / sakala eka teṃ eka sacetā //  
saba kara parama prakāsaka joī / rāma anādi avadhapati soī //  
jagata prakāsya prakāsaka rāmū / māyādhīsa gyāna guna dhāmū //  
jāsu satyatā teṃ jaḍa māyā / bhāsa satya iva moha sahāyā //  
  
 do.  rajata sīpa mahũ māsa jimi jathā bhānu kara bāri /  
      jadapi mr̥ṣā tihũ kāla soi bhrama na saka_i kou ṭāri // 117 //  
  
ehi bidhi jaga hari āśrita rahaī / jadapi asatya deta dukha ahaī //  
jauṃ sapaneṃ sira kāṭai koī / binu jāgeṃ na dūri dukha hoī //  
jāsu kr̥pā̃ asa bhrama miṭi jāī / girijā soi kr̥pāla raghurāī //  
ādi aṃta kou jāsu na pāvā / mati anumāni nigama asa gāvā //  
binu pada cala_i suna_i binu kānā / kara binu karama kara_i bidhi nānā //  
ānana rahita sakala rasa bhogī / binu bānī bakatā baḷa jogī //  
tanu binu parasa nayana binu dekhā / graha_i ghrāna binu bāsa aseṣā //  
asi saba bhā̃ti alaukika karanī / mahimā jāsu jāi nahiṃ baranī //  
  
 do.  jehi imi gāvahi beda budha jāhi dharahiṃ muni dhyāna //  
      soi dasaratha suta bhagata hita kosalapati bhagavāna // 118 //  
  
kāsīṃ marata jaṃtu avalokī / jāsu nāma bala kara_ũ bisokī //  
soi prabhu mora carācara svāmī / raghubara saba ura aṃtarajāmī //  
bibasahũ jāsu nāma nara kahahīṃ / janama aneka racita agha dahahīṃ //  
sādara sumirana je nara karahīṃ / bhava bāridhi gopada iva tarahīṃ //  
rāma so paramātamā bhavānī / tahã bhrama ati abihita tava bānī //  
asa saṃsaya ānata ura māhīṃ / gyāna birāga sakala guna jāhīṃ //  
suni siva ke bhrama bhaṃjana bacanā / miṭi gai saba kutaraka kai racanā //  
bha_i raghupati pada prīti pratītī / dāruna asaṃbhāvanā bītī //  
  
  do.  puni puni prabhu pada kamala gahi jori paṃkaruha pāni /  
      bolī girijā bacana bara manahũ prema rasa sāni // 119 //  
  
sasi kara sama suni girā tumhārī / miṭā moha saradātapa bhārī //  
tumha kr̥pāla sabu saṃsa_u hareū / rāma svarupa jāni mohi pareū //  
nātha kr̥pā̃ aba gaya_u biṣādā / sukhī bhaya_ũ prabhu carana prasādā //  
aba mohi āpani kiṃkari jānī / jadapi sahaja jaḍa nāri ayānī //  
prathama jo maiṃ pūchā soi kahahū / jauṃ mo para prasanna prabhu ahahū //  
rāma brahma cinamaya abināsī / sarba rahita saba ura pura bāsī //  
nātha dhareu naratanu kehi hetū / mohi samujhāi kahahu br̥ṣaketū //  
umā bacana suni parama binītā / rāmakathā para prīti punītā //  
  
 do.  hĩyã haraṣe kāmāri taba saṃkara sahaja sujāna  
      bahu bidhi umahi prasaṃsi puni bole kr̥pānidhāna // 120(ka) //  
  
         navānhapārāyana,pahalā viśrāma  
        māsapārāyaṇa, cauthā viśrāma  
  
 so.  sunu subha kathā bhavāni rāmacaritamānasa bimala /  
      kahā bhusuṃḍi bakhāni sunā bihaga nāyaka garuḍa // 120(kha) //  
  
      so saṃbāda udāra jehi bidhi bhā āgeṃ kahaba /  
      sunahu rāma avatāra carita parama suṃdara anagha // 120(ga) //  
  
      hari guna nāma apāra kathā rūpa aganita amita /  
      maiṃ nija mati anusāra kaha_ũ umā sādara sunahu // 120(gha //  
  
sunu girijā haricarita suhāe / bipula bisada nigamāgama gāe //  
hari avatāra hetu jehi hoī / idamitthaṃ kahi jāi na soī //  
rāma atarkya buddhi mana bānī / mata hamāra asa sunahi sayānī //  
tadapi saṃta muni beda purānā / jasa kachu kahahiṃ svamati anumānā //  
tasa maiṃ sumukhi sunāva_ũ tohī / samujhi para_i jasa kārana mohī //  
jaba jaba hoi dharama kai hānī / bāḍhahiṃ asura adhama abhimānī //  
karahiṃ anīti jāi nahiṃ baranī / sīdahiṃ bipra dhenu sura dharanī //  
taba taba prabhu dhari bibidha sarīrā / harahi kr̥pānidhi sajjana pīrā //  
  
 do.  asura māri thāpahiṃ suranha rākhahiṃ nija śruti setu /  
      jaga bistārahiṃ bisada jasa rāma janma kara hetu // 121 //  
  
soi jasa gāi bhagata bhava tarahīṃ / kr̥pāsiṃdhu jana hita tanu dharahīṃ //  
rāma janama ke hetu anekā / parama bicitra eka teṃ ekā //  
janama eka dui kaha_ũ bakhānī / sāvadhāna sunu sumati bhavānī //  
dvārapāla hari ke priya doū / jaya aru bijaya jāna saba koū //  
bipra śrāpa teṃ dūna_u bhāī / tāmasa asura deha tinha pāī //  
kanakakasipu aru hāṭaka locana / jagata bidita surapati mada mocana //  
bijaī samara bīra bikhyātā / dhari barāha bapu eka nipātā //  
hoi narahari dūsara puni mārā / jana prahalāda sujasa bistārā //  
  
 do.  bhae nisācara jāi tei mahābīra balavāna /  
      kuṃbhakarana rāvaṇa subhaṭa sura bijaī jaga jāna // 122  /  
  
mukuta na bhae hate bhagavānā / tīni janama dvija bacana pravānā //  
eka bāra tinha ke hita lāgī / dhareu sarīra bhagata anurāgī //  
kasyapa aditi tahā̃ pitu mātā / dasaratha kausalyā bikhyātā //  
eka kalapa ehi bidhi avatārā / caritra pavitra kie saṃsārā //  
eka kalapa sura dekhi dukhāre / samara jalaṃdhara sana saba hāre //  
saṃbhu kīnha saṃgrāma apārā / danuja mahābala mara_i na mārā //  
parama satī asurādhipa nārī / tehi bala tāhi na jitahiṃ purārī //  
  
 do.  chala kari ṭāreu tāsu brata prabhu sura kāraja kīnha //  
      jaba tehi jāneu marama taba śrāpa kopa kari dīnha // 123 //  
  
tāsu śrāpa hari dīnha pramānā / kautukanidhi kr̥pāla bhagavānā //  
tahā̃ jalaṃdhara rāvana bhayaū / rana hati rāma parama pada dayaū //  
eka janama kara kārana ehā / jehi lāgi rāma dharī naradehā //  
prati avatāra kathā prabhu kerī / sunu muni baranī kabinha ghanerī //  
nārada śrāpa dīnha eka bārā / kalapa eka tehi lagi avatārā //  
girijā cakita bhaī suni bānī / nārada biṣnubhagata puni gyāni //  
kārana kavana śrāpa muni dīnhā / kā aparādha ramāpati kīnhā //  
yaha prasaṃga mohi kahahu purārī / muni mana moha ācaraja bhārī //  
  
 do.   bole bihasi mahesa taba gyānī mūḷha na koi /  
      jehi jasa raghupati karahiṃ jaba so tasa tehi chana hoi // 124(ka) //  
  
  
 so.  kaha_ũ rāma guna gātha bharadvāja sādara sunahu /  
      bhava bhaṃjana raghunātha bhaju tulasī taji māna mada // 124(kha) //  
  
himagiri guhā eka ati pāvani / baha samīpa surasarī suhāvani //  
āśrama parama punīta suhāvā / dekhi devariṣi mana ati bhāvā //  
nirakhi saila sari bipina bibhāgā / bhaya_u ramāpati pada anurāgā //  
sumirata harihi śrāpa gati bādhī / sahaja bimala mana lāgi samādhī //  
muni gati dekhi suresa ḍerānā / kāmahi boli kīnha samānā //  
sahita sahāya jāhu mama hetū / cakeu haraṣi hiyã jalacaraketū //  
sunāsīra mana mahũ asi trāsā / cahata devariṣi mama pura bāsā //  
je kāmī lolupa jaga māhīṃ / kuṭila kāka iva sabahi ḍerāhīṃ //  
  
 do.  sukha hāḷa lai bhāga saṭha svāna nirakhi mr̥garāja /  
      chīni lei jani jāna jaḷa timi surapatihi na lāja // 125 //  
  
tehi āśramahiṃ madana jaba gayaū / nija māyā̃ basaṃta niramayaū //  
kusumita bibidha biṭapa bahuraṃgā / kūjahiṃ kokila guṃjahi bhr̥ṃgā //  
calī suhāvani tribidha bayārī / kāma kr̥sānu baḷhāvanihārī //  
raṃbhādika suranāri nabīnā  / sakala asamasara kalā prabīnā //  
karahiṃ gāna bahu tāna taraṃgā / bahubidhi krīḷahi pāni pataṃgā //  
dekhi sahāya madana haraṣānā / kīnhesi puni prapaṃca bidhi nānā //  
kāma kalā kachu munihi na byāpī / nija bhayã ḍareu manobhava pāpī //  
sīma ki cā̃pi saka_i kou tāsu / baḷa rakhavāra ramāpati jāsū //  
  
 do.   sahita sahāya sabhīta ati māni hāri mana maina /  
      gahesi jāi muni carana taba kahi suṭhi ārata baina // 126 //  
  
bhaya_u na nārada mana kachu roṣā / kahi priya bacana kāma paritoṣā //  
nāi carana siru āyasu pāī / gaya_u madana taba sahita sahāī //  
muni susīlatā āpani karanī / surapati sabhā̃ jāi saba baranī //  
suni saba keṃ mana acaraju āvā / munihi prasaṃsi harihi siru nāvā //  
taba nārada gavane siva pāhīṃ / jitā kāma ahamiti mana māhīṃ //  
māra carita saṃkarahiṃ sunāe / atipriya jāni mahesa sikhāe //  
bāra bāra binava_ũ muni tohīṃ / jimi yaha kathā sunāyahu mohīṃ //  
timi jani harihi sunāvahu kabahū̃ / calehũ prasaṃga durāeḍu tabahū̃ //  
  
 do.  saṃbhu dīnha upadesa hita nahiṃ nāradahi sohāna /  
      bhāradvāja kautuka sunahu hari icchā balavāna // 127 //  
rāma kīnha cāhahiṃ soi hoī / karai anyathā asa nahiṃ koī //  
saṃbhu bacana muni mana nahiṃ bhāe / taba biraṃci ke loka sidhāe //  
eka bāra karatala bara bīnā / gāvata hari guna gāna prabīnā //  
chīrasiṃdhu gavane munināthā / jahã basa śrīnivāsa śrutimāthā //  
haraṣi mile uṭhi ramāniketā / baiṭhe āsana riṣihi sametā //  
bole bihasi carācara rāyā / bahute dinana kīnhi muni dāyā //  
kāma carita nārada saba bhāṣe / jadyapi prathama baraji sivã rākhe //  
ati pracaṃḍa raghupati kai māyā / jehi na moha asa ko jaga jāyā //  
  
 do.  rūkha badana kari bacana mr̥du bole śrībhagavāna  /  
      tumhare sumirana teṃ miṭahiṃ moha māra mada māna // 128 //  
  
sunu muni moha hoi mana tākeṃ / gyāna birāga hr̥daya nahiṃ jāke //  
brahmacaraja brata rata matidhīrā / tumhahi ki kara_i manobhava pīrā //  
nārada kaheu sahita abhimānā / kr̥pā tumhāri sakala bhagavānā //  
karunānidhi mana dīkha bicārī / ura aṃkureu garaba taru bhārī //  
begi so mai ḍāriha_ũ ukhārī / pana hamāra sevaka hitakārī //  
muni kara hita mama kautuka hoī / avasi upāya karabi mai soī //  
taba nārada hari pada sira nāī / cale hr̥dayã ahamiti adhikāī //  
śrīpati nija māyā taba prerī / sunahu kaṭhina karanī tehi kerī //  
  
 do.  biraceu maga mahũ nagara tehiṃ sata jojana bistāra /  
      śrīnivāsapura teṃ adhika racanā bibidha prakāra // 129 //  
  
basahiṃ nagara suṃdara nara nārī / janu bahu manasija rati tanudhārī //  
tehiṃ pura basa_i sīlanidhi rājā / aganita haya gaya sena samājā //  
sata suresa sama bibhava bilāsā / rūpa teja bala nīti nivāsā //  
bisvamohanī tāsu kumārī / śrī bimoha jisu rūpu nihārī //  
soi harimāyā saba guna khānī / sobhā tāsu ki jāi bakhānī //  
kara_i svayaṃbara so nr̥pabālā / āe tahã aganita mahipālā //  
muni kautukī nagara tehiṃ gayaū / purabāsinha saba pūchata bhayaū //  
suni saba carita bhūpagr̥hã āe / kari pūjā nr̥pa muni baiṭhāe //  
  
 do.  āni dekhāī nāradahi bhūpati rājakumāri /  
      kahahu nātha guna doṣa saba ehi ke hr̥dayã bicāri // 130 //  
  
dekhi rūpa muni birati bisārī / baḷī bāra lagi rahe nihārī //  
lacchana tāsu biloki bhulāne / hr̥dayã haraṣa nahiṃ pragaṭa bakhāne //  
jo ehi bara_i amara soi hoī / samarabhūmi tehi jīta na koī //  
sevahiṃ sakala carācara tāhī / bara_i sīlanidhi kanyā jāhī //  
lacchana saba bicāri ura rākhe / kachuka banāi bhūpa sana bhāṣe //  
sutā sulacchana kahi nr̥pa pāhīṃ / nārada cale soca mana māhīṃ //  
karauṃ jāi soi jatana bicārī / jehi prakāra mohi barai kumārī //  
japa tapa kachu na hoi tehi kālā / he bidhi mila_i kavana bidhi bālā //  
  
 do.  ehi avasara cāhia parama sobhā rūpa bisāla /  
      jo biloki rījhai kuãri taba melai jayamāla // 131 //  
  
hari sana māgauṃ suṃdaratāī / hoihi jāta gaharu ati bhāī //  
moreṃ hita hari sama nahiṃ koū / ehi avasara sahāya soi hoū //  
bahubidhi binaya kīnhi tehi kālā / pragaṭeu prabhu kautukī kr̥pālā //  
prabhu biloki muni nayana juḷāne / hoihi kāju hiẽ haraṣāne //  
ati ārati kahi kathā sunāī / karahu kr̥pā kari hohu sahāī //  
āpana rūpa dehu prabhu mohī / āna bhā̃ti nahiṃ pāvauṃ ohī //  
jehi bidhi nātha hoi hita morā / karahu so begi dāsa maiṃ torā //  
nija māyā bala dekhi bisālā / hiyã hãsi bole dīnadayālā //  
  
 do.  jehi bidhi hoihi parama hita nārada sunahu tumhāra /  
      soi hama karaba na āna kachu bacana na mr̥ṣā hamāra // 132 //  
  
kupatha māga ruja byākula rogī / baida na dei sunahu muni jogī //  
ehi bidhi hita tumhāra maiṃ ṭhayaū / kahi asa aṃtarahita prabhu bhayaū //  
māyā bibasa bhae muni mūḷhā / samujhī nahiṃ hari girā nigūḷhā //  
gavane turata tahā̃ riṣirāī / jahā̃ svayaṃbara bhūmi banāī //  
nija nija āsana baiṭhe rājā / bahu banāva kari sahita samājā //  
muni mana haraṣa rūpa ati moreṃ / mohi taji ānahi bārihi na bhoreṃ //  
muni hita kārana kr̥pānidhānā / dīnha kurūpa na jāi bakhānā //  
so caritra lakhi kāhũ na pāvā / nārada jāni sabahiṃ sira nāvā //  
  
  
 do.  rahe tahā̃ dui rudra gana te jānahiṃ saba bheu /  
      biprabeṣa dekhata phirahiṃ parama kautukī teu // 133 //  
  
jeṃhi samāja baiṃṭhe muni jāī / hr̥dayã rūpa ahamiti adhikāī //  
tahã baiṭha mahesa gana doū / biprabeṣa gati lakha_i na koū //  
karahiṃ kūṭi nāradahi sunāī / nīki dīnhi hari suṃdaratāī //  
rījhahi rājakuãri chabi dekhī / inhahi barihi hari jāni biseṣī //  
munihi moha mana hātha parāẽ / hãsahiṃ saṃbhu gana ati sacu pāẽ //  
jadapi sunahiṃ muni aṭapaṭi bānī / samujhi na para_i buddhi bhrama sānī //  
kāhũ na lakhā so carita biseṣā / so sarūpa nr̥pakanyā̃ dekhā //  
markaṭa badana bhayaṃkara dehī / dekhata hr̥dayã krodha bhā tehī //  
  
 do.  sakhīṃ saṃga lai kuãri taba cali janu rājamarāla /  
      dekhata phira_i mahīpa saba kara saroja jayamāla // 134 //  
  
jehi disi baiṭhe nārada phūlī / so disi dehi na bilokī bhūlī //  
puni puni muni ukasahiṃ akulāhīṃ / dekhi dasā hara gana musakāhīṃ //  
dhari nr̥patanu tahã gaya_u kr̥pālā / kuãri haraṣi meleu jayamālā //  
dulahini lai ge lacchinivāsā / nr̥pasamāja saba bhaya_u nirāsā //  
muni ati bikala moṃhã mati nāṭhī / mani giri gaī chūṭi janu gā̃ṭhī //  
taba hara gana bole musukāī / nija mukha mukura bilokahu jāī //  
asa kahi dou bhāge bhayã bhārī / badana dīkha muni bāri nihārī //  
beṣu biloki krodha ati bāḷhā / tinhahi sarāpa dīnha ati gāḷhā //  
  
 do.  hohu nisācara jāi tumha kapaṭī pāpī dou /  
      hãsehu hamahi so lehu phala bahuri hãsehu muni kou // 135 //  
  
puni jala dīkha rūpa nija pāvā / tadapi hr̥dayã saṃtoṣa na āvā //  
pharakata adhara kopa mana māhīṃ / sapadī cale kamalāpati pāhīṃ //  
deha_ũ śrāpa ki mariha_ũ jāī / jagata mora upahāsa karāī //  
bīcahiṃ paṃtha mile danujārī / saṃga ramā soi rājakumārī //  
bole madhura bacana surasāīṃ / muni kahã cale bikala kī nāīṃ //  
sunata bacana upajā ati krodhā / māyā basa na rahā mana bodhā //  
para saṃpadā sakahu nahiṃ dekhī / tumhareṃ iriṣā kapaṭa biseṣī //  
mathata siṃdhu rudrahi baurāyahu / suranha prerī biṣa pāna karāyahu //  
  
 do.  asura surā biṣa saṃkarahi āpu ramā mani cāru /  
      svāratha sādhaka kuṭila tumha sadā kapaṭa byavahāru // 136 //  
  
parama svataṃtra na sira para koī / bhāva_i manahi karahu tumha soī //  
bhalehi maṃda maṃdehi bhala karahū / bisamaya haraṣa na hiyã kachu dharahū //  
ḍahaki ḍahaki paricehu saba kāhū / ati asaṃka mana sadā uchāhū //  
karama subhāsubha tumhahi na bādhā / aba lagi tumhahi na kāhū̃ sādhā //  
bhale bhavana aba bāyana dīnhā / pāvahuge phala āpana kīnhā //  
baṃcehu mohi javani dhari dehā / soi tanu dharahu śrāpa mama ehā //  
kapi ākr̥ti tumha kīnhi hamārī / karihahiṃ kīsa sahāya tumhārī //  
mama apakāra kīnhī tumha bhārī / nārī birahã tumha hoba dukhārī //  
  
 do.  śrāpa sīsa dharī haraṣi hiyã prabhu bahu binatī kīnhi /  
      nija māyā kai prabalatā karaṣi kr̥pānidhi līnhi // 137 //  
  
jaba hari māyā dūri nivārī / nahiṃ tahã ramā na rājakumārī //  
taba muni ati sabhīta hari caranā / gahe pāhi pranatārati haranā //  
mr̥ṣā hou mama śrāpa kr̥pālā / mama icchā kaha dīnadayālā //  
maiṃ durbacana kahe bahutere / kaha muni pāpa miṭihiṃ kimi mere //  
japahu jāi saṃkara sata nāmā / hoihi hr̥dayã turaṃta biśrāmā //  
kou nahiṃ siva samāna priya moreṃ / asi paratīti tajahu jani bhoreṃ //  
jehi para kr̥pā na karahiṃ purārī / so na pāva muni bhagati hamārī //  
asa ura dhari mahi bicarahu jāī / aba na tumhahi māyā niarāī //  
  
 do.  bahubidhi munihi prabodhi prabhu taba bhae aṃtaradhāna //  
       satyaloka nārada cale karata rāma guna gāna // 138 //  
  
hara gana munihi jāta patha dekhī / bigatamoha mana haraṣa biseṣī //  
ati sabhīta nārada pahiṃ āe / gahi pada ārata bacana sunāe //  
hara gana hama na bipra munirāyā / baḷa aparādha kīnha phala pāyā //  
śrāpa anugraha karahu kr̥pālā / bole nārada dīnadayālā //  
nisicara jāi hohu tumha doū / baibhava bipula teja bala hoū //  
bhujabala bisva jitaba tumha jahiā / dharihahiṃ biṣnu manuja tanu tahiā /  
samara marana hari hātha tumhārā / hoihahu mukuta na puni saṃsārā //  
cale jugala muni pada sira nāī / bhae nisācara kālahi pāī //  
  
 do.  eka kalapa ehi hetu prabhu līnha manuja avatāra /  
      sura raṃjana sajjana sukhada hari bhaṃjana bhubi bhāra // 139 //  
  
ehi bidhi janama karama hari kere / suṃdara sukhada bicitra ghanere //  
kalapa kalapa prati prabhu avatarahīṃ / cāru carita nānābidhi karahīṃ //  
taba taba kathā munīsanha gāī / parama punīta prabaṃdha banāī //  
bibidha prasaṃga anūpa bakhāne / karahiṃ na suni ācaraju sayāne //  
hari anaṃta harikathā anaṃtā / kahahiṃ sunahiṃ bahubidhi saba saṃtā //  
rāmacaṃdra ke carita suhāe / kalapa koṭi lagi jāhiṃ na gāe //  
yaha prasaṃga maiṃ kahā bhavānī / harimāyā̃ mohahiṃ muni gyānī //  
prabhu kautukī pranata hitakārī // sevata sulabha sakala dukha hārī //  
  
 so.  sura nara muni kou nāhiṃ jehi na moha māyā prabala //  
      asa bicāri mana māhiṃ bhajia mahāmāyā patihi // 140 //  
  
apara hetu sunu sailakumārī / kaha_ũ bicitra kathā bistārī //  
jehi kārana aja aguna arūpā / brahma bhaya_u kosalapura bhūpā //  
jo prabhu bipina phirata tumha dekhā / baṃdhu sameta dhareṃ munibeṣā //  
jāsu carita avaloki bhavānī / satī sarīra rahihu baurānī //  
ajahũ na chāyā miṭati tumhārī / tāsu carita sunu bhrama ruja hārī //  
līlā kīnhi jo tehiṃ avatārā / so saba kahiha_ũ mati anusārā //  
bharadvāja suni saṃkara bānī / sakuci saprema umā musakānī //  
lage bahuri barane br̥ṣaketū / so avatāra bhaya_u jehi hetū //  
  
 do.  so maiṃ tumha sana kaha_ũ sabu sunu munīsa mana lāī //  
      rāma kathā kali mala harani maṃgala karani suhāi // 141 //  
  
svāyaṃbhū manu aru satarūpā / jinha teṃ bhai narasr̥ṣṭi anūpā //  
daṃpati dharama ācarana nīkā / ajahũ gāva śruti jinha kai līkā //  
nr̥pa uttānapāda suta tāsū / dhruva hari bhagata bhaya_u suta jāsū //  
laghu suta nāma priyrabrata tāhī / beda purāna prasaṃsahi jāhī //  
devahūti puni tāsu kumārī / jo muni kardama kai priya nārī //  
ādideva prabhu dīnadayālā / jaṭhara dhareu jehiṃ kapila kr̥pālā //  
sāṃkhya sāstra jinha pragaṭa bakhānā / tatva bicāra nipuna bhagavānā //  
tehiṃ manu rāja kīnha bahu kālā / prabhu āyasu saba bidhi pratipālā //  
  
 so.  hoi na biṣaya birāga bhavana basata bhā cauthapana /  
      hr̥dayã bahuta dukha lāga janama gaya_u haribhagati binu // 142 //  
  
barabasa rāja sutahi taba dīnhā / nāri sameta gavana bana kīnhā //  
tīratha bara naimiṣa bikhyātā / ati punīta sādhaka sidhi dātā //  
basahiṃ tahā̃ muni siddha samājā / tahã hiyã haraṣi caleu manu rājā //  
paṃtha jāta sohahiṃ matidhīrā / gyāna bhagati janu dhareṃ sarīrā //  
pahũce jāi dhenumati tīrā / haraṣi nahāne niramala nīrā //  
āe milana siddha muni gyānī / dharama dhuraṃdhara nr̥pariṣi jānī //  
jahã jãha tīratha rahe suhāe / muninha sakala sādara karavāe //  
kr̥sa sarīra munipaṭa paridhānā / sata samāja nita sunahiṃ purānā  /  
  
 do.  dvādasa acchara maṃtra puni japahiṃ sahita anurāga /  
      bāsudeva pada paṃkaruha daṃpati mana ati lāga // 143 //  
  
karahiṃ ahāra sāka phala kaṃdā / sumirahiṃ brahma saccidānaṃdā //  
puni hari hetu karana tapa lāge / bāri adhāra mūla phala tyāge //  
ura abhilāṣa niṃraṃtara hoī / dekhā nayana parama prabhu soī //  
aguna akhaṃḍa anaṃta anādī / jehi ciṃtahiṃ paramārathabādī //  
neti neti jehi beda nirūpā / nijānaṃda nirupādhi anūpā //  
saṃbhu biraṃci biṣnu bhagavānā / upajahiṃ jāsu aṃsa teṃ nānā //  
aiseu prabhu sevaka basa ahaī / bhagata hetu līlātanu gahaī //  
jauṃ yaha bacana satya śruti bhāṣā / tau hamāra pūjahi abhilāṣā //  
  
 do.  ehi bidhi bīteṃ baraṣa ṣaṭa sahasa bāri āhāra /  
      saṃbata sapta sahastra puni rahe samīra adhāra // 144 //  
  
baraṣa sahasa dasa tyāgeu soū / ṭhāḷhe rahe eka pada doū //  
bidhi hari tapa dekhi apārā / manu samīpa āe bahu bārā //  
māgahu bara bahu bhā̃ti lobhāe / parama dhīra nahiṃ calahiṃ calāe //  
asthimātra hoi rahe sarīrā / tadapi manāga manahiṃ nahiṃ pīrā //  
prabhu sarbagya dāsa nija jānī / gati ananya tāpasa nr̥pa rānī //  
māgu māgu baru bhai nabha bānī / parama gabhīra kr̥pāmr̥ta sānī //  
mr̥taka jiāvani girā suhāī / śrabana raṃdhra hoi ura jaba āī //  
hraṣṭapuṣṭa tana bhae suhāe / mānahũ abahiṃ bhavana te āe //  
  
 do.  śravana sudhā sama bacana suni pulaka praphullita gāta /  
      bole manu kari daṃḍavata prema na hr̥dayã samāta // 145 //  
  
sunu sevaka surataru suradhenu / bidhi hari hara baṃdita pada renū //  
sevata sulabha sakala sukha dāyaka / pranatapāla sacarācara nāyaka //  
jauṃ anātha hita hama para nehū / tau prasanna hoi yaha bara dehū //  
jo sarūpa basa siva mana māhīṃ / jehi kārana muni jatana karāhīṃ //  
jo bhusuṃḍi mana mānasa haṃsā / saguna aguna jehi nigama prasaṃsā //  
dekhahiṃ hama so rūpa bhari locana / kr̥pā karahu pranatārati mocana //  
daṃpati bacana parama priya lāge / mudula binīta prema rasa pāge //  
bhagata bachala prabhu kr̥pānidhānā / bisvabāsa pragaṭe bhagavānā //  
  
 do.  nīla saroruha nīla mani nīla nīradhara syāma /  
      lājahiṃ tana sobhā nirakhi koṭi koṭi sata kāma // 146 //  
  
sarada mayaṃka badana chabi sīṃvā / cāru kapola cibuka dara grīvā //  
adhara aruna rada suṃdara nāsā / bidhu kara nikara biniṃdaka hāsā //  
nava abuṃja aṃbaka chabi nīkī / citavani lalita bhāvãtī jī kī //  
bhukuṭi manoja cāpa chabi hārī / tilaka lalāṭa paṭala dutikārī //  
kuṃḍala makara mukuṭa sira bhrājā / kuṭila kesa janu madhupa samājā //  
ura śrībatsa rucira banamālā / padika hāra bhūṣana manijālā //  
kehari kaṃdhara cāru janeu / bāhu bibhūṣana suṃdara teū //  
kari kara sari subhaga bhujadaṃḍā / kaṭi niṣaṃga kara sara kodaṃḍā //  
  
 do.  taḍita biniṃdaka pīta paṭa udara rekha bara tīni //  
      nābhi manohara leti janu jamuna bhavãra chabi chīni // 147 //  
  
pada rājīva barani nahi jāhīṃ / muni mana madhupa basahiṃ jenha māhīṃ //  
bāma bhāga sobhati anukūlā / ādisakti chabinidhi jagamūlā //  
jāsu aṃsa upajahiṃ gunakhānī / aganita lacchi umā brahmānī //  
bhr̥kuṭi bilāsa jāsu jaga hoī / rāma bāma disi sītā soī //  
chabisamudra hari rūpa bilokī / ekaṭaka rahe nayana paṭa rokī //  
citavahiṃ sādara rūpa anūpā / tr̥pti na mānahiṃ manu satarūpā //  
haraṣa bibasa tana dasā bhulānī / pare daṃḍa iva gahi pada pānī //  
sira parase prabhu nija kara kaṃjā / turata uṭhāe karunāpuṃjā //  
  
 do.  bole kr̥pānidhāna puni ati prasanna mohi jāni /  
      māgahu bara joi bhāva mana mahādāni anumāni // 148 //  
  
suni prabhu bacana jori juga pānī / dhari dhīraju bolī mr̥du bānī //  
nātha dekhi pada kamala tumhāre / aba pūre saba kāma hamāre //  
eka lālasā baḷi ura māhī / sugama agama kahi jāta so nāhīṃ //  
tumhahi deta ati sugama gosāīṃ / agama lāga mohi nija kr̥panāīṃ //  
jathā daridra bibudhataru pāī / bahu saṃpati māgata sakucāī //  
tāsu prabhā jāna nahiṃ soī / tathā hr̥dayã mama saṃsaya hoī //  
so tumha jānahu aṃtarajāmī / puravahu mora manoratha svāmī //  
sakuca bihāi māgu nr̥pa mohi / moreṃ nahiṃ adeya kachu tohī //  
  
 do.  dāni siromani kr̥pānidhi nātha kaha_ũ satibhāu //  
      cāha_ũ tumhahi samāna suta prabhu sana kavana durāu // 149 //  
  
dekhi prīti suni bacana amole / evamastu karunānidhi bole //  
āpu sarisa khojauṃ kahã jāī / nr̥pa tava tanaya hoba maiṃ āī //  
satarūpahi biloki kara joreṃ / debi māgu baru jo ruci tore //  
jo baru nātha catura nr̥pa māgā / soi kr̥pāla mohi ati priya lāgā //  
prabhu paraṃtu suṭhi hoti ḍhiṭhāī / jadapi bhagata hita tumhahi sohāī //  
tumha brahmādi janaka jaga svāmī / brahma sakala ura aṃtarajāmī //  
asa samujhata mana saṃsaya hoī / kahā jo prabhu pravāna puni soī //  
je nija bhagata nātha tava ahahīṃ / jo sukha pāvahiṃ jo gati lahahīṃ //  
  
 do.  soi sukha soi gati soi bhagati soi nija carana sanehu //  
      soi bibeka soi rahani prabhu hamahi kr̥pā kari dehu // 150 //  
  
sunu mr̥du gūḷha rucira bara racanā / kr̥pāsiṃdhu bole mr̥du bacanā //  
jo kachu ruci tumhera mana māhīṃ / maiṃ so dīnha saba saṃsaya nāhīṃ //  
mātu bibeka alokika toreṃ / kabahũ na miṭihi anugraha moreṃ  /  
baṃdi carana manu kaheu bahorī / avara eka binati prabhu morī //  
suta biṣa_ika tava pada rati hoū / mohi baḷa mūḷha kahai kina koū //  
mani binu phani jimi jala binu mīnā / mama jīvana timi tumhahi adhīnā //  
asa baru māgi carana gahi raheū / evamastu karunānidhi kaheū //  
aba tumha mama anusāsana mānī / basahu jāi surapati rajadhānī //  
  
 so.  tahã kari bhoga bisāla tāta ga_ũ kachu kāla puni /  
      hoihahu avadha bhuāla taba maiṃ hoba tumhāra suta // 151 //  
  
icchāmaya narabeṣa sãvāreṃ / hoiha_ũ pragaṭa niketa tumhāre //  
aṃsanha sahita deha dhari tātā / kariha_ũ carita bhagata sukhadātā //  
je suni sādara nara baḷabhāgī / bhava tarihahiṃ mamatā mada tyāgī //  
ādisakti jehiṃ jaga upajāyā / sou avatarihi mori yaha māyā //  
pura_uba maiṃ abhilāṣa tumhārā / satya satya pana satya hamārā //  
puni puni asa kahi kr̥pānidhānā / aṃtaradhāna bhae bhagavānā //  
daṃpati ura dhari bhagata kr̥pālā / tehiṃ āśrama nivase kachu kālā //  
samaya pāi tanu taji anayāsā / jāi kīnha amarāvati bāsā //  
  
 do.  yaha itihāsa punīta ati umahi kahī br̥ṣaketu /  
      bharadvāja sunu apara puni rāma janama kara hetu // 152 //  
  
           māsapārāyaṇa,pā̃cavā̃ viśrāma  
  
sunu muni kathā punīta purānī / jo girijā prati saṃbhu bakhānī //  
bisva bidita eka kaikaya desū / satyaketu tahã basa_i naresū //  
dharama dhuraṃdhara nīti nidhānā / teja pratāpa sīla balavānā //  
tehi keṃ bhae jugala suta bīrā / saba guna dhāma mahā ranadhīrā //  
  
rāja dhanī jo jeṭha suta āhī / nāma pratāpabhānu asa tāhī //  
apara sutahi arimardana nāmā / bhujabala atula acala saṃgrāmā //  
bhāihi bhāihi parama samītī / sakala doṣa chala barajita prītī //  
jeṭhe sutahi rāja nr̥pa dīnhā / hari hita āpu gavana bana kīnhā //  
  
 do.  jaba pratāparabi bhaya_u nr̥pa phirī dohāī desa /  
      prajā pāla ati bedabidhi katahũ nahīṃ agha lesa // 153 //  
  
nr̥pa hitakāraka saciva sayānā / nāma dharamaruci sukra samānā //  
saciva sayāna baṃdhu balabīrā / āpu pratāpapuṃja ranadhīrā //  
sena saṃga caturaṃga apārā / amita subhaṭa saba samara jujhārā //  
sena biloki rāu haraṣānā / aru bāje gahagahe nisānā //  
bijaya hetu kaṭakaī banāī / sudina sādhi nr̥pa caleu bajāī //  
jãha tahã parīṃ aneka larāīṃ / jīte sakala bhūpa bariāī //  
sapta dīpa bhujabala basa kīnhe / lai lai daṃḍa chāḷi nr̥pa dīnheṃ //  
sakala avani maṃḍala tehi kālā / eka pratāpabhānu mahipālā //  
  
 do.  svabasa bisva kari bāhubala nija pura kīnha prabesu /  
      aratha dharama kāmādi sukha seva_i samayã naresu // 154 //  
  
bhūpa pratāpabhānu bala pāī / kāmadhenu bhai bhūmi suhāī //  
saba dukha barajita prajā sukhārī / dharamasīla suṃdara nara nārī //  
saciva dharamaruci hari pada prītī / nr̥pa hita hetu sikhava nita nītī //  
gura sura saṃta pitara mahidevā / kara_i sadā nr̥pa saba kai sevā //  
bhūpa dharama je beda bakhāne / sakala kara_i sādara sukha māne //  
dina prati deha bibidha bidhi dānā / sunahu sāstra bara beda purānā //  
nānā bāpīṃ kūpa taḷāgā / sumana bāṭikā suṃdara bāgā //  
biprabhavana surabhavana suhāe / saba tīrathanha bicitra banāe //  
  
 do.  jãha lagi kahe purāna śruti eka eka saba jāga /  
      bāra sahastra sahastra nr̥pa kie sahita anurāga // 155 //  
  
hr̥dayã na kachu phala anusaṃdhānā / bhūpa bibekī parama sujānā //  
kara_i je dharama karama mana bānī / bāsudeva arpita nr̥pa gyānī //  
caḷhi bara bāji bāra eka rājā / mr̥gayā kara saba sāji samājā //  
biṃdhyācala gabhīra bana gayaū / mr̥ga punīta bahu mārata bhayaū //  
phirata bipina nr̥pa dīkha barāhū / janu bana dureu sasihi grasi rāhū //  
baḷa bidhu nahi samāta mukha māhīṃ / manahũ krodhabasa ugilata nāhīṃ //  
kola karāla dasana chabi gāī / tanu bisāla pīvara adhikāī //  
ghurughurāta haya ārau pāẽ / cakita bilokata kāna uṭhāẽ //  
  
  do.  nīla mahīdhara sikhara sama dekhi bisāla barāhu /  
       capari caleu haya suṭuki nr̥pa hā̃ki na hoi nibāhu // 156 //  
  
āvata dekhi adhika rava bājī / caleu barāha maruta gati bhājī //  
turata kīnha nr̥pa sara saṃdhānā / mahi mili gaya_u bilokata bānā //  
taki taki tīra mahīsa calāvā / kari chala suara sarīra bacāvā //  
pragaṭata durata jāi mr̥ga bhāgā / risa basa bhūpa caleu saṃga lāgā //  
gaya_u dūri ghana gahana barāhū / jahã nāhina gaja bāji nibāhū //  
ati akela bana bipula kalesū / tadapi na mr̥ga maga taja_i naresū //  
kola biloki bhūpa baḷa dhīrā / bhāgi paiṭha giriguhā̃ gabhīrā //  
agama dekhi nr̥pa ati pachitāī / phireu mahābana pareu bhulāī //  
  
 do.  kheda khinna chuddhita tr̥ṣita rājā bāji sameta /  
      khojata byākula sarita sara jala binu bhaya_u aceta // 157 //  
  
phirata bipina āśrama eka dekhā / tahã basa nr̥pati kapaṭa munibeṣā //  
jāsu desa nr̥pa līnha chaḷāī / samara sena taji gaya_u parāī //  
samaya pratāpabhānu kara jānī / āpana ati asamaya anumānī //  
gaya_u na gr̥ha mana bahuta galānī / milā na rājahi nr̥pa abhimānī //  
risa ura māri raṃka jimi rājā / bipina basa_i tāpasa keṃ sājā //  
tāsu samīpa gavana nr̥pa kīnhā / yaha pratāparabi tehi taba cīnhā //  
rāu tr̥ṣita nahi so pahicānā / dekhi subeṣa mahāmuni jānā //  
utari turaga teṃ kīnha pranāmā / parama catura na kaheu nija nāmā //  
do0 bhūpati tr̥ṣita biloki tehiṃ sarabaru dīnha dekhāi /  
  
      majjana pāna sameta haya kīnha nr̥pati haraṣāi // 158 //  
  
gai śrama sakala sukhī nr̥pa bhayaū / nija āśrama tāpasa lai gayaū //  
āsana dīnha asta rabi jānī / puni tāpasa boleu mr̥du bānī //  
ko tumha kasa bana phirahu akeleṃ / suṃdara jubā jīva paraheleṃ //  
cakrabarti ke lacchana toreṃ / dekhata dayā lāgi ati moreṃ //  
nāma pratāpabhānu avanīsā / tāsu saciva maiṃ sunahu munīsā //  
phirata ahereṃ pareũ bhulāī / baḍe bhāga dekha_ũ pada āī //  
hama kahã durlabha darasa tumhārā / jānata hauṃ kachu bhala honihārā //  
kaha muni tāta bhaya_u ãdhiyārā / jojana sattari nagaru tumhārā //  
  
 do.   nisā ghora gambhīra bana paṃtha na sunahu sujāna /  
      basahu āju asa jāni tumha jāehu hota bihāna // 159(ka) //  
  
      tulasī jasi bhavatabyatā taisī mila_i sahāi /  
      āpunu āva_i tāhi pahiṃ tāhi tahā̃ lai jāi // 159(kha) //  
  
bhalehiṃ nātha āyasu dhari sīsā / bā̃dhi turaga taru baiṭha mahīsā //  
nr̥pa bahu bhāti prasaṃseu tāhī / carana baṃdi nija bhāgya sarāhī //  
puni bole mr̥du girā suhāī / jāni pitā prabhu kara_ũ ḍhiṭhāī //  
mohi munisa suta sevaka jānī / nātha nāma nija kahahu bakhānī //  
tehi na jāna nr̥pa nr̥pahi so jānā / bhūpa suhrada so kapaṭa sayānā //  
bairī puni chatrī puni rājā / chala bala kīnha caha_i nija kājā //  
samujhi rājasukha dukhita arātī / avā̃ anala iva sulaga_i chātī //  
sarala bacana nr̥pa ke suni kānā / bayara sãbhāri hr̥dayã haraṣānā //  
  
  
 do.  kapaṭa bori bānī mr̥dula boleu juguti sameta /  
      nāma hamāra bhikhāri aba nirdhana rahita niketi // 160 //  
  
kaha nr̥pa je bigyāna nidhānā / tumha sārikhe galita abhimānā //  
sadā rahahi apanapau durāẽ / saba bidhi kusala kubeṣa banāẽ //  
tehi teṃ kahahi saṃta śruti ṭereṃ / parama akiṃcana priya hari kereṃ //  
tumha sama adhana bhikhāri agehā / hota biraṃci sivahi saṃdehā //  
josi sosi tava carana namāmī / mo para kr̥pā karia aba svāmī //  
sahaja prīti bhūpati kai dekhī / āpu biṣaya bisvāsa biseṣī //  
saba prakāra rājahi apanāī / boleu adhika saneha janāī //  
sunu satibhāu kaha_ũ mahipālā / ihā̃ basata bīte bahu kālā //  
  
 do.  aba lagi mohi na mileu kou maiṃ na janāva_ũ kāhu /  
      lokamānyatā anala sama kara tapa kānana dāhu // 161(ka) //  
  
  
 so.  tulasī dekhi subeṣu bhūlahiṃ mūḷha na catura nara /  
      suṃdara kekihi pekhu bacana sudhā sama asana ahi // 161(kha)  
  
tāteṃ guputa raha_ũ jaga māhīṃ / hari taji kimapi prayojana nāhīṃ //  
prabhu jānata saba binahiṃ janāẽ / kahahu kavani sidhi loka rijhāẽ //  
tumha suci sumati parama priya moreṃ / prīti pratīti mohi para toreṃ //  
aba jauṃ tāta durāva_ũ tohī / dāruna doṣa ghaṭa_i ati mohī //  
jimi jimi tāpasu katha_i udāsā / timi timi nr̥pahi upaja bisvāsā //  
dekhā svabasa karma mana bānī / taba bolā tāpasa bagadhyānī //  
nāma hamāra ekatanu bhāī / suni nr̥pa bole puni siru nāī //  
kahahu nāma kara aratha bakhānī / mohi sevaka ati āpana jānī //  
  
 do.  ādisr̥ṣṭi upajī jabahiṃ taba utapati bhai mori /  
      nāma ekatanu hetu tehi deha na dharī bahori // 162 //  
  
jani ācaruja karahu mana māhīṃ / suta tapa teṃ durlabha kachu nāhīṃ //  
tapabala teṃ jaga sr̥ja_i bidhātā / tapabala biṣnu bhae paritrātā //  
tapabala saṃbhu karahiṃ saṃghārā / tapa teṃ agama na kachu saṃsārā //  
bhaya_u nr̥pahi suni ati anurāgā / kathā purātana kahai so lāgā //  
karama dharama itihāsa anekā / kara_i nirūpana birati bibekā //  
udabhava pālana pralaya kahānī / kahesi amita ācaraja bakhānī //  
suni mahipa tāpasa basa bhayaū / āpana nāma kahata taba layaū //  
kaha tāpasa nr̥pa jāna_ũ tohī / kīnhehu kapaṭa lāga bhala mohī //  
  
 so.  sunu mahīsa asi nīti jahã tahã nāma na kahahiṃ nr̥pa /  
      mohi tohi para ati prīti soi caturatā bicāri tava // 163 //  
  
nāma tumhāra pratāpa dinesā / satyaketu tava pitā naresā //  
gura prasāda saba jānia rājā / kahia na āpana jāni akājā //  
dekhi tāta tava sahaja sudhāī / prīti pratīti nīti nipunāī //  
upaji pari mamatā mana moreṃ / kaha_ũ kathā nija pūche toreṃ //  
aba prasanna maiṃ saṃsaya nāhīṃ / māgu jo bhūpa bhāva mana māhīṃ //  
suni subacana bhūpati haraṣānā / gahi pada binaya kīnhi bidhi nānā //  
kr̥pāsiṃdhu muni darasana toreṃ / cāri padāratha karatala moreṃ //  
prabhuhi tathāpi prasanna bilokī / māgi agama bara hoũ asokī //  
  
 do.  jarā marana dukha rahita tanu samara jitai jani kou /  
      ekachatra ripuhīna mahi rāja kalapa sata hou // 164 //  
  
kaha tāpasa nr̥pa aisei hoū / kārana eka kaṭhina sunu soū //  
kāla_u tua pada nāihi sīsā / eka biprakula chāḷi mahīsā //  
tapabala bipra sadā bariārā / tinha ke kopa na kou rakhavārā //  
jauṃ bipranha saba karahu naresā / tau tua basa bidhi biṣnu mahesā //  
cala na brahmakula sana bariāī / satya kaha_ũ dou bhujā uṭhāī //  
bipra śrāpa binu sunu mahipālā / tora nāsa nahi kavanehũ kālā //  
haraṣeu rāu bacana suni tāsū / nātha na hoi mora aba nāsū //  
tava prasāda prabhu kr̥pānidhānā / mo kahũ sarba kāla kalyānā //  
  
 do.  evamastu kahi kapaṭamuni bolā kuṭila bahori /  
      milaba hamāra bhulāba nija kahahu ta hamahi na khori // 165 //  
  
tāteṃ mai tohi baraja_ũ rājā / kaheṃ kathā tava parama akājā //  
  
chaṭheṃ śravana yaha parata kahānī / nāsa tumhāra satya mama bānī //  
yaha pragaṭeṃ athavā dvijaśrāpā / nāsa tora sunu bhānupratāpā //  
āna upāyã nidhana tava nāhīṃ / jauṃ hari hara kopahiṃ mana māhīṃ //  
satya nātha pada gahi nr̥pa bhāṣā / dvija gura kopa kahahu ko rākhā //  
rākha_i gura jauṃ kopa bidhātā / gura birodha nahiṃ kou jaga trātā //  
jauṃ na calaba hama kahe tumhāreṃ / hou nāsa nahiṃ soca hamāreṃ //  
ekahiṃ ḍara ḍarapata mana morā / prabhu mahideva śrāpa ati ghorā //  
  
 do.  hohiṃ bipra basa kavana bidhi kahahu kr̥pā kari sou /  
      tumha taji dīnadayāla nija hitū na dekha_ũ koũ // 166 //  
  
sunu nr̥pa bibidha jatana jaga māhīṃ / kaṣṭasādhya puni hohiṃ ki nāhīṃ //  
aha_i eka ati sugama upāī / tahā̃ paraṃtu eka kaṭhināī //  
mama ādhīna juguti nr̥pa soī / mora jāba tava nagara na hoī //  
āju lageṃ aru jaba teṃ bhayaū̃ / kāhū ke gr̥ha grāma na gayaū̃ //  
jauṃ na jāũ tava hoi akājū / banā āi asamaṃjasa ājū //  
suni mahīsa boleu mr̥du bānī / nātha nigama asi nīti bakhānī //  
baḷe saneha laghunha para karahīṃ / giri nija sirani sadā tr̥na dharahīṃ //  
jaladhi agādha mauli baha phenū / saṃtata dharani dharata sira renū //  
  
 do.   asa kahi gahe naresa pada svāmī hohu kr̥pāla /  
       mohi lāgi dukha sahia prabhu sajjana dīnadayāla // 167 //  
  
jāni nr̥pahi āpana ādhīnā / bolā tāpasa kapaṭa prabīnā //  
satya kaha_ũ bhūpati sunu tohī / jaga nāhina durlabha kachu mohī //  
avasi kāja maiṃ kariha_ũ torā / mana tana bacana bhagata taiṃ morā //  
joga juguti tapa maṃtra prabhāū / phala_i tabahiṃ jaba karia durāū //  
jauṃ naresa maiṃ karauṃ rasoī / tumha parusahu mohi jāna na koī //  
anna so joi joi bhojana karaī / soi soi tava āyasu anusaraī //  
puni tinha ke gr̥ha jevãi joū / tava basa hoi bhūpa sunu soū //  
jāi upāya racahu nr̥pa ehū / saṃbata bhari saṃkalapa karehū //  
  
 do.  nita nūtana dvija sahasa sata barehu sahita parivāra /  
      maiṃ tumhare saṃkalapa lagi dinahiṃ”kariba jevanāra // 168 //  
  
ehi bidhi bhūpa kaṣṭa ati thoreṃ / hoihahiṃ sakala bipra basa toreṃ //  
karihahiṃ bipra homa makha sevā / tehiṃ prasaṃga sahajehiṃ basa devā //  
aura eka tohi kahaū̃ lakhāū / maiṃ ehi beṣa na āuba kāū //  
tumhare uparohita kahũ rāyā / hari ānaba maiṃ kari nija māyā //  
tapabala tehi kari āpu samānā / rakhiha_ũ ihā̃ baraṣa paravānā //  
maiṃ dhari tāsu beṣu sunu rājā / saba bidhi tora sãvāraba kājā //  
gai nisi bahuta sayana aba kīje / mohi tohi bhūpa bheṃṭa dina tīje //  
maiṃ tapabala tohi turaga sametā / pahũceha_ũ sovatahi niketā //  
  
 do.  maiṃ āuba soi beṣu dhari pahicānehu taba mohi /  
      jaba ekāṃta bolāi saba kathā sunāvauṃ tohi // 169 //  
  
sayana kīnha nr̥pa āyasu mānī / āsana jāi baiṭha chalagyānī //  
śramita bhūpa nidrā ati āī / so kimi sova soca adhikāī //  
kālaketu nisicara tahã āvā / jehiṃ sūkara hoi nr̥pahi bhulāvā //  
parama mitra tāpasa nr̥pa kerā / jāna_i so ati kapaṭa ghanerā //  
tehi ke sata suta aru dasa bhāī / khala ati ajaya deva dukhadāī //  
prathamahi bhūpa samara saba māre / bipra saṃta sura dekhi dukhāre //  
tehiṃ khala pāchila bayaru sãbharā / tāpasa nr̥pa mili maṃtra bicārā //  
jehi ripu chaya soi racenhi upāū / bhāvī basa na jāna kachu rāū //  
  
 do.  ripu tejasī akela api laghu kari gania na tāhu /  
      ajahũ deta dukha rabi sasihi sira avaseṣita rāhu // 170 //  
  
tāpasa nr̥pa nija sakhahi nihārī / haraṣi mileu uṭhi bhaya_u sukhārī //  
mitrahi kahi saba kathā sunāī / jātudhāna bolā sukha pāī //  
aba sādheũ ripu sunahu naresā / jauṃ tumha kīnha mora upadesā //  
parihari soca rahahu tumha soī / binu auṣadha biādhi bidhi khoī //  
kula sameta ripu mūla bahāī / cauthe divasa milaba maiṃ āī //  
tāpasa nr̥pahi bahuta paritoṣī / calā mahākapaṭī atiroṣī //  
bhānupratāpahi bāji sametā / pahũcāesi chana mājha niketā //  
nr̥pahi nāri pahiṃ sayana karāī / hayagr̥hã bā̃dhesi bāji banāī //  
  
 do.  rājā ke uparohitahi hari lai gaya_u bahori /  
      lai rākhesi giri khoha mahũ māyā̃ kari mati bhori // 171 //  
  
āpu biraci uparohita rūpā / pareu jāi tehi seja anūpā //  
jāgeu nr̥pa anabhaẽ bihānā / dekhi bhavana ati acaraju mānā //  
muni mahimā mana mahũ anumānī / uṭheu gavãhi jehi jāna na rānī //  
kānana gaya_u bāji caḷhi tehīṃ / pura nara nāri na jāneu kehīṃ //  
gaẽ jāma juga bhūpati āvā / ghara ghara utsava bāja badhāvā //  
uparohitahi dekha jaba rājā / cakita biloki sumiri soi kājā //  
juga sama nr̥pahi gae dina tīnī / kapaṭī muni pada raha mati līnī //  
samaya jāni uparohita āvā / nr̥pahi mate saba kahi samujhāvā //  
 do.  nr̥pa haraṣeu pahicāni guru bhrama basa rahā na ceta /  
      bare turata sata sahasa bara bipra kuṭuṃba sameta // 172 //  
  
uparohita jevanāra banāī / charasa cāri bidhi jasi śruti gāī //  
māyāmaya tehiṃ kīnha rasoī / biṃjana bahu gani saka_i na koī //  
bibidha mr̥ganha kara āmiṣa rā̃dhā / tehi mahũ bipra mā̃su khala sā̃dhā //  
bhojana kahũ saba bipra bolāe / pada pakhāri sādara baiṭhāe //  
parusana jabahiṃ lāga mahipālā / bhai akāsabānī tehi kālā //  
biprabr̥ṃda uṭhi uṭhi gr̥ha jāhū / hai baḷi hāni anna jani khāhū //  
bhaya_u rasoīṃ bhūsura mā̃sū / saba dvija uṭhe māni bisvāsū //  
bhūpa bikala mati mohã bhulānī / bhāvī basa āva mukha bānī //  
  
 do.  bole bipra sakopa taba nahiṃ kachu kīnha bicāra /  
      jāi nisācara hohu nr̥pa mūḷha sahita parivāra // 173 //  
  
chatrabaṃdhu taiṃ bipra bolāī / ghālai lie sahita samudāī //  
īsvara rākhā dharama hamārā / jaihasi taiṃ sameta parivārā //  
saṃbata madhya nāsa tava hoū / jaladātā na rahihi kula koū //  
nr̥pa suni śrāpa bikala ati trāsā / bhai bahori bara girā akāsā //  
biprahu śrāpa bicāri na dīnhā / nahiṃ aparādha bhūpa kachu kīnhā //  
cakita bipra saba suni nabhabānī / bhūpa gaya_u jahã bhojana khānī //  
tahã na asana nahiṃ bipra suārā / phireu rāu mana soca apārā //  
saba prasaṃga mahisuranha sunāī / trasita pareu avanīṃ akulāī //  
  
 do.  bhūpati bhāvī miṭa_i nahiṃ jadapi na dūṣana tora /  
      kiẽ anyathā hoi nahiṃ bipraśrāpa ati ghora // 174 //  
  
asa kahi saba mahideva sidhāe / samācāra puraloganha pāe //  
socahiṃ dūṣana daivahi dehīṃ / bicarata haṃsa kāga kiya jehīṃ //  
uparohitahi bhavana pahũcāī / asura tāpasahi khabari janāī //  
tehiṃ khala jahã tahã patra paṭhāe / saji saji sena bhūpa saba dhāe //  
gherenhi nagara nisāna bajāī / bibidha bhā̃ti nita hoī larāī //  
jūjhe sakala subhaṭa kari karanī / baṃdhu sameta pareu nr̥pa dharanī //  
satyaketu kula kou nahiṃ bā̃cā / bipraśrāpa kimi hoi asā̃cā //  
ripu jiti saba nr̥pa nagara basāī / nija pura gavane jaya jasu pāī //  
  
 do.  bharadvāja sunu jāhi jaba hoi bidhātā bāma /  
      dhūri merusama janaka jama tāhi byālasama dāma // .175 //  
  
kāla pāi muni sunu soi rājā / bhaya_u nisācara sahita samājā //  
dasa sira tāhi bīsa bhujadaṃḍā / rāvana nāma bīra baribaṃḍā //  
bhūpa anuja arimardana nāmā / bhaya_u so kuṃbhakarana baladhāmā //  
saciva jo rahā dharamaruci jāsū / bhaya_u bimātra baṃdhu laghu tāsū //  
nāma bibhīṣana jehi jaga jānā / biṣnubhagata bigyāna nidhānā //  
rahe je suta sevaka nr̥pa kere / bhae nisācara ghora ghanere //  
kāmarūpa khala jinasa anekā / kuṭila bhayaṃkara bigata bibekā //  
kr̥pā rahita hiṃsaka saba pāpī / barani na jāhiṃ bisva paritāpī //  
  
 do.  upaje jadapi pulastyakula pāvana amala anūpa /  
      tadapi mahīsura śrāpa basa bhae sakala agharūpa // 176 //  
  
kīnha bibidha tapa tīnihũ bhāī / parama ugra nahiṃ barani so jāī //  
gaya_u nikaṭa tapa dekhi bidhātā / māgahu bara prasanna maiṃ tātā //  
  
kari binatī pada gahi dasasīsā / boleu bacana sunahu jagadīsā //  
hama kāhū ke marahiṃ na māreṃ / bānara manuja jāti dui bāreṃ //  
evamastu tumha baḷa tapa kīnhā / maiṃ brahmā̃ mili tehi bara dīnhā //  
puni prabhu kuṃbhakarana pahiṃ gayaū / tehi biloki mana bisamaya bhayaū //  
jauṃ ehiṃ khala nita karaba ahārū / hoihi saba ujāri saṃsārū //  
sārada preri tāsu mati pherī / māgesi nīda māsa ṣaṭa kerī //  
  
 do.  gae bibhīṣana pāsa puni kaheu putra bara māgu /  
      tehiṃ māgeu bhagavaṃta pada kamala amala anurāgu // 177 //  
  
tinhi dei bara brahma sidhāe / haraṣita te apane gr̥ha āe //  
maya tanujā maṃdodari nāmā / parama suṃdarī nāri lalāmā //  
soi mayã dīnhi rāvanahi ānī / hoihi jātudhānapati jānī //  
haraṣita bhaya_u nāri bhali pāī / puni dou baṃdhu biāhesi jāī //  
giri trikūṭa eka siṃdhu majhārī / bidhi nirmita durgama ati bhārī //  
soi maya dānavã bahuri sãvārā / kanaka racita manibhavana apārā //  
bhogāvati jasi ahikula bāsā / amarāvati jasi sakranivāsā //  
tinha teṃ adhika ramya ati baṃkā / jaga bikhyāta nāma tehi laṃkā //  
  
 do.  khāīṃ siṃdhu gabhīra ati cārihũ disi phiri āva /  
      kanaka koṭa mani khacita dr̥ḷha barani na jāi banāva // 178(ka) //  
  
      hariprerita jehiṃ kalapa joi jātudhānapati hoi /  
      sūra pratāpī atulabala dala sameta basa soi // 178(kha) //  
  
rahe tahā̃ nisicara bhaṭa bhāre / te saba suranha samara saṃghāre //  
aba tahã rahahiṃ sakra ke prere / racchaka koṭi jacchapati kere //  
dasamukha katahũ khabari asi pāī / sena sāji gaḷha gheresi jāī //  
dekhi bikaṭa bhaṭa baḷi kaṭakāī / jaccha jīva lai gae parāī //  
phiri saba nagara dasānana dekhā / gaya_u soca sukha bhaya_u biseṣā //  
suṃdara sahaja agama anumānī / kīnhi tahā̃ rāvana rajadhānī //  
jehi jasa joga bā̃ṭi gr̥ha dīnhe / sukhī sakala rajanīcara kīnhe //  
eka bāra kubera para dhāvā / puṣpaka jāna jīti lai āvā //  
  
 do.  kautukahīṃ kailāsa puni līnhesi jāi uṭhāi /  
      manahũ tauli nija bāhubala calā bahuta sukha pāi // 179 //  
  
sukha saṃpati suta sena sahāī / jaya pratāpa bala buddhi baḷāī //  
nita nūtana saba bāḷhata jāī / jimi pratilābha lobha adhikāī //  
atibala kuṃbhakarana asa bhrātā / jehi kahũ nahiṃ pratibhaṭa jaga jātā //  
kara_i pāna sova_i ṣaṭa māsā / jāgata hoi tihũ pura trāsā //  
jauṃ dina prati ahāra kara soī / bisva begi saba caupaṭa hoī //  
samara dhīra nahiṃ jāi bakhānā / tehi sama amita bīra balavānā //  
bāridanāda jeṭha suta tāsū / bhaṭa mahũ prathama līka jaga jāsū //  
jehi na hoi rana sanamukha koī / surapura nitahiṃ parāvana hoī //  
  
 do.  kumukha akaṃpana kulisarada dhūmaketu atikāya /  
      eka eka jaga jīti saka aise subhaṭa nikāya // 180 //  
  
  
kāmarūpa jānahiṃ saba māyā / sapanehũ jinha keṃ dharama na dāyā //  
dasamukha baiṭha sabhā̃ eka bārā / dekhi amita āpana parivārā //  
suta samūha jana parijana nātī / ge ko pāra nisācara jātī //  
sena biloki sahaja abhimānī / bolā bacana krodha mada sānī //  
  
sunahu sakala rajanīcara jūthā / hamare bairī bibudha barūthā //  
te sanamukha nahiṃ karahī larāī / dekhi sabala ripu jāhiṃ parāī //  
tenha kara marana eka bidhi hoī / kaha_ũ bujhāi sunahu aba soī //  
dvijabhojana makha homa sarādhā // saba kai jāi karahu tumha bādhā //  
  
 do.  chudhā chīna balahīna sura sahajehiṃ milihahiṃ āi /  
      taba māriha_ũ ki chāḷiha_ũ bhalī bhā̃ti apanāi // 181 //  
  
  
meghanāda kahũ puni hãkarāvā / dīnhī sikha balu bayaru baḷhāvā //  
  
je sura samara dhīra balavānā / jinha keṃ laribe kara abhimānā //  
tinhahi jīti rana ānesu bā̃dhī / uṭhi suta pitu anusāsana kā̃dhī //  
ehi bidhi sabahī agyā dīnhī / āpunu caleu gadā kara līnhī //  
calata dasānana ḍolati avanī / garjata garbha stravahiṃ sura ravanī //  
rāvana āvata suneu sakohā / devanha take meru giri khohā //  
digapālanha ke loka suhāe / sūne sakala dasānana pāe //  
puni puni siṃghanāda kari bhārī / dei devatanha gāri pacārī //  
rana mada matta phira_i jaga dhāvā / pratibhaṭa khaujata katahũ na pāvā //  
rabi sasi pavana baruna dhanadhārī / agini kāla jama saba adhikārī //  
kiṃnara siddha manuja sura nāgā / haṭhi sabahī ke paṃthahiṃ lāgā //  
brahmasr̥ṣṭi jahã lagi tanudhārī / dasamukha basabartī nara nārī //  
āyasu karahiṃ sakala bhayabhītā / navahiṃ āi nita carana binītā //  
  
 do.  bhujabala bisva basya kari rākhesi kou na sutaṃtra /  
      maṃḍalīka mani rāvana rāja kara_i nija maṃtra // 182(kha) //  
  
      deva jaccha gaṃdharva nara kiṃnara nāga kumāri /  
      jīti barīṃ nija bāhubala bahu suṃdara bara nāri // 182kha //  
  
  
iṃdrajīta sana jo kachu kaheū / so saba janu pahilehiṃ kari raheū //  
prathamahiṃ jinha kahũ āyasu dīnhā / tinha kara carita sunahu jo kīnhā //  
dekhata bhīmarūpa saba pāpī / nisicara nikara deva paritāpī //  
karahi upadrava asura nikāyā / nānā rūpa dharahiṃ kari māyā //  
jehi bidhi hoi dharma nirmūlā / so saba karahiṃ beda pratikūlā //  
jehiṃ jehiṃ desa dhenu dvija pāvahiṃ / nagara gāũ pura āgi lagāvahiṃ //  
subha ācarana katahũ nahiṃ hoī / deva bipra gurū māna na koī //  
nahiṃ haribhagati jagya tapa gyānā / sapanehũ sunia na beda purānā //  
  
 chaṃ.  japa joga birāgā tapa makha bhāgā śravana suna_i dasasīsā /  
      āpunu uṭhi dhāva_i rahai na pāva_i dhari saba ghāla_i khīsā //  
      asa bhraṣṭa acārā bhā saṃsārā dharma sunia nahi kānā /  
      tehi bahubidhi trāsa_i desa nikāsa_i jo kaha beda purānā //  
  
 so.  barani na jāi anīti ghora nisācara jo karahiṃ /  
      hiṃsā para ati prīti tinha ke pāpahi kavani miti // 183 //  
  
         māsapārāyaṇa, chaṭhā viśrāma  
bāḷhe khala bahu cora juārā / je laṃpaṭa paradhana paradārā //  
mānahiṃ mātu pitā nahiṃ devā / sādhunha sana karavāvahiṃ sevā //  
jinha ke yaha ācarana bhavānī / te jānehu nisicara saba prānī //  
atisaya dekhi dharma kai glānī / parama sabhīta dharā akulānī //  
giri sari siṃdhu bhāra nahiṃ mohī / jasa mohi garua eka paradrohī //  
sakala dharma dekha_i biparītā / kahi na saka_i rāvana bhaya bhītā //  
dhenu rūpa dhari hr̥dayã bicārī / gaī tahā̃ jahã sura muni jhārī //  
nija saṃtāpa sunāesi roī / kāhū teṃ kachu kāja na hoī //  
  
 chaṃ.  sura muni gaṃdharbā mili kari sarbā ge biraṃci ke lokā /  
      sãga gotanudhārī bhūmi bicārī parama bikala bhaya sokā //  
      brahmā̃ saba jānā mana anumānā mora kachū na basāī /  
      jā kari taiṃ dāsī so abināsī hamareu tora sahāī //  
  
 so.  dharani dharahi mana dhīra kaha biraṃci haripada sumiru /  
      jānata jana kī pīra prabhu bhaṃjihi dāruna bipati // 184 //  
  
baiṭhe sura saba karahiṃ bicārā / kahã pāia prabhu karia pukārā //  
pura baikuṃṭha jāna kaha koī / kou kaha payanidhi basa prabhu soī //  
jāke hr̥dayã bhagati jasi prīti / prabhu tahã pragaṭa sadā tehiṃ rītī //  
tehi samāja girijā maiṃ raheū̃ / avasara pāi bacana eka kaheū̃ //  
hari byāpaka sarbatra samānā / prema teṃ pragaṭa hohiṃ maiṃ jānā //  
desa kāla disi bidisihu māhīṃ / kahahu so kahā̃ jahā̃ prabhu nāhīṃ //  
aga jagamaya saba rahita birāgī / prema teṃ prabhu pragaṭa_i jimi āgī //  
mora bacana saba ke mana mānā / sādhu sādhu kari brahma bakhānā //  
 do.  suni biraṃci mana haraṣa tana pulaki nayana baha nīra /  
      astuti karata jori kara sāvadhāna matidhīra // 185 //  
  
  
 chaṃ.  jaya jaya suranāyaka jana sukhadāyaka pranatapāla bhagavaṃtā /  
      go dvija hitakārī jaya asurārī sidhuṃsutā priya kaṃtā //  
  
      pālana sura dharanī adbhuta karanī marama na jāna_i koī /  
      jo sahaja kr̥pālā dīnadayālā kara_u anugraha soī //  
      jaya jaya abināsī saba ghaṭa bāsī byāpaka paramānaṃdā /  
      abigata gotītaṃ carita punītaṃ māyārahita mukuṃdā //  
      jehi lāgi birāgī ati anurāgī bigatamoha munibr̥ṃdā /  
      nisi bāsara dhyāvahiṃ guna gana gāvahiṃ jayati saccidānaṃdā //  
      jehiṃ sr̥ṣṭi upāī tribidha banāī saṃga sahāya na dūjā /  
      so kara_u aghārī ciṃta hamārī jānia bhagati na pūjā //  
      jo bhava bhaya bhaṃjana muni mana raṃjana gaṃjana bipati barūthā /  
      mana baca krama bānī chāḷi sayānī sarana sakala sura jūthā //  
      sārada śruti seṣā riṣaya aseṣā jā kahũ kou nahi jānā /  
      jehi dīna piāre beda pukāre drava_u so śrībhagavānā //  
      bhava bāridhi maṃdara saba bidhi suṃdara gunamaṃdira sukhapuṃjā /  
      muni siddha sakala sura parama bhayātura namata nātha pada kaṃjā //  
  
 do.  jāni sabhaya surabhūmi suni bacana sameta saneha /  
      gaganagirā gaṃbhīra bha_i harani soka saṃdeha // 186 //  
  
jani ḍarapahu muni siddha suresā / tumhahi lāgi dhariha_ũ nara besā //  
aṃsanha sahita manuja avatārā / leha_ũ dinakara baṃsa udārā //  
kasyapa aditi mahātapa kīnhā / tinha kahũ maiṃ pūraba bara dīnhā //  
te dasaratha kausalyā rūpā / kosalapurīṃ pragaṭa narabhūpā //  
tinha ke gr̥ha avatariha_ũ jāī / raghukula tilaka so cāriu bhāī //  
nārada bacana satya saba kariha_ũ / parama sakti sameta avatariha_ũ //  
hariha_ũ sakala bhūmi garuāī / nirbhaya hohu deva samudāī //  
gagana brahmabānī sunī kānā / turata phire sura hr̥daya juḷānā //  
taba brahmā dharanihi samujhāvā / abhaya bhaī bharosa jiyã āvā //  
  
 do.  nija lokahi biraṃci ge devanha iha_i sikhāi /  
      bānara tanu dhari dhari mahi hari pada sevahu jāi // 187 //  
  
gae deva saba nija nija dhāmā / bhūmi sahita mana kahũ biśrāmā  /  
jo kachu āyasu brahmā̃ dīnhā / haraṣe deva bilaṃba na kīnhā //  
banacara deha dhari chiti māhīṃ / atulita bala pratāpa tinha pāhīṃ //  
giri taru nakha āyudha saba bīrā / hari māraga citavahiṃ matidhīrā //  
giri kānana jahã tahã bhari pūrī / rahe nija nija anīka raci rūrī //  
yaha saba rucira carita maiṃ bhāṣā / aba so sunahu jo bīcahiṃ rākhā //  
avadhapurīṃ raghukulamani rāū / beda bidita tehi dasaratha nāū̃ //  
dharama dhuraṃdhara gunanidhi gyānī / hr̥dayã bhagati mati sārãgapānī //  
  
 do.  kausalyādi nāri priya saba ācarana punīta /  
      pati anukūla prema dr̥ḷha hari pada kamala binīta // 188 //  
  
eka bāra bhūpati mana māhīṃ / bhai galāni moreṃ suta nāhīṃ //  
gura gr̥ha gaya_u turata mahipālā / carana lāgi kari binaya bisālā //  
nija dukha sukha saba gurahi sunāya_u / kahi basiṣṭha bahubidhi samujhāya_u //  
dharahu dhīra hoihahiṃ suta cārī / tribhuvana bidita bhagata bhaya hārī //  
sr̥ṃgī riṣahi basiṣṭha bolāvā / putrakāma subha jagya karāvā //  
bhagati sahita muni āhuti dīnheṃ / pragaṭe agini carū kara līnheṃ //  
jo basiṣṭha kachu hr̥dayã bicārā / sakala kāju bhā siddha tumhārā //  
yaha habi bā̃ṭi dehu nr̥pa jāī / jathā joga jehi bhāga banāī //  
  
 do.  taba adr̥sya bhae pāvaka sakala sabhahi samujhāi //  
      paramānaṃda magana nr̥pa haraṣa na hr̥dayã samāi // 189 //  
  
tabahiṃ rāyã priya nāri bolāīṃ / kausalyādi tahā̃ cali āī //  
ardha bhāga kausalyāhi dīnhā / ubhaya bhāga ādhe kara kīnhā //  
kaikeī kahã nr̥pa so dayaū / rahyo so ubhaya bhāga puni bhayaū //  
kausalyā kaikeī hātha dhari / dīnha sumitrahi mana prasanna kari //  
ehi bidhi garbhasahita saba nārī / bhaīṃ hr̥dayã haraṣita sukha bhārī //  
jā dina teṃ hari garbhahiṃ āe / sakala loka sukha saṃpati chāe //  
maṃdira mahã saba rājahiṃ rānī / sobhā sīla teja kī khānīṃ //  
sukha juta kachuka kāla cali gayaū / jehiṃ prabhu pragaṭa so avasara bhayaū //  
  
 do.  joga lagana graha bāra tithi sakala bhae anukūla /  
      cara aru acara harṣajuta rāma janama sukhamūla // 190 //  
  
naumī tithi madhu māsa punītā / sukala paccha abhijita hariprītā //  
madhyadivasa ati sīta na ghāmā / pāvana kāla loka biśrāmā //  
sītala maṃda surabhi baha bāū / haraṣita sura saṃtana mana cāū //  
bana kusumita girigana maniārā / stravahiṃ sakala saritā 'mr̥tadhārā //  
so avasara biraṃci jaba jānā / cale sakala sura sāji bimānā //  
gagana bimala sakula sura jūthā / gāvahiṃ guna gaṃdharba barūthā //  
baraṣahiṃ sumana suaṃjali sājī / gahagahi gagana duṃdubhī bājī //  
astuti karahiṃ nāga muni devā / bahubidhi lāvahiṃ nija nija sevā //  
  
 do.  sura samūha binatī kari pahũce nija nija dhāma /  
      jaganivāsa prabhu pragaṭe akhila loka biśrāma // 191 //  
  
  
 chaṃ.  bhae pragaṭa kr̥pālā dīnadayālā kausalyā hitakārī /  
      haraṣita mahatārī muni mana hārī adbhuta rūpa bicārī //  
      locana abhirāmā tanu ghanasyāmā nija āyudha bhuja cārī /  
      bhūṣana banamālā nayana bisālā sobhāsiṃdhu kharārī //  
      kaha dui kara jorī astuti torī kehi bidhi karauṃ anaṃtā /  
      māyā guna gyānātīta amānā beda purāna bhanaṃtā //  
      karunā sukha sāgara saba guna āgara jehi gāvahiṃ śruti saṃtā /  
      so mama hita lāgī jana anurāgī bhaya_u pragaṭa śrīkaṃtā //  
      brahmāṃḍa nikāyā nirmita māyā roma roma prati beda kahai /  
      mama ura so bāsī yaha upahāsī sunata dhīra pati thira na rahai //  
      upajā jaba gyānā prabhu musakānā carita bahuta bidhi kīnha cahai /  
      kahi kathā suhāī mātu bujhāī jehi prakāra suta prema lahai //  
      mātā puni bolī so mati ḍaulī tajahu tāta yaha rūpā /  
      kījai sisulīlā ati priyasīlā yaha sukha parama anūpā //  
      suni bacana sujānā rodana ṭhānā hoi bālaka surabhūpā /  
      yaha carita je gāvahiṃ haripada pāvahiṃ te na parahiṃ bhavakūpā //  
  
  do.  bipra dhenu sura saṃta hita līnha manuja avatāra /  
      nija icchā nirmita tanu māyā guna go pāra // 192 //  
  
suni sisu rudana parama priya bānī / saṃbhrama cali āī saba rānī //  
haraṣita jahã tahã dhāīṃ dāsī / ānãda magana sakala purabāsī //  
dasaratha putrajanma suni kānā / mānahũ brahmānaṃda samānā //  
parama prema mana pulaka sarīrā / cāhata uṭhata karata mati dhīrā //  
jākara nāma sunata subha hoī / moreṃ gr̥ha āvā prabhu soī //  
paramānaṃda pūri mana rājā / kahā bolāi bajāvahu bājā //  
gura basiṣṭha kahã gaya_u hãkārā / āe dvijana sahita nr̥padvārā //  
anupama bālaka dekhenhi jāī / rūpa rāsi guna kahi na sirāī //  
  
 do.  naṃdīmukha sarādha kari jātakarama saba kīnha /  
      hāṭaka dhenu basana mani nr̥pa bipranha kahã dīnha // 193 //  
  
dhvaja patāka torana pura chāvā / kahi na jāi jehi bhā̃ti banāvā //  
sumanabr̥ṣṭi akāsa teṃ hoī / brahmānaṃda magana saba loī //  
br̥ṃda br̥ṃda mili calīṃ logāī / sahaja saṃgāra kiẽ uṭhi dhāī //  
kanaka kalasa maṃgala dhari thārā / gāvata paiṭhahiṃ bhūpa duārā //  
kari ārati nevachāvari karahīṃ / bāra bāra sisu carananhi parahīṃ //  
māgadha sūta baṃdigana gāyaka / pāvana guna gāvahiṃ raghunāyaka //  
sarbasa dāna dīnha saba kāhū / jehiṃ pāvā rākhā nahiṃ tāhū //  
mr̥gamada caṃdana kuṃkuma kīcā / macī sakala bīthinha bica bīcā //  
  
 do.  gr̥ha gr̥ha bāja badhāva subha pragaṭe suṣamā kaṃda /  
      haraṣavaṃta saba jahã tahã nagara nāri nara br̥ṃda // 194 //  
  
kaikayasutā sumitrā doū / suṃdara suta janamata bhaiṃ oū //  
vaha sukha saṃpati samaya samājā / kahi na saka_i sārada ahirājā //  
avadhapurī soha_i ehi bhā̃tī / prabhuhi milana āī janu rātī //  
dekhi bhānū janu mana sakucānī / tadapi banī saṃdhyā anumānī //  
agara dhūpa bahu janu ãdhiārī / uḷa_i abhīra manahũ arunārī //  
maṃdira mani samūha janu tārā / nr̥pa gr̥ha kalasa so iṃdu udārā //  
bhavana bedadhuni ati mr̥du bānī / janu khaga mūkhara samayã janu sānī //  
kautuka dekhi pataṃga bhulānā / eka māsa teĩ jāta na jānā //  
  
 do.  māsa divasa kara divasa bhā marama na jāna_i koi /  
      ratha sameta rabi thākeu nisā kavana bidhi hoi // 195 //  
  
yaha rahasya kāhū nahiṃ jānā / dina mani cale karata gunagānā //  
dekhi mahotsava sura muni nāgā / cale bhavana baranata nija bhāgā //  
aura_u eka kaha_ũ nija corī / sunu girijā ati dr̥ḷha mati torī //  
kāka bhusuṃḍi saṃga hama doū / manujarūpa jāna_i nahiṃ koū //  
paramānaṃda premasukha phūle / bīthinha phirahiṃ magana mana bhūle //  
yaha subha carita jāna pai soī / kr̥pā rāma kai jāpara hoī //  
tehi avasara jo jehi bidhi āvā / dīnha bhūpa jo jehi mana bhāvā //  
gaja ratha turaga hema go hīrā / dīnhe nr̥pa nānābidhi cīrā //  
  
 do.  mana saṃtoṣe sabanhi ke jahã tahã dehi asīsa /  
      sakala tanaya cira jīvahũ tulasidāsa ke īsa // 196 //  
  
  
kachuka divasa bīte ehi bhā̃tī / jāta na jānia dina aru rātī //  
nāmakarana kara avasaru jānī / bhūpa boli paṭhae muni gyānī //  
kari pūjā bhūpati asa bhāṣā / dharia nāma jo muni guni rākhā //  
inha ke nāma aneka anūpā / maiṃ nr̥pa kahaba svamati anurūpā //  
jo ānaṃda siṃdhu sukharāsī / sīkara teṃ trailoka supāsī //  
so sukha dhāma rāma asa nāmā / akhila loka dāyaka biśrāmā //  
bisva bharana poṣana kara joī / tākara nāma bharata asa hoī //  
jāke sumirana teṃ ripu nāsā / nāma satruhana beda prakāsā //  
  
 do.  lacchana dhāma rāma priya sakala jagata ādhāra /  
      guru basiṣṭa tehi rākhā lachimana nāma udāra // 197 //  
  
dhare nāma gura hr̥dayã bicārī / beda tatva nr̥pa tava suta cārī //  
muni dhana jana sarabasa siva prānā / bāla keli tehiṃ sukha mānā //  
bārehi te nija hita pati jānī / lachimana rāma carana rati mānī //  
bharata satruhana dūna_u bhāī / prabhu sevaka jasi prīti baḷāī //  
syāma gaura suṃdara dou jorī / nirakhahiṃ chabi jananīṃ tr̥na torī //  
cāriu sīla rūpa guna dhāmā / tadapi adhika sukhasāgara rāmā //  
hr̥dayã anugraha iṃdu prakāsā / sūcata kirana manohara hāsā //  
kabahũ uchaṃga kabahũ bara palanā / mātu dulāra_i kahi priya lalanā //  
  
 do.  byāpaka brahma niraṃjana nirguna bigata binoda /  
      so aja prema bhagati basa kausalyā ke goda // 198 //  
  
kāma koṭi chabi syāma sarīrā / nīla kaṃja bārida gaṃbhīrā //  
aruna carana pakaṃja nakha jotī / kamala dalanhi baiṭhe janu motī //  
rekha kulisa dhavaja aṃkura sohe / nūpura dhuni suni muni mana mohe //  
kaṭi kiṃkinī udara traya rekhā / nābhi gabhīra jāna jehi dekhā //  
bhuja bisāla bhūṣana juta bhūrī / hiyã hari nakha ati sobhā rūrī //  
ura manihāra padika kī sobhā / bipra carana dekhata mana lobhā //  
kaṃbu kaṃṭha ati cibuka suhāī / ānana amita madana chabi chāī //  
dui dui dasana adhara arunāre / nāsā tilaka ko baranai pāre //  
suṃdara śravana sucāru kapolā / ati priya madhura totare bolā //  
cikkana kaca kuṃcita gabhuāre / bahu prakāra raci mātu sãvāre //  
pīta jhaguliā tanu pahirāī / jānu pāni bicarani mohi bhāī //  
rūpa sakahiṃ nahiṃ kahi śruti seṣā / so jāna_i sapanehũ jehi dekhā //  
  
 do.  sukha saṃdoha mohapara gyāna girā gotīta /  
      daṃpati parama prema basa kara sisucarita punīta // 199 //  
  
ehi bidhi rāma jagata pitu mātā / kosalapura bāsinha sukhadātā //  
jinha raghunātha carana rati mānī / tinha kī yaha gati pragaṭa bhavānī //  
raghupati bimukha jatana kara korī / kavana saka_i bhava baṃdhana chorī //  
jīva carācara basa kai rākhe / so māyā prabhu soṃ bhaya bhākhe //  
bhr̥kuṭi bilāsa nacāva_i tāhī / asa prabhu chāḷi bhajia kahu kāhī //  
mana krama bacana chāḷi caturāī / bhajata kr̥pā karihahiṃ raghurāī //  
ehi bidhi sisubinoda prabhu kīnhā / sakala nagarabāsinha sukha dīnhā //  
lai uchaṃga kabahũka halarāvai / kabahũ pālaneṃ ghāli jhulāvai //  
  
 do.  prema magana kausalyā nisi dina jāta na jāna /  
      suta saneha basa mātā bālacarita kara gāna // 200 //  
  
eka bāra jananīṃ anhavāe / kari siṃgāra palanā̃ pauḷhāe //  
  
nija kula iṣṭadeva bhagavānā / pūjā hetu kīnha asnānā //  
kari pūjā naibedya caḷhāvā / āpu gaī jahã pāka banāvā //  
bahuri mātu tahavā̃ cali āī / bhojana karata dekha suta jāī //  
gai jananī sisu pahiṃ bhayabhītā / dekhā bāla tahā̃ puni sūtā //  
bahuri āi dekhā suta soī / hr̥dayã kaṃpa mana dhīra na hoī //  
ihā̃ uhā̃ dui bālaka dekhā / matibhrama mora ki āna biseṣā //  
dekhi rāma jananī akulānī / prabhu hãsi dīnha madhura musukānī //  
  
 do.  dekharāvā mātahi nija adabhuta rupa akhaṃḍa /  
       roma roma prati lāge koṭi koṭi brahmaṃḍa // 201 //  
  
aganita rabi sasi siva caturānana / bahu giri sarita siṃdhu mahi kānana //  
kāla karma guna gyāna subhāū / sou dekhā jo sunā na kāū //  
dekhī māyā saba bidhi gāḷhī / ati sabhīta joreṃ kara ṭhāḷhī //  
dekhā jīva nacāva_i jāhī / dekhī bhagati jo chora_i tāhī //  
tana pulakita mukha bacana na āvā / nayana mūdi caranani siru nāvā //  
bisamayavaṃta dekhi mahatārī / bhae bahuri sisurūpa kharārī //  
astuti kari na jāi bhaya mānā / jagata pitā maiṃ suta kari jānā //  
hari janani bahubidhi samujhāī / yaha jani katahũ kahasi sunu māī //  
  
 do.  bāra bāra kausalyā binaya kara_i kara jori //  
      aba jani kabahū̃ byāpai prabhu mohi māyā tori // 202 //  
  
bālacarita hari bahubidhi kīnhā / ati anaṃda dāsanha kahã dīnhā //  
kachuka kāla bīteṃ saba bhāī / baḷe bhae parijana sukhadāī //  
cūḷākarana kīnha guru jāī / bipranha puni dachinā bahu pāī //  
parama manohara carita apārā / karata phirata cāriu sukumārā //  
mana krama bacana agocara joī / dasaratha ajira bicara prabhu soī //  
bhojana karata bola jaba rājā / nahiṃ āvata taji bāla samājā //  
kausalyā jaba bolana jāī / ṭhumaku ṭhumaku prabhu calahiṃ parāī //  
nigama neti siva aṃta na pāvā / tāhi dharai jananī haṭhi dhāvā //  
dhūrasa dhūri bhareṃ tanu āe / bhūpati bihasi goda baiṭhāe //  
  
 do.  bhojana karata capala cita ita uta avasaru pāi /  
      bhāji cale kilakata mukha dadhi odana lapaṭāi // 203 //  
  
bālacarita ati sarala suhāe / sārada seṣa saṃbhu śruti gāe //  
jina kara mana inha sana nahiṃ rātā / te jana baṃcita kie bidhātā //  
bhae kumāra jabahiṃ saba bhrātā / dīnha janeū guru pitu mātā //  
guragr̥hã gae paḷhana raghurāī / alapa kāla bidyā saba āī //  
jākī sahaja svāsa śruti cārī / so hari paḷha yaha kautuka bhārī //  
bidyā binaya nipuna guna sīlā / khelahiṃ khela sakala nr̥palīlā //  
karatala bāna dhanuṣa ati sohā / dekhata rūpa carācara mohā //  
jinha bīthinha biharahiṃ saba bhāī / thakita hohiṃ saba loga lugāī //  
  
 do.   kosalapura bāsī nara nāri br̥ddha aru bāla /  
      prānahu te priya lāgata saba kahũ rāma kr̥pāla // 204 //  
  
baṃdhu sakhā saṃga lehiṃ bolāī / bana mr̥gayā nita khelahiṃ jāī //  
pāvana mr̥ga mārahiṃ jiyã jānī / dina prati nr̥pahi dekhāvahiṃ ānī //  
je mr̥ga rāma bāna ke māre / te tanu taji suraloka sidhāre //  
anuja sakhā sãga bhojana karahīṃ / mātu pitā agyā anusarahīṃ //  
jehi bidhi sukhī hohiṃ pura logā / karahiṃ kr̥pānidhi soi saṃjogā //  
beda purāna sunahiṃ mana lāī / āpu kahahiṃ anujanha samujhāī //  
prātakāla uṭhi kai raghunāthā / mātu pitā guru nāvahiṃ māthā //  
āyasu māgi karahiṃ pura kājā / dekhi carita haraṣa_i mana rājā //  
  
 do.  byāpaka akala anīha aja nirguna nāma na rūpa /  
      bhagata hetu nānā bidhi karata caritra anūpa // 205 //  
  
yaha saba carita kahā maiṃ gāī / āgili kathā sunahu mana lāī //  
bisvāmitra mahāmuni gyānī / basahi bipina subha āśrama jānī //  
jahã japa jagya muni karahī / ati mārīca subāhuhi ḍarahīṃ //  
dekhata jagya nisācara dhāvahi / karahi upadrava muni dukha pāvahiṃ //  
gādhitanaya mana ciṃtā byāpī / hari binu marahi na nisicara pāpī //  
taba munivara mana kīnha bicārā / prabhu avatareu harana mahi bhārā //  
ehũ misa dekhauṃ pada jāī / kari binatī ānau dou bhāī //  
gyāna birāga sakala guna ayanā / so prabhu mai dekhaba bhari nayanā //  
  
 do.  bahubidhi karata manoratha jāta lāgi nahiṃ bāra /  
      kari majjana saraū jala gae bhūpa darabāra // 206 //  
  
muni āgamana sunā jaba rājā / milana gayaū lai bipra samājā //  
kari daṃḍavata munihi sanamānī / nija āsana baiṭhārenhi ānī //  
carana pakhāri kīnhi ati pūjā / mo sama āju dhanya nahiṃ dūjā //  
bibidha bhā̃ti bhojana karavāvā / munivara hr̥dayã haraṣa ati pāvā //  
puni caranani mele suta cārī / rāma dekhi muni deha bisārī //  
bhae magana dekhata mukha sobhā / janu cakora pūrana sasi lobhā //  
taba mana haraṣi bacana kaha rāū / muni asa kr̥pā na kīnhihu kāū //  
kehi kārana āgamana tumhārā / kahahu so karata na lāva_ũ bārā //  
asura samūha satāvahiṃ mohī / mai jācana āya_ũ nr̥pa tohī //  
anuja sameta dehu raghunāthā / nisicara badha maiṃ hoba sanāthā //  
  
 do.  dehu bhūpa mana haraṣita tajahu moha agyāna /  
      dharma sujasa prabhu tumha kauṃ inha kahã ati kalyāna // 207 //  
  
suni rājā ati apriya bānī / hr̥daya kaṃpa mukha duti kumulānī //  
cautheṃpana pāya_ũ suta cārī / bipra bacana nahiṃ kahehu bicārī //  
māgahu bhūmi dhenu dhana kosā / sarbasa deũ āju saharosā //  
deha prāna teṃ priya kachu nāhī / sou muni deũ nimiṣa eka māhī //  
saba suta priya mohi prāna ki nāīṃ / rāma deta nahiṃ bana_i gosāī //  
kahã nisicara ati ghora kaṭhorā / kahã suṃdara suta parama kisorā //  
suni nr̥pa girā prema rasa sānī / hr̥dayã haraṣa mānā muni gyānī //  
taba basiṣṭa bahu nidhi samujhāvā / nr̥pa saṃdeha nāsa kahã pāvā //  
ati ādara dou tanaya bolāe / hr̥dayã lāi bahu bhā̃ti sikhāe //  
mere prāna nātha suta doū / tumha muni pitā āna nahiṃ koū //  
  
 do.  sauṃpe bhūpa riṣihi suta bahu bidhi dei asīsa /  
      jananī bhavana gae prabhu cale nāi pada sīsa // 208(ka) //  
  
  
 so.  puruṣasiṃha dou bīra haraṣi cale muni bhaya harana //  
      kr̥pāsiṃdhu matidhīra akhila bisva kārana karana // 208(kha)  
  
aruna nayana ura bāhu bisālā / nīla jalaja tanu syāma tamālā //  
kaṭi paṭa pīta kaseṃ bara bhāthā / rucira cāpa sāyaka duhũ hāthā //  
syāma gaura suṃdara dou bhāī / bisbāmitra mahānidhi pāī //  
prabhu brahmanyadeva mai jānā / mohi niti pitā tajehu bhagavānā //  
cale jāta muni dīnhi dikhāī / suni tāḷakā krodha kari dhāī //  
ekahiṃ bāna prāna hari līnhā / dīna jāni tehi nija pada dīnhā //  
taba riṣi nija nāthahi jiyã cīnhī / bidyānidhi kahũ bidyā dīnhī //  
jāte lāga na chudhā pipāsā / atulita bala tanu teja prakāsā //  
  
 do.  āyuṣa saba samarpi kai prabhu nija āśrama āni /  
      kaṃda mūla phala bhojana dīnha bhagati hita jāni // 209 //  
  
prāta kahā muni sana raghurāī / nirbhaya jagya karahu tumha jāī //  
homa karana lāge muni jhārī / āpu rahe makha kīṃ rakhavārī //  
suni mārīca nisācara krohī / lai sahāya dhāvā munidrohī //  
binu phara bāna rāma tehi mārā / sata jojana gā sāgara pārā //  
pāvaka sara subāhu puni mārā / anuja nisācara kaṭaku sãghārā //  
māri asura dvija nirmayakārī / astuti karahiṃ deva muni jhārī //  
tahã puni kachuka divasa raghurāyā / rahe kīnhi bipranha para dāyā //  
bhagati hetu bahu kathā purānā / kahe bipra jadyapi prabhu jānā //  
taba muni sādara kahā bujhāī / carita eka prabhu dekhia jāī //  
dhanuṣajagya muni raghukula nāthā / haraṣi cale munibara ke sāthā //  
āśrama eka dīkha maga māhīṃ / khaga mr̥ga jīva jaṃtu tahã nāhīṃ //  
pūchā munihi silā prabhu dekhī / sakala kathā muni kahā biseṣī //  
  
 do.  gautama nāri śrāpa basa upala deha dhari dhīra /  
      carana kamala raja cāhati kr̥pā karahu raghubīra // 210 //  
  
  
 chaṃ.  parasata pada pāvana soka nasāvana pragaṭa bhaī tapapuṃja sahī /  
      dekhata raghunāyaka jana sukha dāyaka sanamukha hoi kara jori rahī //  
      ati prema adhīrā pulaka sarīrā mukha nahiṃ āva_i bacana kahī /  
      atisaya baḷabhāgī carananhi lāgī jugala nayana jaladhāra bahī //  
      dhīraju mana kīnhā prabhu kahũ cīnhā raghupati kr̥pā̃ bhagati pāī /  
      ati nirmala bānīṃ astuti ṭhānī gyānagamya jaya raghurāī //  
      mai nāri apāvana prabhu jaga pāvana rāvana ripu jana sukhadāī /  
      rājīva bilocana bhava bhaya mocana pāhi pāhi saranahiṃ āī //  
      muni śrāpa jo dīnhā ati bhala kīnhā parama anugraha maiṃ mānā /  
      dekheũ bhari locana hari bhavamocana iha_i lābha saṃkara jānā //  
      binatī prabhu morī maiṃ mati bhorī nātha na māga_ũ bara ānā /  
      pada kamala parāgā rasa anurāgā mama mana madhupa karai pānā //  
      jehiṃ pada surasaritā parama punītā pragaṭa bhaī siva sīsa dharī /  
      soi pada paṃkaja jehi pūjata aja mama sira dhareu kr̥pāla harī //  
      ehi bhā̃ti sidhārī gautama nārī bāra bāra hari carana parī /  
      jo ati mana bhāvā so baru pāvā gai patiloka anaṃda bharī //  
  
  do.  asa prabhu dīnabaṃdhu hari kārana rahita dayāla /  
      tulasidāsa saṭha tehi bhaju chāḷi kapaṭa jaṃjāla // 211 //  
  
          māsapārāyaṇa, sātavā̃ viśrāma  
cale rāma lachimana muni saṃgā / gae jahā̃ jaga pāvani gaṃgā //  
gādhisūnu saba kathā sunāī / jehi prakāra surasari mahi āī //  
taba prabhu riṣinha sameta nahāe / bibidha dāna mahidevanhi pāe //  
haraṣi cale muni br̥ṃda sahāyā / begi bideha nagara niarāyā //  
pura ramyatā rāma jaba dekhī / haraṣe anuja sameta biseṣī //  
bāpīṃ kūpa sarita sara nānā / salila sudhāsama mani sopānā //  
guṃjata maṃju matta rasa bhr̥ṃgā / kūjata kala bahubarana bihaṃgā //  
barana barana bikase bana jātā / tribidha samīra sadā sukhadātā //  
  
 do.  sumana bāṭikā bāga bana bipula bihaṃga nivāsa /  
      phūlata phalata supallavata sohata pura cahũ pāsa // 212 //  
  
bana_i na baranata nagara nikāī / jahā̃ jāi mana tahãĩ lobhāī //  
cāru bajāru bicitra ãbārī / manimaya bidhi janu svakara sãvārī //  
dhanika banika bara dhanada samānā / baiṭha sakala bastu lai nānā //  
cauhaṭa suṃdara galīṃ suhāī / saṃtata rahahiṃ sugaṃdha siṃcāī //  
maṃgalamaya maṃdira saba kereṃ / citrita janu ratinātha citereṃ //  
pura nara nāri subhaga suci saṃtā / dharamasīla gyānī gunavaṃtā //  
ati anūpa jahã janaka nivāsū / bithakahiṃ bibudha biloki bilāsū //  
hota cakita cita koṭa bilokī / sakala bhuvana sobhā janu rokī //  
  
 do.  dhavala dhāma mani puraṭa paṭa sughaṭita nānā bhā̃ti /  
      siya nivāsa suṃdara sadana sobhā kimi kahi jāti // 213 //  
  
subhaga dvāra saba kulisa kapāṭā / bhūpa bhīra naṭa māgadha bhāṭā //  
banī bisāla bāji gaja sālā / haya gaya ratha saṃkula saba kālā //  
sūra saciva senapa bahutere / nr̥pagr̥ha sarisa sadana saba kere //  
pura bāhera sara sārita samīpā / utare jahã tahã bipula mahīpā //  
dekhi anūpa eka ãvarāī / saba supāsa saba bhā̃ti suhāī //  
kausika kaheu mora manu mānā / ihā̃ rahia raghubīra sujānā //  
bhalehiṃ nātha kahi kr̥pāniketā / utare tahã munibr̥ṃda sametā //  
bisvāmitra mahāmuni āe / samācāra mithilāpati pāe //  
  
 do.  saṃga saciva suci bhūri bhaṭa bhūsura bara gura gyāti /  
      cale milana munināyakahi mudita rāu ehi bhā̃ti // 214 //  
  
kīnha pranāmu carana dhari māthā / dīnhi asīsa mudita munināthā //  
biprabr̥ṃda saba sādara baṃde / jāni bhāgya baḷa rāu anaṃde //  
kusala prasna kahi bārahiṃ bārā / bisvāmitra nr̥pahi baiṭhārā //  
tehi avasara āe dou bhāī / gae rahe dekhana phulavāī //  
syāma gaura mr̥du bayasa kisorā / locana sukhada bisva cita corā //  
uṭhe sakala jaba raghupati āe / bisvāmitra nikaṭa baiṭhāe //  
bhae saba sukhī dekhi dou bhrātā / bāri bilocana pulakita gātā //  
mūrati madhura manohara dekhī / bhaya_u bidehu bidehu biseṣī //  
  
 do.  prema magana manu jāni nr̥pu kari bibeku dhari dhīra /  
      boleu muni pada nāi siru gadagada girā gabhīra // 215 //  
  
kahahu nātha suṃdara dou bālaka / munikula tilaka ki nr̥pakula pālaka //  
brahma jo nigama neti kahi gāvā / ubhaya beṣa dhari kī soi āvā //  
sahaja birāgarupa manu morā / thakita hota jimi caṃda cakorā //  
tāte prabhu pūcha_ũ satibhāū / kahahu nātha jani karahu durāū //  
inhahi bilokata ati anurāgā / barabasa brahmasukhahi mana tyāgā //  
kaha muni bihasi kahehu nr̥pa nīkā / bacana tumhāra na hoi alīkā //  
e priya sabahi jahā̃ lagi prānī / mana musukāhiṃ rāmu suni bānī //  
raghukula mani dasaratha ke jāe / mama hita lāgi naresa paṭhāe //  
  
 do.  rāmu lakhanu dou baṃdhubara rūpa sīla bala dhāma /  
      makha rākheu sabu sākhi jagu jite asura saṃgrāma // 216 //  
  
  
muni tava carana dekhi kaha rāū / kahi na saka_ũ nija punya prābhāū //  
suṃdara syāma gaura dou bhrātā / ānãdahū ke ānãda dātā //  
inha kai prīti parasapara pāvani / kahi na jāi mana bhāva suhāvani //  
sunahu nātha kaha mudita bidehū / brahma jīva iva sahaja sanehū //  
puni puni prabhuhi citava naranāhū / pulaka gāta ura adhika uchāhū //  
mrunihi prasaṃsi nāi pada sīsū / caleu lavāi nagara avanīsū //  
suṃdara sadanu sukhada saba kālā / tahā̃ bāsu lai dīnha bhuālā //  
kari pūjā saba bidhi sevakāī / gaya_u rāu gr̥ha bidā karāī //  
  
 do.  riṣaya saṃga raghubaṃsa mani kari bhojanu biśrāmu /  
      baiṭhe prabhu bhrātā sahita divasu rahā bhari jāmu // 217 //  
  
lakhana hr̥dayã lālasā biseṣī / jāi janakapura āia dekhī //  
prabhu bhaya bahuri munihi sakucāhīṃ / pragaṭa na kahahiṃ manahiṃ musukāhīṃ //  
rāma anuja mana kī gati jānī / bhagata bachalatā hiṃyã hulasānī //  
parama binīta sakuci musukāī / bole gura anusāsana pāī //  
nātha lakhanu puru dekhana cahahīṃ / prabhu sakoca ḍara pragaṭa na kahahīṃ //  
jauṃ rāura āyasu maiṃ pāvauṃ / nagara dekhāi turata lai āvau //  
suni munīsu kaha bacana saprītī / kasa na rāma tumha rākhahu nītī //  
dharama setu pālaka tumha tātā / prema bibasa sevaka sukhadātā //  
  
 do.  jāi dekhī āvahu nagaru sukha nidhāna dou bhāi /  
      karahu suphala saba ke nayana suṃdara badana dekhāi // 218 //  
  
         māsapārāyaṇa, āṭhavā̃ viśrāma  
         navānhapārāyaṇa, dūsarā viśrāma  
muni pada kamala baṃdi dou bhrātā / cale loka locana sukha dātā //  
bālaka br̥ṃdi dekhi ati sobhā / lage saṃga locana manu lobhā //  
pīta basana parikara kaṭi bhāthā / cāru cāpa sara sohata hāthā //  
tana anuharata sucaṃdana khorī / syāmala gaura manohara jorī //  
kehari kaṃdhara bāhu bisālā / ura ati rucira nāgamani mālā //  
subhaga sona sarasīruha locana / badana mayaṃka tāpatraya mocana //  
kānanhi kanaka phūla chabi dehīṃ / citavata citahi cori janu lehīṃ //  
citavani cāru bhr̥kuṭi bara bā̃kī / tilaka rekhā sobhā janu cā̃kī //  
  
 do.  rucira cautanīṃ subhaga sira mecaka kuṃcita kesa /  
      nakha sikha suṃdara baṃdhu dou sobhā sakala sudesa // 219 //  
  
dekhana nagaru bhūpasuta āe / samācāra purabāsinha pāe //  
dhāe dhāma kāma saba tyāgī / manahu raṃka nidhi lūṭana lāgī //  
nirakhi sahaja suṃdara dou bhāī / hohiṃ sukhī locana phala pāī //  
jubatīṃ bhavana jharokhanhi lāgīṃ / nirakhahiṃ rāma rūpa anurāgīṃ //  
kahahiṃ parasapara bacana saprītī / sakhi inha koṭi kāma chabi jītī //  
sura nara asura nāga muni māhīṃ / sobhā asi kahũ suniati nāhīṃ //  
biṣnu cāri bhuja bighi mukha cārī / bikaṭa beṣa mukha paṃca purārī //  
apara deu asa kou na āhī / yaha chabi sakhi paṭataria jāhī //  
  
 do.  baya kisora suṣamā sadana syāma gaura sukha ghāma  /  
      aṃga aṃga para vāriahiṃ koṭi koṭi sata kāma // 220 //  
  
kahahu sakhī asa ko tanudhārī / jo na moha yaha rūpa nihārī //  
kou saprema bolī mr̥du bānī / jo maiṃ sunā so sunahu sayānī //  
e doū dasaratha ke ḍhoṭā / bāla marālanhi ke kala joṭā //  
muni kausika makha ke rakhavāre / jinha rana ajira nisācara māre //  
syāma gāta kala kaṃja bilocana / jo mārīca subhuja madu mocana //  
kausalyā suta so sukha khānī / nāmu rāmu dhanu sāyaka pānī //  
gaura kisora beṣu bara kācheṃ / kara sara cāpa rāma ke pācheṃ //  
lachimanu nāmu rāma laghu bhrātā / sunu sakhi tāsu sumitrā mātā //  
  
 do.  biprakāju kari baṃdhu dou maga munibadhū udhāri /  
      āe dekhana cāpamakha suni haraṣīṃ saba nāri // 221 //  
  
dekhi rāma chabi kou eka kahaī / jogu jānakihi yaha baru ahaī //  
jau sakhi inhahi dekha naranāhū / pana parihari haṭhi kara_i bibāhū //  
kou kaha e bhūpati pahicāne / muni sameta sādara sanamāne //  
sakhi paraṃtu panu rāu na tajaī / bidhi basa haṭhi abibekahi bhajaī //  
kou kaha jauṃ bhala aha_i bidhātā / saba kahã sunia ucita phaladātā //  
tau jānakihi milihi baru ehū / nāhina āli ihā̃ saṃdehū //  
jau bidhi basa asa banai sãjogū / tau kr̥takr̥tya hoi saba logū //  
sakhi hamareṃ ārati ati tāteṃ / kabahũka e āvahiṃ ehi nāteṃ //  
  
 do.  nāhiṃ ta hama kahũ sunahu sakhi inha kara darasanu dūri /  
      yaha saṃghaṭu taba hoi jaba punya purākr̥ta bhūri // 222 //  
  
bolī apara kahehu sakhi nīkā / ehiṃ biāha ati hita sabahīṃ kā //  
kou kaha saṃkara cāpa kaṭhorā / e syāmala mr̥dugāta kisorā //  
sabu asamaṃjasa aha_i sayānī / yaha suni apara kaha_i mr̥du bānī //  
sakhi inha kahã kou kou asa kahahīṃ / baḷa prabhāu dekhata laghu ahahīṃ //  
parasi jāsu pada paṃkaja dhūrī / tarī ahalyā kr̥ta agha bhūrī //  
so ki rahihi binu sivadhanu toreṃ / yaha pratīti pariharia na bhoreṃ //  
jehiṃ biraṃci raci sīya sãvārī / tehiṃ syāmala baru raceu bicārī //  
tāsu bacana suni saba haraṣānīṃ / aisei hou kahahiṃ mudu bānī //  
  
  do.  hiyã haraṣahiṃ baraṣahiṃ sumana sumukhi sulocani br̥ṃda /  
        jāhiṃ jahā̃ jahã baṃdhu dou tahã tahã paramānaṃda // 223 //  
  
pura pūraba disi ge dou bhāī / jahã dhanumakha hita bhūmi banāī //  
ati bistāra cāru gaca ḍhārī / bimala bedikā rucira sãvārī //  
cahũ disi kaṃcana maṃca bisālā / race jahā̃ beṭhahiṃ mahipālā //  
tehi pācheṃ samīpa cahũ pāsā / apara maṃca maṃḍalī bilāsā //  
kachuka ū̃ci saba bhā̃ti suhāī / baiṭhahiṃ nagara loga jahã jāī //  
tinha ke nikaṭa bisāla suhāe / dhavala dhāma bahubarana banāe //  
jahã baiṃṭhaiṃ dekhahiṃ saba nārī / jathā jogu nija kula anuhārī //  
pura bālaka kahi kahi mr̥du bacanā / sādara prabhuhi dekhāvahiṃ racanā //  
  
 do.  saba sisu ehi misa premabasa parasi manohara gāta /  
      tana pulakahiṃ ati haraṣu hiyã dekhi dekhi dou bhrāta // 224 //  
  
sisu saba rāma premabasa jāne / prīti sameta niketa bakhāne //  
nija nija ruci saba leṃhiṃ bolāī / sahita saneha jāhiṃ dou bhāī //  
rāma dekhāvahiṃ anujahi racanā / kahi mr̥du madhura manohara bacanā //  
lava nimeṣa mahã bhuvana nikāyā / raca_i jāsu anusāsana māyā //  
bhagati hetu soi dīnadayālā / citavata cakita dhanuṣa makhasālā //  
kautuka dekhi cale guru pāhīṃ / jāni bilaṃbu trāsa mana māhīṃ //  
jāsu trāsa ḍara kahũ ḍara hoī / bhajana prabhāu dekhāvata soī //  
kahi bāteṃ mr̥du madhura suhāīṃ / kie bidā bālaka bariāī //  
  
 do.  sabhaya saprema binīta ati sakuca sahita dou bhāi /  
      gura pada paṃkaja nāi sira baiṭhe āyasu pāi // 225 //  
  
nisi prabesa muni āyasu dīnhā / sabahīṃ saṃdhyābaṃdanu kīnhā //  
kahata kathā itihāsa purānī / rucira rajani juga jāma sirānī //  
munibara sayana kīnhi taba jāī / lage carana cāpana dou bhāī //  
jinha ke carana saroruha lāgī / karata bibidha japa joga birāgī //  
tei dou baṃdhu prema janu jīte / gura pada kamala paloṭata prīte //  
bārabāra muni agyā dīnhī / raghubara jāi sayana taba kīnhī //  
cāpata carana lakhanu ura lāẽ / sabhaya saprema parama sacu pāẽ //  
puni puni prabhu kaha sovahu tātā / pauḷhe dhari ura pada jalajātā //  
  
 do.  uṭhe lakhana nisi bigata suni arunasikhā dhuni kāna //  
      gura teṃ pahilehiṃ jagatapati jāge rāmu sujāna // 226 //  
  
sakala sauca kari jāi nahāe / nitya nibāhi munihi sira nāe //  
samaya jāni gura āyasu pāī / lena prasūna cale dou bhāī //  
bhūpa bāgu bara dekheu jāī / jahã basaṃta ritu rahī lobhāī //  
lāge biṭapa manohara nānā / barana barana bara beli bitānā //  
nava pallava phala sumāna suhāe / nija saṃpati sura rūkha lajāe //  
cātaka kokila kīra cakorā / kūjata bihaga naṭata kala morā //  
madhya bāga saru soha suhāvā / mani sopāna bicitra banāvā //  
bimala salilu sarasija bahuraṃgā / jalakhaga kūjata guṃjata bhr̥ṃgā //  
  
 do.  bāgu taḷāgu biloki prabhu haraṣe baṃdhu sameta /  
      parama ramya ārāmu yahu jo rāmahi sukha deta // 227 //  
  
cahũ disi cita_i pū̃chi māligana / lage lena dala phūla mudita mana //  
tehi avasara sītā tahã āī / girijā pūjana janani paṭhāī //  
saṃga sakhīṃ saba subhaga sayānī / gāvahiṃ gīta manohara bānī //  
sara samīpa girijā gr̥ha sohā / barani na jāi dekhi manu mohā //  
majjanu kari sara sakhinha sametā / gaī mudita mana gauri niketā //  
pūjā kīnhi adhika anurāgā / nija anurūpa subhaga baru māgā //  
eka sakhī siya saṃgu bihāī / gaī rahī dekhana phulavāī //  
tehi dou baṃdhu biloke jāī / prema bibasa sītā pahiṃ āī //  
  
 do.  tāsu dasā dekhi sakhinha pulaka gāta jalu naina /  
      kahu kāranu nija haraṣa kara pūchahi saba mr̥du baina // 228 //  
  
dekhana bāgu kuãra dui āe / baya kisora saba bhā̃ti suhāe //  
syāma gaura kimi kahauṃ bakhānī / girā anayana nayana binu bānī //  
suni haraṣī̃ saba sakhīṃ sayānī / siya hiyã ati utakaṃṭhā jānī //  
eka kaha_i nr̥pasuta tei ālī / sune je muni sãga āe kālī //  
jinha nija rūpa mohanī ḍārī / kīnha svabasa nagara nara nārī //  
baranata chabi jahã tahã saba logū / avasi dekhiahiṃ dekhana jogū //  
tāsu vacana ati siyahi suhāne / darasa lāgi locana akulāne //  
calī agra kari priya sakhi soī / prīti purātana lakha_i na koī //  
  
 do.  sumiri sīya nārada bacana upajī prīti punīta //  
      cakita bilokati sakala disi janu sisu mr̥gī sabhīta // 229 //  
  
kaṃkana kiṃkini nūpura dhuni suni / kahata lakhana sana rāmu hr̥dayã guni //  
mānahũ madana duṃdubhī dīnhī // manasā bisva bijaya kahã kīnhī //  
asa kahi phiri citae tehi orā / siya mukha sasi bhae nayana cakorā //  
bhae bilocana cāru acaṃcala / manahũ sakuci nimi taje digaṃcala //  
dekhi sīya sobhā sukhu pāvā / hr̥dayã sarāhata bacanu na āvā //  
janu biraṃci saba nija nipunāī / biraci bisva kahã pragaṭi dekhāī //  
suṃdaratā kahũ suṃdara karaī / chabigr̥hã dīpasikhā janu baraī //  
saba upamā kabi rahe juṭhārī / kehiṃ paṭatarauṃ bidehakumārī //  
  
 do.  siya sobhā hiyã barani prabhu āpani dasā bicāri /  
      bole suci mana anuja sana bacana samaya anuhāri // 230 //  
  
tāta janakatanayā yaha soī / dhanuṣajagya jehi kārana hoī //  
pūjana gauri sakhīṃ lai āī / karata prakāsu phira_i phulavāī //  
jāsu biloki alokika sobhā / sahaja punīta mora manu chobhā //  
so sabu kārana jāna bidhātā / pharakahiṃ subhada aṃga sunu bhrātā //  
raghubaṃsinha kara sahaja subhāū / manu kupaṃtha pagu dhara_i na kāū //  
mohi atisaya pratīti mana kerī / jehiṃ sapanehũ paranāri na herī //  
jinha kai lahahiṃ na ripu rana pīṭhī / nahiṃ pāvahiṃ paratiya manu ḍīṭhī //  
maṃgana lahahi na jinha kai nāhīṃ / te narabara thore jaga māhīṃ //  
  
 do.  karata batakahi anuja sana mana siya rūpa lobhāna /  
      mukha saroja makaraṃda chabi kara_i madhupa iva pāna // 231 //  
  
citavahi cakita cahū̃ disi sītā / kahã gae nr̥pakisora manu ciṃtā //  
jahã biloka mr̥ga sāvaka nainī / janu tahã barisa kamala sita śrenī //  
latā oṭa taba sakhinha lakhāe / syāmala gaura kisora suhāe //  
dekhi rūpa locana lalacāne / haraṣe janu nija nidhi pahicāne //  
thake nayana raghupati chabi dekheṃ / palakanhihū̃ pariharīṃ nimeṣeṃ //  
adhika sanehã deha bhai bhorī / sarada sasihi janu citava cakorī //  
locana maga rāmahi ura ānī / dīnhe palaka kapāṭa sayānī //  
jaba siya sakhinha premabasa jānī / kahi na sakahiṃ kachu mana sakucānī //  
  
 do.  latābhavana teṃ pragaṭa bhe tehi avasara dou bhāi /  
      nikase janu juga bimala bidhu jalada paṭala bilagāi // 232 //  
  
sobhā sīvã subhaga dou bīrā / nīla pīta jalajābha sarīrā //  
morapaṃkha sira sohata nīke / guccha bīca bica kusuma kalī ke //  
bhāla tilaka śramabiṃdu suhāe / śravana subhaga bhūṣana chabi chāe //  
bikaṭa bhr̥kuṭi kaca ghūgharavāre / nava saroja locana ratanāre //  
cāru cibuka nāsikā kapolā / hāsa bilāsa leta manu molā //  
mukhachabi kahi na jāi mohi pāhīṃ / jo biloki bahu kāma lajāhīṃ //  
ura mani māla kaṃbu kala gīvā / kāma kalabha kara bhuja balasīṃvā //  
sumana sameta bāma kara donā / sāvãra kuãra sakhī suṭhi lonā //  
  
 do.  kehari kaṭi paṭa pīta dhara suṣamā sīla nidhāna /  
      dekhi bhānukulabhūṣanahi bisarā sakhinha apāna // 233 //  
  
dhari dhīraju eka āli sayānī / sītā sana bolī gahi pānī //  
bahuri gauri kara dhyāna karehū / bhūpakisora dekhi kina lehū //  
sakuci sīyã taba nayana ughāre / sanamukha dou raghusiṃgha nihāre //  
nakha sikha dekhi rāma kai sobhā / sumiri pitā panu manu ati chobhā //  
parabasa sakhinha lakhī jaba sītā / bhaya_u gaharu saba kahahi sabhītā //  
puni āuba ehi beriā̃ kālī / asa kahi mana bihasī eka ālī //  
gūḷha girā suni siya sakucānī / bhaya_u bilaṃbu mātu bhaya mānī //  
dhari baḷi dhīra rāmu ura āne / phiri apanapa_u pitubasa jāne //  
  
 do.  dekhana misa mr̥ga bihaga taru phira_i bahori bahori /  
      nirakhi nirakhi raghubīra chabi bāḷha_i prīti na thori // 234 //  
  
jāni kaṭhina sivacāpa bisūrati / calī rākhi ura syāmala mūrati //  
prabhu jaba jāta jānakī jānī / sukha saneha sobhā guna khānī //  
parama premamaya mr̥du masi kīnhī / cāru cita bhītīṃ likha līnhī //  
gaī bhavānī bhavana bahorī / baṃdi carana bolī kara jorī //  
jaya jaya giribararāja kisorī / jaya mahesa mukha caṃda cakorī //  
jaya gaja badana ṣaḷānana mātā / jagata janani dāmini duti gātā //  
nahiṃ tava ādi madhya avasānā / amita prabhāu bedu nahiṃ jānā //  
bhava bhava bibhava parābhava kārini / bisva bimohani svabasa bihārini //  
  
 do.  patidevatā sutīya mahũ mātu prathama tava rekha /  
      mahimā amita na sakahiṃ kahi sahasa sāradā seṣa // 235 //  
  
  
sevata tohi sulabha phala cārī / baradāyanī purāri piārī //  
debi pūji pada kamala tumhāre / sura nara muni saba hohiṃ sukhāre //  
mora manorathu jānahu nīkeṃ / basahu sadā ura pura sabahī keṃ //  
kīnheũ pragaṭa na kārana tehīṃ / asa kahi carana gahe baidehīṃ //  
binaya prema basa bhaī bhavānī / khasī māla mūrati musukānī //  
sādara siyã prasādu sira dhareū / bolī gauri haraṣu hiyã bhareū //  
sunu siya satya asīsa hamārī / pūjihi mana kāmanā tumhārī //  
nārada bacana sadā suci sācā / so baru milihi jāhiṃ manu rācā //  
  
 chaṃ.  manu jāhiṃ rāceu milihi so baru sahaja suṃdara sā̃varo /  
      karunā nidhāna sujāna sīlu sanehu jānata rāvaro //  
      ehi bhā̃ti gauri asīsa suni siya sahita hiyã haraṣīṃ alī /  
      tulasī bhavānihi pūji puni puni mudita mana maṃdira calī //  
  
 so.  jāni gauri anukūla siya hiya haraṣu na jāi kahi /  
      maṃjula maṃgala mūla bāma aṃga pharakana lage // 236 //  
  
hr̥dayã sarāhata sīya lonāī / gura samīpa gavane dou bhāī //  
rāma kahā sabu kausika pāhīṃ / sarala subhāu chuata chala nāhīṃ //  
sumana pāi muni pūjā kīnhī / puni asīsa duhu bhāinha dīnhī //  
suphala manoratha hohũ tumhāre / rāmu lakhanu suni bhae sukhāre //  
kari bhojanu munibara bigyānī / lage kahana kachu kathā purānī //  
bigata divasu guru āyasu pāī / saṃdhyā karana cale dou bhāī //  
prācī disi sasi uya_u suhāvā / siya mukha sarisa dekhi sukhu pāvā //  
bahuri bicāru kīnha mana māhīṃ / sīya badana sama himakara nāhīṃ //  
  
  do.  janamu siṃdhu puni baṃdhu biṣu dina malīna sakalaṃka /  
       siya mukha samatā pāva kimi caṃdu bāpuro raṃka // 237 //  
  
ghaṭa_i baḷha_i birahani dukhadāī / grasa_i rāhu nija saṃdhihiṃ pāī //  
koka sikaprada paṃkaja drohī / avaguna bahuta caṃdramā tohī //  
baidehī mukha paṭatara dīnhe / hoi doṣa baḷa anucita kīnhe //  
siya mukha chabi bidhu byāja bakhānī / guru pahiṃ cale nisā baḷi jānī //  
kari muni carana saroja pranāmā / āyasu pāi kīnha biśrāmā //  
bigata nisā raghunāyaka jāge / baṃdhu biloki kahana asa lāge //  
uda_u aruna avalokahu tātā / paṃkaja koka loka sukhadātā //  
bole lakhanu jori juga pānī / prabhu prabhāu sūcaka mr̥du bānī //  
  
 do.  arunodayã sakuce kumuda uḍagana joti malīna /  
      jimi tumhāra āgamana suni bhae nr̥pati balahīna // 238 //  
  
nr̥pa saba nakhata karahiṃ ujiārī / ṭāri na sakahiṃ cāpa tama bhārī //  
kamala koka madhukara khaga nānā / haraṣe sakala nisā avasānā //  
aisehiṃ prabhu saba bhagata tumhāre / hoihahiṃ ṭūṭeṃ dhanuṣa sukhāre //  
uya_u bhānu binu śrama tama nāsā / dure nakhata jaga teju prakāsā //  
rabi nija udaya byāja raghurāyā / prabhu pratāpu saba nr̥panha dikhāyā //  
tava bhuja bala mahimā udaghāṭī / pragaṭī dhanu bighaṭana paripāṭī //  
baṃdhu bacana suni prabhu musukāne / hoi suci sahaja punīta nahāne //  
nityakriyā kari guru pahiṃ āe / carana saroja subhaga sira nāe //  
satānaṃdu taba janaka bolāe / kausika muni pahiṃ turata paṭhāe //  
janaka binaya tinha āi sunāī / haraṣe boli lie dou bhāī //  
  
 do.  satānaṃda”pada baṃdi prabhu baiṭhe gura pahiṃ jāi /  
      calahu tāta muni kaheu taba paṭhavā janaka bolāi // 239 //  
  
sīya svayaṃbaru dekhia jāī / īsu kāhi dhauṃ dei baḷāī //  
lakhana kahā jasa bhājanu soī / nātha kr̥pā tava jāpara hoī //  
haraṣe muni saba suni bara bānī / dīnhi asīsa sabahiṃ sukhu mānī //  
puni munibr̥ṃda sameta kr̥pālā / dekhana cale dhanuṣamakha sālā //  
raṃgabhūmi āe dou bhāī / asi sudhi saba purabāsinha pāī //  
cale sakala gr̥ha kāja bisārī / bāla jubāna jaraṭha nara nārī //  
dekhī janaka bhīra bhai bhārī / suci sevaka saba lie hãkārī //  
turata sakala loganha pahiṃ jāhū / āsana ucita dehū saba kāhū //  
  
 do.  kahi mr̥du bacana binīta tinha baiṭhāre nara nāri /  
      uttama madhyama nīca laghu nija nija thala anuhāri // 240 //  
  
rājakuãra tehi avasara āe / manahũ manoharatā tana chāe //  
guna sāgara nāgara bara bīrā / suṃdara syāmala gaura sarīrā //  
rāja samāja birājata rūre / uḍagana mahũ janu juga bidhu pūre //  
jinha keṃ rahī bhāvanā jaisī / prabhu mūrati tinha dekhī taisī //  
dekhahiṃ rūpa mahā ranadhīrā / manahũ bīra rasu dhareṃ sarīrā //  
ḍare kuṭila nr̥pa prabhuhi nihārī / manahũ bhayānaka mūrati bhārī //  
rahe asura chala chonipa beṣā / tinha prabhu pragaṭa kālasama dekhā //  
purabāsinha dekhe dou bhāī / narabhūṣana locana sukhadāī //  
  
 do.  nāri bilokahiṃ haraṣi hiyã nija nija ruci anurūpa /  
      janu sohata siṃgāra dhari mūrati parama anūpa // 241 //  
  
biduṣanha prabhu birāṭamaya dīsā / bahu mukha kara paga locana sīsā //  
janaka jāti avalokahiṃ kaisaiṃ / sajana sage priya lāgahiṃ jaiseṃ //  
sahita bideha bilokahiṃ rānī / sisu sama prīti na jāti bakhānī //  
joginha parama tatvamaya bhāsā / sāṃta suddha sama sahaja prakāsā //  
haribhagatanha dekhe dou bhrātā / iṣṭadeva iva saba sukha dātā //  
rāmahi citava bhāyã jehi sīyā / so sanehu sukhu nahiṃ kathanīyā //  
ura anubhavati na kahi saka soū / kavana prakāra kahai kabi koū //  
ehi bidhi rahā jāhi jasa bhāū / tehiṃ tasa dekheu kosalarāū //  
  
 do.  rājata rāja samāja mahũ kosalarāja kisora /  
 suṃdara syāmala gaura tana bisva bilocana cora // 242 //  
  
sahaja manohara mūrati doū / koṭi kāma upamā laghu soū //  
sarada caṃda niṃdaka mukha nīke / nīraja nayana bhāvate jī ke //  
citavata cāru māra manu haranī / bhāvati hr̥daya jāti nahīṃ baranī //  
kala kapola śruti kuṃḍala lolā / cibuka adhara suṃdara mr̥du bolā //  
kumudabaṃdhu kara niṃdaka hā̃sā / bhr̥kuṭī bikaṭa manohara nāsā //  
bhāla bisāla tilaka jhalakāhīṃ / kaca biloki ali avali lajāhīṃ //  
pīta cautanīṃ siranhi suhāī / kusuma kalīṃ bica bīca banāīṃ //  
rekheṃ rucira kaṃbu kala gīvā̃ / janu tribhuvana suṣamā kī sīvā̃ //  
  
  do.  kuṃjara mani kaṃṭhā kalita uranhi tulasikā māla /  
       br̥ṣabha kaṃdha kehari ṭhavani bala nidhi bāhu bisāla // 243 //  
  
kaṭi tūnīra pīta paṭa bā̃dhe / kara sara dhanuṣa bāma bara kā̃dhe //  
pīta jagya upabīta suhāe / nakha sikha maṃju mahāchabi chāe //  
dekhi loga saba bhae sukhāre / ekaṭaka locana calata na tāre //  
haraṣe janaku dekhi dou bhāī / muni pada kamala gahe taba jāī //  
kari binatī nija kathā sunāī / raṃga avani saba munihi dekhāī //  
jahã jahã jāhi kuãra bara doū / tahã tahã cakita citava sabu koū //  
nija nija rukha rāmahi sabu dekhā / kou na jāna kachu maramu biseṣā //  
bhali racanā muni nr̥pa sana kaheū / rājā̃ mudita mahāsukha laheū //  
  
 do.  saba maṃcanha te maṃcu eka suṃdara bisada bisāla /  
      muni sameta dou baṃdhu tahã baiṭhāre mahipāla // 244 //  
  
 prabhuhi dekhi saba nr̥pa hĩyã hāre / janu rākesa udaya bhaẽ tāre //  
asi pratīti saba ke mana māhīṃ / rāma cāpa toraba saka nāhīṃ //  
binu bhaṃjehũ bhava dhanuṣu bisālā / melihi sīya rāma ura mālā //  
asa bicāri gavanahu ghara bhāī / jasu pratāpu balu teju gavā̃ī //  
bihase apara bhūpa suni bānī / je abibeka aṃdha abhimānī //  
torehũ dhanuṣu byāhu avagāhā / binu toreṃ ko kuãri biāhā //  
eka bāra kāla_u kina hoū / siya hita samara jitaba hama soū //  
yaha suni avara mahipa musakāne / dharamasīla haribhagata sayāne //  
  
 so.  sīya biāhabi rāma garaba dūri kari nr̥panha ke //  
      jīti ko saka saṃgrāma dasaratha ke rana bā̃kure // 245 //  
  
byartha marahu jani gāla bajāī / mana modakanhi ki bhūkha butāī //  
sikha hamāri suni parama punītā / jagadaṃbā jānahu jiyã sītā //  
jagata pitā raghupatihi bicārī / bhari locana chabi lehu nihārī //  
suṃdara sukhada sakala guna rāsī / e dou baṃdhu saṃbhu ura bāsī //  
sudhā samudra samīpa bihāī / mr̥gajalu nirakhi marahu kata dhāī //  
karahu jāi jā kahũ joī bhāvā / hama tau āju janama phalu pāvā //  
asa kahi bhale bhūpa anurāge / rūpa anūpa bilokana lāge //  
dekhahiṃ sura nabha caḷhe bimānā / baraṣahiṃ sumana karahiṃ kala gānā //  
  
 do.  jāni suavasaru sīya taba paṭhaī janaka bolāī /  
      catura sakhīṃ suṃdara sakala sādara calīṃ lavāīṃ // 246 //  
  
siya sobhā nahiṃ jāi bakhānī / jagadaṃbikā rūpa guna khānī //  
upamā sakala mohi laghu lāgīṃ / prākr̥ta nāri aṃga anurāgīṃ //  
siya barania tei upamā deī / kukabi kahāi ajasu ko leī //  
jau paṭataria tīya sama sīyā / jaga asi jubati kahā̃ kamanīyā //  
girā mukhara tana aradha bhavānī / rati ati dukhita atanu pati jānī //  
biṣa bārunī baṃdhu priya jehī / kahia ramāsama kimi baidehī //  
jau chabi sudhā payonidhi hoī / parama rūpamaya kacchapa soī //  
sobhā raju maṃdaru siṃgārū / mathai pāni paṃkaja nija mārū //  
  
 do.  ehi bidhi upajai lacchi jaba suṃdaratā sukha mūla /  
      tadapi sakoca sameta kabi kahahiṃ sīya samatūla // 247 //  
  
caliṃ saṃga lai sakhīṃ sayānī / gāvata gīta manohara bānī //  
soha navala tanu suṃdara sārī / jagata janani atulita chabi bhārī //  
bhūṣana sakala sudesa suhāe / aṃga aṃga raci sakhinha banāe //  
raṃgabhūmi jaba siya pagu dhārī / dekhi rūpa mohe nara nārī //  
haraṣi suranha duṃdubhīṃ bajāī / baraṣi prasūna apacharā gāī //  
pāni saroja soha jayamālā / avacaṭa citae sakala bhuālā //  
sīya cakita cita rāmahi cāhā / bhae mohabasa saba naranāhā //  
muni samīpa dekhe dou bhāī / lage lalaki locana nidhi pāī //  
  
 do.  gurajana lāja samāju baḷa dekhi sīya sakucāni //  
      lāgi bilokana sakhinha tana raghubīrahi ura āni // 248 //  
  
rāma rūpu aru siya chabi dekheṃ / nara nārinha pariharīṃ nimeṣeṃ //  
socahiṃ sakala kahata sakucāhīṃ / bidhi sana binaya karahiṃ mana māhīṃ //  
haru bidhi begi janaka jaḷatāī / mati hamāri asi dehi suhāī //  
binu bicāra panu taji naranāhu / sīya rāma kara karai bibāhū //  
jaga bhala kahahi bhāva saba kāhū / haṭha kīnhe aṃtahũ ura dāhū //  
ehiṃ lālasā̃ magana saba logū / baru sā̃varo jānakī jogū //  
taba baṃdījana janaka baulāe / biridāvalī kahata cali āe //  
kaha nr̥pa jāi kahahu pana morā / cale bhāṭa hiyã haraṣu na thorā //  
  
 do.  bole baṃdī bacana bara sunahu sakala mahipāla /  
      pana bideha kara kahahiṃ hama bhujā uṭhāi bisāla // 249 //  
  
nr̥pa bhujabala bidhu sivadhanu rāhū / garua kaṭhora bidita saba kāhū //  
rāvanu bānu mahābhaṭa bhāre / dekhi sarāsana gavãhiṃ sidhāre //  
soi purāri kodaṃḍu kaṭhorā / rāja samāja āju joi torā //  
tribhuvana jaya sameta baidehī // binahiṃ bicāra bara_i haṭhi tehī //  
suni pana sakala bhūpa abhilāṣe / bhaṭamānī atisaya mana mākhe //  
parikara bā̃dhi uṭhe akulāī / cale iṣṭadevanha sira nāī //  
tamaki tāki taki sivadhanu dharahīṃ / uṭha_i na koṭi bhā̃ti balu karahīṃ //  
jinha ke kachu bicāru mana māhīṃ / cāpa samīpa mahīpa na jāhīṃ //  
  
  do.  tamaki dharahiṃ dhanu mūḷha nr̥pa uṭha_i na calahiṃ lajāi /  
      manahũ pāi bhaṭa bāhubalu adhiku adhiku garuāi // 250 //  
  
bhūpa sahasa dasa ekahi bārā / lage uṭhāvana ṭara_i na ṭārā //  
ḍaga_i na saṃbhu sarāsana kaiseṃ / kāmī bacana satī manu jaiseṃ //  
saba nr̥pa bhae jogu upahāsī / jaiseṃ binu birāga saṃnyāsī //  
kīrati bijaya bīratā bhārī / cale cāpa kara barabasa hārī //  
śrīhata bhae hāri hiyã rājā / baiṭhe nija nija jāi samājā //  
nr̥panha biloki janaku akulāne / bole bacana roṣa janu sāne //  
dīpa dīpa ke bhūpati nānā / āe suni hama jo panu ṭhānā //  
deva danuja dhari manuja sarīrā / bipula bīra āe ranadhīrā //  
  
 do.  kuãri manohara bijaya baḷi kīrati ati kamanīya /  
      pāvanihāra biraṃci janu raceu na dhanu damanīya // 251 //  
  
kahahu kāhi yahu lābhu na bhāvā / kāhũ na saṃkara cāpa caḷhāvā //  
raha_u caḷhāuba toraba bhāī / tilu bhari bhūmi na sake chaḷāī //  
aba jani kou mākhai bhaṭa mānī / bīra bihīna mahī maiṃ jānī //  
tajahu āsa nija nija gr̥ha jāhū / likhā na bidhi baidehi bibāhū //  
sukr̥ta jāi jauṃ panu pariharaū̃ / kuãri kuāri raha_u kā karaū̃ //  
jo janateũ binu bhaṭa bhubi bhāī / tau panu kari hoteũ na hãsāī //  
janaka bacana suni saba nara nārī / dekhi jānakihi bhae dukhārī //  
mākhe lakhanu kuṭila bha_ĩ bhauṃheṃ / radapaṭa pharakata nayana risauṃheṃ //  
  
 do.  kahi na sakata raghubīra ḍara lage bacana janu bāna /  
      nāi rāma pada kamala siru bole girā pramāna // 252 //  
  
raghubaṃsinha mahũ jahã kou hoī / tehiṃ samāja asa kaha_i na koī //  
kahī janaka jasi anucita bānī / bidyamāna raghukula mani jānī //  
sunahu bhānukula paṃkaja bhānū / kaha_ũ subhāu na kachu abhimānū //  
jau tumhāri anusāsana pāvauṃ / kaṃduka iva brahmāṃḍa uṭhāvauṃ //  
kāce ghaṭa jimi ḍārauṃ phorī / saka_ũ meru mūlaka jimi torī //  
tava pratāpa mahimā bhagavānā / ko bāpuro pināka purānā //  
nātha jāni asa āyasu hoū / kautuku karauṃ bilokia soū //  
kamala nāla jimi cāpha caḷhāvauṃ / jojana sata pramāna lai dhāvauṃ //  
  
 do.  torauṃ chatraka daṃḍa jimi tava pratāpa bala nātha /  
      jauṃ na karauṃ prabhu pada sapatha kara na dharauṃ dhanu bhātha // 253 //  
  
lakhana sakopa bacana je bole / ḍagamagāni mahi diggaja ḍole //  
sakala loka saba bhūpa ḍerāne / siya hiyã haraṣu janaku sakucāne //  
gura raghupati saba muni mana māhīṃ / mudita bhae puni puni pulakāhīṃ //  
sayanahiṃ raghupati lakhanu nevāre / prema sameta nikaṭa baiṭhāre //  
bisvāmitra samaya subha jānī / bole ati sanehamaya bānī //  
uṭhahu rāma bhaṃjahu bhavacāpā / meṭahu tāta janaka paritāpā //  
suni guru bacana carana siru nāvā / haraṣu biṣādu na kachu ura āvā //  
ṭhāḷhe bhae uṭhi sahaja subhāẽ / ṭhavani jubā mr̥garāju lajāẽ //  
  
 do.  udita udayagiri maṃca para raghubara bālapataṃga /  
      bikase saṃta saroja saba haraṣe locana bhr̥ṃga // 254 //  
  
nr̥panha keri āsā nisi nāsī / bacana nakhata avalī na prakāsī //  
mānī mahipa kumuda sakucāne / kapaṭī bhūpa ulūka lukāne //  
bhae bisoka koka muni devā / barisahiṃ sumana janāvahiṃ sevā //  
gura pada baṃdi sahita anurāgā / rāma muninha sana āyasu māgā //  
sahajahiṃ cale sakala jaga svāmī / matta maṃju bara kuṃjara gāmī //  
calata rāma saba pura nara nārī / pulaka pūri tana bhae sukhārī //  
baṃdi pitara sura sukr̥ta sãbhāre / jauṃ kachu punya prabhāu hamāre //  
tau sivadhanu mr̥nāla kī nāīṃ / torahũ rāma ganesa gosāīṃ //  
  
 do.  rāmahi prema sameta lakhi sakhinha samīpa bolāi /  
      sītā mātu saneha basa bacana kaha_i bilakhāi // 255 //  
  
sakhi saba kautuka dekhanihāre / jeṭha kahāvata hitū hamāre //  
kou na bujhāi kaha_i gura pāhīṃ / e bālaka asi haṭha bhali nāhīṃ //  
rāvana bāna chuā nahiṃ cāpā / hāre sakala bhūpa kari dāpā //  
so dhanu rājakuãra kara dehīṃ / bāla marāla ki maṃdara lehīṃ //  
bhūpa sayānapa sakala sirānī / sakhi bidhi gati kachu jāti na jānī //  
bolī catura sakhī mr̥du bānī / tejavaṃta laghu gania na rānī //  
kahã kuṃbhaja kahã siṃdhu apārā / soṣeu sujasu sakala saṃsārā //  
rabi maṃḍala dekhata laghu lāgā / udayã tāsu tibhuvana tama bhāgā //  
  
 do.  maṃtra parama laghu jāsu basa bidhi hari hara sura sarba /  
      mahāmatta gajarāja kahũ basa kara aṃkusa kharba // 256 //  
  
kāma kusuma dhanu sāyaka līnhe / sakala bhuvana apane basa kīnhe //  
debi tajia saṃsa_u asa jānī / bhaṃjaba dhanuṣa rāmu sunu rānī //  
sakhī bacana suni bhai paratītī / miṭā biṣādu baḷhī ati prītī //  
taba rāmahi biloki baidehī / sabhaya hr̥dayã binavati jehi tehī //  
manahīṃ mana manāva akulānī / hohu prasanna mahesa bhavānī //  
karahu saphala āpani sevakāī / kari hitu harahu cāpa garuāī //  
gananāyaka baradāyaka devā / āju lageṃ kīnhiũ tua sevā //  
bāra bāra binatī suni morī / karahu cāpa gurutā ati thorī //  
  
 do.  dekhi dekhi raghubīra tana sura manāva dhari dhīra //  
      bhare bilocana prema jala pulakāvalī sarīra // 257 //  
  
nīkeṃ nirakhi nayana bhari sobhā / pitu panu sumiri bahuri manu chobhā //  
ahaha tāta dāruni haṭha ṭhānī / samujhata nahiṃ kachu lābhu na hānī //  
saciva sabhaya sikha dei na koī / budha samāja baḷa anucita hoī //  
kahã dhanu kulisahu cāhi kaṭhorā / kahã syāmala mr̥dugāta kisorā //  
bidhi kehi bhā̃ti dharauṃ ura dhīrā / sirasa sumana kana bedhia hīrā //  
sakala sabhā kai mati bhai bhorī / aba mohi saṃbhucāpa gati torī //  
nija jaḷatā loganha para ḍārī / hohi harua raghupatihi nihārī //  
ati paritāpa sīya mana māhī / lava nimeṣa juga saba saya jāhīṃ //  
  
 do.  prabhuhi cita_i puni citava mahi rājata locana lola /  
      khelata manasija mīna juga janu bidhu maṃḍala ḍola // 258 //  
  
girā alini mukha paṃkaja rokī / pragaṭa na lāja nisā avalokī //  
locana jalu raha locana konā / jaise parama kr̥pana kara sonā //  
sakucī byākulatā baḷi jānī / dhari dhīraju pratīti ura ānī //  
tana mana bacana mora panu sācā / raghupati pada saroja citu rācā //  
tau bhagavānu sakala ura bāsī / karihiṃ mohi raghubara kai dāsī //  
jehi keṃ jehi para satya sanehū / so tehi mila_i na kachu saṃhehū //  
prabhu tana cita_i prema tana ṭhānā / kr̥pānidhāna rāma sabu jānā //  
siyahi biloki takeu dhanu kaise / citava garuru laghu byālahi jaise //  
  
 do.  lakhana lakheu raghubaṃsamani tākeu hara kodaṃḍu /  
      pulaki gāta bole bacana carana cāpi brahmāṃḍu // 259 //  
  
disakuṃjarahu kamaṭha ahi kolā / dharahu dharani dhari dhīra na ḍolā //  
rāmu cahahiṃ saṃkara dhanu torā / hohu sajaga suni āyasu morā //  
cāpa sapīpa rāmu jaba āe / nara nārinha sura sukr̥ta manāe //  
saba kara saṃsa_u aru agyānū / maṃda mahīpanha kara abhimānū //  
bhr̥gupati keri garaba garuāī / sura munibaranha keri kadarāī //  
siya kara socu janaka pachitāvā / rāninha kara dāruna dukha dāvā //  
saṃbhucāpa baḍa bohitu pāī / caḍhe jāi saba saṃgu banāī //  
rāma bāhubala siṃdhu apārū / cahata pāru nahi kou kaḷahārū //  
  
 do.  rāma biloke loga saba citra likhe se dekhi /  
      citaī sīya kr̥pāyatana jānī bikala biseṣi // 260 //  
  
dekhī bipula bikala baidehī / nimiṣa bihāta kalapa sama tehī //  
tr̥ṣita bāri binu jo tanu tyāgā / muẽ kara_i kā sudhā taḷāgā //  
kā baraṣā saba kr̥ṣī sukhāneṃ / samaya cukeṃ puni kā pachitāneṃ //  
asa jiyã jāni jānakī dekhī / prabhu pulake lakhi prīti biseṣī //  
gurahi pranāmu manahi mana kīnhā / ati lāghavã uṭhāi dhanu līnhā //  
damakeu dāmini jimi jaba layaū / puni nabha dhanu maṃḍala sama bhayaū //  
leta caḷhāvata khaiṃcata gāḷheṃ / kāhũ na lakhā dekha sabu ṭhāḷheṃ //  
tehi chana rāma madhya dhanu torā / bhare bhuvana dhuni ghora kaṭhorā //  
  
 chaṃ.  bhare bhuvana ghora kaṭhora rava rabi bāji taji māragu cale /  
      cikkarahiṃ diggaja ḍola mahi ahi kola kūruma kalamale //  
      sura asura muni kara kāna dīnheṃ sakala bikala bicārahīṃ /  
      kodaṃḍa khaṃḍeu rāma tulasī jayati bacana ucārahī //  
  
 so.  saṃkara cāpu jahāju sāgaru raghubara bāhubalu /  
      būḷa so sakala samāju caḷhā jo prathamahiṃ moha basa // 261 //  
  
prabhu dou cāpakhaṃḍa mahi ḍāre / dekhi loga saba bhae sukhāre //  
  
kosikarupa payonidhi pāvana / prema bāri avagāhu suhāvana //  
rāmarūpa rākesu nihārī / baḷhata bīci pulakāvali bhārī //  
bāje nabha gahagahe nisānā / devabadhū nācahiṃ kari gānā //  
brahmādika sura siddha munīsā / prabhuhi prasaṃsahi dehiṃ asīsā //  
barisahiṃ sumana raṃga bahu mālā / gāvahiṃ kiṃnara gīta rasālā //  
rahī bhuvana bhari jaya jaya bānī / dhanuṣabhaṃga dhuni jāta na jānī //  
mudita kahahiṃ jahã tahã nara nārī / bhaṃjeu rāma saṃbhudhanu bhārī //  
  
 do.  baṃdī māgadha sūtagana biruda badahiṃ matidhīra /  
      karahiṃ nichāvari loga saba haya gaya dhana mani cīra // 262 //  
  
jhā̃jhi mr̥daṃga saṃkha sahanāī / bheri ḍhola duṃdubhī suhāī //  
bājahiṃ bahu bājane suhāe / jahã tahã jubatinha maṃgala gāe //  
sakhinha sahita haraṣī ati rānī / sūkhata dhāna parā janu pānī //  
janaka laheu sukhu socu bihāī / pairata thakeṃ thāha janu pāī //  
śrīhata bhae bhūpa dhanu ṭūṭe / jaiseṃ divasa dīpa chabi chūṭe //  
sīya sukhahi barania kehi bhā̃tī / janu cātakī pāi jalu svātī //  
rāmahi lakhanu bilokata kaiseṃ / sasihi cakora kisoraku jaiseṃ //  
satānaṃda taba āyasu dīnhā / sītā̃ gamanu rāma pahiṃ kīnhā //  
  
 do.  saṃga sakhīṃ sudaṃra catura gāvahiṃ maṃgalacāra /  
      gavanī bāla marāla gati suṣamā aṃga apāra // 263 //  
  
sakhinha madhya siya sohati kaise / chabigana madhya mahāchabi jaiseṃ //  
kara saroja jayamāla suhāī / bisva bijaya sobhā jehiṃ chāī //  
tana sakocu mana parama uchāhū / gūḷha premu lakhi para_i na kāhū //  
jāi samīpa rāma chabi dekhī / rahi janu kũari citra avarekhī //  
catura sakhīṃ lakhi kahā bujhāī / pahirāvahu jayamāla suhāī //  
sunata jugala kara māla uṭhāī / prema bibasa pahirāi na jāī //  
sohata janu juga jalaja sanālā / sasihi sabhīta deta jayamālā //  
gāvahiṃ chabi avaloki sahelī / siyã jayamāla rāma ura melī //  
  
 so.  raghubara ura jayamāla dekhi deva barisahiṃ sumana /  
      sakuce sakala bhuāla janu biloki rabi kumudagana // 264 //  
  
pura aru byoma bājane bāje / khala bhae malina sādhu saba rāje //  
sura kiṃnara nara nāga munīsā / jaya jaya jaya kahi dehiṃ asīsā //  
nācahiṃ gāvahiṃ bibudha badhūṭīṃ / bāra bāra kusumāṃjali chūṭīṃ //  
jahã tahã bipra bedadhuni karahīṃ / baṃdī biradāvali uccarahīṃ //  
mahi pātāla nāka jasu byāpā / rāma barī siya bhaṃjeu cāpā //  
karahiṃ āratī pura nara nārī / dehiṃ nichāvari bitta bisārī //  
sohati sīya rāma kai jaurī / chabi siṃgāru manahũ eka ṭhorī //  
sakhīṃ kahahiṃ prabhupada gahu sītā / karati na carana parasa ati bhītā //  
  
 do.  gautama tiya gati surati kari nahiṃ parasati paga pāni /  
      mana bihase raghubaṃsamani prīti alaukika jāni // 265 //  
  
taba siya dekhi bhūpa abhilāṣe / kūra kapūta mūḷha mana mākhe //  
uṭhi uṭhi pahiri sanāha abhāge / jahã tahã gāla bajāvana lāge //  
lehu chaḷāi sīya kaha koū / dhari bā̃dhahu nr̥pa bālaka doū //  
toreṃ dhanuṣu cāḷa nahiṃ saraī / jīvata hamahi kuãri ko baraī //  
jauṃ bidehu kachu karai sahāī / jītahu samara sahita dou bhāī //  
sādhu bhūpa bole suni bānī / rājasamājahi lāja lajānī //  
balu pratāpu bīratā baḷāī / nāka pinākahi saṃga sidhāī //  
soi sūratā ki aba kahũ pāī / asi budhi tau bidhi muhã masi lāī //  
  
 do.  dekhahu rāmahi nayana bhari taji iriṣā madu kohu /  
      lakhana roṣu pāvaku prabala jāni salabha jani hohu // 266 //  
  
bainateya bali jimi caha kāgū / jimi sasu cahai nāga ari bhāgū //  
jimi caha kusala akārana kohī / saba saṃpadā cahai sivadrohī //  
lobhī lolupa kala kīrati cahaī / akalaṃkatā ki kāmī lahaī //  
hari pada bimukha parama gati cāhā / tasa tumhāra lālacu naranāhā //  
kolāhalu suni sīya sakānī / sakhīṃ lavāi gaīṃ jahã rānī //  
rāmu subhāyã cale guru pāhīṃ / siya sanehu baranata mana māhīṃ //  
rāninha sahita socabasa sīyā / aba dhauṃ bidhihi kāha karanīyā //  
bhūpa bacana suni ita uta takahīṃ / lakhanu rāma ḍara boli na sakahīṃ //  
  
 do.  aruna nayana bhr̥kuṭī kuṭila citavata nr̥panha sakopa /  
      manahũ matta gajagana nirakhi siṃghakisorahi copa // 267 //  
  
kharabharu dekhi bikala pura nārīṃ / saba mili dehiṃ mahīpanha gārīṃ //  
tehiṃ avasara suni siva dhanu bhaṃgā / āyasu bhr̥gukula kamala pataṃgā //  
dekhi mahīpa sakala sakucāne / bāja jhapaṭa janu lavā lukāne //  
gauri sarīra bhūti bhala bhrājā / bhāla bisāla tripuṃḍa birājā //  
sīsa jaṭā sasibadanu suhāvā / risabasa kachuka aruna hoi āvā //  
bhr̥kuṭī kuṭila nayana risa rāte / sahajahũ citavata manahũ risāte //  
br̥ṣabha kaṃdha ura bāhu bisālā / cāru janeu māla mr̥gachālā //  
kaṭi muni basana tūna dui bā̃dheṃ / dhanu sara kara kuṭhāru kala kā̃dheṃ //  
  
 do.  sāṃta beṣu karanī kaṭhina barani na jāi sarupa /  
      dhari munitanu janu bīra rasu āya_u jahã saba bhūpa // 268 //  
  
dekhata bhr̥gupati beṣu karālā / uṭhe sakala bhaya bikala bhuālā //  
pitu sameta kahi kahi nija nāmā / lage karana saba daṃḍa pranāmā //  
jehi subhāyã citavahiṃ hitu jānī / so jāna_i janu āi khuṭānī //  
janaka bahori āi siru nāvā / sīya bolāi pranāmu karāvā //  
āsiṣa dīnhi sakhīṃ haraṣānīṃ / nija samāja lai gaī sayānīṃ //  
bisvāmitru mile puni āī / pada saroja mele dou bhāī //  
rāmu lakhanu dasaratha ke ḍhoṭā / dīnhi asīsa dekhi bhala joṭā //  
rāmahi cita_i rahe thaki locana / rūpa apāra māra mada mocana //  
  
  do.  bahuri biloki bideha sana kahahu kāha ati bhīra //  
      pūchata jāni ajāna jimi byāpeu kopu sarīra // 269 //  
  
samācāra kahi janaka sunāe / jehi kārana mahīpa saba āe //  
sunata bacana phiri anata nihāre / dekhe cāpakhaṃḍa mahi ḍāre //  
ati risa bole bacana kaṭhorā / kahu jaḷa janaka dhanuṣa kai torā //  
begi dekhāu mūḷha na ta ājū / ulaṭa_ũ mahi jahã lahi tava rājū //  
ati ḍaru utaru deta nr̥pu nāhīṃ / kuṭila bhūpa haraṣe mana māhīṃ //  
sura muni nāga nagara nara nārī // socahiṃ sakala trāsa ura bhārī //  
mana pachitāti sīya mahatārī / bidhi aba sãvarī bāta bigārī //  
bhr̥gupati kara subhāu suni sītā / aradha nimeṣa kalapa sama bītā //  
  
 do.  sabhaya biloke loga saba jāni jānakī bhīru /  
      hr̥dayã na haraṣu biṣādu kachu bole śrīraghubīru // 270 //  
  
        māsapārāyaṇa, navā̃ viśrāma  
nātha saṃbhudhanu bhaṃjanihārā / hoihi keu eka dāsa tumhārā //  
āyasu kāha kahia kina mohī / suni risāi bole muni kohī //  
sevaku so jo karai sevakāī / ari karanī kari karia larāī //  
sunahu rāma jehiṃ sivadhanu torā / sahasabāhu sama so ripu morā //  
so bilagāu bihāi samājā / na ta māre jaihahiṃ saba rājā //  
suni muni bacana lakhana musukāne / bole parasudharahi apamāne //  
bahu dhanuhīṃ torīṃ larikāīṃ / kabahũ na asi risa kīnhi gosāīṃ //  
ehi dhanu para mamatā kehi hetū / suni risāi kaha bhr̥gukulaketū //  
  do.  re nr̥pa bālaka kālabasa bolata tohi na sãmāra //  
       dhanuhī sama tipurāri dhanu bidita sakala saṃsāra // 271 //  
  
lakhana kahā hãsi hamareṃ jānā / sunahu deva saba dhanuṣa samānā //  
kā chati lābhu jūna dhanu taureṃ / dekhā rāma nayana ke bhoreṃ //  
chuata ṭūṭa raghupatihu na dosū / muni binu kāja karia kata rosū  /  
bole cita_i parasu kī orā / re saṭha sunehi subhāu na morā //  
bālaku boli badha_ũ nahiṃ tohī / kevala muni jaḷa jānahi mohī //  
bāla brahmacārī ati kohī / bisva bidita chatriyakula drohī //  
bhujabala bhūmi bhūpa binu kīnhī / bipula bāra mahidevanha dīnhī //  
sahasabāhu bhuja chedanihārā / parasu biloku mahīpakumārā //  
  
 do.  mātu pitahi jani socabasa karasi mahīsakisora /  
      garbhanha ke arbhaka dalana parasu mora ati ghora // 272 //  
  
bihasi lakhanu bole mr̥du bānī / aho munīsu mahā bhaṭamānī //  
puni puni mohi dekhāva kuṭhārū / cahata uḷāvana phū̃ki pahārū //  
ihā̃ kumhaḷabatiyā kou nāhīṃ / je tarajanī dekhi mari jāhīṃ //  
dekhi kuṭhāru sarāsana bānā / maiṃ kachu kahā sahita abhimānā //  
bhr̥gusuta samujhi janeu bilokī / jo kachu kahahu saha_ũ risa rokī //  
sura mahisura harijana aru gāī / hamareṃ kula inha para na surāī //  
badheṃ pāpu apakīrati hāreṃ / māratahū̃ pā paria tumhāreṃ //  
koṭi kulisa sama bacanu tumhārā / byartha dharahu dhanu bāna kuṭhārā //  
  
 do.  jo biloki anucita kaheũ chamahu mahāmuni dhīra /  
      suni saroṣa bhr̥gubaṃsamani bole girā gabhīra // 273 //  
  
kausika sunahu maṃda yahu bālaku / kuṭila kālabasa nija kula ghālaku //  
bhānu baṃsa rākesa kalaṃkū / nipaṭa niraṃkusa abudha asaṃkū //  
kāla kavalu hoihi chana māhīṃ / kaha_ũ pukāri khori mohi nāhīṃ //  
tumha haṭaka_u jauṃ cahahu ubārā / kahi pratāpu balu roṣu hamārā //  
lakhana kaheu muni sujasa tumhārā / tumhahi achata ko baranai pārā //  
apane mũha tumha āpani karanī / bāra aneka bhā̃ti bahu baranī //  
nahiṃ saṃtoṣu ta puni kachu kahahū / jani risa roki dusaha dukha sahahū //  
bīrabratī tumha dhīra achobhā / gārī deta na pāvahu sobhā //  
  
 do.  sūra samara karanī karahiṃ kahi na janāvahiṃ āpu /  
      bidyamāna rana pāi ripu kāyara kathahiṃ pratāpu // 274 //  
  
tumha tau kālu hā̃ka janu lāvā / bāra bāra mohi lāgi bolāvā //  
sunata lakhana ke bacana kaṭhorā / parasu sudhāri dhareu kara ghorā //  
aba jani dei dosu mohi logū / kaṭubādī bālaku badhajogū //  
bāla biloki bahuta maiṃ bā̃cā / aba yahu maranihāra bhā sā̃cā //  
kausika kahā chamia aparādhū / bāla doṣa guna ganahiṃ na sādhū //  
khara kuṭhāra maiṃ akaruna kohī / āgeṃ aparādhī gurudrohī //  
utara deta choḷa_ũ binu māreṃ / kevala kausika sīla tumhāreṃ //  
na ta ehi kāṭi kuṭhāra kaṭhoreṃ / gurahi urina hoteũ śrama thoreṃ //  
  
 do.  gādhisūnu kaha hr̥dayã hãsi munihi hariara_i sūjha /  
      ayamaya khā̃ḍa na ūkhamaya ajahũ na būjha abūjha // 275 //  
  
kaheu lakhana muni sīlu tumhārā / ko nahi jāna bidita saṃsārā //  
mātā pitahi urina bhae nīkeṃ / gura rinu rahā socu baḷa jīkeṃ //  
so janu hamarehi māthe kāḷhā / dina cali gae byāja baḷa bāḷhā //  
aba ānia byavahariā bolī / turata deũ maiṃ thailī kholī //  
suni kaṭu bacana kuṭhāra sudhārā / hāya hāya saba sabhā pukārā //  
bhr̥gubara parasu dekhāvahu mohī / bipra bicāri baca_ũ nr̥padrohī //  
mile na kabahũ subhaṭa rana gāḷhe / dvija devatā gharahi ke bāḷhe //  
anucita kahi saba loga pukāre / raghupati sayanahiṃ lakhanu nevāre //  
  
 do.  lakhana utara āhuti sarisa bhr̥gubara kopu kr̥sānu /  
      baḷhata dekhi jala sama bacana bole raghukulabhānu // 276 //  
  
nātha karahu bālaka para chohū / sūdha dūdhamukha karia na kohū //  
jauṃ pai prabhu prabhāu kachu jānā / tau ki barābari karata ayānā //  
jauṃ larikā kachu acagari karahīṃ / gura pitu mātu moda mana bharahīṃ //  
karia kr̥pā sisu sevaka jānī / tumha sama sīla dhīra muni gyānī //  
rāma bacana suni kachuka juḷāne / kahi kachu lakhanu bahuri musakāne //  
hãsata dekhi nakha sikha risa byāpī / rāma tora bhrātā baḷa pāpī //  
gaura sarīra syāma mana māhīṃ / kālakūṭamukha payamukha nāhīṃ //  
sahaja ṭeḷha anuhara_i na tohī / nīcu mīcu sama dekha na mauhīṃ //  
  
 do.  lakhana kaheu hãsi sunahu muni krodhu pāpa kara mūla /  
      jehi basa jana anucita karahiṃ carahiṃ bisva pratikūla // 277 //  
  
maiṃ tumhāra anucara munirāyā / parihari kopu karia aba dāyā //  
ṭūṭa cāpa nahiṃ jurahi risāne / baiṭhia hoihiṃ pāya pirāne //  
jau ati priya tau karia upāī / joria kou baḷa gunī bolāī //  
bolata lakhanahiṃ janaku ḍerāhīṃ / maṣṭa karahu anucita bhala nāhīṃ //  
thara thara kāpahiṃ pura nara nārī / choṭa kumāra khoṭa baḷa bhārī //  
bhr̥gupati suni suni nirabhaya bānī / risa tana jara_i hoi bala hānī //  
bole rāmahi dei nihorā / baca_ũ bicāri baṃdhu laghu torā //  
manu malīna tanu suṃdara kaiseṃ / biṣa rasa bharā kanaka ghaṭu jaisaiṃ //  
  
 do.   suni lachimana bihase bahuri nayana tarere rāma /  
       gura samīpa gavane sakuci parihari bānī bāma // 278 //  
  
ati binīta mr̥du sītala bānī / bole rāmu jori juga pānī //  
sunahu nātha tumha sahaja sujānā / bālaka bacanu karia nahiṃ kānā //  
bararai bālaka eku subhāū / inhahi na saṃta bidūṣahiṃ kāū //  
tehiṃ nāhīṃ kachu kāja bigārā / aparādhī meṃ nātha tumhārā //  
kr̥pā kopu badhu bãdhaba gosāīṃ / mo para karia dāsa kī nāī //  
kahia begi jehi bidhi risa jāī / munināyaka soi karauṃ upāī //  
kaha muni rāma jāi risa kaiseṃ / ajahũ anuja tava citava anaiseṃ //  
ehi ke kaṃṭha kuṭhāru na dīnhā / tau maiṃ kāha kopu kari kīnhā //  
  
 do.  garbha stravahiṃ avanipa ravani suni kuṭhāra gati ghora /  
      parasu achata dekha_ũ jiata bairī bhūpakisora // 279 //  
  
baha_i na hāthu daha_i risa chātī / bhā kuṭhāru kuṃṭhita nr̥paghātī //  
bhaya_u bāma bidhi phireu subhāū / more hr̥dayã kr̥pā kasi kāū //  
āju dayā dukhu dusaha sahāvā / suni saumitra bihasi siru nāvā //  
bāu kr̥pā mūrati anukūlā / bolata bacana jharata janu phūlā //  
jauṃ pai kr̥pā̃ jarihiṃ muni gātā / krodha bhaẽ tanu rākha bidhātā //  
dekhu janaka haṭhi bālaka ehū / kīnha cahata jaḷa jamapura gehū //  
begi karahu kina ā̃khinha oṭā / dekhata choṭa khoṭa nr̥pa ḍhoṭā //  
bihase lakhanu kahā mana māhīṃ / mūdeṃ ā̃khi katahũ kou nāhīṃ //  
  
 do.  parasurāmu taba rāma prati bole ura ati krodhu /  
      saṃbhu sarāsanu tori saṭha karasi hamāra prabodhu // 280 //  
  
baṃdhu kaha_i kaṭu saṃmata toreṃ / tū chala binaya karasi kara joreṃ //  
karu paritoṣu mora saṃgrāmā / nāhiṃ ta chāḷa kahāuba rāmā //  
chalu taji karahi samaru sivadrohī / baṃdhu sahita na ta māra_ũ tohī //  
bhr̥gupati bakahiṃ kuṭhāra uṭhāẽ / mana musakāhiṃ rāmu sira nāẽ //  
gunaha lakhana kara hama para roṣū / katahũ sudhāihu te baḷa doṣū //  
ṭeḷha jāni saba baṃda_i kāhū / bakra caṃdramahi grasa_i na rāhū //  
rāma kaheu risa tajia munīsā / kara kuṭhāru āgeṃ yaha sīsā //  
jeṃhiṃ risa jāi karia soi svāmī / mohi jāni āpana anugāmī //  
  
  do.  prabhuhi sevakahi samaru kasa tajahu biprabara rosu /  
       beṣu bilokeṃ kahesi kachu bālakahū nahiṃ dosu // 281 //  
  
dekhi kuṭhāra bāna dhanu dhārī / bhai larikahi risa bīru bicārī //  
nāmu jāna pai tumhahi na cīnhā / baṃsa subhāyã utaru teṃhiṃ dīnhā //  
jauṃ tumha autehu muni kī nāīṃ / pada raja sira sisu dharata gosāīṃ //  
chamahu cūka anajānata kerī / cahia bipra ura kr̥pā ghanerī //  
hamahi tumhahi saribari kasi nāthā // kahahu na kahā̃ carana kahã māthā //  
rāma mātra laghu nāma hamārā / parasu sahita baḷa nāma tohārā //  
deva eku gunu dhanuṣa hamāreṃ / nava guna parama punīta tumhāreṃ //  
saba prakāra hama tumha sana hāre / chamahu bipra aparādha hamāre //  
  
  do.  bāra bāra muni biprabara kahā rāma sana rāma /  
      bole bhr̥gupati saruṣa hasi tahū̃ baṃdhu sama bāma // 282 //  
  
nipaṭahiṃ dvija kari jānahi mohī / maiṃ jasa bipra sunāva_ũ tohī //  
cāpa struvā sara āhuti jānū / kopa mora ati ghora kr̥sānu //  
samidhi sena caturaṃga suhāī / mahā mahīpa bhae pasu āī //  
mai ehi parasu kāṭi bali dīnhe / samara jagya japa koṭinha kīnhe //  
mora prabhāu bidita nahiṃ toreṃ / bolasi nidari bipra ke bhoreṃ //  
bhaṃjeu cāpu dāpu baḷa bāḷhā / ahamiti manahũ jīti jagu ṭhāḷhā //  
rāma kahā muni kahahu bicārī / risa ati baḷi laghu cūka hamārī //  
chuatahiṃ ṭūṭa pināka purānā / maiṃ kahi hetu karauṃ abhimānā //  
  
 do.  jauṃ hama nidarahiṃ bipra badi satya sunahu bhr̥gunātha /  
      tau asa ko jaga subhaṭu jehi bhaya basa nāvahiṃ mātha // 283 //  
  
deva danuja bhūpati bhaṭa nānā / samabala adhika hou balavānā //  
jauṃ rana hamahi pacārai koū / larahiṃ sukhena kālu kina hoū //  
chatriya tanu dhari samara sakānā / kula kalaṃku tehiṃ pāvãra ānā //  
kaha_ũ subhāu na kulahi prasaṃsī / kālahu ḍarahiṃ na rana raghubaṃsī //  
biprabaṃsa kai asi prabhutāī / abhaya hoi jo tumhahi ḍerāī //  
sunu mr̥du gūḷha bacana raghupati ke / ughare paṭala parasudhara mati ke //  
rāma ramāpati kara dhanu lehū / khaiṃcahu miṭai mora saṃdehū //  
deta cāpu āpuhiṃ cali gayaū / parasurāma mana bisamaya bhayaū //  
  
 do.  jānā rāma prabhāu taba pulaka praphullita gāta /  
      jori pāni bole bacana hdayã na premu amāta // 284 //  
  
jaya raghubaṃsa banaja bana bhānū / gahana danuja kula dahana kr̥sānu //  
jaya sura bipra dhenu hitakārī / jaya mada moha koha bhrama hārī //  
binaya sīla karunā guna sāgara / jayati bacana racanā ati nāgara //  
sevaka sukhada subhaga saba aṃgā / jaya sarīra chabi koṭi anaṃgā //  
karauṃ kāha mukha eka prasaṃsā / jaya mahesa mana mānasa haṃsā //  
anucita bahuta kaheũ agyātā / chamahu chamāmaṃdira dou bhrātā //  
kahi jaya jaya jaya raghukulaketū / bhr̥gupati gae banahi tapa hetū //  
apabhayã kuṭila mahīpa ḍerāne / jahã tahã kāyara gavãhiṃ parāne //  
  
 do.  devanha dīnhīṃ duṃdubhīṃ prabhu para baraṣahiṃ phūla /  
      haraṣe pura nara nāri saba miṭī mohamaya sūla // 285 //  
  
ati gahagahe bājane bāje / sabahiṃ manohara maṃgala sāje //  
jūtha jūtha mili sumukha sunayanīṃ / karahiṃ gāna kala kokilabayanī //  
sukhu bideha kara barani na jāī / janmadaridra manahũ nidhi pāī //  
gata trāsa bha_i sīya sukhārī / janu bidhu udayã cakorakumārī //  
janaka kīnha kausikahi pranāmā / prabhu prasāda dhanu bhaṃjeu rāmā //  
mohi kr̥takr̥tya kīnha duhũ bhāīṃ / aba jo ucita so kahia gosāī //  
kaha muni sunu naranātha prabīnā / rahā bibāhu cāpa ādhīnā //  
ṭūṭatahīṃ dhanu bhaya_u bibāhū / sura nara nāga bidita saba kāhu //  
  
 do.  tadapi jāi tumha karahu aba jathā baṃsa byavahāru /  
      būjhi bipra kulabr̥ddha gura beda bidita ācāru // 286 //  
  
dūta avadhapura paṭhavahu jāī / ānahiṃ nr̥pa dasarathahi bolāī //  
mudita rāu kahi bhalehiṃ kr̥pālā / paṭhae dūta boli tehi kālā //  
bahuri mahājana sakala bolāe / āi sabanhi sādara sira nāe //  
hāṭa bāṭa maṃdira surabāsā / nagaru sãvārahu cārihũ pāsā //  
haraṣi cale nija nija gr̥ha āe / puni paricāraka boli paṭhāe //  
racahu bicitra bitāna banāī / sira dhari bacana cale sacu pāī //  
paṭhae boli gunī tinha nānā / je bitāna bidhi kusala sujānā //  
bidhihi baṃdi tinha kīnha araṃbhā / birace kanaka kadali ke khaṃbhā //  
  
 do.  harita maninha ke patra phala padumarāga ke phūla /  
      racanā dekhi bicitra ati manu biraṃci kara bhūla // 287 //  
  
 beni harita manimaya saba kīnhe / sarala saparaba parahiṃ nahiṃ cīnhe //  
kanaka kalita ahibela banāī / lakhi nahi para_i saparana suhāī //  
tehi ke raci paci baṃdha banāe / bica bica mukatā dāma suhāe //  
mānika marakata kulisa pirojā / cīri kori paci race sarojā //  
kie bhr̥ṃga bahuraṃga bihaṃgā / guṃjahiṃ kūjahiṃ pavana prasaṃgā //  
sura pratimā khaṃbhana gaḷhī kāḷhī / maṃgala drabya liẽ saba ṭhāḷhī //  
cauṃkeṃ bhā̃ti aneka purāīṃ / siṃdhura manimaya sahaja suhāī //  
  
 do.  saurabha pallava subhaga suṭhi kie nīlamani kori //  
      hema baura marakata ghavari lasata pāṭamaya ḍori // 288 //  
  
race rucira bara baṃdanibāre / manahũ manobhavã phaṃda sãvāre //  
maṃgala kalasa aneka banāe / dhvaja patāka paṭa camara suhāe //  
dīpa manohara manimaya nānā / jāi na barani bicitra bitānā //  
jehiṃ maṃḍapa dulahini baidehī / so baranai asi mati kabi kehī //  
dūlahu rāmu rūpa guna sāgara / so bitānu tihũ loka ujāgara //  
janaka bhavana kai saubhā jaisī / gr̥ha gr̥ha prati pura dekhia taisī //  
jehiṃ terahuti tehi samaya nihārī / tehi laghu lagahiṃ bhuvana dasa cārī //  
jo saṃpadā nīca gr̥ha sohā / so biloki suranāyaka mohā //  
  
 do.  basa_i nagara jehi laccha kari kapaṭa nāri bara beṣu //  
      tehi pura kai sobhā kahata sakucahiṃ sārada seṣu // 289 //  
  
pahũce dūta rāma pura pāvana / haraṣe nagara biloki suhāvana //  
bhūpa dvāra tinha khabari janāī / dasaratha nr̥pa suni lie bolāī //  
kari pranāmu tinha pātī dīnhī / mudita mahīpa āpu uṭhi līnhī //  
bāri bilocana bācata pā̃tī / pulaka gāta āī bhari chātī //  
rāmu lakhanu ura kara bara cīṭhī / rahi gae kahata na khāṭī mīṭhī //  
puni dhari dhīra patrikā bā̃cī / haraṣī sabhā bāta suni sā̃cī //  
khelata rahe tahā̃ sudhi pāī / āe bharatu sahita hita bhāī //  
pūchata ati sanehã sakucāī / tāta kahā̃ teṃ pātī āī //  
  
 do.  kusala prānapriya baṃdhu dou ahahiṃ kahahu kehiṃ desa /  
      suni saneha sāne bacana bācī bahuri naresa // 290 //  
  
suni pātī pulake dou bhrātā / adhika sanehu samāta na gātā //  
prīti punīta bharata kai dekhī / sakala sabhā̃ sukhu laheu biseṣī //  
taba nr̥pa dūta nikaṭa baiṭhāre / madhura manohara bacana ucāre //  
bhaiyā kahahu kusala dou bāre / tumha nīkeṃ nija nayana nihāre //  
syāmala gaura dhareṃ dhanu bhāthā / baya kisora kausika muni sāthā //  
pahicānahu tumha kahahu subhāū / prema bibasa puni puni kaha rāū //  
jā dina teṃ muni gae lavāī / taba teṃ āju sā̃ci sudhi pāī //  
kahahu bideha kavana bidhi jāne / suni priya bacana dūta musakāne //  
  
 do.  sunahu mahīpati mukuṭa mani tumha sama dhanya na kou /  
      rāmu lakhanu jinha ke tanaya bisva bibhūṣana dou // 291 //  
  
pūchana jogu na tanaya tumhāre / puruṣasiṃgha tihu pura ujiāre //  
jinha ke jasa pratāpa keṃ āge / sasi malīna rabi sītala lāge //  
tinha kahã kahia nātha kimi cīnhe / dekhia rabi ki dīpa kara līnhe //  
sīya svayaṃbara bhūpa anekā / samiṭe subhaṭa eka teṃ ekā //  
saṃbhu sarāsanu kāhũ na ṭārā / hāre sakala bīra bariārā //  
tīni loka mahã je bhaṭamānī / sabha kai sakati saṃbhu dhanu bhānī //  
saka_i uṭhāi sarāsura merū / sou hiyã hāri gaya_u kari pherū //  
jehi kautuka sivasailu uṭhāvā / sou tehi sabhā̃ parābha_u pāvā //  
  
 do.  tahā̃ rāma raghubaṃsa mani sunia mahā mahipāla /  
      bhaṃjeu cāpa prayāsa binu jimi gaja paṃkaja nāla // 292 //  
  
suni saroṣa bhr̥gunāyaku āe / bahuta bhā̃ti tinha ā̃khi dekhāe //  
dekhi rāma balu nija dhanu dīnhā / kari bahu binaya gavanu bana kīnhā //  
rājana rāmu atulabala jaiseṃ / teja nidhāna lakhanu puni taiseṃ //  
kaṃpahi bhūpa bilokata jākeṃ / jimi gaja hari kisora ke tākeṃ //  
deva dekhi tava bālaka doū / aba na ā̃khi tara āvata koū //  
dūta bacana racanā priya lāgī / prema pratāpa bīra rasa pāgī //  
sabhā sameta rāu anurāge / dūtanha dena nichāvari lāge //  
kahi anīti te mūdahiṃ kānā / dharamu bicāri sabahiṃ sukha mānā //  
  
 do.  taba uṭhi bhūpa basiṣṭha kahũ dīnhi patrikā jāi /  
      kathā sunāī gurahi saba sādara dūta bolāi // 293 //  
  
suni bole gura ati sukhu pāī / punya puruṣa kahũ mahi sukha chāī //  
jimi saritā sāgara mahũ jāhīṃ / jadyapi tāhi kāmanā nāhīṃ //  
timi sukha saṃpati binahiṃ bolāẽ / dharamasīla pahiṃ jāhiṃ subhāẽ //  
tumha gura bipra dhenu sura sebī / tasi punīta kausalyā debī //  
sukr̥tī tumha samāna jaga māhīṃ / bhaya_u na hai kou honeu nāhīṃ //  
tumha te adhika punya baḷa kākeṃ / rājana rāma sarisa suta jākeṃ //  
bīra binīta dharama brata dhārī / guna sāgara bara bālaka cārī //  
tumha kahũ sarba kāla kalyānā / sajahu barāta bajāi nisānā //  
  
 do.  calahu begi suni gura bacana bhalehiṃ nātha siru nāi /  
      bhūpati gavane bhavana taba dūtanha bāsu devāi // 294 //  
  
rājā sabu ranivāsa bolāī / janaka patrikā bāci sunāī //  
suni saṃdesu sakala haraṣānīṃ / apara kathā saba bhūpa bakhānīṃ //  
prema praphullita rājahiṃ rānī / manahũ sikhini suni bārida banī //  
mudita asīsa dehiṃ guru nārīṃ / ati ānaṃda magana mahatārīṃ //  
lehiṃ paraspara ati priya pātī / hr̥dayã lagāi juḷāvahiṃ chātī //  
rāma lakhana kai kīrati karanī / bārahiṃ bāra bhūpabara baranī //  
muni prasādu kahi dvāra sidhāe / rāninha taba mahideva bolāe //  
die dāna ānaṃda sametā / cale biprabara āsiṣa detā //  
  
 so.  jācaka lie hãkāri dīnhi nichāvari koṭi bidhi /  
      ciru jīvahũ suta cāri cakrabarti dasarattha ke // 295 //  
  
kahata cale pahireṃ paṭa nānā / haraṣi hane gahagahe nisānā //  
samācāra saba loganha pāe / lāge ghara ghara hone badhāe //  
bhuvana cāri dasa bharā uchāhū / janakasutā raghubīra biāhū //  
suni subha kathā loga anurāge / maga gr̥ha galīṃ sãvārana lāge //  
jadyapi avadha sadaiva suhāvani / rāma purī maṃgalamaya pāvani //  
tadapi prīti kai prīti suhāī / maṃgala racanā racī banāī //  
dhvaja patāka paṭa cāmara cāru / chāvā parama bicitra bajārū //  
kanaka kalasa  torana mani jālā / harada dūba dadhi acchata mālā //  
  
 do.  maṃgalamaya nija nija bhavana loganha race banāi /  
      bīthīṃ sīcīṃ caturasama caukeṃ cāru purāi // 296 //  
  
jahã tahã jūtha jūtha mili bhāmini / saji nava sapta sakala duti dāmini //  
bidhubadanīṃ mr̥ga sāvaka locani / nija sarupa rati mānu bimocani //  
gāvahiṃ maṃgala maṃjula bānīṃ / sunikala rava kalakaṃṭhi lajānīṃ //  
bhūpa bhavana kimi jāi bakhānā / bisva bimohana raceu bitānā //  
maṃgala drabya manohara nānā / rājata bājata bipula nisānā //  
katahũ birida baṃdī uccarahīṃ / katahũ beda dhuni bhūsura karahīṃ //  
gāvahiṃ suṃdari maṃgala gītā / lai lai nāmu rāmu aru sītā //  
bahuta uchāhu bhavanu ati thorā / mānahũ umagi calā cahu orā //  
  
 do.  sobhā dasaratha bhavana ka_i ko kabi baranai pāra /  
      jahā̃ sakala sura sīsa mani rāma līnha avatāra // 297 //  
  
bhūpa bharata puni lie bolāī / haya gaya syaṃdana sājahu jāī //  
calahu begi raghubīra barātā / sunata pulaka pūre dou bhrātā //  
bharata sakala sāhanī bolāe / āyasu dīnha mudita uṭhi dhāe //  
raci ruci jīna turaga tinha sāje / barana barana bara bāji birāje //  
subhaga sakala suṭhi caṃcala karanī / aya iva jarata dharata paga dharanī //  
nānā jāti na jāhiṃ bakhāne / nidari pavanu janu cahata uḷāne //  
tinha saba chayala bhae asavārā / bharata sarisa baya rājakumārā //  
saba suṃdara saba bhūṣanadhārī / kara sara cāpa tūna kaṭi bhārī //  
  
 do.   chare chabīle chayala saba sūra sujāna nabīna /  
      juga padacara asavāra prati je asikalā prabīna // 298 //  
  
bā̃dhe birada bīra rana gāḷhe / nikasi bhae pura bāhera ṭhāḷhe //  
pherahiṃ catura turaga gati nānā / haraṣahiṃ suni suni pavana nisānā //  
ratha sārathinha bicitra banāe / dhvaja patāka mani bhūṣana lāe //  
cavãra cāru kiṃkina dhuni karahī / bhānu jāna sobhā apaharahīṃ //  
sāvãkarana aganita haya hote / te tinha rathanha sārathinha jote //  
suṃdara sakala alaṃkr̥ta sohe / jinhahi bilokata muni mana mohe //  
je jala calahiṃ thalahi kī nāī / ṭāpa na būḷa bega adhikāī //  
astra sastra sabu sāju banāī / rathī sārathinha lie bolāī //  
  
  do.  caḷhi caḷhi ratha bāhera nagara lāgī jurana barāta /  
      hota saguna sundara sabahi jo jehi kāraja jāta // 299 //  
  
kalita karibaranhi parīṃ ãbārīṃ / kahi na jāhiṃ jehi bhā̃ti sãvārīṃ //  
cale mattagaja ghaṃṭa birājī / manahũ subhaga sāvana ghana rājī //  
bāhana apara aneka bidhānā / sibikā subhaga sukhāsana jānā //  
tinha caḷhi cale biprabara br̥ndā / janu tanu dhareṃ sakala śruti chaṃdā //  
māgadha sūta baṃdi gunagāyaka / cale jāna caḷhi jo jehi lāyaka //  
besara ū̃ṭa br̥ṣabha bahu jātī / cale bastu bhari aganita bhā̃tī //  
koṭinha kā̃vari cale kahārā / bibidha bastu ko baranai pārā //  
cale sakala sevaka samudāī / nija nija sāju samāju banāī //  
  
 do.  saba keṃ ura nirbhara haraṣu pūrita pulaka sarīra /  
      kabahiṃ dekhibe nayana bhari rāmu lakhanū dou bīra // 300 //  
  
garajahiṃ gaja ghaṃṭā dhuni ghorā / ratha rava bāji hiṃsa cahu orā //  
nidari ghanahi ghurmmarahiṃ nisānā / nija parāi kachu sunia na kānā //  
mahā bhīra bhūpati ke dvāreṃ / raja hoi jāi paṣāna pabāreṃ //  
caḷhī aṭārinha dekhahiṃ nārīṃ / lĩẽ āratī maṃgala thārī //  
gāvahiṃ gīta manohara nānā / ati ānaṃdu na jāi bakhānā //  
taba sumaṃtra dui spaṃdana sājī / jote rabi haya niṃdaka bājī //  
dou ratha rucira bhūpa pahiṃ āne / nahiṃ sārada pahiṃ jāhiṃ bakhāne //  
rāja samāju eka ratha sājā / dūsara teja puṃja ati bhrājā //  
  
 do.  tehiṃ ratha rucira basiṣṭha kahũ haraṣi caḷhāi naresu /  
      āpu caḷheu spaṃdana sumiri hara gura gauri ganesu // 301 //  
  
sahita basiṣṭha soha nr̥pa kaiseṃ / sura gura saṃga puraṃdara jaiseṃ //  
kari kula rīti beda bidhi rāū / dekhi sabahi saba bhā̃ti banāū //  
sumiri rāmu gura āyasu pāī / cale mahīpati saṃkha bajāī //  
haraṣe bibudha biloki barātā / baraṣahiṃ sumana sumaṃgala dātā //  
bhaya_u kolāhala haya gaya gāje / byoma barāta bājane bāje //  
sura nara nāri sumaṃgala gāī / sarasa rāga bājahiṃ sahanāī //  
ghaṃṭa ghaṃṭi dhuni barani na jāhīṃ / sarava karahiṃ pāika phaharāhīṃ //  
karahiṃ bidūṣaka kautuka nānā / hāsa kusala kala gāna sujānā  /  
  
 do.  turaga nacāvahiṃ kũara bara akani mr̥daṃga nisāna //  
      nāgara naṭa citavahiṃ cakita ḍagahiṃ na tāla bãdhāna // 302 //  
  
bana_i na baranata banī barātā / hohiṃ saguna suṃdara subhadātā //  
cārā cāṣu bāma disi leī / manahũ sakala maṃgala kahi deī //  
dāhina kāga sukheta suhāvā / nakula darasu saba kāhū̃ pāvā //  
sānukūla baha tribidha bayārī / saghaṭa savāla āva bara nārī //  
lovā phiri phiri darasu dekhāvā / surabhī sanamukha sisuhi piāvā //  
mr̥gamālā phiri dāhini āī / maṃgala gana janu dīnhi dekhāī //  
chemakarī kaha chema biseṣī / syāmā bāma sutaru para dekhī //  
sanamukha āya_u dadhi aru mīnā / kara pustaka dui bipra prabīnā //  
  
 do.  maṃgalamaya kalyānamaya abhimata phala dātāra /  
      janu saba sāce hona hita bhae saguna eka bāra // 303 //  
  
maṃgala saguna sugama saba tākeṃ / saguna brahma suṃdara suta jākeṃ //  
rāma sarisa baru dulahini sītā / samadhī dasarathu janaku punītā //  
suni asa byāhu saguna saba nāce / aba kīnhe biraṃci hama sā̃ce //  
ehi bidhi kīnha barāta payānā / haya gaya gājahiṃ hane nisānā //  
āvata jāni bhānukula ketū / saritanhi janaka bãdhāe setū //  
bīca bīca bara bāsa banāe / surapura sarisa saṃpadā chāe //  
asana sayana bara basana suhāe / pāvahiṃ saba nija nija mana bhāe //  
nita nūtana sukha lakhi anukūle / sakala barātinha maṃdira bhūle //  
  
 do.  āvata jāni barāta bara suni gahagahe nisāna /  
      saji gaja ratha padacara turaga lena cale agavāna // 304 //  
  
         māsapārāyaṇa,dasavā̃ viśrāma  
kanaka kalasa bhari kopara thārā / bhājana lalita aneka prakārā //  
bhare sudhāsama saba pakavāne / nānā bhā̃ti na jāhiṃ bakhāne //  
phala aneka bara bastu suhāīṃ / haraṣi bheṃṭa hita bhūpa paṭhāīṃ //  
bhūṣana basana mahāmani nānā / khaga mr̥ga haya gaya bahubidhi jānā //  
maṃgala saguna sugaṃdha suhāe / bahuta bhā̃ti mahipāla paṭhāe //  
dadhi ciurā upahāra apārā / bhari bhari kā̃vari cale kahārā //  
agavānanha jaba dīkhi barātā.ura ānaṃdu pulaka bhara gātā //  
dekhi banāva sahita agavānā / mudita barātinha hane nisānā //  
  
 do.  haraṣi parasapara milana hita kachuka cale bagamela /  
      janu ānaṃda samudra dui milata bihāi subela // 305 //  
  
baraṣi sumana sura suṃdari gāvahiṃ / mudita deva duṃdubhīṃ bajāvahiṃ //  
bastu sakala rākhīṃ nr̥pa āgeṃ / binaya kīnha tinha ati anurāgeṃ //  
prema sameta rāyã sabu līnhā / bhai bakasīsa jācakanhi dīnhā //  
kari pūjā mānyatā baḷāī / janavāse kahũ cale lavāī //  
basana bicitra pā̃vaḷe parahīṃ / dekhi dhanahu dhana madu pariharahīṃ //  
ati suṃdara dīnheu janavāsā / jahã saba kahũ saba bhā̃ti supāsā //  
jānī siyã barāta pura āī / kachu nija mahimā pragaṭi janāī //  
hr̥dayã sumiri saba siddhi bolāī / bhūpa pahunaī karana paṭhāī //  
  
 do.  sidhi saba siya āyasu akani gaīṃ jahā̃ janavāsa /  
       liẽ saṃpadā sakala sukha surapura bhoga bilāsa // 306 //  
  
nija nija bāsa biloki barātī / sura sukha sakala sulabha saba bhā̃tī //  
bibhava bheda kachu kou na jānā / sakala janaka kara karahiṃ bakhānā //  
siya mahimā raghunāyaka jānī / haraṣe hr̥dayã hetu pahicānī //  
pitu āgamanu sunata dou bhāī / hr̥dayã na ati ānaṃdu amāī //  
sakucanha kahi na sakata guru pāhīṃ / pitu darasana lālacu mana māhīṃ //  
bisvāmitra binaya baḷi dekhī / upajā ura saṃtoṣu biseṣī //  
haraṣi baṃdhu dou hr̥dayã lagāe / pulaka aṃga aṃbaka jala chāe //  
cale jahā̃ dasarathu janavāse / manahũ sarobara takeu piāse //  
  
 do.   bhūpa biloke jabahiṃ muni āvata sutanha sameta /  
      uṭhe haraṣi sukhasiṃdhu mahũ cale thāha sī leta // 307 //  
  
munihi daṃḍavata kīnha mahīsā / bāra bāra pada raja dhari sīsā //  
kausika rāu liye ura lāī / kahi asīsa pūchī kusalāī //  
puni daṃḍavata karata dou bhāī / dekhi nr̥pati ura sukhu na samāī //  
suta hiyã lāi dusaha dukha meṭe / mr̥taka sarīra prāna janu bheṃṭe //  
puni basiṣṭha pada sira tinha nāe / prema mudita munibara ura lāe //  
bipra br̥ṃda baṃde duhũ bhāīṃ / mana bhāvatī asīseṃ pāīṃ //  
bharata sahānuja kīnha pranāmā / lie uṭhāi lāi ura rāmā //  
haraṣe lakhana dekhi dou bhrātā / mile prema paripūrita gātā //  
  
  do.  purajana parijana jātijana jācaka maṃtrī mīta /  
      mile jathābidhi sabahi prabhu parama kr̥pāla binīta // 308 //  
  
rāmahi dekhi barāta juḷānī / prīti ki rīti na jāti bakhānī //  
nr̥pa samīpa sohahiṃ suta cārī / janu dhana dharamādika tanudhārī //  
sutanha sameta dasarathahi dekhī / mudita nagara nara nāri biseṣī //  
sumana barisi sura hanahiṃ nisānā / nākanaṭīṃ nācahiṃ kari gānā //  
satānaṃda aru bipra saciva gana / māgadha sūta biduṣa baṃdījana //  
sahita barāta rāu sanamānā / āyasu māgi phire agavānā //  
prathama barāta lagana teṃ āī / tāteṃ pura pramodu adhikāī //  
brahmānaṃdu loga saba lahahīṃ / baḷhahũ divasa nisi bidhi sana kahahīṃ //  
  
 do.  rāmu sīya sobhā avadhi sukr̥ta avadhi dou rāja /  
      jahã jahã purajana kahahiṃ asa mili nara nāri samāja // .309 //  
  
janaka sukr̥ta mūrati baidehī / dasaratha sukr̥ta rāmu dhareṃ dehī //  
inha sama kā̃hu na siva avarādhe / kāhĩ na inha samāna phala lādhe //  
inha sama kou na bhaya_u jaga māhīṃ / hai nahiṃ katahū̃ honeu nāhīṃ //  
hama saba sakala sukr̥ta kai rāsī / bhae jaga janami janakapura bāsī //  
jinha jānakī rāma chabi dekhī / ko sukr̥tī hama sarisa biseṣī //  
puni dekhaba raghubīra biāhū / leba bhalī bidhi locana lāhū //  
kahahiṃ parasapara kokilabayanīṃ / ehi biāhã baḷa lābhu sunayanīṃ //  
baḷeṃ bhāga bidhi bāta banāī / nayana atithi hoihahiṃ dou bhāī //  
  
 do.  bārahiṃ bāra saneha basa janaka bolāuba sīya /  
      lena āihahiṃ baṃdhu dou koṭi kāma kamanīya // 310 //  
  
bibidha bhā̃ti hoihi pahunāī / priya na kāhi asa sāsura māī //  
taba taba rāma lakhanahi nihārī / hoihahiṃ saba pura loga sukhārī //  
sakhi jasa rāma lakhanakara joṭā / taisei bhūpa saṃga dui ḍhoṭā //  
syāma gaura saba aṃga suhāe / te saba kahahiṃ dekhi je āe //  
kahā eka maiṃ āju nihāre / janu biraṃci nija hātha sãvāre //  
bharatu rāmahī kī anuhārī / sahasā lakhi na sakahiṃ nara nārī //  
lakhanu satrusūdanu ekarūpā / nakha sikha te saba aṃga anūpā //  
mana bhāvahiṃ mukha barani na jāhīṃ / upamā kahũ tribhuvana kou nāhīṃ //  
  
 chaṃ.  upamā na kou kaha dāsa tulasī katahũ kabi kobida kahaiṃ /  
      bala binaya bidyā sīla sobhā siṃdhu inha se ei ahaiṃ //  
      pura nāri sakala pasāri aṃcala bidhihi bacana sunāvahīṃ //  
      byāhiahũ cāriu bhāi ehiṃ pura hama sumaṃgala gāvahīṃ //  
  
 so.  kahahiṃ paraspara nāri bāri bilocana pulaka tana /  
      sakhi sabu karaba purāri punya payonidhi bhūpa dou // 311 //  
  
 ehi bidhi sakala manoratha karahīṃ / ānãda umagi umagi ura bharahīṃ //  
 je nr̥pa sīya svayaṃbara āe / dekhi baṃdhu saba tinha sukha pāe //  
 kahata rāma jasu bisada bisālā / nija nija bhavana gae mahipālā //  
 gae bīti kucha dina ehi bhā̃tī / pramudita purajana sakala barātī //  
 maṃgala mūla lagana dinu āvā / hima ritu agahanu māsu suhāvā //  
 graha tithi nakhatu jogu bara bārū / lagana sodhi bidhi kīnha bicārū //  
 paṭhai dīnhi nārada sana soī / ganī janaka ke ganakanha joī //  
 sunī sakala loganha yaha bātā / kahahiṃ jotiṣī āhiṃ bidhātā //  
  
  do.  dhenudhūri belā bimala sakala sumaṃgala mūla /  
      bipranha kaheu bideha sana jāni saguna anukula // 312 //  
  
 uparohitahi kaheu naranāhā / aba bilaṃba kara kāranu kāhā //  
 satānaṃda taba saciva bolāe / maṃgala sakala sāji saba lyāe //  
 saṃkha nisāna panava bahu bāje / maṃgala kalasa saguna subha sāje //  
 subhaga suāsini gāvahiṃ gītā / karahiṃ beda dhuni bipra punītā //  
 lena cale sādara ehi bhā̃tī / gae jahā̃ janavāsa barātī //  
 kosalapati kara dekhi samājū / ati laghu lāga tinhahi surarājū //  
 bhaya_u sama_u aba dhāria pāū / yaha suni parā nisānahiṃ ghāū //  
 gurahi pūchi kari kula bidhi rājā / cale saṃga muni sādhu samājā //  
  
 do.  bhāgya bibhava avadhesa kara dekhi deva brahmādi /  
      lage sarāhana sahasa mukha jāni janama nija bādi // 313 //  
  
suranha sumaṃgala avasaru jānā / baraṣahiṃ sumana bajāi nisānā //  
siva brahmādika bibudha barūthā / caḷhe bimānanhi nānā jūthā //  
prema pulaka tana hr̥dayã uchāhū / cale bilokana rāma biāhū //  
dekhi janakapuru sura anurāge / nija nija loka sabahiṃ laghu lāge //  
citavahiṃ cakita bicitra bitānā / racanā sakala alaukika nānā //  
nagara nāri nara rūpa nidhānā / sughara sudharama susīla sujānā //  
tinhahi dekhi saba sura suranārīṃ / bhae nakhata janu bidhu ujiārīṃ //  
bidhihi bhayaha ācaraju biseṣī / nija karanī kachu katahũ na dekhī //  
  
 do.  sivã samujhāe deva saba jani ācaraja bhulāhu /  
 hr̥dayã bicārahu dhīra dhari siya raghubīra biāhu // 314 //  
  
jinha kara nāmu leta jaga māhīṃ / sakala amaṃgala mūla nasāhīṃ //  
karatala hohiṃ padāratha cārī / tei siya rāmu kaheu kāmārī //  
ehi bidhi saṃbhu suranha samujhāvā / puni āgeṃ bara basaha calāvā //  
devanha dekhe dasarathu jātā / mahāmoda mana pulakita gātā //  
sādhu samāja saṃga mahidevā / janu tanu dhareṃ karahiṃ sukha sevā //  
sohata sātha subhaga suta cārī / janu apabaraga sakala tanudhārī //  
marakata kanaka barana bara jorī / dekhi suranha bhai prīti na thorī //  
puni rāmahi biloki hiyã haraṣe / nr̥pahi sarāhi sumana tinha baraṣe //  
  
 do.  rāma rūpu nakha sikha subhaga bārahiṃ bāra nihāri /  
      pulaka gāta locana sajala umā sameta purāri // 315 //  
  
keki kaṃṭha duti syāmala aṃgā / taḷita biniṃdaka basana suraṃgā //  
byāha bibhūṣana bibidha banāe / maṃgala saba saba bhā̃ti suhāe //  
sarada bimala bidhu badanu suhāvana / nayana navala rājīva lajāvana //  
sakala alaukika suṃdaratāī / kahi na jāi manahīṃ mana bhāī //  
baṃdhu manohara sohahiṃ saṃgā / jāta nacāvata capala turaṃgā //  
rājakuãra bara bāji dekhāvahiṃ / baṃsa prasaṃsaka birida sunāvahiṃ //  
jehi turaṃga para rāmu birāje / gati biloki khaganāyaku lāje //  
kahi na jāi saba bhā̃ti suhāvā / bāji beṣu janu kāma banāvā //  
  
  chaṃ.  janu bāji beṣu banāi manasiju rāma hita ati sohaī /  
      āpaneṃ baya bala rūpa guna gati sakala bhuvana bimohaī //  
      jagamagata jīnu jarāva joti sumoti mani mānika lage /  
      kiṃkini lalāma lagāmu lalita biloki sura nara muni ṭhage //  
  do.  prabhu manasahiṃ layalīna manu calata bāji chabi pāva /  
       bhūṣita uḷagana taḷita ghanu janu bara barahi nacāva // 316 //  
  
jehiṃ bara bāji rāmu asavārā / tehi sārada_u na baranai pārā //  
saṃkaru rāma rūpa anurāge / nayana paṃcadasa ati priya lāge //  
hari hita sahita rāmu jaba johe / ramā sameta ramāpati mohe //  
nirakhi rāma chabi bidhi haraṣāne / āṭha_i nayana jāni pachitāne //  
sura senapa ura bahuta uchāhū / bidhi te ḍevaḷha locana lāhū //  
rāmahi citava suresa sujānā / gautama śrāpu parama hita mānā //  
deva sakala surapatihi sihāhīṃ / āju puraṃdara sama kou nāhīṃ //  
mudita devagana rāmahi dekhī / nr̥pasamāja duhũ haraṣu biseṣī //  
  
 chaṃ.  ati haraṣu rājasamāja duhu disi duṃdubhīṃ bājahiṃ ghanī /  
      baraṣahiṃ sumana sura haraṣi kahi jaya jayati jaya raghukulamanī //  
      ehi bhā̃ti jāni barāta āvata bājane bahu bājahīṃ /  
      rāni suāsini boli parichani hetu maṃgala sājahīṃ //  
  
 do.  saji āratī aneka bidhi maṃgala sakala sãvāri /  
      calīṃ mudita parichani karana gajagāmini bara nāri // 317 //  
  
bidhubadanīṃ saba saba mr̥galocani / saba nija tana chabi rati madu mocani //  
pahireṃ barana barana bara cīrā / sakala bibhūṣana sajeṃ sarīrā //  
sakala sumaṃgala aṃga banāẽ / karahiṃ gāna kalakaṃṭhi lajāẽ //  
kaṃkana kiṃkini nūpura bājahiṃ / cāli biloki kāma gaja lājahiṃ //  
bājahiṃ bājane bibidha prakārā / nabha aru nagara sumaṃgalacārā //  
sacī sāradā ramā bhavānī / je suratiya suci sahaja sayānī //  
kapaṭa nāri bara beṣa banāī / milīṃ sakala ranivāsahiṃ jāī //  
karahiṃ gāna kala maṃgala bānīṃ / haraṣa bibasa saba kāhũ na jānī //  
  
 chaṃ.  ko jāna kehi ānaṃda basa saba brahmu bara parichana calī /  
      kala gāna madhura nisāna baraṣahiṃ sumana sura sobhā bhalī //  
      ānaṃdakaṃdu biloki dūlahu sakala hiyã haraṣita bhaī //  
      aṃbhoja aṃbaka aṃbu umagi suaṃga pulakāvali chaī //  
  
 do.  jo sukha bhā siya mātu mana dekhi rāma bara beṣu /  
      so na sakahiṃ kahi kalapa sata sahasa sāradā seṣu // 318 //  
  
  
nayana nīru haṭi maṃgala jānī / parichani karahiṃ mudita mana rānī //  
beda bihita aru kula ācārū / kīnha bhalī bidhi saba byavahārū //  
paṃca sabada dhuni maṃgala gānā / paṭa pā̃vaḷe parahiṃ bidhi nānā //  
kari āratī araghu tinha dīnhā / rāma gamanu maṃḍapa taba kīnhā //  
dasarathu sahita samāja birāje / bibhava biloki lokapati lāje //  
samayã samayã sura baraṣahiṃ phūlā / sāṃti paḷhahiṃ mahisura anukūlā //  
nabha aru nagara kolāhala hoī / āpani para kachu suna_i na koī //  
ehi bidhi rāmu maṃḍapahiṃ āe / araghu dei āsana baiṭhāe //  
  
 chaṃ.  baiṭhāri āsana āratī kari nirakhi baru sukhu pāvahīṃ //  
      mani basana bhūṣana bhūri vārahiṃ nāri maṃgala gāvahīṃ //  
      brahmādi surabara bipra beṣa banāi kautuka dekhahīṃ /  
      avaloki raghukula kamala rabi chabi suphala jīvana lekhahīṃ //  
  
 do.  nāū bārī bhāṭa naṭa rāma nichāvari pāi /  
      mudita asīsahiṃ nāi sira haraṣu na hr̥dayã samāi // 319 //  
  
mile janaku dasarathu ati prītīṃ / kari baidika laukika saba rītīṃ //  
milata mahā dou rāja birāje / upamā khoji khoji kabi lāje //  
lahī na katahũ hāri hiyã mānī / inha sama ei upamā ura ānī //  
sāmadha dekhi deva anurāge / sumana baraṣi jasu gāvana lāge //  
jagu biraṃci upajāvā jaba teṃ / dekhe sune byāha bahu taba teṃ //  
sakala bhā̃ti sama sāju samājū / sama samadhī dekhe hama ājū //  
deva girā suni suṃdara sā̃cī / prīti alaukika duhu disi mācī //  
deta pā̃vaḷe araghu suhāe / sādara janaku maṃḍapahiṃ lyāe //  
  
 chaṃ.  maṃḍapu biloki bicītra racanā̃ ruciratā̃ muni mana hare //  
      nija pāni janaka sujāna saba kahũ āni siṃghāsana dhare //  
      kula iṣṭa sarisa basiṣṭa pūje binaya kari āsiṣa lahī /  
      kausikahi pūjata parama prīti ki rīti tau na parai kahī //  
  
 do.  bāmadeva ādika riṣaya pūje mudita mahīsa /  
      die dibya āsana sabahi saba sana lahī asīsa // 320 //  
  
bahuri kīnha kosalapati pūjā / jāni īsa sama bhāu na dūjā //  
kīnha jori kara binaya baḷāī / kahi nija bhāgya bibhava bahutāī //  
pūje bhūpati sakala barātī / samadhi sama sādara saba bhā̃tī //  
āsana ucita die saba kāhū / kahauṃ kāha mūkha eka uchāhū //  
sakala barāta janaka sanamānī / dāna māna binatī bara bānī //  
bidhi hari haru disipati dinarāū / je jānahiṃ raghubīra prabhāū //  
kapaṭa bipra bara beṣa banāẽ / kautuka dekhahiṃ ati sacu pāẽ //  
pūje janaka deva sama jāneṃ / die suāsana binu pahicāneṃ //  
  
 chaṃ.  pahicāna ko kehi jāna sabahiṃ apāna sudhi bhorī bhaī /  
      ānaṃda kaṃdu biloki dūlahu ubhaya disi ānãda maī //  
      sura lakhe rāma sujāna pūje mānasika āsana dae /  
      avaloki sīlu subhāu prabhu ko bibudha mana pramudita bhae //  
  
 do.  rāmacaṃdra mukha caṃdra chabi locana cāru cakora /  
      karata pāna sādara sakala premu pramodu na thora // 321 //  
  
sama_u biloki basiṣṭha bolāe / sādara satānaṃdu suni āe //  
begi kuãri aba ānahu jāī / cale mudita muni āyasu pāī //  
rānī suni uparohita bānī / pramudita sakhinha sameta sayānī //  
bipra badhū kulabr̥ddha bolāīṃ / kari kula rīti sumaṃgala gāīṃ //  
nāri beṣa je sura bara bāmā / sakala subhāyã suṃdarī syāmā //  
tinhahi dekhi sukhu pāvahiṃ nārīṃ / binu pahicāni prānahu te pyārīṃ //  
bāra bāra sanamānahiṃ rānī / umā ramā sārada sama jānī //  
sīya sãvāri samāju banāī / mudita maṃḍapahiṃ calīṃ lavāī //  
  
 chaṃ.  cali lyāi sītahi sakhīṃ sādara saji sumaṃgala bhāminīṃ /  
      navasapta sājeṃ suṃdarī saba matta kuṃjara gāminīṃ //  
      kala gāna suni muni dhyāna tyāgahiṃ kāma kokila lājahīṃ /  
      maṃjīra nūpura kalita kaṃkana tāla gatī bara bājahīṃ //  
  
 do.  sohati banitā br̥ṃda mahũ sahaja suhāvani sīya /  
      chabi lalanā gana madhya janu suṣamā tiya kamanīya // 322 //  
  
siya suṃdaratā barani na jāī / laghu mati bahuta manoharatāī //  
āvata dīkhi barātinha sītā // rūpa rāsi saba bhā̃ti punītā //  
sabahi manahiṃ mana kie pranāmā / dekhi rāma bhae pūranakāmā //  
haraṣe dasaratha sutanha sametā / kahi na jāi ura ānãdu jetā //  
sura pranāmu kari barasahiṃ phūlā / muni asīsa dhuni maṃgala mūlā //  
gāna nisāna kolāhalu bhārī / prema pramoda magana nara nārī //  
ehi bidhi sīya maṃḍapahiṃ āī / pramudita sāṃti paḷhahiṃ munirāī //  
tehi avasara kara bidhi byavahārū / duhũ kulagura saba kīnha acārū //  
  
 chaṃ.  ācāru kari gura gauri ganapati mudita bipra pujāvahīṃ /  
      sura pragaṭi pūjā lehiṃ dehiṃ asīsa ati sukhu pāvahīṃ //  
      madhuparka maṃgala drabya jo jehi samaya muni mana mahũ cahaiṃ /  
      bhare kanaka kopara kalasa so saba liehiṃ paricāraka rahaiṃ // 1 //  
  
  
      kula rīti prīti sameta rabi kahi deta sabu sādara kiyo /  
  
      ehi bhā̃ti deva pujāi sītahi subhaga siṃghāsanu diyo //  
  
      siya rāma avalokani parasapara prema kāhu na lakhi parai //  
  
      mana buddhi bara bānī agocara pragaṭa kabi kaiseṃ karai // 2 //  
  
  
 do.  homa samaya tanu dhari analu ati sukha āhuti lehiṃ /  
      bipra beṣa dhari beda saba kahi bibāha bidhi dehiṃ // 323 //  
  
janaka pāṭamahiṣī jaga jānī / sīya mātu kimi jāi bakhānī //  
sujasu sukr̥ta sukha sudaṃratāī / saba sameṭi bidhi racī banāī //  
sama_u jāni munibaranha bolāī / sunata suāsini sādara lyāī //  
janaka bāma disi soha sunayanā / himagiri saṃga bani janu mayanā //  
kanaka kalasa mani kopara rūre / suci suṃgadha maṃgala jala pūre //  
nija kara mudita rāyã aru rānī / dhare rāma ke āgeṃ ānī //  
paḷhahiṃ beda muni maṃgala bānī / gagana sumana jhari avasaru jānī //  
baru biloki daṃpati anurāge / pāya punīta pakhārana lāge //  
  
 chaṃ.  lāge pakhārana pāya paṃkaja prema tana pulakāvalī /  
      nabha nagara gāna nisāna jaya dhuni umagi janu cahũ disi calī //  
      je pada saroja manoja ari ura sara sadaiva birājahīṃ /  
      je sakr̥ta sumirata bimalatā mana sakala kali mala bhājahīṃ // 1 //  
  
      je parasi munibanitā lahī gati rahī jo pātakamaī /  
      makaraṃdu jinha ko saṃbhu sira sucitā avadhi sura baranaī //  
      kari madhupa mana muni jogijana je sei abhimata gati lahaiṃ /  
      te pada pakhārata bhāgyabhājanu janaku jaya jaya saba kahai // 2 //  
  
      bara kuãri karatala jori sākhocāru dou kulagura karaiṃ /  
      bhayo pānigahanu biloki bidhi sura manuja muni ā̃nada bharaiṃ //  
      sukhamūla dūlahu dekhi daṃpati pulaka tana hulasyo hiyo /  
      kari loka beda bidhānu kanyādānu nr̥pabhūṣana kiyo // 3 //  
  
      himavaṃta jimi girijā mahesahi harihi śrī sāgara daī /  
      timi janaka rāmahi siya samarapī bisva kala kīrati naī //  
      kyoṃ karai binaya bidehu kiyo bidehu mūrati sāvãrī /  
      kari homa bidhivata gā̃ṭhi jorī hona lāgī bhāvãrī // 4 //  
  
  
  do.  jaya dhuni baṃdī beda dhuni maṃgala gāna nisāna /  
      suni haraṣahiṃ baraṣahiṃ bibudha surataru sumana sujāna // 324 //  
  
kuãru kuãri kala bhāvãri dehīṃ // nayana lābhu saba sādara lehīṃ //  
jāi na barani manohara jorī / jo upamā kachu kahauṃ so thorī //  
rāma sīya suṃdara pratichāhīṃ / jagamagāta mani khaṃbhana māhīṃ  /  
manahũ madana rati dhari bahu rūpā / dekhata rāma biāhu anūpā //  
darasa lālasā sakuca na thorī / pragaṭata durata bahori bahorī //  
bhae magana saba dekhanihāre / janaka samāna apāna bisāre //  
pramudita muninha bhāvãrī pherī / negasahita saba rīti niberīṃ //  
rāma sīya sira seṃdura dehīṃ / sobhā kahi na jāti bidhi kehīṃ //  
aruna parāga jalaju bhari nīkeṃ / sasihi bhūṣa ahi lobha amī keṃ //  
bahuri basiṣṭha dīnha anusāsana / baru dulahini baiṭhe eka āsana //  
  
 chaṃ.  baiṭhe barāsana rāmu jānaki mudita mana dasarathu bhae /  
      tanu pulaka puni puni dekhi apaneṃ sukr̥ta surataru phala nae //  
      bhari bhuvana rahā uchāhu rāma bibāhu bhā sabahīṃ kahā /  
      kehi bhā̃ti barani sirāta rasanā eka yahu maṃgalu mahā // 1 //  
  
      taba janaka pāi basiṣṭha āyasu byāha sāja sãvāri kai /  
      mā̃ḍavī śrutikīrati uramilā kuãri laīṃ hãkāri ke //  
      kusaketu kanyā prathama jo guna sīla sukha sobhāmaī /  
      saba rīti prīti sameta kari so byāhi nr̥pa bharatahi daī // 2 //  
  
      jānakī laghu bhaginī sakala suṃdari siromani jāni kai /  
      so tanaya dīnhī byāhi lakhanahi sakala bidhi sanamāni kai //  
      jehi nāmu śrutakīrati sulocani sumukhi saba guna āgarī /  
      so daī ripusūdanahi bhūpati rūpa sīla ujāgarī // 3 //  
  
      anurupa bara dulahini paraspara lakhi sakuca hiyã haraṣahīṃ /  
      saba mudita suṃdaratā sarāhahiṃ sumana sura gana baraṣahīṃ //  
      suṃdarī suṃdara baranha saha saba eka maṃḍapa rājahīṃ /  
      janu jīva ura cāriu avasthā bimuna sahita birājahīṃ // 4 //  
  
  
 do.  mudita avadhapati sakala suta badhunha sameta nihāri /  
      janu pāra mahipāla mani kriyanha sahita phala cāri // 325 //  
  
jasi raghubīra byāha bidhi baranī / sakala kuãra byāhe tehiṃ karanī //  
kahi na jāi kachu dāija bhūrī / rahā kanaka mani maṃḍapu pūrī //  
kaṃbala basana bicitra paṭore / bhā̃ti bhā̃ti bahu mola na thore //  
gaja ratha turaga dāsa aru dāsī / dhenu alaṃkr̥ta kāmaduhā sī //  
bastu aneka karia kimi lekhā / kahi na jāi jānahiṃ jinha dekhā //  
lokapāla avaloki sihāne / līnha avadhapati sabu sukhu māne //  
dīnha jācakanhi jo jehi bhāvā / ubarā so janavāsehiṃ āvā //  
taba kara jori janaku mr̥du bānī / bole saba barāta sanamānī //  
  
 chaṃ.  sanamāni sakala barāta ādara dāna binaya baḷāi kai /  
      pramudita mahā muni br̥ṃda baṃde pūji prema laḷāi kai //  
      siru nāi deva manāi saba sana kahata kara saṃpuṭa kiẽ /  
      sura sādhu cāhata bhāu siṃdhu ki toṣa jala aṃjali diẽ // 1 //  
  
      kara jori janaku bahori baṃdhu sameta kosalarāya soṃ /  
      bole manohara bayana sāni saneha sīla subhāya soṃ //  
      saṃbaṃdha rājana rāvareṃ hama baḷe aba saba bidhi bhae /  
      ehi rāja sāja sameta sevaka jānibe binu gatha lae // 2 //  
  
      e dārikā paricārikā kari pālibīṃ karunā naī /  
      aparādhu chamibo boli paṭhae bahuta hauṃ ḍhīṭyo kaī //  
      puni bhānukulabhūṣana sakala sanamāna nidhi samadhī kie /  
      kahi jāti nahiṃ binatī paraspara prema paripūrana hie // 3 //  
  
      br̥ṃdārakā gana sumana barisahiṃ rāu janavāsehi cale /  
      duṃdubhī jaya dhuni beda dhuni nabha nagara kautūhala bhale //  
      taba sakhīṃ maṃgala gāna karata munīsa āyasu pāi kai /  
      dūlaha dulahininha sahita suṃdari calīṃ kohabara lyāi kai // 4 //  
  
  
 do.  puni puni rāmahi citava siya sakucati manu sakucai na /  
      harata manohara mīna chabi prema piāse naina // 326 //  
  
         māsapārāyaṇa, gyārahavā̃ viśrāma  
syāma sarīru subhāyã suhāvana / sobhā koṭi manoja lajāvana //  
jāvaka juta pada kamala suhāe / muni mana madhupa rahata jinha chāe //  
pīta punīta manohara dhotī / harati bāla rabi dāmini jotī //  
kala kiṃkini kaṭi sūtra manohara / bāhu bisāla bibhūṣana suṃdara //  
pīta janeu mahāchabi deī / kara mudrikā cori citu leī //  
sohata byāha sāja saba sāje / ura āyata urabhūṣana rāje //  
piara uparanā kākhāsotī / duhũ ā̃caranhi lage mani motī //  
nayana kamala kala kuṃḍala kānā / badanu sakala sauṃdarja nidhānā //  
suṃdara bhr̥kuṭi manohara nāsā / bhāla tilaku ruciratā nivāsā //  
sohata mauru manohara māthe / maṃgalamaya mukutā mani gāthe //  
  
 chaṃ.  gāthe mahāmani maura maṃjula aṃga saba cita corahīṃ /  
      pura nāri sura suṃdarīṃ barahi biloki saba tina torahīṃ //  
      mani basana bhūṣana vāri ārati karahiṃ maṃgala gāvahiṃ /  
      sura sumana barisahiṃ sūta māgadha baṃdi sujasu sunāvahīṃ // 1 //  
  
      kohabarahiṃ āne kũara kũari suāsininha sukha pāi kai /  
      ati prīti laukika rīti lāgīṃ karana maṃgala gāi kai //  
      lahakauri gauri sikhāva rāmahi sīya sana sārada kahaiṃ /  
      ranivāsu hāsa bilāsa rasa basa janma ko phalu saba lahaiṃ // 2 //  
  
      nija pāni mani mahũ dekhiati mūrati surūpanidhāna kī /  
      cālati na bhujaballī bilokani biraha bhaya basa jānakī //  
      kautuka binoda pramodu premu na jāi kahi jānahiṃ alīṃ /  
      bara kuãri suṃdara sakala sakhīṃ lavāi janavāsehi calīṃ // 3 //  
  
      tehi samaya sunia asīsa jahã tahã nagara nabha ānãdu mahā /  
      ciru jiahũ jorīṃ cāru cārayo mudita mana sabahīṃ kahā //  
      jogīndra siddha munīsa deva biloki prabhu duṃdubhi hanī /  
      cale haraṣi baraṣi prasūna nija nija loka jaya jaya jaya bhanī // 4 //  
  
  
 do.  sahita badhūṭinha kuãra saba taba āe pitu pāsa /  
      sobhā maṃgala moda bhari umageu janu janavāsa // 327 //  
  
puni jevanāra bhaī bahu bhā̃tī / paṭhae janaka bolāi barātī //  
parata pā̃vaḷe basana anūpā / sutanha sameta gavana kiyo bhūpā //  
sādara sabake pāya pakhāre / jathājogu pīḷhanha baiṭhāre //  
dhoe janaka avadhapati caranā / sīlu sanehu jāi nahiṃ baranā //  
bahuri rāma pada paṃkaja dhoe / je hara hr̥daya kamala mahũ goe //  
tīniu bhāī rāma sama jānī / dhoe carana janaka nija pānī //  
āsana ucita sabahi nr̥pa dīnhe / boli sūpakārī saba līnhe //  
sādara lage parana panavāre / kanaka kīla mani pāna sãvāre //  
  
 do.  sūpodana surabhī sarapi suṃdara svādu punīta /  
      chana mahũ saba keṃ parusi ge catura suāra binīta // 328 //  
  
paṃca kavala kari jevana lāge / gāri gāna suni ati anurāge //  
bhā̃ti aneka pare pakavāne / sudhā sarisa nahiṃ jāhiṃ bakhāne //  
parusana lage suāra sujānā / biṃjana bibidha nāma ko jānā //  
cāri bhā̃ti bhojana bidhi gāī / eka eka bidhi barani na jāī //  
charasa rucira biṃjana bahu jātī / eka eka rasa aganita bhā̃tī //  
jevãta dehiṃ madhura dhuni gārī / lai lai nāma puruṣa aru nārī //  
samaya suhāvani gāri birājā / hãsata rāu suni sahita samājā //  
ehi bidhi sabahīṃ bhaujanu kīnhā / ādara sahita ācamanu dīnhā //  
  
 do.  dei pāna pūje janaka dasarathu sahita samāja /  
      janavāsehi gavane mudita sakala bhūpa siratāja // 329 //  
  
nita nūtana maṃgala pura māhīṃ / nimiṣa sarisa dina jāmini jāhīṃ //  
baḷe bhora bhūpatimani jāge / jācaka guna gana gāvana lāge //  
dekhi kuãra bara badhunha sametā / kimi kahi jāta modu mana jetā //  
prātakriyā kari ge guru pāhīṃ / mahāpramodu premu mana māhīṃ //  
kari pranāma pūjā kara jorī / bole girā amiã janu borī //  
tumharī kr̥pā̃ sunahu munirājā / bhaya_ũ āju maiṃ pūranakājā //  
aba saba bipra bolāi gosāīṃ / dehu dhenu saba bhā̃ti banāī //  
suni gura kari mahipāla baḷāī / puni paṭhae muni br̥ṃda bolāī //  
  
 do.  bāmadeu aru devariṣi bālamīki jābāli /  
      āe munibara nikara taba kausikādi tapasāli // 330 //  
  
daṃḍa pranāma sabahi nr̥pa kīnhe / pūji saprema barāsana dīnhe //  
cāri laccha bara dhenu magāī / kāmasurabhi sama sīla suhāī //  
saba bidhi sakala alaṃkr̥ta kīnhīṃ / mudita mahipa mahidevanha dīnhīṃ //  
karata binaya bahu bidhi naranāhū / laheũ āju jaga jīvana lāhū //  
pāi asīsa mahīsu anaṃdā / lie boli puni jācaka br̥ṃdā //  
kanaka basana mani haya gaya syaṃdana / die būjhi ruci rabikulanaṃdana //  
cale paḷhata gāvata guna gāthā / jaya jaya jaya dinakara kula nāthā //  
ehi bidhi rāma biāha uchāhū / saka_i na barani sahasa mukha jāhū //  
  
 do.  bāra bāra kausika carana sīsu nāi kaha rāu /  
      yaha sabu sukhu munirāja tava kr̥pā kaṭāccha pasāu // 331 //  
  
janaka sanehu sīlu karatūtī / nr̥pu saba bhā̃ti sarāha bibhūtī //  
dina uṭhi bidā avadhapati māgā / rākhahiṃ janaku sahita anurāgā //  
nita nūtana ādaru adhikāī / dina prati sahasa bhā̃ti pahunāī //  
nita nava nagara anaṃda uchāhū / dasaratha gavanu sohāi na kāhū //  
bahuta divasa bīte ehi bhā̃tī / janu saneha raju bãdhe barātī //  
kausika satānaṃda taba jāī / kahā bideha nr̥pahi samujhāī //  
aba dasaratha kahã āyasu dehū / jadyapi chāḷi na sakahu sanehū //  
bhalehiṃ nātha kahi saciva bolāe / kahi jaya jīva sīsa tinha nāe //  
  
 do.  avadhanāthu cāhata calana bhītara karahu janāu /  
      bhae premabasa saciva suni bipra sabhāsada rāu // 332 //  
  
purabāsī suni calihi barātā / būjhata bikala paraspara bātā //  
satya gavanu suni saba bilakhāne / manahũ sā̃jha sarasija sakucāne //  
jahã jahã āvata base barātī / tahã tahã siddha calā bahu bhā̃tī //  
bibidha bhā̃ti mevā pakavānā / bhojana sāju na jāi bakhānā //  
bhari bhari basahã apāra kahārā / paṭhaī janaka aneka susārā //  
turaga lākha ratha sahasa pacīsā / sakala sãvāre nakha aru sīsā //  
matta sahasa dasa siṃdhura sāje / jinhahi dekhi disikuṃjara lāje //  
kanaka basana mani bhari bhari jānā / mahiṣīṃ dhenu bastu bidhi nānā //  
  
 do.  dāija amita na sakia kahi dīnha bidehã bahori /  
      jo avalokata lokapati loka saṃpadā thori // 333 //  
  
sabu samāju ehi bhā̃ti banāī / janaka avadhapura dīnha paṭhāī //  
calihi barāta sunata saba rānīṃ / bikala mīnagana janu laghu pānīṃ //  
puni puni sīya goda kari lehīṃ / dei asīsa sikhāvanu dehīṃ //  
hoehu saṃtata piyahi piārī / ciru ahibāta asīsa hamārī //  
sāsu sasura gura sevā karehū / pati rukha lakhi āyasu anusarehū //  
ati saneha basa sakhīṃ sayānī / nāri dharama sikhavahiṃ mr̥du bānī //  
sādara sakala kuãri samujhāī / rāninha bāra bāra ura lāī //  
bahuri bahuri bheṭahiṃ mahatārīṃ / kahahiṃ biraṃci racīṃ kata nārīṃ //  
  
 do.  tehi avasara bhāinha sahita rāmu bhānu kula ketu /  
      cale janaka maṃdira mudita bidā karāvana hetu // 334 //  
  
cāria bhāi subhāyã suhāe / nagara nāri nara dekhana dhāe //  
kou kaha calana cahata hahiṃ ājū / kīnha bideha bidā kara sājū //  
lehu nayana bhari rūpa nihārī / priya pāhune bhūpa suta cārī //  
ko jānai kehi sukr̥ta sayānī / nayana atithi kīnhe bidhi ānī //  
maranasīlu jimi pāva piūṣā / surataru lahai janama kara bhūkhā //  
pāva nārakī haripadu jaiseṃ / inha kara darasanu hama kahã taise //  
nirakhi rāma sobhā ura dharahū / nija mana phani mūrati mani karahū //  
ehi bidhi sabahi nayana phalu detā / gae kuãra saba rāja niketā //  
  
 do.  rūpa siṃdhu saba baṃdhu lakhi haraṣi uṭhā ranivāsu /  
      karahi nichāvari āratī mahā mudita mana sāsu // 335 //  
  
dekhi rāma chabi ati anurāgīṃ / premabibasa puni puni pada lāgīṃ //  
rahī na lāja prīti ura chāī / sahaja sanehu barani kimi jāī //  
bhāinha sahita ubaṭi anhavāe / charasa asana ati hetu jevā̃e //  
bole rāmu suavasaru jānī / sīla saneha sakucamaya bānī //  
rāu avadhapura cahata sidhāe / bidā hona hama ihā̃ paṭhāe //  
mātu mudita mana āyasu dehū / bālaka jāni karaba nita nehū //  
sunata bacana bilakheu ranivāsū / boli na sakahiṃ premabasa sāsū //  
hr̥dayã lagāi kuãri saba līnhī / patinha sauṃpi binatī ati kīnhī //  
  
 chaṃ.  kari binaya siya rāmahi samarapī jori kara puni puni kahai /  
      bali jā̃u tāta sujāna tumha kahũ bidita gati saba kī ahai //  
      parivāra purajana mohi rājahi prānapriya siya jānibī /  
      tulasīsa sīlu sanehu lakhi nija kiṃkarī kari mānibī //  
  
 so.  tumha paripūrana kāma jāna siromani bhāvapriya /  
      jana guna gāhaka rāma doṣa dalana karunāyatana // 336 //  
  
asa kahi rahī carana gahi rānī / prema paṃka janu girā samānī //  
suni sanehasānī bara bānī / bahubidhi rāma sāsu sanamānī //  
rāma bidā māgata kara jorī / kīnha pranāmu bahori bahorī //  
pāi asīsa bahuri siru nāī / bhāinha sahita cale raghurāī //  
maṃju madhura mūrati ura ānī / bhaī saneha sithila saba rānī //  
puni dhīraju dhari kuãri hãkārī / bāra bāra bheṭahiṃ mahatārīṃ //  
pahũcāvahiṃ phiri milahiṃ bahorī / baḷhī paraspara prīti na thorī //  
puni puni milata sakhinha bilagāī / bāla baccha jimi dhenu lavāī //  
  
 do.  premabibasa nara nāri saba sakhinha sahita ranivāsu /  
      mānahũ kīnha bidehapura karunā̃ birahã nivāsu // 337 //  
  
suka sārikā jānakī jyāe / kanaka piṃjaranhi rākhi paḷhāe //  
byākula kahahiṃ kahā̃ baidehī / suni dhīraju parihara_i na kehī //  
bhae bikala khaga mr̥ga ehi bhā̃ti / manuja dasā kaiseṃ kahi jātī //  
baṃdhu sameta janaku taba āe / prema umagi locana jala chāe //  
sīya biloki dhīratā bhāgī / rahe kahāvata parama birāgī //  
līnhi rā̃ya ura lāi jānakī / miṭī mahāmarajāda gyāna kī //  
samujhāvata saba saciva sayāne / kīnha bicāru na avasara jāne //  
bārahiṃ bāra sutā ura lāī / saji suṃdara pālakīṃ magāī //  
  
 do.  premabibasa parivāru sabu jāni sulagana naresa /  
      kũari caḷhāī pālakinha sumire siddhi ganesa // 338 //  
  
bahubidhi bhūpa sutā samujhāī / nāridharamu kularīti sikhāī //  
dāsīṃ dāsa die bahutere / suci sevaka je priya siya kere //  
sīya calata byākula purabāsī / hohiṃ saguna subha maṃgala rāsī //  
bhūsura saciva sameta samājā / saṃga cale pahũcāvana rājā //  
samaya biloki bājane bāje / ratha gaja bāji barātinha sāje //  
dasaratha bipra boli saba līnhe / dāna māna paripūrana kīnhe //  
carana saroja dhūri dhari sīsā / mudita mahīpati pāi asīsā //  
sumiri gajānanu kīnha payānā / maṃgalamūla saguna bhae nānā //  
  
 do.  sura prasūna baraṣahi haraṣi karahiṃ apacharā gāna /  
      cale avadhapati avadhapura mudita bajāi nisāna // 339 //  
  
nr̥pa kari binaya mahājana phere / sādara sakala māgane ṭere //  
bhūṣana basana bāji gaja dīnhe / prema poṣi ṭhāḷhe saba kīnhe //  
bāra bāra biridāvali bhāṣī / phire sakala rāmahi ura rākhī //  
bahuri bahuri kosalapati kahahīṃ / janaku premabasa phirai na cahahīṃ //  
puni kaha bhūpati bacana suhāe / phiria mahīsa dūri baḷi āe //  
rāu bahori utari bhae ṭhāḷhe / prema prabāha bilocana bāḷhe //  
taba bideha bole kara jorī / bacana saneha sudhā̃ janu borī //  
karau kavana bidhi binaya banāī / mahārāja mohi dīnhi baḷāī //  
  
 do.  kosalapati samadhī sajana sanamāne saba bhā̃ti /  
      milani parasapara binaya ati prīti na hr̥dayã samāti // 340 //  
  
muni maṃḍalihi janaka siru nāvā / āsirabādu sabahi sana pāvā //  
sādara puni bheṃṭe jāmātā / rūpa sīla guna nidhi saba bhrātā //  
jori paṃkaruha pāni suhāe / bole bacana prema janu jāe //  
rāma karau kehi bhā̃ti prasaṃsā / muni mahesa mana mānasa haṃsā //  
karahiṃ joga jogī jehi lāgī / kohu mohu mamatā madu tyāgī //  
byāpaku brahmu alakhu abināsī / cidānaṃdu niraguna gunarāsī //  
mana sameta jehi jāna na bānī / taraki na sakahiṃ sakala anumānī //  
mahimā nigamu neti kahi kahaī / jo tihũ kāla ekarasa rahaī //  
  
 do.  nayana biṣaya mo kahũ bhaya_u so samasta sukha mūla /  
      saba_i lābhu jaga jīva kahã bhaẽ īsu anukula // 341 //  
  
sabahi bhā̃ti mohi dīnhi baḷāī / nija jana jāni līnha apanāī //  
hohiṃ sahasa dasa sārada seṣā / karahiṃ kalapa koṭika bhari lekhā //  
mora bhāgya rāura guna gāthā / kahi na sirāhiṃ sunahu raghunāthā //  
mai kachu kaha_ũ eka bala moreṃ / tumha rījhahu saneha suṭhi thoreṃ //  
bāra bāra māga_ũ kara joreṃ / manu pariharai carana jani bhoreṃ //  
suni bara bacana prema janu poṣe / pūranakāma rāmu paritoṣe //  
kari bara binaya sasura sanamāne / pitu kausika basiṣṭha sama jāne //  
binatī bahuri bharata sana kīnhī / mili sapremu puni āsiṣa dīnhī //  
  
 do.  mile lakhana ripusūdanahi dīnhi asīsa mahīsa /  
      bhae paraspara premabasa phiri phiri nāvahiṃ sīsa // 342 //  
  
bāra bāra kari binaya baḷāī / raghupati cale saṃga saba bhāī //  
janaka gahe kausika pada jāī / carana renu sira nayananha lāī //  
sunu munīsa bara darasana toreṃ / agamu na kachu pratīti mana moreṃ //  
jo sukhu sujasu lokapati cahahīṃ / karata manoratha sakucata ahahīṃ //  
so sukhu sujasu sulabha mohi svāmī / saba sidhi tava darasana anugāmī //  
kīnhi binaya puni puni siru nāī / phire mahīsu āsiṣā pāī //  
calī barāta nisāna bajāī / mudita choṭa baḷa saba samudāī //  
rāmahi nirakhi grāma nara nārī / pāi nayana phalu hohiṃ sukhārī //  
  
 do.  bīca bīca bara bāsa kari maga loganha sukha deta /  
      avadha samīpa punīta dina pahũcī āi janeta // 343 // ”  
  
hane nisāna panava bara bāje / bheri saṃkha dhuni haya gaya gāje //  
jhā̃jhi birava ḍiṃḍamīṃ suhāī / sarasa rāga bājahiṃ sahanāī //  
pura jana āvata akani barātā / mudita sakala pulakāvali gātā //  
nija nija suṃdara sadana sãvāre / hāṭa bāṭa cauhaṭa pura dvāre //  
galīṃ sakala aragajā̃ siṃcāī / jahã tahã caukeṃ cāru purāī //  
banā bajāru na jāi bakhānā / torana ketu patāka bitānā //  
saphala pūgaphala kadali rasālā / rope bakula kadaṃba tamālā //  
lage subhaga taru parasata dharanī / manimaya ālabāla kala karanī //  
  
 do.  bibidha bhā̃ti maṃgala kalasa gr̥ha gr̥ha race sãvāri /  
      sura brahmādi sihāhiṃ saba raghubara purī nihāri // 344 //  
  
bhūpa bhavana tehi avasara sohā / racanā dekhi madana manu mohā //  
maṃgala saguna manoharatāī / ridhi sidhi sukha saṃpadā suhāī //  
janu uchāha saba sahaja suhāe / tanu dhari dhari dasaratha dasaratha gr̥hã chāe //  
dekhana hetu rāma baidehī / kahahu lālasā hohi na kehī //  
jutha jūtha mili calīṃ suāsini / nija chabi nidarahiṃ madana bilāsani //  
sakala sumaṃgala sajeṃ āratī / gāvahiṃ janu bahu beṣa bhāratī //  
bhūpati bhavana kolāhalu hoī / jāi na barani sama_u sukhu soī //  
kausalyādi rāma mahatārīṃ / prema bibasa tana dasā bisārīṃ //  
  
 do.  die dāna bipranha bipula pūji ganesa purārī /  
      pramudita parama daridra janu pāi padāratha cāri // 345 //  
  
moda pramoda bibasa saba mātā / calahiṃ na carana sithila bhae gātā //  
rāma darasa hita ati anurāgīṃ / parichani sāju sajana saba lāgīṃ //  
bibidha bidhāna bājane bāje / maṃgala mudita sumitrā̃ sāje //  
harada dūba dadhi pallava phūlā / pāna pūgaphala maṃgala mūlā //  
acchata aṃkura locana lājā / maṃjula maṃjari tulasi birājā //  
chuhe puraṭa ghaṭa sahaja suhāe / madana sakuna janu nīḷa banāe //  
saguna suṃgadha na jāhiṃ bakhānī / maṃgala sakala sajahiṃ saba rānī //  
racīṃ āratīṃ bahuta bidhānā / mudita karahiṃ kala maṃgala gānā //  
  
 do.  kanaka thāra bhari maṃgalanhi kamala karanhi liẽ māta /  
      calīṃ mudita parichani karana pulaka pallavita gāta // 346 //  
  
dhūpa dhūma nabhu mecaka bhayaū / sāvana ghana ghamaṃḍu janu ṭhayaū //  
surataru sumana māla sura baraṣahiṃ / manahũ balāka avali manu karaṣahiṃ //  
maṃjula manimaya baṃdanivāre / manahũ pākaripu cāpa sãvāre //  
pragaṭahiṃ durahiṃ aṭanha para bhāmini / cāru capala janu damakahiṃ dāmini //  
duṃdubhi dhuni ghana garajani ghorā / jācaka cātaka dādura morā //  
sura sugandha suci baraṣahiṃ bārī / sukhī sakala sasi pura nara nārī //  
sama_u jānī gura āyasu dīnhā / pura prabesu raghukulamani kīnhā //  
sumiri saṃbhu girajā ganarājā / mudita mahīpati sahita samājā //  
  
 do.  hohiṃ saguna baraṣahiṃ sumana sura duṃdubhīṃ bajāi /  
      bibudha badhū nācahiṃ mudita maṃjula maṃgala gāi // 347 //  
  
māgadha sūta baṃdi naṭa nāgara / gāvahiṃ jasu tihu loka ujāgara //  
jaya dhuni bimala beda bara bānī / dasa disi sunia sumaṃgala sānī //  
bipula bājane bājana lāge / nabha sura nagara loga anurāge //  
bane barātī barani na jāhīṃ / mahā mudita mana sukha na samāhīṃ //  
purabāsinha taba rāya johāre / dekhata rāmahi bhae sukhāre //  
karahiṃ nichāvari manigana cīrā / bāri bilocana pulaka sarīrā //  
ārati karahiṃ mudita pura nārī / haraṣahiṃ nirakhi kũara bara cārī //  
sibikā subhaga ohāra ughārī / dekhi dulahininha hohiṃ sukhārī //  
  
 do.  ehi bidhi sabahī deta sukhu āe rājaduāra /  
      mudita mātu paruchani karahiṃ badhunha sameta kumāra // 348 //  
  
karahiṃ āratī bārahiṃ bārā / premu pramodu kahai ko pārā //  
bhūṣana mani paṭa nānā jātī // karahī nichāvari aganita bhā̃tī //  
badhunha sameta dekhi suta cārī / paramānaṃda magana mahatārī //  
puni puni sīya rāma chabi dekhī // mudita saphala jaga jīvana lekhī //  
sakhīṃ sīya mukha puni puni cāhī / gāna karahiṃ nija sukr̥ta sarāhī //  
baraṣahiṃ sumana chanahiṃ chana devā / nācahiṃ gāvahiṃ lāvahiṃ sevā //  
dekhi manohara cāriu jorīṃ / sārada upamā sakala ḍhãḍhorīṃ //  
deta na banahiṃ nipaṭa laghu lāgī / ekaṭaka rahīṃ rūpa anurāgīṃ //  
  
 do.  nigama nīti kula rīti kari aragha pā̃vaḷe deta /  
      badhunha sahita suta parichi saba calīṃ lavāi niketa // 349 //  
  
cāri siṃghāsana sahaja suhāe / janu manoja nija hātha banāe //  
tinha para kuãri kuãra baiṭhāre / sādara pāya punita pakhāre //  
dhūpa dīpa naibeda beda bidhi / pūje bara dulahini maṃgalanidhi //  
bārahiṃ bāra āratī karahīṃ / byajana cāru cāmara sira ḍharahīṃ //  
bastu aneka nichāvara hohīṃ / bharīṃ pramoda mātu saba sohīṃ //  
pāvā parama tatva janu jogīṃ / amr̥ta laheu janu saṃtata rogīṃ //  
janama raṃka janu pārasa pāvā / aṃdhahi locana lābhu suhāvā //  
mūka badana janu sārada chāī / mānahũ samara sūra jaya pāī //  
  
 do.  ehi sukha te sata koṭi guna pāvahiṃ mātu anaṃdu //  
      bhāinha sahita biāhi ghara āe raghukulacaṃdu // 350(ka) //  
  
      loka rīta jananī karahiṃ bara dulahini sakucāhiṃ /  
      modu binodu biloki baḷa rāmu manahiṃ musakāhiṃ // 350(kha) //  
  
deva pitara pūje bidhi nīkī / pūjīṃ sakala bāsanā jī kī //  
sabahiṃ baṃdi māgahiṃ baradānā / bhāinha sahita rāma kalyānā //  
aṃtarahita sura āsiṣa dehīṃ / mudita mātu aṃcala bhari leṃhīṃ //  
bhūpati boli barātī līnhe / jāna basana mani bhūṣana dīnhe //  
āyasu pāi rākhi ura rāmahi / mudita gae saba nija nija dhāmahi //  
pura nara nāri sakala pahirāe / ghara ghara bājana lage badhāe //  
jācaka jana jācahi joi joī / pramudita rāu dehiṃ soi soī //  
sevaka sakala bajaniā nānā / pūrana kie dāna sanamānā //  
  
 do.  deṃhiṃ asīsa johāri saba gāvahiṃ guna gana gātha /  
      taba gura bhūsura sahita gr̥hã gavanu kīnha naranātha // 351 //  
  
jo basiṣṭha anusāsana dīnhī / loka beda bidhi sādara kīnhī //  
bhūsura bhīra dekhi saba rānī / sādara uṭhīṃ bhāgya baḷa jānī //  
pāya pakhāri sakala anhavāe / pūji bhalī bidhi bhūpa jevā̃e //  
ādara dāna prema paripoṣe / deta asīsa cale mana toṣe //  
bahu bidhi kīnhi gādhisuta pūjā / nātha mohi sama dhanya na dūjā //  
kīnhi prasaṃsā bhūpati bhūrī / rāninha sahita līnhi paga dhūrī //  
bhītara bhavana dīnha bara bāsu / mana jogavata raha nr̥pa ranivāsū //  
pūje gura pada kamala bahorī / kīnhi binaya ura prīti na thorī //  
  
  do.  badhunha sameta kumāra saba rāninha sahita mahīsu /  
      puni puni baṃdata gura carana deta asīsa munīsu // 352 //  
  
binaya kīnhi ura ati anurāgeṃ / suta saṃpadā rākhi saba āgeṃ //  
negu māgi munināyaka līnhā / āsirabādu bahuta bidhi dīnhā //  
ura dhari rāmahi sīya sametā / haraṣi kīnha gura gavanu niketā //  
biprabadhū saba bhūpa bolāī / caila cāru bhūṣana pahirāī //  
bahuri bolāi suāsini līnhīṃ / ruci bicāri pahirāvani dīnhīṃ //  
negī nega joga saba lehīṃ / ruci anurupa bhūpamani dehīṃ //  
priya pāhune pūjya je jāne / bhūpati bhalī bhā̃ti sanamāne //  
deva dekhi raghubīra bibāhū / baraṣi prasūna prasaṃsi uchāhū //  
  
 do.  cale nisāna bajāi sura nija nija pura sukha pāi /  
      kahata parasapara rāma jasu prema na hr̥dayã samāi // 353 //  
  
saba bidhi sabahi samadi naranāhū / rahā hr̥dayã bhari pūri uchāhū //  
jahã ranivāsu tahā̃ pagu dhāre / sahita bahūṭinha kuãra nihāre //  
lie goda kari moda sametā / ko kahi saka_i bhaya_u sukhu jetā //  
badhū saprema goda baiṭhārīṃ / bāra bāra hiyã haraṣi dulārīṃ //  
dekhi samāju mudita ranivāsū / saba keṃ ura anaṃda kiyo bāsū //  
kaheu bhūpa jimi bhaya_u bibāhū / suni haraṣu hota saba kāhū //  
janaka rāja guna sīlu baḷāī / prīti rīti saṃpadā suhāī //  
bahubidhi bhūpa bhāṭa jimi baranī / rānīṃ saba pramudita suni karanī //  
  
 do.  sutanha sameta nahāi nr̥pa boli bipra gura gyāti /  
      bhojana kīnha aneka bidhi gharī paṃca ga_i rāti // 354 //  
  
maṃgalagāna karahiṃ bara bhāmini / bhai sukhamūla manohara jāmini //  
ãca_i pāna saba kāhū̃ pāe / straga sugaṃdha bhūṣita chabi chāe //  
rāmahi dekhi rajāyasu pāī / nija nija bhavana cale sira nāī //  
prema pramoda binodu baḷhāī / sama_u samāju manoharatāī //  
kahi na sakahi sata sārada sesū / beda biraṃci mahesa ganesū //  
so mai kahauṃ kavana bidhi baranī / bhūmināgu sira dhara_i ki dharanī //  
nr̥pa saba bhā̃ti sabahi sanamānī / kahi mr̥du bacana bolāī rānī //  
badhū larikanīṃ para ghara āīṃ / rākhehu nayana palaka kī nāī //  
  
 do.  larikā śramita unīda basa sayana karāvahu jāi /  
      asa kahi ge biśrāmagr̥hã rāma carana citu lāi // 355 //  
  
bhūpa bacana suni sahaja suhāe / jarita kanaka mani palãga ḍasāe //  
subhaga surabhi paya phena samānā / komala kalita supetīṃ nānā //  
upabarahana bara barani na jāhīṃ / straga sugaṃdha manimaṃdira māhīṃ //  
ratanadīpa suṭhi cāru cãdovā / kahata na bana_i jāna jehiṃ jovā //  
seja rucira raci rāmu uṭhāe / prema sameta palãga pauḷhāe //  
agyā puni puni bhāinha dīnhī / nija nija seja sayana tinha kīnhī //  
dekhi syāma mr̥du maṃjula gātā / kahahiṃ saprema bacana saba mātā //  
māraga jāta bhayāvani bhārī / kehi bidhi tāta tāḷakā mārī //  
  
 do.  ghora nisācara bikaṭa bhaṭa samara ganahiṃ nahiṃ kāhu //  
      māre sahita sahāya kimi khala mārīca subāhu // 356 //  
  
muni prasāda bali tāta tumhārī / īsa aneka karavareṃ ṭārī //  
makha rakhavārī kari duhũ bhāī / guru prasāda saba bidyā pāī //  
munitaya tarī lagata paga dhūrī / kīrati rahī bhuvana bhari pūrī //  
kamaṭha pīṭhi pabi kūṭa kaṭhorā / nr̥pa samāja mahũ siva dhanu torā //  
bisva bijaya jasu jānaki pāī / āe bhavana byāhi saba bhāī //  
sakala amānuṣa karama tumhāre / kevala kausika kr̥pā̃ sudhāre //  
āju suphala jaga janamu hamārā / dekhi tāta bidhubadana tumhārā //  
je dina gae tumhahi binu dekheṃ / te biraṃci jani pārahiṃ lekheṃ //  
  
 do.  rāma pratoṣīṃ mātu saba kahi binīta bara baina /  
      sumiri saṃbhu gura bipra pada kie nīdabasa naina // 357 //  
  
nīda_ũ badana soha suṭhi lonā / manahũ sā̃jha sarasīruha sonā //  
ghara ghara karahiṃ jāgarana nārīṃ / dehiṃ parasapara maṃgala gārīṃ //  
purī birājati rājati rajanī / rānīṃ kahahiṃ bilokahu sajanī //  
suṃdara badhunha sāsu lai soī / phanikanha janu siramani ura goī //  
prāta punīta kāla prabhu jāge / arunacūḷa bara bolana lāge //  
baṃdi māgadhanhi gunagana gāe / purajana dvāra johārana āe //  
baṃdi bipra sura gura pitu mātā / pāi asīsa mudita saba bhrātā //  
jananinha sādara badana nihāre / bhūpati saṃga dvāra pagu dhāre //  
  
 do.  kīnha sauca saba sahaja suci sarita punīta nahāi /  
      prātakriyā kari tāta pahiṃ āe cāriu bhāi // 358 //  
  
         navānhapārāyaṇa,tīsarā viśrāma  
bhūpa biloki lie ura lāī / baiṭhai haraṣi rajāyasu pāī //  
dekhi rāmu saba sabhā juḷānī / locana lābha avadhi anumānī //  
puni basiṣṭu muni kausika āe / subhaga āsananhi muni baiṭhāe //  
sutanha sameta pūji pada lāge / nirakhi rāmu dou gura anurāge //  
kahahiṃ basiṣṭu dharama itihāsā / sunahiṃ mahīsu sahita ranivāsā //  
muni mana agama gādhisuta karanī / mudita basiṣṭa bipula bidhi baranī //  
bole bāmadeu saba sā̃cī / kīrati kalita loka tihũ mācī //  
suni ānaṃdu bhaya_u saba kāhū / rāma lakhana ura adhika uchāhū //  
  
 do.  maṃgala moda uchāha nita jāhiṃ divasa ehi bhā̃ti /  
      umagī avadha anaṃda bhari adhika adhika adhikāti // 359 //  
  
sudina sodhi kala kaṃkana chaure / maṃgala moda binoda na thore //  
nita nava sukhu sura dekhi sihāhīṃ / avadha janma jācahiṃ bidhi pāhīṃ //  
bisvāmitru calana nita cahahīṃ / rāma saprema binaya basa rahahīṃ //  
dina dina sayaguna bhūpati bhāū / dekhi sarāha mahāmunirāū //  
māgata bidā rāu anurāge / sutanha sameta ṭhāḷha bhe āge //  
nātha sakala saṃpadā tumhārī / maiṃ sevaku sameta suta nārī //  
karaba sadā larikanaḥ para chohū / darasana deta rahaba muni mohū //  
asa kahi rāu sahita suta rānī / pareu carana mukha āva na bānī //  
dīnha asīsa bipra bahu bhā̃tī / cale na prīti rīti kahi jātī //  
rāmu saprema saṃga saba bhāī / āyasu pāi phire pahũcāī //  
  
 do.  rāma rūpu bhūpati bhagati byāhu uchāhu anaṃdu /  
      jāta sarāhata manahiṃ mana mudita gādhikulacaṃdu // 360 //  
  
bāmadeva raghukula gura gyānī / bahuri gādhisuta kathā bakhānī //  
suni muni sujasu manahiṃ mana rāū / baranata āpana punya prabhāū //  
bahure loga rajāyasu bhayaū / sutanha sameta nr̥pati gr̥hã gayaū //  
jahã tahã rāma byāhu sabu gāvā / sujasu punīta loka tihũ chāvā //  
āe byāhi rāmu ghara jaba teṃ / basa_i anaṃda avadha saba taba teṃ //  
prabhu bibāhã jasa bhaya_u uchāhū / sakahiṃ na barani girā ahināhū //  
kabikula jīvanu pāvana jānī // rāma sīya jasu maṃgala khānī //  
tehi te maiṃ kachu kahā bakhānī / karana punīta hetu nija bānī //  
  
 chaṃ.  nija girā pāvani karana kārana rāma jasu tulasī kahyo /  
      raghubīra carita apāra bāridhi pāru kabi kauneṃ lahyo //  
      upabīta byāha uchāha maṃgala suni je sādara gāvahīṃ /  
      baidehi rāma prasāda te jana sarbadā sukhu pāvahīṃ //  
  
 so.  siya raghubīra bibāhu je saprema gāvahiṃ sunahiṃ /  
      tinha kahũ sadā uchāhu maṃgalāyatana rāma jasu // 361 //  
  
          māsapārāyaṇa, bārahavā̃ viśrāma  
      iti śrīmadrāmacaritamānase sakalakalikaluṣabidhvaṃsane  
          prathamaḥ sopānaḥ samāptaḥ /  
           (bālakāṇḍa samāpta)  
            \-\-\-\-\-\-\-\-\-\-  
  
  
  
  


## पाठः
