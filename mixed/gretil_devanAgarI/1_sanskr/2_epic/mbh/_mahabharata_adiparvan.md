+++
title = "% Mahabharata: Adiparvan"

+++


## Intro
  
  
  
  
% Mahabharata: Adiparvan  
  
  
  
  
% Mahabharata: Adiparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


०१,०००।०००*०००१_०१ जयति पराशरसूनुः सत्यवतीहृदयनन्दनो व्यासः  
०१,०००।०००*०००१_०२ यस्यास्यकमलकोशे वाङ्मयम् अमृतं पिबति लोकः  
०१,०००।०००*०००२_०१ धर्मदृढबद्धमूलो वेदस्कन्धः पुराणशाखाढ्यः  
०१,०००।०००*०००२_०२ क्रतुकुसुमो मोक्षफलो जयति कल्पद्रुमो विष्णुः  
०१,०००।०००*०००३_०१ पितामहाद्यं प्रवदन्ति षष्ठम्; महर्षिम् अक्षय्यविभूतियुक्तम्  
०१,०००।०००*०००३_०२ नारायणस्यांशजम् एकपुत्रम्; द्वैपायनं वेदनिधिं नमामि  
०१,०००।०००*०००४_०१ पाराशर्यवचस्सरोजम् अमलं गीतार्थगन्धोत्कटं  
०१,०००।०००*०००४_०२ नानाख्यानककेसरं हरिकथासम्बोधनाबोधितम्  
०१,०००।०००*०००४_०३ लोके सज्जनषट्पदैर् अहरहः पेपीयमानं मुदा  
०१,०००।०००*०००४_०४ भूयाद् भारतपङ्कजं कलिमलप्रध्वंसि नः श्रेयसे  
०१,०००।०००*०००५_०१ यः श्वेतत्वम् उपागतः कृतयुगे त्रेतायुगे रक्ततां  
०१,०००।०००*०००५_०२ युग्मे यः कपिलः कलौ च भगवान् कृष्णत्वम् आयाग *  
०१,०००।०००*०००५_०३ । । । । । । । दन्ति मुनयो यो योगिभिर् गीयते  
०१,०००।०००*०००५_०४ स ब्रह्मा यदि वा हरो यदि शिवो यः को ऽपि तस्मै नमः  
०१,०००।०००*०००६_०१ वागीशाद्याः सुमनसः सर्वार्थानाम् उ । । ।  
०१,०००।०००*०००६_०२ । । त्वा कृतकृत्याः स्युस् तं नमामि गजाननम्  
०१,०००।०००*०००७_०१ व्यासं वसिष्ठनप्तारं शक्तेः पौत्रम् अकल्मषम्  
०१,०००।०००*०००७_०२ पराशरात्मजं वन्दे शुकतातं तपोनिधिम्  
०१,०००।०००*०००८_०१ अचतुर्वदनो ब्रह्मा द्विबाहुर् अ । । । ।  
०१,०००।०००*०००८_०२ अभाललोचनः शम्भुर् भगवान् बादरायणः  
०१,०००।०००*०००९_०१ शुक्लाम्बरधरं देवं शशिवर्णं चतुर्भुजम्  
०१,०००।०००*०००९_०२ प्रसन्नवदनं ध्यायेत् सर्वविघ्नोपशान्तये  
०१,०००।०००*००१०_०१ ज्ञानानन्दमयं देवं निर्मलं स्फटिकाकृतिम्  
०१,०००।०००*००१०_०२ आधारं सर्वविद्यानां हयग्रीवम् उपास्महे  
०१,०००।०००*००११_०१ व्यासाय विष्णुरूपाय व्यासरूपाय विष्णवे  
०१,०००।०००*००११_०२ नमो वै ब्रह्मनिधये वासिष्ठाय नमो नमः  
०१,०००।०००*००१२_०१ नमो धर्माय महते नमः कृष्णाय वेधसे  
०१,०००।०००*००१२_०२ ब्राह्मणेभ्यो नमस्कृत्वा धर्मान् वक्ष्यामि शाश्वतान्  
०१,०००।०००*००१३_०१ अभ्रश्यामः पिङ्गजटाबद्धकलापः  
०१,०००।०००*००१३_०२ प्रांशुर् दण्डी कृष्णमृगत्वक्परिधानः  
०१,०००।०००*००१३_०३ साक्षाल् लोकान् पावयमानः कविमुख्यः  
०१,०००।०००*००१३_०४ पाराशर्यः पर्वसु रूपं विवृणोतु  
०१,०००।०००*००१४_०१ अशुभानि निराचष्टे तनोति शुभसन्ततिम्  
०१,०००।०००*००१४_०२ स्मृतमात्रेण यः पुंसां ब्रह्म तन् मङ्गलं विदुः  
०१,०००।०००*००१५_०१ धर्मो विवर्धति युधिष्ठिरकीर्तनेन  
०१,०००।०००*००१५_०२ पापं प्रणश्यति वृकोदरकीर्तनेन  
०१,०००।०००*००१५_०३ शत्रुर् विनश्यति धनञ्जयकीर्तनेन  
०१,०००।०००*००१५_०४ माद्रीसुतौ कथयतां न भवन्ति रोगाः  
०१,०००।०००*००१६_०१ सरस्वतीपदं वन्दे श्रियः पतिम् उमापतिम्  
०१,०००।०००*००१६_०२ त्विषां पतिं गणपतिं बृहस्पतिमुखान् ऋषीन्  
०१,०००।०००*००१७_०१ नारायणं सुरगुरुं जगदेकनाथं  
०१,०००।०००*००१७_०२ भक्तप्रियं सकललोकनमस्कृतं च  
०१,०००।०००*००१७_०३ त्रैगुण्यवर्जितम् अजं विभुम् आद्यम् ईशं  
०१,०००।०००*००१७_०४ वन्दे भवघ्नम् असुरासुरसिद्धवन्द्यम्  
०१,००१।०००अ नारायणं नमस्कृत्य नरं चैव नरोत्तमम्  
०१,००१।०००च् देवीं सरस्वतीं चैव ततो जयम् उदीरयेत्  
०१,००१।००१अ लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर् द्वादशवार्षिके सत्रे  
०१,००१।००२अ समासीनान् अभ्यगच्छद् ब्रह्मर्षीन् संशितव्रतान्  
०१,००१।००२च् विनयावनतो भूत्वा कदा चित् सूतनन्दनः  
०१,००१।००३अ तम् आश्रमम् अनुप्राप्तं नैमिषारण्यवासिनः  
०१,००१।००३ब्*००१८_०१ उवाच तान् ऋषीन् सर्वान् धन्यो वो ऽस्म्य् अद्य दर्शनात्  
०१,००१।००३ब्*००१८_०२ वेद वैयासिकीः सर्वाः कथा धर्मार्थसंहिताः  
०१,००१।००३ब्*००१८_०३ वक्ष्यामि वो द्विजश्रेष्ठाः शृण्वन्त्व् अद्य तपोधनाः  
०१,००१।००३ब्*००१८_०४ तस्य तद् वचनं श्रुत्वा नैमिषारण्यवासिनः  
०१,००१।००३च् चित्राः श्रोतुं कथास् तत्र परिवव्रुस् तपस्विनः  
०१,००१।००४अ अभिवाद्य मुनींस् तांस् तु सर्वान् एव कृताञ्जलिः  
०१,००१।००४च् अपृच्छत् स तपोवृद्धिं सद्भिश् चैवाभिनन्दितः  
०१,००१।००५अ अथ तेषूपविष्टेषु सर्वेष्व् एव तपस्विषु  
०१,००१।००५च् निर्दिष्टम् आसनं भेजे विनयाल् लोमहर्षणिः  
०१,००१।००६अ सुखासीनं ततस् तं तु विश्रान्तम् उपलक्ष्य च  
०१,००१।००६च् अथापृच्छद् ऋषिस् तत्र कश् चित् प्रस्तावयन् कथाः  
०१,००१।००७अ कुत आगम्यते सौते क्व चायं विहृतस् त्वया  
०१,००१।००७च् कालः कमलपत्राक्ष शंसैतत् पृच्छतो मम  
०१,००१।००७द्*००१९_०१ एवं पृष्टो ऽब्रवीत् सम्यग् यथावल् लोमहर्षणिः  
०१,००१।००७द्*००१९_०२ वाक्यं वचनसम्पन्नस् तेषां तु चरिताश्रयम्  
०१,००१।००७द्*००१९_०३ तस्मिन् सदसि विस्तीर्णे मुनीनां भावितात्मनाम्  
०१,००१।००८ सूत उवाच  
०१,००१।००८अ जनमेजयस्य राजर्षेः सर्पसत्रे महात्मनः  
०१,००१।००८च् समीपे पार्थिवेन्द्रस्य सम्यक् पारिक्षितस्य च  
०१,००१।००९अ कृष्णद्वैपायनप्रोक्ताः सुपुण्या विविधाः कथाः  
०१,००१।००९च् कथिताश् चापि विधिवद् या वैशम्पायनेन वै  
०१,००१।०१०अ श्रुत्वाहं ता विचित्रार्था महाभारतसंश्रिताः  
०१,००१।०१०च् बहूनि सम्परिक्रम्य तीर्थान्य् आयतनानि च  
०१,००१।०११अ समन्तपञ्चकं नाम पुण्यं द्विजनिषेवितम्  
०१,००१।०११च् गतवान् अस्मि तं देशं युद्धं यत्राभवत् पुरा  
०१,००१।०११ए पाण्डवानां कुरूणां च सर्वेषां च महीक्षिताम्  
०१,००१।०१२अ दिदृक्षुर् आगतस् तस्मात् समीपं भवताम् इह  
०१,००१।०१२च् आयुष्मन्तः सर्व एव ब्रह्मभूता हि मे मताः  
०१,००१।०१३अ अस्मिन् यज्ञे महाभागाः सूर्यपावकवर्चसः  
०१,००१।०१३च् कृताभिषेकाः शुचयः कृतजप्या हुताग्नयः  
०१,००१।०१३ए भवन्त आसते स्वस्था ब्रवीमि किम् अहं द्विजाः  
०१,००१।०१४अ पुराणसंश्रिताः पुण्याः कथा वा धर्मसंश्रिताः  
०१,००१।०१४च् इतिवृत्तं नरेन्द्राणाम् ऋषीणां च महात्मनाम्  
०१,००१।०१४द्*००२०_०१ श्रुतं मे भारताख्यानं धर्मकामार्थमोक्षदम्  
०१,००१।०१४द्*००२०_०२ जनमेजयेन पृष्टः सन् वैशम्पायन उक्तवान्  
०१,००१।०१४द्*००२०_०३ ऋषीणाम् अग्रतस् तत्र धर्मिष्ठानां महात्मनाम्  
०१,००१।०१४द्*००२०_०४ व्यासदेवाज्ञया तत्र यद् वैशम्पायनस् तदा  
०१,००१।०१४द्*००२०_०५ श्रुतं वै भारताख्यानं वेदार्थैश् चोपबृंहितम्  
०१,००१।०१४द्*००२०_०६ तत्र मे विदितं सर्वं भारताख्यानम् आदितः  
०१,००१।०१५ ऋषय ऊचुः  
०१,००१।०१५अ द्वैपायनेन यत् प्रोक्तं पुराणं परमर्षिणा  
०१,००१।०१५च् सुरैर् ब्रह्मर्षिभिश् चैव श्रुत्वा यद् अभिपूजितम्  
०१,००१।०१६अ तस्याख्यानवरिष्ठस्य विचित्रपदपर्वणः  
०१,००१।०१६च् सूक्ष्मार्थन्याययुक्तस्य वेदार्थैर् भूषितस्य च  
०१,००१।०१७अ भारतस्येतिहासस्य पुण्यां ग्रन्थार्थसंयुताम्  
०१,००१।०१७च् संस्कारोपगतां ब्राह्मीं नानाशास्त्रोपबृंहिताम्  
०१,००१।०१८अ जनमेजयस्य यां राज्ञो वैशम्पायन उक्तवान्  
०१,००१।०१८च् यथावत् स ऋषिस् तुष्ट्या सत्रे द्वैपायनाज्ञया  
०१,००१।०१९अ वेदैश् चतुर्भिः समितां व्यासस्याद्भुतकर्मणः  
०१,००१।०१९च् संहितां श्रोतुम् इच्छामो धर्म्यां पापभयापहाम्  
०१,००१।०२० सूत उवाच  
०१,००१।०२०अ आद्यं पुरुषम् ईशानं पुरुहूतं पुरुष्टुतम्  
०१,००१।०२०च् ऋतम् एकाक्षरं ब्रह्म व्यक्ताव्यक्तं सनातनम्  
०१,००१।०२१अ असच् च सच् चैव च यद् विश्वं सदसतः परम्  
०१,००१।०२१च् परावराणां स्रष्टारं पुराणं परम् अव्ययम्  
०१,००१।०२२अ मङ्गल्यं मङ्गलं विष्णुं वरेण्यम् अनघं शुचिम्  
०१,००१।०२२च् नमस्कृत्य हृषीकेशं चराचरगुरुं हरिम्  
०१,००१।०२३अ महर्षेः पूजितस्येह सर्वलोके महात्मनः  
०१,००१।०२३च् प्रवक्ष्यामि मतं कृत्स्नं व्यासस्यामिततेजसः  
०१,००१।०२३द्*००२१_०१ नमो भगवते तस्मै व्यासायामिततेजसे  
०१,००१।०२३द्*००२१_०२ यस्य प्रसादाद् वक्ष्यामि नारायणकथाम् इमाम्  
०१,००१।०२३द्*००२१_०३ सर्वाश्रमाभिगमनं सर्वतीर्थावगाहनम्  
०१,००१।०२३द्*००२१_०४ न तथा फलदं सूते नारायणकथा यथा  
०१,००१।०२३द्*००२१_०५ नास्ति नारायणसमं न भूतं न भविष्यति  
०१,००१।०२३द्*००२१_०६ एतेन सत्यवाक्येन सर्वार्थान् साधयाम्य् अहम्  
०१,००१।०२४अ आचख्युः कवयः के चित् सम्प्रत्य् आचक्षते परे  
०१,००१।०२४च् आख्यास्यन्ति तथैवान्ये इतिहासम् इमं भुवि  
०१,००१।०२५अ इदं तु त्रिषु लोकेषु महज् ज्ञानं प्रतिष्ठितम्  
०१,००१।०२५च् विस्तरैश् च समासैश् च धार्यते यद् द्विजातिभिः  
०१,००१।०२६अ अलङ्कृतं शुभैः शब्दैः समयैर् दिव्यमानुषैः  
०१,००१।०२६च् छन्दोवृत्तैश् च विविधैर् अन्वितं विदुषां प्रियम्  
०१,००१।०२६द्*००२२_०१ पुण्ये हिमवतः पादे मेध्ये गिरिगुहालये  
०१,००१।०२६द्*००२२_०२ विशोध्य देहं धर्मात्मा दर्भसंस्तरम् आश्रितः  
०१,००१।०२६द्*००२२_०३ शुचिः सनियमो व्यासः शान्तात्मा तपसि स्थितः  
०१,००१।०२६द्*००२२_०४ भारतस्येतिहासस्य धर्मेणान्वीक्ष्य तां गतिम्  
०१,००१।०२६द्*००२२_०५ प्रविश्य योगं ज्ञानेन सो ऽपश्यत् सर्वम् अन्ततः  
०१,००१।०२७अ निष्प्रभे ऽस्मिन् निरालोके सर्वतस् तमसावृते  
०१,००१।०२७च् बृहद् अण्डम् अभूद् एकं प्रजानां बीजम् अक्षयम्  
०१,००१।०२८अ युगस्यादौ निमित्तं तन् महद् दिव्यं प्रचक्षते  
०१,००१।०२८च् यस्मिंस् तच् छ्रूयते सत्यं ज्योतिर् ब्रह्म सनातनम्  
०१,००१।०२९अ अद्भुतं चाप्य् अचिन्त्यं च सर्वत्र समतां गतम्  
०१,००१।०२९च् अव्यक्तं कारणं सूक्ष्मं यत् तत् सदसदात्मकम्  
०१,००१।०३०अ यस्मात् पितामहो जज्ञे प्रभुर् एकः प्रजापतिः  
०१,००१।०३०च् ब्रह्मा सुरगुरुः स्थाणुर् मनुः कः परमेष्ठ्य् अथ  
०१,००१।०३१अ प्राचेतसस् तथा दक्षो दक्षपुत्राश् च सप्त ये  
०१,००१।०३१च् ततः प्रजानां पतयः प्राभवन्न् एकविंशतिः  
०१,००१।०३२अ पुरुषश् चाप्रमेयात्मा यं सर्वम् ऋषयो विदुः  
०१,००१।०३२च् विश्वेदेवास् तथादित्या वसवो ऽथाश्विनाव् अपि  
०१,००१।०३३अ यक्षाः साध्याः पिशाचाश् च गुह्यकाः पितरस् तथा  
०१,००१।०३३च् ततः प्रसूता विद्वांसः शिष्टा ब्रह्मर्षयो ऽमलाः  
०१,००१।०३४अ राजर्षयश् च बहवः सर्वैः समुदिता गुणैः  
०१,००१।०३४च् आपो द्यौः पृथिवी वायुर् अन्तरिक्षं दिशस् तथा  
०१,००१।०३५अ संवत्सरर्तवो मासाः पक्षाहोरात्रयः क्रमात्  
०१,००१।०३५ब्*००२३_०१ क्षणा लवा मुहूर्ताश् च निमेषा युगपर्ययाः  
०१,००१।०३५च् यच् चान्यद् अपि तत् सर्वं सम्भूतं लोकसाक्षिकम्  
०१,००१।०३६अ यद् इदं दृश्यते किं चिद् भूतं स्थावरजङ्गमम्  
०१,००१।०३६च् पुनः सङ्क्षिप्यते सर्वं जगत् प्राप्ते युगक्षये  
०१,००१।०३७अ यथर्ताव् ऋतुलिङ्गानि नानारूपाणि पर्यये  
०१,००१।०३७च् दृश्यन्ते तानि तान्य् एव तथा भावा युगादिषु  
०१,००१।०३८अ एवम् एतद् अनाद्यन्तं भूतसंहारकारकम्  
०१,००१।०३८च् अनादिनिधनं लोके चक्रं सम्परिवर्तते  
०१,००१।०३९अ त्रयस्त्रिंशत्सहस्राणि त्रयस्त्रिंशच्छतानि च  
०१,००१।०३९च् त्रयस्त्रिंशच् च देवानां सृष्टिः सङ्क्षेपलक्षणा  
०१,००१।०४०अ दिवस्पुत्रो बृहद्भानुश् चक्षुर् आत्मा विभावसुः  
०१,००१।०४०च् सविता च ऋचीको ऽर्को भानुर् आशावहो रविः  
०१,००१।०४१अ पुत्रा विवस्वतः सर्वे मह्यस् तेषां तथावरः  
०१,००१।०४१च् देवभ्राट् तनयस् तस्य तस्मात् सुभ्राड् इति स्मृतः  
०१,००१।०४२अ सुभ्राजस् तु त्रयः पुत्राः प्रजावन्तो बहुश्रुताः  
०१,००१।०४२च् दशज्योतिः शतज्योतिः सहस्रज्योतिर् आत्मवान्  
०१,००१।०४३अ दश पुत्रसहस्राणि दशज्योतेर् महात्मनः  
०१,००१।०४३च् ततो दशगुणाश् चान्ये शतज्योतेर् इहात्मजाः  
०१,००१।०४४अ भूयस् ततो दशगुणाः सहस्रज्योतिषः सुताः  
०१,००१।०४४च् तेभ्यो ऽयं कुरुवंशश् च यदूनां भरतस्य च  
०१,००१।०४५अ ययातीक्ष्वाकुवंशश् च राजर्षीणां च सर्वशः  
०१,००१।०४५च् सम्भूता बहवो वंशा भूतसर्गाः सविस्तराः  
०१,००१।०४६अ भूतस्थानानि सर्वाणि रहस्यं त्रिविधं च यत्  
०१,००१।०४६च् वेदयोगं सविज्ञानं धर्मो ऽर्थः काम एव च  
०१,००१।०४७अ धर्मकामार्थशास्त्राणि शास्त्राणि विविधानि च  
०१,००१।०४७च् लोकयात्राविधानं च सम्भूतं दृष्टवान् ऋषिः  
०१,००१।०४७द्*००२४_०१ नीतिर् भरतवंशस्य विस्तरश् चैव सर्वशः  
०१,००१।०४८अ इतिहासाः सवैयाख्या विविधाः श्रुतयो ऽपि च  
०१,००१।०४८च् इह सर्वम् अनुक्रान्तम् उक्तं ग्रन्थस्य लक्षणम्  
०१,००१।०४८द्*००२५_०१ सङ्क्षेपेणेतिहासस्य ततो वक्ष्यामि विस्तरम्  
०१,००१।०४९अ विस्तीर्यैतन् महज् ज्ञानम् ऋषिः सङ्क्षेपम् अब्रवीत्  
०१,००१।०४९च् इष्टं हि विदुषां लोके समासव्यासधारणम्  
०१,००१।०५०अ मन्वादि भारतं के चिद् आस्तीकादि तथापरे  
०१,००१।०५०च् तथोपरिचराद्य् अन्ये विप्राः सम्यग् अधीयते  
०१,००१।०५१अ विविधं संहिताज्ञानं दीपयन्ति मनीषिणः  
०१,००१।०५१च् व्याख्यातुं कुशलाः के चिद् ग्रन्थं धारयितुं परे  
०१,००१।०५२अ तपसा ब्रह्मचर्येण व्यस्य वेदं सनातनम्  
०१,००१।०५२च् इतिहासम् इमं चक्रे पुण्यं सत्यवतीसुतः  
०१,००१।०५३अ पराशरात्मजो विद्वान् ब्रह्मर्षिः संशितव्रतः  
०१,००१।०५३ब्@००२_०००१ कृष्णद्वैपायनं व्यासं विद्धि नारायणं प्रभुम्  
०१,००१।०५३ब्@००२_०००२ को ह्य् अन्यः पुण्डरीकाक्षान् महाभारतकृद् भवेत्  
०१,००१।०५३ब्@००२_०००३ भाति सर्वेषु वेदेषु रतिः सर्वेषु जन्तुषु  
०१,००१।०५३ब्@००२_०००४ तरणं सर्वलोकानां तस्माद् भारतम् उच्यते  
०१,००१।०५३च् मातुर् नियोगाद् धर्मात्मा गाङ्गेयस्य च धीमतः  
०१,००१।०५४अ क्षेत्रे विचित्रवीर्यस्य कृष्णद्वैपायनः पुरा  
०१,००१।०५४च् त्रीन् अग्नीन् इव कौरव्याञ् जनयाम् आस वीर्यवान्  
०१,००१।०५५अ उत्पाद्य धृतराष्ट्रं च पाण्डुं विदुरम् एव च  
०१,००१।०५५च् जगाम तपसे धीमान् पुनर् एवाश्रमं प्रति  
०१,००१।०५६अ तेषु जातेषु वृद्धेषु गतेषु परमां गतिम्  
०१,००१।०५६ब्*००२६_०१ एवं वै सङ्ग्रहाध्यायः पूर्वम् एव महर्षिणा  
०१,००१।०५६ब्*००२६_०२ क्रमणप्रस्तरैर् युक्तः कथं चिद् अप्य् अतीव हि  
०१,००१।०५६ब्*००२६_०३ एतदर्थं च विहितः सङ्ग्रहो ऽयं यथाश्रुतः  
०१,००१।०५६ब्*००२६_०४ तच् छ्रुत्वा सर्वम् आख्यातं लोके ज्ञास्यन्ति मानवाः  
०१,००१।०५६च् अब्रवीद् भारतं लोके मानुषे ऽस्मिन् महान् ऋषिः  
०१,००१।०५७अ जनमेजयेन पृष्टः सन् ब्राह्मणैश् च सहस्रशः  
०१,००१।०५७च् शशास शिष्यम् आसीनं वैशम्पायनम् अन्तिके  
०१,००१।०५८अ स सदस्यैः सहासीनः श्रावयाम् आस भारतम्  
०१,००१।०५८च् कर्मान्तरेषु यज्ञस्य चोद्यमानः पुनः पुनः  
०१,००१।०५९अ विस्तरं कुरुवंशस्य गान्धार्या धर्मशीलताम्  
०१,००१।०५९च् क्षत्तुः प्रज्ञां धृतिं कुन्त्याः सम्यग् द्वैपायनो ऽब्रवीत्  
०१,००१।०६०अ वासुदेवस्य माहात्म्यं पाण्डवानां च सत्यताम्  
०१,००१।०६०च् दुर्वृत्तं धार्तराष्ट्राणाम् उक्तवान् भगवान् ऋषिः  
०१,००१।०६०द्*००२७_०१ इदं शतसहस्राख्यं श्लोकानां पुण्यकर्मणाम्  
०१,००१।०६०द्*००२७_०२ उपाख्यानैः सह ज्ञेयं श्राव्यं भारतम् उत्तमम्  
०१,००१।०६१अ चतुर्विंशतिसाहस्रीं चक्रे भारतसंहिताम्  
०१,००१।०६१च् उपाख्यानैर् विना तावद् भारतं प्रोच्यते बुधैः  
०१,००१।०६२अ ततो ऽध्यर्धशतं भूयः सङ्क्षेपं कृतवान् ऋषिः  
०१,००१।०६२च् अनुक्रमणिम् अध्यायं वृत्तान्तानां सपर्वणाम्  
०१,००१।०६२द्@००१=००५७ सूतः  
०१,००१।०६२द्@००१_०००१ तस्याख्यानवरिष्ठस्य कृत्वा द्वैपायनः प्रभुः  
०१,००१।०६२द्@००१_०००२ कथम् अध्यापयानीह शिष्यान् इत्थम् अचिन्तयत्  
०१,००१।०६२द्@००१_०००३ तस्य चिन्तयतश् चापि ऋषेर् द्वैपायनस्य च  
०१,००१।०६२द्@००१_०००४ स्मृत्वाजगाम भगवान् ब्रह्मा लोकगुरुः स्वयम्  
०१,००१।०६२द्@००१_०००५ प्रियार्थं महर्षेश् चापि लोकानां हितकाम्यया  
०१,००१।०६२द्@००१_०००६ तं दृष्ट्वा विस्मितो भूत्वा प्राञ्जलिः प्रणतः स्थितः  
०१,००१।०६२द्@००१_०००७ आसनं कल्पयाम् आस सर्वदेवगणैर् युतम्  
०१,००१।०६२द्@००१_०००८ हिरण्यगर्भम् आसीनं तस्मिंस् तु परमासने  
०१,००१।०६२द्@००१_०००९ परिवृत्यासनाभ्याशे वासवेयः स्थितो नतः  
०१,००१।०६२द्@००१_००१० अनुज्ञातो ऽथ कृष्णस् तु ब्रह्मणा परमेष्ठिना  
०१,००१।०६२द्@००१_००११ निषसादासनाभ्याशे प्रीयमाणः सुविस्मितः  
०१,००१।०६२द्@००१_००१२ उवाच स महातेजा ब्रह्माणं परमेष्ठिनम्  
०१,००१।०६२द्@००१_००१३ कृतं मयेदं भगवन् काव्यं परमपूजितम्  
०१,००१।०६२द्@००१_००१४ ब्रह्मन् वेदरहस्यं च यच् चान्यत् ख्यापितं मया  
०१,००१।०६२द्@००१_००१५ साङ्गोपनिषदानां च वेदानां विस्तरक्रिया  
०१,००१।०६२द्@००१_००१६ इतिहासपुराणानाम् उन्मेषं निमिषं च यत्  
०१,००१।०६२द्@००१_००१७ भूतं भव्यं भविष्यच् च त्रिविधं कालसञ्ज्ञितम्  
०१,००१।०६२द्@००१_००१८ जरामृत्युभयव्याधिभावाभावविनिश्चयम्  
०१,००१।०६२द्@००१_००१९ विविधस्य च धर्मस्य ह्य् आश्रमाणां च लक्षणम्  
०१,००१।०६२द्@००१_००२० चातुर्वर्ण्यविधानं च पुराणार्थं च कृत्स्नशः  
०१,००१।०६२द्@००१_००२१ तपसो ब्रह्मचर्यस्य पृथिव्याश् चन्द्रसूर्ययोः  
०१,००१।०६२द्@००१_००२२ ग्रहनक्षत्रताराणां प्रमाणं च युगैः सह  
०१,००१।०६२द्@००१_००२३ ऋचो यजूंषि सामानि वेदाध्यात्मं तथैव च  
०१,००१।०६२द्@००१_००२४ न्यायः शिक्षा चिकित्सा च ज्ञानं पाशुपतं तथा  
०१,००१।०६२द्@००१_००२५ इति नैकाश्रयं जन्म दिव्यमानुषसंश्रितम्  
०१,००१।०६२द्@००१_००२६ तीर्थानां चैव पुण्यानां देशानां चैव कीर्तनम्  
०१,००१।०६२द्@००१_००२७ नदीनां पर्वतानां च वनानां सागरस्य च  
०१,००१।०६२द्@००१_००२८ पुराणां चैव दिव्यानां कल्पानां युद्धकौशलम्  
०१,००१।०६२द्@००१_००२९ वाक्यजातिविशेषांश् च लोकयात्राक्रमश् च यः  
०१,००१।०६२द्@००१_००३० यच् चापि सर्वगं वस्तु तत् प्रभो क्षन्तुम् अर्हसि  
०१,००१।०६२द्@००१_००३१ तपोविशिष्टाद् अपि वै वसिष्ठान् मुनिपुङ्गवात्  
०१,००१।०६२द्@००१_००३२ मन्ये श्रेष्ठतमं त्वाद्य रहस्यज्ञानवेदनात्  
०१,००१।०६२द्@००१_००३३ जन्मप्रभृति सत्यां ते विद्म गां ब्रह्मवादिनीम्  
०१,००१।०६२द्@००१_००३४ त्वया च काव्यम् इत्य् उक्तं तस्मात् काव्यं भविष्यति  
०१,००१।०६२द्@००१_००३५ अस्य काव्यस्य कवयो न समर्था विशेषणे  
०१,००१।०६२द्@००१_००३६ विशेषणे गृहस्थस्य शेषास् त्रय इवाश्रमाः  
०१,००१।०६२द्@००१_००३७ जडान्धबधिरोन्मत्तं तमोभूतं जगद् भवेत्  
०१,००१।०६२द्@००१_००३८ यदि ज्ञानहुताशेन त्वया नोज्ज्वलितं भवेत्  
०१,००१।०६२द्@००१_००३९ तमसान्धस्य लोकस्य वेष्टितस्य स्वकर्मभिः  
०१,००१।०६२द्@००१_००४० ज्ञानाञ्जनशलाकाभिर् बुद्धिनेत्रोत्सवः कृतः  
०१,००१।०६२द्@००१_००४१ धर्मार्थकाममोक्षार्थैः समासव्यासकीर्तनैः  
०१,००१।०६२द्@००१_००४२ त्वया भारतसूर्येण नृणां विनिहतं तमः  
०१,००१।०६२द्@००१_००४३ पुराणपूर्णचन्द्रेण श्रुतिज्योत्स्नाप्रकाशिना  
०१,००१।०६२द्@००१_००४४ नृणां कुमुदसौम्यानां कृतं बुद्धिप्रबोधनम्  
०१,००१।०६२द्@००१_००४५ इतिहासप्रदीपेन मोहावरणघातिना  
०१,००१।०६२द्@००१_००४६ लोकगर्भगृहं कृत्स्नं यथावत् सम्प्रकाशितम्  
०१,००१।०६२द्@००१_००४७ सङ्ग्रहाध्यायबीजो वै पौलोमास्तीकमूलवान्  
०१,००१।०६२द्@००१_००४८ सम्भवस्कन्धविस्तारः सभारण्यविटङ्कवान्  
०१,००१।०६२द्@००१_००४९ अरणीपर्वरूपाढ्यो विराटोद्योगसारवान्  
०१,००१।०६२द्@००१_००५० भीष्मपर्वमहाशाखो द्रोणपर्वपलाशवान्  
०१,००१।०६२द्@००१_००५१ कर्णपर्वचितैः पुष्पैः शल्यपर्वसुगन्धिभिः  
०१,००१।०६२द्@००१_००५२ स्त्रीपर्वैषीकविश्रामः शान्तिपर्वबृहत्फलः  
०१,००१।०६२द्@००१_००५३ अश्वमेधामृतरसस् त्वाश्रमस्थानसंश्रयः  
०१,००१।०६२द्@००१_००५४ मौसलश्रुतिसङ्क्षेपः शिष्टद्विजनिषेवितः  
०१,००१।०६२द्@००१_००५५ सर्वेषां कविमुख्यानाम् उपजीव्यो भविष्यति  
०१,००१।०६२द्@००१_००५६ पर्जन्य इव भूतानाम् अक्षयो भारतद्रुमः  
०१,००१।०६२द्@००१_००५७ एवम् आभाष्य तं ब्रह्मा जगाम स्वं निवेशनम्  
०१,००१।०६२द्@००१_००५८ भगवान् स जगत्स्रष्टा ऋषिदेवगणैः सह  
०१,००१।०६२द्@००१_००५९ तस्य वृक्षस्य वक्ष्यामि शश्वत् पुष्पफलोदयम्  
०१,००१।०६२द्@००१_००६० स्वादुमेध्यरसोपेतम् अच्छेद्यम् अमरैर् अपि  
०१,००१।०६३अ इदं द्वैपायनः पूर्वं पुत्रम् अध्यापयच् छुकम्  
०१,००१।०६३च् ततो ऽन्येभ्यो ऽनुरूपेभ्यः शिष्येभ्यः प्रददौ प्रभुः  
०१,००१।०६३द्*००२८_०१ संहितास् तैः पृथक्त्वेन भारतस्य प्रकीर्तिताः  
०१,००१।०६३द्*००२९_०१ षष्टिं शतसहस्राणि चकारान्यां स संहिताम्  
०१,००१।०६३द्*००२९_०२ त्रिंशच्छतसहस्रं च देवलोके प्रतिष्ठितम्  
०१,००१।०६३द्*००२९_०३ पित्र्ये पञ्चदश प्रोक्तं रक्षोयक्षे चतुर्दश  
०१,००१।०६३द्*००२९_०४ एकं शतसहस्रं तु मानुषेषु प्रतिष्ठितम्  
०१,००१।०६४अ नारदो ऽश्रावयद् देवान् असितो देवलः पितॄन्  
०१,००१।०६४च् गन्धर्वयक्षरक्षांसि श्रावयाम् आस वै शुकः  
०१,००१।०६४द्*००३०_०१ अस्मिंस् तु मानुषे लोके वैशम्पायन उक्तवान्  
०१,००१।०६४द्*००३०_०२ शिष्यो व्यासस्य धर्मात्मा सर्ववेदविदां वरः  
०१,००१।०६४द्*००३०_०३ एकं शतसहस्रं तु मयोक्तं वै निबोधत  
०१,००१।०६४द्*००३१_०१ वैशम्पायनविप्रर्षिः श्रावयाम् आस पार्थिवम्  
०१,००१।०६४द्*००३१_०२ पारिक्षितं महाबाहुं नाम्ना तु जनमेजयम्  
०१,००१।०६५अ दुर्योधनो मन्युमयो महाद्रुमः; स्कन्धः कर्णः शकुनिस् तस्य शाखाः  
०१,००१।०६५च् दुःशासनः पुष्पफले समृद्धे; मूलं राजा धृतराष्ट्रो ऽमनीषी  
०१,००१।०६६अ युधिष्ठिरो धर्ममयो महाद्रुमः; स्कन्धो ऽर्जुनो भीमसेनो ऽस्य शाखाः  
०१,००१।०६६च् माद्रीसुतौ पुष्पफले समृद्धे; मूलं कृष्णो ब्रह्म च ब्राह्मणाश् च  
०१,००१।०६७अ पाण्डुर् जित्वा बहून् देशान् युधा विक्रमणेन च  
०१,००१।०६७च् अरण्ये मृगयाशीलो न्यवसत् सजनस् तदा  
०१,००१।०६८अ मृगव्यवायनिधने कृच्छ्रां प्राप स आपदम्  
०१,००१।०६८च् जन्मप्रभृति पार्थानां तत्राचारविधिक्रमः  
०१,००१।०६९अ मात्रोर् अभ्युपपत्तिश् च धर्मोपनिषदं प्रति  
०१,००१।०६९च् धर्मस्य वायोः शक्रस्य देवयोश् च तथाश्विनोः  
०१,००१।०६९द्*००३२_०१ ततो धर्मोपनिषदं भूत्वा भर्तुः प्रिया पृथा  
०१,००१।०६९द्*००३२_०२ धर्मानिलेन्द्रांस् ताभिः साजुहाव सुतवाञ्छया  
०१,००१।०६९द्*००३२_०३ तद्दत्तोपनिषन् माद्री चाश्विनाव् आजुहाव च  
०१,००१।०६९द्*००३२_०४ जाताः पार्थास् ततः सर्वे कुन्त्या माद्र्याश् च मन्त्रतः  
०१,००१।०६९द्*००३३_०१ तेषु जातेषु सर्वेषु पाण्डवेषु महात्मसु  
०१,००१।०६९द्*००३३_०२ माद्र्या तु सह सङ्गम्य ऋषिशापप्रभावतः  
०१,००१।०६९द्*००३३_०३ मृतः पाण्डुर् महापुण्ये शतशृङ्गे महागिरौ  
०१,००१।०७०अ तापसैः सह संवृद्धा मातृभ्यां परिरक्षिताः  
०१,००१।०७०च् मेध्यारण्येषु पुण्येषु महताम् आश्रमेषु च  
०१,००१।०७१अ ऋषिभिश् च तदानीता धार्तराष्ट्रान् प्रति स्वयम्  
०१,००१।०७१च् शिशवश् चाभिरूपाश् च जटिला ब्रह्मचारिणः  
०१,००१।०७२अ पुत्राश् च भ्रातरश् चेमे शिष्याश् च सुहृदश् च वः  
०१,००१।०७२च् पाण्डवा एत इत्य् उक्त्वा मुनयो ऽन्तर्हितास् ततः  
०१,००१।०७३अ तांस् तैर् निवेदितान् दृष्ट्वा पाण्डवान् कौरवास् तदा  
०१,००१।०७३च् शिष्टाश् च वर्णाः पौरा ये ते हर्षाच् चुक्रुशुर् भृशम्  
०१,००१।०७४अ आहुः के चिन् न तस्यैते तस्यैत इति चापरे  
०१,००१।०७४च् यदा चिरमृतः पाण्डुः कथं तस्येति चापरे  
०१,००१।०७५अ स्वागतं सर्वथा दिष्ट्या पाण्डोः पश्याम सन्ततिम्  
०१,००१।०७५च् उच्यतां स्वागतम् इति वाचो ऽश्रूयन्त सर्वशः  
०१,००१।०७६अ तस्मिन्न् उपरते शब्दे दिशः सर्वा विनादयन्  
०१,००१।०७६च् अन्तर्हितानां भूतानां निस्वनस् तुमुलो ऽभवत्  
०१,००१।०७७अ पुष्पवृष्टिः शुभा गन्धाः शङ्खदुन्दुभिनिस्वनाः  
०१,००१।०७७च् आसन् प्रवेशे पार्थानां तद् अद्भुतम् इवाभवत्  
०१,००१।०७८अ तत्प्रीत्या चैव सर्वेषां पौराणां हर्षसम्भवः  
०१,००१।०७८च् शब्द आसीन् महांस् तत्र दिवस्पृक् कीर्तिवर्धनः  
०१,००१।०७९अ ते ऽप्य् अधीत्याखिलान् वेदाञ् शास्त्राणि विविधानि च  
०१,००१।०७९च् न्यवसन् पाण्डवास् तत्र पूजिता अकुतोभयाः  
०१,००१।०८०अ युधिष्ठिरस्य शौचेन प्रीताः प्रकृतयो ऽभवन्  
०१,००१।०८०च् धृत्या च भीमसेनस्य विक्रमेणार्जुनस्य च  
०१,००१।०८१अ गुरुशुश्रूषया कुन्त्या यमयोर् विनयेन च  
०१,००१।०८१च् तुतोष लोकः सकलस् तेषां शौर्यगुणेन च  
०१,००१।०८२अ समवाये ततो राज्ञां कन्यां भर्तृस्वयंवराम्  
०१,००१।०८२च् प्राप्तवान् अर्जुनः कृष्णां कृत्वा कर्म सुदुष्करम्  
०१,००१।०८३अ ततः प्रभृति लोके ऽस्मिन् पूज्यः सर्वधनुष्मताम्  
०१,००१।०८३च् आदित्य इव दुष्प्रेक्ष्यः समरेष्व् अपि चाभवत्  
०१,००१।०८४अ स सर्वान् पार्थिवाञ् जित्वा सर्वांश् च महतो गणान्  
०१,००१।०८४च् आजहारार्जुनो राज्ञे राजसूयं महाक्रतुम्  
०१,००१।०८५अ अन्नवान् दक्षिणावांश् च सर्वैः समुदितो गुणैः  
०१,००१।०८५च् युधिष्ठिरेण सम्प्राप्तो राजसूयो महाक्रतुः  
०१,००१।०८६अ सुनयाद् वासुदेवस्य भीमार्जुनबलेन च  
०१,००१।०८६च् घातयित्वा जरासन्धं चैद्यं च बलगर्वितम्  
०१,००१।०८७अ दुर्योधनम् उपागच्छन्न् अर्हणानि ततस् ततः  
०१,००१।०८७च् मणिकाञ्चनरत्नानि गोहस्त्यश्वधनानि च  
०१,००१।०८७द्*००३४_०१ विचित्राणि च वासांसि प्रावारावरणानि च  
०१,००१।०८७द्*००३४_०२ कम्बलाजिनरत्नानि राङ्कवास्तरणानि च  
०१,००१।०८८अ समृद्धां तां तथा दृष्ट्वा पाण्डवानां तदा श्रियम्  
०१,००१।०८८च् ईर्ष्यासमुत्थः सुमहांस् तस्य मन्युर् अजायत  
०१,००१।०८९अ विमानप्रतिमां चापि मयेन सुकृतां सभाम्  
०१,००१।०८९च् पाण्डवानाम् उपहृतां स दृष्ट्वा पर्यतप्यत  
०१,००१।०९०अ यत्रावहसितश् चासीत् प्रस्कन्दन्न् इव सम्भ्रमात्  
०१,००१।०९०च् प्रत्यक्षं वासुदेवस्य भीमेनानभिजातवत्  
०१,००१।०९१अ स भोगान् विविधान् भुञ्जन् रत्नानि विविधानि च  
०१,००१।०९१च् कथितो धृतराष्ट्रस्य विवर्णो हरिणः कृशः  
०१,००१।०९२अ अन्वजानात् ततो द्यूतं धृतराष्ट्रः सुतप्रियः  
०१,००१।०९२च् तच् छ्रुत्वा वासुदेवस्य कोपः समभवन् महान्  
०१,००१।०९३अ नातिप्रीतमनाश् चासीद् विवादांश् चान्वमोदत  
०१,००१।०९३च् द्यूतादीन् अनयान् घोरान् प्रवृद्धांश् चाप्य् उपैक्षत  
०१,००१।०९४अ निरस्य विदुरं द्रोणं भीष्मं शारद्वतं कृपम्  
०१,००१।०९४च् विग्रहे तुमुले तस्मिन्न् अहन् क्षत्रं परस्परम्  
०१,००१।०९५अ जयत्सु पाण्डुपुत्रेषु श्रुत्वा सुमहद् अप्रियम्  
०१,००१।०९५च् दुर्योधनमतं ज्ञात्वा कर्णस्य शकुनेस् तथा  
०१,००१।०९५ए धृतराष्ट्रश् चिरं ध्यात्वा सञ्जयं वाक्यम् अब्रवीत्  
०१,००१।०९६अ शृणु सञ्जय मे सर्वं न मे ऽसूयितुम् अर्हसि  
०१,००१।०९६च् श्रुतवान् असि मेधावी बुद्धिमान् प्राज्ञसम्मतः  
०१,००१।०९७अ न विग्रहे मम मतिर् न च प्रीये कुरुक्षये  
०१,००१।०९७च् न मे विशेषः पुत्रेषु स्वेषु पाण्डुसुतेषु च  
०१,००१।०९८अ वृद्धं माम् अभ्यसूयन्ति पुत्रा मन्युपरायणाः  
०१,००१।०९८च् अहं त्व् अचक्षुः कार्पण्यात् पुत्रप्रीत्या सहामि तत्  
०१,००१।०९८ए मुह्यन्तं चानुमुह्यामि दुर्योधनम् अचेतनम्  
०१,००१।०९९अ राजसूये श्रियं दृष्ट्वा पाण्डवस्य महौजसः  
०१,००१।०९९च् तच् चावहसनं प्राप्य सभारोहणदर्शने  
०१,००१।१००अ अमर्षितः स्वयं जेतुम् अशक्तः पाण्डवान् रणे  
०१,००१।१००च् निरुत्साहश् च सम्प्राप्तुं श्रियम् अक्षत्रियो यथा  
०१,००१।१००ए गान्धारराजसहितश् छद्मद्यूतम् अमन्त्रयत्  
०१,००१।१०१अ तत्र यद् यद् यथा ज्ञातं मया सञ्जय तच् छृणु  
०१,००१।१०१च् श्रुत्वा हि मम वाक्यानि बुद्ध्या युक्तानि तत्त्वतः  
०१,००१।१०१ए ततो ज्ञास्यसि मां सौते प्रज्ञाचक्षुषम् इत्य् उत  
०१,००१।१०२अ यदाश्रौषं धनुर् आयम्य चित्रम्; विद्धं लक्ष्यं पातितं वै पृथिव्याम्  
०१,००१।१०२च् कृष्णां हृतां पश्यतां सर्वराज्ञाम्; तदा नाशंसे विजयाय सञ्जय  
०१,००१।१०३अ यदाश्रौषं द्वारकायां सुभद्राम्; प्रसह्योढां माधवीम् अर्जुनेन  
०१,००१।१०३च् इन्द्रप्रस्थं वृष्णिवीरौ च यातौ; तदा नाशंसे विजयाय सञ्जय  
०१,००१।१०४अ यदाश्रौषं देवराजं प्रवृष्टम्; शरैर् दिव्यैर् वारितं चार्जुनेन  
०१,००१।१०४च् अग्निं तथा तर्पितं खाण्डवे च; तदा नाशंसे विजयाय सञ्जय  
०१,००१।१०४द्*००३५_०१ यदाश्रौषं जातुषाद् वेश्मनस् तान्  
०१,००१।१०४द्*००३५_०२ मुक्तान् पार्थान् पञ्च कुन्त्या समेतान्  
०१,००१।१०४द्*००३५_०३ युक्तं चैषां विदुरं स्वार्थसिद्ध्यै  
०१,००१।१०४द्*००३५_०४ तदा नाशंसे विजयाय सञ्जय  
०१,००१।१०४द्*००३६_०१ यदाश्रौषं द्रौपदीं रङ्गमध्ये  
०१,००१।१०४द्*००३६_०२ लक्ष्यं भित्त्वा निर्जिताम् अर्जुनेन  
०१,००१।१०४द्*००३६_०३ शूरान् पाञ्चालान् पाण्डवेयांश् च युक्तांस्  
०१,००१।१०४द्*००३६_०४ तदा नाशंसे विजयाय सञ्जय  
०१,००१।१०४द्*००३७_०१ यदाश्रौषं मागधानां वरिष्ठं  
०१,००१।१०४द्*००३७_०२ जरासन्धं क्षत्रमध्ये ज्वलन्तम्  
०१,००१।१०४द्*००३७_०३ दोर्भ्यां हतं भीमसेनेन गत्वा  
०१,००१।१०४द्*००३७_०४ तदा नाशंसे विजयाय सञ्जय  
०१,००१।१०४द्*००३८_०१ यदाश्रौषं दिग्जये पाण्डुपुत्रैर्  
०१,००१।१०४द्*००३८_०२ वशीकृतान् भूमिपालान् प्रसह्य  
०१,००१।१०४द्*००३८_०३ महाक्रतुं राजसूयं कृतं च  
०१,००१।१०४द्*००३८_०४ तदा नाशंसे विजयाय सञ्जय  
०१,००१।१०४द्*००३९_०१ यदाश्रौषं सर्वविश्वस्य सारां  
०१,००१।१०४द्*००३९_०२ प्रीत्या राज्ञे निर्मितां तां मयेन  
०१,००१।१०४द्*००३९_०३ गदां चोग्रां भीमसेनाय दत्तां  
०१,००१।१०४द्*००३९_०४ तदा नाशंसे विजयाय सञ्जय  
०१,००१।१०५अ यदाश्रौषं हृतराज्यं युधिष्ठिरम्; पराजितं सौबलेनाक्षवत्याम्  
०१,००१।१०५च् अन्वागतं भ्रातृभिर् अप्रमेयैस्; तदा नाशंसे विजयाय सञ्जय  
०१,००१।१०६अ यदाश्रौषं द्रौपदीम् अश्रुकण्ठीम्; सभां नीतां दुःखिताम् एकवस्त्राम्  
०१,००१।१०६च् रजस्वलां नाथवतीम् अनाथवत्; तदा नाशंसे विजयाय सञ्जय  
०१,००१।१०६द्*००४०_०१ यदाश्रौषं वाससां तत्र राशिं  
०१,००१।१०६द्*००४०_०२ समाक्षिपत् कितवो मन्दबुद्धिः  
०१,००१।१०६द्*००४०_०३ दुःशासनो गतवान् नैव चान्तं  
०१,००१।१०६द्*००४०_०४ तदा नाशंसे विजयाय सञ्जय  
०१,००१।१०७अ यदाश्रौषं विविधास् तात चेष्टा; धर्मात्मनां प्रस्थितानां वनाय  
०१,००१।१०७च् ज्येष्ठप्रीत्या क्लिश्यतां पाण्डवानाम्; तदा नाशंसे विजयाय सञ्जय  
०१,००१।१०७द्*००४१_०१ यदाश्रौषं द्रौपदीं तां ब्रुवाणां  
०१,००१।१०७द्*००४१_०२ प्रव्रज्यायाम् अश्रुकण्ठीं रुदन्तीम्  
०१,००१।१०७द्*००४१_०३ पत्यौ युक्तां नात्र वस्तुं हि धर्मस्  
०१,००१।१०७द्*००४१_०४ तदा नाशंसे विजयाय सञ्जय  
०१,००१।१०८अ यदाश्रौषं स्नातकानां सहस्रैर्; अन्वागतं धर्मराजं वनस्थम्  
०१,००१।१०८च् भिक्षाभुजां ब्राह्मणानां महात्मनाम्; तदा नाशंसे विजयाय सञ्जय  
०१,००१।१०८द्*००४२_०१ यदाश्रौषं वनवासेषु पार्थान्  
०१,००१।१०८द्*००४२_०२ समागतान् ऋषिमुख्यैः पुराणैः  
०१,००१।१०८द्*००४२_०३ उपास्यमानान् सगणैर् जातु सर्वांस्  
०१,००१।१०८द्*००४२_०४ तदा नाशंसे विजयाय सञ्जय  
०१,००१।१०९अ यदाश्रौषम् अर्जुनो देवदेवम्; किरातरूपं त्र्यम्बकं तोष्य युद्धे  
०१,००१।१०९च् अवाप तत् पाशुपतं महास्त्रम्; तदा नाशंसे विजयाय सञ्जय  
०१,००१।११०अ यदाश्रौषं त्रिदिवस्थं धनञ्जयम्; शक्रात् साक्षाद् दिव्यम् अस्त्रं यथावत्  
०१,००१।११०च् अधीयानं शंसितं सत्यसन्धम्; तदा नाशंसे विजयाय सञ्जय  
०१,००१।११०द्*००४३_०१ यदाश्रौषं कालकेयास् ततस् ते  
०१,००१।११०द्*००४३_०२ पौलोमानो वरदत्ताश् च दृप्ताः  
०१,००१।११०द्*००४३_०३ देवैर् अजेया निर्जिता अर्जुनेन  
०१,००१।११०द्*००४३_०४ तदा नाशंसे विजयाय सञ्जय  
०१,००१।११०द्*००४४_०१ यदाश्रौषम् असुराणां वधार्थं  
०१,००१।११०द्*००४४_०२ किरीटिनं यातम् अमित्रकर्षणम्  
०१,००१।११०द्*००४४_०३ कृतार्थं चाप्य् आगतं शक्रलोकात्  
०१,००१।११०द्*००४४_०४ तदा नाशंसे विजयाय सञ्जय  
०१,००१।११०द्*००४५_०१ यदाश्रौषं तीर्थयात्राप्रवृत्तं  
०१,००१।११०द्*००४५_०२ पाण्डोः सुतं सहितं रोमशेन  
०१,००१।११०द्*००४५_०३ तस्माच् छ्रुतं चार्जुनस्यास्त्रलाभं  
०१,००१।११०द्*००४५_०४ तदा नाशंसे विजयाय सञ्जय  
०१,००१।१११अ यदाश्रौषं वैश्रवणेन सार्धम्; समागतं भीमम् अन्यांश् च पार्थान्  
०१,००१।१११च् तस्मिन् देशे मानुषाणाम् अगम्ये; तदा नाशंसे विजयाय सञ्जय  
०१,००१।११२अ यदाश्रौषं घोषयात्रागतानाम्; बन्धं गन्धर्वैर् मोक्षणं चार्जुनेन  
०१,००१।११२च् स्वेषां सुतानां कर्णबुद्धौ रतानाम्; तदा नाशंसे विजयाय सञ्जय  
०१,००१।११२द्*००४६_०१ यदाश्रौषं द्रौपदीं सैन्धवेन  
०१,००१।११२द्*००४६_०२ नानीतां (सिच्) मोक्षितां चार्जुनेन  
०१,००१।११२द्*००४६_०३ जयद्रथं मोक्षितं जीवशेषं  
०१,००१।११२द्*००४६_०४ तदा नाशंसे विजयाय सञ्जय  
०१,००१।११३अ यदाश्रौषं यक्षरूपेण धर्मम्; समागतं धर्मराजेन सूत  
०१,००१।११३च् प्रश्नान् उक्तान् विब्रुवन्तं च सम्यक्; तदा नाशंसे विजयाय सञ्जय  
०१,००१।११३द्*००४७_०१ यदाश्रौषं न विदुर् मामकास् तान्  
०१,००१।११३द्*००४७_०२ प्रच्छन्नरूपान् वसतः पाण्डवेयान्  
०१,००१।११३द्*००४७_०३ विराटराष्ट्रे सह कृष्णया तांस्  
०१,००१।११३द्*००४७_०४ तदा नाशंसे विजयाय सञ्जय  
०१,००१।११३द्*००४८_०१ यदाश्रौषं तान् अथाज्ञातवासे  
०१,००१।११३द्*००४८_०२ त्व् अपश्यमानान् विविधैर् उपायैः  
०१,००१।११३द्*००४८_०३ दक्षान् पार्थान् मे सुतैर् अग्निकल्पांस्  
०१,००१।११३द्*००४८_०४ तदा नाशंसे विजयाय सञ्जय  
०१,००१।११३द्*००४९_०१ यदाश्रौषं कीचकानां वरिष्ठं  
०१,००१।११३द्*००४९_०२ निषूदितं भ्रातृशतेन सार्धम्  
०१,००१।११३द्*००४९_०३ द्रौपद्यर्थं भीमसेनेन सङ्ख्ये  
०१,००१।११३द्*००४९_०४ तदा नाशंसे विजयाय सञ्जय  
०१,००१।११३द्*००५०_०१ यदाश्रौषं वसतः पाण्डुपुत्रान्  
०१,००१।११३द्*००५०_०२ अदृश्यमानान् विविधैर् उपायैः  
०१,००१।११३द्*००५०_०३ दक्षान् पार्थान् भीमसेनेन सङ्ख्ये  
०१,००१।११३द्*००५०_०४ तदा नाशंसे विजयाय सञ्जय  
०१,००१।११४अ यदाश्रौषं मामकानां वरिष्ठान्; धनञ्जयेनैकरथेन भग्नान्  
०१,००१।११४च् विराटराष्ट्रे वसता महात्मना; तदा नाशंसे विजयाय सञ्जय  
०१,००१।११५अ यदाश्रौषं सत्कृतां मत्स्यराज्ञा; सुतां दत्ताम् उत्तराम् अर्जुनाय  
०१,००१।११५च् तां चार्जुनः प्रत्यगृह्णात् सुतार्थे; तदा नाशंसे विजयाय सञ्जय  
०१,००१।११६अ यदाश्रौषं निर्जितस्याधनस्य; प्रव्राजितस्य स्वजनात् प्रच्युतस्य  
०१,००१।११६च् अक्षौहिणीः सप्त युधिष्ठिरस्य; तदा नाशंसे विजयाय सञ्जय  
०१,००१।११७अ यदाश्रौषं नरनारायणौ तौ; कृष्णार्जुनौ वदतो नारदस्य  
०१,००१।११७च् अहं द्रष्टा ब्रह्मलोके सदेति; तदा नाशंसे विजयाय सञ्जय  
०१,००१।११८अ यदाश्रौषं माधवं वासुदेवम्; सर्वात्मना पाण्डवार्थे निविष्टम्  
०१,००१।११८च् यस्येमां गां विक्रमम् एकम् आहुस्; तदा नाशंसे विजयाय सञ्जय  
०१,००१।११८द्*००५१_०१ यदाश्रौषं लोकहिताय कृष्णं  
०१,००१।११८द्*००५१_०२ शमार्थिनम् उपयातं कुरूणाम्  
०१,००१।११८द्*००५१_०३ शमं कुर्वाणम् अकृतार्थं च यातं  
०१,००१।११८द्*००५१_०४ तदा नाशंसे विजयाय सञ्जय  
०१,००१।११९अ यदाश्रौषं कर्णदुर्योधनाभ्याम्; बुद्धिं कृतां निग्रहे केशवस्य  
०१,००१।११९च् तं चात्मानं बहुधा दर्शयानम्; तदा नाशंसे विजयाय सञ्जय  
०१,००१।१२०अ यदाश्रौषं वासुदेवे प्रयाते; रथस्यैकाम् अग्रतस् तिष्ठमानाम्  
०१,००१।१२०च् आर्तां पृथां सान्त्वितां केशवेन; तदा नाशंसे विजयाय सञ्जय  
०१,००१।१२०द्*००५२_०१ यदाश्रौषं वासुदेवे प्रयाते  
०१,००१।१२०द्*००५२_०२ रथाङ्गहस्ते फाल्गुनेनान्विते ऽपि  
०१,००१।१२०द्*००५२_०३ ग्रहीतुकामं मम पुत्रं द्विपेन  
०१,००१।१२०द्*००५२_०४ तदा नाशंसे विजयाय सञ्जय  
०१,००१।१२१अ यदाश्रौषं मन्त्रिणं वासुदेवम्; तथा भीष्मं शान्तनवं च तेषाम्  
०१,००१।१२१च् भारद्वाजं चाशिषो ऽनुब्रुवाणम्; तदा नाशंसे विजयाय सञ्जय  
०१,००१।१२२अ यदाश्रौषं कर्ण उवाच भीष्मम्; नाहं योत्स्ये युध्यमाने त्वयीति  
०१,००१।१२२च् हित्वा सेनाम् अपचक्राम चैव; तदा नाशंसे विजयाय सञ्जय  
०१,००१।१२३अ यदाश्रौषं वासुदेवार्जुनौ तौ; तथा धनुर् गाण्डिवम् अप्रमेयम्  
०१,००१।१२३च् त्रीण्य् उग्रवीर्याणि समागतानि; तदा नाशंसे विजयाय सञ्जय  
०१,००१।१२४अ यदाश्रौषं कश्मलेनाभिपन्ने; रथोपस्थे सीदमाने ऽर्जुने वै  
०१,००१।१२४च् कृष्णं लोकान् दर्शयानं शरीरे; तदा नाशंसे विजयाय सञ्जय  
०१,००१।१२५अ यदाश्रौषं भीष्मम् अमित्रकर्शनम्; निघ्नन्तम् आजाव् अयुतं रथानाम्  
०१,००१।१२५च् नैषां कश् चिद् वध्यते दृश्यरूपस्; तदा नाशंसे विजयाय सञ्जय  
०१,००१।१२५द्*००५३_०१ यदाश्रौषं चापगेयेन सङ्ख्ये  
०१,००१।१२५द्*००५३_०२ स्वयं मृत्युं विहितं धार्मिकेण  
०१,००१।१२५द्*००५३_०३ तच् चाकार्षुः पाण्डवेयाः प्रहृष्टास्  
०१,००१।१२५द्*००५३_०४ तदा नाशंसे विजयाय सञ्जय  
०१,००१।१२६अ यदाश्रौषं भीष्मम् अत्यन्तशूरम्; हतं पार्थेनाहवेष्व् अप्रधृष्यम्  
०१,००१।१२६च् शिखण्डिनं पुरतः स्थापयित्वा; तदा नाशंसे विजयाय सञ्जय  
०१,००१।१२७अ यदाश्रौषं शरतल्पे शयानम्; वृद्धं वीरं सादितं चित्रपुङ्खैः  
०१,००१।१२७च् भीष्मं कृत्वा सोमकान् अल्पशेषांस्; तदा नाशंसे विजयाय सञ्जय  
०१,००१।१२८अ यदाश्रौषं शान्तनवे शयाने; पानीयार्थे चोदितेनार्जुनेन  
०१,००१।१२८च् भूमिं भित्त्वा तर्पितं तत्र भीष्मम्; तदा नाशंसे विजयाय सञ्जय  
०१,००१।१२९अ यदाश्रौषं शुक्रसूर्यौ च युक्तौ; कौन्तेयानाम् अनुलोमौ जयाय  
०१,००१।१२९च् नित्यं चास्माञ् श्वापदा व्याभषन्तस्; तदा नाशंसे विजयाय सञ्जय  
०१,००१।१३०अ यदा द्रोणो विविधान् अस्त्रमार्गान्; विदर्शयन् समरे चित्रयोधी  
०१,००१।१३०च् न पाण्डवाञ् श्रेष्ठतमान् निहन्ति; तदा नाशंसे विजयाय सञ्जय  
०१,००१।१३१अ यदाश्रौषं चास्मदीयान् महारथान्; व्यवस्थितान् अर्जुनस्यान्तकाय  
०१,००१।१३१च् संशप्तकान् निहतान् अर्जुनेन; तदा नाशंसे विजयाय सञ्जय  
०१,००१।१३२अ यदाश्रौषं व्यूहम् अभेद्यम् अन्यैर्; भारद्वाजेनात्तशस्त्रेण गुप्तम्  
०१,००१।१३२च् भित्त्वा सौभद्रं वीरम् एकं प्रविष्टम्; तदा नाशंसे विजयाय सञ्जय  
०१,००१।१३३अ यदाभिमन्युं परिवार्य बालम्; सर्वे हत्वा हृष्टरूपा बभूवुः  
०१,००१।१३३च् महारथाः पार्थम् अशक्नुवन्तस्; तदा नाशंसे विजयाय सञ्जय  
०१,००१।१३४अ यदाश्रौषम् अभिमन्युं निहत्य; हर्षान् मूढान् क्रोशतो धार्तराष्ट्रान्  
०१,००१।१३४च् क्रोधं मुक्तं सैन्धवे चार्जुनेन; तदा नाशंसे विजयाय सञ्जय  
०१,००१।१३५अ यदाश्रौषं सैन्धवार्थे प्रतिज्ञाम्; प्रतिज्ञातां तद्वधायार्जुनेन  
०१,००१।१३५च् सत्यां निस्तीर्णां शत्रुमध्ये च तेन; तदा नाशंसे विजयाय सञ्जय  
०१,००१।१३६अ यदाश्रौषं श्रान्तहये धनञ्जये; मुक्त्वा हयान् पाययित्वोपवृत्तान्  
०१,००१।१३६च् पुनर् युक्त्वा वासुदेवं प्रयातम्; तदा नाशंसे विजयाय सञ्जय  
०१,००१।१३७अ यदाश्रौषं वाहनेष्व् आश्वसत्सु; रथोपस्थे तिष्ठता गाण्डिवेन  
०१,००१।१३७च् सर्वान् योधान् वारितान् अर्जुनेन; तदा नाशंसे विजयाय सञ्जय  
०१,००१।१३८अ यदाश्रौषं नागबलैर् दुरुत्सहम्; द्रोणानीकं युयुधानं प्रमथ्य  
०१,००१।१३८च् यातं वार्ष्णेयं यत्र तौ कृष्णपार्थौ; तदा नाशंसे विजयाय सञ्जय  
०१,००१।१३९अ यदाश्रौषं कर्णम् आसाद्य मुक्तम्; वधाद् भीमं कुत्सयित्वा वचोभिः  
०१,००१।१३९च् धनुष्कोट्या तुद्य कर्णेन वीरम्; तदा नाशंसे विजयाय सञ्जय  
०१,००१।१४०अ यदा द्रोणः कृतवर्मा कृपश् च; कर्णो द्रौणिर् मद्रराजश् च शूरः  
०१,००१।१४०च् अमर्षयन् सैन्धवं वध्यमानम्; तदा नाशंसे विजयाय सञ्जय  
०१,००१।१४१अ यदाश्रौषं देवराजेन दत्ताम्; दिव्यां शक्तिं व्यंसितां माधवेन  
०१,००१।१४१च् घटोत्कचे राक्षसे घोररूपे; तदा नाशंसे विजयाय सञ्जय  
०१,००१।१४२अ यदाश्रौषं कर्णघटोत्कचाभ्याम्; युद्धे मुक्तां सूतपुत्रेण शक्तिम्  
०१,००१।१४२च् यया वध्यः समरे सव्यसाची; तदा नाशंसे विजयाय सञ्जय  
०१,००१।१४३अ यदाश्रौषं द्रोणम् आचार्यम् एकम्; धृष्टद्युम्नेनाभ्यतिक्रम्य धर्मम्  
०१,००१।१४३च् रथोपस्थे प्रायगतं विशस्तम्; तदा नाशंसे विजयाय सञ्जय  
०१,००१।१४४अ यदाश्रौषं द्रौणिना द्वैरथस्थम्; माद्रीपुत्रं नकुलं लोकमध्ये  
०१,००१।१४४च् समं युद्धे पाण्डवं युध्यमानम्; तदा नाशंसे विजयाय सञ्जय  
०१,००१।१४५अ यदा द्रोणे निहते द्रोणपुत्रो; नारायणं दिव्यम् अस्त्रं विकुर्वन्  
०१,००१।१४५च् नैषाम् अन्तं गतवान् पाण्डवानाम्; तदा नाशंसे विजयाय सञ्जय  
०१,००१।१४५द्*००५४_०१ यदाश्रौषं भीमसेनेन पीतं  
०१,००१।१४५द्*००५४_०२ रक्तं भ्रातुर् युधि दुःशासनस्य  
०१,००१।१४५द्*००५४_०३ निवारितं नान्यतमेन भीमं  
०१,००१।१४५द्*००५४_०४ तदा नाशंसे विजयाय सञ्जय  
०१,००१।१४५द्*००५५_०१ यदाश्रौषं भीमकर्माणम् उग्रं  
०१,००१।१४५द्*००५५_०२ रणे भीमं शोणितं पीतवन्तम्  
०१,००१।१४५द्*००५५_०३ भित्त्वा वक्षो युवराजस्य सूत  
०१,००१।१४५द्*००५५_०४ तदा नाशंसे विजयाय सञ्जय  
०१,००१।१४६अ यदाश्रौषं कर्णम् अत्यन्तशूरम्; हतं पार्थेनाहवेष्व् अप्रधृष्यम्  
०१,००१।१४६च् तस्मिन् भ्रातॄणां विग्रहे देवगुह्ये; तदा नाशंसे विजयाय सञ्जय  
०१,००१।१४७अ यदाश्रौषं द्रोणपुत्रं कृपं च; दुःशासनं कृतवर्माणम् उग्रम्  
०१,००१।१४७च् युधिष्ठिरं शून्यम् अधर्षयन्तम्; तदा नाशंसे विजयाय सञ्जय  
०१,००१।१४८अ यदाश्रौषं निहतं मद्रराजम्; रणे शूरं धर्मराजेन सूत  
०१,००१।१४८च् सदा सङ्ग्रामे स्पर्धते यः स कृष्णम्; तदा नाशंसे विजयाय सञ्जय  
०१,००१।१४९अ यदाश्रौषं कलहद्यूतमूलम्; मायाबलं सौबलं पाण्डवेन  
०१,००१।१४९च् हतं सङ्ग्रामे सहदेवेन पापम्; तदा नाशंसे विजयाय सञ्जय  
०१,००१।१५०अ यदाश्रौषं श्रान्तम् एकं शयानम्; ह्रदं गत्वा स्तम्भयित्वा तद् अम्भः  
०१,००१।१५०च् दुर्योधनं विरथं भग्नदर्पम्; तदा नाशंसे विजयाय सञ्जय  
०१,००१।१५१अ यदाश्रौषं पाण्डवांस् तिष्ठमानान्; गङ्गाह्रदे वासुदेवेन सार्धम्  
०१,००१।१५१च् अमर्षणं धर्षयतः सुतं मे; तदा नाशंसे विजयाय सञ्जय  
०१,००१।१५२अ यदाश्रौषं विविधांस् तात मार्गान्; गदायुद्धे मण्डलं सञ्चरन्तम्  
०१,००१।१५२च् मिथ्या हतं वासुदेवस्य बुद्ध्या; तदा नाशंसे विजयाय सञ्जय  
०१,००१।१५३अ यदाश्रौषं द्रोणपुत्रादिभिस् तैर्; हतान् पाञ्चालान् द्रौपदेयांश् च सुप्तान्  
०१,००१।१५३च् कृतं बीभत्सम् अयशस्यं च कर्म; तदा नाशंसे विजयाय सञ्जय  
०१,००१।१५४अ यदाश्रौषं भीमसेनानुयातेन; अश्वत्थाम्ना परमास्त्रं प्रयुक्तम्  
०१,००१।१५४च् क्रुद्धेनैषीकम् अवधीद् येन गर्भम्; तदा नाशंसे विजयाय सञ्जय  
०१,००१।१५५अ यदाश्रौषं ब्रह्मशिरो ऽर्जुनेन; मुक्तं स्वस्तीत्य् अस्त्रम् अस्त्रेण शान्तम्  
०१,००१।१५५च् अश्वत्थाम्ना मणिरत्नं च दत्तम्; तदा नाशंसे विजयाय सञ्जय  
०१,००१।१५६अ यदाश्रौषं द्रोणपुत्रेण गर्भे; वैराट्या वै पात्यमाने महास्त्रे  
०१,००१।१५६ब्*००५६_०१ सञ्जीवयामीति हरेः प्रतिज्ञां  
०१,००१।१५६ब्*००५६_०२ तदा नाशंसे विजयाय सञ्जय  
०१,००१।१५६च् द्वैपायनः केशवो द्रोणपुत्रम्; परस्परेणाभिशापैः शशाप  
०१,००१।१५६द्*००५७_०१ बुद्ध्वा चाहं बुद्धिहीनो ऽद्य सूत  
०१,००१।१५६द्*००५७_०२ सन्तप्ये ऽहं पुत्रपौत्रैश् च हीनः  
०१,००१।१५६द्*००५७_०३ सञ्चिन्तयन्न् अद्य विहीनबुद्धिः  
०१,००१।१५६द्*००५७_०४ कर्तव्यतां नाभिजानामि सूत  
०१,००१।१५७अ शोच्या गान्धारी पुत्रपौत्रैर् विहीना; तथा वध्वः पितृभिर् भ्रातृभिश् च  
०१,००१।१५७च् कृतं कार्यं दुष्करं पाण्डवेयैः; प्राप्तं राज्यम् असपत्नं पुनस् तैः  
०१,००१।१५८अ कष्टं युद्धे दश शेषाः श्रुता मे; त्रयो ऽस्माकं पाण्डवानां च सप्त  
०१,००१।१५८च् द्व्यूना विंशतिर् आहताक्षौहिणीनाम्; तस्मिन् सङ्ग्रामे विग्रहे क्षत्रियाणाम्  
०१,००१।१५८द्*००५८_०१ कालाभिपन्ना समितिर् महात्मनां  
०१,००१।१५८द्*००५८_०२ निषूदिता हेतुर् आसीत् सुतो मे  
०१,००१।१५९अ तमसा त्व् अभ्यवस्तीर्णो मोह आविशतीव माम्  
०१,००१।१५९च् सञ्ज्ञां नोपलभे सूत मनो विह्वलतीव मे  
०१,००१।१६०अ इत्य् उक्त्वा धृतराष्ट्रो ऽथ विलप्य बहुदुःखितः  
०१,००१।१६०च् मूर्च्छितः पुनर् आश्वस्तः सञ्जयं वाक्यम् अब्रवीत्  
०१,००१।१६१अ सञ्जयैवङ्गते प्राणांस् त्यक्तुम् इच्छामि माचिरम्  
०१,००१।१६१च् स्तोकं ह्य् अपि न पश्यामि फलं जीवितधारणे  
०१,००१।१६२अ तं तथावादिनं दीनं विलपन्तं महीपतिम्  
०१,००१।१६२ब्*००५९_०१ निःश्वसन्तं यथा नागं मुह्यमानं पुनः पुनः  
०१,००१।१६२च् गावल्गणिर् इदं धीमान् महार्थं वाक्यम् अब्रवीत्  
०१,००१।१६३अ श्रुतवान् असि वै राज्ञो महोत्साहान् महाबलान्  
०१,००१।१६३च् द्वैपायनस्य वदतो नारदस्य च धीमतः  
०१,००१।१६४अ महत्सु राजवंशेषु गुणैः समुदितेषु च  
०१,००१।१६४च् जातान् दिव्यास्त्रविदुषः शक्रप्रतिमतेजसः  
०१,००१।१६५अ धर्मेण पृथिवीं जित्वा यज्ञैर् इष्ट्वाप्तदक्षिणैः  
०१,००१।१६५च् अस्मिंल् लोके यशः प्राप्य ततः कालवशं गताः  
०१,००१।१६६अ वैन्यं महारथं वीरं सृञ्जयं जयतां वरम्  
०१,००१।१६६च् सुहोत्रं रन्तिदेवं च कक्षीवन्तं तथौशिजम्  
०१,००१।१६७अ बाह्लीकं दमनं शैब्यं शर्यातिम् अजितं जितम्  
०१,००१।१६७च् विश्वामित्रम् अमित्रघ्नम् अम्बरीषं महाबलम्  
०१,००१।१६८अ मरुत्तं मनुम् इक्ष्वाकुं गयं भरतम् एव च  
०१,००१।१६८च् रामं दाशरथिं चैव शशबिन्दुं भगीरथम्  
०१,००१।१६८द्*००६०_०१ कृतवीर्यं महाभागं तथैव जनमेजयम्  
०१,००१।१६९अ ययातिं शुभकर्माणं देवैर् यो याजितः स्वयम्  
०१,००१।१६९च् चैत्ययूपाङ्किता भूमिर् यस्येयं सवनाकरा  
०१,००१।१७०अ इति राज्ञां चतुर्विंशन् नारदेन सुरर्षिणा  
०१,००१।१७०च् पुत्रशोकाभितप्ताय पुरा शैब्याय कीर्तिताः  
०१,००१।१७१अ तेभ्यश् चान्ये गताः पूर्वं राजानो बलवत्तराः  
०१,००१।१७१च् महारथा महात्मानः सर्वैः समुदिता गुणैः  
०१,००१।१७२अ पूरुः कुरुर् यदुः शूरो विष्वगश्वो महाधृतिः  
०१,००१।१७२च् अनेना युवनाश्वश् च ककुत्स्थो विक्रमी रघुः  
०१,००१।१७३अ विजिती वीतिहोत्रश् च भवः श्वेतो बृहद्गुरुः  
०१,००१।१७३च् उशीनरः शतरथः कङ्को दुलिदुहो द्रुमः  
०१,००१।१७४अ दम्भोद्भवः परो वेनः सगरः सङ्कृतिर् निमिः  
०१,००१।१७४च् अजेयः परशुः पुण्ड्रः शम्भुर् देवावृधो ऽनघः  
०१,००१।१७५अ देवाह्वयः सुप्रतिमः सुप्रतीको बृहद्रथः  
०१,००१।१७५च् महोत्साहो विनीतात्मा सुक्रतुर् नैषधो नलः  
०१,००१।१७६अ सत्यव्रतः शान्तभयः सुमित्रः सुबलः प्रभुः  
०१,००१।१७६च् जानुजङ्घो ऽनरण्यो ऽर्कः प्रियभृत्यः शुभव्रतः  
०१,००१।१७७अ बलबन्धुर् निरामर्दः केतुशृङ्गो बृहद्बलः  
०१,००१।१७७च् धृष्टकेतुर् बृहत्केतुर् दीप्तकेतुर् निरामयः  
०१,००१।१७८अ अविक्षित् प्रबलो धूर्तः कृतबन्धुर् दृढेषुधिः  
०१,००१।१७८च् महापुराणः सम्भाव्यः प्रत्यङ्गः परहा श्रुतिः  
०१,००१।१७९अ एते चान्ये च बहवः शतशो ऽथ सहस्रशः  
०१,००१।१७९च् श्रूयन्ते ऽयुतशश् चान्ये सङ्ख्याताश् चापि पद्मशः  
०१,००१।१८०अ हित्वा सुविपुलान् भोगान् बुद्धिमन्तो महाबलाः  
०१,००१।१८०च् राजानो निधनं प्राप्तास् तव पुत्रैर् महत्तमाः  
०१,००१।१८१अ येषां दिव्यानि कर्माणि विक्रमस् त्याग एव च  
०१,००१।१८१च् माहात्म्यम् अपि चास्तिक्यं सत्यता शौचम् आर्जवम्  
०१,००१।१८२अ विद्वद्भिः कथ्यते लोके पुराणैः कविसत्तमैः  
०१,००१।१८२च् सर्वर्द्धिगुणसम्पन्नास् ते चापि निधनं गताः  
०१,००१।१८३अ तव पुत्रा दुरात्मानः प्रतप्ताश् चैव मन्युना  
०१,००१।१८३च् लुब्धा दुर्वृत्तभूयिष्ठा न ताञ् शोचितुम् अर्हसि  
०१,००१।१८४अ श्रुतवान् असि मेधावी बुद्धिमान् प्राज्ञसम्मतः  
०१,००१।१८४च् येषां शास्त्रानुगा बुद्धिर् न ते मुह्यन्ति भारत  
०१,००१।१८५अ निग्रहानुग्रहौ चापि विदितौ ते नराधिप  
०१,००१।१८५च् नात्यन्तम् एवानुवृत्तिः श्रूयते पुत्ररक्षणे  
०१,००१।१८६अ भवितव्यं तथा तच् च नातः शोचितुम् अर्हसि  
०१,००१।१८६च् दैवं प्रज्ञाविशेषेण को निवर्तितुम् अर्हति  
०१,००१।१८७अ विधातृविहितं मार्गं न कश् चिद् अतिवर्तते  
०१,००१।१८७च् कालमूलम् इदं सर्वं भावाभावौ सुखासुखे  
०१,००१।१८८अ कालः पचति भूतानि कालः संहरति प्रजाः  
०१,००१।१८८च् निर्दहन्तं प्रजाः कालं कालः शमयते पुनः  
०१,००१।१८९अ कालो विकुरुते भावान् सर्वांल् लोके शुभाशुभान्  
०१,००१।१८९च् कालः सङ्क्षिपते सर्वाः प्रजा विसृजते पुनः  
०१,००१।१८९द्*००६१_०१ कालः सुप्तेषु जागर्ति कालो हि दुरतिक्रमः  
०१,००१।१८९द्*००६२=०० सञ्जय उवाच  
०१,००१।१८९द्*००६२_०१ अतीतान् आगतान् वापि वर्तमानास् तथा बुधाः  
०१,००१।१८९द्*००६२_०२ नानुशोचन्ति राजेन्द्र कालो हि जगदन्तकः  
०१,००१।१८९ए कालः सर्वेषु भूतेषु चरत्य् अविधृतः समः  
०१,००१।१९०अ अतीतानागता भावा ये च वर्तन्ति साम्प्रतम्  
०१,००१।१९०च् तान् कालनिर्मितान् बुद्ध्वा न सञ्ज्ञां हातुम् अर्हसि  
०१,००१।१९०द्*००६३_०१ इत्य् एवं पुत्रशोकार्तं धृतराष्ट्रं जनेश्वरम्  
०१,००१।१९०द्*००६३_०२ आश्वास्य स्वस्थम् अकरोत् सूतो गावल्गणिस् तदा  
०१,००१।१९०द्*००६४_०१ एवम् उक्त्वा च राजानं सञ्जयो विरराम ह  
०१,००१।१९०द्*००६४_०२ धृतराष्ट्रो ऽपि तच् छ्रुत्वा धृतिम् एव समाश्रयत्  
०१,००१।१९०द्*००६४_०३ दिष्ट्येदम् आगतम् इति मत्वा स प्राज्ञसत्तमः  
०१,००१।१९१ सूत उवाच  
०१,००१।१९१अ अत्रोपनिषदं पुण्यां कृष्णद्वैपायनो ऽब्रवीत्  
०१,००१।१९१च् भारताध्ययनात् पुण्याद् अपि पादम् अधीयतः  
०१,००१।१९१ए श्रद्दधानस्य पूयन्ते सर्वपापान्य् अशेषतः  
०१,००१।१९१फ़्*००६५_०१ लोकानां च हितार्थाय कारुण्यान् मुनिसत्तमः  
०१,००१।१९१फ़्*००६६_०१ भारतं भानुमान् इन्दुर् यदि न स्युर् अमी त्रयः  
०१,००१।१९१फ़्*००६६_०२ अज्ञानतिमिरान्धस्य कावस्था जगतो भवेत्  
०१,००१।१९१फ़्*००६६_०३ मतिमन्थानम् आविध्य येन वेदमहार्णवात्  
०१,००१।१९१फ़्*००६६_०४ जगद्धिताय जनितो महाभारतचन्द्रमाः  
०१,००१।१९२अ देवर्षयो ह्य् अत्र पुण्या ब्रह्मराजर्षयस् तथा  
०१,००१।१९२च् कीर्त्यन्ते शुभकर्माणस् तथा यक्षमहोरगाः  
०१,००१।१९३अ भगवान् वासुदेवश् च कीर्त्यते ऽत्र सनातनः  
०१,००१।१९३च् स हि सत्यम् ऋतं चैव पवित्रं पुण्यम् एव च  
०१,००१।१९४अ शाश्वतं ब्रह्म परमं ध्रुवं ज्योतिः सनातनम्  
०१,००१।१९४च् यस्य दिव्यानि कर्माणि कथयन्ति मनीषिणः  
०१,००१।१९५अ असत् सत् सद् असच् चैव यस्माद् देवात् प्रवर्तते  
०१,००१।१९५च् सन्ततिश् च प्रवृत्तिश् च जन्म मृत्युः पुनर्भवः  
०१,००१।१९६अ अध्यात्मं श्रूयते यच् च पञ्चभूतगुणात्मकम्  
०१,००१।१९६च् अव्यक्तादि परं यच् च स एव परिगीयते  
०१,००१।१९७अ यत् तद् यतिवरा युक्ता ध्यानयोगबलान्विताः  
०१,००१।१९७च् प्रतिबिम्बम् इवादर्शे पश्यन्त्य् आत्मन्य् अवस्थितम्  
०१,००१।१९८अ श्रद्दधानः सदोद्युक्तः सत्यधर्मपरायणः  
०१,००१।१९८च् आसेवन्न् इमम् अध्यायं नरः पापात् प्रमुच्यते  
०१,००१।१९९अ अनुक्रमणिम् अध्यायं भारतस्येमम् आदितः  
०१,००१।१९९च् आस्तिकः सततं शृण्वन् न कृच्छ्रेष्व् अवसीदति  
०१,००१।२००अ उभे सन्ध्ये जपन् किं चित् सद्यो मुच्येत किल्बिषात्  
०१,००१।२००च् अनुक्रमण्या यावत् स्याद् अह्ना रात्र्या च सञ्चितम्  
०१,००१।२०१अ भारतस्य वपुर् ह्य् एतत् सत्यं चामृतम् एव च  
०१,००१।२०१ब्*००६७_०१ दिव्या यज्ञाश् च निखिला विष्णुश् चोपनिषन् महत्  
०१,००१।२०१ब्*००६८_०१ आरण्यकं च वेदेभ्य ओषधिभ्यो ऽमृतं यथा  
०१,००१।२०१च् नवनीतं यथा दध्नो द्विपदां ब्राह्मणो यथा  
०१,००१।२०२अ ह्रदानाम् उदधिः श्रेष्ठो गौर् वरिष्ठा चतुष्पदाम्  
०१,००१।२०२च् यथैतानि वरिष्ठानि तथा भारतम् उच्यते  
०१,००१।२०३अ यश् चैनं श्रावयेच् छ्राद्धे ब्राह्मणान् पादम् अन्ततः  
०१,००१।२०३च् अक्षय्यम् अन्नपानं तत् पितॄंस् तस्योपतिष्ठति  
०१,००१।२०४अ इतिहासपुराणाभ्यां वेदं समुपबृंहयेत्  
०१,००१।२०४च् बिभेत्य् अल्पश्रुताद् वेदो माम् अयं प्रतरिष्यति  
०१,००१।२०५अ कार्ष्णं वेदम् इमं विद्वाञ् श्रावयित्वार्थम् अश्नुते  
०१,००१।२०५च् भ्रूणहत्याकृतं चापि पापं जह्यान् न संशयः  
०१,००१।२०६अ य इमं शुचिर् अध्यायं पठेत् पर्वणि पर्वणि  
०१,००१।२०६च् अधीतं भारतं तेन कृत्स्नं स्याद् इति मे मतिः  
०१,००१।२०७अ यश् चेमं शृणुयान् नित्यम् आर्षं श्रद्धासमन्वितः  
०१,००१।२०७च् स दीर्घम् आयुः कीर्तिं च स्वर्गतिं चाप्नुयान् नरः  
०१,००१।२०८अ चत्वार एकतो वेदा भारतं चैकम् एकतः  
०१,००१।२०८च् समागतैः सुरर्षिभिस् तुलाम् आरोपितं पुरा  
०१,००१।२०८द्*००६९_०१ चतुर्भ्यः सरहस्येभ्यो वेदेभ्यो ह्य् अधिकं यदा  
०१,००१।२०८द्*००६९_०२ तदा प्रभृति लोके ऽस्मिन् महाभारतम् उच्यते  
०१,००१।२०८ए महत्त्वे च गुरुत्वे च ध्रियमाणं ततो ऽधिकम्  
०१,००१।२०९अ महत्त्वाद् भारवत्त्वाच् च महाभारतम् उच्यते  
०१,००१।२०९च् निरुक्तम् अस्य यो वेद सर्वपापैः प्रमुच्यते  
०१,००१।२१०अ तपो न कल्को ऽध्ययनं न कल्कः; स्वाभाविको वेदविधिर् न कल्कः  
०१,००१।२१०च् प्रसह्य वित्ताहरणं न कल्कस्; तान्य् एव भावोपहतानि कल्कः  
०१,००१।२१०द्@००३=०००० श्रीसूतः  
०१,००१।२१०द्@००३_०००१ कृष्णद्वैपायनं व्यासं विद्धि नारायणं विभुम्  
०१,००१।२१०द्@००३_०००२ को ह्य् अन्यः पुण्डरीकाक्षान् महाभारतकृद् भवेत्  
०१,००१।२१०द्@००३_०००३ मतिमन्थानम् आविध्य येन वेदमहार्णवात्  
०१,००१।२१०द्@००३_०००४ जगद्धिताय जनितो महाभारतचन्द्रमाः  
०१,००१।२१०द्@००३_०००५ स्तुत्यं तस्यास्ति किं चान्यत् सर्वलोकहितैषिणः  
०१,००१।२१०द्@००३_०००६ वेदा व्यस्ताः कृतं तेन महाभारतम् अद्भुतम्  
०१,००१।२१०द्@००३_०००७ सर्वे तरन्तु दुर्गाणि सर्वो भद्राणि पश्यतु  
०१,००१।२१०द्@००३_०००८ इत्य् उक्त्वा सर्ववेदार्थान् भारते तेन दर्शिताः  
०१,००१।२१०द्@००३_०००९ श्रूयतां सिंहनादो ऽयम् ऋषभस्य महात्मनः  
०१,००१।२१०द्@००३_००१० धर्मे चार्थे च कामे च मोक्षे च परमर्षभ  
०१,००१।२१०द्@००३_००११ यद् इहास्ति तद् अन्यत्र यन् नेहास्ति न तत् क्व चित्  
०१,००१।२१०द्@००३_००१२ एष प्रकृत्यैव यतो लोकः सक्तो ऽर्थकामयोः  
०१,००१।२१०द्@००३_००१३ धर्ममोक्षपरं तस्मात् करिष्ये ऽहं समुच्चयम्  
०१,००१।२१०द्@००३_००१४ कामिनो वर्णयन् कामं लोभं लुब्धस्य वर्णयन्  
०१,००१।२१०द्@००३_००१५ नरः किं फलम् आप्नोति कूपे ऽन्धम् इव पातयन्  
०१,००१।२१०द्@००३_००१६ मुनिनापि च कामार्थौ मत्वा लोकमनोहरौ  
०१,००१।२१०द्@००३_००१७ निन्द्याव् अपि स्थिताव् एतौ धर्ममोक्षविवक्षया  
०१,००१।२१०द्@००३_००१८ अन्यथा घोरसंसारबन्धहेतू जनस्य तौ  
०१,००१।२१०द्@००३_००१९ वर्णयेत कथं धीमान् महाकारुणिको मुनिः  
०१,००१।२१०द्@००३_००२० लोकचिन्तावतारार्थं वर्णयित्वा च तेन तौ  
०१,००१।२१०द्@००३_००२१ इतिहासैर् विचित्रार्थैः पुनर् अत्रैव निन्दितौ  
०१,००१।२१०द्@००३_००२२ भारतं भानुमान् इन्दुर् यदि न स्युर् अमी त्रयः  
०१,००१।२१०द्@००३_००२३ अज्ञानतिमिरान्धे का व्यवस्था जगतो भवेत्  
०१,००१।२१०द्@००३_००२४ एतद् विज्ञाय विद्वद्भिर् नित्यं श्रद्धासमन्वितैः  
०१,००१।२१०द्@००३_००२५ अध्येयो भारतीयो ऽयम् इतिहाससमुच्चयः  
०१,००१।२१०द्@००३_००२६ श्लोका ये भारते वापि क्व चित् के चिद् व्यवस्थिताः  
०१,००१।२१०द्@००३_००२७ तुल्यार्थास् संहितां पुण्यां योजयिष्ये तु ताम् अहम्  
०१,००१।२१०द्@००३_००२८ तच् छ्लोकांश् च समुद्धर्तुं कः कृत्स्नान् भारते क्षमः  
०१,००१।२१०द्@००३_००२९ योगतः सर्वरत्नानि समुद्धर्तुं महार्णवात्  
०१,००१।२१०द्@००३_००३० न च प्रज्ञाभिमानेन यद् अयं कर्तुम् उद्यतः  
०१,००१।२१०द्@००३_००३१ किं तु भारतभक्तिर् मां विवशं समचूचुदत्  
०१,००२।००१ ऋषय ऊचुः  
०१,००२।००१अ समन्तपञ्चकम् इति यद् उक्तं सूतनन्दन  
०१,००२।००१च् एतत् सर्वं यथान्यायं श्रोतुम् इच्छामहे वयम्  
०१,००२।००२ सूत उवाच  
०१,००२।००२अ शुश्रूषा यदि वो विप्रा ब्रुवतश् च कथाः शुभाः  
०१,००२।००२च् समन्तपञ्चकाख्यं च श्रोतुम् अर्हथ सत्तमाः  
०१,००२।००३अ त्रेताद्वापरयोः सन्धौ रामः शस्त्रभृतां वरः  
०१,००२।००३च् असकृत् पार्थिवं क्षत्रं जघानामर्षचोदितः  
०१,००२।००४अ स सर्वं क्षत्रम् उत्साद्य स्ववीर्येणानलद्युतिः  
०१,००२।००४च् समन्तपञ्चके पञ्च चकार रुधिरह्रदान्  
०१,००२।००४द्*००७०_०१ योजयानाम् अविस्तीर्णाञ् जामदग्न्यः प्रतापवान्  
०१,००२।००५अ स तेषु रुधिराम्भस्सु ह्रदेषु क्रोधमूर्च्छितः  
०१,००२।००५च् पितॄन् सन्तर्पयाम् आस रुधिरेणेति नः श्रुतम्  
०१,००२।००६अ अथर्चीकादयो ऽभ्येत्य पितरो ब्राह्मणर्षभम्  
०१,००२।००६ब्*००७१=०४ राम उवाच  
०१,००२।००६ब्*००७१_०१ राम राम महाभाग प्रीताः स्म तव भार्गव  
०१,००२।००६ब्*००७१_०२ अनया पितृभक्त्या च विक्रमेण च ते विभो  
०१,००२।००६ब्*००७१_०३ वरं वृणीष्व भद्रं ते किम् इच्छसि महाद्युते  
०१,००२।००६ब्*००७१_०४ यदि मे पितरः प्रीता यद्य् अनुग्राह्यता मयि  
०१,००२।००६ब्*००७१_०५ यच् च रोषाभिभूतेन क्षत्रम् उत्सादितं मया  
०१,००२।००६ब्*००७१_०६ अतश् च पापान् मुच्येहम् एष मे प्रार्थितो वरः  
०१,००२।००६ब्*००७१_०७ ह्रदाश् च तीर्थभूता मे भवेयुर् भुवि विश्रुताः  
०१,००२।००६ब्*००७१_०८ एवं भविष्यतीत्य् आहुः पितरो ब्राह्मणर्षभाः  
०१,००२।००६च् तं क्षमस्वेति सिषिधुस् ततः स विरराम ह  
०१,००२।००७अ तेषां समीपे यो देशो ह्रदानां रुधिराम्भसाम्  
०१,००२।००७च् समन्तपञ्चकम् इति पुण्यं तत्परिकीर्तितम्  
०१,००२।००८अ येन लिङ्गेन यो देशो युक्तः समुपलक्ष्यते  
०१,००२।००८च् तेनैव नाम्ना तं देशं वाच्यम् आहुर् मनीषिणः  
०१,००२।००९अ अन्तरे चैव सम्प्राप्ते कलिद्वापरयोर् अभूत्  
०१,००२।००९च् समन्तपञ्चके युद्धं कुरुपाण्डवसेनयोः  
०१,००२।०१०अ तस्मिन् परमधर्मिष्ठे देशे भूदोषवर्जिते  
०१,००२।०१०च् अष्टादश समाजग्मुर् अक्षौहिण्यो युयुत्सया  
०१,००२।०१०द्*००७२_०१ समेत्य तं द्विजास् ताश् च तत्रैव निधनं गताः  
०१,००२।०११अ एवं नामाभिनिर्वृत्तं तस्य देशस्य वै द्विजाः  
०१,००२।०११च् पुण्यश् च रमणीयश् च स देशो वः प्रकीर्तितः  
०१,००२।०१२अ तद् एतत् कथितं सर्वं मया वो मुनिसत्तमाः  
०१,००२।०१२च् यथा देशः स विख्यातस् त्रिषु लोकेषु विश्रुतः  
०१,००२।०१३ ऋषय ऊचुः  
०१,००२।०१३अ अक्षौहिण्य इति प्रोक्तं यत् त्वया सूतनन्दन  
०१,००२।०१३च् एतद् इच्छामहे श्रोतुं सर्वम् एव यथातथम्  
०१,००२।०१४अ अक्षौहिण्याः परीमाणं रथाश्वनरदन्तिनाम्  
०१,००२।०१४च् यथावच् चैव नो ब्रूहि सर्वं हि विदितं तव  
०१,००२।०१५ सूत उवाच  
०१,००२।०१५अ एको रथो गजश् चैको नराः पञ्च पदातयः  
०१,००२।०१५च् त्रयश् च तुरगास् तज्ज्ञैः पत्तिर् इत्य् अभिधीयते  
०१,००२।०१६अ पत्तिं तु त्रिगुणाम् एताम् आहुः सेनामुखं बुधाः  
०१,००२।०१६च् त्रीणि सेनामुखान्य् एको गुल्म इत्य् अभिधीयते  
०१,००२।०१७अ त्रयो गुल्मा गणो नाम वाहिनी तु गणास् त्रयः  
०१,००२।०१७च् स्मृतास् तिस्रस् तु वाहिन्यः पृतनेति विचक्षणैः  
०१,००२।०१८अ चमूस् तु पृतनास् तिस्रस् तिस्रश् चम्वस् त्व् अनीकिनी  
०१,००२।०१८च् अनीकिनीं दशगुणां प्राहुर् अक्षौहिणीं बुधाः  
०१,००२।०१९अ अक्षौहिण्याः प्रसङ्ख्यानं रथानां द्विजसत्तमाः  
०१,००२।०१९च् सङ्ख्यागणिततत्त्वज्ञैः सहस्राण्य् एकविंशतिः  
०१,००२।०२०अ शतान्य् उपरि चैवाष्टौ तथा भूयश् च सप्ततिः  
०१,००२।०२०च् गजानां तु परीमाणम् एतद् एवात्र निर्दिशेत्  
०१,००२।०२१अ ज्ञेयं शतसहस्रं तु सहस्राणि तथा नव  
०१,००२।०२१च् नराणाम् अपि पञ्चाशच् छतानि त्रीणि चानघाः  
०१,००२।०२२अ पञ्चषष्टिसहस्राणि तथाश्वानां शतानि च  
०१,००२।०२२च् दशोत्तराणि षट् प्राहुर् यथावद् इह सङ्ख्यया  
०१,००२।०२३अ एताम् अक्षौहिणीं प्राहुः सङ्ख्यातत्त्वविदो जनाः  
०१,००२।०२३च् यां वः कथितवान् अस्मि विस्तरेण द्विजोत्तमाः  
०१,००२।०२४अ एतया सङ्ख्यया ह्य् आसन् कुरुपाण्डवसेनयोः  
०१,००२।०२४च् अक्षौहिण्यो द्विजश्रेष्ठाः पिण्डेनाष्टादशैव ताः  
०१,००२।०२५अ समेतास् तत्र वै देशे तत्रैव निधनं गताः  
०१,००२।०२५च् कौरवान् कारणं कृत्वा कालेनाद्भुतकर्मणा  
०१,००२।०२६अ अहानि युयुधे भीष्मो दशैव परमास्त्रवित्  
०१,००२।०२६च् अहानि पञ्च द्रोणस् तु ररक्ष कुरुवाहिनीम्  
०१,००२।०२७अ अहनी युयुधे द्वे तु कर्णः परबलार्दनः  
०१,००२।०२७च् शल्यो ऽर्धदिवसं त्व् आसीद् गदायुद्धम् अतः परम्  
०१,००२।०२७द्*००७३_०१ दुर्योधनस्य भीमस्य दिनार्धम् अभवत् तयोः  
०१,००२।०२८अ तस्यैव तु दिनस्यान्ते हार्दिक्यद्रौणिगौतमाः  
०१,००२।०२८च् प्रसुप्तं निशि विश्वस्तं जघ्नुर् यौधिष्ठिरं बलम्  
०१,००२।०२९अ यत् तु शौनकसत्रे ते भारताख्यानविस्तरम्  
०१,००२।०२९ब्*००७४_०१ जनमेजयस्य तत्सत्रे व्यासशिष्येण धीमता  
०१,००२।०२९ब्*००७४_०२ कथितं विस्तरार्थं च यशो वीर्यं महीक्षिताम्  
०१,००२।०२९ब्*००७५_०१ आख्यानं कथितं कृत्स्नं महाभारतम् उत्तमम्  
०१,००२।०२९च् आख्यास्ये तत्र पौलोमम् आख्यानं चादितः परम्  
०१,००२।०३०अ विचित्रार्थपदाख्यानम् अनेकसमयान्वितम्  
०१,००२।०३०च् अभिपन्नं नरैः प्राज्ञैर् वैराग्यम् इव मोक्षिभिः  
०१,००२।०३१अ आत्मेव वेदितव्येषु प्रियेष्व् इव च जीवितम्  
०१,००२।०३१च् इतिहासः प्रधानार्थः श्रेष्ठः सर्वागमेष्व् अयम्  
०१,००२।०३२अ इतिहासोत्तमे ह्य् अस्मिन्न् अर्पिता बुद्धिर् उत्तमा  
०१,००२।०३२च् स्वरव्यञ्जनयोः कृत्स्ना लोकवेदाश्रयेव वाक्  
०१,००२।०३३अ अस्य प्रज्ञाभिपन्नस्य विचित्रपदपर्वणः  
०१,००२।०३३च् भारतस्येतिहासस्य श्रूयतां पर्वसङ्ग्रहः  
०१,००२।०३३द्*००७६_०१ आदिपर्व पुरा प्रोक्तं पाराशर्येण धीमता  
०१,००२।०३४अ पर्वानुक्रमणी पूर्वं द्वितीयं पर्वसङ्ग्रहः  
०१,००२।०३४च् पौष्यं पौलोमम् आस्तीकम् आदिवंशावतारणम्  
०१,००२।०३५अ ततः सम्भवपर्वोक्तम् अद्भुतं देवनिर्मितम्  
०१,००२।०३५च् दाहो जतुगृहस्यात्र हैडिम्बं पर्व चोच्यते  
०१,००२।०३६अ ततो बकवधः पर्व पर्व चैत्ररथं ततः  
०१,००२।०३६च् ततः स्वयंवरं देव्याः पाञ्चाल्याः पर्व चोच्यते  
०१,००२।०३७अ क्षत्रधर्मेण निर्जित्य ततो वैवाहिकं स्मृतम्  
०१,००२।०३७च् विदुरागमनं पर्व राज्यलम्भस् तथैव च  
०१,००२।०३८अ अर्जुनस्य वने वासः सुभद्राहरणं ततः  
०१,००२।०३८च् सुभद्राहरणाद् ऊर्ध्वं ज्ञेयं हरणहारिकम्  
०१,००२।०३९अ ततः खाण्डवदाहाख्यं तत्रैव मयदर्शनम्  
०१,००२।०३९च् सभापर्व ततः प्रोक्तं मन्त्रपर्व ततः परम्  
०१,००२।०४०अ जरासन्धवधः पर्व पर्व दिग्विजयस् तथा  
०१,००२।०४०च् पर्व दिग्विजयाद् ऊर्ध्वं राजसूयिकम् उच्यते  
०१,००२।०४१अ ततश् चार्घाभिहरणं शिशुपालवधस् ततः  
०१,००२।०४१च् द्यूतपर्व ततः प्रोक्तम् अनुद्यूतम् अतः परम्  
०१,००२।०४२अ तत आरण्यकं पर्व किर्मीरवध एव च  
०१,००२।०४२ब्*००७७_०१ अर्जुनस्याभिगमनं पर्व ज्ञेयम् अतः परम्  
०१,००२।०४२च् ईश्वरार्जुनयोर् युद्धं पर्व कैरातसञ्ज्ञितम्  
०१,००२।०४३अ इन्द्रलोकाभिगमनं पर्व ज्ञेयम् अतः परम्  
०१,००२।०४३च् तीर्थयात्रा ततः पर्व कुरुराजस्य धीमतः  
०१,००२।०४४अ जटासुरवधः पर्व यक्षयुद्धम् अतः परम्  
०१,००२।०४४ब्*००७८_०१ अर्जुनस्यास्त्रसम्प्राप्तिर् अर्जुनागमनं ततः  
०१,००२।०४४ब्*००७९_०१ निवातकवचैर् युद्धं पर्व चाजगरं ततः  
०१,००२।०४४च् तथैवाजगरं पर्व विज्ञेयं तदनन्तरम्  
०१,००२।०४५अ मार्कण्डेयसमस्या च पर्वोक्तं तदनन्तरम्  
०१,००२।०४५च् संवादश् च ततः पर्व द्रौपदीसत्यभामयोः  
०१,००२।०४६अ घोषयात्रा ततः पर्व मृगस्वप्नभयं ततः  
०१,००२।०४६ब्*००८२_०१ रामाख्यानं ततः पर्व सावित्र्याख्यानम् एव च  
०१,००२।०४६ब्*००८३_०१ पतिव्रताया माहात्म्यं सावित्र्याश् चैवम् अद्भुतम्  
०१,००२।०४६ब्*००८३_०२ रामोपाख्यानम् अत्रैव पर्व ज्ञेयम् अतः परम्  
०१,००२।०४६च् व्रीहिद्रौणिकम् आख्यानं ततो ऽनन्तरम् उच्यते  
०१,००२।०४६द्*००८०_०१ मन्त्रस्य निश्चयं कृत्वा कार्यस्यापि विचिन्तयन्  
०१,००२।०४६द्*००८१_०१ नलाख्यानम् अतः पर्व मृगस्वप्नम् अतः परम्  
०१,००२।०४६द्*००८१_०२ ततो नहुषम् आख्यानं ततो ऽनन्तरम् उच्यते  
०१,००२।०४७अ द्रौपदीहरणं पर्व सैन्धवेन वनात् ततः  
०१,००२।०४७च् कुण्डलाहरणं पर्व ततः परम् इहोच्यते  
०१,००२।०४८अ आरणेयं ततः पर्व वैराटं तदनन्तरम्  
०१,००२।०४८ब्*००८४_०१ पाण्डवानां प्रवेशश् च समयस्य च पालनम्  
०१,००२।०४८च् कीचकानां वधः पर्व पर्व गोग्रहणं ततः  
०१,००२।०४९अ अभिमन्युना च वैराट्याः पर्व वैवाहिकं स्मृतम्  
०१,००२।०४९च् उद्योगपर्व विज्ञेयम् अत ऊर्ध्वं महाद्भुतम्  
०१,००२।०५०अ ततः सञ्जययानाख्यं पर्व ज्ञेयम् अतः परम्  
०१,००२।०५०च् प्रजागरं ततः पर्व धृतराष्ट्रस्य चिन्तया  
०१,००२।०५१अ पर्व सानत्सुजातं च गुह्यम् अध्यात्मदर्शनम्  
०१,००२।०५१च् यानसन्धिस् ततः पर्व भगवद् यानम् एव च  
०१,००२।०५१द्*००८५_०१ मातलीयम् उपाख्यानं चरितं गालवस्य च  
०१,००२।०५१द्*००८५_०२ सावित्रं वामदेव्यं च वैन्योपाख्यानम् एव च  
०१,००२।०५१द्*००८५_०३ जामदग्न्यम् उपाख्यानं पर्व षोडशराजकम्  
०१,००२।०५१द्*००८५_०४ सभाप्रवेशः कृष्णस्य विदुलापुत्रशासनम्  
०१,००२।०५१द्*००८५_०५ उद्योगः सैन्यनिर्याणं श्वेतोपाख्यानम् एव च  
०१,००२।०५२अ ज्ञेयं विवादपर्वात्र कर्णस्यापि महात्मनः  
०१,००२।०५२ब्*००८६_०१ मन्त्रस्य निश्चयं कृत्वा कार्यं समभिचिन्ततम्  
०१,००२।०५२ब्*००८६_०२ कीर्त्यते चाप्य् उपाख्यानं सैनापत्ये ऽभिषेचनम्  
०१,००२।०५२ब्*००८६_०३ श्वेतस्य वासुदेवेन चित्रं बहुकथाश्रयम्  
०१,००२।०५२च् निर्याणं पर्व च ततः कुरुपाण्डवसेनयोः  
०१,००२।०५३अ रथातिरथसङ्ख्या च पर्वोक्तं तदनन्तरम्  
०१,००२।०५३च् उलूकदूतागमनं पर्वामर्षविवर्धनम्  
०१,००२।०५४अ अम्बोपाख्यानम् अपि च पर्व ज्ञेयम् अतः परम्  
०१,००२।०५४ब्*००८७_०१ दिव्यं चक्षुर् ददौ यत्र सञ्जयाय महान् ऋषिः  
०१,००२।०५४च् भीष्माभिषेचनं पर्व ज्ञेयम् अद्भुतकारणम्  
०१,००२।०५५अ जम्बूखण्डविनिर्माणं पर्वोक्तं तदनन्तरम्  
०१,००२।०५५च् भूमिपर्व ततो ज्ञेयं द्वीपविस्तरकीर्तनम्  
०१,००२।०५६अ पर्वोक्तं भगवद्गीता पर्व भीष्मवधस् ततः  
०१,००२।०५६च् द्रोणाभिषेकः पर्वोक्तं संशप्तकवधस् ततः  
०१,००२।०५७अ अभिमन्युवधः पर्व प्रतिज्ञापर्व चोच्यते  
०१,००२।०५७च् जयद्रथवधः पर्व घटोत्कचवधस् ततः  
०१,००२।०५८अ ततो द्रोणवधः पर्व विज्ञेयं लोमहर्षणम्  
०१,००२।०५८च् मोक्षो नारायणास्त्रस्य पर्वानन्तरम् उच्यते  
०१,००२।०५९अ कर्णपर्व ततो ज्ञेयं शल्यपर्व ततः परम्  
०१,००२।०५९च् ह्रदप्रवेशनं पर्व गदायुद्धम् अतः परम्  
०१,००२।०६०अ सारस्वतं ततः पर्व तीर्थवंशगुणान्वितम्  
०१,००२।०६०च् अत ऊर्ध्वं तु बीभत्सं पर्व सौप्तिकम् उच्यते  
०१,००२।०६१अ ऐषीकं पर्व निर्दिष्टम् अत ऊर्ध्वं सुदारुणम्  
०१,००२।०६१च् जलप्रदानिकं पर्व स्त्रीपर्व च ततः परम्  
०१,००२।०६२अ श्राद्धपर्व ततो ज्ञेयं कुरूणाम् और्ध्वदेहिकम्  
०१,००२।०६२च् आभिषेचनिकं पर्व धर्मराजस्य धीमतः  
०१,००२।०६३अ चार्वाकनिग्रहः पर्व रक्षसो ब्रह्मरूपिणः  
०१,००२।०६३च् प्रविभागो गृहाणां च पर्वोक्तं तदनन्तरम्  
०१,००२।०६४अ शान्तिपर्व ततो यत्र राजधर्मानुकीर्तनम्  
०१,००२।०६४च् आपद्धर्मश् च पर्वोक्तं मोक्षधर्मस् ततः परम्  
०१,००२।०६४द्*००८८_०१ शुकप्रश्नाभिगमनं ब्रह्मप्रश्नानुशासनम्  
०१,००२।०६४द्*००८८_०२ प्रादुर्भावश् च दुर्वासः संवादश् चैव मायया  
०१,००२।०६५अ ततः पर्व परिज्ञेयम् आनुशासनिकं परम्  
०१,००२।०६५च् स्वर्गारोहणिकं पर्व ततो भीष्मस्य धीमतः  
०१,००२।०६६अ ततो ऽश्वमेधिकं पर्व सर्वपापप्रणाशनम्  
०१,००२।०६६च् अनुगीता ततः पर्व ज्ञेयम् अध्यात्मवाचकम्  
०१,००२।०६७अ पर्व चाश्रमवासाख्यं पुत्रदर्शनम् एव च  
०१,००२।०६७च् नारदागमनं पर्व ततः परम् इहोच्यते  
०१,००२।०६७द्*००८९_०१ वर्णधर्मस् ततो ज्ञेयम् आश्रमाणां च कीर्तनम्  
०१,००२।०६७द्*००८९_०२ मृतानां दर्शनं चैव व्यासेनाद्भुतकर्मणा  
०१,००२।०६८अ मौसलं पर्व च ततो घोरं समनुवर्ण्यते  
०१,००२।०६८च् महाप्रस्थानिकं पर्व स्वर्गारोहणिकं ततः  
०१,००२।०६८द्*००९०_०१ स्वर्गारोहणिकं पर्व ततो ज्ञेयम् अतः परम्  
०१,००२।०६९अ हरिवंशस् ततः पर्व पुराणं खिलसञ्ज्ञितम्  
०१,००२।०६९ब्*००९१_०१ विष्णुपर्व शिशोश् चर्या विष्णोः कंसवधस् तथा  
०१,००२।०६९ब्*००९२_०१ सौभस्य च वधः पर्व बाणस्य नरकस्य च  
०१,००२।०६९ब्*००९२_०२ जनमेजयस्य यज्ञे तु नकुलाख्यानम् एव च  
०१,००२।०६९च् भविष्यत्पर्व चाप्य् उक्तं खिलेष्व् एवाद्भुतं महत्  
०१,००२।०७०अ एतत् पर्वशतं पूर्णं व्यासेनोक्तं महात्मना  
०१,००२।०७०च् यथावत् सूतपुत्रेण लोमहर्षणिना पुनः  
०१,००२।०७१अ कथितं नैमिषारण्ये पर्वाण्य् अष्टादशैव तु  
०१,००२।०७१च् समासो भारतस्यायं तत्रोक्तः पर्वसङ्ग्रहः  
०१,००२।०७१द्*००९३_०१ पौष्यं पौलोमम् आस्तीकम् आदिवंशावतारणम्  
०१,००२।०७१द्*००९३_०२ सम्भवो जतुवेश्माख्यं हिडिम्बबकयोर् वधः  
०१,००२।०७१द्*००९३_०३ तथा चैत्ररथं देव्याः पाञ्चाल्याश् च स्वयंवरः  
०१,००२।०७१द्*००९३_०४ क्षात्रधर्मेण निर्जित्य ततो वैवाहिकं स्मृतम्  
०१,००२।०७१द्*००९३_०५ विदुरागमनं चैव राज्यलम्भस् तथैव च  
०१,००२।०७१द्*००९३_०६ वनवासो ऽर्जुनस्यापि सुभद्राहरणं ततः  
०१,००२।०७१द्*००९३_०७ हरणाहरणं चैव दहनं खाण्डवस्य च  
०१,००२।०७१द्*००९३_०८ मयस्य दर्शनं चैव आदिपर्वणि कथ्यते  
०१,००२।०७२अ पौष्ये पर्वणि माहात्म्यम् उत्तङ्कस्योपवर्णितम्  
०१,००२।०७२च् पौलोमे भृगुवंशस्य विस्तारः परिकीर्तितः  
०१,००२।०७२द्*००९४_०१ श्लोकानां च सहस्रं च पञ्चाशच् छतम् एव च  
०१,००२।०७२द्*००९४_०२ अध्यायानां तथाष्टौ च पर्वण्य् अस्मिन् प्रकीर्तिताः  
०१,००२।०७३अ आस्तीके सर्वनागानां गरुडस्य च सम्भवः  
०१,००२।०७३च् क्षीरोदमथनं चैव जन्मोच्छैःश्रवसस् तथा  
०१,००२।०७४अ यजतः सर्पसत्रेण राज्ञः पारिक्षितस्य च  
०१,००२।०७४च् कथेयम् अभिनिर्वृत्ता भारतानां महात्मनाम्  
०१,००२।०७४द्*००९५_०१ श्लोकाग्रं च सहस्रं च त्रिशतं चोत्तरं तथा  
०१,००२।०७४द्*००९५_०२ श्लोकाश् च चतुराशीतिः पर्वण्य् अस्मिंस् तथैव च  
०१,००२।०७४द्*००९५_०३ अध्यायानां ततः प्रोक्तं चत्वारिंशन् महर्षिणा  
०१,००२।०७५अ विविधाः सम्भवा राज्ञाम् उक्ताः सम्भवपर्वणि  
०१,००२।०७५च् अन्येषां चैव विप्राणाम् ऋषेर् द्वैपायनस्य च  
०१,००२।०७६अ अंशावतरणं चात्र देवानां परिकीर्तितम्  
०१,००२।०७६च् दैत्यानां दानवानां च यक्षाणां च महौजसाम्  
०१,००२।०७७अ नागानाम् अथ सर्पाणां गन्धर्वाणां पतत्रिणाम्  
०१,००२।०७७च् अन्येषां चैव भूतानां विविधानां समुद्भवः  
०१,००२।०७७द्*००९६_०१ महर्षेर् आश्रमपदे कण्वस्य च तपस्विनः  
०१,००२।०७७द्*००९६_०२ शकुन्तलायां दुष्यन्ताद् भरतश् चापि जज्ञिवान्  
०१,००२।०७७द्*००९६_०३ यस्य लोकेषु नाम्नेदं प्रथितं भारतं कुलम्  
०१,००२।०७८अ वसूनां पुनर् उत्पत्तिर् भागीरथ्यां महात्मनाम्  
०१,००२।०७८च् शन्तनोर् वेश्मनि पुनस् तेषां चारोहणं दिवि  
०१,००२।०७९अ तेजोंशानां च सङ्घाताद् भीष्मस्याप्य् अत्र सम्भवः  
०१,००२।०७९च् राज्यान् निवर्तनं चैव ब्रह्मचर्यव्रते स्थितिः  
०१,००२।०८०अ प्रतिज्ञापालनं चैव रक्षा चित्राङ्गदस्य च  
०१,००२।०८०च् हते चित्राङ्गदे चैव रक्षा भ्रातुर् यवीयसः  
०१,००२।०८१अ विचित्रवीर्यस्य तथा राज्ये सम्प्रतिपादनम्  
०१,००२।०८१च् धर्मस्य नृषु सम्भूतिर् अणीमाण्डव्यशापजा  
०१,००२।०८२अ कृष्णद्वैपायनाच् चैव प्रसूतिर् वरदानजा  
०१,००२।०८२च् धृतराष्ट्रस्य पाण्डोश् च पाण्डवानां च सम्भवः  
०१,००२।०८३अ वारणावतयात्रा च मन्त्रो दुर्योधनस्य च  
०१,००२।०८३ब्*००९७_०१ हितोपदेशश् च पथि धर्मराजस्य धीमतः  
०१,००२।०८३ब्*००९७_०२ विदुरेण कृतो यत्र हितार्थं म्लेच्छभाषया  
०१,००२।०८३च् विदुरस्य च वाक्येन सुरुङ्गोपक्रमक्रिया  
०१,००२।०८३द्*००९८_०१ निषाद्याः पञ्चपुत्रायाः सुप्ताया जतुवेश्मनि  
०१,००२।०८३द्*००९८_०२ पुरोचनस्य चात्रैव दहनं सम्प्रकीर्तितम्  
०१,००२।०८४अ पाण्डवानां वने घोरे हिडिम्बायाश् च दर्शनम्  
०१,००२।०८४ब्*००९९_०१ तत्रैव च हिडिम्बस्य वधो भीमान् महाबलात्  
०१,००२।०८४च् घटोत्कचस्य चोत्पत्तिर् अत्रैव परिकीर्तिता  
०१,००२।०८४द्*०१००_०१ महर्षेर् दर्शनं चैव व्यासस्यामिततेजसः  
०१,००२।०८४द्*०१००_०२ तदाज्ञयैकचक्रायां ब्राह्मणस्य निवेशने  
०१,००२।०८५अ अज्ञातचर्या पाण्डूनां वासो ब्राह्मणवेश्मनि  
०१,००२।०८५च् बकस्य निधनं चैव नागराणां च विस्मयः  
०१,००२।०८५द्*०१०१_०१ सम्भवश् चैव कृष्णाया धृष्टद्युम्नस्य चैव ह  
०१,००२।०८५द्*०१०१_०२ ब्राह्मणात् समुपश्रुत्य व्यासवाक्यप्रचोदिताः  
०१,००२।०८५द्*०१०१_०३ द्रौपदीं प्रार्थयन्तस् ते स्वयंवरदिदृक्षवः  
०१,००२।०८५द्*०१०१_०४ पाञ्चालान् अभितो जग्मुर् यत्र कौतूहलान्विताः  
०१,००२।०८५द्*०१०२_०१ कूटस्य धार्तराष्ट्रेण प्रेषणं पाण्डवान् प्रति  
०१,००२।०८६अ अङ्गारपर्णं निर्जित्य गङ्गाकूले ऽर्जुनस् तदा  
०१,००२।०८६ब्*०१०३_०१ सख्यं कृत्वा ततस् तेन तस्माद् एव स शुश्रुवे  
०१,००२।०८६च् भ्रातृभिः सहितः सर्वैः पाञ्चालान् अभितो ययौ  
०१,००२।०८७अ तापत्यम् अथ वासिष्ठम् और्वं चाख्यानम् उत्तमम्  
०१,००२।०८७ब्*०१०४_०१ पाञ्चालनगरे चापि लक्ष्यं भित्त्वा धनञ्जयः  
०१,००२।०८७ब्*०१०४_०२ द्रौपदीं लब्धवान् अत्र मध्ये सर्वमहीक्षिताम्  
०१,००२।०८७ब्*०१०४_०३ भीमसेनार्जुनौ यत्र संरब्धान् पृथिवीपतीन्  
०१,००२।०८७ब्*०१०४_०४ शल्यकर्णौ च तरसा जितवन्तौ महामृधे  
०१,००२।०८७ब्*०१०४_०५ दृष्ट्वा तयोश् च तद् वीर्यम् अप्रमेयम् अमानुषम्  
०१,००२।०८७ब्*०१०४_०६ शङ्कमानौ पाण्डवांस् तान् रामकृष्णौ महामती  
०१,००२।०८७ब्*०१०४_०७ जग्मतुस् तैः समागन्तुं शालां भार्गववेश्मनि  
०१,००२।०८७ब्*०१०५_०१ स्वयंवरं च पाञ्चाल्या रारायन्त्रप्रभेदनम्  
०१,००२।०८७ब्*०१०५_०२ नृपाणां सह सङ्ग्रामः पाण्डवानां महाद्भुतम्  
०१,००२।०८७च् पञ्चेन्द्राणाम् उपाख्यानम् अत्रैवाद्भुतम् उच्यते  
०१,००२।०८८अ पञ्चानाम् एकपत्नीत्वे विमर्शो द्रुपदस्य च  
०१,००२।०८८च् द्रौपद्या देवविहितो विवाहश् चाप्य् अमानुषः  
०१,००२।०८८द्*०१०६_०१ क्षत्तुश् च धृतराष्ट्रेण प्रेषणं पाण्डवान् प्रति  
०१,००२।०८९अ विदुरस्य च सम्प्राप्तिर् दर्शनं केशवस्य च  
०१,००२।०८९च् खाण्डवप्रस्थवासश् च तथा राज्यार्धशासनम्  
०१,००२।०९०अ नारदस्याज्ञया चैव द्रौपद्याः समयक्रिया  
०१,००२।०९०च् सुन्दोपसुन्दयोस् तत्र उपाख्यानं प्रकीर्तितम्  
०१,००२।०९०द्*०१०७_०१ अनन्तरं च द्रौपद्या सहासीनं युधिष्ठिरम्  
०१,००२।०९०द्*०१०७_०२ अनुप्रविश्य विप्रार्थं फाल्गुनो गृह्य चायुधम्  
०१,००२।०९०द्*०१०७_०३ मोक्षयित्वा गृहं गत्वा विप्रार्थं कृतनिश्चयः  
०१,००२।०९०द्*०१०७_०४ समयं पालयन् वीरो वनं यत्र जगाम ह  
०१,००२।०९१अ पार्थस्य वनवासश् च उलूप्या पथि सङ्गमः  
०१,००२।०९१च् पुण्यतीर्थानुसंयानं बभ्रुवाहनजन्म च  
०१,००२।०९१द्*०१०८_०१ तत्रैव मोक्षयाम् आस पञ्च सो ऽप्सरसः शुभाः  
०१,००२।०९१द्*०१०८_०२ शापाद् ग्राहत्वम् आपन्ना ब्राह्मणस्य तपस्विनः  
०१,००२।०९१द्*०१०८_०३ प्रभासतीर्थे पार्थस्य कृष्णेन च समागमः  
०१,००२।०९२अ द्वारकायां सुभद्रा च कामयानेन कामिनी  
०१,००२।०९२च् वासुदेवस्यानुमते प्राप्ता चैव किरीटिना  
०१,००२।०९३अ हरणं गृह्य सम्प्राप्ते कृष्णे देवकिनन्दने  
०१,००२।०९३ब्*०१०९_०१ शक्रप्रस्थं महाबाहुः प्रीत्या परमया युतः  
०१,००२।०९३ब्*०१०९_०२ न्यवसत् सह पार्थेन तत्रैवोदारकर्मणा  
०१,००२।०९३च् सम्प्राप्तिश् चक्रधनुषोः खाण्डवस्य च दाहनम्  
०१,००२।०९४अ अभिमन्योः सुभद्रायां जन्म चोत्तमतेजसः  
०१,००२।०९४ब्*०११०_०१ द्रौपद्यास् तनयानां च सम्भवो ऽत्रैव कीर्तितः  
०१,००२।०९४ब्*०११०_०२ विहारार्थं च गतयोः कृष्णयोर् यमुनाम् अनु  
०१,००२।०९४च् मयस्य मोक्षो ज्वलनाद् भुजङ्गस्य च मोक्षणम्  
०१,००२।०९४ए महर्षेर् मन्दपालस्य शार्ङ्ग्यं तनयसम्भवः  
०१,००२।०९५अ इत्य् एतद् आधिपर्वोक्तं प्रथमं बहुविस्तरम्  
०१,००२।०९५च् अध्यायानां शते द्वे तु सङ्ख्याते परमर्षिणा  
०१,००२।०९५ए अष्टादशैव चाध्याया व्यासेनोत्तमतेजसा  
०१,००२।०९६अ सप्त श्लोकसहस्राणि तथा नव शतानि च  
०१,००२।०९६च् श्लोकाश् च चतुराशीतिर् दृष्टो ग्रन्थो महात्मना  
०१,००२।०९७अ द्वितीयं तु सभापर्व बहुवृत्तान्तम् उच्यते  
०१,००२।०९७च् सभाक्रिया पाण्डवानां किङ्कराणां च दर्शनम्  
०१,००२।०९८अ लोकपालसभाख्यानं नारदाद् देवदर्शनात्  
०१,००२।०९८च् राजसूयस्य चारम्भो जरासन्धवधस् तथा  
०१,००२।०९९अ गिरिव्रजे निरुद्धानां राज्ञां कृष्णेन मोक्षणम्  
०१,००२।०९९ब्*०१११_०१ तथा दिग्विजयो ऽत्रैव पाण्डवानां प्रकीर्तितः  
०१,००२।०९९ब्*०१११_०२ राज्ञाम् आगमनं चैव सार्हणानां महाक्रतौ  
०१,००२।०९९च् राजसूये ऽर्घसंवादे शिशुपालवधस् तथा  
०१,००२।१००अ यज्ञे विभूतिं तां दृष्ट्वा दुःखामर्षान्वितस्य च  
०१,००२।१००च् दुर्योधनस्यावहासो भीमेन च सभातले  
०१,००२।१०१अ यत्रास्य मन्युर् उद्भूतो येन द्यूतम् अकारयत्  
०१,००२।१०१च् यत्र धर्मसुतं द्यूते शकुनिः कितवो ऽजयत्  
०१,००२।१०२अ यत्र द्यूतार्णवे मग्नान् द्रौपदी नौर् इवार्णवात्  
०१,००२।१०२ब्*०११२_०१ धृतराष्ट्रो महाप्राज्ञः स्नुषां परमदुःखिताम्  
०१,००२।१०२च् तारयाम् आस तांस् तीर्णाञ् ज्ञात्वा दुर्योधनो नृपः  
०१,००२।१०२ए पुनर् एव ततो द्यूते समाह्वयत पाण्डवान्  
०१,००२।१०२फ़्*०११३_०१ जित्वा च वनवासाय प्रेषयाम् आस तांस् ततः  
०१,००२।१०३अ एतत् सर्वं सभापर्व समाख्यातं महात्मना  
०१,००२।१०३च् अध्यायाः सप्ततिर् ज्ञेयास् तथा द्वौ चात्र सङ्ख्यया  
०१,००२।१०४अ श्लोकानां द्वे सहस्रे तु पञ्च श्लोकशतानि च  
०१,००२।१०४च् श्लोकाश् चैकादश ज्ञेयाः पर्वण्य् अस्मिन् प्रकीर्तिताः  
०१,००२।१०५अ अतः परं तृतीयं तु ज्ञेयम् आरण्यकं महत्  
०१,००२।१०५ब्*०११४_०१ वनवासं प्रयातेषु पाण्डवेषु महात्मसु  
०१,००२।१०५च् पौरानुगमनं चैव धर्मपुत्रस्य धीमतः  
०१,००२।१०५द्*०११५_०१ यत्रादित्याद् वरप्राप्तिर् धर्मराजस्य धीमतः  
०१,००२।१०५द्*०११६_०१ अन्नौषधीनां च कृते पाण्डवेन महात्मना  
०१,००२।१०५द्*०११६_०२ द्विजानां भरणार्थं च कृतम् आराधनं रवेः  
०१,००२।१०५द्*०११६_०३ हितं च ब्रुवतः क्षत्तुः परित्यागो ऽम्बिकासुतात्  
०१,००२।१०५द्*०११६_०४ त्यक्तस्य पाण्डुपुत्राणां समीपगमनं तथा  
०१,००२।१०५द्*०११६_०५ पुनरागमनं चैव धृतराष्ट्रस्य शासनात्  
०१,००२।१०५द्*०११६_०६ कर्णप्रोत्साहनं चैव धार्तराष्ट्रस्य दुर्मतेः  
०१,००२।१०५द्*०११६_०७ वनस्थान् पाण्डवान् हन्तुं मन्त्रो दुर्योधनस्य च  
०१,००२।१०५द्*०११६_०८ तं दुष्टभावं विज्ञाय व्यासस्यागमनं द्रुतम्  
०१,००२।१०५द्*०११६_०९ निर्याणप्रतिषेधश् च सुरभ्याख्यानम् एव च  
०१,००२।१०५द्*०११६_१० मैत्रेयागमनं चात्र राज्ञश् चैवानुशासनम्  
०१,००२।१०५द्*०११६_११ शापोत्सर्गश् च तेनैव राज्ञो दुर्योधनस्य च  
०१,००२।१०५द्*०११६_१२ किर्मीरस्य वधश् चात्र भीमसेनेन संयुगे  
०१,००२।१०५द्*०११७_०१ धौम्योपदेशात् तिग्मांशुप्रसादाद् अन्नसम्भवः  
०१,००२।१०५द्*०११८_०१ मैत्रेयशापोत्सर्गश् च विदुरस्य प्रवासनम्  
०१,००२।१०६अ वृष्णीनाम् आगमो यत्र पाञ्चालानां च सर्वशः  
०१,००२।१०६ब्*०११९_०१ श्रुत्वा शकुनिना द्यूते निकृत्या निर्जितांश् च तान्  
०१,००२।१०६ब्*०११९_०२ क्रुद्धस्यानुप्रशमनं हरेश् चैव किरीटिना  
०१,००२।१०६ब्*०११९_०३ परिदेवनं च पाञ्चाल्या वासुदेवस्य सन्निधौ  
०१,००२।१०६ब्*०११९_०४ आश्वासनं च कृष्णेन दुःखार्तायाः प्रकीर्तितम्  
०१,००२।१०६ब्*०१२०_०१ बान्धवागमनं चैव द्रौपद्याश् चाश्रुमोक्षणम्  
०१,००२।१०६ब्*०१२१_०१ तत् किर्मीरवधाख्यानं वृष्णीनाम् आगमस् तथा  
०१,००२।१०६ब्*०१२१_०२ पाञ्चालानां च सर्वेषां सौभाख्यानं तथैव च  
०१,००२।१०६च् यत्र सौभवधाख्यानं किर्मीरवध एव च  
०१,००२।१०६द्*०१२२_०१ सुभद्रायाः सपुत्रायाः कृष्णेन द्वारकां पुरीम्  
०१,००२।१०६द्*०१२२_०२ नयनं द्रौपदेयानां धृष्टद्युम्नेन चैव हि  
०१,००२।१०६द्*०१२२_०३ प्रवेशः पाण्डवेयानां रम्ये द्वैतवने ततः  
०१,००२।१०६द्*०१२२_०४ धर्मराजस्य चात्रैव संवादः कृष्णया सह  
०१,००२।१०६द्*०१२२_०५ संवादश् च तथा राज्ञा भीमस्यापि प्रकीर्तितः  
०१,००२।१०६द्*०१२२_०६ समीपं पाण्डुपुत्राणां व्यासस्यागमनं तथा  
०१,००२।१०६द्*०१२२_०७ प्रतिस्मृत्याथ विद्याया दानं राज्ञो महर्षिणा  
०१,००२।१०६द्*०१२२_०८ गमनं काम्यकं चापि व्यासे प्रतिगते ततः  
०१,००२।१०६ए अस्त्रहेतोर् विवासश् च पार्थस्यामिततेजसः  
०१,००२।१०७अ महादेवेन युद्धं च किरातवपुषा सह  
०१,००२।१०७च् दर्शनं लोकपालानां स्वर्गारोहणम् एव च  
०१,००२।१०७द्*०१२३_०१ महेन्द्रलोकगमनम् अस्त्रार्थे च किरीटिनः  
०१,००२।१०७द्*०१२३_०२ यत्र चिन्ता समुत्पन्ना धृतराष्ट्रस्य भूयसी  
०१,००२।१०८अ दर्शनं बृहदश्वस्य महर्षेर् भावितात्मनः  
०१,००२।१०८च् युधिष्ठिरस्य चार्तस्य व्यसने परिदेवनम्  
०१,००२।१०९अ नलोपाख्यानम् अत्रैव धर्मिष्ठं करुणोदयम्  
०१,००२।१०९च् दमयन्त्याः स्थितिर् यत्र नलस्य व्यसनागमे  
०१,००२।१०९द्*०१२४_०१ तथाक्षहृदयप्राप्तिस् तस्माद् एव महर्षितः  
०१,००२।१०९द्*०१२४_०२ लोमशस्यागमश् चात्र स्वर्गात् पाण्डुसुतान् प्रति  
०१,००२।११०अ वनवासगतानां च पाण्डवानां महात्मनाम्  
०१,००२।११०च् स्वर्गे प्रवृत्तिर् आख्याता लोमशेनार्जुनस्य वै  
०१,००२।११०द्*०१२५_०१ सन्देशाद् अर्जुनस्यात्र तीर्थाभिगमनक्रिया  
०१,००२।११०द्*०१२५_०२ तीर्थानां च फलप्राप्तिः पुण्यत्वं चापि कीर्तितम्  
०१,००२।११०द्*०१२५_०३ पुलस्त्यतीर्थयात्रा च नारदेन महर्षिणा  
०१,००२।१११अ तीर्थयात्रा तथैवात्र पाण्डवानां महात्मनाम्  
०१,००२।१११च् जटासुरस्य तत्रैव वधः समुपवर्ण्यते  
०१,००२।११२अ नियुक्तो भीमसेनश् च द्रौपद्या गन्धमादने  
०१,००२।११२च् यत्र मन्दारपुष्पार्थं नलिनीं ताम् अधर्षयत्  
०१,००२।११३अ यत्रास्य सुमहद् युद्धम् अभवत् सह राक्षसैः  
०१,००२।११३च् यक्षैश् चापि महावीर्यैर् मणिमत्प्रमुखैस् तथा  
०१,००२।११४अ आगस्त्यम् अपि चाख्यानं यत्र वातापिभक्षणम्  
०१,००२।११४च् लोपामुद्राभिगमनम् अपत्यार्थम् ऋषेर् अपि  
०१,००२।११५अ ततः श्येनकपोतीयम् उपाख्यानम् अनन्तरम्  
०१,००२।११५च् इन्द्रो ऽग्निर् यत्र धर्मश् च अजिज्ञासञ् शिबिं नृपम्  
०१,००२।११५द्*०१२६_०१ इन्द्रः श्येनः कपोतो ऽग्निर् भूत्वा यज्ञे ऽभिजग्मतुः  
०१,००२।११६अ ऋश्यशृङ्गस्य चरितं कौमारब्रह्मचारिणः  
०१,००२।११६च् जामदग्न्यस्य रामस्य चरितं भूरितेजसः  
०१,००२।११७अ कार्तवीर्यवधो यत्र हैहयानां च वर्ण्यते  
०१,००२।११७च् सौकन्यम् अपि चाख्यानं च्यवनो यत्र भार्गवः  
०१,००२।११८अ शर्यातियज्ञे नासत्यौ कृतवान् सोमपीथिनौ  
०१,००२।११८च् ताभ्यां च यत्र स मुनिर् यौवनं प्रतिपादितः  
०१,००२।११९अ जन्तूपाख्यानम् अत्रैव यत्र पुत्रेण सोमकः  
०१,००२।११९च् पुत्रार्थम् अयजद् राजा लेभे पुत्रशतं च सः  
०१,००२।१२०अ अष्टावक्रीयम् अत्रैव विवादे यत्र बन्दिनम्  
०१,००२।१२०च् विजित्य सागरं प्राप्तं पितरं लब्धवान् ऋषिः  
०१,००२।१२०द्*०१२७_०१ पूर्वं प्रक्षिप्तम् अशृणोत् पितरं लवणाम्भसि  
०१,००२।१२१अ अवाप्य दिव्यान्य् अस्त्राणि गुर्वर्थे सव्यसाचिना  
०१,००२।१२१च् निवातकवचैर् युद्धं हिरण्यपुरवासिभिः  
०१,००२।१२२अ समागमश् च पार्थस्य भ्रातृभिर् गन्धमादने  
०१,००२।१२२च् घोषयात्रा च गन्धर्वैर् यत्र युद्धं किरीटिनः  
०१,००२।१२३अ पुनरागमनं चैव तेषां द्वैतवनं सरः  
०१,००२।१२३च् जयद्रथेनापहारो द्रौपद्याश् चाश्रमान्तरात्  
०१,००२।१२४अ यत्रैनम् अन्वयाद् भीमो वायुवेगसमो जवे  
०१,००२।१२४च् मार्कण्डेयसमस्यायाम् उपाख्यानानि भागशः  
०१,००२।१२५अ सन्दर्शनं च कृष्णस्य संवादश् चैव सत्यया  
०१,००२।१२५च् व्रीहिद्रौणिकम् आख्यानम् ऐन्द्रद्युम्नं तथैव च  
०१,००२।१२६अ सावित्र्यौद्दालकीयं च वैन्योपाख्यानम् एव च  
०१,००२।१२६च् रामायणम् उपाख्यानम् अत्रैव बहुविस्तरम्  
०१,००२।१२६द्*०१२८_०१(१२७अब्) कर्णस्य परिमोषो ऽत्र कुण्डलाभ्यां पुरन्दरात्  
०१,००२।१२६द्*०१२८_०२ तथा यज्ञविभूतिश् च गयस्यात्र प्रकीर्तिता  
०१,००२।१२६द्*०१२८_०३(११४) आगस्त्यम् अपि चाख्यानं यत्र वातापिभक्षणम्  
०१,००२।१२६द्*०१२८_०४(११४) लोपामुद्राभिगमनम् अपत्यार्थम् ऋषेर् अपि  
०१,००२।१२६द्*०१२८_०५(११६) ऋश्यशृङ्गस्य चरितं कौमारब्रह्मचारिणः  
०१,००२।१२६द्*०१२८_०६(११६) जामदग्न्यस्य रामस्य चरितं भूरितेजसः  
०१,००२।१२६द्*०१२८_०७(११७अब्) कार्तवीर्यवधो यत्र हैहयानां च वर्ण्यते  
०१,००२।१२६द्*०१२८_०८ प्रभासतीर्थे पाण्डूनां वृष्णिभिश् च समागमः  
०१,००२।१२६द्*०१२८_०९(११७च्द्) सौकन्यम् अपि चाख्यानं च्यवनो यत्र भार्गवः  
०१,००२।१२६द्*०१२८_१०(११८) शर्यातियज्ञे नासत्यौ कृतवान् सोमपीथिनौ  
०१,००२।१२६द्*०१२८_११(११८) ताभ्यां च यत्र स मुनिर् यौवनं प्रतिपादितः  
०१,००२।१२६द्*०१२८_१२ मान्धातुश् चाप्य् उपाख्यानं राज्ञो ऽत्रैव प्रकीर्तितम्  
०१,००२।१२६द्*०१२८_१३(११९) जन्तूपाख्यानम् अत्रैव यत्र पुत्रेण सोमकः  
०१,००२।१२६द्*०१२८_१४(११९) पुत्रार्थम् अयजद् राजा लेभे पुत्रशतं च सः  
०१,००२।१२६द्*०१२८_१५(११५) ततः श्येनकपोतीयम् उपाख्यानम् अनन्तरम्  
०१,००२।१२६द्*०१२८_१६(११५) इन्द्रो ऽग्निर् यत्र धर्मश् च अजिज्ञासञ् शिबिं नृपम्  
०१,००२।१२६द्*०१२८_१७(१२०अब्) अष्टावक्रीयम् अत्रैव विवादो यत्र बन्दिना  
०१,००२।१२६द्*०१२८_१८ अष्टावक्रस्य विप्रर्षेर् जनकस्याध्वरे ऽभवत्  
०१,००२।१२६द्*०१२८_१९ नैयायिकानां मुख्येन वरुणस्यात्मजेन हि  
०१,००२।१२६द्*०१२८_२० पराजितो यत्र बन्दी वादे तेन महात्मना  
०१,००२।१२६द्*०१२८_२१(१२०च्द्) विजित्य सागरं प्राप्तं पितरं लब्धवान् ऋषिः  
०१,००२।१२६द्*०१२८_२२ यवक्रीतस्य चाख्यानं रैभ्यस्य च महात्मनः  
०१,००२।१२६द्*०१२८_२३ गन्धमादनयात्रा च वासो नारायणाश्रमे  
०१,००२।१२६द्*०१२८_२४(११२अब्) नियुक्तो भीमसेनश् च द्रौपद्या गन्धमादने  
०१,००२।१२६द्*०१२८_२५ व्रजन् पथि महाबाहुर् दृष्टवान् पवनात्मजम्  
०१,००२।१२६द्*०१२८_२६ कदलीखण्डमध्यस्थं हनूमन्तं महाबलम्  
०१,००२।१२६द्*०१२८_२७(११२च्द्) यत्र मन्दारपुष्पार्थं नलिनीं ताम् अधर्षयत्  
०१,००२।१२६द्*०१२८_२८(११३) यत्रास्य युद्धम् अभवत् सुमहद् राक्षसैः सह  
०१,००२।१२६द्*०१२८_२९(११३) यक्षैश् चैव महावीर्यैर् मणिमत्प्रमुखैस् तथा  
०१,००२।१२६द्*०१२८_३०(१११च्द्) जटासुरस्य च वधो राक्षसस्य वृकोदरात्  
०१,००२।१२६द्*०१२८_३१ वृषपर्वणश् च राजर्षेस् ततो ऽभिगमनं स्मृतम्  
०१,००२।१२६द्*०१२८_३२ आर्ष्टिषेणाश्रमे चैषां गमनं वास एव च  
०१,००२।१२६द्*०१२८_३३ प्रोत्साहनं च पाञ्चाल्या भीमस्यात्र महात्मनः  
०१,००२।१२६द्*०१२८_३४ कैलासारोहणं प्रोक्तं यत्र यक्षैर् बलोत्कटैः  
०१,००२।१२६द्*०१२८_३५ युद्धम् आसीन् महाघोरं मणिमत्प्रमुखैः सह  
०१,००२।१२६द्*०१२८_३६ समागमश् च पाण्डूनां यत्र वैश्रवणेन च  
०१,००२।१२६द्*०१२८_३७ समागमश् चार्जुनस्य तत्रैव भ्रातृभिः सह  
०१,००२।१२६द्*०१२८_३८(१२१) अवाप्य दिव्यान्य् अस्त्राणि गुर्वर्थे सव्यसाचिना  
०१,००२।१२६द्*०१२८_३९(१२१) निवातकवचैर् युद्धं हिरण्यपुरवासिभिः  
०१,००२।१२६द्*०१२८_४० निवातकवचैर् घोरैर् दानवैः सुरशत्रुभिः  
०१,००२।१२६द्*०१२८_४१ पौलोमैः कालकेयैश् च यत्र युद्धं किरीटिनः  
०१,००२।१२६द्*०१२८_४२ वधश् चैषां समाख्यातो राज्ञस् तेनैव धीमता  
०१,००२।१२६द्*०१२८_४३ अस्त्रसन्दर्शनारम्भो धर्मराजस्य सन्निधौ  
०१,००२।१२६द्*०१२८_४४ पार्थस्य प्रतिषेधश् च नारदेन महर्षिणा  
०१,००२।१२६द्*०१२८_४५ अवरोहणं पुनश् चैव पाण्डूनां गन्धमादनात्  
०१,००२।१२६द्*०१२८_४६ भीमस्य ग्रहणं चात्र पर्वताभोगवर्ष्मणा  
०१,००२।१२६द्*०१२८_४७ भुजगेन्द्रेण बलिना तस्मिन् सुगहने वने  
०१,००२।१२६द्*०१२८_४८ अमोक्षयद् यत्र चैनं प्रश्नान् उक्त्वा युधिष्ठिरः  
०१,००२।१२६द्*०१२८_४९ काम्यकागमनं चैव पुनस् तेषां महात्मनाम्  
०१,००२।१२६द्*०१२८_५० तत्रस्थांश् च पुनर् द्रष्टुं पाण्डवान् पुरुषर्षभान्  
०१,००२।१२६द्*०१२८_५१ वासुदेवस्यागमनम् अत्रैव परिकीर्तितम्  
०१,००२।१२६द्*०१२८_५२(१२४च्द्) मार्कण्डेयसमस्यायाम् उपाख्यानानि सर्वशः  
०१,००२।१२६द्*०१२८_५३ पृथोर् वैन्यस्य चाख्यानं यत्रोक्तं परमर्षिणा  
०१,००२।१२६द्*०१२८_५४ संवादश् च सरस्वत्यास् तार्क्ष्यर्षेः सुमहात्मनः  
०१,००२।१२६द्*०१२८_५५ मत्स्योपाख्यानम् अत्रैव प्रोच्यते तदनन्तरम्  
०१,००२।१२६द्*०१२८_५६ मार्कण्डेयसमस्या च पुराणं परिकीर्त्यते  
०१,००२।१२६द्*०१२८_५७ ऐन्द्रद्युम्नम् उपाख्यानं धौन्धुमारं तथैव च  
०१,००२।१२६द्*०१२८_५८ पतिव्रतायाश् चाख्यानं तथैवाङ्गिरसं स्मृतम्  
०१,००२।१२६द्*०१२८_५९(१२५अब्) द्रौपद्याः कीर्तितश् चात्र संवादः सत्यभामया  
०१,००२।१२६द्*०१२८_६०(१२३अब्) पुनर् द्वैतवनं चैव पाण्डवाः समुपागताः  
०१,००२।१२६द्*०१२८_६१(१२२च्द्) घोषयात्रा च गन्धर्वैर् यत्र बद्धः सुयोधनः  
०१,००२।१२६द्*०१२८_६२ ह्रियमाणस् तु मन्दात्मा मोक्षितो ऽसौ किरीटिना  
०१,००२।१२६द्*०१२८_६३ धर्मराजस्य चात्रैव मृगस्वप्ननिदर्शनम्  
०१,००२।१२६द्*०१२८_६४ काम्यके काननश्रेष्ठे पुनर्गमनम् उच्यते  
०१,००२।१२६द्*०१२८_६५ व्रीहिद्रौणिकम् आख्यानम् अत्रैव बहुविस्तरम्  
०१,००२।१२६द्*०१२८_६६ दुर्वाससो ऽप्य् उपाख्यानम् अत्रैव परिकीर्तितम्  
०१,००२।१२६द्*०१२८_६७(१२३च्द्) जयद्रथेनापहरो द्रौपद्याश् चाश्रमान्तरात्  
०१,००२।१२६द्*०१२८_६८(१२४अब्) यत्रैनम् अन्वयाद् भीमो वायुवेगसमो जवे  
०१,००२।१२६द्*०१२८_६९ चक्रे चैनं पञ्चशिखं यत्र भीमो महाबलः  
०१,००२।१२६द्*०१२८_७०(१२६च्द्) रामायणम् उपाख्यानम् अत्रैव बहुविस्तरम्  
०१,००२।१२६द्*०१२८_७१ यत्र रामेण विक्रम्य निहतो रावणो युधि  
०१,००२।१२६द्*०१२८_७२(१२६अब्) सावित्र्याश् चाप्य् उपाख्यानम् अत्रैव परिकीर्त्यते  
०१,००२।१२६द्*०१२९_०१ मार्कण्डेयस्य च तथा देवर्षेर् नारदस्य च  
०१,००२।१२७अ कर्णस्य परिमोषो ऽत्र कुण्डलाभ्यां पुरन्दरात्  
०१,००२।१२७ब्*०१३०_०१ यत्रास्य शक्तिं तुष्टो ऽदाद् एकवीरवधाय च  
०१,००२।१२७च् आरणेयम् उपाख्यानं यत्र धर्मो ऽन्वशात् सुतम्  
०१,००२।१२७ए जग्मुर् लब्धवरा यत्र पाण्डवाः पश्चिमां दिशम्  
०१,००२।१२८अ एतद् आरण्यकं पर्व तृतीयं परिकीर्तितम्  
०१,००२।१२८च् अत्राध्यायशते द्वे तु सङ्ख्याते परमर्षिणा  
०१,००२।१२८ए एकोनसप्ततिश् चैव तथाध्यायाः प्रकीर्तिताः  
०१,००२।१२९अ एकादश सहस्राणि श्लोकानां षट्शतानि च  
०१,००२।१२९च् चतुःषष्टिस् तथा श्लोकाः पर्वैतत् परिकीर्तितम्  
०१,००२।१३०अ अतः परं निबोधेदं वैराटं पर्वविस्तरम्  
०१,००२।१३०च् विराटनगरं गत्वा श्मशाने विपुलां शमीम्  
०१,००२।१३०ए दृष्ट्वा सन्निदधुस् तत्र पाण्डवा आयुधान्य् उत  
०१,००२।१३१अ यत्र प्रविश्य नगरं छद्मभिर् न्यवसन्त ते  
०१,००२।१३१ब्*०१३१_०१ पाञ्चालीं प्रार्थयानस्य कामोपहतचेतसः  
०१,००२।१३१च् दुरात्मनो वधो यत्र कीचकस्य वृकोदरात्  
०१,००२।१३१द्*०१३२_०१ पाण्डवान्वेषणार्थं च राज्ञो दुर्योधनस्य च  
०१,००२।१३१द्*०१३२_०२ चाराः प्रस्थापिताश् चात्र निपुणाः सर्वतो दिशम्  
०१,००२।१३१द्*०१३२_०३ न च प्रवृत्तिस् तैर् लब्धा पाण्डवानां महात्मनाम्  
०१,००२।१३१द्*०१३२_०४ गोग्रहश् च विराटस्य त्रिगर्तैः प्रथमं कृतः  
०१,००२।१३१द्*०१३२_०५ यत्रास्य युद्धं सुमहत् तैर् आसील् लोमहर्षणम्  
०१,००२।१३१द्*०१३२_०६ ह्रियमाणश् च यत्रासौ भीमसेनेन मोक्षितः  
०१,००२।१३२अ गोग्रहे यत्र पार्थेन निर्जिताः कुरवो युधि  
०१,००२।१३२ब्*०१३४_०१ प्रत्याहृतं गोधनं च विक्रमेण किरीटिना  
०१,००२।१३२च् गोधनं च विराटस्य मोक्षितं यत्र पाण्डवैः  
०१,००२।१३२द्*०१३३_०१ अनन्तरं च कुरुभिस् तस्य गोग्रहणं कृतम्  
०१,००२।१३३अ विराटेनोत्तरा दत्ता स्नुषा यत्र किरीटिनः  
०१,००२।१३३च् अभिमन्युं समुद्दिश्य सौभद्रम् अरिघातिनम्  
०१,००२।१३४अ चतुर्थम् एतद् विपुलं वैराटं पर्व वर्णितम्  
०१,००२।१३४च् अत्रापि परिसङ्ख्यातम् अध्यायानां महात्मना  
०१,००२।१३५अ सप्तषष्टिर् अथो पूर्णा श्लोकाग्रम् अपि मे शृणु  
०१,००२।१३५च् श्लोकानां द्वे सहस्रे तु श्लोकाः पञ्चाशद् एव तु  
०१,००२।१३५ए पर्वण्य् अस्मिन् समाख्याताः सङ्ख्यया परमर्षिणा  
०१,००२।१३६अ उद्योगपर्व विज्ञेयं पञ्चमं शृण्व् अतः परम्  
०१,००२।१३६च् उपप्लव्ये निविष्टेषु पाण्डवेषु जिगीषया  
०१,००२।१३६ए दुर्योधनो ऽर्जुनश् चैव वासुदेवम् उपस्थितौ  
०१,००२।१३७अ साहाय्यम् अस्मिन् समरे भवान् नौ कर्तुम् अर्हति  
०१,००२।१३७च् इत्य् उक्ते वचने कृष्णो यत्रोवाच महामतिः  
०१,००२।१३८अ अयुध्यमानम् आत्मानं मन्त्रिणं पुरुषर्षभौ  
०१,००२।१३८च् अक्षौहिणीं वा सैन्यस्य कस्य वा किं ददाम्य् अहम्  
०१,००२।१३९अ वव्रे दुर्योधनः सैन्यं मन्दात्मा यत्र दुर्मतिः  
०१,००२।१३९च् अयुध्यमानं सचिवं वव्रे कृष्णं धनञ्जयः  
०१,००२।१३९द्*०१३५_०१ मद्रराजं च राजानम् आयान्तं पाण्डवान् प्रति  
०१,००२।१३९द्*०१३५_०२ उपहारैर् वञ्चयित्वा वर्त्मन्य् एव सुयोधनः  
०१,००२।१३९द्*०१३५_०३ वरदं तं वरं वव्रे साहाय्यं क्रियतां मम  
०१,००२।१३९द्*०१३५_०४ शल्यस् तस्मै प्रतिश्रुत्य जगामोद्दिश्य पाण्डवान्  
०१,००२।१३९द्*०१३५_०५ सान्त्वपूर्वं चाकथयद् यत्रेन्द्रविजयं च यः  
०१,००२।१३९द्*०१३५_०६ पुरोहितप्रेषणं च पाण्डवैः कौरवान् प्रति  
०१,००२।१३९द्*०१३५_०७ वैचित्रवीर्यस्य वचः समादाय पुरोधसः  
०१,००२।१३९द्*०१३६_०१ तथेन्द्रविजयं चापि यानं चैव पुरोधसः  
०१,००२।१४०अ सञ्जयं प्रेषयाम् आस शमार्थं पाण्डवान् प्रति  
०१,००२।१४०च् यत्र दूतं महाराजो धृतराष्ट्रः प्रतापवान्  
०१,००२।१४१अ श्रुत्वा च पाण्डवान् यत्र वासुदेवपुरोगमान्  
०१,००२।१४१च् प्रजागरः सम्प्रजज्ञे धृतराष्ट्रस्य चिन्तया  
०१,००२।१४२अ विदुरो यत्र वाक्यानि विचित्राणि हितानि च  
०१,००२।१४२च् श्रावयाम् आस राजानं धृतराष्ट्रं मनीषिणम्  
०१,००२।१४३अ तथा सनत्सुजातेन यत्राध्यात्मम् अनुत्तमम्  
०१,००२।१४३च् मनस्तापान्वितो राजा श्रावितः शोकलालसः  
०१,००२।१४४अ प्रभाते राजसमितौ सञ्जयो यत्र चाभिभोः  
०१,००२।१४४च् ऐकात्म्यं वासुदेवस्य प्रोक्तवान् अर्जुनस्य च  
०१,००२।१४५अ यत्र कृष्णो दयापन्नः सन्धिम् इच्छन् महायशाः  
०१,००२।१४५च् स्वयम् आगाच् छमं कर्तुं नगरं नागसाह्वयम्  
०१,००२।१४६अ प्रत्याख्यानं च कृष्णस्य राज्ञा दुर्योधनेन वै  
०१,००२।१४६च् शमार्थं याचमानस्य पक्षयोर् उभयोर् हितम्  
०१,००२।१४६द्*०१३७_०१ दम्भोद्भवस्य चाख्यानम् अत्रैव परिकीर्तितम्  
०१,००२।१४६द्*०१३७_०२ वरान्वेषणम् अत्रैव मातलेश् च महात्मनः  
०१,००२।१४६द्*०१३७_०३ महर्षेश् चापि कथितं चरितं गालवस्य च  
०१,००२।१४६द्*०१३७_०४ विदुलायाश् च पुत्रस्य प्रोक्तं चाप्य् अनुशासनम्  
०१,००२।१४७अ कर्णदुर्योधनादीनां दुष्टं विज्ञाय मन्त्रितम्  
०१,००२।१४७च् योगेश्वरत्वं कृष्णेन यत्र राजसु दर्शितम्  
०१,००२।१४८अ रथम् आरोप्य कृष्णेन यत्र कर्णो ऽनुमन्त्रितः  
०१,००२।१४८च् उपायपूर्वं शौण्डीर्यात् प्रत्याख्यातश् च तेन सः  
०१,००२।१४८द्*०१३८_०१ श्वेताभिषेकः कृष्णोक्तो विचित्रो बहुविस्तरः  
०१,००२।१४८द्*०१३९_०१ आगम्य हास्तिनपुराद् उपप्लव्यम् अरिन्दमः  
०१,००२।१४८द्*०१३९_०२ पाण्डवानां यथावृत्तं सर्वम् आख्यातवान् हरिः  
०१,००२।१४८द्*०१३९_०३ ते तस्य वचनं श्रुत्वा मन्त्रयित्वा च यद् धितम्  
०१,००२।१४८द्*०१३९_०४ साङ्ग्रामिकं ततः सर्वं सज्जं चक्रुः परन्तपाः  
०१,००२।१४९अ ततश् चाप्य् अभिनिर्यात्रा रथाश्वनरदन्तिनाम्  
०१,००२।१४९च् नगराद् धास्तिनपुराद् बलसङ्ख्यानम् एव च  
०१,००२।१५०अ यत्र राज्ञा उलूकस्य प्रेषणं पाण्डवान् प्रति  
०१,००२।१५०च् श्वोभाविनि महायुद्धे दूत्येन क्रूरवादिना  
०१,००२।१५०द्*०१४०_०१ परिवादश् च पाण्डूनां श्वोदर्शनविलम्बनम्  
०१,००२।१५०ए रथातिरथसङ्ख्यानम् अम्बोपाख्यानम् एव च  
०१,००२।१५०फ़्*०१४१_०१ अम्बोपाख्यानम् अत्रैव रामभीष्मसमागमे  
०१,००२।१५१अ एतत् सुबहुवृत्तान्तं पञ्चमं पर्व भारते  
०१,००२।१५१च् उद्योगपर्व निर्दिष्टं सन्धिविग्रहसंश्रितम्  
०१,००२।१५२अ अध्यायाः सङ्ख्यया त्व् अत्र षडशीतिशतं स्मृतम्  
०१,००२।१५२च् श्लोकानां षट् सहस्राणि तावन्त्य् एव शतानि च  
०१,००२।१५३अ श्लोकाश् च नवतिः प्रोक्तास् तथैवाष्टौ महात्मना  
०१,००२।१५३च् व्यासेनोदारमतिना पर्वण्य् अस्मिंस् तपोधनाः  
०१,००२।१५४अ अत ऊर्ध्वं विचित्रार्थं भीष्मपर्व प्रचक्षते  
०१,००२।१५४च् जम्बूखण्डविनिर्माणं यत्रोक्तं सञ्जयेन ह  
०१,००२।१५५अ यत्र युद्धम् अभूद् घोरं दशाहान्य् अतिदारुणम्  
०१,००२।१५५च् यत्र यौधिष्ठिरं सैन्यं विषादम् अगमत् परम्  
०१,००२।१५६अ कश्मलं यत्र पार्थस्य वासुदेवो महामतिः  
०१,००२।१५६च् मोहजं नाशयाम् आस हेतुभिर् मोक्षदर्शनैः  
०१,००२।१५६द्*०१४२_०१ समीक्ष्याधोक्षजः क्षिप्रं युधिष्ठिरहिते रतः  
०१,००२।१५६द्*०१४२_०२ रथाद् आप्लुत्य वेगेन स्वयं कृष्ण उदारधीः  
०१,००२।१५६द्*०१४२_०३ प्रतोदपाणिर् आधावद् भीष्मं हन्तुं व्यपेतभीः  
०१,००२।१५६द्*०१४२_०४ वाक्यप्रतोदाभिहतो यत्र कृष्णेन पाण्डवः  
०१,००२।१५६द्*०१४२_०५ गाण्डीवधन्वा समरे सर्वशस्त्रभृतां वरः  
०१,००२।१५७अ शिखण्डिनं पुरस्कृत्य यत्र पार्थो महाधनुः  
०१,००२।१५७च् विनिघ्नन् निशितैर् बाणै रथाद् भीष्मम् अपातयत्  
०१,००२।१५७द्*०१४३_०१ शरतल्पगतश् चैव भीष्मो यत्र बभूव ह  
०१,००२।१५८अ षष्ठम् एतन् महापर्व भारते परिकीर्तितम्  
०१,००२।१५८च् अध्यायानां शतं प्रोक्तं सप्तदश तथापरे  
०१,००२।१५९अ पञ्च श्लोकसहस्राणि सङ्ख्ययाष्टौ शतानि च  
०१,००२।१५९च् श्लोकाश् च चतुराशीतिः पर्वण्य् अस्मिन् प्रकीर्तिताः  
०१,००२।१५९ए व्यासेन वेदविदुषा सङ्ख्याता भीष्मपर्वणि  
०१,००२।१६०अ द्रोणपर्व ततश् चित्रं बहुवृत्तान्तम् उच्यते  
०१,००२।१६०ब्*०१४४_०१ सैनापत्ये ऽभिषिक्तो ऽथ यत्राचार्यः प्रतापवान्  
०१,००२।१६०ब्*०१४४_०२ दुर्योधनस्य प्रीत्यर्थं प्रतिजज्ञे महास्त्रवित्  
०१,००२।१६०ब्*०१४४_०३ ग्रहणं धर्मराजस्य पाण्डुपुत्रस्य धीमतः  
०१,००२।१६०च् यत्र संशप्तकाः पार्थम् अपनिन्यू रणाजिरात्  
०१,००२।१६१अ भगदत्तो महाराजो यत्र शक्रसमो युधि  
०१,००२।१६१च् सुप्रतीकेन नागेन सह शस्तः किरीटिना  
०१,००२।१६२अ यत्राभिमन्युं बहवो जघ्नुर् लोकमहारथाः  
०१,००२।१६२च् जयद्रथमुखा बालं शूरम् अप्राप्तयौवनम्  
०१,००२।१६३अ हते ऽभिमन्यौ क्रुद्धेन यत्र पार्थेन संयुगे  
०१,००२।१६३च् अक्षौहिणीः सप्त हत्वा हतो राजा जयद्रथः  
०१,००२।१६३द्*०१४५_०१ यत्र भीमो महाबाहुः सात्यकिश् च महारथः  
०१,००२।१६३द्*०१४५_०२ अन्वेषणार्थं पार्थस्य युधिष्ठिरनृपाज्ञया  
०१,००२।१६३द्*०१४५_०३ प्रविष्टौ भारतीं सेनाम् अप्रधृष्यां सुरैर् अपि  
०१,००२।१६३ए संशप्तकावशेषं च कृतं निःशेषम् आहवे  
०१,००२।१६३फ़्*०१४६_०१ संशप्तकानां वीराणां कोट्यो नव महात्मनाम्  
०१,००२।१६३फ़्*०१४६_०२ किरीटिनाभिनिष्क्रम्य गमिता यमसादनम्  
०१,००२।१६३फ़्*०१४७_०१ संशप्तकवधोत्साही जिष्णुः पुत्रवधार्दितः  
०१,००२।१६३फ़्*०१४७_०२ प्रतिज्ञां महतीं कृत्वा तीर्णः श्रीपतिमायया  
०१,००२।१६४अ अलम्बुसः श्रुतायुश् च जलसन्धश् च वीर्यवान्  
०१,००२।१६४च् सौमदत्तिर् विराटश् च द्रुपदश् च महारथः  
०१,००२।१६४द्*०१४८_०१ धृतराष्ट्रस्य पुत्राश् च तथा पाषाणयोधिनः  
०१,००२।१६४द्*०१४८_०२ नारायणाश् च गोपालाः समरे चित्रयोधिनः  
०१,००२।१६४ए घटोत्कचादयश् चान्ये निहता द्रोणपर्वणि  
०१,००२।१६५अ अश्वत्थामापि चात्रैव द्रोणे युधि निपातिते  
०१,००२।१६५च् अस्त्रं प्रादुश्चकारोग्रं नारायणम् अमर्षितः  
०१,००२।१६५द्*०१४९_०१ आग्नेयं कीर्त्यते यत्र रुद्रमाहात्म्यम् उत्तमम्  
०१,००२।१६५द्*०१४९_०२ व्यासस्य चाप्य् आगमनं माहात्म्यं कृष्णपार्थयोः  
०१,००२।१६५द्*०१५०_०१ शतरुद्रीयम् अत्रैव शङ्करस्य महास्तवः  
०१,००२।१६६अ सप्तमं भारते पर्व महद् एतद् उदाहृतम्  
०१,००२।१६६च् अत्र ते पृथिवीपालाः प्रायशो निधनं गताः  
०१,००२।१६६ए द्रोणपर्वणि ये शूरा निर्दिष्टाः पुरुषर्षभाः  
०१,००२।१६७अ अध्यायानां शतं प्रोक्तम् अध्यायाः सप्ततिस् तथा  
०१,००२।१६७च् अष्टौ श्लोकसहस्राणि तथा नव शतानि च  
०१,००२।१६८अ श्लोका नव तथैवात्र सङ्ख्यातास् तत्त्वदर्शिना  
०१,००२।१६८च् पाराशर्येण मुनिना सञ्चिन्त्य द्रोणपर्वणि  
०१,००२।१६९अ अतः परं कर्णपर्व प्रोच्यते परमाद्भुतम्  
०१,००२।१६९च् सारथ्ये विनियोगश् च मद्रराजस्य धीमतः  
०१,००२।१६९ए आख्यातं यत्र पौराणं त्रिपुरस्य निपातनम्  
०१,००२।१७०अ प्रयाणे परुषश् चात्र संवादः कर्णशल्ययोः  
०१,००२।१७०च् हंसकाकीयम् आख्यानम् अत्रैवाक्षेपसंहितम्  
०१,००२।१७०द्*०१५१_०१ वधः पाण्ड्यस्य च तथा अश्वत्थाम्ना महात्मना  
०१,००२।१७०द्*०१५१_०२ दण्डसेनस्य च वधो दण्डस्य च वधस् तथा  
०१,००२।१७०द्*०१५१_०३ द्वैरथे यत्र कर्णेन धर्मराजो युधिष्ठिरः  
०१,००२।१७०द्*०१५१_०४ संशयं गमितो युद्धे मिषतां सर्वधन्विनाम्  
०१,००२।१७१अ अन्योन्यं प्रति च क्रोधो युधिष्ठिरकिरीटिनोः  
०१,००२।१७१ब्*०१५२_०१ यत्रैवानुनयः प्रोक्तो माधवेनार्जुनस्य वै  
०१,००२।१७१ब्*०१५२_०२ प्रतिज्ञापूर्वकं चापि वक्षो दुःशासनस्य च  
०१,००२।१७१ब्*०१५२_०३ भित्त्वा वृकोदरो रक्तं पीतवान् यत्र संयुगे  
०१,००२।१७१ब्*०१५३_०१ दुःशासनस्य च वधो वृषसेनस्य चोभयोः  
०१,००२।१७१ब्*०१५३_०२ कर्णपुत्रश् च पार्थेन हतः कर्णस्य पश्यतः  
०१,००२।१७१ब्*०१५४_०१ यथावद् बलसैन्यं च वर्णयाम् आस वायुजः  
०१,००२।१७१ब्*०१५४_०२ पूरयित्वाञ्जलिं पूर्णां न दध्नो हीदृशो रसः  
०१,००२।१७१ब्*०१५४_०३ अन्येषां च रसानां तु प्रतिज्ञादृढनिश्चयः  
०१,००२।१७१ब्*०१५४_०४ कर्णार्जुनद्वैरथे तु वर्तमाने भयानके  
०१,००२।१७१ब्*०१५४_०५ शापेनैव च कर्णस्य ततश् चक्रं महीगतम्  
०१,००२।१७१ब्*०१५४_०६ नागमात्रं वलीकं च कर्णो ऽमुञ्चत फाल्गुने  
०१,००२।१७१ब्*०१५४_०७ तद्भयात् केशवो भूमिं प्रावेशयत तं रथम्  
०१,००२।१७१च् द्वैरथे यत्र पार्थेन हतः कर्णो महारथः  
०१,००२।१७२अ अष्टमं पर्व निर्दिष्टम् एतद् भारतचिन्तकैः  
०१,००२।१७२च् एकोनसप्ततिः प्रोक्ता अध्यायाः कर्णपर्वणि  
०१,००२।१७२ए चत्वार्य् एव सहस्राणि नव श्लोकशतानि च  
०१,००२।१७२फ़्*०१५५_०१ चतुःषष्टिस् तथा श्लोका पर्वैतत् परिकीर्तितम्  
०१,००२।१७३अ अतः परं विचित्रार्थं शल्यपर्व प्रकीर्तितम्  
०१,००२।१७३च् हतप्रवीरे सैन्ये तु नेता मद्रेश्वरो ऽभवत्  
०१,००२।१७३द्*०१५६_०१ यत्र कौमारम् आख्यानम् अभिषेकस्य कर्म च  
०१,००२।१७४अ वृत्तानि रथयुद्धानि कीर्त्यन्ते यत्र भागशः  
०१,००२।१७४च् विनाशः कुरुमुख्यानां शल्यपर्वणि कीर्त्यते  
०१,००२।१७५अ शल्यस्य निधनं चात्र धर्मराजान् महारथात्  
०१,००२।१७५ब्*०१५७_०१ शकुनेश् च वधो ऽत्रैव सहदेवेन संयुगे  
०१,००२।१७५ब्*०१५७_०२ सैन्ये च हतभूयिष्ठे किञ्चिच्छिष्टे सुयोधनः  
०१,००२।१७५ब्*०१५७_०३ ह्रदं प्रविश्य यत्रासौ संस्तभ्यापो व्यवस्थितः  
०१,००२।१७५ब्*०१५७_०४ प्रवृत्तिस् तत्र चाख्याता यत्र भीमस्य लुब्धकैः  
०१,००२।१७५ब्*०१५७_०५ क्षेपयुक्तैर् वचोभिश् च धर्मराजस्य धीमतः  
०१,००२।१७५ब्*०१५७_०६ ह्रदात् समुत्थितो यत्र धार्तराष्ट्रो ऽत्यमर्षणः  
०१,००२।१७५ब्*०१५७_०७ भीमेन गदया युद्धं यत्रासौ कृतवान् सह  
०१,००२।१७५ब्*०१५७_०८ समवाये च युद्धस्य रामस्यागमनं स्मृतम्  
०१,००२।१७५च् गदायुद्धं तु तुमुलम् अत्रैव परिकीर्तितम्  
०१,००२।१७५द्*०१५८_०१ दुर्योधनस्य राज्ञो ऽथ यत्र भीमेन संयुगे  
०१,००२।१७५द्*०१५८_०२ ऊरू भग्नौ प्रसह्याजौ गदया भीमवेगया  
०१,००२।१७५ए सरस्वत्याश् च तीर्थानां पुण्यता परिकीर्तिता  
०१,००२।१७६अ नवमं पर्व निर्दिष्टम् एतद् अद्भुतम् अर्थवत्  
०१,००२।१७६च् एकोनषष्टिर् अध्यायास् तत्र सङ्ख्याविशारदैः  
०१,००२।१७७अ सङ्ख्याता बहुवृत्तान्ताः श्लोकाग्रं चात्र शस्यते  
०१,००२।१७७च् त्रीणि श्लोकसहस्राणि द्वे शते विंशतिस् तथा  
०१,००२।१७७ए मुनिना सम्प्रणीतानि कौरवाणां यशोभृताम्  
०१,००२।१७८अ अतः परं प्रवक्ष्यामि सौप्तिकं पर्व दारुणम्  
०१,००२।१७८च् भग्नोरुं यत्र राजानं दुर्योधनम् अमर्षणम्  
०१,००२।१७९अ व्यपयातेषु पार्थेषु त्रयस् ते ऽभ्याययू रथाः  
०१,००२।१७९च् कृतवर्मा कृपो द्रौणिः सायाह्ने रुधिरोक्षिताः  
०१,००२।१७९द्*०१५९_०१ समेत्य ददृशुर् भूमौ पतितं रणमूर्धनि  
०१,००२।१८०अ प्रतिजज्ञे दृढक्रोधो द्रौणिर् यत्र महारथः  
०१,००२।१८०च् अहत्वा सर्वपाञ्चालान् धृष्टद्युम्नपुरोगमान्  
०१,००२।१८०ए पाण्डवांश् च सहामात्यान् न विमोक्ष्यामि दंशनम्  
०१,००२।१८०फ़्*०१६०_०१ यत्रैवम् उक्त्वा राजानम् अपक्रम्य त्रयो रथाः  
०१,००२।१८०फ़्*०१६०_०२ सूर्यास्तमनवेलायाम् आसेदुस् ते महद् वनम्  
०१,००२।१८०फ़्*०१६०_०३ न्यग्रोधस्यात्र महतो यत्राधस्ताद् व्यवस्थिताः  
०१,००२।१८०फ़्*०१६०_०४ ततः काकान् बहून् रात्रौ दृष्ट्वोलूकेन हिंसितान्  
०१,००२।१८०फ़्*०१६०_०५ द्रौणिः क्रोधसमाविष्टः पितुर् वधम् अनुस्मरन्  
०१,००२।१८०फ़्*०१६०_०६ पाञ्चालानां प्रसुप्तानां वधं प्रति मनो दधे  
०१,००२।१८०फ़्*०१६०_०७ गत्वा च शिबिरद्वारि दुर्दर्शं तत्र राक्षसम्  
०१,००२।१८०फ़्*०१६०_०८ घोररूपम् अपश्यत् स दिवम् आवृत्य धिष्ठितम्  
०१,००२।१८०फ़्*०१६०_०९ तेन व्याघातम् अस्त्राणां क्रियमाणम् अवेक्ष्य च  
०१,००२।१८०फ़्*०१६०_१० द्रौणिर् यत्र विरूपाक्षं रुद्रम् आराध्य सत्वरः  
०१,००२।१८१अ प्रसुप्तान् निशि विश्वस्तान् यत्र ते पुरुषर्षभाः  
०१,००२।१८१च् पाञ्चालान् सपरीवाराञ् जघ्नुर् द्रौणिपुरोगमाः  
०१,००२।१८१द्*०१६१_०१ कृतवर्मणा च सहितः कृपेण च निजघ्निवान्  
०१,००२।१८२अ यत्रामुच्यन्त पार्थास् ते पञ्च कृष्णबलाश्रयात्  
०१,००२।१८२च् सात्यकिश् च महेष्वासः शेषाश् च निधनं गताः  
०१,००२।१८२द्*०१६२_०१ पाञ्चालानां प्रसुप्तानां यत्र द्रोणसुताद् वधः  
०१,००२।१८२द्*०१६२_०२ धृष्टद्युम्नस्य सूतेन पाण्डवेषु निवेदितः  
०१,००२।१८३अ द्रौपदी पुत्रशोकार्ता पितृभ्रातृवधार्दिता  
०१,००२।१८३च् कृतानशनसङ्कल्पा यत्र भर्तॄन् उपाविशत्  
०१,००२।१८४अ द्रौपदीवचनाद् यत्र भीमो भीमपराक्रमः  
०१,००२।१८४ब्*०१६३_०१ प्रियं तस्याश् चिकीर्षन् वै गदाम् आदाय वीर्यवान्  
०१,००२।१८४च् अन्वधावत सङ्क्रुद्धो भारद्वाजं गुरोः सुतम्  
०१,००२।१८५अ भीमसेनभयाद् यत्र दैवेनाभिप्रचोदितः  
०१,००२।१८५च् अपाण्डवायेति रुषा द्रौणिर् अस्त्रम् अवासृजत्  
०१,००२।१८६अ मैवम् इत्य् अब्रवीत् कृष्णः शमयंस् तस्य तद् वचः  
०१,००२।१८६च् यत्रास्त्रम् अस्त्रेण च तच् छमयाम् आस फाल्गुनः  
०१,००२।१८६द्*०१६४_०१ द्रौणेश् च द्रोहबुद्धित्वं वीक्ष्य पापात्मनस् तथा  
०१,००२।१८७अ द्रौणिद्वैपायनादीनां शापाश् चान्योन्यकारिताः  
०१,००२।१८७ब्*०१६५_०१ मणिं तथा समादाय द्रोणपुत्रान् महारथात्  
०१,००२।१८७ब्*०१६५_०२ पाण्डवाः प्रददुर् हृष्टा द्रौपद्यै जितकाशिनः  
०१,००२।१८७ब्*०१६५_०३ एतद् वै दशमं पर्व सौप्तिकं समुदाहृतम्  
०१,००२।१८७च् तोयकर्मणि सर्वेषां राज्ञाम् उदकदानिके  
०१,००२।१८८अ गूढोत्पन्नस्य चाख्यानं कर्णस्य पृथयात्मनः  
०१,००२।१८८च् सुतस्यैतद् इह प्रोक्तं दशमं पर्व सौप्तिकम्  
०१,००२।१८९अ अष्टादशास्मिन्न् अध्यायाः पर्वण्य् उक्ता महात्मना  
०१,००२।१८९च् श्लोकाग्रम् अत्र कथितं शतान्य् अष्टौ तथैव च  
०१,००२।१९०अ श्लोकाश् च सप्ततिः प्रोक्ता यथावद् अभिसङ्ख्यया  
०१,००२।१९०च् सौप्तिकैषीकसम्बन्धे पर्वण्य् अमितबुद्धिना  
०१,००२।१९१अ अत ऊर्ध्वम् इदं प्राहुः स्त्रीपर्व करुणोदयम्  
०१,००२।१९१ब्*०१६६_०१ पुत्रशोकाभिसन्तप्तः प्रज्ञाचक्षुर् नराधिप  
०१,००२।१९१ब्*०१६६_०२ कृष्णोपनीतां यत्रासाव् आयसीं प्रतिमां दृढाम्  
०१,००२।१९१ब्*०१६६_०३ भीमसेनद्रोहबुद्धिर् धृतराष्ट्रो बभञ्ज ह  
०१,००२।१९१ब्*०१६६_०४ तथा शोकाग्नितप्तस्य धृतराष्ट्रस्य धीमतः  
०१,००२।१९१ब्*०१६६_०५ संसारगमनं बुद्ध्या हेतुभिर् मोक्षदर्शनैः  
०१,००२।१९१ब्*०१६६_०६ विदुरेण च यत्रास्य राज्ञ आश्वासनं कृतम्  
०१,००२।१९१ब्*०१६६_०७ धृतराष्ट्रस्य चात्रैव कौरवायोधनं तथा  
०१,००२।१९१ब्*०१६६_०८ सान्तःपुरस्य गमनं शोकार्तस्य प्रकीर्तितम्  
०१,००२।१९१च् विलापो वीरपत्नीनां यत्रातिकरुणः स्मृतः  
०१,००२।१९१ए क्रोधावेशः प्रसादश् च गान्धारीधृतराष्ट्रयोः  
०१,००२।१९२अ यत्र तान् क्षत्रियाञ् शूरान् दिष्टान्तान् अनिवर्तिनः  
०१,००२।१९२च् पुत्रान् भ्रातॄन् पितॄंश् चैव ददृशुर् निहतान् रणे  
०१,००२।१९२द्*०१६७_०१ पुत्रपौत्रवधार्तायास् तथात्रैव प्रकीर्तिता  
०१,००२।१९२द्*०१६७_०२ गान्धार्याश् चापि कृष्णेन क्रोधोपशमनक्रिया  
०१,००२।१९३अ यत्र राजा महाप्राज्ञः सर्वधर्मभृतां वरः  
०१,००२।१९३च् राज्ञां तानि शरीराणि दाहयाम् आस शास्त्रतः  
०१,००२।१९४अ एतद् एकादशं प्रोक्तं पर्वातिकरुणं महत्  
०१,००२।१९४च् सप्तविंशतिर् अध्यायाः पर्वण्य् अस्मिन्न् उदाहृताः  
०१,००२।१९५अ श्लोकाः सप्तशतं चात्र पञ्चसप्ततिर् उच्यते  
०१,००२।१९५च् सङ्ख्यया भारताख्यानं कर्त्रा ह्य् अत्र महात्मना  
०१,००२।१९५ए प्रणीतं सज्जनमनोवैक्लव्याश्रुप्रवर्तकम्  
०१,००२।१९६अ अतः परं शान्तिपर्व द्वादशं बुद्धिवर्धनम्  
०१,००२।१९६च् यत्र निर्वेदम् आपन्नो धर्मराजो युधिष्ठिरः  
०१,००२।१९६ए घातयित्वा पितॄन् भ्रातॄन् पुत्रान् सम्बन्धिबान्धवान्  
०१,००२।१९७अ शान्तिपर्वणि धर्माश् च व्याख्याताः शरतल्पिकाः  
०१,००२।१९७च् राजभिर् वेदितव्या ये सम्यङ् नयबुभुत्सुभिः  
०१,००२।१९८अ आपद्धर्माश् च तत्रैव कालहेतुप्रदर्शकाः  
०१,००२।१९८च् यान् बुद्ध्वा पुरुषः सम्यक् सर्वज्ञत्वम् अवाप्नुयात्  
०१,००२।१९८ए मोक्षधर्माश् च कथिता विचित्रा बहुविस्तराः  
०१,००२।१९९अ द्वादशं पर्व निर्दिष्टम् एतत् प्राज्ञजनप्रियम्  
०१,००२।१९९च् पर्वण्य् अत्र परिज्ञेयम् अध्यायानां शतत्रयम्  
०१,००२।१९९ए त्रिंशच् चैव तथाध्याया नव चैव तपोधनाः  
०१,००२।२००अ श्लोकानां तु सहस्राणि कीर्तितानि चतुर्दश  
०१,००२।२००च् पञ्च चैव शतान्य् आहुः पञ्चविंशतिसङ्ख्यया  
०१,००२।२०१अ अत ऊर्ध्वं तु विज्ञेयम् आनुशासनम् उत्तमम्  
०१,००२।२०१च् यत्र प्रकृतिम् आपन्नः श्रुत्वा धर्मविनिश्चयम्  
०१,००२।२०१ए भीष्माद् भागीरथीपुत्रात् कुरुराजो युधिष्ठिरः  
०१,००२।२०२अ व्यवहारो ऽत्र कार्त्स्न्येन धर्मार्थीयो निदर्शितः  
०१,००२।२०२च् विविधानां च दानानां फलयोगाः पृथग्विधाः  
०१,००२।२०३अ तथा पात्रविशेषाश् च दानानां च परो विधिः  
०१,००२।२०३च् आचारविधियोगश् च सत्यस्य च परा गतिः  
०१,००२।२०३द्*०१६८_०१ महाभाग्यं गवां चैव ब्राह्मणानां तथैव च  
०१,००२।२०३द्*०१६८_०२ रहस्यं चैव धर्माणां देशकालोपसंहितम्  
०१,००२।२०४अ एतत् सुबहुवृत्तान्तम् उत्तमं चानुशासनम्  
०१,००२।२०४च् भीष्मस्यात्रैव सम्प्राप्तिः स्वर्गस्य परिकीर्तिता  
०१,००२।२०५अ एतत् त्रयोदशं पर्व धर्मनिश्चयकारकम्  
०१,००२।२०५च् अध्यायानां शतं चात्र षट्चत्वारिंशद् एव च  
०१,००२।२०५ए श्लोकानां तु सहस्राणि षट् सप्तैव शतानि च  
०१,००२।२०६अ ततो ऽश्वमेधिकं नाम पर्व प्रोक्तं चतुर्दशम्  
०१,००२।२०६च् तत् संवर्तमरुत्तीयं यत्राख्यानम् अनुत्तमम्  
०१,००२।२०७अ सुवर्णकोशसम्प्राप्तिर् जन्म चोक्तं परिक्षितः  
०१,००२।२०७च् दग्धस्यास्त्राग्निना पूर्वं कृष्णात् सञ्जीवनं पुनः  
०१,००२।२०८अ चर्यायां हयम् उत्सृष्टं पाण्डवस्यानुगच्छतः  
०१,००२।२०८च् तत्र तत्र च युद्धानि राजपुत्रैर् अमर्षणैः  
०१,००२।२०९अ चित्राङ्गदायाः पुत्रेण पुत्रिकाया धनञ्जयः  
०१,००२।२०९च् सङ्ग्रामे बभ्रुवाहेन संशयं चात्र दर्शितः  
०१,००२।२०९द्*०१६९_०१ अनुगीता तथा प्रोक्ता सम्यग् भगवता पुनः  
०१,००२।२०९द्*०१६९_०२ कथितः शाश्वतो धर्मः कृष्णेनार्जुनसन्निधौ  
०१,००२।२०९द्*०१६९_०३ तथा ब्राह्मणगीता च संवादो गुरुशिष्ययोः  
०१,००२।२०९द्*०१७०_०१ सुदर्शनं तथाख्यानं वैष्णवं धर्मम् एव च  
०१,००२।२०९ए अश्वमेधे महायज्ञे नकुलाख्यानम् एव च  
०१,००२।२१०अ इत्य् आश्वमेधिकं पर्व प्रोक्तम् एतन् महाद्भुतम्  
०१,००२।२१०च् अत्राध्यायशतं त्रिंशत् त्रयो ऽध्यायाश् च शब्दिताः  
०१,००२।२११अ त्रीणि श्लोकसहस्राणि तावन्त्य् एव शतानि च  
०१,००२।२११च् विंशतिश् च तथा श्लोकाः सङ्ख्यातास् तत्त्वदर्शिना  
०१,००२।२१२अ तत आश्रमवासाक्यं पर्व पञ्चदशं स्मृतम्  
०१,००२।२१२च् यत्र राज्यं परित्यज्य गान्धारीसहितो नृपः  
०१,००२।२१२ए धृतराष्ट्राश्रमपदं विदुरश् च जगाम ह  
०१,००२।२१३अ यं दृष्ट्वा प्रस्थितं साध्वी पृथाप्य् अनुययौ तदा  
०१,००२।२१३च् पुत्रराज्यं परित्यज्य गुरुशुश्रूषणे रता  
०१,००२।२१४अ यत्र राजा हतान् पुत्रान् पौत्रान् अन्यांश् च पार्थिवान्  
०१,००२।२१४च् लोकान्तरगतान् वीरान् अपश्यत् पुनरागतान्  
०१,००२।२१५अ ऋषेः प्रसादात् कृष्णस्य दृष्ट्वाश्चर्यम् अनुत्तमम्  
०१,००२।२१५च् त्यक्त्वा शोकं सदारश् च सिद्धिं परमिकां गतः  
०१,००२।२१६अ यत्र धर्मं समाश्रित्य विदुरः सुगतिं गतः  
०१,००२।२१६च् सञ्जयश् च महामात्रो विद्वान् गावल्गणिर् वशी  
०१,००२।२१७अ ददर्श नारदं यत्र धर्मराजो युधिष्ठिरः  
०१,००२।२१७च् नारदाच् चैव शुश्राव वृष्णीनां कदनं महत्  
०१,००२।२१८अ एतद् आश्रमवासाख्यं पूर्वोक्तं सुमहाद्भुतम्  
०१,००२।२१८च् द्विचत्वारिंशद् अध्यायाः पर्वैतद् अभिसङ्ख्यया  
०१,००२।२१९अ सहस्रम् एकं श्लोकानां पञ्च श्लोकशतानि च  
०१,००२।२१९च् षड् एव च तथा श्लोकाः सङ्ख्यातास् तत्त्वदर्शिना  
०१,००२।२२०अ अतः परं निबोधेदं मौसलं पर्व दारुणम्  
०१,००२।२२०च् यत्र ते पुरुषव्याघ्राः शस्त्रस्पर्शसहा युधि  
०१,००२।२२०ए ब्रह्मदण्डविनिष्पिष्टाः समीपे लवणाम्भसः  
०१,००२।२२१अ आपाने पानगलिता दैवेनाभिप्रचोदिताः  
०१,००२।२२१च् एरकारूपिभिर् वज्रैर् निजघ्नुर् इतरेतरम्  
०१,००२।२२२अ यत्र सर्वक्षयं कृत्वा ताव् उभौ रामकेशवौ  
०१,००२।२२२च् नातिचक्रमतुः कालं प्राप्तं सर्वहरं समम्  
०१,००२।२२३अ यत्रार्जुनो द्वारवतीम् एत्य वृष्णिविनाकृताम्  
०१,००२।२२३च् दृष्ट्वा विषादम् अगमत् परां चार्तिं नरर्षभः  
०१,००२।२२४अ स सत्कृत्य यदुश्रेष्ठं मातुलं शौरिम् आत्मनः  
०१,००२।२२४च् ददर्श यदुवीराणाम् आपाने वैशसं महत्  
०१,००२।२२५अ शरीरं वासुदेवस्य रामस्य च महात्मनः  
०१,००२।२२५च् संस्कारं लम्भयाम् आस वृष्णीनां च प्रधानतः  
०१,००२।२२६अ स वृद्धबालम् आदाय द्वारवत्यास् ततो जनम्  
०१,००२।२२६च् ददर्शापदि कष्टायां गाण्डीवस्य पराभवम्  
०१,००२।२२७अ सर्वेषां चैव दिव्यानाम् अस्त्राणाम् अप्रसन्नताम्  
०१,००२।२२७च् नाशं वृष्णिकलत्राणां प्रभावानाम् अनित्यताम्  
०१,००२।२२८अ दृष्ट्वा निर्वेदम् आपन्नो व्यासवाक्यप्रचोदितः  
०१,००२।२२८च् धर्मराजं समासाद्य सन्न्यासं समरोचयेत्  
०१,००२।२२९अ इत्य् एतन् मौसलं पर्व षोडशं परिकीर्तितम्  
०१,००२।२२९च् अध्यायाष्टौ समाख्याताः श्लोकानां च शतत्रयम्  
०१,००२।२२९द्*०१७१_०१ श्लोकानां विंशतिश् चैव सङ्ख्याता तत्त्वदर्शिना  
०१,००२।२३०अ महाप्रस्थानिकं तस्माद् ऊर्ध्वं सप्तदशं स्मृतम्  
०१,००२।२३०च् यत्र राज्यं परित्यज्य पाण्डवाः पुरुषर्षभाः  
०१,००२।२३०ए द्रौपद्या सहिता देव्या सिद्धिं परमिकां गताः  
०१,००२।२३०फ़्*०१७२_०१ यत्र ते ऽग्निं ददृशिरे लौहित्यं प्राप्य सागरम्  
०१,००२।२३०फ़्*०१७२_०२ यत्राग्निना चोदितस्य पार्थस् तस्मै महात्मने  
०१,००२।२३०फ़्*०१७२_०३ ददौ सम्पूज्य तद् दिव्यं गाण्डीवं धनुर् उत्तमम्  
०१,००२।२३०फ़्*०१७२_०४ यत्र भ्रातृन् निपतितान् द्रौपदीं च युधिष्ठिरः  
०१,००२।२३०फ़्*०१७२_०५ दृष्ट्वा हित्वा जगामैव सर्वान् अनवलोकयन्  
०१,००२।२३०फ़्*०१७२_०६ एतत् सप्तदशं पर्व महाप्रस्थानिकं स्मृतम्  
०१,००२।२३१अ अत्राध्यायास् त्रयः प्रोक्ताः श्लोकानां च शतं तथा  
०१,००२।२३१च् विंशतिश् च तथा श्लोकाः सङ्ख्यातास् तत्त्वदर्शिना  
०१,००२।२३२अ स्वर्गपर्व ततो ज्ञेयं दिव्यं यत् तद् अमानुषम्  
०१,००२।२३२ब्*०१७३_०१ प्राप्तं देवरथं स्वर्गान् नेष्टवान् यत्र धर्मराट्  
०१,००२।२३२ब्*०१७३_०२ आरोढुं सुमहाप्राज्ञ आनृशंस्याच् छुना विना  
०१,००२।२३२ब्*०१७३_०३ ताम् अस्याविचलां ज्ञात्वा स्थितिं धर्मे महात्मनः  
०१,००२।२३२ब्*०१७३_०४ श्वरूपं यत्र तत् त्यक्त्वा धर्मेणासौ समन्वितः  
०१,००२।२३२ब्*०१७३_०५ स्वर्गं प्राप्तः स च तथा यातना विपुला भृशम्  
०१,००२।२३२ब्*०१७३_०६ देवदूतेन नरकं यत्र व्याजेन दर्शितम्  
०१,००२।२३२ब्*०१७३_०७ शुश्राव यत्र धर्मात्मा भ्रातॄणां करुणा गिरः  
०१,००२।२३२ब्*०१७३_०८ निदेशे वर्तमानानां देशे तत्रैव वर्तताम्  
०१,००२।२३२ब्*०१७३_०९ अनुदर्शितश् च धर्मेण देवराज्ञा च पाण्डवः  
०१,००२।२३२ब्*०१७३_१० आप्लुत्याकाशगङ्गायां देहं त्यक्त्वा स मानुषम्  
०१,००२।२३२ब्*०१७३_११ स्वधर्मनिर्जितं स्थानं स्वर्गे प्राप्य स धर्मराट्  
०१,००२।२३२ब्*०१७३_१२ मुमुदे पूजितः सर्वैः सेन्द्रैः सुरगणैः सह  
०१,००२।२३२ब्*०१७३_१३ एतद् अष्टादशं पर्व प्रोक्तं व्यासेन धीमता  
०१,००२।२३२ब्*०१७४_०१ कर्णस्य नरकप्राप्तिः प्रमोक्षश् चात्र कीर्त्यते  
०१,००२।२३२ब्*०१७४_०२ समागमश् च वीराणां स्वर्गलोके महात्मनाम्  
०१,००२।२३२ब्*०१७४_०३ कीर्त्यते यत्र विधिवत् स्वर्गसंवाद एव च  
०१,००२।२३२ब्*०१७४_०४ स्वानि स्थानानि च प्राप्ता यत्र ते पुरुषर्षभाः  
०१,००२।२३२ब्*०१७५_०१ यत्र दुर्योधनादीनां श्रियं दृष्ट्वा युधिष्ठिरः  
०१,००२।२३२ब्*०१७५_०२ निर्वेदं परमं गत्वा स्वर्गं नाकाङ्क्षद् अव्ययम्  
०१,००२।२३२ब्*०१७५_०३ देवानां वचनाद् यत्र तनुं त्यक्त्वा महारथः  
०१,००२।२३२ब्*०१७५_०४ स्वर्गं नित्यं महातेजाः स्वस्थानम् अगमद् वनम्  
०१,००२।२३२च् अध्यायाः पञ्च सङ्ख्याताः पर्वैतद् अभिसङ्ख्यया  
०१,००२।२३२ए श्लोकानां द्वे शते चैव प्रसङ्ख्याते तपोधनाः  
०१,००२।२३२फ़्*०१७६_०१ नव श्लोकास् तथैवान्ये सङ्ख्याताः परमर्षिणा  
०१,००२।२३३अ अष्टादशैवम् एतानि पर्वाण्य् उक्तान्य् अशेषतः  
०१,००२।२३३ब्*०१७७_०१ हरिवंशस् ततः पर्व पुराणं खिलसञ्ज्ञितम्  
०१,००२।२३३ब्*०१७७_०२ विष्णुपर्व शिशोश् चर्या विष्णोः कंसवधस् तथा  
०१,००२।२३३ब्*०१७७_०३ भविष्यं पर्व चाप्य् उक्तं खिलेष्व् एवाद्भुतं महत्  
०१,००२।२३३ब्*०१७८_०१ ततः परं विष्णुपर्व महत् पर्वेत्य् उदाहृतम्  
०१,००२।२३३ब्*०१७८_०२ जन्म यत्र तु देवस्य पद्मनाभस्य मानुषम्  
०१,००२।२३३ब्*०१७८_०३ वसुदेवकुले जातो नन्दगोपकुले धृतः  
०१,००२।२३३ब्*०१७८_०४ यत्र बाल्ये स्वकर्माणि रमणान्य् अद्भुतानि च  
०१,००२।२३३ब्*०१७८_०५ यत्र कंसवधं कृत्वा रङ्गमध्ये चकर्ष ह  
०१,००२।२३३ब्*०१७८_०६ अनेकैः संश्रयैश् चापि जरासन्धवधेन ह  
०१,००२।२३३ब्*०१७८_०७ विक्रमाद् रुक्मिणीं देवीम् आहृत्य परवीरहा  
०१,००२।२३३ब्*०१७८_०८ परीक्ष्य च निवासार्थं द्वारकां विनिवेशयत्  
०१,००२।२३३ब्*०१७८_०९ कलिङ्गं दन्तवक्रं च रणे विक्रम्य जघ्निवान्  
०१,००२।२३३ब्*०१७८_१० राजशुल्कां च वै कृष्णः सत्यभामाम् अथोद्वहत्  
०१,००२।२३३ब्*०१७८_११ तयोदितः सत्यभामया गत्वा दिवम् अधोक्षजः  
०१,००२।२३३ब्*०१७८_१२ जित्वामराधिपं यत्र पारिजातम् अथानयत्  
०१,००२।२३३ब्*०१७८_१३ जघ्ने यत्र महाबाहुर् धेनुकं रणमूर्धनि  
०१,००२।२३३ब्*०१७८_१४ नरकासुरकालीयहयग्रीवं च दानवम्  
०१,००२।२३३ब्*०१७८_१५ केशिं सकालियदमं कालनेमिनम् एव च  
०१,००२।२३३ब्*०१७८_१६ दोष्णां सहस्रं चिच्छेद बाणस्याद्भुतकर्मणः  
०१,००२।२३३ब्*०१७८_१७ नप्तारं भार्यया सार्धं मुमोचद् यत्र संयुगे  
०१,००२।२३३ब्*०१७८_१८ भारतीया कथा यत्र वृष्णिवंशश् च कीर्त्यते  
०१,००२।२३३ब्*०१७८_१९ भविष्यद् धरिवंशस्य खिलानाम् इति कथ्यते  
०१,००२।२३३ब्*०१७८_२० वाराहं नारसिंहं च वामनं पौष्करं तथा  
०१,००२।२३३ब्*०१७९_०१ जित्वा नृपान् रथांस् त्यक्त्वा भीमसेन भवत्प्रभुः  
०१,००२।२३३ब्*०१८०_०१ दशश्लोकसहस्राणि विंशच्छ्लोकशतानि च  
०१,००२।२३३ब्*०१८०_०२ खिलेषु हरिवंशे च सङ्ख्यातानि महर्षिणा  
०१,००२।२३३ब्*०१८१_०१ अत्रापि परिसङ्ख्याता कथिता तत्त्वबुद्धिना  
०१,००२।२३३ब्*०१८१_०२ अध्यायानां सहस्रं तु कीर्तितं वै द्विजोत्तमाः  
०१,००२।२३३ब्*०१८२_०१ अष्टादशसहस्राणि श्लोकानां कीर्तितानि वै  
०१,००२।२३३ब्*०१८३_०१ अष्टादशसहस्राणि श्लोकानां च शतं तथा  
०१,००२।२३३ब्*०१८४_०१ श्लोकाश् च चतुराशीतिर् हरिवंशे प्रकीर्तिताः  
०१,००२।२३३च् खिलेषु हरिवंशश् च भविष्यच् च प्रकीर्तितम्  
०१,००२।२३३द्*०१८५_०१ खिलेषु हरिवंशस्य व्याख्याताः परमर्षिणा  
०१,००२।२३३द्*०१८५_०२ यत्र दिव्याः कथाः पुण्याः कीर्तिताः पापनाशनाः  
०१,००२।२३३द्*०१८५_०३ देवासुरकथाश् चैव विचित्राः समुदाहृताः  
०१,००२।२३३द्*०१८५_०४ भविष्यद् अपि चाख्यानं विचित्रं पुण्यवर्धनम्  
०१,००२।२३३द्*०१८५_०५ यत्र कृष्णस्य कर्माणि श्रूयन्ते जन्मना सह  
०१,००२।२३३द्@००४_०००१ अध्यायास् त्व् एकम् एकानां सप्ताशीतिर् उदाहृता  
०१,००२।२३३द्@००४_०००२ श्लोकानां च सहस्राणि दश त्रीणि शतानि च  
०१,००२।२३३द्@००४_०००३ पौलोमादीनि सर्वाणि दशाष्टौ च महान् ऋषिः  
०१,००२।२३३द्@००४_०००४ उक्तवान् सपुराणानि रहस्यं चावसानिकम्  
०१,००२।२३३द्@००४_०००५ एवम् अष्टादशैतानि पर्वाण्य् उक्तानि धीमता  
०१,००२।२३३द्@००४_०००६ अध्यायानां सहस्रे द्वे पर्वणां शतम् एव च  
०१,००२।२३३द्@००४_०००७ श्लोकानां च सहस्राणि नवतिर् दश एव च  
०१,००२।२३३द्@००४_०००८ एषा वै पर्वणां सङ्ख्या श्लोका ग्रन्थे यथाक्रमम्  
०१,००२।२३३द्@००४_०००९ यद् उक्तम् ऋषिणा तेन व्यासेनोत्तमतेजसा  
०१,००२।२३३द्@००४_००१० जनमेजयस्याश्वमेधं द्रष्टुकामस्य धीमतः  
०१,००२।२३३द्@००४_००११ सम्प्रवृत्तो ऽश्वमेधश् च यत्र शक्रेण धर्षितः  
०१,००२।२३३द्@००४_००१२ विरोधश् चाभवद् राज्ञो ब्राह्मणैस् तस्य ऋत्विजैः  
०१,००२।२३३द्@००४_००१३ विश्वावसुपुरानीतो राजा राज्यम् अचीकरत्  
०१,००२।२३३द्@००४_००१४ एषा वै पर्वणां सङ्ख्या खिलान्य् आह ततः परम्  
०१,००२।२३४अ एतद् अखिलम् आख्यातं भारतं पर्वसङ्ग्रहात्  
०१,००२।२३४च् अष्टादश समाजग्मुर् अक्षौहिण्यो युयुत्सया  
०१,००२।२३४ए तन् महद् दारुणं युद्धम् अहान्य् अष्टादशाभवत्  
०१,००२।२३५अ यो विद्याच् चतुरो वेदान् साङ्गोपनिषदान् द्विजः  
०१,००२।२३५च् न चाख्यानम् इदं विद्यान् नैव स स्याद् विचक्षणः  
०१,००२।२३५द्*०१८६_०१ अर्थशास्त्रम् इदं प्रोक्तं धर्मशास्त्रम् इदं महत्  
०१,००२।२३५द्*०१८६_०२ कामशास्त्रम् इदं प्रोक्तं व्यासेनामितबुद्धिना  
०१,००२।२३६अ श्रुत्वा त्व् इदम् उपाख्यानं श्राव्यम् अन्यन् न रोचते  
०१,००२।२३६च् पुंस्कोकिलरुतं श्रुत्वा रूक्षा ध्वाङ्क्षस्य वाग् इव  
०१,००२।२३६द्@००५_०००१ धर्मे चार्थे च कामे च मोक्षे च भरतर्षभ  
०१,००२।२३६द्@००५_०००२ यद् इहास्ति तद् अन्यत्र यन् नेहास्ति न तत् क्व चित्  
०१,००२।२३६द्@००५_०००३ एवं विज्ञाय तत्त्वज्ञाः कथयन्ति मनीषिणः  
०१,००२।२३६द्@००५_०००४ भरतानां महज् जन्म महाभारतम् इत्य् उत  
०१,००२।२३६द्@००५_०००५ निरुक्तम् अस्य यो वेद सर्वपापैः प्रमुच्यते  
०१,००२।२३६द्@००५_०००६ भारताध्ययनात् पुण्याद् अपि पादम् अधीयतः  
०१,००२।२३६द्@००५_०००७ श्रद्दधानस्य पूयन्ते सर्वपापान्य् असंशयः  
०१,००२।२३६द्@००५_०००८ त्रिभिर् वर्षैर् महाभागः कृष्णद्वैपायनः शुभः  
०१,००२।२३६द्@००५_०००९ प्रबन्धं भारतस्येमं चकार भगवान् प्रभुः  
०१,००२।२३६द्@००५_००१० कृष्णद्वैपायनः पुत्रं पूर्वम् अध्यापयच् छुकम्  
०१,००२।२३६द्@००५_००११ सुमन्तुं जैमिनिं पैलं वैशम्पायनम् एव च  
०१,००२।२३६द्@००५_००१२ तैश् चाप्य् अनन्यबुद्धिभ्यो ब्राह्मणेभ्यः प्रकाशितम्  
०१,००२।२३६द्@००५_००१३ या क्रिया क्रियते का चिद् यश् च कश् चित् क्रियाविधिः  
०१,००२।२३६द्@००५_००१४ इदं प्रवर्तते सर्वं श्रोतॄणां प्रीतये क्षितौ  
०१,००२।२३६द्@००५_००१५ अधीयीत यथान्यायं वेदज्ञो वेदभृद् द्विजः  
०१,००२।२३६द्@००५_००१६ वेदैश् चतुर्भिः समितम् इदम् आख्यानम् उत्तमम्  
०१,००२।२३६द्@००५_००१७ भविष्यत्य् उपजीव्यं च कवीनाम् इदम् अन्नवत्  
०१,००२।२३६द्@००५_००१८ न चास्य कवयः के चिद् भविष्यन्ति विशेषणे  
०१,००२।२३६द्@००५_००१९ विशेषणे गृहस्थस्य त्रय एवाश्रमा यथा  
०१,००२।२३६द्@००५_००२० धन्यम् आरोग्यम् आयुष्यं पुण्यं सत्कर्मसाधकम्  
०१,००२।२३६द्@००५_००२१ बुभूषते महाख्यानम् अभिमन्तव्यम् आदितः  
०१,००२।२३६द्@००५_००२२ यद् अधीतं तदा सम्यग् द्विजश्रेष्ठैर् द्विजोत्तमात्  
०१,००२।२३६द्@००५_००२३ वैशम्पायनविप्राद्यैस् तैश् चापि कथितं तदा  
०१,००२।२३७अ इतिहासोत्तमाद् अस्माज् जायन्ते कविबुद्धयः  
०१,००२।२३७च् पञ्चभ्य इव भूतेभ्यो लोकसंविधयस् त्रयः  
०१,००२।२३८अ अस्याख्यानस्य विषये पुराणं वर्तते द्विजाः  
०१,००२।२३८च् अन्तरिक्षस्य विषये प्रजा इव चतुर्विधाः  
०१,००२।२३९अ क्रियागुणानां सर्वेषाम् इदम् आख्यानम् आश्रयः  
०१,००२।२३९च् इन्द्रियाणां समस्तानां चित्रा इव मनःक्रियाः  
०१,००२।२४०अ अनाश्रित्यैतद् आख्यानं कथा भुवि न विद्यते  
०१,००२।२४०च् आहारम् अनपाश्रित्य शरीरस्येव धारणम्  
०१,००२।२४१अ इदं सर्वैः कविवरैर् आख्यानम् उपजीव्यते  
०१,००२।२४१च् उदयप्रेप्सुभिर् भृत्यैर् अभिजात इवेश्वरः  
०१,००२।२४१द्*०१८७_०१ अस्य काव्यस्य कवयो न समर्था विशेषणे  
०१,००२।२४१द्*०१८७_०२ साधोर् इव गृहस्थस्य शेषास् त्रय इवाश्रमाः  
०१,००२।२४१द्*०१८८_०१ धर्मे मतिर् भवतु वः सततोत्थितानां  
०१,००२।२४१द्*०१८८_०२ स ह्य् एक एव परलोकगतस्य बन्धुः  
०१,००२।२४१द्*०१८८_०३ अर्थाः स्त्रियश् च निपुणैर् अपि सेव्यमाना  
०१,००२।२४१द्*०१८८_०४ नैवात्मभावम् उपयान्ति न च स्थिरत्वम्  
०१,००२।२४२अ द्वैपायनौष्ठपुटनिःसृतम् अप्रमेयम्; पुण्यं पवित्रम् अथ पापहरं शिवं च  
०१,००२।२४२च् यो भारतं समधिगच्छति वाच्यमानम्; किं तस्य पुष्करजलैर् अभिषेचनेन  
०१,००२।२४२द्*०१८९_०१ यद् अह्ना कुरुते पापं ब्राह्मणस् त्व् इन्द्रियैश् चरन्  
०१,००२।२४२द्*०१८९_०२ महाभारतम् आख्याय सन्ध्यां मुच्यति पश्चिमाम्  
०१,००२।२४२द्*०१९०_०१ यद् रात्रौ कुरुते पापं कर्मणा मनसा गिरा  
०१,००२।२४२द्*०१९०_०२ महाभारतम् आख्याय पूर्वां सन्ध्यां प्रमुच्यते  
०१,००२।२४२द्*०१९१_०१ यो गोशतं कनकशृङ्गमयं ददाति  
०१,००२।२४२द्*०१९१_०२ विप्राय वेदविदुषे च बहुश्रुताय  
०१,००२।२४२द्*०१९१_०३ पुण्यां च भारतकथां शृणुयाच् च नित्यं  
०१,००२।२४२द्*०१९१_०४ तुल्यं फलं भवति तस्य च तस्य चैव  
०१,००२।२४३अ आख्यानं तद् इदम् अनुत्तमं महार्थम्; विन्यस्तं महद् इह पर्वसङ्ग्रहेण  
०१,००२।२४३च् श्रुत्वादौ भवति नृणां सुखावगाहम्; विस्तीर्णं लवणजलं यथा प्लवेन  
०१,००३।००१ सूत उवाच  
०१,००३।००१अ जनमेजयः पारिक्षितः सह भ्रातृभिः कुरुक्षेत्रे दीर्घसत्रम् उपास्ते  
०१,००३।००१ब् तस्य भ्रातरस् त्रयः श्रुतसेन उग्रसेनो भीमसेन इति  
०१,००३।००२अ तेषु तत् सत्रम् उपासीनेषु तत्र श्वाभ्यागच्छत् सारमेयः  
०१,००३।००२ब् स जनमेजयस्य भ्रातृभिर् अभिहतो रोरूयमाणो मातुः समीपम् उपागच्छत्  
०१,००३।००३अ तं माता रोरूयमाणम् उवाच  
०१,००३।००३ब् किं रोदिषि  
०१,००३।००३च् केनास्य् अभिहत इति  
०१,००३।००४अ स एवम् उक्तो मातरं प्रत्युवाच  
०१,००३।००४ब् जनमेजयस्य भ्रातृभिर् अभिहतो ऽस्मीति  
०१,००३।००५अ तं माता प्रत्युवाच  
०१,००३।००५ब् व्यक्तं त्वया तत्रापराद्धं येनास्य् अभिहत इति  
०१,००३।००६अ स तां पुनर् उवाच  
०१,००३।००६ब् नापराध्यामि किं चित्  
०१,००३।००६च् नावेक्षे हवींषि नावलिह इति  
०१,००३।००७अ तच् छ्रुत्वा तस्य माता सरमा पुत्रशोकार्ता तत् सत्रम् उपागच्छद् यत्र स जनमेजयः सह भ्रातृभिर् दीर्घसत्रम् उपास्ते  
०१,००३।००८*०१९२_०१ न किं चिद् उक्तवन्तस् ते । सा तान् उवाच ।  
०१,००३।००८अ स तया क्रुद्धया तत्रोक्तः  
०१,००३।००८ब् अयं मे पुत्रो न किं चिद् अपराध्यति  
०१,००३।००८च् किमर्थम् अभिहत इति  
०१,००३।००८द् यस्माच् चायम् अभिहतो ऽनपकारी तस्माद् अदृष्टं त्वां भयम् आगमिष्यतीति  
०१,००३।००९अ स जनमेजय एवम् उक्तो देवशुन्या सरमया दृढं सम्भ्रान्तो विषण्णश् चासीत्  
०१,००३।०१०अ स तस्मिन् सत्रे समाप्ते हास्तिनपुरं प्रत्येत्य पुरोहितम् अनुरूपम् अन्विच्छमानः परं यत्नम् अकरोद् यो मे पापकृत्यां शमयेद् इति  
०१,००३।०११अ स कदा चिन् मृगयां यातः पारिक्षितो जनमेजयः कस्मिंश् चित् स्वविषयोद्देशे आश्रमम् अपश्यत्  
०१,००३।०१२अ तत्र कश् चिद् ऋषिर् आसां चक्रे श्रुतश्रवा नाम  
०१,००३।०१२ब् तस्याभिमतः पुत्र आस्ते सोमश्रवा नाम  
०१,००३।०१३अ तस्य तं पुत्रम् अभिगम्य जनमेजयः पारिक्षितः पौरोहित्याय वव्रे  
०१,००३।०१४अ स नमस्कृत्य तम् ऋषिम् उवाच  
०१,००३।०१४ब् भगवन्न् अयं तव पुत्रो मम पुरोहितो ऽस्त्व् इति  
०१,००३।०१५अ स एवम् उक्तः प्रत्युवाच  
०१,००३।०१५ब् भो जनमेजय पुत्रो ऽयं मम सर्प्यां जातः  
०१,००३।०१५च् महातपस्वी स्वाध्यायसम्पन्नो मत्तपोवीर्यसम्भृतो मच्छुक्रं पीतवत्यास् तस्याः कुक्षौ संवृद्धः  
०१,००३।०१५द् समर्थो ऽयं भवतः सर्वाः पापकृत्याः शमयितुम् अन्तरेण महादेवकृत्याम्  
०१,००३।०१५ए अस्य त्व् एकम् उपांशुव्रतम्  
०१,००३।०१५फ़् यद् एनं कश् चिद् ब्राह्मणः कं चिद् अर्थम् अभियाचेत् तं तस्मै दद्याद् अयम्  
०१,००३।०१५ग् यद्य् एतद् उत्सहसे ततो नयस्वैनम् इति  
०१,००३।०१६अ तेनैवम् उत्को जनमेजयस् तं प्रत्युवाच  
०१,००३।०१६ब् भगवंस् तथा भविष्यतीति  
०१,००३।०१७अ स तं पुरोहितम् उपादायोपावृत्तो भ्रातॄन् उवाच  
०१,००३।०१७ब् मयायं वृत उपाध्यायः  
०१,००३।०१७च् यद् अयं ब्रूयात् तत् कार्यम् अविचारयद्भिर् इति  
०१,००३।०१८अ तेनैवम् उक्ता भ्रातरस् तस्य तथा चक्रुः  
०१,००३।०१८ब् स तथा भ्रातॄन् सन्दिश्य तक्षशिलां प्रत्यभिप्रतस्थे  
०१,००३।०१८च् तं च देशं वशे स्थापयाम् आस  
०१,००३।०१९अ एतस्मिन्न् अन्तरे कश् चिद् ऋषिर् धौम्यो नामायोदः  
०१,००३।०१९ब् तस्य शिष्यास् त्रयो बभूवुर् उपमन्युर् आरुणिर् वेदश् चेति  
०१,००३।०२०अ स एकं शिष्यम् आरुणिं पाञ्चाल्यं प्रेषयाम् आस  
०१,००३।०२०ब् गच्छ केदारखण्डं बधानेति  
०१,००३।०२१अ स उपाध्यायेन सन्दिष्ट आरुणिः पाञ्चाल्यस् तत्र गत्वा तत् केदारखण्डं बद्धुं नाशक्नोत्  
०१,००३।०२२अ स क्लिश्यमानो ऽपश्यद् उपायम्  
०१,००३।०२२ब् भवत्व् एवं करिष्यामीति  
०१,००३।०२३अ स तत्र संविवेश केदारखण्डे  
०१,००३।०२३ब् शयाने तस्मिंस् तद् उदकं तस्थौ  
०१,००३।०२४अ ततः कदा चिद् उपाध्याय आयोदो धौम्यः शिष्यान् अपृच्छत्  
०१,००३।०२४ब् क्व आरुणिः पाञ्चाल्यो गत इति  
०१,००३।०२५अ ते प्रत्यूचुः  
०१,००३।०२५ब् भगवतैव प्रेषितो गच्छ केदारखण्डं बधानेति  
०१,००३।०२६अ स एवम् उक्तस् ताञ् शिष्यान् प्रत्युवाच  
०१,००३।०२६ब् तस्मात् सर्वे तत्र गच्छामो यत्र स इति  
०१,००३।०२७अ स तत्र गत्वा तस्याह्वानाय शब्दं चकार  
०१,००३।०२७ब् भो आरुणे पाञ्चाल्य क्वासि  
०१,००३।०२७च् वत्सैहीति  
०१,००३।०२८अ स तच् छ्रुत्वा आरुणिर् उपाध्यायवाक्यं तस्मात् केदारखण्डात् सहसोत्थाय तम् उपाध्यायम् उपतस्थे  
०१,००३।०२८ब् प्रोवाच चैनम्  
०१,००३।०२८च् अयम् अस्म्य् अत्र केदारखण्डे निःसरमाणम् उदकम् अवारणीयं संरोद्धुं संविष्टो भगवच्छब्दं श्रुत्वैव सहसा विदार्य केदारखण्डं भवन्तम् उपस्थितः  
०१,००३।०२८द् तद् अभिवादये भगवन्तम्  
०१,००३।०२८ए आज्ञापयतु भवान्  
०१,००३।०२८फ़् किं करवाणीति  
०१,००३।०२९अ तम् उपाध्यायो ऽब्रवीत्  
०१,००३।०२९ब् यस्माद् भवान् केदारखण्डम् अवदार्योत्थितस् तस्माद् भवान् उद्दालक एव नाम्ना भविष्यतीति  
०१,००३।०३०अ स उपाध्यायेनानुगृहीतः  
०१,००३।०३०ब् यस्मात् त्वया मद्वचो ऽनुष्ठितं तस्माच् छ्रेयो ऽवाप्स्यसीति  
०१,००३।०३०च् सर्वे च ते वेदाः प्रतिभास्यन्ति सर्वाणि च धर्मशास्त्राणीति  
०१,००३।०३१अ स एवम् उक्त उपाध्यायेनेष्टं देशं जगाम  
०१,००३।०३२अ अथापरः शिष्यस् तस्यैवायोदस्य धौम्यस्योपमन्युर् नाम  
०१,००३।०३३अ तम् उपाध्यायः प्रेषयाम् आस  
०१,००३।०३३ब् वत्सोपमन्यो गा रक्षस्वेति  
०१,००३।०३४अ स उपाध्यायवचनाद् अरक्षद् गाः  
०१,००३।०३४ब् स चाहनि गा रक्षित्वा दिवसक्षये ऽभ्यागम्योपाध्यायस्याग्रतः स्थित्वा नमश्चक्रे  
०१,००३।०३५अ तम् उपाध्यायः पीवानम् अपश्यत्  
०१,००३।०३५ब् उवाच चैनम्  
०१,००३।०३५च् वत्सोपमन्यो केन वृत्तिं कल्पयसि  
०१,००३।०३५द् पीवान् असि दृढम् इति  
०१,००३।०३६अ स उपाध्यायं प्रत्युवाच  
०१,००३।०३६ब् भैक्षेण वृत्तिं कल्पयामीति  
०१,००३।०३७*०१९३_०१ स तथेत्य् उक्त्वा भैक्षं चरित्वोपाध्यायाय न्यवेदयत् ।  
०१,००३।०३७*०१९३_०२ स तस्माद् उपाध्यायः सर्वम् एव भैक्षम् अगृह्णात् ।  
०१,००३।०३७अ तम् उपाध्यायः प्रत्युवाच  
०१,००३।०३७ब् ममानिवेद्य भैक्षं नोपयोक्तव्यम् इति  
०१,००३।०३८अ स तथेत्य् उक्त्वा पुनर् अरक्षद् गाः  
०१,००३।०३८ब् रक्षित्वा चागम्य तथैवोपाध्यायस्याग्रतः स्थित्वा नमश्चक्रे  
०१,००३।०३९अ तम् उपाध्यायस् तथापि पीवानम् एव दृष्ट्वोवाच  
०१,००३।०३९ब् वत्सोपमन्यो सर्वम् अशेषतस् ते भैक्षं गृह्णामि  
०१,००३।०३९च् केनेदानीं वृत्तिं कल्पयसीति  
०१,००३।०४०अ स एवम् उक्त उपाध्यायेन प्रत्युवाच  
०१,००३।०४०ब् भगवते निवेद्य पूर्वम् अपरं चरामि  
०१,००३।०४०च् तेन वृत्तिं कल्पयामीति  
०१,००३।०४१अ तम् उपाध्यायः प्रत्युवाच  
०१,००३।०४१ब् नैषा न्याय्या गुरुवृत्तिः  
०१,००३।०४१च् अन्येषाम् अपि वृत्त्युपरोधं करोष्य् एवं वर्तमानः  
०१,००३।०४१द् लुब्धो ऽसीति  
०१,००३।०४२अ स तथेत्य् उक्त्वा गा अरक्षत्  
०१,००३।०४२ब् रक्षित्वा च पुनर् उपाध्यायगृहम् आगम्योपाध्यायस्याग्रतः स्थित्वा नमश्चक्रे  
०१,००३।०४३अ तम् उपाध्यायस् तथापि पीवानम् एव दृष्ट्वा पुनर् उवाच  
०१,००३।०४३ब् अहं ते सर्वं भैक्षं गृह्णामि न चान्यच् चरसि  
०१,००३।०४३च् पीवान् असि  
०१,००३।०४३द् केन वृत्तिं कल्पयसीति  
०१,००३।०४४अ स उपाध्यायं प्रत्युवाच  
०१,००३।०४४ब् भो एतासां गवां पयसा वृत्तिं कल्पयामीति  
०१,००३।०४५अ तम् उपाध्यायः प्रत्युवाच  
०१,००३।०४५ब् नैतन् न्याय्यं पय उपयोक्तुं भवतो मयाननुज्ञातम् इति  
०१,००३।०४६अ स तथेति प्रतिज्ञाय गा रक्षित्वा पुनर् उपाध्यायगृहान् एत्य गुरोर् अग्रतः स्थित्वा नमश्चक्रे  
०१,००३।०४७अ तम् उपाध्यायः पीवानम् एवापश्यत्  
०१,००३।०४७ब् उवाच चैनम्  
०१,००३।०४७च् भैक्षं नाश्नासि न चान्यच् चरसि  
०१,००३।०४७द् पयो न पिबसि  
०१,००३।०४७ए पीवान् असि  
०१,००३।०४७फ़् केन वृत्तिं कल्पयसीति  
०१,००३।०४८अ स एवम् उक्त उपाध्यायं प्रत्युवाच  
०१,००३।०४८ब् भोः फेनं पिबामि यम् इमे वत्सा मातॄणां स्तनं पिबन्त उद्गिरन्तीति  
०१,००३।०४९अ तम् उपाध्यायः प्रत्युवाच  
०१,००३।०४९ब् एते त्वदनुकम्पया गुणवन्तो वत्साः प्रभूततरं फेनम् उद्गिरन्ति  
०१,००३।०४९च् तद् एवम् अपि वत्सानां वृत्त्युपरोधं करोष्य् एवं वर्तमानः  
०१,००३।०४९द् फेनम् अपि भवान् न पातुम् अर्हतीति  
०१,००३।०५०अ स तथेति प्रतिज्ञाय निराहारस् ता गा अरक्षत्  
०१,००३।०५०ब् तथा प्रतिषिद्धो भैक्षं नाश्नाति न चान्यच् चरति  
०१,००३।०५०च् पयो न पिबति  
०१,००३।०५०द् फेनं नोपयुङ्क्ते  
०१,००३।०५१अ स कदा चिद् अरण्ये क्षुधार्तो ऽर्कपत्राण्य् अभक्षयत्  
०१,००३।०५२अ स तैर् अर्कपत्रैर् भक्षितैः क्षारकटूष्णविपाकिभिश् चक्षुष्य् उपहतो ऽन्धो ऽभवत्  
०१,००३।०५२ब् सो ऽन्धो ऽपि चङ्क्रम्यमाणः कूपे ऽपतत्  
०१,००३।०५३*०१९४_०१ नायात्य् उपमन्युः । त ऊचुः । वनं गतो गा रक्षितुम् इति ।  
०१,००३।०५३*०१९४_०२ तान् आह उपाध्यायः ।  
०१,००३।०५३अ अथ तस्मिन्न् अनागच्छत्य् उपाध्यायः शिष्यान् अवोचत्  
०१,००३।०५३ब् मयोपमन्युः सर्वतः प्रतिषिद्धः  
०१,००३।०५३च् स नियतं कुपितः  
०१,००३।०५३द् ततो नागच्छति चिरगतश् चेति  
०१,००३।०५४अ स एवम् उक्त्वा गत्वारण्यम् उपमन्योर् आह्वानं चक्रे  
०१,००३।०५४ब् भो उपमन्यो क्वासि  
०१,००३।०५४च् वत्सैहीति  
०१,००३।०५५अ स तदाह्वानम् उपाध्यायाच् छ्रुत्वा प्रत्युवाचोच्चैः  
०१,००३।०५५ब् अयम् अस्मि भो उपाध्याय कूपे पतित इति  
०१,००३।०५६अ तम् उपाध्यायः प्रत्युवाच  
०१,००३।०५६ब् कथम् असि कूपे पतित इति  
०१,००३।०५७अ स तं प्रत्युवाच  
०१,००३।०५७ब् अर्कपत्राणि भक्षयित्वान्धीभूतो ऽस्मि  
०१,००३।०५७च् अतः कूपे पतित इति  
०१,००३।०५८अ तम् उपाध्यायः प्रत्युवाच  
०१,००३।०५८ब् अश्विनौ स्तुहि  
०१,००३।०५८च् तौ त्वां चक्षुष्मन्तं करिष्यतो देवभिषजाव् इति  
०१,००३।०५९अ स एवम् उक्त उपाध्यायेन स्तोतुं प्रचक्रमे देवाव् अश्विनौ वाग्भिर् ऋग्भिः  
०१,००३।०६०अ प्र पूर्वगौ पूर्वजौ चित्रभानू; गिरा वा शंसामि तपनाव् अनन्तौ  
०१,००३।०६०च् दिव्यौ सुपर्णौ विरजौ विमानाव्; अधिक्षियन्तौ भुवनानि विश्वा  
०१,००३।०६१अ हिरण्मयौ शकुनी साम्परायौ; नासत्यदस्रौ सुनसौ वैजयन्तौ  
०१,००३।०६१च् शुक्रं वयन्तौ तरसा सुवेमाव्; अभि व्ययन्ताव् असितं विवस्वत्  
०१,००३।०६२अ ग्रस्तां सुपर्णस्य बलेन वर्तिकाम्; अमुञ्चताम् अश्विनौ सौभगाय  
०१,००३।०६२च् तावत् सुवृत्ताव् अनमन्त मायया; सत्तमा गा अरुणा उदावहन्  
०१,००३।०६३अ षष्टिश् च गावस् त्रिशताश् च धेनव; एकं वत्सं सुवते तं दुहन्ति  
०१,००३।०६३च् नानागोष्ठा विहिता एकदोहनास्; ताव् अश्विनौ दुहतो घर्मम् उक्थ्यम्  
०१,००३।०६४अ एकां नाभिं सप्तशता अराः श्रिताः; प्रधिष्व् अन्या विंशतिर् अर्पिता अराः  
०१,००३।०६४च् अनेमि चक्रं परिवर्तते ऽजरम्; मायाश्विनौ समनक्ति चर्षणी  
०१,००३।०६५अ एकं चक्रं वर्तते द्वादशारं प्रधि;षण्णाभिम् एकाक्षम् अमृतस्य धारणम्  
०१,००३।०६५च् यस्मिन् देवा अधि विश्वे विषक्तास्; ताव् अश्विनौ मुञ्चतो मा विषीदतम्  
०१,००३।०६६*०१९५_०१ इदं वृत्तम् अपि वर्षासु भूयस्  
०१,००३।०६६*०१९५_०२ तिरोधत्ताम् अश्विनौ दासपत्नीः  
०१,००३।०६६*०१९५_०३ भित्त्वा मेघान् अशिवम् उदाचरन्तं  
०१,००३।०६६*०१९५_०४ यद् वृष्टिकर्म प्रथितौ बलस्य  
०१,००३।०६६अ अश्विनाव् इन्द्रम् अमृतं वृत्तभूयौ; तिरोधत्ताम् अश्विनौ दासपत्नी  
०१,००३।०६६च् भित्त्वा गिरिम् अश्विनौ गाम् उदाचरन्तौ; तद्वृष्टमह्ना प्रथिता वलस्य  
०१,००३।०६७अ युवां दिशो जनयथो दशाग्रे; समानं मूर्ध्नि रथया वियन्ति  
०१,००३।०६७च् तासां यातम् ऋषयो ऽनुप्रयान्ति; देवा मनुष्याः क्षितिम् आचरन्ति  
०१,००३।०६८अ युवां वर्णान् विकुरुथो विश्वरूपांस्; ते ऽधिक्षियन्ति भुवनानि विश्वा  
०१,००३।०६८च् ते भानवो ऽप्य् अनुसृताश् चरन्ति; देवा मनुष्याः क्षितिम् आचरन्ति  
०१,००३।०६९अ तौ नासत्याव् अश्विनाव् आमहे वाम्; स्रजं च यां बिभृथः पुष्करस्य  
०१,००३।०६९च् तौ नासत्याव् अमृतावृतावृधाव्; ऋते देवास् तत् प्रपदेन सूते  
०१,००३।०७०*०१९६_०१ स्तोतुं न शक्नोमि गुणैर् भवन्तौ  
०१,००३।०७०*०१९६_०२ चक्षुर्विहीनः पथि सम्प्रमूढः  
०१,००३।०७०*०१९६_०३ दुर्गे ऽहम् अस्मिन् पतितो ऽस्मि कूपे  
०१,००३।०७०*०१९६_०४ युवां शरण्यौ शरणं प्रपद्ये  
०१,००३।०७०अ मुखेन गर्भं लभतां युवानौ; गतासुर् एतत् प्रपदेन सूते  
०१,००३।०७०च् सद्यो जातो मातरम् अत्ति गर्भस्; ताव् अश्विनौ मुञ्चथो जीवसे गाः  
०१,००३।०७१अ एवं तेनाभिष्टुताव् अश्विनाव् आजग्मतुः  
०१,००३।०७१ब् आहतुश् चैनम्  
०१,००३।०७१च् प्रीतौ स्वः  
०१,००३।०७१द् एष ते ऽपूपः  
०१,००३।०७१ए अशानैनम् इति  
०१,००३।०७२अ स एवम् उक्तः प्रत्युवाच  
०१,००३।०७२ब् नानृतम् ऊचतुर् भवन्तौ  
०१,००३।०७२च् न त्व् अहम् एतम् अपूपम् उपयोक्तुम् उत्सहे अनिवेद्य गुरव इति  
०१,००३।०७३अ ततस् तम् अश्विनाव् ऊचतुः  
०१,००३।०७३ब् आवाभ्यां पुरस्ताद् भवत उपाध्यायेनैवम् एवाभिष्टुताभ्याम् अपूपः प्रीताभ्यां दत्तः  
०१,००३।०७३च् उपयुक्तश् च स तेनानिवेद्य गुरवे  
०१,००३।०७३द् त्वम् अपि तथैव कुरुष्व यथा कृतम् उपाध्यायेनेति  
०१,००३।०७४अ स एवम् उक्तः पुनर् एव प्रत्युवाचैतौ  
०१,००३।०७४ब् प्रत्यनुनये भवन्ताव् अश्विनौ  
०१,००३।०७४च् नोत्सहे ऽहम् अनिवेद्योपाध्यायायोपयोक्तुम् इति  
०१,००३।०७५अ तम् अश्विनाव् आहतुः  
०१,००३।०७५ब् प्रीतौ स्वस् तवानया गुरुवृत्त्या  
०१,००३।०७५च् उपाध्यायस्य ते कार्ष्णायसा दन्ताः  
०१,००३।०७५द् भवतो हिरण्मया भविष्यन्ति  
०१,००३।०७५ए चक्षुष्मांश् च भविष्यसि  
०१,००३।०७५फ़् श्रेयश् चावाप्स्यसीति  
०१,००३।०७६अ स एवम् उक्तो ऽश्विभ्यां लब्धचक्षुर् उपाध्यायसकाशम् आगम्योपाध्यायम् अभिवाद्याचचक्षे  
०१,००३।०७६ब् स चास्य प्रीतिमान् अभूत्  
०१,००३।०७७अ आह चैनम्  
०१,००३।०७७ब् यथाश्विनाव् आहतुस् तथा त्वं श्रेयो ऽवाप्स्यसीति  
०१,००३।०७७च् सर्वे च ते वेदाः प्रतिभास्यन्तीति  
०१,००३।०७८अ एषा तस्यापि परीक्षोपमन्योः  
०१,००३।०७९अ अथापरः शिष्यस् तस्यैवायोदस्य धौम्यस्य वेदो नाम  
०१,००३।०८०अ तम् उपाध्यायः सन्दिदेश  
०१,००३।०८०ब् वत्स वेद इहास्यताम्  
०१,००३।०८०च् भवता मद्गृहे कं चित् कालं शुश्रूषमाणेन भवितव्यम्  
०१,००३।०८०द् श्रेयस् ते भविष्यतीति  
०१,००३।०८१अ स तथेत्य् उक्त्वा गुरुकुले दीर्घकालं गुरुशुश्रूषणपरो ऽवसत्  
०१,००३।०८१ब् गौर् इव नित्यं गुरुषु धूर्षु नियुज्यमानः शीतोष्णक्षुत्तृष्णादुःखसहः सर्वत्राप्रतिकूलः  
०१,००३।०८२अ तस्य महता कालेन गुरुः परितोषं जगाम  
०१,००३।०८२ब् तत्परितोषाच् च श्रेयः सर्वज्ञतां चावाप  
०१,००३।०८२च् एषा तस्यापि परीक्षा वेदस्य  
०१,००३।०८३अ स उपाध्यायेनानुज्ञातः समावृत्तस् तस्माद् गुरुकुलवासाद् गृहाश्रमं प्रत्यपद्यत  
०१,००३।०८३ब् तस्यापि स्वगृहे वसतस् त्रयः शिष्या बभूवुः  
०१,००३।०८४अ स शिष्यान् न किं चिद् उवाच  
०१,००३।०८४ब् कर्म वा क्रियतां गुरुशुश्रूषा वेति  
०१,००३।०८४च् दुःखाभिज्ञो हि गुरुकुलवासस्य शिष्यान् परिक्लेशेन योजयितुं नेयेष  
०१,००३।०८५अ अथ कस्य चित् कालस्य वेदं ब्राह्मणं जनमेजयः पौष्यश् च क्षत्रियाव् उपेत्योपाध्यायं वरयां चक्रतुः  
०१,००३।०८६अ स कदा चिद् याज्यकार्येणाभिप्रस्थित उत्तङ्कं नाम शिष्यं नियोजयाम् आस  
०१,००३।०८६ब् भो उत्तङ्क यत् किं चिद् अस्मद्गृहे परिहीयते तद् इच्छाम्य् अहम् अपरिहीणं भवता क्रियमाणम् इति  
०१,००३।०८७अ स एवं प्रतिसमादिश्योत्तङ्कं वेदः प्रवासं जगाम  
०१,००३।०८८अ अथोत्तङ्को गुरुशुश्रूषुर् गुरुनियोगम् अनुतिष्ठमानस् तत्र गुरुकुले वसति स्म  
०१,००३।०८९अ स वसंस् तत्रोपाध्यायस्त्रीभिः सहिताभिर् आहूयोक्तः  
०१,००३।०८९ब् उपाध्यायिनी ते ऋतुमती  
०१,००३।०८९च् उपाध्यायश् च प्रोषितः  
०१,००३।०८९द् अस्या यथायम् ऋतुर् वन्ध्यो न भवति तथा क्रियताम्  
०१,००३।०८९ए एतद् विषीदतीति  
०१,००३।०९०*०१९७_०१ तस्य स्त्रीवाक्यं न कार्यम् इति धर्मलोपभयाद् एवम् अवदत् ।  
०१,००३।०९०अ स एवम् उक्तस् ताः स्त्रियः प्रत्युवाच  
०१,००३।०९०ब् न मया स्त्रीणां वचनाद् इदम् अकार्यं कार्यम्  
०१,००३।०९०च् न ह्य् अहम् उपाध्यायेन सन्दिष्टः  
०१,००३।०९०द् अकार्यम् अपि त्वया कार्यम् इति  
०१,००३।०९१अ तस्य पुनर् उपाध्यायः कालान्तरेण गृहान् उपजगाम तस्मात् प्रवासात्  
०१,००३।०९१ब् स तद्वृत्तं तस्याशेषम् उपलभ्य प्रीतिमान् अभूत्  
०१,००३।०९२*०१९८_०१ स उवाच । सर्वं कृतम् इति । उपाध्यायः प्रत्युवाच ।  
०१,००३।०९२अ उवाच चैनम्  
०१,००३।०९२ब् वत्सोत्तङ्क किं ते प्रियं करवाणीति  
०१,००३।०९२च् धर्मतो हि शुश्रूषितो ऽस्मि भवता  
०१,००३।०९२द् तेन प्रीतिः परस्परेण नौ संवृद्धा  
०१,००३।०९२ए तद् अनुजाने भवन्तम्  
०१,००३।०९२फ़् सर्वाम् एव सिद्धिं प्राप्स्यसि  
०१,००३।०९२ग् गम्यताम् इति  
०१,००३।०९३अ स एवम् उक्तः प्रत्युवाच  
०१,००३।०९३ब् किं ते प्रियं करवाणीति  
०१,००३।०९३च् एवं ह्य् आहुः  
०१,००३।०९४अ यश् चाधर्मेण विब्रूयाद् यश् चाधर्मेण पृच्छति  
०१,००३।०९५अ तयोर् अन्यतरः प्रैति विद्वेषं चाधिगच्छति  
०१,००३।०९५ब् सो ऽहम् अनुज्ञातो भवता इच्छामीष्टं ते गुर्वर्थम् उपहर्तुम् इति  
०१,००३।०९६अ तेनैवम् उक्त उपाध्यायः प्रत्युवाच  
०१,००३।०९६ब् वत्सोत्तङ्क उष्यतां तावद् इति  
०१,००३।०९७अ स कदा चित् तम् उपाध्यायम् आहोत्तङ्कः  
०१,००३।०९७ब् आज्ञापयतु भवान्  
०१,००३।०९७च् किं ते प्रियम् उपहरामि गुर्वर्थम् इति  
०१,००३।०९८*०१९९_०१ तेनैवम् उक्त उपाध्यायः प्रत्युवाच । किमर्थम् उपहरेयम् इति ।  
०१,००३।०९८अ तम् उपाध्यायः प्रत्युवाच  
०१,००३।०९८ब् वत्सोत्तङ्क बहुशो मां चोदयसि गुर्वर्थम् उपहरेयम् इति  
०१,००३।०९८च् तद् गच्छ  
०१,००३।०९८द् एनां प्रविश्योपाध्यायिनीं पृच्छ किम् उपहरामीति  
०१,००३।०९८ए एषा यद् ब्रवीति तद् उपहरस्वेति  
०१,००३।०९९अ स एवम् उक्त उपाध्यायेनोपाध्यायिनीम् अपृच्छत्  
०१,००३।०९९ब् भवत्य् उपाध्यायेनास्म्य् अनुज्ञातो गृहं गन्तुम्  
०१,००३।०९९च् तद् इच्छामीष्टं ते गुर्वर्थम् उपहृत्यानृणो गन्तुम्  
०१,००३।०९९द् तद् आज्ञापयतु भवती  
०१,००३।०९९ए किम् उपहरामि गुर्वर्थम् इति  
०१,००३।१००अ सैवम् उक्तोपाध्यायिन्य् उत्तङ्कं प्रत्युवाच  
०१,००३।१००ब् गच्छ पौष्यं राजानम्  
०१,००३।१००च् भिक्षस्व तस्य क्षत्रियया पिनद्धे कुण्डले  
०१,००३।१००द् ते आनयस्व  
०१,००३।१००ए इतश् चतुर्थे ऽहनि पुण्यकं भविता  
०१,००३।१००फ़् ताभ्याम् आबद्धाभ्यां ब्राह्मणान् परिवेष्टुम् इच्छामि  
०१,००३।१००ग् शोभमाना यथा ताभ्यां कुण्डलाभ्यां तस्मिन्न् अहनि सम्पादयस्व  
०१,००३।१००ह् श्रेयो हि ते स्यात् क्षणं कुर्वत इति  
०१,००३।१०१अ स एवम् उक्त उपाध्यायिन्या प्रातिष्ठतोत्तङ्कः  
०१,००३।१०१ब् स पथि गच्छन्न् अपश्यद् ऋषभम् अतिप्रमाणं तम् अधिरूढं च पुरुषम् अतिप्रमाणम् एव  
०१,००३।१०२अ स पुरुष उत्तङ्कम् अभ्यभाषत  
०१,००३।१०२ब् उत्तङ्कैतत् पुरीषम् अस्य ऋषभस्य भक्षयस्वेति  
०१,००३।१०३अ स एवम् उक्तो नैच्छत्  
०१,००३।१०४अ तम् आह पुरुषो भूयः  
०१,००३।१०४ब् भक्षयस्वोत्तङ्क  
०१,००३।१०४च् मा विचारय  
०१,००३।१०४द् उपाध्यायेनापि ते भक्षितं पूर्वम् इति  
०१,००३।१०५अ स एवम् उक्तो बाढम् इत्य् उक्त्वा तदा तद् ऋषभस्य पुरीषं मूत्रं च भक्षयित्वोत्तङ्कः प्रतस्थे यत्र स क्षत्रियः पौष्यः  
०१,००३।१०६अ तम् उपेत्यापश्यद् उत्तङ्क आसीनम्  
०१,००३।१०६ब् स तम् उपेत्याशीर्भिर् अभिनन्द्योवाच  
०१,००३।१०६च् अर्थी भवन्तम् उपगतो ऽस्मीति  
०१,००३।१०७अ स एनम् अभिवाद्योवाच  
०१,००३।१०७ब् भगवन् पौष्यः खल्व् अहम्  
०१,००३।१०७च् किं करवाणीति  
०१,००३।१०८अ तम् उवाचोत्तङ्कः  
०१,००३।१०८ब् गुर्वर्थे कुण्डलाभ्याम् अर्थ्य् आगतो ऽस्मीति ये ते क्षत्रियया पिनद्धे कुण्डले ते भवान् दातुम् अर्हतीति  
०१,००३।१०९*०२००_०१ तस्यास् तत् स्त्रीधनं इन्द्रेण यज्ञे तुष्टेन दत्तम् आसीत् ।  
०१,००३।१०९अ तं पौष्यः प्रत्युवाच  
०१,००३।१०९ब् प्रविश्यान्तःपुरं क्षत्रिया याच्यताम् इति  
०१,००३।११०अ स तेनैवम् उक्तः प्रविश्यान्तःपुरं क्षत्रियां नापश्यत्  
०१,००३।१११अ स पौष्यं पुनर् उवाच  
०१,००३।१११ब् न युक्तं भवता वयम् अनृतेनोपचरितुम्  
०१,००३।१११च् न हि ते क्षत्रियान्तःपुरे सन्निहिता  
०१,००३।१११द् नैनां पश्यामीति  
०१,००३।११२अ स एवम् उक्तः पौष्यस् तं प्रत्युवाच  
०१,००३।११२ब् सम्प्रति भवान् उच्छिष्टः  
०१,००३।११२च् स्मर तावत्  
०१,००३।११२द् न हि सा क्षत्रिया उच्छिष्टेनाशुचिना वा शक्या द्रष्टुम्  
०१,००३।११२ए पतिव्रतात्वाद् एषा नाशुचेर् दर्शनम् उपैतीति  
०१,००३।११३अ अथैवम् उक्त उत्तङ्कः स्मृत्वोवाच  
०१,००३।११३ब् अस्ति खलु मयोच्छिष्टेनोपस्पृष्टं शीघ्रं गच्छता चेति  
०१,००३।११४अ तं पौष्यः प्रत्युवाच  
०१,००३।११४ब् एतत् तद् एवं हि  
०१,००३।११४च् न गच्छतोपस्पृष्टं भवति न स्थितेनेति  
०१,००३।११५अ अथोत्तङ्कस् तथेत्य् उक्त्वा प्राङ्मुख उपविश्य सुप्रक्षालितपाणिपादवदनो ऽशब्दाभिर् हृदयङ्गमाभिर् अद्भिर् उपस्पृश्य त्रिः पीत्वा द्विः परिमृज्य खान्य् अद्भिर् उपस्पृश्यान्तःपुरं प्रविश्य तां क्षत्रियाम् अपश्यत्  
०१,००३।११६अ सा च दृष्ट्वैवोत्तङ्कम् अभ्युत्थायाभिवाद्योवाच  
०१,००३।११६ब् स्वागतं ते भगवन्  
०१,००३।११६च् आज्ञापय किं करवाणीति  
०१,००३।११७अ स ताम् उवाच  
०१,००३।११७ब् एते कुण्डले गुर्वर्थं मे भिक्षिते दातुम् अर्हसीति  
०१,००३।११८अ सा प्रीता तेन तस्य सद्भावेन पात्रम् अयम् अनतिक्रमणीयश् चेति मत्वा ते कुण्डले अवमुच्यास्मै प्रायच्छत्  
०१,००३।११९अ आह चैनम्  
०१,००३।११९ब् एते कुण्डले तक्षको नागराजः प्रार्थयति  
०१,००३।११९च् अप्रमत्तो नेतुम् अर्हसीति  
०१,००३।१२०अ स एवम् उक्तस् तां क्षत्रियां प्रत्युवाच  
०१,००३।१२०ब् भवति सुनिर्वृता भव  
०१,००३।१२०च् न मां शक्तस् तक्षको नागराजो धर्षयितुम् इति  
०१,००३।१२१अ स एवम् उक्त्वा तां क्षत्रियाम् आमन्त्र्य पौष्यसकाशम् आगच्छत्  
०१,००३।१२२अ स तं दृष्ट्वोवाच  
०१,००३।१२२ब् भोः पौष्य प्रीतो ऽस्मीति  
०१,००३।१२३अ तं पौष्यः प्रत्युवाच  
०१,००३।१२३ब् भगवंश् चिरस्य पात्रम् आसाद्यते  
०१,००३।१२३च् भवांश् च गुणवान् अतिथिः  
०१,००३।१२३द् तत् करिष्ये श्राद्धम्  
०१,००३।१२३ए क्षणः क्रियताम् इति  
०१,००३।१२४अ तम् उत्तङ्कः प्रत्युवाच  
०१,००३।१२४ब् कृतक्षण एवास्मि  
०१,००३।१२४च् शीघ्रम् इच्छामि यथोपपन्नम् अन्नम् उपहृतं भवतेति  
०१,००३।१२५अ स तथेत्य् उक्त्वा यथोपपन्नेनान्नेनैनं भोजयाम् आस  
०१,००३।१२६अ अथोत्तङ्कः शीतम् अन्नं सकेशं दृष्ट्वा अशुच्य् एतद् इति मत्वा पौष्यम् उवाच  
०१,००३।१२६ब् यस्मान् मे अशुच्य् अन्नं ददासि तस्मद् अन्धो भविष्यसीति  
०१,००३।१२७*०२०१_०१ तम् उत्तङ्कः प्रत्युवाच । न युक्तं भवतान्नम् अशुचि दत्त्वा  
०१,००३।१२७*०२०१_०२ प्रतिशापं दातुम् । तस्माद् अन्नम् एव प्रत्यक्षीकुरु ।  
०१,००३।१२७अ तं पौष्यः प्रत्युवाच  
०१,००३।१२७ब् यस्मात् त्वम् अप्य् अदुष्टम् अन्नं दूषयसि तस्माद् अनपत्यो भविष्यसीति  
०१,००३।१२८अ सो ऽथ पौष्यस् तस्याशुचिभावम् अन्नस्यागमयाम् आस  
०१,००३।१२९अ अथ तदन्नं मुक्तकेश्या स्त्रियोपहृतं सकेशम् अशुचि मत्वोत्तङ्कं प्रसादयाम् आस  
०१,००३।१२९ब् भगवन्न् अज्ञानाद् एतद् अन्नं सकेशम् उपहृतं शीतं च  
०१,००३।१२९च् तत् क्षामये भवन्तम्  
०१,००३।१२९द् न भवेयम् अन्ध इति  
०१,००३।१३०अ तम् उत्तङ्कः प्रत्युवाच  
०१,००३।१३०ब् न मृषा ब्रवीमि  
०१,००३।१३०च् भूत्वा त्वम् अन्धो नचिराद् अनन्धो भविष्यसीति  
०१,००३।१३०द् ममापि शापो न भवेद् भवता दत्त इति  
०१,००३।१३१अ तं पौष्यः प्रत्युवाच  
०१,००३।१३१ब् नाहं शक्तः शापं प्रत्यादातुम्  
०१,००३।१३१च् न हि मे मन्युर् अद्याप्य् उपशमं गच्छति  
०१,००३।१३१द् किं चैतद् भवता न ज्ञायते यथा  
०१,००३।१३२अ नावनीतं हृदयं ब्राह्मणस्य; वाचि क्षुरो निहितस् तीक्ष्णधारः  
०१,००३।१३२च् विपरीतम् एतद् उभयं क्षत्रियस्य; वाङ् नावनीती हृदयं तीक्ष्णधारम्  
०१,००३।१३३*०२०२_०१ मम शापो भविष्यतीति ।  
०१,००३।१३३अ इति  
०१,००३।१३३ब् तद् एवं गते न शक्तो ऽहं तीक्ष्णहृदयत्वात् तं शापम् अन्यथा कर्तुम्  
०१,००३।१३३च् गम्यताम् इति  
०१,००३।१३४अ तम् उत्तङ्कः प्रत्युवाच  
०१,००३।१३४ब् भवताहम् अन्नस्याशुचिभावम् आगमय्य प्रत्यनुनीतः  
०१,००३।१३४च् प्राक् च ते ऽभिहितम्  
०१,००३।१३४द् यस्माद् अदुष्टम् अन्नं दूषयसि तस्माद् अनपत्यो भविष्यसीति  
०१,००३।१३४ए दुष्टे चान्ने नैष मम शापो भविष्यतीति  
०१,००३।१३५अ साधयामस् तावद् इत्य् उक्त्वा प्रातिष्ठतोत्तङ्कस् ते कुण्डले गृहीत्वा  
०१,००३।१३६अ सो ऽपश्यत् पथि नग्नं श्रमणम् आगच्छन्तं मुहुर् मुहुर् दृश्यमानम् अदृश्यमानं च  
०१,००३।१३६ब् अथोत्तङ्कस् ते कुण्डले भूमौ निक्षिप्योदकार्थं प्रचक्रमे  
०१,००३।१३७*०२०३_०१ कृतोदककार्यः शुचिः प्रयतो नमो देवेभ्यो गुरुभ्यश् च  
०१,००३।१३७*०२०३_०२ कृत्वा महता जवेन तम् अन्वयात् । तस्य तक्षको दृढम् आसन्नः ।  
०१,००३।१३७*०२०३_०३ स तं जग्राह ।  
०१,००३।१३७अ एतस्मिन्न् अन्तरे स श्रमणस् त्वरमाण उपसृत्य ते कुण्डले गृहीत्वा प्राद्रवत्  
०१,००३।१३७ब् तम् उत्तङ्को ऽभिसृत्य जग्राह  
०१,००३।१३७च् स तद् रूपं विहाय तक्षकरूपं कृत्वा सहसा धरण्यां विवृतं महाबिलं विवेश  
०१,००३।१३८*०२०४_०१ अथोत्तङ्कस् तस्याः क्षत्रियाया वचः स्मृत्वा तं तक्षकम् अन्वगच्छत् ।  
०१,००३।१३८*०२०४_०२ स तद्बिलं दण्डकाष्ठेन चखान । न चाशकत् । तं  
०१,००३।१३८*०२०४_०३ क्लिश्यमानम् इन्द्रो ऽपश्यत् । स वज्रं प्रेषयाम् आस । गच्छास्य  
०१,००३।१३८*०२०४_०४ ब्राह्मणस्य साहाय्यं कुरुष्वेति । अथ वज्रो दण्डकाष्ठम् अनुप्रविश्य  
०१,००३।१३८*०२०४_०५ तद्बिलम् अदारयत् ।  
०१,००३।१३८*०२०५_०१ तं नागलोकम् अपर्यन्तम् अनेकविधप्रासादहर्म्यवलभीनिर्यूहशतसङ्कुलम्  
०१,००३।१३८*०२०५_०२ उच्चावचक्रीडाश्चर्यस्थानावकीर्णम् अपश्यत् । स तत्र ।  
०१,००३।१३८अ प्रविश्य च नागलोकं स्वभवनम् अगच्छत्  
०१,००३।१३८ब् तम् उत्तङ्को ऽन्वाविवेश तेनैव बिलेन  
०१,००३।१३८च् प्रविश्य च नागान् अस्तुवद् एभिः श्लोकैः  
०१,००३।१३९अ य ऐरावतराजानः सर्पाः समितिशोभनाः  
०१,००३।१३९च् वर्षन्त इव जीमूताः सविद्युत्पवनेरिताः  
०१,००३।१४०अ सुरूपाश् च विरूपाश् च तथा कल्माषकुण्डलाः  
०१,००३।१४०च् आदित्यवन् नाकपृष्ठे रेजुर् ऐरावतोद्भवाः  
०१,००३।१४१*०२०६_०१ तत्रस्थान् अपि संस्तौमि महतः पन्नगान् अहम् ।  
०१,००३।१४१अ बहूनि नागवर्त्मानि गङ्गायास् तीर उत्तरे  
०१,००३।१४१च् इच्छेत् को ऽर्कांशुसेनायां चर्तुम् ऐरावतं विना  
०१,००३।१४२अ शतान्य् अशीतिर् अष्टौ च सहस्राणि च विंशतिः  
०१,००३।१४२च् सर्पाणां प्रग्रहा यान्ति धृतराष्ट्रो यद् एजति  
०१,००३।१४३अ ये चैनम् उपसर्पन्ति ये च दूरं परं गताः  
०१,००३।१४३च् अहम् ऐरावतज्येष्ठभ्रातृभ्यो ऽकरवं नमः  
०१,००३।१४४अ यस्य वासः कुरुक्षेत्रे खाण्डवे चाभवत् सदा  
०१,००३।१४४च् तं काद्रवेयम् अस्तौषं कुण्डलार्थाय तक्षकम्  
०१,००३।१४५*०२०७_०१ नदीं मन्दाकिनीं रम्यां प्रसन्नसलिलाम् अनु ।  
०१,००३।१४५अ तक्षकश् चाश्वसेनश् च नित्यं सहचराव् उभौ  
०१,००३।१४५च् कुरुक्षेत्रे निवसतां नदीम् इक्षुमतीम् अनु  
०१,००३।१४६*०२०८_०१ एवं स्तुत्वा स विप्रर्षिर् उत्तङ्को भुजगोत्तमान्  
०१,००३।१४६*०२०८_०२ नैव ते कुण्डले लेभे ततश् चिन्ताम् उपागमत्  
०१,००३।१४६*०२०९_०१ नागराजाय मुख्याय कुण्डले आप्नुयां यथा  
०१,००३।१४६अ जघन्यजस् तक्षकस्य श्रुतसेनेति यः श्रुतः  
०१,००३।१४६च् अवसद्यो महद् द्युम्नि प्रार्थयन् नागमुख्यताम्  
०१,००३।१४६ए करवाणि सदा चाहं नमस् तस्मै महात्मने  
०१,००३।१४७*०२१०_०१ तदा वै चिन्तयाम् आस उपाध्याय्या यद् ईरितम्  
०१,००३।१४७*०२१०_०२ काले च समतिक्रान्ते शापं दास्यति मन्युना  
०१,००३।१४७अ एवं स्तुवन्न् अपि नागान् यदा ते कुण्डले नालभद् अथापश्यत् स्त्रियौ तन्त्रे अधिरोप्य पटं वयन्त्यौ  
०१,००३।१४८अ तस्मिंश् च तन्त्रे कृष्णाः सिताश् च तन्तवः  
०१,००३।१४८ब् चक्रं चापश्यत् षड्भिः कुमारैः परिवर्त्यमानम्  
०१,००३।१४८च् पुरुषं चापश्यद् दर्शनीयम्  
०१,००३।१४९अ स तान् सर्वांस् तुष्टाव एभिर् मन्त्रवादश्लोकैः  
०१,००३।१५०अ त्रीण्य् अर्पितान्य् अत्र शतानि मध्ये; षष्टिश् च नित्यं चरति ध्रुवे ऽस्मिन्  
०१,००३।१५०च् चक्रे चतुर्विंशतिपर्वयोगे; षड् यत् कुमाराः परिवर्तयन्ति  
०१,००३।१५१अ तन्त्रं चेदं विश्वरूपं युवत्यौ; वयतस् तन्तून् सततं वर्तयन्त्यौ  
०१,००३।१५१च् कृष्णान् सितांश् चैव विवर्तयन्त्यौ; भूतान्य् अजस्रं भुवनानि चैव  
०१,००३।१५२अ वज्रस्य भर्ता भुवनस्य गोप्ता; वृत्रस्य हन्ता नमुचेर् निहन्ता  
०१,००३।१५२च् कृष्णे वसानो वसने महात्मा; सत्यानृते यो विविनक्ति लोके  
०१,००३।१५३अ यो वाजिनं गर्भम् अपां पुराणम्; वैश्वानरं वाहनम् अभ्युपेतः  
०१,००३।१५३च् नमः सदास्मै जगदीश्वराय; लोकत्रयेशाय पुरन्दराय  
०१,००३।१५४अ ततः स एनं पुरुषः प्राह  
०१,००३।१५४ब् प्रीतो ऽस्मि ते ऽहम् अनेन स्तोत्रेण  
०१,००३।१५४च् किं ते प्रियं करवाणीति  
०१,००३।१५५अ स तम् उवाच  
०१,००३।१५५ब् नागा मे वशम् ईयुर् इति  
०१,००३।१५६अ स एनं पुरुषः पुनर् उवाच  
०१,००३।१५६ब् एतम् अश्वम् अपाने धमस्वेति  
०१,००३।१५७अ स तम् अश्वम् अपाने ऽधमत्  
०१,००३।१५७ब् अथाश्वाद् धम्यमानात् सर्वस्रोतोभ्यः सधूमा अर्चिषो ऽग्नेर् निष्पेतुः  
०१,००३।१५८अ ताभिर् नागलोको धूपितः  
०१,००३।१५९अ अथ ससम्भ्रमस् तक्षको ऽग्नितेजोभयविषण्णस् ते कुण्डले गृहीत्वा सहसा स्वभवनान् निष्क्रम्योत्तङ्कम् उवाच  
०१,००३।१५९ब् एते कुण्डले प्रतिगृह्णातु भवान् इति  
०१,००३।१६०अ स ते प्रतिजग्राहोत्तङ्कः  
०१,००३।१६०ब् कुण्डले प्रतिगृह्याचिन्तयत्  
०१,००३।१६०च् अद्य तत् पुण्यकम् उपाध्यायिन्याः  
०१,००३।१६०द् दूरं चाहम् अभ्यागतः  
०१,००३।१६०ए कथं नु खलु सम्भावयेयम् इति  
०१,००३।१६१अ तत एनं चिन्तयानम् एव स पुरुष उवाच  
०१,००३।१६१ब् उत्तङ्क एनम् अश्वम् अधिरोह  
०१,००३।१६१च् एष त्वां क्षणाद् एवोपाध्यायकुलं प्रापयिष्यतीति  
०१,००३।१६२अ स तथेत्य् उक्त्वा तम् अश्वम् अधिरुह्य प्रत्याजगामोपाध्यायकुलम्  
०१,००३।१६२ब् उपाध्यायिनी च स्नाता केशान् आवपयन्त्य् उपविष्टोत्तङ्को नागच्छतीति शापायास्य मनो दधे  
०१,००३।१६३अ अथोत्तङ्कः प्रविश्य उपाध्यायिनीम् अभ्यवादयत्  
०१,००३।१६३ब् ते चास्यै कुण्डले प्रायच्छत्  
०१,००३।१६४अ सा चैनं प्रत्युवाच  
०१,००३।१६४ब् उत्तङ्क देशे काले ऽभ्यागतः  
०१,००३।१६४च् स्वागतं ते वत्स  
०१,००३।१६४द् मनाग् असि मया न शप्तः  
०१,००३।१६४ए श्रेयस् तवोपस्थितम्  
०१,००३।१६४फ़् सिद्धिम् आप्नुहीति  
०१,००३।१६५अ अथोत्तङ्क उपाध्यायम् अभ्यवादयत्  
०१,००३।१६५ब् तम् उपाध्यायः प्रत्युवाच  
०१,००३।१६५च् वत्सोत्तङ्क स्वागतं ते  
०१,००३।१६५द् किं चिरं कृतम् इति  
०१,००३।१६६अ तम् उत्तङ्क उपाध्यायं प्रत्युवाच  
०१,००३।१६६ब् भोस् तक्षकेण नागराजेन विघ्नः कृतो ऽस्मिन् कर्मणि  
०१,००३।१६६च् तेनास्मि नागलोकं नीतः  
०१,००३।१६७अ तत्र च मया दृष्टे स्त्रियौ तन्त्रे ऽधिरोप्य पटं वयन्त्यौ  
०१,००३।१६७ब् तस्मिंश् च तन्त्रे कृष्णाः सिताश् च तन्तवः  
०१,००३।१६७च् किं तत्  
०१,००३।१६८अ तत्र च मया चक्रं दृष्टं द्वादशारम्  
०१,००३।१६८ब् षट् चैनं कुमाराः परिवर्तयन्ति  
०१,००३।१६८च् तद् अपि किम्  
०१,००३।१६९अ पुरुषश् चापि मया दृष्टः  
०१,००३।१६९ब् स पुनः कः  
०१,००३।१७०अ अश्वश् चातिप्रमाणयुक्तः  
०१,००३।१७०ब् स चापि कः  
०१,००३।१७१अ पथि गच्छता मया ऋषभो दृष्टः  
०१,००३।१७१ब् तं च पुरुषो ऽधिरूढः  
०१,००३।१७१च् तेनास्मि सोपचारम् उक्तः  
०१,००३।१७१द् उत्तङ्कास्य ऋषभस्य पुरीषं भक्षय  
०१,००३।१७१ए उपाध्यायेनापि ते भक्षितम् इति  
०१,००३।१७१फ़् ततस् तद्वचनान् मया तदृषभस्य पुरीषम् उपयुक्तम्  
०१,००३।१७१ग् तद् इच्छामि भवतोपदिष्टं किं तद् इति  
०१,००३।१७२अ तेनैवम् उक्त उपाध्यायः प्रत्युवाच  
०१,००३।१७२ब् ये ते स्त्रियौ धाता विधाता च  
०१,००३।१७२च् ये च ते कृष्णाः सिताश् च तन्तवस् ते रात्र्यहनी  
०१,००३।१७३*०२११_०१ द्वादशारं द्वादश मासाः ।  
०१,००३।१७३अ यद् अपि तच् चक्रं द्वादशारं षट् कुमाराः परिवर्तयन्ति ते ऋतवः षट् संवत्सरश् चक्रम्  
०१,००३।१७३ब् यः पुरुषः स पर्जन्यः  
०१,००३।१७३च् यो ऽश्वः सो ऽग्निः  
०१,००३।१७४अ य ऋषभस् त्वया पथि गच्छता दृष्टः स ऐरावतो नागराजः  
०१,००३।१७४ब् यश् चैनम् अधिरूढः स इन्द्रः  
०१,००३।१७४च् यद् अपि ते पुरीषं भक्षितं तस्य ऋषभस्य तद् अमृतम्  
०१,००३।१७५अ तेन खल्व् असि न व्यापन्नस् तस्मिन् नागभवने  
०१,००३।१७५ब् स चापि मम सखा इन्द्रः  
०१,००३।१७६अ तदनुग्रहात् कुण्डले गृहीत्वा पुनर् अभ्यागतो ऽसि  
०१,००३।१७६ब् तत् सौम्य गम्यताम्  
०१,००३।१७६च् अनुजाने भवन्तम्  
०१,००३।१७६द् श्रेयो ऽवाप्स्यसीति  
०१,००३।१७७अ स उपाध्यायेनानुज्ञात उत्तङ्कः क्रुद्धस् तक्षकस्य प्रतिचिकीर्षमाणो हास्तिनपुरं प्रतस्थे  
०१,००३।१७८अ स हास्तिनपुरं प्राप्य नचिराद् द्विजसत्तमः  
०१,००३।१७८च् समागच्छत राजानम् उत्तङ्को जनमेजयम्  
०१,००३।१७९अ पुरा तक्षशिलातस् तं निवृत्तम् अपराजितम्  
०१,००३।१७९च् सम्यग् विजयिनं दृष्ट्वा समन्तान् मन्त्रिभिर् वृतम्  
०१,००३।१८०अ तस्मै जयाशिषः पूर्वं यथान्यायं प्रयुज्य सः  
०१,००३।१८०च् उवाचैनं वचः काले शब्दसम्पन्नया गिरा  
०१,००३।१८१अ अन्यस्मिन् करणीये त्वं कार्ये पार्थिवसत्तम  
०१,००३।१८१च् बाल्याद् इवान्यद् एव त्वं कुरुषे नृपसत्तम  
०१,००३।१८२अ एवम् उक्तस् तु विप्रेण स राजा प्रत्युवाच ह  
०१,००३।१८२च् जनमेजयः प्रसन्नात्मा सम्यक् सम्पूज्य तं मुनिम्  
०१,००३।१८३अ आसां प्रजानां परिपालनेन; स्वं क्षत्रधर्मं परिपालयामि  
०१,००३।१८३च् प्रब्रूहि वा किं क्रियतां द्विजेन्द्र; शुश्रूषुर् अस्म्य् अद्य वचस् त्वदीयम्  
०१,००३।१८४अ स एवम् उक्तस् तु नृपोत्तमेन; द्विजोत्तमः पुण्यकृतां वरिष्ठः  
०१,००३।१८४च् उवाच राजानम् अदीनसत्त्वम्; स्वम् एव कार्यं नृपतेश् च यत् तत्  
०१,००३।१८५अ तक्षकेण नरेन्द्रेन्द्र येन ते हिंसितः पिता  
०१,००३।१८५च् तस्मै प्रतिकुरुष्व त्वं पन्नगाय दुरात्मने  
०१,००३।१८६अ कार्यकालं च मन्ये ऽहं विधिदृष्टस्य कर्मणः  
०१,००३।१८६च् तद् गच्छापचितिं राजन् पितुस् तस्य महात्मनः  
०१,००३।१८७अ तेन ह्य् अनपराधी स दष्टो दुष्टान्तरात्मना  
०१,००३।१८७च् पञ्चत्वम् अगमद् राजा वज्राहत इव द्रुमः  
०१,००३।१८८अ बलदर्पसमुत्सिक्तस् तक्षकः पन्नगाधमः  
०१,००३।१८८च् अकार्यं कृतवान् पापो यो ऽदशत् पितरं तव  
०१,००३।१८९अ राजर्षिवंशगोप्तारम् अमरप्रतिमं नृपम्  
०१,००३।१८९च् जघान काश्यपं चैव न्यवर्तयत पापकृत्  
०१,००३।१९०अ दग्धुम् अर्हसि तं पापं ज्वलिते हव्यवाहने  
०१,००३।१९०च् सर्पसत्रे महाराज त्वयि तद् धि विधीयते  
०१,००३।१९१अ एवं पितुश् चापचितिं गतवांस् त्वं भविष्यसि  
०१,००३।१९१च् मम प्रियं च सुमहत् कृतं राजन् भविष्यति  
०१,००३।१९२अ कर्मणः पृथिवीपाल मम येन दुरात्मना  
०१,००३।१९२च् विघ्नः कृतो महाराज गुर्वर्थं चरतो ऽनघ  
०१,००३।१९३अ एतच् छ्रुत्वा तु नृपतिस् तक्षकस्य चुकोप ह  
०१,००३।१९३च् उत्तङ्कवाक्यहविषा दीप्तो ऽग्निर् हविषा यथा  
०१,००३।१९४अ अपृच्छच् च तदा राजा मन्त्रिणः स्वान् सुदुःखितः  
०१,००३।१९४च् उत्तङ्कस्यैव सान्निध्ये पितुः स्वर्गगतिं प्रति  
०१,००३।१९५*०२१२_०१ पौष्ये पर्वणि राजेन्द्र स्वस्ति वाच्य द्विजान् अथ  
०१,००३।१९५*०२१२_०२ समाप्ते पर्वणि तदा स्वशक्त्या तर्पयेद् द्विजान्  
०१,००३।१९५अ तदैव हि स राजेन्द्रो दुःखशोकाप्लुतो ऽभवत्  
०१,००३।१९५च् यदैव पितरं वृत्तम् उत्तङ्काद् अशृणोत् तदा  
०१,००४।००१अ लोमहर्षणपुत्र उग्रश्रवाः सूतः पौराणिको नैमिषारण्ये शौनकस्य कुलपतेर् द्वादशवार्षिके सत्रे ऋषीन् अभ्यागतान् उपतस्थे  
०१,००४।००२*०२१३_०१ मयोदङ्कस्य चरितम् अशेषम् उक्तम् । जनमेजयस्य सर्पसत्रस्य  
०१,००४।००२*०२१३_०२ निमित्तान्तरम् इदम् अपि ।  
०१,००४।००२अ पौराणिकः पुराणे कृतश्रमः स तान् कृताञ्जलिर् उवाच  
०१,००४।००२ब् किं भवन्तः श्रोतुम् इच्छन्ति  
०१,००४।००२च् किम् अहं ब्रुवाणीति  
०१,००४।००३अ तम् ऋषय ऊचुः  
०१,००४।००३ब् परमं लोमहर्षणे प्रक्ष्यामस् त्वां वक्ष्यसि च नः शुश्रूषतां कथायोगम्  
०१,००४।००३च् तद् भगवांस् तु तावच् छौनको ऽग्निशरणम् अध्यास्ते  
०१,००४।००४अ यो ऽसौ दिव्याः कथा वेद देवतासुरसङ्कथाः  
०१,००४।००४च् मनुष्योरगगन्धर्वकथा वेद च सर्वशः  
०१,००४।००५अ स चाप्य् अस्मिन् मखे सौते विद्वान् कुलपतिर् द्विजः  
०१,००४।००५च् दक्षो धृतव्रतो धीमाञ् शास्त्रे चारण्यके गुरुः  
०१,००४।००६अ सत्यवादी शमपरस् तपस्वी नियतव्रतः  
०१,००४।००६च् सर्वेषाम् एव नो मान्यः स तावत् प्रतिपाल्यताम्  
०१,००४।००७अ तस्मिन्न् अध्यासति गुराव् आसनं परमार्चितम्  
०१,००४।००७च् ततो वक्ष्यसि यत् त्वां स प्रक्ष्यति द्विजसत्तमः  
०१,००४।००८ सूत उवाच  
०१,००४।००८अ एवम् अस्तु गुरौ तस्मिन्न् उपविष्टे महात्मनि  
०१,००४।००८च् तेन पृष्टः कथाः पुण्या वक्ष्यामि विविधाश्रयाः  
०१,००४।००९अ सो ऽथ विप्रर्षभः कार्यं कृत्वा सर्वं यथाक्रमम्  
०१,००४।००९च् देवान् वाग्भिः पितॄन् अद्भिस् तर्पयित्वाजगाम ह  
०१,००४।०१०अ यत्र ब्रह्मर्षयः सिद्धास् त आसीना यतव्रताः  
०१,००४।०१०च् यज्ञायतनम् आश्रित्य सूतपुत्रपुरःसराः  
०१,००४।०११अ ऋत्विक्ष्व् अथ सदस्येषु स वै गृहपतिस् ततः  
०१,००४।०११च् उपविष्टेषूपविष्टः शौनको ऽथाब्रवीद् इदम्  
०१,००५।००१ शौनक उवाच  
०१,००५।००१अ पुराणम् अखिलं तात पिता ते ऽधीतवान् पुरा  
०१,००५।००१ब्*०२१४_०१ भारताध्ययनं सर्वं कृष्णद्वैपायनात् तदा  
०१,००५।००१च् कच्चित् त्वम् अपि तत् सर्वम् अधीषे लोमहर्षणे  
०१,००५।००२अ पुराणे हि कथा दिव्या आदिवंशाश् च धीमताम्  
०१,००५।००२च् कथ्यन्ते ताः पुरास्माभिः श्रुताः पूर्वं पितुस् तव  
०१,००५।००३अ तत्र वंशम् अहं पूर्वं श्रोतुम् इच्छामि भार्गवम्  
०१,००५।००३च् कथयस्व कथाम् एतां कल्याः स्म श्रवणे तव  
०१,००५।००४ सूत उवाच  
०१,००५।००४अ यद् अधीतं पुरा सम्यग् द्विजश्रेष्ठ महात्मभिः  
०१,००५।००४च् वैशम्पायनविप्राद्यैस् तैश् चापि कथितं पुरा  
०१,००५।००५अ यद् अधीतं च पित्रा मे सम्यक् चैव ततो मया  
०१,००५।००५च् तत् तावच् छृणु यो देवैः सेन्द्रैः साग्निमरुद्गणैः  
०१,००५।००५ए पूजितः प्रवरो वंशो भृगूणां भृगुनन्दन  
०१,००५।००६अ इमं वंशम् अहं ब्रह्मन् भार्गवं ते महामुने  
०१,००५।००६च् निगदामि कथायुक्तं पुराणाश्रयसंयुतम्  
०१,००५।००६द्*०२१५_०१ शृणुष्वावहितो ब्रह्मन् पुराणे यच् छ्रुतं मया  
०१,००५।००६द्*०२१६_०१ भृगुर् महर्षिर् भगवान् ब्रह्मणा वै स्वयम्भुवा  
०१,००५।००६द्*०२१६_०२ वरुणस्य क्रतौ जातः पावकाद् इति नः श्रुतम्  
०१,००५।००६द्@००६_०००१ भृगोर् बभूवुः षट् पुत्रास् तपसा भावितात्मनः  
०१,००५।००६द्@००६_०००२ कविश् च च्यवनश् चैव शङ्खलश् च महातपाः  
०१,००५।००६द्@००६_०००३ सुरश्मिः सप्तरश्मिश् च वितथश् च महातपाः  
०१,००५।००६द्@००६_०००४ वीतहव्यस्य तनयः स्मृतो गृत्समदः प्रभुः  
०१,००५।००६द्@००६_०००५ गृत्सस्यापि सुतस् त्व् अस्य ब्रह्मन् सावेदसो ऽभवत्  
०१,००५।००६द्@००६_०००६ सावेदस्य तु पुत्रो ऽभूद् ऊर्वः श्रुतवतां वरः  
०१,००५।००६द्@००६_०००७ ऊर्वस्य तु विहव्यो ऽभूद् ब्रह्मसूनुर् महात्मनः  
०१,००५।००६द्@००६_०००८ विहव्यस्य तु दायादो विहरः कीर्तिमान् स्मृतः  
०१,००५।००६द्@००६_०००९ विहरस्यात्मवान् पुत्रो वत्सश् चाधिरथः स्मृतः  
०१,००५।००६द्@००६_००१० वत्सस्यापि विनिन्दस् तु सूनुर् आसीन् महातपाः  
०१,००५।००६द्@००६_००११ भृगोर् विनिन्दस्य सुतः सद्यो नाम बभूव ह  
०१,००५।००६द्@००६_००१२ सद्यस्याप्य् आत्मजो ब्रह्मन् वित्तो नाम सुवीर्यवान्  
०१,००५।००६द्@००६_००१३ वित्तस्य तु महातेजा बभूव च श्रुतश्रवाः  
०१,००५।००६द्@००६_००१४ श्रुतश्रवसस् तु सूनुर् बभूव तपवान् प्रभो  
०१,००५।००६द्@००६_००१५ तपसस् तु महातेजाः प्रकाशस् तनयो ऽभवत्  
०१,००५।००६द्@००६_००१६ ऊर्ध्वः प्रकाशस्य सुतो ब्रह्मर्षिर् ब्रह्मवित्तमः  
०१,००५।००६द्@००६_००१७ ब्रह्मसृष्टो मतो येन येन पूर्वं महात्मना  
०१,००५।००६द्@००६_००१८ ऊर्ध्वस्य चैव वागिन्द्रो वागिन्द्रो ब्रह्मवादिनः  
०१,००५।००६द्@००६_००१९ ऋचीकस् तस्य तनयो ब्रह्मसूनुर् महातपाः  
०१,००५।००६द्@००६_००२० जमदग्निः सुतस् तस्य जज्ञे जनकसन्निभः  
०१,००५।००६द्@००६_००२१ जमदग्नेस् तु वै पञ्च आसन् पुत्रा महात्मनः  
०१,००५।००६द्@००६_००२२ रुमण्वांश् च सुषेणश् च वसुर् विश्वावसुस् तथा  
०१,००५।००६द्@००६_००२३ रामस् तस्य जघन्यो ऽभून् महास्त्रो रेणुकासुतः  
०१,००५।००६द्@००६_००२४ त्रिःसप्तकृत्वः पृथिवी येन निःक्षत्रिया कृता  
०१,००५।००७अ भृगोः सुदयितः पुत्रश् च्यवनो नाम भार्गवः  
०१,००५।००७च् च्यवनस्यापि दायादः प्रमतिर् नाम धार्मिकः  
०१,००५।००७ए प्रमतेर् अप्य् अभूत् पुत्रो घृताच्यां रुरुर् इत्य् उत  
०१,००५।००८अ रुरोर् अपि सुतो जज्ञे शुनको वेदपारगः  
०१,००५।००८च् प्रमद्वरायां धर्मात्मा तव पूर्वपितामहात्  
०१,००५।००९अ तपस्वी च यशस्वी च श्रुतवान् ब्रह्मवित्तमः  
०१,००५।००९च् धर्मिष्ठः सत्यवादी च नियतो नियतेन्द्रियः  
०१,००५।०१० शौनक उवाच  
०१,००५।०१०अ सूतपुत्र यथा तस्य भार्गवस्य महात्मनः  
०१,००५।०१०च् च्यवनत्वं परिख्यातं तन् ममाचक्ष्व पृच्छतः  
०१,००५।०११ सूत उवाच  
०१,००५।०११अ भृगोः सुदयिता भार्या पुलोमेत्य् अभिविश्रुता  
०१,००५।०११च् तस्यां गर्भः समभवद् भृगोर् वीर्यसमुद्भवः  
०१,००५।०१२अ तस्मिन् गर्भे सम्भृते ऽथ पुलोमायां भृगूद्वह  
०१,००५।०१२च् समये समशीलिन्यां धर्मपत्न्यां यशस्विनः  
०१,००५।०१३अ अभिषेकाय निष्क्रान्ते भृगौ धर्मभृतां वरे  
०१,००५।०१३च् आश्रमं तस्य रक्षो ऽथ पुलोमाभ्याजगाम ह  
०१,००५।०१४अ तं प्रविश्याश्रमं दृष्ट्वा भृगोर् भार्याम् अनिन्दिताम्  
०१,००५।०१४च् हृच्छयेन समाविष्टो विचेताः समपद्यत  
०१,००५।०१५अ अभ्यागतं तु तद् रक्षः पुलोमा चारुदर्शना  
०१,००५।०१५च् न्यमन्त्रयत वन्येन फलमूलादिना तदा  
०१,००५।०१६अ तां तु रक्षस् ततो ब्रह्मन् हृच्छयेनाभिपीडितम्  
०१,००५।०१६च् दृष्ट्वा हृष्टम् अभूत् तत्र जिहीर्षुस् ताम् अनिन्दिताम्  
०१,००५।०१६द्*०२१७_०१ जातम् इत्य् अब्रवीत् कार्यं जिहीर्षुर् मुदितः शुभाम्  
०१,००५।०१६द्*०२१७_०२ सा हि पूर्वं वृता तेन पुलोम्ना तु शुचिस्मिता  
०१,००५।०१६द्*०२१७_०३ तां तु प्रादात् पिता पश्चाद् भृगवे शास्त्रवत् तदा  
०१,००५।०१६द्*०२१७_०४ तस्य तत् किल्बिषं नित्यं हृदि वर्तति भार्गव  
०१,००५।०१६द्*०२१७_०५ इदम् अन्तरम् इत्य् एवं हर्तुं चक्रे मनस् तदा  
०१,००५।०१७अ अथाग्निशरणे ऽपश्यज् ज्वलितं जातवेदसम्  
०१,००५।०१७च् तम् अपृच्छत् ततो रक्षः पावकं ज्वलितं तदा  
०१,००५।०१८अ शम्स मे कस्य भार्येयम् अग्ने पृष्ट ऋतेन वै  
०१,००५।०१८च् सत्यस् त्वम् असि सत्यं मे वद पावक पृच्छते  
०१,००५।०१९अ मया हीयं पूर्ववृता भार्यार्थे वरवर्णिनी  
०१,००५।०१९च् पश्चात् त्व् इमां पिता प्रादाद् भृगवे ऽनृतकारिणे  
०१,००५।०२०अ सेयं यदि वरारोहा भृगोर् भार्या रहोगता  
०१,००५।०२०च् तथा सत्यं समाख्याहि जिहीर्षाम्य् आश्रमाद् इमाम्  
०१,००५।०२१अ मन्युर् हि हृदयं मे ऽद्य प्रदहन्न् इव तिष्ठति  
०१,००५।०२१च् मत्पुर्वभार्यां यद् इमां भृगुः प्राप सुमध्यमाम्  
०१,००५।०२१द्*०२१८_०१ असम्मतं कृतं मे ऽद्य हरिष्याम्य् आश्रमाद् इमाम्  
०१,००५।०२२अ तद् रक्ष एवम् आमन्त्र्य ज्वलितं जातवेदसम्  
०१,००५।०२२च् शङ्कमानो भृगोर् भार्यां पुनः पुनर् अपृच्छत  
०१,००५।०२३अ त्वम् अग्ने सर्वभूतानाम् अन्तश् चरसि नित्यदा  
०१,००५।०२३च् साक्षिवत् पुण्यपापेषु सत्यं ब्रूहि कवे वचः  
०१,००५।०२४अ मत्पूर्वभार्यापहृता भृगुणानृतकारिणा  
०१,००५।०२४च् सेयं यदि तथा मे त्वं सत्यम् आख्यातुम् अर्हसि  
०१,००५।०२५अ श्रुत्वा त्वत्तो भृगोर् भार्यां हरिष्याम्य् अहम् आश्रमात्  
०१,००५।०२५च् जातवेदः पश्यतस् ते वद सत्यां गिरं मम  
०१,००५।०२६अ तस्य तद् वचनं श्रुत्वा सप्तार्चिर् दुःखितो भृशम्  
०१,००५।०२६ब्*०२१९_०१ सत्यं वदामि यदि मे शापः स्याद् ब्रह्मवित्तमात्  
०१,००५।०२६ब्*०२१९_०२ असत्यं चेद् अहं ब्रूवे पतिष्ये नरकान् क्रमात्  
०१,००५।०२६च् भीतो ऽनृताच् च शापाच् च भृगोर् इत्य् अब्रवीच् छनैः  
०१,००५।०२६द्*०२२०=०० अग्निर् उवाच  
०१,००५।०२६द्*०२२०_०१ त्वया वृता पुलोमेयं पूर्वं दानवनन्दन  
०१,००५।०२६द्*०२२०_०२ किं त्व् इयं विधिना पूर्वं मन्त्रवन् न वृता त्वया  
०१,००५।०२६द्*०२२०_०३ पित्रा तु भृगवे दत्ता पुलोमेयं यशस्विनी  
०१,००५।०२६द्*०२२०_०४ ददाति न पिता तुभ्यं वरलोभान् महायशाः  
०१,००५।०२६द्*०२२०_०५ अथेमां वेददृष्टेन कर्मणा विधिपूर्वकम्  
०१,००५।०२६द्*०२२०_०६ भार्याम् ऋषिर् भृगुः प्राप मां पुरस्कृत्य दानव  
०१,००५।०२६द्*०२२०_०७ सेयम् इत्य् अवगच्छामि नानृतं वक्तुम् उत्सहे  
०१,००५।०२६द्*०२२०_०८ नानृतं हि सदा लोके पूज्यते दानवोत्तम  
०१,००६।००१ सूत उवाच  
०१,००६।००१अ अग्नेर् अथ वचः श्रुत्वा तद् रक्षः प्रजहार ताम्  
०१,००६।००१च् ब्रह्मन् वराहरूपेण मनोमारुतरंहसा  
०१,००६।००२अ ततः स गर्भो निवसन् कुक्षौ भृगुकुलोद्वह  
०१,००६।००२च् रोषान् मातुश् च्युतः कुक्षेश् च्यवनस् तेन सो ऽभवत्  
०१,००६।००३अ तं दृष्ट्वा मातुर् उदराच् च्युतम् आदित्यवर्चसम्  
०१,००६।००३च् तद् रक्षो भस्मसाद् भूतं पपात परिमुच्य ताम्  
०१,००६।००४अ सा तम् आदाय सुश्रोणी ससार भृगुनन्दनम्  
०१,००६।००४च् च्यवनं भार्गवं ब्रह्मन् पुलोमा दुःखमूर्च्छिता  
०१,००६।००५अ तां ददर्श स्वयं ब्रह्मा सर्वलोकपितामहः  
०१,००६।००५च् रुदतीं बाष्पपूर्णाक्षीं भृगोर् भार्याम् अनिन्दिताम्  
०१,००६।००५ए सान्त्वयाम् आस भगवान् वधूं ब्रह्मा पितामहः  
०१,००६।००६अ अश्रुबिन्दूद्भवा तस्याः प्रावर्तत महानदी  
०१,००६।००६च् अनुवर्तती सृतिं तस्या भृगोः पत्न्या यशस्विनः  
०१,००६।००७अ तस्या मार्गं सृतवतीं दृष्ट्वा तु सरितं तदा  
०१,००६।००७च् नाम तस्यास् तदा नद्याश् चक्रे लोकपितामहः  
०१,००६।००७ए वधूसरेति भगवांश् च्यवनस्याश्रमं प्रति  
०१,००६।००८अ स एवं च्यवनो जज्ञे भृगोः पुत्रः प्रतापवान्  
०१,००६।००८च् तं ददर्श पिता तत्र च्यवनं तां च भामिनीम्  
०१,००६।००९अ स पुलोमां ततो भार्यां पप्रच्छ कुपितो भृगुः  
०१,००६।००९च् केनासि रक्षसे तस्मै कथितेह जिहीर्षवे  
०१,००६।००९ए न हि त्वां वेद तद् रक्षो मद्भार्यां चारुहासिनीम्  
०१,००६।०१०अ तत् त्वम् आख्याहि तं ह्य् अद्य शप्तुम् इच्छाम्य् अहं रुषा  
०१,००६।०१०च् बिभेति को न शापान् मे कस्य चायं व्यतिक्रमः  
०१,००६।०११ पुलोमोवाच  
०१,००६।०११अ अग्निना भगवंस् तस्मै रक्षसे ऽहं निवेदिता  
०१,००६।०११च् ततो माम् अनयद् रक्षः क्रोशन्तीं कुररीम् इव  
०१,००६।०१२अ साहं तव सुतस्यास्य तेजसा परिमोक्षिता  
०१,००६।०१२च् भस्मीभूतं च तद् रक्षो माम् उत्सृज्य पपात वै  
०१,००६।०१३ सूत उवाच  
०१,००६।०१३अ इति श्रुत्वा पुलोमाया भृगुः परममन्युमान्  
०१,००६।०१३च् शशापाग्निम् अभिक्रुद्धः सर्वभक्षो भविष्यसि  
०१,००७।००१ सूत उवाच  
०१,००७।००१अ शप्तस् तु भृगुणा वह्निः क्रुद्धो वाक्यम् अथाब्रवीत्  
०१,००७।००१च् किम् इदं साहसं ब्रह्मन् कृतवान् असि साम्प्रतम्  
०१,००७।००२अ धर्मे प्रयतमानस्य सत्यं च वदतः समम्  
०१,००७।००२च् पृष्टो यद् अब्रुवं सत्यं व्यभिचारो ऽत्र को मम  
०१,००७।००३अ पृष्टो हि साक्षी यः साक्ष्यं जानमानो ऽन्यथा वदेत्  
०१,००७।००३च् स पूर्वान् आत्मनः सप्त कुले हन्यात् तथा परान्  
०१,००७।००४अ यश् च कार्यार्थतत्त्वज्ञो जानमानो न भाषते  
०१,००७।००४च् सो ऽपि तेनैव पापेन लिप्यते नात्र संशयः  
०१,००७।००५अ शक्तो ऽहम् अपि शप्तुं त्वां मान्यास् तु ब्राह्मणा मम  
०१,००७।००५च् जानतो ऽपि च ते व्यक्तं कथयिष्ये निबोध तत्  
०१,००७।००६अ योगेन बहुधात्मानं कृत्वा तिष्ठामि मूर्तिषु  
०१,००७।००६च् अग्निहोत्रेषु सत्रेषु क्रियास्व् अथ मखेषु च  
०१,००७।००७अ वेदोक्तेन विधानेन मयि यद् धूयते हविः  
०१,००७।००७च् देवताः पितरश् चैव तेन तृप्ता भवन्ति वै  
०१,००७।००८अ आपो देवगणाः सर्वे आपः पितृगणास् तथा  
०१,००७।००८च् दर्शश् च पौर्णमासश् च देवानां पितृभिः सह  
०१,००७।००९अ देवताः पितरस् तस्मात् पितरश् चापि देवताः  
०१,००७।००९च् एकीभूताश् च पूज्यन्ते पृथक्त्वेन च पर्वसु  
०१,००७।०१०अ देवताः पितरश् चैव जुह्वते मयि यत् सदा  
०१,००७।०१०च् त्रिदशानां पितॄणां च मुखम् एवम् अहं स्मृतः  
०१,००७।०११अ अमावास्यां च पितरः पौर्णमास्यां च देवताः  
०१,००७।०११च् मन्मुखेनैव हूयन्ते भुञ्जते च हुतं हविः  
०१,००७।०११ए सर्वभक्षः कथं तेषां भविष्यामि मुखं त्व् अहम्  
०१,००७।०१२अ चिन्तयित्वा ततो वह्निश् चक्रे संहारम् आत्मनः  
०१,००७।०१२च् द्विजानाम् अग्निहोत्रेषु यज्ञसत्रक्रियासु च  
०१,००७।०१३अ निरोङ्कारवषट्काराः स्वधास्वाहाविवर्जिताः  
०१,००७।०१३च् विनाग्निना प्रजाः सर्वास् तत आसन् सुदुःखिताः  
०१,००७।०१४अ अथर्षयः समुद्विग्ना देवान् गत्वाब्रुवन् वचः  
०१,००७।०१४च् अग्निनाशात् क्रियाभ्रंशाद् भ्रान्ता लोकास् त्रयो ऽनघाः  
०१,००७।०१४ए विधध्वम् अत्र यत् कार्यं न स्यात् कालात्ययो यथा  
०१,००७।०१५अ अथर्षयश् च देवाश् च ब्रह्माणम् उपगम्य तु  
०१,००७।०१५च् अग्नेर् आवेदयञ् शापं क्रियासंहारम् एव च  
०१,००७।०१६अ भृगुणा वै महाभाग शप्तो ऽग्निः कारणान्तरे  
०१,००७।०१६च् कथं देवमुखो भूत्वा यज्ञभागाग्रभुक् तथा  
०१,००७।०१६ए हुतभुक् सर्वलोकेषु सर्वभक्षत्वम् एष्यति  
०१,००७।०१७अ श्रुत्वा तु तद् वचस् तेषाम् अग्निम् आहूय लोककृत्  
०१,००७।०१७च् उवाच वचनं श्लक्ष्णं भूतभावनम् अव्ययम्  
०१,००७।०१८अ लोकानाम् इह सर्वेषां त्वं कर्ता चान्त एव च  
०१,००७।०१८च् त्वं धारयसि लोकांस् त्रीन् क्रियाणां च प्रवर्तकः  
०१,००७।०१८ए स तथा कुरु लोकेश नोच्छिद्येरन् क्रिया यथा  
०१,००७।०१९अ कस्माद् एवं विमूढस् त्वम् ईश्वरः सन् हुताशनः  
०१,००७।०१९च् त्वं पवित्रं यदा लोके सर्वभूतगतश् च ह  
०१,००७।०२०अ न त्वं सर्वशरीरेण सर्वभक्षत्वम् एष्यसि  
०१,००७।०२०च् उपादाने ऽर्चिषो यास् ते सर्वं धक्ष्यन्ति ताः शिखिन्  
०१,००७।०२०द्*०२२१_०१ क्रव्यादा च तनुर् या ते सा सर्वं भक्षयिष्यति  
०१,००७।०२१अ यथा सूर्यांशुभिः स्पृष्टं सर्वं शुचि विभाव्यते  
०१,००७।०२१च् तथा त्वदर्चिर्निर्दग्धं सर्वं शुचि भविष्यति  
०१,००७।०२२अ तद् अग्ने त्वं महत् तेजः स्वप्रभावाद् विनिर्गतम्  
०१,००७।०२२च् स्वतेजसैव तं शापं कुरु सत्यम् ऋषेर् विभो  
०१,००७।०२२ए देवानां चात्मनो भागं गृहाण त्वं मुखे हुतम्  
०१,००७।०२३अ एवम् अस्त्व् इति तं वह्निः प्रत्युवाच पितामहम्  
०१,००७।०२३च् जगाम शासनं कर्तुं देवस्य परमेष्ठिनः  
०१,००७।०२४अ देवर्षयश् च मुदितास् ततो जग्मुर् यथागतम्  
०१,००७।०२४च् ऋषयश् च यथापूर्वं क्रियाः सर्वाः प्रचक्रिरे  
०१,००७।०२५अ दिवि देवा मुमुदिरे भूतसङ्घाश् च लौकिकाः  
०१,००७।०२५च् अग्निश् च परमां प्रीतिम् अवाप हतकल्मषः  
०१,००७।०२५द्*०२२२_०१ एवं स भगवाञ् शापं लेभे ऽग्निर् भृगुतः पुरा  
०१,००७।०२६अ एवम् एष पुरावृत्त इतिहासो ऽग्निशापजः  
०१,००७।०२६च् पुलोमस्य विनाशश् च च्यवनस्य च सम्भवः  
०१,००८।००१ सूत उवाच  
०१,००८।००१अ स चापि च्यवनो ब्रह्मन् भार्गवो ऽजनयत् सुतम्  
०१,००८।००१च् सुकन्यायां महात्मानं प्रमतिं दीप्ततेजसम्  
०१,००८।००२अ प्रमतिस् तु रुरुं नाम घृताच्यां समजीजनत्  
०१,००८।००२च् रुरुः प्रमद्वरायां तु शुनकं समजीजनत्  
०१,००८।००२द्*०२२३_०१ शौनकस् तु महाभागः शुनकस्य सुतो ऽभवत्  
०१,००८।००२द्*०२२४_०१ शौनकस् तु महासत्त्वः सर्वभार्गवनन्दनः  
०१,००८।००२द्*०२२४_०२ जातस् तपसि तीव्रे च स्थितः स्थिरयशास् ततः  
०१,००८।००३अ तस्य ब्रह्मन् रुरोः सर्वं चरितं भूरितेजसः  
०१,००८।००३च् विस्तरेण प्रवक्ष्यामि तच् छृणु त्वम् अशेषतः  
०१,००८।००४अ ऋषिर् आसीन् महान् पूर्वं तपोविद्यासमन्वितः  
०१,००८।००४च् स्थूलकेश इति ख्यातः सर्वभूतहिते रतः  
०१,००८।००५अ एतस्मिन्न् एव काले तु मेनकायां प्रजज्ञिवान्  
०१,००८।००५च् गन्धर्वराजो विप्रर्षे विश्वावसुर् इति श्रुतः  
०१,००८।००६अ अथाप्सरा मेनका सा तं गर्भं भृगुनन्दन  
०१,००८।००६च् उत्ससर्ज यथाकालं स्थूलकेशाश्रमं प्रति  
०१,००८।००७अ उत्सृज्य चैव तं गर्भं नद्यास् तीरे जगाम ह  
०१,००८।००७ब्*०२२५_०१ अप्सरा मेनका ब्रह्मन् निर्दया निरपत्रपा  
०१,००८।००७च् कन्याम् अमरगर्भाभां ज्वलन्तीम् इव च श्रिया  
०१,००८।००८अ तां ददर्श समुत्सृष्टां नदीतीरे महान् ऋषिः  
०१,००८।००८च् स्थूलकेशः स तेजस्वी विजने बन्धुवर्जिताम्  
०१,००८।००९अ स तां दृष्ट्वा तदा कन्यां स्थूलकेशो द्विजोत्तमः  
०१,००८।००९च् जग्राहाथ मुनिश्रेष्ठः कृपाविष्टः पुपोष च  
०१,००८।००९ए ववृधे सा वरारोहा तस्याश्रमपदे शुभा  
०१,००८।००९फ़्*०२२६_०१ जातकर्म क्रियाश् चास्या विधिपूर्वं यथाक्रमम्  
०१,००८।००९फ़्*०२२६_०२ स्थूलकेशो महाभागश् चकार सुमहान् ऋषिः  
०१,००८।०१०अ प्रमदाभ्यो वरा सा तु सर्वरूपगुणान्विता  
०१,००८।०१०च् ततः प्रमद्वरेत्य् अस्या नाम चक्रे महान् ऋषिः  
०१,००८।०११अ ताम् आश्रमपदे तस्य रुरुर् दृष्ट्वा प्रमद्वराम्  
०१,००८।०११च् बभूव किल धर्मात्मा मदनानुगतात्मवान्  
०१,००८।०१२अ पितरं सखिभिः सो ऽथ वाचयाम् आस भार्गवः  
०१,००८।०१२च् प्रमतिश् चाभ्ययाच् छ्रुत्वा स्थूलकेशं यशस्विनम्  
०१,००८।०१२द्*०२२७_०१ याचयाम् आस तां कन्यां पुत्रार्थे वरवर्णिनीम्  
०१,००८।०१३अ ततः प्रादात् पिता कन्यां रुरवे तां प्रमद्वराम्  
०१,००८।०१३च् विवाहं स्थापयित्वाग्रे नक्षत्रे भगदैवते  
०१,००८।०१४अ ततः कतिपयाहस्य विवाहे समुपस्थिते  
०१,००८।०१४च् सखीभिः क्रीडती सार्धं सा कन्या वरवर्णिनी  
०१,००८।०१५अ नापश्यत प्रसुप्तं वै भुजगं तिर्यग् आयतम्  
०१,००८।०१५च् पदा चैनं समाक्रामन् मुमूर्षुः कालचोदिता  
०१,००८।०१६अ स तस्याः सम्प्रमत्तायाश् चोदितः कालधर्मणा  
०१,००८।०१६च् विषोपलिप्तान् दशनान् भृशम् अङ्गे न्यपातयत्  
०१,००८।०१७अ सा दष्टा सहसा भूमौ पतिता गतचेतना  
०१,००८।०१७ब्*०२२८_०१ विवर्णा विगतश्रीका भ्रष्टाभरणचेतना  
०१,००८।०१७ब्*०२२८_०२ निरानन्दकरी तेषां बन्धूनां मुक्तमूर्धजा  
०१,००८।०१७च् व्यसुर् अप्रेक्षणीयापि प्रेक्षणीयतमाकृतिः  
०१,००८।०१८अ प्रसुप्तेवाभवच् चापि भुवि सर्पविषार्दिता  
०१,००८।०१८च् भूयो मनोहरतरा बभूव तनुमध्यमा  
०१,००८।०१९अ ददर्श तां पिता चैव ते चैवान्ये तपस्विनः  
०१,००८।०१९च् विचेष्टमानां पतितां भूतले पद्मवर्चसम्  
०१,००८।०२०अ ततः सर्वे द्विजवराः समाजग्मुः कृपान्विताः  
०१,००८।०२०च् स्वस्त्यात्रेयो महाजानुः कुशिकः शङ्खमेखलः  
०१,००८।०२०द्*०२२९_०१ उद्दालकः कठश् चैव श्वेतकेतुस् तथैव च  
०१,००८।०२१अ भारद्वाजः कौणकुत्स आर्ष्टिषेणो ऽथ गौतमः  
०१,००८।०२१च् प्रमतिः सह पुत्रेण तथान्ये वनवासिनः  
०१,००८।०२२अ तां ते कन्यां व्यसुं दृष्ट्वा भुजगस्य विषार्दिताम्  
०१,००८।०२२च् रुरुदुः कृपयाविष्टा रुरुस् त्व् आर्तो बहिर् ययौ  
०१,००८।०२२द्*०२३०_०१ ते च सर्वे द्विजश्रेष्ठास् तत्रैवोपाविशंस् तदा  
०१,००९।००१ सूत उवाच  
०१,००९।००१अ तेषु तत्रोपविष्टेषु ब्राह्मणेषु समन्ततः  
०१,००९।००१च् रुरुश् चुक्रोश गहनं वनं गत्वा सुदुःखितः  
०१,००९।००२अ शोकेनाभिहतः सो ऽथ विलपन् करुणं बहु  
०१,००९।००२च् अब्रवीद् वचनं शोचन् प्रियां चिन्त्य प्रमद्वराम्  
०१,००९।००३अ शेते सा भुवि तन्वङ्गी मम शोकविवर्धिनी  
०१,००९।००३ब्*०२३१_०१ प्राणान् अपहरन्तीव पूर्णचन्द्रनिभानना  
०१,००९।००३ब्*०२३१_०२ यदि पीनायतश्रोणी पद्मपत्रनिभेक्षणा  
०१,००९।००३ब्*०२३१_०३ मुमूर्षुर् अपि मे प्राणान् आदायाशु गमिष्यति  
०१,००९।००३ब्*०२३१_०४ पितृमातृसखीनां च लुप्तपिण्डस्य तस्य मे  
०१,००९।००३च् बान्धवानां च सर्वेषां किं नु दुःखम् अतः परम्  
०१,००९।००४अ यदि दत्तं तपस् तप्तं गुरवो वा मया यदि  
०१,००९।००४च् सम्यग् आराधितास् तेन सञ्जीवतु मम प्रिया  
०१,००९।००५अ यथा जन्मप्रभृति वै यतात्माहं धृतव्रतः  
०१,००९।००५च् प्रमद्वरा तथाद्यैव समुत्तिष्ठतु भामिनी  
०१,००९।००५द्*०२३२_०१ एवं लालप्यतस् तस्य भार्यार्थे दुःखितस्य च  
०१,००९।००५द्*०२३२_०२ देवदूतस् तदाभ्येत्य वाक्यम् आह रुरुं वने  
०१,००९।००५द्*०२३३_०१ कृष्णे विष्णौ हृषीकेशे लोकेशे ऽसुरविद्विषि  
०१,००९।००५द्*०२३३_०२ यदि मे निश्चला भक्तिर् मम जीवतु सा प्रिया  
०१,००९।००५द्*०२३३_०३ विलप्यमाने तु रुरौ सर्वे देवाः कृपान्विताः  
०१,००९।००५द्*०२३३_०४ दूतं प्रस्थापयाम् आसुः सन्दिश्यास्य हितं वचः  
०१,००९।००५द्*०२३३_०५ स दूतस् त्वरितो ऽभ्येत्य देवानां प्रियकृच् छुचिः  
०१,००९।००५द्*०२३३_०६ उवाच देववचनं रुरुम् आभाष्य दुःखितम्  
०१,००९।००५द्*०२३३_०७ देवैः सर्वैर् अहं ब्रह्मन् प्रेषितो ऽस्मि तवान्तिकम्  
०१,००९।००५द्*०२३३_०८ त्वद्धितं त्वद्धितैर् उक्तं शृणु वाक्यं द्विजोत्तम  
०१,००९।००५द्*०२३४_०१ प्रलपन्तम् अतीवार्तं रुरुं दीनतरं तदा  
०१,००९।००५द्*०२३४_०२ देवदूतः समागम्य वचनं चेदम् अब्रवीत्  
०१,००९।००६ देवदूत उवाच  
०१,००९।००६अ अभिधत्से ह यद् वाचा रुरो दुःखेन तन् मृषा  
०१,००९।००६च् न तु मर्त्यस्य धर्मात्मन्न् आयुर् अस्ति गतायुषः  
०१,००९।००७अ गतायुर् एषा कृपणा गन्धर्वाप्सरसोः सुता  
०१,००९।००७च् तस्माच् छोके मनस् तात मा कृथास् त्वं कथं चन  
०१,००९।००८अ उपायश् चात्र विहितः पूर्वं देवैर् महात्मभिः  
०१,००९।००८च् तं यदीच्छसि कर्तुं त्वं प्राप्स्यसीमां प्रमद्वराम्  
०१,००९।००९ रुरुर् उवाच  
०१,००९।००९अ क उपायः कृतो देवैर् ब्रूहि तत्त्वेन खेचर  
०१,००९।००९च् करिष्ये तं तथा श्रुत्वा त्रातुम् अर्हति मां भवान्  
०१,००९।०१० देवदूत उवाच  
०१,००९।०१०अ आयुषो ऽर्धं प्रयच्छस्व कन्यायै भृगुनन्दन  
०१,००९।०१०च् एवम् उत्थास्यति रुरो तव भार्या प्रमद्वरा  
०१,००९।०११ रुरुर् उवाच  
०१,००९।०११अ आयुषो ऽर्धं प्रयच्छामि कन्यायै खेचरोत्तम  
०१,००९।०११च् शृङ्गाररूपाभरणा उत्तिष्ठतु मम प्रिया  
०१,००९।०११द्*०२३५_०१ संलापगुणसम्पन्ना पूर्णचन्द्रनिभानना  
०१,००९।०११द्*०२३५_०२ मच्छोकं वाक्यतोयेन व्यपनीतं करिष्यति  
०१,००९।०१२ सूत उवाच  
०१,००९।०१२अ ततो गन्धर्वराजश् च देवदूतश् च सत्तमौ  
०१,००९।०१२च् धर्मराजम् उपेत्येदं वचनं प्रत्यभाषताम्  
०१,००९।०१३अ धर्मराजायुषो ऽर्धेन रुरोर् भार्या प्रमद्वरा  
०१,००९।०१३च् समुत्तिष्ठतु कल्याणी मृतैव यदि मन्यसे  
०१,००९।०१४ धर्मराज उवाच  
०१,००९।०१४अ प्रमद्वरा रुरोर् भार्या देवदूत यदीच्छसि  
०१,००९।०१४च् उत्तिष्ठत्व् आयुषो ऽर्धेन रुरोर् एव समन्विता  
०१,००९।०१५ सूत उवाच  
०१,००९।०१५अ एवम् उक्ते ततः कन्या सोदतिष्ठत् प्रमद्वरा  
०१,००९।०१५च् रुरोस् तस्यायुषो ऽर्धेन सुप्तेव वरवर्णिनी  
०१,००९।०१६अ एतद् दृष्टं भविष्ये हि रुरोर् उत्तमतेजसः  
०१,००९।०१६च् आयुषो ऽतिप्रवृद्धस्य भार्यार्थे ऽर्धं ह्रसत्व् इति  
०१,००९।०१७अ तत इष्टे ऽहनि तयोः पितरौ चक्रतुर् मुदा  
०१,००९।०१७च् विवाहं तौ च रेमाते परस्परहितैषिणौ  
०१,००९।०१८अ स लब्ध्वा दुर्लभां भार्यां पद्मकिञ्जल्कसप्रभाम्  
०१,००९।०१८च् व्रतं चक्रे विनाशाय जिह्मगानां धृतव्रतः  
०१,००९।०१९अ स दृष्ट्वा जिह्मगान् सर्वांस् तीव्रकोपसमन्वितः  
०१,००९।०१९च् अभिहन्ति यथासन्नं गृह्य प्रहरणं सदा  
०१,००९।०२०अ स कदा चिद् वनं विप्रो रुरुर् अभ्यागमन् महत्  
०१,००९।०२०च् शयानं तत्र चापश्यड् डुण्डुभं वयसान्वितम्  
०१,००९।०२१अ तत उद्यम्य दण्डं स कालदण्डोपमं तदा  
०१,००९।०२१च् अभ्यघ्नद् रुषितो विप्रस् तम् उवाचाथ डुण्डुभः  
०१,००९।०२२अ नापराध्यामि ते किं चिद् अहम् अद्य तपोधन  
०१,००९।०२२च् संरम्भात् तत् किमर्थं माम् अभिहंसि रुषान्वितः  
०१,०१०।००१ रुरुर् उवाच  
०१,०१०।००१अ मम प्राणसमा भार्या दष्टासीद् भुजगेन ह  
०१,०१०।००१च् तत्र मे समयो घोर आत्मनोरग वै कृतः  
०१,०१०।००२अ हन्यां सदैव भुजगं यं यं पश्येयम् इत्य् उत  
०१,०१०।००२च् ततो ऽहं त्वां जिघांसामि जीवितेन विमोक्ष्यसे  
०१,०१०।००३ डुण्डुभ उवाच  
०१,०१०।००३अ अन्ये ते भुजगा विप्र ये दशन्तीह मानवान्  
०१,०१०।००३च् डुण्डुभान् अहिगन्धेन न त्वं हिंसितुम् अर्हसि  
०१,०१०।००४अ एकानर्थान् पृथगर्थान् एकदुःखान् पृथक्सुखान्  
०१,०१०।००४च् डुण्डुभान् धर्मविद् भूत्वा न त्वं हिंसितुम् अर्हसि  
०१,०१०।००५ सूत उवाच  
०१,०१०।००५अ इति श्रुत्वा वचस् तस्य भुजगस्य रुरुस् तदा  
०१,०१०।००५च् नावधीद् भयसंविग्न ऋषिं मत्वाथ डुण्डुभम्  
०१,०१०।००६अ उवाच चैनं भगवान् रुरुः संशमयन्न् इव  
०१,०१०।००६ब्*०२३६_०१ केन कर्मविपाकेन भुजगत्वम् उपागतः  
०१,०१०।००६च् कामया भुजग ब्रूहि को ऽसीमां विक्रियां गतः  
०१,०१०।००७ डुण्डुभ उवाच  
०१,०१०।००७अ अहं पुरा रुरो नाम्ना ऋषिर् आसं सहस्रपात्  
०१,०१०।००७च् सो ऽहं शापेन विप्रस्य भुजगत्वम् उपागतः  
०१,०१०।००७द्*०२३७_०१ ब्राह्मणस्य तु शापेन प्राप्तो ऽहं विक्रियाम् इमाम्  
०१,०१०।००७द्*०२३७_०२ सदा समुपयुक्तस्य वेदाध्यायरतस्य च  
०१,०१०।००८ रुरुर् उवाच  
०१,०१०।००८अ किमर्थं शप्तवान् क्रुद्धो द्विजस् त्वां भुजगोत्तम  
०१,०१०।००८च् कियन्तं चैव कालं ते वपुर् एतद् भविष्यति  
०१,०११।००१ डुण्डुभ उवाच  
०१,०११।००१अ सखा बभूव मे पूर्वं खगमो नाम वै द्विजः  
०१,०११।००१च् भृशं संशितवाक् तात तपोबलसमन्वितः  
०१,०११।००२अ स मया क्रीडता बाल्ये कृत्वा तार्णम् अथोरगम्  
०१,०११।००२च् अग्निहोत्रे प्रसक्तः सन् भीषितः प्रमुमोह वै  
०१,०११।००३अ लब्ध्वा च स पुनः सञ्ज्ञां माम् उवाच तपोधनः  
०१,०११।००३ब्@००७_०००१ मैवं सर्पेण बाधेथाः सखे भीर् आविशन् मम  
०१,०११।००३ब्@००७_०००२ शप्तश् च त्वं मया विप्र न नन्दामि कदाचन  
०१,०११।००३ब्@००७_०००३ तेनैव बहुशोक्तो ऽहं सर्पके त्व् आत्मणै (सिच्) द्विज  
०१,०११।००३ब्@००७_०००४ अग्निहोत्रे समासीनं वेषयामि समोहितः  
०१,०११।००३च् निर्दहन्न् इव कोपेन सत्यवाक् संशितव्रतः  
०१,०११।००४अ यथावीर्यस् त्वया सर्पः कृतो ऽयं मद्बिभीषया  
०१,०११।००४च् तथावीर्यो भुजङ्गस् त्वं मम कोपाद् भविष्यसि  
०१,०११।००५अ तस्याहं तपसो वीर्यं जानमानस् तपोधन  
०१,०११।००५ब्*०२३८_०१ मुहुर् उष्णं च निःश्वस्य सुसम्भ्रान्तस् तपोधनः  
०१,०११।००५च् भृशम् उद्विग्नहृदयस् तम् अवोचं वनौकसम्  
०१,०११।००६अ प्रयतः सम्भ्रमाच् चैव प्राञ्जलिः प्रणतः स्थितः  
०१,०११।००६च् सखेति हसतेदं ते नर्मार्थं वै कृतं मया  
०१,०११।००७अ क्षन्तुम् अर्हसि मे ब्रह्मञ् शापो ऽयं विनिवर्त्यताम्  
०१,०११।००७च् सो ऽथ माम् अब्रवीद् दृष्ट्वा भृशम् उद्विग्नचेतसम्  
०१,०११।००८अ मुहुर् उष्णं विनिःश्वस्य सुसम्भ्रान्तस् तपोधनः  
०१,०११।००८च् नानृतं वै मया प्रोक्तं भवितेदं कथं चन  
०१,०११।००९अ यत् तु वक्ष्यामि ते वाक्यं शृणु तन् मे धृतव्रत  
०१,०११।००९च् श्रुत्वा च हृदि ते वाक्यम् इदम् अस्तु तपोधन  
०१,०११।००९द्*०२३९_०१ यं समाभाष्य दृष्ट्वा च शापाद् अस्माद् विमोक्ष्यसे  
०१,०११।०१०अ उत्पत्स्यति रुरुर् नाम प्रमतेर् आत्मजः शुचिः  
०१,०११।०१०च् तं दृष्ट्वा शापमोक्षस् ते भविता नचिराद् इव  
०१,०११।०१०द्*०२४०_०१ एवम् उक्तस् तु तेनाहम् उरगत्वम् अवाप्तवान्  
०१,०११।०११अ स त्वं रुरुर् इति ख्यातः प्रमतेर् आत्मजः शुचिः  
०१,०११।०११ब्*०२४०अ_०१ शापमोक्षश् च भविता न चिराद् द्विजसत्तम  
०१,०११।०११च् स्वरूपं प्रतिलभ्याहम् अद्य वक्ष्यामि ते हितम्  
०१,०११।०११द्*०२४१_०१ स डौण्डुभं परित्यज्य रूपं विप्रर्षभस् तदा  
०१,०११।०११द्*०२४१_०२ स्वरूपं भास्वरं भूयः प्रतिपेदे महायशाः  
०१,०११।०११द्*०२४१_०३ इदं चोवाच वचनं रुरुम् अप्रतिमौजसम्  
०१,०११।०११द्*०२४२=०० सूतः  
०१,०११।०११द्*०२४२_०१ इति स्वरूपं गृह्याशु तम् ऋषिं वाक्यम् अब्रवीत्  
०१,०११।०१२अ अहिंसा परमो धर्मः सर्वप्राणभृतां स्मृतः  
०१,०११।०१२च् तस्मात् प्राणभृतः सर्वान् न हिंस्याद् ब्राह्मणः क्व चित्  
०१,०११।०१३अ ब्राह्मणः सौम्य एवेह जायतेति परा श्रुतिः  
०१,०११।०१३च् वेदवेदाङ्गवित् तात सर्वभूताभयप्रदः  
०१,०११।०१४अ अहिंसा सत्यवचनं क्षमा चेति विनिश्चितम्  
०१,०११।०१४च् ब्राह्मणस्य परो धर्मो वेदानां धरणाद् अपि  
०१,०११।०१५अ क्षत्रियस्य तु यो धर्मः स नेहेष्यति वै तव  
०१,०११।०१५ब्*०२४३_०१ क्षत्रियस्य तु यो धर्मः स ते नार्हति वै द्विज  
०१,०११।०१५च् दण्डधारणम् उग्रत्वं प्रजानां परिपालनम्  
०१,०११।०१६अ तद् इदं क्षत्रियस्यासीत् कर्म वै शृणु मे रुरो  
०१,०११।०१६च् जनमेजयस्य धर्मात्मन् सर्पाणां हिंसनं पुरा  
०१,०११।०१७अ परित्राणं च भीतानां सर्पाणां ब्राह्मणाद् अपि  
०१,०११।०१७च् तपोवीर्यबलोपेताद् वेदवेदाङ्गपारगात्  
०१,०११।०१७ए आस्तीकाद् द्विजमुख्याद् वै सर्पसत्रे द्विजोत्तम  
०१,०१२।००१ रुरुर् उवाच  
०१,०१२।००१अ कथं हिंसितवान् सर्पान् क्षत्रियो जनमेजयः  
०१,०१२।००१च् सर्पा वा हिंसितास् तात किमर्थं द्विजसत्तम  
०१,०१२।००२अ किमर्थं मोक्षिताश् चैव पन्नगास् तेन शम्स मे  
०१,०१२।००२च् आस्तीकेन तद् आचक्ष्व श्रोतुम् इच्छाम्य् अशेषतः  
०१,०१२।००३ ऋषिर् उवाच  
०१,०१२।००३*०२४४_०१ इत्य् उक्त्वान्तर्हिते योगात् तस्मिन्न् ऋषिवरे प्रभो  
०१,०१२।००३*०२४४_०२ सम्भ्रमाविष्टहृदय ऋषिर् मेने तद् अद्भुतम्  
०१,०१२।००३अ श्रोष्यसि त्वं रुरो सर्वम् आस्तीकचरितं महत्  
०१,०१२।००३च् ब्राह्मणानां कथयताम् इत्य् उक्त्वान्तरधीयत  
०१,०१२।००४ सूत उवाच  
०१,०१२।००४अ रुरुश् चापि वनं सर्वं पर्यधावत् समन्ततः  
०१,०१२।००४च् तम् ऋषिं द्रष्टुम् अन्विच्छन् संश्रान्तो न्यपतद् भुवि  
०१,०१२।००४द्*०२४५_०१ स मोहं परमं गत्वा नष्टसञ्ज्ञ इवाभवत्  
०१,०१२।००४द्*०२४५_०२ तद् ऋषेर् वचनं तथ्यं चिन्तयानः पुनः पुनः  
०१,०१२।००५अ लब्धसञ्ज्ञो रुरुश् चायात् तच् चाचख्यौ पितुस् तदा  
०१,०१२।००५ब्*०२४६_०१ न्यवेदयत तत् सर्वं यथावृत्तं पितुर् द्विजः  
०१,०१२।००५ब्*०२४७_०१ पित्रे तु सर्वम् आख्याय डुण्डुभस्य वचो ऽर्थवत्  
०१,०१२।००५ब्*०२४७_०२ अपृच्छत् पितरं भूयः सो ऽस्तिकस्य वचस् तदा  
०१,०१२।००५ब्*०२४७_०३ यत् तद् आख्यानम् अखिलं डुण्डुभेनाथ कीर्तितम्  
०१,०१२।००५ब्*०२४७_०४ तत् कीर्त्यमानं भगवञ् छ्रोतुम् इच्छामि तत्त्वतः  
०१,०१२।००५च् पिता चास्य तद् आख्यानं पृष्टः सर्वं न्यवेदयत्  
०१,०१२।००५द्@००८_०००१ किमर्थं राजशार्दूल राजा स जनमेजयः  
०१,०१२।००५द्@००८_०००२ सर्पसत्रेण सर्पाणां गतो ऽन्तं तद् वदस्व मे  
०१,०१२।००५द्@००८_०००३ इति श्रीरामाय नमः । श्रीगुरुभ्यो नमः । श्रीवेदव्यासाय नमः ।  
०१,०१२।००५द्@००८_०००४ अक्षरं यत् परिभ्रष्टं मात्राहीनं तु यद् भवेत्  
०१,०१२।००५द्@००८_०००५ क्षन्तुम् अर्हन्ति विद्वांसः कस्य न स्याद् व्यतिक्रमः  
०१,०१२।००५द्@००८_०००६ शिव शिव । कपर्दि समर्थ भूतेश भगनेत्रनिपातन  
०१,०१२।००५द्@००८_०००७ व्यतिक्रमं मे भगवन् क्षन्तुम् अर्हसि शङ्कर  
०१,०१२।००५द्@००८_०००८ नारायणाय नमः । श्रीवेदव्यासाय नमः । गणपतये नमः ।  
०१,०१२।००५द्@००८_०००९ अविघ्नम् अस्तु ।  
०१,०१३।००१ शौनक उवाच  
०१,०१३।००१अ किमर्थं राजशार्दूलः स राजा जनमेजयः  
०१,०१३।००१च् सर्पसत्रेण सर्पाणां गतो ऽन्तं तद् वदस्व मे  
०१,०१३।००१द्*०२४८_०१ निखिलेन यथातत्त्वं सौते सर्वम् अशेषतः  
०१,०१३।००२अ आस्तीकश् च द्विजश्रेष्ठः किमर्थं जपतां वरः  
०१,०१३।००२च् मोक्षयाम् आस भुजगान् दीप्तात् तस्माद् धुताशनात्  
०१,०१३।००३अ कस्य पुत्रः स राजासीत् सर्पसत्रं य आहरत्  
०१,०१३।००३च् स च द्विजातिप्रवरः कस्य पुत्रो वदस्व मे  
०१,०१३।००४ सूत उवाच  
०१,०१३।००४अ महद् आख्यानम् आस्तीकं यत्रैतत् प्रोच्यते द्विज  
०१,०१३।००४च् सर्वम् एतद् अशेषेण शृणु मे वदतां वर  
०१,०१३।००५ शौनक उवाच  
०१,०१३।००५अ श्रोतुम् इच्छाम्य् अशेषेण कथाम् एतां मनोरमाम्  
०१,०१३।००५च् आस्तीकस्य पुराणस्य ब्राह्मणस्य यशस्विनः  
०१,०१३।००६ सूत उवाच  
०१,०१३।००६अ इतिहासम् इमं वृद्धाः पुराणं परिचक्षते  
०१,०१३।००६च् कृष्णद्वैपायनप्रोक्तं नैमिषारण्यवासिनः  
०१,०१३।००७अ पूर्वं प्रचोदितः सूतः पिता मे लोमहर्षणः  
०१,०१३।००७च् शिष्यो व्यासस्य मेधावी ब्राह्मणैर् इदम् उक्तवान्  
०१,०१३।००८अ तस्माद् अहम् उपश्रुत्य प्रवक्ष्यामि यथातथम्  
०१,०१३।००८च् इदम् आस्तीकम् आख्यानं तुभ्यं शौनक पृच्छते  
०१,०१३।००८द्*०२४९_०१ कथयिष्याम्य् अशेषेण सर्वपापप्रणाशनम्  
०१,०१३।००९अ आस्तीकस्य पिता ह्य् आसीत् प्रजापतिसमः प्रभुः  
०१,०१३।००९च् ब्रह्मचारी यताहारस् तपस्य् उग्रे रतः सदा  
०१,०१३।०१०अ जरत्कारुर् इति ख्यात ऊर्ध्वरेता महान् ऋषिः  
०१,०१३।०१०च् यायावराणां धर्मज्ञः प्रवरः संशितव्रतः  
०१,०१३।०१०द्*०२५०_०१ स कदा चिन् महाभागस् तपोबलसमन्वितः  
०१,०१३।०१०द्*०२५०_०२ चचार पृथिवीं सर्वां यत्र सायङ्गृहो मुनिः  
०१,०१३।०१०द्*०२५०_०३ तीर्थेषु च समाप्लावं कुर्वन्न् अटति सर्वशः  
०१,०१३।०१०द्*०२५०_०४ चरन् दीक्षां महातेजा दुश्चराम् अकृतात्मभिः  
०१,०१३।०१०द्*०२५०_०५ वायुभक्षो निराहारः शुष्यन्न् अनिमिषो मुनिः  
०१,०१३।०१०द्*०२५०_०६ इतस् ततः परिचरन् दीप्तपावकसप्रभः  
०१,०१३।०११अ अटमानः कदा चित् स स्वान् ददर्श पितामहान्  
०१,०१३।०११च् लम्बमानान् महागर्ते पादैर् ऊर्ध्वैर् अधोमुखान्  
०१,०१३।०१२अ तान् अब्रवीत् स दृष्ट्वैव जरत्कारुः पितामहान्  
०१,०१३।०१२च् के भवन्तो ऽवलम्बन्ते गर्ते ऽस्मिन् वा अधोमुखाः  
०१,०१३।०१३अ वीरणस्तम्बके लग्नाः सर्वतः परिभक्षिते  
०१,०१३।०१३च् मूषकेन निगूढेन गर्ते ऽस्मिन् नित्यवासिना  
०१,०१३।०१४ पितर ऊचुः  
०१,०१३।०१४अ यायावरा नाम वयम् ऋषयः संशितव्रताः  
०१,०१३।०१४च् सन्तानप्रक्षयाद् ब्रह्मन्न् अधो गच्छाम मेदिनीम्  
०१,०१३।०१४द्*०२५१_०१ येषां तु सन्ततिर् नास्ति मर्त्यलोके सुखावहा  
०१,०१३।०१४द्*०२५१_०२ न ते लभन्ते वसतिं स्वर्गे पुण्यव्रता अपि  
०१,०१३।०१५अ अस्माकं सन्ततिस् त्व् एको जरत्कारुर् इति श्रुतः  
०१,०१३।०१५च् मन्दभाग्यो ऽल्पभाग्यानां तप एव समास्थितः  
०१,०१३।०१६अ न स पुत्राञ् जनयितुं दारान् मूढश् चिकीर्षति  
०१,०१३।०१६च् तेन लम्बामहे गर्ते सन्तानप्रक्षयाद् इह  
०१,०१३।०१७अ अनाथास् तेन नाथेन यथा दुष्कृतिनस् तथा  
०१,०१३।०१७च् कस् त्वं बन्धुर् इवास्माकम् अनुशोचसि सत्तम  
०१,०१३।०१८अ ज्ञातुम् इच्छामहे ब्रह्मन् को भवान् इह धिष्ठितः  
०१,०१३।०१८च् किमर्थं चैव नः शोच्यान् अनुकम्पितुम् अर्हसि  
०१,०१३।०१९ जरत्कारुर् उवाच  
०१,०१३।०१९अ मम पूर्वे भवन्तो वै पितरः सपितामहाः  
०१,०१३।०१९च् ब्रूत किं करवाण्य् अद्य जरत्कारुर् अहं स्वयम्  
०१,०१३।०२० पितर ऊचुः  
०१,०१३।०२०*०२५२_०१ पितरस् ते वयं तात सन्तारय कुलं स्वयम्  
०१,०१३।०२०अ यतस्व यत्नवांस् तात सन्तानाय कुलस्य नः  
०१,०१३।०२०च् आत्मनो ऽर्थे ऽस्मदर्थे च धर्म इत्य् एव चाभिभो  
०१,०१३।०२१अ न हि धर्मफलैस् तात न तपोभिः सुसञ्चितैः  
०१,०१३।०२१च् तां गतिं प्राप्नुवन्तीह पुत्रिणो यां व्रजन्ति ह  
०१,०१३।०२२अ तद् दारग्रहणे यत्नं सन्तत्यां च मनः कुरु  
०१,०१३।०२२च् पुत्रकास्मन्नियोगात् त्वम् एतन् नः परमं हितम्  
०१,०१३।०२३ जरत्कारुर् उवाच  
०१,०१३।०२३अ न दारान् वै करिष्यामि सदा मे भावितं मनः  
०१,०१३।०२३च् भवतां तु हितार्थाय करिष्ये दारसङ्ग्रहम्  
०१,०१३।०२४अ समयेन च कर्ताहम् अनेन विधिपूर्वकम्  
०१,०१३।०२४च् तथा यद्य् उपलप्स्यामि करिष्ये नान्यथा त्व् अहम्  
०१,०१३।०२५अ सनाम्नी या भवित्री मे दित्सिता चैव बन्धुभिः  
०१,०१३।०२५च् भैक्षवत् ताम् अहं कन्याम् उपयंस्ये विधानतः  
०१,०१३।०२६अ दरिद्राय हि मे भार्यां को दास्यति विशेषतः  
०१,०१३।०२६च् प्रतिग्रहीष्ये भिक्षां तु यदि कश् चित् प्रदास्यति  
०१,०१३।०२७अ एवं दारक्रियाहेतोः प्रयतिष्ये पितामहाः  
०१,०१३।०२७च् अनेन विधिना शश्वन् न करिष्ये ऽहम् अन्यथा  
०१,०१३।०२८अ तत्र चोत्पत्स्यते जन्तुर् भवतां तारणाय वै  
०१,०१३।०२८च् शाश्वतं स्थानम् आसाद्य मोदन्तां पितरो मम  
०१,०१३।०२९ सूत उवाच  
०१,०१३।०२९*०२५३_०१ इत्य् उक्तमात्रे वचने तथेत्य् उक्त्वा पितामहाः  
०१,०१३।०२९*०२५३_०२ अन्तर्धानं गताः सर्वे विस्मयं स ययौ मुनिः  
०१,०१३।०२९अ ततो निवेशाय तदा स विप्रः संशितव्रतः  
०१,०१३।०२९च् महीं चचार दारार्थी न च दारान् अविन्दत  
०१,०१३।०३०अ स कदा चिद् वनं गत्वा विप्रः पितृवचः स्मरन्  
०१,०१३।०३०च् चुक्रोश कन्याभिक्षार्थी तिस्रो वाचः शनैर् इव  
०१,०१३।०३१अ तं वासुकिः प्रत्यगृह्णाद् उद्यम्य भगिनीं तदा  
०१,०१३।०३१च् न स तां प्रतिजग्राह न सनाम्नीति चिन्तयन्  
०१,०१३।०३२अ सनाम्नीम् उद्यतां भार्यां गृह्णीयाम् इति तस्य हि  
०१,०१३।०३२च् मनो निविष्टम् अभवज् जरत्कारोर् महात्मनः  
०१,०१३।०३३अ तम् उवाच महाप्राज्ञो जरत्कारुर् महातपाः  
०१,०१३।०३३च् किन्नाम्नी भगिनीयं ते ब्रूहि सत्यं भुजङ्गम  
०१,०१३।०३४ वासुकिर् उवाच  
०१,०१३।०३४अ जरत्कारो जरत्कारुः स्वसेयम् अनुजा मम  
०१,०१३।०३४ब्*०२५४_०१ प्रतिगृह्णीष्व भार्यार्थे मया दत्तां सुमध्यमाम्  
०१,०१३।०३४च् त्वदर्थं रक्षिता पूर्वं प्रतीच्छेमां द्विजोत्तम  
०१,०१३।०३४द्*०२५५_०१ एवम् उक्त्वा ततः प्रादाद् भार्यार्थे वरवर्णिनीम्  
०१,०१३।०३५ सूत उवाच  
०१,०१३।०३५अ मात्रा हि भुजगाः शप्ताः पूर्वं ब्रह्मविदां वर  
०१,०१३।०३५च् जनमेजयस्य वो यज्ञे धक्ष्यत्य् अनिलसारथिः  
०१,०१३।०३६अ तस्य शापस्य शान्त्यर्थं प्रददौ पन्नगोत्तमः  
०१,०१३।०३६च् स्वसारम् ऋषये तस्मै सुव्रताय तपस्विने  
०१,०१३।०३७अ स च तां प्रतिजग्राह विधिदृष्टेन कर्मणा  
०१,०१३।०३७च् आस्तीको नाम पुत्रश् च तस्यां जज्ञे महात्मनः  
०१,०१३।०३८अ तपस्वी च महात्मा च वेदवेदाङ्गपारगः  
०१,०१३।०३८च् समः सर्वस्य लोकस्य पितृमातृभयापहः  
०१,०१३।०३९अ अथ कालस्य महतः पाण्डवेयो नराधिपः  
०१,०१३।०३९च् आजहार महायज्ञं सर्पसत्रम् इति श्रुतिः  
०१,०१३।०४०अ तस्मिन् प्रवृत्ते सत्रे तु सर्पाणाम् अन्तकाय वै  
०१,०१३।०४०च् मोचयाम् आस तं शापम् आस्तीकः सुमहायशाः  
०१,०१३।०४१अ नागांश् च मातुलांश् चैव तथा चान्यान् स बान्धवान्  
०१,०१३।०४१च् पितॄंश् च तारयाम् आस सन्तत्या तपसा तथा  
०१,०१३।०४१ए व्रतैश् च विविधैर् ब्रह्मन् स्वाध्यायैश् चानृणो ऽभवत्  
०१,०१३।०४२अ देवांश् च तर्पयाम् आस यज्ञैर् विविधदक्षिणैः  
०१,०१३।०४२च् ऋषींश् च ब्रह्मचर्येण सन्तत्या च पितामहान्  
०१,०१३।०४३अ अपहृत्य गुरुं भारं पितॄणां संशितव्रतः  
०१,०१३।०४३च् जरत्कारुर् गतः स्वर्गं सहितः स्वैः पितामहैः  
०१,०१३।०४४अ आस्तीकं च सुतं प्राप्य धर्मं चानुत्तमं मुनिः  
०१,०१३।०४४च् जरत्कारुः सुमहता कालेन स्वर्गम् ईयिवान्  
०१,०१३।०४५अ एतद् आख्यानम् आस्तीकं यथावत् कीर्तितं मया  
०१,०१३।०४५च् प्रब्रूहि भृगुशार्दूल किं भूयः कथ्यताम् इति  
०१,०१४।००१ शौनक उवाच  
०१,०१४।००१अ सौते कथय ताम् एतां विस्तरेण कथां पुनः  
०१,०१४।००१च् आस्तीकस्य कवेः साधोः शुश्रूषा परमा हि नः  
०१,०१४।००२अ मधुरं कथ्यते सौम्य श्लक्ष्णाक्षरपदं त्वया  
०१,०१४।००२च् प्रीयामहे भृशं तात पितेवेदं प्रभाषसे  
०१,०१४।००३अ अस्मच्छुश्रूषणे नित्यं पिता हि निरतस् तव  
०१,०१४।००३च् आचष्टैतद् यथाख्यानं पिता ते त्वं तथा वद  
०१,०१४।००४ सूत उवाच  
०१,०१४।००४अ आयुष्यम् इदम् आख्यानम् आस्तीकं कथयामि ते  
०१,०१४।००४च् यथा श्रुतं कथयतः सकाशाद् वै पितुर् मया  
०१,०१४।००५अ पुरा देवयुगे ब्रह्मन् प्रजापतिसुते शुभे  
०१,०१४।००५च् आस्तां भगिन्यौ रूपेण समुपेते ऽद्भुते ऽनघे  
०१,०१४।००६अ ते भार्ये कश्यपस्यास्तां कद्रूश् च विनता च ह  
०१,०१४।००६च् प्रादात् ताभ्यां वरं प्रीतः प्रजापतिसमः पतिः  
०१,०१४।००६ए कश्यपो धर्मपत्नीभ्यां मुदा परमया युतः  
०१,०१४।००७अ वरातिसर्गं श्रुत्वैव कश्यपाद् उत्तमं च ते  
०१,०१४।००७च् हर्षाद् अप्रतिमां प्रीतिं प्रापतुः स्म वरस्त्रियौ  
०१,०१४।००८अ वव्रे कद्रूः सुतान् नागान् सहस्रं तुल्यतेजसः  
०१,०१४।००८च् द्वौ पुत्रौ विनता वव्रे कद्रूपुत्राधिकौ बले  
०१,०१४।००८ए ओजसा तेजसा चैव विक्रमेणाधिकौ सुतौ  
०१,०१४।००८फ़्*०२५६_०१ भवतो भवतो युक्तौ प्रसादात् तनयौ मम  
०१,०१४।००९अ तस्यै भर्ता वरं प्रादाद् अध्यर्धं पुत्रम् ईप्सितम्  
०१,०१४।००९च् एवम् अस्त्व् इति तं चाह कश्यपं विनता तदा  
०१,०१४।००९द्*०२५७_०१ उक्ते समाहिते गर्भाव् एतौ धारयतस् तदा  
०१,०१४।००९द्*०२५८_०१ यथावत् प्रार्थितं लब्ध्वा वरं तुष्टाभवत् तदा  
०१,०१४।०१०अ कृतकृत्या तु विनता लब्ध्वा वीर्याधिकौ सुतौ  
०१,०१४।०१०च् कद्रूश् च लब्ध्वा पुत्राणां सहस्रं तुल्यतेजसाम्  
०१,०१४।०११अ धार्यौ प्रयत्नतो गर्भाव् इत्य् उक्त्वा स महातपाः  
०१,०१४।०११च् ते भार्ये वरसंहृष्टे कश्यपो वनम् आविशत्  
०१,०१४।०१२अ कालेन महता कद्रूर् अण्डानां दशतीर् दश  
०१,०१४।०१२च् जनयाम् आस विप्रेन्द्र द्वे अण्डे विनता तदा  
०१,०१४।०१३अ तयोर् अण्डानि निदधुः प्रहृष्टाः परिचारिकाः  
०१,०१४।०१३च् सोपस्वेदेषु भाण्डेषु पञ्च वर्षशतानि च  
०१,०१४।०१४अ ततः पञ्चशते काले कद्रूपुत्रा विनिःसृताः  
०१,०१४।०१४च् अण्डाभ्यां विनतायास् तु मिथुनं न व्यदृश्यत  
०१,०१४।०१५अ ततः पुत्रार्थिणी देवी व्रीडिता सा तपस्विनी  
०१,०१४।०१५च् अण्डं बिभेद विनता तत्र पुत्रम् अदृक्षत  
०१,०१४।०१६अ पूर्वार्धकायसम्पन्नम् इतरेणाप्रकाशता  
०१,०१४।०१६च् स पुत्रो रोषसम्पन्नः शशापैनाम् इति श्रुतिः  
०१,०१४।०१७अ यो ऽहम् एवं कृतो मातस् त्वया लोभपरीतया  
०१,०१४।०१७च् शरीरेणासमग्रो ऽद्य तस्माद् दासी भविष्यसि  
०१,०१४।०१८अ पञ्च वर्षशतान्य् अस्या यया विस्पर्धसे सह  
०१,०१४।०१८च् एष च त्वां सुतो मातर् दास्यत्वान् मोक्षयिष्यति  
०१,०१४।०१९अ यद्य् एनम् अपि मातस् त्वं माम् इवाण्डविभेदनात्  
०१,०१४।०१९च् न करिष्यस्य् अदेहं वा व्यङ्गं वापि तपस्विनम्  
०१,०१४।०२०अ प्रतिपालयितव्यस् ते जन्मकालो ऽस्य धीरया  
०१,०१४।०२०च् विशिष्टबलम् ईप्सन्त्या पञ्चवर्षशतात् परः  
०१,०१४।०२१अ एवं शप्त्वा ततः पुत्रो विनताम् अन्तरिक्षगः  
०१,०१४।०२१च् अरुणो दृश्यते ब्रह्मन् प्रभातसमये सदा  
०१,०१४।०२१द्*०२५९_०१ आदित्यरथमध्यास् ते सारथ्यं समकल्पयत्  
०१,०१४।०२१द्*०२६०_०१ उद्यन्न् अथ सहस्रांशुर् दृष्ट्वा तम् अरुणं प्रभुः  
०१,०१४।०२१द्*०२६०_०२ स्वतेजसा प्रज्वलन्तम् आत्मनः समतेजसम्  
०१,०१४।०२१द्*०२६०_०३ सारथ्ये कल्पयाम् आस प्रीयमाणस् तमोनुदः  
०१,०१४।०२१द्*०२६०_०४ सो ऽपि तं रथम् आरुह्य भानोर् अमिततेजसः  
०१,०१४।०२१द्*०२६०_०५ सर्वलोकप्रदीपस्य ह्य् अरुणो ऽप्य् अमरो ऽभवत्  
०१,०१४।०२२अ गरुडो ऽपि यथाकालं जज्ञे पन्नगसूदनः  
०१,०१४।०२२च् स जातमात्रो विनतां परित्यज्य खम् आविशत्  
०१,०१४।०२३अ आदास्यन्न् आत्मनो भोज्यम् अन्नं विहितम् अस्य यत्  
०१,०१४।०२३च् विधात्रा भृगुशार्दूल क्षुधितस्य बुभुक्षतः  
०१,०१५।००१ सूत उवाच  
०१,०१५।००१अ एतस्मिन्न् एव काले तु भगिन्यौ ते तपोधन  
०१,०१५।००१च् अपश्यतां समायान्तम् उच्चैःश्रवसम् अन्तिकात्  
०१,०१५।००२अ यं तं देवगणाः सर्वे हृष्टरूपा अपूजयन्  
०१,०१५।००२च् मथ्यमाने ऽमृते जातम् अश्वरत्नम् अनुत्तमम्  
०१,०१५।००३अ महौघबलम् अश्वानाम् उत्तमं जवतां वरम्  
०१,०१५।००३च् श्रीमन्तम् अजरं दिव्यं सर्वलक्षणलक्षितम्  
०१,०१५।००४ शौनक उवाच  
०१,०१५।००४अ कथं तद् अमृतं देवैर् मथितं क्व च शम्स मे  
०१,०१५।००४ब्*०२६१_०१ कारणं चाथ मथने किं जातम् अमृतात् परम्  
०१,०१५।००४च् यत्र जज्ञे महावीर्यः सो ऽश्वराजो महाद्युतिः  
०१,०१५।००५ सूत उवाच  
०१,०१५।००५अ ज्वलन्तम् अचलं मेरुं तेजोराशिम् अनुत्तमम्  
०१,०१५।००५ब्*०२६२_०१ पूर्वं सुरगणाः सर्वे तथा दैत्याश् च सर्वशः  
०१,०१५।००५ब्*०२६२_०२ क्षुज्जराभ्यां समाक्रान्ता ब्रह्माणम् उपतस्थिरे  
०१,०१५।००५च् आक्षिपन्तं प्रभां भानोः स्वशृङ्गैः काञ्चनोज्ज्वलैः  
०१,०१५।००६अ काञ्चनाभरणं चित्रं देवगन्धर्वसेवितम्  
०१,०१५।००६च् अप्रमेयम् अनाधृष्यम् अधर्मबहुलैर् जनैः  
०१,०१५।००७अ व्यालैर् आचरितं घोरैर् दिव्यौषधिविदीपितम्  
०१,०१५।००७च् नाकम् आवृत्य तिष्ठन्तम् उच्छ्रयेण महागिरिम्  
०१,०१५।००८अ अगम्यं मनसाप्य् अन्यैर् नदीवृक्षसमन्वितम्  
०१,०१५।००८च् नानापतगसङ्घैश् च नादितं सुमनोहरैः  
०१,०१५।००९अ तस्य पृष्ठम् उपारुह्य बहुरत्नाचितं शुभम्  
०१,०१५।००९च् अनन्तकल्पम् उद्विद्धं सुराः सर्वे महौजसः  
०१,०१५।०१०अ ते मन्त्रयितुम् आरब्धास् तत्रासीना दिवौकसः  
०१,०१५।०१०च् अमृतार्थे समागम्य तपोनियमसंस्थिताः  
०१,०१५।०११अ तत्र नारायणो देवो ब्रह्माणम् इदम् अब्रवीत्  
०१,०१५।०११च् चिन्तयत्सु सुरेष्व् एवं मन्त्रयत्सु च सर्वशः  
०१,०१५।०१२अ देवैर् असुरसङ्घैश् च मथ्यतां कलशोदधिः  
०१,०१५।०१२च् भविष्यत्य् अमृतं तत्र मथ्यमाने महोदधौ  
०१,०१५।०१३अ सर्वौषधीः समावाप्य सर्वरत्नानि चैव हि  
०१,०१५।०१३च् मन्थध्वम् उदधिं देवा वेत्स्यध्वम् अमृतं ततः  
०१,०१६।००१ सूत उवाच  
०१,०१६।००१अ ततो ऽभ्रशिखराकारैर् गिरिशृङ्गैर् अलङ्कृतम्  
०१,०१६।००१च् मन्दरं पर्वतवरं लताजालसमावृतम्  
०१,०१६।००२अ नानाविहगसङ्घुष्टं नानादंष्ट्रिसमाकुलम्  
०१,०१६।००२च् किन्नरैर् अप्सरोभिश् च देवैर् अपि च सेवितम्  
०१,०१६।००३अ एकादश सहस्राणि योजनानां समुच्छ्रितम्  
०१,०१६।००३च् अधो भूमेः सहस्रेषु तावत्स्व् एव प्रतिष्ठितम्  
०१,०१६।००४अ तम् उद्धर्तुं न शक्ता वै सर्वे देवगणास् तदा  
०१,०१६।००४च् विष्णुम् आसीनम् अभ्येत्य ब्रह्माणं चेदम् अब्रुवन्  
०१,०१६।००५अ भवन्ताव् अत्र कुरुतां बुद्धिं नैःश्रेयसीं पराम्  
०१,०१६।००५च् मन्दरोद्धरणे यत्नः क्रियतां च हिताय नः  
०१,०१६।००६अ तथेति चाब्रवीद् विष्णुर् ब्रह्मणा सह भार्गव  
०१,०१६।००६ब्*०२६३_०१ अचोदयद् अमेयात्मा फणीन्द्रं पद्मलोचनः  
०१,०१६।००६च् ततो ऽनन्तः समुत्थाय ब्रह्मणा परिचोदितः  
०१,०१६।००६ए नारायणेन चाप्य् उक्तस् तस्मिन् कर्मणि वीर्यवान्  
०१,०१६।००७अ अथ पर्वतराजानं तम् अनन्तो महाबलः  
०१,०१६।००७च् उज्जहार बलाद् ब्रह्मन् सवनं सवनौकसम्  
०१,०१६।००७च्*०२६४_०१ । । । । । । । । लीलया मधुसूदनः  
०१,०१६।००७च्*०२६४_०२ सिद्धर्षिसेवितं दिव्यं  
०१,०१६।००८अ ततस् तेन सुराः सार्धं समुद्रम् उपतस्थिरे  
०१,०१६।००८च् तम् ऊचुर् अमृतार्थाय निर्मथिष्यामहे जलम्  
०१,०१६।००९अ अपाम्पतिर् अथोवाच ममाप्य् अंशो भवेत् ततः  
०१,०१६।००९च् सोढास्मि विपुलं मर्दं मन्दरभ्रमणाद् इति  
०१,०१६।०१०अ ऊचुश् च कूर्मराजानम् अकूपारं सुरासुराः  
०१,०१६।०१०च् गिरेर् अधिष्ठानम् अस्य भवान् भवितुम् अर्हति  
०१,०१६।०११अ कूर्मेण तु तथेत्य् उक्त्वा पृष्ठम् अस्य समर्पितम्  
०१,०१६।०११च् तस्य शैलस्य चाग्रं वै यन्त्रेणेन्द्रो ऽभ्यपीडयत्  
०१,०१६।०१२अ मन्थानं मन्दरं कृत्वा तथा नेत्रं च वासुकिम्  
०१,०१६।०१२च् देवा मथितुम् आरब्धाः समुद्रं निधिम् अम्भसाम्  
०१,०१६।०१२ए अमृतार्थिनस् ततो ब्रह्मन् सहिता दैत्यदानवाः  
०१,०१६।०१३अ एकम् अन्तम् उपाश्लिष्टा नागराज्ञो महासुराः  
०१,०१६।०१३च् विबुधाः सहिताः सर्वे यतः पुच्छं ततः स्थिताः  
०१,०१६।०१३द्*०२६५_०१ वासुकेर् अग्रम् आश्लिष्टा नागराज्ञो महासुराः  
०१,०१६।०१४अ अनन्तो भगवान् देवो यतो नारायणस् ततः  
०१,०१६।०१४च् शिर उद्यम्य नागस्य पुनः पुनर् अवाक्षिपत्  
०१,०१६।०१५अ वासुकेर् अथ नागस्य सहसाक्षिप्यतः सुरैः  
०१,०१६।०१५च् सधूमाः सार्चिषो वाता निष्पेतुर् असकृन् मुखात्  
०१,०१६।०१५द्@००९=००२० सूतः  
०१,०१६।०१५द्@००९_०००१ वासुकेर् मथ्यमानस्य निःसृतेन विषेण च  
०१,०१६।०१५द्@००९_०००२ अभवन् मिश्रितं तोयं तदा भार्गवनन्दन  
०१,०१६।०१५द्@००९_०००३ मथनान् मन्दरेणाथ देवदानवबाहुभिः  
०१,०१६।०१५द्@००९_०००४ विषं तीक्ष्णं समुद्भूतं हालाहलम् इति श्रुतम्  
०१,०१६।०१५द्@००९_०००५ देवाश् च दानवाश् चैव दग्धास् तेन विषेण ह  
०१,०१६।०१५द्@००९_०००६ अपाक्रामंस् ततो भीता विषादम् अगमंस् तदा  
०१,०१६।०१५द्@००९_०००७ ब्रह्माणम् अब्रुवन् देवाः समेत्य मुनिपुङ्गवैः  
०१,०१६।०१५द्@००९_०००८ मथ्यमाने ऽमृते जातं विषं कालानलप्रभम्  
०१,०१६।०१५द्@००९_०००९ तेनैव तापिता लोकास् तस्य प्रतिकुरुष्व ह  
०१,०१६।०१५द्@००९_००१० एवम् उक्तस् तदा ब्रह्मा दध्यौ लोकेश्वरं हरम्  
०१,०१६।०१५द्@००९_००११ त्र्यक्षं त्रिशूलिनं रुद्रं देवदेवम् उमापतिम्  
०१,०१६।०१५द्@००९_००१२ तदाथ चिन्तितो देवस् तज् ज्ञात्वा द्रुतम् आययौ  
०१,०१६।०१५द्@००९_००१३ तस्याथ देवस् तत् सर्वम् आचचक्षे प्रजापतिः  
०१,०१६।०१५द्@००९_००१४ तच् छ्रुत्वा देवदेवेशो लोकस्यास्य हितेप्सया  
०१,०१६।०१५द्@००९_००१५ अपिबत् तद् विषं रुद्रः कालानलसमप्रभम्  
०१,०१६।०१५द्@००९_००१६ कण्ठे स्थापितवान् देवो लोकानां हितकाम्यया  
०१,०१६।०१५द्@००९_००१७ यस्मात् तु नीलता कण्ठे नीलकण्ठस् ततः स्मृतः  
०१,०१६।०१५द्@००९_००१८ पीतमात्रे विषे तत्र रुद्रेणामिततेजसा  
०१,०१६।०१५द्@००९_००१९ देवाः प्रीताः पुनर् जग्मुश् चक्रुर् वै कर्म तत् तथा  
०१,०१६।०१५द्@००९_००२० मथ्यमाने ऽमृतस्यार्थे भूयो वै देवदानवैः ।  
०१,०१६।०१६अ ते धूमसङ्घाः सम्भूता मेघसङ्घाः सविद्युतः  
०१,०१६।०१६च् अभ्यवर्षन् सुरगणाञ् श्रमसन्तापकर्शितान्  
०१,०१६।०१७अ तस्माच् च गिरिकूटाग्रात् प्रच्युताः पुष्पवृष्टयः  
०१,०१६।०१७च् सुरासुरगणान् माल्यैः सर्वतः समवाकिरन्  
०१,०१६।०१८अ बभूवात्र महाघोषो महामेघरवोपमः  
०१,०१६।०१८च् उदधेर् मथ्यमानस्य मन्दरेण सुरासुरैः  
०१,०१६।०१९अ तत्र नानाजलचरा विनिष्पिष्टा महाद्रिणा  
०१,०१६।०१९च् विलयं समुपाजग्मुः शतशो लवणाम्भसि  
०१,०१६।०२०अ वारुणानि च भूतानि विविधानि महीधरः  
०१,०१६।०२०च् पातालतलवासीनि विलयं समुपानयत्  
०१,०१६।०२१अ तस्मिंश् च भ्राम्यमाणे ऽद्रौ सङ्घृष्यन्तः परस्परम्  
०१,०१६।०२१च् न्यपतन् पतगोपेताः पर्वताग्रान् महाद्रुमाः  
०१,०१६।०२२अ तेषां सङ्घर्षजश् चाग्निर् अर्चिर्भिः प्रज्वलन् मुहुः  
०१,०१६।०२२च् विद्युद्भिर् इव नीलाभ्रम् आवृणोन् मन्दरं गिरिम्  
०१,०१६।०२३अ ददाह कुञ्जरांश् चैव सिंहांश् चैव विनिःसृतान्  
०१,०१६।०२३च् विगतासूनि सर्वाणि सत्त्वानि विविधानि च  
०१,०१६।०२४अ तम् अग्निम् अमरश्रेष्ठः प्रदहन्तं ततस् ततः  
०१,०१६।०२४च् वारिणा मेघजेनेन्द्रः शमयाम् आस सर्वतः  
०१,०१६।०२५अ ततो नानाविधास् तत्र सुस्रुवुः सागराम्भसि  
०१,०१६।०२५च् महाद्रुमाणां निर्यासा बहवश् चौषधीरसाः  
०१,०१६।०२६अ तेषाम् अमृतवीर्याणां रसानां पयसैव च  
०१,०१६।०२६च् अमरत्वं सुरा जग्मुः काञ्चनस्य च निःस्रवात्  
०१,०१६।०२७अ अथ तस्य समुद्रस्य तज् जातम् उदकं पयः  
०१,०१६।०२७च् रसोत्तमैर् विमिश्रं च ततः क्षीराद् अभूद् घृतम्  
०१,०१६।०२७द्@०१०_०००१ एतस्मिन् नन्तरे जातं वासुकेर् मुखनिःस्रवात्  
०१,०१६।०२७द्@०१०_०००२ कालकूटं विषं घोरं सर्वसत्त्वभयङ्करम्  
०१,०१६।०२७द्@०१०_०००३ तस्मिन् समुत्थिते घोरे विषे कालानलप्रभे  
०१,०१६।०२७द्@०१०_०००४ सन्त्रस्तासुरदेवौघा दिशः सर्वाः प्रपेदिरे  
०१,०१६।०२७द्@०१०_०००५ येन विष्णुः कृतः कृष्णो विषेण महता तदा  
०१,०१६।०२७द्@०१०_०००६ यत्र हाहाकृतं सर्वं जगद् आसीच् चराचरम्  
०१,०१६।०२७द्@०१०_०००७ ततस् तु ब्रह्मणो वाक्याद् देवदेवो महेश्वरः  
०१,०१६।०२७द्@०१०_०००८ अपिबत् तद् विषं घोरं प्रत्यक्षं दैवतेषु वै  
०१,०१६।०२७द्@०१०_०००९ तस्मिन् विषे पीयमाने हरेणामिततेजसा  
०१,०१६।०२७द्@०१०_००१० विस्मयं परमं जग्मुर् देवाश् च मुनिदानवाः  
०१,०१६।०२७द्@०१०_००११ ततः कण्ठम् अनुप्राप्तं विषं दृष्ट्वा हरस्य च  
०१,०१६।०२७द्@०१०_००१२ ब्रह्मा प्रोवाच देवेशं कण्ठे धारय वै प्रभो  
०१,०१६।०२७द्@०१०_००१३ स्वयम्भुवचनाच् छम्भुर् दधार विषम् उत्तमम्  
०१,०१६।०२७द्@०१०_००१४ कण्ठे हालाहलं घोरं नीलकण्ठस् ततः स्मृतः  
०१,०१६।०२८अ ततो ब्रह्माणम् आसीनं देवा वरदम् अब्रुवन्  
०१,०१६।०२८च् श्रान्ताः स्म सुभृशं ब्रह्मन् नोद्भवत्य् अमृतं च तत्  
०१,०१६।०२९अ ऋते नारायणं देवं दैत्या नागोत्तमास् तथा  
०१,०१६।०२९च् चिरारब्धम् इदं चापि सागरस्यापि मन्थनम्  
०१,०१६।०२९द्*०२६६_०१ ग्लानिर् अस्मान् समाविष्टा न चात्रामृतम् उत्थितम्  
०१,०१६।०२९द्*०२६७_०१ देवानां वचनं श्रुत्वा ब्रह्मा लोकपितामहः  
०१,०१६।०३०अ ततो नारायणं देवं ब्रह्मा वचनम् अब्रवीत्  
०१,०१६।०३०च् विधत्स्वैषां बलं विष्णो भवान् अत्र परायणम्  
०१,०१६।०३१ विष्णुर् उवाच  
०१,०१६।०३१अ बलं ददामि सर्वेषां कर्मैतद् ये समास्थिताः  
०१,०१६।०३१च् क्षोभ्यतां कलशः सर्वैर् मन्दरः परिवर्त्यताम्  
०१,०१६।०३२ सूत उवाच  
०१,०१६।०३२अ नारायणवचः श्रुत्वा बलिनस् ते महोदधेः  
०१,०१६।०३२च् तत् पयः सहिता भूयश् चक्रिरे भृशम् आकुलम्  
०१,०१६।०३२द्*०२६८_०१ तत्र पूर्वं विषं जातं तद् ब्रह्मवचनाच् छिवः  
०१,०१६।०३२द्*०२६८_०२ प्राग्रसल् लोकरक्षार्थं ततो ज्येष्ठा समुत्थिता  
०१,०१६।०३२द्*०२६८_०३ कृष्णरूपधरा देवी सर्वाभरणभूषिता  
०१,०१६।०३३अ ततः शतसहस्रांशुः समान इव सागरात्  
०१,०१६।०३३च् प्रसन्नभाः समुत्पन्नः सोमः शीतांशुर् उज्ज्वलः  
०१,०१६।०३४अ श्रीर् अनन्तरम् उत्पन्ना घृतात् पाण्डुरवासिनी  
०१,०१६।०३४च् सुरा देवी समुत्पन्ना तुरगः पाण्डुरस् तथा  
०१,०१६।०३५अ कौस्तुभश् च मणिर् दिव्य उत्पन्नो ऽमृतसम्भवः  
०१,०१६।०३५च् मरीचिविकचः श्रीमान् नारायणüरोगतः  
०१,०१६।०३५द्*०२६९_०१ पारिजातश् च तत्रैव सुरभिश् च महामुने  
०१,०१६।०३५द्*०२६९_०२ जज्ञाते तौ तदा ब्रह्मन् सर्वकामफलप्रदौ  
०१,०१६।०३५द्*०२६९_०३ ततो जज्ञे महाभाग चतुर्दन्तो महागजः  
०१,०१६।०३६अ श्रीः सुरा चैव सोमश् च तुरगश् च मनोजवः  
०१,०१६।०३६ब्*०२७०_०१ अतः परं महाकायश् चतुर्दंष्ट्रो महोत्कटः  
०१,०१६।०३६ब्*०२७०_०२ ऐरावणस् तु नागेन्द्र उत्थितो ऽमृतसम्भवः  
०१,०१६।०३६ब्*०२७१_०१ विषं ज्येष्ठा च सोमश् च श्रीः सुरा तुरगस् तथा  
०१,०१६।०३६ब्*०२७१_०२ कौस्तुभश् चाप्सराश् चैव ऐरावतमहागजः  
०१,०१६।०३६ब्*०२७२_०१ कपिला कामवृक्षश् च कौस्तुभश् चाप्सरोगणाः  
०१,०१६।०३६ब्*०२७३_०१ ऐरावतः स वै नागो नागानां प्रवरः शुभः  
०१,०१६।०३६ब्*०२७४_०१ श्वेतैर् दन्तैश् चतुर्भिस् तु महाकायस् ततः परम्  
०१,०१६।०३६ब्*०२७४_०२ ऐरावणो महानागो ऽभवद् वज्रभृता धृतः  
०१,०१६।०३६ब्*०२७४_०३ अतिनिर्मथनाद् एव कालकूटस् ततः परः  
०१,०१६।०३६ब्*०२७४_०४ जगद् आवृत्य सहसा सधूमो ऽग्निर् इव ज्वलन्  
०१,०१६।०३६ब्*०२७४_०५ त्रैलोक्यं मोहितं यस्य गन्धम् आघ्राय तद् विषम्  
०१,०१६।०३६ब्*०२७४_०६ दधार भगवान् कण्ठे मन्त्रमूर्तिर् महेश्वरः  
०१,०१६।०३६ब्*०२७४_०७ तदा प्रभृति देवस् तु नीलकण्ठ इति श्रुतिः  
०१,०१६।०३६ब्*०२७५_०१ एतस्मिन्न् अन्तरे दैत्या देवान् निर्जित्य कृत्स्नशः  
०१,०१६।०३६ब्*०२७५_०२ जगृहुर् अमृतं दिव्यं देवा विमनसो ऽभवन्  
०१,०१६।०३६ब्*०२७६_०१ प्राग्रसल् लोकरक्षार्थं ब्रह्मणो वचनाच् छिवः  
०१,०१६।०३६ब्*०२७७_०१ एतत् तद् अद्भुतं दृष्ट्वा निराशा दानवाः स्थिताः  
०१,०१६।०३६ब्*०२७७_०२ अमृतार्थे च लक्ष्म्यर्थे महान्तं वैरम् आश्रिताः  
०१,०१६।०३६च् यतो देवास् ततो जग्मुर् आदित्यपथम् आश्रिताः  
०१,०१६।०३६द्@०११_०००१ भ्रममाणस्य तु गिरेर् मन्दरस्य तु विप्रुषः  
०१,०१६।०३६द्@०११_०००२ तेष्व् अष्टाप्सरसो जज्ञे षष्टिः कोट्यो वराङ्गनाः  
०१,०१६।०३६द्@०११_०००३ अजरामराश् चारुरूपाः पीनश्रोणिपयोधराः  
०१,०१६।०३६द्@०११_०००४ यासां सन्दर्शनान् मर्त्यः उन्मत्तक इवाभवत्  
०१,०१६।०३७अ धन्वन्तरिस् ततो देवो वपुष्मान् उदतिष्ठत  
०१,०१६।०३७च् श्वेतं कमण्डलुं बिभ्रद् अमृतं यत्र तिष्ठति  
०१,०१६।०३८अ एतद् अत्यद्भुतं दृष्ट्वा दानवानां समुत्थितः  
०१,०१६।०३८च् अमृतार्थे महान् नादो ममेदम् इति जल्पताम्  
०१,०१६।०३९अ ततो नारायणो मायाम् आस्थितो मोहिनीं प्रभुः  
०१,०१६।०३९च् स्त्रीरूपम् अद्भुतं कृत्वा दानवान् अभिसंश्रितः  
०१,०१६।०४०अ ततस् तद् अमृतं तस्यै ददुस् ते मूढचेतसः  
०१,०१६।०४०च् स्त्रियै दानवदैतेयाः सर्वे तद्गतमानसाः  
०१,०१६।०४०द्*०२७८_०१ सा तु नारायणी माया धारयन्ती कमण्डलुम्  
०१,०१६।०४०द्*०२७८_०२ आस्यमानेषु दैत्येषु पङ्क्त्या च प्रति दानवैः  
०१,०१६।०४०द्*०२७८_०३ देवान् अपाययद् देवी न दैत्यांस् ते च चुक्रुशुः  
०१,०१७।००१ सूत उवाच  
०१,०१७।००१अ अथावरणमुख्यानि नानाप्रहरणानि च  
०१,०१७।००१च् प्रगृह्याभ्यद्रवन् देवान् सहिता दैत्यदानवाः  
०१,०१७।००२अ ततस् तद् अमृतं देवो विष्णुर् आदाय वीर्यवान्  
०१,०१७।००२च् जहार दानवेन्द्रेभ्यो नरेण सहितः प्रभुः  
०१,०१७।००३अ ततो देवगणाः सर्वे पपुस् तद् अमृतं तदा  
०१,०१७।००३च् विष्णोः सकाशात् सम्प्राप्य सम्भ्रमे तुमुले सति  
०१,०१७।००३द्*०२७९_०१ पाययत्य् अमृतं देवान् हरौ बाहुबलेन च  
०१,०१७।००३द्*०२७९_०२ निरोधयति चापेन दूरीकृत्य धनुर्धरान्  
०१,०१७।००४अ ततः पिबत्सु तत्कालं देवेष्व् अमृतम् ईप्सितम्  
०१,०१७।००४ब्*०२८०_०१ ये ये ऽमृतं पिबन्ति स्म ते ते युध्यन्ति दानवैः  
०१,०१७।००४च् राहुर् विबुधरूपेण दानवः प्रापिबत् तदा  
०१,०१७।००५अ तस्य कण्ठम् अनुप्राप्ते दानवस्यामृते तदा  
०१,०१७।००५च् आख्यातं चन्द्रसूर्याभ्यां सुराणां हितकाम्यया  
०१,०१७।००६अ ततो भगवता तस्य शिरश् छिन्नम् अलङ्कृतम्  
०१,०१७।००६च् चक्रायुधेन चक्रेण पिबतो ऽमृतम् ओजसा  
०१,०१७।००७अ तच् छैलशृङ्गप्रतिमं दानवस्य शिरो महत्  
०१,०१७।००७च् चक्रेणोत्कृत्तम् अपतच् चालयद् वसुधातलम्  
०१,०१७।००७द्*०२८१_०१ चक्रच्छिन्नं खम् उत्पत्य ननादातिभयङ्करम्  
०१,०१७।००७द्*०२८२_०१ तत् कबन्धं पपातास्य विस्फुरद् धरणीतले  
०१,०१७।००७द्*०२८२_०२ सपर्वतवनद्वीपां दैत्यस्याकम्पयन् महीम्  
०१,०१७।००७द्*०२८३_०१ त्रयोदशसहस्राणि योजनानि समन्ततः  
०१,०१७।००८अ ततो वैरविनिर्बन्धः कृतो राहुमुखेन वै  
०१,०१७।००८च् शाश्वतश् चन्द्रसूर्याभ्यां ग्रसत्य् अद्यापि चैव तौ  
०१,०१७।००९अ विहाय भगवांश् चापि स्त्रीरूपम् अतुलं हरिः  
०१,०१७।००९च् नानाप्रहरणैर् भीमैर् दानवान् समकम्पयत्  
०१,०१७।०१०अ ततः प्रवृत्तः सङ्ग्रामः समीपे लवणाम्भसः  
०१,०१७।०१०च् सुराणाम् असुराणां च सर्वघोरतरो महान्  
०१,०१७।०११अ प्रासाः सुविपुलास् तीक्ष्णा न्यपतन्त सहस्रशः  
०१,०१७।०११च् तोमराश् च सुतीक्ष्णाग्राः शस्त्राणि विविधानि च  
०१,०१७।०१२अ ततो ऽसुराश् चक्रभिन्ना वमन्तो रुधिरं बहु  
०१,०१७।०१२च् असिशक्तिगदारुग्णा निपेतुर् धरणीतले  
०१,०१७।०१३अ छिन्नानि पट्टिशैश् चापि शिरांसि युधि दारुणे  
०१,०१७।०१३च् तप्तकाञ्चनजालानि निपेतुर् अनिशं तदा  
०१,०१७।०१४अ रुधिरेणावलिप्ताङ्गा निहताश् च महासुराः  
०१,०१७।०१४च् अद्रीणाम् इव कूटानि धातुरक्तानि शेरते  
०१,०१७।०१४द्*०२८४_०१ ततो हलहलाशब्दः सम्बभूव समन्ततः  
०१,०१७।०१५अ हाहाकारः समभवत् तत्र तत्र सहस्रशः  
०१,०१७।०१५च् अन्योन्यं छिन्दतां शस्त्रैर् आदित्ये लोहितायति  
०१,०१७।०१६अ परिघैश् चायसैः पीतैः सन्निकर्षे च मुष्टिभिः  
०१,०१७।०१६च् निघ्नतां समरे ऽन्योन्यं शब्दो दिवम् इवास्पृशत्  
०१,०१७।०१७अ छिन्धि भिन्धि प्रधावध्वं पातयाभिसरेति च  
०१,०१७।०१७च् व्यश्रूयन्त महाघोराः शब्दास् तत्र समन्ततः  
०१,०१७।०१८अ एवं सुतुमुले युद्धे वर्तमाने भयावहे  
०१,०१७।०१८च् नरनारायणौ देवौ समाजग्मतुर् आहवम्  
०१,०१७।०१९अ तत्र दिव्यं धनुर् दृष्ट्वा नरस्य भगवान् अपि  
०१,०१७।०१९च् चिन्तयाम् आस वै चक्रं विष्णुर् दानवसूदनम्  
०१,०१७।०२०अ ततो ऽम्बराच् चिन्तितमात्रम् आगतम्; महाप्रभं चक्रम् अमित्रतापनम्  
०१,०१७।०२०च् विभावसोस् तुल्यम् अकुण्ठमण्डलम्; सुदर्शनं भीमम् अजय्यम् उत्तमम्  
०१,०१७।०२१अ तद् आगतं ज्वलितहुताशनप्रभम्; भयङ्करं करिकरबाहुर् अच्युतः  
०१,०१७।०२१च् मुमोच वै चपलम् उदग्रवेगवन्; महाप्रभं परनगरावदारणम्  
०१,०१७।०२२अ तद् अन्तकज्वलनसमानवर्चसम्; पुनः पुनर् न्यपतत वेगवत् तदा  
०१,०१७।०२२च् विदारयद् दितिदनुजान् सहस्रशः; करेरितं पुरुषवरेण संयुगे  
०१,०१७।०२३अ दहत् क्व चिज् ज्वलन इवावलेलिहत्; प्रसह्य तान् असुरगणान् न्यकृन्तत  
०१,०१७।०२३च् प्रवेरितं वियति मुहुः क्षितौ तदा; पपौ रणे रुधिरम् अथो पिशाचवत्  
०१,०१७।०२४अ अथासुरा गिरिभिर् अदीनचेतसो; मुहुर् मुहुः सुरगणम् अर्दयंस् तदा  
०१,०१७।०२४च् महाबला विगलितमेघवर्चसः; सहस्रशो गगनम् अभिप्रपद्य ह  
०१,०१७।०२५अ अथाम्बराद् भयजननाः प्रपेदिरे; सपादपा बहुविधमेघरूपिणः  
०१,०१७।०२५च् महाद्रयः प्रविगलिताग्रसानवः; परस्परं द्रुतम् अभिहत्य सस्वनाः  
०१,०१७।०२६अ ततो मही प्रविचलिता सकानना; महाद्रिपाताभिहता समन्ततः  
०१,०१७।०२६च् परस्परं भृशम् अभिगर्जतां मुहू; रणाजिरे भृशम् अभिसम्प्रवर्तिते  
०१,०१७।०२७अ नरस् ततो वरकनकाग्रभूषणैर्; महेषुभिर् गगनपथं समावृणोत्  
०१,०१७।०२७च् विदारयन् गिरिशिखराणि पत्रिभिर्; महाभये ऽसुरगणविग्रहे तदा  
०१,०१७।०२८अ ततो महीं लवणजलं च सागरम्; महासुराः प्रविविशुर् अर्दिताः सुरैः  
०१,०१७।०२८च् वियद्गतं ज्वलितहुताशनप्रभम्; सुदर्शनं परिकुपितं निशाम्य च  
०१,०१७।०२९अ ततः सुरैर् विजयम् अवाप्य मन्दरः; स्वम् एव देशं गमितः सुपूजितः  
०१,०१७।०२९च् विनाद्य खं दिवम् अपि चैव सर्वशस्; ततो गताः सलिलधरा यथागतम्  
०१,०१७।०३०अ ततो ऽमृतं सुनिहितम् एव चक्रिरे; सुराः परां मुदम् अभिगम्य पुष्कलाम्  
०१,०१७।०३०च् ददौ च तं निधिम् अमृतस्य रक्षितुम्; किरीटिने बलभिद् अथामरैः सह  
०१,०१८।००१ सूत उवाच  
०१,०१८।००१अ एतत् ते सर्वम् आख्यातम् अमृतं मथितं यथा  
०१,०१८।००१च् यत्र सो ऽश्वः समुत्पन्नः श्रीमान् अतुलविक्रमः  
०१,०१८।००२अ यं निशाम्य तदा कद्रूर् विनताम् इदम् अब्रवीत्  
०१,०१८।००२च् उच्चैःश्रवा नु किंवर्णो भद्रे जानीहि माचिरम्  
०१,०१८।००३ विनतोवाच  
०१,०१८।००३अ श्वेत एवाश्वराजो ऽयं किं वा त्वं मन्यसे शुभे  
०१,०१८।००३च् ब्रूहि वर्णं त्वम् अप्य् अस्य ततो ऽत्र विपणावहे  
०१,०१८।००४ कद्रूर् उवाच  
०१,०१८।००४अ कृष्णवालम् अहं मन्ये हयम् एनं शुचिस्मिते  
०१,०१८।००४च् एहि सार्धं मया दीव्य दासीभावाय भामिनि  
०१,०१८।००५ सूत उवाच  
०१,०१८।००५अ एवं ते समयं कृत्वा दासीभावाय वै मिथः  
०१,०१८।००५च् जग्मतुः स्वगृहान् एव श्वो द्रक्ष्याव इति स्म ह  
०१,०१८।००६अ ततः पुत्रसहस्रं तु कद्रूर् जिह्मं चिकीर्षती  
०१,०१८।००६च् आज्ञापयाम् आस तदा वाला भूत्वाञ्जनप्रभाः  
०१,०१८।००७अ आविशध्वं हयं क्षिप्रं दासी न स्याम् अहं यथा  
०१,०१८।००७च् तद् वाक्यं नान्वपद्यन्त ताञ् शशाप भुजङ्गमान्  
०१,०१८।००८अ सर्पसत्रे वर्तमाने पावको वः प्रधक्ष्यति  
०१,०१८।००८च् जनमेजयस्य राजर्षेः पाण्डवेयस्य धीमतः  
०१,०१८।००९अ शापम् एनं तु शुश्राव स्वयम् एव पितामहः  
०१,०१८।००९च् अतिक्रूरं समुद्दिष्टं कद्र्वा दैवाद् अतीव हि  
०१,०१८।०१०अ सार्धं देवगणैः सर्वैर् वाचं ताम् अन्वमोदत  
०१,०१८।०१०च् बहुत्वं प्रेक्ष्य सर्पाणां प्रजानां हितकाम्यया  
०१,०१८।०११अ तिग्मवीर्यविषा ह्य् एते दन्दशूका महाबलाः  
०१,०१८।०११च् तेषां तीक्ष्णविषत्वाद् धि प्रजानां च हिताय वै  
०१,०१८।०११द्*०२८५_०१ युक्तं मात्रा कृतं तेषां परपीडोपसर्पिणाम्  
०१,०१८।०११द्*०२८५_०२ अन्येषाम् अपि सत्त्वानां नित्यं दोषपरास् तु ये  
०१,०१८।०११द्*०२८५_०३ तेषां प्राणान्तिको दण्डो दैवेन विनिपात्यते  
०१,०१८।०११द्*०२८५_०४ एवं सम्भाष्य देवस् तु पूज्य कद्रूं च तां तदा  
०१,०१८।०११द्*०२८५_०५ आहूय कश्यपं देव इदं वचनम् अब्रवीत्  
०१,०१८।०११द्*०२८५_०६ यद् एते दन्दशूकाश् च सर्पा जातास् त्वयानघ  
०१,०१८।०११द्*०२८५_०७ विषोल्बणा महाभोगा मात्रा शप्ताः परन्तप  
०१,०१८।०११द्*०२८५_०८ तत्र मन्युस् त्वया तात न कर्तव्यः कथं चन  
०१,०१८।०११द्*०२८५_०९ दृष्टं पुरातनं ह्य् एतद् यज्ञे सर्पविनाशनम्  
०१,०१८।०११द्*०२८५_१० इत्य् उक्त्वा सृष्टिकृद् देवस् तं प्रसाद्य प्रजापतिम्  
०१,०१८।०११ए प्रादाद् विषहणीं विद्यां काश्यपाय महात्मने  
०१,०१८।०११फ़्*०२८६_०१ एवं शप्तेषु नागेषु कद्र्वा च द्विजसत्तम  
०१,०१८।०११फ़्*०२८६_०२ उद्विग्नः शापतस् तस्याः कद्रूं कर्कोटको ऽब्रवीत्  
०१,०१८।०११फ़्*०२८६_०३ मातरं परमप्रीतस् तदा भुजगसत्तमः  
०१,०१८।०११फ़्*०२८६_०४ आविश्य वाजिनं मुख्यं वालो भूत्वाञ्जनप्रभः  
०१,०१८।०११फ़्*०२८६_०५ दर्शयिष्यामि तत्राहम् आत्मानं कामम् आश्वस  
०१,०१८।०११फ़्*०२८६_०६ एवम् अस्त्व् इति तं पुत्रं प्रत्युवाच यशस्विनी  
०१,०१९।००१ सूत उवाच  
०१,०१९।००१अ ततो रजन्यां व्युष्टायां प्रभात उदिते रवौ  
०१,०१९।००१च् कद्रूश् च विनता चैव भगिन्यौ ते तपोधन  
०१,०१९।००२अ अमर्षिते सुसंरब्धे दास्ये कृतपणे तदा  
०१,०१९।००२ब्*०२८७_०१ सागरस्य परं पारं वेलावनविभूषितम्  
०१,०१९।००२च् जग्मतुस् तुरगं द्रष्टुम् उच्छैःश्रवसम् अन्तिकात्  
०१,०१९।००३अ ददृशाते तदा तत्र समुद्रं निधिम् अम्भसाम्  
०१,०१९।००३ब्*०२८८_०१ महान्तम् उदकागाधं क्षोभ्यमाणं महास्वनम्  
०१,०१९।००३च् तिमिङ्गिलझषाकीर्णं मकरैर् आवृतं तथा  
०१,०१९।००४अ सत्त्वैश् च बहुसाहस्रैर् नानारूपैः समावृतम्  
०१,०१९।००४ब्*०२८९_०१ भीषणैर् विकृतैर् अन्यैर् घोरैर् जलचरैस् तथा  
०१,०१९।००४च् उग्रैर् नित्यम् अनाधृष्यं कूर्मग्राहसमाकुलम्  
०१,०१९।००५अ आकरं सर्वरत्नानाम् आलयं वरुणस्य च  
०१,०१९।००५च् नागानाम् आलयं रम्यम् उत्तमं सरितां पतिम्  
०१,०१९।००६अ पातालज्वलनावासम् असुराणां च बन्धनम्  
०१,०१९।००६च् भयङ्करं च सत्त्वानां पयसां निधिम् अर्णवम्  
०१,०१९।००७अ शुभं दिव्यम् अमर्त्यानाम् अमृतस्याकरं परम्  
०१,०१९।००७च् अप्रमेयम् अचिन्त्यं च सुपुण्यजलम् अद्भुतम्  
०१,०१९।००८अ घोरं जलचरारावरौद्रं भैरवनिस्वनम्  
०१,०१९।००८च् गम्भीरावर्तकलिलं सर्वभूतभयङ्करम्  
०१,०१९।००९अ वेलादोलानिलचलं क्षोभोद्वेगसमुत्थितम्  
०१,०१९।००९च् वीचीहस्तैः प्रचलितैर् नृत्यन्तम् इव सर्वशः  
०१,०१९।०१०अ चन्द्रवृद्धिक्षयवशाद् उद्वृत्तोर्मिदुरासदम्  
०१,०१९।०१०च् पाञ्चजन्यस्य जननं रत्नाकरम् अनुत्तमम्  
०१,०१९।०११अ गां विन्दता भगवता गोविन्देनामितौजसा  
०१,०१९।०११च् वराहरूपिणा चान्तर्विक्षोभितजलाविलम्  
०१,०१९।०१२अ ब्रह्मर्षिणा च तपता वर्षाणां शतम् अत्रिणा  
०१,०१९।०१२च् अनासादितगाधं च पातालतलम् अव्ययम्  
०१,०१९।०१३अ अध्यात्मयोगनिद्रां च पद्मनाभस्य सेवतः  
०१,०१९।०१३च् युगादिकालशयनं विष्णोर् अमिततेजसः  
०१,०१९।०१३द्*०२९०_०१ वज्रपातनसन्त्रस्तमैनाकस्याभयप्रदम्  
०१,०१९।०१३द्*०२९०_०२ डिम्बाहवार्दितानां च असुराणां परायणम्  
०१,०१९।०१४अ वडवामुखदीप्ताग्नेस् तोयहव्यप्रदं शुभम्  
०१,०१९।०१४च् अगाधपारं विस्तीर्णम् अप्रमेयं सरित्पतिम्  
०१,०१९।०१५अ महानदीभिर् बह्वीभिः स्पर्धयेव सहस्रशः  
०१,०१९।०१५च् अभिसार्यमाणम् अनिशं ददृशाते महार्णवम्  
०१,०१९।०१५द्*०२९१_०१ आपूर्यमाणम् अत्यर्थं नृत्यमानम् इवोर्मिभिः  
०१,०१९।०१६अ गम्भीरं तिमिमकरोग्रसङ्कुलं तम्; गर्जन्तं जलचररावरौद्रनादैः  
०१,०१९।०१६च् विस्तीर्णं ददृशतुर् अम्बरप्रकाशम्; ते ऽगाधं निधिम् उरुम् अम्भसाम् अनन्तम्  
०१,०१९।०१७अ इत्य् एवं झषमकरोर्मिसङ्कुलं तम्; गम्भीरं विकसितम् अम्बरप्रकाशम्  
०१,०१९।०१७च् पातालज्वलनशिखाविदीपितं तम्; पश्यन्त्यौ द्रुतम् अभिपेततुस् तदानीम्  
०१,०१९।०१७द्@०१२=०००० सौतिर् उवाच  
०१,०१९।०१७द्@०१२_०००१ ततस् ते पणितं कृत्वा भगिन्यौ द्विजसत्तम  
०१,०१९।०१७द्@०१२_०००२ जग्मतुः परमप्रीते परं पारं महोदधेः  
०१,०१९।०१७द्@०१२_०००३ कद्रूश् च विनता चैव दाक्षायण्यौ विहायसा  
०१,०१९।०१७द्@०१२_०००४ आलोकयन्त्याव् अक्षोभ्यं समुद्रं निधिम् अम्भसाम्  
०१,०१९।०१७द्@०१२_०००५ वायुनातीव महता क्षोभ्यमाणं महास्वनम्  
०१,०१९।०१७द्@०१२_०००६ तिमिङ्गिलसमाकीर्णं मकरैर् आवृतं तथा  
०१,०१९।०१७द्@०१२_०००७ संयुतं बहुसाहस्रैः सत्त्वैर् नानाविधैर् अपि  
०१,०१९।०१७द्@०१२_०००८ घोरैर् घोरम् अनाधृष्यं गम्भीरम् अतिभैरवम्  
०१,०१९।०१७द्@०१२_०००९ आकरं सर्वरत्नानाम् आलयं वरुणस्य च  
०१,०१९।०१७द्@०१२_००१० नागानाम् आलयं चापि सुरम्यं सरितां पतिम्  
०१,०१९।०१७द्@०१२_००११ पातालज्वलनावासम् असुराणां तथालयम्  
०१,०१९।०१७द्@०१२_००१२ भयङ्कराणां सत्त्वानां पयसो निधिम् अव्ययम्  
०१,०१९।०१७द्@०१२_००१३ शुभं दिव्यम् अमर्त्यानाम् अमृतस्याकरं परम्  
०१,०१९।०१७द्@०१२_००१४ अप्रमेयम् अचिन्त्यं च सुपुण्यजलसम्मितम्  
०१,०१९।०१७द्@०१२_००१५ महानदीभिर् बह्वीभिस् तत्र तत्र सहस्रशः  
०१,०१९।०१७द्@०१२_००१६ आपूर्यमाणम् अत्यर्थं नृत्यन्तम् इव चोर्मिभिः  
०१,०२०।००१ सूत उवाच  
०१,०२०।००१@०१३_०००१ नागाश् च संविदं कृत्वा कर्तव्यम् इति तद् वचः  
०१,०२०।००१@०१३_०००२ निःस्नेहा वै दहेन् माता असम्प्राप्तमनोरथा  
०१,०२०।००१@०१३_०००३ प्रसन्ना मोक्षयेद् अस्मांस् तस्माच् छापाच् च भामिनी  
०१,०२०।००१@०१३_०००४ कृष्णं पुच्छं करिष्यामस् तुरगस्य न संशयः  
०१,०२०।००१@०१३_०००५ तथा हि गत्वा ते तस्य पुच्छे वाला इव स्थिताः  
०१,०२०।००१@०१३_०००६ एतस्मिन्न् अन्तरे ते तु सपत्न्यौ पणिते तदा  
०१,०२०।००१अ तं समुद्रम् अतिक्रम्य कद्रूर् विनतया सह  
०१,०२०।००१च् न्यपतत् तुरगाभ्याशे नचिराद् इव शीघ्रगा  
०१,०२०।००१द्*०२९२_०१ ततस् ते तं हयश्रेष्ठं ददृशाते महाजवम्  
०१,०२०।००१द्*०२९२_०२ शशाङ्ककिरणप्रख्यं कालवालम् उभे तदा  
०१,०२०।००२अ निशाम्य च बहून् वालान् कृष्णान् पुच्छं समाश्रितान्  
०१,०२०।००२ब्*०२९३_०१ विषण्णवदना तत्र विनता सर्वतो ऽभवत्  
०१,०२०।००२ब्*०२९३_०२ दृष्ट्वा कृष्णं तु पुच्छं सा वाजिराजस्य विस्मिता  
०१,०२०।००२ब्*०२९३_०३ अवाक्शिरा दीनमना कद्र्वा दासत्वम् आगता  
०१,०२०।००२च् विनतां विषण्णवदनां कद्रूर् दास्ये न्ययोजयत्  
०१,०२०।००३अ ततः सा विनता तस्मिन् पणितेन पराजिता  
०१,०२०।००३च् अभवद् दुःखसन्तप्ता दासीभावं समास्थिता  
०१,०२०।००४अ एतस्मिन्न् अन्तरे चैव गरुडः काल आगते  
०१,०२०।००४च् विना मात्रा महातेजा विदार्याण्डम् अजायत  
०१,०२०।००४द्*०२९४_०१ महासत्त्वबलोपेतः सर्वा विद्योतयन् दिशः  
०१,०२०।००४द्*०२९४_०२ कामरूपः कामगमः कामवीर्यो विहङ्गमः  
०१,०२०।००५अ अग्निराशिर् इवोद्भासन् समिद्धो ऽतिभयङ्करः  
०१,०२०।००५ब्*०२९५_०१ विद्युद्विस्पष्टपिङ्गाक्षो युगान्ताग्निसमप्रभः  
०१,०२०।००५च् प्रवृद्धः सहसा पक्षी महाकायो नभोगतः  
०१,०२०।००५द्*०२९६_०१ घोरो घोरस्वनो रौद्रो वह्निर् और्व इवापरः  
०१,०२०।००६अ तं दृष्ट्वा शरणं जग्मुः प्रजाः सर्वा विभावसुम्  
०१,०२०।००६च् प्रणिपत्याब्रुवंश् चैनम् आसीनं विश्वरूपिणम्  
०१,०२०।००७अ अग्ने मा त्वं प्रवर्धिष्ठाः कच्चिन् नो न दिधक्षसि  
०१,०२०।००७च् असौ हि राशिः सुमहान् समिद्धस् तव सर्पति  
०१,०२०।००८ अग्निर् उवाच  
०१,०२०।००८अ नैतद् एवं यथा यूयं मन्यध्वम् असुरार्दनाः  
०१,०२०।००८च् गरुडो बलवान् एष मम तुल्यः स्वतेजसा  
०१,०२०।००८द्*०२९७_०१ जातः परमतेजस्वी विनतानन्दवर्धनः  
०१,०२०।००८द्*०२९७_०२ तेजोराशिम् इमं दृष्ट्वा युष्मान् मोहः समाविशत्  
०१,०२०।००८द्*०२९८_०१ नागक्षयकरश् चैव काश्यपेयो महाबलः  
०१,०२०।००८द्*०२९८_०२ देवानां च हिते युक्तस् त्व् अहितो दैत्यरक्षसाम्  
०१,०२०।००८द्*०२९८_०३ न भीः कार्या कथं चात्र पश्यध्वं सहिता मम  
०१,०२०।००९ सूत उवाच  
०१,०२०।००९अ एवम् उक्तास् ततो गत्वा गरुडं वाग्भिर् अस्तुवन्  
०१,०२०।००९च् अदूराद् अभ्युपेत्यैनं देवाः सर्षिगणास् तदा  
०१,०२०।०१०अ त्वम् ऋषिस् त्वं महाभागस् त्वं देवः पतगेश्वरः  
०१,०२०।०१०च् त्वं प्रभुस् तपनप्रख्यस् त्वं नस् त्राणम् अनुत्तमम्  
०१,०२०।०१०द्*०२९९_०१ त्वं विभुस् तपनः सूर्यः परमेष्ठी प्रजापतिः  
०१,०२०।०१०द्*०२९९_०२ त्वम् इन्द्रस् त्वं हयमुखस् त्वं शरस् त्वं जगत्पतिः  
०१,०२०।०१०द्*०२९९_०३ त्वं मुखं पद्मजो विप्रस् त्वम् अग्निः पवनस् तथा  
०१,०२०।०१०द्*०२९९_०४ त्वं हि धाता विधाता च त्वं विष्णुः सुरसत्तमः  
०१,०२०।०१०द्*०२९९_०५ त्वं महान् अभिभूः शश्वद् अमृतं त्वं महद् यशः  
०१,०२०।०१०द्*०२९९_०६ त्वं प्रभास् त्वम् अभिप्रेतं त्वं नस् त्राणम् अनुत्तमम्  
०१,०२०।०१०द्*०२९९_०७ त्वं गतिः सततं त्वत्तः कथं नः प्राप्नुयाद् भयम्  
०१,०२०।०११अ बलोर्मिमान् साधुर् अदीनसत्त्वः; समृद्धिमान् दुष्प्रसहस् त्वम् एव  
०१,०२०।०११च् तपः श्रुतं सर्वम् अहीनकीर्ते; अनागतं चोपगतं च सर्वम्  
०१,०२०।०१२अ त्वम् उत्तमः सर्वम् इदं चराचरम्; गभस्तिभिर् भानुर् इवावभाससे  
०१,०२०।०१२च् समाक्षिपन् भानुमतः प्रभां मुहुस्; त्वम् अन्तकः सर्वम् इदं ध्रुवाध्रुवम्  
०१,०२०।०१३अ दिवाकरः परिकुपितो यथा दहेत्; प्रजास् तथा दहसि हुताशनप्रभ  
०१,०२०।०१३च् भयङ्करः प्रलय इवाग्निर् उत्थितो; विनाशयन् युगपरिवर्तनान्तकृत्  
०१,०२०।०१४अ खगेश्वरं शरणम् उपस्थिता वयम्; महौजसं वितिमिरम् अभ्रगोचरम्  
०१,०२०।०१४च् महाबलं गरुडम् उपेत्य खेचरम्; परावरं वरदम् अजय्यविक्रमम्  
०१,०२०।०१४द्*०३००_०१ ज्वलनसमानवर्चसम् । तडित्प्रभम् ।  
०१,०२०।०१४द्*०३०१_०१ तवौजसा सर्वम् इदं प्रतापितं  
०१,०२०।०१४द्*०३०१_०२ जगत् प्रभो तप्तसुवर्णवर्चसा  
०१,०२०।०१४द्*०३०१_०३ भयान्विता नभसि विमानगामिनः  
०१,०२०।०१४द्*०३०१_०४ विमानिता विपथगतिं प्रयान्ति ते  
०१,०२०।०१४द्*०३०१_०५ ऋषेः सुतस् त्वम् असि दयावतः प्रभो  
०१,०२०।०१४द्*०३०१_०६ महात्मनः खगवर कश्यपस्य ह  
०१,०२०।०१४द्*०३०१_०७ स मा क्रुधः कुरु जगतो दयां परां  
०१,०२०।०१४द्*०३०१_०८ त्वम् ईश्वरः प्रशमम् उपैहि पाहि नः  
०१,०२०।०१४द्*०३०१_०९ महाशनिस्फुरितसमस्वनेन ते  
०१,०२०।०१४द्*०३०१_१० दिशो ऽम्बरं त्रिदिवम् इयं च मेदिनी  
०१,०२०।०१४द्*०३०१_११ चलन्ति नः खग हृदयानि चानिशं  
०१,०२०।०१४द्*०३०१_१२ निगृह्यतां वपुर् इदम् अग्निसन्निभम्  
०१,०२०।०१४द्*०३०१_१३ तव द्युतिं कुपितकृतान्तसन्निभां  
०१,०२०।०१४द्*०३०१_१४ निशाम्य नश् चलति मनो व्यवस्थितम्  
०१,०२०।०१४द्*०३०१_१५ प्रसीद नः पतगपते प्रयाचतां  
०१,०२०।०१४द्*०३०१_१६ शिवश् च नो भव भगवन् सुखावहः  
०१,०२०।०१४द्*०३०२_०१ त्वं पाहि सर्वांश् च सुरान् महात्मनः  
०१,०२०।०१५अ एवं स्तुतः सुपर्णस् तु देवैः सर्षिगणैस् तदा  
०१,०२०।०१५च् तेजसः प्रतिसंहारम् आत्मनः स चकार ह  
०१,०२०।०१५द्@०१४=०००० सौतिर् उवाच  
०१,०२०।०१५द्@०१४=०००३ सुपर्ण उवाच  
०१,०२०।०१५द्@०१४=०००५ सौतिर् उवाच  
०१,०२०।०१५द्@०१४=००१० रुरुर् उवाच  
०१,०२०।०१५द्@०१४=००१२ प्रमतिर् उवाच  
०१,०२०।०१५द्@०१४=००२४ देवा ऊचुः  
०१,०२०।०१५द्@०१४=००२७ पितामह उवाच  
०१,०२०।०१५द्@०१४=००३४ प्रमतिर् उवाच  
०१,०२०।०१५द्@०१४_०००१ स श्रुत्वाथात्मनो देहं सुपर्णः प्रेक्ष्य च स्वयम्  
०१,०२०।०१५द्@०१४_०००२ शरीरप्रतिसंहारम् आत्मनः सम्प्रचक्रमे  
०१,०२०।०१५द्@०१४_०००३ न मे सर्वाणि भूतानि बिभियुर् देहदर्शनात्  
०१,०२०।०१५द्@०१४_०००४ भीमरूपात् समुद्विग्नास् तस्मात् तेजस् तु संहरे  
०१,०२०।०१५द्@०१४_०००५ अरुणं चात्मनः पृष्ठम् आरोप्य स पितुर् गृहात्  
०१,०२०।०१५द्@०१४_०००६ ततः कामगमः पक्षी कामवीर्यो विहङ्गमः  
०१,०२०।०१५द्@०१४_०००७ मातुर् अन्तिकम् आगच्छत् परया मुदया युतः  
०१,०२०।०१५द्@०१४_०००८ तत्रारुणः स निक्षिप्तः दिशं पूर्वां महाद्युतिः  
०१,०२०।०१५द्@०१४_०००९ सूर्यतेजोविनिहतांल् लोकान् दग्धुं महारथः  
०१,०२०।०१५द्@०१४_००१० किमर्थं भगवान् सूर्यो लोकान् दग्धुमनास् तदा  
०१,०२०।०१५द्@०१४_००११ किम् अस्यापकृतं देवैर् येनेमं मन्युर् आविशत्  
०१,०२०।०१५द्@०१४_००१२ चन्द्रादित्यैर् यदा राहुर् आख्यातो ह्य् अमृतं पिबन्  
०१,०२०।०१५द्@०१४_००१३ वैरानुबन्धं कृतवांश् चन्द्रादित्ये तदानघ  
०१,०२०।०१५द्@०१४_००१४ वध्यमाने ग्रहेणाथ आदित्ये मन्युर् आविशत्  
०१,०२०।०१५द्@०१४_००१५ सुरार्थाय समुत्पन्नो रोषो राहोस् तु मां प्रति  
०१,०२०।०१५द्@०१४_००१६ बह्वनर्थकरं पापम् एको ऽहं समवाप्नुयाम्  
०१,०२०।०१५द्@०१४_००१७ सहाय एकः कार्येषु न मे कृच्छ्रेषु जायते  
०१,०२०।०१५द्@०१४_००१८ पश्यन्ति ग्रस्यमानं मां सह देवैर् दिवौकसः  
०१,०२०।०१५द्@०१४_००१९ तस्माल् लोकविनाशाय ह्य् अवतिष्ठे न संशयः  
०१,०२०।०१५द्@०१४_००२० एवं कृतमतिः सूर्यो ह्य् अस्तम् अभ्यगमद् गिरिम्  
०१,०२०।०१५द्@०१४_००२१ ततो ऽर्धरात्रसमये सर्वलोकभयावहः  
०१,०२०।०१५द्@०१४_००२२ उत्पत्स्यते महान् दाहस् त्रैलोक्यस्य विनाशनः  
०१,०२०।०१५द्@०१४_००२३ ततो देवाः सर्षिगणा उपगम्य पितामहम्  
०१,०२०।०१५द्@०१४_००२४ भगवन् किमिदं चाद्य महद् दाहकृतं भयम्  
०१,०२०।०१५द्@०१४_००२५ न तावद् दृश्यते सूर्यः क्षपेयं न प्रभाति च  
०१,०२०।०१५द्@०१४_००२६ उदिते भगवन् भानौ कथम् एतद् भविष्यति  
०१,०२०।०१५द्@०१४_००२७ एष लोकविनाशाय रविर् उद्यन्तुम् उद्यतः  
०१,०२०।०१५द्@०१४_००२८ दृश्यन्न् एव हि लोकान् स भस्मराशीकरिष्यति  
०१,०२०।०१५द्@०१४_००२९ तस्य प्रतिविधानं च विहितं पूर्वम् एव हि  
०१,०२०।०१५द्@०१४_००३० कश्यपस्य सुतो विद्वान् अरुणेत्य् अभिविश्रुतः  
०१,०२०।०१५द्@०१४_००३१ महाकायो महातेजाः स स्थास्यति पुरो रवेः  
०१,०२०।०१५द्@०१४_००३२ करिष्यति च सारथ्यं तेजश् चास्य हरिष्यति  
०१,०२०।०१५द्@०१४_००३३ लोकानां शान्तिर् एवं स्याद् ऋषीणां च दिवौकसाम्  
०१,०२०।०१५द्@०१४_००३४ ततः पितामहाज्ञातः सर्वं चक्रे तदारुणः  
०१,०२०।०१५द्@०१४_००३५ उदितश् चैव सविता अरुणेन तदावृतः  
०१,०२०।०१५द्@०१४_००३६ एतत् ते सर्वम् आख्यातं यत् सूर्यं मन्युर् आविशत्  
०१,०२०।०१५द्@०१४_००३७ अरुणश् च यथैवास्य सारथ्यम् अकरोत् प्रभुः  
०१,०२०।०१५द्@०१४_००३८ भूय एवापरं प्रश्नं शृणु पूर्वम् उदाहृतम्  
०१,०२१।००१ सूत उवाच  
०१,०२१।००१अ ततः कामगमः पक्षी महावीर्यो महाबलः  
०१,०२१।००१च् मातुर् अन्तिकम् आगच्छत् परं तीरं महोदधेः  
०१,०२१।००२अ यत्र सा विनता तस्मिन् पणितेन पराजिता  
०१,०२१।००२च् अतीव दुःखसन्तप्ता दासीभावम् उपागता  
०१,०२१।००३अ ततः कदा चिद् विनतां प्रवणां पुत्रसन्निधौ  
०१,०२१।००३च् काल आहूय वचनं कद्रूर् इदम् अभाषत  
०१,०२१।००४अ नागानाम् आलयं भद्रे सुरम्यं रमणीयकम्  
०१,०२१।००४च् समुद्रकुक्षाव् एकान्ते तत्र मां विनते वह  
०१,०२१।००५अ ततः सुपर्णमाता ताम् अवहत् सर्पमातरम्  
०१,०२१।००५च् पन्नगान् गरुडश् चापि मातुर् वचनचोदितः  
०१,०२१।००६अ स सूर्यस्याभितो याति वैनतेयो विहङ्गमः  
०१,०२१।००६च् सूर्यरश्मिपरीताश् च मूर्च्छिताः पन्नगाभवन्  
०१,०२१।००६ए तदवस्थान् सुतान् दृष्ट्वा कद्रूः शक्रम् अथास्तुवत्  
०१,०२१।००७अ नमस् ते देवदेवेश नमस् ते बलसूदन  
०१,०२१।००७च् नमुचिघ्न नमस् ते ऽस्तु सहस्राक्ष शचीपते  
०१,०२१।००८अ सर्पाणां सूर्यतप्तानां वारिणा त्वं प्लवो भव  
०१,०२१।००८च् त्वम् एव परमं त्राणम् अस्माकम् अमरोत्तम  
०१,०२१।००९अ ईशो ह्य् असि पयः स्रष्टुं त्वम् अनल्पं पुरन्दर  
०१,०२१।००९च् त्वम् एव मेघस् त्वं वायुस् त्वम् अग्निर् वैद्युतो ऽम्बरे  
०१,०२१।०१०अ त्वम् अभ्रघनविक्षेप्ता त्वाम् एवाहुः पुनर् घनम्  
०१,०२१।०१०च् त्वं वज्रम् अतुलं घोरं घोषवांस् त्वं बलाहकः  
०१,०२१।०११अ स्रष्टा त्वम् एव लोकानां संहर्ता चापराजितः  
०१,०२१।०११च् त्वं ज्योतिः सर्वभूतानां त्वम् आदित्यो विभावसुः  
०१,०२१।०१२अ त्वं महद् भूतम् आश्चर्यं त्वं राजा त्वं सुरोत्तमः  
०१,०२१।०१२च् त्वं विष्णुस् त्वं सहस्राक्षस् त्वं देवस् त्वं परायणम्  
०१,०२१।०१३अ त्वं सर्वम् अमृतं देव त्वं सोमः परमार्चितः  
०१,०२१।०१३च् त्वं मुहूर्तस् तिथिश् च त्वं लवस् त्वं वै पुनः क्षणः  
०१,०२१।०१४अ शुक्लस् त्वं बहुलश् चैव कला काष्ठा त्रुटिस् तथा  
०१,०२१।०१४च् संवत्सरर्तवो मासा रजन्यश् च दिनानि च  
०१,०२१।०१५अ त्वम् उत्तमा सगिरिवना वसुन्धरा; सभास्करं वितिमिरम् अम्बरं तथा  
०१,०२१।०१५च् महोदधिः सतिमितिमिङ्गिलस् तथा; महोर्मिमान् बहुमकरो झषालयः  
०१,०२१।०१६अ महद् यशस् त्वम् इति सदाभिपूज्यसे; मनीषिभिर् मुदितमना महर्षिभिः  
०१,०२१।०१६च् अभिष्टुतः पिबसि च सोमम् अध्वरे; वषट्कृतान्य् अपि च हवींषि भूतये  
०१,०२१।०१७अ त्वं विप्रैः सततम् इहेज्यसे फलार्थम्; वेदाङ्गेष्व् अतुलबलौघ गीयसे च  
०१,०२१।०१७च् त्वद्धेतोर् यजनपरायणा द्विजेन्द्रा; वेदाङ्गान्य् अभिगमयन्ति सर्ववेदैः  
०१,०२२।००१ सूत उवाच  
०१,०२२।००१अ एवं स्तुतस् तदा कद्र्वा भगवान् हरिवाहनः  
०१,०२२।००१ब्*०३०३_०१ मेघान् आज्ञापयाम् आस वर्षध्वम् उदकं शुभम्  
०१,०२२।००१च् नीलजीमूतसङ्घातैर् व्योम सर्वं समावृणोत्  
०१,०२२।००२अ ते मेघा मुमुचुस् तोयं प्रभूतं विद्युदुज्ज्वलाः  
०१,०२२।००२च् परस्परम् इवात्यर्थं गर्जन्तः सततं दिवि  
०१,०२२।००३अ सङ्घातितम् इवाकाशं जलदैः सुमहाद्भुतैः  
०१,०२२।००३च् सृजद्भिर् अतुलं तोयम् अजस्रं सुमहारवैः  
०१,०२२।००४अ सम्प्रनृत्तम् इवाकाशं धारोर्मिभिर् अनेकशः  
०१,०२२।००४च् मेघस्तनितनिर्घोषम् अम्बरं समपद्यत  
०१,०२२।००४च्*०३०४_०१ । । । । । । । । विद्युत्पवनकम्पितैः  
०१,०२२।००४च्*०३०४_०२ तैर् मेघैः सन्ततासारं वर्षद्भिर् अनिशं तदा  
०१,०२२।००४च्*०३०४_०३ नष्टचन्द्रार्ककिरणम्  
०१,०२२।००५अ नागानाम् उत्तमो हर्शस् तदा वर्षति वासवे  
०१,०२२।००५च् आपूर्यत मही चापि सलिलेन समन्ततः  
०१,०२२।००५द्*०३०५_०१ रसातलम् अनुप्राप्तं शीतलं विमलं जलम्  
०१,०२२।००५द्*०३०५_०२ तदा भूर् अभवच् छन्ना जलोर्मिभिर् अनेकशः  
०१,०२२।००५द्*०३०५_०३ रामणीयकम् आगच्छन् मात्रा सह भुजङ्गमाः  
०१,०२३।००१ सूत उवाच  
०१,०२३।००१*०३०६_०१ सम्प्रहृष्टास् ततो नागा जलधाराप्लुतास् तदा  
०१,०२३।००१अ सुपर्णेनोह्यमानास् ते जग्मुस् तं देशम् आशु वै  
०१,०२३।००१ब्*०३०७_०१ तं द्वीपं मकरावासं विहितं विश्वकर्मणा  
०१,०२३।००१ब्*०३०७_०२ इन्द्रतुल्यबला घोरं ददृशुः सर्वम् आयतम्  
०१,०२३।००१ब्*०३०७_०३ सुपर्णसहिताः सर्पाः काननं च मनोरमम्  
०१,०२३।००१च् सागराम्बुपरिक्षिप्तं पक्षिसङ्घनिनादितम्  
०१,०२३।००२अ विचित्रफलपुष्पाभिर् वनराजिभिर् आवृतम्  
०१,०२३।००२च् भवनैर् आवृतं रम्यैस् तथा पद्माकरैर् अपि  
०१,०२३।००३अ प्रसन्नसलिलैश् चापि ह्रदैश् चित्रैर् विभूषितम्  
०१,०२३।००३च् दिव्यगन्धवहैः पुण्यैर् मारुतैर् उपवीजितम्  
०१,०२३।००४अ उपजिघ्रद्भिर् आकाशं वृक्षैर् मलयजैर् अपि  
०१,०२३।००४च् शोभितं पुष्पवर्षाणि मुञ्चद्भिर् मारुतोद्धुतैः  
०१,०२३।००४द्*०३०८_०१ वायुविक्षिप्तकुसुमैस् तथान्यैर् अपि पादपैः  
०१,०२३।००५अ किरद्भिर् इव तत्रस्थान् नागान् पुष्पाम्बुवृष्टिभिः  
०१,०२३।००५च् मनःसंहर्षणं पुण्यं गन्धर्वाप्सरसां प्रियम्  
०१,०२३।००५द्*०३०९_०१ मत्तभ्रमरसङ्घुष्टं मनोज्ञाकृतिदर्शनम्  
०१,०२३।००५द्*०३०९_०२ रमणीयं शिवं पुण्यं सर्वैर् जनमनोहरैः  
०१,०२३।००५ए नानापक्षिरुतं रम्यं कद्रूपुत्रप्रहर्षणम्  
०१,०२३।००६अ तत् ते वनं समासाद्य विजह्रुः पन्नगा मुदा  
०१,०२३।००६च् अब्रुवंश् च महावीर्यं सुपर्णं पतगोत्तमम्  
०१,०२३।००७अ वहास्मान् अपरं द्वीपं सुरम्यं विपुलोदकम्  
०१,०२३।००७च् त्वं हि देशान् बहून् रम्यान् पतन् पश्यसि खेचर  
०१,०२३।००८अ स विचिन्त्याब्रवीत् पक्षी मातरं विनतां तदा  
०१,०२३।००८च् किं कारणं मया मातः कर्तव्यं सर्पभाषितम्  
०१,०२३।००८द्*०३१०_०१ किमर्थं च वयं सर्पान् वहामो दुर्बलाधमान्  
०१,०२३।००८द्*०३११_०१ एवम् उक्तस् तदा तेन विनता प्राह खेचरम्  
०१,०२३।००८द्*०३११_०२ पुत्रं सर्वगुणोपेतं महावीर्यबलाचलम्  
०१,०२३।००९ विनतोवाच  
०१,०२३।००९अ दासीभूतास्म्य् अनार्याया भगिन्याः पतगोत्तम  
०१,०२३।००९च् पणं वितथम् आस्थाय सर्पैर् उपधिना कृतम्  
०१,०२३।०१० सूत उवाच  
०१,०२३।०१०अ तस्मिंस् तु कथिते मात्रा कारणे गगनेचरः  
०१,०२३।०१०च् उवाच वचनं सर्पांस् तेन दुःखेन दुःखितः  
०१,०२३।०११अ किम् आहृत्य विदित्वा वा किं वा कृत्वेह पौरुषम्  
०१,०२३।०११च् दास्याद् वो विप्रमुच्येयं सत्यं शंसत लेलिहाः  
०१,०२३।०१२अ श्रुत्वा तम् अब्रुवन् सर्पा आहरामृतम् ओजसा  
०१,०२३।०१२च् ततो दास्याद् विप्रमोक्षो भविता तव खेचर  
०१,०२४।००१ सूत उवाच  
०१,०२४।००१अ इत्य् उक्तो गरुडः सर्पैस् ततो मातरम् अब्रवीत्  
०१,०२४।००१च् गच्छाम्य् अमृतम् आहर्तुं भक्ष्यम् इच्छामि वेदितुम्  
०१,०२४।००२ विनतोवाच  
०१,०२४।००२अ समुद्रकुक्षाव् एकान्ते निषादालयम् उत्तमम्  
०१,०२४।००२ब्*०३१२_०१ भवनानि निषादानां तत्र सन्ति द्विजोत्तम  
०१,०२४।००२ब्*०३१२_०२ पापिनां नष्टलोकानां निर्घृणानां दुरात्मनाम्  
०१,०२४।००२च् सहस्राणाम् अनेकानां तान् भुक्त्वामृतम् आनय  
०१,०२४।००३अ न तु ते ब्राह्मणं हन्तुं कार्या बुद्धिः कथं चन  
०१,०२४।००३च् अवध्यः सर्वभूतानां ब्राह्मणो ह्य् अनलोपमः  
०१,०२४।००४अ अग्निर् अर्को विषं शस्त्रं विप्रो भवति कोपितः  
०१,०२४।००४ब्*०३१३_०१ एवमादिभी रूपैस् तु सतां वै ब्राह्मणो मतः  
०१,०२४।००४ब्*०३१३_०२ स ते तात न हन्तव्यः सङ्क्रुद्धेनापि सर्वदा  
०१,०२४।००४ब्*०३१३_०३ ब्राह्मणानाम् अभिद्रोहो न कर्तव्यः कथं चन  
०१,०२४।००४ब्*०३१३_०४ न ह्य् एवम् अग्निर् नादित्यो भस्म कुर्यात् तथानघ  
०१,०२४।००४ब्*०३१३_०५ यथा कुर्याद् अभिक्रुद्धो ब्राह्मणः संशितव्रतः  
०१,०२४।००४ब्*०३१३_०६ तद् एतैर् विविधैर् लिङ्गैस् त्वं विद्यास् तं द्विजोत्तमम्  
०१,०२४।००४ब्*०३१४_०१ गुरुर् हि सर्वभूतानां ब्राह्मणः परिकीर्तितः  
०१,०२४।००४ब्*०३१५_०१ तर्हि वक्ष्यामि विस्पष्टं कारणं तन् निबोधथ  
०१,०२४।००४च् भूतानाम् अग्रभुग् विप्रो वर्णश्रेष्ठः पिता गुरुः  
०१,०२४।००५ गरुड उवाच  
०१,०२४।००५अ यथाहम् अभिजानीयां ब्राह्मणं लक्षणैः शुभैः  
०१,०२४।००५च् तन् मे कारणतो मातः पृच्छतो वक्तुम् अर्हसि  
०१,०२४।००५द्*०३१६_०१ किंरूपो ब्राह्मणो मातः किंशीलः किम्पराक्रमः  
०१,०२४।००५द्*०३१६_०२ किं स्विद् अग्निनिभो भाति किं स्वित् सौम्यप्रदर्शनः  
०१,०२४।००६ विनतोवाच  
०१,०२४।००६@०१५_०००१ मेखलाजिनदण्डेन ब्रह्मचारीति लक्षयेत्  
०१,०२४।००६@०१५_०००२ शुक्लवस्त्रः शुचिर् दान्तो रुक्मकुण्डलमण्डितः  
०१,०२४।००६@०१५_०००३ वैणवीं धारयन् यष्टिम् उपवीतं कमण्डलुम्  
०१,०२४।००६@०१५_०००४ एतैस् तु लक्षणैर् युक्तं गृहस्थम् इति लक्षयेत्  
०१,०२४।००६@०१५_०००५ नखरोमाचितं विप्रं चीराजिनजटाधरम्  
०१,०२४।००६@०१५_०००६ वनवासरतं नित्यं वनवासीति लक्षयेत्  
०१,०२४।००६@०१५_०००७ मुण्डी त्रिदण्डी काषायी कमण्डलुधरो यतिः  
०१,०२४।००६@०१५_०००८ एतैस् तु लक्षणैः पुत्र विद्धि तान् ब्राह्मणान् ऋजून्  
०१,०२४।००६अ यस् ते कण्ठम् अनुप्राप्तो निगीर्णं बडिशं यथा  
०१,०२४।००६च् दहेद् अङ्गारवत् पुत्र तं विद्याद् ब्राह्मणर्षभम्  
०१,०२४।००७ सूत उवाच  
०१,०२४।००७अ प्रोवाच चैनं विनता पुत्रहार्दाद् इदं वचः  
०१,०२४।००७ब्*०३१७_०१ जठरे न च जीर्येद् यस् तं जानीहि द्विजोत्तमम्  
०१,०२४।००७च् जानन्त्य् अप्य् अतुलं वीर्यम् आशीर्वादसमन्वितम्  
०१,०२४।००७द्*०३१८_०१ पुत्रहार्दाद् उवाचैनं विनता गरुडं तदा  
०१,०२४।००७द्*०३१९_०१ प्रीता परमदुःखार्ता नागैर् विप्रकृता सती  
०१,०२४।००८अ पक्षौ ते मारुतः पातु चन्द्रः पृष्ठं तु पुत्रक  
०१,०२४।००८च् शिरस् तु पातु ते वह्निर् भास्करः सर्वम् एव तु  
०१,०२४।००८द्*०३२०_०१ विष्णुः सर्वगतः सर्वम् अङ्गानि तव चैव च  
०१,०२४।००९अ अहं च ते सदा पुत्र शान्तिस्वस्तिपरायणा  
०१,०२४।००९ब्*०३२१_०१ इहासीना भविष्यामि स्वस्तिकारे सदा रता  
०१,०२४।००९ब्*०३२२_०१ व्रतोपवासनियता भवामि सुरलोकतः  
०१,०२४।००९ब्*०३२२_०२ भविष्यति न सन्देहो यावद् आगमनं तव  
०१,०२४।००९च् अरिष्टं व्रज पन्थानं वत्स कार्यार्थसिद्धये  
०१,०२४।०१०अ ततः स मातुर् वचनं निशम्य; वितत्य पक्षौ नभ उत्पपात  
०१,०२४।०१०च् ततो निषादान् बलवान् उपागमद्; बुभुक्षितः काल इवान्तको महान्  
०१,०२४।०११अ स तान् निषादान् उपसंहरंस् तदा; रजः समुद्धूय नभःस्पृशं महत्  
०१,०२४।०११च् समुद्रकुक्षौ च विशोषयन् पयः; समीपगान् भूमिधरान् विचालयन्  
०१,०२४।०१२अ ततः स चक्रे महद् आननं तदा; निषादमार्गं प्रतिरुध्य पक्षिराट्  
०१,०२४।०१२ब्*०३२३_०१ तदा निपत्याशनिचण्डविक्रमः  
०१,०२४।०१२ब्*०३२३_०२ प्रसार्य पक्षौ स निषादम् आगतः  
०१,०२४।०१२च् ततो निषादास् त्वरिताः प्रवव्रजुर्; यतो मुखं तस्य भुजङ्गभोजिनः  
०१,०२४।०१३अ तदाननं विवृतम् अतिप्रमाणवत्; समभ्ययुर् गगनम् इवार्दिताः खगाः  
०१,०२४।०१३च् सहस्रशः पवनरजोभ्रमोहिता; महानिलप्रचलितपादपे वने  
०१,०२४।०१४अ ततः खगो वदनम् अमित्रतापनः; समाहरत् परिचपलो महाबलः  
०१,०२४।०१४च् निषूदयन् बहुविधमत्स्यभक्षिणो; बुभुक्षितो गगनचरेश्वरस् तदा  
०१,०२५।००१ सूत उवाच  
०१,०२५।००१अ तस्य कण्ठम् अनुप्राप्तो ब्राह्मणः सह भार्यया  
०१,०२५।००१च् दहन् दीप्त इवाङ्गारस् तम् उवाचान्तरिक्षगः  
०१,०२५।००२अ द्विजोत्तम विनिर्गच्छ तूर्णम् आस्याद् अपावृतात्  
०१,०२५।००२च् न हि मे ब्राह्मणो वध्यः पापेष्व् अपि रतः सदा  
०१,०२५।००२द्@०१६_०००१ कथं च त्वम् इहायातो निषादानां महालयम्  
०१,०२५।००२द्@०१६_०००२ अस्पृश्या याजिनां नित्यं सत्यं च वद मे द्विज  
०१,०२५।००३अ ब्रुवाणम् एवं गरुडं ब्राह्मणः समभाषत  
०१,०२५।००३ब्@०१६=०००३ ब्राह्मण उवाच  
०१,०२५।००३ब्@०१६_०००३ मध्यदेशात् समायातो धनार्थी मेदिनीं भ्रमन्  
०१,०२५।००३ब्@०१६_०००४ ततो निषादान् सम्प्राप्तो रतिं चाप्य् अत्र लब्धवान्  
०१,०२५।००३ब्@०१६_०००५ गां हिरण्यं धनं धान्यं घटांश् च कटकांस् तथा  
०१,०२५।००३ब्@०१६_०००६ निषादा मे प्रयच्छन्ति सततं प्रियकारिणः  
०१,०२५।००३ब्@०१६_०००७ निषादी शोभना चात्र भार्या जाता खगोत्तम  
०१,०२५।००३ब्@०१६_०००८ तया सह वसन् नित्यं रतिम् अग्र्याम् अवाप्तवान्  
०१,०२५।००३च् निषादी मम भार्येयं निर्गच्छतु मया सह  
०१,०२५।००३द्@०१६_०००९ ततो ऽहं निर्गमिष्यामि न निर्गच्छेयम् अन्यथा  
०१,०२५।००४ गरुड उवाच  
०१,०२५।००४अ एताम् अपि निषादीं त्वं परिगृह्याशु निष्पत  
०१,०२५।००४च् तूर्णं सम्भावयात्मानम् अजीर्णं मम तेजसा  
०१,०२५।००५ सूत उवाच  
०१,०२५।००५अ ततः स विप्रो निष्क्रान्तो निषादीसहितस् तदा  
०१,०२५।००५च् वर्धयित्वा च गरुडम् इष्टं देशं जगाम ह  
०१,०२५।००६अ सहभार्ये विनिष्क्रान्ते तस्मिन् विप्रे स पक्षिराट्  
०१,०२५।००६च् वितत्य पक्षाव् आकाशम् उत्पपात मनोजवः  
०१,०२५।००७अ ततो ऽपश्यत् स पितरं पृष्टश् चाख्यातवान् पितुः  
०१,०२५।००७ब्*०३२४_०१ यथान्यायम् अमेयात्मा तं चोवाच महान् ऋषिः  
०१,०२५।००७ब्*०३२४_०२ कच्चिद् वः कुशलं नित्यं भोजने बहुलं सुत  
०१,०२५।००७ब्*०३२४_०३ कच्चिच् च मानुषे लोके तवान्नं विद्यते बहु  
०१,०२५।००७ब्*०३२५_०१ समुत्पत्याभिविश्रान्तः पितरं च समेत्य सः  
०१,०२५।००७ब्*०३२६_०१ ववन्दे पततां श्रेष्ठो ब्रह्म ब्रह्मविदां प्रभुम्  
०१,०२५।००७ब्*०३२६_०२ पृष्टश् च पित्रा बलवान् वैनतेयः प्रतापवान्  
०१,०२५।००७ब्*०३२६_०३ क्व गन्तासीति वेगेन मम त्वं वक्तुम् अर्हसि  
०१,०२५।००७ब्*०३२७=०० गरुड उवाच  
०१,०२५।००७ब्*०३२७_०१ माता मे कुशला शश्वत् तथा भ्राता तथा ह्य् अहम्  
०१,०२५।००७ब्*०३२७_०२ न हि मे कुशलं तात भोजने बहुले सदा  
०१,०२५।००७च् अहं हि सर्पैः प्रहितः सोमम् आहर्तुम् उद्यतः  
०१,०२५।००७ए मातुर् दास्यविमोक्षार्थम् आहरिष्ये तम् अद्य वै  
०१,०२५।००८अ मात्रा चास्मि समादिष्टो निषादान् भक्षयेति वै  
०१,०२५।००८च् न च मे तृप्तिर् अभवद् भक्षयित्वा सहस्रशः  
०१,०२५।००९अ तस्माद् भोक्तव्यम् अपरं भगवन् प्रदिशस्व मे  
०१,०२५।००९च् यद् भुक्त्वामृतम् आहर्तुं समर्थः स्याम् अहं प्रभो  
०१,०२५।००९द्*०३२८_०१ क्षुत्पिपासाविघातार्थं भक्ष्यम् आख्यातु मे भवान्  
०१,०२५।०१० कश्यप उवाच  
०१,०२५।०१०*०३२९_०१ इदं सरो महापुण्यं देवलोके ऽपि विश्रुतम्  
०१,०२५।०१०*०३२९_०२ यत्र कूर्माग्रजं हस्ती सदा कर्षत्य् अवाङ्मुखः  
०१,०२५।०१०*०३२९_०३ तयोर् जन्म तु ते कृत्स्नं प्रवक्ष्याम्य् अनुपूर्वशः  
०१,०२५।०१०*०३२९_०४ तन् मे तत्त्वं निबोधस्व यत्प्रमाणौ च तौ मतौ  
०१,०२५।०१०*०३३०_०१ शृणु त्वं वत्स भद्रं ते कथां वैराग्यवर्धिनीम्  
०१,०२५।०१०*०३३०_०२ पित्रोर् अर्थविभागे वै समुत्पन्नां पुराण्डज  
०१,०२५।०१०अ आसीद् विभावसुर् नाम महर्षिः कोपनो भृशम्  
०१,०२५।०१०च् भ्राता तस्यानुजश् चासीत् सुप्रतीको महातपाः  
०१,०२५।०११अ स नेच्छति धनं भ्रात्रा सहैकस्थं महामुनिः  
०१,०२५।०११च् विभागं कीर्तयत्य् एव सुप्रतीको ऽथ नित्यशः  
०१,०२५।०१२अ अथाब्रवीच् च तं भ्राता सुप्रतीकं विभावसुः  
०१,०२५।०१२ब्*०३३१_०१ विभागे बहवो दोषा भविष्यन्ति महातपाः  
०१,०२५।०१२च् विभागं बहवो मोहात् कर्तुम् इच्छन्ति नित्यदा  
०१,०२५।०१२ए ततो विभक्ता अन्योन्यं नाद्रियन्ते ऽर्थमोहिताः  
०१,०२५।०१३अ ततः स्वार्थपरान् मूढान् पृथग् भूतान् स्वकैर् धनैः  
०१,०२५।०१३च् विदित्वा भेदयन्त्य् एतान् अमित्रा मित्ररूपिणः  
०१,०२५।०१४अ विदित्वा चापरे भिन्नान् अन्तरेषु पतन्त्य् अथ  
०१,०२५।०१४च् भिन्नानाम् अतुलो नाशः क्षिप्रम् एव प्रवर्तते  
०१,०२५।०१५अ तस्माच् चैव विभागार्थं न प्रशंसन्ति पण्डिताः  
०१,०२५।०१५ब्*०३३२_०१ एवम् उक्तः सुप्रतीको भागं कीर्तयते ऽनिशम्  
०१,०२५।०१५ब्*०३३२_०२ एवं निर्बध्यमानस् तु शशापैनं विभावसुः  
०१,०२५।०१५च् गुरुशास्त्रे निबद्धानाम् अन्योन्यम् अभिशङ्किनाम्  
०१,०२५।०१५द्*०३३३_०१ तेषां मध्ये त्वम् अप्य् एकश् छद्मकृच् च महात्मभिः  
०१,०२५।०१६अ नियन्तुं न हि शक्यस् त्वं भेदतो धनम् इच्छसि  
०१,०२५।०१६च् यस्मात् तस्मात् सुप्रतीक हस्तित्वं समवाप्स्यसि  
०१,०२५।०१७अ शप्तस् त्व् एवं सुप्रतीको विभावसुम् अथाब्रवीत्  
०१,०२५।०१७च् त्वम् अप्य् अन्तर्जलचरः कच्छपः सम्भविष्यसि  
०१,०२५।०१८अ एवम् अन्योन्यशापात् तौ सुप्रतीकविभावसू  
०१,०२५।०१८च् गजकच्छपतां प्राप्ताव् अर्थार्थं मूढचेतसौ  
०१,०२५।०१९अ रोषदोषानुषङ्गेण तिर्यग्योनिगताव् अपि  
०१,०२५।०१९च् परस्परद्वेषरतौ प्रमाणबलदर्पितौ  
०१,०२५।०२०अ सरस्य् अस्मिन् महाकायौ पूर्ववैरानुसारिणौ  
०१,०२५।०२०च् तयोर् एकतरः श्रीमान् समुपैति महागजः  
०१,०२५।०२१अ तस्य बृंहितशब्देन कूर्मो ऽप्य् अन्तर्जलेशयः  
०१,०२५।०२१च् उत्थितो ऽसौ महाकायः कृत्स्नं सङ्क्षोभयन् सरः  
०१,०२५।०२२अ तं दृष्ट्वावेष्टितकरः पतत्य् एष गजो जलम्  
०१,०२५।०२२च् दन्तहस्ताग्रलाङ्गूलपादवेगेन वीर्यवान्  
०१,०२५।०२३अ तं विक्षोभयमाणं तु सरो बहुझषाकुलम्  
०१,०२५।०२३च् कूर्मो ऽप्य् अभ्युद्यतशिरा युद्धायाभ्येति वीर्यवान्  
०१,०२५।०२४अ षड् उच्छ्रितो योजनानि गजस् तद् द्विगुणायतः  
०१,०२५।०२४च् कूर्मस् त्रियोजनोत्सेधो दशयोजनमण्डलः  
०१,०२५।०२५अ ताव् एतौ युद्धसम्मत्तौ परस्परजयैषिणौ  
०१,०२५।०२५च् उपयुज्याशु कर्मेदं साधयेप्सितम् आत्मनः  
०१,०२५।०२५द्*०३३४_०१ महाभ्रघनसङ्काशं तं भुक्त्वामृतम् आनय  
०१,०२५।०२५द्*०३३४_०२ महागिरिसमप्रख्यं घोररूपं च हस्तिनम्  
०१,०२५।०२६ सूत उवाच  
०१,०२५।०२६*०३३५_०१ इत्य् उक्त्वा गरुडं सर्षिः माङ्गल्यम् अकरोत् तदा  
०१,०२५।०२६*०३३५_०२ युध्यतः सह देवैस् ते युद्धे भवतु मङ्गलम्  
०१,०२५।०२६*०३३५_०३ पूर्णकुम्भो द्विजा गावो यच् चान्यत् किं चिद् उत्तमम्  
०१,०२५।०२६*०३३५_०४ शुभं स्वस्त्ययनं चापि भविष्यति तवान्डज  
०१,०२५।०२६*०३३५_०५ युध्यमानस्य सङ्ग्रामे देवैः सार्धं महाबल  
०१,०२५।०२६*०३३५_०६ ऋचो यजूंषि सामानि पवित्राणि हवींषि च  
०१,०२५।०२६*०३३५_०७ रहस्यानि च सर्वाणि सर्वे वेदाश् च ते बलम्  
०१,०२५।०२६*०३३५_०८ इत्य् उक्तो गरुडः पित्रा गतस् तं ह्रदम् अन्तिकात्  
०१,०२५।०२६*०३३५_०९ अपश्यन् निर्मलजलं नानापक्षिसमाकुलम्  
०१,०२५।०२६*०३३६_०१ एतस्मिन्न् एव काले तु ताव् ऋषी वित्तलोलुपौ  
०१,०२५।०२६*०३३६_०२ गजकच्छपतां प्राप्य युयुधाते परस्परम्  
०१,०२५।०२६अ स तच् छ्रुत्वा पितुर् वाक्यं भीमवेगो ऽन्तरिक्षगः  
०१,०२५।०२६च् नखेन गजम् एकेन कूर्मम् एकेन चाक्षिपत्  
०१,०२५।०२७अ समुत्पपात चाकाशं तत उच्चैर् विहङ्गमः  
०१,०२५।०२७च् सो ऽलम्बतीर्थम् आसाद्य देववृक्षान् उपागमत्  
०१,०२५।०२८अ ते भीताः समकम्पन्त तस्य पक्षानिलाहताः  
०१,०२५।०२८च् न नो भञ्ज्याद् इति तदा दिव्याः कनकशाखिनः  
०१,०२५।०२९अ प्रचलाङ्गान् स तान् दृष्ट्वा मनोरथफलाङ्कुरान्  
०१,०२५।०२९च् अन्यान् अतुलरूपाङ्गान् उपचक्राम खेचरः  
०१,०२५।०३०अ काञ्चनै राजतैश् चैव फलैर् वैडूर्यशाखिनः  
०१,०२५।०३०च् सागराम्बुपरिक्षिप्तान् भ्राजमानान् महाद्रुमान्  
०१,०२५।०३०द्*०३३७_०१ तेषां मध्ये महान् आसीत् पादपः सुमनोहरः  
०१,०२५।०३०द्*०३३७_०२ सहस्रयोजनोत्सेधो बहुशाखासमन्वितः  
०१,०२५।०३०द्*०३३७_०३ खगानाम् आलयो दिव्यो नाम्ना रोहिणपादपः  
०१,०२५।०३०द्*०३३७_०४ यस्य छायां समाश्रित्य सद्यो भवति निर्वृतः  
०१,०२५।०३१अ तम् उवाच खगश्रेष्ठं तत्र रोहिणपादपः  
०१,०२५।०३१च् अतिप्रवृद्धः सुमहान् आपतन्तं मनोजवम्  
०१,०२५।०३२अ यैषा मम महाशाखा शतयोजनम् आयता  
०१,०२५।०३२च् एताम् आस्थाय शाखां त्वं खादेमौ गजकच्छपौ  
०१,०२५।०३३अ ततो द्रुमं पतगसहस्रसेवितम्; महीधरप्रतिमवपुः प्रकम्पयन्  
०१,०२५।०३३च् खगोत्तमो द्रुतम् अभिपत्य वेगवान्; बभञ्ज ताम् अविरलपत्रसंवृताम्  
०१,०२६।००१ सूत उवाच  
०१,०२६।००१अ स्पृष्टमात्रा तु पद्भ्यां सा गरुडेन बलीयसा  
०१,०२६।००१च् अभज्यत तरोः शाखा भग्नां चैनाम् अधारयत्  
०१,०२६।००२अ तां भग्नां स महाशाखां स्मयन् समवलोकयन्  
०१,०२६।००२च् अथात्र लम्बतो ऽपश्यद् वालखिल्यान् अधोमुखान्  
०१,०२६।००२द्*०३३८_०१ ऋषयो ह्य् अत्र लम्बन्ते न हन्याम् इति तान् ऋषीन्  
०१,०२६।००२द्*०३३९_०१ तपोरतांल् लम्बमानान् ब्रह्मर्षीन् अभिवीक्ष्य सः  
०१,०२६।००२द्*०३४०_०१ वैखानसांश् च शाखायां लम्बमानान् अधोमुखान्  
०१,०२६।००२द्*०३४१_०१ हन्याद् एतान् सम्पतन्ती शाखेत्य् अथ विचिन्त्य सः  
०१,०२६।००२द्*०३४१_०२ नखैर् दृढतरं वीरः सङ्गृह्य गजकच्छपौ  
०१,०२६।००२द्*०३४२_०१ तपस्यतो भयाविष्टो वैनतेयो महाबलः  
०१,०२६।००३अ स तद्विनाशसन्त्रासाद् अनुपत्य खगाधिपः  
०१,०२६।००३च् शाखाम् आस्येन जग्राह तेषाम् एवान्ववेक्षया  
०१,०२६।००३द्*०३४३_०१ अतिदैवं तु तत् तस्य कर्म दृष्ट्वा महर्षयः  
०१,०२६।००३द्*०३४३_०२ विस्मयोत्कम्पहृदया नाम चक्रुर् महाखगे  
०१,०२६।००३द्*०३४३_०३ गुरुं भारं समासाद्योड्डीन एष विहङ्गमः  
०१,०२६।००३द्*०३४३_०४ गरुडस् तु खगश्रेष्ठस् तस्मात् पन्नगभोजनः  
०१,०२६।००३ए शनैः पर्यपतत् पक्षी पर्वतान् प्रविशातयन्  
०१,०२६।००४अ एवं सो ऽभ्यपतद् देशान् बहून् सगजकच्छपः  
०१,०२६।००४च् दयार्थं वालखिल्यानां न च स्थानम् अविन्दत  
०१,०२६।००५अ स गत्वा पर्वतश्रेष्ठं गन्धमादनम् अव्ययम्  
०१,०२६।००५च् ददर्श कश्यपं तत्र पितरं तपसि स्थितम्  
०१,०२६।००६अ ददर्श तं पिता चापि दिव्यरूपं विहङ्गमम्  
०१,०२६।००६च् तेजोवीर्यबलोपेतं मनोमारुतरंहसम्  
०१,०२६।००७अ शैलशृङ्गप्रतीकाशं ब्रह्मदण्डम् इवोद्यतम्  
०१,०२६।००७च् अचिन्त्यम् अनभिज्ञेयं सर्वभूतभयङ्करम्  
०१,०२६।००८अ मायावीर्यधरं साक्षाद् अग्निम् इद्धम् इवोद्यतम्  
०१,०२६।००८च् अप्रधृष्यम् अजेयं च देवदानवराक्षसैः  
०१,०२६।००९अ भेत्तारं गिरिशृङ्गाणां नदीजलविशोषणम्  
०१,०२६।००९च् लोकसंलोडनं घोरं कृतान्तसमदर्शनम्  
०१,०२६।०१०अ तम् आगतम् अभिप्रेक्ष्य भगवान् कश्यपस् तदा  
०१,०२६।०१०च् विदित्वा चास्य सङ्कल्पम् इदं वचनम् अब्रवीत्  
०१,०२६।०११अ पुत्र मा साहसं कार्षीर् मा सद्यो लप्स्यसे व्यथाम्  
०१,०२६।०११च् मा त्वा दहेयुः सङ्क्रुद्धा वालखिल्या मरीचिपाः  
०१,०२६।०१२अ प्रसादयाम् आस स तान् कश्यपः पुत्रकारणात्  
०१,०२६।०१२च् वालखिल्यांस् तपःसिद्धान् इदम् उद्दिश्य कारणम्  
०१,०२६।०१३अ प्रजाहितार्थम् आरम्भो गरुडस्य तपोधनाः  
०१,०२६।०१३च् चिकीर्षति महत् कर्म तद् अनुज्ञातुम् अर्हथ  
०१,०२६।०१४अ एवम् उक्ता भगवता मुनयस् ते समभ्ययुः  
०१,०२६।०१४च् मुक्त्वा शाखां गिरिं पुण्यं हिमवन्तं तपोर्थिनः  
०१,०२६।०१५अ ततस् तेष्व् अपयातेषु पितरं विनतात्मजः  
०१,०२६।०१५च् शाखाव्याक्षिप्तवदनः पर्यपृच्छत कश्यपम्  
०१,०२६।०१६अ भगवन् क्व विमुञ्चामि तरुशाखाम् इमाम् अहम्  
०१,०२६।०१६च् वर्जितं ब्राह्मणैर् देशम् आख्यातु भगवान् मम  
०१,०२६।०१७अ ततो निष्पुरुषं शैलं हिमसंरुद्धकन्दरम्  
०१,०२६।०१७च् अगम्यं मनसाप्य् अन्यैस् तस्याचख्यौ स कश्यपः  
०१,०२६।०१८अ तं पर्वतमहाकुक्षिम् आविश्य मनसा खगः  
०१,०२६।०१८च् जवेनाभ्यपतत् तार्क्ष्यः सशाखागजकच्छपः  
०१,०२६।०१९अ न तां वध्रः परिणहेच् छतचर्मा महान् अणुः  
०१,०२६।०१९च् शाखिनो महतीं शाखां यां प्रगृह्य ययौ खगः  
०१,०२६।०२०अ ततः स शतसाहस्रं योजनान्तरम् आगतः  
०१,०२६।०२०च् कालेन नातिमहता गरुडः पततां वरः  
०१,०२६।०२१अ स तं गत्वा क्षणेनैव पर्वतं वचनात् पितुः  
०१,०२६।०२१च् अमुञ्चन् महतीं शाखां सस्वनां तत्र खेचरः  
०१,०२६।०२२अ पक्षानिलहतश् चास्य प्राकम्पत स शैलराट्  
०१,०२६।०२२च् मुमोच पुष्पवर्षं च समागलितपादपः  
०१,०२६।०२३अ शृङ्गाणि च व्यशीर्यन्त गिरेस् तस्य समन्ततः  
०१,०२६।०२३च् मणिकाञ्चनचित्राणि शोभयन्ति महागिरिम्  
०१,०२६।०२४अ शाखिनो बहवश् चापि शाखयाभिहतास् तया  
०१,०२६।०२४च् काञ्चनैः कुसुमैर् भान्ति विद्युत्वन्त इवाम्बुदाः  
०१,०२६।०२५अ ते हेमविकचा भूयो युक्ताः पर्वतधातुभिः  
०१,०२६।०२५च् व्यराजञ् शाखिनस् तत्र सूर्यांशुप्रतिरञ्जिताः  
०१,०२६।०२६अ ततस् तस्य गिरेः शृङ्गम् आस्थाय स खगोत्तमः  
०१,०२६।०२६च् भक्षयाम् आस गरुडस् ताव् उभौ गजकच्छपौ  
०१,०२६।०२६द्*०३४४_०१ ताव् उभौ भक्षयित्वा तु स तार्क्ष्यः कूर्मकुञ्जरौ  
०१,०२६।०२७अ ततः पर्वतकूटाग्राद् उत्पपात मनोजवः  
०१,०२६।०२७च् प्रावर्तन्ताथ देवानाम् उत्पाता भयवेदिनः  
०१,०२६।०२८अ इन्द्रस्य वज्रं दयितं प्रजज्वाल व्यथान्वितम्  
०१,०२६।०२८च् सधूमा चापतत् सार्चिर् दिवोल्का नभसश् च्युता  
०१,०२६।०२९अ तथा वसूनां रुद्राणाम् आदित्यानां च सर्वशः  
०१,०२६।०२९च् साध्यानां मरुतां चैव ये चान्ये देवतागणाः  
०१,०२६।०२९ए स्वं स्वं प्रहरणं तेषां परस्परम् उपाद्रवत्  
०१,०२६।०३०अ अभूतपूर्वं सङ्ग्रामे तदा देवासुरे ऽपि च  
०१,०२६।०३०च् ववुर् वाताः सनिर्घाताः पेतुर् उल्काः समन्ततः  
०१,०२६।०३१अ निरभ्रम् अपि चाकाशं प्रजगर्ज महास्वनम्  
०१,०२६।०३१च् देवानाम् अपि यो देवः सो ऽप्य् अवर्षद् असृक् तदा  
०१,०२६।०३२अ मम्लुर् माल्यानि देवानां शेमुस् तेजांसि चैव हि  
०१,०२६।०३२च् उत्पातमेघा रौद्राश् च ववर्षुः शोणितं बहु  
०१,०२६।०३२ए रजांसि मुकुटान्य् एषाम् उत्थितानि व्यधर्षयन्  
०१,०२६।०३३अ ततस् त्राससमुद्विग्नः सह देवैः शतक्रतुः  
०१,०२६।०३३च् उत्पातान् दारुणान् पश्यन्न् इत्य् उवाच बृहस्पतिम्  
०१,०२६।०३४अ किमर्थं भगवन् घोरा महोत्पाताः समुत्थिताः  
०१,०२६।०३४च् न च शत्रुं प्रपश्यामि युधि यो नः प्रधर्षयेत्  
०१,०२६।०३५ बृहस्पतिर् उवाच  
०१,०२६।०३५अ तवापराधाद् देवेन्द्र प्रमादाच् च शतक्रतो  
०१,०२६।०३५च् तपसा वालखिल्यानां भूतम् उत्पन्नम् अद्भुतम्  
०१,०२६।०३६अ कश्यपस्य मुनेः पुत्रो विनतायाश् च खेचरः  
०१,०२६।०३६च् हर्तुं सोमम् अनुप्राप्तो बलवान् कामरूपवान्  
०१,०२६।०३७अ समर्थो बलिनां श्रेष्ठो हर्तुं सोमं विहङ्गमः  
०१,०२६।०३७च् सर्वं सम्भावयाम्य् अस्मिन्न् असाध्यम् अपि साधयेत्  
०१,०२६।०३८ सूत उवाच  
०१,०२६।०३८अ श्रुत्वैतद् वचनं शक्रः प्रोवाचामृतरक्षिणः  
०१,०२६।०३८च् महावीर्यबलः पक्षी हर्तुं सोमम् इहोद्यतः  
०१,०२६।०३९अ युष्मान् सम्बोधयाम्य् एष यथा स न हरेद् बलात्  
०१,०२६।०३९अ*०३४५_०१ । । । । । । । । गृहीत्वा वरुणायुधान्  
०१,०२६।०३९अ*०३४५_०२ परिवार्यामृतं सर्वे यूयं मद्वचनाद् इह  
०१,०२६।०३९अ*०३४५_०३ रक्षध्वं विबुधा वीरा । । । । । । । ।  
०१,०२६।०३९च् अतुलं हि बलं तस्य बृहस्पतिर् उवाच मे  
०१,०२६।०४०अ तच् छ्रुत्वा विबुधा वाक्यं विस्मिता यत्नम् आस्थिताः  
०१,०२६।०४०च् परिवार्यामृतं तस्थुर् वज्री चेन्द्रः शतक्रतुः  
०१,०२६।०४१अ धारयन्तो महार्हाणि कवचानि मनस्विनः  
०१,०२६।०४१च् काञ्चनानि विचित्राणि वैडूर्यविकृतानि च  
०१,०२६।०४१द्*०३४६_०१ चर्माण्य् अपि च गात्रेषु भानुमन्ति दृढानि च  
०१,०२६।०४२अ विविधानि च शस्त्राणि घोररूपाण्य् अनेकशः  
०१,०२६।०४२च् शिततीक्ष्णाग्रधाराणि समुद्यम्य सहस्रशः  
०१,०२६।०४३अ सविस्फुलिङ्गज्वालानि सधूमानि च सर्वशः  
०१,०२६।०४३ब्*०३४७_०१ भूषितानि च अन्यानि ज्वलितान्य् अपराणि च  
०१,०२६।०४३ब्*०३४७_०२ शिततीक्ष्णाग्रधाराणि वज्रछेदीनि सर्वशः  
०१,०२६।०४३च् चक्राणि परिघांश् चैव त्रिशूलानि परश्वधान्  
०१,०२६।०४४अ शक्तीश् च विविधास् तीक्ष्णाः करवालांश् च निर्मलान्  
०१,०२६।०४४च् स्वदेहरूपाण्य् आदाय गदाश् चोग्रप्रदर्शनाः  
०१,०२६।०४५अ तैः शस्त्रैर् भानुमद्भिस् ते दिव्याभरणभूषिताः  
०१,०२६।०४५च् भानुमन्तः सुरगणास् तस्थुर् विगतकल्मषाः  
०१,०२६।०४६अ अनुपमबलवीर्यतेजसो; धृतमनसः परिरक्षणे ऽमृतस्य  
०१,०२६।०४६च् असुरपुरविदारणाः सुरा; ज्वलनसमिद्धवपुःप्रकाशिनः  
०१,०२६।०४७अ इति समरवरं सुरास्थितम्; परिघसहस्रशतैः समाकुलम्  
०१,०२६।०४७च् विगलितम् इव चाम्बरान्तरे; तपनमरीचिविभासितं बभौ  
०१,०२७।००१ शौनक उवाच  
०१,०२७।००१अ को ऽपराधो महेन्द्रस्य कः प्रमादश् च सूतज  
०१,०२७।००१च् तपसा वालखिल्यानां सम्भूतो गरुडः कथम्  
०१,०२७।००२अ कश्यपस्य द्विजातेश् च कथं वै पक्षिराट् सुतः  
०१,०२७।००२च् अधृष्यः सर्वभूतानाम् अवध्यश् चाभवत् कथम्  
०१,०२७।००३अ कथं च कामचारी स कामवीर्यश् च खेचरः  
०१,०२७।००३च् एतद् इच्छाम्य् अहं श्रोतुं पुराणे यदि पठ्यते  
०१,०२७।००४ सूत उवाच  
०१,०२७।००४अ विषयो ऽयं पुराणस्य यन् मां त्वं परिपृच्छसि  
०१,०२७।००४च् शृणु मे वदतः सर्वम् एतत् सङ्क्षेपतो द्विज  
०१,०२७।००५अ यजतः पुत्रकामस्य कश्यपस्य प्रजापतेः  
०१,०२७।००५च् साहाय्यम् ऋषयो देवा गन्धर्वाश् च ददुः किल  
०१,०२७।००६अ तत्रेध्मानयने शक्रो नियुक्तः कश्यपेन ह  
०१,०२७।००६च् मुनयो वालखिल्याश् च ये चान्ये देवतागणाः  
०१,०२७।००७अ शक्रस् तु वीर्यसदृशम् इध्मभारं गिरिप्रभम्  
०१,०२७।००७च् समुद्यम्यानयाम् आस नातिकृच्छ्राद् इव प्रभुः  
०१,०२७।००८अ अथापश्यद् ऋषीन् ह्रस्वान् अङ्गुष्ठोदरपर्वणः  
०१,०२७।००८च् पलाशवृन्तिकाम् एकां सहितान् वहतः पथि  
०१,०२७।००९अ प्रलीनान् स्वेष्व् इवाङ्गेषु निराहारांस् तपोधनान्  
०१,०२७।००९च् क्लिश्यमानान् मन्दबलान् गोष्पदे सम्प्लुतोदके  
०१,०२७।०१०अ तांश् च सर्वान् स्मयाविष्टो वीर्योन्मत्तः पुरन्दरः  
०१,०२७।०१०च् अवहस्यात्यगाच् छीघ्रं लङ्घयित्वावमन्य च  
०१,०२७।०११अ ते ऽथ रोषसमाविष्टाः सुभृशं जातमन्यवः  
०१,०२७।०११च् आरेभिरे महत् कर्म तदा शक्रभयङ्करम्  
०१,०२७।०१२अ जुहुवुस् ते सुतपसो विधिवज् जातवेदसम्  
०१,०२७।०१२च् मन्त्रैर् उच्चावचैर् विप्रा येन कामेन तच् छृणु  
०१,०२७।०१३अ कामवीर्यः कामगमो देवराजभयप्रदः  
०१,०२७।०१३च् इन्द्रो ऽन्यः सर्वदेवानां भवेद् इति यतव्रताः  
०१,०२७।०१४अ इन्द्राच् छतगुणः शौर्ये वीर्ये चैव मनोजवः  
०१,०२७।०१४च् तपसो नः फलेनाद्य दारुणः सम्भवत्व् इति  
०१,०२७।०१५अ तद् बुद्ध्वा भृशसन्तप्तो देवराजः शतक्रतुः  
०१,०२७।०१५च् जगाम शरणं तत्र कश्यपं संशितव्रतम्  
०१,०२७।०१६अ तच् छ्रुत्वा देवराजस्य कश्यपो ऽथ प्रजापतिः  
०१,०२७।०१६च् वालखिल्यान् उपागम्य कर्मसिद्धिम् अपृच्छत  
०१,०२७।०१६द्*०३४८=०० काश्यपः  
०१,०२७।०१६द्*०३४८=०३ वालखिल्याः  
०१,०२७।०१६द्*०३४८_०१ केन कामेन चारब्धं भवद्भिर् होमकर्म च  
०१,०२७।०१६द्*०३४८_०२ याथातथ्येन मे ब्रूत श्रोतुं कौतूहलं हि मे  
०१,०२७।०१६द्*०३४८_०३ अवज्ञाताः सुरेन्द्रेण मूढेनाकृतबुद्धिना  
०१,०२७।०१६द्*०३४८_०४ ऐश्वर्यमदमत्तेन सदाचारान् निरस्यता  
०१,०२७।०१६द्*०३४८_०५ तद्विघातार्थम् आरम्भो विधिवत् तस्य काश्यप  
०१,०२७।०१७अ एवम् अस्त्व् इति तं चापि प्रत्यूचुः सत्यवादिनः  
०१,०२७।०१७च् तान् कश्यप उवाचेदं सान्त्वपूर्वं प्रजापतिः  
०१,०२७।०१८अ अयम् इन्द्रस् त्रिभुवने नियोगाद् ब्रह्मणः कृतः  
०१,०२७।०१८च् इन्द्रार्थं च भवन्तो ऽपि यत्नवन्तस् तपोधनाः  
०१,०२७।०१९अ न मिथ्या ब्रह्मणो वाक्यं कर्तुम् अर्हथ सत्तमाः  
०१,०२७।०१९च् भवतां च न मिथ्यायं सङ्कल्पो मे चिकीर्षितः  
०१,०२७।०२०अ भवत्व् एष पतत्रीणाम् इन्द्रो ऽतिबलसत्त्ववान्  
०१,०२७।०२०च् प्रसादः क्रियतां चैव देवराजस्य याचतः  
०१,०२७।०२१अ एवम् उक्ताः कश्यपेन वालखिल्यास् तपोधनाः  
०१,०२७।०२१च् प्रत्यूचुर् अभिसम्पूज्य मुनिश्रेष्ठं प्रजापतिम्  
०१,०२७।०२२अ इन्द्रार्थो ऽयं समारम्भः सर्वेषां नः प्रजापते  
०१,०२७।०२२च् अपत्यार्थं समारम्भो भवतश् चायम् ईप्सितः  
०१,०२७।०२३अ तद् इदं सफलं कर्म त्वया वै प्रतिगृह्यताम्  
०१,०२७।०२३च् तथा चैव विधत्स्वात्र यथा श्रेयो ऽनुपश्यसि  
०१,०२७।०२४अ एतस्मिन्न् एव काले तु देवी दाक्षायणी शुभा  
०१,०२७।०२४च् विनता नाम कल्याणी पुत्रकामा यशस्विनी  
०१,०२७।०२५अ तपस् तप्त्वा व्रतपरा स्नाता पुंसवने शुचिः  
०१,०२७।०२५च् उपचक्राम भर्तारं ताम् उवाचाथ कश्यपः  
०१,०२७।०२६अ आरम्भः सफलो देवि भवितायं तवेप्सितः  
०१,०२७।०२६च् जनयिष्यसि पुत्रौ द्वौ वीरौ त्रिभुवनेश्वरौ  
०१,०२७।०२७अ तपसा वालखिल्यानां मम सङ्कल्पजौ तथा  
०१,०२७।०२७च् भविष्यतो महाभागौ पुत्रौ ते लोकपूजितौ  
०१,०२७।०२८अ उवाच चैनां भगवान् मारीचः पुनर् एव ह  
०१,०२७।०२८च् धार्यताम् अप्रमादेन गर्भो ऽयं सुमहोदयः  
०१,०२७।०२९अ एकः सर्वपतत्रीणाम् इन्द्रत्वं कारयिष्यति  
०१,०२७।०२९च् लोकसम्भावितो वीरः कामवीर्यो विहङ्गमः  
०१,०२७।०३०अ शतक्रतुम् अथोवाच प्रीयमाणः प्रजापतिः  
०१,०२७।०३०च् त्वत्सहायौ खगाव् एतौ भ्रातरौ ते भविष्यतः  
०१,०२७।०३१अ नैताभ्यां भविता दोषः सकाशात् ते पुरन्दर  
०१,०२७।०३१च् व्येतु ते शक्र सन्तापस् त्वम् एवेन्द्रो भविष्यसि  
०१,०२७।०३२अ न चाप्य् एवं त्वया भूयः क्षेप्तव्या ब्रह्मवादिनः  
०१,०२७।०३२च् न चावमान्या दर्पात् ते वाग्विषा भृशकोपनाः  
०१,०२७।०३३अ एवम् उक्तो जगामेन्द्रो निर्विशङ्कस् त्रिविष्टपम्  
०१,०२७।०३३च् विनता चापि सिद्धार्था बभूव मुदिता तदा  
०१,०२७।०३४अ जनयाम् आस पुत्रौ द्वाव् अरुणं गरुडं तथा  
०१,०२७।०३४च् अरुणस् तयोस् तु विकल आदित्यस्य पुरःसरः  
०१,०२७।०३५अ पतत्रीणां तु गरुड इन्द्रत्वेनाभ्यषिच्यत  
०१,०२७।०३५च् तस्यैतत् कर्म सुमहच् छ्रूयतां भृगुनन्दन  
०१,०२८।००१ सूत उवाच  
०१,०२८।००१अ ततस् तस्मिन् द्विजश्रेष्ठ समुदीर्णे तथाविधे  
०१,०२८।००१च् गरुत्मान् पक्षिराट् तूर्णं सम्प्राप्तो विबुधान् प्रति  
०१,०२८।००२अ तं दृष्ट्वातिबलं चैव प्राकम्पन्त समन्ततः  
०१,०२८।००२च् परस्परं च प्रत्यघ्नन् सर्वप्रहरणान्य् अपि  
०१,०२८।००३अ तत्र चासीद् अमेयात्मा विद्युदग्निसमप्रभः  
०१,०२८।००३च् भौवनः सुमहावीर्यः सोमस्य परिरक्षिता  
०१,०२८।००४अ स तेन पतगेन्द्रेण पक्षतुण्डनखैः क्षतः  
०१,०२८।००४च् मुहूर्तम् अतुलं युद्धं कृत्वा विनिहतो युधि  
०१,०२८।००५अ रजश् चोद्धूय सुमहत् पक्षवातेन खेचरः  
०१,०२८।००५च् कृत्वा लोकान् निरालोकांस् तेन देवान् अवाकिरत्  
०१,०२८।००६अ तेनावकीर्णा रजसा देवा मोहम् उपागमन्  
०१,०२८।००६च् न चैनं ददृशुश् छन्ना रजसामृतरक्षिणः  
०१,०२८।००७अ एवं संलोडयाम् आस गरुडस् त्रिदिवालयम्  
०१,०२८।००७च् पक्षतुण्डप्रहारैश् च देवान् स विददार ह  
०१,०२८।००८अ ततो देवः सहस्राक्षस् तूर्णं वायुम् अचोदयत्  
०१,०२८।००८च् विक्षिपेमां रजोवृष्टिं तवैतत् कर्म मारुत  
०१,०२८।००९अ अथ वायुर् अपोवाह तद् रजस् तरसा बली  
०१,०२८।००९च् ततो वितिमिरे जाते देवाः शकुनिम् आर्दयन्  
०१,०२८।०१०अ ननाद चोच्चैर् बलवान् महामेघरवः खगः  
०१,०२८।०१०च् वध्यमानः सुरगणैः सर्वभूतानि भीषयन्  
०१,०२८।०१०ए उत्पपात महावीर्यः पक्षिराट् परवीरहा  
०१,०२८।०११अ तम् उत्पत्यान्तरिक्षस्थं देवानाम् उपरि स्थितम्  
०१,०२८।०११च् वर्मिणो विबुधाः सर्वे नानाशस्त्रैर् अवाकिरन्  
०१,०२८।०१२अ पट्टिशैः परिघैः शूलैर् गदाभिश् च सवासवाः  
०१,०२८।०१२च् क्षुरान्तैर् ज्वलितैश् चापि चक्रैर् आदित्यरूपिभिः  
०१,०२८।०१३अ नानाशस्त्रविसर्गैश् च वध्यमानः समन्ततः  
०१,०२८।०१३च् कुर्वन् सुतुमुलं युद्धं पक्षिराण् न व्यकम्पत  
०१,०२८।०१४अ विनर्दन्न् इव चाकाशे वैनतेयः प्रतापवान्  
०१,०२८।०१४च् पक्षाभ्याम् उरसा चैव समन्ताद् व्याक्षिपत् सुरान्  
०१,०२८।०१५अ ते विक्षिप्तास् ततो देवाः प्रजग्मुर् गरुडार्दिताः  
०१,०२८।०१५च् नखतुण्डक्षताश् चैव सुस्रुवुः शोणितं बहु  
०१,०२८।०१६अ साध्याः प्राचीं सगन्धर्वा वसवो दक्षिणां दिशम्  
०१,०२८।०१६च् प्रजग्मुः सहिता रुद्रैः पतगेन्द्रप्रधर्षिताः  
०१,०२८।०१७अ दिशं प्रतीचीम् आदित्या नासत्या उत्तरां दिशम्  
०१,०२८।०१७च् मुहुर् मुहुः प्रेक्षमाणा युध्यमाना महौजसम्  
०१,०२८।०१८अ अश्वक्रन्देन वीरेण रेणुकेन च पक्षिणा  
०१,०२८।०१८ब्*०३४९_०१ बलाकेन च शूरेण घसेन प्रघसेन च  
०१,०२८।०१८च् क्रथनेन च शूरेण तपनेन च खेचरः  
०१,०२८।०१८द्*०३५०_०१ सुपर्णेन च शूरेण श्वसनेन च पक्षिराट्  
०१,०२८।०१९अ उलूकश्वसनाभ्यां च निमेषेण च पक्षिणा  
०१,०२८।०१९च् प्ररुजेन च संयुद्धं चकार प्रलिहेन च  
०१,०२८।०२०अ तान् पक्षनखतुण्डाग्रैर् अभिनद् विनतासुतः  
०१,०२८।०२०च् युगान्तकाले सङ्क्रुद्धः पिनाकीव महाबलः  
०१,०२८।०२१अ महावीर्या महोत्साहास् तेन ते बहुधा क्षताः  
०१,०२८।०२१च् रेजुर् अभ्रघनप्रख्या रुधिरौघप्रवर्षिणः  
०१,०२८।०२२अ तान् कृत्वा पतगश्रेष्ठः सर्वान् उत्क्रान्तजीवितान्  
०१,०२८।०२२च् अतिक्रान्तो ऽमृतस्यार्थे सर्वतो ऽग्निम् अपश्यत  
०१,०२८।०२३अ आवृण्वानं महाज्वालम् अर्चिर्भिः सर्वतो ऽम्बरम्  
०१,०२८।०२३च् दहन्तम् इव तीक्ष्णांशुं घोरं वायुसमीरितम्  
०१,०२८।०२३द्*०३५१_०१ नभः स्पृशन्तं ज्वालाभिः सर्वभूतभयङ्करम्  
०१,०२८।०२४अ ततो नवत्या नवतीर् मुखानाम्; कृत्वा तरस्वी गरुडो महात्मा  
०१,०२८।०२४ब्*०३५२_०१ मुखं सहस्रं स चकार पक्षी  
०१,०२८।०२४ब्*०३५२_०२ नदीयुतं वह्निविनाशहेतोः  
०१,०२८।०२४ब्*०३५२_०३ महायुतैस् तैः सबलैर् महात्मा  
०१,०२८।०२४ब्*०३५२_०४ तम् अग्निम् इद्धं शमयां चकार  
०१,०२८।०२४च् नदीः समापीय मुखैस् ततस् तैः; सुशीघ्रम् आगम्य पुनर् जवेन  
०१,०२८।०२५अ ज्वलन्तम् अग्निं तम् अमित्रतापनः; समास्तरत् पत्ररथो नदीभिः  
०१,०२८।०२५च् ततः प्रचक्रे वपुर् अन्यद् अल्पम्; प्रवेष्टुकामो ऽग्निम् अभिप्रशाम्य  
०१,०२९।००१ सूत उवाच  
०१,०२९।००१अ जाम्बूनदमयो भूत्वा मरीचिविकचोज्ज्वलः  
०१,०२९।००१च् प्रविवेश बलात् पक्षी वारिवेग इवार्णवम्  
०१,०२९।००२अ स चक्रं क्षुरपर्यन्तम् अपश्यद् अमृतान्तिके  
०१,०२९।००२च् परिभ्रमन्तम् अनिशं तीक्ष्णधारम् अयस्मयम्  
०१,०२९।००३अ ज्वलनार्कप्रभं घोरं छेदनं सोमहारिणाम्  
०१,०२९।००३च् घोररूपं तद् अत्यर्थं यन्त्रं देवैः सुनिर्मितम्  
०१,०२९।००४अ तस्यान्तरं स दृष्ट्वैव पर्यवर्तत खेचरः  
०१,०२९।००४च् अरान्तरेणाभ्यपतत् सङ्क्षिप्याङ्गं क्षणेन ह  
०१,०२९।००५अ अधश् चक्रस्य चैवात्र दीप्तानलसमद्युती  
०१,०२९।००५च् विद्युज्जिह्वौ महाघोरौ दीप्तास्यौ दीप्तलोचनौ  
०१,०२९।००६अ चक्षुर्विषौ महावीर्यौ नित्यक्रुद्धौ तरस्विनौ  
०१,०२९।००६च् रक्षार्थम् एवामृतस्य ददर्श भुजगोत्तमौ  
०१,०२९।००७अ सदा संरब्धनयनौ सदा चानिमिषेक्षणौ  
०१,०२९।००७ब्*०३५३_०१ तौ दृष्ट्वा सहसा खेदं जगाम विनतात्मजः  
०१,०२९।००७ब्*०३५३_०२ कथम् एतौ महावीर्यौ जेतव्यौ हरिभोजिनौ  
०१,०२९।००७ब्*०३५३_०३ इति सञ्चिन्त्य गरुडस् तयोस् तूर्णं निराकरः  
०१,०२९।००७च् तयोर् एको ऽपि यं पश्येत् स तूर्णं भस्मसाद् भवेत्  
०१,०२९।००८अ तयोश् चक्षूंषि रजसा सुपर्णस् तूर्णम् आवृणोत्  
०१,०२९।००८च् अदृष्टरूपस् तौ चापि सर्वतः पर्यकालयत्  
०१,०२९।००९अ तयोर् अङ्गे समाक्रम्य वैनतेयो ऽन्तरिक्षगः  
०१,०२९।००९च् आच्छिनत् तरसा मध्ये सोमम् अभ्यद्रवत् ततः  
०१,०२९।०१०अ समुत्पाट्यामृतं तत् तु वैनतेयस् ततो बली  
०१,०२९।०१०च् उत्पपात जवेनैव यन्त्रम् उन्मथ्य वीर्यवान्  
०१,०२९।०११अ अपीत्वैवामृतं पक्षी परिगृह्याशु वीर्यवान्  
०१,०२९।०११च् अगच्छद् अपरिश्रान्त आवार्यार्कप्रभां खगः  
०१,०२९।०१२अ विष्णुना तु तदाकाशे वैनतेयः समेयिवान्  
०१,०२९।०१२च् तस्य नारायणस् तुष्टस् तेनालौल्येन कर्मणा  
०१,०२९।०१३अ तम् उवाचाव्ययो देवो वरदो ऽस्मीति खेचरम्  
०१,०२९।०१३च् स वव्रे तव तिष्ठेयम् उपरीत्य् अन्तरिक्षगः  
०१,०२९।०१४अ उवाच चैनं भूयो ऽपि नारायणम् इदं वचः  
०१,०२९।०१४च् अजरश् चामरश् च स्याम् अमृतेन विनाप्य् अहम्  
०१,०२९।०१४द्*०३५४_०१ एवम् अस्त्व् इति तं विष्णुर् उवाच विनतासुतम्  
०१,०२९।०१५अ प्रतिगृह्य वरौ तौ च गरुडो विष्णुम् अब्रवीत्  
०१,०२९।०१५च् भवते ऽपि वरं दद्मि वृणीतां भगवान् अपि  
०१,०२९।०१६अ तं वव्रे वाहनं कृष्णो गरुत्मन्तं महाबलम्  
०१,०२९।०१६च् ध्वजं च चक्रे भगवान् उपरि स्थास्यसीति तम्  
०१,०२९।०१६द्*०३५५_०१ एवम् अस्त्व् इति तं देवम् उक्त्वा नारायणं खगः  
०१,०२९।०१६द्*०३५५_०२ वव्राज तरसा वेगाद् वायुं स्पर्धन् महाजवः  
०१,०२९।०१६द्*०३५६_०१ तथेत्य् एवाब्रवीत् पक्षी भगवन्तं सनातनम्  
०१,०२९।०१६द्*०३५७_०१ एतस्मिन्न् एव काले तु भगवान् हरिवाहनः  
०१,०२९।०१७अ अनुपत्य खगं त्व् इन्द्रो वज्रेणाङ्गे ऽभ्यताडयत्  
०१,०२९।०१७च् विहङ्गमं सुरामित्रं हरन्तम् अमृतं बलात्  
०१,०२९।०१८अ तम् उवाचेन्द्रम् आक्रन्दे गरुडः पततां वरः  
०१,०२९।०१८च् प्रहसञ् श्लक्ष्णया वाचा तथा वज्रसमाहतः  
०१,०२९।०१९अ ऋषेर् मानं करिष्यामि वज्रं यस्यास्थिसम्भवम्  
०१,०२९।०१९च् वज्रस्य च करिष्यामि तव चैव शतक्रतो  
०१,०२९।०२०अ एष पत्रं त्यजाम्य् एकं यस्यान्तं नोपलप्स्यसे  
०१,०२९।०२०ब्*०३५८_०१ तस्याग्रखण्डाद् अभवन् मयूरो  
०१,०२९।०२०ब्*०३५८_०२ मध्ये द्विवक्त्रा भुजगेन्द्रराजी  
०१,०२९।०२०ब्*०३५८_०३ मूले च शत्रुर् नकुलः फणीनां  
०१,०२९।०२०ब्*०३५८_०४ ते वै त्रयः सर्पविषापहा[ः] स्मृताः  
०१,०२९।०२०च् न हि वज्रनिपातेन रुजा मे ऽस्ति कदा चन  
०१,०२९।०२०द्*०३५९_०१ एवम् उक्त्वा ततः पत्रम् उत्ससर्ज स पक्षिराट्  
०१,०२९।०२०द्*०३५९_०२ तद् उत्सृष्टम् अभिप्रेक्ष्य तस्य पर्णम् अनुत्तमम्  
०१,०२९।०२०द्*०३६०_०१ इत्य् एवम् उक्त्वा गरुडः पत्रं चैकं व्यसर्जयत्  
०१,०२९।०२१अ तत्र तं सर्वभूतानि विस्मितान्य् अब्रुवंस् तदा  
०१,०२९।०२१च् सुरूपं पत्रम् आलक्ष्य सुपर्णो ऽयं भवत्व् इति  
०१,०२९।०२१द्*०३६१_०१ त्रिधा कृत्वा तदा वज्रं गतं स्थानं स्वम् एव हि  
०१,०२९।०२२अ दृष्ट्वा तद् अद्भुतं चापि सहस्राक्षः पुरन्दरः  
०१,०२९।०२२च् खगो महद् इदं भूतम् इति मत्वाभ्यभाषत  
०१,०२९।०२३अ बलं विज्ञातुम् इच्छामि यत् ते परम् अनुत्तमम्  
०१,०२९।०२३च् सख्यं चानन्तम् इच्छामि त्वया सह खगोत्तम  
०१,०३०।०००*०३६२_०१ इत्य् एवम् उक्तो गरुडः प्रत्युवाच शचीपतिम्  
०१,०३०।००१ गरुड उवाच  
०१,०३०।००१अ सख्यं मे ऽस्तु त्वया देव यथेच्छसि पुरन्दर  
०१,०३०।००१च् बलं तु मम जानीहि महच् चासह्यम् एव च  
०१,०३०।००२अ कामं नैतत् प्रशंसन्ति सन्तः स्वबलसंस्तवम्  
०१,०३०।००२ब्*०३६३_०१ अनिमित्तं सुरश्रेष्ठ सद्यः प्राप्नोति गर्हणाम्  
०१,०३०।००२च् गुणसङ्कीर्तनं चापि स्वयम् एव शतक्रतो  
०१,०३०।००२च्*०३६४_०१ पृष्टेनान्येन गोपते । वक्तव्यं न तु वक्तव्यं  
०१,०३०।००३अ सखेति कृत्वा तु सखे पृष्टो वक्ष्याम्य् अहं त्वया  
०१,०३०।००३च् न ह्य् आत्मस्तवसंयुक्तं वक्तव्यम् अनिमित्ततः  
०१,०३०।००४अ सपर्वतवनाम् उर्वीं ससागरवनाम् इमाम्  
०१,०३०।००४च् पक्षनाड्यैकया शक्र त्वां चैवात्रावलम्बिनम्  
०१,०३०।००५अ सर्वान् सम्पिण्डितान् वापि लोकान् सस्थाणुजङ्गमान्  
०१,०३०।००५च् वहेयम् अपरिश्रान्तो विद्धीदं मे महद् बलम्  
०१,०३०।००५द्*०३६५_०१ अष्टौ भूमीर् नव दिवस् त्रीन् समुद्राञ् शचीपते  
०१,०३०।००५द्*०३६५_०२ परः सहस्रान् पर्वतान् वहेयं कामयेथ चेत्  
०१,०३०।००६ सूत उवाच  
०१,०३०।००६अ इत्य् उक्तवचनं वीरं किरीटी श्रीमतां वरः  
०१,०३०।००६च् आह शौनक देवेन्द्रः सर्वभूतहितः प्रभुः  
०१,०३०।००६द्*०३६६=०० शक्र उवाच  
०१,०३०।००६द्*०३६६_०१ एवम् एव यथात्थ त्वं सर्वं सम्भाव्यते त्वयि  
०१,०३०।००७अ प्रतिगृह्यताम् इदानीं मे सख्यम् आनन्त्यम् उत्तमम्  
०१,०३०।००७च् न कार्यं तव सोमेन मम सोमः प्रदीयताम्  
०१,०३०।००७ए अस्मांस् ते हि प्रबाधेयुर् येभ्यो दद्याद् भवान् इमम्  
०१,०३०।००८ गरुड उवाच  
०१,०३०।००८अ किं चित् कारणम् उद्दिश्य सोमो ऽयं नीयते मया  
०१,०३०।००८च् न दास्यामि समादातुं सोमं कस्मै चिद् अप्य् अहम्  
०१,०३०।००९अ यत्रेमं तु सहस्राक्ष निक्षिपेयम् अहं स्वयम्  
०१,०३०।००९च् त्वम् आदाय ततस् तूर्णं हरेथास् त्रिदशेश्वर  
०१,०३०।०१० शक्र उवाच  
०१,०३०।०१०अ वाक्येनानेन तुष्टो ऽहं यत् त्वयोक्तम् इहाण्डज  
०१,०३०।०१०च् यद् इच्छसि वरं मत्तस् तद् गृहाण खगोत्तम  
०१,०३०।०११ सूत उवाच  
०१,०३०।०११अ इत्य् उक्तः प्रत्युवाचेदं कद्रूपुत्रान् अनुस्मरन्  
०१,०३०।०११च् स्मृत्वा चैवोपधिकृतं मातुर् दास्यनिमित्ततः  
०१,०३०।०१२अ ईशो ऽहम् अपि सर्वस्य करिष्यामि तु ते ऽर्थिताम्  
०१,०३०।०१२च् भवेयुर् भुजगाः शक्र मम भक्ष्या महाबलाः  
०१,०३०।०१३अ तथेत्य् उक्त्वान्वगच्छत् तं ततो दानवसूदनः  
०१,०३०।०१३ब्*०३६७_०१ देवदेवं महात्मानं योगिनाम् ईश्वरं हरिम्  
०१,०३०।०१३ब्*०३६७_०२ स चान्वमोदत् तत् सर्वं यथोक्तं गरुडेन वै  
०१,०३०।०१३ब्*०३६७_०३ इदं भूयो वचः प्राह भगवांस् त्रिदशेश्वरः  
०१,०३०।०१३च् हरिष्यामि विनिक्षिप्तं सोमम् इत्य् अनुभाष्य तम्  
०१,०३०।०१४अ आजगाम ततस् तूर्णं सुपर्णो मातुर् अन्तिकम्  
०१,०३०।०१४ब्*०३६८=०२ गरुडः  
०१,०३०।०१४ब्*०३६८=०४ विनता  
०१,०३०।०१४ब्*०३६८_०१ विनयावनतो भूत्वा वचनं चेदम् अब्रवीत्  
०१,०३०।०१४ब्*०३६८_०२ इदम् आनीतम् अमृतं देवानां भवनान् मया  
०१,०३०।०१४ब्*०३६८_०३ प्रशाधि किम् अतो मातः करिष्यामि शुभव्रते  
०१,०३०।०१४ब्*०३६८_०४ परितुष्टाहम् एतेन कर्मणा तव पुत्रक  
०१,०३०।०१४ब्*०३६८_०५ अजरश् चामरश् चैव देवानां सुप्रियो भव  
०१,०३०।०१४च् अथ सर्पान् उवाचेदं सर्वान् परमहृष्टवत्  
०१,०३०।०१५अ इदम् आनीतम् अमृतं निक्षेप्स्यामि कुशेषु वः  
०१,०३०।०१५च् स्नाता मङ्गलसंयुक्तास् ततः प्राश्नीत पन्नगाः  
०१,०३०।०१५द्*०३६९_०१ भवद्भिर् इदम् आसीनैर् यद् उक्तं तद् वचस् तदा  
०१,०३०।०१६अ अदासी चैव मातेयम् अद्यप्रभृति चास्तु मे  
०१,०३०।०१६च् यथोक्तं भवताम् एतद् वचो मे प्रतिपादितम्  
०१,०३०।०१७अ ततः स्नातुं गताः सर्पाः प्रत्युक्त्वा तं तथेत्य् उत  
०१,०३०।०१७च् शक्रो ऽप्य् अमृतम् आक्षिप्य जगाम त्रिदिवं पुनः  
०१,०३०।०१८अ अथागतास् तम् उद्देशं सर्पाः सोमार्थिनस् तदा  
०१,०३०।०१८च् स्नाताश् च कृतजप्याश् च प्रहृष्टाः कृतमङ्गलाः  
०१,०३०।०१८द्*०३७०_०१ यत्रैतद् अमृतं चापि स्थापितं कुशसंस्तरे  
०१,०३०।०१८द्*०३७१_०१ परस्परकृतद्वेषाः सोमप्राशनकर्मणि  
०१,०३०।०१८द्*०३७१_०२ अहं पूर्वम् अहं पूर्वम् इत्य् उक्त्वा ते समाद्रवन्  
०१,०३०।०१९अ तद् विज्ञाय हृतं सर्पाः प्रतिमायाकृतं च तत्  
०१,०३०।०१९च् सोमस्थानम् इदं चेति दर्भांस् ते लिलिहुस् तदा  
०१,०३०।०२०अ ततो द्वैधीकृता जिह्वा सर्पाणां तेन कर्मणा  
०१,०३०।०२०च् अभवंश् चामृतस्पर्शाद् दर्भास् ते ऽथ पवित्रिणः  
०१,०३०।०२०द्*०३७२_०१ एवं तद् अमृतं तेन हृतम् आहृतम् एव च  
०१,०३०।०२०द्*०३७२_०२ द्विजिह्वाश् च कृताः सर्पा गरुडेन महात्मना  
०१,०३०।०२०द्*०३७३_०१ नागाश् च वञ्चिता भूत्वा विसृज्य विनतां तदा  
०१,०३०।०२०द्*०३७३_०२ विषादम् अगमंस् तीव्रं गरुडस्य बलात् प्रभो  
०१,०३०।०२१अ ततः सुपर्णः परमप्रहृष्टवान्; विहृत्य मात्रा सह तत्र कानने  
०१,०३०।०२१च् भुजङ्गभक्षः परमार्चितः खगैर्; अहीनकीर्तिर् विनताम् अनन्दयत्  
०१,०३०।०२२अ इमां कथां यः शृणुयान् नरः सदा; पठेत वा द्विजजनमुख्यसंसदि  
०१,०३०।०२२च् असंशयं त्रिदिवम् इयात् स पुण्यभाङ्; महात्मनः पतगपतेः प्रकीर्तनात्  
०१,०३०।०२२द्@०१७_०००१ न चाग्निजं चोरनृपाश्रयं वा; क्षुत्सर्पवेतालपिशाचजं वा  
०१,०३०।०२२द्@०१७_०००२ भयं भवेद् यत्र गृहे गरुत्मतो; तिष्ठेत् कथेयं लिखितापि पुस्तके  
०१,०३०।०२२द्@०१७_०००३ यः संस्मरेन् नित्यम् अतन्द्रितो नरो; गरुत्मतो मूर्तिम् अथार्चयेद् गृहे  
०१,०३०।०२२द्@०१७_०००४ ॐ पक्षिराजेति जपंश् च सर्वदा; तस्याशु सर्पा वशगा भवन्ति  
०१,०३१।००१ शौनक उवाच  
०१,०३१।००१अ भुजङ्गमानां शापस्य मात्रा चैव सुतेन च  
०१,०३१।००१च् विनतायास् त्वया प्रोक्तं कारणं सूतनन्दन  
०१,०३१।००२अ वरप्रदानं भर्त्रा च कद्रूविनतयोस् तथा  
०१,०३१।००२च् नामनी चैव ते प्रोक्ते पक्षिणोर् वैनतेययोः  
०१,०३१।००३अ पन्नगानां तु नामानि न कीर्तयसि सूतज  
०१,०३१।००३च् प्राधान्येनापि नामानि श्रोतुम् इच्छामहे वयम्  
०१,०३१।००४ सूत उवाच  
०१,०३१।००४अ बहुत्वान् नामधेयानि भुजगानां तपोधन  
०१,०३१।००४च् न कीर्तयिष्ये सर्वेषां प्राधान्येन तु मे शृणु  
०१,०३१।००५अ शेषः प्रथमतो जातो वासुकिस् तदनन्तरम्  
०१,०३१।००५च् ऐरावतस् तक्षकश् च कर्कोटकधनञ्जयौ  
०१,०३१।००६अ कालियो मणिनागश् च नागश् चापूरणस् तथा  
०१,०३१।००६च् नागस् तथा पिञ्जरक एलापत्रो ऽथ वामनः  
०१,०३१।००७अ नीलानीलौ तथा नागौ कल्माषशबलौ तथा  
०१,०३१।००७च् आर्यकश् चादिकश् चैव नागश् च शलपोतकः  
०१,०३१।००८अ सुमनोमुखो दधिमुखस् तथा विमलपिण्डकः  
०१,०३१।००८च् आप्तः कोटनकश् चैव शङ्खो वालशिखस् तथा  
०१,०३१।००९अ निष्ठ्यूनको हेमगुहो नहुषः पिङ्गलस् तथा  
०१,०३१।००९च् बाह्यकर्णो हस्तिपदस् तथा मुद्गरपिण्डकः  
०१,०३१।०१०अ कम्बलाश्वतरौ चापि नागः कालीयकस् तथा  
०१,०३१।०१०च् वृत्तसंवर्तकौ नागौ द्वौ च पद्माव् इति श्रुतौ  
०१,०३१।०११अ नागः शङ्खनकश् चैव तथा च स्फण्डको ऽपरः  
०१,०३१।०११च् क्षेमकश् च महानागो नागः पिण्डारकस् तथा  
०१,०३१।०११द्*०३७४_०१ विप्रस्यावज्ञया शक्रो मातुः सर्पा विपद्गताः  
०१,०३१।०११द्*०३७४_०२ सुपर्णस् तूभयप्रीत्या हरेर् अप्य् उपरि स्थितः  
०१,०३१।०१२अ करवीरः पुष्पदंष्ट्र एऌअको बिल्वपाण्डुकः  
०१,०३१।०१२च् मूषकादः शङ्खशिराः पूर्णदंष्ट्रो हरिद्रकः  
०१,०३१।०१३अ अपराजितो ज्योतिकश् च पन्नगः श्रीवहस् तथा  
०१,०३१।०१३च् कौरव्यो धृतराष्ट्रश् च पुष्करः शल्यकस् तथा  
०१,०३१।०१४अ विरजाश् च सुबाहुश् च शालिपिण्डश् च वीर्यवान्  
०१,०३१।०१४च् हस्तिभद्रः पिठरको मुखरः कोणवासनः  
०१,०३१।०१५अ कुञ्जरः कुररश् चैव तथा नागः प्रभाकरः  
०१,०३१।०१५च् कुमुदः कुमुदाक्षश् च तित्तिरिर् हलिकस् तथा  
०१,०३१।०१५द्*०३७५_०१ सुमुखो विमुखश् चैव विमुखो ऽसिमुखस् तथा  
०१,०३१।०१५द्*०३७६_०१ कर्दमश् च महानागो नागश् च बहुमूलकः  
०१,०३१।०१५ए कर्कराकर्करौ चोभौ कुण्डोदरमहोदरौ  
०१,०३१।०१६अ एते प्राधान्यतो नागाः कीर्तिता द्विजसत्तम  
०१,०३१।०१६च् बहुत्वान् नामधेयानाम् इतरे न प्रकीर्तिताः  
०१,०३१।०१७अ एतेषां प्रसवो यश् च प्रसवस्य च सन्ततिः  
०१,०३१।०१७च् असङ्ख्येयेति मत्वा तान् न ब्रवीमि द्विजोत्तम  
०१,०३१।०१८अ बहूनीह सहस्राणि प्रयुतान्य् अर्बुदानि च  
०१,०३१।०१८च् अशक्यान्य् एव सङ्ख्यातुं भुजगानां तपोधन  
०१,०३२।००१ शौनक उवाच  
०१,०३२।००१अ जाता वै भुजगास् तात वीर्यवन्तो दुरासदाः  
०१,०३२।००१च् शापं तं त्व् अथ विज्ञाय कृतवन्तो नु किं परम्  
०१,०३२।००१द्@०१८_०००१ कश् च तेषां भवेन् मन्त्रः सर्पाणां सूतनन्दन  
०१,०३२।००१द्@०१८_०००२ किं वा कार्यम् अकुर्वन्त शापजं भुजगोत्तमाः  
०१,०३२।००१द्@०१८_०००३ वासुकिश् चापि नागेन्द्रो महाप्राज्ञः किम् आचरत्  
०१,०३२।००२ सूत उवाच  
०१,०३२।००२अ तेषां तु भगवाञ् शेषस् त्यक्त्वा कद्रूं महायशाः  
०१,०३२।००२च् तपो विपुलम् आतस्थे वायुभक्षो यतव्रतः  
०१,०३२।००३अ गन्धमादनम् आसाद्य बदर्यां च तपोरतः  
०१,०३२।००३च् गोकर्णे पुष्करारण्ये तथा हिमवतस् तटे  
०१,०३२।००४अ तेषु तेषु च पुण्येषु तीर्थेष्व् आयतनेषु च  
०१,०३२।००४च् एकान्तशीली नियतः सततं विजितेन्द्रियः  
०१,०३२।००४द्*०३७७_०१ शीतवातातपसहः परित्यक्तप्रियाप्रियः  
०१,०३२।००४द्*०३७७_०२ धर्मे मनः समाधाय स्नाने त्रिषवणे तथा  
०१,०३२।००५अ तप्यमानं तपो घोरं तं ददर्श पितामहः  
०१,०३२।००५च् परिशुष्कमांसत्वक्स्नायुं जटाचीरधरं प्रभुम्  
०१,०३२।००६अ तम् अब्रवीत् सत्यधृतिं तप्यमानं पितामहः  
०१,०३२।००६च् किम् इदं कुरुषे शेष प्रजानां स्वस्ति वै कुरु  
०१,०३२।००७अ त्वं हि तीव्रेण तपसा प्रजास् तापयसे ऽनघ  
०१,०३२।००७च् ब्रूहि कामं च मे शेष यत् ते हृदि चिरं स्थितम्  
०१,०३२।००८ शेष उवाच  
०१,०३२।००८अ सोदर्या मम सर्वे हि भ्रातरो मन्दचेतसः  
०१,०३२।००८च् सह तैर् नोत्सहे वस्तुं तद् भवान् अनुमन्यताम्  
०१,०३२।००९अ अभ्यसूयन्ति सततं परस्परम् अमित्रवत्  
०१,०३२।००९च् ततो ऽहं तप आतिष्ठे नैतान् पश्येयम् इत्य् उत  
०१,०३२।०१०अ न मर्षयन्ति सततं विनतां ससुतां च ते  
०१,०३२।०१०च् अस्माकं चापरो भ्राता वैनतेयः पितामह  
०१,०३२।०११अ तं च द्विषन्ति ते ऽत्यर्थं स चापि सुमहाबलः  
०१,०३२।०११च् वरप्रदानात् स पितुः कश्यपस्य महात्मनः  
०१,०३२।०१२अ सो ऽहं तपः समास्थाय मोक्ष्यामीदं कलेवरम्  
०१,०३२।०१२च् कथं मे प्रेत्यभावे ऽपि न तैः स्यात् सह सङ्गमः  
०१,०३२।०१२द्*०३७८_०१ तम् एवंवादिनं शेषं पितामह उवाच ह  
०१,०३२।०१३ ब्रह्मोवाच  
०१,०३२।०१३अ जानामि शेष सर्वेषां भ्रातॄणां ते विचेष्टितम्  
०१,०३२।०१३च् मातुश् चाप्य् अपराधाद् वै भ्रातॄणां ते महद् भयम्  
०१,०३२।०१४अ कृतो ऽत्र परिहारश् च पूर्वम् एव भुजङ्गम  
०१,०३२।०१४च् भ्रातॄणां तव सर्वेषां न शोकं कर्तुम् अर्हसि  
०१,०३२।०१४द्*०३७९_०१ शापात् तस्मान् महाघोराद् उक्तान् मात्रा महाबल  
०१,०३२।०१५अ वृणीष्व च वरं मत्तः शेष यत् ते ऽभिकाङ्क्षितम्  
०१,०३२।०१५च् दित्सामि हि वरं ते ऽद्य प्रीतिर् मे परमा त्वयि  
०१,०३२।०१६अ दिष्ट्या च बुद्धिर् धर्मे ते निविष्टा पन्नगोत्तम  
०१,०३२।०१६च् अतो भूयश् च ते बुद्धिर् धर्मे भवतु सुस्थिरा  
०१,०३२।०१७ शेष उवाच  
०१,०३२।०१७अ एष एव वरो मे ऽद्य काङ्क्षितः प्रपितामह  
०१,०३२।०१७च् धर्मे मे रमतां बुद्धिः शमे तपसि चेश्वर  
०१,०३२।०१८ ब्रह्मोवाच  
०१,०३२।०१८अ प्रीतो ऽस्म्य् अनेन ते शेष दमेन प्रशमेन च  
०१,०३२।०१८च् त्वया त्व् इदं वचः कार्यं मन्नियोगात् प्रजाहितम्  
०१,०३२।०१९अ इमां महीं शैलवनोपपन्नाम्; ससागरां साकरपत्तनां च  
०१,०३२।०१९च् त्वं शेष सम्यक् चलितां यथावत्; सङ्गृह्य तिष्ठस्व यथाचला स्यात्  
०१,०३२।०१९द्*०३८०_०१ अन्यम् एव वरं दद्मि तवाहं भुजगोत्तम  
०१,०३२।०१९द्*०३८०_०२ इमां त्वं सकलां पृथ्वीं मूर्ध्ना सन्धारयिष्यसि  
०१,०३२।०२० शेष उवाच  
०१,०३२।०२०अ यथाह देवो वरदः प्रजापतिर्; महीपतिर् भूतपतिर् जगत्पतिः  
०१,०३२।०२०च् तथा महीं धारयितास्मि निश्चलाम्; प्रयच्छ तां मे शिरसि प्रजापते  
०१,०३२।०२१ ब्रह्मोवाच  
०१,०३२।०२१अ अधो महीं गच्छ भुजङ्गमोत्तम; स्वयं तवैषा विवरं प्रदास्यति  
०१,०३२।०२१च् इमां धरां धारयता त्वया हि मे; महत् प्रियं शेष कृतं भविष्यति  
०१,०३२।०२२ सूत उवाच  
०१,०३२।०२२अ तथेति कृत्वा विवरं प्रविश्य स; प्रभुर् भुवो भुजगवराग्रजः स्थितः  
०१,०३२।०२२च् बिभर्ति देवीं शिरसा महीम् इमाम्; समुद्रनेमिं परिगृह्य सर्वतः  
०१,०३२।०२३ ब्रह्मोवाच  
०१,०३२।०२३अ शेषो ऽसि नागोत्तम धर्मदेवो; महीम् इमां धारयसे यद् एकः  
०१,०३२।०२३च् अनन्तभोगः परिगृह्य सर्वाम्; यथाहम् एवं बलभिद् यथा वा  
०१,०३२।०२४ सूत उवाच  
०१,०३२।०२४अ अधो भूमेर् वसत्य् एवं नागो ऽनन्तः प्रतापवान्  
०१,०३२।०२४च् धारयन् वसुधाम् एकः शासनाद् ब्रह्मणो विभुः  
०१,०३२।०२५अ सुपर्णं च सखायं वै भगवान् अमरोत्तमः  
०१,०३२।०२५च् प्रादाद् अनन्ताय तदा वैनतेयं पितामहः  
०१,०३२।०२५द्*०३८१_०१ अनन्ते ऽभिप्रयाते तु वासुकिः स महाबलः  
०१,०३२।०२५द्*०३८१_०२ अभ्यषिच्यत नागैस् तु दैवतैर् इव वासवः  
०१,०३३।००१ सूत उवाच  
०१,०३३।००१अ मातुः सकाशात् तं शापं श्रुत्वा पन्नगसत्तमः  
०१,०३३।००१च् वासुकिश् चिन्तयाम् आस शापो ऽयं न भवेत् कथम्  
०१,०३३।००२अ ततः स मन्त्रयाम् आस भ्रातृभिः सह सर्वशः  
०१,०३३।००२च् ऐरावतप्रभृतिभिर् ये स्म धर्मपरायणाः  
०१,०३३।००३ वासुकिर् उवाच  
०१,०३३।००३अ अयं शापो यथोद्दिष्टो विदितं वस् तथानघाः  
०१,०३३।००३च् तस्य शापस्य मोक्षार्थं मन्त्रयित्वा यतामहे  
०१,०३३।००४अ सर्वेषाम् एव शापानां प्रतिघातो हि विद्यते  
०१,०३३।००४च् न तु मात्राभिशप्तानां मोक्षो विद्येत पन्नगाः  
०१,०३३।००४द्@०१९_०००१ आराध्य तु जगन्नाथं ब्रह्माणं पन्नगोत्तमाः  
०१,०३३।००४द्@०१९_०००२ मातृशापविमोक्षार्थं न शेषो लब्धवान् वरम्  
०१,०३३।००५अ अव्ययस्याप्रमेयस्य सत्यस्य च तथाग्रतः  
०१,०३३।००५च् शप्ता इत्य् एव मे श्रुत्वा जायते हृदि वेपथुः  
०१,०३३।००६अ नूनं सर्वविनाशो ऽयम् अस्माकं समुदाहृतः  
०१,०३३।००६ब्*०३८२_०१ शापः सृष्टो महाघोरो मात्रा खल्व् अविनीतया  
०१,०३३।००६च् न ह्य् एनां सो ऽव्ययो देवः शपन्तीं प्रत्यषेधयत्  
०१,०३३।००७अ तस्मात् सम्मन्त्रयामो ऽत्र भुजगानाम् अनामयम्  
०१,०३३।००७च् यथा भवेत सर्वेषां मा नः कालो ऽत्यगाद् अयम्  
०१,०३३।००७द्*०३८३_०१ सर्व एव हि नस् तावद् बुद्धिमन्तो विचक्षणाः  
०१,०३३।००८अ अपि मन्त्रयमाणा हि हेतुं पश्याम मोक्षणे  
०१,०३३।००८च् यथा नष्टं पुरा देवा गूढम् अग्निं गुहागतम्  
०१,०३३।००९अ यथा स यज्ञो न भवेद् यथा वापि पराभवेत्  
०१,०३३।००९च् जनमेजयस्य सर्पाणां विनाशकरणाय हि  
०१,०३३।०१० सूत उवाच  
०१,०३३।०१०अ तथेत्य् उक्त्वा तु ते सर्वे काद्रवेयाः समागताः  
०१,०३३।०१०च् समयं चक्रिरे तत्र मन्त्रबुद्धिविशारदाः  
०१,०३३।०१०द्*०३८४_०१ तेषु तत्रोपविष्टेषु पन्नगेषु द्विजोत्तम  
०१,०३३।०१०द्*०३८४_०२ एलापत्रो ऽब्रवीत् तेषां मन्त्रविद्योत्तमो बलैः  
०१,०३३।०११अ एके तत्राब्रुवन् नागा वयं भूत्वा द्विजर्षभाः  
०१,०३३।०११च् जनमेजयं तं भिक्षामो यज्ञस् ते न भवेद् इति  
०१,०३३।०१२अ अपरे त्व् अब्रुवन् नागास् तत्र पण्डितमानिनः  
०१,०३३।०१२च् मन्त्रिणो ऽस्य वयं सर्वे भविष्यामः सुसम्मताः  
०१,०३३।०१३अ स नः प्रक्ष्यति सर्वेषु कार्येष्व् अर्थविनिश्चयम्  
०१,०३३।०१३च् तत्र बुद्धिं प्रवक्ष्यामो यथा यज्ञो निवर्तते  
०१,०३३।०१४अ स नो बहुमतान् राजा बुद्ध्वा बुद्धिमतां वरः  
०१,०३३।०१४च् यज्ञार्थं प्रक्ष्यति व्यक्तं नेति वक्ष्यामहे वयम्  
०१,०३३।०१५अ दर्शयन्तो बहून् दोषान् प्रेत्य चेह च दारुणान्  
०१,०३३।०१५च् हेतुभिः कारणैश् चैव यथा यज्ञो भवेन् न सः  
०१,०३३।०१६अ अथवा य उपाध्यायः क्रतौ तस्मिन् भविष्यति  
०१,०३३।०१६च् सर्पसत्रविधानज्ञो राजकार्यहिते रतः  
०१,०३३।०१७अ तं गत्वा दशतां कश् चिद् भुजगः स मरिष्यति  
०१,०३३।०१७च् तस्मिन् हते यज्ञकरे क्रतुः स न भविष्यति  
०१,०३३।०१८अ ये चान्ये सर्पसत्रज्ञा भविष्यन्त्य् अस्य ऋत्विजः  
०१,०३३।०१८च् तांश् च सर्वान् दशिष्यामः कृतम् एवं भविष्यति  
०१,०३३।०१९अ तत्रापरे ऽमन्त्रयन्त धर्मात्मानो भुजङ्गमाः  
०१,०३३।०१९च् अबुद्धिर् एषा युष्माकं ब्रह्महत्या न शोभना  
०१,०३३।०२०अ सम्यक् सद्धर्ममूला हि व्यसने शान्तिर् उत्तमा  
०१,०३३।०२०च् अधर्मोत्तरता नाम कृत्स्नं व्यापादयेज् जगत्  
०१,०३३।०२१अ अपरे त्व् अब्रुवन् नागाः समिद्धं जातवेदसम्  
०१,०३३।०२१च् वर्षैर् निर्वापयिष्यामो मेघा भूत्वा सविद्युतः  
०१,०३३।०२२अ स्रुग्भाण्डं निशि गत्वा वा अपरे भुजगोत्तमाः  
०१,०३३।०२२च् प्रमत्तानां हरन्त्व् आशु विघ्न एवं भविष्यति  
०१,०३३।०२३अ यज्ञे वा भुजगास् तस्मिञ् शतशो ऽथ सहस्रशः  
०१,०३३।०२३च् जनं दशन्तु वै सर्वम् एवं त्रासो भविष्यति  
०१,०३३।०२४अ अथवा संस्कृतं भोज्यं दूषयन्तु भुजङ्गमाः  
०१,०३३।०२४च् स्वेन मूत्रपुरीषेण सर्वभोज्यविनाशिना  
०१,०३३।०२५अ अपरे त्व् अब्रुवंस् तत्र ऋत्विजो ऽस्य भवामहे  
०१,०३३।०२५च् यज्ञविघ्नं करिष्यामो दीयतां दक्षिणा इति  
०१,०३३।०२५ए वश्यतां च गतो ऽसौ नः करिष्यति यथेप्षितम्  
०१,०३३।०२६अ अपरे त्व् अब्रुवंस् तत्र जले प्रक्रीडितं नृपम्  
०१,०३३।०२६च् गृहम् आनीय बध्नीमः क्रतुर् एवं भवेन् न सः  
०१,०३३।०२७अ अपरे त्व् अब्रुवंस् तत्र नागाः सुकृतकारिणः  
०१,०३३।०२७च् दशामैनं प्रगृह्याशु कृतम् एवं भविष्यति  
०१,०३३।०२७ए छिन्नं मूलम् अनर्थानां मृते तस्मिन् भविष्यति  
०१,०३३।०२८अ एषा वै नैष्ठिकी बुद्धिः सर्वेषाम् एव सम्मता  
०१,०३३।०२८च् यथा वा मन्यसे राजंस् तत् क्षिप्रं संविधीयताम्  
०१,०३३।०२९अ इत्य् उक्त्वा समुदैक्षन्त वासुकिं पन्नगेश्वरम्  
०१,०३३।०२९च् वासुकिश् चापि सञ्चिन्त्य तान् उवाच भुजङ्गमान्  
०१,०३३।०३०अ नैषा वो नैष्ठिकी बुद्धिर् मता कर्तुं भुजङ्गमाः  
०१,०३३।०३०च् सर्वेषाम् एव मे बुद्धिः पन्नगानां न रोचते  
०१,०३३।०३१अ किं त्व् अत्र संविधातव्यं भवतां यद् भवेद् धितम्  
०१,०३३।०३१ब्*०३८५_०१ श्रेयः प्रसादनं मन्ये कश्यपस्य महात्मनः  
०१,०३३।०३१ब्*०३८५_०२ ज्ञातिवर्गस्य सौहार्दाद् आत्मनश् च भुजङ्गमाः  
०१,०३३।०३१ब्*०३८५_०३ न च जानाति मे बुद्धिः किं चित् कर्तुं वचो हि वः  
०१,०३३।०३१ब्*०३८५_०४ मया हीदं विधातव्यं भवतां यद् धितं भवेत्  
०१,०३३।०३१च् अनेनाहं भृशं तप्ये गुणदोषौ मदाश्रयौ  
०१,०३४।००१ सूत उवाच  
०१,०३४।००१अ श्रुत्वा तु वचनं तेषां सर्वेषाम् इति चेति च  
०१,०३४।००१च् वासुकेश् च वचः श्रुत्वा एलापत्रो ऽब्रवीद् इदम्  
०१,०३४।००१द्*०३८६_०१ प्राग् एव दर्शिता बुद्धिर् मयैषा भुजगोत्तमाः  
०१,०३४।००१द्*०३८६_०२ हेयेति यदि वो बुद्धिस् तवापि च तथा प्रभो  
०१,०३४।००१द्*०३८६_०३ अस्तु कामं ममाद्यापि बुद्धिः स्मरणम् आगता  
०१,०३४।००१द्*०३८६_०४ तां शृणुष्व प्रवक्ष्यामि यथातथ्येन पन्नगाः  
०१,०३४।००२अ न स यज्ञो न भविता न स राजा तथाविधः  
०१,०३४।००२च् जनमेजयः पाण्डवेयो यतो ऽस्माकं महाभयम्  
०१,०३४।००३अ दैवेनोपहतो राजन् यो भवेद् इह पूरुषः  
०१,०३४।००३च् स दैवम् एवाश्रयते नान्यत् तत्र परायणम्  
०१,०३४।००४अ तद् इदं दैवम् अस्माकं भयं पन्नगसत्तमाः  
०१,०३४।००४च् दैवम् एवाश्रयामो ऽत्र शृणुध्वं च वचो मम  
०१,०३४।००५अ अहं शापे समुत्सृष्टे समश्रौषं वचस् तदा  
०१,०३४।००५च् मातुर् उत्सङ्गम् आरूढो भयात् पन्नगसत्तमाः  
०१,०३४।००६अ देवानां पन्नगश्रेष्ठास् तीक्ष्णास् तीक्ष्णा इति प्रभो  
०१,०३४।००६ब्*०३८७_०१ शापदुःखाग्नितप्तानां पन्नगानाम् अनामयम्  
०१,०३४।००६ब्*०३८७_०२ कृपया परयाविष्टाः प्रार्थयन्तो दिवौकसः  
०१,०३४।००६च् पितामहम् उपागम्य दुःखार्तानां महाद्युते  
०१,०३४।००७ देवा ऊचुः  
०१,०३४।००७अ का हि लब्ध्वा प्रियान् पुत्राञ् शपेद् एवं पितामह  
०१,०३४।००७च् ऋते कद्रूं तीक्ष्णरूपां देवदेव तवाग्रतः  
०१,०३४।००८अ तथेति च वचस् तस्यास् त्वयाप्य् उक्तं पितामह  
०१,०३४।००८च् एतद् इच्छाम विज्ञातुं कारणं यन् न वारिता  
०१,०३४।००९ ब्रह्मोवाच  
०१,०३४।००९अ बहवः पन्नगास् तीक्ष्णा भीमवीर्या विषोल्बणाः  
०१,०३४।००९च् प्रजानां हितकामो ऽहं न निवारितवांस् तदा  
०१,०३४।०१०अ ये दन्दशूकाः क्षुद्राश् च पापचारा विषोल्बणाः  
०१,०३४।०१०च् तेषां विनाशो भविता न तु ये धर्मचारिणः  
०१,०३४।०११अ यन्निमित्तं च भविता मोक्षस् तेषां महाभयात्  
०१,०३४।०११च् पन्नगानां निबोधध्वं तस्मिन् काले तथागते  
०१,०३४।०१२अ यायावरकुले धीमान् भविष्यति महान् ऋषिः  
०१,०३४।०१२च् जरत्कारुर् इति ख्यातस् तेजस्वी नियतेन्द्रियः  
०१,०३४।०१३अ तस्य पुत्रो जरत्कारोर् उत्पत्स्यति महातपाः  
०१,०३४।०१३च् आस्तीको नाम यज्ञं स प्रतिषेत्स्यति तं तदा  
०१,०३४।०१३ए तत्र मोक्ष्यन्ति भुजगा ये भविष्यन्ति धार्मिकाः  
०१,०३४।०१४ देवा ऊचुः  
०१,०३४।०१४अ स मुनिप्रवरो देव जरत्कारुर् महातपाः  
०१,०३४।०१४च् कस्यां पुत्रं महात्मानं जनयिष्यति वीर्यवान्  
०१,०३४।०१५ ब्रह्मोवाच  
०१,०३४।०१५*०३८८_०१ वासुकेर् भगिनी कन्या समुत्पन्ना सुशोभना  
०१,०३४।०१५*०३८८_०२ तस्मै दास्यति तां कन्यां वासुकिर् भुजगोत्तमः  
०१,०३४।०१५*०३८८_०३ तस्यां जनयिता पुत्रं वेदवेदाङ्गपारगम्  
०१,०३४।०१५अ सनामायां सनामा स कन्यायां द्विजसत्तमः  
०१,०३४।०१५च् अपत्यं वीर्यवान् देवा वीर्यवज् जनयिष्यति  
०१,०३४।०१५द्*०३८९_०१ वासुकेः सर्पराजस्य जरत्कारुः स्वसा किल  
०१,०३४।०१५द्*०३८९_०२ स तस्यां भविता पुत्रः शापान् नागांश् च मोक्ष्यति  
०१,०३४।०१६ एलापत्र उवाच  
०१,०३४।०१६अ एवम् अस्त्व् इति तं देवाः पितामहम् अथाब्रुवन्  
०१,०३४।०१६च् उक्त्वा चैवं गता देवाः स च देवः पितामहः  
०१,०३४।०१७अ सो ऽहम् एवं प्रपश्यामि वासुके भगिनीं तव  
०१,०३४।०१७च् जरत्कारुर् इति ख्यातां तां तस्मै प्रतिपादय  
०१,०३४।०१८अ भैक्षवद् भिक्षमाणाय नागानां भयशान्तये  
०१,०३४।०१८च् ऋषये सुव्रताय त्वम् एष मोक्षः श्रुतो मया  
०१,०३५।००१ सूत उवाच  
०१,०३५।००१अ एलापत्रस्य तु वचः श्रुत्वा नागा द्विजोत्तम  
०१,०३५।००१च् सर्वे प्रहृष्टमनसः साधु साध्व् इत्य् अपूजयन्  
०१,०३५।००२अ ततः प्रभृति तां कन्यां वासुकिः पर्यरक्षत  
०१,०३५।००२च् जरत्कारुं स्वसारं वै परं हर्षम् अवाप च  
०१,०३५।००३अ ततो नातिमहान् कालः समतीत इवाभवत्  
०१,०३५।००३च् अथ देवासुराः सर्वे ममन्थुर् वरुणालयम्  
०१,०३५।००४अ तत्र नेत्रम् अभून् नागो वासुकिर् बलिनां वरः  
०१,०३५।००४च् समाप्यैव च तत् कर्म पितामहम् उपागमन्  
०१,०३५।००५अ देवा वासुकिना सार्धं पितामहम् अथाब्रुवन्  
०१,०३५।००५च् भगवञ् शापभीतो ऽयं वासुकिस् तप्यते भृशम्  
०१,०३५।००६अ तस्येदं मानसं शल्यं समुद्धर्तुं त्वम् अर्हसि  
०१,०३५।००६च् जनन्याः शापजं देव ज्ञातीनां हितकाङ्क्षिणः  
०१,०३५।००७अ हितो ह्य् अयं सदास्माकं प्रियकारी च नागराट्  
०१,०३५।००७च् कुरु प्रसादं देवेश शमयास्य मनोज्वरम्  
०१,०३५।००८ ब्रह्मोवाच  
०१,०३५।००८अ मयैवैतद् वितीर्णं वै वचनं मनसामराः  
०१,०३५।००८च् एलापत्रेण नागेन यद् अस्याभिहितं पुरा  
०१,०३५।००८द्@०२०_०००१ मातृशापो नान्यथायं कर्तुं शक्यो मया सुराः  
०१,०३५।००८द्@०२०_०००२ यस्मान् माता गुरुतरी सर्वेषाम् एव देहिनाम्  
०१,०३५।००९अ तत् करोत्व् एष नागेन्द्रः प्राप्तकालं वचस् तथा  
०१,०३५।००९च् विनशिष्यन्ति ये पापा न तु ये धर्मचारिणः  
०१,०३५।०१०अ उत्पन्नः स जरत्कारुस् तपस्य् उग्रे रतो द्विजः  
०१,०३५।०१०च् तस्यैष भगिनीं काले जरत्कारुं प्रयच्छतु  
०१,०३५।०११अ यद् एलापत्रेण वचस् तदोक्तं भुजगेन ह  
०१,०३५।०११च् पन्नगानां हितं देवास् तत् तथा न तद् अन्यथा  
०१,०३५।०१२ सूत उवाच  
०१,०३५।०१२अ एतच् छ्रुत्वा स नागेन्द्रः पितामहवचस् तदा  
०१,०३५।०१२ब्*०३९०_०१ सन्दिश्य पन्नगान् सर्वान् वासुकिः शापमोहितः  
०१,०३५।०१२ब्*०३९०_०२ स्वसारम् उद्यम्य तदा जरत्कारुम् ऋषिं प्रति  
०१,०३५।०१२च् सर्पान् बहूञ् जरत्कारौ नित्ययुक्तान् समादधत्  
०१,०३५।०१३अ जरत्कारुर् यदा भार्याम् इच्छेद् वरयितुं प्रभुः  
०१,०३५।०१३च् शीघ्रम् एत्य ममाख्येयं तन् नः श्रेयो भविष्यति  
०१,०३६।००१ शौनक उवाच  
०१,०३६।००१अ जरत्कारुर् इति प्रोक्तं यत् त्वया सूतनन्दन  
०१,०३६।००१च् इच्छाम्य् एतद् अहं तस्य ऋषेः श्रोतुं महात्मनः  
०१,०३६।००२अ किं कारणं जरत्कारोर् नामैतत् प्रथितं भुवि  
०१,०३६।००२च् जरत्कारुनिरुक्तं त्वं यथावद् वक्तुम् अर्हसि  
०१,०३६।००२द्*०३९१_०१ तत् तस्य वचनं श्रुत्वा प्रोवाच स महाद्युतिः  
०१,०३६।००३ सूत उवाच  
०१,०३६।००३अ जरेति क्षयम् आहुर् वै दारुणं कारुसञ्ज्ञितम्  
०१,०३६।००३च् शरीरं कारु तस्यासीत् तत् स धीमाञ् शनैः शनैः  
०१,०३६।००४अ क्षपयाम् आस तीव्रेण तपसेत्य् अत उच्यते  
०१,०३६।००४च् जरत्कारुर् इति ब्रह्मन् वासुकेर् भगिनी तथा  
०१,०३६।००५अ एवम् उक्तस् तु धर्मात्मा शौनकः प्राहसत् तदा  
०१,०३६।००५च् उग्रश्रवसम् आमन्त्र्य उपपन्नम् इति ब्रुवन्  
०१,०३६।००५द्*०३९२=०० शौनक उवाच  
०१,०३६।००५द्*०३९२_०१ उक्तं नाम यथापूर्वं सर्वं तच् छ्रुतवान् अहम्  
०१,०३६।००५द्*०३९२_०२ यथा तु जातो ह्य् आस्तीक एतद् इच्छामि वेदितुम्  
०१,०३६।००५द्*०३९२_०३ तच् छ्रुत्वा वचनं तस्य सूतः प्रोवाच शास्त्रतः  
०१,०३६।००६ सूत उवाच  
०१,०३६।००६*०३९३_०१ सन्दिश्य पन्नगान् सर्वान् वासुकिः सुसमाहितः  
०१,०३६।००६*०३९३_०२ स्वसारम् उद्यम्य तदा जरत्कारुम् ऋषिं प्रति  
०१,०३६।००६अ अथ कालस्य महतः स मुनिः संशितव्रतः  
०१,०३६।००६च् तपस्य् अभिरतो धीमान् न दारान् अभ्यकाङ्क्षत  
०१,०३६।००७अ स ऊर्ध्वरेतास् तपसि प्रसक्तः; स्वाध्यायवान् वीतभयक्लमः सन्  
०१,०३६।००७च् चचार सर्वां पृथिवीं महात्मा; न चापि दारान् मनसाप्य् अकाङ्क्षत्  
०१,०३६।००८अ ततो ऽपरस्मिन् सम्प्राप्ते काले कस्मिंश् चिद् एव तु  
०१,०३६।००८च् परिक्षिद् इति विख्यातो राजा कौरववंशभृत्  
०१,०३६।००९अ यथा पाण्डुर् महाबाहुर् धनुर्धरवरो भुवि  
०१,०३६।००९च् बभूव मृगयाशीलः पुरास्य प्रपितामहः  
०१,०३६।००९द्*०३९४_०१ तथा विख्यातवांल् लोके परिक्षिद् अभिमन्युजः  
०१,०३६।०१०अ मृगान् विध्यन् वराहांश् च तरक्षून् महिषांस् तथा  
०१,०३६।०१०च् अन्यांश् च विविधान् वन्यांश् चचार पृथिवीपतिः  
०१,०३६।०११अ स कदा चिन् मृगं विद्ध्वा बाणेन नतपर्वणा  
०१,०३६।०११च् पृष्ठतो धनुर् आदाय ससार गहने वने  
०१,०३६।०१२अ यथा हि भगवान् रुद्रो विद्ध्वा यज्ञमृगं दिवि  
०१,०३६।०१२च् अन्वगच्छद् धनुष्पाणिः पर्यन्वेषंस् ततस् ततः  
०१,०३६।०१३अ न हि तेन मृगो विद्धो जीवन् गच्छति वै वनम्  
०१,०३६।०१३च् पूर्वरूपं तु तन् नूनम् आसीत् स्वर्गगतिं प्रति  
०१,०३६।०१३ए परिक्षितस् तस्य राज्ञो विद्धो यन् नष्टवान् मृगः  
०१,०३६।०१४अ दूरं चापहृतस् तेन मृगेण स महीपतिः  
०१,०३६।०१४च् परिश्रान्तः पिपासार्त आससाद मुनिं वने  
०१,०३६।०१५अ गवां प्रचारेष्व् आसीनं वत्सानां मुखनिःसृतम्  
०१,०३६।०१५च् भूयिष्ठम् उपयुञ्जानं फेनम् आपिबतां पयः  
०१,०३६।०१६अ तम् अभिद्रुत्य वेगेन स राजा संशितव्रतम्  
०१,०३६।०१६च् अपृच्छद् धनुर् उद्यम्य तं मुनिं क्षुच्छ्रमान्वितः  
०१,०३६।०१७अ भो भो ब्रह्मन्न् अहं राजा परिक्षिद् अभिमन्युजः  
०१,०३६।०१७च् मया विद्धो मृगो नष्टः कच्चित् त्वं दृष्टवान् असि  
०१,०३६।०१८अ स मुनिस् तस्य नोवाच किं चिन् मौनव्रते स्थितः  
०१,०३६।०१८च् तस्य स्कन्धे मृतं सर्पं क्रुद्धो राजा समासजत्  
०१,०३६।०१९अ धनुष्कोट्या समुत्क्षिप्य स चैनं समुदैक्षत  
०१,०३६।०१९च् न च किं चिद् उवाचैनं शुभं वा यदि वाशुभम्  
०१,०३६।०२०अ स राजा क्रोधम् उत्सृज्य व्यथितस् तं तथागतम्  
०१,०३६।०२०च् दृष्ट्वा जगाम नगरम् ऋषिस् त्व् आस्ते तथैव सः  
०१,०३६।०२०द्*०३९५_०१ न हि तं राजशार्दूलं क्षमाशीलो महामुनिः  
०१,०३६।०२०द्*०३९५_०२ स्वधर्मनिरतं भूपं समाक्षिप्तो ऽप्य् अधर्षयत्  
०१,०३६।०२०द्*०३९६_०१ न हि तं राजशार्दूलस् तथा धर्मपरायणम्  
०१,०३६।०२०द्*०३९६_०२ जानाति भरतश्रेष्ठस् तत एनम् अधर्षयत्  
०१,०३६।०२१अ तरुणस् तस्य पुत्रो ऽभूत् तिग्मतेजा महातपाः  
०१,०३६।०२१च् शृङ्गी नाम महाक्रोधो दुष्प्रसादो महाव्रतः  
०१,०३६।०२२अ स देवं परम् ईशानं सर्वभूतहिते रतम्  
०१,०३६।०२२च् ब्रह्माणम् उपतस्थे वै काले काले सुसंयतः  
०१,०३६।०२२ए स तेन समनुज्ञातो ब्रह्मणा गृहम् एयिवान्  
०१,०३६।०२३अ सख्योक्तः क्रीडमानेन स तत्र हसता किल  
०१,०३६।०२३च् संरम्भी कोपनो ऽतीव विषकल्प ऋषेः सुतः  
०१,०३६।०२३द्*०३९७_०१ उद्दिश्य पितरं तस्य यच् छ्रुत्वा रोषम् आहरत्  
०१,०३६।०२३ए ऋषिपुत्रेण नर्मार्थं कृशेन द्विजसत्तम  
०१,०३६।०२४अ तेजस्विनस् तव पिता तथैव च तपस्विनः  
०१,०३६।०२४च् शवं स्कन्धेन वहति मा शृङ्गिन् गर्वितो भव  
०१,०३६।०२५अ व्याहरत्स्व् ऋषिपुत्रेषु मा स्म किं चिद् वचो वदीः  
०१,०३६।०२५च् अस्मद्विधेषु सिद्धेषु ब्रह्मवित्सु तपस्विषु  
०१,०३६।०२६अ क्व ते पुरुषमानित्वं क्व ते वाचस् तथाविधाः  
०१,०३६।०२६च् दर्पजाः पितरं यस् त्वं द्रष्टा शवधरं तथा  
०१,०३६।०२६द्*०३९८_०१ पित्रा च तव तत् कर्म नानुरूपम् इवात्मनः  
०१,०३६।०२६द्*०३९८_०२ कृतं मुनिजनश्रेष्ठ येनाहं भृशदुःखितः  
०१,०३७।००१ सूत उवाच  
०१,०३७।००१अ एवम् उक्तः स तेजस्वी शृङ्गी कोपसमन्वितः  
०१,०३७।००१च् मृतधारं गुरुं श्रुत्वा पर्यतप्यत मन्युना  
०१,०३७।००२अ स तं कृशम् अभिप्रेष्क्य सूनृतां वाचम् उत्सृजन्  
०१,०३७।००२च् अपृच्छत कथं तातः स मे ऽद्य मृतधारकः  
०१,०३७।००२द्*०३९९_०१ अनन्यचेताः सततं विष्णुं देवम् अतोषयत्  
०१,०३७।००२द्*०३९९_०२ वन्यान्नभोजी सततं मुनिर् मौनव्रते स्थितः  
०१,०३७।००२द्*०३९९_०३ एवम्भूतः स तेजस्वी स मे ऽद्य मृतधारकः  
०१,०३७।००३ कृश उवाच  
०१,०३७।००३अ राज्ञा परिक्षिता तात मृगयां परिधावता  
०१,०३७।००३च् अवसक्तः पितुस् ते ऽद्य मृतः स्कन्धे भुजङ्गमः  
०१,०३७।००४ शृङ्ग्य् उवाच  
०१,०३७।००४अ किं मे पित्रा कृतं तस्य राज्ञो ऽनिष्टं दुरात्मनः  
०१,०३७।००४च् ब्रूहि त्वं कृश तत्त्वेन पश्य मे तपसो बलम्  
०१,०३७।००५ कृश उवाच  
०१,०३७।००५अ स राजा मृगयां यातः परिक्षिद् अभिमन्युजः  
०१,०३७।००५च् ससार मृगम् एकाकी विद्ध्वा बाणेन पत्रिणा  
०१,०३७।००६अ न चापश्यन् मृगं राजा चरंस् तस्मिन् महावने  
०१,०३७।००६च् पितरं ते स दृष्ट्वैव पप्रच्छानभिभाषिणम्  
०१,०३७।००७अ तं स्थाणुभूतं तिष्ठन्तं क्षुत्पिपासाश्रमातुरः  
०१,०३७।००७च् पुनः पुनर् मृगं नष्टं पप्रच्छ पितरं तव  
०१,०३७।००८अ स च मौनव्रतोपेतो नैव तं प्रत्यभाषत  
०१,०३७।००८च् तस्य राजा धनुष्कोट्या सर्पं स्कन्धे समासृजत्  
०१,०३७।००९अ शृङ्गिंस् तव पिताद्यासौ तथैवास्ते यतव्रतः  
०१,०३७।००९च् सो ऽपि राजा स्वनगरं प्रतियातो गजाह्वयम्  
०१,०३७।०१० सूत उवाच  
०१,०३७।०१०अ श्रुत्वैवम् ऋषिपुत्रस् तु दिवं स्तब्ध्वेव विष्ठितः  
०१,०३७।०१०च् कोपसंरक्तनयनः प्रज्वलन्न् इव मन्युना  
०१,०३७।०११अ आविष्टः स तु कोपेन शशाप नृपतिं तदा  
०१,०३७।०११च् वार्य् उपस्पृश्य तेजस्वी क्रोधवेगबलात्कृतः  
०१,०३७।०१२ शृङ्ग्य् उवाच  
०१,०३७।०१२अ यो ऽसौ वृद्धस्य तातस्य तथा कृच्छ्रगतस्य च  
०१,०३७।०१२च् स्कन्धे मृतम् अवास्राक्षीत् पन्नगं राजकिल्बिषी  
०१,०३७।०१३अ तं पापम् अतिसङ्क्रुद्धस् तक्षकः पन्नगोत्तमः  
०१,०३७।०१३च् आशीविषस् तिग्मतेजा मद्वाक्यबलचोदितः  
०१,०३७।०१४अ सप्तरात्रादितो नेता यमस्य सदनं प्रति  
०१,०३७।०१४च् द्विजानाम् अवमन्तारं कुरूणाम् अयशस्करम्  
०१,०३७।०१४द्*०४००_०१ नो चेत् ततस् तक्षको ऽपि यास्यते यममन्दिरम्  
०१,०३७।०१५ सूत उवाच  
०१,०३७।०१५अ इति शप्त्वा नृपं क्रुद्धः शृङ्गी पितरम् अभ्ययात्  
०१,०३७।०१५च् आसीनं गोचरे तस्मिन् वहन्तं शवपन्नगम्  
०१,०३७।०१६अ स तम् आलक्ष्य पितरं शृङ्गी स्कन्धगतेन वै  
०१,०३७।०१६च् शवेन भुजगेनासीद् भूयः क्रोधसमन्वितः  
०१,०३७।०१७अ दुःखाच् चाश्रूणि मुमुचे पितरं चेदम् अब्रवीत्  
०१,०३७।०१७च् श्रुत्वेमां धर्षणां तात तव तेन दुरात्मना  
०१,०३७।०१८अ राज्ञा परिक्षिता कोपाद् अशपं तम् अहं नृपम्  
०१,०३७।०१८च् यथार्हति स एवोग्रं शापं कुरुकुलाधमः  
०१,०३७।०१९अ सप्तमे ऽहनि तं पापं तक्षकः पन्नगोत्तमः  
०१,०३७।०१९च् वैवस्वतस्य भवनं नेता परमदारुणम्  
०१,०३७।०२०अ तम् अब्रवीत् पिता ब्रह्मंस् तथा कोपसमन्वितम्  
०१,०३७।०२०च् न मे प्रियं कृतं तात नैष धर्मस् तपस्विनाम्  
०१,०३७।०२०द्@०२१_०००१ कामं क्रोधं तथा लोभं यस् तपस्वी न शक्नुयात्  
०१,०३७।०२०द्@०२१_०००२ विजेतुम् अकृतप्रज्ञः स याति नरकं ध्रुवम्  
०१,०३७।०२०द्@०२१_०००३ त्रिविधं नरकस्येदं द्वारं नाशनम् आत्मनः  
०१,०३७।०२०द्@०२१_०००४ कामः क्रोधस् तथा लोभस् तस्माद् एतत् त्रयं त्यजेत्  
०१,०३७।०२०द्@०२१_०००५ यः प्रव्रज्यां गृहीत्वा तु न भवेद् विजितेन्द्रियः  
०१,०३७।०२०द्@०२१_०००६ वर्षकोटिसहस्राणि स याति नरकं ध्रुवम्  
०१,०३७।०२१अ वयं तस्य नरेन्द्रस्य विषये निवसामहे  
०१,०३७।०२१च् न्यायतो रक्षितास् तेन तस्य पापं न रोचये  
०१,०३७।०२२अ सर्वथा वर्तमानस्य राज्ञो ह्य् अस्मद्विधैः सदा  
०१,०३७।०२२च् क्षन्तव्यं पुत्र धर्मो हि हतो हन्ति न संशयः  
०१,०३७।०२३अ यदि राजा न रक्षेत पीडा वै नः परा भवेत्  
०१,०३७।०२३च् न शक्नुयाम चरितुं धर्मं पुत्र यथासुखम्  
०१,०३७।०२४अ रक्ष्यमाणा वयं तात राजभिः शास्त्रदृष्टिभिः  
०१,०३७।०२४च् चरामो विपुलं धर्मं तेषां चांशो ऽस्ति धर्मतः  
०१,०३७।०२४द्*०४०१_०१ सर्वथा वर्तमानस्य राज्ञः क्षन्तव्यम् एव हि  
०१,०३७।०२५अ परिक्षित् तु विशेषेण यथास्य प्रपितामहः  
०१,०३७।०२५च् रक्षत्य् अस्मान् यथा राज्ञा रक्षितव्याः प्रजास् तथा  
०१,०३७।०२६अ तेनेह क्षुधितेनाद्य श्रान्तेन च तपस्विना  
०१,०३७।०२६च् अजानता व्रतम् इदं कृतम् एतद् असंशयम्  
०१,०३७।०२६द्*०४०२_०१ अराजके जनपदे दोषा जायन्ति वै सदा  
०१,०३७।०२६द्*०४०२_०२ उद्वृत्तं सततं लोकं राजा दण्डेन शास्ति वै  
०१,०३७।०२६द्*०४०२_०३ दण्डात् प्रतिभयं भूयः शान्तिर् उत्पद्यते तदा  
०१,०३७।०२६द्*०४०२_०४ नोद्विग्नश् चरते धर्मं नोद्विग्नश् चरते क्रियाम्  
०१,०३७।०२६द्*०४०२_०५ राज्ञा प्रतिष्ठितो धर्मो धर्मात् स्वर्गः प्रतिष्ठितः  
०१,०३७।०२६द्*०४०२_०६ राज्ञो यज्ञक्रियाः सर्वा यज्ञाद् देवाः प्रतिष्ठिताः  
०१,०३७।०२६द्*०४०२_०७ देवाद् वृष्टिः प्रवर्तेत वृष्टेर् ओषधयः स्मृताः  
०१,०३७।०२६द्*०४०२_०८ ओषधिभ्यो मनुष्याणां धारयन् सततं हितम्  
०१,०३७।०२६द्*०४०२_०९ मनुष्याणां च यो धाता राजा राज्यकरः पुनः  
०१,०३७।०२६द्*०४०२_१० दशश्रोत्रियसमो राजा इत्य् एवं मनुर् अब्रवीत्  
०१,०३७।०२७अ तस्माद् इदं त्वया बाल्यात् सहसा दुष्कृतं कृतम्  
०१,०३७।०२७च् न ह्य् अर्हति नृपः शापम् अस्मत्तः पुत्र सर्वथा  
०१,०३७।०२७द्@०२२_०००१ क्रोधात् शापम् उत्सृजता तपोहानिर् अनुत्तमा  
०१,०३७।०२७द्@०२२_०००२ कृतात्मनस् त्वया तात विप्रेणेव प्रतिग्रहात्  
०१,०३७।०२७द्@०२२_०००३ अतो ऽहं त्वां प्रब्रवीमि शापो ऽस्य न भवेद् यथा  
०१,०३७।०२७द्@०२२_०००४ परिक्षितो महाभाग तथा कुरु यतव्रत  
०१,०३८।००१ शृङ्ग्य् उवाच  
०१,०३८।००१अ यद्य् एतत् साहसं तात यदि वा दुष्कृतं कृतम्  
०१,०३८।००१च् प्रियं वाप्य् अप्रियं वा ते वाग् उक्ता न मृषा मया  
०१,०३८।००२अ नैवान्यथेदं भविता पितर् एष ब्रवीमि ते  
०१,०३८।००२च् नाहं मृषा प्रब्रवीमि स्वैरेष्व् अपि कुतः शपन्  
०१,०३८।००३ शमीक उवाच  
०१,०३८।००३अ जानाम्य् उग्रप्रभावं त्वां पुत्र सत्यगिरं तथा  
०१,०३८।००३च् नानृतं ह्य् उक्तपूर्वं ते नैतन् मिथ्या भविष्यति  
०१,०३८।००४अ पित्रा पुत्रो वयःस्थो ऽपि सततं वाच्य एव तु  
०१,०३८।००४च् यथा स्याद् गुणसंयुक्तः प्राप्नुयाच् च महद् यशः  
०१,०३८।००५अ किं पुनर् बाल एव त्वं तपसा भावितः प्रभो  
०१,०३८।००५च् वर्धते च प्रभवतां कोपो ऽतीव महात्मनाम्  
०१,०३८।००५द्*०४०३_०१ उत्सीदेयुर् इमे लोकाः क्षमा चास्य प्रतिक्रिया  
०१,०३८।००६अ सो ऽहं पश्यामि वक्तव्यं त्वयि धर्मभृतां वर  
०१,०३८।००६च् पुत्रत्वं बालतां चैव तवावेक्ष्य च साहसम्  
०१,०३८।००७अ स त्वं शमयुतो भूत्वा वन्यम् आहारम् आहरन्  
०१,०३८।००७च् चर क्रोधम् इमं त्यक्त्वा नैवं धर्मं प्रहास्यसि  
०१,०३८।००८अ क्रोधो हि धर्मं हरति यतीनां दुःखसञ्चितम्  
०१,०३८।००८च् ततो धर्मविहीनानां गतिर् इष्टा न विद्यते  
०१,०३८।००८द्@०२३_०००१ ते ऽत्र धन्याः शुभधियो ये धर्मे सततं रताः  
०१,०३८।००८द्@०२३_०००२ नराः सुकृतकल्याणा आत्मनः प्रियकाङ्क्षिणः  
०१,०३८।००९अ शम एव यतीनां हि क्षमिणां सिद्धिकारकः  
०१,०३८।००९च् क्षमावताम् अयं लोकः परश् चैव क्षमावताम्  
०१,०३८।०१०अ तस्माच् चरेथाः सततं क्षमाशीलो जितेन्द्रियः  
०१,०३८।०१०च् क्षमया प्राप्स्यसे लोकान् ब्रह्मणः समनन्तरान्  
०१,०३८।०११अ मया तु शमम् आस्थाय यच् छक्यं कर्तुम् अद्य वै  
०१,०३८।०११च् तत् करिष्ये ऽद्य ताताहं प्रेषयिष्ये नृपाय वै  
०१,०३८।०११द्@०२३_०००३ ततो गौरमुखं शिष्यं शीलवन्तं गुणान्वितम्  
०१,०३८।०११द्@०२३_०००४ आहूय याहि राजानं वृत्तान्तम् इदम् उच्यताम्  
०१,०३८।०१२अ मम पुत्रेण शप्तो ऽसि बालेनाकृतबुद्धिना  
०१,०३८।०१२च् ममेमां धर्षणां त्वत्तः प्रेक्ष्य राजन्न् अमर्षिणा  
०१,०३८।०१३ सूत उवाच  
०१,०३८।०१३अ एवमादिश्य शिष्यं स प्रेषयाम् आस सुव्रतः  
०१,०३८।०१३च् परिक्षिते नृपतये दयापन्नो महातपाः  
०१,०३८।०१४अ सन्दिश्य कुशलप्रश्नं कार्यवृत्तान्तम् एव च  
०१,०३८।०१४च् शिष्यं गौरमुखं नाम शीलवन्तं समाहितम्  
०१,०३८।०१५अ सो ऽभिगम्य ततः शीघ्रं नरेन्द्रं कुरुवर्धनम्  
०१,०३८।०१५च् विवेश भवनं राज्ञः पूर्वं द्वाःस्थैर् निवेदितः  
०१,०३८।०१६अ पूजितश् च नरेन्द्रेण द्विजो गौरमुखस् ततः  
०१,०३८।०१६च् आचख्यौ परिविश्रान्तो राज्ञे सर्वम् अशेषतः  
०१,०३८।०१६ए शमीकवचनं घोरं यथोक्तं मन्त्रिसन्निधौ  
०१,०३८।०१७अ शमीको नाम राजेन्द्र विषये वर्तते तव  
०१,०३८।०१७च् ऋषिः परमधर्मात्मा दान्तः शान्तो महातपाः  
०१,०३८।०१८अ तस्य त्वया नरव्याघ्र सर्पः प्राणैर् वियोजितः  
०१,०३८।०१८च् अवसक्तो धनुष्कोट्या स्कन्धे भरतसत्तम  
०१,०३८।०१८ए क्षान्तवांस् तव तत् कर्म पुत्रस् तस्य न चक्षमे  
०१,०३८।०१९अ तेन शप्तो ऽसि राजेन्द्र पितुर् अज्ञातम् अद्य वै  
०१,०३८।०१९च् तक्षकः सप्तरात्रेण मृत्युस् ते वै भविष्यति  
०१,०३८।०२०अ तत्र रक्षां कुरुष्वेति पुनः पुनर् अथाब्रवीत्  
०१,०३८।०२०च् तद् अन्यथा न शक्यं च कर्तुं केन चिद् अप्य् उत  
०१,०३८।०२१अ न हि शक्नोति संयन्तुं पुत्रं कोपसमन्वितम्  
०१,०३८।०२१च् ततो ऽहं प्रेषितस् तेन तव राजन् हितार्थिना  
०१,०३८।०२२अ इति श्रुत्वा वचो घोरं स राजा कुरुनन्दनः  
०१,०३८।०२२च् पर्यतप्यत तत् पापं कृत्वा राजा महातपाः  
०१,०३८।०२३अ तं च मौनव्रतधरं श्रुत्वा मुनिवरं तदा  
०१,०३८।०२३च् भूय एवाभवद् राजा शोकसन्तप्तमानसः  
०१,०३८।०२४अ अनुक्रोशात्मतां तस्य शमीकस्यावधार्य तु  
०१,०३८।०२४च् पर्यतप्यत भूयो ऽपि कृत्वा तत् किल्बिषं मुनेः  
०१,०३८।०२५अ न हि मृत्युं तथा राजा श्रुत्वा वै सो ऽन्वतप्यत  
०१,०३८।०२५च् अशोचद् अमरप्रख्यो यथा कृत्वेह कर्म तत्  
०१,०३८।०२६अ ततस् तं प्रेषयाम् आस राजा गौरमुखं तदा  
०१,०३८।०२६च् भूयः प्रसादं भगवान् करोत्व् इति ममेति वै  
०१,०३८।०२६द्*०४०४_०१ श्रुत्वा तु वचनं राज्ञो मुनिर् गौरमुखस् तदा  
०१,०३८।०२६द्*०४०४_०२ तम् अनुज्ञाप्य वेगेन प्रजगामाश्रमं गुरोः  
०१,०३८।०२७अ तस्मिंश् च गतमात्रे वै राजा गौरमुखे तदा  
०१,०३८।०२७च् मन्त्रिभिर् मन्त्रयाम् आस सह संविग्नमानसः  
०१,०३८।०२८अ निश्चित्य मन्त्रिभिश् चैव सहितो मन्त्रतत्त्ववित्  
०१,०३८।०२८च् प्रासादं कारयाम् आस एकस्तम्भं सुरक्षितम्  
०१,०३८।०२९अ रक्षां च विदधे तत्र भिषजश् चौषधानि च  
०१,०३८।०२९च् ब्राह्मणान् सिद्धमन्त्रांश् च सर्वतो वै न्यवेशयत्  
०१,०३८।०३०अ राजकार्याणि तत्रस्थः सर्वाण्य् एवाकरोच् च सः  
०१,०३८।०३०च् मन्त्रिभिः सह धर्मज्ञः समन्तात् परिरक्षितः  
०१,०३८।०३०द्*०४०५_०१ न चैनं कश् चिद् आरूढं लभते राजसत्तमम्  
०१,०३८।०३०द्*०४०५_०२ वातो ऽपि निश्चरंस् तत्र प्रवेशे विनिवार्यते  
०१,०३८।०३१अ प्राप्ते तु दिवसे तस्मिन् सप्तमे द्विजसत्तम  
०१,०३८।०३१च् काश्यपो ऽभ्यागमद् विद्वांस् तं राजानं चिकित्सितुम्  
०१,०३८।०३२अ श्रुतं हि तेन तद् अभूद् अद्य तं राजसत्तमम्  
०१,०३८।०३२च् तक्षकः पन्नगश्रेष्ठो नेष्यते यमसादनम्  
०१,०३८।०३३अ तं दष्टं पन्नगेन्द्रेण करिष्ये ऽहम् अपज्वरम्  
०१,०३८।०३३च् तत्र मे ऽर्थश् च धर्मश् च भवितेति विचिन्तयन्  
०१,०३८।०३४अ तं ददर्श स नागेन्द्रस् तक्षकः काश्यपं पथि  
०१,०३८।०३४च् गच्छन्तम् एकमनसं द्विजो भूत्वा वयोतिगः  
०१,०३८।०३५अ तम् अब्रवीत् पन्नगेन्द्रः काश्यपं मुनिपुङ्गवम्  
०१,०३८।०३५च् क्व भवांस् त्वरितो याति किं च कार्यं चिकीर्षति  
०१,०३८।०३६ काश्यप उवाच  
०१,०३८।०३६अ नृपं कुरुकुलोत्पन्नं परिक्षितम् अरिन्दमम्  
०१,०३८।०३६च् तक्षकः पन्नगश्रेष्ठस् तेजसाद्य प्रधक्ष्यति  
०१,०३८।०३७अ तं दष्टं पन्नगेन्द्रेण तेनाग्निसमतेजसा  
०१,०३८।०३७च् पाण्डवानां कुलकरं राजानम् अमितौजसम्  
०१,०३८।०३७ए गच्छामि सौम्य त्वरितं सद्यः कर्तुम् अपज्वरम्  
०१,०३८।०३७फ़्*०४०६_०१ विज्ञातविषविद्यो ऽहं ब्राह्मणो लोकपूजितः  
०१,०३८।०३७फ़्*०४०६_०२ अस्मद्गुरुकटाक्षेण कल्यो ऽहं विषनाशने  
०१,०३८।०३८ तक्षक उवाच  
०१,०३८।०३८अ अहं स तक्षको ब्रह्मंस् तं धक्ष्यामि महीपतिम्  
०१,०३८।०३८च् निवर्तस्व न शक्तस् त्वं मया दष्टं चिकित्सितुम्  
०१,०३८।०३९ काश्यप उवाच  
०१,०३८।०३९अ अहं तं नृपतिं नाग त्वया दष्टम् अपज्वरम्  
०१,०३८।०३९च् करिष्य इति मे बुद्धिर् विद्याबलम् उपाश्रितः  
०१,०३९।००१ तक्षक उवाच  
०१,०३९।००१अ दष्टं यदि मयेह त्वं शक्तः किं चिच् चिकित्सितुम्  
०१,०३९।००१च् ततो वृक्षं मया दष्टम् इमं जीवय काश्यप  
०१,०३९।००२अ परं मन्त्रबलं यत् ते तद् दर्शय यतस्व च  
०१,०३९।००२च् न्यग्रोधम् एनं धक्ष्यामि पश्यतस् ते द्विजोत्तम  
०१,०३९।००२द्*०४०७=०० सूतः  
०१,०३९।००२द्*०४०७_०१ एवम् उक्तस् तक्षकेण काश्यपः पुनर् अब्रवीत्  
०१,०३९।००३ काश्यप उवाच  
०१,०३९।००३अ दश नागेन्द्र वृक्षं त्वं यम् एनम् अभिमन्यसे  
०१,०३९।००३च् अहम् एनं त्वया दष्टं जीवयिष्ये भुजङ्गम  
०१,०३९।००३द्*०४०८_०१ पश्य मन्त्रबलं मे ऽद्य न्यग्रोधं दश पन्नग  
०१,०३९।००४ सूत उवाच  
०१,०३९।००४अ एवम् उक्तः स नागेन्द्रः काश्यपेन महात्मना  
०१,०३९।००४च् अदशद् वृक्षम् अभ्येत्य न्यग्रोधं पन्नगोत्तमः  
०१,०३९।००५अ स वृक्षस् तेन दष्टः सन् सद्य एव महाद्युते  
०१,०३९।००५च् आशीविषविषोपेतः प्रजज्वाल समन्ततः  
०१,०३९।००६अ तं दग्ध्वा स नगं नागः काश्यपं पुनर् अब्रवीत्  
०१,०३९।००६च् कुरु यत्नं द्विजश्रेष्ठ जीवयैनं वनस्पतिम्  
०१,०३९।००७अ भस्मीभूतं ततो वृक्षं पन्नगेन्द्रस्य तेजसा  
०१,०३९।००७च् भस्म सर्वं समाहृत्य काश्यपो वाक्यम् अब्रवीत्  
०१,०३९।००८अ विद्याबलं पन्नगेन्द्र पश्य मे ऽस्मिन् वनस्पतौ  
०१,०३९।००८च् अहं सञ्जीवयाम्य् एनं पश्यतस् ते भुजङ्गम  
०१,०३९।००९अ ततः स भगवान् विद्वान् काश्यपो द्विजसत्तमः  
०१,०३९।००९च् भस्मराशीकृतं वृक्षं विद्यया समजीवयत्  
०१,०३९।०१०अ अङ्कुरं तं स कृतवांस् ततः पर्णद्वयान्वितम्  
०१,०३९।०१०च् पलाशिनं शाखिनं च तथा विटपिनं पुनः  
०१,०३९।०११अ तं दृष्ट्वा जीवितं वृक्षं काश्यपेन महात्मना  
०१,०३९।०११च् उवाच तक्षको ब्रह्मन्न् एतद् अत्यद्भुतं त्वयि  
०१,०३९।०१२अ विप्रेन्द्र यद् विषं हन्या मम वा मद्विधस्य वा  
०१,०३९।०१२च् कं त्वम् अर्थम् अभिप्रेप्सुर् यासि तत्र तपोधन  
०१,०३९।०१३अ यत् ते ऽभिलषितं प्राप्तुं फलं तस्मान् नृपोत्तमात्  
०१,०३९।०१३च् अहम् एव प्रदास्यामि तत् ते यद्य् अपि दुर्लभम्  
०१,०३९।०१४अ विप्रशापाभिभूते च क्षीणायुषि नराधिपे  
०१,०३९।०१४च् घटमानस्य ते विप्र सिद्धिः संशयिता भवेत्  
०१,०३९।०१५अ ततो यशः प्रदीप्तं ते त्रिषु लोकेषु विश्रुतम्  
०१,०३९।०१५च् विरश्मिर् इव घर्मांशुर् अन्तर्धानम् इतो व्रजेत्  
०१,०३९।०१६ काश्यप उवाच  
०१,०३९।०१६अ धनार्थी याम्य् अहं तत्र तन् मे दित्स भुजङ्गम  
०१,०३९।०१६च् ततो ऽहं विनिवर्तिष्ये गृहायोरगसत्तम  
०१,०३९।०१६द्*०४०९_०१ यत्तेयं च प्रगृह्य वै विनिवर्ते भुजङ्गम  
०१,०३९।०१७ तक्षक उवाच  
०१,०३९।०१७अ यावद् धनं प्रार्थयसे तस्माद् राज्ञस् ततो ऽधिकम्  
०१,०३९।०१७च् अहं ते ऽद्य प्रदास्यामि निवर्तस्व द्विजोत्तम  
०१,०३९।०१७द्@०२४_०००१ तद् धनं तस्य वो राजा न ग्रहीष्यति किं चन  
०१,०३९।०१७द्@०२४_०००२ इमे नागा वहिष्यन्ति दत्तं हेम मया बहु  
०१,०३९।०१८ सूत उवाच  
०१,०३९।०१८अ तक्षकस्य वचः श्रुत्वा काश्यपो द्विजसत्तमः  
०१,०३९।०१८च् प्रदध्यौ सुमहातेजा राजानं प्रति बुद्धिमान्  
०१,०३९।०१९अ दिव्यज्ञानः स तेजस्वी ज्ञात्वा तं नृपतिं तदा  
०१,०३९।०१९च् क्षीणायुषं पाण्डवेयम् अपावर्तत काश्यपः  
०१,०३९।०१९द्@०२५_०००१ दशको प्रस्तं मे देहि धनं पन्नगसत्तम  
०१,०३९।०१९द्@०२५_०००२ न राजानं गमिष्यामि किं तेन नृपसूनुना  
०१,०३९।०१९द्@०२५_०००३ इत्य् उक्तस् तक्षकस् तेन विंशत् कोटीर् धनं ददौ  
०१,०३९।०१९द्@०२५_०००४ स जगाम ततो विप्रो धनं लब्ध्वा यथासुखम्  
०१,०३९।०१९ए लब्ध्वा वित्तं मुनिवरस् तक्षकाद् यावद् ईप्सितम्  
०१,०३९।०२०अ निवृत्ते काश्यपे तस्मिन् समयेन महात्मनि  
०१,०३९।०२०च् जगाम तक्षकस् तूर्णं नगरं नागसाह्वयम्  
०१,०३९।०२१अ अथ शुश्राव गच्छन् स तक्षको जगतीपतिम्  
०१,०३९।०२१च् मन्त्रागदैर् विषहरै रक्ष्यमाणं प्रयत्नतः  
०१,०३९।०२२अ स चिन्तयाम् आस तदा मायायोगेन पार्थिवः  
०१,०३९।०२२च् मया वञ्चयितव्यो ऽसौ क उपायो भवेद् इति  
०१,०३९।०२३अ ततस् तापसरूपेण प्राहिणोत् स भुजङ्गमान्  
०१,०३९।०२३च् फलपत्रोदकं गृह्य राज्ञे नागो ऽथ तक्षकः  
०१,०३९।०२४ तक्षक उवाच  
०१,०३९।०२४अ गच्छध्वं यूयम् अव्यग्रा राजानं कार्यवत्तया  
०१,०३९।०२४च् फलपत्रोदकं नाम प्रतिग्राहयितुं नृपम्  
०१,०३९।०२५ सूत उवाच  
०१,०३९।०२५अ ते तक्षकसमादिष्टास् तथा चक्रुर् भुजङ्गमाः  
०१,०३९।०२५च् उपनिन्युस् तथा राज्ञे दर्भान् आपः फलानि च  
०१,०३९।०२६अ तच् च सर्वं स राजेन्द्रः प्रतिजग्राह वीर्यवान्  
०१,०३९।०२६च् कृत्वा च तेषां कार्याणि गम्यताम् इत्य् उवाच तान्  
०१,०३९।०२७अ गतेषु तेषु नागेषु तापसच्छद्मरूपिषु  
०१,०३९।०२७च् अमात्यान् सुहृदश् चैव प्रोवाच स नराधिपः  
०१,०३९।०२८अ भक्षयन्तु भवन्तो वै स्वादूनीमानि सर्वशः  
०१,०३९।०२८च् तापसैर् उपनीतानि फलानि सहिता मया  
०१,०३९।०२९अ ततो राजा ससचिवः फलान्य् आदातुम् ऐच्छत  
०१,०३९।०२९ब्*०४१०_०१ विधिना सम्प्रयुक्तो वै ऋषिवाक्येन तेन तु  
०१,०३९।०२९ब्*०४१०_०२ यस्मिन्न् एव फले नागस् तम् एवाभक्षयत् स्वयम्  
०१,०३९।०२९च् यद् गृहीतं फलं राज्ञा तत्र कृमिर् अभूद् अणुः  
०१,०३९।०२९ए ह्रस्वकः कृष्णनयनस् ताम्रो वर्णेन शौनक  
०१,०३९।०३०अ स तं गृह्य नृपश्रेष्ठः सचिवान् इदम् अब्रवीत्  
०१,०३९।०३०च् अस्तम् अभ्येति सविता विषाद् अद्य न मे भयम्  
०१,०३९।०३१अ सत्यवाग् अस्तु स मुनिः कृमिको मां दशत्व् अयम्  
०१,०३९।०३१च् तक्षको नाम भूत्वा वै तथा परिहृतं भवेत्  
०१,०३९।०३२अ ते चैनम् अन्ववर्तन्त मन्त्रिणः कालचोदिताः  
०१,०३९।०३२च् एवम् उक्त्वा स राजेन्द्रो ग्रीवायां सन्निवेश्य ह  
०१,०३९।०३२ए कृमिकं प्राहसत् तूर्णं मुमूर्षुर् नष्टचेतनः  
०१,०३९।०३३अ हसन्न् एव च भोगेन तक्षकेणाभिवेष्टितः  
०१,०३९।०३३च् तस्मात् फलाद् विनिष्क्रम्य यत् तद् राज्ञे निवेदितम्  
०१,०३९।०३३द्*०४११_०१ वेष्टयित्वा च भोगेन विनद्य च महास्वनम्  
०१,०३९।०३३द्*०४११_०२ अदशत् पृथिवीपालं तक्षकः पन्नगेश्वरः  
०१,०४०।००१ सूत उवाच  
०१,०४०।००१अ तं तथा मन्त्रिणो दृष्ट्वा भोगेन परिवेष्टितम्  
०१,०४०।००१च् विवर्णवदनाः सर्वे रुरुदुर् भृशदुःखिताः  
०१,०४०।००२अ तं तु नादं ततः श्रुत्वा मन्त्रिणस् ते प्रदुद्रुवुः  
०१,०४०।००२च् अपश्यंश् चैव ते यान्तम् आकाशे नागम् अद्भुतम्  
०१,०४०।००३अ सीमन्तम् इव कुर्वाणं नभसः पद्मवर्चसम्  
०१,०४०।००३च् तक्षकं पन्नगश्रेष्ठं भृशं शोकपरायणाः  
०१,०४०।००४अ ततस् तु ते तद् गृहम् अग्निना वृतम्; प्रदीप्यमानं विषजेन भोगिनः  
०१,०४०।००४च् भयात् परित्यज्य दिशः प्रपेदिरे; पपात तच् चाशनिताडितं यथा  
०१,०४०।००५अ ततो नृपे तक्षकतेजसा हते; प्रयुज्य सर्वाः परलोकसत्क्रियाः  
०१,०४०।००५च् शुचिर् द्विजो राजपुरोहितस् तदा; तथैव ते तस्य नृपस्य मन्त्रिणः  
०१,०४०।००६अ नृपं शिशुं तस्य सुतं प्रचक्रिरे; समेत्य सर्वे पुरवासिनो जनाः  
०१,०४०।००६च् नृपं यम् आहुस् तम् अमित्रघातिनम्; कुरुप्रवीरं जनमेजयं जनाः  
०१,०४०।००७अ स बाल एवार्यमतिर् नृपोत्तमः; सहैव तैर् मन्त्रिपुरोहितैस् तदा  
०१,०४०।००७च् शशास राज्यं कुरुपुङ्गवाग्रजो; यथास्य वीरः प्रपितामहस् तथा  
०१,०४०।००८अ ततस् तु राजानम् अमित्रतापनम्; समीक्ष्य ते तस्य नृपस्य मन्त्रिणः  
०१,०४०।००८च् सुवर्णवर्माणम् उपेत्य काशिपम्; वपुष्टमार्थं वरयां प्रचक्रमुः  
०१,०४०।००९अ ततः स राजा प्रददौ वपुष्टमाम्; कुरुप्रवीराय परीक्ष्य धर्मतः  
०१,०४०।००९च् स चापि तां प्राप्य मुदा युतो ऽभवन्; न चान्यनारीषु मनो दधे क्व चित्  
०१,०४०।०१०अ सरःसु फुल्लेषु वनेषु चैव ह; प्रसन्नचेता विजहार वीर्यवान्  
०१,०४०।०१०च् तथा स राजन्यवरो विजह्रिवान्; यथोर्वशीं प्राप्य पुरा पुरूरवाः  
०१,०४०।०११अ वपुष्टमा चापि वरं पतिं तदा; प्रतीतरूपं समवाप्य भूमिपम्  
०१,०४०।०११च् भावेन रामा रमयां बभूव वै; विहारकालेष्व् अवरोधसुन्दरी  
०१,०४१।००१ सूत उवाच  
०१,०४१।००१अ एतस्मिन्न् एव काले तु जरत्कारुर् महातपाः  
०१,०४१।००१च् चचार पृथिवीं कृत्स्नां यत्रसायङ्गृहो मुनिः  
०१,०४१।००२अ चरन् दीक्षां महातेजा दुश्चराम् अकृतात्मभिः  
०१,०४१।००२च् तीर्थेष्व् आप्लवनं कुर्वन् पुण्येषु विचचार ह  
०१,०४१।००३अ वायुभक्षो निराहारः शुष्यन्न् अहरहर् मुनिः  
०१,०४१।००३च् स ददर्श पितॄन् गर्ते लम्बमानान् अधोमुखान्  
०१,०४१।००४अ एकतन्त्ववशिष्टं वै वीरणस्तम्बम् आश्रितान्  
०१,०४१।००४च् तं च तन्तुं शनैर् आखुम् आददानं बिलाश्रयम्  
०१,०४१।००५अ निराहारान् कृशान् दीनान् गर्ते ऽऽर्तांस् त्राणम् इच्छतः  
०१,०४१।००५च् उपसृत्य स तान् दीनान् दीनरूपो ऽभ्यभाषत  
०१,०४१।००६अ के भवन्तो ऽवलम्बन्ते वीरणस्तम्बम् आश्रिताः  
०१,०४१।००६च् दुर्बलं खादितैर् मूलैर् आखुना बिलवासिना  
०१,०४१।००७अ वीरणस्तम्बके मूलं यद् अप्य् एकम् इह स्थितम्  
०१,०४१।००७च् तद् अप्य् अयं शनैर् आखुर् आदत्ते दशनैः शितैः  
०१,०४१।००८अ छेत्स्यते ऽल्पावशिष्टत्वाद् एतद् अप्य् अचिराद् इव  
०१,०४१।००८च् ततः स्थ पतितारो ऽत्र गर्ते अस्मिन्न् अधोमुखाः  
०१,०४१।००९अ ततो मे दुःखम् उत्पन्नं दृष्ट्वा युष्मान् अधोमुखान्  
०१,०४१।००९च् कृच्छ्राम् आपदम् आपन्नान् प्रियं किं करवाणि वः  
०१,०४१।०१०अ तपसो ऽस्य चतुर्थेन तृतीयेनापि वा पुनः  
०१,०४१।०१०च् अर्धेन वापि निस्तर्तुम् आपदं ब्रूत माचिरम्  
०१,०४१।०११अ अथवापि समग्रेण तरन्तु तपसा मम  
०१,०४१।०११च् भवन्तः सर्व एवास्मात् कामम् एवं विधीयताम्  
०१,०४१।०१२ पितर ऊचुः  
०१,०४१।०१२अ ऋद्धो भवान् ब्रह्मचारी यो नस् त्रातुम् इहेच्छति  
०१,०४१।०१२च् न तु विप्राग्र्य तपसा शक्यम् एतद् व्यपोहितुम्  
०१,०४१।०१३अ अस्ति नस् तात तपसः फलं प्रवदतां वर  
०१,०४१।०१३च् सन्तानप्रक्षयाद् ब्रह्मन् पतामो निरये ऽशुचौ  
०१,०४१।०१३द्*०४१२_०१ सन्तानं हि परो धर्म एवम् आह पितामहः  
०१,०४१।०१४अ लम्बताम् इह नस् तात न ज्ञानं प्रतिभाति वै  
०१,०४१।०१४च् येन त्वां नाभिजानीमो लोके विख्यातपौरुषम्  
०१,०४१।०१५अ ऋद्धो भवान् महाभागो यो नः शोच्यान् सुदुःखितान्  
०१,०४१।०१५ब्*०४१३_०१ शोच्यान् सुदुःखितान् अस्मान् कस्माद् वेदविदां वर  
०१,०४१।०१५च् शोचस्य् उपेत्य कारुण्याच् छृणु ये वै वयं द्विज  
०१,०४१।०१६अ यायावरा नाम वयम् ऋषयः संशितव्रताः  
०१,०४१।०१६च् लोकात् पुण्याद् इह भ्रष्टाः सन्तानप्रक्षयाद् विभो  
०१,०४१।०१७अ प्रनष्टं नस् तपः पुण्यं न हि नस् तन्तुर् अस्ति वै  
०१,०४१।०१७च् अस्ति त्व् एको ऽद्य नस् तन्तुः सो ऽपि नास्ति यथा तथा  
०१,०४१।०१८अ मन्दभाग्यो ऽल्पभाग्यानां बन्धुः स किल नः कुले  
०१,०४१।०१८च् जरत्कारुर् इति ख्यातो वेदवेदाङ्गपारगः  
०१,०४१।०१८ए नियतात्मा महात्मा च सुव्रतः सुमहातपाः  
०१,०४१।०१९अ तेन स्म तपसो लोभात् कृच्छ्रम् आपादिता वयम्  
०१,०४१।०१९च् न तस्य भार्या पुत्रो वा बान्धवो वास्ति कश् चन  
०१,०४१।०२०अ तस्माल् लम्बामहे गर्ते नष्टसञ्ज्ञा ह्य् अनाथवत्  
०१,०४१।०२०च् स वक्तव्यस् त्वया दृष्ट्वा अस्माकं नाथवत्तया  
०१,०४१।०२१अ पितरस् ते ऽवलम्बन्ते गर्ते दीना अधोमुखाः  
०१,०४१।०२१च् साधु दारान् कुरुष्वेति प्रजायस्वेति चाभिभो  
०१,०४१।०२१द्@०२६_०००१ न तच् च कुतपोदानैः प्राप्यते फलम् उत्तमम्  
०१,०४१।०२१द्@०२६_०००२ यच् च कुदारसन्तानप्राप्तौ सम्प्राप्यते ऽमितम्  
०१,०४१।०२१द्@०२६_०००३ क्षालनस् तात जायन्ते सर्व एव हि मानवाः  
०१,०४१।०२१द्@०२६_०००४ पितृदेवर्षिमनुजा भर्तव्या आर्यवर्णजैः  
०१,०४१।०२१द्@०२६_०००५ अथान्यथा वर्तमाना वार्याः स्युस् त्रिदिवौकसाम्  
०१,०४१।०२१द्@०२६_०००६ त्वं तात सम्यग् जानीहि धर्मज्ञः सन् न वेत्सि किम्  
०१,०४१।०२१ए कुलतन्तुर् हि नः शिष्टस् त्वम् एवैकस् तपोधन  
०१,०४१।०२२अ यं तु पश्यसि नो ब्रह्मन् वीरणस्तम्बम् आश्रितान्  
०१,०४१।०२२च् एषो ऽस्माकं कुलस्तम्ब आसीत् स्वकुलवर्धनः  
०१,०४१।०२३अ यानि पश्यसि वै ब्रह्मन् मूलानीहास्य वीरुधः  
०१,०४१।०२३च् एते नस् तन्तवस् तात कालेन परिभक्षिताः  
०१,०४१।०२४अ यत् त्व् एतत् पश्यसि ब्रह्मन् मूलम् अस्यार्धभक्षितम्  
०१,०४१।०२४च् तत्र लम्बामहे सर्वे सो ऽप्य् एकस् तप आस्थितः  
०१,०४१।०२५अ यम् आखुं पश्यसि ब्रह्मन् काल एष महाबलः  
०१,०४१।०२५च् स तं तपोरतं मन्दं शनैः क्षपयते तुदन्  
०१,०४१।०२५ए जरत्कारुं तपोलुब्धं मन्दात्मानम् अचेतसम्  
०१,०४१।०२६अ न हि नस् तत् तपस् तस्य तारयिष्यति सत्तम  
०१,०४१।०२६च् छिन्नमूलान् परिभ्रष्टान् कालोपहतचेतसः  
०१,०४१।०२६ए नरकप्रतिष्ठान् पश्यास्मान् यथा दुष्कृतिनस् तथा  
०१,०४१।०२७अ अस्मासु पतितेष्व् अत्र सह पूर्वैः पितामहैः  
०१,०४१।०२७च् छिन्नः कालेन सो ऽप्य् अत्र गन्ता वै नरकं ततः  
०१,०४१।०२८अ तपो वाप्य् अथवा यज्ञो यच् चान्यत् पावनं महत्  
०१,०४१।०२८च् तत् सर्वं न समं तात सन्तत्येति सतां मतम्  
०१,०४१।०२९अ स तात दृष्ट्वा ब्रूयास् त्वं जरत्कारुं तपस्विनम्  
०१,०४१।०२९च् यथादृष्टम् इदं चास्मै त्वयाख्येयम् अशेषतः  
०१,०४१।०३०अ यथा दारान् प्रकुर्यात् स पुत्रांश् चोत्पादयेद् यथा  
०१,०४१।०३०च् तथा ब्रह्मंस् त्वया वाच्यः सो ऽस्माकं नाथवत्तया  
०१,०४१।०३०द्*०४१४_०१ बान्धवानां हितस्येह यथा चात्मकुलं तथा  
०१,०४१।०३०द्*०४१४_०२ कस् त्वं बन्धुम् इवास्माकम् अनुशोचसि सत्तम  
०१,०४१।०३०द्*०४१४_०३ श्रोतुम् इच्छाम सर्वेषां को भवान् इह तिष्ठति  
०१,०४२।००१ सूत उवाच  
०१,०४२।००१अ एतच् छ्रुत्वा जरत्कारुर् दुःखशोकपरायणः  
०१,०४२।००१च् उवाच स्वान् पितॄन् दुःखाद् बाष्पसन्दिग्धया गिरा  
०१,०४२।००१द्*०४१५=०० जरत्कारुर् उवाच  
०१,०४२।००१द्*०४१५_०१ मम पूर्वे भवन्तो वै पितरः सपितामहाः  
०१,०४२।००१द्*०४१५_०२ तद् ब्रूत यन् मया कार्यं भवतां प्रियकाम्यया  
०१,०४२।००२अ अहम् एव जरत्कारुः किल्बिषी भवतां सुतः  
०१,०४२।००२च् तद् दण्डं धारयत मे दुष्कृतेर् अकृतात्मनः  
०१,०४२।००३ पितर ऊचुः  
०१,०४२।००३अ पुत्र दिष्ट्यासि सम्प्राप्त इमं देशं यदृच्छया  
०१,०४२।००३च् किमर्थं च त्वया ब्रह्मन् न कृतो दारसङ्ग्रहः  
०१,०४२।००३द्@०२७_०००१ धर्मार्थकामैस् तु सुखप्रहीणा; भिक्षाटनाः कर्पटबद्धगात्राः  
०१,०४२।००३द्@०२७_०००२ क्षुत्क्षामकण्ठा वसुधां भ्रमन्ति; दारान् परित्यज्य गता नरा ये  
०१,०४२।००३द्@०२७_०००३ न ते क्रतुशतैर् लोकाः प्राप्यन्ते दिवि मानद; तपोभिर् विविधैर् वापि यांल् लोकान् पुत्रिणो गताः  
०१,०४२।००४ जरत्कारुर् उवाच  
०१,०४२।००४अ ममायं पितरो नित्यं हृद्य् अर्थः परिवर्तते  
०१,०४२।००४च् ऊर्ध्वरेताः शरीरं वै प्रापयेयम् अमुत्र वै  
०१,०४२।००४द्*०४१६_०१ न दारान् वै करिष्ये ऽहम् इति मे भावितं मनः  
०१,०४२।००५अ एवं दृष्ट्वा तु भवतः शकुन्तान् इव लम्बतः  
०१,०४२।००५च् मया निवर्तिता बुद्धिर् ब्रह्मचर्यात् पितामहाः  
०१,०४२।००६अ करिष्ये वः प्रियं कामं निवेक्ष्ये नात्र संशयः  
०१,०४२।००६च् सनाम्नीं यद्य् अहं कन्याम् उपलप्स्ये कदा चन  
०१,०४२।००७अ भविष्यति च या का चिद् भैक्षवत् स्वयम् उद्यता  
०१,०४२।००७च् प्रतिग्रहीता ताम् अस्मि न भरेयं च याम् अहम्  
०१,०४२।००८अ एवंविधम् अहं कुर्यां निवेशं प्राप्नुयां यदि  
०१,०४२।००८च् अन्यथा न करिष्ये तु सत्यम् एतत् पितामहाः  
०१,०४२।००८द्*०४१७_०१ तत्र चोत्पत्स्यते जन्तुर् भवतां तारणाय वै  
०१,०४२।००८द्*०४१७_०२ शाश्वताश् चाव्ययाश् चैव तिष्ठन्तु पितरो मम  
०१,०४२।००९ सूत उवाच  
०१,०४२।००९अ एवम् उक्त्वा तु स पितॄंश् चचार पृथिवीं मुनिः  
०१,०४२।००९च् न च स्म लभते भार्यां वृद्धो ऽयम् इति शौनक  
०१,०४२।०१०अ यदा निर्वेदम् आपन्नः पितृभिश् चोदितस् तथा  
०१,०४२।०१०च् तदारण्यं स गत्वोच्चैश् चुक्रोश भृशदुःखितः  
०१,०४२।०१०द्*०४१८_०१ स त्व् अरण्यगतः प्राज्ञः पितॄणां हितकाम्यया  
०१,०४२।०१०द्*०४१८_०२ उवाच कन्यां याचामि तिस्रो वाचः शनैर् इमाः  
०१,०४२।०११अ यानि भूतानि सन्तीह स्थावराणि चराणि च  
०१,०४२।०११च् अन्तर्हितानि वा यानि तानि शृण्वन्तु मे वचः  
०१,०४२।०१२अ उग्रे तपसि वर्तन्तं पितरश् चोदयन्ति माम्  
०१,०४२।०१२च् निविशस्वेति दुःखार्तास् तेषां प्रियचिकीर्षया  
०१,०४२।०१३अ निवेशार्थ्य् अखिलां भूमिं कन्याभैक्षं चरामि भोः  
०१,०४२।०१३च् दरिद्रो दुःखशीलश् च पितृभिः सन्नियोजितः  
०१,०४२।०१४अ यस्य कन्यास्ति भूतस्य ये मयेह प्रकीर्तिताः  
०१,०४२।०१४च् ते मे कन्यां प्रयच्छन्तु चरतः सर्वतोदिशम्  
०१,०४२।०१५अ मम कन्या सनाम्नी या भैक्षवच् चोद्यता भवेत्  
०१,०४२।०१५च् भरेयं चैव यां नाहं तां मे कन्यां प्रयच्छत  
०१,०४२।०१६अ ततस् ते पन्नगा ये वै जरत्कारौ समाहिताः  
०१,०४२।०१६च् ताम् आदाय प्रवृत्तिं ते वासुकेः प्रत्यवेदयन्  
०१,०४२।०१७अ तेषां श्रुत्वा स नागेन्द्रः कन्यां तां समलङ्कृताम्  
०१,०४२।०१७च् प्रगृह्यारण्यम् अगमत् समीपं तस्य पन्नगः  
०१,०४२।०१८अ तत्र तां भैक्षवत् कन्यां प्रादात् तस्मै महात्मने  
०१,०४२।०१८च् नागेन्द्रो वासुकिर् ब्रह्मन् न स तां प्रत्यगृह्णत  
०१,०४२।०१९अ असनामेति वै मत्वा भरणे चाविचारिते  
०१,०४२।०१९च् मोक्षभावे स्थितश् चापि द्वन्द्वीभूतः परिग्रहे  
०१,०४२।०२०अ ततो नाम स कन्यायाः पप्रच्छ भृगुनन्दन  
०१,०४२।०२०च् वासुके भरणं चास्या न कुर्याम् इत्य् उवाच ह  
०१,०४२।०२०द्@०२८_०००० रुरुर् उवाच  
०१,०४२।०२०द्@०२८_०००१ किमर्थं सा तु नागेन्द्रो द्विजेन्द्राय कृतात्मने  
०१,०४२।०२०द्@०२८_०००२ अविज्ञाताय वै दत्ता स्वसा राजीवलोचना  
०१,०४२।०२०द्@०२८_०००२ प्रमतिर् उवाच  
०१,०४३।००१ सूत उवाच  
०१,०४३।००१अ वासुकिस् त्व् अब्रवीद् वाक्यं जरत्कारुम् ऋषिं तदा  
०१,०४३।००१च् सनामा तव कन्येयं स्वसा मे तपसान्विता  
०१,०४३।००२अ भरिष्यामि च ते भार्यां प्रतीच्छेमां द्विजोत्तम  
०१,०४३।००२च् रक्षणं च करिष्ये ऽस्याः सर्वशक्त्या तपोधन  
०१,०४३।००२द्*०४१९=०२ ऋषिर् उवाच  
०१,०४३।००२द्*०४१९_०१ त्वदर्थं रक्ष्यते चैषा मया मुनिवरोत्तम  
०१,०४३।००२द्*०४१९_०२ न भरिष्ये ऽहम् एतां वै एष मे समयः कृतः  
०१,०४३।००२द्*०४१९_०३ अप्रियं च न कर्तव्यं कृते चैनां त्यजाम्य् अहम्  
०१,०४३।००३अ प्रतिश्रुते तु नागेन भरिष्ये भगिनीम् इति  
०१,०४३।००३च् जरत्कारुस् तदा वेश्म भुजगस्य जगाम ह  
०१,०४३।००४अ तत्र मन्त्रविदां श्रेष्ठस् तपोवृद्धो महाव्रतः  
०१,०४३।००४च् जग्राह पाणिं धर्मात्मा विधिमन्त्रपुरस्कृतम्  
०१,०४३।००५अ ततो वासगृहं शुभ्रं पन्नगेन्द्रस्य सम्मतम्  
०१,०४३।००५च् जगाम भार्याम् आदाय स्तूयमानो महर्षिभिः  
०१,०४३।००६अ शयनं तत्र वै कॢप्तं स्पर्ध्यास्तरणसंवृतम्  
०१,०४३।००६च् तत्र भार्यासहायः स जरत्कारुर् उवास ह  
०१,०४३।००७अ स तत्र समयं चक्रे भार्यया सह सत्तमः  
०१,०४३।००७च् विप्रियं मे न कर्तव्यं न च वाच्यं कदा चन  
०१,०४३।००८अ त्यजेयम् अप्रिये हि त्वां कृते वासं च ते गृहे  
०१,०४३।००८च् एतद् गृहाण वचनं मया यत् समुदीरितम्  
०१,०४३।००९अ ततः परमसंविग्ना स्वसा नागपतेस् तु सा  
०१,०४३।००९च् अतिदुःखान्विता वाचं तम् उवाचैवम् अस्त्व् इति  
०१,०४३।०१०अ तथैव सा च भर्तारं दुःखशीलम् उपाचरत्  
०१,०४३।०१०च् उपायैः श्वेतकाकीयैः प्रियकामा यशस्विनी  
०१,०४३।०११अ ऋतुकाले ततः स्नाता कदा चिद् वासुकेः स्वसा  
०१,०४३।०११च् भर्तारं तं यथान्यायम् उपतस्थे महामुनिम्  
०१,०४३।०१२अ तत्र तस्याः समभवद् गर्भो ज्वलनसन्निभः  
०१,०४३।०१२च् अतीव तपसा युक्तो वैश्वानरसमद्युतिः  
०१,०४३।०१२ए शुक्लपक्षे यथा सोमो व्यवर्धत तथैव सः  
०१,०४३।०१३अ ततः कतिपयाहस्य जरत्कारुर् महातपाः  
०१,०४३।०१३च् उत्सङ्गे ऽस्याः शिरः कृत्वा सुष्वाप परिखिन्नवत्  
०१,०४३।०१४अ तस्मिंश् च सुप्ते विप्रेन्द्रे सवितास्तम् इयाद् गिरिम्  
०१,०४३।०१४च् अह्नः परिक्षये ब्रह्मंस् ततः साचिन्तयत् तदा  
०१,०४३।०१४ए वासुकेर् भगिनी भीता धर्मलोपान् मनस्विनी  
०१,०४३।०१५अ किं नु मे सुकृतं भूयाद् भर्तुर् उत्थापनं न वा  
०१,०४३।०१५च् दुःखशीलो हि धर्मात्मा कथं नास्यापराध्नुयाम्  
०१,०४३।०१६अ कोपो वा धर्मशीलस्य धर्मलोपो ऽथ वा पुनः  
०१,०४३।०१६च् धर्मलोपो गरीयान् वै स्याद् अत्रेत्य् अकरोन् मनः  
०१,०४३।०१७अ उत्थापयिष्ये यद्य् एनं ध्रुवं कोपं करिष्यति  
०१,०४३।०१७च् धर्मलोपो भवेद् अस्य सन्ध्यातिक्रमणे ध्रुवम्  
०१,०४३।०१८अ इति निश्चित्य मनसा जरत्कारुर् भुजङ्गमा  
०१,०४३।०१८च् तम् ऋषिं दीप्ततपसं शयानम् अनलोपमम्  
०१,०४३।०१८ए उवाचेदं वचः श्लक्ष्णं ततो मधुरभाषिणी  
०१,०४३।०१९अ उत्तिष्ठ त्वं महाभाग सूर्यो ऽस्तम् उपगच्छति  
०१,०४३।०१९च् सन्ध्याम् उपास्स्व भगवन्न् अपः स्पृष्ट्वा यतव्रतः  
०१,०४३।०२०अ प्रादुष्कृताग्निहोत्रो ऽयं मुहूर्तो रम्यदारुणः  
०१,०४३।०२०च् सन्ध्या प्रवर्तते चेयं पश्चिमायां दिशि प्रभो  
०१,०४३।०२१अ एवम् उक्तः स भगवाञ् जरत्कारुर् महातपाः  
०१,०४३।०२१च् भार्यां प्रस्फुरमाणोष्ठ इदं वचनम् अब्रवीत्  
०१,०४३।०२२अ अवमानः प्रयुक्तो ऽयं त्वया मम भुजङ्गमे  
०१,०४३।०२२च् समीपे ते न वत्स्यामि गमिष्यामि यथागतम्  
०१,०४३।०२३अ न हि तेजो ऽस्ति वामोरु मयि सुप्ते विभावसोः  
०१,०४३।०२३च् अस्तं गन्तुं यथाकालम् इति मे हृदि वर्तते  
०१,०४३।०२४अ न चाप्य् अवमतस्येह वस्तुं रोचेत कस्य चित्  
०१,०४३।०२४च् किं पुनर् धर्मशीलस्य मम वा मद्विधस्य वा  
०१,०४३।०२४द्*०४२०_०१ नावमानात् कृतवती दिवसो ऽस्तम् उपेयिवान्  
०१,०४३।०२५अ एवम् उक्ता जरत्कारुर् भर्त्रा हृदयकम्पनम्  
०१,०४३।०२५च् अब्रवीद् भगिनी तत्र वासुकेः सन्निवेशने  
०१,०४३।०२६अ नावमानात् कृतवती तवाहं प्रतिबोधनम्  
०१,०४३।०२६च् धर्मलोपो न ते विप्र स्याद् इत्य् एतत् कृतं मया  
०१,०४३।०२७अ उवाच भार्याम् इत्य् उक्तो जरत्कारुर् महातपाः  
०१,०४३।०२७च् ऋषिः कोपसमाविष्टस् त्यक्तुकामो भुजङ्गमाम्  
०१,०४३।०२८अ न मे वाग् अनृतं प्राह गमिष्ये ऽहं भुजङ्गमे  
०१,०४३।०२८च् समयो ह्य् एष मे पूर्वं त्वया सह मिथः कृतः  
०१,०४३।०२९अ सुखम् अस्म्य् उषितो भद्रे ब्रूयास् त्वं भ्रातरं शुभे  
०१,०४३।०२९च् इतो मयि गते भीरु गतः स भगवान् इति  
०१,०४३।०२९ए त्वं चापि मयि निष्क्रान्ते न शोकं कर्तुम् अर्हसि  
०१,०४३।०३०अ इत्य् उक्ता सानवद्याङ्गी प्रत्युवाच पतिं तदा  
०१,०४३।०३०च् जरत्कारुं जरत्कारुश् चिन्ताशोकपरायणा  
०१,०४३।०३१अ बाष्पगद्गदया वाचा मुखेन परिशुष्यता  
०१,०४३।०३१च् कृताञ्जलिर् वरारोहा पर्यश्रुनयना ततः  
०१,०४३।०३१ए धैर्यम् आलम्ब्य वामोरूर् हृदयेन प्रवेपता  
०१,०४३।०३२अ न माम् अर्हसि धर्मज्ञ परित्यक्तुम् अनागसम्  
०१,०४३।०३२च् धर्मे स्थितां स्थितो धर्मे सदा प्रियहिते रताम्  
०१,०४३।०३३अ प्रदाने कारणं यच् च मम तुभ्यं द्विजोत्तम  
०१,०४३।०३३ब्*०४२१_०१ अपत्यार्थं तु मे भ्राता ज्ञातीनां हितकाम्यया  
०१,०४३।०३३च् तद् अलब्धवतीं मन्दां किं मां वक्ष्यति वासुखिः  
०१,०४३।०३४अ मातृशापाभिभूतानां ज्ञातीनां मम सत्तम  
०१,०४३।०३४च् अपत्यम् ईप्षितं त्वत्तस् तच् च तावन् न दृश्यते  
०१,०४३।०३५अ त्वत्तो ह्य् अपत्यलाभेन ज्ञातीनां मे शिवं भवेत्  
०१,०४३।०३५च् सम्प्रयोगो भवेन् नायं मम मोघस् त्वया द्विज  
०१,०४३।०३६अ ज्ञातीनां हितम् इच्छन्ती भगवंस् त्वां प्रसादये  
०१,०४३।०३६च् इमम् अव्यक्तरूपं मे गर्भम् आधाय सत्तम  
०१,०४३।०३६ए कथं त्यक्त्वा महात्मा सन् गन्तुम् इच्छस्य् अनागसम्  
०१,०४३।०३७अ एवम् उक्तस् तु स मुनिर् भार्यां वचनम् अब्रवीत्  
०१,०४३।०३७च् यद्य् उक्तम् अनुरूपं च जरत्कारुस् तपोधनः  
०१,०४३।०३८अ अस्त्य् एष गर्भः सुभगे तव वैश्वानरोपमः  
०१,०४३।०३८च् ऋषिः परमधर्मात्मा वेदवेदाङ्गपारगः  
०१,०४३।०३९अ एवम् उक्त्वा स धर्मात्मा जरत्कारुर् महान् ऋषिः  
०१,०४३।०३९च् उग्राय तपसे भूयो जगाम कृतनिश्चयः  
०१,०४४।००१ सूत उवाच  
०१,०४४।००१अ गतमात्रं तु भर्तारं जरत्कारुर् अवेदयत्  
०१,०४४।००१च् भ्रातुस् त्वरितम् आगम्य यथातथ्यं तपोधन  
०१,०४४।००२अ ततः स भुजगश्रेष्ठः श्रुत्वा सुमहद् अप्रियम्  
०१,०४४।००२च् उवाच भगिनीं दीनां तदा दीनतरः स्वयम्  
०१,०४४।००३अ जानासि भद्रे यत् कार्यं प्रदाने कारणं च यत्  
०१,०४४।००३च् पन्नगानां हितार्थाय पुत्रस् ते स्यात् ततो यदि  
०१,०४४।००४अ स सर्पसत्रात् किल नो मोक्षयिष्यति वीर्यवान्  
०१,०४४।००४च् एवं पितामहः पूर्वम् उक्तवान् मां सुरैः सह  
०१,०४४।००५अ अप्य् अस्ति गर्भः सुभगे तस्मात् ते मुनिसत्तमात्  
०१,०४४।००५च् न चेच्छाम्य् अफलं तस्य दारकर्म मनीषिणः  
०१,०४४।००६अ कामं च मम न न्याय्यं प्रष्टुं त्वां कार्यम् ईदृशम्  
०१,०४४।००६च् किं तु कार्यगरीयस्त्वात् ततस् त्वाहम् अचूचुदम्  
०१,०४४।००७अ दुर्वासतां विदित्वा च भर्तुस् ते ऽतितपस्विनः  
०१,०४४।००७च् नैनम् अन्वागमिष्यामि कदा चिद् धि शपेत् स माम्  
०१,०४४।००८अ आचक्ष्व भद्रे भर्तुस् त्वं सर्वम् एव विचेष्टितम्  
०१,०४४।००८च् शल्यम् उद्धर मे घोरं भद्रे हृदि चिरस्थितम्  
०१,०४४।००९अ जरत्कारुस् ततो वाक्यम् इत्य् उक्ता प्रत्यभाषत  
०१,०४४।००९च् आश्वासयन्ती सन्तप्तं वासुकिं पन्नगेश्वरम्  
०१,०४४।०१०अ पृष्टो मयापत्यहेतोः स महात्मा महातपाः  
०१,०४४।०१०च् अस्तीत्य् उदरम् उद्दिश्य ममेदं गतवांश् च सः  
०१,०४४।०१०द्*०४२२_०१ भूय एवाभवद् भ्राता शोकसन्तप्तमानसः  
०१,०४४।०११अ स्वैरेष्व् अपि न तेनाहं स्मरामि वितथं क्व चित्  
०१,०४४।०११च् उक्तपूर्वं कुतो राजन् साम्पराये स वक्ष्यति  
०१,०४४।०१२अ न सन्तापस् त्वया कार्यः कार्यं प्रति भुजङ्गमे  
०१,०४४।०१२च् उत्पत्स्यति हि ते पुत्रो ज्वलनार्कसमद्युतिः  
०१,०४४।०१३अ इत्य् उक्त्वा हि स मां भ्रातर् गतो भर्ता तपोवनम्  
०१,०४४।०१३च् तस्माद् व्येतु परं दुःखं तवेदं मनसि स्थितम्  
०१,०४४।०१४अ एतच् छ्रुत्वा स नागेन्द्रो वासुकिः परया मुदा  
०१,०४४।०१४च् एवम् अस्त्व् इति तद् वाक्यं भगिन्याः प्रत्यगृह्णत  
०१,०४४।०१५अ सान्त्वमानार्थदानैश् च पूजया चानुरूपया  
०१,०४४।०१५च् सोदर्यां पूजयाम् आस स्वसारं पन्नगोत्तमः  
०१,०४४।०१६अ ततः स ववृधे गर्भो महातेजा रविप्रभः  
०१,०४४।०१६च् यथा सोमो द्विजश्रेष्ठ शुक्लपक्षोदितो दिवि  
०१,०४४।०१७अ यथाकालं तु सा ब्रह्मन् प्रजज्ञे भुजगस्वसा  
०१,०४४।०१७च् कुमारं देवगर्भाभं पितृमातृभयापहम्  
०१,०४४।०१८अ ववृधे स च तत्रैव नागराजनिवेशने  
०१,०४४।०१८च् वेदांश् चाधिजगे साङ्गान् भार्गवाच् च्यवनात्मजात्  
०१,०४४।०१९अ चरितव्रतो बाल एव बुद्धिसत्त्वगुणान्वितः  
०१,०४४।०१९च् नाम चास्याभवत् ख्यातं लोकेष्व् आस्तीक इत्य् उत  
०१,०४४।०२०अ अस्तीत्य् उक्त्वा गतो यस्मात् पिता गर्भस्थम् एव तम्  
०१,०४४।०२०च् वनं तस्माद् इदं तस्य नामास्तीकेति विश्रुतम्  
०१,०४४।०२१अ स बाल एव तत्रस्थश् चरन्न् अमितबुद्धिमान्  
०१,०४४।०२१च् गृहे पन्नगराजस्य प्रयत्नात् पर्यरक्ष्यत  
०१,०४४।०२२अ भगवान् इव देवेशः शूलपाणिर् हिरण्यदः  
०१,०४४।०२२च् विवर्धमानः सर्वांस् तान् पन्नगान् अभ्यहर्षयत्  
०१,०४५।००१ शौनक उवाच  
०१,०४५।००१*०४२३_०१ सूतस्य वचनं श्रुत्वा शौनकः प्राह विस्मितः  
०१,०४५।००१अ यद् अपृच्छत् तदा राजा मन्त्रिणो जनमेजयः  
०१,०४५।००१च् पितुः स्वर्गगतिं तन् मे विस्तरेण पुनर् वद  
०१,०४५।००२ सूत उवाच  
०१,०४५।००२अ शृणु ब्रह्मन् यथा पृष्टा मन्त्रिणो नृपतेस् तदा  
०१,०४५।००२च् आख्यातवन्तस् ते सर्वे निधनं तत् परिक्षितः  
०१,०४५।००३ जनमेजय उवाच  
०१,०४५।००३अ जानन्ति तु भवन्तस् तद् यथावृत्तः पिता मम  
०१,०४५।००३च् आसीद् यथा च निधनं गतः काले महायशाः  
०१,०४५।००४अ श्रुत्वा भवत्सकाशाद् धि पितुर् वृत्तम् अशेषतः  
०१,०४५।००४च् कल्याणं प्रतिपत्स्यामि विपरीतं न जातु चित्  
०१,०४५।००५ सूत उवाच  
०१,०४५।००५अ मन्त्रिणो ऽथाब्रुवन् वाक्यं पृष्टास् तेन महात्मना  
०१,०४५।००५च् सर्वधर्मविदः प्राज्ञा राजानं जनमेजयम्  
०१,०४५।००६*०४२४_०१ शृणु पार्थिव यद् ब्रूषे पितुस् तव महात्मनः  
०१,०४५।००६*०४२४_०२ चरितं पार्थिवेन्द्रस्य यथा निष्ठां गतश् च सः  
०१,०४५।००६अ धर्मात्मा च महात्मा च प्रजापालः पिता तव  
०१,०४५।००६च् आसीद् इह यथावृत्तः स महात्मा शृणुष्व तत्  
०१,०४५।००७अ चातुर्वर्ण्यं स्वधर्मस्थं स कृत्वा पर्यरक्षत  
०१,०४५।००७च् धर्मतो धर्मविद् राजा धर्मो विग्रहवान् इव  
०१,०४५।००८अ ररक्ष पृथिवीं देवीं श्रीमान् अतुलविक्रमः  
०१,०४५।००८च् द्वेष्टारस् तस्य नैवासन् स च न द्वेष्टि कं चन  
०१,०४५।००८ए समः सर्वेषु भूतेषु प्रजापतिर् इवाभवत्  
०१,०४५।००९अ ब्राह्मणाः क्षत्रिया वैश्याः शूद्राश् चैव स्वकर्मसु  
०१,०४५।००९च् स्थिताः सुमनसो राजंस् तेन राज्ञा स्वनुष्ठिताः  
०१,०४५।०१०अ विधवानाथकृपणान् विकलांश् च बभार सः  
०१,०४५।०१०च् सुदर्शः सर्वभूतानाम् आसीत् सोम इवापरः  
०१,०४५।०११अ तुष्टपुष्टजनः श्रीमान् सत्यवाग् दृढविक्रमः  
०१,०४५।०११च् धनुर्वेदे च शिष्यो ऽभून् नृपः शारद्वतस्य सः  
०१,०४५।०१२अ गोविन्दस्य प्रियश् चासीत् पिता ते जनमेजय  
०१,०४५।०१२च् लोकस्य चैव सर्वस्य प्रिय आसीन् महायशाः  
०१,०४५।०१३अ परिक्षीणेषु कुरुषु उत्तरायाम् अजायत  
०१,०४५।०१३च् परिक्षिद् अभवत् तेन सौभद्रस्यात्मजो बली  
०१,०४५।०१४अ राजधर्मार्थकुशलो युक्तः सर्वगुणैर् नृपः  
०१,०४५।०१४च् जितेन्द्रियश् चात्मवांश् च मेधावी वृद्धसेवितः  
०१,०४५।०१५अ षड्वर्गविन् महाबुद्धिर् नीतिधर्मविद् उत्तमः  
०१,०४५।०१५च् प्रजा इमास् तव पिता षष्टिं वर्षाण्य् अपालयत्  
०१,०४५।०१५द्*०४२५_०१ ततो गतिं समापन्नः सर्वेषाम् अनिवर्तिनीम्  
०१,०४५।०१५ए ततो दिष्टान्तम् आपन्नः सर्पेणानतिवर्तितम्  
०१,०४५।०१६अ ततस् त्वं पुरुषश्रेष्ठ धर्मेण प्रतिपेदिवान्  
०१,०४५।०१६च् इदं वर्षसहस्राय राज्यं कुरुकुलागतम्  
०१,०४५।०१६ए बाल एवाभिजातो ऽसि सर्वभूतानुपालकः  
०१,०४५।०१७ जनमेजय उवाच  
०१,०४५।०१७अ नास्मिन् कुले जातु बभूव राजा; यो न प्रजानां हितकृत् प्रियश् च  
०१,०४५।०१७च् विशेषतः प्रेक्ष्य पितामहानाम्; वृत्तं महद् वृत्तपरायणानाम्  
०१,०४५।०१८अ कथं निधनम् आपन्नः पिता मम तथाविधः  
०१,०४५।०१८च् आचक्षध्वं यथावन् मे श्रोतुम् इच्छामि तत्त्वतः  
०१,०४५।०१९ सूत उवाच  
०१,०४५।०१९*०४२६_०१ स राजा पृथिवीपालः सर्वशस्त्रभृतां वरः  
०१,०४५।०१९अ एवं सञ्चोदिता राज्ञा मन्त्रिणस् ते नराधिपम्  
०१,०४५।०१९च् ऊचुः सर्वे यथावृत्तं राज्ञः प्रियहिते रताः  
०१,०४५।०२०अ बभूव मृगयाशीलस् तव राजन् पिता सदा  
०१,०४५।०२०च् यथा पाण्डुर् महाभागो धनुर्धरवरो युधि  
०१,०४५।०२०ए अस्मास्व् आसज्य सर्वाणि राजकार्याण्य् अशेषतः  
०१,०४५।०२१अ स कदा चिद् वनचरो मृगं विव्याध पत्रिणा  
०१,०४५।०२१च् विद्ध्वा चान्वसरत् तूर्णं तं मृगं गहने वने  
०१,०४५।०२२अ पदातिर् बद्धनिस्त्रिंशस् ततायुधकलापवान्  
०१,०४५।०२२च् न चाससाद गहने मृगं नष्टं पिता तव  
०१,०४५।०२३अ परिश्रान्तो वयःस्थश् च षष्टिवर्षो जरान्वितः  
०१,०४५।०२३च् क्षुधितः स महारण्ये ददर्श मुनिम् अन्तिके  
०१,०४५।०२४अ स तं पप्रच्छ राजेन्द्रो मुनिं मौनव्रतान्वितम्  
०१,०४५।०२४च् न च किं चिद् उवाचैनं स मुनिः पृच्छतो ऽपि सन्  
०१,०४५।०२५अ ततो राजा क्षुच्छ्रमार्तस् तं मुनिं स्थाणुवत् स्थितम्  
०१,०४५।०२५च् मौनव्रतधरं शान्तं सद्यो मन्युवशं ययौ  
०१,०४५।०२६अ न बुबोध हि तं राजा मौनव्रतधरं मुनिम्  
०१,०४५।०२६च् स तं मन्युसमाविष्टो धर्षयाम् आस ते पिता  
०१,०४५।०२७अ मृतं सर्पं धनुष्कोट्या समुत्क्षिप्य धरातलात्  
०१,०४५।०२७च् तस्य शुद्धात्मनः प्रादात् स्कन्धे भरतसत्तम  
०१,०४५।०२८अ न चोवाच स मेधावी तम् अथो साध्व् असाधु वा  
०१,०४५।०२८च् तस्थौ तथैव चाक्रुध्यन् सर्पं स्कन्धेन धारयन्  
०१,०४६।००१ मन्त्रिण ऊचुः  
०१,०४६।००१अ ततः स राजा राजेन्द्र स्कन्धे तस्य भुजङ्गमम्  
०१,०४६।००१च् मुनेः क्षुत्क्षाम आसज्य स्वपुरं पुनर् आययौ  
०१,०४६।००२अ ऋषेस् तस्य तु पुत्रो ऽभूद् गवि जातो महायशाः  
०१,०४६।००२च् शृङ्गी नाम महातेजास् तिग्मवीर्यो ऽतिकोपनः  
०१,०४६।००३अ ब्रह्माणं सो ऽभ्युपागम्य मुनिः पूजां चकार ह  
०१,०४६।००३च् अनुज्ञातो गतस् तत्र शृङ्गी शुश्राव तं तदा  
०१,०४६।००३ए सख्युः सकाशात् पितरं पित्रा ते धर्षितं तथा  
०१,०४६।००४अ मृतं सर्पं समासक्तं पित्रा ते जनमेजय  
०१,०४६।००४च् वहन्तं कुरुशार्दूल स्कन्धेनानपकारिणम्  
०१,०४६।००५अ तपस्विनम् अतीवाथ तं मुनिप्रवरं नृप  
०१,०४६।००५च् जितेन्द्रियं विशुद्धं च स्थितं कर्मण्य् अथाद्भुते  
०१,०४६।००६अ तपसा द्योतितात्मानं स्वेष्व् अङ्गेषु यतं तथा  
०१,०४६।००६च् शुभाचारं शुभकथं सुस्थिरं तम् अलोलुपम्  
०१,०४६।००७अ अक्षुद्रम् अनसूयं च वृद्धं मौनव्रते स्थितम्  
०१,०४६।००७च् शरण्यं सर्वभूतानां पित्रा विप्रकृतं तव  
०१,०४६।००८अ शशापाथ स तच् छ्रुत्वा पितरं ते रुषान्वितः  
०१,०४६।००८च् ऋषेः पुत्रो महातेजा बालो ऽपि स्थविरैर् वरः  
०१,०४६।००९अ स क्षिप्रम् उदकं स्पृष्ट्वा रोषाद् इदम् उवाच ह  
०१,०४६।००९च् पितरं ते ऽभिसन्धाय तेजसा प्रज्वलन्न् इव  
०१,०४६।०१०अ अनागसि गुरौ यो मे मृतं सर्पम् अवासृजत्  
०१,०४६।०१०च् तं नागस् तक्षकः क्रुद्धस् तेजसा सादयिष्यति  
०१,०४६।०१०द्*०४२७_०१ आशीविषस् तिग्मतेजा मद्वाक्यबलचोदितः  
०१,०४६।०१०ए सप्तरात्राद् इतः पापं पश्य मे तपसो बलम्  
०१,०४६।०११अ इत्य् उक्त्वा प्रययौ तत्र पिता यत्रास्य सो ऽभवत्  
०१,०४६।०११च् दृष्ट्वा च पितरं तस्मै शापं तं प्रत्यवेदयत्  
०१,०४६।०१२अ स चापि मुनिशार्दूलः प्रेषयाम् आस ते पितुः  
०१,०४६।०१२ब्*०४२८_०१ शिष्यं गौरमुखं नाम शीलवन्तं गुणान्वितम्  
०१,०४६।०१२ब्*०४२८_०२ आचख्यौ स च विश्रान्तो राज्ञः सर्वम् अशेषतः  
०१,०४६।०१२च् शप्तो ऽसि मम पुत्रेण यत्तो भव महीपते  
०१,०४६।०१२ए तक्षकस् त्वां महाराज तेजसा सादयिष्यति  
०१,०४६।०१३अ श्रुत्वा तु तद् वचो घोरं पिता ते जनमेजय  
०१,०४६।०१३च् यत्तो ऽभवत् परित्रस्तस् तक्षकात् पन्नगोत्तमात्  
०१,०४६।०१४अ ततस् तस्मिंस् तु दिवसे सप्तमे समुपस्थिते  
०१,०४६।०१४च् राज्ञः समीपं ब्रह्मर्षिः काश्यपो गन्तुम् ऐच्छत  
०१,०४६।०१५अ तं ददर्शाथ नागेन्द्रः काश्यपं तक्षकस् तदा  
०१,०४६।०१५च् तम् अब्रवीत् पन्नगेन्द्रः काश्यपं त्वरितं व्रजन्  
०१,०४६।०१५ए क्व भवांस् त्वरितो याति किं च कार्यं चिकीर्षति  
०१,०४६।०१६ काश्यप उवाच  
०१,०४६।०१६अ यत्र राजा कुरुश्रेष्ठः परिक्षिन् नाम वै द्विज  
०१,०४६।०१६च् तक्षकेण भुजङ्गेन धक्ष्यते किल तत्र वै  
०१,०४६।०१७अ गच्छाम्य् अहं तं त्वरितः सद्यः कर्तुम् अपज्वरम्  
०१,०४६।०१७च् मयाभिपन्नं तं चापि न सर्पो धर्षयिष्यति  
०१,०४६।०१८ तक्षक उवाच  
०१,०४६।०१८अ किमर्थं तं मया दष्टं सञ्जीवयितुम् इच्छसि  
०१,०४६।०१८ब्*०४२९_०१ अहं स तक्षको ब्रह्मन् पश्य मे वीर्यम् अद्भुतम्  
०१,०४६।०१८ब्*०४२९_०२ न शक्तस् त्वं मया दष्टं तं सञ्जीवयितुं नृपम्  
०१,०४६।०१८ब्*०४२९_०३ इत्य् उक्त्वा तक्षकस् तत्र सो ऽदशद् वै वनस्पतिम्  
०१,०४६।०१८ब्*०४२९_०४ स दष्टमात्रो नागेन भस्मीभूतो ऽभवन् नगः  
०१,०४६।०१८ब्*०४२९_०५ काश्यपश् च ततो राजन्न् अजीवयत तं नगम्  
०१,०४६।०१८ब्*०४२९_०६ ततस् तं लोभयाम् आस कामं ब्रूहीति तक्षकः  
०१,०४६।०१८ब्*०४२९_०७ स एवम् उक्तस् तं प्राह काश्यपस् तक्षकं पुनः  
०१,०४६।०१८च् ब्रूहि कामम् अहं ते ऽद्य दद्मि स्वं वेश्म गम्यताम्  
०१,०४६।०१९ मन्त्रिण ऊचुः  
०१,०४६।०१९अ धनलिप्सुर् अहं तत्र यामीत्य् उक्तश् च तेन सः  
०१,०४६।०१९च् तम् उवाच महात्मानं मानयञ् श्लक्ष्णया गिरा  
०१,०४६।०२०अ यावद् धनं प्रार्थयसे तस्माद् राज्ञस् ततो ऽधिकम्  
०१,०४६।०२०च् गृहाण मत्त एव त्वं सन्निवर्तस्व चानघ  
०१,०४६।०२१अ स एवम् उक्तो नागेन काश्यपो द्विपदां वरः  
०१,०४६।०२१च् लब्ध्वा वित्तं निववृते तक्षकाद् यावद् ईप्सितम्  
०१,०४६।०२२अ तस्मिन् प्रतिगते विप्रे छद्मनोपेत्य तक्षकः  
०१,०४६।०२२च् तं नृपं नृपतिश्रेष्ठ पितरं धार्मिकं तव  
०१,०४६।०२३अ प्रासादस्थं यत्तम् अपि दग्धवान् विषवह्निना  
०१,०४६।०२३च् ततस् त्वं पुरुषव्याघ्र विजयायाभिषेचितः  
०१,०४६।०२४अ एतद् दृष्टं श्रुतं चापि यथावन् नृपसत्तम  
०१,०४६।०२४च् अस्माभिर् निखिलं सर्वं कथितं ते सुदारुणम्  
०१,०४६।०२५अ श्रुत्वा चैतं नृपश्रेष्ठ पार्थिवस्य पराभवम्  
०१,०४६।०२५च् अस्य चर्षेर् उत्तङ्कस्य विधत्स्व यद् अनन्तरम्  
०१,०४६।०२५द्*०४३०=०० सौतिर् उवाच  
०१,०४६।०२५द्*०४३०=०३ जनमेजय उवाच  
०१,०४६।०२५द्*०४३०_०१ एतस्मिन्न् एव काले तु स राजा जनमेजयः  
०१,०४६।०२५द्*०४३०_०२ उवाच मन्त्रिणः सर्वान् इदं वाक्यम् अरिन्दमः  
०१,०४६।०२५द्*०४३०_०३ अथ तत् कथितं केन यद् वृत्तं तद् वनस्पतौ  
०१,०४६।०२५द्*०४३०_०४ आश्चर्यभूतं लोकस्य भस्मराशीकृतं तदा  
०१,०४६।०२५द्*०४३०_०५ यद् वृक्षं जीवयाम् आस काश्यपस् तक्षकेण वै  
०१,०४६।०२५द्*०४३०_०६ नूनं मन्त्रैर् हतविषो न प्रणश्येत काश्यपात्  
०१,०४६।०२५द्*०४३०_०७ चिन्तयाम् आस पापात्मा मनसा पन्नगाधमः  
०१,०४६।०२५द्*०४३०_०८ दष्टं यदि मया विप्रः पार्थिवं जीवयिष्यति  
०१,०४६।०२५द्*०४३०_०९ तक्षकः संहतविषो लोके यास्यति हास्यताम्  
०१,०४६।०२५द्*०४३०_१० विचिन्त्यैवं कृता तेन ध्रुवं तुष्टिर् द्विजस्य वै  
०१,०४६।०२५द्*०४३०_११ भविष्यति ह्य् उपायेन यस्य दास्यामि यातनाम्  
०१,०४६।०२६ जनमेजय उवाच  
०१,०४६।०२६अ एतत् तु श्रोतुम् इच्छामि अटव्यां निर्जने वने  
०१,०४६।०२६च् संवादं पन्नगेन्द्रस्य काश्यपस्य च यत् तदा  
०१,०४६।०२७अ केन दृष्टं श्रुतं चापि भवतां श्रोत्रम् आगतम्  
०१,०४६।०२७च् श्रुत्वा चाथ विधास्यामि पन्नगान्तकरीं मतिम्  
०१,०४६।०२८ मन्त्रिण ऊचुः  
०१,०४६।०२८अ शृणु राजन् यथास्माकं येनैतत् कथितं पुरा  
०१,०४६।०२८च् समागमं द्विजेन्द्रस्य पन्नगेन्द्रस्य चाध्वनि  
०१,०४६।०२९अ तस्मिन् वृक्षे नरः कश् चिद् इन्धनार्थाय पार्थिव  
०१,०४६।०२९च् विचिन्वन् पूर्वम् आरूढः शुष्कशाखं वनस्पतिम्  
०१,०४६।०२९ए अबुध्यमानौ तं तत्र वृक्षस्थं पन्नगद्विजौ  
०१,०४६।०३०अ स तु तेनैव वृक्षेण भस्मीभूतो ऽभवत् तदा  
०१,०४६।०३०च् द्विजप्रभावाद् राजेन्द्र जीवितः सवनस्पतिः  
०१,०४६।०३१अ तेन गत्वा नृपश्रेष्ठ नगरे ऽस्मिन् निवेदितम्  
०१,०४६।०३१च् यथावृत्तं तु तत् सर्वं तक्षकस्य द्विजस्य च  
०१,०४६।०३२अ एतत् ते कथितं राजन् यथावृत्तं यथाश्रुतम्  
०१,०४६।०३२च् श्रुत्वा तु नृपशार्दूल प्रकुरुष्व यथेप्सितम्  
०१,०४६।०३३ सूत उवाच  
०१,०४६।०३३अ मन्त्रिणां तु वचः श्रुत्वा स राजा जनमेजयः  
०१,०४६।०३३च् पर्यतप्यत दुःखार्तः प्रत्यपिंषत् करे करम्  
०१,०४६।०३४अ निःश्वासम् उष्णम् असकृद् दीर्घं राजीवलोचनः  
०१,०४६।०३४च् मुमोचाश्रूणि च तदा नेत्राभ्यां प्रततं नृपः  
०१,०४६।०३४ए उवाच च महीपालो दुःखशोकसमन्वितः  
०१,०४६।०३४फ़्*०४३१_०१ दुर्धरं बाष्पम् उत्सृज्य स्पृष्ट्वा चापो यथाविधि  
०१,०४६।०३४फ़्*०४३१_०२ मुहूर्तम् इव च ध्यात्वा निश्चित्य मनसा नृपः  
०१,०४६।०३४फ़्*०४३१_०३ अमर्षी मन्त्रिणः सर्वान् इदं वचनम् अब्रवीत्  
०१,०४६।०३५अ श्रुत्वैतद् भवतां वाक्यं पितुर् मे स्वर्गतिं प्रति  
०१,०४६।०३५च् निश्चितेयं मम मतिर् या वै तां मे निबोधत  
०१,०४६।०३६अ अनन्तरम् अहं मन्ये तक्षकाय दुरात्मने  
०१,०४६।०३६च् प्रतिकर्तव्यम् इत्य् एव येन मे हिंसितः पिता  
०१,०४६।०३७अ ऋषेर् हि शृङ्गेर् वचनं कृत्वा दग्ध्वा च पार्थिवम्  
०१,०४६।०३७ब्*०४३२_०१ इयं दुरात्मता तस्य काश्यपं यो न्यवर्तयत्  
०१,०४६।०३७च् यदि गच्छेद् असौ पापो ननु जीवेत् पिता मम  
०१,०४६।०३८अ परिहीयेत किं तस्य यदि जीवेत् स पार्थिवः  
०१,०४६।०३८च् काश्यपस्य प्रसादेन मन्त्रिणां सुनयेन च  
०१,०४६।०३९अ स तु वारितवान् मोहात् काश्यपं द्विजसत्तमम्  
०१,०४६।०३९च् सञ्जिजीवयिषुं प्राप्तं राजानम् अपराजितम्  
०१,०४६।०४०अ महान् अतिक्रमो ह्य् एष तक्षकस्य दुरात्मनः  
०१,०४६।०४०च् द्विजस्य यो ऽददद् द्रव्यं मा नृपं जीवयेद् इति  
०१,०४६।०४१अ उत्तङ्कस्य प्रियं कुर्वन्न् आत्मनश् च महत् प्रियम्  
०१,०४६।०४१च् भवतां चैव सर्वेषां यास्याम्य् अपचितिं पितुः  
०१,०४६।०४१द्*०४३३_०१ सर्पसत्रं विधास्यामि नागानां क्षयकारकम्  
०१,०४७।००१ सूत उवाच  
०१,०४७।००१अ एवम् उक्त्वा ततः श्रीमान् मन्त्रिभिश् चानुमोदितः  
०१,०४७।००१च् आरुरोह प्रतिज्ञां स सर्पसत्राय पार्थिवः  
०१,०४७।००१ए ब्रह्मन् भरतशार्दूलो राजा पारिक्षितस् तदा  
०१,०४७।००२अ पुरोहितम् अथाहूय ऋत्विजं वसुधाधिपः  
०१,०४७।००२च् अब्रवीद् वाक्यसम्पन्नः सम्पदर्थकरं वचः  
०१,०४७।००३अ यो मे हिंसितवांस् तातं तक्षकः स दुरात्मवान्  
०१,०४७।००३च् प्रतिकुर्यां यथा तस्य तद् भवन्तो ब्रुवन्तु मे  
०१,०४७।००४अ अपि तत् कर्म विदितं भवतां येन पन्नगम्  
०१,०४७।००४च् तक्षकं सम्प्रदीप्ते ऽग्नौ प्राप्स्ये ऽहं सहबान्धवम्  
०१,०४७।००५अ यथा तेन पिता मह्यं पूर्वं दग्धो विषाग्निना  
०१,०४७।००५च् तथाहम् अपि तं पापं दग्धुम् इच्छामि पन्नगम्  
०१,०४७।००६ ऋत्विज ऊचुः  
०१,०४७।००६अ अस्ति राजन् महत् सत्रं त्वदर्थं देवनिर्मितम्  
०१,०४७।००६च् सर्पसत्रम् इति ख्यातं पुराणे कथ्यते नृप  
०१,०४७।००७अ आहर्ता तस्य सत्रस्य त्वन् नान्यो ऽस्ति नराधिप  
०१,०४७।००७च् इति पौराणिकाः प्राहुर् अस्माकं चास्ति स क्रतुः  
०१,०४७।००८ सूत उवाच  
०१,०४७।००८अ एवम् उक्तः स राजर्षिर् मेने सर्पं हि तक्षकम्  
०१,०४७।००८च् हुताशनमुखं दीप्तं प्रविष्टम् इति सत्तम  
०१,०४७।००९अ ततो ऽब्रवीन् मन्त्रविदस् तान् राजा ब्राह्मणांस् तदा  
०१,०४७।००९च् आहरिष्यामि तत् सत्रं सम्भाराः सम्भ्रियन्तु मे  
०१,०४७।०१०अ ततस् ते ऋत्विजस् तस्य शास्त्रतो द्विजसत्तम  
०१,०४७।०१०च् देशं तं मापयाम् आसुर् यज्ञायतनकारणात्  
०१,०४७।०१०ए यथावज् ज्ञानविदुषः सर्वे बुद्ध्या परं गताः  
०१,०४७।०११अ ऋद्ध्या परमया युक्तम् इष्टं द्विजगणायुतम्  
०१,०४७।०११च् प्रभूतधनधान्याढ्यम् ऋत्विग्भिः सुनिवेशितम्  
०१,०४७।०१२अ निर्माय चापि विधिवद् यज्ञायतनम् ईप्सितम्  
०१,०४७।०१२च् राजानं दीक्षयाम् आसुः सर्पसत्राप्तये तदा  
०१,०४७।०१३अ इदं चासीत् तत्र पूर्वं सर्पसत्रे भविष्यति  
०१,०४७।०१३च् निमित्तं महद् उत्पन्नं यज्ञविघ्नकरं तदा  
०१,०४७।०१४अ यज्ञस्यायतने तस्मिन् क्रियमाणे वचो ऽब्रवीत्  
०१,०४७।०१४च् स्थपतिर् बुद्धिसम्पन्नो वास्तुविद्याविशारदः  
०१,०४७।०१५अ इत्य् अब्रवीत् सूत्रधारः सूतः पौराणिकस् तदा  
०१,०४७।०१५च् यस्मिन् देशे च काले च मापनेयं प्रवर्तिता  
०१,०४७।०१५ए ब्राह्मणं कारणं कृत्वा नायं संस्थास्यते क्रतुः  
०१,०४७।०१६अ एतच् छ्रुत्वा तु राजा स प्राग्दीक्षाकालम् अब्रवीत्  
०१,०४७।०१६च् क्षत्तारं नेह मे कश् चिद् अज्ञातः प्रविशेद् इति  
०१,०४७।०१७अ ततः कर्म प्रववृते सर्पसत्रे विधानतः  
०१,०४७।०१७च् पर्यक्रामंश् च विधिवत् स्वे स्वे कर्मणि याजकाः  
०१,०४७।०१८अ परिधाय कृष्णवासांसि धूमसंरक्तलोचनाः  
०१,०४७।०१८च् जुहुवुर् मन्त्रवच् चैव समिद्धं जातवेदसम्  
०१,०४७।०१९अ कम्पयन्तश् च सर्वेषाम् उरगाणां मनांसि ते  
०१,०४७।०१९च् सर्पान् आजुहुवुस् तत्र सर्वान् अग्निमुखे तदा  
०१,०४७।०२०अ ततः सर्पाः समापेतुः प्रदीप्ते हव्यवाहने  
०१,०४७।०२०च् विवेष्टमानाः कृपणा आह्वयन्तः परस्परम्  
०१,०४७।०२१अ विस्फुरन्तः श्वसन्तश् च वेष्टयन्तस् तथा परे  
०१,०४७।०२१च् पुच्छैः शिरोभिश् च भृशं चित्रभानुं प्रपेदिरे  
०१,०४७।०२२अ श्वेताः कृष्णाश् च नीलाश् च स्थविराः शिशवस् तथा  
०१,०४७।०२२च् रुवन्तो भैरवान् नादान् पेतुर् दीप्ते विभावसौ  
०१,०४७।०२२द्*०४३४_०१ क्रोशयोजनमात्रा हि गोकर्णस्य प्रमाणतः  
०१,०४७।०२२द्*०४३४_०२ पतन्त्य् अजस्रं वेगेन चाग्नाव् अग्निमतां वर  
०१,०४७।०२३अ एवं शतसहस्राणि प्रयुतान्य् अर्बुदानि च  
०१,०४७।०२३च् अवशानि विनष्टानि पन्नगानां द्विजोत्तम  
०१,०४७।०२४अ इन्दुरा इव तत्रान्ये हस्तिहस्ता इवापरे  
०१,०४७।०२४च् मत्ता इव च मातङ्गा महाकाया महाबलाः  
०१,०४७।०२५अ उच्चावचाश् च बहवो नानावर्णा विषोल्बणाः  
०१,०४७।०२५च् घोराश् च परिघप्रख्या दन्दशूका महाबलाः  
०१,०४७।०२५ए प्रपेतुर् अग्नाव् उरगा मातृवाग्दण्डपीडिताः  
०१,०४८।००१ शौनक उवाच  
०१,०४८।००१अ सर्पसत्रे तदा राज्ञः पाण्डवेयस्य धीमतः  
०१,०४८।००१च् जनमेजयस्य के त्व् आसन्न् ऋत्विजः परमर्षयः  
०१,०४८।००२अ के सदस्या बभूवुश् च सर्पसत्रे सुदारुणे  
०१,०४८।००२च् विषादजनने ऽत्यर्थं पन्नगानां महाभये  
०१,०४८।००३अ सर्वं विस्तरतस् तात भवाञ् शंसितुम् अर्हति  
०१,०४८।००३च् सर्पसत्रविधानज्ञा विज्ञेयास् ते हि सूतज  
०१,०४८।००४ सूत उवाच  
०१,०४८।००४अ हन्त ते कथयिष्यामि नामानीह मनीषिणाम्  
०१,०४८।००४च् ये ऋत्विजः सदस्याश् च तस्यासन् नृपतेस् तदा  
०१,०४८।००५अ तत्र होता बभूवाथ ब्राह्मणश् चण्डभार्गवः  
०१,०४८।००५च् च्यवनस्यान्वये जातः ख्यातो वेदविदां वरः  
०१,०४८।००६अ उद्गाता ब्राह्मणो वृद्धो विद्वान् कौत्सार्यजैमिनिः  
०१,०४८।००६च् ब्रह्माभवच् छार्ङ्गरवो अध्वर्युर् बोधपिङ्गलः  
०१,०४८।००६द्*०४३५_०१ उत्तङ्को ह्य् अभवत् तत्र नेता च ब्राह्मणोत्तमः  
०१,०४८।००६द्*०४३५_०२ कुण्डलद्वेषतस् तत्र सर्पान् दहति सर्वतः  
०१,०४८।००७अ सदस्यश् चाभवद् व्यासः पुत्रशिष्यसहायवान्  
०१,०४८।००७च् उद्दालकः शमठकः श्वेतकेतुश् च पञ्चमः  
०१,०४८।००८अ असितो देवलश् चैव नारदः पर्वतस् तथा  
०१,०४८।००८च् आत्रेयः कुण्डजठरो द्विजः कुटिघटस् तथा  
०१,०४८।००९अ वात्स्यः श्रुतश्रवा वृद्धस् तपःस्वाध्यायशीलवान्  
०१,०४८।००९च् कहोडो देवशर्मा च मौद्गल्यः शमसौभरः  
०१,०४८।०१०अ एते चान्ये च बहवो ब्राह्मणाः संशितव्रताः  
०१,०४८।०१०च् सदस्या अभवंस् तत्र सत्रे पारिक्षितस्य ह  
०१,०४८।०११अ जुह्वत्स्व् ऋत्विक्ष्व् अथ तदा सर्पसत्रे महाक्रतौ  
०१,०४८।०११च् अहयः प्रापतंस् तत्र घोराः प्राणिभयावहाः  
०१,०४८।०१२अ वसामेदोवहाः कुल्या नागानां सम्प्रवर्तिताः  
०१,०४८।०१२च् ववौ गन्धश् च तुमुलो दह्यताम् अनिशं तदा  
०१,०४८।०१३अ पततां चैव नागानां धिष्ठितानां तथाम्बरे  
०१,०४८।०१३च् अश्रूयतानिशं शब्दः पच्यतां चाग्निना भृशम्  
०१,०४८।०१४अ तक्षकस् तु स नागेन्द्रः पुरन्दरनिवेशनम्  
०१,०४८।०१४ब्*०४३६_०१ जगाम भयसंविग्नः शरणार्थी सुरर्षभम्  
०१,०४८।०१४च् गतः श्रुत्वैव राजानं दीक्षितं जनमेजयम्  
०१,०४८।०१५अ ततः सर्वं यथावृत्तम् आख्याय भुजगोत्तमः  
०१,०४८।०१५च् अगच्छच् छरणं भीत आगस्कृत्वा पुरन्दरम्  
०१,०४८।०१६अ तम् इन्द्रः प्राह सुप्रीतो न तवास्तीह तक्षक  
०१,०४८।०१६च् भयं नागेन्द्र तस्माद् वै सर्पसत्रात् कथं चन  
०१,०४८।०१७अ प्रसादितो मया पूर्वं तवार्थाय पितामहः  
०१,०४८।०१७च् तस्मात् तव भयं नास्ति व्येतु ते मानसो ज्वरः  
०१,०४८।०१८अ एवम् आश्वासितस् तेन ततः स भुजगोत्तमः  
०१,०४८।०१८च् उवास भवने तत्र शक्रस्य मुदितः सुखी  
०१,०४८।०१९अ अजस्रं निपतत्स्व् अग्नौ नागेषु भृशदुःखितः  
०१,०४८।०१९च् अल्पशेषपरीवारो वासुकिः पर्यतप्यत  
०१,०४८।०२०अ कश्मलं चाविशद् घोरं वासुकिं पन्नगेश्वरम्  
०१,०४८।०२०च् स घूर्णमानहृदयो भगिनीम् इदम् अब्रवीत्  
०१,०४८।०२१अ दह्यन्ते ऽङ्गानि मे भद्रे दिशो न प्रतिभान्ति च  
०१,०४८।०२१च् सीदामीव च सम्मोहाद् घूर्णतीव च मे मनः  
०१,०४८।०२२अ दृष्टिर् भ्रमति मे ऽतीव हृदयं दीर्यतीव च  
०१,०४८।०२२च् पतिष्याम्य् अवशो ऽद्याहं तस्मिन् दीप्ते विभावसौ  
०१,०४८।०२३अ पारिक्षितस्य यज्ञो ऽसौ वर्तते ऽस्मज्जिघांसया  
०१,०४८।०२३च् व्यक्तं मयापि गन्तव्यं पितृराजनिवेशनम्  
०१,०४८।०२४अ अयं स कालः सम्प्राप्तो यदर्थम् असि मे स्वसः  
०१,०४८।०२४च् जरत्कारोः पुरा दत्ता सा त्राह्य् अस्मान् सबान्धवान्  
०१,०४८।०२५अ आस्तीकः किल यज्ञं तं वर्तन्तं भुजगोत्तमे  
०१,०४८।०२५च् प्रतिषेत्स्यति मां पूर्वं स्वयम् आह पितामहः  
०१,०४८।०२६अ तद् वत्से ब्रूहि वत्सं स्वं कुमारं वृद्धसम्मतम्  
०१,०४८।०२६च् ममाद्य त्वं सभृत्यस्य मोक्षार्थं वेदवित्तमम्  
०१,०४९।००१ सूत उवाच  
०१,०४९।००१अ तत आहूय पुत्रं स्वं जरत्कारुर् भुजङ्गमा  
०१,०४९।००१च् वासुकेर् नागराजस्य वचनाद् इदम् अब्रवीत्  
०१,०४९।००२अ अहं तव पितुः पुत्र भ्रात्रा दत्ता निमित्ततः  
०१,०४९।००२च् कालः स चायं सम्प्राप्तस् तत् कुरुष्व यथातथम्  
०१,०४९।००३ आस्तीक उवाच  
०१,०४९।००३अ किन्निमित्तं मम पितुर् दत्ता त्वं मातुलेन मे  
०१,०४९।००३च् तन् ममाचक्ष्व तत्त्वेन श्रुत्वा कर्तास्मि तत् तथा  
०१,०४९।००४ सूत उवाच  
०१,०४९।००४अ तत आचष्ट सा तस्मै बान्धवानां हितैषिणी  
०१,०४९।००४च् भगिनी नागराजस्य जरत्कारुर् अविक्लवा  
०१,०४९।००५अ भुजगानाम् अशेषाणां माता कद्रूर् इति श्रुतिः  
०१,०४९।००५च् तया शप्ता रुषितया सुता यस्मान् निबोध तत्  
०१,०४९।००६अ उच्छैःश्रवाः सो ऽश्वराजो यन् मिथ्या न कृतो मम  
०१,०४९।००६च् विनतानिमित्तं पणिते दासभावाय पुत्रकाः  
०१,०४९।००७अ जनमेजयस्य वो यज्ञे धक्ष्यत्य् अनिलसारथिः  
०१,०४९।००७च् तत्र पञ्चत्वम् आपन्नाः प्रेतलोकं गमिष्यथ  
०१,०४९।००८अ तां च शप्तवतीम् एवं साक्षाल् लोकपितामहः  
०१,०४९।००८च् एवम् अस्त्व् इति तद् वाक्यं प्रोवाचानुमुमोद च  
०१,०४९।००९अ वासुकिश् चापि तच् छ्रुत्वा पितामहवचस् तदा  
०१,०४९।००९च् अमृते मथिते तात देवाञ् शरणम् ईयिवान्  
०१,०४९।०१०अ सिद्धार्थाश् च सुराः सर्वे प्राप्यामृतम् अनुत्तमम्  
०१,०४९।०१०च् भ्रातरं मे पुरस्कृत्य प्रजापतिम् उपागमन्  
०१,०४९।०११अ ते तं प्रसादयाम् आसुर् देवाः सर्वे पितामहम्  
०१,०४९।०११च् राज्ञा वासुकिना सार्धं स शापो न भवेद् इति  
०१,०४९।०१२अ वासुकिर् नागराजो ऽयं दुःखितो ज्ञातिकारणात्  
०१,०४९।०१२च् अभिशापः स मात्रास्य भगवन् न भवेद् इति  
०१,०४९।०१२द्*०४३७_०१ तथा विधीयताम् एतद् देवदेव जगत्पते  
०१,०४९।०१३ ब्रह्मोवाच  
०१,०४९।०१३अ जरत्कारुर् जरत्कारुं यां भार्यां समवाप्स्यति  
०१,०४९।०१३च् तत्र जातो द्विजः शापाद् भुजगान् मोक्षयिष्यति  
०१,०४९।०१४ जरत्कारुर् उवाच  
०१,०४९।०१४अ एतच् छ्रुत्वा तु वचनं वासुकिः पन्नगेश्वरः  
०१,०४९।०१४च् प्रादान् माम् अमरप्रख्य तव पित्रे महात्मने  
०१,०४९।०१४ए प्राग् एवानागते काले तत्र त्वं मय्य् अजायथाः  
०१,०४९।०१५अ अयं स कालः सम्प्राप्तो भयान् नस् त्रातुम् अर्हसि  
०१,०४९।०१५च् भ्रातरं चैव मे तस्मात् त्रातुम् अर्हसि पावकात्  
०१,०४९।०१६अ अमोघं नः कृतं तत् स्याद् यद् अहं तव धीमते  
०१,०४९।०१६च् पित्रे दत्ता विमोक्षार्थं कथं वा पुत्र मन्यसे  
०१,०४९।०१७ सूत उवाच  
०१,०४९।०१७अ एवम् उक्तस् तथेत्य् उक्त्वा सो ऽस्तीको मातरं तदा  
०१,०४९।०१७च् अब्रवीद् दुःखसन्तप्तं वासुकिं जीवयन्न् इव  
०१,०४९।०१८अ अहं त्वां मोक्षयिष्यामि वासुके पन्नगोत्तम  
०१,०४९।०१८च् तस्माच् छापान् महासत्त्व सत्यम् एतद् ब्रवीमि ते  
०१,०४९।०१९अ भव स्वस्थमना नाग न हि ते विद्यते भयम्  
०१,०४९।०१९च् प्रयतिष्ये तथा सौम्य यथा श्रेयो भविष्यति  
०१,०४९।०१९ए न मे वाग् अनृतं प्राह स्वैरेष्व् अपि कुतो ऽन्यथा  
०१,०४९।०२०अ तं वै नृपवरं गत्वा दीक्षितं जनमेजयम्  
०१,०४९।०२०च् वाग्भिर् मङ्गलयुक्ताभिस् तोषयिष्ये ऽद्य मातुल  
०१,०४९।०२०ए यथा स यज्ञो नृपतेर् निर्वर्तिष्यति सत्तम  
०१,०४९।०२१अ स सम्भावय नागेन्द्र मयि सर्वं महामते  
०१,०४९।०२१च् न ते मयि मनो जातु मिथ्या भवितुम् अर्हति  
०१,०४९।०२२ वासुकिर् उवाच  
०१,०४९।०२२अ आस्तीक परिघूर्णामि हृदयं मे विदीर्यते  
०१,०४९।०२२च् दिशश् च न प्रजानामि ब्रह्मदण्डनिपीडितः  
०१,०४९।०२३ आस्तीक उवाच  
०१,०४९।०२३अ न सन्तापस् त्वया कार्यः कथं चित् पन्नगोत्तम  
०१,०४९।०२३च् दीप्ताद् अग्नेः समुत्पन्नं नाशयिष्यामि ते भयम्  
०१,०४९।०२४अ ब्रह्मदण्डं महाघोरं कालाग्निसमतेजसम्  
०१,०४९।०२४च् नाशयिष्यामि मात्र त्वं भयं कार्षीः कथं चन  
०१,०४९।०२५ सूत उवाच  
०१,०४९।०२५अ ततः स वासुकेर् घोरम् अपनीय मनोज्वरम्  
०१,०४९।०२५च् आधाय चात्मनो ऽङ्गेषु जगाम त्वरितो भृशम्  
०१,०४९।०२६अ जनमेजयस्य तं यज्ञं सर्वैः समुदितं गुणैः  
०१,०४९।०२६च् मोक्षाय भुजगेन्द्राणाम् आस्तीको द्विजसत्तमः  
०१,०४९।०२७अ स गत्वापश्यद् आस्तीको यज्ञायतनम् उत्तमम्  
०१,०४९।०२७च् वृतं सदस्यैर् बहुभिः सूर्यवह्निसमप्रभैः  
०१,०४९।०२८अ स तत्र वारितो द्वाःस्थैः प्रविशन् द्विजसत्तमः  
०१,०४९।०२८च् अभितुष्टाव तं यज्ञं प्रवेशार्थी द्विजोत्तमः  
०१,०४९।०२८द्*०४३८_०१ स प्राप्य यज्ञायतनं वरिष्ठं  
०१,०४९।०२८द्*०४३८_०२ द्विजोत्तमः पुण्यकृतां वरिष्ठः  
०१,०४९।०२८द्*०४३८_०३ तुष्टाव राजानम् अनन्तकीर्तिम्  
०१,०४९।०२८द्*०४३८_०४ ऋत्विक्सदस्यांश् च तथैव चाग्निम्  
०१,०५०।००१ आस्तीक उवाच  
०१,०५०।००१अ सोमस्य यज्ञो वरुणस्य यज्ञः; प्रजापतेर् यज्ञ आसीत् प्रयागे  
०१,०५०।००१च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००१द्@०२९_०००१ दिलीपराज्ञो नहुषस्य राज्ञो; नलस्य राज्ञः शतबिन्दोश् च राज्ञः  
०१,०५०।००२अ शक्रस्य यज्ञः शतसङ्ख्य उक्तस्; तथापरस् तुल्यसङ्ख्यः शतं वै  
०१,०५०।००२च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००३अ यमस्य यज्ञो हरिमेधसश् च; यथा यज्ञो रन्तिदेवस्य राज्ञः  
०१,०५०।००३च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००४अ गयस्य यज्ञः शशबिन्दोश् च राज्ञो; यज्ञस् तथा वैश्रवणस्य राज्ञः  
०१,०५०।००४च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००५अ नृगस्य यज्ञस् त्व् अजमीढस्य चासीद्; यथा यज्ञो दाशरथेश् च राज्ञः  
०१,०५०।००५च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००६अ यज्ञः श्रुतो नो दिवि देवसूनोर्; युधिष्ठिरस्याजमीढस्य राज्ञः  
०१,०५०।००६च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००६द्@०३०_०००१ नहुषस्य यज्ञः सगरस्य यज्ञः; धुन्धोस् तथा रन्तिदेवस्य चैव  
०१,०५०।००७अ कृष्णस्य यज्ञः सत्यवत्याः सुतस्य; स्वयं च कर्म प्रचकार यत्र  
०१,०५०।००७च् तथा यज्ञो ऽयं तव भारताग्र्य; पारिक्षित स्वस्ति नो ऽस्तु प्रियेभ्यः  
०१,०५०।००८अ इमे हि ते सूर्यहुताशवर्चसः; समासते वृत्रहणः क्रतुं यथा  
०१,०५०।००८च् नैषां ज्ञानं विद्यते ज्ञातुम् अद्य; दत्तं येभ्यो न प्रणश्येत् कथं चित्  
०१,०५०।००९अ ऋत्विक्समो नास्ति लोकेषु चैव; द्वैपायनेनेति विनिश्चितं मे  
०१,०५०।००९च् एतस्य शिष्या हि क्षितिं चरन्ति; सर्वर्त्विजः कर्मसु स्वेषु दक्षाः  
०१,०५०।०१०अ विभावसुश् चित्रभानुर् महात्मा; हिरण्यरेता विश्वभुक् कृष्णवर्त्मा  
०१,०५०।०१०च् प्रदक्षिणावर्तशिखः प्रदीप्तो; हव्यं तवेदं हुतभुग् वष्टि देवः  
०१,०५०।०११अ नेह त्वद् अन्यो विद्यते जीवलोके; समो नृपः पालयिता प्रजानाम्  
०१,०५०।०११च् धृत्या च ते प्रीतमनाः सदाहम्; त्वं वा राजा धर्मराजो यमो वा  
०१,०५०।०१२अ शक्रः साक्षाद् वज्रपाणिर् यथेह; त्राता लोके ऽस्मिंस् त्वं तथेह प्रजानाम्  
०१,०५०।०१२च् मतस् त्वं नः पुरुषेन्द्रेह लोके; न च त्वद् अन्यो गृहपतिर् अस्ति यज्ञे  
०१,०५०।०१३अ खट्वाङ्गनाभागदिलीपकल्पो; ययातिमान्धातृसमप्रभावः  
०१,०५०।०१३च् आदित्यतेजःप्रतिमानतेजा; भीष्मो यथा भ्राजसि सुव्रतस् त्वम्  
०१,०५०।०१४अ वाल्मीकिवत् ते निभृतं सुधैर्यम्; वसिष्ठवत् ते नियतश् च कोपः  
०१,०५०।०१४च् प्रभुत्वम् इन्द्रेण समं मतं मे; द्युतिश् च नारायणवद् विभाति  
०१,०५०।०१५अ यमो यथा धर्मविनिश्चयज्ञः; कृष्णो यथा सर्वगुणोपपन्नः  
०१,०५०।०१५च् श्रियां निवासो ऽसि यथा वसूनाम्; निधानभूतो ऽसि तथा क्रतूनाम्  
०१,०५०।०१६अ दम्भोद्भवेनासि समो बलेन; रामो यथा शस्त्रविद् अस्त्रविच् च  
०१,०५०।०१६च् और्वत्रिताभ्याम् असि तुल्यतेजा; दुष्प्रेक्षणीयो ऽसि भगीरथो वा  
०१,०५०।०१६द्*०४३९_०१ तुल्यो ऽसि तेनैव महात्मना वा  
०१,०५०।०१६द्*०४३९_०२ गङ्गा देवी मानयाम् आस यो वै  
०१,०५०।०१७ सूत उवाच  
०१,०५०।०१७अ एवं स्तुताः सर्व एव प्रसन्ना; राजा सदस्या ऋत्विजो हव्यवाहः  
०१,०५०।०१७च् तेषां दृष्ट्वा भावितानीङ्गितानि; प्रोवाच राजा जनमेजयो ऽथ  
०१,०५१।००१ जनमेजय उवाच  
०१,०५१।००१अ बालो वाक्यं स्थविर इव प्रभाषते; नायं बालः स्थविरो ऽयं मतो मे  
०१,०५१।००१च् इच्छाम्य् अहं वरम् अस्मै प्रदातुम्; तन् मे विप्रा वितरध्वं समेताः  
०१,०५१।००२ सदस्या ऊचुः  
०१,०५१।००२अ बालो ऽपि विप्रो मान्य एवेह राज्ञाम्; यश् चाविद्वान् यश् च विद्वान् यथावत्  
०१,०५१।००२ब्*०४४०_०१ प्रसादयैनं त्वम् अतो नरेन्द्र  
०१,०५१।००२ब्*०४४०_०२ द्विजातिवर्यं सकलार्थसिद्धये  
०१,०५१।००२च् सर्वान् कामांस् त्वत्त एषो ऽर्हते ऽद्य; यथा च नस् तक्षक एति शीघ्रम्  
०१,०५१।००३ सूत उवाच  
०१,०५१।००३अ व्याहर्तुकामे वरदे नृपे द्विजम्; वरं वृणीष्वेति ततो ऽभ्युवाच  
०१,०५१।००३च् होता वाक्यं नातिहृष्टान्तरात्मा; कर्मण्य् अस्मिंस् तक्षको नैति तावत्  
०१,०५१।००४ जनमेजय उवाच  
०१,०५१।००४अ यथा चेदं कर्म समाप्यते मे; यथा च नस् तक्षक एति शीघ्रम्  
०१,०५१।००४च् तथा भवन्तः प्रयतन्तु सर्वे; परं शक्त्या स हि मे विद्विषाणः  
०१,०५१।००५ ऋत्विज ऊचुः  
०१,०५१।००५अ यथा शास्त्राणि नः प्राहुर् यथा शंसति पावकः  
०१,०५१।००५च् इन्द्रस्य भवने राजंस् तक्षको भयपीडितः  
०१,०५१।००५द्*०४४१_०१ आस्ते विषधरो नागो निहन्ता जनकस्य ते  
०१,०५१।००६ सूत उवाच  
०१,०५१।००६अ यथा सूतो लोहिताक्षो महात्मा; पौराणिको वेदितवान् पुरस्तात्  
०१,०५१।००६च् स राजानं प्राह पृष्टस् तदानीम्; यथाहुर् विप्रास् तद्वद् एतन् नृदेव  
०१,०५१।००७अ पुराणम् आगम्य ततो ब्रवीम्य् अहम्; दत्तं तस्मै वरम् इन्द्रेण राजन्  
०१,०५१।००७च् वसेह त्वं मत्सकाशे सुगुप्तो; न पावकस् त्वां प्रदहिष्यतीति  
०१,०५१।००८अ एतच् छ्रुत्वा दीक्षितस् तप्यमान; आस्ते होतारं चोदयन् कर्मकाले  
०१,०५१।००८ब्*०४४२_०१ इन्द्रेण सार्धं तक्षकं पातयध्वं  
०१,०५१।००८ब्*०४४२_०२ विभावसोर् न तु मुच्येत नागः  
०१,०५१।००८च् होता च यत्तः स जुहाव मन्त्रैर्; अथो इन्द्रः स्वयम् एवाजगाम  
०१,०५१।००८द्*०४४३_०१ आयातु चेन्द्रो ऽपि सतक्षकः पतेद्  
०१,०५१।००८द्*०४४३_०२ विभावसौ नागराजेन तूर्णम्  
०१,०५१।००८द्*०४४३_०३ जम्भस्य हन्तेति जुहाव होता  
०१,०५१।००८द्*०४४३_०४ तदाजगामाहिदत्ताभयः प्रभुः  
०१,०५१।००९अ विमानम् आरुह्य महानुभावः; सर्वैर् देवैः परिसंस्तूयमानः  
०१,०५१।००९च् बलाहकैश् चाप्य् अनुगम्यमानो; विद्याधरैर् अप्सरसां गणैश् च  
०१,०५१।००९द्*०४४४_०१ नागस्य नाशो मम चैव नाशो  
०१,०५१।००९द्*०४४४_०२ भविष्यतीत्य् एव विचिन्त्यमानः  
०१,०५१।०१०अ तस्योत्तरीये निहितः स नागो; भयोद्विग्नः शर्म नैवाभ्यगच्छत्  
०१,०५१।०१०च् ततो राजा मन्त्रविदो ऽब्रवीत् पुनः; क्रुद्धो वाक्यं तक्षकस्यान्तम् इच्छन्  
०१,०५१।०११अ इन्द्रस्य भवने विप्रा यदि नागः स तक्षकः  
०१,०५१।०११च् तम् इन्द्रेणैव सहितं पातयध्वं विभावसौ  
०१,०५१।०११द्*०४४५_०१ न त्यजेद् यदि तं चेन्द्रः स नागं तक्षकं तथा  
०१,०५१।०११द्*०४४६=०० सूत उवाच  
०१,०५१।०११द्*०४४६_०१ जनमेजयेन राज्ञा तु चोदितस् तक्षकं प्रति  
०१,०५१।०११द्*०४४६_०२ होता जुहाव तत्रस्थं तक्षकं पन्नगं तथा  
०१,०५१।०११द्*०४४६_०३ हूयमाने तथा चैव तक्षकः सपुरन्दरः  
०१,०५१।०११द्*०४४६_०४ आकाशे ददृशे चैव क्षणेन व्यथितस् तदा  
०१,०५१।०११द्*०४४६_०५ पुरन्दरस् तु तं यज्ञं दृष्ट्वोरुभयम् आविशत्  
०१,०५१।०११द्*०४४६_०६ हित्वा तु तक्षकं त्रस्तः स्वम् एव भवनं ययौ  
०१,०५१।०११द्*०४४६_०७ इन्द्रे गते तु नागेन्द्रस् तक्षको भयमोहितः  
०१,०५१।०११द्*०४४६_०८ मन्त्रशक्त्या पावकार्चिःसमीपम् अवशो गतः  
०१,०५१।०११द्*०४४७_०१ तं दृष्ट्वा ऋत्विजस् तत्र वचनं चेदम् अब्रुवन्  
०१,०५१।०१२ ऋत्विज ऊचुः  
०१,०५१।०१२अ अयम् आयाति वै तूर्णं तक्षकस् ते वशं नृप  
०१,०५१।०१२च् श्रूयते ऽस्य महान् नादो रुवतो भैरवं भयात्  
०१,०५१।०१३अ नूनं मुक्तो वज्रभृता स नागो; भ्रष्टश् चाङ्कान् मन्त्रविस्रस्तकायः  
०१,०५१।०१३च् घूर्णन्न् आकाशे नष्टसञ्ज्ञो ऽभ्युपैति; तीव्रान् निःश्वासान् निःश्वसन् पन्नगेन्द्रः  
०१,०५१।०१४अ वर्तते तव राजेन्द्र कर्मैतद् विधिवत् प्रभो  
०१,०५१।०१४च् अस्मै तु द्विजमुख्याय वरं त्वं दातुम् अर्हसि  
०१,०५१।०१५ जनमेजय उवाच  
०१,०५१।०१५अ बालाभिरूपस्य तवाप्रमेय; वरं प्रयच्छामि यथानुरूपम्  
०१,०५१।०१५च् वृणीष्व यत् ते ऽभिमतं हृदि स्थितम्; तत् ते प्रदास्याम्य् अपि चेद् अदेयम्  
०१,०५१।०१६ सूत उवाच  
०१,०५१।०१६अ पतिष्यमाणे नागेन्द्रे तक्षके जातवेदसि  
०१,०५१।०१६च् इदम् अन्तरम् इत्य् एवं तदास्तीको ऽभ्यचोदयत्  
०१,०५१।०१७अ वरं ददासि चेन् मह्यं वृणोमि जनमेजय  
०१,०५१।०१७च् सत्रं ते विरमत्व् एतन् न पतेयुर् इहोरगाः  
०१,०५१।०१८अ एवम् उक्तस् ततो राजा ब्रह्मन् पारिक्षितस् तदा  
०१,०५१।०१८च् नातिहृष्टमना वाक्यम् आस्तीकम् इदम् अब्रवीत्  
०१,०५१।०१९अ सुवर्णं रजतं गाश् च यच् चान्यन् मन्यसे विभो  
०१,०५१।०१९च् तत् ते दद्यां वरं विप्र न निवर्तेत् क्रतुर् मम  
०१,०५१।०२० आस्तीक उवाच  
०१,०५१।०२०अ सुवर्णं रजतं गाश् च न त्वां राजन् वृणोम्य् अहम्  
०१,०५१।०२०च् सत्रं ते विरमत्व् एतत् स्वस्ति मातृकुलस्य नः  
०१,०५१।०२१ सूत उवाच  
०१,०५१।०२१अ आस्तीकेनैवम् उक्तस् तु राजा पारिक्षितस् तदा  
०१,०५१।०२१च् पुनः पुनर् उवाचेदम् आस्तीकं वदतां वरम्  
०१,०५१।०२२अ अन्यं वरय भद्रं ते वरं द्विजवरोत्तम  
०१,०५१।०२२च् अयाचत न चाप्य् अन्यं वरं स भृगुनन्दन  
०१,०५१।०२३अ ततो वेदविदस् तत्र सदस्याः सर्व एव तम्  
०१,०५१।०२३च् राजानम् ऊचुः सहिता लभतां ब्राह्मणो वरम्  
०१,०५१।०२३द्*०४४८_०१ श्रुत्वा तन् नृपतिर् वाक्यं ददौ तस्मै वरं तदा  
०१,०५१।०२३द्*०४४८_०२ सर्वेषां पश्यतां तत्र पूर्णकामो द्विजो ऽभवत्  
०१,०५२।००१ शौनक उवाच  
०१,०५२।००१अ ये सर्पाः सर्पसत्रे ऽस्मिन् पतिता हव्यवाहने  
०१,०५२।००१च् तेषां नामानि सर्वेषां श्रोतुम् इच्छामि सूतज  
०१,०५२।००२ सूत उवाच  
०१,०५२।००२अ सहस्राणि बहून्य् अस्मिन् प्रयुतान्य् अर्बुदानि च  
०१,०५२।००२च् न शक्यं परिसङ्ख्यातुं बहुत्वाद् वेदवित्तम  
०१,०५२।००३अ यथास्मृति तु नामानि पन्नगानां निबोध मे  
०१,०५२।००३च् उच्यमानानि मुख्यानां हुतानां जातवेदसि  
०१,०५२।००४अ वासुकेः कुलजांस् तावत् प्राधान्येन निबोध मे  
०१,०५२।००४च् नीलरक्तान् सितान् घोरान् महाकायान् विषोल्बणान्  
०१,०५२।००४द्*०४४९_०१ अवशान् मातृवाग्दण्डपीडितान् कृपणान् हुतान्  
०१,०५२।००५अ कोटिको मानसः पूर्णः सहः पैलो हलीसकः  
०१,०५२।००५च् पिच्छिलः कोणपश् चक्रः कोणवेगः प्रकालनः  
०१,०५२।००६अ हिरण्यवाहः शरणः कक्षकः कालदन्तकः  
०१,०५२।००६च् एते वासुकिजा नागाः प्रविष्टा हव्यवाहनम्  
०१,०५२।००६द्*०४५०_०१ अन्ये च बहवो विप्र तथा वै कुलसम्भवाः  
०१,०५२।००६द्*०४५०_०२ प्रदीप्ताग्नौ हुताः सर्वे घोररूपा महाबलाः  
०१,०५२।००७अ तक्षकस्य कुले जातान् प्रवक्ष्यामि निबोध तान्  
०१,०५२।००७च् पुच्छण्डको मण्डलकः पिण्डभेत्ता रभेणकः  
०१,०५२।००८अ उच्छिखः सुरसो द्रङ्गो बलहेडो विरोहणः  
०१,०५२।००८च् शिलीशलकरो मूकः सुकुमारः प्रवेपनः  
०१,०५२।००९अ मुद्गरः शशरोमा च सुमना वेगवाहनः  
०१,०५२।००९च् एते तक्षकजा नागाः प्रविष्टा हव्यवाहनम्  
०१,०५२।०१०अ पारावतः पारियात्रः पाण्डरो हरिणः कृशः  
०१,०५२।०१०ब्*०४५१_०१ सुभोजनः पराशश् च वीर्यवान् एकसाहसः  
०१,०५२।०१०च् विहङ्गः शरभो मोदः प्रमोदः संहताङ्गदः  
०१,०५२।०११अ ऐरावतकुलाद् एते प्रैविष्टा हव्यवाहनम्  
०१,०५२।०११च् कौरव्यकुलजान् नागाञ् शृणु मे द्विजसत्तम  
०१,०५२।०१२अ ऐण्डिलः कुण्डलो मुण्डो वेणिस्कन्धः कुमारकः  
०१,०५२।०१२च् बाहुकः शृङ्गवेगश् च धूर्तकः पातपातरौ  
०१,०५२।०१२द्*०४५२_०१ कौरव्यकुलजास् त्व् एते प्रविष्टा हव्यवाहनम्  
०१,०५२।०१२द्*०४५३_०१ एते कौरव्यजा नागा विभावसुमुखं गताः  
०१,०५२।०१३अ धृतराष्ट्रकुले जाताञ् शृणु नागान् यथातथम्  
०१,०५२।०१३च् कीर्त्यमानान् मया ब्रह्मन् वातवेगान् विषोल्बणान्  
०१,०५२।०१४अ शङ्कुकर्णः पिङ्गलकः कुठारमुखमेचकौ  
०१,०५२।०१४च् पूर्णाङ्गदः पूर्णमुखः प्रहसः शकुनिर् हरिः  
०१,०५२।०१५अ आमाहठः कोमठकः श्वसनो मानवो वटः  
०१,०५२।०१५च् भैरवो मुण्डवेदाङ्गः पिशङ्गश् चोद्रपारगः  
०१,०५२।०१६अ ऋषभो वेगवान् नाम पिण्डारकमहाहनू  
०१,०५२।०१६च् रक्ताङ्गः सर्वसारङ्गः समृद्धः पाटराक्षसौ  
०१,०५२।०१७अ वराहको वारणकः सुमित्रश् चित्रवेदिकः  
०१,०५२।०१७ब्*०४५४_०१ वराहको वारुणकः सुचित्रा एत्रवेणिकः  
०१,०५२।०१७च् पराशरस् तरुणको मणिस्कन्धस् तथारुणिः  
०१,०५२।०१८अ इति नागा मया ब्रह्मन् कीर्तिताः कीर्तिवर्धनाः  
०१,०५२।०१८च् प्राधान्येन बहुत्वात् तु न सर्वे परिकीर्तिताः  
०१,०५२।०१९अ एतेषां पुत्रपौत्रास् तु प्रसवस्य च सन्ततिः  
०१,०५२।०१९च् न शक्याः परिसङ्ख्यातुं ये दीप्तं पावकं गताः  
०१,०५२।०२०अ सप्तशीर्षा द्विशीर्षाश् च पञ्चशीर्षास् तथापरे  
०१,०५२।०२०ब्*०४५५_०१ शतशीर्षास् तथा नागाः कालानलविषोल्बणाः  
०१,०५२।०२०ब्*०४५६_०१ दशशीर्षाः शतशीर्षास् तथान्ये बहुशीर्षकाः  
०१,०५२।०२०च् कालानलविषा घोरा हुताः शतसहस्रशः  
०१,०५२।०२१अ महाकाया महावीर्याः शैलशृङ्गसमुच्छ्रयाः  
०१,०५२।०२१च् योजनायामविस्तारा द्वियोजनसमायताः  
०१,०५२।०२१द्*०४५७_०१ पञ्चयोजनविस्तारा दशद्वादशसङ्ख्यया  
०१,०५२।०२२अ कामरूपाः कामगमा दीप्तानलविषोल्बणाः  
०१,०५२।०२२च् दग्धास् तत्र महासत्रे ब्रह्मदण्डनिपीडिताः  
०१,०५३।००१ सूत उवाच  
०१,०५३।००१अ इदम् अत्यद्भुतं चान्यद् आस्तीकस्यानुशुश्रुमः  
०१,०५३।००१च् तथा वरैश् छन्द्यमाने राज्ञा पारिक्षितेन ह  
०१,०५३।००२अ इन्द्रहस्ताच् च्युतो नागः ख एव यद् अतिष्ठत  
०१,०५३।००२च् ततश् चिन्तापरो राजा बभूव जनमेजयः  
०१,०५३।००३अ हूयमाने भृशं दीप्ते विधिवत् पावके तदा  
०१,०५३।००३च् न स्म स प्रापतद् वह्नौ तक्षको भयपीडितः  
०१,०५३।००४ शौनक उवाच  
०१,०५३।००४अ किं सूत तेषां विप्राणां मन्त्रग्रामो मनीषिणाम्  
०१,०५३।००४च् न प्रत्यभात् तदाग्नौ यन् न पपात स तक्षकः  
०१,०५३।००५ सूत उवाच  
०१,०५३।००५अ तम् इन्द्रहस्ताद् विस्रस्तं विसञ्ज्ञं पन्नगोत्तमम्  
०१,०५३।००५च् आस्तीकस् तिष्ठ तिष्ठेति वाचस् तिस्रो ऽभ्युदैरयत्  
०१,०५३।००६अ वितस्थे सो ऽन्तरिक्षे ऽथ हृदयेन विदूयता  
०१,०५३।००६च् यथा तिष्ठेत वै कश् चिद् गोचक्रस्यान्तरा नरः  
०१,०५३।००७अ ततो राजाब्रवीद् वाक्यं सदस्यैश् चोदितो भृशम्  
०१,०५३।००७च् कामम् एतद् भवत्व् एवं यथास्तीकस्य भाषितम्  
०१,०५३।००८अ समाप्यताम् इदं कर्म पन्नगाः सन्त्व् अनामयाः  
०१,०५३।००८च् प्रीयताम् अयम् आस्तीकः सत्यं सूतवचो ऽस्तु तत्  
०१,०५३।००९अ ततो हलहलाशब्दः प्रीतिजः समवर्तत  
०१,०५३।००९च् आस्तीकस्य वरे दत्ते तथैवोपरराम च  
०१,०५३।०१०अ स यज्ञः पाण्डवेयस्य राज्ञः पारिक्षितस्य ह  
०१,०५३।०१०ब्*०४५८_०१ समापिते ततः सत्रे विधिवद् विधिदर्शिभिः  
०१,०५३।०१०च् प्रीतिमांश् चाभवद् राजा भारतो जनमेजयः  
०१,०५३।०११अ ऋत्विग्भ्यः ससदस्येभ्यो ये तत्रासन् समागताः  
०१,०५३।०११च् तेभ्यश् च प्रददौ वित्तं शतशो ऽथ सहस्रशः  
०१,०५३।०१२अ लोहिताक्षाय सूताय तथा स्थपतये विभुः  
०१,०५३।०१२च् येनोक्तं तत्र सत्राग्रे यज्ञस्य विनिवर्तनम्  
०१,०५३।०१३अ निमित्तं ब्राह्मण इति तस्मै वित्तं ददौ बहु  
०१,०५३।०१३ब्*०४५९_०१ दत्वा द्रव्यं यथान्यायं भोजनाच्छादनान्वितन्  
०१,०५३।०१३ब्*०४५९_०२ प्रीतस् तस्मै नरपतिर् अप्रमेयपराक्रमः  
०१,०५३।०१३ब्*०४६०_०१ ततो गत्वा चावभृथं कृत्वा स्नानम् अनन्तरम्  
०१,०५३।०१३च् ततश् चकारावभृथं विधिदृष्टेन कर्मणा  
०१,०५३।०१४अ आस्तीकं प्रेषयाम् आस गृहान् एव सुसत्कृतम्  
०१,०५३।०१४च् राजा प्रीतमनाः प्रीतं कृतकृत्यं मनीषिणम्  
०१,०५३।०१५अ पुनरागमनं कार्यम् इति चैनं वचो ऽब्रवीत्  
०१,०५३।०१५च् भविष्यसि सदस्यो मे वाजिमेधे महाक्रतौ  
०१,०५३।०१६अ तथेत्य् उक्त्वा प्रदुद्राव स चास्तीको मुदा युतः  
०१,०५३।०१६च् कृत्वा स्वकार्यम् अतुलं तोषयित्वा च पार्थिवम्  
०१,०५३।०१७अ स गत्वा परमप्रीतो मातरं मातुलं च तम्  
०१,०५३।०१७च् अभिगम्योपसङ्गृह्य यथावृत्तं न्यवेदयत्  
०१,०५३।०१८अ एतच् छ्रुत्वा प्रीयमाणाः समेता; ये तत्रासन् पन्नगा वीतमोहाः  
०१,०५३।०१८च् ते ऽऽस्तीके वै प्रीतिमन्तो बभूवुर्; ऊचुश् चैनं वरम् इष्टं वृणीष्व  
०१,०५३।०१९अ भूयो भूयः सर्वशस् ते ऽब्रुवंस् तम्; किं ते प्रियं करवामो ऽद्य विद्वन्  
०१,०५३।०१९च् प्रीता वयं मोक्षिताश् चैव सर्वे; कामं किं ते करवामो ऽद्य वत्स  
०१,०५३।०२० आस्तीक उवाच  
०१,०५३।०२०अ सायं प्रातः सुप्रसन्नात्मरूपा; लोके विप्रा मानवाश् चेतरे ऽपि  
०१,०५३।०२०च् धर्माख्यानं ये वदेयुर् ममेदम्; तेषां युष्मद्भ्यो नैव किं चिद् भयं स्यात्  
०१,०५३।०२१ सूत उवाच  
०१,०५३।०२१अ तैश् चाप्य् उक्तो भागिनेयः प्रसन्नैर्; एतत् सत्यं कामम् एवं चरन्तः  
०१,०५३।०२१च् प्रीत्या युक्ता ईप्सितं सर्वशस् ते; कर्तारः स्म प्रवणा भागिनेय  
०१,०५३।०२२अ जरत्कारोर् जरत्कार्वां समुत्पन्नो महायशाः  
०१,०५३।०२२ब्*०४६१_०१ गुणवान् वै महातेजा कार्यकर्ता महायशाः  
०१,०५३।०२२च् आस्तीकः सत्यसन्धो मां पन्नगेभ्यो ऽभिरक्षतु  
०१,०५३।०२२द्*०४६२_०१ आस्तीकेनोरगैः सार्धं यः पुरा समयः कृतः  
०१,०५३।०२२द्*०४६३=०६ सूत उवाच  
०१,०५३।०२२द्*०४६३_०१ तं स्मरन्तं महाभागा न मां हिंसितुम् अर्हथ  
०१,०५३।०२२द्*०४६३_०२ सर्पापसर्प भद्रं ते गच्छ सर्प महाविष  
०१,०५३।०२२द्*०४६३_०३ जनमेजयस्य यज्ञान्ते आस्तीकवचनं स्मर  
०१,०५३।०२२द्*०४६३_०४ आस्तीकवचनं स्मृत्वा यः सर्पो न निवर्तते  
०१,०५३।०२२द्*०४६३_०५ शतधा भिद्यते मूर्ध्नि शिंशवृक्षफलं यथा  
०१,०५३।०२२द्*०४६३_०६ स एवम् उक्तस् तु तदा द्विजेन्द्रः  
०१,०५३।०२२द्*०४६३_०७ समागतैस् तैर् भुजगेन्द्रमुख्यैः  
०१,०५३।०२२द्*०४६३_०८ सम्प्राप्य प्रीतिं विपुलां महात्मा  
०१,०५३।०२२द्*०४६३_०९ ततो मनो गमनायाथ दध्रे  
०१,०५३।०२३अ असितं चार्तिमन्तं च सुनीथं चापि यः स्मरेत्  
०१,०५३।०२३च् दिवा वा यदि वा रात्रौ नास्य सर्पभयं भवेत्  
०१,०५३।०२३द्*०४६४_०१ इत्य् एवं नागराजो ऽथ नागानां मध्यमस् तथा  
०१,०५३।०२३द्*०४६४_०२ उक्त्वा सहैव ते सर्वैः स्वम् एव भवनं ययौ  
०१,०५३।०२४ सूत उवाच  
०१,०५३।०२४अ मोक्षयित्वा स भुजगान् सर्पसत्राद् द्विजोत्तमः  
०१,०५३।०२४च् जगाम काले धर्मात्मा दिष्टान्तं पुत्रपौत्रवान्  
०१,०५३।०२५अ इत्य् आख्यानं मयास्तीकं यथावत् कीर्तितं तव  
०१,०५३।०२५च् यत् कीर्तयित्वा सर्पेभ्यो न भयं विद्यते क्व चित्  
०१,०५३।०२५द्*०४६५_०१ यन् मां त्वं पृष्टवान् ब्रह्मञ् श्रुत्वा डुण्डुभभाषितम्  
०१,०५३।०२५द्*०४६५_०२ व्येतु ते सुमहद् ब्रह्मन् कौतूहलम् अरिन्दम  
०१,०५३।०२६अ श्रुत्वा धर्मिष्ठम् आख्यानम् आस्तीकं पुण्यवर्धनम्  
०१,०५३।०२६ब्*०४६६_०१ सर्वपापैर् विनिर्मुक्तो ब्रह्मलोके महीयते  
०१,०५३।०२६ब्*०४६७_०१ यथा कथितवान् ब्रह्मन् प्रमतिः पूर्वजस् तव  
०१,०५३।०२६ब्*०४६७_०२ पुत्राय रुरवे प्रीतः पृच्छते भार्गवोत्तम  
०१,०५३।०२६ब्*०४६७_०३ यद् वाक्यं श्रुतवांश् चाहं तथा च कथितं मया  
०१,०५३।०२६च् आस्तीकस्य कवेर् विप्र श्रीमच्चरितम् आदितः  
०१,०५३।०२६द्*०४६८_०१ श्रुत्वास्तीकश् च चरितं यः स्मरेद् भक्तितत्परः  
०१,०५३।०२६द्*०४६८_०२ पुत्रपौत्रधनायुश् च कुलसन्तति चाक्षया  
०१,०५३।०२६द्*०४६८_०३ महापुण्यं यशश् चैव लभते नात्र संशयः  
०१,०५३।०२६द्*०४६९_०१ सर्वपापविनिर्मुक्तो दीर्घम् आयुर् अवाप्नुयात्  
०१,०५३।०२६द्*०४६९_०२ गार्हस्थ्यं धर्मम् अखिलं प्रयायात् पुत्रपौत्रवान्  
०१,०५३।०२७ शौनक उवाच  
०१,०५३।०२७अ भृगुवंशात् प्रभृत्य् एव त्वया मे कथितं महत्  
०१,०५३।०२७च् आख्यानम् अखिलं तात सौते प्रीतो ऽस्मि तेन ते  
०१,०५३।०२८अ प्रक्ष्यामि चैव भूयस् त्वां यथावत् सूतनन्दन  
०१,०५३।०२८च् यां कथां व्याससम्पन्नां तां च भूयः प्रचक्ष्व मे  
०१,०५३।०२९अ तस्मिन् परमदुष्प्रापे सर्पसत्रे महात्मनाम्  
०१,०५३।०२९च् कर्मान्तरेषु विधिवत् सदस्यानां महाकवे  
०१,०५३।०३०अ या बभूवुः कथाश् चित्रा येष्व् अर्थेषु यथातथम्  
०१,०५३।०३०च् त्वत्त इच्छामहे श्रोतुं सौते त्वं वै विचक्षणः  
०१,०५३।०३१ सूत उवाच  
०१,०५३।०३१अ कर्मान्तरेष्व् अकथयन् द्विजा वेदाश्रयाः कथाः  
०१,०५३।०३१च् व्यासस् त्व् अकथयन् नित्यम् आख्यानं भारतं महत्  
०१,०५३।०३२ शौनक उवाच  
०१,०५३।०३२अ महाभारतम् आख्यानं पाण्डवानां यशस्करम्  
०१,०५३।०३२च् जनमेजयेन यत् पृष्टः कृष्णद्वैपायनस् तदा  
०१,०५३।०३३अ श्रावयाम् आस विधिवत् तदा कर्मान्तरेषु सः  
०१,०५३।०३३च् ताम् अहं विधिवत् पुण्यां श्रोतुम् इच्छामि वै कथाम्  
०१,०५३।०३४अ मनःसागरसम्भूतां महर्षेः पुण्यकर्मणः  
०१,०५३।०३४च् कथयस्व सतां श्रेष्ठ न हि तृप्यामि सूतज  
०१,०५३।०३५ सूत उवाच  
०१,०५३।०३५अ हन्त ते कथयिष्यामि महद् आख्यानम् उत्तमम्  
०१,०५३।०३५च् कृष्णद्वैपायनमतं महाभारतम् आदितः  
०१,०५३।०३६अ तज् जुषस्वोत्तममते कथ्यमानं मया द्विज  
०१,०५३।०३६च् शंसितुं तन् मनोहर्षो ममापीह प्रवर्तते  
०१,०५४।००१ सूत उवाच  
०१,०५४।००१अ श्रुत्वा तु सर्पसत्राय दीक्षितं जनमेजयम्  
०१,०५४।००१ब्*०४७०_०१ ब्राह्मणानां पुरस्तात् स नृपेणैवं प्रणोदितः  
०१,०५४।००१च् अभ्यागच्छद् ऋषिर् विद्वान् कृष्णद्वैपायनस् तदा  
०१,०५४।००२अ जनयाम् आस यं काली शक्तेः पुत्रात् पराशरात्  
०१,०५४।००२च् कन्यैव यमुनाद्वीपे पाण्डवानां पितामहम्  
०१,०५४।००३अ जातमात्रश् च यः सद्य इष्ट्या देहम् अवीवृधत्  
०१,०५४।००३च् वेदांश् चाधिजगे साङ्गान् सेतिहासान् महायशाः  
०१,०५४।००४अ यं नातितपसा कश् चिन् न वेदाध्ययनेन च  
०१,०५४।००४च् न व्रतैर् नोपवासैश् च न प्रसूत्या न मन्युना  
०१,०५४।००५अ विव्यासैकं चतुर्धा यो वेदं वेदविदां वरः  
०१,०५४।००५च् परावरज्ञो ब्रह्मर्षिः कविः सत्यव्रतः शुचिः  
०१,०५४।००६अ यः पाण्डुं धृतराष्ट्रं च विदुरं चाप्य् अजीजनत्  
०१,०५४।००६च् शन्तनोः सन्ततिं तन्वन् पुण्यकीर्तिर् महायशाः  
०१,०५४।००७अ जनमेजयस्य राजर्षेः स तद् यज्ञसदस् तदा  
०१,०५४।००७च् विवेश शिष्यैः सहितो वेदवेदाङ्गपारगैः  
०१,०५४।००८अ तत्र राजानम् आसीनं ददर्श जनमेजयम्  
०१,०५४।००८च् वृतं सदस्यैर् बहुभिर् देवैर् इव पुरन्दरम्  
०१,०५४।००९अ तथा मूर्धावसिक्तैश् च नानाजनपदेश्वरैः  
०१,०५४।००९च् ऋत्विग्भिर् देवकल्पैश् च कुशलैर् यज्ञसंस्तरे  
०१,०५४।०१०अ जनमेजयस् तु राजर्षिर् दृष्ट्वा तम् ऋषिम् आगतम्  
०१,०५४।०१०च् सगणो ऽब्युद्ययौ तूर्णं प्रीत्या भरतसत्तमः  
०१,०५४।०११अ काञ्चनं विष्टरं तस्मै सदस्यानुमते प्रभुः  
०१,०५४।०११च् आसनं कल्पयाम् आस यथा शक्रो बृहस्पतेः  
०१,०५४।०१२अ तत्रोपविष्टं वरदं देवर्षिगणपूजितम्  
०१,०५४।०१२च् पूजयाम् आस राजेन्द्रः शास्त्रदृष्टेन कर्मणा  
०१,०५४।०१३अ पाद्यम् आचमनीयं च अर्घ्यं गां च विधानतः  
०१,०५४।०१३च् पितामहाय कृष्णाय तदर्हाय न्यवेदयत्  
०१,०५४।०१४अ प्रतिगृह्य च तां पूजां पाण्डवाज् जनमेजयात्  
०१,०५४।०१४च् गां चैव समनुज्ञाय व्यासः प्रीतो ऽभवत् तदा  
०१,०५४।०१५अ तथा सम्पूजयित्वा तं यत्नेन प्रपितामहम्  
०१,०५४।०१५च् उपोपविश्य प्रीतात्मा पर्यपृच्छद् अनामयम्  
०१,०५४।०१६अ भगवान् अपि तं दृष्ट्वा कुशलं प्रतिवेद्य च  
०१,०५४।०१६च् सदस्यैः पूजितः सर्वैः सदस्यान् अभ्यपूजयत्  
०१,०५४।०१७अ ततस् तं सत्कृतं सर्वैः सदस्यैर् जनमेजयः  
०१,०५४।०१७च् इदं पश्चाद् द्विजश्रेष्ठं पर्यपृच्छत् कृताञ्जलिः  
०१,०५४।०१८अ कुरूणां पाण्डवानां च भवान् प्रत्यक्षदर्शिवान्  
०१,०५४।०१८च् तेषां चरितम् इच्छामि कथ्यमानं त्वया द्विज  
०१,०५४।०१९अ कथं समभवद् भेदस् तेषाम् अक्लिष्टकर्मणाम्  
०१,०५४।०१९च् तच् च युद्धं कथं वृत्तं भूतान्तकरणं महत्  
०१,०५४।०२०अ पितामहानां सर्वेषां दैवेनाविष्टचेतसाम्  
०१,०५४।०२०च् कार्त्स्न्येनैतत् समाचक्ष्व भगवन् कुशलो ह्य् असि  
०१,०५४।०२१अ तस्य तद् वचनं श्रुत्वा कृष्णद्वैपायनस् तदा  
०१,०५४।०२१च् शशास शिष्यम् आसीनं वैशम्पायनम् अन्तिके  
०१,०५४।०२२अ कुरूणां पाण्डवानां च यथा भेदो ऽभवत् पुरा  
०१,०५४।०२२च् तद् अस्मै सर्वम् आचक्ष्व यन् मत्तः श्रुतवान् असि  
०१,०५४।०२३अ गुरोर् वचनम् आज्ञाय स तु विप्रर्षभस् तदा  
०१,०५४।०२३च् आचचक्षे ततः सर्वम् इतिहासं पुरातनम्  
०१,०५४।०२४अ तस्मै राज्ञे सदस्येभ्यः क्षत्रियेभ्यश् च सर्वशः  
०१,०५४।०२४च् भेदं राज्यविनाशं च कुरुपाण्डवयोस् तदा  
०१,०५५।००१ वैशम्पायन उवाच  
०१,०५५।००१*०४७१_०१ पातु वः कविमातङ्गो व्यासः सत्यवतीसुतः  
०१,०५५।००१*०४७१_०२ यस्य वाग्मदगन्धेन वासितं भुवनत्रयम्  
०१,०५५।००१*०४७२_०१ शृणु राजन् यथा वीरा भ्रातरः पञ्च पाण्डवाः  
०१,०५५।००१*०४७२_०२ विरोधम् अन्वगच्छन्त धार्तराष्ट्रैर् दुरात्मभिः  
०१,०५५।००१अ गुरवे प्राङ् नमस्कृत्य मनोबुद्धिसमाधिभिः  
०१,०५५।००१च् सम्पूज्य च द्विजान् सर्वांस् तथान्यान् विदुषो जनान्  
०१,०५५।००२अ महर्षेः सर्वलोकेषु विश्रुतस्यास्य धीमतः  
०१,०५५।००२च् प्रवक्ष्यामि मतं कृत्स्नं व्यासस्यामिततेजसः  
०१,०५५।००३अ श्रोतुं पात्रं च राजंस् त्वं प्राप्येमां भारतीं कथाम्  
०१,०५५।००३च् गुरोर् वक्तुं परिस्पन्दो मुदा प्रोत्साहतीव माम्  
०१,०५५।००३द्@०३१=०००० शौनक उवाच  
०१,०५५।००३द्@०३१=०००५ सूत उवाच  
०१,०५५।००३द्@०३१_०००१ जनमेजयेन राज्ञा वै किमर्थं सूतनन्दन  
०१,०५५।००३द्@०३१_०००२ सर्पसत्रान्तरे पृष्टो व्यासशिष्यो महातपाः  
०१,०५५।००३द्@०३१_०००३ पूर्वजानां कथां मां वै तन् नो वद महामते  
०१,०५५।००३द्@०३१_०००४ सर्वज्ञः सर्वदर्शी च न ते ह्य् अविदितं क्व चित्  
०१,०५५।००३द्@०३१_०००५ सर्पसत्रे च सम्पूर्णे ऋत्विजश् चागतश्रमाः  
०१,०५५।००३द्@०३१_०००६ धूमसम्भ्रान्तनेत्रास् तु दशाष्टौ सुषुपुस् तदा  
०१,०५५।००३द्@०३१_०००७ तेषु सुप्तेषु सर्वेषु राजा पारिक्षितस् तदा  
०१,०५५।००३द्@०३१_०००८ यज्ञान्ते ऋषिभिर् नैव निद्रा कार्या कथं चन  
०१,०५५।००३द्@०३१_०००९ इति स्मृत्युक्तवचनं स्मृत्वा तान् ऋषिसत्तमान्  
०१,०५५।००३द्@०३१_००१० अभिमन्त्रितेनोदकेन ऋषिभिश् चाभिचारकैः  
०१,०५५।००३द्@०३१_००११ प्रोक्षयाम् आस तेषां वै निद्रान्तं तु चिकीर्षवान्  
०१,०५५।००३द्@०३१_००१२ एतस्मिन्न् अन्तरे तत्र मूर्च्छाम् आपुः सुदीर्घिकाम्  
०१,०५५।००३द्@०३१_००१३ अचेतनांश् च मुनयस् तान् दृष्ट्वा दुःखितो ऽभवत्  
०१,०५५।००३द्@०३१_००१४ तदा सभासदो विप्राः प्रोचुश् च जनमेजयम्  
०१,०५५।००३द्@०३१_००१५ धिग् धिक् ते चेष्टितं राजन् ब्राह्मणान् हतवान् असि  
०१,०५५।००३द्@०३१_००१६ ब्रह्महत्याष्टादश वै कृतास् त्वया नराधिप  
०१,०५५।००३द्@०३१_००१७ चर तीर्थान्य् अनेकानि पश्चाच् छुद्धिम् अवाप्स्यसि  
०१,०५५।००३द्@०३१_००१८ एतस्मिन्न् अन्तरे तत्र वाग् उवाचाशरीरिणी  
०१,०५५।००३द्@०३१_००१९ दुःखितं चिन्तयाक्रान्तं राजानं जीवयन्न् इव  
०१,०५५।००३द्@०३१_००२० ब्रह्महत्याविमोक्षार्थं कृत्वा चीरं निऌईयुतम्  
०१,०५५।००३द्@०३१_००२१ अष्टादशारत्निकं च तद् वासः परिधाय च  
०१,०५५।००३द्@०३१_००२२ पाण्डवानां कथा ह्य् अत्र अष्टादशकपर्वकम्  
०१,०५५।००३द्@०३१_००२३ शृणु त्वं भारतं च ततः शुद्धिम् अवाप्स्यसि  
०१,०५५।००३द्@०३१_००२४ इति तद् वचनं श्रुत्वा ऋषिभिश् चानुमोदितः  
०१,०५५।००३द्@०३१_००२५ वासस् तद् उक्तं वासित्वा व्यासं सत्यवतीसुतम्  
०१,०५५।००३द्@०३१_००२६ प्रश्रयावनतो राजा पप्रच्छ पूर्वजां कथाम्  
०१,०५५।००३द्@०३१_००२७ ताम् अहं वर्णयिष्यामि शृणुध्वं भो मुनीश्वराः  
०१,०५५।००४अ शृणु राजन् यथा भेदः कुरुपाण्डवयोर् अभूत्  
०१,०५५।००४च् राज्यार्थे द्यूतसम्भूतो वनवासस् तथैव च  
०१,०५५।००५अ यथा च युद्धम् अभवत् पृथिवीक्षयकारकम्  
०१,०५५।००५च् तत् ते ऽहं सम्प्रवक्ष्यामि पृच्छते भरतर्षभ  
०१,०५५।००६अ मृते पितरि ते वीरा वनाद् एत्य स्वमन्दिरम्  
०१,०५५।००६च् नचिराद् इव विद्वांसो वेदे धनुषि चाभवन्  
०१,०५५।००७अ तांस् तथा रूपवीर्यौजःसम्पन्नान् पौरसम्मतान्  
०१,०५५।००७च् नामृष्यन् कुरवो दृष्ट्वा पाण्डवाञ् श्रीयशोभृतः  
०१,०५५।००८अ ततो दुर्योधनः क्रूरः कर्णश् च सहसौबलः  
०१,०५५।००८च् तेषां निग्रहनिर्वासान् विविधांस् ते समाचरन्  
०१,०५५।००८द्*०४७३_०१ ततो दुर्योधनः क्रूरः कर्णस्य च मते स्थितः  
०१,०५५।००८द्*०४७३_०२ पाण्डवान् विविधोपायै राज्यहेतोर् अपीडयत्  
०१,०५५।००९अ ददाव् अथ विषं पापो भीमाय धृतराष्ट्रजः  
०१,०५५।००९च् जरयाम् आस तद् वीरः सहान्नेन वृकोदरः  
०१,०५५।०१०अ प्रमाणकोट्यां संसुप्तं पुनर् बद्ध्वा वृकोदरम्  
०१,०५५।०१०च् तोयेषु भीमं गङ्गायाः प्रक्षिप्य पुरम् आव्रजत्  
०१,०५५।०११अ यदा प्रबुद्धः कौन्तेयस् तदा सञ्छिद्य बन्धनम्  
०१,०५५।०११च् उदतिष्ठन् महाराज भीमसेनो गतव्यथः  
०१,०५५।०१२अ आशीविषैः कृष्णसर्पैः सुप्तं चैनम् अदंशयत्  
०१,०५५।०१२च् सर्वेष्व् एवाङ्गदेशेषु न ममार च शत्रुहा  
०१,०५५।०१२द्*०४७४_०१ उपायैर् बहुभिः क्षुद्रैः संवृतैर् विवृतैर् अपि  
०१,०५५।०१२द्*०४७४_०२ पाण्डवान् पीडयाम् आस न च किं चिद् असाधयत्  
०१,०५५।०१३अ तेषां तु विप्रकारेषु तेषु तेषु महामतिः  
०१,०५५।०१३च् मोक्षणे प्रतिघाते च विदुरो ऽवहितो ऽभवत्  
०१,०५५।०१४अ स्वर्गस्थो जीवलोकस्य यथा शक्रः सुखावहः  
०१,०५५।०१४च् पाण्डवानां तथा नित्यं विदुरो ऽपि सुखावहः  
०१,०५५।०१५अ यदा तु विविधोपायैः संवृतैर् विवृतैर् अपि  
०१,०५५।०१५च् नाशक्नोद् विनिहन्तुं तान् दैवभाव्यर्थरक्षितान्  
०१,०५५।०१६अ ततः सम्मन्त्र्य सचिवैर् वृषदुःशासनादिभिः  
०१,०५५।०१६च् धृतराष्ट्रम् अनुज्ञाप्य जातुषं गृहम् आदिशत्  
०१,०५५।०१७अ तत्र तान् वासयाम् आस पाण्डवान् अमितौजसः  
०१,०५५।०१७च् अदाहयच् च विस्रब्धान् पावकेन पुनस् तदा  
०१,०५५।०१८अ विदुरस्यैव वचनात् खनित्री विहिता ततः  
०१,०५५।०१८च् मोक्षयाम् आस योगेन ते मुक्ताः प्राद्रवन् भयात्  
०१,०५५।०१८द्*०४७५_०१ प्राप्ता हिडिम्बी भीमेन यत्र जातो घटोत्कचः  
०१,०५५।०१९अ ततो महावने घोरे हिडिम्बं नाम राक्षसम्  
०१,०५५।०१९च् भीमसेनो ऽवधीत् क्रुद्धो भुवि भीमपराक्रमः  
०१,०५५।०२०अ अथ सन्धाय ते वीरा एकचक्रां व्रजंस् तदा  
०१,०५५।०२०च् ब्रह्मरूपधरा भूत्वा मात्रा सह परन्तपाः  
०१,०५५।०२१अ तत्र ते ब्राह्मणार्थाय बकं हत्वा महाबलम्  
०१,०५५।०२१च् ब्राह्मणैः सहिता जग्मुः पाञ्चालानां पुरं ततः  
०१,०५५।०२१द्*०४७६_०१ सुतप्रियैषी तान् राजा पाण्डवान् अम्बिकासुतः  
०१,०५५।०२१द्*०४७६_०२ (१७अब्) ततो विवासयाम् आस राज्यभोगबुभुक्षया  
०१,०५५।०२१द्*०४७६_०३ ते प्रातिष्ठन्त सहिता नगरान् नागसाह्वयात्  
०१,०५५।०२१द्*०४७६_०४ प्रस्थाने चाभवन् मन्त्री क्षत्ता तेषां महात्मनाम्  
०१,०५५।०२१द्*०४७६_०५ येन मुक्ता जतुगृहान् निशीथे प्राद्रवन् वनम्  
०१,०५५।०२१द्*०४७६_०६ ततः सम्प्राप्य कौन्तेया नगरं वारणावतम्  
०१,०५५।०२१द्*०४७६_०७ न्यवसन्त महात्मानो मात्रा सह परन्तपाः  
०१,०५५।०२१द्*०४७६_०८ धृतराष्ट्रेण चाज्ञप्ता उषिता जातुषे गृहे  
०१,०५५।०२१द्*०४७६_०९ पुरोचनाद् रक्षमाणाः संवत्सरम् अतन्द्रिताः  
०१,०५५।०२१द्*०४७६_१० (१८अब्) सुरुङ्गां कारयित्वा ते विदुरेण प्रचोदिताः  
०१,०५५।०२१द्*०४७६_११ आदीप्य जातुषं वेश्म दग्ध्वा चैव पुरोचनम्  
०१,०५५।०२१द्*०४७६_१२ (१८च्द्) प्राद्रवन् भयसंविग्ना मात्रा सह परन्तपाः  
०१,०५५।०२१द्*०४७६_१३ (१९अब्) ददृशुर् दारुणं रक्षो हिडिम्बं वननिर्झरे  
०१,०५५।०२१द्*०४७६_१४ हत्वा च तं राक्षसेन्द्रं भीताः समनुबोधनात्  
०१,०५५।०२१द्*०४७६_१५ निशि सम्प्राद्रवन् पार्था धार्तराष्ट्रभयार्दिताः  
०१,०५५।०२१द्*०४७६_१६ (२०अब्) एकचक्रां ततो गत्वा पाण्डवाः संशितव्रताः  
०१,०५५।०२१द्*०४७६_१७ (२०च्द्) वेदाध्ययनसम्पन्नास् ते ऽभवन् ब्रह्मचारिणः  
०१,०५५।०२१द्*०४७६_१८ ते तत्र प्रयताः कालं कं चिद् ऊषुर् नरर्षभाः  
०१,०५५।०२१द्*०४७६_१९ मात्रा सहैकचक्रायां ब्राह्मणस्य निवेशने  
०१,०५५।०२१द्*०४७६_२० तत्राससाद क्षुधितं पुरुषादं वृकोदरः  
०१,०५५।०२१द्*०४७६_२१ (२१अब्) भीमसेनो महाबाहुर् बकं नाम महाबलम्  
०१,०५५।०२१द्*०४७६_२२ तं चापि पुरुषव्याघ्रो बाहुवीर्येण पाण्डवः  
०१,०५५।०२१द्*०४७६_२३ निहत्य तरसा वीरो नागरान् पर्यसान्त्वयत्  
०१,०५५।०२१द्*०४७६_२४ ततस् ते शुश्रुवुः कृष्णां पञ्चालेषु स्वयंवराम्  
०१,०५५।०२१द्*०४७६_२५ श्रुत्वा चैवाभ्यगच्छन्त गत्वा चैवालभन्त ताम्  
०१,०५५।०२२अ ते तत्र द्रौपदीं लब्ध्वा परिसंवत्सरोषिताः  
०१,०५५।०२२च् विदिता हास्तिनपुरं प्रत्याजग्मुर् अरिन्दमाः  
०१,०५५।०२३अ त उक्ता धृतराष्ट्रेण राज्ञा शान्तनवेन च  
०१,०५५।०२३च् भ्रातृभिर् विग्रहस् तात कथं वो न भवेद् इति  
०१,०५५।०२३ए अस्माभिः खाण्डवप्रस्थे युष्मद्वासो ऽनुचिन्तितः  
०१,०५५।०२४अ तस्माज् जनपदोपेतं सुविभक्तमहापथम्  
०१,०५५।०२४च् वासाय खाण्डवप्रस्थं व्रजध्वं गतमन्यवः  
०१,०५५।०२५अ तयोस् ते वचनाज् जग्मुः सह सर्वैः सुहृज्जनैः  
०१,०५५।०२५च् नगरं खाण्डवप्रस्थं रत्नान्य् आदाय सर्वशः  
०१,०५५।०२६अ तत्र ते न्यवसन् राजन् संवत्सरगणान् बहून्  
०१,०५५।०२६च् वशे शस्त्रप्रतापेन कुर्वन्तो ऽन्यान् महीक्षितः  
०१,०५५।०२७अ एवं धर्मप्रधानास् ते सत्यव्रतपरायणाः  
०१,०५५।०२७च् अप्रमत्तोत्थिताः क्षान्ताः प्रतपन्तो ऽहितांस् तदा  
०१,०५५।०२८अ अजयद् भीमसेनस् तु दिशं प्राचीं महाबलः  
०१,०५५।०२८च् उदीचीम् अर्जुनो वीरः प्रतीचीं नकुलस् तथा  
०१,०५५।०२९अ दक्षिणां सहदेवस् तु विजिग्ये परवीरहा  
०१,०५५।०२९च् एवं चक्रुर् इमां सर्वे वशे कृत्स्नां वसुन्धराम्  
०१,०५५।०३०अ पञ्चभिः सूर्यसङ्काशैः सूर्येण च विराजता  
०१,०५५।०३०च् षट्सूर्येवाबभौ पृथ्वी पाण्डवैः सत्यविक्रमैः  
०१,०५५।०३१अ ततो निमित्ते कस्मिंश् चिद् धर्मराजो युधिष्ठिरः  
०१,०५५।०३१ब्*०४७७_०१ स वै संवत्सरान् दश द्वे चैव तु वने वसन्  
०१,०५५।०३१च् वनं प्रस्थापयाम् आस भ्रातरं वै धनञ्जयम्  
०१,०५५।०३१च्*०४७८_०१ । । । । । । । । तेजस्वी सत्यविक्रमः  
०१,०५५।०३१च्*०४७८_०२ प्राणेभ्यो ऽपि प्रियतरं  
०१,०५५।०३१द्*०४७९_०१ अर्जुनं पुरुषव्याघ्रं स्थिरात्मानं गुणैर् युतम्  
०१,०५५।०३१द्*०४८०_०१ धैर्याद् धर्माच् च सत्याच् च विजयाच् चाधिकं प्रियम्  
०१,०५५।०३१द्*०४८०_०२ अर्जुनो भ्रातरं ज्येष्ठं नात्यवर्तत जातु चित्  
०१,०५५।०३२अ स वै संवत्सरं पूर्णं मासं चैकं वने ऽवसत्  
०१,०५५।०३२ब्*०४८१_०१ तीर्थयात्रां च कृतवान् नागकन्याम् अवाप्य च  
०१,०५५।०३२ब्*०४८१_०२ अथ पाण्ड्यस्य तनयां लब्ध्वा ताभ्यां सहोषितः  
०१,०५५।०३२च् ततो ऽगच्छद् धृषीकेशं द्वारवत्यां कदा चन  
०१,०५५।०३३अ लब्धवांस् तत्र बीभत्सुर् भार्यां राजीवलोचनाम्  
०१,०५५।०३३च् अनुजां वासुदेवस्य सुभद्रां भद्रभाषिणीम्  
०१,०५५।०३४अ सा शचीव महेन्द्रेण श्रीः कृष्णेनेव सङ्गता  
०१,०५५।०३४च् सुभद्रा युयुजे प्रीता पाण्डवेनार्जुनेन ह  
०१,०५५।०३५अ अतर्पयच् च कौन्तेयः खाण्डवे हव्यवाहनम्  
०१,०५५।०३५च् बीभत्सुर् वासुदेवेन सहितो नृपसत्तम  
०१,०५५।०३६अ नातिभारो हि पार्थस्य केशवेनाभवत् सह  
०१,०५५।०३६च् व्यवसायसहायस्य विष्णोः शत्रुवधेष्व् इव  
०१,०५५।०३७अ पार्थायाग्निर् ददौ चापि गाण्डीवं धनुर् उत्तमम्  
०१,०५५।०३७च् इषुधी चाक्षयैर् बाणै रथं च कपिलक्षणम्  
०१,०५५।०३८अ मोक्षयाम् आस बीभत्सुर् मयं तत्र महासुरम्  
०१,०५५।०३८च् स चकार सभां दिव्यां सर्वरत्नसमाचिताम्  
०१,०५५।०३९अ तस्यां दुर्योधनो मन्दो लोभं चक्रे सुदुर्मतिः  
०१,०५५।०३९च् ततो ऽक्षैर् वञ्चयित्वा च सौबलेन युधिष्ठिरम्  
०१,०५५।०४०अ वनं प्रस्थापयाम् आस सप्त वर्षाणि पञ्च च  
०१,०५५।०४०च् अज्ञातम् एकं राष्ट्रे च तथा वर्षं त्रयोदशम्  
०१,०५५।०४१अ ततश् चतुर्दशे वर्षे याचमानाः स्वकं वसु  
०१,०५५।०४१च् नालभन्त महाराज ततो युद्धम् अवर्तत  
०१,०५५।०४२अ ततस् ते सर्वम् उत्साद्य हत्वा दुर्योधनं नृपम्  
०१,०५५।०४२च् राज्यं विद्रुतभूयिष्ठं प्रत्यपद्यन्त पाण्डवाः  
०१,०५५।०४२द्*०४८२_०१ इष्ट्वा क्रतूंश् च विविधान् अश्वमेधादिकान् बहून्  
०१,०५५।०४२द्*०४८२_०२ धृतराष्ट्रे गते स्वर्गं विदुरे पञ्चतां गते  
०१,०५५।०४२द्*०४८२_०३ गमयित्वा स्त्रियः स्वर्गं राज्ञाम् अमिततेजसाम्  
०१,०५५।०४२द्*०४८२_०४ वार्ष्णेये निलयं प्राप्ते कृष्णदारान् प्ररक्ष्य च  
०१,०५५।०४२द्*०४८२_०५ महाप्रस्थानिकं कृत्वा गताः स्वर्गम् अनुत्तमम्  
०१,०५५।०४३अ एवम् एतत् पुरावृत्तं तेषाम् अक्लिष्टकर्मणाम्  
०१,०५५।०४३च् भेदो राज्यविनाशश् च जयश् च जयतां वर  
०१,०५६।००१ जनमेजय उवाच  
०१,०५६।००१अ कथितं वै समासेन त्वया सर्वं द्विजोत्तम  
०१,०५६।००१च् महाभारतम् आख्यानं कुरूणां चरितं महत्  
०१,०५६।००२अ कथां त्व् अनघ चित्रार्थाम् इमां कथयति त्वयि  
०१,०५६।००२च् विस्तरश्रवणे जातं कौतूहलम् अतीव मे  
०१,०५६।००३अ स भवान् विस्तरेणेमां पुनर् आख्यातुम् अर्हति  
०१,०५६।००३च् न हि तृप्यामि पूर्वेषां शृण्वानश् चरितं महत्  
०१,०५६।००४अ न तत् कारणम् अल्पं हि धर्मज्ञा यत्र पाण्डवाः  
०१,०५६।००४च् अवध्यान् सर्वशो जघ्नुः प्रशस्यन्ते च मानवैः  
०१,०५६।००५अ किमर्थं ते नरव्याघ्राः शक्ताः सन्तो ह्य् अनागसः  
०१,०५६।००५च् प्रयुज्यमानान् सङ्क्लेशान् क्षान्तवन्तो दुरात्मनाम्  
०१,०५६।००६अ कथं नागायुतप्राणो बाहुशाली वृकोदरः  
०१,०५६।००६ब्*०४८३_०१ भ्रातॄणां क्लेशम् आयातं गतवान् वै परन्तपः  
०१,०५६।००६च् परिक्लिश्यन्न् अपि क्रोधं धृतवान् वै द्विजोत्तम  
०१,०५६।००७अ कथं सा द्रौपदी कृष्णा क्लिश्यमाना दुरात्मभिः  
०१,०५६।००७च् शक्ता सती धार्तराष्ट्रान् नादहद् घोरचक्षुषा  
०१,०५६।००७द्*०४८४_०१ कथं सा द्रौपदी शक्ता धार्तराष्ट्रांश् च नादहत्  
०१,०५६।००८अ कथं व्यतिक्रमन् द्यूते पार्थौ माद्रीसुतौ तथा  
०१,०५६।००८च् अनुव्रजन् नरव्याघ्रं वञ्च्यमानं दुरात्मभिः  
०१,०५६।००९अ कथं धर्मभृतां श्रेष्ठः सुतो धर्मस्य धर्मवित्  
०१,०५६।००९च् अनर्हः परमं क्लेशं सोढवान् स युधिष्ठिरः  
०१,०५६।०१०अ कथं च बहुलाः सेनाः पाण्डवः कृष्णसारथिः  
०१,०५६।०१०च् अस्यन्न् एको ऽनयत् सर्वाः पितृलोकं धनञ्जयः  
०१,०५६।०११अ एतद् आचक्ष्व मे सर्वं यथावृत्तं तपोधन  
०१,०५६।०११च् यद् यच् च कृतवन्तस् ते तत्र तत्र महारथाः  
०१,०५६।०१२ वैशम्पायन उवाच  
०१,०५६।०१२*०४८५_०१ क्षणं कुरु महाराज विपुलो ऽयम् अनुक्रमः  
०१,०५६।०१२*०४८५_०२ पुण्याख्यानस्य वक्तव्यः कृष्णद्वैपायनेरितः  
०१,०५६।०१२अ महर्षेः सर्वलोकेषु पूजितस्य महात्मनः  
०१,०५६।०१२च् प्रवक्ष्यामि मतं कृत्स्नं व्यासस्यामिततेजसः  
०१,०५६।०१३अ इदं शतसहस्रं हि श्लोकानां पुण्यकर्मणाम्  
०१,०५६।०१३च् सत्यवत्यात्मजेनेह व्याख्यातम् अमितौजसा  
०१,०५६।०१३द्*०४८६_०१ उपाख्यानैः सह ज्ञेयं श्राव्यं भारतम् उत्तमम्  
०१,०५६।०१३द्*०४८६_०२ सङ्क्षेपेण तु वक्ष्यामि सर्वम् एतन् नराधिप  
०१,०५६।०१३द्*०४८६_०३ अध्यायानां सहस्रे द्वे पर्वणां शतम् एव च  
०१,०५६।०१३द्*०४८६_०४ श्लोकानां तु सहस्राणि नवतिश् च दशैव च  
०१,०५६।०१३द्*०४८६_०५ ततो ऽष्टादशभिः पर्वैः सङ्गृहीतं महर्षिणा  
०१,०५६।०१४अ य इदं श्रावयेद् विद्वान् यश् चेदं शृणुयान् नरः  
०१,०५६।०१४च् ते ब्रह्मणः स्थानम् एत्य प्राप्नुयुर् देवतुल्यताम्  
०१,०५६।०१५अ इदं हि वेदैः समितं पवित्रम् अपि चोत्तमम्  
०१,०५६।०१५च् श्राव्याणाम् उत्तमं चेदं पुराणम् ऋषिसंस्तुतम्  
०१,०५६।०१६अ अस्मिन्न् अर्थश् च धर्मश् च निखिलेनोपदिश्यते  
०१,०५६।०१६च् इतिहासे महापुण्ये बुद्धिश् च परिनैष्ठिकी  
०१,०५६।०१७अ अक्षुद्रान् दानशीलांश् च सत्यशीलान् अनास्तिकान्  
०१,०५६।०१७च् कार्ष्णं वेदम् इमं विद्वाञ् श्रावयित्वार्थम् अश्नुते  
०१,०५६।०१८अ भ्रूणहत्याकृतं चापि पापं जह्याद् असंशयम्  
०१,०५६।०१८च् इतिहासम् इमं श्रुत्वा पुरुषो ऽपि सुदारुणः  
०१,०५६।०१८द्*०४८७_०१ मुच्यते सर्वपापेभ्यो राहुणा चन्द्रमा यथा  
०१,०५६।०१८द्*०४८८_०१ तत्क्षणाज् जायते दान्तः शश्वच् छान्तिं नियच्छति  
०१,०५६।०१९अ जयो नामेतिहासो ऽयं श्रोतव्यो विजिगीषुणा  
०१,०५६।०१९च् महीं विजयते सर्वां शत्रूंश् चापि पराजयेत्  
०१,०५६।०१९द्*०४८९_०१ प्रसूते गर्भिणी पुत्रं कन्या सत्पतिम् अश्नुते  
०१,०५६।०२०अ इदं पुंसवनं श्रेष्ठम् इदं स्वस्त्ययनं महत्  
०१,०५६।०२०च् महिषीयुवराजाभ्यां श्रोतव्यं बहुशस् तथा  
०१,०५६।०२०द्*०४९०_०१ वीरं जनयते पुत्रं कन्यां वा राज्यभागिनीम्  
०१,०५६।०२१अ अर्थशास्त्रम् इदं पुण्यं धर्मशास्त्रम् इदं परम्  
०१,०५६।०२१च् मोक्षशास्त्रम् इदं प्रोक्तं व्यासेनामितबुद्धिना  
०१,०५६।०२२अ सम्प्रत्य् आचक्षते चैव आख्यास्यन्ति तथापरे  
०१,०५६।०२२च् पुत्राः शुश्रूषवः सन्ति प्रेष्याश् च प्रियकारिणः  
०१,०५६।०२३अ शरीरेण कृतं पापं वाचा च मनसैव च  
०१,०५६।०२३च् सर्वं तत् त्यजति क्षिप्रम् इदं शृण्वन् नरः सदा  
०१,०५६।०२४अ भारतानां महज् जन्म शृण्वताम् अनसूयताम्  
०१,०५६।०२४च् नास्ति व्याधिभयं तेषां परलोकभयं कुतः  
०१,०५६।०२५अ धन्यं यशस्यम् आयुष्यं स्वर्ग्यं पुण्यं तथैव च  
०१,०५६।०२५च् कृष्णद्वैपायनेनेदं कृतं पुण्यचिकीर्षुणा  
०१,०५६।०२६अ कीर्तिं प्रथयता लोके पाण्डवानां महात्मनाम्  
०१,०५६।०२६च् अन्येषां क्षत्रियाणां च भूरिद्रविणतेजसाम्  
०१,०५६।०२६द्*०४९१_०१ सर्वविद्यावदातानां लोके प्रथितकर्मणाम्  
०१,०५६।०२६द्*०४९२_०१ य इदं मानवो लोके पुण्यान् वै ब्राह्मणाञ् शुचीन्  
०१,०५६।०२६द्*०४९२_०२ श्रावयेत महापुण्यं तस्य धर्मः सनातनः  
०१,०५६।०२६द्*०४९२_०३ कुरूणां प्रथितं वंशं कीर्तयन् सततं शुचिः  
०१,०५६।०२६द्*०४९३_०१ वंशम् आप्नोति विपुलं लोके पूज्यतमो भवेत्  
०१,०५६।०२६द्*०४९४_०१ यो ऽधीते भारतं पुण्यं ब्राह्मणो नियतव्रतः  
०१,०५६।०२६द्*०४९४_०२ चतुरो वार्षिकान् मासान् सर्वपापैः प्रमुच्यते  
०१,०५६।०२६द्*०४९४_०३ विज्ञेयः स च वेदानां पारगो भारतं पठन्  
०१,०५६।०२६द्*०४९४_०४ देवा ब्रह्मर्षयो यत्र पुण्या राजर्षयस् तथा  
०१,०५६।०२६द्*०४९४_०५ कीर्त्यन्ते धूतपाप्मानः कीर्त्यते केशवस् तथा  
०१,०५६।०२६द्*०४९५_०१ भगवांश् चापि देवेशो यत्र देवी च कीर्त्यते  
०१,०५६।०२६द्*०४९५_०२ अनेकजननो यत्र कार्त्तिकेयस्य सम्भवः  
०१,०५६।०२६द्*०४९५_०३ ब्राह्मणानां गवां चैव माहात्म्यं यत्र कीर्त्यते  
०१,०५६।०२६द्*०४९५_०४ सर्वश्रुतिसमूहो ऽयं श्रोतव्यो धर्मबुद्धिभिः  
०१,०५६।०२७अ यथा समुद्रो भगवान् यथा च हिमवान् गिरिः  
०१,०५६।०२७च् ख्याताव् उभौ रत्ननिधी तथा भारतम् उच्यते  
०१,०५६।०२८अ य इदं श्रावयेद् विद्वान् ब्राह्मणान् इह पर्वसु  
०१,०५६।०२८च् धूतपाप्मा जितस्वर्गो ब्रह्मभूयं स गच्छति  
०१,०५६।०२९अ यश् चेदं श्रावयेच् छ्राद्धे ब्राह्मणान् पादम् अन्ततः  
०१,०५६।०२९च् अक्षय्यं तस्य तच् छ्राद्धम् उपतिष्ठेत् पितॄन् अपि  
०१,०५६।०३०अ अह्ना यद् एनश् चाज्ञानात् प्रकरोति नरश् चरन्  
०१,०५६।०३०च् तन् महाभारताख्यानं श्रुत्वैव प्रविलीयते  
०१,०५६।०३०द्*०४९६_०१ अह्ना यद् एनः क्रियते इन्द्रियैर् मनसापि वा  
०१,०५६।०३०द्*०४९६_०२ ज्ञानाद् अज्ञानतो वापि प्रकरोति नरश् च यत्  
०१,०५६।०३१अ भारतानां महज् जन्म महाभारतम् उच्यते  
०१,०५६।०३१च् निरुक्तम् अस्य यो वेद सर्वपापैः प्रमुच्यते  
०१,०५६।०३१द्@०३३_०००१ भरतानां यतश् चायम् इतिहासो महाद्भुतः  
०१,०५६।०३१द्@०३३_०००२ महतो ह्य् एनसो मर्त्यान् मोचयेद् अनुकीर्तितः  
०१,०५६।०३१द्@०३३_०००३ त्रिभिर् वर्षैर् लब्धकामः कृष्णद्वैपायनो मुनिः  
०१,०५६।०३१द्@०३३_०००४ नित्योत्थितः शुचिः शक्तो महाभारतम् आदितः  
०१,०५६।०३१द्@०३३_०००५ तपो नियमम् आस्थाय कृतम् एतन् महर्षिणा  
०१,०५६।०३१द्@०३३_०००६ तस्मान् नियमसंयुक्तैः श्रोतव्यं ब्राह्मणैर् इदम्  
०१,०५६।०३१द्@०३३_०००७ कृष्णप्रोक्ताम् इमां पुण्यां भारतीम् उत्तमां कथाम्  
०१,०५६।०३१द्@०३३_०००८ श्रावयिष्यन्ति ये विप्रा ये च श्रोष्यन्ति मानवाः  
०१,०५६।०३१द्@०३३_०००९ सर्वथा वर्तमाना वै न ते शोच्याः कृताकृतैः  
०१,०५६।०३१द्@०३३_००१० नरेण धर्मकामेन सर्वः श्रोतव्य इत्य् अपि  
०१,०५६।०३१द्@०३३_००११ निखिलेनेतिहासो ऽयं ततः सिद्धिम् अवाप्नुयात्  
०१,०५६।०३१द्@०३३_००१२ न तां स्वर्गगतिं प्राप्य तुष्टिं प्राप्नोति मानवः  
०१,०५६।०३१द्@०३३_००१३ यां श्रुत्वैव महापुण्यम् इतिहासम् उपाश्नुते  
०१,०५६।०३१द्@०३३_००१४ शृण्वञ् श्राद्धः पुण्यशीलः श्रावयंश् चेदम् अद्भुतम्  
०१,०५६।०३१द्@०३३_००१५ नरः फलम् अवाप्नोति राजसूयाश्वमेधयोः  
०१,०५६।०३१द्@०३३_००१६ यथा समुद्रो भगवान् यथा मेरुर् महागिरिः  
०१,०५६।०३१द्@०३३_००१७ उभौ ख्यातौ रत्ननिधी तथा भारतम् उच्यते  
०१,०५६।०३१द्@०३३_००१८ इदं हि वेदैः समितं पवित्रम् अपि चोत्तमम्  
०१,०५६।०३१द्@०३३_००१९ श्रव्यं श्रुतिसुखं चैव पावनं शीलवर्धनम्  
०१,०५६।०३१द्@०३३_००२० पारिक्षित कथां दिव्यां पुण्याय विजयाय च  
०१,०५६।०३१द्@०३३_००२१ कथ्यमानां मया कृत्स्नां शृणु हर्षकरीम् इमाम्  
०१,०५६।०३२अ त्रिभिर् वर्षैः सदोत्थायी कृष्णद्वैपायनो मुनिः  
०१,०५६।०३२च् महाभारतम् आख्यानं कृतवान् इदम् उत्तमम्  
०१,०५६।०३२द्@०३२_०००१ यस् तु राजा शृणोतीदम् अखिलाम् अश्नुते महीम्  
०१,०५६।०३२द्@०३२_०००२ प्रसूते गर्भिणी पुत्रं कन्या चाशु प्रदीयते  
०१,०५६।०३२द्@०३२_०००३ वणिजः सिद्धयात्राः स्युर् वीरा विजयम् आप्नुयुः  
०१,०५६।०३२द्@०३२_०००४ आस्तिकाञ् श्रावयेन् नित्यं ब्राह्मणान् अनसूयकान्  
०१,०५६।०३२द्@०३२_०००५ वेदविद्याव्रतस्नातान् क्षत्रियाञ् जयम् आस्थितान्  
०१,०५६।०३२द्@०३२_०००६ स्वधर्मनित्यान् वैश्यांश् च श्रावयेत् क्षत्रसंश्रितान्  
०१,०५६।०३२द्@०३२_०००७ एष धर्मः पुरा दृष्टः सर्ववर्णेषु भारत  
०१,०५६।०३२द्@०३२_०००८ ब्राह्मणाच् छ्रवणं राजन् विशेषेण विधीयते  
०१,०५६।०३२द्@०३२_०००९ भूयो भूयः पठेन् नित्यं गच्छेत् स परमां गतिम्  
०१,०५६।०३२द्@०३२_००१० श्लोकं वाप्य् अनुगृह्णीत तथार्धं श्लोकम् एव वा  
०१,०५६।०३२द्@०३२_००११ अपि पादं पठेन् नित्यं न च निर्भारतो भवेत्  
०१,०५६।०३२द्@०३२_००१२ इह नैकाश्रयं जन्म राजर्षीणां महात्मनाम्  
०१,०५६।०३२द्@०३२_००१३ इह मन्त्रपदं युक्तं धर्मं चानेकदर्शनम्  
०१,०५६।०३२द्@०३२_००१४ इह युद्धानि चित्राणि राज्ञां वृद्धिर् इहैव च  
०१,०५६।०३२द्@०३२_००१५ ऋषीणां च कथास् तात इह गन्धर्वरक्षसाम्  
०१,०५६।०३२द्@०३२_००१६ इह तत् तत् समासाद्य विहितो वाक्यविस्तरः  
०१,०५६।०३२द्@०३२_००१७ तीर्थानां नाम पुण्यानां दर्शनं चैव कीर्तितम्  
०१,०५६।०३२द्@०३२_००१८ वनानां पर्वतानां च नदीनां सागरस्य च  
०१,०५६।०३२द्@०३२_००१९ देशानां चैव दिव्यानां पुराणां चैव कीर्तनम्  
०१,०५६।०३२द्@०३२_००२० उपचारस् तथैवाग्र्यो वीर्यम् अप्रतिमानुषम्  
०१,०५६।०३२द्@०३२_००२१ इह सत्कारयोगश् च भारते परमर्षिणा  
०१,०५६।०३२द्@०३२_००२२ रथाश्ववारणेन्द्राणां कल्पना युद्धकौशलम्  
०१,०५६।०३२द्@०३२_००२३ वाक्यजातिर् अनेका च सर्वम् अस्मिन् समर्पितम्  
०१,०५६।०३२द्@०३२_००२४ यथा समुद्रो ऽतिमहान् यथा च हिमवान् गिरिः  
०१,०५६।०३२द्@०३२_००२५ ख्यातौ रत्नाकरौ तद्वन् महाभारतम् उच्यते  
०१,०५६।०३२द्@०३२_००२६ नाप्रीतिर् उपपद्येत यथा प्राप्य त्रिविष्टपम्  
०१,०५६।०३२द्@०३२_००२७ पुण्यं तथेदम् आख्यानं श्रुत्वा प्रीतिर् भवत्य् उत  
०१,०५६।०३२द्@०३२_००२८ स्त्रियश् च शूद्राः शृणुयुः पुरस्कृत्य द्विजोत्तमान्  
०१,०५६।०३२द्@०३२_००२९ प्राप्नुवन्ति यथोक्तानि फलान्य् अविकलानि च  
०१,०५६।०३२द्@०३२_००३० कुलस्य वृद्धये राजन्न् आयुषे विजयाय च  
०१,०५६।०३२द्@०३२_००३१ शृणु कीर्तयतः कृत्स्नम् इतिहासं पुरातनम्  
०१,०५६।०३२द्@०३२_००३२ यश् चेदं श्रावयेत् पित्र्ये ब्राह्मणान् पादम् अन्ततः  
०१,०५६।०३२द्@०३२_००३३ अक्षय्यम् अन्नपानं तत् पितॄंस् तस्योपतिष्ठति  
०१,०५६।०३२द्@०३२_००३४ य इदं श्रावयेद् विद्वान् यश् चेदं शृणुयान् नरः  
०१,०५६।०३२द्@०३२_००३५ स ब्रह्मणः स्थानम् एत्य प्राप्नुयाद् देवतुल्यताम्  
०१,०५६।०३२द्@०३२_००३६ प्रातर् यद् एनः कुरुते इन्द्रियैर् ब्राह्मणश् चरन्  
०१,०५६।०३२द्@०३२_००३७ महाभारतम् आख्याय पश्चात् सन्ध्यां प्रमुच्यते  
०१,०५६।०३२द्@०३२_००३८ रात्र्यां यद् एनः कुरुते इन्द्रियैर् ब्राह्मणश् चरन्  
०१,०५६।०३२द्@०३२_००३९ महाभारतम् आख्याय पूर्वां सन्ध्यां प्रमुच्यते  
०१,०५६।०३२द्@०३२_००४० भारतानां महज् जन्म महाभारतम् उच्यते  
०१,०५६।०३२द्@०३२_००४१ निरुक्तम् अस्य यो वेद सर्वपापैः प्रमुच्यते  
०१,०५६।०३२द्@०३२_००४२ त्रिभिर् वर्षैर् महाभागः कृष्णद्वैपायनो ऽब्रवीत्  
०१,०५६।०३२द्@०३२_००४३ नित्योत्थितः सदा योगी महाभारतम् आदितः  
०१,०५६।०३३अ धर्मे चार्थे च कामे च मोक्षे च भरतर्षभ  
०१,०५६।०३३च् यद् इहास्ति तद् अन्यत्र यन् नेहास्ति न तत् क्व चित्  
०१,०५६।०३३द्*०४९७_०१ इदं हि ब्राह्मणैर् लोके आख्यातं ब्राह्मणेष्व् इह  
०१,०५६।०३३द्@०३४_०००१ दातुं भोक्तुं तथा श्रोतुं प्रहर्तुम् अरिभिः सह  
०१,०५६।०३३द्@०३४_०००२ स किं जानाति पुरुषो भारतं येन न श्रुतम्  
०१,०५६।०३३द्@०३४_०००३ य इदं भारतं राजन् वाचकाय प्रयच्छति  
०१,०५६।०३३द्@०३४_०००४ तेन सर्वा मही दत्ता भवेत् सागरमेखला  
०१,०५६।०३३द्@०३४_०००५ पर्वाण्य् अष्टादशेमानि व्यासेन कथितानि वै  
०१,०५६।०३३द्@०३४_०००६ यद्य् एकम् अपि यो दद्यात् तेन सर्वं कृतं भवेत्  
०१,०५७।००१ वैशम्पायन उवाच  
०१,०५७।००१अ राजोपरिचरो नाम धर्मनित्यो महीपतिः  
०१,०५७।००१च् बभूव मृगयां गन्तुं स कदा चिद् धृतव्रतः  
०१,०५७।००२अ स चेदिविषयं रम्यं वसुः पौरवनन्दनः  
०१,०५७।००२च् इन्द्रोपदेशाज् जग्राह ग्रहणीयं महीपतिः  
०१,०५७।००३अ तम् आश्रमे न्यस्तशस्त्रं निवसन्तं तपोरतिम्  
०१,०५७।००३च् देवः साक्षात् स्वयं वज्री समुपायान् महीपतिम्  
०१,०५७।००४अ इन्द्रत्वम् अर्हो राजायं तपसेत्य् अनुचिन्त्य वै  
०१,०५७।००४ब्*०४९८_०१ त्वं नो गतिर् महाराजन्न् इति वज्र्य् अवदन् मुहुः  
०१,०५७।००४च् तं सान्त्वेन नृपं साक्षात् तपसः सन्न्यवर्तयत्  
०१,०५७।००५ इन्द्र उवाच  
०१,०५७।००५*०४९९_०१ देवान् अहं पालयिता पालय त्वं हि मानुषान्  
०१,०५७।००५अ न सङ्कीर्येत धर्मो ऽयं पृथिव्यां पृथिवीपते  
०१,०५७।००५च् तं पाहि धर्मो हि धृतः कृत्स्नं धारयते जगत्  
०१,०५७।००६अ लोक्यं धर्मं पालय त्वं नित्ययुक्तः समाहितः  
०१,०५७।००६च् धर्मयुक्तस् ततो लोकान् पुण्यान् आप्स्यसि शाश्वतान्  
०१,०५७।००७अ दिविष्ठस्य भुविष्ठस् त्वं सखा भूत्वा मम प्रियः  
०१,०५७।००७च् ऊधः पृथिव्या यो देशस् तम् आवस नराधिप  
०१,०५७।००८अ पशव्यश् चैव पुण्यश् च सुस्थिरो धनधान्यवान्  
०१,०५७।००८च् स्वारक्ष्यश् चैव सौम्यश् च भोग्यैर् भूमिगुणैर् युतः  
०१,०५७।००९अ अत्य् अन्यान् एष देशो हि धनरत्नादिभिर् युतः  
०१,०५७।००९च् वसुपूर्णा च वसुधा वस चेदिषु चेदिप  
०१,०५७।०१०अ धर्मशीला जनपदाः सुसन्तोषाश् च साधवः  
०१,०५७।०१०च् न च मिथ्याप्रलापो ऽत्र स्वैरेष्व् अपि कुतो ऽन्यथा  
०१,०५७।०११अ न च पित्रा विभज्यन्ते नरा गुरुहिते रताः  
०१,०५७।०११च् युञ्जते धुरि नो गाश् च कृशाः सन्धुक्षयन्ति च  
०१,०५७।०१२अ सर्वे वर्णाः स्वधर्मस्थाः सदा चेदिषु मानद  
०१,०५७।०१२च् न ते ऽस्त्य् अविदितं किं चित् त्रिषु लोकेषु यद् भवेत्  
०१,०५७।०१३अ देवोपभोग्यं दिव्यं च आकाशे स्फाटिकं महत्  
०१,०५७।०१३च् आकाशगं त्वां मद्दत्तं विमानम् उपपत्स्यते  
०१,०५७।०१४अ त्वम् एकः सर्वमर्त्येषु विमानवरम् आस्थितः  
०१,०५७।०१४च् चरिष्यस्य् उपरिस्थो वै देवो विग्रहवान् इव  
०१,०५७।०१५अ ददामि ते वैजयन्तीं मालाम् अम्लानपङ्कजाम्  
०१,०५७।०१५च् धारयिष्यति सङ्ग्रामे या त्वां शस्त्रैर् अविक्षतम्  
०१,०५७।०१६अ लक्षणं चैतद् एवेह भविता ते नराधिप  
०१,०५७।०१६च् इन्द्रमालेति विख्यातं धन्यम् अप्रतिमं महत्  
०१,०५७।०१६द्*०५००_०१ एवं संसान्त्व्य नृपतिं तपसः सन्न्यवर्तयत्  
०१,०५७।०१७ वैशम्पायन उवाच  
०१,०५७।०१७अ यष्टिं च वैणवीं तस्मै ददौ वृत्रनिषूदनः  
०१,०५७।०१७च् इष्टप्रदानम् उद्दिश्य शिष्टानां परिपालिनीम्  
०१,०५७।०१७द्*०५०१_०१ प्रययौ देवतैः सार्धं कृत्वा कार्यं दिवौकसाम्  
०१,०५७।०१७द्*०५०१_०२ ततस् तु राजा चेदीनाम् इन्द्राभरणभूषितः  
०१,०५७।०१७द्*०५०१_०३ इन्द्रदत्तं विमानं तदास्थाय प्रययौ पुरीम्  
०१,०५७।०१८अ तस्याः शक्रस्य पूजार्थं भूमौ भूमिपतिस् तदा  
०१,०५७।०१८च् प्रवेशं कारयाम् आस गते संवत्सरे तदा  
०१,०५७।०१८च्*०५०२_०१ । । । । । । । । सर्वोत्सववरं तदा  
०१,०५७।०१८च्*०५०२_०२ मार्गशीर्षे महाराज  
०१,०५७।०१८द्*०५०३_०१ मार्गशीर्षे महाराज पौर्णमास्यां महामहम्  
०१,०५७।०१९अ ततः प्रभृति चाद्यापि यष्ट्याः क्षितिपसत्तमैः  
०१,०५७।०१९च् प्रवेशः क्रियते राजन् यथा तेन प्रवर्तितः  
०१,०५७।०२०अ अपरेद्युस् तथा चास्याः क्रियते उच्छ्रयो नृपैः  
०१,०५७।०२०च् अलङ्कृतायाः पिटकैर् गन्धैर् माल्यैश् च भूषणैः  
०१,०५७।०२०ए माल्यदामपरिक्षिप्ता विधिवत् क्रियते ऽपि च  
०१,०५७।०२०ए*०५०४_०१ । । । । । । । । द्वात्रिंशत्किष्कुसम्मिताम्  
०१,०५७।०२०ए*०५०४_०२ उद्धृत्य पीठके चापि द्वादशारत्निकोच्छ्रिते  
०१,०५७।०२०ए*०५०४_०३ महाराजतवासोभिः परिक्षिप्य ध्वजोत्तमम्  
०१,०५७।०२०ए*०५०४_०४ वासोभिर् अन्नपानैश् च पूजितैर् ब्राह्मणर्षभैः  
०१,०५७।०२०ए*०५०४_०५ पुण्याहवाचनं कृत्वा ध्वज उच्छ्रीयते तदा  
०१,०५७।०२०ए*०५०४_०६ शङ्खभेरीमृदङ्गैश् च  
०१,०५७।०२०ए*०५०५_०१ चतुर्विंशत्य् अङ्गुलात्मा हस्तः किष्कुर् इति स्मृतः  
०१,०५७।०२०ए*०५०६_०१ । । । । । । । । द्वात्रिंशत्किष्कुर् आयता  
०१,०५७।०२०ए*०५०६_०२ पीठे च द्वादशारत्नीर् उच्छ्रिते रत्नभूषिते  
०१,०५७।०२०ए*०५०६_०३ वासोभिः पञ्चवर्णैस् तु समाल्यैर् भूषितं ध्वजम्  
०१,०५७।०२१अ भगवान् पूज्यते चात्र हास्यरूपेण शङ्करः  
०१,०५७।०२१ब्*०५०७_०१ माणिभद्रादयो यक्षाः पूज्यन्ते दैवतैः सह  
०१,०५७।०२१ब्*०५०७_०२ नानाविधानि दानानि दत्वार्थिभ्यः सुहृज्जनैः  
०१,०५७।०२१ब्*०५०७_०३ अलङ्कृत्वा माल्यदामैर् वस्त्रैर् नानाविधैस् तथा  
०१,०५७।०२१ब्*०५०७_०४ व्रतिभिः सजलैः सर्वैः क्रीडित्वा नृपशासनात्  
०१,०५७।०२१ब्*०५०७_०५ सभाजयित्वा राजानं कृत्वा नर्माश्रिताः कथाः  
०१,०५७।०२१ब्*०५०७_०६ रमन्ते नागराः सर्वे तथा जानपदैः सह  
०१,०५७।०२१ब्*०५०७_०७ सूताश् च मागधाश् चैव नटन्ते नटनर्तकैः  
०१,०५७।०२१ब्*०५०७_०८ प्रीत्या च नरशार्दूल सर्वे चक्रुर् महोत्सवम्  
०१,०५७।०२१ब्*०५०७_०९ सान्तःपुरः सहामात्यः सर्वाभरणभूषितः  
०१,०५७।०२१ब्*०५०७_१० महाराजतवासांसि वसित्वा चेदिराट् तथा  
०१,०५७।०२१ब्*०५०७_११ जातिहिङ्गुलिकेनाक्तः सदारो मुमुदे तदा  
०१,०५७।०२१ब्*०५०७_१२ एवं जानपदाः सर्वे चक्रुर् इन्द्रमहं तदा  
०१,०५७।०२१ब्*०५०७_१३ यथा चेदिपतिः प्रीतश् चकारेन्द्रमखं वसुः  
०१,०५७।०२१ब्*०५०८_०१ रेजे चेदिपतिस् तत्र दिवि देवपतिर् यथा  
०१,०५७।०२१च् स्वयम् एव गृहीतेन वसोः प्रीत्या महात्मनः  
०१,०५७।०२२अ एतां पूजां महेन्द्रस् तु दृष्ट्वा देव कृतां शुभाम्  
०१,०५७।०२२ब्*०५०९_०१ हरिभिर् वाजिभिर् युक्तम् अन्तरिक्षगतं रथम्  
०१,०५७।०२२ब्*०५०९_०२ आस्थाय सह शच्या च वृतो ह्य् अप्सरसां गणैः  
०१,०५७।०२२च् वसुना राजमुख्येन प्रीतिमान् अब्रवीद् विभुः  
०१,०५७।०२३अ ये पूजयिष्यन्ति नरा राजानश् च महं मम  
०१,०५७।०२३च् कारयिष्यन्ति च मुदा यथा चेदिपतिर् नृपः  
०१,०५७।०२४अ तेषां श्रीर् विजयश् चैव सराष्ट्राणां भविष्यति  
०१,०५७।०२४च् तथा स्फीतो जनपदो मुदितश् च भविष्यति  
०१,०५७।०२४द्*०५१०_०१ निरीतिकानि सस्यानि भवन्ति बहुधा नृप  
०१,०५७।०२४द्*०५१०_०२ राक्षसाश् च पिशाचाश् च न लुम्पन्ते कथं चन  
०१,०५७।०२५अ एवं महात्मना तेन महेन्द्रेण नराधिप  
०१,०५७।०२५च् वसुः प्रीत्या मघवता महाराजो ऽभिसत्कृतः  
०१,०५७।०२५द्*०५११_०१ एवं कृत्वा महेन्द्रस् तु जगाम स्वं निवेशनम्  
०१,०५७।०२६अ उत्सवं कारयिष्यन्ति सदा शक्रस्य ये नराः  
०१,०५७।०२६च् भूमिदानादिभिर् दानैर् यथा पूता भवन्ति वै  
०१,०५७।०२६ए वरदानमहायज्ञैस् तथा शक्रोत्सवेन ते  
०१,०५७।०२७अ सम्पूजितो मघवता वसुश् चेदिपतिस् तदा  
०१,०५७।०२७च् पालयाम् आस धर्मेण चेदिस्थः पृथिवीम् इमाम्  
०१,०५७।०२७ए इन्द्रप्रीत्या भूमिपतिश् चकारेन्द्रमहं वसुः  
०१,०५७।०२८अ पुत्राश् चास्य महावीर्याः पञ्चासन्न् अमितौजसः  
०१,०५७।०२८च् नानाराज्येषु च सुतान् स सम्राड् अभ्यषेचयत्  
०१,०५७।०२९अ महारथो मगधराड् विश्रुतो यो बृहद्रथः  
०१,०५७।०२९च् प्रत्यग्रहः कुशाम्बश् च यम् आहुर् मणिवाहनम्  
०१,०५७।०२९ए मच्छिल्लश् च यदुश् चैव राजन्यश् चापराजितः  
०१,०५७।०३०अ एते तस्य सुता राजन् राजर्षेर् भूरितेजसः  
०१,०५७।०३०च् न्यवेशयन् नामभिः स्वैस् ते देशांश् च पुराणि च  
०१,०५७।०३०ए वासवाः पञ्च राजानः पृथग्वंशाश् च शाश्वताः  
०१,०५७।०३१अ वसन्तम् इन्द्रप्रासादे आकाशे स्फाटिके च तम्  
०१,०५७।०३१च् उपतस्थुर् महात्मानं गन्धर्वाप्सरसो नृपम्  
०१,०५७।०३१ए राजोपरिचरेत्य् एवं नाम तस्याथ विश्रुतम्  
०१,०५७।०३२अ पुरोपवाहिनीं तस्य नदीं शुक्तिमतीं गिरिः  
०१,०५७।०३२च् अरौत्सीच् चेतनायुक्तः कामात् कोलाहलः किल  
०१,०५७।०३३अ गिरिं कोलाहलं तं तु पदा वसुर् अताडयत्  
०१,०५७।०३३च् निश्चक्राम नदी तेन प्रहारविवरेण सा  
०१,०५७।०३४अ तस्यां नद्याम् अजनयन् मिथुनं पर्वतः स्वयम्  
०१,०५७।०३४च् तस्माद् विमोक्षणात् प्रीता नदी राज्ञे न्यवेदयत्  
०१,०५७।०३४द्*०५१२_०१ महिषी भविता कन्या पौष्यः सेनापतिर् भवेत्  
०१,०५७।०३४द्*०५१२_०२ शुक्तिमत्या वचः श्रुत्वा दृष्ट्वा तौ राजसत्तमः  
०१,०५७।०३५अ यः पुमान् अभवत् तत्र तं स राजर्षिसत्तमः  
०१,०५७।०३५च् वसुर् वसुप्रदश् चक्रे सेनापतिम् अरिन्दमम्  
०१,०५७।०३५ए चकार पत्नीं कन्यां तु दयितां गिरिकां नृपः  
०१,०५७।०३६अ वसोः पत्नी तु गिरिका कामात् काले न्यवेदयत्  
०१,०५७।०३६च् ऋतुकालम् अनुप्राप्तं स्नाता पुंसवने शुचिः  
०१,०५७।०३७अ तदहः पितरश् चैनम् ऊचुर् जहि मृगान् इति  
०१,०५७।०३७च् तं राजसत्तमं प्रीतास् तदा मतिमतां वरम्  
०१,०५७।०३८अ स पितॄणां नियोगं तम् अव्यतिक्रम्य पार्थिवः  
०१,०५७।०३८च् चचार मृगयां कामी गिरिकाम् एव संस्मरन्  
०१,०५७।०३८ए अतीव रूपसम्पन्नां साक्षाच् छ्रियम् इवापराम्  
०१,०५७।०३८फ़्*०५१३_०१ अशोकैश् चम्पकैश् चूतैस् तिलकैर् अतिमुक्तकैः  
०१,०५७।०३८फ़्*०५१३_०२ पुन्नागैः कर्णिकारैश् च बकुऌऐर् दिव्यपादपैः  
०१,०५७।०३८फ़्*०५१३_०३ पनसैर् नारिकेलैश् च चन्दनैश् चार्जुनैस् तथा  
०१,०५७।०३८फ़्*०५१३_०४ एतैर् अन्यैर् महावृक्षैः पुण्यैः स्वादुफलैर् युतम्  
०१,०५७।०३८फ़्*०५१३_०५ कोकिलाकुलसन्नादं मत्तभ्रमरनादितम्  
०१,०५७।०३८फ़्*०५१३_०६ वसन्तकाले तत् पश्यन् वनं चैत्ररथोपमम्  
०१,०५७।०३८फ़्*०५१३_०७ मन्मथाभिपरीतात्मा नापश्यद् गिरिकां तदा  
०१,०५७।०३८फ़्*०५१३_०८ अपश्यत् कामसन्तप्तश् चरमाणो यदृच्छया  
०१,०५७।०३८फ़्*०५१३_०९ पुष्पसञ्च्छन्नशाखाग्रं पल्लवैर् उपशोभितम्  
०१,०५७।०३८फ़्*०५१३_१० अशोकस्तबकैश् छन्नं रमणीयं तदा नृपः  
०१,०५७।०३८फ़्*०५१३_११ तरोर् अधस्ताच् छाखायां सुखासीनो नराधिपः  
०१,०५७।०३८फ़्*०५१३_१२ मधुगन्धैश् च सम्पृक्तं पुष्पगन्धं मनोरमम्  
०१,०५७।०३८फ़्*०५१३_१३ वायुना प्रेर्यमाणं तम् आघ्राय मुदम् अन्वगात्  
०१,०५७।०३८फ़्*०५१४_०१ भार्यां चिन्तयमानस्य मन्मथाग्निर् अवर्धत  
०१,०५७।०३९अ तस्य रेतः प्रचस्कन्द चरतो रुचिरे वने  
०१,०५७।०३९ब्*०५१५_०१ तद् रेतश् चापि तत्रैव प्रतिजग्राह भूमिपः  
०१,०५७।०३९च् स्कन्नमात्रं च तद् रेतो वृक्षपत्रेण भूमिपः  
०१,०५७।०४०अ प्रतिजग्राह मिथ्या मे न स्कन्देद् रेत इत्य् उत  
०१,०५७।०४०ब्*०५१६_०१ इदं वृथा परिस्कन्नं रेतो वै न भवेद् इति  
०१,०५७।०४०ब्*०५१७_०१ अङ्गुलीयेन शुक्लस्य रक्षां प्रविदधे नृपः  
०१,०५७।०४०ब्*०५१७_०२ अशोकस्तबकैस् ताम्रैः पल्लवैश् चाप्य् अबन्धयत्  
०१,०५७।०४०ब्*०५१७_०३ इदं वृथैव स्कन्नं मे रेतः स सुमहान् वधः  
०१,०५७।०४०च् ऋतुश् च तस्याः पत्न्या मे न मोघः स्याद् इति प्रभुः  
०१,०५७।०४१अ सञ्चिन्त्यैवं तदा राजा विचार्य च पुनः पुनः  
०१,०५७।०४१च् अमोघत्वं च विज्ञाय रेतसो राजसत्तमः  
०१,०५७।०४२अ शुक्रप्रस्थापने कालं महिष्याः प्रसमीक्ष्य सः  
०१,०५७।०४२च् अभिमन्त्र्याथ तच् छुक्रम् आरात् तिष्ठन्तम् आशुगम्  
०१,०५७।०४२ए सूक्ष्मधर्मार्थतत्त्वज्ञो ज्ञात्वा श्येनं ततो ऽब्रवीत्  
०१,०५७।०४३अ मत्प्रियार्थम् इदं सौम्य शुक्रं मम गृहं नय  
०१,०५७।०४३च् गिरिकायाः प्रयच्छाशु तस्या ह्य् आर्तवम् अद्य वै  
०१,०५७।०४४अ गृहीत्वा तत् तदा श्येनस् तूर्णम् उत्पत्य वेगवान्  
०१,०५७।०४४च् जवं परमम् आस्थाय प्रदुद्राव विहङ्गमः  
०१,०५७।०४५अ तम् अपश्यद् अथायान्तं श्येनं श्येनस् तथापरः  
०१,०५७।०४५च् अभ्यद्रवच् च तं सद्यो दृष्ट्वैवामिषशङ्कया  
०१,०५७।०४६अ तुण्डयुद्धम् अथाकाशे ताव् उभौ सम्प्रचक्रतुः  
०१,०५७।०४६च् युध्यतोर् अपतद् रेतस् तच् चापि यमुनाम्भसि  
०१,०५७।०४७अ तत्राद्रिकेति विख्याता ब्रह्मशापाद् वराप्सराः  
०१,०५७।०४७च् मीनभावम् अनुप्राप्ता बभूव यमुनाचरी  
०१,०५७।०४८अ श्येनपादपरिभ्रष्टं तद् वीर्यम् अथ वासवम्  
०१,०५७।०४८च् जग्राह तरसोपेत्य साद्रिका मत्स्यरूपिणी  
०१,०५७।०४९अ कदा चिद् अथ मत्सीं तां बबन्धुर् मत्स्यजीविनः  
०१,०५७।०४९च् मासे च दशमे प्राप्ते तदा भरतसत्तम  
०१,०५७।०४९ए उज्जह्रुर् उदरात् तस्याः स्त्रीपुमांसं च मानुषम्  
०१,०५७।०५०अ आश्चर्यभूतं मत्वा तद् राज्ञस् ते प्रत्यवेदयन्  
०१,०५७।०५०च् काये मत्स्या इमौ राजन् सम्भूतौ मानुषाव् इति  
०१,०५७।०५१अ तयोः पुमांसं जग्राह राजोपरिचरस् तदा  
०१,०५७।०५१च् स मत्स्यो नाम राजासीद् धार्मिकः सत्यसङ्गरः  
०१,०५७।०५२अ साप्सरा मुक्तशापा च क्षणेन समपद्यत  
०१,०५७।०५२च् पुरोक्ता या भगवता तिर्यग्योनिगता शुभे  
०१,०५७।०५२ए मानुषौ जनयित्वा त्वं शापमोक्षम् अवाप्स्यसि  
०१,०५७।०५३अ ततः सा जनयित्वा तौ विशस्ता मत्स्यघातिना  
०१,०५७।०५३च् सन्त्यज्य मत्स्यरूपं सा दिव्यं रूपम् अवाप्य च  
०१,०५७।०५३ए सिद्धर्षिचारणपथं जगामाथ वराप्सराः  
०१,०५७।०५४अ या कन्या दुहिता तस्या मत्स्या मत्स्यसगन्धिनी  
०१,०५७।०५४च् राज्ञा दत्ताथ दाशाय इयं तव भवत्व् इति  
०१,०५७।०५४ए रूपसत्त्वसमायुक्ता सर्वैः समुदिता गुणैः  
०१,०५७।०५५अ सा तु सत्यवती नाम मत्स्यघात्यभिसंश्रयात्  
०१,०५७।०५५च् आसीन् मत्स्यसगन्धैव कं चित् कालं शुचिस्मिता  
०१,०५७।०५६अ शुश्रूषार्थं पितुर् नावं तां तु वाहयतीं जले  
०१,०५७।०५६च् तीर्थयात्रां परिक्रामन्न् अपश्यद् वै पराशरः  
०१,०५७।०५७अ अतीव रूपसम्पन्नां सिद्धानाम् अपि काङ्क्षिताम्  
०१,०५७।०५७ब्*०५१८_०१ सङ्गमं मम कल्याणि कुरुष्वेत्य् अभ्यभाषत  
०१,०५७।०५७च् दृष्ट्वैव च स तां धीमांश् चकमे चारुदर्शनाम्  
०१,०५७।०५७ए विद्वांस् तां वासवीं कन्यां कार्यवान् मुनिपुङ्गवः  
०१,०५७।०५७फ़्@०३५_०००१ सम्भवं चिन्तयित्वा तां ज्ञात्वा प्रोवाच शक्तिजः  
०१,०५७।०५७फ़्@०३५_०००२ मत्स्यगन्धा  
०१,०५७।०५७फ़्@०३५_०००२ क्व कर्णधारो नौर् येन नीयते ब्रूहि भामिनि  
०१,०५७।०५७फ़्@०३५_०००३ अनपत्यस्य दाशस्य सुता तत्प्रियकाम्यया  
०१,०५७।०५७फ़्@०३५_०००४ सहस्रजनसम्पूर्णा नौर् मया वाह्यते द्विज  
०१,०५७।०५७फ़्@०३५_०००४ पराशरः  
०१,०५७।०५७फ़्@०३५_०००५ शोभनं वासवि शुभे किं चिरायसि वाह्यताम्  
०१,०५७।०५७फ़्@०३५_०००६ कलशं भविता भद्रे सहस्रार्धेन सम्मितम्  
०१,०५७।०५७फ़्@०३५_०००७ अहं शेषो भविष्यामि नीयताम् अचिरेण नौः  
०१,०५७।०५७फ़्@०३५_०००७ वैशम्पायनः  
०१,०५७।०५७फ़्@०३५_०००८ मत्स्यगन्धा तथेत्य् उक्त्वा नावं वाहयती जले  
०१,०५७।०५७फ़्@०३५_०००९ मत्स्यगन्धा  
०१,०५७।०५७फ़्@०३५_०००९ वीक्षमाणं मुनिं दृष्ट्वा प्रोवाचेदं वचस् तदा  
०१,०५७।०५७फ़्@०३५_००१० मत्स्यगन्धेति माम् आहुर् दाशराजसुतां जनाः  
०१,०५७।०५७फ़्@०३५_००११ पराशरः  
०१,०५७।०५७फ़्@०३५_००११ जन्म शोकाभितप्तायाः कथं ज्ञास्यसि कथ्यताम्  
०१,०५७।०५७फ़्@०३५_००१२ दिव्यज्ञानेन दृष्टं हि दृष्टमात्रेण ते वपुः  
०१,०५७।०५७फ़्@०३५_००१३ प्रणयग्रहणार्थाय वक्ष्ये वासवि तच् छृणु  
०१,०५७।०५७फ़्@०३५_००१४ बर्हिषद इति ख्याताः पितरः सोमपास् तु ते  
०१,०५७।०५७फ़्@०३५_००१५ तेषां त्वं मानसी कन्या अच्छोदा नाम विश्रुता  
०१,०५७।०५७फ़्@०३५_००१६ अच्छोदं नाम तद् दिव्यं सरो यस्मात् समुत्थितम्  
०१,०५७।०५७फ़्@०३५_००१७ त्वया न दृष्टपूर्वास् तु पितरस् ते कदा चन  
०१,०५७।०५७फ़्@०३५_००१८ सम्भूता मनसा तेषां पितॄन् स्वान् नाभिजानती  
०१,०५७।०५७फ़्@०३५_००१९ सा त्व् अन्यं पितरं वव्रे स्वान् अतिक्रम्य तान् पितॄन्  
०१,०५७।०५७फ़्@०३५_००२० नाम्ना वसुर् इति ख्यातं मनुपुत्रं महीश्वरम्  
०१,०५७।०५७फ़्@०३५_००२१ अद्रिकाप्सरसा युक्तं विमाने दिवि विष्ठितम्  
०१,०५७।०५७फ़्@०३५_००२२ सा तेन व्यभिचारेण मनसा कामचारिणी  
०१,०५७।०५७फ़्@०३५_००२३ पितरं प्रार्थयित्वान्यं योगाद् भ्रष्टा पपात सा  
०१,०५७।०५७फ़्@०३५_००२४ अपश्यत् पतमाना सा विमानत्रयम् अन्तिकात्  
०१,०५७।०५७फ़्@०३५_००२५ त्रसरेणुप्रमाणांस् तांस् तत्रापश्यत् स्वकान् पितॄन्  
०१,०५७।०५७फ़्@०३५_००२६ सुसूक्ष्मान् अपरिव्यक्तान् अङ्गैर् अङ्गेष्व् इवाहितान्  
०१,०५७।०५७फ़्@०३५_००२७ त्रातेति तान् उवाचार्ता पतन्ती सा ह्य् अधोमुखी  
०१,०५७।०५७फ़्@०३५_००२८ तैर् उक्ता सा तु मा भैषीस् तेन सा संस्थिता दिवि  
०१,०५७।०५७फ़्@०३५_००२९ ततः प्रसादयाम् आस स्वान् पितॄन् दीनया गिरा  
०१,०५७।०५७फ़्@०३५_००३० ताम् ऊचुः पितरः कन्यां भ्रष्टैश्वर्यां व्यतिक्रमात्  
०१,०५७।०५७फ़्@०३५_००३१ भ्रष्टैश्वर्या स्वदोषेण पतसि त्वं शुचिस्मिते  
०१,०५७।०५७फ़्@०३५_००३२ यैर् आरभन्ते कर्माणि शरीरैर् इह देवताः  
०१,०५७।०५७फ़्@०३५_००३३ तैर् एव तत्कर्मफलं प्राप्नुवन्ति स्म देवताः  
०१,०५७।०५७फ़्@०३५_००३४ मनुष्यास् त्व् अन्यदेहेन शुभाशुभम् इति स्थितिः  
०१,०५७।०५७फ़्@०३५_००३५ सद्यः फलन्ति कर्माणि देवत्वे प्रेत्य मानुषे  
०१,०५७।०५७फ़्@०३५_००३६ तस्मात् त्वं पतसे पुत्रि प्रेत्य त्वं प्राप्स्यसे फलम्  
०१,०५७।०५७फ़्@०३५_००३७ पितृहीना तु कन्या त्वं वसोर् हि त्वं समागता  
०१,०५७।०५७फ़्@०३५_००३८ मत्स्ययोनौ समुत्पन्ना सुता राज्ञो भविष्यसि  
०१,०५७।०५७फ़्@०३५_००३९ अद्रिका मत्स्यरूपाभूद् गङ्गायमुनसङ्गमे  
०१,०५७।०५७फ़्@०३५_००४० पराशरस्य दायादं त्वं पुत्रं जनयिष्यसि  
०१,०५७।०५७फ़्@०३५_००४१ यो वेदम् एकं ब्रह्मर्षिश् चतुर्धा विभजिष्यति  
०१,०५७।०५७फ़्@०३५_००४२ महाभिषक्सुतस्यैव शन्तनोः कीर्तिवर्धनम्  
०१,०५७।०५७फ़्@०३५_००४३ ज्येष्ठं चित्राङ्गदं वीरं चित्रवीरं च विश्रुतम्  
०१,०५७।०५७फ़्@०३५_००४४ एतान् उत्पाद्य पुत्रांस् त्वं पुनर् एवागमिष्यसि  
०१,०५७।०५७फ़्@०३५_००४५ व्यतिक्रमात् पितॄणां च प्राप्स्यसे जन्म कुत्सितम्  
०१,०५७।०५७फ़्@०३५_००४६ अस्यैव राज्ञस् त्वं कन्या ह्य् अद्रिकायां भविष्यसि  
०१,०५७।०५७फ़्@०३५_००४७ अष्टाविंशे भवित्री त्वं द्वापरे मत्स्ययोनिजा  
०१,०५७।०५७फ़्@०३५_००४८ एवम् उक्ता पुरा तैस् त्वं जाता सत्यवती शुभा  
०१,०५७।०५७फ़्@०३५_००४९ अद्रिकेत्य् अभिविख्याता ब्रह्मशापाद् वराप्सराः  
०१,०५७।०५७फ़्@०३५_००५० मीनभावम् अनुप्राप्ता त्वां जनित्वा गता दिवम्  
०१,०५७।०५७फ़्@०३५_००५१ तस्यां जातासि सा कन्या राज्ञो वीर्येण चैव हि  
०१,०५७।०५७फ़्@०३५_००५२ तस्माद् वासवि भद्रं ते याचे वंशकरं सुतम्  
०१,०५७।०५७फ़्@०३५_००५२ वैशम्पायनः  
०१,०५७।०५७फ़्@०३५_००५३ विस्मयाविष्टसर्वाङ्गी जातिस्मरणतां गता  
०१,०५७।०५८अ साब्रवीत् पश्य भगवन् पारावारे ऋषीन् स्थितान्  
०१,०५७।०५८च् आवयोर् दृश्यतोर् एभिः कथं नु स्यात् समागमः  
०१,०५७।०५९अ एवं तयोक्तो भगवान् नीहारम् असृजत् प्रभुः  
०१,०५७।०५९च् येन देशः स सर्वस् तु तमोभूत इवाभवत्  
०१,०५७।०६०अ दृष्ट्वा सृष्टं तु नीहारं ततस् तं परमर्षिणा  
०१,०५७।०६०च् विस्मिता चाब्रवीत् कन्या व्रीडिता च मनस्विनी  
०१,०५७।०६१अ विद्धि मां भगवन् कन्यां सदा पितृवशानुगाम्  
०१,०५७।०६१च् त्वत्संयोगाच् च दुष्येत कन्याभावो ममानघ  
०१,०५७।०६२अ कन्यात्वे दूषिते चापि कथं शक्ष्ये द्विजोत्तम  
०१,०५७।०६२च् गन्तुं गृहं गृहे चाहं धीमन् न स्थातुम् उत्सहे  
०१,०५७।०६२ए एतत् सञ्चिन्त्य भगवन् विधत्स्व यद् अनन्तरम्  
०१,०५७।०६३अ एवम् उक्तवतीं तां तु प्रीतिमान् ऋषिसत्तमः  
०१,०५७।०६३च् उवाच मत्प्रियं कृत्वा कन्यैव त्वं भविष्यसि  
०१,०५७।०६४अ वृणीष्व च वरं भीरु यं त्वम् इच्छसि भामिनि  
०१,०५७।०६४च् वृथा हि न प्रसादो मे भूतपूर्वः शुचिस्मिते  
०१,०५७।०६५अ एवम् उक्ता वरं वव्रे गात्रसौगन्ध्यम् उत्तमम्  
०१,०५७।०६५च् स चास्यै भगवान् प्रादान् मनसः काङ्क्षितं प्रभुः  
०१,०५७।०६६अ ततो लब्धवरा प्रीता स्त्रीभावगुणभूषिता  
०१,०५७।०६६ब्*०५१९_०१ लज्जानतमुखी भूत्वा मुनेर् अभ्याशम् आगता  
०१,०५७।०६६च् जगाम सह संसर्गम् ऋषिणाद्भुतकर्मणा  
०१,०५७।०६७अ तेन गन्धवतीत्य् एव नामास्याः प्रथितं भुवि  
०१,०५७।०६७च् तस्यास् तु योजनाद् गन्धम् आजिघ्रन्ति नरा भुवि  
०१,०५७।०६८अ ततो योजनगन्धेति तस्या नाम परिश्रुतम्  
०१,०५७।०६८ब्@०३६_०००१ ततो रम्ये वनोद्देशे दिव्यास्तरणसंवृतम्  
०१,०५७।०६८ब्@०३६_०००२ वीरासनम् उपास्थाय योगी ध्यानपरो ऽभवत्  
०१,०५७।०६८ब्@०३६_०००३ श्वेतपट्टगृहे रम्ये पर्यङ्के सोत्तरच्छदे  
०१,०५७।०६८ब्@०३६_०००४ तूष्णीम्भूतां तदा कन्यां ज्वलन्तीं योगतेजसा  
०१,०५७।०६८ब्@०३६_०००५ दृष्ट्वा तां तु समाधाय विचार्य च पुनः पुनः  
०१,०५७।०६८ब्@०३६_०००६ स चिन्तयाम् आस मुनिः किं कृतं सुकृतं भवेत्  
०१,०५७।०६८ब्@०३६_०००७ शिष्टानां तु समाचारः शिष्टाचार इति स्मृतः  
०१,०५७।०६८ब्@०३६_०००८ श्रुतिस्मृतिविदो विप्रा धर्मज्ञा ज्ञानिनः स्मृताः  
०१,०५७।०६८ब्@०३६_०००९ धर्मज्ञैर् विहितो धर्मः श्रौतः स्मार्तो द्विधा द्विजैः  
०१,०५७।०६८ब्@०३६_००१० दानाग्निहोत्रम् इज्या च श्रौतस्यैतद् धि लक्षणम्  
०१,०५७।०६८ब्@०३६_००११ स्मार्तो वर्णाश्रमाचारो यमैश् च नियमैर् युतः  
०१,०५७।०६८ब्@०३६_००१२ धर्मे तु धारणे धातुर् महत्त्वे चापि पठ्यते  
०१,०५७।०६८ब्@०३६_००१३ तत्रेष्टफलभाग्धर्म आचार्यैर् उपदिश्यते  
०१,०५७।०६८ब्@०३६_००१४ अनिष्टफलभाक् चेति तैर् अधर्मो भविष्यति  
०१,०५७।०६८ब्@०३६_००१५ तस्माद् इष्टफलार्थाय धर्मम् एव समाचरेत्  
०१,०५७।०६८ब्@०३६_००१६ ब्राह्मो दैवस् तथैवार्षः प्राजापत्यश् च धार्मिकः  
०१,०५७।०६८ब्@०३६_००१७ विवाहा ब्राह्मणानां तु गान्धर्वो नैव धार्मिकः  
०१,०५७।०६८ब्@०३६_००१८ त्रिवर्णेतरजातीनां गान्धर्वासुरराक्षसाः  
०१,०५७।०६८ब्@०३६_००१९ पैशाचो नैव कर्तव्यः पिशाचश् चाष्टमो ऽधमः  
०१,०५७।०६८ब्@०३६_००२० सामर्षां व्यङ्गितां कन्यां मातुः स्वकुलजां तथा  
०१,०५७।०६८ब्@०३६_००२१ वृद्धां प्रव्राजितां वन्ध्यां पतितां च रजस्वलाम्  
०१,०५७।०६८ब्@०३६_००२२ अपस्मारकुले जातां पिङ्गलां कुष्ठिनीं व्रणीम्  
०१,०५७।०६८ब्@०३६_००२३ न चास्नातां स्त्रियं गच्छेद् इति धर्मानुशासनम्  
०१,०५७।०६८ब्@०३६_००२४ पिता पितामहो भ्राता माता मातुल एव च  
०१,०५७।०६८ब्@०३६_००२५ उपाध्यायर्त्विजैश् चैव कन्यादाने प्रभूत्तमाः  
०१,०५७।०६८ब्@०३६_००२६ एतैर् दत्तां निषेवेत नादत्ताम् आददीत च  
०१,०५७।०६८ब्@०३६_००२७ इत्य् एव ऋषयः प्राहुर् विवाहे धर्मवित्तमाः  
०१,०५७।०६८ब्@०३६_००२८ अस्या नास्ति पिता भ्राता माता मातुल एव च  
०१,०५७।०६८ब्@०३६_००२९ गान्धर्वेण विवाहेन न स्पृशामि यदृच्छया  
०१,०५७।०६८ब्@०३६_००३० क्रियाहीनं तु गान्धर्वं न कर्तव्यम् अनापदि  
०१,०५७।०६८ब्@०३६_००३१ यद्य् अस्यां जायते पुत्रो वेदव्यासो भवेद् ऋषिः  
०१,०५७।०६८ब्@०३६_००३२ क्रियाहीनः कथं विप्रो भवेद् ऋषिर् उदारधीः  
०१,०५७।०६८ब्@०३६_००३३ एवं चिन्तयतो भावं महर्षेर् भावितात्मनः  
०१,०५७।०६८ब्@०३६_००३४ ज्ञात्वा चैवाभ्यवर्तन्त पितरो बर्हिषस् तदा  
०१,०५७।०६८ब्@०३६_००३५ तस्मिन् क्षणे ब्रह्मपुत्रो वसिष्ठो ऽपि समेयिवान्  
०१,०५७।०६८ब्@०३६_००३६ पितृगणाः  
०१,०५७।०६८ब्@०३६_००३६ पूर्वं स्वागतम् इत्य् उक्त्वा वसिष्ठः प्रत्यभाषत  
०१,०५७।०६८ब्@०३६_००३७ अस्माकं मानसीं कन्याम् अस्मच्छापेन वासवीम्  
०१,०५७।०६८ब्@०३६_००३८ यदि चेच्छसि पुत्रार्थं कन्यां गृह्णीष्व माचिरम्  
०१,०५७।०६८ब्@०३६_००३८ वैशम्पायनः  
०१,०५७।०६८ब्@०३६_००३९ पितॄणां वचनं श्रुत्वा वसिष्ठः प्रत्युवाच ह  
०१,०५७।०६८ब्@०३६_००४० महर्षीणां वचः सत्यं पुराणे ऽपि मया श्रुतम्  
०१,०५७।०६८ब्@०३६_००४१ पराशरो ब्रह्मचारी प्रजार्थी मम वंशधृत्  
०१,०५७।०६८ब्@०३६_००४२ एवं सम्भाषमाणे तु वसिष्ठे पितृभिः सह  
०१,०५७।०६८ब्@०३६_००४३ ऋषयो ऽभ्यागमंस् तत्र नैमिषारण्यवासिनः  
०१,०५७।०६८ब्@०३६_००४४ विवाहं द्रष्टुम् इच्छन्तः शक्तिपुत्रस्य धीमतः  
०१,०५७।०६८ब्@०३६_००४५ अरुन्धती महाभागा अदृश्यन्त्या सहैव सा  
०१,०५७।०६८ब्@०३६_००४६ विश्वकर्मकृतां दिव्यां पर्णशालां प्रविश्य सा  
०१,०५७।०६८ब्@०३६_००४७ वैवाहिकांस् तु सम्भारान् सङ्कल्प्य च यथाक्रमम्  
०१,०५७।०६८ब्@०३६_००४८ अरुन्धती सत्यवतीं वधूं सङ्गृह्य पाणिना  
०१,०५७।०६८ब्@०३६_००४९ भद्रासने प्रतिष्ठाप्य इन्द्राणीं समकारयत्  
०१,०५७।०६८ब्@०३६_००५० आपूर्यमाणपक्षे तु वैशाख्यां सोमदैवते  
०१,०५७।०६८ब्@०३६_००५१ शुभग्रहे त्रयोदश्यां मुहूर्ते मैत्र आगते  
०१,०५७।०६८ब्@०३६_००५२ विवाहकाल इत्य् उक्त्वा वसिष्ठो मुनिभिः सह  
०१,०५७।०६८ब्@०३६_००५३ यमुनाद्वीपम् आसाद्य शिष्यैश् च मुनिपत्निभिः  
०१,०५७।०६८ब्@०३६_००५४ स्थण्डिलं चतुरस्रं च गोमयेनोपलिप्य च  
०१,०५७।०६८ब्@०३६_००५५ अक्षतैः फलपुष्पैश् च स्वस्तिकैर् आर्द्रपल्लवैः  
०१,०५७।०६८ब्@०३६_००५६ जलपूर्णघटैश् चैव सर्वतः परिशोभितम्  
०१,०५७।०६८ब्@०३६_००५७ तस्य मध्ये प्रतिष्ठाप्य बृस्यां मुनिवरं तदा  
०१,०५७।०६८ब्@०३६_००५८ सिद्धार्थयवकल्कैश् च स्नातं सर्वौषधैर् अपि  
०१,०५७।०६८ब्@०३६_००५९ कृत्वार्जुनानि वस्त्राणि परिधाप्य महामुनिम्  
०१,०५७।०६८ब्@०३६_००६० वाचयित्वा तु पुण्याहम् अक्षतैस् तु समर्चितः  
०१,०५७।०६८ब्@०३६_००६१ गन्धानुलिप्तः स्रग्वी च सप्रतोदो वधूगृहे  
०१,०५७।०६८ब्@०३६_००६२ अपदातिस् ततो गत्वा वधूज्ञातिभिर् अर्चितः  
०१,०५७।०६८ब्@०३६_००६३ स्नाताम् अहतसंवीतां गन्धलिप्तां स्रगुज्ज्वलाम्  
०१,०५७।०६८ब्@०३६_००६४ वधूं मङ्गलसंयुक्ताम् इषुहस्तां समीक्ष्य च  
०१,०५७।०६८ब्@०३६_००६५ उवाच वचनं काले कालज्ञः सर्वधर्मवित्  
०१,०५७।०६८ब्@०३६_००६६ प्रतिग्रहो दातृवशः श्रुतम् एवं मया पुरा  
०१,०५७।०६८ब्@०३६_००६७ वैशम्पायनः  
०१,०५७।०६८ब्@०३६_००६७ यथा वक्ष्यन्ति पितरस् तत् करिष्यामहे वयम्  
०१,०५७।०६८ब्@०३६_००६८ तद् धर्मिष्ठं यशस्यं च वचनं सत्यवादिनः  
०१,०५७।०६८ब्@०३६_००६९ श्रुत्वा तु पितरः सर्वे निःसङ्गा निष्परिग्रहाः  
०१,०५७।०६८ब्@०३६_००७० वसुं परमधर्मिष्ठम् आहूयेदं वचो ऽब्रुवन्  
०१,०५७।०६८ब्@०३६_००७१ मत्स्ययोनौ समुत्पन्ना तव पुत्री विशेषतः  
०१,०५७।०६८ब्@०३६_००७२ वसुः  
०१,०५७।०६८ब्@०३६_००७२ पराशराय मुनये दातुम् अर्हसि धर्मतः  
०१,०५७।०६८ब्@०३६_००७३ सत्यं मम सुता सा हि दाशराजेन धीमता  
०१,०५७।०६८ब्@०३६_००७४ अहं प्रभुः प्रदाने तु प्रजापालः प्रजार्थिनाम्  
०१,०५७।०६८ब्@०३६_००७४ पितरः  
०१,०५७।०६८ब्@०३६_००७५ निराशिषो वयं सर्वे निःसङ्गा निष्परिग्रहाः  
०१,०५७।०६८ब्@०३६_००७६ कन्यादानेन सम्बन्धो दक्षिणाबन्ध उच्यते  
०१,०५७।०६८ब्@०३६_००७७ कर्मभूमिस् तु मानुष्यं भोगभूमिस् त्रिविष्टपम्  
०१,०५७।०६८ब्@०३६_००७८ इह पुण्यकृतो यान्ति स्वर्गलोकं न संशयः  
०१,०५७।०६८ब्@०३६_००७९ इह लोके दुष्कृतिनो नरकं यान्ति निर्घृणाः  
०१,०५७।०६८ब्@०३६_००८० दक्षिणाबन्ध इत्य् उक्ते उभे सुकृतदुष्कृते  
०१,०५७।०६८ब्@०३६_००८१ दक्षिणाबन्धसंयुक्ता योगिनः प्रपतन्ति ते  
०१,०५७।०६८ब्@०३६_००८२ तस्मान् नो मानसीं कन्यां योगाद् भ्रष्टां विशां पते  
०१,०५७।०६८ब्@०३६_००८३ सुतात्वं तव सम्प्राप्तां सतीं भिक्षां ददस्व वै  
०१,०५७।०६८ब्@०३६_००८३ वैशम्पायनः  
०१,०५७।०६८ब्@०३६_००८४ इत्य् उक्त्वा पितरः सर्वे क्षणाद् अन्तर्हितास् तदा  
०१,०५७।०६८ब्@०३६_००८५ याज्ञवल्क्यं समाहूय विवाहाचार्यम् इत्य् उत  
०१,०५७।०६८ब्@०३६_००८६ वसुं चापि समाहूय वसिष्ठो मुनिभिः सह  
०१,०५७।०६८ब्@०३६_००८७ वसुः  
०१,०५७।०६८ब्@०३६_००८७ विवाहं कारयाम् आस श्रुतिदृष्टेन कर्मणा  
०१,०५७।०६८ब्@०३६_००८८ पराशर महाप्राज्ञ तव दास्याम्य् अहं सुताम्  
०१,०५७।०६८ब्@०३६_००८९ प्रतीच्छ चैनां भद्रं ते पाणिं गृह्णीष्व पाणिना  
०१,०५७।०६८ब्@०३६_००८९ वैशम्पायनः  
०१,०५७।०६८ब्@०३६_००९० वसोस् तु वचनं श्रुत्वा याज्ञवल्क्यमते स्थितः  
०१,०५७।०६८ब्@०३६_००९१ कृतकौतुकमङ्गल्यः पाणिना पाणिम् अस्पृशत्  
०१,०५७।०६८ब्@०३६_००९२ प्रभूताज्येन हविषा हुत्वा मन्त्रैर् हुताशनम्  
०१,०५७।०६८ब्@०३६_००९३ त्रिर् अग्निं तु परिक्रम्य समभ्यर्च्य हुताशनम्  
०१,०५७।०६८ब्@०३६_००९४ महर्षीन् याज्ञवल्क्यादीन् दक्षिणाभिः प्रतर्प्य च  
०१,०५७।०६८ब्@०३६_००९५ लब्धानुज्ञो ऽभिवाद्याशु प्रदक्षिणम् अथाकरोत्  
०१,०५७।०६८ब्@०३६_००९६ पराशरे कृतोद्वाहे देवाः सर्षिगणास् तदा  
०१,०५७।०६८ब्@०३६_००९७ हृष्टा जग्मुः क्षणाद् एव वेदव्यासो भवत्व् इति  
०१,०५७।०६८च् पराशरो ऽपि भगवाञ् जगाम स्वं निवेशनम्  
०१,०५७।०६९अ इति सत्यवती हृष्टा लब्ध्वा वरम् अनुत्तमम्  
०१,०५७।०६९च् पराशरेण संयुक्ता सद्यो गर्भं सुषाव सा  
०१,०५७।०६९ए जज्ञे च यमुनाद्वीपे पाराशर्यः स वीर्यवान्  
०१,०५७।०६९फ़्@०३७_०००१ जातमात्रः स ववृधे सप्तवर्षो ऽभवत् तदा  
०१,०५७।०६९फ़्@०३७_०००२ स्नात्वाभिवाद्य पितरं तस्थौ व्यासः समाहितः  
०१,०५७।०६९फ़्@०३७_०००३ स्वस्तीति वचनं चोक्त्वा ददौ कलशम् उत्तमम्  
०१,०५७।०६९फ़्@०३७_०००४ गृहीत्वा कलशं पार्श्वे तस्थौ व्यासः समाहितः  
०१,०५७।०६९फ़्@०३७_०००५ ततो दाशभयात् पत्नी स्नात्वा कन्या बभूव सा  
०१,०५७।०६९फ़्@०३७_०००६ अभिवाद्य मुनेः पादौ पुत्रं जग्राह पाणिना  
०१,०५७।०६९फ़्@०३७_०००७ स्पृष्टमात्रे तु निर्भर्त्स्य मातरं वाक्यम् अब्रवीत्  
०१,०५७।०६९फ़्@०३७_०००८ मम पित्रा तु संस्पर्शान् मातस् त्वम् अभवः शुचिः  
०१,०५७।०६९फ़्@०३७_०००९ वैशम्पायनः  
०१,०५७।०६९फ़्@०३७_०००९ अद्य दाशसुता कन्या न स्पृशेर् माम् अनिन्दिते  
०१,०५७।०६९फ़्@०३७_००१० व्यासस्य वचनं श्रुत्वा बाष्पपूर्णमुखी तदा  
०१,०५७।०६९फ़्@०३७_००११ मनुष्यभावात् सा योषित् पतिता मुनिपादयोः  
०१,०५७।०६९फ़्@०३७_००१२ महाप्रसादो भगवान् पुत्रं प्रोवाच धर्मवित्  
०१,०५७।०६९फ़्@०३७_००१३ मा त्वम् एवंविधं कार्षीर् नैतद् धर्म्यं मतं हि नः  
०१,०५७।०६९फ़्@०३७_००१४ न दूष्यौ मातापितरौ तथा पूर्वोपकारिणौ  
०१,०५७।०६९फ़्@०३७_००१५ धारणाद् दुःखसहनात् तयोर् माता गरीयसी  
०१,०५७।०६९फ़्@०३७_००१६ बीजक्षेत्रसमायोगे सस्यं जायेत लौकिकम्  
०१,०५७।०६९फ़्@०३७_००१७ जायते च सुतस् तद्वत् पुरुषस्त्रीसमागमे  
०१,०५७।०६९फ़्@०३७_००१८ मृगीणां पक्षिणां चैव अप्सराणां तथैव च  
०१,०५७।०६९फ़्@०३७_००१९ शूद्रयोन्यां च जायन्ते मुनयो वेदपारगाः  
०१,०५७।०६९फ़्@०३७_००२० ऋष्यशृङ्गो मृगीपुत्रः कण्वो बर्हिसुतस् तथा  
०१,०५७।०६९फ़्@०३७_००२१ अगस्त्यश् च वसिष्ठश् च उर्वश्यां जनिताव् उभौ  
०१,०५७।०६९फ़्@०३७_००२२ सोमश्रवास् तु सर्प्यां तु अश्विनाव् अश्विसम्भवौ  
०१,०५७।०६९फ़्@०३७_००२३ स्कन्दः स्कन्नेन शुक्लेन जातः शरवणे पुरा  
०१,०५७।०६९फ़्@०३७_००२४ एवम् एव च देवानाम् ऋषीणां चैव सम्भवः  
०१,०५७।०६९फ़्@०३७_००२५ लोकवादप्रवृत्तिर् हि न मीमांस्या बुधैः सदा  
०१,०५७।०६९फ़्@०३७_००२६ वेदव्यास इति प्रोक्तः पुराणे च स्वयम्भुवा  
०१,०५७।०६९फ़्@०३७_००२७ धर्मनेता महर्षीणां मनुष्याणां त्वम् एव च  
०१,०५७।०६९फ़्@०३७_००२८ तस्मात् पुत्र न दूष्येत वासवी योगचारिणी  
०१,०५७।०६९फ़्@०३७_००२९ मत्प्रीत्यर्थं महाप्राज्ञ सस्नेहं वक्तुम् अर्हसि  
०१,०५७।०६९फ़्@०३७_००३० प्रजाहितार्थं सम्भूतो विष्णोर् भागो महान् ऋषिः  
०१,०५७।०६९फ़्@०३७_००३१ वैशम्पायनः  
०१,०५७।०६९फ़्@०३७_००३१ तस्मात् स्वमातरं स्नेहात् प्रब्रवीहि तपोधन  
०१,०५७।०६९फ़्@०३७_००३२ गुरोर् वचनम् आज्ञाय व्यासः प्रीतो ऽभवत् तदा  
०१,०५७।०६९फ़्@०३७_००३३ चिन्तयित्वा लोकवृत्तं मातुर् अङ्कम् अथाविशत्  
०१,०५७।०६९फ़्@०३७_००३४ पुत्रस्पर्शात् तु लोकेषु नान्यत् सुखम् अतीव हि  
०१,०५७।०६९फ़्@०३७_००३५ व्यासं कमलपत्राक्षं परिष्वज्याश्र्ववर्तयत्  
०१,०५७।०६९फ़्@०३७_००३६ स्तन्यासारैः क्लिद्यमाना पुत्रम् आघ्राय मूर्धनि  
०१,०५७।०६९फ़्@०३७_००३६ वासवी  
०१,०५७।०६९फ़्@०३७_००३७ पुत्रलाभात् परं लोके नास्तीह प्रसवार्थिनाम्  
०१,०५७।०६९फ़्@०३७_००३८ दुर्लभं चेति मन्ये ऽहं मया प्राप्तं महत् तपः  
०१,०५७।०६९फ़्@०३७_००३९ महता तपसा तात महायोगबलेन च  
०१,०५७।०६९फ़्@०३७_००४० मया त्वं हि महाप्राज्ञ लब्धो ऽमृतम् इवामरैः  
०१,०५७।०६९फ़्@०३७_००४१ तस्मात् त्वं माम् ऋषेः पुत्र त्यक्तुं नार्हसि साम्प्रतम्  
०१,०५७।०६९फ़्@०३७_००४१ वैशम्पायनः  
०१,०५७।०६९फ़्@०३७_००४२ एवम् उक्तस् ततः स्नेहाद् व्यासो मातरम् अब्रवीत्  
०१,०५७।०६९फ़्@०३७_००४३ त्वया स्पृष्टः परिष्वक्तो मूर्ध्नि चाघ्रायितो मुहुः  
०१,०५७।०६९फ़्@०३७_००४४ एतावन् मात्रया प्रीता भविष्येथा नृपात्मजे  
०१,०५७।०७०अ स मातरम् उपस्थाय तपस्य् एव मनो दधे  
०१,०५७।०७०च् स्मृतो ऽहं दर्शयिष्यामि कृत्येष्व् इति च सो ऽब्रवीत्  
०१,०५७।०७०द्@०३८_०००१ ततः कन्याम् अनुज्ञाय पुनः कन्या भवत्व् इति  
०१,०५७।०७०द्@०३८_०००२ पराशरो ऽपि भगवान् पुत्रेण सहितो ययौ  
०१,०५७।०७०द्@०३८_०००३ गत्वाश्रमपदं पुण्यम् अदृश्यन्त्याः पराशरः  
०१,०५७।०७०द्@०३८_०००४ जातकर्मादिसंस्कारं कारयाम् आस धर्मतः  
०१,०५७।०७०द्@०३८_०००५ कृतोपनयनो व्यासो याज्ञवल्क्येन भारत  
०१,०५७।०७०द्@०३८_०००६ वेदान् अधिजगे साङ्गान् ओङ्कारेण त्रिमात्रया  
०१,०५७।०७०द्@०३८_०००७ गुरवे दक्षिणां दत्त्वा तपः कर्तुं प्रचक्रमे  
०१,०५७।०७१अ एवं द्वैपायनो जज्ञे सत्यवत्यां पराशरात्  
०१,०५७।०७१च् द्वीपे न्यस्तः स यद् बालस् तस्माद् द्वैपायनो ऽभवत्  
०१,०५७।०७२अ पादापसारिणं धर्मं विद्वान् स तु युगे युगे  
०१,०५७।०७२च् आयुः शक्तिं च मर्त्यानां युगानुगम् अवेक्ष्य च  
०१,०५७।०७३अ ब्रह्मणो ब्राह्मणानां च तथानुग्रहकाम्यया  
०१,०५७।०७३ब्*०५२०_०१ ततः स महर्षिर् विद्वाञ् शिष्यान् आहूय धर्मतः  
०१,०५७।०७३च् विव्यास वेदान् यस्माच् च तस्माद् व्यास इति स्मृतः  
०१,०५७।०७४अ वेदान् अध्यापयाम् आस महाभारतपञ्चमान्  
०१,०५७।०७४च् सुमन्तुं जैमिनिं पैलं शुकं चैव स्वम् आत्मजम्  
०१,०५७।०७५अ प्रभुर् वरिष्ठो वरदो वैशम्पायनम् एव च  
०१,०५७।०७५च् संहितास् तैः पृथक्त्वेन भारतस्य प्रकाशिताः  
०१,०५७।०७५द्@०३९_०००१ ततः सत्यवती हृष्टा जगाम स्वं निवेशनम्  
०१,०५७।०७५द्@०३९_०००२ तस्यास् तु योजनाद् गन्धम् आजिघ्रन्ति नरा भुवि  
०१,०५७।०७५द्@०३९_०००३ दाशराजः  
०१,०५७।०७५द्@०३९_०००३ दाशराजस् तु तद् गन्धम् आजिघ्रन् प्रीतिम् आवहत्  
०१,०५७।०७५द्@०३९_०००४ त्वाम् आहुर् मत्स्यगन्धेति कथं बाले सुगन्धता  
०१,०५७।०७५द्@०३९_०००५ अपास्य मत्स्यगन्धत्वं केन दत्ता सुगन्धता  
०१,०५७।०७५द्@०३९_०००५ सत्यवती  
०१,०५७।०७५द्@०३९_०००६ शक्तेः पुत्रो महाप्राज्ञः पराशर इति श्रुतः  
०१,०५७।०७५द्@०३९_०००७ नावं वाहयमानाया मम दृष्ट्वा सुगर्हितम्  
०१,०५७।०७५द्@०३९_०००८ अपास्य मत्स्यगन्धत्वं योजनाद् गन्धतां ददौ  
०१,०५७।०७५द्@०३९_०००९ ऋषेः प्रसादं दृष्ट्वा तु जनाः प्रीतिम् उपागमन्  
०१,०५७।०७५द्@०३९_००१० एवं लब्धो मया गन्धो न रोषं कर्तुम् अर्हसि  
०१,०५७।०७५द्@०३९_००१० वैशम्पायनः  
०१,०५७।०७५द्@०३९_००११ दाशराजस् तु तद् वाक्यं प्रशशम्स ननन्द च  
०१,०५७।०७५द्@०३९_००१२ एतत् पवित्रं पुण्यं च व्याससम्भवम् उत्तमम्  
०१,०५७।०७५द्@०३९_००१३ इतिहासम् इमं श्रुत्वा प्रजावन्तो भवन्ति च  
०१,०५७।०७६अ तथा भीष्मः शान्तनवो गङ्गायाम् अमितद्युतिः  
०१,०५७।०७६च् वसुवीर्यात् समभवन् महावीर्यो महायशाः  
०१,०५७।०७६द्*०५२१_०१ वेदार्थविच् च भगवान् ऋषिर् विप्रो महायशाः  
०१,०५७।०७७अ शूले प्रोतः पुराणर्षिर् अचोरश् चोरशङ्कया  
०१,०५७।०७७च् अणीमाण्डव्य इति वै विख्यातः सुमहायशाः  
०१,०५७।०७८अ स धर्मम् आहूय पुरा महर्षिर् इदम् उक्तवान्  
०१,०५७।०७८च् इषीकया मया बाल्याद् एका विद्धा शकुन्तिका  
०१,०५७।०७९अ तत् किल्बिषं स्मरे धर्म नान्यत् पापम् अहं स्मरे  
०१,०५७।०७९च् तन् मे सहस्रसमितं कस्मान् नेहाजयत् तपः  
०१,०५७।०८०अ गरीयान् ब्राह्मणवधः सर्वभूतवधाद् यतः  
०१,०५७।०८०च् तस्मात् त्वं किल्बिषाद् अस्माच् छूद्रयोनौ जनिष्यसि  
०१,०५७।०८१अ तेन शापेन धर्मो ऽपि शूद्रयोनाव् अजायत  
०१,०५७।०८१च् विद्वान् विदुररूपेण धार्मी तनुर् अकिल्बिषी  
०१,०५७।०८२अ सञ्जयो मुनिकल्पस् तु जज्ञे सूतो गवल्गणात्  
०१,०५७।०८२च् सूर्याच् च कुन्तिकन्यायां जज्ञे कर्णो महारथः  
०१,०५७।०८२ए सहजं कवचं बिभ्रत् कुण्डलोद्द्योतिताननः  
०१,०५७।०८३अ अनुग्रहार्थं लोकानां विष्णुर् लोकनमस्कृतः  
०१,०५७।०८३च् वसुदेवात् तु देवक्यां प्रादुर्भूतो महायशाः  
०१,०५७।०८४अ अनादिनिधनो देवः स कर्ता जगतः प्रभुः  
०१,०५७।०८४ब्*०५२२_०१ आदेर् आदिः समस्तानां स कर्ता न कृतः प्रभुः  
०१,०५७।०८४च् अव्यक्तम् अक्षरं ब्रह्म प्रधानं निर्गुणात्मकम्  
०१,०५७।०८५अ आत्मानम् अव्ययं चैव प्रकृतिं प्रभवं परम्  
०१,०५७।०८५च् पुरुषं विश्वकर्माणं सत्त्वयोगं ध्रुवाक्षरम्  
०१,०५७।०८६अ अनन्तम् अचलं देवं हंसं नारायणं प्रभुम्  
०१,०५७।०८६च् धातारम् अजरं नित्यं तम् आहुः परम् अव्ययम्  
०१,०५७।०८६द्*०५२३_०१ कैवल्यं निर्गुणं विश्वम् अनादिम् अजम् अव्ययम्  
०१,०५७।०८७अ पुरुषः स विभुः कर्ता सर्वभूतपितामहः  
०१,०५७।०८७च् धर्मसंवर्धनार्थाय प्रजज्ञे ऽन्धकवृष्णिषु  
०१,०५७।०८८अ अस्त्रज्ञौ तु महावीर्यौ सर्वशस्त्रविशारदौ  
०१,०५७।०८८ब्*०५२४_०१ यद् आप्नोति यद् आदत्ते यच् चाति विषयाणि च  
०१,०५७।०८८ब्*०५२४_०२ यच् चास्य सततो भावस् तस्माद् आत्मेति कीर्त्यते  
०१,०५७।०८८च् सात्यकिः कृतवर्मा च नारायणम् अनुव्रतौ  
०१,०५७।०८८ए सत्यकाद् धृदिकाच् चैव जज्ञाते ऽस्त्रविशारदौ  
०१,०५७।०८८फ़्*०५२५_०१ हृदिकः कृतवर्मा च युयुधानस् तु सात्यकिः  
०१,०५७।०८९अ भरद्वाजस्य च स्कन्नं द्रोण्यां शुक्रम् अवर्धत  
०१,०५७।०८९च् महर्षेर् उग्रतपसस् तस्माद् द्रोणो व्यजायत  
०१,०५७।०९०अ गौतमान् मिथुनं जज्ञे शरस्तम्बाच् छरद्वतः  
०१,०५७।०९०च् अश्वत्थाम्नश् च जननी कृपश् चैव महाबलः  
०१,०५७।०९०ए अश्वत्थामा ततो जज्ञे द्रोणाद् अस्त्रभृतां वरः  
०१,०५७।०९०फ़्*०५२६_०१ धृष्टद्युम्नविनाशाय सृष्टो धात्रा महात्मना  
०१,०५७।०९१अ तथैव धृष्टद्युम्नो ऽपि साक्षाद् अग्निसमद्युतिः  
०१,०५७।०९१च् वैताने कर्मणि तते पावकात् समजायत  
०१,०५७।०९१ए वीरो द्रोणविनाशाय धनुषा सह वीर्यवान्  
०१,०५७।०९२अ तथैव वेद्यां कृष्णापि जज्ञे तेजस्विनी शुभा  
०१,०५७।०९२च् विभ्राजमाना वपुषा बिभ्रती रूपम् उत्तमम्  
०१,०५७।०९३अ प्रह्रादशिष्यो नग्नजित् सुबलश् चाभवत् ततः  
०१,०५७।०९३च् तस्य प्रजा धर्महन्त्री जज्ञे देवप्रकोपनात्  
०१,०५७।०९४अ गान्धारराजपुत्रो ऽभूच् छकुनिः सौबलस् तथा  
०१,०५७।०९४च् दुर्योधनस्य माता च जज्ञाते ऽर्थविदाव् उभौ  
०१,०५७।०९५अ कृष्णद्वैपायनाज् जज्ञे धृतराष्ट्रो जनेश्वरः  
०१,०५७।०९५च् क्षेत्रे विचित्रवीर्यस्य पाण्डुश् चैव महाबलः  
०१,०५७।०९५द्*०५२७_०१ धर्मार्थकुशलो धीमान् मेधावी धूतकल्मषः  
०१,०५७।०९५द्*०५२७_०२ विदुरः शूद्रयोनौ तु जज्ञे द्वैपायनाद् अपि  
०१,०५७।०९६अ पाण्डोस् तु जज्ञिरे पञ्च पुत्रा देवसमाः पृथक्  
०१,०५७।०९६च् द्वयोः स्त्रियोर् गुणज्येष्ठस् तेषाम् आसीद् युधिष्ठिरः  
०१,०५७।०९७अ धर्माद् युधिष्ठिरो जज्ञे मारुतात् तु वृकोदरः  
०१,०५७।०९७च् इन्द्राद् धनञ्जयः श्रीमान् सर्वशस्त्रभृतां वरः  
०१,०५७।०९८अ जज्ञाते रूपसम्पन्नाव् अश्विभ्यां तु यमाव् उभौ  
०१,०५७।०९८च् नकुलः सहदेवश् च गुरुशुश्रूषणे रतौ  
०१,०५७।०९९अ तथा पुत्रशतं जज्ञे धृतराष्ट्रस्य धीमतः  
०१,०५७।०९९च् दुर्योधनप्रभृतयो युयुत्सुः करणस् तथा  
०१,०५७।०९९द्*०५२८_०१ ततो दुःशासनश् चैव दुःसहश् चापि भारत  
०१,०५७।०९९द्*०५२८_०२ दुर्मर्षणो विकर्णश् च चित्रसेनो विविंशतिः  
०१,०५७।०९९द्*०५२८_०३ जयः सत्यव्रतश् चैव पुरुमित्रश् च भारत  
०१,०५७।०९९द्*०५२८_०४ वैश्यापुत्रो युयुत्सुश् च एकादश महारथाः  
०१,०५७।१००अ अभिमन्युः सुभद्रायाम् अर्जुनाद् अभ्यजायत  
०१,०५७।१००च् स्वस्रीयो वासुदेवस्य पौत्रः पाण्डोर् महात्मनः  
०१,०५७।१०१अ पाण्डवेभ्यो ऽपि पञ्चभ्यः कृष्णायां पञ्च जज्ञिरे  
०१,०५७।१०१च् कुमारा रूपसम्पन्नाः सर्वशस्त्रविशारदाः  
०१,०५७।१०२अ प्रतिविन्ध्यो युधिष्ठिरात् सुतसोमो वृकोदरात्  
०१,०५७।१०२च् अर्जुनाच् छ्रुतकीर्तिस् तु शतानीकस् तु नाकुलिः  
०१,०५७।१०३अ तथैव सहदेवाच् च श्रुतसेनः प्रतापवान्  
०१,०५७।१०३च् हिडिम्बायां च भीमेन वने जज्ञे घटोत्कचः  
०१,०५७।१०४अ शिखण्डी द्रुपदाज् जज्ञे कन्या पुत्रत्वम् आगता  
०१,०५७।१०४च् यां यक्षः पुरुषं चक्रे स्थूणः प्रियचिकीर्षया  
०१,०५७।१०५अ कुरूणां विग्रहे तस्मिन् समागच्छन् बहून्य् अथ  
०१,०५७।१०५च् राज्ञां शतसहस्राणि योत्स्यमानानि संयुगे  
०१,०५७।१०६अ तेषाम् अपरिमेयानि नामधेयानि सर्वशः  
०१,०५७।१०६च् न शक्यं परिसङ्ख्यातुं वर्षाणाम् अयुतैर् अपि  
०१,०५७।१०६ए एते तु कीर्तिता मुख्या यैर् आख्यानम् इदं ततम्  
०१,०५८।००१ जनमेजय उवाच  
०१,०५८।००१अ य एते कीर्तिता ब्रह्मन् ये चान्ये नानुकीर्तिताः  
०१,०५८।००१च् सम्यक् ताञ् श्रोतुम् इच्छामि राज्ञश् चान्यान् सुवर्चसः  
०१,०५८।००२अ यदर्थम् इह सम्भूता देवकल्पा महारथाः  
०१,०५८।००२च् भुवि तन् मे महाभाग सम्यग् आख्यातुम् अर्हसि  
०१,०५८।००३ वैशम्पायन उवाच  
०१,०५८।००३अ रहस्यं खल्व् इदं राजन् देवानाम् इति नः श्रुतम्  
०१,०५८।००३च् तत् तु ते कथयिष्यामि नमस्कृत्वा स्वयम्भुवे  
०१,०५८।००४अ त्रिःसप्तकृत्वः पृथिवीं कृत्वा निःक्षत्रियां पुरा  
०१,०५८।००४च् जामदग्न्यस् तपस् तेपे महेन्द्रे पर्वतोत्तमे  
०१,०५८।००५अ तदा निःक्षत्रिये लोके भार्गवेण कृते सति  
०१,०५८।००५च् ब्राह्मणान् क्षत्रिया राजन् गर्भार्थिन्यो ऽभिचक्रमुः  
०१,०५८।००६अ ताभिः सह समापेतुर् ब्राह्मणाः संशितव्रताः  
०१,०५८।००६च् ऋताव् ऋतौ नरव्याघ्र न कामान् नानृतौ तथा  
०१,०५८।००७अ तेभ्यस् तु लेभिरे गर्भान् क्षत्रियास् ताः सहस्रशः  
०१,०५८।००७च् ततः सुषुविरे राजन् क्षत्रियान् वीर्यसम्मतान्  
०१,०५८।००७ए कुमारांश् च कुमारीश् च पुनः क्षत्राभिवृद्धये  
०१,०५८।००८अ एवं तद् ब्राह्मणैः क्षत्रं क्षत्रियासु तपस्विभिः  
०१,०५८।००८ब्@०४०_०००१ प्रनष्टम् उद्धृतं राजन् यथा प्रोक्तं स्वयम्भुवा  
०१,०५८।००८ब्@०४०_०००२ सर्वेषाम् एव वर्णानां प्रनष्टानां महीपते  
०१,०५८।००८ब्@०४०_०००३ ब्राह्मणा एव कुर्वन्ति नित्यम् एव युगे युगे  
०१,०५८।००८च् जातम् ऋध्यत धर्मेण सुदीर्घेणायुषान्वितम्  
०१,०५८।००८द्*०५२९_०१ क्षत्रं तदा महीपाल स्वधर्मं परिपाठनात्  
०१,०५८।००८ए चत्वारो ऽपि तदा वर्णा बभूवुर् ब्राह्मणोत्तराः  
०१,०५८।००९अ अभ्यगच्छन्न् ऋतौ नारीं न कामान् नानृतौ तथा  
०१,०५८।००९च् तथैवान्यानि भूतानि तिर्यग्योनिगतान्य् अपि  
०१,०५८।००९ए ऋतौ दारांश् च गच्छन्ति तदा स्म भरतर्षभ  
०१,०५८।०१०अ ततो ऽवर्धन्त धर्मेण सहस्रशतजीविनः  
०१,०५८।०१०च् ताः प्रजाः पृथिवीपाल धर्मव्रतपरायणाः  
०१,०५८।०१०ए आधिभिर् व्याधिभिश् चैव विमुक्ताः सर्वशो नराः  
०१,०५८।०११अ अथेमां सागरापाङ्गां गां गजेन्द्रगताखिलाम्  
०१,०५८।०११च् अध्यतिष्ठत् पुनः क्षत्रं सशैलवनकाननाम्  
०१,०५८।०१२अ प्रशासति पुनः क्षत्रे धर्मेणेमां वसुन्धराम्  
०१,०५८।०१२च् ब्राह्मणाद्यास् तदा वर्णा लेभिरे मुदम् उत्तमाम्  
०१,०५८।०१३अ कामक्रोधोद्भवान् दोषान् निरस्य च नराधिपाः  
०१,०५८।०१३च् दण्डं दण्ड्येषु धर्मेण प्रणयन्तो ऽन्वपालयन्  
०१,०५८।०१४अ तथा धर्मपरे क्षत्रे सहस्राक्षः शतक्रतुः  
०१,०५८।०१४च् स्वादु देशे च काले च ववर्षाप्याययन् प्रजाः  
०१,०५८।०१५अ न बाल एव म्रियते तदा कश् चिन् नराधिप  
०१,०५८।०१५च् न च स्त्रियं प्रजानाति कश् चिद् अप्राप्तयौवनः  
०१,०५८।०१६अ एवम् आयुष्मतीभिस् तु प्रजाभिर् भरतर्षभ  
०१,०५८।०१६च् इयं सागरपर्यन्ता समापूर्यत मेदिनी  
०१,०५८।०१७अ ईजिरे च महायज्ञैः क्षत्रिया बहुदक्षिणैः  
०१,०५८।०१७च् साङ्गोपनिषदान् वेदान् विप्राश् चाधीयते तदा  
०१,०५८।०१८अ न च विक्रीणते ब्रह्म ब्राह्मणाः स्म तदा नृप  
०१,०५८।०१८च् न च शूद्रसमाभ्याशे वेदान् उच्चारयन्त्य् उत  
०१,०५८।०१९अ कारयन्तः कृषिं गोभिस् तथा वैश्याः क्षिताव् इह  
०१,०५८।०१९च् न गाम् अयुञ्जन्त धुरि कृशाङ्गाश् चाप्य् अजीवयन्  
०१,०५८।०२०अ फेनपांश् च तथा वत्सान् न दुहन्ति स्म मानवाः  
०१,०५८।०२०च् न कूटमानैर् वणिजः पण्यं विक्रीणते तदा  
०१,०५८।०२१अ कर्माणि च नरव्याघ्र धर्मोपेतानि मानवाः  
०१,०५८।०२१च् धर्मम् एवानुपश्यन्तश् चक्रुर् धर्मपरायणाः  
०१,०५८।०२२अ स्वकर्मनिरताश् चासन् सर्वे वर्णा नराधिप  
०१,०५८।०२२ब्*०५३०_०१ धर्मम् एवानुवर्तन्ते न पश्यन्ति स्म किल्बिषम्  
०१,०५८।०२२ब्*०५३०_०२ बभूवुः कर्मसु स्वेषु सम्यक् सर्वाः प्रजाः स्थिताः  
०१,०५८।०२२च् एवं तदा नरव्याघ्र धर्मो न ह्रसते क्व चित्  
०१,०५८।०२३अ काले गावः प्रसूयन्ते नार्यश् च भरतर्षभ  
०१,०५८।०२३च् फलन्त्य् ऋतुषु वृक्षाश् च पुष्पाणि च फलानि च  
०१,०५८।०२४अ एवं कृतयुगे सम्यग् वर्तमाने तदा नृप  
०१,०५८।०२४च् आपूर्यत मही कृत्स्ना प्राणिभिर् बहुभिर् भृशम्  
०१,०५८।०२५अ ततः समुदिते लोके मानुषे भरतर्षभ  
०१,०५८।०२५च् असुरा जज्ञिरे क्षेत्रे राज्ञां मनुजपुङ्गव  
०१,०५८।०२६अ आदित्यैर् हि तदा दैत्या बहुशो निर्जिता युधि  
०१,०५८।०२६च् ऐश्वर्याद् भ्रंशिताश् चापि सम्बभूवुः क्षिताव् इह  
०१,०५८।०२७अ इह देवत्वम् इच्छन्तो मानुषेषु मनस्विनः  
०१,०५८।०२७च् जज्ञिरे भुवि भूतेषु तेषु तेष्व् असुरा विभो  
०१,०५८।०२८अ गोष्व् अश्वेषु च राजेन्द्र खरोष्ट्रमहिषेषु च  
०१,०५८।०२८च् क्रव्यादेषु च भूतेषु गजेषु च मृगेषु च  
०१,०५८।०२९अ जातैर् इह महीपाल जायमानैश् च तैर् मही  
०१,०५८।०२९च् न शशाकात्मनात्मानम् इयं धारयितुं धरा  
०१,०५८।०३०अ अथ जाता महीपालाः के चिद् बलसमन्विताः  
०१,०५८।०३०च् दितेः पुत्रा दनोश् चैव तस्माल् लोकाद् इह च्युताः  
०१,०५८।०३१अ वीर्यवन्तो ऽवलिप्तास् ते नानारूपधरा महीम्  
०१,०५८।०३१च् इमां सागरपर्यन्तां परीयुर् अरिमर्दनाः  
०१,०५८।०३२अ ब्राह्मणान् क्षत्रियान् वैश्याञ् शूद्रांश् चैवाप्य् अपीडयन्  
०१,०५८।०३२च् अन्यानि चैव भूतानि पीडयाम् आसुर् ओजसा  
०१,०५८।०३३अ त्रासयन्तो विनिघ्नन्तस् तांस् तान् भूतगणांश् च ते  
०१,०५८।०३३च् विचेरुः सर्वतो राजन् महीं शतसहस्रशः  
०१,०५८।०३४अ आश्रमस्थान् महर्षींश् च धर्षयन्तस् ततस् ततः  
०१,०५८।०३४च् अब्रह्मण्या वीर्यमदा मत्ता मदबलेन च  
०१,०५८।०३५अ एवं वीर्यबलोत्सिक्तैर् भूर् इयं तैर् महासुरैः  
०१,०५८।०३५च् पीड्यमाना महीपाल ब्रह्माणम् उपचक्रमे  
०१,०५८।०३६अ न हीमां पवनो राजन् न नागा न नगा महीम्  
०१,०५८।०३६च् तदा धारयितुं शेकुर् आक्रान्तां दानवैर् बलात्  
०१,०५८।०३७अ ततो मही महीपाल भारार्ता भयपीडिता  
०१,०५८।०३७च् जगाम शरणं देवं सर्वभूतपितामहम्  
०१,०५८।०३८अ सा संवृतं महाभागैर् देवद्विजमहर्षिभिः  
०१,०५८।०३८च् ददर्श देवं ब्रह्माणं लोककर्तारम् अव्ययम्  
०१,०५८।०३९अ गन्धर्वैर् अप्सरोभिश् च बन्दिकर्मसु निष्ठितैः  
०१,०५८।०३९च् वन्द्यमानं मुदोपेतैर् ववन्दे चैनम् एत्य सा  
०१,०५८।०४०अ अथ विज्ञापयाम् आस भूमिस् तं शरणार्थिनी  
०१,०५८।०४०च् सन्निधौ लोकपालानां सर्वेषाम् एव भारत  
०१,०५८।०४१अ तत् प्रधानात्मनस् तस्य भूमेः कृत्यं स्वयम्भुवः  
०१,०५८।०४१च् पूर्वम् एवाभवद् राजन् विदितं परमेष्ठिनः  
०१,०५८।०४२अ स्रष्टा हि जगतः कस्मान् न सम्बुध्येत भारत  
०१,०५८।०४२च् सुरासुराणां लोकानाम् अशेषेण मनोगतम्  
०१,०५८।०४३अ तम् उवाच महाराज भूमिं भूमिपतिर् विभुः  
०१,०५८।०४३च् प्रभवः सर्वभूतानाम् ईशः शम्भुः प्रजापतिः  
०१,०५८।०४४अ यदर्थम् असि सम्प्राप्ता मत्सकाशं वसुन्धरे  
०१,०५८।०४४च् तदर्थं सन्नियोक्ष्यामि सर्वान् एव दिवौकसः  
०१,०५८।०४४द्*०५३१_०१ उत्तिष्ठ गच्छ वसुधे स्वस्थानम् इति सागमत्  
०१,०५८।०४५अ इत्य् उक्त्वा स महीं देवो ब्रह्मा राजन् विसृज्य च  
०१,०५८।०४५च् आदिदेश तदा सर्वान् विबुधान् भूतकृत् स्वयम्  
०१,०५८।०४६अ अस्या भूमेर् निरसितुं भारं भागैः पृथक् पृथक्  
०१,०५८।०४६च् अस्याम् एव प्रसूयध्वं विरोधायेति चाब्रवीत्  
०१,०५८।०४७अ तथैव च समानीय गन्धर्वाप्सरसां गणान्  
०१,०५८।०४७च् उवाच भगवान् सर्वान् इदं वचनम् उत्तमम्  
०१,०५८।०४७ए स्वैर् अंशैः सम्प्रसूयध्वं यथेष्टं मानुषेष्व् इति  
०१,०५८।०४८अ अथ शक्रादयः सर्वे श्रुत्वा सुरगुरोर् वचः  
०१,०५८।०४८च् तथ्यम् अर्थ्यं च पथ्यं च तस्य ते जगृहुस् तदा  
०१,०५८।०४९अ अथ ते सर्वशो ऽंशैः स्वैर् गन्तुं भूमिं कृतक्षणाः  
०१,०५८।०४९च् नारायणम् अमित्रघ्नं वैकुण्ठम् उपचक्रमुः  
०१,०५८।०५०अ यः स चक्रगदापाणिः पीतवासासितप्रभः  
०१,०५८।०५०च् पद्मनाभः सुरारिघ्नः पृथुचार्वञ्चितेक्षणः  
०१,०५८।०५०द्*०५३२_०१ प्रजापतिपतिर् देवः सुरनाथो महाबलः  
०१,०५८।०५०द्*०५३२_०२ श्रीवत्साङ्को हृषीकेशः सर्वदैवतपूजितः  
०१,०५८।०५०द्*०५३३_०१ सो ऽपि जन्म मनुष्येषु लेभे सुरवरो हरिः  
०१,०५८।०५१अ तं भुवः शोधनायेन्द्र उवाच पुरुषोत्तमम्  
०१,०५८।०५१च् अंशेनावतरस्वेति तथेत्य् आह च तं हरिः  
०१,०५९।००१ वैशम्पायन उवाच  
०१,०५९।००१अ अथ नारायणेनेन्द्रश् चकार सह संविदम्  
०१,०५९।००१च् अवतर्तुं महीं स्वर्गाद् अंशतः सहितः सुरैः  
०१,०५९।००२अ आदिश्य च स्वयं शक्रः सर्वान् एव दिवौकसः  
०१,०५९।००२च् निर्जगाम पुनस् तस्मात् क्षयान् नारायणस्य ह  
०१,०५९।००३अ ते ऽमरारिविनाशाय सर्वलोकहिताय च  
०१,०५९।००३च् अवतेरुः क्रमेणेमां महीं स्वर्गाद् दिवौकसः  
०१,०५९।००४अ ततो ब्रह्मर्षिवंशेषु पार्थिवर्षिकुलेषु च  
०१,०५९।००४च् जज्ञिरे राजशार्दूल यथाकामं दिवौकसः  
०१,०५९।००५अ दानवान् राक्षसांश् चैव गन्धर्वान् पन्नगांस् तथा  
०१,०५९।००५च् पुरुषादानि चान्यानि जघ्नुः सत्त्वान्य् अनेकशः  
०१,०५९।००६अ दानवा राक्षसाश् चैव गन्धर्वाः पन्नगास् तथा  
०१,०५९।००६च् न तान् बलस्थान् बाल्ये ऽपि जघ्नुर् भरतसत्तम  
०१,०५९।००७ जनमेजय उवाच  
०१,०५९।००७*०५३४_०१ दानवानां च ये मुख्याः तथा भुजगरक्षसाम्  
०१,०५९।००७अ देवदानवसङ्घानां गन्धर्वाप्सरसां तथा  
०१,०५९।००७च् मानवानां च सर्वेषां तथा वै यक्षरक्षसाम्  
०१,०५९।००८अ श्रोतुम् इच्छामि तत्त्वेन सम्भवं कृत्स्नम् आदितः  
०१,०५९।००८च् प्राणिनां चैव सर्वेषां सर्वशः सर्वविद् ध्यसि  
०१,०५९।००९ वैशम्पायन उवाच  
०१,०५९।००९अ हन्त ते कथयिष्यामि नमस्कृत्वा स्वयम्भुवे  
०१,०५९।००९च् सुरादीनाम् अहं सम्यग् लोकानां प्रभवाप्ययम्  
०१,०५९।००९द्*०५३५_०१ प्राणिनां चैव सर्वेषां सर्वशः प्रभवाप्ययम्  
०१,०५९।०१०अ ब्रह्मणो मानसाः पुत्रा विदिताः षण् महर्षयः  
०१,०५९।०१०च् मरीचिर् अत्र्यङ्गिरसौ पुलस्त्यः पुलहः क्रतुः  
०१,०५९।०११अ मरीचेः कश्यपः पुत्रः कश्यपात् तु इमाः प्रजाः  
०१,०५९।०११च् प्रजज्ञिरे महाभागा दक्षकन्यास् त्रयोदश  
०१,०५९।०१२अ अदितिर् दितिर् दनुः काला अनायुः सिंहिका मुनिः  
०१,०५९।०१२च् क्रोधा प्रावा अरिष्टा च विनता कपिला तथा  
०१,०५९।०१३अ कद्रूश् च मनुजव्याघ्र दक्षकन्यैव भारत  
०१,०५९।०१३च् एतासां वीर्यसम्पन्नं पुत्रपौत्रम् अनन्तकम्  
०१,०५९।०१४अ अदित्यां द्वादशादित्याः सम्भूता भुवनेश्वराः  
०१,०५९।०१४च् ये राजन् नामतस् तांस् ते कीर्तयिष्यामि भारत  
०१,०५९।०१५अ धाता मित्रो ऽर्यमा शक्रो वरुणश् चाम्श एव च  
०१,०५९।०१५च् भगो विवस्वान् पूषा च सविता दशमस् तथा  
०१,०५९।०१६अ एकादशस् तथा त्वष्टा विष्णुर् द्वादश उच्यते  
०१,०५९।०१६च् जघन्यजः स सर्वेषाम् आदित्यानां गुणाधिकः  
०१,०५९।०१७अ एक एव दितेः पुत्रो हिरण्यकशिपुः स्मृतः  
०१,०५९।०१७च् नाम्ना ख्यातास् तु तस्येमे पुत्राः पञ्च महात्मनः  
०१,०५९।०१८अ प्रह्रादः पूर्वजस् तेषां संह्रादस् तदनन्तरम्  
०१,०५९।०१८च् अनुह्रादस् तृतीयो ऽभूत् तस्माच् च शिबिबाष्कलौ  
०१,०५९।०१९अ प्रह्रादस्य त्रयः पुत्राः ख्याताः सर्वत्र भारत  
०१,०५९।०१९च् विरोचनश् च कुम्भश् च निकुम्भश् चेति विश्रुताः  
०१,०५९।०२०अ विरोचनस्य पुत्रो ऽभूद् बलिर् एकः प्रतापवान्  
०१,०५९।०२०च् बलेश् च प्रथितः पुत्रो बाणो नाम महासुरः  
०१,०५९।०२०द्*०५३६_०१ रुद्रस्यानुचरः श्रीमान् महाकालेति यं विदुः  
०१,०५९।०२१अ चत्वारिंशद् दनोः पुत्राः ख्याताः सर्वत्र भारत  
०१,०५९।०२१च् तेषां प्रथमजो राजा विप्रचित्तिर् महायशाः  
०१,०५९।०२२अ शम्बरो नमुचिश् चैव पुलोमा चेति विश्रुतः  
०१,०५९।०२२च् असिलोमा च केशी च दुर्जयश् चैव दानवः  
०१,०५९।०२३अ अयःशिरा अश्वशिरा अयःशङ्कुश् च वीर्यवान्  
०१,०५९।०२३च् तथा गगनमूर्धा च वेगवान् केतुमांश् च यः  
०१,०५९।०२४अ स्वर्भानुर् अश्वो ऽश्वपतिर् वृषपर्वाजकस् तथा  
०१,०५९।०२४च् अश्वग्रीवश् च सूक्ष्मश् च तुहुण्डश् च महासुरः  
०१,०५९।०२५अ इसृपा एकचक्रश् च विरूपाक्षो हराहरौ  
०१,०५९।०२५च् निचन्द्रश् च निकुम्भश् च कुपथः कापथस् तथा  
०१,०५९।०२६अ शरभः शलभश् चैव सूर्याचन्द्रमसौ तथा  
०१,०५९।०२६च् इति ख्याता दनोर् वंशे दानवाः परिकीर्तिताः  
०१,०५९।०२६ए अन्यौ तु खलु देवानां सूर्याचन्द्रमसौ स्मृतौ  
०१,०५९।०२६फ़्*०५३७_०१ अन्यौ दानवमुख्यानां सूर्याचन्द्रमसौ तथा  
०१,०५९।०२७अ इमे च वंशे प्रथिताः सत्त्ववन्तो महाबलाः  
०१,०५९।०२७च् दनुपुत्रा महाराज दश दानवपुङ्गवाः  
०१,०५९।०२८अ एकाक्षो मृतपा वीरः प्रलम्बनरकाव् अपि  
०१,०५९।०२८च् वातापिः शत्रुतपनः शठश् चैव महासुरः  
०१,०५९।०२९अ गविष्ठश् च दनायुश् च दीर्घजिह्वश् च दानवः  
०१,०५९।०२९च् असङ्ख्येयाः स्मृतास् तेषां पुत्राः पौत्राश् च भारत  
०१,०५९।०३०अ सिंहिका सुषुवे पुत्रं राहुं चन्द्रार्कमर्दनम्  
०१,०५९।०३०च् सुचन्द्रं चन्द्रहन्तारं तथा चन्द्रविमर्दनम्  
०१,०५९।०३१अ क्रूरस्वभावं क्रूरायाः पुत्रपौत्रम् अनन्तकम्  
०१,०५९।०३१च् गणः क्रोधवशो नाम क्रूरकर्मारिमर्दनः  
०१,०५९।०३२अ अनायुषः पुनः पुत्राश् चत्वारो ऽसुरपुङ्गवाः  
०१,०५९।०३२च् विक्षरो बलवीरौ च वृत्रश् चैव महासुरः  
०१,०५९।०३३अ कालायाः प्रथिताः पुत्राः कालकल्पाः प्रहारिणः  
०१,०५९।०३३च् भुवि ख्याता महावीर्या दानवेषु परन्तपाः  
०१,०५९।०३४अ विनाशनश् च क्रोधश् च हन्ता क्रोधस्य चापरः  
०१,०५९।०३४च् क्रोधशत्रुस् तथैवान्यः कालेया इति विश्रुताः  
०१,०५९।०३५अ असुराणाम् उपाध्यायः शुक्रस् त्व् ऋषिसुतो ऽभवत्  
०१,०५९।०३५च् ख्याताश् चोशनसः पुत्राश् चत्वारो ऽसुरयाजकाः  
०१,०५९।०३६अ त्वष्टावरस् तथात्रिश् च द्वाव् अन्यौ मन्त्रकर्मिणौ  
०१,०५९।०३६च् तेजसा सूर्यसङ्काशा ब्रह्मलोकप्रभावनाः  
०१,०५९।०३७अ इत्य् एष वंशप्रभवः कथितस् ते तरस्विनाम्  
०१,०५९।०३७च् असुराणां सुराणां च पुराणे संश्रुतो मया  
०१,०५९।०३८अ एतेषां यद् अपत्यं तु न शक्यं तद् अशेषतः  
०१,०५९।०३८च् प्रसङ्ख्यातुं महीपाल गुणभूतम् अनन्तकम्  
०१,०५९।०३९अ तार्क्ष्यश् चारिष्टनेमिश् च तथैव गरुडारुणौ  
०१,०५९।०३९च् आरुणिर् वारुणिश् चैव वैनतेया इति स्मृताः  
०१,०५९।०४०अ शेषो ऽनन्तो वासुकिश् च तक्षकश् च भुजङ्गमः  
०१,०५९।०४०च् कूर्मश् च कुलिकश् चैव काद्रवेया महाबलाः  
०१,०५९।०४१अ भीमसेनोग्रसेनौ च सुपर्णो वरुणस् तथा  
०१,०५९।०४१च् गोपतिर् धृतराष्ट्रश् च सूर्यवर्चाश् च सप्तमः  
०१,०५९।०४१द्*०५३८_०१ अनेत्रो वर्हपर्णश् च तथा काशीपतिश् च सः  
०१,०५९।०४२अ पत्रवान् अर्कपर्णश् च प्रयुतश् चैव विश्रुतः  
०१,०५९।०४२च् भीमश् चित्ररथश् चैव विख्यातः सर्वविद् वशी  
०१,०५९।०४३अ तथा शालिशिरा राजन् प्रद्युम्नश् च चतुर्दशः  
०१,०५९।०४३च् कलिः पञ्चदशश् चैव नारदश् चैव षोडशः  
०१,०५९।०४३ए इत्य् एते देवगन्धर्वा मौनेयाः परिकीर्तिताः  
०१,०५९।०४४अ अतस् तु भूतान्य् अन्यानि कीर्तयिष्यामि भारत  
०१,०५९।०४४च् अनवद्याम् अनुवशाम् अनूनाम् अरुणां प्रियाम्  
०१,०५९।०४४ए अनूपां सुभगां भासीम् इति प्रावा व्यजायत  
०१,०५९।०४५अ सिद्धः पूर्णश् च बर्ही च पूर्णाशश् च महायशाः  
०१,०५९।०४५च् ब्रह्मचारी रतिगुणः सुपर्णश् चैव सप्तमः  
०१,०५९।०४६अ विश्वावसुश् च भानुश् च सुचन्द्रो दशमस् तथा  
०१,०५९।०४६च् इत्य् एते देवगन्धर्वाः प्रावेयाः परिकीर्तिताः  
०१,०५९।०४७अ इमं त्व् अप्सरसां वंशं विदितं पुण्यलक्षणम्  
०१,०५९।०४७च् प्रावासूत महाभागा देवी देवर्षितः पुरा  
०१,०५९।०४७द्*०५३९_०१ मेनका सहजन्या च पार्ष्णिना पुञ्जकस् तथा  
०१,०५९।०४७द्*०५३९_०२ घृतस्थला घृताची च विश्वासी चोर्वशी तथा  
०१,०५९।०४८अ अलम्बुसा मिश्रकेषी विद्युत्पर्णा तुलानघा  
०१,०५९।०४८च् अरुणा रक्षिता चैव रम्भा तद्वन् मनोरमा  
०१,०५९।०४९अ असिता च सुबाहुश् च सुव्रता सुभुजा तथा  
०१,०५९।०४९च् सुप्रिया चातिबाहुश् च विख्यातौ च हहाहुहू  
०१,०५९।०४९ए तुम्बुरुश् चेति चत्वारः स्मृता गन्धर्वसत्तमाः  
०१,०५९।०४९फ़्*०५४०_०१ जानीबाहुश् च विख्याता हाहाहूहूः पुनस् तथा  
०१,०५९।०५०अ अमृतं ब्राह्मणा गावो गन्धर्वाप्सरसस् तथा  
०१,०५९।०५०च् अपत्यं कपिलायास् तु पुराणे परिकीर्तितम्  
०१,०५९।०५१अ इति ते सर्वभूतानां सम्भवः कथितो मया  
०१,०५९।०५१च् यथावत् परिसङ्ख्यातो गन्धर्वाप्सरसां तथा  
०१,०५९।०५२अ भुजगानां सुपर्णानां रुद्राणां मरुतां तथा  
०१,०५९।०५२च् गवां च ब्राह्मणानां च श्रीमतां पुण्यकर्मणाम्  
०१,०५९।०५३अ आयुष्यश् चैव पुण्यश् च धन्यः श्रुतिसुखावहः  
०१,०५९।०५३च् श्रोतव्यश् चैव सततं श्राव्यश् चैवानसूयता  
०१,०५९।०५४अ इमं तु वंशं नियमेन यः पठेन्; महात्मनां ब्राह्मणदेवसन्निधौ  
०१,०५९।०५४च् अपत्यलाभं लभते स पुष्कलम्; श्रियं यशः प्रेत्य च शोभनां गतिम्  
०१,०६०।००१ वैशम्पायन उवाच  
०१,०६०।००१अ ब्रह्मणो मानसाः पुत्रा विदिताः षण् महर्षयः  
०१,०६०।००१च् एकादश सुताः स्थाणोः ख्याताः परममानसाः  
०१,०६०।००२अ मृगव्याधश् च शर्वश् च निरृतिश् च महायशाः  
०१,०६०।००२च् अजैकपाद् अहिर्बुध्न्यः पिनाकी च परन्तपः  
०१,०६०।००३अ दहनो ऽथेश्वरश् चैव कपाली च महाद्युतिः  
०१,०६०।००३च् स्थाणुर् भवश् च भगवान् रुद्रा एकादश स्मृताः  
०१,०६०।००४अ मरीचिर् अङ्गिरा अत्रिः पुलस्त्यः पुलहः क्रतुः  
०१,०६०।००४च् षड् एते ब्रह्मणः पुत्रा वीर्यवन्तो महर्षयः  
०१,०६०।००५अ त्रयस् त्व् अङ्गिरसः पुत्रा लोके सर्वत्र विश्रुताः  
०१,०६०।००५च् बृहस्पतिर् उतथ्यश् च संवर्तश् च धृतव्रताः  
०१,०६०।००६अ अत्रेस् तु बहवः पुत्राः श्रूयन्ते मनुजाधिप  
०१,०६०।००६च् सर्वे वेदविदः सिद्धाः शान्तात्मानो महर्षयः  
०१,०६०।००७अ राक्षसास् तु पुलस्त्यस्य वानराः किन्नरास् तथा  
०१,०६०।००७ब्*०५४१_०१ यक्षाश् च मनुजव्याघ्र पुत्रास् तस्य च धीमतः  
०१,०६०।००७च् पुलहस्य मृगाः सिंहा व्याघ्राः किम्पुरुषास् तथा  
०१,०६०।००७द्*०५४२_०१ पुलहस्य सुता राजञ् शरभाश् च प्रकीर्तिताः  
०१,०६०।००७द्*०५४२_०२ सिंहाः किम्पुरुषा व्याघ्रा ऋक्षा ईहामृगास् तथा  
०१,०६०।००८अ क्रतोः क्रतुसमाः पुत्राः पतङ्गसहचारिणः  
०१,०६०।००८च् विश्रुतास् त्रिषु लोकेषु सत्यव्रतपरायणाः  
०१,०६०।००९अ दक्षस् त्व् अजायताङ्गुष्ठाद् दक्षिणाद् भगवान् ऋषिः  
०१,०६०।००९च् ब्रह्मणः पृथिवीपाल पुत्रः पुत्रवतां वरः  
०१,०६०।०१०अ वामाद् अजायताङ्गुष्ठाद् भार्या तस्य महात्मनः  
०१,०६०।०१०च् तस्यां पञ्चाशतं कन्याः स एवाजनयन् मुनिः  
०१,०६०।०११अ ताः सर्वास् त्व् अनवद्याङ्ग्यः कन्याः कमललोचनाः  
०१,०६०।०११च् पुत्रिकाः स्थापयाम् आस नष्टपुत्रः प्रजापतिः  
०१,०६०।०१२अ ददौ स दश धर्माय सप्तविंशतिम् इन्दवे  
०१,०६०।०१२च् दिव्येन विधिना राजन् कश्यपाय त्रयोदश  
०१,०६०।०१३अ नामतो धर्मपत्न्यस् ताः कीर्त्यमाना निबोध मे  
०१,०६०।०१३च् कीर्तिर् लक्ष्मीर् धृतिर् मेधा पुष्टिः श्रद्धा क्रिया तथा  
०१,०६०।०१४अ बुद्धिर् लज्जा मतिश् चैव पत्न्यो धर्मस्य ता दश  
०१,०६०।०१४च् द्वाराण्य् एतानि धर्मस्य विहितानि स्वयम्भुवा  
०१,०६०।०१५अ सप्तविंशति सोमस्य पत्न्यो लोके परिश्रुताः  
०१,०६०।०१५च् कालस्य नयने युक्ताः सोमपत्न्यः शुभव्रताः  
०१,०६०।०१५ए सर्वा नक्षत्रयोगिन्यो लोकयात्राविधौ स्थिताः  
०१,०६०।०१६अ पितामहो मुनिर् देवस् तस्य पुत्रः प्रजापतिः  
०१,०६०।०१६च् तस्याष्टौ वसवः पुत्रास् तेषां वक्ष्यामि विस्तरम्  
०१,०६०।०१७अ धरो ध्रुवश् च सोमश् च अहश् चैवानिलो ऽनलः  
०१,०६०।०१७च् प्रत्यूषश् च प्रभासश् च वसवो ऽष्टाव् इति स्मृताः  
०१,०६०।०१८अ धूम्रायाश् च धरः पुत्रो ब्रह्मविद्यो ध्रुवस् तथा  
०१,०६०।०१८च् चन्द्रमास् तु मनस्विन्याः श्वसायाः श्वसनस् तथा  
०१,०६०।०१९अ रतायाश् चाप्य् अहः पुत्रः शाण्डिल्याश् च हुताशनः  
०१,०६०।०१९च् प्रत्यूषश् च प्रभासश् च प्रभातायाः सुतौ स्मृतौ  
०१,०६०।०२०अ धरस्य पुत्रो द्रविणो हुतहव्यवहस् तथा  
०१,०६०।०२०ब्*०५४३_०१ आपस्य पुत्रो वैतण्ड्यः श्रमश्रान्तो मुनिस् तथा  
०१,०६०।०२०च् ध्रुवस्य पुत्रो भगवान् कालो लोकप्रकालनः  
०१,०६०।०२१अ सोमस्य तु सुतो वर्चा वर्चस्वी येन जायते  
०१,०६०।०२१च् मनोहरायाः शिशिरः प्राणो ऽथ रमणस् तथा  
०१,०६०।०२२अ अह्नः सुतः स्मृतो ज्योतिः श्रमः शान्तस् तथा मुनिः  
०१,०६०।०२२च् अग्नेः पुत्रः कुमारस् तु श्रीमाञ् शरवणालयः  
०१,०६०।०२३अ तस्य शाखो विशाखश् च नैगमेशश् च पृष्ठजः  
०१,०६०।०२३च् कृत्तिकाभ्युपपत्तेश् च कार्त्तिकेय इति स्मृतः  
०१,०६०।०२४अ अनिलस्य शिवा भार्या तस्याः पुत्रः पुरोजवः  
०१,०६०।०२४ब्*०५४४_०१ विश्वकर्मा महाभागो तस्य पुत्रो मनोजवः  
०१,०६०।०२४च् अविज्ञातगतिश् चैव द्वौ पुत्राव् अनिलस्य तु  
०१,०६०।०२५अ प्रत्यूषस्य विदुः पुत्रम् ऋषिं नाम्नाथ देवलम्  
०१,०६०।०२५च् द्वौ पुत्रौ देवलस्यापि क्षमावन्तौ मनीषिणौ  
०१,०६०।०२५द्*०५४५_०१ शङ्खश् च लिखितश् चैव सर्वशास्त्रविशारदौ  
०१,०६०।०२६अ बृहस्पतेस् तु भगिनी वरस्त्री ब्रह्मचारिणी  
०१,०६०।०२६च् योगसिद्धा जगत् सर्वम् असक्तं विचरत्य् उत  
०१,०६०।०२६ए प्रभासस्य तु भार्या सा वसूनाम् अष्टमस्य ह  
०१,०६०।०२६फ़्*०५४६_०१ प्रासूत विश्वकर्माणं सर्वशिल्पवतां वरम्  
०१,०६०।०२७अ विश्वकर्मा महाभागो जज्ञे शिल्पप्रजापतिः  
०१,०६०।०२७च् कर्ता शिल्पसहस्राणां त्रिदशानां च वर्धकिः  
०१,०६०।०२८अ भूषणानां च सर्वेषां कर्ता शिल्पवतां वरः  
०१,०६०।०२८च् यो दिव्यानि विमानानि देवतानां चकार ह  
०१,०६०।०२९अ मनुष्याश् चोपजीवन्ति यस्य शिल्पं महात्मनः  
०१,०६०।०२९च् पूजयन्ति च यं नित्यं विश्वकर्माणम् अव्ययम्  
०१,०६०।०३०अ स्तनं तु दक्षिणं भित्त्वा ब्रह्मणो नरविग्रहः  
०१,०६०।०३०च् निःसृतो भगवान् धर्मः सर्वलोकसुखावहः  
०१,०६०।०३१अ त्रयस् तस्य वराः पुत्राः सर्वभूतमनोहराः  
०१,०६०।०३१च् शमः कामश् च हर्षश् च तेजसा लोकधारिणः  
०१,०६०।०३२अ कामस्य तु रतिर् भार्या शमस्य प्राप्तिर् अङ्गना  
०१,०६०।०३२च् नन्दी तु भार्या हर्षस्य यत्र लोकाः प्रतिष्ठिताः  
०१,०६०।०३३अ मरीचेः कश्यपः पुत्रः कश्यपस्य सुरासुराः  
०१,०६०।०३३च् जज्ञिरे नृपशार्दूल लोकानां प्रभवस् तु सः  
०१,०६०।०३४अ त्वाष्ट्री तु सवितुर् भार्या वडवारूपधारिणी  
०१,०६०।०३४च् असूयत महाभागा सान्तरिक्षे ऽश्विनाव् उभौ  
०१,०६०।०३५अ द्वादशैवादितेः पुत्राः शक्रमुख्या नराधिप  
०१,०६०।०३५च् तेषाम् अवरजो विष्णुर् यत्र लोकाः प्रतिष्ठिताः  
०१,०६०।०३६अ त्रयस् त्रिंशत इत्य् एते देवास् तेषाम् अहं तव  
०१,०६०।०३६च् अन्वयं सम्प्रवक्ष्यामि पक्षैश् च कुलतो गणान्  
०१,०६०।०३७अ रुद्राणाम् अपरः पक्षः साध्यानां मरुतां तथा  
०१,०६०।०३७च् वसूनां भार्गवं विद्याद् विश्वेदेवांस् तथैव च  
०१,०६०।०३८अ वैनतेयस् तु गरुडो बलवान् अरुणस् तथा  
०१,०६०।०३८च् बृहस्पतिश् च भगवान् आदित्येष्व् एव गण्यते  
०१,०६०।०३९अ अश्विभ्यां गुह्यकान् विद्धि सर्वौषध्यस् तथा पशून्  
०१,०६०।०३९च् एष देवगणो राजन् कीर्तितस् ते ऽनुपूर्वशः  
०१,०६०।०३९ए यं कीर्तयित्वा मनुजः सर्वपापैः प्रमुच्यते  
०१,०६०।०४०अ ब्रह्मणो हृदयं भित्त्वा निःसृतो भगवान् भृगुः  
०१,०६०।०४०च् भृगोः पुत्रः कविर् विद्वाञ् शुक्रः कविसुतो ग्रहः  
०१,०६०।०४१अ त्रैलोक्यप्राणयात्रार्थे वर्षावर्षे भयाभये  
०१,०६०।०४१च् स्वयम्भुवा नियुक्तः सन् भुवनं परिधावति  
०१,०६०।०४२अ योगाचार्यो महाबुद्धिर् दैत्यानाम् अभवद् गुरुः  
०१,०६०।०४२च् सुराणां चापि मेधावी ब्रह्मचारी यतव्रतः  
०१,०६०।०४२द्*०५४७_०१ षण्डामार्कौ प्रथमतः प्रथिताव् उग्रतेजसौ  
०१,०६०।०४३अ तस्मिन् नियुक्ते विभुना योगक्षेमाय भार्गवे  
०१,०६०।०४३च् अन्यम् उत्पादयाम् आस पुत्रं भृगुर् अनिन्दितम्  
०१,०६०।०४४अ च्यवनं दीप्ततपसं धर्मात्मानं मनीषिणम्  
०१,०६०।०४४च् यः स रोषाच् च्युतो गर्भान् मातुर् मोक्षाय भारत  
०१,०६०।०४४द्*०५४८_०१ आसीत् तस्य सुकन्या वै भार्या चापि महात्मनः  
०१,०६०।०४५अ आरुषी तु मनोः कन्या तस्य पत्नी मनीषिणः  
०१,०६०।०४५च् और्वस् तस्यां समभवद् ऊरुं भित्त्वा महायशाः  
०१,०६०।०४५ए महातपा महातेजा बाल एव गुणैर् युतः  
०१,०६०।०४६अ ऋचीकस् तस्य पुत्रस् तु जमदग्निस् ततो ऽभवत्  
०१,०६०।०४६च् जमदग्नेस् तु चत्वार आसन् पुत्रा महात्मनः  
०१,०६०।०४७अ रामस् तेषां जघन्यो ऽभूद् अजघन्यैर् गुणैर् युतः  
०१,०६०।०४७च् सर्वशस्त्रास्त्रकुशलः क्षत्रियान्तकरो वशी  
०१,०६०।०४८अ और्वस्यासीत् पुत्रशतं जमदग्निपुरोगमम्  
०१,०६०।०४८च् तेषां पुत्रसहस्राणि बभूवुर् भृगुविस्तरः  
०१,०६०।०४९अ द्वौ पुत्रौ ब्रह्मणस् त्व् अन्यौ ययोस् तिष्ठति लक्षणम्  
०१,०६०।०४९च् लोके धाता विधाता च यौ स्थितौ मनुना सह  
०१,०६०।०५०अ तयोर् एव स्वसा देवी लक्ष्मीः पद्मगृहा शुभा  
०१,०६०।०५०च् तस्यास् तु मानसाः पुत्रास् तुरगा व्योमचारिणः  
०१,०६०।०५१अ वरुणस्य भार्या ज्येष्ठा तु शुक्राद् देवी व्यजायत  
०१,०६०।०५१च् तस्याः पुत्रं बलं विद्धि सुरां च सुरनन्दिनीम्  
०१,०६०।०५२अ प्रजानाम् अन्नकामानाम् अन्योन्यपरिभक्षणात्  
०१,०६०।०५२च् अधर्मस् तत्र सञ्जातः सर्वभूतविनाशनः  
०१,०६०।०५३अ तस्यापि निरृतिर् भार्या नैरृता येन राक्षसाः  
०१,०६०।०५३च् घोरास् तस्यास् त्रयः पुत्राः पापकर्मरताः सदा  
०१,०६०।०५३ए भयो महाभयश् चैव मृत्युर् भूतान्तकस् तथा  
०१,०६०।०५३फ़्*०५४९_०१ न तस्य भार्या पुत्रो वा कश् चिद् अस्त्य् अन्तको हि सः  
०१,०६०।०५४अ काकीं श्येनीं च भासीं च धृतराष्ट्रीं तथा शुकीम्  
०१,०६०।०५४च् ताम्रा तु सुषुवे देवी पञ्चैता लोकविश्रुताः  
०१,०६०।०५४द्*०५५०_०१ भार्या गरुत्मतश् चैव भासी क्रौञ्ची शुकी तथा  
०१,०६०।०५४द्*०५५०_०२ चतुर्थी धृतराष्ट्री च तास्व् अपत्यान् निबोध मे  
०१,०६०।०५५अ उलूकान् सुषुवे काकी श्येनी श्येनान् व्यजायत  
०१,०६०।०५५च् भासी भासान् अजनयद् गृध्रांश् चैव जनाधिप  
०१,०६०।०५६अ धृतराष्ट्री तु हंसांश् च कलहंसांश् च सर्वशः  
०१,०६०।०५६च् चक्रवाकांश् च भद्रं ते प्रजज्ञे सा तु भामिनी  
०१,०६०।०५७अ शुकी विजज्ञे धर्मज्ञ शुकान् एव मनस्विनी  
०१,०६०।०५७च् कल्याणगुणसम्पन्ना सर्वलक्षणपूजिता  
०१,०६०।०५८अ नव क्रोधवशा नारीः प्रजज्ञे ऽप्य् आत्मसम्भवाः  
०१,०६०।०५८च् मृगीं च मृगमन्दां च हरिं भद्रमनाम् अपि  
०१,०६०।०५९अ मातङ्गीम् अथ शार्दूलीं श्वेतां सुरभिम् एव च  
०१,०६०।०५९च् सर्वलक्षणसम्पन्नां सुरसां च यशस्विनीम्  
०१,०६०।०६०अ अपत्यं तु मृगाः सर्वे मृग्या नरवरात्मज  
०१,०६०।०६०च् ऋक्षाश् च मृगमन्दायाः सृमराश् चमरा अपि  
०१,०६०।०६१अ ततस् त्व् ऐरावतं नागं जज्ञे भद्रमना सुतम्  
०१,०६०।०६१च् ऐरावतः सुतस् तस्या देवनागो महागजः  
०१,०६०।०६२अ हर्याश् च हरयो ऽपत्यं वानराश् च तरस्विनः  
०१,०६०।०६२च् गोलाङ्गूलांश् च भद्रं ते हर्याः पुत्रान् प्रचक्षते  
०१,०६०।०६३अ प्रजज्ञे त्व् अथ शार्दूली सिंहान् व्याघ्रांश् च भारत  
०१,०६०।०६३च् द्वीपिनश् च महाभाग सर्वान् एव न संशयः  
०१,०६०।०६४अ मातङ्ग्यास् त्व् अथ मातङ्गा अपत्यानि नराधिप  
०१,०६०।०६४च् दिशागजं तु श्वेताख्यं श्वेताजनयद् आशुगम्  
०१,०६०।०६५अ तथा दुहितरौ राजन् सुरभिर् वै व्यजायत  
०१,०६०।०६५च् रोहिणीं चैव भद्रं ते गन्धर्वीं च यशस्विनीम्  
०१,०६०।०६५द्*०५५१_०१ विमलाम् अपि भद्रं ते अमलाम् अपि भारत  
०१,०६०।०६५ए रोहिण्यां जज्ञिरे गावो गन्धर्व्यां वाजिनः सुताः  
०१,०६०।०६६अ सुरसाजनयन् नागान् राजन् कद्रूश् च पन्नगान्  
०१,०६०।०६६ब्*०५५२_०१ इरायां कन्यका जातास् तिस्रः कमललोचनाः  
०१,०६०।०६६ब्*०५५२_०२ वनस्पतीनां वृक्षाणां वीरुधां चैव मातरः  
०१,०६०।०६६ब्*०५५२_०३ लतारुहे च द्वे प्रोक्ते वीरुधा एव ताः स्मृताः  
०१,०६०।०६६ब्*०५५२_०४ गृह्णन्ति ये ऽपि ताः पुष्पं फलानि तरसा पृथक्  
०१,०६०।०६६ब्*०५५२_०५ ततो सुतास् ते विज्ञेयास् तान् एवाहुर् वनस्पतीन्  
०१,०६०।०६६ब्*०५५२_०६ पुष्पैः फलग्रहान् वृक्षान् रुहायाः प्रसवं विदुः  
०१,०६०।०६६ब्*०५५२_०७ लतागुल्मानि वल्ल्यश् च त्वक्सारतृणजातयः  
०१,०६०।०६६ब्*०५५२_०८ वीरुधो याः प्रजास् तस्यास् तत्र वंशः समाप्यते  
०१,०६०।०६६च् सप्त पिण्डफलान् वृक्षान् अनलापि व्यजायत  
०१,०६०।०६६ए अनलायाः शुकी पुत्री कद्र्वास् तु सुरसा सुता  
०१,०६०।०६७अ अरुणस्य भार्या श्येनी तु वीर्यवन्तौ महाबलौ  
०१,०६०।०६७च् सम्पातिं जनयाम् आस तथैव च जटायुषम्  
०१,०६०।०६७द्*०५५३_०१ कद्रूर् नागम् अनन्तं च प्रजज्ञे धरणीधरम्  
०१,०६०।०६७ए द्वौ पुत्रौ विनतायास् तु विख्यातौ गरुडारुणौ  
०१,०६०।०६८अ इत्य् एष सर्वभूतानां महतां मनुजाधिप  
०१,०६०।०६८च् प्रभवः कीर्तितः सम्यङ् मया मतिमतां वर  
०१,०६०।०६९अ यं श्रुत्वा पुरुषः सम्यक् पूतो भवति पाप्मनः  
०१,०६०।०६९च् सर्वज्ञतां च लभते गतिम् अग्र्यां च विन्दति  
०१,०६१।००१ जनमेजय उवाच  
०१,०६१।००१अ देवानां दानवानां च यक्षाणाम् अथ रक्षसाम्  
०१,०६१।००१ब्*०५५४_०१ सिंहव्याघ्रमृगाणां च पन्नगानां पतत्रिणाम्  
०१,०६१।००१च् अन्येषां चैव भूतानां सर्वेषां भगवन्न् अहम्  
०१,०६१।००२अ श्रोतुम् इच्छामि तत्त्वेन मानुषेषु महात्मनाम्  
०१,०६१।००२च् जन्म कर्म च भूतानाम् एतेषाम् अनुपूर्वशः  
०१,०६१।००३ वैशम्पायन उवाच  
०१,०६१।००३अ मानुषेषु मनुष्येन्द्र सम्भूता ये दिवौकसः  
०१,०६१।००३च् प्रथमं दानवांश् चैव तांस् ते वक्ष्यामि सर्वशः  
०१,०६१।००४अ विप्रचित्तिर् इति ख्यातो य आसीद् दानवर्षभः  
०१,०६१।००४च् जरासन्ध इति ख्यातः स आसीन् मनुजर्षभः  
०१,०६१।००५अ दितेः पुत्रस् तु यो राजन् हिरण्यकशिपुः स्मृतः  
०१,०६१।००५च् स जज्ञे मानुषे लोके शिशुपालो नरर्षभः  
०१,०६१।००६अ संह्राद इति विख्यातः प्रह्रादस्यानुजस् तु यः  
०१,०६१।००६च् स शल्य इति विख्यातो जज्ञे बाह्लीकपुङ्गवः  
०१,०६१।००७अ अनुह्रादस् तु तेजस्वी यो ऽभूत् ख्यातो जघन्यजः  
०१,०६१।००७च् धृष्टकेतुर् इति ख्यातः स आसीन् मनुजेश्वरः  
०१,०६१।००८अ यस् तु राजञ् शिबिर् नाम दैतेयः परिकीर्तितः  
०१,०६१।००८च् द्रुम इत्य् अभिविख्यातः स आसीद् भुवि पार्थिवः  
०१,०६१।००९अ बाष्कलो नाम यस् तेषाम् आसीद् असुरसत्तमः  
०१,०६१।००९च् भगदत्त इति ख्यातः स आसीन् मनुजेश्वरः  
०१,०६१।०१०अ अयःशिरा अश्वशिरा अयःशङ्कुश् च वीर्यवान्  
०१,०६१।०१०च् तथा गगनमूर्धा च वेगवांश् चात्र पञ्चमः  
०१,०६१।०११अ पञ्चैते जज्ञिरे राजन् वीर्यवन्तो महासुराः  
०१,०६१।०११च् केकयेषु महात्मानः पार्थिवर्षभसत्तमाः  
०१,०६१।०१२अ केतुमान् इति विख्यातो यस् ततो ऽन्यः प्रतापवान्  
०१,०६१।०१२च् अमितौजा इति ख्यातः पृथिव्यां सो ऽभवन्न् नृपः  
०१,०६१।०१३अ स्वर्भानुर् इति विख्यातः श्रीमान् यस् तु महासुरः  
०१,०६१।०१३च् उग्रसेन इति ख्यात उग्रकर्मा नराधिपः  
०१,०६१।०१४अ यस् त्व् अश्व इति विख्यातः श्रीमान् आसीन् महासुरः  
०१,०६१।०१४च् अशोको नाम राजासीन् महावीर्यपराक्रमः  
०१,०६१।०१५अ तस्माद् अवरजो यस् तु राजन्न् अश्वपतिः स्मृतः  
०१,०६१।०१५च् दैतेयः सो ऽभवद् राजा हार्दिक्यो मनुजर्षभः  
०१,०६१।०१६अ वृषपर्वेति विख्यातः श्रीमान् यस् तु महासुरः  
०१,०६१।०१६च् दीर्घप्रज्ञ इति ख्यातः पृथिव्यां सो ऽभवन् नृपः  
०१,०६१।०१७अ अजकस् त्व् अनुजो राजन् य आसीद् वृषपर्वणः  
०१,०६१।०१७च् स मल्ल इति विख्यातः पृथिव्याम् अभवन् नृपः  
०१,०६१।०१८अ अश्वग्रीव इति ख्यातः सत्त्ववान् यो महासुरः  
०१,०६१।०१८च् रोचमान इति ख्यातः पृथिव्यां सो ऽभवन् नृपः  
०१,०६१।०१९अ सूक्ष्मस् तु मतिमान् राजन् कीर्तिमान् यः प्रकीर्तितः  
०१,०६१।०१९च् बृहन्त इति विख्यातः क्षिताव् आसीत् स पार्थिवः  
०१,०६१।०२०अ तुहुण्ड इति विख्यातो य आसीद् असुरोत्तमः  
०१,०६१।०२०च् सेनाबिन्दुर् इति ख्यातः स बभूव नराधिपः  
०१,०६१।०२१अ इसृपा नाम यस् तेषाम् असुराणां बलाधिकः  
०१,०६१।०२१च् पापजिन् नाम राजासीद् भुवि विख्यातविक्रमः  
०१,०६१।०२२अ एकचक्र इति ख्यात आसीद् यस् तु महासुरः  
०१,०६१।०२२च् प्रतिविन्ध्य इति ख्यातो बभूव प्रथितः क्षितौ  
०१,०६१।०२३अ विरूपाक्षस् तु दैतेयश् चित्रयोधी महासुरः  
०१,०६१।०२३च् चित्रवर्मेति विख्यातः क्षिताव् आसीत् स पार्थिवः  
०१,०६१।०२४अ हरस् त्व् अरिहरो वीर आसीद् यो दानवोत्तमः  
०१,०६१।०२४च् सुवास्तुर् इति विख्यातः स जज्ञे मनुजर्षभः  
०१,०६१।०२५अ अहरस् तु महातेजाः शत्रुपक्षक्षयङ्करः  
०१,०६१।०२५च् बाह्लीको नाम राजा स बभूव प्रथितः क्षितौ  
०१,०६१।०२६अ निचन्द्रश् चन्द्रवक्त्रश् च य आसीद् असुरोत्तमः  
०१,०६१।०२६च् मुञ्जकेश इति ख्यातः श्रीमान् आसीत् स पार्थिवः  
०१,०६१।०२७अ निकुम्भस् त्व् अजितः सङ्ख्ये महामतिर् अजायत  
०१,०६१।०२७च् भूमौ भूमिपतिः श्रेष्ठो देवाधिप इति स्मृतः  
०१,०६१।०२८अ शरभो नाम यस् तेषां दैतेयानां महासुरः  
०१,०६१।०२८च् पौरवो नाम राजर्षिः स बभूव नरेष्व् इह  
०१,०६१।०२८द्*०५५५_०१ कापथस् तु महावीर्यः श्रीमान् राजन् महासुरः  
०१,०६१।०२८द्*०५५५_०२ सुपार्श्व इति विख्यातः क्षितौ जज्ञे महीपतिः  
०१,०६१।०२८द्*०५५५_०३ क्रथस् तु राजन् राजर्षिः क्षितौ जज्ञे महासुरः  
०१,०६१।०२८द्*०५५५_०४ पार्वतेय इति ख्यातः काञ्चनाचलसन्निभः  
०१,०६१।०२९अ द्वितीयः शलभस् तेषाम् असुराणां बभूव यः  
०१,०६१।०२९च् प्रह्रादो नाम बाह्लीकः स बभूव नराधिपः  
०१,०६१।०३०अ चन्द्रस् तु दितिजश्रेष्ठो लोके ताराधिपोपमः  
०१,०६१।०३०ब्*०५५६_०१ चन्द्रवर्मेति विख्यातः काम्बोजानां नराधिपः  
०१,०६१।०३०ब्*०५५६_०२ अर्क इत्य् अभिविख्यातो यस् तु दानवपुङ्गवः  
०१,०६१।०३०च् ऋषिको नाम राजर्षिर् बभूव नृपसत्तमः  
०१,०६१।०३१अ मृतपा इति विख्यातो य आसीद् असुरोत्तमः  
०१,०६१।०३१च् पश्चिमानूपकं विद्धि तं नृपं नृपसत्तम  
०१,०६१।०३२अ गविष्ठस् तु महातेजा यः प्रख्यातो महासुरः  
०१,०६१।०३२च् द्रुमसेन इति ख्यातः पृथिव्यां सो ऽभवन् नृपः  
०१,०६१।०३३अ मयूर इति विख्यातः श्रीमान् यस् तु महासुरः  
०१,०६१।०३३च् स विश्व इति विख्यातो बभूव पृथिवीपतिः  
०१,०६१।०३४अ सुपर्ण इति विख्यातस् तस्माद् अवरजस् तु यः  
०१,०६१।०३४च् कालकीर्तिर् इति ख्यातः पृथिव्यां सो ऽभवन् नृपः  
०१,०६१।०३५अ चन्द्रहन्तेति यस् तेषां कीर्तितः प्रवरो ऽसुरः  
०१,०६१।०३५च् शुनको नाम राजर्षिः स बभूव नराधिपः  
०१,०६१।०३६अ विनाशनस् तु चन्द्रस्य य आख्यातो महासुरः  
०१,०६१।०३६च् जानकिर् नाम राजर्षिः स बभूव नराधिपः  
०१,०६१।०३७अ दीर्घजिह्वस् तु कौरव्य य उक्तो दानवर्षभः  
०१,०६१।०३७च् काशिराज इति ख्यातः पृथिव्यां पृथिवीपतिः  
०१,०६१।०३८अ ग्रहं तु सुषुवे यं तं सिंही चन्द्रार्कमर्दनम्  
०१,०६१।०३८च् क्राथ इत्य् अभिविख्यातः सो ऽभवन् मनुजाधिपः  
०१,०६१।०३९अ अनायुषस् तु पुत्राणां चतुर्णां प्रवरो ऽसुरः  
०१,०६१।०३९च् विक्षरो नाम तेजस्वी वसुमित्रो ऽभवन् नृपः  
०१,०६१।०४०अ द्वितीयो विक्षराद्यस् तु नराधिप महासुरः  
०१,०६१।०४०च् पांसुराष्ट्राधिप इति विश्रुतः सो ऽभवन् नृपः  
०१,०६१।०४१अ बलवीर इति ख्यातो यस् त्व् आसीद् असुरोत्तमः  
०१,०६१।०४१च् पौण्ड्रमत्स्यक इत्य् एव स बभूव नराधिपः  
०१,०६१।०४२अ वृत्र इत्य् अभिविख्यातो यस् तु राजन् महासुरः  
०१,०६१।०४२च् मणिमान् नाम राजर्षिः स बभूव नराधिपः  
०१,०६१।०४३अ क्रोधहन्तेति यस् तस्य बभूवावरजो ऽसुरः  
०१,०६१।०४३च् दण्ड इत्य् अभिविख्यातः स आसीन् नृपतिः क्षितौ  
०१,०६१।०४४अ क्रोधवर्धन इत्य् एव यस् त्व् अन्यः परिकीर्तितः  
०१,०६१।०४४च् दण्डधार इति ख्यातः सो ऽभवन् मनुजेश्वरः  
०१,०६१।०४५अ कालकायास् तु ये पुत्रास् तेषाम् अष्टौ नराधिपाः  
०१,०६१।०४५च् जज्ञिरे राजशार्दूल शार्दूलसमविक्रमाः  
०१,०६१।०४६अ मगधेषु जयत्सेनः श्रीमान् आसीत् स पार्थिवः  
०१,०६१।०४६च् अष्टानां प्रवरस् तेषां कालेयानां महासुरः  
०१,०६१।०४७अ द्वितीयस् तु ततस् तेषां श्रीमान् हरिहयोपमः  
०१,०६१।०४७च् अपराजित इत्य् एव स बभूव नराधिपः  
०१,०६१।०४८अ तृतीयस् तु महाराज महाबाहुर् महासुरः  
०१,०६१।०४८च् निषादाधिपतिर् जज्ञे भुवि भीमपराक्रमः  
०१,०६१।०४९अ तेषाम् अन्यतमो यस् तु चतुर्थः परिकीर्तितः  
०१,०६१।०४९च् श्रेणिमान् इति विख्यातः क्षितौ राजर्षिसत्तमः  
०१,०६१।०५०अ पञ्चमस् तु बभूवैषां प्रवरो यो महासुरः  
०१,०६१।०५०च् महौजा इति विख्यातो बभूवेह परन्तपः  
०१,०६१।०५१अ षष्ठस् तु मतिमान् यो वै तेषाम् आसीन् महासुरः  
०१,०६१।०५१च् अभीरुर् इति विख्यातः क्षितौ राजर्षिसत्तमः  
०१,०६१।०५१द्*०५५७_०१ सप्तमस् तु बभूवैषां प्रवरो यो महासुरः  
०१,०६१।०५२अ समुद्रसेनश् च नृपस् तेषाम् एवाभवद् गणात्  
०१,०६१।०५२च् विश्रुतः सागरान्तायां क्षितौ धर्मार्थतत्त्ववित्  
०१,०६१।०५३अ बृहन् नामाष्टमस् तेषां कालेयानां परन्तपः  
०१,०६१।०५३च् बभूव राजन् धर्मात्मा सर्वभूतहिते रतः  
०१,०६१।०५३द्*०५५८_०१ कुपथस् त्व् अथ विख्यातो दानवानां महाबलः  
०१,०६१।०५३द्*०५५८_०२ पार्वतीय इति ख्यातः काञ्चनाचलसन्निभः  
०१,०६१।०५३द्*०५५८_०३ क्रथनस् तु महावीर्यः श्रीमान् राजन् महासुरः  
०१,०६१।०५३द्*०५५८_०४ सुपार्श्व इति विख्यातः क्षितौ जज्ञे महीपतिः  
०१,०६१।०५३द्*०५५८_०५ असुराणां तु यः सूर्यः श्रीमान् राजन् महासुरः  
०१,०६१।०५३द्*०५५८_०६ दरदो नाम बाह्लीको वरः सर्वमहीक्षिताम्  
०१,०६१।०५४अ गणः क्रोधवशो नाम यस् ते राजन् प्रकीर्तितः  
०१,०६१।०५४च् ततः सञ्जज्ञिरे वीराः क्षिताव् इह नराधिपाः  
०१,०६१।०५५अ नन्दिकः कर्णवेष्टश् च सिद्धार्थः कीटकस् तथा  
०१,०६१।०५५च् सुवीरश् च सुबाहुश् च महावीरो ऽथ बाह्लिकः  
०१,०६१।०५६अ क्रोधो विचित्यः सुरसः श्रीमान् नीलश् च भूमिपः  
०१,०६१।०५६च् वीरधामा च कौरव्य भूमिपालश् च नामतः  
०१,०६१।०५७अ दन्तवक्त्रश् च नामासीद् दुर्जयश् चैव नामतः  
०१,०६१।०५७च् रुक्मी च नृपशार्दूलो राजा च जनमेजयः  
०१,०६१।०५८अ आषाढो वायुवेगश् च भूरितेजास् तथैव च  
०१,०६१।०५८च् एकलव्यः सुमित्रश् च वाटधानो ऽथ गोमुखः  
०१,०६१।०५९अ कारूषकाश् च राजानः क्षेमधूर्तिस् तथैव च  
०१,०६१।०५९च् श्रुतायुर् उद्धवश् चैव बृहत्सेनस् तथैव च  
०१,०६१।०६०अ क्षेमोग्रतीर्थः कुहरः कलिङ्गेषु नराधिपः  
०१,०६१।०६०च् मतिमांश् च मनुष्येन्द्र ईश्वरश् चेति विश्रुतः  
०१,०६१।०६१अ गणात् क्रोधवशाद् एवं राजपूगो ऽभवत् क्षितौ  
०१,०६१।०६१च् जातः पुरा महाराज महाकीर्तिर् महाबलः  
०१,०६१।०६१द्*०५५९_०१ कालनेमिर् इति ख्यातो दानवानां महाबलः  
०१,०६१।०६१द्*०५५९_०२ स कम्स इति विख्यात उग्रसेनसुतो बली  
०१,०६१।०६२अ यस् त्व् आसीद् देवको नाम देवराजसमद्युतिः  
०१,०६१।०६२च् स गन्धर्वपतिर् मुख्यः क्षितौ जज्ञे नराधिपः  
०१,०६१।०६३अ बृहस्पतेर् बृहत्कीर्तेर् देवर्षेर् विद्धि भारत  
०१,०६१।०६३च् अंशाद् द्रोणं समुत्पन्नं भारद्वाजम् अयोनिजम्  
०१,०६१।०६४अ धन्विनां नृपशार्दूल यः स सर्वास्त्रवित्तमः  
०१,०६१।०६४च् बृहत्कीर्तिर् महातेजाः सञ्जज्ञे मनुजेष्व् इह  
०१,०६१।०६५अ धनुर्वेदे च वेदे च यं तं वेदविदो विदुः  
०१,०६१।०६५च् वरिष्ठम् इन्द्रकर्माणं द्रोणं स्वकुलवर्धनम्  
०१,०६१।०६६अ महादेवान्तकाभ्यां च कामात् क्रोधाच् च भारत  
०१,०६१।०६६च् एकत्वम् उपपन्नानां जज्ञे शूरः परन्तपः  
०१,०६१।०६७अ अश्वत्थामा महावीर्यः शत्रुपक्षक्षयङ्करः  
०१,०६१।०६७च् वीरः कमलपत्राक्षः क्षिताव् आसीन् नराधिप  
०१,०६१।०६८अ जज्ञिरे वसवस् त्व् अष्टौ गङ्गायां शन्तनोः सुताः  
०१,०६१।०६८च् वसिष्ठस्य च शापेन नियोगाद् वासवस्य च  
०१,०६१।०६९अ तेषाम् अवरजो भीष्मः कुरूणाम् अभयङ्करः  
०१,०६१।०६९च् मतिमान् वेदविद् वाग्मी शत्रुपक्षक्षयङ्करः  
०१,०६१।०७०अ जामदग्न्येन रामेण यः स सर्वविदां वरः  
०१,०६१।०७०च् अयुध्यत महातेजा भार्गवेण महात्मना  
०१,०६१।०७१अ यस् तु राजन् कृपो नाम ब्रह्मर्षिर् अभवत् क्षितौ  
०१,०६१।०७१च् रुद्राणां तं गणाद् विद्धि सम्भूतम् अतिपौरुषम्  
०१,०६१।०७२अ शकुनिर् नाम यस् त्व् आसीद् राजा लोके महारथः  
०१,०६१।०७२च् द्वापरं विद्धि तं राजन् सम्भूतम् अरिमर्दनम्  
०१,०६१।०७३अ सात्यकिः सत्यसन्धस् तु यो ऽसौ वृष्णिकुलोद्वहः  
०१,०६१।०७३च् पक्षात् स जज्ञे मरुतां देवानाम् अरिमर्दनः  
०१,०६१।०७४अ द्रुपदश् चापि राजर्षिस् तत एवाभवद् गणात्  
०१,०६१।०७४च् मानुषे नृप लोके ऽस्मिन् सर्वशस्त्रभृतां वरः  
०१,०६१।०७५अ ततश् च कृतवर्माणं विद्धि राजञ् जनाधिपम्  
०१,०६१।०७५च् जातम् अप्रतिकर्माणं क्षत्रियर्षभसत्तमम्  
०१,०६१।०७६अ मरुतां तु गणाद् विद्धि सञ्जातम् अरिमर्दनम्  
०१,०६१।०७६च् विराटं नाम राजर्षिं परराष्ट्रप्रतापनम्  
०१,०६१।०७७अ अरिष्टायास् तु यः पुत्रो हम्स इत्य् अभिविश्रुतः  
०१,०६१।०७७च् स गन्धर्वपतिर् जज्ञे कुरुवंशविवर्धनः  
०१,०६१।०७८अ धृतराष्ट्र इति ख्यातः कृष्णद्वैपायनाद् अपि  
०१,०६१।०७८च् दीर्घबाहुर् महातेजाः प्रज्ञाचक्षुर् नराधिपः  
०१,०६१।०७८ए मातुर् दोषाद् ऋषेः कोपाद् अन्ध एव व्यजायत  
०१,०६१।०७८फ़्*०५६०_०१ तस्यैवावरजो भ्राता महासत्त्वो महाबलः  
०१,०६१।०७८फ़्*०५६०_०२ स पाण्डुर् इति विख्यातः सत्यधर्मरतः शुचिः  
०१,०६१।०७८फ़्*०५६१_०१ मरुतां तु गणाद् वीरः सर्वशस्त्रभृतां वरः  
०१,०६१।०७८फ़्*०५६१_०२ पाण्डुर् जज्ञे महाभाग तव पूर्वपितामहः  
०१,०६१।०७९अ अत्रेस् तु सुमहाभागं पुत्रं पुत्रवतां वरम्  
०१,०६१।०७९च् विदुरं विद्धि लोके ऽस्मिञ् जातं बुद्धिमतां वरम्  
०१,०६१।०८०अ कलेर् अंशात् तु सञ्जज्ञे भुवि दुर्योधनो नृपः  
०१,०६१।०८०च् दुर्बुद्धिर् दुर्मतिश् चैव कुरूणाम् अयशस्करः  
०१,०६१।०८१अ जगतो यः स सर्वस्य विद्विष्टः कलिपूरुषः  
०१,०६१।०८१च् यः सर्वां घातयाम् आस पृथिवीं पुरुषाधमः  
०१,०६१।०८१ए येन वैरं समुद्दीप्तं भूतान्तकरणं महत्  
०१,०६१।०८२अ पौलस्त्या भ्रातरः सर्वे जज्ञिरे मनुजेष्व् इह  
०१,०६१।०८२च् शतं दुःशासनादीनां सर्वेषां क्रूरकर्मणाम्  
०१,०६१।०८३अ दुर्मुखो दुःसहश् चैव ये चान्ये नानुशब्दिताः  
०१,०६१।०८३च् दुर्योधनसहायास् ते पौलस्त्या भरतर्षभ  
०१,०६१।०८३द्@०४१_०००१ जनमेजय उवाच  
०१,०६१।०८३द्@०४१_०००१ वैश्यापुत्रो युयुत्सुश् च धार्तराष्ट्रः शताधिकः  
०१,०६१।०८३द्@०४१_०००२ ज्येष्ठानुज्येष्ठतां चैव नामधेयानि वा विभो  
०१,०६१।०८३द्@०४१_०००३ वैशम्पायन उवाच  
०१,०६१।०८३द्@०४१_०००३ धृतराष्ट्रस्य पुत्राणाम् आनुपूर्व्येण कीर्तय  
०१,०६१।०८३द्@०४१_०००४ दुर्योधनो युयुत्सुश् च राजन् दुःशासनस् तथा  
०१,०६१।०८३द्@०४१_०००५ दुःसहो दुःशलश् चैव दुर्मुखश् च तथापरः  
०१,०६१।०८३द्@०४१_०००६ विविंशतिर् विकर्णश् च जलसन्धः सुलोचनः  
०१,०६१।०८३द्@०४१_०००७ विन्दानुविन्दौ दुर्धर्षः सुबाहुर् दुष्प्रधर्षणः  
०१,०६१।०८३द्@०४१_०००८ दुर्मर्षणो दुर्मुखश् च दुष्कर्णः कर्ण एव च  
०१,०६१।०८३द्@०४१_०००९ चित्रोपचित्रौ चित्राक्षश् चारुचित्राङ्गदश् च ह  
०१,०६१।०८३द्@०४१_००१० दुर्मदो दुष्प्रहर्षश् च विवित्सुर् विकटः समः  
०१,०६१।०८३द्@०४१_००११ ऊर्णनाभः सुनाभश् च तथा नन्दोपनन्दकौ  
०१,०६१।०८३द्@०४१_००१२ सेनापतिः सुषेणश् च कुण्डोदरमहोदरौ  
०१,०६१।०८३द्@०४१_००१३ चित्रबाहुश् चित्रवर्मा सुवर्मा दुर्विमोचनः  
०१,०६१।०८३द्@०४१_००१४ अयोबाहुर् महाबाहुश् चित्रचापसुकुण्डलौ  
०१,०६१।०८३द्@०४१_००१५ भीमवेगो भीमबलो बलाकी बलवर्धनः  
०१,०६१।०८३द्@०४१_००१६ उग्रायुधो भीमशरः कनकायुर् दृढायुधः  
०१,०६१।०८३द्@०४१_००१७ दृढवर्मा दृढक्षत्रः सोमकीर्तिर् अनूदरः  
०१,०६१।०८३द्@०४१_००१८ जरासन्धो दृढसन्धः सत्यसन्धः सहस्रवाक्  
०१,०६१।०८३द्@०४१_००१९ उग्रश्रवा उग्रसेनः सेनानीर् दुष्पराजयः  
०१,०६१।०८३द्@०४१_००२० अपराजितः पण्डितको विशालाक्षो दुराधरः  
०१,०६१।०८३द्@०४१_००२१ दृढहस्तः सुहस्तश् च वातवेगसुवर्चसौ  
०१,०६१।०८३द्@०४१_००२२ आदित्यकेतुर् बह्वाशी नागदन्तोग्रयायिनौ  
०१,०६१।०८३द्@०४१_००२३ कवची निषङ्गी पाशी दण्डधारो धनुर्ग्रहः  
०१,०६१।०८३द्@०४१_००२४ उग्रो भीमरथो वीरो वीरबाहुर् अलोलुपः  
०१,०६१।०८३द्@०४१_००२५ अभयो रौद्रकर्मा च तथा दृढरथश् च यः  
०१,०६१।०८३द्@०४१_००२६ अनाधृष्यः कुण्डभेदी विरावी दीर्घलोचनः  
०१,०६१।०८३द्@०४१_००२७ दीर्घबाहुर् महाबाहुर् व्यूढोरुः कनकध्वजः  
०१,०६१।०८३द्@०४१_००२८ कुण्डाशी विरजाश् चैव दुःशला च शताधिका  
०१,०६१।०८३द्@०४१_००२९ वैश्यापुत्रो युयुत्सुश् च धार्तराष्ट्रः शताधिकः  
०१,०६१।०८३द्@०४१_००३० एतद् एकशतं राजन् कन्या चैका प्रकीर्तिता  
०१,०६१।०८३द्@०४१_००३१ नामधेयानुपूर्व्या च ज्येष्ठानुज्येष्ठतां विदुः  
०१,०६१।०८३द्@०४१_००३२ सर्वे त्व् अतिरथाः शूराः सर्वे युद्धविशारदाः  
०१,०६१।०८३द्@०४१_००३३ सर्वे वेदविदश् चैव राजशास्त्रे च पारगाः  
०१,०६१।०८३द्@०४१_००३४ सर्वे संसर्गविद्यासु विद्याभिजनशोभिनः  
०१,०६१।०८३द्@०४१_००३५ सर्वेषाम् अनुरूपाश् च कृता दारा महीपते  
०१,०६१।०८३द्@०४१_००३६ दुःशलां चैव समये सिन्धुराजाय कौरवः  
०१,०६१।०८३द्@०४१_००३७ जयद्रथाय प्रददौ सौबलानुमते तदा  
०१,०६१।०८४अ धर्मस्यांशं तु राजानं विद्धि राजन् युधिष्ठिरम्  
०१,०६१।०८४च् भीमसेनं तु वातस्य देवराजस्य चार्जुनम्  
०१,०६१।०८५अ अश्विनोस् तु तथैवांशौ रूपेणाप्रतिमौ भुवि  
०१,०६१।०८५च् नकुलः सहदेवश् च सर्वलोकमनोहरौ  
०१,०६१।०८६अ यः सुवर्चा इति ख्यातः सोमपुत्रः प्रतापवान्  
०१,०६१।०८६च् अभिमन्युर् बृहत्कीर्तिर् अर्जुनस्य सुतो ऽभवत्  
०१,०६१।०८६द्@०४२_०००१ यस्यावतरणे राजन् सुरान् सोमो ऽब्रवीद् वचः  
०१,०६१।०८६द्@०४२_०००२ नाहं दद्यां प्रियं पुत्रं प्रेयांसम् अपि जीवितात्  
०१,०६१।०८६द्@०४२_०००३ समयः क्रियताम् एष न शक्यम् अतिवर्तितुम्  
०१,०६१।०८६द्@०४२_०००४ सुरकार्यं हि नः कार्यम् असुराणां क्षितौ वधः  
०१,०६१।०८६द्@०४२_०००५ तत्र यास्यत्ययं वर्चा न च स्थास्यति मे चिरम्  
०१,०६१।०८६द्@०४२_०००६ ऐन्द्रिर् नरस् तु भविता यस्य नारायणः सखा  
०१,०६१।०८६द्@०४२_०००७ सो ऽर्जुनेत्य् अभिविख्यातः पाण्डोः पुत्रः प्रतापवान्  
०१,०६१।०८६द्@०४२_०००८ तस्यायं भविता पुत्रो बालो भुवि महारथः  
०१,०६१।०८६द्@०४२_०००९ तत्र षोडश वर्षाणि स्थास्यत्य् अमरसत्तमाः  
०१,०६१।०८६द्@०४२_००१० अस्य षोडशवर्षस्य स सङ्ग्रामो भविष्यति  
०१,०६१।०८६द्@०४२_००११ यत्रांशा वः करिष्यन्ति कर्म दानवसूदनम्  
०१,०६१।०८६द्@०४२_००१२ नरनारायणाभ्यां तु स सङ्ग्रामो विनाकृतः  
०१,०६१।०८६द्@०४२_००१३ चक्रव्यूहं समास्थाय योधयिष्यन्ति चासुराः  
०१,०६१।०८६द्@०४२_००१४ विमुखाञ् शात्रवान् सर्वान् कारयिष्यति मे सुतः  
०१,०६१।०८६द्@०४२_००१५ बालः प्रविश्य तं व्यूहम् अभेद्यं विचरिष्यति  
०१,०६१।०८६द्@०४२_००१६ महारथानां वीराणां कदनं च करिष्यति  
०१,०६१।०८६द्@०४२_००१७ सर्वेषां चैव शत्रूणां चतुर्थांशं नयिष्यति  
०१,०६१।०८६द्@०४२_००१८ दिनार्धेन महाबाहुः प्रेतराजपुरं प्रति  
०१,०६१।०८६द्@०४२_००१९ ततो महारथैर् वीरैः समेत्य बहुभी रणे  
०१,०६१।०८६द्@०४२_००२० दिनक्षये महाबाहुर् मया भूयः समेष्यति  
०१,०६१।०८६द्@०४२_००२१ एकं वंशकरं वीरं पुत्रं वै जनयिष्यति  
०१,०६१।०८६द्@०४२_००२२ प्रनष्टं भारतं वंशं स भूयो धारयिष्यति  
०१,०६१।०८६द्@०४२_००२३ एतत् सोमवचः श्रुत्वा तथास्त्व् इति दिवौकसः  
०१,०६१।०८६द्@०४२_००२४ प्रत्यूचुः सहिताः सर्वे ताराधिपम् अपूजयन्  
०१,०६१।०८६द्@०४२_००२५ एवं ते कथितं राजंस् तव जन्म पितुः पितुः  
०१,०६१।०८७अ अग्नेर् अंशं तु विद्धि त्वं धृष्टद्युम्नं महारथम्  
०१,०६१।०८७च् शिखण्डिनम् अथो राजन् स्त्रीपुंसं विद्धि राक्षसम्  
०१,०६१।०८८अ द्रौपदेयाश् च ये पञ्च बभूवुर् भरतर्षभ  
०१,०६१।०८८च् विश्वेदेवगणान् राजंस् तान् विद्धि भरतर्षभ  
०१,०६१।०८८द्*०५६२_०१ भीमसेनाद् राक्षसेन्द्रो गुह्यकेभ्यस् त्व् अजायत  
०१,०६१।०८८द्*०५६२_०२ जयस्य परिरक्षार्थं स हि सृष्टो महात्मना  
०१,०६१।०८८द्*०५६३_०१ सर्वेषां देवताभागं दत्त्वा विद्धि महीपते  
०१,०६१।०८८द्@०४३_०००१ प्रतिविन्ध्यः सुतसोमः श्रुतकीर्तिस् तथापरः  
०१,०६१।०८८द्@०४३_०००२ नाकुलिश् च शतानीकः श्रुतसेनश् च वीर्यवान्  
०१,०६१।०८८द्@०४३_०००३ शूरो नाम यदुश्रेष्ठो वसुदेवपिताभवत्  
०१,०६१।०८८द्@०४३_०००४ तस्य कन्या पृथा नाम रूपेणासदृशी भुवि  
०१,०६१।०८८द्@०४३_०००५ पितुः स्वस्रीयपुत्राय सो ऽनपत्याय वीर्यवान्  
०१,०६१।०८८द्@०४३_०००६ अग्रम् अग्रे प्रतिज्ञाय स्वस्यापत्यस्य वै तदा  
०१,०६१।०८८द्@०४३_०००७ अग्रजातेति तां कन्यां शूरो ऽनुग्रहकाङ्क्षया  
०१,०६१।०८८द्@०४३_०००८ अददत् कुन्तिभोजाय स तां दुहितरं तदा  
०१,०६१।०८८द्@०४३_०००९ सा नियुक्ता पितुर् गेहे ब्राह्मणातिथिपूजने  
०१,०६१।०८८द्@०४३_००१० उग्रं पर्यचरद् घोरं ब्राह्मणं संशितव्रतम्  
०१,०६१।०८८द्@०४३_००११ निगूढनिश्चयं धर्मे यं तं दुर्वाससं विदुः  
०१,०६१।०८८द्@०४३_००१२ तम् उग्रं शंसितात्मानं सर्वयत्नैर् अतोषयत्  
०१,०६१।०८८द्@०४३_००१३ तुष्टो ऽभिचारसंयुक्तम् आचचक्षे यथाविधि  
०१,०६१।०८८द्@०४३_००१४ उवाच चैनां भगवान् प्रीतो ऽस्मि सुभगे तव  
०१,०६१।०८८द्@०४३_००१५ यं यं देवं त्वम् एतेन मन्त्रेणावाहयिष्यसि  
०१,०६१।०८८द्@०४३_००१६ तस्य तस्य प्रसादात् त्वं देवि पुत्राञ् जनिष्यसि  
०१,०६१।०८८द्@०४३_००१७ एवम् उक्ता च सा बाला तदा कौतूहलान्विता  
०१,०६१।०८८द्@०४३_००१८ कन्या सती देवम् अर्कम् आजुहाव यशस्विनी  
०१,०६१।०८८द्@०४३_००१९ प्रकाशकर्मा तपनस् तस्यां गर्भं दधौ तदा  
०१,०६१।०८८द्@०४३_००२० अजीजनत् सुतं चास्यां सर्वशस्त्रभृतां वरम्  
०१,०६१।०८८द्@०४३_००२१ सकुण्डलं सकवचं देवगर्भं श्रियान्वितम्  
०१,०६१।०८८द्@०४३_००२२ दिवाकरसमं दीप्त्या चारुसर्वाङ्गभूषणम्  
०१,०६१।०८८द्@०४३_००२३ निगूहयन्ती जातं वै बन्धुपक्षभयात् तदा  
०१,०६१।०८८द्@०४३_००२४ उत्ससर्ज जले कुन्ती तं कुमारं यशस्विनम्  
०१,०६१।०८८द्@०४३_००२५ तम् उत्सृष्टं जले गर्भं राधाभर्ता महायशाः  
०१,०६१।०८८द्@०४३_००२६ राधायाः कल्पयाम् आस पुत्रं सो ऽधिरथस् तदा  
०१,०६१।०८८द्@०४३_००२७ चक्रतुर् नामधेयं च तस्य बालस्य ताव् उभौ  
०१,०६१।०८८द्@०४३_००२८ दम्पती वसुषेणेति दिक्षु सर्वासु विश्रुतम्  
०१,०६१।०८८द्@०४३_००२९ स वर्धमानो बलवान् सर्वास्त्रेषूत्तमो ऽभवत्  
०१,०६१।०८८द्@०४३_००३० आ पृष्ठतापाच् च तदा जजाप जपतां वरः  
०१,०६१।०८८द्@०४३_००३१ यस्मिन् काले जपन्न् आस्ते धीमान् सत्यपराक्रमः  
०१,०६१।०८८द्@०४३_००३२ नादेयं ब्राह्मणेष्व् आसीत् तस्मिन् काले महात्मनः  
०१,०६१।०८८द्@०४३_००३३ तम् इन्द्रो ब्राह्मणो भूत्वा पुत्रार्थे भूतभावनः  
०१,०६१।०८८द्@०४३_००३४ ययाचे कुण्डले वीरं कवचं च सहाङ्गजम्  
०१,०६१।०८८द्@०४३_००३५ उत्कृत्य कर्णो ह्य् अददत् कुण्डले कवचं च तत्  
०१,०६१।०८८द्@०४३_००३६ शक्तिं शक्रो ऽददत् तस्मै विस्मितश् चेदम् अब्रवीत्  
०१,०६१।०८८द्@०४३_००३७ देवासुरमनुष्याणां गन्धर्वोरगरक्षसाम्  
०१,०६१।०८८द्@०४३_००३८ यस्मिन् क्षेप्स्यसि दुर्धर्ष स एको न भविष्यति  
०१,०६१।०८८द्@०४३_००३९ पुरा नाम तु तस्यासीद् वसुषेणेति विश्रुतम्  
०१,०६१।०८८द्@०४३_००४० ततो वैकर्तनः कर्णः कर्मणा तेन सो ऽभवत्  
०१,०६१।०८९अ आमुक्तकवचः कर्णो यस् तु जज्ञे महारथः  
०१,०६१।०८९ब्*०५६४_०१ कर्ण इत्य् अभिविख्यातः पृथायाः प्रथमः सुतः  
०१,०६१।०८९ब्*०५६४_०२ स तु सूतकुले वीरो ववृधे राजसत्तम  
०१,०६१।०८९ब्*०५६४_०३ कर्णं नरवरश्रेष्ठं श्रेष्ठं सर्वधनुष्मताम्  
०१,०६१।०८९ब्*०५६४_०४ दुर्योधनस्य सचिवं मन्त्रिणं शकुनेः समम्  
०१,०६१।०८९च् दिवाकरस्य तं विद्धि देवस्यांशम् अनुत्तमम्  
०१,०६१।०९०अ यस् तु नारायणो नाम देवदेवः सनातनः  
०१,०६१।०९०ब्*०५६५_०१ वशिता सर्वभूतानां संहर्ता चापराजितः  
०१,०६१।०९०च् तस्यांशो मानुषेष्व् आसीद् वासुदेवः प्रतापवान्  
०१,०६१।०९१अ शेषस्यांशस् तु नागस्य बलदेवो महाबलः  
०१,०६१।०९१च् सनत्कुमारं प्रद्युम्नं विद्धि राजन् महौजसम्  
०१,०६१।०९२अ एवम् अन्ये मनुष्येन्द्र बहवो ऽंशा दिवौकसाम्  
०१,०६१।०९२च् जज्ञिरे वसुदेवस्य कुले कुलविवर्धनाः  
०१,०६१।०९३अ गणस् त्व् अप्सरसां यो वै मया राजन् प्रकीर्तितः  
०१,०६१।०९३च् तस्य भागः क्षितौ जज्ञे नियोगाद् वासवस्य च  
०१,०६१।०९४अ तानि षोडश देवीनां सहस्राणि नराधिप  
०१,०६१।०९४च् बभूवुर् मानुषे लोके नारायणपरिग्रहः  
०१,०६१।०९५अ श्रियस् तु भागः सञ्जज्ञे रत्यर्थं पृथिवीतले  
०१,०६१।०९५ब्*०५६६_०१ भीष्मकस्य कुले साध्वी रुक्मिणी नाम नामतः  
०१,०६१।०९५ब्*०५६६_०२ द्रौपदी त्व् अथ सञ्जज्ञे शचीभागाद् अनिन्दिता  
०१,०६१।०९५च् द्रुपदस्य कुले कन्या वेदिमध्याद् अनिन्दिता  
०१,०६१।०९६अ नातिह्रस्वा न महती नीलोत्पलसुगन्धिनी  
०१,०६१।०९६च् पद्मायताक्षी सुश्रोणी असितायतमूर्धजा  
०१,०६१।०९७अ सर्वलक्षणसम्पन्ना वैडूर्यमणिसन्निभा  
०१,०६१।०९७च् पञ्चानां पुरुषेन्द्राणां चित्तप्रमथिनी रहः  
०१,०६१।०९८अ सिद्धिर् धृतिश् च ये देव्यौ पञ्चानां मातरौ तु ते  
०१,०६१।०९८च् कुन्ती माद्री च जज्ञाते मतिस् तु सुबलात्मजा  
०१,०६१।०९९अ इति देवासुराणां ते गन्धर्वाप्सरसां तथा  
०१,०६१।०९९च् अंशावतरणं राजन् राक्षसानां च कीर्तितम्  
०१,०६१।१००अ ये पृथिव्यां समुद्भूता राजानो युद्धदुर्मदाः  
०१,०६१।१००च् महात्मानो यदूनां च ये जाता विपुले कुले  
०१,०६१।१००द्*०५६७_०१ ये च यस्मिन् कुले जाता राजानो भूरितेजसः  
०१,०६१।१००द्*०५६८_०१ ब्राह्मणाः क्षत्रिया वैश्या मया ते परिकीर्तिताः  
०१,०६१।१००द्*०५६९_०१ एते तु मुख्याः कथिता मया ते राजसत्तम  
०१,०६१।१०१अ धन्यं यशस्यं पुत्रीयम् आयुष्यं विजयावहम्  
०१,०६१।१०१च् इदम् अंशावतरणं श्रोतव्यम् अनसूयता  
०१,०६१।१०२अ अंशावतरणं श्रुत्वा देवगन्धर्वरक्षसाम्  
०१,०६१।१०२च् प्रभवाप्ययवित् प्राज्ञो न कृच्छ्रेष्व् अवसीदति  
०१,०६२।००१ जनमेजय उवाच  
०१,०६२।००१अ त्वत्तः श्रुतम् इदं ब्रह्मन् देवदानवरक्षसाम्  
०१,०६२।००१च् अंशावतरणं सम्यग् गन्धर्वाप्सरसां तथा  
०१,०६२।००२*०५७०_०१ धर्मार्थकामसहितं राजर्षीणां प्रकीर्तितम्  
०१,०६२।००२*०५७०_०२ पवित्रं कीर्त्यमानं मे निबोधेदं मनीषिणाम्  
०१,०६२।००२*०५७१=०० जनमेजयः  
०१,०६२।००२*०५७१_०१ भगवन् विस्तरेणेह भरतस्य महात्मनः  
०१,०६२।००२*०५७१_०२ जन्म कर्म च शुश्रूषुस् तन् मे शंसितुम् अर्हसि  
०१,०६२।००२अ इमं तु भूय इच्छामि कुरूणां वंशम् आदितः  
०१,०६२।००२च् कथ्यमानं त्वया विप्र विप्रर्षिगणसन्निधौ  
०१,०६२।००३ वैशम्पायन उवाच  
०१,०६२।००३अ पौरवाणां वंशकरो दुःषन्तो नाम वीर्यवान्  
०१,०६२।००३च् पृथिव्याश् चतुरन्ताया गोप्ता भरतसत्तम  
०१,०६२।००४अ चतुर्भागं भुवः कृत्स्नं स भुङ्क्ते मनुजेश्वरः  
०१,०६२।००४च् समुद्रावरणांश् चापि देशान् स समितिञ्जयः  
०१,०६२।००५अ आम्लेच्छाटविकान् सर्वान् स भुङ्क्ते रिपुमर्दनः  
०१,०६२।००५च् रत्नाकरसमुद्रान्तांश् चातुर्वर्ण्यजनावृतान्  
०१,०६२।००६अ न वर्णसङ्करकरो नाकृष्यकरकृज्जनः  
०१,०६२।००६च् न पापकृत् कश् चिद् आसीत् तस्मिन् राजनि शासति  
०१,०६२।००७अ धर्म्यां रतिं सेवमाना धर्मार्थाव् अभिपेदिरे  
०१,०६२।००७च् तदा नरा नरव्याघ्र तस्मिञ् जनपदेश्वरे  
०१,०६२।००८अ नासीच् चोरभयं तात न क्षुधाभयम् अण्व् अपि  
०१,०६२।००८च् नासीद् व्याधिभयं चापि तस्मिञ् जनपदेश्वरे  
०१,०६२।००९अ स्वैर् धर्मै रेमिरे वर्णा दैवे कर्मणि निःस्पृहाः  
०१,०६२।००९च् तम् आश्रित्य महीपालम् आसंश् चैवाकुतोभयाः  
०१,०६२।०१०अ कालवर्षी च पर्जन्यः सस्यानि फलवन्ति च  
०१,०६२।०१०च् सर्वरत्नसमृद्धा च मही वसुमती तदा  
०१,०६२।०१०द्*०५७२_०१ स्वकर्मनिरता विप्रा नानृतं तेषु विद्यते  
०१,०६२।०११अ स चाद्भुतमहावीर्यो वज्रसंहननो युवा  
०१,०६२।०११च् उद्यम्य मन्दरं दोर्भ्यां हरेत् सवनकाननम्  
०१,०६२।०१२अ धनुष्य् अथ गदायुद्धे त्सरुप्रहरणेषु च  
०१,०६२।०१२च् नागपृष्ठे ऽश्वपृष्ठे च बभूव परिनिष्ठितः  
०१,०६२।०१३अ बले विष्णुसमश् चासीत् तेजसा भास्करोपमः  
०१,०६२।०१३च् अक्षुब्धत्वे ऽर्णवसमः सहिष्णुत्वे धरासमः  
०१,०६२।०१४अ सम्मतः स महीपालः प्रसन्नपुरराष्ट्रवान्  
०१,०६२।०१४च् भूयो धर्मपरैर् भावैर् विदितं जनम् आवसत्  
०१,०६३।०००*०५७३=०० जनमेजय उवाच  
०१,०६३।०००*०५७३_०१ सम्भवं भरतस्याहं चरितं च महामतेः  
०१,०६३।०००*०५७३_०२ शकुन्तलायाश् चोत्पत्तिं श्रोतुम् इच्छामि तत्त्वतः  
०१,०६३।०००*०५७३_०३ दुष्यन्तेन च वीरेण यथा प्राप्ता शकुन्तला  
०१,०६३।०००*०५७३_०४ तं वै पुरुषसिंहस्य भगवन् विस्तरं त्व् अहम्  
०१,०६३।०००*०५७३_०५ श्रोतुम् इच्छामि तत्त्वज्ञ सर्वं मतिमतां वर  
०१,०६३।००१ वैशम्पायन उवाच  
०१,०६३।००१अ स कदा चिन् महाबाहुः प्रभूतबलवाहनः  
०१,०६३।००१च् वनं जगाम गहनं हयनागशतैर् वृतः  
०१,०६३।००२अ खड्गशक्तिधरैर् वीरैर् गदामुसलपाणिभिः  
०१,०६३।००२च् प्रासतोमरहस्तैश् च ययौ योधशतैर् वृतः  
०१,०६३।००३अ सिंहनादैश् च योधानां शङ्खदुन्दुभिनिस्वनैः  
०१,०६३।००३च् रथनेमिस्वनैश् चापि सनागवरबृंहितैः  
०१,०६३।००३द्*०५७४_०१ नानायुधधरैश् चापि नानावेषधरैस् तथा  
०१,०६३।००४अ हेषितस्वनमिश्रैश् च क्ष्वेडितास्फोटितस्वनैः  
०१,०६३।००४च् आसीत् किलकिलाशब्दस् तस्मिन् गच्छति पार्थिवे  
०१,०६३।००५अ प्रासादवरशृङ्गस्थाः परया नृपशोभया  
०१,०६३।००५च् ददृशुस् तं स्त्रियस् तत्र शूरम् आत्मयशस्करम्  
०१,०६३।००६अ शक्रोपमम् अमित्रघ्नं परवारणवारणम्  
०१,०६३।००६ब्*०५७५_०१ बलेन चतुरङ्गेण वृतः परमवल्गुना  
०१,०६३।००६च् पश्यन्तः स्त्रीगणास् तत्र शस्त्रपाणिं स्म मेनिरे  
०१,०६३।००७अ अयं स पुरुषव्याघ्रो रणे ऽद्भुतपराक्रमः  
०१,०६३।००७च् यस्य बाहुबलं प्राप्य न भवन्त्य् असुहृद्गणाः  
०१,०६३।००८अ इति वाचो ब्रुवन्त्यस् ताः स्त्रियः प्रेम्णा नराधिपम्  
०१,०६३।००८च् तुष्टुवुः पुष्पवृष्टीश् च ससृजुस् तस्य मूर्धनि  
०१,०६३।००९अ तत्र तत्र च विप्रेन्द्रैः स्तूयमानः समन्ततः  
०१,०६३।००९च् निर्ययौ परया प्रीत्या वनं मृगजिघांसया  
०१,०६३।००९द्*०५७६_०१ तं देवराजप्रतिमं मत्तवारणधूर्गतम्  
०१,०६३।००९द्*०५७६_०२ द्विजक्षत्रियविट्शूद्रा निर्यान्तम् अनुजग्मिरे  
०१,०६३।००९द्*०५७६_०३ ददृशुर् वर्धमानास् ते आशीर्भिश् च जयेन च  
०१,०६३।०१०अ सुदूरम् अनुजग्मुस् तं पौरजानपदास् तदा  
०१,०६३।०१०च् न्यवर्तन्त ततः पश्चाद् अनुज्ञाता नृपेण ह  
०१,०६३।०११अ सुपर्णप्रतिमेनाथ रथेन वसुधाधिपः  
०१,०६३।०११च् महीम् आपूरयाम् आस घोषेण त्रिदिवं तथा  
०१,०६३।०१२अ स गच्छन् ददृशे धीमान् नन्दनप्रतिमं वनम्  
०१,०६३।०१२च् बिल्वार्कखदिराकीर्णं कपित्थधवसङ्कुलम्  
०१,०६३।०१३अ विषमं पर्वतप्रस्थैर् अश्मभिश् च समावृतम्  
०१,०६३।०१३च् निर्जलं निर्मनुष्यं च बहुयोजनम् आयतम्  
०१,०६३।०१३ए मृगसङ्घैर् वृतं घोरैर् अन्यैश् चापि वनेचरैः  
०१,०६३।०१४अ तद् वनं मनुजव्याघ्रः सभृत्यबलवाहनः  
०१,०६३।०१४च् लोडयाम् आस दुःषन्तः सूदयन् विविधान् मृगान्  
०१,०६३।०१५अ बाणगोचरसम्प्राप्तांस् तत्र व्याघ्रगणान् बहून्  
०१,०६३।०१५च् पातयाम् आस दुःषन्तो निर्बिभेद च सायकैः  
०१,०६३।०१६अ दूरस्थान् सायकैः कांश् चिद् अभिनत् स नरर्षभः  
०१,०६३।०१६च् अभ्याशम् आगतांश् चान्यान् खड्गेन निरकृन्तत  
०१,०६३।०१७अ कांश् चिद् एणान् स निर्जघ्ने शक्त्या शक्तिमतां वरः  
०१,०६३।०१७च् गदामण्डलतत्त्वज्ञश् चचारामितविक्रमः  
०१,०६३।०१८अ तोमरैर् असिभिश् चापि गदामुसलकर्पणैः  
०१,०६३।०१८च् चचार स विनिघ्नन् वै वन्यांस् तत्र मृगद्विजान्  
०१,०६३।०१९अ राज्ञा चाद्भुतवीर्येण योधैश् च समरप्रियैः  
०१,०६३।०१९च् लोड्यमानं महारण्यं तत्यजुश् च महामृगाः  
०१,०६३।०२०अ तत्र विद्रुतसङ्घानि हतयूथपतीनि च  
०१,०६३।०२०च् मृगयूथान्य् अथौत्सुक्याच् छब्दं चक्रुस् ततस् ततः  
०१,०६३।०२१अ शुष्कां चापि नदीं गत्वा जलनैराश्यकर्शिताः  
०१,०६३।०२१च् व्यायामक्लान्तहृदयाः पतन्ति स्म विचेतसः  
०१,०६३।०२२अ क्षुत्पिपासापरीताश् च श्रान्ताश् च पतिता भुवि  
०१,०६३।०२२च् के चित् तत्र नरव्याघ्रैर् अभक्ष्यन्त बुभुक्षितैः  
०१,०६३।०२३अ के चिद् अग्निम् अथोत्पाद्य समिध्य च वनेचराः  
०१,०६३।०२३च् भक्षयन्ति स्म मांसानि प्रकुट्य विधिवत् तदा  
०१,०६३।०२४अ तत्र के चिद् गजा मत्ता बलिनः शस्त्रविक्षताः  
०१,०६३।०२४च् सङ्कोच्याग्रकरान् भीताः प्रद्रवन्ति स्म वेगिताः  
०१,०६३।०२५अ शकृन्मूत्रं सृजन्तश् च क्षरन्तः शोणितं बहु  
०१,०६३।०२५च् वन्या गजवरास् तत्र ममृदुर् मनुजान् बहून्  
०१,०६३।०२६अ तद् वनं बलमेघेन शरधारेण संवृतम्  
०१,०६३।०२६च् व्यरोचन् महिषाकीर्णं राज्ञा हतमहामृगम्  
०१,०६४।००१ वैशम्पायन उवाच  
०१,०६४।००१अ ततो मृगसहस्राणि हत्वा विपुलवाहनः  
०१,०६४।००१ब्*०५७७_०१ ततो मेघघनप्रख्यं सिद्धचारणसेवितम्  
०१,०६४।००१ब्*०५७७_०२ वनम् आलोकयाम् आस नगराद् योजनद्वये  
०१,०६४।००१ब्*०५७७_०३ मृगान् अनुचरन् वन्याञ् श्रमेण परिपीडितः  
०१,०६४।००१ब्*०५७७_०४ मृगान् अनुचरंश् चैव वेगेनाश्वान् अचोदयत्  
०१,०६४।००१च् राजा मृगप्रसङ्गेन वनम् अन्यद् विवेश ह  
०१,०६४।००२अ एक एवोत्तमबलः क्षुत्पिपासासमन्वितः  
०१,०६४।००२च् स वनस्यान्तम् आसाद्य महद् ईरिणम् आसदत्  
०१,०६४।००३अ तच् चाप्य् अतीत्य नृपतिर् उत्तमाश्रमसंयुतम्  
०१,०६४।००३च् मनःप्रह्लादजननं दृष्टिकान्तम् अतीव च  
०१,०६४।००३ए शीतमारुतसंयुक्तं जगामान्यन् महद् वनम्  
०१,०६४।००४अ पुष्पितैः पादपैः कीर्णम् अतीव सुखशाद्वलम्  
०१,०६४।००४च् विपुलं मधुरारावैर् नादितं विहगैस् तथा  
०१,०६४।००४द्*०५७८_०१ पुंस्कोकिलनिनादैश् च झिल्लीकगणनादितम्  
०१,०६४।००५अ प्रवृद्धविटपैर् वृक्षैः सुखच्छायैः समावृतम्  
०१,०६४।००५च् षट्पदाघूर्णितलतं लक्ष्म्या परमया युतम्  
०१,०६४।००६अ नापुष्पः पादपः कश् चिन् नाफलो नापि कण्टकी  
०१,०६४।००६च् षट्पदैर् वाप्य् अनाकीर्णस् तस्मिन् वै कानने ऽभवत्  
०१,०६४।००७अ विहगैर् नादितं पुष्पैर् अलङ्कृतम् अतीव च  
०१,०६४।००७च् सर्वर्तुकुसुमैर् वृक्षैर् अतीव सुखशाद्वलम्  
०१,०६४।००७ए मनोरमं महेष्वासो विवेश वनम् उत्तमम्  
०१,०६४।००८अ मारुतागलितास् तत्र द्रुमाः कुसुमशालिनः  
०१,०६४।००८च् पुष्पवृष्टिं विचित्रां स्म व्यसृजंस् ते पुनः पुनः  
०१,०६४।००९अ दिवस्पृशो ऽथ सङ्घुष्टाः पक्षिभिर् मधुरस्वरैः  
०१,०६४।००९च् विरेजुः पादपास् तत्र विचित्रकुसुमाम्बराः  
०१,०६४।०१०अ तेषां तत्र प्रवालेषु पुष्पभारावनामिषु  
०१,०६४।०१०च् रुवन्ति रावं विहगाः षट्पदैः सहिता मृदु  
०१,०६४।०११अ तत्र प्रदेशांश् च बहून् कुसुमोत्करमण्डितान्  
०१,०६४।०११च् लतागृहपरिक्षिप्तान् मनसः प्रीतिवर्धनान्  
०१,०६४।०११ए सम्पश्यन् स महातेजा बभूव मुदितस् तदा  
०१,०६४।०१२अ परस्पराश्लिष्टशाखैः पादपैः कुसुमाचितैः  
०१,०६४।०१२च् अशोभत वनं तत् तैर् महेन्द्रध्वजसन्निभैः  
०१,०६४।०१२द्*०५७९_०१ सिद्धचारणसङ्घैश् च गन्धर्वाप्सरसां गणैः  
०१,०६४।०१२द्*०५७९_०२ सेवितं वनम् अत्यर्थं मत्तवारणकिन्नरैः  
०१,०६४।०१३अ सुखशीतः सुगन्धी च पुष्परेणुवहो ऽनिलः  
०१,०६४।०१३च् परिक्रामन् वने वृक्षान् उपैतीव रिरंसया  
०१,०६४।०१४अ एवङ्गुणसमायुक्तं ददर्श स वनं नृपः  
०१,०६४।०१४च् नदीकच्छोद्भवं कान्तम् उच्छ्रितध्वजसन्निभम्  
०१,०६४।०१५अ प्रेक्षमाणो वनं तत् तु सुप्रहृष्टविहङ्गमम्  
०१,०६४।०१५च् आश्रमप्रवरं रम्यं ददर्श च मनोरमम्  
०१,०६४।०१६अ नानावृक्षसमाकीर्णं सम्प्रज्वलितपावकम्  
०१,०६४।०१६ब्*०५८०_०१ तं तदाप्रतिमं श्रीमान् आश्रमं प्रत्यपूजयत्  
०१,०६४।०१६च् यतिभिर् वालखिल्यैश् च वृतं मुनिगणान्वितम्  
०१,०६४।०१७अ अग्न्यागारैश् च बहुभिः पुष्पसंस्तरसंस्तृतम्  
०१,०६४।०१७च् महाकच्छैर् बृहद्भिश् च विभ्राजितम् अतीव च  
०१,०६४।०१८अ मालिनीम् अभितो राजन् नदीं पुण्यां सुखोदकाम्  
०१,०६४।०१८च् नैकपक्षिगणाकीर्णां तपोवनमनोरमाम्  
०१,०६४।०१८ए तत्र व्यालमृगान् सौम्यान् पश्यन् प्रीतिम् अवाप सः  
०१,०६४।०१९अ तं चाप्य् अतिरथः श्रीमान् आश्रमं प्रत्यपद्यत  
०१,०६४।०१९च् देवलोकप्रतीकाशं सर्वतः सुमनोहरम्  
०१,०६४।०२०अ नदीम् आश्रमसंश्लिष्टां पुण्यतोयां ददर्श सः  
०१,०६४।०२०च् सर्वप्राणभृतां तत्र जननीम् इव विष्ठिताम्  
०१,०६४।०२१अ सचक्रवाकपुलिनां पुष्पफेनप्रवाहिनीम्  
०१,०६४।०२१च् सकिन्नरगणावासां वानरर्क्षनिषेविताम्  
०१,०६४।०२२अ पुण्यस्वाध्यायसङ्घुष्टां पुलिनैर् उपशोभिताम्  
०१,०६४।०२२च् मत्तवारणशार्दूलभुजगेन्द्रनिषेविताम्  
०१,०६४।०२२द्*०५८१_०१ तस्यास् तीरे भगवतः काश्यपस्य महात्मनः  
०१,०६४।०२२द्*०५८१_०२ आश्रमप्रवरं पुण्यं महर्षिगणसेवितम्  
०१,०६४।०२३अ नदीम् आश्रमसम्बद्धां दृष्ट्वाश्रमपदं तथा  
०१,०६४।०२३च् चकाराभिप्रवेशाय मतिं स नृपतिस् तदा  
०१,०६४।०२४अ अलङ्कृतं द्वीपवत्या मालिन्या रम्यतीरया  
०१,०६४।०२४च् नरनारायणस्थानं गङ्गयेवोपशोभितम्  
०१,०६४।०२४ए मत्तबर्हिणसङ्घुष्टं प्रविवेश महद् वनम्  
०१,०६४।०२५अ तत् स चैत्ररथप्रख्यं समुपेत्य नरेश्वरः  
०१,०६४।०२५च् अतीव गुणसम्पन्नम् अनिर्देश्यं च वर्चसा  
०१,०६४।०२५ए महर्षिं काश्यपं द्रष्टुम् अथ कण्वं तपोधनम्  
०१,०६४।०२६अ रथिनीम् अश्वसम्बाधां पदातिगणसङ्कुलाम्  
०१,०६४।०२६च् अवस्थाप्य वनद्वारि सेनाम् इदम् उवाच सः  
०१,०६४।०२७अ मुनिं विरजसं द्रष्टुं गमिष्यामि तपोधनम्  
०१,०६४।०२७च् काश्यपं स्थीयताम् अत्र यावदागमनं मम  
०१,०६४।०२८अ तद् वनं नन्दनप्रख्यम् आसाद्य मनुजेश्वरः  
०१,०६४।०२८च् क्षुत्पिपासे जहौ राजा हर्षं चावाप पुष्कलम्  
०१,०६४।०२९अ सामात्यो राजलिङ्गानि सो ऽपनीय नराधिपः  
०१,०६४।०२९च् पुरोहितसहायश् च जगामाश्रमम् उत्तमम्  
०१,०६४।०२९ए दिदृक्षुस् तत्र तम् ऋषिं तपोराशिम् अथाव्ययम्  
०१,०६४।०३०अ ब्रह्मलोकप्रतीकाशम् आश्रमं सो ऽभिवीक्ष्य च  
०१,०६४।०३०च् षट्पदोद्गीतसङ्घुष्टं नानाद्विज गणायुतम्  
०१,०६४।०३०द्*०५८२_०१ तथैव सामगीतैश् च सामविद्भिर् उदाहृतैः  
०१,०६४।०३०द्*०५८२_०२ ताभिर् ऋक्सामगीताभिर् अथर्वशिरसान्वितम्  
०१,०६४।०३०द्*०५८२_०३ अमिताभिर् उक्ताभि(सिच्) सुश्रुवे स नृपस् तदा  
०१,०६४।०३०द्*०५८३_०१ विस्मयोत्फुल्लनयनो राजा तत्र बभूव ह  
०१,०६४।०३१अ ऋचो बह्वृचमुख्यैश् च प्रेर्यमाणाः पदक्रमैः  
०१,०६४।०३१ब्*०५८४_०१ क्रत्वर्थांश् च प्रकाशद्भिर् यजुर्भिर् निर्मलस्वरैः  
०१,०६४।०३१ब्*०५८४_०२ जटावर्णविभागज्ञैर् उच्यमानान्य् अनेकशः  
०१,०६४।०३१च् शुश्राव मनुजव्याघ्रो विततेष्व् इह कर्मसु  
०१,०६४।०३२अ यज्ञविद्याङ्गविद्भिश् च क्रमद्भिश् च क्रमान् अपि  
०१,०६४।०३२ब्*०५८५_०१ मधुरैः सामगीतैश् च ऋषिभिर् नियतव्रतैः  
०१,०६४।०३२ब्*०५८५_०२ भारुण्डसामगीताभिर् अथर्वशिरसोद्गतैः  
०१,०६४।०३२च् अमितात्मभिः सुनियतैः शुशुभे स तदाश्रमः  
०१,०६४।०३३अ अथर्ववेदप्रवराः पूगयाज्ञिक सम्मताः  
०१,०६४।०३३च् संहिताम् ईरयन्ति स्म पदक्रमयुतां तु ते  
०१,०६४।०३४अ शब्दसंस्कारसंयुक्तं ब्रुवद्भिश् चापरैर् द्विजैः  
०१,०६४।०३४च् नादितः स बभौ श्रीमान् ब्रह्मलोक इवाश्रमः  
०१,०६४।०३५अ यज्ञसंस्कारविद्भिश् च क्रमशिक्षा विशारदैः  
०१,०६४।०३५च् न्यायतत्त्वार्थविज्ञानसम्पन्नैर् वेदपारगैः  
०१,०६४।०३६अ नानावाक्यसमाहारसमवायविशारदैः  
०१,०६४।०३६च् विशेषकार्यविद्भिश् च मोक्षधर्मपरायणैः  
०१,०६४।०३७अ स्थापनाक्षेपसिद्धान्तपरमार्थज्ञतां गतैः  
०१,०६४।०३७ब्*०५८६_०१ शब्दच्छन्दोनिरुक्तज्ञैः कालज्ञानविशारदैः  
०१,०६४।०३७ब्*०५८६_०२ द्रव्यकर्मगुणज्ञैश् च कार्यकारणवेदिभिः  
०१,०६४।०३७ब्*०५८६_०३ जल्पवादवितण्डज्ञैर् व्यासग्रन्थसमाश्रितैः  
०१,०६४।०३७ब्*०५८६_०४ नानाशास्त्रेषु मुख्यैश् च शुश्राव स्वनम् ईरितम्  
०१,०६४।०३७च् लोकायतिकमुख्यैश् च समन्ताद् अनुनादितम्  
०१,०६४।०३८अ तत्र तत्र च विप्रेन्द्रान् नियतान् संशितव्रतान्  
०१,०६४।०३८च् जपहोमपरान् सिद्धान् ददर्श परवीरहा  
०१,०६४।०३९अ आसनानि विचित्राणि पुष्पवन्ति महीपतिः  
०१,०६४।०३९च् प्रयत्नोपहितानि स्म दृष्ट्वा विस्मयम् आगमत्  
०१,०६४।०४०अ देवतायतनानां च पूजां प्रेक्ष्य कृतां द्विजैः  
०१,०६४।०४०च् ब्रह्मलोकस्थम् आत्मानं मेने स नृपसत्तमः  
०१,०६४।०४१अ स काश्यपतपोगुप्तम् आश्रमप्रवरं शुभम्  
०१,०६४।०४१च् नातृप्यत् प्रेक्षमाणो वै तपोधनगणैर् युतम्  
०१,०६४।०४२अ स काश्यपस्यायतनं महाव्रतैर्; वृतं समन्ताद् ऋषिभिस् तपोधनैः  
०१,०६४।०४२च् विवेश सामात्यपुरोहितो ऽरिहा; विविक्तम् अत्यर्थमनोहरं शिवम्  
०१,०६५।००१ वैशम्पायन उवाच  
०१,०६५।००१अ ततो गच्छन् महाबाहुर् एको ऽमात्यान् विसृज्य तान्  
०१,०६५।००१च् नापश्यद् आश्रमे तस्मिंस् तम् ऋषिं संशितव्रतम्  
०१,०६५।००२अ सो ऽपश्यमानस् तम् ऋषिं शून्यं दृष्ट्वा तम् आश्रमम्  
०१,०६५।००२च् उवाच क इहेत्य् उच्चैर् वनं सन्नादयन्न् इव  
०१,०६५।००३अ श्रुत्वाथ तस्य तं शब्दं कन्या श्रीर् इव रूपिणी  
०१,०६५।००३च् निश्चक्रामाश्रमात् तस्मात् तापसीवेषधारिणी  
०१,०६५।००३द्*०५८७_०१ सुव्रताभ्यागतं तं तु पूज्यं प्राप्तम् अथेश्वरम्  
०१,०६५।००३द्*०५८७_०२ रूपयौवनसम्पन्ना शीलाचारवती शुभा  
०१,०६५।००३द्*०५८७_०३ सा तम् आयतपद्माक्षं व्यूढोरस्कं सुसंहितम्  
०१,०६५।००३द्*०५८७_०४ सिंहस्कन्धं दीर्घभुजं सर्वलक्षणपूजितम्  
०१,०६५।००३द्*०५८७_०५ स्पष्टं मधुरया वाचा साब्रवीज् जनमेजय  
०१,०६५।००४अ सा तं दृष्ट्वैव राजानं दुःषन्तम् असितेक्षणा  
०१,०६५।००४च् स्वागतं त इति क्षिप्रम् उवाच प्रतिपूज्य च  
०१,०६५।००५अ आसनेनार्चयित्वा च पाद्येनार्घ्येण चैव हि  
०१,०६५।००५च् पप्रच्छानामयं राजन् कुशलं च नराधिपम्  
०१,०६५।००६अ यथावद् अर्चयित्वा सा पृष्ट्वा चानामयं तदा  
०१,०६५।००६च् उवाच स्मयमानेव किं कार्यं क्रियताम् इति  
०१,०६५।००६द्*०५८८_०१ आश्रमस्याभिगमने किं त्वं कार्यं चिकीर्षसि  
०१,०६५।००६द्*०५८८_०२ कस् त्वम् अद्येह सम्प्राप्तो महर्षेर् आश्रमं शुभम्  
०१,०६५।००७अ ताम् अब्रवीत् ततो राजा कन्यां मधुरभाषिणीम्  
०१,०६५।००७च् दृष्ट्वा सर्वानवद्याङ्गीं यथावत् प्रतिपूजितः  
०१,०६५।००७द्*०५८९=०० दुःषन्तः  
०१,०६५।००७द्*०५८९_०१ राजर्षेर् अस्मि पुत्रो ऽहम् इलिलस्य महीपतेः  
०१,०६५।००७द्*०५८९_०२ दुःषन्त इति मे नाम सत्यं पुष्करलोचने  
०१,०६५।००७द्*०५९०_०१ स्वागतं ते महाराज फलमूलोदकं च नः  
०१,०६५।००७द्*०५९०_०२ परिगृह्योपभुङ्क्ष्व त्वं किं च ते करवाण्य् अहम्  
०१,०६५।००८अ आगतो ऽहं महाभागम् ऋषिं कण्वम् उपासितुम्  
०१,०६५।००८च् क्व गतो भगवान् भद्रे तन् ममाचक्ष्व शोभने  
०१,०६५।००८द्*०५९१_०१ द्विजश्रेष्ठ नमो भद्रे मुनिः कण्वः प्रतापवान्  
०१,०६५।००९ शकुन्तलोवाच  
०१,०६५।००९अ गतः पिता मे भगवान् फलान्य् आहर्तुम् आश्रमात्  
०१,०६५।००९च् मुहूर्तं सम्प्रतीक्षस्व द्रक्ष्यस्य् एनम् इहागतम्  
०१,०६५।०१० वैशम्पायन उवाच  
०१,०६५।०१०अ अपश्यमानस् तम् ऋषिं तया चोक्तस् तथा नृपः  
०१,०६५।०१०च् तां च दृष्ट्वा वरारोहां श्रीमतीं चारुहासिनीम्  
०१,०६५।०११अ विभ्राजमानां वपुषा तपसा च दमेन च  
०१,०६५।०११च् रूपयौवनसम्पन्नाम् इत्य् उवाच महीपतिः  
०१,०६५।०१२अ कासि कस्यासि सुश्रोणि किमर्थं चागता वनम्  
०१,०६५।०१२च् एवंरूपगुणोपेता कुतस् त्वम् असि शोभने  
०१,०६५।०१३अ दर्शनाद् एव हि शुभे त्वया मे ऽपहृतं मनः  
०१,०६५।०१३च् इच्छामि त्वाम् अहं ज्ञातुं तन् ममाचक्ष्व शोभने  
०१,०६५।०१३द्*०५९२_०१ स्थितो ऽस्म्य् अमितसौभाग्ये विवक्षुश् चास्मि किं चन  
०१,०६५।०१३द्*०५९२_०२ शृणु मे नागनासोरु वचनं मत्तकाशिनि  
०१,०६५।०१३द्*०५९२_०३ राजर्षेर् अन्वये जातः पूरोर् अस्मि विशेषतः  
०१,०६५।०१३द्*०५९२_०४ वृणे त्वाम् अद्य सुश्रोणि दुःषन्तो वरवर्णिनि  
०१,०६५।०१३द्*०५९२_०५ न मे ऽन्यत्र क्षत्रियाया मनो जातु प्रवर्तते  
०१,०६५।०१३द्*०५९२_०६ ऋषिपुत्रीषु चान्यासु नावर्णास्व् अपरासु च  
०१,०६५।०१३द्*०५९२_०७ एवं प्रणिहितात्मानं विद्धि मां कलभाषिणि  
०१,०६५।०१३द्*०५९२_०८ तस्य मे त्वयि भावो ऽस्ति क्षत्रिया ह्य् असि का वद  
०१,०६५।०१३द्*०५९२_०९ न हि मे भीरु विप्रायां मनः प्रसहते गतिम्  
०१,०६५।०१३द्*०५९२_१० भजे त्वाम् आयतापाङ्गे भक्तं भजितुम् अर्हसि  
०१,०६५।०१३द्*०५९२_११ भुङ्क्ष राज्यं विशालाक्षि बुद्धिं मा त्व् अन्यथा कृथाः  
०१,०६५।०१४अ एवम् उक्ता तदा कन्या तेन राज्ञा तदाश्रमे  
०१,०६५।०१४च् उवाच हसती वाक्यम् इदं सुमधुराक्षरम्  
०१,०६५।०१५अ कण्वष्याहं भगवतो दुःषन्त दुहिता मता  
०१,०६५।०१५ब्*०५९३_०१ ताम् उवाच ततो राजा कन्यां राजीवलोचनाम्  
०१,०६५।०१५च् तपस्विनो धृतिमतो धर्मज्ञस्य यशस्विनः  
०१,०६५।०१५द्*०५९४_०१ अस्वतन्त्रास्मि राजेन्द्र काश्यपो मे गुरुः पिता  
०१,०६५।०१५द्*०५९४_०२ तम् एव प्रार्थय स्वार्थं नायुक्तं कर्तुम् अर्हसि  
०१,०६५।०१६ दुःषन्त उवाच  
०१,०६५।०१६अ ऊर्ध्वरेता महाभागो भगवांल् लोकपूजितः  
०१,०६५।०१६च् चलेद् धि वृत्ताद् धर्मो ऽपि न चलेत् संशितव्रतः  
०१,०६५।०१७अ कथं त्वं तस्य दुहिता सम्भूता वरवर्णिनी  
०१,०६५।०१७च् संशयो मे महान् अत्र तं मे छेत्तुम् इहार्हसि  
०१,०६५।०१८ शकुन्तलोवाच  
०१,०६५।०१८अ यथायम् आगमो मह्यं यथा चेदम् अभूत् पुरा  
०१,०६५।०१८ब्*०५९५_०१ अन्यथा सन्तम् आत्मानम् अन्यथा सत्सु भाषते  
०१,०६५।०१८ब्*०५९५_०२ स पापेनावृतो मूर्खस् तेन आत्मापहारकः  
०१,०६५।०१८च् शृणु राजन् यथातत्त्वं यथास्मि दुहिता मुनेः  
०१,०६५।०१९अ ऋषिः कश् चिद् इहागम्य मम जन्माभ्यचोदयत्  
०१,०६५।०१९ब्*०५९६_०१ ऊर्ध्वरेता यथासि त्वं कुतस् तेयं शकुन्तला  
०१,०६५।०१९ब्*०५९६_०२ पुत्री त्वत्तः कथं जाता तत् त्वं मे ब्रूहि काश्यप  
०१,०६५।०१९च् तस्मै प्रोवाच भगवान् यथा तच् छृणु पार्थिव  
०१,०६५।०२०अ तप्यमानः किल पुरा विश्वामित्रो महत् तपः  
०१,०६५।०२०च् सुभृशं तापयाम् आस शक्रं सुरगणेश्वरम्  
०१,०६५।०२१अ तपसा दीप्तवीर्यो ऽयं स्थानान् मां च्यावयेद् इति  
०१,०६५।०२१च् भीतः पुरन्दरस् तस्मान् मेनकाम् इदम् अब्रवीत्  
०१,०६५।०२२अ गुणैर् दिव्यैर् अप्सरसां मेनके त्वं विशिष्यसे  
०१,०६५।०२२च् श्रेयो मे कुरु कल्याणि यत् त्वां वक्ष्यामि तच् छृणु  
०१,०६५।०२३अ असाव् आदित्यसङ्काशो विश्वामित्रो महातपाः  
०१,०६५।०२३च् तप्यमानस् तपो घोरं मम कम्पयते मनः  
०१,०६५।०२३द्*०५९७_०१ तपस् तस्य महाघोरं ब्रह्मचर्यं च संश्रितम्  
०१,०६५।०२४अ मेनके तव भारो ऽयं विश्वामित्रः सुमध्यमे  
०१,०६५।०२४च् संशितात्मा सुदुर्धर्ष उग्रे तपसि वर्तते  
०१,०६५।०२५अ स मां न च्यावयेत् स्थानात् तं वै गत्वा प्रलोभय  
०१,०६५।०२५च् चर तस्य तपोविघ्नं कुरु मे प्रियम् उत्तमम्  
०१,०६५।०२६अ रूपयौवनमाधुर्यचेष्टितस्मितभाषितैः  
०१,०६५।०२६च् लोभयित्वा वरारोहे तपसः सन्निवर्तय  
०१,०६५।०२७ मेनकोवाच  
०१,०६५।०२७अ महातेजाः स भगवान् सदैव च महातपाः  
०१,०६५।०२७च् कोपनश् च तथा ह्य् एनं जानाति भगवान् अपि  
०१,०६५।०२८अ तेजसस् तपसश् चैव कोपस्य च महात्मनः  
०१,०६५।०२८च् त्वम् अप्य् उद्विजसे यस्य नोद्विजेयम् अहं कथम्  
०१,०६५।०२९अ महाभागं वसिष्ठं यः पुत्रैर् इष्टैर् व्ययोजयत्  
०१,०६५।०२९च् क्षत्रे जातश् च यः पूर्वम् अभवद् ब्राह्मणो बलात्  
०१,०६५।०३०अ शौचार्थं यो नदीं चक्रे दुर्गमां बहुभिर् जलैः  
०१,०६५।०३०च् यां तां पुण्यतमां लोके कौशिकीति विदुर् जनाः  
०१,०६५।०३१अ बभार यत्रास्य पुरा काले दुर्गे महात्मनः  
०१,०६५।०३१च् दारान् मतङ्गो धर्मात्मा राजर्षिर् व्याधतां गतः  
०१,०६५।०३२अ अतीतकाले दुर्भिक्षे यत्रैत्य पुनर् आश्रमम्  
०१,०६५।०३२च् मुनिः पारेति नद्या वै नाम चक्रे तदा प्रभुः  
०१,०६५।०३३अ मतङ्गं याजयां चक्रे यत्र प्रीतमनाः स्वयम्  
०१,०६५।०३३च् त्वं च सोमं भयाद् यस्य गतः पातुं शुरेश्वर  
०१,०६५।०३४अ अति नक्षत्रवंशांश् च क्रुद्धो नक्षत्रसम्पदा  
०१,०६५।०३४च् प्रति श्रवणपूर्वाणि नक्षत्राणि ससर्ज यः  
०१,०६५।०३४द्*०५९८_०१ गुरुशापहतस्यापि त्रिशङ्कोः शरणं ददौ  
०१,०६५।०३४द्*०५९९_०१ ब्रह्मर्षिशापं राजर्षिः कथं मोक्ष्यति कौशिकः  
०१,०६५।०३४द्*०५९९_०२ अवमत्य तदा देवैर् यज्ञाङ्गं तद्विनाशितम्  
०१,०६५।०३४द्*०५९९_०३ अन्यानि च महातेजा यज्ञाङ्गान्य् असृजत् प्रभुः  
०१,०६५।०३४द्*०५९९_०४ निनाय च तदा स्वर्गं त्रिशङ्कुं स महातपाः  
०१,०६५।०३५अ एतानि यस्य कर्माणि तस्याहं भृशम् उद्विजे  
०१,०६५।०३५च् यथा मां न दहेत् क्रुद्धस् तथाज्ञापय मां विभो  
०१,०६५।०३६अ तेजसा निर्दहेल् लोकान् कम्पयेद् धरणीं पदा  
०१,०६५।०३६च् सङ्क्षिपेच् च महामेरुं तूर्णम् आवर्तयेत् तथा  
०१,०६५।०३६च्*०६००_०१ संशोषेच् च महोदधिम् । सङ्क्षिपेच् च महानद्रिं  
०१,०६५।०३७अ तादृशं तपसा युक्तं प्रदीप्तम् इव पावकम्  
०१,०६५।०३७च् कथम् अस्मद्विधा बाला जितेन्द्रियम् अभिस्पृशेत्  
०१,०६५।०३८अ हुताशनमुखं दीप्तं सूर्यचन्द्राक्षितारकम्  
०१,०६५।०३८च् कालजिह्वं सुरश्रेष्ठ कथम् अस्मद्विधा स्पृशेत्  
०१,०६५।०३९अ यमश् च सोमश् च महर्षयश् च; साध्या विश्वे वालखिल्याश् च सर्वे  
०१,०६५।०३९च् एते ऽपि यस्योद्विजन्ते प्रभावात्; कस्मात् तस्मान् मादृशी नोद्विजेत  
०१,०६५।०४०अ त्वयैवम् उक्ता च कथं समीपम्; ऋषेर् न गच्छेयम् अहं सुरेन्द्र  
०१,०६५।०४०च् रक्षां तु मे चिन्तय देवराज; यथा त्वदर्थं रक्षिताहं चरेयम्  
०१,०६५।०४१अ कामं तु मे मारुतस् तत्र वासः; प्रक्रीडिताया विवृणोतु देव  
०१,०६५।०४१च् भवेच् च मे मन्मथस् तत्र कार्ये; सहायभूतस् तव देवप्रसादात्  
०१,०६५।०४२अ वनाच् च वायुः सुरभिः प्रवायेत्; तस्मिन् काले तम् ऋषिं लोभयन्त्याः  
०१,०६५।०४२च् तथेत्य् उक्त्वा विहिते चैव तस्मिंस्; ततो ययौ साश्रमं कौशिकस्य  
०१,०६६।००१ शकुन्तलोवाच  
०१,०६६।००१अ एवम् उक्तस् तया शक्रः सन्दिदेश सदागतिम्  
०१,०६६।००१च् प्रातिष्ठत तदा काले मेनका वायुना सह  
०१,०६६।००२अ अथापश्यद् वरारोहा तपसा दग्धकिल्बिषम्  
०१,०६६।००२च् विश्वामित्रं तपस्यन्तं मेनका भीरुर् आश्रमे  
०१,०६६।००३अ अभिवाद्य ततः सा तं प्राक्रीडद् ऋषिसन्निधौ  
०१,०६६।००३च् अपोवाह च वासो ऽस्या मारुतः शशिसन्निभम्  
०१,०६६।००४अ सागच्छत् त्वरिता भूमिं वासस् तद् अभिलिङ्गती  
०१,०६६।००४च् उत्स्मयन्तीव सव्रीडं मारुतं वरवर्णिनी  
०१,०६६।००४द्*०६०१_०१ पश्यतस् तत्र तस्यर्षेर् अप्य् अग्निसमतेजसः  
०१,०६६।००४द्*०६०१_०२ विश्वामित्रस् ततस् तां तु विषमस्थाम् अनिन्दिताम्  
०१,०६६।००५अ गृद्धां वाससि सम्भ्रान्तां मेनकां मुनिसत्तमः  
०१,०६६।००५च् अनिर्देश्यवयोरूपाम् अपश्यद् विवृतां तदा  
०१,०६६।००६अ तस्या रूपगुणं दृष्ट्वा स तु विप्रर्षभस् तदा  
०१,०६६।००६च् चकार भावं संसर्गे तया कामवशं गतः  
०१,०६६।००७अ न्यमन्त्रयत चाप्य् एनां सा चाप्य् ऐच्छद् अनिन्दिता  
०१,०६६।००७च् तौ तत्र सुचिरं कालं वने व्यहरताम् उभौ  
०१,०६६।००७ए रममाणौ यथाकामं यथैकदिवसं तथा  
०१,०६६।००७फ़्*०६०२_०१ एवं वर्षसहस्राणाम् अतीतं नाभ्यचिन्तयत्  
०१,०६६।००७फ़्*०६०२_०२ कामक्रोधाव् अजितवान् मुनिर् नित्यं क्षमान्वितः  
०१,०६६।००७फ़्*०६०२_०३ चिरार्जितस्य तपसः क्षयं स कृतवान् ऋषिः  
०१,०६६।००७फ़्*०६०२_०४ तपसः सङ्क्षयाद् एव मुनिर् मोहं विवेश सः  
०१,०६६।००७फ़्*०६०२_०५ मोहाभिभूतः क्रोधात्मा ग्रसन् मूलफलं मुनिः  
०१,०६६।००७फ़्*०६०२_०६ पादैर् जलरवं कृत्वा अन्तर्द्वीपे कुटीं गतः  
०१,०६६।००७फ़्*०६०२_०७ मेनका गन्तुकामा वै शुश्राव जलनिस्वनम्  
०१,०६६।००७फ़्*०६०२_०८ तपसा दीप्तवीर्यो ऽसाव् आकाशाद् एति याति च  
०१,०६६।००७फ़्*०६०२_०९ अद्य सञ्ज्ञां विजानामि येन केन तपःक्षयम्  
०१,०६६।००७फ़्*०६०२_१० हन्त निर्यामि चेत्य् उक्त्वा ऋतुस्नाता तु मेनका  
०१,०६६।००७फ़्*०६०२_११ कामरागाभिभूतस्य मुनेः पार्श्वं जगाम सा  
०१,०६६।००८अ जनयाम् आस स मुनिर् मेनकायां शकुन्तलाम्  
०१,०६६।००८च् प्रस्थे हिमवतो रम्ये मालिनीम् अभितो नदीम्  
०१,०६६।००८द्*०६०३_०१ देवगर्भोपमां बलां सर्वाभरणभूषिताम्  
०१,०६६।००८द्*०६०३_०२ शयानां शयने रम्ये मेनका वाक्यम् अब्रवीत्  
०१,०६६।००८द्*०६०३_०३ महर्षेर् उग्रतपसस् तेजस् त्वम् अविनाशिनी  
०१,०६६।००८द्*०६०३_०४ तस्मात् स्वर्गं गमिष्यामि देवकार्यार्थम् आगता  
०१,०६६।००९अ जातम् उत्सृज्य तं गर्भं मेनका मालिनीम् अनु  
०१,०६६।००९च् कृतकार्या ततस् तूर्णम् अगच्छच् छक्रसंसदम्  
०१,०६६।०१०अ तं वने विजने गर्भं सिंहव्याघ्रसमाकुले  
०१,०६६।०१०च् दृष्ट्वा शयानं शकुनाः समन्तात् पर्यवारयन्  
०१,०६६।०११अ नेमां हिंस्युर् वने बालां क्रव्यादा मांसगृद्धिनः  
०१,०६६।०११च् पर्यरक्षन्त तां तत्र शकुन्ता मेनकात्मजाम्  
०१,०६६।०१२अ उपस्प्रष्टुं गतश् चाहम् अपश्यं शयिताम् इमाम्  
०१,०६६।०१२ब्*०६०४_०१ मां दृष्ट्वैवाभ्यपद्यन्त पादयोः पतिता द्विजाः  
०१,०६६।०१२ब्*०६०४_०२ अब्रुवञ् शकुनाः सर्वे कलं मधुरभाषिणः  
०१,०६६।०१२ब्*०६०४_०३ विश्वामित्रसुतां ब्रह्मन् न्यासभूतां भरस्व वै  
०१,०६६।०१२ब्*०६०४_०४ कामक्रोधाव् अजितवान् सखा ते कौशिकीं गतः  
०१,०६६।०१२ब्*०६०४_०५ तस्मात् पोषय पुत्रीं ते दयावन्न् इति ते ऽब्रुवन्  
०१,०६६।०१२ब्*०६०४_०६ सर्वभूतरुतज्ञो ऽहं दयावान् सर्वजन्तुषु  
०१,०६६।०१२च् निर्जने विपिने ऽरण्ये शकुन्तैः परिवारिताम्  
०१,०६६।०१२ए आनयित्वा ततश् चैनां दुहितृत्वे न्ययोजयम्  
०१,०६६।०१३अ शरीरकृत् प्राणदाता यस्य चान्नानि भुञ्जते  
०१,०६६।०१३च् क्रमेण ते त्रयो ऽप्य् उक्ताः पितरो धर्मनिश्चये  
०१,०६६।०१४अ निर्जने च वने यस्माच् छकुन्तैः परिरक्षिता  
०१,०६६।०१४च् शकुन्तलेति नामास्याः कृतं चापि ततो मया  
०१,०६६।०१५अ एवं दुहितरं विद्धि मम सौम्य शकुन्तलाम्  
०१,०६६।०१५च् शकुन्तला च पितरं मन्यते माम् अनिन्दिता  
०१,०६६।०१६अ एतद् आचष्ट पृष्टः सन् मम जन्म महर्षये  
०१,०६६।०१६च् सुतां कण्वस्य माम् एवं विद्धि त्वं मनुजाधिप  
०१,०६६।०१७अ कण्वं हि पितरं मन्ये पितरं स्वम् अजानती  
०१,०६६।०१७च् इति ते कथितं राजन् यथावृत्तं श्रुतं मया  
०१,०६७।००१ दुःषन्त उवाच  
०१,०६७।००१अ सुव्यक्तं राजपुत्री त्वं यथा कल्याणि भाषसे  
०१,०६७।००१च् भार्या मे भव सुश्रोणि ब्रूहि किं करवाणि ते  
०१,०६७।००२अ सुवर्णमाला वासांसि कुण्डले परिहाटके  
०१,०६७।००२च् नानापत्तनजे शुभ्रे मणिरत्ने च शोभने  
०१,०६७।००३अ आहरामि तवाद्याहं निष्कादीन्य् अजिनानि च  
०१,०६७।००३च् सर्वं राज्यं तवाद्यास्तु भार्या मे भव शोभने  
०१,०६७।००४अ गान्धर्वेण च मां भीरु विवाहेनैहि सुन्दरि  
०१,०६७।००४च् विवाहानां हि रम्भोरु गान्धर्वः श्रेष्ठ उच्यते  
०१,०६७।००५ शकुन्तलोवाच  
०१,०६७।००५अ फलाहारो गतो राजन् पिता मे इत आश्रमात्  
०१,०६७।००५च् तं मुहूर्तं प्रतीक्षस्व स मां तुभ्यं प्रदास्यति  
०१,०६७।००५द्*०६०५=०७ दुःषन्तः  
०१,०६७।००५द्*०६०५_०१ पिता हि मे प्रभुर् नित्यं दैवतं परमं मम  
०१,०६७।००५द्*०६०५_०२ यस्य मां दास्यति पिता स मे भर्ता भविष्यति  
०१,०६७।००५द्*०६०५_०३ पिता रक्षति कौमारे भर्ता रक्षति यौवने  
०१,०६७।००५द्*०६०५_०४ पुत्रस् तु स्थविरे भावे न स्त्री स्वातन्त्र्यम् अर्हति  
०१,०६७।००५द्*०६०५_०५ अमन्यमाना राजेन्द्र पितरं मे तपस्विनम्  
०१,०६७।००५द्*०६०५_०६ अधर्मेण हि धर्मिष्ठ कथं वरम् उपास्महे  
०१,०६७।००५द्*०६०५_०७ मा मैवं वद सुश्रोणि तपोराशिं दयात्मकम्  
०१,०६७।००५द्*०६०५_०८ मन्युप्रहरणा विप्रा न विप्राः शस्त्रपाणयः  
०१,०६७।००५द्*०६०५_०९ अग्निर् दहति तेजोभिः सूर्यो दहति रश्मिभिः  
०१,०६७।००५द्*०६०५_१० राजा दहति दण्डेन ब्राह्मणो मन्युना दहेत्  
०१,०६७।००५द्*०६०५_११ क्रोधितो मन्युना हन्ति वज्रपाणिर् इवासुरान्  
०१,०६७।००५द्*०६०५_१२ जानामि भद्रे तम् ऋषिं तस्य मन्युर् न विद्यते  
०१,०६७।००५द्*०६०६_०१ मन्युना घ्नन्ति ते शत्रून् वज्रेणेन्द्र इवासुरान्  
०१,०६७।००६ दुःषन्त उवाच  
०१,०६७।००६अ इच्छामि त्वां वरारोहे भजमानाम् अनिन्दिते  
०१,०६७।००६च् त्वदर्थं मां स्थितं विद्धि त्वद्गतं हि मनो मम  
०१,०६७।००७अ आत्मनो बन्धुर् आत्मैव गतिर् आत्मैव चात्मनः  
०१,०६७।००७ब्*०६०७_०१ आत्मनो मित्रम् आत्मैव तथा चात्मात्मनः पिता  
०१,०६७।००७च् आत्मनैवात्मनो दानं कर्तुम् अर्हसि धर्मतः  
०१,०६७।००८अ अष्टाव् एव समासेन विवाहा धर्मतः स्मृताः  
०१,०६७।००८च् ब्राह्मो दैवस् तथैवार्षः प्राजापत्यस् तथासुरः  
०१,०६७।००९अ गान्धर्वो राक्षसश् चैव पैशाचश् चाष्टमः स्मृतः  
०१,०६७।००९च् तेषां धर्मान् यथापूर्वं मनुः स्वायम्भुवो ऽब्रवीत्  
०१,०६७।०१०अ प्रशस्तांश् चतुरः पूर्वान् ब्राह्मणस्योपधारय  
०१,०६७।०१०च् षड् आनुपूर्व्या क्षत्रस्य विद्धि धर्म्यान् अनिन्दिते  
०१,०६७।०११अ राज्ञां तु राक्षसो ऽप्य् उक्तो विट्शूद्रेष्व् आसुरः स्मृतः  
०१,०६७।०११च् पञ्चानां तु त्रयो धर्म्या द्वाव् अधर्म्यौ स्मृताव् इह  
०१,०६७।०१२अ पैशाचश् चासुरश् चैव न कर्तव्यौ कथं चन  
०१,०६७।०१२च् अनेन विधिना कार्यो धर्मस्यैषा गतिः स्मृता  
०१,०६७।०१३अ गान्धर्वराक्षसौ क्षत्रे धर्म्यौ तौ मा विशङ्किथाः  
०१,०६७।०१३च् पृथग् वा यदि वा मिश्रौ कर्तव्यौ नात्र संशयः  
०१,०६७।०१४अ सा त्वं मम सकामस्य सकामा वरवर्णिनि  
०१,०६७।०१४ब्@०४४_०००१ त्वयैवं का समा नारी न गन्धर्वी तथाप्सराः  
०१,०६७।०१४ब्@०४४_०००२ न मिश्रकेशी रम्भा वा न घृताची न मेनका  
०१,०६७।०१४ब्@०४४_०००३ चार्वङ्गी वसुकेशी च यथा त्वं मत्तकाशिनि  
०१,०६७।०१४ब्@०४४_०००४ कम्बुग्रीवा च सुश्रोणी मृगाक्षी सुस्तनीति च  
०१,०६७।०१४ब्@०४४_०००५ निगूढगुल्फा रक्तौष्ठी सुरक्तनखपद्धतिः  
०१,०६७।०१४ब्@०४४_०००६ ईषच् च गद्गदां वाचं रम्भोरु त्वं शुचिस्मिते  
०१,०६७।०१४ब्@०४४_०००७ यौ तौ जातौ सुसंश्लिष्टौ मध्ये हारविलक्षितौ  
०१,०६७।०१४ब्@०४४_०००८ अनर्हं धारयन् नित्यम् अमलं वा चीरवल्कलम्  
०१,०६७।०१४ब्@०४४_०००९ इदं शैलकुशाकीर्णं पल्लवैर् उपसेवितम्  
०१,०६७।०१४ब्@०४४_००१० सिंहशार्दूलसंयुक्तं मृगपक्षिसमाकुलम्  
०१,०६७।०१४ब्@०४४_००११ वनं कण्टकितं घोरं निर्मनुष्यम् अभूतवत्  
०१,०६७।०१४ब्@०४४_००१२ अर्हसे हर्म्यप्रासादान् सौवर्णान् मणिकुट्टिमान्  
०१,०६७।०१४ब्@०४४_००१३ स्वास्तीर्णतल्पमुदितान् कार्तस्वरविभूषितान्  
०१,०६७।०१४ब्@०४४_००१४ इदं नार्हसि कल्याणि कृपणत्वं वरानने  
०१,०६७।०१४ब्@०४४_००१५ मुमूर्षुं मदनाश्लिष्टं त्राहि मां शुभचारिणम्  
०१,०६७।०१४ब्@०४४_००१६ न स्मृतिं वाभिजानामि न दिशं गतचापलः  
०१,०६७।०१४ब्@०४४_००१७ अर्धनालीकनाराचशक्तितोमरमुद्गराः  
०१,०६७।०१४ब्@०४४_००१८ पतन्ति स्म शरीरं मे पादम् ऊरुशिरांसि च  
०१,०६७।०१४ब्@०४४_००१९ पुनः प्ररोहते देवि वनं परशुना हतम्  
०१,०६७।०१४ब्@०४४_००२० कामाग्निना सुसन्दीप्तं तपत्य् एव ममाङ्गकम्  
०१,०६७।०१४ब्@०४४_००२१ हृदि प्रौढे सुतीक्ष्णाग्रे मन्ये भैषज्यम् ईदृशम्  
०१,०६७।०१४ब्@०४४_००२२ प्रेम्णा सम्भाषणं स्पर्शं स्मृतिर् दृष्टिः कथाम् अपि  
०१,०६७।०१४ब्@०४४_००२३ विनान्यौषधकामिन्यः प्रजापतिर् अथाब्रवीत्  
०१,०६७।०१४ब्@०४४_००२४ एवम् एतन् महाभागे सुप्रिये स्मितभाषिणि  
०१,०६७।०१४च् गान्धर्वेण विवाहेन भार्या भवितुम् अर्हसि  
०१,०६७।०१५ शकुन्तलोवाच  
०१,०६७।०१५अ यदि धर्मपथस् त्व् एष यदि चात्मा प्रभुर् मम  
०१,०६७।०१५च् प्रदाने पौरवश्रेष्ठ शृणु मे समयं प्रभो  
०१,०६७।०१६अ सत्यं मे प्रतिजानीहि यत् त्वां वक्ष्याम्य् अहं रहः  
०१,०६७।०१६ब्*०६०८_०१ ब्राह्मीं मे प्रतिजानीहि प्रतिज्ञां राजसत्तम  
०१,०६७।०१६च् मम जायेत यः पुत्रः स भवेत् त्वदनन्तरम्  
०१,०६७।०१७अ युवराजो महाराज सत्यम् एतद् ब्रवीहि मे  
०१,०६७।०१७च् यद्य् एतद् एवं दुःषन्त अस्तु मे सङ्गमस् त्वया  
०१,०६७।०१७द्*०६०९=०० वैशम्पायनः  
०१,०६७।०१७द्*०६०९=०३ शकुन्तला  
०१,०६७।०१७द्*०६०९_०१ तस्यास् तु सर्वं संश्रुत्य यथोक्तं स विशां पतिः  
०१,०६७।०१७द्*०६०९_०२ दुःषन्तः पुनर् एवाह यद् यद् इच्छसि तद् वद  
०१,०६७।०१७द्*०६०९_०३ ख्यातो लोकप्रवादो ऽयं विवाह इति शास्त्रतः  
०१,०६७।०१७द्*०६०९_०४ वैवाहिकीं क्रियां सन्तः प्रशंसन्ति प्रजाहिताम्  
०१,०६७।०१७द्*०६०९_०५ लोकप्रवादशान्त्यर्थं विवाहं विधिना कुरु  
०१,०६७।०१७द्*०६०९_०६ सन्त्य् अत्र यज्ञपात्राणि दर्भाः सुमनसो ऽक्षताः  
०१,०६७।०१७द्*०६०९_०७ यथा युक्तो विवाहः स्यात् तथा युक्ता प्रजा भवेत्  
०१,०६७।०१७द्*०६०९_०८ तस्माद् आज्यं हविर् लाजाः सिकता ब्राह्मणास् तव  
०१,०६७।०१७द्*०६०९_०९ वैवाहिकानि चान्यानि समस्तानीह पार्थिव  
०१,०६७।०१७द्*०६०९_१० दुरुक्तम् अपि राजेन्द्र क्षन्तव्यं धर्मकारणात्  
०१,०६७।०१८ वैशम्पायन उवाच  
०१,०६७।०१८अ एवम् अस्त्व् इति तां राजा प्रत्युवाचाविचारयन्  
०१,०६७।०१८ब्*०६१०_०१ पुरोहितं समाहूय वचनं चेदम् अब्रवीत्  
०१,०६७।०१८ब्*०६१०_०२ राजपुत्र्या यद् उक्तं वै न वृथा कर्तुम् उत्सहे  
०१,०६७।०१८ब्*०६१०_०३ क्रियाहीनो हि न भवेन् मम पुत्रो महाद्युतिः  
०१,०६७।०१८ब्*०६१०_०४ तथा कुरुष्व शास्त्रोक्तं विवाहं मा चिरं कुरु  
०१,०६७।०१८ब्*०६१०_०५ एवम् उक्तो नृपतिना द्विजः परमयन्त्रितः  
०१,०६७।०१८ब्*०६१०_०६ शोभनं राजराजेति विधिना कृतवान् द्विजः  
०१,०६७।०१८ब्*०६१०_०७ शासनाद् विप्रमुख्यस्य कृतकौतुकमङ्गलः  
०१,०६७।०१८च् अपि च त्वां नयिष्यामि नगरं स्वं शुचिस्मिते  
०१,०६७।०१८ए यथा त्वम् अर्हा सुश्रोणि सत्यम् एतद् ब्रवीमि ते  
०१,०६७।०१९अ एवम् उक्त्वा स राजर्षिस् ताम् अनिन्दितगामिनीम्  
०१,०६७।०१९च् जग्राह विधिवत् पाणाव् उवास च तया सह  
०१,०६७।०२०अ विश्वास्य चैनां स प्रायाद् अब्रवीच् च पुनः पुनः  
०१,०६७।०२०च् प्रेषयिष्ये तवार्थाय वाहिनीं चतुरङ्गिणीम्  
०१,०६७।०२०द्*०६११_०१ त्रैविद्यवृद्धैः सहितां नानाराजजनैः सह  
०१,०६७।०२०द्*०६११_०२ शिबिकासहस्रैः सहिता वनम् आयान्ति बान्धवाः  
०१,०६७।०२०द्*०६११_०३ मूकाश् चैव किराताश् च कुब्जा वामनकैः सह  
०१,०६७।०२०द्*०६११_०४ सहिता कञ्चुकिवरैर् वाहिनी सूतमागधैः  
०१,०६७।०२०द्*०६११_०५ शङ्खदुन्दुभिनिर्घोषैर् वनं च समुपैष्यति  
०१,०६७।०२०ए तया त्वाम् आनयिष्यामि निवासं स्वं शुचिस्मिते  
०१,०६७।०२०फ़्*०६१२=०३ वैशम्पायनः  
०१,०६७।०२०फ़्*०६१२_०१ अन्यथा त्वां न नेष्यामि स्वनिवेशम् असत्कृताम्  
०१,०६७।०२०फ़्*०६१२_०२ सर्वमङ्गलसत्कारैर् अहं सत्यं ब्रवीमि ते  
०१,०६७।०२०फ़्*०६१२_०३ एवम् उक्त्वा स राजर्षिस् ताम् अनिन्दितगामिनीम्  
०१,०६७।०२०फ़्*०६१२_०४ परिष्वज्य च बाहुभ्यां स्मितपूर्वम् उदैक्षत  
०१,०६७।०२०फ़्*०६१२_०५ प्रदक्षिणीकृतां देवीं पुनस् तां परिषस्वजे  
०१,०६७।०२०फ़्*०६१२_०६ शकुन्तला साश्रुमुखी पपात नृपपादयोः  
०१,०६७।०२०फ़्*०६१२_०७ तां देवीं पुनर् उत्थाप्य मा शुचेति पुनः पुनः  
०१,०६७।०२०फ़्*०६१२_०८ शपेयं सुकृतेनैव प्रापयिष्ये नृपात्मजे  
०१,०६७।०२१अ इति तस्याः प्रतिश्रुत्य स नृपो जनमेजय  
०१,०६७।०२१च् मनसा चिन्तयन् प्रायात् काश्यपं प्रति पार्थिवः  
०१,०६७।०२२अ भगवांस् तपसा युक्तः श्रुत्वा किं नु करिष्यति  
०१,०६७।०२२ब्*०६१३_०१ तं न प्रसाद्यागतो ऽहं प्रसीदेति द्विजोत्तमम्  
०१,०६७।०२२च् एवं सञ्चिन्तयन्न् एव प्रविवेश स्वकं पुरम्  
०१,०६७।०२३अ मुहूर्तयाते तस्मिंस् तु कण्वो ऽप्य् आश्रमम् आगमत्  
०१,०६७।०२३च् शकुन्तला च पितरं ह्रिया नोपजगाम तम्  
०१,०६७।०२३द्@०४५_०००१ शङ्कितेव च विप्रर्षिम् उपचक्राम सा शनैः  
०१,०६७।०२३द्@०४५_०००२ ततो ऽस्य भारं जग्राह आसनं चाप्य् अकल्पयत्  
०१,०६७।०२३द्@०४५_०००३ प्राक्षालयच् च सा पादौ काश्यपस्य महात्मनः  
०१,०६७।०२३द्@०४५_०००४ न चैनं लज्जयाशक्नोद् अक्षिभ्याम् अभिवीक्षितुम्  
०१,०६७।०२३द्@०४५_०००५ शकुन्तला च सव्रीडा तम् ऋषिं नाभ्यभाषत  
०१,०६७।०२३द्@०४५_०००६ तस्मात् स्वधर्मात् स्खलिता भीता सा भरतर्षभ  
०१,०६७।०२३द्@०४५_०००७ अभवद् दोषदर्शित्वाद् ब्रह्मचारिण्य् अयन्त्रिता  
०१,०६७।०२३द्@०४५_०००८ स तदा व्रीडितां दृष्ट्वा ऋषिस् तां प्रत्यभाषत  
०१,०६७।०२३द्@०४५_०००८ कण्वः  
०१,०६७।०२३द्@०४५_०००९ सव्रीडैव च दीर्घायुः पुरेव भविता न च  
०१,०६७।०२३द्@०४५_००१० वैशम्पायनः  
०१,०६७।०२३द्@०४५_००१० वृत्तं कथय रम्भोरु मा त्रासं च प्रकल्पय  
०१,०६७।०२३द्@०४५_००११ ततः प्रक्षाल्य पादौ सा विश्रान्तं पुनर् अब्रवीत्  
०१,०६७।०२३द्@०४५_००१२ निधाय कामं तस्यर्षेः कन्दानि च फलानि च  
०१,०६७।०२३द्@०४५_००१३ ततः संवाह्य पादौ सा विश्रान्तं वेदिमध्यमा  
०१,०६७।०२३द्@०४५_००१४ शकुन्तला पौरवाणां दुःषन्तं जग्मुषी पतिम्  
०१,०६७।०२३द्@०४५_००१५ ततः कृच्छ्राद् अतिशुभा सव्रीडा श्रीमती तदा  
०१,०६७।०२३द्@०४५_००१६ सगद्गदम् उवाचेदं काश्यपं सा शुचिस्मिता  
०१,०६७।०२३द्@०४५_००१६ शकुन्तला  
०१,०६७।०२३द्@०४५_००१७ राजा ताताजगामेह दुःषन्त इलिलात्मजः  
०१,०६७।०२३द्@०४५_००१८ मया पतिर् वृतो यो ऽसौ दैवयोगाद् इहागतः  
०१,०६७।०२३द्@०४५_००१९ तस्य तात प्रसीद त्वं भर्ता मे सुमहायशाः  
०१,०६७।०२३द्@०४५_००२० अतः सर्वं तु यद् वृत्तं दिव्यज्ञानेन पश्यसि  
०१,०६७।०२३द्@०४५_००२१ अभयं क्षत्रियकुले प्रसादं कर्तुम् अर्हसि  
०१,०६७।०२४अ विज्ञायाथ च तां कण्वो दिव्यज्ञानो महातपाः  
०१,०६७।०२४ब्*०६१४_०१ ततो धर्मिष्ठतां मत्वा धर्मे चास्खलितं मनः  
०१,०६७।०२४च् उवाच भगवान् प्रीतः पश्यन् दिव्येन चक्षुषा  
०१,०६७।०२४च्*०६१५_०१ । । । । । । । । सद्वृत्तः स महायशाः  
०१,०६७।०२४च्*०६१५_०२ एवम् एतन् मया ज्ञातं  
०१,०६७।०२५अ त्वयाद्य राजान्वयया माम् अनादृत्य यत्कृतः  
०१,०६७।०२५च् पुंसा सह समायोगो न स धर्मोपघातकः  
०१,०६७।०२५द्*०६१६_०१ न भयं विद्यते भद्रे मा शुचः सुकृतं कृतम्  
०१,०६७।०२६अ क्षत्रियस्य हि गान्धर्वो विवाहः श्रेष्ठ उच्यते  
०१,०६७।०२६च् सकामायाः सकामेन निर्मन्त्रो रहसि स्मृतः  
०१,०६७।०२६द्*०६१७_०१ किं पुनर् विधिवत् कृत्वा सुप्रजास् त्वं भविष्यसि  
०१,०६७।०२७अ धर्मात्मा च महात्मा च दुःषन्तः पुरुषोत्तमः  
०१,०६७।०२७च् अभ्यगच्छः पतिं यं त्वं भजमानं शकुन्तले  
०१,०६७।०२८अ महात्मा जनिता लोके पुत्रस् तव महाबलः  
०१,०६७।०२८च् य इमां सागरापाङ्गां कृत्स्नां भोक्ष्यति मेदिनीम्  
०१,०६७।०२९अ परं चाभिप्रयातस्य चक्रं तस्य महात्मनः  
०१,०६७।०२९च् भविष्यत्य् अप्रतिहतं सततं चक्रवर्तिनः  
०१,०६७।०३०अ ततः प्रक्षाल्य पादौ सा विश्रान्तं मुनिम् अब्रवीत्  
०१,०६७।०३०च् विनिधाय ततो भारं सन्निधाय फलानि च  
०१,०६७।०३१अ मया पतिर् वृतो यो ऽसौ दुःषन्तः पुरुषोत्तमः  
०१,०६७।०३१ब्*०६१८_०१ मम चैव पतिर् दृष्टो देवतानां समक्षतः  
०१,०६७।०३१च् तस्मै ससचिवाय त्वं प्रसादं कर्तुम् अर्हसि  
०१,०६७।०३२ कण्व उवाच  
०१,०६७।०३२अ प्रसन्न एव तस्याहं त्वत्कृते वरवर्णिनि  
०१,०६७।०३२ब्*०६१९_०१ ऋतवो बहवस् ते वै गता व्यर्थाः शुचिस्मिते  
०१,०६७।०३२ब्*०६१९_०२ सार्थकं साम्प्रतं ह्य् एतन् न च पापो ऽस्ति ते ऽनघे  
०१,०६७।०३२च् गृहाण च वरं मत्तस् तत्कृते यद् अभीप्सितम्  
०१,०६७।०३३ वैशम्पायन उवाच  
०१,०६७।०३३*०६२०_०१ इत्य् एवम् उक्त्वा सहसा प्रणिधाय मनस्विनी  
०१,०६७।०३३अ ततो धर्मिष्ठतां वव्रे राज्याच् चास्खलनं तथा  
०१,०६७।०३३च् शकुन्तला पौरवाणां दुःषन्तहितकाम्यया  
०१,०६७।०३३द्*०६२१=०३ कण्वः  
०१,०६७।०३३द्*०६२१=०५ वैशम्पायनः  
०१,०६७।०३३द्*०६२१_०१ एवम् अस्त्व् इति तां प्राह कण्वो धर्मभृतां वरः  
०१,०६७।०३३द्*०६२१_०२ पस्पर्श चापि पाणिभ्यां सुतां श्रीम् इव रूपिणीम्  
०१,०६७।०३३द्*०६२१_०३ अद्य प्रभृति देवि त्वं दुःषन्तस्य महात्मनः  
०१,०६७।०३३द्*०६२१_०४ पतिव्रतानां यद् वृत्तिस् तां वृत्तिम् अनुपालय  
०१,०६७।०३३द्*०६२१_०५ इत्य् एवम् उक्त्वा धर्मात्मा तां विशुध्यर्थम् अस्पृशत्  
०१,०६७।०३३द्*०६२१_०६ स्पृष्टमात्रे शरीरे तु परं हर्षम् अवाप सा  
०१,०६८।००१ वैशम्पायन उवाच  
०१,०६८।००१अ प्रतिज्ञाय तु दुःषन्ते प्रतियाते शकुन्तला  
०१,०६८।००१ब्*०६२२_०१ आश्रमे न्यवसत् तत्र काश्यपस्य महात्मनः  
०१,०६८।००१ब्*०६२३_०१ गर्भश् च ववृधे तस्यां राजपुत्र्यां महात्मनः  
०१,०६८।००१ब्*०६२३_०२ शकुन्तला चिन्तयन्ती राजानं कार्यगौरवात्  
०१,०६८।००१ब्*०६२३_०३ दिवारात्रम् अनिद्रैव स्नानभोजनवर्जिता  
०१,०६८।००१ब्*०६२३_०४ राजप्रेषणिका विप्राश् चतुरङ्गबलान्विताः  
०१,०६८।००१ब्*०६२३_०५ अद्य श्वो वा परश्वो वा समायान्तीति निश्चिता  
०१,०६८।००१ब्*०६२३_०६ दिनान् पक्षान् ऋतून् मासान् अयनानि च सर्वशः  
०१,०६८।००१ब्*०६२३_०७ गण्यमानानि वर्षाणि व्यतीयुस् त्रीणि भारत  
०१,०६८।००१ब्*०६२३_०८ त्रिषु वर्षेषु पूर्णेषु ऋषेर् वचनगौरवात्  
०१,०६८।००१ब्*०६२३_०९ ऋषिपत्न्यः सुबहुशो हेतुमद् वाक्यम् अब्रुवन्  
०१,०६८।००१ब्*०६२३_१० शृणु भद्रे लोकवृत्तं श्रुत्वा यद् रोचते तव  
०१,०६८।००१ब्*०६२३_११ तत् कुरुष्व हितं देवि नावमान्यं गुरोर् वचः  
०१,०६८।००१ब्*०६२३_१२ देवानां दैवतं विष्णुर् विप्राणाम् अग्निर् एव च  
०१,०६८।००१ब्*०६२३_१३ नारीणां दैवतं भर्ता लोकानां ब्राह्मणो गुरुः  
०१,०६८।००१ब्*०६२३_१४ सूतिकाले प्रसूयेति भगवांस् ते पिताब्रवीत्  
०१,०६८।००१ब्*०६२३_१५ करिष्यामीति कर्तव्यं तदा ते सुकृतं भवेत्  
०१,०६८।००१ब्*०६२३_१६ पत्नीनां वचनं श्रुत्वा साधु साध्व् इत्य् अचिन्तयत्  
०१,०६८।००१च् गर्भं सुषाव वामोरुः कुमारम् अमितौजसम्  
०१,०६८।००२अ त्रिषु वर्षेषु पूर्णेषु दिप्तानलसमद्युतिम्  
०१,०६८।००२च् रूपौदार्यगुणोपेतं दौःषन्तिं जनमेजय  
०१,०६८।००२द्*०६२४_०१ जाते तस्मिन्न् अन्तरिक्षात् पुष्पवृष्टिः पपात ह  
०१,०६८।००२द्*०६२४_०२ देवदुन्दुभयो नेदुर् ननृतुश् चाप्सरोगणाः  
०१,०६८।००२द्*०६२४_०३ गायद्भिर् मधुरं तत्र देवैः शक्रो ऽभ्युवाच ह  
०१,०६८।००२द्*०६२४_०४ शकुन्तले तव सुतश् चक्रवर्ती भविष्यति  
०१,०६८।००२द्*०६२४_०५ बलं तेजश् च रूपं च न समं भुवि केन चित्  
०१,०६८।००२द्*०६२४_०६ आहर्ता वाजिमेधस्य शतसङ्ख्यस्य पौरवः  
०१,०६८।००२द्*०६२४_०७ अनेकैर् अपि साहस्रै राजसूयादिभिर् मखैः  
०१,०६८।००२द्*०६२४_०८ स्वार्थं ब्राह्मणसात् कृत्वा दक्षिणाम् अमितां ददत्  
०१,०६८।००२द्*०६२४_०९ देवतानां वचः श्रुत्वा कण्वाश्रमनिवासिनः  
०१,०६८।००२द्*०६२४_१० सभाजयन्तः कण्वस्य सुतां सर्वे महर्षयः  
०१,०६८।००२द्*०६२४_११ शकुन्तला च तच् छ्रुत्वा परं हर्षम् अवाप सा  
०१,०६८।००२द्*०६२४_१२ द्विजान् आहूय मुनिभिः सत्कृत्य च महायशाः  
०१,०६८।००३अ जातकर्मादिसंस्कारं कण्वः पुण्यकृतां वरः  
०१,०६८।००३च् तस्याथ कारयाम् आस वर्धमानस्य धीमतः  
०१,०६८।००३द्*०६२५_०१ यथाविधि यथान्यायं क्रियाः सर्वास् त्व् अकारयत्  
०१,०६८।००४अ दन्तैः शुक्लैः शिखरिभिः सिंहसंहननो युवा  
०१,०६८।००४च् चक्राङ्कितकरः श्रीमान् महामूर्धा महाबलः  
०१,०६८।००४च्*०६२६_०१ । । । । । । । । स्वयं विष्णुर् इवापरः  
०१,०६८।००४च्*०६२६_०२ चतुष्किष्कुर् महातेजाः  
०१,०६८।००४ए कुमारो देवगर्भाभः स तत्राशु व्यवर्धत  
०१,०६८।००४फ़्*०६२७_०१ ऋषेर् भयात् तु दुःषन्तः स्मरन् नैवाह्वयत् तदा  
०१,०६८।००४फ़्*०६२७_०२ गते काले तु महति न सस्मार तपोवनम्  
०१,०६८।००५अ षड्वर्ष एव बालः स कण्वाश्रमपदं प्रति  
०१,०६८।००५च् व्याघ्रान् सिंहान् वराहांश् च गजांश् च महिषांस् तथा  
०१,०६८।००५द्*०६२८_०१ ऋक्षांश् चापि द्विपान् अन्यान् व्यालान् आश्रमपीडकान्  
०१,०६८।००५द्*०६२८_०२ बलाद् भुजाभ्यां सङ्गृह्य बलवान् सन्नियम्य च  
०१,०६८।००६अ बद्ध्वा वृक्षेषु बलवान् आश्रमस्य समन्ततः  
०१,०६८।००६च् आरोहन् दमयंश् चैव क्रीडंश् च परिधावति  
०१,०६८।००६द्*०६२९_०१ वनं च लोडयाम् आस सिंहव्याघ्रगणैर् वृतम्  
०१,०६८।००६द्*०६२९_०२ ततश् च राक्षसान् सर्वान् पिशाचांश् च रिपून् रणे  
०१,०६८।००६द्*०६२९_०३ मुष्टियुद्धेन तान् हत्वा ऋषीन् आराधयत् तदा  
०१,०६८।००६द्*०६२९_०४ कश् चिद् दितिसुतस् तं तु हन्तुकामो महाबलः  
०१,०६८।००६द्*०६२९_०५ वध्यमानांस् तु दैतेयान् अमर्षी तं समभ्ययात्  
०१,०६८।००६द्*०६२९_०६ तम् आगतं प्रहस्यैव बाहुभ्यां परिगृह्य च  
०१,०६८।००६द्*०६२९_०७ दृढं चाबध्य बाहुभ्यां पीडयाम् आस तं तदा  
०१,०६८।००६द्*०६२९_०८ मर्दितो न शशाकास्मान् मोचितुं बलवत्तया  
०१,०६८।००६द्*०६२९_०९ प्राक्रोशद् भैरवं तत्र द्वारेभ्यो निःसृतं त्व् असृक्  
०१,०६८।००६द्*०६२९_१० तेन शब्देन वित्रस्ता मृगाः सिंहादयो गणाः  
०१,०६८।००६द्*०६२९_११ सुस्रुवुश् च शकृन्मूत्रम् आश्रमस्थाश् च सुस्रुवुः  
०१,०६८।००६द्*०६२९_१२ निरसुं जानुभिः कृत्वा विससर्ज च सो ऽपतत्  
०१,०६८।००६द्*०६२९_१३ तद् दृष्ट्वा विस्मयं जग्मुः कुमारस्य विचेष्टितम्  
०१,०६८।००६द्*०६२९_१४ नित्यकालं वध्यमाना दैतेया राक्षसैः सह  
०१,०६८।००६द्*०६२९_१५ कुमारस्य भयाद् एव नैव जग्मुस् तदाश्रमम्  
०१,०६८।००७अ ततो ऽस्य नाम चक्रुस् ते कण्वाश्रमनिवासिनः  
०१,०६८।००७ब्*०६३०_०१ कण्वेन सहिता दृष्ट्वा कर्म सर्वे ऽतिमानुषम्  
०१,०६८।००७च् अस्त्व् अयं सर्वदमनः सर्वं हि दमयत्य् अयम्  
०१,०६८।००८अ स सर्वदमनो नाम कुमारः समपद्यत  
०१,०६८।००८च् विक्रमेणौजसा चैव बलेन च समन्वितः  
०१,०६८।००८द्*०६३१_०१ अप्रेषयति दुःषन्ते महिष्यास् तनयस्य च  
०१,०६८।००८द्*०६३१_०२ पाण्डुभावपरीताङ्गीं चिन्तया समभिप्लुताम्  
०१,०६८।००८द्*०६३१_०३ लम्बालकां कृशां दीनां तथा मलिनवाससम्  
०१,०६८।००८द्*०६३१_०४ शकुन्तलां च सम्प्रेक्ष्य प्रदध्यौ स मुनिस् तदा  
०१,०६८।००८द्*०६३१_०५ शास्त्राणि सर्ववेदाश् च द्वादशाब्दस्य चाभवन्  
०१,०६८।००९अ तं कुमारम् ऋषिर् दृष्ट्वा कर्म चास्यातिमानुषम्  
०१,०६८।००९च् समयो यौवराज्यायेत्य् अब्रवीच् च शकुन्तलाम्  
०१,०६८।००९द्@०४६=०००२ कण्वः  
०१,०६८।००९द्@०४६=००१६ वैशम्पायनः  
०१,०६८।००९द्@०४६=००२५ वैशम्पायनः  
०१,०६८।००९द्@०४६=००३३ वैशम्पायनः  
०१,०६८।००९द्@०४६=००३९ शकुन्तला  
०१,०६८।००९द्@०४६=००४८ वैशम्पायनः  
०१,०६८।००९द्@०४६=००५१ कण्वः  
०१,०६८।००९द्@०४६=००५७ वैशम्पायनः  
०१,०६८।००९द्@०४६_०००१ शकुन्तलां समाहूय कण्वो वचनम् अब्रवीत्  
०१,०६८।००९द्@०४६_०००२ शृणु भद्रे मम सुते मम वाक्यं शुचिस्मिते  
०१,०६८।००९द्@०४६_०००३ पतिव्रतानां नारीणां विशिष्टम् इति चोच्यते  
०१,०६८।००९द्@०४६_०००४ पतिशुश्रूषणं पूर्वं मनोवाक्कायचेष्टितैः  
०१,०६८।००९द्@०४६_०००५ अनुज्ञाता मया पूर्वं पूजयैतद् व्रतं तव  
०१,०६८।००९द्@०४६_०००६ एतेनैव च वृत्तेन पुण्यांल् लोकान् अवाप्य च  
०१,०६८।००९द्@०४६_०००७ तस्यान्ते मानुषे लोके विशिष्टां लप्स्यसे श्रियम्  
०१,०६८।००९द्@०४६_०००८ तस्माद् भद्रे ऽद्य यातव्यं समीपं पौरवस्य ह  
०१,०६८।००९द्@०४६_०००९ स्वयं नायाति मत्वा ते गतं कालं शुचिस्मिते  
०१,०६८।००९द्@०४६_००१० गत्वाराधय राजानं दुःषन्तं हितकाम्यया  
०१,०६८।००९द्@०४६_००११ दौःषन्तिं यौवराज्यस्थं दृष्ट्वा प्रीतिम् अवाप्स्यसि  
०१,०६८।००९द्@०४६_००१२ देवतानां गुरूणां च क्षत्रियाणां च भामिनि  
०१,०६८।००९द्@०४६_००१३ भर्तॄणां च विशेषेण हितं सङ्गमनं सताम्  
०१,०६८।००९द्@०४६_००१४ तस्मात् पुत्रि कुमारेण गन्तव्यं मत्प्रियेप्सया  
०१,०६८।००९द्@०४६_००१५ प्रतिवाक्यं न दद्यास् त्वं शापिता मम पादयोः  
०१,०६८।००९द्@०४६_००१६ एवम् उक्त्वा सुतां तत्र पौत्रं कण्वो ऽभ्यभाषत  
०१,०६८।००९द्@०४६_००१७ परिष्वज्य च बाहुभ्यां मूर्ध्न्य् उपाघ्राय पौरवम्  
०१,०६८।००९द्@०४६_००१८ सोमवंशोद्भवो राजा दुःषन्त इति विश्रुतः  
०१,०६८।००९द्@०४६_००१९ तस्याग्रमहिषी चैषा तव माता शुचिव्रता  
०१,०६८।००९द्@०४६_००२० गन्तुकामा भर्तृपार्श्वं त्वया सह सुमध्यमा  
०१,०६८।००९द्@०४६_००२१ गत्वाभिवाद्य राजानं यौवराज्यम् अवाप्स्यसि  
०१,०६८।००९द्@०४६_००२२ स पिता तव राजेन्द्रस् तस्य त्वं वशगो भव  
०१,०६८।००९द्@०४६_००२३ पितृपैतामहं राज्यम् आतिष्ठस्व स्वभावतः  
०१,०६८।००९द्@०४६_००२४ तस्मिन् काले स्वराज्यस्थो माम् अनुस्मर पौरव  
०१,०६८।००९द्@०४६_००२५ अभिवाद्य मुनेः पादौ पौरवो वाक्यम् अब्रवीत्  
०१,०६८।००९द्@०४६_००२६ त्वं पिता मम विप्रर्षे त्वं माता त्वं गतिश् च मे  
०१,०६८।००९द्@०४६_००२७ न चान्यं पितरं मन्ये त्वाम् ऋते तु महातपः  
०१,०६८।००९द्@०४६_००२८ तव शुश्रूषणं पुण्यम् इह लोके परत्र च  
०१,०६८।००९द्@०४६_००२९ शकुन्तला भर्तृकामा स्वयं यातु यथेष्टतः  
०१,०६८।००९द्@०४६_००३० अहं शुश्रूषणपरः पादमूले वसामि वः  
०१,०६८।००९द्@०४६_००३१ क्रीडां व्यालमृगैः सार्धं करिष्ये न पुरा यथा  
०१,०६८।००९द्@०४६_००३२ त्वच् छासनपरो नित्यं स्वाध्यायं च करोम्य् अहम्  
०१,०६८।००९द्@०४६_००३३ एवम् उक्त्वा तु संश्लिष्य पादौ कण्वस्य तिष्ठति  
०१,०६८।००९द्@०४६_००३४ तस्य तद् वचनं श्रुत्वा प्ररुरोद शकुन्तला  
०१,०६८।००९द्@०४६_००३५ स्नेहात् पितुश् च पुत्रस्य हर्षशोकसमन्विता  
०१,०६८।००९द्@०४६_००३६ निशाम्य रुदतीम् आर्तां दौःषन्तिर् वाक्यम् अब्रवीत्  
०१,०६८।००९द्@०४६_००३७ श्रुत्वा भगवतो वाक्यं किं रोदिषि शकुन्तले  
०१,०६८।००९द्@०४६_००३८ गन्तव्यं काल्य उत्थाय भर्तृप्रीतिस् तवास्ति चेत्  
०१,०६८।००९द्@०४६_००३९ एकस् तु कुरुते पापं फलं भुङ्क्ते महाजनः  
०१,०६८।००९द्@०४६_००४० भोक्तारस् तत्र मुच्यन्ते कर्ता दोषेण लिप्यते  
०१,०६८।००९द्@०४६_००४१ मया निवारितो नित्यं न करोषि वचो मम  
०१,०६८।००९द्@०४६_००४२ निःसृतान् कुञ्जरान् नित्यं बाहुभ्यां सम्प्रमथ्य वै  
०१,०६८।००९द्@०४६_००४३ वनं च लोडयन् नित्यं सिंहव्याघ्रगणैर् युतम्  
०१,०६८।००९द्@०४६_००४४ एवंविधानि चान्यानि कृत्वा वै पुरुनन्दन  
०१,०६८।००९द्@०४६_००४५ रुषितो भगवांस् तात तस्माद् आवां विवासितौ  
०१,०६८।००९द्@०४६_००४६ अहं न गच्छे दुःषन्तं नास्मि पुत्रहितैषिणी  
०१,०६८।००९द्@०४६_००४७ पादमूले वसिष्यामि महर्षेर् भावितात्मनः  
०१,०६८।००९द्@०४६_००४८ एवम् उक्त्वा तु रुदती पपात मुनिपादयोः  
०१,०६८।००९द्@०४६_००४९ एवं विलपतीं कण्वश् चानुनीय च हेतुभिः  
०१,०६८।००९द्@०४६_००५० पुनः प्रोवाच भगवान् आनृशंस्याद् धितं वचः  
०१,०६८।००९द्@०४६_००५१ शकुन्तले शृणुष्वेदं हितं पथ्यं च भामिनि  
०१,०६८।००९द्@०४६_००५२ पतिव्रताभावगुणान् हित्वा साध्यं न किञ्चन  
०१,०६८।००९द्@०४६_००५३ पतिव्रतानां देवा वै तुष्टाः सर्ववरप्रदाः  
०१,०६८।००९द्@०४६_००५४ प्रसादं च करिष्यन्ति आपदर्थे च भामिनि  
०१,०६८।००९द्@०४६_००५५ पतिप्रसादात् पुण्यगतिं प्राप्नुवन्ति न चाशुभम्  
०१,०६८।००९द्@०४६_००५६ तस्माद् गत्वा तु राजानम् आराधय शुचिस्मिते  
०१,०६८।००९द्@०४६_००५७ शकुन्तलां तथोक्त्वा वै शाकुन्तलम् अथाब्रवीत्  
०१,०६८।००९द्@०४६_००५८ दौहित्रो मम पौत्रस् त्वम् इलिलस्य महात्मनः  
०१,०६८।००९द्@०४६_००५९ शृणुष्व वचनं सत्यं प्रब्रवीमि तवानघ  
०१,०६८।००९द्@०४६_००६० मनसा भर्तृकामा वै वाग्भिर् उक्त्वा पृथग्विधम्  
०१,०६८।००९द्@०४६_००६१ गन्तुं नेच्छति कल्याणी तस्मात् तात वहस्व वै  
०१,०६८।००९द्@०४६_००६२ शक्तस् त्वं प्रतिगन्तुं च मुनिभिः सह पौरव  
०१,०६८।०१०अ तस्य तद् बलम् आज्ञाय कण्वः शिष्यान् उवाच ह  
०१,०६८।०१०च् शकुन्तलाम् इमां शीघ्रं सहपुत्राम् इतो ऽऽश्रमात्  
०१,०६८।०१०ए भर्त्रे प्रापयताद्यैव सर्वलक्षणपूजिताम्  
०१,०६८।०११अ नारीणां चिरवासो हि बान्धवेषु न रोचते  
०१,०६८।०११च् कीर्तिचारित्रधर्मघ्नस् तस्मान् नयत माचिरम्  
०१,०६८।०११द्@०४७=०००० वैशम्पायनः  
०१,०६८।०११द्@०४७_०००१ धर्माभिपूजितं पुत्रं काश्यपेन निशाम्य तु  
०१,०६८।०११द्@०४७_०००२ काश्यपात् प्राप्य चानुज्ञां मुमुदे च शकुन्तला  
०१,०६८।०११द्@०४७_०००३ कण्वस्य वचनं श्रुत्वा प्रतिगच्छेति चासकृत्  
०१,०६८।०११द्@०४७_०००४ तथेत्य् उक्त्वा तु कण्वं च मातरं पौरवो ऽब्रवीत्  
०१,०६८।०११द्@०४७_०००५ किं चिरायसि मातस् त्वं गमिष्यामो नृपालयम्  
०१,०६८।०११द्@०४७_०००६ एवम् उक्त्वा तु तां देवीं दुःषन्तस्य महात्मनः  
०१,०६८।०११द्@०४७_०००७ अभिवाद्य मुनेः पादौ गन्तुम् ऐच्छत् स पौरवः  
०१,०६८।०११द्@०४७_०००८ शकुन्तला च पितरम् अभिवाद्य कृताञ्जलिः  
०१,०६८।०११द्@०४७_०००९ प्रदक्षिणीकृत्य तदा पितरं वाक्यम् अब्रवीत्  
०१,०६८।०११द्@०४७_००१० अज्ञानान् मे पिता चेति दुरुक्तं वापि चानृतम्  
०१,०६८।०११द्@०४७_००११ अकार्यं वाप्य् अनिष्टं वा क्षन्तुम् अर्हति तद् भवान्  
०१,०६८।०११द्@०४७_००१२ एवम् उक्तो नतशिरा मुनिर् नोवाच किं चन  
०१,०६८।०११द्@०४७_००१३ मनुष्यभावात् कण्वो ऽपि मुनिर् अश्रूण्य् अवर्तयत्  
०१,०६८।०११द्@०४७_००१४ अब्भक्षान् वायुभक्षांश् च शीर्णपर्णाशनान् मुनीन्  
०१,०६८।०११द्@०४७_००१५ फलमूलाशिनो दान्तान् कृशान् धमनिसन्ततान्  
०१,०६८।०११द्@०४७_००१६ व्रतिनो जटिलान् मुण्डान् वल्कलाजिनसंवृतान्  
०१,०६८।०११द्@०४७_००१७ समाहूय मुनिः कण्वः कारुण्याद् इदम् अब्रवीत्  
०१,०६८।०११द्@०४७_००१८ मया तु लालिता नित्यं मम पुत्री यशस्विनी  
०१,०६८।०११द्@०४७_००१९ वने जाता विवृद्धा च न च जानाति किं चन  
०१,०६८।०११द्@०४७_००२० आश्रमेण पथा सर्वैर् नीयतां क्षत्रियालयम्  
०१,०६८।०११द्@०४७_००२१ द्वितीययोजने विप्राः प्रतिष्ठानं प्रतिष्ठितम्  
०१,०६८।०११द्@०४७_००२२ प्रतिष्ठाने पुरे राजा शाकुन्तलपितामहः  
०१,०६८।०११द्@०४७_००२३ अध्युवास चिरं कालम् उर्वश्या सहितः पुरा  
०१,०६८।०११द्@०४७_००२४ अनूपजाङ्गलयुतं धनधान्यसमाकुलम्  
०१,०६८।०११द्@०४७_००२५ प्रतिष्ठितं पुरवरं गङ्गायामुनसङ्गमे  
०१,०६८।०११द्@०४७_००२६ तत्र सङ्गमम् आसाद्य स्नात्वा हुतहुताशनाः  
०१,०६८।०११द्@०४७_००२७ शाकमूलफलाहारा निवर्तध्वं महातपाः  
०१,०६८।०११द्@०४७_००२८ अन्यथा तु भवेद् विप्रा अध्वनो गमने श्रमः  
०१,०६८।०१२अ तथेत्य् उक्त्वा तु ते सर्वे प्रातिष्ठन्तामितौजसः  
०१,०६८।०१२च् शकुन्तलां पुरस्कृत्य सपुत्रां गजसाह्वयम्  
०१,०६८।०१३अ गृहीत्वामरगर्भाभं पुत्रं कमललोचनम्  
०१,०६८।०१३च् आजगाम ततः शुभ्रा दुःषन्तविदिताद् वनात्  
०१,०६८।०१३द्@०४८=००३१ ऋषयः  
०१,०६८।०१३द्@०४८=००३४ वैशम्पायनः  
०१,०६८।०१३द्@०४८=००४१ नागराः  
०१,०६८।०१३द्@०४८=००४३ वैशम्पायनः  
०१,०६८।०१३द्@०४८=००६५ वैशम्पायनः  
०१,०६८।०१३द्@०४८_०००१ शकुन्तलां समादाय मुनयो धर्मवत्सलाः  
०१,०६८।०१३द्@०४८_०००२ ते वनानि नदीः शैलान् गिरिप्रस्रवणानि च  
०१,०६८।०१३द्@०४८_०००३ कन्दराणि नितम्बांश् च राष्ट्राणि नगराणि च  
०१,०६८।०१३द्@०४८_०००४ आश्रमाणि च पुण्यानि गत्वा चैव गतश्रमाः  
०१,०६८।०१३द्@०४८_०००५ शनैर् मध्याह्नवेलायां प्रतिष्ठानं समाययुः  
०१,०६८।०१३द्@०४८_०००६ तां पुरीं पुरुहूतेन ऐलस्यार्थे विनिर्मिताम्  
०१,०६८।०१३द्@०४८_०००७ परिघाट्टालकैर् मुख्यैर् उपतल्पशतैर् अपि  
०१,०६८।०१३द्@०४८_०००८ शतघ्नीशतयन्त्रैश् च गुप्ताम् अन्यैर् दुरासदाम्  
०१,०६८।०१३द्@०४८_०००९ हर्म्यप्रासादसम्बाधां नानापण्यविभूषिताम्  
०१,०६८।०१३द्@०४८_००१० मण्टपैः ससभै रम्यैः प्रपाभिश् च समावृताम्  
०१,०६८।०१३द्@०४८_००११ राजमार्गेण महता सुविभक्तेन शोभिताम्  
०१,०६८।०१३द्@०४८_००१२ कैलासशिखराकारैर् गोपुरैः समलङ्कृताम्  
०१,०६८।०१३द्@०४८_००१३ द्वारतोरणनिर्यूहैर् मङ्गलैर् उपशोभिताम्  
०१,०६८।०१३द्@०४८_००१४ उद्यानाम्रवणोपेतां महतीं सालमेखलाम्  
०१,०६८।०१३द्@०४८_००१५ सर्वपुष्करिणीभिश् च उद्यानैश् च समावृताम्  
०१,०६८।०१३द्@०४८_००१६ वर्णाश्रमैः स्वधर्मस्थैर् नित्योत्सवसमाहितैः  
०१,०६८।०१३द्@०४८_००१७ धनधान्यसमृद्धैश् च सन्तुष्टै रत्नपूजितैः  
०१,०६८।०१३द्@०४८_००१८ क्रतुयुक्तैश् च विद्वद्भिर् अग्निहोत्रपरैः सदा  
०१,०६८।०१३द्@०४८_००१९ वर्जिताकार्यकरणैर् दानशीलैर् दयापरैः  
०१,०६८।०१३द्@०४८_००२० अधर्मभीरुभिः सर्वैः स्वर्गलोकजिगीषुभिः  
०१,०६८।०१३द्@०४८_००२१ एवंविधजनोपेतम् इन्द्रलोकम् इवापरम्  
०१,०६८।०१३द्@०४८_००२२ तस्मिन् नगरमध्ये तु राजवेश्मप्रतिष्ठितम्  
०१,०६८।०१३द्@०४८_००२३ इन्द्रसद्मप्रतीकाशं सम्पूर्णं वित्तसञ्चयैः  
०१,०६८।०१३द्@०४८_००२४ तस्य मध्ये सभा दिव्या नानारत्नविचित्रिता  
०१,०६८।०१३द्@०४८_००२५ तस्यां सभायां राजर्षिः सर्वालङ्कारभूषितः  
०१,०६८।०१३द्@०४८_००२६ ब्राह्मणैः क्षत्रियैश् चापि मन्त्रिभिश् चापि संवृतः  
०१,०६८।०१३द्@०४८_००२७ संस्तूयमानो राजेन्द्रः सूतमागधबन्दिभिः  
०१,०६८।०१३द्@०४८_००२८ कार्यार्थिभिः समभ्येत्य कृत्वा कार्यं गतेषु सः  
०१,०६८।०१३द्@०४८_००२९ सुखासीनो ऽभवद् राजा तस्मिन् काले महर्षयः  
०१,०६८।०१३द्@०४८_००३० शकुन्तानां स्वनं श्रुत्वा निमित्तज्ञास् त्व् अलक्षयन्  
०१,०६८।०१३द्@०४८_००३१ शकुन्तले निमित्तानि शोभनानि भवन्ति नः  
०१,०६८।०१३द्@०४८_००३२ कार्यसिद्धिं वदन्त्य् एते ध्रुवं राज्ञी भविष्यसि  
०१,०६८।०१३द्@०४८_००३३ अस्मिंस् तु दिवसे पुत्रो युवराजो भविष्यति  
०१,०६८।०१३द्@०४८_००३४ वर्धमानपुरद्वारं तूर्यघोषनिनादितम्  
०१,०६८।०१३द्@०४८_००३५ शकुन्तलां पुरस्कृत्य विविशुस् ते महर्षयः  
०१,०६८।०१३द्@०४८_००३६ प्रविशन्तं नृपसुतं प्रशशंसुश् च प्रेक्षकाः  
०१,०६८।०१३द्@०४८_००३७ वर्धमानपुरद्वारं प्रविशन्न् एव पौरवः  
०१,०६८।०१३द्@०४८_००३८ इन्द्रलोकस्थम् आत्मानं मेने हर्षसमन्वितः  
०१,०६८।०१३द्@०४८_००३९ ततो वै नागराः सर्वे समाहूय परस्परम्  
०१,०६८।०१३द्@०४८_००४० द्रष्टुकामा नृपसुतं समपद्यन्त भारत  
०१,०६८।०१३द्@०४८_००४१ देवतेव जनस्याग्रे भ्राजते श्रीर् इवागता  
०१,०६८।०१३द्@०४८_००४२ जयन्तेनेव पौलोमी इन्द्रलोकाद् इहागता  
०१,०६८।०१३द्@०४८_००४३ इति ब्रुवन्तस् ते सर्वे महर्षीन् इदम् अब्रुवन्  
०१,०६८।०१३द्@०४८_००४४ अभिवादयन्तः सहिता महर्षीन् देववर्चसः  
०१,०६८।०१३द्@०४८_००४५ अद्य नः सफलं जन्म कृतार्थाश् च ततो वयम्  
०१,०६८।०१३द्@०४८_००४६ एवं ये स्म प्रपश्यामो महर्षीन् सूर्यवर्चसः  
०१,०६८।०१३द्@०४८_००४७ इत्य् उक्त्वा सहिताः के चिद् अन्वगच्छन्त पौरवम्  
०१,०६८।०१३द्@०४८_००४८ हैमवत्याः सुतम् इव कुमारं पुष्करेक्षणम्  
०१,०६८।०१३द्@०४८_००४९ ये के चिद् अब्रुवन् मूढाः शाकुन्तलदिदृक्षवः  
०१,०६८।०१३द्@०४८_००५० कृष्णाजिनेन सञ्छन्नान् द्रष्टुं नेच्छन्ति तापसान्  
०१,०६८।०१३द्@०४८_००५१ पिशाचा इव दृश्यन्ते नागराणां विरूपिणः  
०१,०६८।०१३द्@०४८_००५२ विना सन्ध्यां पिशाचास् ते प्रविशन्ति पुरोत्तमम्  
०१,०६८।०१३द्@०४८_००५३ क्षुत्पिपासार्दितान् दीनान् वल्कलाजिनवाससः  
०१,०६८।०१३द्@०४८_००५४ त्वगस्थिभूतान् निर्मांसान् धमनीसन्ततान् अपि  
०१,०६८।०१३द्@०४८_००५५ पिङ्गलाक्षान् पिङ्गजटान् दीर्घदन्तान् निरूदरान्  
०१,०६८।०१३द्@०४८_००५६ विशीर्षकान् ऊर्ध्वहस्तान् दृष्ट्वा हास्यन्ति नागराः  
०१,०६८।०१३द्@०४८_००५७ एवम् उक्तवतां तेषां गिरं श्रुत्वा महर्षयः  
०१,०६८।०१३द्@०४८_००५८ अन्योन्यं ते समाहूय इदं वचनम् अब्रुवन्  
०१,०६८।०१३द्@०४८_००५९ उक्तं भगवता वाक्यं न कृतं सत्यवादिना  
०१,०६८।०१३द्@०४८_००६० पुरप्रवेशनं नात्र कर्तव्यम् इति शासनम्  
०१,०६८।०१३द्@०४८_००६१ किं कारणं प्रवेक्ष्यामो नगरं दुर्जनैर् वृतम्  
०१,०६८।०१३द्@०४८_००६२ त्यक्तसङ्गस्य च मुनेर् नगरे किं प्रयोजनम्  
०१,०६८।०१३द्@०४८_००६३ तस्माद् गमिष्याम वयं गङ्गायामुनसङ्गमम्  
०१,०६८।०१३द्@०४८_००६४ एवम् उक्त्वा मुनिगणाः प्रतिजग्मुर् यथागतम्  
०१,०६८।०१३द्@०४८_००६५ गतान् मुनिगणान् दृष्ट्वा पुत्रं सङ्गृह्य पाणिना  
०१,०६८।०१३द्@०४८_००६६ मातापितृभ्यां विरहाद् यथा शोचन्ति दारकाः  
०१,०६८।०१३द्@०४८_००६७ तथा शोकपरीताङ्गी धृतिम् आलम्ब्य दुःखिता  
०१,०६८।०१३द्@०४८_००६८ गतेषु तेषु विप्रेषु राजमार्गेण भामिनी  
०१,०६८।०१३द्@०४८_००६९ पुत्रेणैव सहायेन सा जगाम शनैः शनैः  
०१,०६८।०१३द्@०४८_००७० अदृष्टपूर्वान् पश्यन् वै राजमार्गेण पौरवः  
०१,०६८।०१३द्@०४८_००७१ हर्म्यप्रासादचैत्यांश् च सभा दिव्या विचित्रिताः  
०१,०६८।०१३द्@०४८_००७२ कौतूहलसमाविष्टो दृष्ट्वा विस्मयम् आगतः  
०१,०६८।०१३द्@०४८_००७३ सर्वे ब्रुवन्ति तां दृष्ट्वा पद्महीनाम् इव श्रियम्  
०१,०६८।०१३द्@०४८_००७४ गतेन हंसीसदृशीं कोकिलेन स्वरे समाम्  
०१,०६८।०१३द्@०४८_००७५ मुखेन चन्द्रसदृशीं श्रिया पद्मालयासमाम्  
०१,०६८।०१३द्@०४८_००७६ स्मितेन कुन्दसदृशीं पद्मगर्भसमत्वचम्  
०१,०६८।०१३द्@०४८_००७७ पद्मपत्रविशालाक्षीं तप्तजाम्बूनदप्रभाम्  
०१,०६८।०१३द्@०४८_००७८ करान्तमितमध्यां तां सुकेशीं संहतस्तनीम्  
०१,०६८।०१३द्@०४८_००७९ जघनं सुविशालं वै ऊरू करिकरोपमौ  
०१,०६८।०१३द्@०४८_००८० रक्ततुङ्गनखौ पादौ धरण्यां सुप्रतिष्ठितौ  
०१,०६८।०१३द्@०४८_००८१ एवंरूपसमायुक्ता स्वर्गलोकाद् इहागता  
०१,०६८।०१३द्@०४८_००८२ इति स्म सर्वे ऽमन्यन्त दुःषन्तनगरे जनाः  
०१,०६८।०१३द्@०४८_००८३ पुनः पुनर् अवोचंस् ते शाकुन्तलगुणान् अपि  
०१,०६८।०१३द्@०४८_००८४ सिंहेक्षणः सिंहदंष्ट्रः सिंहस्कन्धो महाभुजः  
०१,०६८।०१३द्@०४८_००८५ सिंहोरस्कः सिंहबलः सिंहविक्रान्तगाम्य् अयम्  
०१,०६८।०१३द्@०४८_००८६ पृथ्वंसः पृथुवक्षाश् च छत्राकारशिरा महान्  
०१,०६८।०१३द्@०४८_००८७ पाणिपादतले रक्तो रक्तास्यो दुन्दुभिस्वनः  
०१,०६८।०१३द्@०४८_००८८ राजलक्षणयुक्तश् च राजश्रीश् चास्य दृश्यते  
०१,०६८।०१३द्@०४८_००८९ आकारेण च रूपेण शरीरेणापि तेजसा  
०१,०६८।०१३द्@०४८_००९० दुःषन्तेन समो ह्य् एष कस्य पुत्रो भविष्यति  
०१,०६८।०१३द्@०४८_००९१ एवं ब्रुवन्तस् ते सर्वे प्रशशंसुः सहस्रशः  
०१,०६८।०१३द्@०४८_००९२ युक्तिवादान् अवोचन्त सर्वाः प्राणभृतः स्त्रियः  
०१,०६८।०१३द्@०४८_००९३ बान्धवा इव सस्नेहा अनुजग्मुः शकुन्तलाम्  
०१,०६८।०१३द्@०४८_००९४ पौराणां तद् वचः श्रुत्वा तूष्णीम्भूता शकुन्तला  
०१,०६८।०१३द्@०४८_००९५ वेश्मद्वारं समासाद्य विह्वलन्ती नृपात्मजा  
०१,०६८।०१३द्@०४८_००९६ चिन्तयाम् आस सहसा कार्यगौरवकारणात्  
०१,०६८।०१३द्@०४८_००९७ लज्जया च परीताङ्गी राजन् राजसमक्षतः  
०१,०६८।०१३द्@०४८_००९८ अघृणा किं नु वक्ष्यामि दुःषन्तं मम कारणात्  
०१,०६८।०१३द्@०४८_००९९ एवम् उक्त्वा तु कृपणा चिन्तयन्ती शकुन्तला  
०१,०६८।०१४अ अभिसृत्य च राजानं विदिता सा प्रवेशिता  
०१,०६८।०१४च् सह तेनैव पुत्रेण तरुणादित्यवर्चसा  
०१,०६८।०१४द्*०६३२_०१ निवेदयित्वा ते सर्वे आश्रमं पुनर् आगताः  
०१,०६८।०१४द्*०६३३_०१ सिंहासनस्थं राजानं महेन्द्रसदृशद्युतिम्  
०१,०६८।०१४द्*०६३३_०२ शकुन्तला नतशिराः परं हर्षम् अवाप्य च  
०१,०६८।०१५अ पूजयित्वा यथान्यायम् अब्रवीत् तं शकुन्तला  
०१,०६८।०१५ब्*०६३४=०९ शकुन्तला  
०१,०६८।०१५ब्*०६३४_०१ अभिवादय राजानं पितरं ते दृढव्रतम्  
०१,०६८।०१५ब्*०६३४_०२ एवम् उक्त्वा सुतं तत्र लज्जानतमुखी स्थिता  
०१,०६८।०१५ब्*०६३४_०३ स्तम्भम् आलिङ्ग्य राजानं प्रसीदस्वेत्य् उवाच सा  
०१,०६८।०१५ब्*०६३४_०४ शाकुन्तलो ऽपि राजानम् अभिवाद्य कृताञ्जलिः  
०१,०६८।०१५ब्*०६३४_०५ हर्षेणोत्फुल्लनयनो राजानं चान्ववैक्षत  
०१,०६८।०१५ब्*०६३४_०६ दुःषन्तो धर्मबुद्ध्या तु चिन्तयन्न् एव सो ऽब्रवीत्  
०१,०६८।०१५ब्*०६३४_०७ किम् आगमनकार्यं ते ब्रूहि त्वं वरवर्णिनि  
०१,०६८।०१५ब्*०६३४_०८ करिष्यामि न सन्देहः सपुत्राया विशेषतः  
०१,०६८।०१५ब्*०६३४_०९ प्रसीदस्व महाराज वक्ष्यामि पुरुषोत्तम  
०१,०६८।०१५च् अयं पुत्रस् त्वया राजन् यौवराज्ये ऽभिषिच्यताम्  
०१,०६८।०१६अ त्वया ह्य् अयं सुतो राजन् मय्य् उत्पन्नः सुरोपमः  
०१,०६८।०१६च् यथासमयम् एतस्मिन् वर्तस्व पुरुषोत्तम  
०१,०६८।०१७अ यथा समागमे पूर्वं कृतः स समयस् त्वया  
०१,०६८।०१७च् तं स्मरस्व महाभाग कण्वाश्रमपदं प्रति  
०१,०६८।०१७द्*०६३५=०० वैशम्पायनः  
०१,०६८।०१७द्*०६३५_०१ तस्योपभोगसक्तस्य स्त्रीषु चान्यासु भारत  
०१,०६८।०१७द्*०६३५_०२ शकुन्तला सपुत्रा च मनस्य् अन्तरधीयत  
०१,०६८।०१७द्*०६३६_०१ स धारयन् मनस्य् एनां सपुत्रां सस्मितां तदा  
०१,०६८।०१७द्*०६३६_०२ तदोपगृह्य मनसा चिरं सुखम् अवाप सः  
०१,०६८।०१८अ सो ऽथ श्रुत्वैव तद् वाक्यं तस्या राजा स्मरन्न् अपि  
०१,०६८।०१८च् अब्रवीन् न स्मरामीति कस्य त्वं दुष्टतापसि  
०१,०६८।०१८द्*०६३७_०१ मैथुनं च वृथा नाहं गच्छेयम् इति मे मतिः  
०१,०६८।०१८द्*०६३७_०२ नाभिजानामि कल्याणि त्वया सह समागमम्  
०१,०६८।०१९अ धर्मकामार्थसम्बन्धं न स्मरामि त्वया सह  
०१,०६८।०१९च् गच्छ वा तिष्ठ वा कामं यद् वापीच्छसि तत् कुरु  
०१,०६८।०२०अ सैवम् उक्ता वरारोहा व्रीडितेव मनस्विनी  
०१,०६८।०२०च् विसञ्ज्ञेव च दुःखेन तस्थौ स्थाणुर् इवाचला  
०१,०६८।०२१अ संरम्भामर्षताम्राक्षी स्फुरमाणोष्ठसम्पुटा  
०१,०६८।०२१च् कटाक्षैर् निर्दहन्तीव तिर्यग् राजानम् ऐक्षत  
०१,०६८।०२२अ आकारं गूहमाना च मन्युनाभिसमीरिता  
०१,०६८।०२२च् तपसा सम्भृतं तेजो धारयाम् आस वै तदा  
०१,०६८।०२३अ सा मुहूर्तम् इव ध्यात्वा दुःखामर्षसमन्विता  
०१,०६८।०२३च् भर्तारम् अभिसम्प्रेक्ष्य क्रुद्धा वचनम् अब्रवीत्  
०१,०६८।०२४अ जानन्न् अपि महाराज कस्माद् एवं प्रभाषसे  
०१,०६८।०२४च् न जानामीति निःसङ्गं यथान्यः प्राकृतस् तथा  
०१,०६८।०२५अ अत्र ते हृदयं वेद सत्यस्यैवानृतस्य च  
०१,०६८।०२५च् कल्याण बत साक्षी त्वं मात्मानम् अवमन्यथाः  
०१,०६८।०२६अ यो ऽन्यथा सन्तम् आत्मानम् अन्यथा प्रतिपद्यते  
०१,०६८।०२६च् किं तेन न कृतं पापं चोरेणात्मापहारिणा  
०१,०६८।०२७अ एको ऽहम् अस्मीति च मन्यसे त्वम्; न हृच्छयं वेत्सि मुनिं पुराणम्  
०१,०६८।०२७च् यो वेदिता कर्मणः पापकस्य; तस्यान्तिके त्वं वृजिनं करोषि  
०१,०६८।०२७द्*०६३८_०१ धर्म एव हि साधूनां सर्वेषां हितकारणम्  
०१,०६८।०२७द्*०६३८_०२ नित्यं मिथ्याविहीनानां न च दुःखावहो भवेत्  
०१,०६८।०२८अ मन्यते पापकं कृत्वा न कश् चिद् वेत्ति माम् इति  
०१,०६८।०२८च् विदन्ति चैनं देवाश् च स्वश् चैवान्तरपूरुषः  
०१,०६८।०२९अ आदित्यचन्द्राव् अनिलानलौ च; द्यौर् भूमिर् आपो हृदयं यमश् च  
०१,०६८।०२९च् अहश् च रात्रिश् च उभे च सन्ध्ये; धर्मश् च जानाति नरस्य वृत्तम्  
०१,०६८।०३०अ यमो वैवस्वतस् तस्य निर्यातयति दुष्कृतम्  
०१,०६८।०३०च् हृदि स्थितः कर्मसाक्षी क्षेत्रज्ञो यस्य तुष्यति  
०१,०६८।०३१अ न तु तुष्यति यस्यैष पुरुषस्य दुरात्मनः  
०१,०६८।०३१च् तं यमः पापकर्माणं निर्यातयति दुष्कृतम्  
०१,०६८।०३२अ अवमन्यात्मनात्मानम् अन्यथा प्रतिपद्यते  
०१,०६८।०३२च् देवा न तस्य श्रेयांसो यस्यात्मापि न कारणम्  
०१,०६८।०३३अ स्वयं प्राप्तेति माम् एवं मावमंस्थाः पतिव्रताम्  
०१,०६८।०३३च् अर्घ्यार्हां नार्चयसि मां स्वयं भार्याम् उपस्थिताम्  
०१,०६८।०३४अ किमर्थं मां प्राकृतवद् उपप्रेक्षसि संसदि  
०१,०६८।०३४च् न खल्व् अहम् इदं शून्ये रौमि किं न शृणोषि मे  
०१,०६८।०३५अ यदि मे याचमानाया वचनं न करिष्यसि  
०१,०६८।०३५च् दुःषन्त शतधा मूर्धा ततस् ते ऽद्य फलिष्यति  
०१,०६८।०३६अ भार्यां पतिः सम्प्रविश्य स यस्माज् जायते पुनः  
०१,०६८।०३६च् जायाया इति जायात्वं पुराणाः कवयो विदुः  
०१,०६८।०३७अ यद् आगमवतः पुंसस् तद् अपत्यं प्रजायते  
०१,०६८।०३७च् तत् तारयति सन्तत्या पूर्वप्रेतान् पितामहान्  
०१,०६८।०३८अ पुन् नाम्नो नरकाद् यस्मात् पितरं त्रायते सुतः  
०१,०६८।०३८च् तस्मात् पुत्र इति प्रोक्तः स्वयम् एव स्वयम्भुवा  
०१,०६८।०३८द्*०६३९_०१ पुत्रेण लोकाञ् जयति पुत्रेणानन्त्यम् अश्नुते  
०१,०६८।०३८द्*०६३९_०२ अथ पुत्रस्य पुत्रेण मोदन्ते प्रपितामहाः  
०१,०६८।०३९अ सा भार्या या गृहे दक्षा सा भार्या या प्रजावती  
०१,०६८।०३९च् सा भार्या या पतिप्राणा सा भार्या या पतिव्रता  
०१,०६८।०४०अ अर्धं भार्या मनुष्यस्य भार्या श्रेष्ठतमः सखा  
०१,०६८।०४०अ*०६४०_०१ । । । । । । । । । शरीरं प्रोच्यते बुधैः  
०१,०६८।०४०अ*०६४०_०२ भार्या श्रेष्ठतमा लोके । । । । । । । ।  
०१,०६८।०४०च् भार्या मूलं त्रिवर्गस्य भार्या मित्रं मरिष्यतः  
०१,०६८।०४१अ भार्यावन्तः क्रियावन्तः सभार्या गृहमेधिनः  
०१,०६८।०४१च् भार्यावन्तः प्रमोदन्ते भार्यावन्तः श्रियान्विताः  
०१,०६८।०४१द्@०४९_०००१ ब्रह्मा सुरासुरगुरुः सो ऽपि शक्तिं पुराकरोत्  
०१,०६८।०४१द्@०४९_०००२ प्रकृतिं स्वां प्रविश्याशु ब्रह्माण्डम् अभवत् ततः  
०१,०६८।०४१द्@०४९_०००३ भर्तव्या रक्षणीया च भार्या हि पतिना सदा  
०१,०६८।०४१द्@०४९_०००४ धर्मार्थकामसंसिद्धौ भार्या भर्तुः सहायिनी  
०१,०६८।०४१द्@०४९_०००५ यदा भर्ता च भार्या च परस्परवशानुगौ  
०१,०६८।०४१द्@०४९_०००६ तदा धर्मार्थकामानां त्रयाणाम् अपि सङ्गमः  
०१,०६८।०४१द्@०४९_०००७ कथं भार्याम् ऋते धर्मः कथं वा पुरुषः प्रभो  
०१,०६८।०४१द्@०४९_०००८ प्राप्नोति कामम् अर्थं वाप्य् अस्यां त्रितयम् आहितम्  
०१,०६८।०४१द्@०४९_०००९ तथैव भर्तारम् ऋते भार्या धर्मादिसाधने  
०१,०६८।०४१द्@०४९_००१० न समर्था त्रिवर्गो ऽयं दम्पत्योः समुपाश्रितः  
०१,०६८।०४१द्@०४९_००११ देवतातिथिभृत्यानाम् अतिथीनां च पूजनम्  
०१,०६८।०४१द्@०४९_००१२ न पुम्भिः शक्यते कर्तुम् ऋते भार्यां कथं चन  
०१,०६८।०४१द्@०४९_००१३ प्राप्तो ऽपि चार्थो मनुजैर् आनीतो ऽपि निजं गृहम्  
०१,०६८।०४१द्@०४९_००१४ नाशम् एति विना भार्यां कुभार्यासङ्ग्रहेण वा  
०१,०६८।०४१द्@०४९_००१५ कामस् तु नैव तस्यास्ति प्रत्यक्षेणोपदृश्यते  
०१,०६८।०४२अ सखायः प्रविविक्तेषु भवन्त्य् एताः प्रियंवदाः  
०१,०६८।०४२च् पितरो धर्मकार्येषु भवन्त्य् आर्तस्य मातरः  
०१,०६८।०४३अ कान्तारेष्व् अपि विश्रामो नरस्याध्वनिकस्य वै  
०१,०६८।०४३च् यः सदारः स विश्वास्यस् तस्माद् दाराः परा गतिः  
०१,०६८।०४४अ संसरन्तम् अपि प्रेतं विषमेष्व् एकपातिनम्  
०१,०६८।०४४च् भार्यैवान्वेति भर्तारं सततं या पतिव्रता  
०१,०६८।०४५अ प्रथमं संस्थिता भार्या पतिं प्रेत्य प्रतीक्षते  
०१,०६८।०४५च् पूर्वं मृतं च भर्तारं पश्चात् साध्व्य् अनुगच्छति  
०१,०६८।०४६अ एतस्मात् कारणाद् राजन् पाणिग्रहणम् इष्यते  
०१,०६८।०४६च् यद् आप्नोति पतिर् भार्याम् इह लोके परत्र च  
०१,०६८।०४६द्*०६४१_०१ पोषणार्थं शरीरस्य पाथेयं स्वर्गतस्य वै  
०१,०६८।०४७अ आत्मात्मनैव जनितः पुत्र इत्य् उच्यते बुधैः  
०१,०६८।०४७च् तस्माद् भार्यां नरः पश्येन् मातृवत् पुत्रमातरम्  
०१,०६८।०४७द्*०६४२_०१ अन्तरात्मैव सर्वस्य पुत्रो नामोच्यते सदा  
०१,०६८।०४७द्*०६४२_०२ गती रूपं च चेष्टा च आवर्ता लक्षणानि च  
०१,०६८।०४७द्*०६४२_०३ पितॄणां यानि दृश्यन्ते पुत्राणां सन्ति तानि च  
०१,०६८।०४७द्*०६४२_०४ तेषां शीलगुणाचाराः सम्पर्काच् च शुभाशुभात्  
०१,०६८।०४८अ भार्यायां जनितं पुत्रम् आदर्शे स्वम् इवाननम्  
०१,०६८।०४८च् ह्लादते जनिता प्रेष्क्य स्वर्गं प्राप्येव पुण्यकृत्  
०१,०६८।०४८द्*०६४३_०१ पतिव्रतारूपधराः परबीजस्य सङ्ग्रहात्  
०१,०६८।०४८द्*०६४३_०२ कुलं विनाश्य भर्तॄणां नरकं यान्ति दारुणम्  
०१,०६८।०४८द्*०६४३_०३ परेण जनिताः पुत्राः स्वभार्यायां यथेष्टतः  
०१,०६८।०४८द्*०६४३_०४ मम पुत्रा इति मतास् ते पुत्रा अपि शत्रवः  
०१,०६८।०४८द्*०६४३_०५ द्विषन्ति प्रतिकुर्वन्ति न ते वचनकारिणः  
०१,०६८।०४८द्*०६४३_०६ द्वेष्टि तांश् च पिता चापि स्वबीजे न तथा नृप  
०१,०६८।०४८द्*०६४३_०७ न द्वेष्टि पितरं पुत्रो जनितारम् अथापि वा  
०१,०६८।०४८द्*०६४३_०८ न द्वेष्टि जनिता पुत्रं तस्माद् आत्मा सुतो भवेत्  
०१,०६८।०४९अ दह्यमाना मनोदुःखैर् व्याधिभिश् चातुरा नराः  
०१,०६८।०४९च् ह्लादन्ते स्वेषु दारेषु घर्मार्ताः सलिलेष्व् इव  
०१,०६८।०४९द्*०६४४_०१ विप्रवासकृशा दीना नरा मलिनवाससः  
०१,०६८।०४९द्*०६४४_०२ ते ऽपि स्वदारांस् तुष्यन्ति दरिद्रा धनलाभवत्  
०१,०६८।०५०अ सुसंरब्धो ऽपि रामाणां न ब्रूयाद् अप्रियं बुधः  
०१,०६८।०५०च् रतिं प्रीतिं च धर्मं च तास्व् आयत्तम् अवेक्ष्य च  
०१,०६८।०५०द्*०६४५_०१ आत्मनो ऽर्धम् इति श्रौतं सा रक्षति धनं प्रजा  
०१,०६८।०५०द्*०६४५_०२ शरीरं लोकयात्रां वै धर्मं स्वर्गम् ऋषीन् पितॄन्  
०१,०६८।०५१अ आत्मनो जन्मनः क्षेत्रं पुण्यं रामाः सनातनम्  
०१,०६८।०५१च् ऋषीणाम् अपि का शक्तिः स्रष्टुं रामाम् ऋते प्रजाः  
०१,०६८।०५१द्*०६४६_०१ देवानाम् अपि का शक्तिः कर्तुं सम्भवम् आत्मनः  
०१,०६८।०५१द्*०६४६_०२ पण्डितस्यापि लोकेषु स्त्रीषु सृष्टिः प्रतिष्ठिता  
०१,०६८।०५१द्*०६४६_०३ ऋषिभ्यो ऋषयः के चिच् चण्डालीष्व् अपि जज्ञिरे  
०१,०६८।०५२अ परिपत्य यदा सूनुर् धरणीरेणुगुण्ठितः  
०१,०६८।०५२च् पितुर् आश्लिष्यते ऽङ्गानि किम् इवास्त्य् अधिकं ततः  
०१,०६८।०५३अ स त्वं स्वयम् अनुप्राप्तं साभिलाषम् इमं सुतम्  
०१,०६८।०५३च् प्रेक्षमाणं च काक्षेण किमर्थम् अवमन्यसे  
०१,०६८।०५४अ अण्डानि बिभ्रति स्वानि न भिन्दन्ति पिपीलिकाः  
०१,०६८।०५४च् न भरेथाः कथं नु त्वं धर्मज्ञः सन् स्वम् आत्मजम्  
०१,०६८।०५४द्*०६४७_०१ ममाण्डानीति वर्धन्ते कोकिलाण्डानि वायसाः  
०१,०६८।०५४द्*०६४७_०२ किं पुनस् त्वं न मन्येथाः सर्वज्ञः पुत्रम् ईदृशम्  
०१,०६८।०५४द्*०६४७_०३ मलयाच् चन्दनं जातम् अतिशीतं वदन्ति वै  
०१,०६८।०५४द्*०६४७_०४ शिशोर् आलिङ्गनं तस्माच् चन्दनाद् अधिकं भवेत्  
०१,०६८।०५५अ न वाससां न रामाणां नापां स्पर्शस् तथा सुखः  
०१,०६८।०५५च् शिशोर् आलिङ्ग्यमानस्य स्पर्शः सूनोर् यथा सुखः  
०१,०६८।०५६अ ब्राह्मणो द्विपदां श्रेष्ठो गौर् वरिष्ठा चतुष्पदाम्  
०१,०६८।०५६च् गुरुर् गरीयसां श्रेष्ठः पुत्रः स्पर्शवतां वरः  
०१,०६८।०५७अ स्पृशतु त्वां समाश्लिष्य पुत्रो ऽयं प्रियदर्शनः  
०१,०६८।०५७ब्@०५०_०००१ अपुत्रस्य जगच् छून्यम् अपुत्रस्य गृहेण किम्  
०१,०६८।०५७ब्@०५०_०००२ पुत्रेण लोकाञ् जयति श्रुतिर् एषा सनातनी  
०१,०६८।०५७ब्@०५०_०००३ नास्ति पुत्रसमः स्नेहो नास्ति पुत्रसमं सुखम्  
०१,०६८।०५७ब्@०५०_०००४ नास्ति पुत्रसमा प्रीतिः नास्ति पुत्रसमा गतिः  
०१,०६८।०५७ब्@०५०_०००५ अनृतं वक्ति लोको ऽयं चन्दनं किल शीतलम्  
०१,०६८।०५७ब्@०५०_०००६ पुत्रगात्रपरिष्वङ्गश् चन्दनाद् अपि शीतलः  
०१,०६८।०५७च् पुत्रस्पर्शात् सुखतरः स्पर्शो लोके न विद्यते  
०१,०६८।०५८अ त्रिषु वर्षेषु पूर्णेषु प्रजाताहम् अरिन्दम  
०१,०६८।०५८ब्*०६४८_०१ अद्यायं मन्नियोगात् तु तवाह्वानं प्रतीक्षते  
०१,०६८।०५८च् इमं कुमारं राजेन्द्र तव शोकप्रणाशनम्  
०१,०६८।०५९अ आहर्ता वाजिमेधस्य शतसङ्ख्यस्य पौरव  
०१,०६८।०५९ब्*०६४९_०१ राजसूयादिकान् अन्यान् क्रतून् अमितदक्षिणान्  
०१,०६८।०५९च् इति वाग् अन्तरिक्षे मां सूतके ऽभ्यवदत् पुरा  
०१,०६८।०६०अ ननु नामाङ्कम् आरोप्य स्नेहाद् ग्रामान्तरं गताः  
०१,०६८।०६०अ*०६५०_०१ । । । । । । । । मूर्ध्न्य् उपाघ्राय पुत्रकम्  
०१,०६८।०६०अ*०६५०_०२ एवं हि पुत्रेणान्ये ऽपि । । । । । । । ।  
०१,०६८।०६०च् मूर्ध्नि पुत्रान् उपाघ्राय प्रतिनन्दन्ति मानवाः  
०१,०६८।०६१अ वेदेष्व् अपि वदन्तीमं मन्त्रवादं द्विजातयः  
०१,०६८।०६१च् जातकर्मणि पुत्राणां तवापि विदितं तथा  
०१,०६८।०६२अ अङ्गाद् अङ्गात् सम्भवसि हृदयाद् अभिजायसे  
०१,०६८।०६२च् आत्मा वै पुत्रनामासि स जीव शरदः शतम्  
०१,०६८।०६२द्*०६५१_०१ उपजिघ्रन्ति पितरो मन्त्रेणानेन मूर्धनि  
०१,०६८।०६३अ पोषो हि त्वदधीनो मे सन्तानम् अपि चाक्षयम्  
०१,०६८।०६३च् तस्मात् त्वं जीव मे वत्स सुसुखी शरदां शतम्  
०१,०६८।०६३द्*०६५२_०१ एको भूत्वा द्विधा भूत इति वादः प्रदृश्यते  
०१,०६८।०६४अ त्वदङ्गेभ्यः प्रसूतो ऽयं पुरुषात् पुरुषो ऽपरः  
०१,०६८।०६४च् सरसीवामले ऽऽत्मानं द्वितीयं पश्य मे सुतम्  
०१,०६८।०६४द्*०६५३_०१ सरसीवामले सोमं प्रेक्षात्मानं त्वम् आत्मनि  
०१,०६८।०६५अ यथा ह्य् आहवनीयो ऽग्निर् गार्हपत्यात् प्रणीयते  
०१,०६८।०६५च् तथा त्वत्तः प्रसूतो ऽयं त्वम् एकः सन् द्विधा कृतः  
०१,०६८।०६६अ मृगापकृष्टेन हि ते मृगयां परिधावता  
०१,०६८।०६६च् अहम् आसादिता राजन् कुमारी पितुर् आश्रमे  
०१,०६८।०६७अ उर्वशी पूर्वचित्तिश् च सहजन्या च मेनका  
०१,०६८।०६७च् विश्वाची च घृताची च षड् एवाप्सरसां वराः  
०१,०६८।०६८अ तासां मां मेनका नाम ब्रह्मयोनिर् वराप्सराः  
०१,०६८।०६८च् दिवः सम्प्राप्य जगतीं विश्वामित्राद् अजीजनत्  
०१,०६८।०६८द्*०६५४_०१ श्रीमान् ऋषिर् धर्मपरो वैश्वानर इवापरः  
०१,०६८।०६८द्*०६५४_०२ ब्रह्मयोनिः कुशो नाम विश्वामित्रपितामहः  
०१,०६८।०६८द्*०६५४_०३ कुशस्य पुत्रो बलवान् कुशनाभश् च धार्मिकः  
०१,०६८।०६८द्*०६५४_०४ गाधिस् तस्य सुतो राजा विश्वामित्रस् तु गाधिजः  
०१,०६८।०६८द्*०६५४_०५ एवंविधः पिता राजन् माता मे मेनकाप्सराः  
०१,०६८।०६९अ सा मां हिमवतः पृष्ठे सुषुवे मेनकाप्सराः  
०१,०६८।०६९च् अवकीर्य च मां याता परात्मजम् इवासती  
०१,०६८।०६९द्@०५१_०००१ पक्षिणः पुण्यवन्तस् ते सहिता धर्मतस् तदा  
०१,०६८।०६९द्@०५१_०००२ पक्षैस् तैर् अभिगुप्ता च तस्माद् अस्मि शकुन्तला  
०१,०६८।०६९द्@०५१_०००३ ततो ऽहम् ऋषिणा दृष्टा काश्यपेन महात्मना  
०१,०६८।०६९द्@०५१_०००४ जलार्थम् अग्निहोत्रस्य गतं दृष्ट्वा तु पक्षिणः  
०१,०६८।०६९द्@०५१_०००५ न्यासभूताम् इव मुनेः प्रददुर् मां दयावतः  
०१,०६८।०६९द्@०५१_०००६ कण्वस् त्व् आलोक्य मां प्रीतो हसन्तीति हविर्भुजः  
०१,०६८।०६९द्@०५१_०००७ स मारणिम् इवादाय स्वम् आश्रमम् उपागमत्  
०१,०६८।०६९द्@०५१_०००८ सा वै सम्भाविता राजन्न् अनुक्रोशान् महर्षिणा  
०१,०६८।०६९द्@०५१_०००९ तेनैव स्वसुतेवाहं राजन् वै वरवर्णिनी  
०१,०६८।०६९द्@०५१_००१० विश्वामित्रसुता चाहं वर्धिता मुनिना नृप  
०१,०६८।०६९द्@०५१_००११ यौवने वर्तमानां च दृष्टवान् असि मां नृप  
०१,०६८।०६९द्@०५१_००१२ आश्रमे पर्णशालायां कुमारीं विजने वने  
०१,०६८।०६९द्@०५१_००१३ धात्रा प्रचोदितां शून्ये पित्रा विरहितां मिथः  
०१,०६८।०६९द्@०५१_००१४ वाग्भिस् त्वं सूनृताभिर् माम् अपत्यार्थम् अचूचुदः  
०१,०६८।०६९द्@०५१_००१५ अकार्षीस् त्व् आश्रमे वासं धर्मकामार्थनिश्चितम्  
०१,०६८।०६९द्@०५१_००१६ गान्धर्वेण विवाहेन विधिना पाणिम् अग्रहीः  
०१,०६८।०६९द्@०५१_००१७ साहं कुलं च शीलं च सत्यवादित्वम् आत्मनः  
०१,०६८।०६९द्@०५१_००१८ स्वधर्मं च पुरस्कृत्य त्वाम् अद्य शरणं गता  
०१,०६८।०६९द्@०५१_००१९ तस्मान् नार्हसि संश्रुत्य तथेति वितथं वचः  
०१,०६८।०६९द्@०५१_००२० स्वधर्मं पृष्ठतः कृत्वा परित्यक्तुम् उपस्थिताम्  
०१,०६८।०६९द्@०५१_००२१ त्वन्नाथां लोकनाथस् त्वं नार्हसि त्वम् अनागसम्  
०१,०६८।०७०अ किं नु कर्माशुभं पूर्वं कृतवत्य् अस्मि जन्मनि  
०१,०६८।०७०च् यद् अहं बान्धवैस् त्यक्ता बाल्ये सम्प्रति च त्वया  
०१,०६८।०७०द्*०६५५_०१ सङ्गता राजशार्दूल पूर्वकर्मावसादिनी  
०१,०६८।०७१अ कामं त्वया परित्यक्ता गमिष्याम्य् अहम् आश्रमम्  
०१,०६८।०७१च् इमं तु बालं सन्त्यक्तुं नार्हस्य् आत्मजम् आत्मना  
०१,०६८।०७२ दुःषन्त उवाच  
०१,०६८।०७२अ न पुत्रम् अभिजानामि त्वयि जातं शकुन्तले  
०१,०६८।०७२च् असत्यवचना नार्यः कस् ते श्रद्धास्यते वचः  
०१,०६८।०७३अ मेनका निरनुक्रोशा बन्धकी जननी तव  
०१,०६८।०७३च् यया हिमवतः पृष्ठे निर्माल्येव प्रवेरिता  
०१,०६८।०७४अ स चापि निरनुक्रोशः क्षत्रयोनिः पिता तव  
०१,०६८।०७४च् विश्वामित्रो ब्राह्मणत्वे लुब्धः कामपरायणः  
०१,०६८।०७४द्*०६५६_०१ सुषाव सुरनारी मां विश्वामित्राद् यथेष्टतः  
०१,०६८।०७४द्*०६५६_०२ अहो जानामि ते जन्म कुत्सितं कुलटे जनैः  
०१,०६८।०७५अ मेनकाप्सरसां श्रेष्ठा महर्षीणां च ते पिता  
०१,०६८।०७५च् तयोर् अपत्यं कस्मात् त्वं पुंश्चलीवाभिधास्यसि  
०१,०६८।०७५द्*०६५७_०१ जातिश् चापि निकृष्टा ते कुलीनेति विजल्पसे  
०१,०६८।०७५द्*०६५७_०२ जनयित्वा त्वम् उत्सृष्टा कोकिलेव परैर् भृता  
०१,०६८।०७५द्*०६५७_०३ अरिष्टैर् इव दुर्बुद्धिः कण्वो वर्धयिता पिता  
०१,०६८।०७५द्*०६५७_०४ अश्रद्धेयम् इदं वाक्यं यत् त्वं जल्पसि तापसि  
०१,०६८।०७५द्*०६५७_०५ ब्रुवन्ती राजसान्निध्ये गम्यतां यत्र चेच्छसि  
०१,०६८।०७५द्*०६५७_०६ सुवर्णमणिमुक्तानि वस्त्राण्य् आभरणानि च  
०१,०६८।०७५द्*०६५७_०७ यद् इहेच्छसि भोगार्थं तापसि प्रतिगृह्यताम्  
०१,०६८।०७६अ अश्रद्धेयम् इदं वाक्यं कथयन्ती न लज्जसे  
०१,०६८।०७६च् विशेषतो मत्सकाशे दुष्टतापसि गम्यताम्  
०१,०६८।०७७अ क्व महर्षिः सदैवोग्रः साप्सरा क्व च मेनका  
०१,०६८।०७७च् क्व च त्वम् एवं कृपणा तापसीवेषधारिणी  
०१,०६८।०७८अ अतिकायश् च पुत्रस् ते बालो ऽपि बलवान् अयम्  
०१,०६८।०७८च् कथम् अल्पेन कालेन शालस्कन्ध इवोद्गतः  
०१,०६८।०७९अ सुनिकृष्टा च योनिस् ते पुंश्चली प्रतिभासि मे  
०१,०६८।०७९च् यदृच्छया कामरागाज् जाता मेनकया ह्य् असि  
०१,०६८।०८०अ सर्वम् एतत् परोक्षं मे यत् त्वं वदसि तापसि  
०१,०६८।०८०ब्*०६५८_०१ सर्वा वामाः स्त्रियो लोके सर्वाः कामपरायणाः  
०१,०६८।०८०ब्*०६५८_०२ सर्वाः स्त्रियः परवशाः सर्वाः क्रोधसमाकुलाः  
०१,०६८।०८०ब्*०६५८_०३ असत्योक्ताः स्त्रियः सर्वा न कण्वं वक्तुम् अर्हसि  
०१,०६८।०८०च् नाहं त्वाम् अभिजानामि यथेष्टं गम्यतां त्वया  
०१,०६९।००१ शकुन्तलोवाच  
०१,०६९।००१अ राजन् सर्षपमात्राणि परच्छिद्राणि पश्यसि  
०१,०६९।००१च् आत्मनो बिल्वमात्राणि पश्यन्न् अपि न पश्यसि  
०१,०६९।००२अ मेनका त्रिदशेष्व् एव त्रिदशाश् चानु मेनकाम्  
०१,०६९।००२च् ममैवोद्रिच्यते जन्म दुःषन्त तव जन्मतः  
०१,०६९।००३अ क्षिताव् अटसि राजंस् त्वम् अन्तरिक्षे चराम्य् अहम्  
०१,०६९।००३च् आवयोर् अन्तरं पश्य मेरुसर्षपयोर् इव  
०१,०६९।००४अ महेन्द्रस्य कुबेरस्य यमस्य वरुणस्य च  
०१,०६९।००४च् भवनान्य् अनुसंयामि प्रभावं पश्य मे नृप  
०१,०६९।००४द्*०६५९_०१ पुरा नरवरः पुत्र उर्वश्यां जनितस् तदा  
०१,०६९।००४द्*०६५९_०२ आयुर् नाम महाराज तव पूर्वपितामहः  
०१,०६९।००४द्*०६५९_०३ महर्षयश् च बहवः क्षत्रियाश् च परन्तप  
०१,०६९।००४द्*०६५९_०४ अप्सरस्सु मृगीणां च मातृदोषो न विद्यते  
०१,०६९।००५अ सत्यश् चापि प्रवादो ऽयं यं प्रवक्ष्यामि ते ऽनघ  
०१,०६९।००५च् निदर्शनार्थं न द्वेषात् तच् छ्रुत्वा क्षन्तुम् अर्हसि  
०१,०६९।००५द्*०६६०_०१ पांसुपातेन हृष्यन्ति कुञ्जरा मदशालिनः  
०१,०६९।००६अ विरूपो यावद् आदर्शे नात्मनः पश्यते मुखम्  
०१,०६९।००६च् मन्यते तावद् आत्मानम् अन्येभ्यो रूपवत्तरम्  
०१,०६९।००७अ यदा तु मुखम् आदर्शे विकृतं सो ऽभिवीक्षते  
०१,०६९।००७च् तदेतरं विजानाति आत्मानं नेतरं जनम्  
०१,०६९।००८अ अतीव रूपसम्पन्नो न किं चिद् अवमन्यते  
०१,०६९।००८च् अतीव जल्पन् दुर्वाचो भवतीह विहेठकः  
०१,०६९।००९अ मूर्खो हि जल्पतां पुंसां श्रुत्वा वाचः शुभाशुभाः  
०१,०६९।००९च् अशुभं वाक्यम् आदत्ते पुरीषम् इव सूकरः  
०१,०६९।०१०अ प्राज्ञस् तु जल्पतां पुंसां श्रुत्वा वाचः शुभाशुभाः  
०१,०६९।०१०च् गुणवद् वाक्यम् आदत्ते हंसः क्षीरम् इवाम्भसः  
०१,०६९।०१०द्*०६६१_०१ आत्मनो दुष्टभावत्वाज् जानन् नीचो ऽप्रसन्नधीः  
०१,०६९।०१०द्*०६६१_०२ परेषाम् अपि जानाति स्वकर्मसदृशान् गुणान्  
०१,०६९।०१०द्*०६६१_०३ दह्यमानास् तु तीव्रेण नीचाः परयशो ऽग्निना  
०१,०६९।०१०द्*०६६१_०४ अशक्तास् तां गतिं गन्तुं ततो निन्दां प्रकुर्वते  
०१,०६९।०११अ अन्यान् परिवदन् साधुर् यथा हि परितप्यते  
०१,०६९।०११च् तथा परिवदन्न् अन्यांस् तुष्टो भवति दुर्जनः  
०१,०६९।०११द्*०६६२_०१ अपवादरता मूर्खा भवन्तीह विशेषतः  
०१,०६९।०११द्*०६६२_०२ नापवादरताः सन्तो भवन्ति स्म विशेषतः  
०१,०६९।०१२अ अभिवाद्य यथा वृद्धान् सन्तो गच्छन्ति निर्वृतिम्  
०१,०६९।०१२च् एवं सज्जनम् आक्रुश्य मूर्खो भवति निर्वृतः  
०१,०६९।०१३अ सुखं जीवन्त्य् अदोषज्ञा मूर्खा दोषानुदर्शिनः  
०१,०६९।०१३च् यत्र वाच्याः परैः सन्तः परान् आहुस् तथाविधान्  
०१,०६९।०१४अ अतो हास्यतरं लोके किं चिद् अन्यन् न विद्यते  
०१,०६९।०१४च् यत्र दुर्जन इत्य् आह दुर्जनः सज्जनं स्वयम्  
०१,०६९।०१४द्*०६६३_०१ दारुणाल् लोकसङ्क्लेशाद् दुःखम् आप्नोत्य् असंशयम्  
०१,०६९।०१५अ सत्यधर्मच्युतात् पुंसः क्रुद्धाद् आशीविषाद् इव  
०१,०६९।०१५च् अनास्तिको ऽप्य् उद्विजते जनः किं पुनर् आस्तिकः  
०१,०६९।०१६अ स्वयम् उत्पाद्य वै पुत्रं सदृशं यो ऽवमन्यते  
०१,०६९।०१६च् तस्य देवाः श्रियं घ्नन्ति न च लोकान् उपाश्नुते  
०१,०६९।०१६द्*०६६४_०१ अभव्ये ऽप्य् अनृते ऽशुद्धे नास्तिके पापकर्मणि  
०१,०६९।०१६द्*०६६४_०२ दुराचारे कलिर् भूयान् न कलिर् धर्मचारिषु  
०१,०६९।०१७अ कुलवंशप्रतिष्ठां हि पितरः पुत्रम् अब्रुवन्  
०१,०६९।०१७च् उत्तमं सर्वधर्माणां तस्मात् पुत्रं न सन्त्यजेत्  
०१,०६९।०१८अ स्वपत्नीप्रभवान् पञ्च लब्धान् क्रीतान् विवर्धितान्  
०१,०६९।०१८च् कृतान् अन्यासु चोत्पन्नान् पुत्रान् वै मनुर् अब्रवीत्  
०१,०६९।०१८द्*०६६५_०१ तत्र षड् बन्धुदायादाः षड् अदायादबान्धवाः  
०१,०६९।०१९अ धर्मकीर्त्यावहा नॄणां मनसः प्रीतिवर्धनाः  
०१,०६९।०१९च् त्रायन्ते नरकाज् जाताः पुत्रा धर्मप्लवाः पितॄन्  
०१,०६९।०२०अ स त्वं नृपतिशार्दूल न पुत्रं त्यक्तुम् अर्हसि  
०१,०६९।०२०ब्*०६६६_०१ तस्मात् पुत्रं च सत्यं च पालयस्व महीपते  
०१,०६९।०२०ब्*०६६६_०२ उभयं पालयन् ह्य् एतन् नानृतं वक्तुम् अर्हसि  
०१,०६९।०२०च् आत्मानं सत्यधर्मौ च पालयानो महीपते  
०१,०६९।०२०ए नरेन्द्रसिम्ह कपटं न वोढुं त्वम् इहार्हसि  
०१,०६९।०२१अ वरं कूपशताद् वापी वरं वापीशतात् क्रतुः  
०१,०६९।०२१ब्*०६६७_०१ वरं सरशताद् यज्ञः वरं यज्ञात् सुपुत्रकः  
०१,०६९।०२१च् वरं क्रतुशतात् पुत्रः सत्यं पुत्रशताद् वरम्  
०१,०६९।०२२अ अश्वमेधसहस्रं च सत्यं च तुलया धृतम्  
०१,०६९।०२२च् अश्वमेधसहस्राद् धि सत्यम् एव विशिष्यते  
०१,०६९।०२३अ सर्ववेदाधिगमनं सर्वतीर्थावगाहनम्  
०१,०६९।०२३च् सत्यं च वदतो राजन् समं वा स्यान् न वा समम्  
०१,०६९।०२४अ नास्ति सत्यात् परो धर्मो न सत्याद् विद्यते परम्  
०१,०६९।०२४च् न हि तीव्रतरं किं चिद् अनृताद् इह विद्यते  
०१,०६९।०२५अ राजन् सत्यं परं ब्रह्म सत्यं च समयः परः  
०१,०६९।०२५च् मा त्याक्षीः समयं राजन् सत्यं सङ्गतम् अस्तु ते  
०१,०६९।०२५द्*०६६८_०१ यः पापं न विजानाति कर्म कृत्वा नराधिप  
०१,०६९।०२५द्*०६६८_०२ न हि तादृक् परं पापम् अनृताद् इह विद्यते  
०१,०६९।०२५द्*०६६८_०३ यस्य ते हृदयं वेद सत्यस्यैवानृतस्य च  
०१,०६९।०२५द्*०६६८_०४ कल्याणं साक्षिणं तस्मात् कर्तुम् अर्हसि धर्मतः  
०१,०६९।०२५द्*०६६८_०५ यो न कामान् न च क्रोधान् न मोहाद् अभिवर्तते  
०१,०६९।०२५द्*०६६८_०६ अमित्रं वापि मित्रं वा स वै उत्तमपूरुषः  
०१,०६९।०२६अ अनृते चेत् प्रसङ्गस् ते श्रद्दधासि न चेत् स्वयम्  
०१,०६९।०२६च् आत्मनो हन्त गच्छामि त्वादृशे नास्ति सङ्गतम्  
०१,०६९।०२६द्*०६६९_०१ पुत्रत्वे शङ्कमानस्य बुद्धिर् ज्ञापकदीपिनी  
०१,०६९।०२६द्*०६६९_०२ गतिः स्वरः स्मृतिः सत्त्वं शीलं विद्या च विक्रमः  
०१,०६९।०२६द्*०६६९_०३ धृष्णुप्रकृतिभावौ च आवर्ता रोमराजयः  
०१,०६९।०२६द्*०६६९_०४ समा यस्य यदि स्युस् ते तस्य पुत्रो न संशयः  
०१,०६९।०२६द्*०६६९_०५ सादृश्येनोद्धृतं बिम्बं तव देहाद् विशाम्पते  
०१,०६९।०२६द्*०६६९_०६ तातेति भाषमाणं वै मा स्म राजन् वृथा कृथाः  
०१,०६९।०२६द्*०६६९_०७ ऋते ऽपि गर्दभक्षीरात् पयः पास्यति मे सुतः  
०१,०६९।०२७अ ऋते ऽपि त्वयि दुःषन्त शैलराजावतंसकाम्  
०१,०६९।०२७च् चतुरन्ताम् इमाम् उर्वीं पुत्रो मे पालयिष्यति  
०१,०६९।०२७द्*०६७०_०१ एवम् उक्तो महेन्द्रेण भविष्यति च नान्यथा  
०१,०६९।०२७द्*०६७०_०२ साक्षित्वे बहवो ऽप्य् उक्ता देवदूतादयो मताः  
०१,०६९।०२७द्*०६७०_०३ न ब्रुवन्ति तथा सत्यम् उताहो वानृतं किल  
०१,०६९।०२७द्*०६७०_०४ असाक्षिणी मन्दभाग्या गमिष्यामि यथागतम्  
०१,०६९।०२८ वैशम्पायन उवाच  
०१,०६९।०२८अ एतावद् उक्त्वा वचनं प्रातिष्ठत शकुन्तला  
०१,०६९।०२८ब्*०६७१_०१ तस्याः क्रोधसमुत्थो ऽग्निः सधूमो मूर्ध्न्य् अदृश्यत  
०१,०६९।०२८ब्*०६७१_०२ सन्नियम्यात्मनो ऽङ्गेषु ततः क्रोधाग्निम् आत्मजम्  
०१,०६९।०२८ब्*०६७१_०३ प्रस्थितैवानवद्याङ्गी सह पुत्रेण वै वनम्  
०१,०६९।०२८च् अथान्तरिक्षे दुःषन्तं वाग् उवाचाशरीरिणी  
०१,०६९।०२८ए ऋत्विक्पुरोहिताचार्यैर् मन्त्रिभिश् चावृतं तदा  
०१,०६९।०२९अ भस्त्रा माता पितुः पुत्रो येन जातः स एव सः  
०१,०६९।०२९च् भरस्व पुत्रं दुःषन्त मावमंस्थाः शकुन्तलाम्  
०१,०६९।०२९च्*०६७२_०१ । । । । । । । । सत्यम् आह शकुन्तला  
०१,०६९।०२९च्*०६७२_०२ सर्वेभ्यो ह्य् अङ्गम् अङ्गेभ्यः साक्षाद् उत्पद्यते सुतः  
०१,०६९।०२९च्*०६७२_०३ आत्मा चैव सुतो नाम तेनैव तव पौरव  
०१,०६९।०२९च्*०६७२_०४ आहितं ह्य् आत्मनात्मानं परिरक्ष इमं सुतम्  
०१,०६९।०२९च्*०६७२_०५ अनन्यां त्वं प्रतीक्षस्व  
०१,०६९।०२९द्*०६७३_०१ स्त्रियः पवित्रम् अतुलम् एतद् दुःषन्त धर्मतः  
०१,०६९।०२९द्*०६७३_०२ मासि मासि रजो ह्य् आसां दुरितान्य् अपकर्षति  
०१,०६९।०२९द्*०६७३_०३ ततः सर्वाणि भूतानि व्याजह्रुस् तं समन्ततः  
०१,०६९।०२९द्*०६७३_०४ आहितस् त्वत्तनोर् एष  
०१,०६९।०३०अ रेतोधाः पुत्र उन्नयति नरदेव यमक्षयात्  
०१,०६९।०३०च् त्वं चास्य धाता गर्भस्य सत्यम् आह शकुन्तला  
०१,०६९।०३०द्*०६७४_०१ पतिर् जायां प्रविशति स तस्यां जायते पुनः  
०१,०६९।०३०द्*०६७४_०२ अन्योन्यप्रकृतिर् ह्य् एषा  
०१,०६९।०३१अ जाया जनयते पुत्रम् आत्मनो ऽङ्गं द्विधा कृतम्  
०१,०६९।०३१च् तस्माद् भरस्व दुःषन्त पुत्रं शाकुन्तलं नृप  
०१,०६९।०३२अ अभूतिर् एषा कस् त्यज्याज् जीवञ् जीवन्तम् आत्मजम्  
०१,०६९।०३२च् शाकुन्तलं महात्मानं दौःषन्तिं भर पौरव  
०१,०६९।०३३अ भर्तव्यो ऽयं त्वया यस्माद् अस्माकं वचनाद् अपि  
०१,०६९।०३३च् तस्माद् भवत्व् अयं नाम्ना भरतो नाम ते सुतः  
०१,०६९।०३३द्*०६७५=०० वैशम्पायनः  
०१,०६९।०३३द्*०६७५_०१ एवम् उक्त्वा ततो देवा ऋषयश् च तपोधनाः  
०१,०६९।०३३द्*०६७५_०२ पतिव्रतेति संहृष्टाः पुष्पवृष्टिं ववर्षिरे  
०१,०६९।०३४अ तच् छ्रुत्वा पौरवो राजा व्याहृतं वै दिवौकसाम्  
०१,०६९।०३४ब्*०६७६_०१ सिंहासनात् समुत्थाय प्रणम्य च दिवौकसः  
०१,०६९।०३४च् पुरोहितम् अमात्यांश् च सम्प्रहृष्टो ऽब्रवीद् इदम्  
०१,०६९।०३५अ शृण्वन्त्व् एतद् भवन्तो ऽस्य देवदूतस्य भाषितम्  
०१,०६९।०३५ब्*०६७७_०१ शृण्वन्तु देवतानां च महर्षीणां च भाषितम्  
०१,०६९।०३५च् अहम् अप्य् एवम् एवैनं जानामि स्वयम् आत्मजम्  
०१,०६९।०३६अ यद्य् अहं वचनाद् एव गृह्णीयाम् इमम् आत्मजम्  
०१,०६९।०३६च् भवेद् धि शङ्का लोकस्य नैवं शुद्धो भवेद् अयम्  
०१,०६९।०३७अ तं विशोध्य तदा राजा देवदूतेन भारत  
०१,०६९।०३७च् हृष्टः प्रमुदितश् चापि प्रतिजग्राह तं सुतम्  
०१,०६९।०३७द्*०६७८_०१ ततस् तस्य तदा राजा पितृकार्याणि सर्वशः  
०१,०६९।०३७द्*०६७८_०२ कारयाम् आस मुदितः प्रीतिमान् आत्मजस्य ह  
०१,०६९।०३८अ मूर्ध्नि चैनम् उपाघ्राय सस्नेहं परिषस्वजे  
०१,०६९।०३८च् सभाज्यमानो विप्रैश् च स्तूयमानश् च बन्दिभिः  
०१,०६९।०३८ए स मुदं परमां लेभे पुत्रसंस्पर्शजां नृपः  
०१,०६९।०३९अ तां चैव भार्यां धर्मज्ञः पूजयाम् आस धर्मतः  
०१,०६९।०३९च् अब्रवीच् चैव तां राजा सान्त्वपूर्वम् इदं वचः  
०१,०६९।०४०अ कृतो लोकपरोक्षो ऽयं सम्बन्धो वै त्वया सह  
०१,०६९।०४०ब्*०६७९_०१ लोकस्यायं परोक्षस् तु सम्बन्धो नौ पुराभवत्  
०१,०६९।०४०ब्*०६७९_०२ कृतो लोकसमक्षो ऽद्य सम्बन्धो वै पुनः कृतः  
०१,०६९।०४०ब्*०६८०_०१ तस्माद् एतन् मया त्व् अद्य तन्निमित्तं प्रभाषितम्  
०१,०६९।०४०च् तस्माद् एतन् मया देवि त्वच्छुद्ध्यर्थं विचारितम्  
०१,०६९।०४०द्*०६८१_०१ ब्राह्मणाः क्षत्रिया वैश्याः शूद्राश् चैव पृथग्विधाः  
०१,०६९।०४०द्*०६८१_०२ त्वां देवि पूजयिष्यन्ति निर्विशङ्कं पतिव्रताम्  
०१,०६९।०४१अ मन्यते चैव लोकस् ते स्त्रीभावान् मयि सङ्गतम्  
०१,०६९।०४१च् पुत्रश् चायं वृतो राज्ये मया तस्माद् विचारितम्  
०१,०६९।०४२अ यच् च कोपितयात्यर्थं त्वयोक्तो ऽस्म्य् अप्रियं प्रिये  
०१,०६९।०४२च् प्रणयिन्या विशालाक्षि तत् क्षान्तं ते मया शुभे  
०१,०६९।०४२द्*०६८२_०१ अनृतं वाप्य् अनिष्टं वा दुरुक्तं वापि दुष्कृतम्  
०१,०६९।०४२द्*०६८२_०२ त्वयाप्य् एवं विशालाक्षि क्षन्तव्यं मम दुर्वचः  
०१,०६९।०४२द्*०६८२_०३ क्षम्याः पतिकृतं नार्यः पातिव्रत्यं व्रजन्ति याः  
०१,०६९।०४३अ ताम् एवम् उक्त्वा राजर्षिर् दुःषन्तो महिषीं प्रियाम्  
०१,०६९।०४३अ*०६८३_०१ । । । । । । । । ताम् अनिन्दितगामिनीम्  
०१,०६९।०४३अ*०६८३_०२ अन्तःपुरं प्रवेश्यैव । । । । । । । ।  
०१,०६९।०४३च् वासोभिर् अन्नपानैश् च पूजयाम् आस भारत  
०१,०६९।०४३द्*०६८४_०१ स मातरम् उपस्थाय रथन्तर्याम् अभाषत  
०१,०६९।०४३द्*०६८४_०२ मम पुत्रो वने जातस् तव शोकप्रणाशनः  
०१,०६९।०४३द्*०६८४_०३ ऋणाद् अद्य विमुक्तो ऽहं तव पौत्रेण शोभने  
०१,०६९।०४३द्*०६८४_०४ विश्वामित्रसुता चेयं कण्वेन च विवर्धिता  
०१,०६९।०४३द्*०६८४_०५ स्नुषा तव महाभागे प्रसीदस्व शकुन्तलाम्  
०१,०६९।०४३द्*०६८४_०६ पुत्रस्य वचनं श्रुत्वा पौत्रं सा परिषस्वजे  
०१,०६९।०४३द्*०६८४_०७ पादयोः पतितां तत्र रथन्तर्या शकुन्तलाम्  
०१,०६९।०४३द्*०६८४_०८ परिष्वज्य च बाहुभ्यां हर्षाद् अश्रूण्य् अवर्तयत्  
०१,०६९।०४३द्*०६८४_०९ उवाच वचनं सत्यं लक्षये लक्षणानि च  
०१,०६९।०४३द्*०६८४_१० तव पुत्रो विशालाक्षि चक्रवर्ती भविष्यति  
०१,०६९।०४३द्*०६८४_११ तव भर्ता विशालाक्षि त्रैलोक्यविजयी भवेत्  
०१,०६९।०४३द्*०६८४_१२ दिव्यान् भोगान् अनुप्राप्ता भव त्वं वरवर्णिनि  
०१,०६९।०४३द्*०६८४_१३ एवम् उक्ता रथन्तर्या परं हर्षम् अवाप सा  
०१,०६९।०४३द्*०६८४_१४ शकुन्तलां ततो राजा शास्त्रोक्तेनैव कर्मणा  
०१,०६९।०४३द्*०६८४_१५ ततो ऽग्रमहिषीं कृत्वा सर्वाभरणभूषिताम्  
०१,०६९।०४३द्*०६८४_१६ ब्राह्मणेभ्यो धनं दत्त्वा सैनिकानां च भूपतिः  
०१,०६९।०४४अ दुःषन्तश् च ततो राजा पुत्रं शाकुन्तलं तदा  
०१,०६९।०४४च् भरतं नामतः कृत्वा यौवराज्ये ऽभ्यषेचयत्  
०१,०६९।०४४द्*०६८५_०१ ततश् चिराय राज्यं तत् कृत्वा राजन्य् उपेयुषि  
०१,०६९।०४४द्*०६८५_०२ कालधर्मं स भरतस् ततो राज्यम् अवाप्तवान्  
०१,०६९।०४४द्*०६८६_०१ भरते भारम् आवेश्य कृतकृत्यो ऽभवन् नृपः  
०१,०६९।०४४द्*०६८६_०२ ततो वर्षशतं पूर्णं राज्यं कृत्वा त्व् असौ नृपः  
०१,०६९।०४४द्*०६८६_०३ कृत्वा दानानि दुःषन्तः स्वर्गलोकम् उपेयिवान्  
०१,०६९।०४४द्*०६८६_०४ दौःषन्तिर् भरतो राज्यं यथान्यायम् अवाप सः  
०१,०६९।०४५अ तस्य तत् प्रथितं चक्रं प्रावर्तत महात्मनः  
०१,०६९।०४५च् भास्वरं दिव्यम् अजितं लोकसन्नादनं महत्  
०१,०६९।०४६अ स विजित्य महीपालांश् चकार वशवर्तिनः  
०१,०६९।०४६च् चचार च सतां धर्मं प्राप चानुत्तमं यशः  
०१,०६९।०४७अ स राजा चक्रवर्त्य् आसीत् सार्वभौमः प्रतापवान्  
०१,०६९।०४७च् ईजे च बहुभिर् यज्ञैर् यथा शक्रो मरुत्पतिः  
०१,०६९।०४८अ याजयाम् आस तं कण्वो दक्षवद् भूरिदक्षिणम्  
०१,०६९।०४८च् श्रीमान् गोविततं नाम वाजिमेधम् अवाप सः  
०१,०६९।०४८ए यस्मिन् सहस्रं पद्मानां कण्वाय भरतो ददौ  
०१,०६९।०४९अ भरताद् भारती कीर्तिर् येनेदं भारतं कुलम्  
०१,०६९।०४९च् अपरे ये च पूर्वे च भारता इति विश्रुताः  
०१,०६९।०५०अ भरतस्यान्ववाये हि देवकल्पा महौजसः  
०१,०६९।०५०च् बभूवुर् ब्रह्मकल्पाश् च बहवो राजसत्तमाः  
०१,०६९।०५१अ येषाम् अपरिमेयानि नामधेयानि सर्वशः  
०१,०६९।०५१च् तेषां तु ते यथामुख्यं कीर्तयिष्यामि भारत  
०१,०६९।०५१ए महाभागान् देवकल्पान् सत्यार्जवपरायणान्  
०१,०६९।०५१फ़्*०६८७_०१ य इदं शृणुयान् नित्यं शाकुन्तलम् अनुत्तमम्  
०१,०६९।०५१फ़्*०६८७_०२ स पुत्रवान् भवेद् राजन् दुःषन्तवद् इति ध्रुवम्  
०१,०६९।०५१फ़्*०६८७_०३ तस्माच् छ्रोतव्यम् एतद् वै श्रावयेच् च प्रयत्नतः  
०१,०६९।०५१फ़्*०६८७_०४ श्री[ः] कीर्तिर् विशदा नॄणां द्वैपायनवचो यथा  
०१,०७०।००१ वैशम्पायन उवाच  
०१,०७०।००१अ प्रजापतेस् तु दक्षस्य मनोर् वैवस्वतस्य च  
०१,०७०।००१च् भरतस्य कुरोः पूरोर् अजमीढस्य चान्वये  
०१,०७०।००२अ यादवानाम् इमं वंशं पौरवाणां च सर्वशः  
०१,०७०।००२च् तथैव भारतानां च पुण्यं स्वस्त्ययनं महत्  
०१,०७०।००२ए धन्यं यशस्यम् आयुष्यं कीर्तयिष्यामि ते ऽनघ  
०१,०७०।००३अ तेजोभिर् उदिताः सर्वे महर्षिसमतेजसः  
०१,०७०।००३च् दश प्रचेतसः पुत्राः सन्तः पूर्वजनाः स्मृताः  
०१,०७०।००३ए मेघजेनाग्निना ये ते पूर्वं दग्धा महौजसः  
०१,०७०।००४अ तेभ्यः प्राचेतसो जज्ञे दक्षो दक्षाद् इमाः प्रजाः  
०१,०७०।००४च् सम्भूताः पुरुषव्याघ्र स हि लोकपितामहः  
०१,०७०।००५अ वीरिण्या सह सङ्गम्य दक्षः प्राचेतसो मुनिः  
०१,०७०।००५च् आत्मतुल्यान् अजनयत् सहस्रं संशितव्रतान्  
०१,०७०।००६अ सहस्रसङ्ख्यान् समितान् सुतान् दक्षस्य नारदः  
०१,०७०।००६च् मोक्षम् अध्यापयाम् आस साङ्ख्यज्ञानम् अनुत्तमम्  
०१,०७०।००६द्*०६८८_०१ नाशार्थं योजयाम् आस दिगन्तज्ञानकर्मसु  
०१,०७०।००७अ ततः पञ्चाशतं कन्याः पुत्रिका अभिसन्दधे  
०१,०७०।००७च् प्रजापतिः प्रजा दक्षः सिसृक्षुर् जनमेजय  
०१,०७०।००८अ ददौ स दश धर्माय कश्यपाय त्रयोदश  
०१,०७०।००८च् कालस्य नयने युक्ताः सप्तविंशतिम् इन्दवे  
०१,०७०।००९अ त्रयोदशानां पत्नीनां या तु दाक्षायणी वरा  
०१,०७०।००९च् मारीचः कश्यपस् तस्याम् आदित्यान् समजीजनत्  
०१,०७०।००९ए इन्द्रादीन् वीर्यसम्पन्नान् विवस्वन्तम् अथापि च  
०१,०७०।०१०अ विवस्वतः सुतो जज्ञे यमो वैवस्वतः प्रभुः  
०१,०७०।०१०च् मार्तण्डश् च यमस्यापि पुत्रो राजन्न् अजायत  
०१,०७०।०११अ मार्तण्डस्य मनुर् धीमान् अजायत सुतः प्रभुः  
०१,०७०।०११ब्*०६८९_०१ यमश् चापि सुतो जज्ञे ख्यातस् तस्यानुजः प्रभुः  
०१,०७०।०११ब्*०६८९_०२ धर्मात्मा स मनुर् धीमान् यत्र वंशः प्रतिष्ठितः  
०१,०७०।०११च् मनोर् वंशो मानवानां ततो ऽयं प्रथितो ऽभवत्  
०१,०७०।०११ए ब्रह्मक्षत्रादयस् तस्मान् मनोर् जातास् तु मानवाः  
०१,०७०।०१२अ तत्राभवत् तदा राजन् ब्रह्म क्षत्रेण सङ्गतम्  
०१,०७०।०१२च् ब्राह्मणा मानवास् तेषां साङ्गं वेदम् अदीधरन्  
०१,०७०।०१३अ वेनं धृष्णुं नरिष्यन्तं नाभागेक्ष्वाकुम् एव च  
०१,०७०।०१३च् करूषम् अथ शर्यातिं तथैवात्राष्टमीम् इलाम्  
०१,०७०।०१४अ पृषध्रनवमान् आहुः क्षत्रधर्मपरायणान्  
०१,०७०।०१४च् नाभागारिष्टदशमान् मनोः पुत्रान् महाबलान्  
०१,०७०।०१५अ पञ्चाशतं मनोः पुत्रास् तथैवान्ये ऽभवन् क्षितौ  
०१,०७०।०१५च् अन्योन्यभेदात् ते सर्वे विनेशुर् इति नः श्रुतम्  
०१,०७०।०१६अ पुरूरवास् ततो विद्वान् इलायां समपद्यत  
०१,०७०।०१६च् सा वै तस्याभवन् माता पिता चेति हि नः श्रुतम्  
०१,०७०।०१७अ त्रयोदश समुद्रस्य द्वीपान् अश्नन् पुरूरवाः  
०१,०७०।०१७च् अमानुषैर् वृतः सत्त्वैर् मानुषः सन् महायशाः  
०१,०७०।०१७द्*०६९०_०१ तुतोष नैव रत्नानां लोभाद् इति च नः श्रुतम्  
०१,०७०।०१८अ विप्रैः स विग्रहं चक्रे वीर्योन्मत्तः पुरूरवाः  
०१,०७०।०१८च् जहार च स विप्राणां रत्नान्य् उत्क्रोशताम् अपि  
०१,०७०।०१९अ सनत्कुमारस् तं राजन् ब्रह्मलोकाद् उपेत्य ह  
०१,०७०।०१९च् अनुदर्शयां ततश् चक्रे प्रत्यगृह्णान् न चाप्य् असौ  
०१,०७०।०२०अ ततो महर्षिभिः क्रुद्धैः शप्तः सद्यो व्यनश्यत  
०१,०७०।०२०च् लोभान्वितो मदबलान् नष्टसञ्ज्ञो नराधिपः  
०१,०७०।०२१अ स हि गन्धर्वलोकस्थ उर्वश्या सहितो विराट्  
०१,०७०।०२१च् आनिनाय क्रियार्थे ऽग्नीन् यथावद् विहितांस् त्रिधा  
०१,०७०।०२२अ षट् पुत्रा जज्ञिरे ऽथैलाद् आयुर् धीमान् अमावसुः  
०१,०७०।०२२च् दृढायुश् च वनायुश् च श्रुतायुश् चोर्वशीसुताः  
०१,०७०।०२३अ नहुषं वृद्धशर्माणं रजिं रम्भम् अनेनसम्  
०१,०७०।०२३च् स्वर्भानवीसुतान् एतान् आयोः पुत्रान् प्रचक्षते  
०१,०७०।०२४अ आयुषो नहुषः पुत्रो धीमान् सत्यपराक्रमः  
०१,०७०।०२४च् राज्यं शशास सुमहद् धर्मेण पृथिवीपतिः  
०१,०७०।०२५अ पितॄन् देवान् ऋषीन् विप्रान् गन्धर्वोरगराक्षसान्  
०१,०७०।०२५च् नहुषः पालयाम् आस ब्रह्मक्षत्रम् अथो विशः  
०१,०७०।०२६अ स हत्वा दस्युसङ्घातान् ऋषीन् करम् अदापयत्  
०१,०७०।०२६च् पशुवच् चैव तान् पृष्ठे वाहयाम् आस वीर्यवान्  
०१,०७०।०२७अ कारयाम् आस चेन्द्रत्वम् अभिभूय दिवौकसः  
०१,०७०।०२७च् तेजसा तपसा चैव विक्रमेणौजसा तथा  
०१,०७०।०२७द्*०६९१_०१ विशिष्टो नहुषः शप्तः सद्यो ह्य् अजगरो ऽभवत्  
०१,०७०।०२८अ यतिं ययातिं संयातिम् आयातिं पाञ्चम् उद्धवम्  
०१,०७०।०२८च् नहुषो जनयाम् आस षट् पुत्रान् प्रियवाससि  
०१,०७०।०२८द्*०६९२_०१ यतिस् तु योगम् आस्थाय ब्रह्मभूतो ऽभवन् मुनिः  
०१,०७०।०२९अ ययातिर् नाहुषः सम्राड् आसीत् सत्यपराक्रमः  
०१,०७०।०२९च् स पालयाम् आस महीम् ईजे च विविधैः सवैः  
०१,०७०।०३०अ अतिशक्त्या पितॄन् अर्चन् देवांश् च प्रयतः सदा  
०१,०७०।०३०च् अन्वगृह्णात् प्रजाः सर्वा ययातिर् अपराजितः  
०१,०७०।०३१अ तस्य पुत्रा महेष्वासाः सर्वैः समुदिता गुणैः  
०१,०७०।०३१च् देवयान्यां महाराज शर्मिष्ठायां च जज्ञिरे  
०१,०७०।०३२अ देवयान्याम् अजायेतां यदुस् तुर्वसुर् एव च  
०१,०७०।०३२च् द्रुह्युश् चानुश् च पूरुश् च शर्मिष्ठायां प्रजज्ञिरे  
०१,०७०।०३३अ स शाश्वतीः समा राजन् प्रजा धर्मेण पालयन्  
०१,०७०।०३३च् जराम् आर्छन् महाघोरां नाहुषो रूपनाशिनीम्  
०१,०७०।०३४अ जराभिभूतः पुत्रान् स राजा वचनम् अब्रवीत्  
०१,०७०।०३४च् यदुं पूरुं तुर्वसुं च द्रुह्युं चानुं च भारत  
०१,०७०।०३५अ यौवनेन चरन् कामान् युवा युवतिभिः सह  
०१,०७०।०३५च् विहर्तुम् अहम् इच्छामि साह्यं कुरुत पुत्रकाः  
०१,०७०।०३६अ तं पुत्रो देवयानेयः पूर्वजो यदुर् अब्रवीत्  
०१,०७०।०३६च् किं कार्यं भवतः कार्यम् अस्माभिर् यौवनेन च  
०१,०७०।०३७अ ययातिर् अब्रवीत् तं वै जरा मे प्रतिगृह्यताम्  
०१,०७०।०३७च् यौवनेन त्वदीयेन चरेयं विषयान् अहम्  
०१,०७०।०३८अ यजतो दीर्घसत्रैर् मे शापाच् चोशनसो मुनेः  
०१,०७०।०३८च् कामार्थः परिहीणो मे तप्ये ऽहं तेन पुत्रकाः  
०१,०७०।०३९अ मामकेन शरीरेण राज्यम् एकः प्रशास्तु वः  
०१,०७०।०३९च् अहं तन्वाभिनवया युवा कामान् अवाप्नुयाम्  
०१,०७०।०४०अ न ते तस्य प्रत्यगृह्णन् यदुप्रभृतयो जराम्  
०१,०७०।०४०च् तम् अब्रवीत् ततः पूरुः कनीयान् सत्यविक्रमः  
०१,०७०।०४१अ राजंश् चराभिनवया तन्वा यौवनगोचरः  
०१,०७०।०४१च् अहं जरां समास्थाय राज्ये स्थास्यामि ते ऽऽज्ञया  
०१,०७०।०४२अ एवम् उक्तः स राजर्षिस् तपोवीर्यसमाश्रयात्  
०१,०७०।०४२च् सञ्चारयाम् आस जरां तदा पुत्रे महात्मनि  
०१,०७०।०४३अ पौरवेणाथ वयसा राजा यौवनम् आस्थितः  
०१,०७०।०४३च् यायातेनापि वयसा राज्यं पूरुर् अकारयत्  
०१,०७०।०४४अ ततो वर्षसहस्रान्ते ययातिर् अपराजितः  
०१,०७०।०४४ब्*०६९३_०१ स्थितः स नृपशार्दूलः शार्दूलसमविक्रमः  
०१,०७०।०४४ब्*०६९३_०२ ययातिर् अपि पत्नीभ्यां दीर्घकालं विहृत्य च  
०१,०७०।०४४ब्*०६९३_०३ विश्वाच्या सहितो रेमे पुनश् चैत्ररथे वने  
०१,०७०।०४४ब्*०६९३_०४ नाध्यगच्छत् तदा तृप्तिं कामानां स महायशाः  
०१,०७०।०४४ब्*०६९३_०५ अवेत्य मनसा राजन्न् इमां गाथां तदा जगौ  
०१,०७०।०४४ब्*०६९३_०६ न जातु कामः कामानाम् उपभोगेन शाम्यति  
०१,०७०।०४४ब्*०६९३_०७ हविषा कृष्णवर्त्मेव भूय एवाभिवर्धते  
०१,०७०।०४४ब्*०६९३_०८ पृथिवी रत्नसम्पूर्णा हिरण्यं पशवः स्त्रियः  
०१,०७०।०४४ब्*०६९३_०९ नालम् एकस्य तत् सर्वम् इति मत्वा शमं व्रजेत्  
०१,०७०।०४४ब्*०६९३_१० यदा न कुरुते पापं सर्वभूतेषु कर्हि चित्  
०१,०७०।०४४ब्*०६९३_११ कर्मणा मनसा वाचा ब्रह्म सम्पद्यते तदा  
०१,०७०।०४४ब्*०६९३_१२ यदा चायं न बिभेति यदा चास्मान् न बिभ्यति  
०१,०७०।०४४ब्*०६९३_१३ यदा नेच्छति न द्वेष्टि ब्रह्म सम्पद्यते तदा  
०१,०७०।०४४ब्*०६९३_१४ इत्य् अवेक्ष्य महाप्राज्ञः कामानां फल्गुतां नृप  
०१,०७०।०४४ब्*०६९३_१५ समाधाय मनो बुद्ध्या प्रत्यगृह्णाज् जरां सुतात्  
०१,०७०।०४४ब्*०६९३_१६ दत्त्वा च यौवनं राजा पूरुं राज्ये ऽभिषिच्य च  
०१,०७०।०४४च् अतृप्त एव कामानां पूरुं पुत्रम् उवाच ह  
०१,०७०।०४५अ त्वया दायादवान् अस्मि त्वं मे वंशकरः सुतः  
०१,०७०।०४५च् पौरवो वम्श इति ते ख्यातिं लोके गमिष्यति  
०१,०७०।०४६अ ततः स नृपशार्दूलः पूरुं राज्ये ऽभिषिच्य च  
०१,०७०।०४६ब्*०६९४_०१ तपः सुचरितं कृत्वा भृगुतुङ्गे महातपाः  
०१,०७०।०४६च् कालेन महता पश्चात् कालधर्मम् उपेयिवान्  
०१,०७०।०४६द्*०६९५_०१ पारयित्वा त्व् अनशनं सदारः स्वर्गम् आप्तवान्  
०१,०७१।००१ जनमेजय उवाच  
०१,०७१।००१अ ययातिः पूर्वको ऽस्माकं दशमो यः प्रजापतेः  
०१,०७१।००१च् कथं स शुक्रतनयां लेभे परमदुर्लभाम्  
०१,०७१।००२अ एतद् इच्छाम्य् अहं श्रोतुं विस्तरेण द्विजोत्तम  
०१,०७१।००२ब्*०६९६_०१ वर्णसङ्करजो धर्मः कथं तं नास्पृशत् तदा  
०१,०७१।००२ब्*०६९६_०२ जरासञ्चारणं चापि अन्यदेहेषु नः श्रुतम्  
०१,०७१।००२च् आनुपूर्व्या च मे शम्स पूरोर् वंशकरान् पृथक्  
०१,०७१।००३ वैशम्पायन उवाच  
०१,०७१।००३अ ययातिर् आसीद् राजर्षिर् देवराजसमद्युतिः  
०१,०७१।००३च् तं शुक्रवृषपर्वाणौ वव्राते वै यथा पुरा  
०१,०७१।००४अ तत् ते ऽहं सम्प्रवक्ष्यामि पृच्छतो जनमेजय  
०१,०७१।००४च् देवयान्याश् च संयोगं ययातेर् नाहुषस्य च  
०१,०७१।००५अ सुराणाम् असुराणां च समजायत वै मिथः  
०१,०७१।००५च् ऐश्वर्यं प्रति सङ्घर्षस् त्रैलोक्ये सचराचरे  
०१,०७१।००६अ जिगीषया ततो देवा वव्रिरे ऽऽङ्गिरसं मुनिम्  
०१,०७१।००६च् पौरोहित्येन याज्यार्थे काव्यं तूशनसं परे  
०१,०७१।००६ए ब्राह्मणौ ताव् उभौ नित्यम् अन्योन्यस्पर्धिनौ भृशम्  
०१,०७१।००७अ तत्र देवा निजघ्नुर् यान् दानवान् युधि सङ्गतान्  
०१,०७१।००७च् तान् पुनर् जीवयाम् आस काव्यो विद्याबलाश्रयात्  
०१,०७१।००७ए ततस् ते पुनर् उत्थाय योधयां चक्रिरे सुरान्  
०१,०७१।००८अ असुरास् तु निजघ्नुर् यान् सुरान् समरमूर्धनि  
०१,०७१।००८च् न तान् सञ्जीवयाम् आस बृहस्पतिर् उदारधीः  
०१,०७१।००९अ न हि वेद स तां विद्यां यां काव्यो वेद वीर्यवान्  
०१,०७१।००९च् सञ्जीवनीं ततो देवा विषादम् अगमन् परम्  
०१,०७१।०१०अ ते तु देवा भयोद्विग्नाः काव्याद् उशनसस् तदा  
०१,०७१।०१०च् ऊचुः कचम् उपागम्य ज्येष्ठं पुत्रं बृहस्पतेः  
०१,०७१।०११अ भजमानान् भजस्वास्मान् कुरु नः साह्यम् उत्तमम्  
०१,०७१।०११च् यासौ विद्या निवसति ब्राह्मणे ऽमिततेजसि  
०१,०७१।०११ए शुक्रे ताम् आहर क्षिप्रं भागभाङ् नो भविष्यसि  
०१,०७१।०१२अ वृषपर्वसमीपे स शक्यो द्रष्टुं त्वया द्विजः  
०१,०७१।०१२च् रक्षते दानवांस् तत्र न स रक्षत्य् अदानवान्  
०१,०७१।०१३अ तम् आराधयितुं शक्तो भवान् पूर्ववयाः कविम्  
०१,०७१।०१३च् देवयानीं च दयितां सुतां तस्य महात्मनः  
०१,०७१।०१४अ त्वम् आराधयितुं शक्तो नान्यः कश् चन विद्यते  
०१,०७१।०१४च् शीलदाक्षिण्यमाधुर्यैर् आचारेण दमेन च  
०१,०७१।०१४ए देवयान्यां हि तुष्टायां विद्यां तां प्राप्स्यसि ध्रुवम्  
०१,०७१।०१५अ तथेत्य् उक्त्वा ततः प्रायाद् बृहस्पतिसुतः कचः  
०१,०७१।०१५च् तदाभिपूजितो देवैः समीपं वृषपर्वणः  
०१,०७१।०१६अ स गत्वा त्वरितो राजन् देवैः सम्प्रेषितः कचः  
०१,०७१।०१६च् असुरेन्द्रपुरे शुक्रं दृष्ट्वा वाक्यम् उवाच ह  
०१,०७१।०१७अ ऋषेर् अङ्गिरसः पौत्रं पुत्रं साक्षाद् बृहस्पतेः  
०१,०७१।०१७च् नाम्ना कच इति ख्यातं शिष्यं गृह्णातु मां भवान्  
०१,०७१।०१८अ ब्रह्मचर्यं चरिष्यामि त्वय्य् अहं परमं गुरौ  
०१,०७१।०१८च् अनुमन्यस्व मां ब्रह्मन् सहस्रं परिवत्सरान्  
०१,०७१।०१९ शुक्र उवाच  
०१,०७१।०१९अ कच सुस्वागतं ते ऽस्तु प्रतिगृह्णामि ते वचः  
०१,०७१।०१९च् अर्चयिष्ये ऽहम् अर्च्यं त्वाम् अर्चितो ऽस्तु बृहस्पतिः  
०१,०७१।०२० वैशम्पायन उवाच  
०१,०७१।०२०अ कचस् तु तं तथेत्य् उक्त्वा प्रतिजग्राह तद् व्रतम्  
०१,०७१।०२०च् आदिष्टं कविपुत्रेण शुक्रेणोशनसा स्वयम्  
०१,०७१।०२१अ व्रतस्य व्रतकालं स यथोक्तं प्रत्यगृह्णत  
०१,०७१।०२१च् आराधयन्न् उपाध्यायं देवयानीं च भारत  
०१,०७१।०२२अ नित्यम् आराधयिष्यंस् तां युवा यौवनगो ऽऽमुखे  
०१,०७१।०२२च् गायन् नृत्यन् वादयंश् च देवयानीम् अतोषयत्  
०१,०७१।०२३अ संशीलयन् देवयानीं कन्यां सम्प्राप्तयौवनाम्  
०१,०७१।०२३च् पुष्पैः फलैः प्रेषणैश् च तोषयाम् आस भारत  
०१,०७१।०२३द्*०६९७_०१ ततः सहस्रं गुरुगाः संरक्षन् वन्यम् आहरत्  
०१,०७१।०२४अ देवयान्य् अपि तं विप्रं नियमव्रतचारिणम्  
०१,०७१।०२४च् अनुगायमाना ललना रहः पर्यचरत् तदा  
०१,०७१।०२४द्*०६९८_०१ गायन्तं चैव शुक्लं च दातारं प्रियवादिनम्  
०१,०७१।०२४द्*०६९८_०२ नार्यो नरं कामयन्ते रूपिणं स्रग्विणं तथा  
०१,०७१।०२५अ पञ्च वर्षशतान्य् एवं कचस्य चरतो व्रतम्  
०१,०७१।०२५च् तत्रातीयुर् अथो बुद्ध्वा दानवास् तं ततः कचम्  
०१,०७१।०२६अ गा रक्षन्तं वने दृष्ट्वा रहस्य् एकम् अमर्षिताः  
०१,०७१।०२६च् जघ्नुर् बृहस्पतेर् द्वेषाद् विद्यारक्षार्थम् एव च  
०१,०७१।०२६ए हत्वा शालावृकेभ्यश् च प्रायच्छंस् तिलशः कृतम्  
०१,०७१।०२७अ ततो गावो निवृत्तास् ता अगोपाः स्वं निवेशनम्  
०१,०७१।०२७च् ता दृष्ट्वा रहिता गास् तु कचेनाभ्यागता वनात्  
०१,०७१।०२७ए उवाच वचनं काले देवयान्य् अथ भारत  
०१,०७१।०२८अ अहुतं चाग्निहोत्रं ते सूर्यश् चास्तं गतः प्रभो  
०१,०७१।०२८च् अगोपाश् चागता गावः कचस् तात न दृश्यते  
०१,०७१।०२९अ व्यक्तं हतो मृतो वापि कचस् तात भविष्यति  
०१,०७१।०२९च् तं विना न च जीवेयं कचं सत्यं ब्रवीमि ते  
०१,०७१।०३० शुक्र उवाच  
०१,०७१।०३०अ अयम् एहीति शब्देन मृतं सञ्जीवयाम्य् अहम्  
०१,०७१।०३१ वैशम्पायन उवाच  
०१,०७१।०३१अ ततः सञ्जीवनीं विद्यां प्रयुज्य कचम् आह्वयत्  
०१,०७१।०३१च् आहूतः प्रादुरभवत् कचो ऽरिष्टो ऽथ विद्यया  
०१,०७१।०३१द्*०६९९अ_०१ कस्माच् चिरायितो ऽसीति पृष्टस् ताम् आह भार्गवीम्  
०१,०७१।०३१द्*०७००_०० कचः  
०१,०७१।०३१द्*०७००_०१ समिधश् च कुशादीनि काष्ठभारं च भामिनि  
०१,०७१।०३१द्*०७००_०२ गृहीत्वा श्रमभारार्तो वटवृक्षं समाश्रितः  
०१,०७१।०३१द्*०७००_०३ गावश् च सहिताः सर्वा वृक्षच्छायाम् उपाश्रिताः  
०१,०७१।०३१द्*०७००_०४ असुरास् तत्र मां दृष्ट्वा कस् त्वम् इत्य् अभ्यचोदयन्  
०१,०७१।०३१द्*०७००_०५ बृहस्पतिसुतश् चाहं कच इत्य् अभिविश्रुतः  
०१,०७१।०३१द्*०७००_०६ इत्य् उक्तमात्रे मां हत्वा पेशीकृत्वा तु दानवाः  
०१,०७१।०३१द्*०७००_०७ दत्त्वा शालावृकेभ्यस् तु सुखं जग्मुः स्वम् आलयम्  
०१,०७१।०३१द्*०७००_०८ आहूतो विद्यया भद्रे भार्गवेण महात्मना  
०१,०७१।०३१द्*०७००_०९ त्वत्समीपम् इहायातः कथं चित् समजीवितः  
०१,०७१।०३१ए हतो ऽहम् इति चाचख्यौ पृष्टो ब्राह्मणकन्यया  
०१,०७१।०३१फ़्*०६९९_०१ भित्त्वा भित्त्वा शरीराणि वृकाणां स विनिष्पतत्  
०१,०७१।०३२अ स पुनर् देवयान्योक्तः पुष्पाहारो यदृच्छया  
०१,०७१।०३२च् वनं ययौ ततो विप्रो ददृशुर् दानवाश् च तम्  
०१,०७१।०३२द्*०७०१_०१ पुनस् तं पेषयित्वा तु समुद्राम्भस्य् अमिश्रयन्  
०१,०७१।०३२द्*०७०१_०२ चिरं गतं पुनः कन्या पित्रे तं सन्न्यवेदयत्  
०१,०७१।०३२द्*०७०१_०३ विप्रेण पुनर् आहूतो विद्यया गुरुदेहजः  
०१,०७१।०३२द्*०७०१_०४ पुनर् आवृत्य तद् वृत्तं न्यवेदयत तत् तथा  
०१,०७१।०३२द्*०७०२_०१ भेदयित्वा शरीराणि मत्स्यादीनां स निर्गतः  
०१,०७१।०३२द्*०७०३_०१ देवयान्या पुनस् तत्र कदा चिद् वन्यम् आहर  
०१,०७१।०३२द्*०७०३_०२ उक्तो ऽगच्छद् वनं तं तु ददृशुर् दानवाः पुनः  
०१,०७१।०३३अ ततो द्वितीयं हत्वा तं दग्ध्वा कृत्वा च चूर्णशः  
०१,०७१।०३३ब्*०७०४_०१ सङ्गृह्य पूरयित्वा च सुरया समलोड्य च  
०१,०७१।०३३च् प्रायच्छन् ब्राह्मणायैव सुरायाम् असुरास् तदा  
०१,०७१।०३३द्*०७०५_०१ अपिबत् सुरया सार्धं कचभस्म भृगूद्वहः  
०१,०७१।०३३द्*०७०५_०२ सा सायन्तनवेलायाम् अगोपा गाः समागताः  
०१,०७१।०३४अ देवयान्य् अथ भूयो ऽपि वाक्यं पितरम् अब्रवीत्  
०१,०७१।०३४ब्*०७०६=०० वैशम्पायनः  
०१,०७१।०३४ब्*०७०६_०१ श्रुत्वा पुत्रीवचः काव्यो मन्त्रेणाहूतवान् कचम्  
०१,०७१।०३४ब्*०७०६_०२ ज्ञात्वा बहिष्ठम् अज्ञात्वा स्वकुक्षिस्थं कचं नृप  
०१,०७१।०३४च् पुष्पाहारः प्रेषणकृत् कचस् तात न दृश्यते  
०१,०७१।०३५ शुक्र उवाच  
०१,०७१।०३५*०७०७_०१ विद्ययोत्थाप्यमानो ऽपि नाभ्येति करवाणि किम्  
०१,०७१।०३५अ बृहस्पतेः सुतः पुत्रि कचः प्रेतगतिं गतः  
०१,०७१।०३५च् विद्यया जीवितो ऽप्य् एवं हन्यते करवाणि किम्  
०१,०७१।०३६अ मैवं शुचो मा रुद देवयानि; न त्वादृशी मर्त्यम् अनुप्रशोचेत्  
०१,०७१।०३६ब्*०७०८_०१ यस्यास् तव ब्रह्म च ब्राह्मणाश् च  
०१,०७१।०३६ब्*०७०८_०२ सेन्द्रा देवा वसवो ऽथाश्विनौ च  
०१,०७१।०३६च् सुराश् च विश्वे च जगच् च सर्वम्; उपस्थितां वैकृतिम् आनमन्ति  
०१,०७१।०३६द्*०७०९_०१ अशक्यो ऽसौ जीवयितुं द्विजातिः  
०१,०७१।०३६द्*०७०९_०२ सञ्जीवितो वध्यते चैव भूयः  
०१,०७१।०३७ देवयान्य् उवाच  
०१,०७१।०३७अ यस्याङ्गिरा वृद्धतमः पितामहो; बृहस्पतिश् चापि पिता तपोधनः  
०१,०७१।०३७च् ऋषेः पुत्रं तम् अथो वापि पौत्रम्; कथं न शोचेयम् अहं न रुद्याम्  
०१,०७१।०३८अ स ब्रह्मचारी च तपोधनश् च; सदोत्थितः कर्मसु चैव दक्षः  
०१,०७१।०३८च् कचस्य मार्गं प्रतिपत्स्ये न भोक्ष्ये; प्रियो हि मे तात कचो ऽभिरूपः  
०१,०७१।०३९ शुक्र उवाच  
०१,०७१।०३९अ असंशयं माम् असुरा द्विषन्ति; ये मे शिष्यं नागसं सूदयन्ति  
०१,०७१।०३९च् अब्राह्मणं कर्तुम् इच्छन्ति रौद्रास्; ते मां यथा प्रस्तुतं दानवैर् हि  
०१,०७१।०३९ए अप्य् अस्य पापस्य भवेद् इहान्तः; कं ब्रह्महत्या न दहेद् अपीन्द्रम्  
०१,०७१।०४० वैशम्पायन उवाच  
०१,०७१।०४०अ सञ्चोदितो देवयान्या महर्षिः पुनर् आह्वयत्  
०१,०७१।०४०च् संरम्भेणैव काव्यो हि बृहस्पतिसुतं कचम्  
०१,०७१।०४०द्*०७१०_०१ स पीडितो देवयान्या महर्षिः  
०१,०७१।०४०द्*०७१०_०२ समारभत् संरम्भाच् चैव काव्यः  
०१,०७१।०४०द्*०७११_०१ कचो ऽपि राजन् सुमहानुभावो  
०१,०७१।०४०द्*०७११_०२ विद्याबलाल् लब्धमतिर् महात्मा  
०१,०७१।०४०द्*०७१२=०० वैशम्पायन उवाच  
०१,०७१।०४०द्*०७१२_०१ अकारयाम् आस तदा देवयान्याः कृते विभुः  
०१,०७१।०४१अ गुरोर् भीतो विद्यया चोपहूतः; शनैर् वाचं जठरे व्याजहार  
०१,०७१।०४१ब्*०७१३=०० कचः  
०१,०७१।०४१ब्*०७१३_०१ प्रसीद भगवन् मह्यं कचो ऽहम् अभिवादये  
०१,०७१।०४१ब्*०७१३_०२ यथा बहुमतः पुत्रस् तथा मन्यतु मां भवान्  
०१,०७१।०४१च् तम् अब्रवीत् केन पथोपनीतो; ममोदरे तिष्ठसि ब्रूहि विप्र  
०१,०७१।०४१द्*०७१४_०१ अस्मिन् मुहूर्ते ह्य् असुरान् विनाश्य  
०१,०७१।०४१द्*०७१४_०२ गच्छामि देवान् अहम् अद्य विप्र  
०१,०७१।०४२ कच उवाच  
०१,०७१।०४२अ भवत्प्रसादान् न जहाति मां स्मृतिः; स्मरे च सर्वं यच् च यथा च वृत्तम्  
०१,०७१।०४२च् न त्व् एवं स्यात् तपसो व्ययो मे; ततः क्लेशं घोरम् इमं सहामि  
०१,०७१।०४३अ असुरैः सुरायां भवतो ऽस्मि दत्तो; हत्वा दग्ध्वा चूर्णयित्वा च काव्य  
०१,०७१।०४३च् ब्राह्मीं मायाम् आसुरी चैव माया; त्वयि स्थिते कथम् एवातिवर्तेत्  
०१,०७१।०४४ शुक्र उवाच  
०१,०७१।०४४अ किं ते प्रियं करवाण्य् अद्य वत्से; वधेन मे जीवितं स्यात् कचस्य  
०१,०७१।०४४च् नान्यत्र कुक्षेर् मम भेदनेन; दृश्येत् कचो मद्गतो देवयानि  
०१,०७१।०४५ देवयान्य् उवाच  
०१,०७१।०४५अ द्वौ मां शोकाव् अग्निकल्पौ दहेताम्; कचस्य नाशस् तव चैवोपघातः  
०१,०७१।०४५च् कचस्य नाशे मम नास्ति शर्म; तवोपघाते जीवितुं नास्मि शक्ता  
०१,०७१।०४६ शुक्र उवाच  
०१,०७१।०४६अ संसिद्धरूपो ऽसि बृहस्पतेः सुत; यत् त्वां भक्तं भजते देवयानी  
०१,०७१।०४६च् विद्याम् इमां प्राप्नुहि जीवनीं त्वम्; न चेद् इन्द्रः कचरूपी त्वम् अद्य  
०१,०७१।०४७अ न निवर्तेत् पुनर् जीवन् कश् चिद् अन्यो ममोदरात्  
०१,०७१।०४७च् ब्राह्मणं वर्जयित्वैकं तस्माद् विद्याम् अवाप्नुहि  
०१,०७१।०४८अ पुत्रो भूत्वा भावय भावितो माम्; अस्माद् देहाद् उपनिष्क्रम्य तात  
०१,०७१।०४८च् समीक्षेथा धर्मवतीम् अवेक्षाम्; गुरोः सकाशात् प्राप्य विद्यां सविद्यः  
०१,०७१।०४९ वैशम्पायन उवाच  
०१,०७१।०४९अ गुरोः सकाशात् समवाप्य विद्याम्; भित्त्वा कुक्षिं निर्विचक्राम विप्रः  
०१,०७१।०४९च् कचो ऽभिरूपो दक्षिणं ब्राह्मणस्य; शुक्लात्यये पौर्णमास्याम् इवेन्दुः  
०१,०७१।०५०अ दृष्ट्वा च तं पतितं ब्रह्मराशिम्; उत्थापयाम् आस मृतं कचो ऽपि  
०१,०७१।०५०च् विद्यां सिद्धां ताम् अवाप्याभिवाद्य; ततः कचस् तं गुरुम् इत्य् उवाच  
०१,०७१।०५०द्*०७१५_०१ यः श्रोत्रयोर् अमृतं सन्निषिञ्चेद्  
०१,०७१।०५०द्*०७१५_०२ विद्याम् अविद्यस्य यथा ममायम्  
०१,०७१।०५०द्*०७१५_०३ तं मन्ये ऽहं पितरं मातरं च  
०१,०७१।०५०द्*०७१५_०४ तस्मै न द्रुह्येत् कृतम् अस्य जानन्  
०१,०७१।०५१अ ऋतस्य दातारम् अनुत्तमस्य; निधिं निधीनां चतुरन्वयानाम्  
०१,०७१।०५१च् ये नाद्रियन्ते गुरुम् अर्चनीयम्; पापांल् लोकांस् ते व्रजन्त्य् अप्रतिष्ठान्  
०१,०७१।०५२ वैशम्पायन उवाच  
०१,०७१।०५२*०७१६_०१ शृण्वत्सु भूतेष्व् इदम् आह काव्यः  
०१,०७१।०५२*०७१६_०२ समुत्थितो ब्रह्मराशिः पुराणः  
०१,०७१।०५२अ सुरापानाद् वञ्चनां प्रापयित्वा; सञ्ज्ञानाशं चैव तथातिघोरम्  
०१,०७१।०५२च् दृष्ट्वा कचं चापि तथाभिरूपम्; पीतं तदा सुरया मोहितेन  
०१,०७१।०५३अ समन्युर् उत्थाय महानुभावस्; तदोशना विप्रहितं चिकीर्षुः  
०१,०७१।०५३च् काव्यः स्वयं वाक्यम् इदं जगाद; सुरापानं प्रति वै जातशङ्कः  
०१,०७१।०५४अ यो ब्राह्मणो ऽद्य प्रभृतीह कश् चिन्; मोहात् सुरां पास्यति मन्दबुद्धिः  
०१,०७१।०५४च् अपेतधर्मो ब्रह्महा चैव स स्याद्; अस्मिंल् लोके गर्हितः स्यात् परे च  
०१,०७१।०५५अ मया चेमां विप्रधर्मोक्तिसीमाम्; मर्यादां वै स्थापितां सर्वलोके  
०१,०७१।०५५च् सन्तो विप्राः शुश्रुवांसो गुरूणाम्; देवा लोकाश् चोपशृण्वन्तु सर्वे  
०१,०७१।०५५द्*०७१७_०१ ब्रह्महत्यासमं तस्य पापं स्याद् ब्राह्मणस्य तु  
०१,०७१।०५५द्*०७१७_०२ यः पास्यति सुरां मोहान् नरकं चापि यास्यति  
०१,०७१।०५६अ इतीदम् उक्त्वा स महानुभावस्; तपोनिधीनां निधिर् अप्रमेयः  
०१,०७१।०५६च् तान् दानवान् दैवविमूढबुद्धीन्; इदं समाहूय वचो ऽभ्युवाच  
०१,०७१।०५७अ आचक्षे वो दानवा बालिशाः स्थ; सिद्धः कचो वत्स्यति मत्सकाशे  
०१,०७१।०५७च् सञ्जीवनीं प्राप्य विद्यां महार्थाम्; तुल्यप्रभावो ब्रह्मणा ब्रह्मभूतः  
०१,०७१।०५७द्*०७१८_०१ यो ऽकार्षीद् दुष्करं कर्म देवानां कारणात् कचः  
०१,०७१।०५७द्*०७१८_०२ न तत्कीर्तिर् जरां गच्छेद् याज्ञीयश् च भविष्यति  
०१,०७१।०५७द्*०७१९_०१ एतावद् उक्त्वा वचनं विरराम स भार्गवः  
०१,०७१।०५७द्*०७१९_०२ दानवा विस्मयाविष्टाः प्रययुः स्वं निवेशनम्  
०१,०७१।०५८अ गुरोर् उष्य सकाशे तु दश वर्षशतानि सः  
०१,०७१।०५८च् अनुज्ञातः कचो गन्तुम् इयेष त्रिदशालयम्  
०१,०७२।००१ वैशम्पायन उवाच  
०१,०७२।००१अ समावृत्तव्रतं तं तु विसृष्टं गुरुणा तदा  
०१,०७२।००१च् प्रस्थितं त्रिदशावासं देवयान्य् अब्रवीद् इदम्  
०१,०७२।००२अ ऋषेर् अङ्गिरसः पौत्र वृत्तेनाभिजनेन च  
०१,०७२।००२च् भ्राजसे विद्यया चैव तपसा च दमेन च  
०१,०७२।००३अ ऋषिर् यथाङ्गिरा मान्यः पितुर् मम महायशाः  
०१,०७२।००३च् तथा मान्यश् च पूज्यश् च भूयो मम बृहस्पतिः  
०१,०७२।००४अ एवं ज्ञात्वा विजानीहि यद् ब्रवीमि तपोधन  
०१,०७२।००४च् व्रतस्थे नियमोपेते यथा वर्ताम्य् अहं त्वयि  
०१,०७२।००५अ स समावृत्तविद्यो मां भक्तां भजितुम् अर्हसि  
०१,०७२।००५च् गृहाण पाणिं विधिवन् मम मन्त्रपुरस्कृतम्  
०१,०७२।००६ कच उवाच  
०१,०७२।००६अ पूज्यो मान्यश् च भगवान् यथा तव पिता मम  
०१,०७२।००६च् तथा त्वम् अनवद्याङ्गि पूजनीयतरा मम  
०१,०७२।००७अ आत्मप्राणैः प्रियतमा भार्गवस्य महात्मनः  
०१,०७२।००७च् त्वं भद्रे धर्मतः पूज्या गुरुपुत्री सदा मम  
०१,०७२।००७द्*०७२०_०१ गुरोर् गरीयसी वृत्त्या तस्माद् गुरुतरा मम  
०१,०७२।००७द्*०७२०_०२ न माम् अर्हसि कल्याणि वक्तुम् एवं शुचिस्मिते  
०१,०७२।००८अ यथा मम गुरुर् नित्यं मान्यः शुक्रः पिता तव  
०१,०७२।००८च् देवयानि तथैव त्वं नैवं मां वक्तुम् अर्हसि  
०१,०७२।००९ देवयान्य् उवाच  
०१,०७२।००९अ गुरुपुत्रस्य पुत्रो वै न तु त्वम् असि मे पितुः  
०१,०७२।००९च् तस्मान् मान्यश् च पूज्यश् च ममापि त्वं द्विजोत्तम  
०१,०७२।०१०अ असुरैर् हन्यमाने च कच त्वयि पुनः पुनः  
०१,०७२।०१०च् तदा प्रभृति या प्रीतिस् तां त्वम् एव स्मरस्व मे  
०१,०७२।०११अ सौहार्दे चानुरागे च वेत्थ मे भक्तिम् उत्तमाम्  
०१,०७२।०११च् न माम् अर्हसि धर्मज्ञ त्यक्तुं भक्ताम् अनागसम्  
०१,०७२।०१२ कच उवाच  
०१,०७२।०१२अ अनियोज्ये नियोगे मां नियुनक्षि शुभव्रते  
०१,०७२।०१२च् प्रसीद सुभ्रु त्वं मह्यं गुरोर् गुरुतरी शुभे  
०१,०७२।०१३अ यत्रोषितं विशालाक्षि त्वया चन्द्रनिभानने  
०१,०७२।०१३च् तत्राहम् उषितो भद्रे कुक्षौ काव्यस्य भामिनि  
०१,०७२।०१४अ भगिनी धर्मतो मे त्वं मैवं वोचः शुभानने  
०१,०७२।०१४च् सुखम् अस्म्य् उषितो भद्रे न मन्युर् विद्यते मम  
०१,०७२।०१५अ आपृच्छे त्वां गमिष्यामि शिवम् आशम्स मे पथि  
०१,०७२।०१५च् अविरोधेन धर्मस्य स्मर्तव्यो ऽस्मि कथान्तरे  
०१,०७२।०१५ए अप्रमत्तोत्थिता नित्यम् आराधय गुरुं मम  
०१,०७२।०१६ देवयान्य् उवाच  
०१,०७२।०१६*०७२१_०१ धर्मकार्ये नियुञ्जाना कन्या सम्प्राप्तयौवना  
०१,०७२।०१६अ यदि मां धर्मकामार्थे प्रत्याख्यास्यसि चोदितः  
०१,०७२।०१६च् ततः कच न ते विद्या सिद्धिम् एषा गमिष्यति  
०१,०७२।०१७ कच उवाच  
०१,०७२।०१७अ गुरुपुत्रीति कृत्वाहं प्रत्याचक्षे न दोषतः  
०१,०७२।०१७च् गुरुणा चाभ्यनुज्ञातः कामम् एवं शपस्व माम्  
०१,०७२।०१८अ आर्षं धर्मं ब्रुवाणो ऽहं देवयानि यथा त्वया  
०१,०७२।०१८च् शप्तो नार्हो ऽस्मि शापस्य कामतो ऽद्य न धर्मतः  
०१,०७२।०१९अ तस्माद् भवत्या यः कामो न तथा स भविष्यति  
०१,०७२।०१९च् ऋषिपुत्रो न ते कश् चिज् जातु पाणिं ग्रहीष्यति  
०१,०७२।०२०अ फलिष्यति न ते विद्या यत् त्वं माम् आत्थ तत् तथा  
०१,०७२।०२०च् अध्यापयिष्यामि तु यं तस्य विद्या फलिष्यति  
०१,०७२।०२१ वैशम्पायन उवाच  
०१,०७२।०२१अ एवम् उक्त्वा द्विजश्रेष्ठो देवयानीं कचस् तदा  
०१,०७२।०२१च् त्रिदशेशालयं शीघ्रं जगाम द्विजसत्तमः  
०१,०७२।०२२अ तम् आगतम् अभिप्रेक्ष्य देवा इन्द्रपुरोगमाः  
०१,०७२।०२२च् बृहस्पतिं सभाज्येदं कचम् आहुर् मुदान्विताः  
०१,०७२।०२३अ यत् त्वम् अस्मद्धितं कर्म चकर्थ परमाद्भुतम्  
०१,०७२।०२३च् न ते यशः प्रणशिता भागभाङ् नो भविष्यसि  
०१,०७३।००१ वैशम्पायन उवाच  
०१,०७३।००१अ कृतविद्ये कचे प्राप्ते हृष्टरूपा दिवौकसः  
०१,०७३।००१च् कचाद् अधीत्य तां विद्यां कृतार्था भरतर्षभ  
०१,०७३।००२अ सर्व एव समागम्य शतक्रतुम् अथाब्रुवन्  
०१,०७३।००२च् कालस् ते विक्रमस्याद्य जहि शत्रून् पुरन्दर  
०१,०७३।००३अ एवम् उक्तस् तु सहितैस् त्रिदशैर् मघवांस् तदा  
०१,०७३।००३च् तथेत्य् उक्त्वोपचक्राम सो ऽपश्यत वने स्त्रियः  
०१,०७३।००४अ क्रीडन्तीनां तु कन्यानां वने चैत्ररथोपमे  
०१,०७३।००४च् वायुभूतः स वस्त्राणि सर्वाण्य् एव व्यमिश्रयत्  
०१,०७३।००५अ ततो जलात् समुत्तीर्य कन्यास् ताः सहितास् तदा  
०१,०७३।००५च् वस्त्राणि जगृहुस् तानि यथासन्नान्य् अनेकशः  
०१,०७३।००६अ तत्र वासो देवयान्याः शर्मिष्ठा जगृहे तदा  
०१,०७३।००६च् व्यतिमिश्रम् अजानन्ती दुहिता वृषपर्वणः  
०१,०७३।००७अ ततस् तयोर् मिथस् तत्र विरोधः समजायत  
०१,०७३।००७च् देवयान्याश् च राजेन्द्र शर्मिष्ठायाश् च तत्कृते  
०१,०७३।००८ देवयान्य् उवाच  
०१,०७३।००८अ कस्माद् गृह्णासि मे वस्त्रं शिष्या भूत्वा ममासुरि  
०१,०७३।००८च् समुदाचारहीनाया न ते श्रेयो भविष्यति  
०१,०७३।००९ शर्मिष्ठोवाच  
०१,०७३।००९अ आसीनं च शयानं च पिता ते पितरं मम  
०१,०७३।००९च् स्तौति वन्दति चाभीक्ष्णं नीचैः स्थित्वा विनीतवत्  
०१,०७३।०१०अ याचतस् त्वं हि दुहिता स्तुवतः प्रतिगृह्णतः  
०१,०७३।०१०च् सुताहं स्तूयमानस्य ददतो ऽप्रतिगृह्णतः  
०१,०७३।०१०द्*०७२२_०१ आधून्वस्व विधून्वस्व द्रुह्य कुप्य च याचकि  
०१,०७३।०११अ अनायुधा सायुधाया रिक्ता क्षुभ्यसि भिक्षुकि  
०१,०७३।०११ब्*०७२३_०१ आधून्वन्या विधून्वन्या हव्यं कव्यं च याचके  
०१,०७३।०११च् लप्स्यसे प्रतियोद्धारं न हि त्वां गणयाम्य् अहम्  
०१,०७३।०११द्*०७२४_०१ प्रतिकूलं वदसि चेद् इतः प्रभृति याचकि  
०१,०७३।०११द्*०७२४_०२ आकृष्य मम दासीभिः प्रस्थास्यामि बहिर् बहिः  
०१,०७३।०१२ वैशम्पायन उवाच  
०१,०७३।०१२अ समुच्छ्रयं देवयानीं गतां सक्तां च वाससि  
०१,०७३।०१२ब्*०७२५_०१ हृत्वा तद्व्यसने दिव्ये गृहीत्वा जठरे रुषा  
०१,०७३।०१२च् शर्मिष्ठा प्राक्षिपत् कूपे ततः स्वपुरम् आव्रजत्  
०१,०७३।०१२द्*०७२६_०१ तृणवीरुत्समाच्छन्ने स्वपुरं प्रययौ तदा  
०१,०७३।०१३अ हतेयम् इति विज्ञाय शर्मिष्ठा पापनिश्चया  
०१,०७३।०१३च् अनवेक्ष्य ययौ वेश्म क्रोधवेगपरायणा  
०१,०७३।०१३द्*०७२७_०१ प्रविश्य स्वगृहं स्वस्था धर्मम् आसुरम् आस्थिता  
०१,०७३।०१४अ अथ तं देशम् अभ्यागाद् ययातिर् नहुषात्मजः  
०१,०७३।०१४च् श्रान्तयुग्यः श्रान्तहयो मृगलिप्सुः पिपासितः  
०१,०७३।०१५अ स नाहुषः प्रेक्षमाण उदपानं गतोदकम्  
०१,०७३।०१५च् ददर्श कन्यां तां तत्र दीप्ताम् अग्निशिखाम् इव  
०१,०७३।०१५द्*०७२८_०१ तां दृष्ट्वा रूपसम्पन्नां सर्वाभरणभूषिताम्  
०१,०७३।०१५द्*०७२८_०२ सर्वलक्षणसम्पन्नाम् अपृच्छत् स नराधिपः  
०१,०७३।०१६अ ताम् अपृच्छत् स दृष्ट्वैव कन्याम् अमरवर्णिनीम्  
०१,०७३।०१६च् सान्त्वयित्वा नृपश्रेष्ठः साम्ना परमवल्गुना  
०१,०७३।०१७अ का त्वं ताम्रनखी श्यामा सुमृष्टमणिकुण्डला  
०१,०७३।०१७च् दीर्घं ध्यायसि चात्यर्थं कस्माच् छ्वसिषि चातुरा  
०१,०७३।०१८अ कथं च पतितास्य् अस्मिन् कूपे वीरुत्तृणावृते  
०१,०७३।०१८च् दुहिता चैव कस्य त्वं वद सर्वं सुमध्यमे  
०१,०७३।०१९ देवयान्य् उवाच  
०१,०७३।०१९अ यो ऽसौ देवैर् हतान् दैत्यान् उत्थापयति विद्यया  
०१,०७३।०१९च् तस्य शुक्रस्य कन्याहं स मां नूनं न बुध्यते  
०१,०७३।०१९द्*०७२९=०३ ययातिः  
०१,०७३।०१९द्*०७२९=०५ देवयानी  
०१,०७३।०१९द्*०७२९_०१ पृच्छसे मां कस् त्वम् असि रूपवीर्यबलान्वितः  
०१,०७३।०१९द्*०७२९_०२ ब्रूह्य् अत्रागमनं किं वा श्रोतुम् इच्छामि तत्त्वतः  
०१,०७३।०१९द्*०७२९_०३ ययातिर् नाहुषो ऽहं तु श्रान्तो ऽद्य मृगकाङ्क्षया  
०१,०७३।०१९द्*०७२९_०४ क्व चिद् अत्रागतो भद्रे दृष्टवान् अस्मि त्वाम् इह  
०१,०७३।०२०अ एष मे दक्षिणो राजन् पाणिस् ताम्रनखाङ्गुलिः  
०१,०७३।०२०च् समुद्धर गृहीत्वा मां कुलीनस् त्वं हि मे मतः  
०१,०७३।०२१अ जानामि हि त्वां संशान्तं वीर्यवन्तं यशस्विनम्  
०१,०७३।०२१च् तस्मान् मां पतिताम् अस्मात् कूपाद् उद्धर्तुम् अर्हसि  
०१,०७३।०२२ वैशम्पायन उवाच  
०१,०७३।०२२अ ताम् अथ ब्राह्मणीं स्त्रीं च विज्ञाय नहुषात्मजः  
०१,०७३।०२२च् गृहीत्वा दक्षिणे पाणाव् उज्जहार ततो ऽवटात्  
०१,०७३।०२३अ उद्धृत्य चैनां तरसा तस्मात् कूपान् नराधिपः  
०१,०७३।०२३ब्*०७३०=०० ययातिः  
०१,०७३।०२३ब्*०७३०=०९ देवयानी  
०१,०७३।०२३ब्*०७३०_०१ गच्छ भद्रे यथाकामं न भयं विद्यते तव  
०१,०७३।०२३ब्*०७३०_०२ इत्य् उच्यमाना नृपतिं देवयानीदम् उत्तरम्  
०१,०७३।०२३ब्*०७३०_०३ उवाच माम् उपादाय गच्छ शीघ्रं प्रियो ऽसि मे  
०१,०७३।०२३ब्*०७३०_०४ गृहीताहं त्वया पाणौ तस्माद् भर्ता भविष्यसि  
०१,०७३।०२३ब्*०७३०_०५ इत्य् एवम् उक्तो नृपतिर् आह क्षत्रकुलोद्भवः  
०१,०७३।०२३ब्*०७३०_०६ त्वं भद्रे ब्राह्मणी तस्मान् मया नार्हसि सङ्गमम्  
०१,०७३।०२३ब्*०७३०_०७ सर्वलोकगुरुः काव्यस् त्वं तस्य दुहितासि वै  
०१,०७३।०२३ब्*०७३०_०८ तस्माद् अपि भयं मे ऽद्य तस्मात् कल्याणि नार्हसि  
०१,०७३।०२३ब्*०७३०_०९ यदि मद्वचनान् नाद्य मां नेच्छसि नराधिप  
०१,०७३।०२३ब्*०७३०_१० त्वाम् एव वरये पित्रा पश्चाज् ज्ञास्यसि गच्छ हि  
०१,०७३।०२३च् आमन्त्रयित्वा सुश्रोणीं ययातिः स्वपुरं ययौ  
०१,०७३।०२३द्*०७३१_०१ गते तु नाहुषे तस्मिन् देवयान्य् अप्य् अनिन्दिता  
०१,०७३।०२३द्*०७३२=०७ धात्री  
०१,०७३।०२३द्*०७३२_०१ क्व चिद् आर्ता च रुदती वृक्षम् आश्रित्य तिष्ठती  
०१,०७३।०२३द्*०७३२_०२ ततश् चिरायमाणायां दुहितर्य् आह भार्गवः  
०१,०७३।०२३द्*०७३२_०३ धात्रि त्वम् आनय क्षिप्रं देवयानीं शुचिस्मिताम्  
०१,०७३।०२३द्*०७३२_०४ इत्य् उक्तमात्रे सा धात्री त्वरितानयितुं गता  
०१,०७३।०२३द्*०७३२_०५ यत्र यत्र सखीभिः सा गता पदम् अमार्गत  
०१,०७३।०२३द्*०७३२_०६ सा ददर्श तथा दीनां श्रमार्तां रुदतीं स्थिताम्  
०१,०७३।०२३द्*०७३२_०७ वृत्तं ते किम् इदं भद्रे शीघ्रं वद पिताह्वयत्  
०१,०७३।०२३द्*०७३२_०८ एवम् उक्ताह धात्रीं तां शर्मिष्ठावृजिनं कृतम्  
०१,०७३।०२३द्*०७३३_०१ संस्मृत्योवाच धात्रीं तां दुहितुः स्नेहविक्लवः  
०१,०७३।०२३द्*०७३४_०१ अश्रुभिः स्नापयन्तीं तां पीनोन्नतकुचाव् उभौ  
०१,०७३।०२३द्*०७३४_०२ वृक्षमूलम् उपाश्रित्य देवताम् इव तद्वने  
०१,०७३।०२३द्*०७३५_०१ उवाच शोकसन्तप्ता घूर्णिकाम् आगतां पुरः  
०१,०७३।०२४ देवयान्य् उवाच  
०१,०७३।०२४अ त्वरितं घूर्णिके गच्छ सर्वम् आचक्ष्व मे पितुः  
०१,०७३।०२४च् नेदानीं हि प्रवेक्यामि नगरं वृषपर्वणः  
०१,०७३।०२५ वैशम्पायन उवाच  
०१,०७३।०२५अ सा तु वै त्वरितं गत्वा घूर्णिकासुरमन्दिरम्  
०१,०७३।०२५च् दृष्ट्वा काव्यम् उवाचेदं सम्भ्रमाविष्टचेतना  
०१,०७३।०२५द्*०७३६_०१ त्वरितं घूर्णिका गत्वा प्रविवेश पुरोत्तमम्  
०१,०७३।०२५द्*०७३६_०२ द्विजप्रवरम् आसाद्य वचनं चेदम् अब्रवीत्  
०१,०७३।०२६अ आचक्षे ते महाप्राज्ञ देवयानी वने हता  
०१,०७३।०२६च् शर्मिष्ठया महाभाग दुहित्रा वृषपर्वणः  
०१,०७३।०२७अ श्रुत्वा दुहितरं काव्यस् तत्र शर्मिष्ठया हताम्  
०१,०७३।०२७ब्*०७३७_०१ त्वरमाणो ऽनुमार्गं स निश्चक्राम पुरोत्तमात्  
०१,०७३।०२७च् त्वरया निर्ययौ दुःखान् मार्गमाणः सुतां वने  
०१,०७३।०२८अ दृष्ट्वा दुहितरं काव्यो देवयानीं ततो वने  
०१,०७३।०२८च् बाहुभ्यां सम्परिष्वज्य दुःखितो वाक्यम् अब्रवीत्  
०१,०७३।०२९अ आत्मदोषैर् नियच्छन्ति सर्वे दुःखसुखे जनाः  
०१,०७३।०२९च् मन्ये दुश्चरितं ते ऽस्ति यस्येयं निष्कृतिः कृता  
०१,०७३।०३० देवयान्य् उवाच  
०१,०७३।०३०अ निष्कृतिर् मे ऽस्तु वा मास्तु शृणुष्वावहितो मम  
०१,०७३।०३०च् शर्मिष्ठया यद् उक्तास्मि दुहित्रा वृषपर्वणः  
०१,०७३।०३०ए सत्यं किलैतत् सा प्राह दैत्यानाम् असि गायनः  
०१,०७३।०३१अ एवं हि मे कथयति शर्मिष्ठा वार्षपर्वणी  
०१,०७३।०३१ब्*०७३८_०१ एवं माम् आह शर्मिष्ठा शिष्या तव महामुने  
०१,०७३।०३१च् वचनं तीक्ष्णपरुषं क्रोधरक्तेक्षणा भृशम्  
०१,०७३।०३२अ स्तुवतो दुहिता हि त्वं याचतः प्रतिगृह्णतः  
०१,०७३।०३२च् सुताहं स्तूयमानस्य ददतो ऽप्रतिगृह्णतः  
०१,०७३।०३३अ इति माम् आह शर्मिष्ठा दुहिता वृषपर्वणः  
०१,०७३।०३३च् क्रोधसंरक्तनयना दर्पपूर्णा पुनः पुनः  
०१,०७३।०३४अ यद्य् अहं स्तुवतस् तात दुहिता प्रतिगृह्णतः  
०१,०७३।०३४च् प्रसादयिष्ये शर्मिष्ठाम् इत्य् उक्ता हि सखी मया  
०१,०७३।०३४द्*०७३९_०१ उक्ताप्य् एवं भृशं क्रुद्धा मां गृह्य विजने वने  
०१,०७३।०३४द्*०७३९_०२ कूपे प्रक्षेपयाम् आस प्रक्षिप्यैव गृहं ययौ  
०१,०७३।०३४द्*०७४०_०१ अमृतां मां मृतां मत्वा कूपे ऽतीव निरूदके  
०१,०७३।०३४द्*०७४०_०२ अनावृत्तां निरीक्ष्यैव हृष्टा स्वभवनं ययौ  
०१,०७३।०३५ शुक्र उवाच  
०१,०७३।०३५अ स्तुवतो दुहिता न त्वं भद्रे न प्रतिगृह्णतः  
०१,०७३।०३५च् अस्तोतुः स्तूयमानस्य दुहिता देवयान्य् असि  
०१,०७३।०३६अ वृषपर्वैव तद् वेद शक्रो राजा च नाहुषः  
०१,०७३।०३६च् अचिन्त्यं ब्रह्म निर्द्वन्द्वम् ऐश्वरं हि बलं मम  
०१,०७३।०३६च्*०७४१_०१ । । । । । । । । अहं न वेद्मि न चापरे  
०१,०७३।०३६च्*०७४१_०२ गायन् नाहं तद् एवेह  
०१,०७३।०३६च्*०७४२_०१ । । । । । । । । न स्तोता न च वन्दिता  
०१,०७३।०३६च्*०७४२_०२ मम विद्या हि निर्द्वन्द्वा  
०१,०७३।०३६द्*०७४३_०१ दैन्यं शाठ्यं च जैह्म्यं च नास्ति मे तत्त्वतः शुभे  
०१,०७३।०३६द्*०७४४=०५ वैशम्पायन उवाच  
०१,०७३।०३६द्*०७४४_०१ यच् च किं चित् सर्वगतं भूमौ वा यदि वा दिवि  
०१,०७३।०३६द्*०७४४_०२ तस्याहम् ईश्वरो नित्यं तुष्टेनोक्तः स्वयम्भुवा  
०१,०७३।०३६द्*०७४४_०३ अहं जलं विमुञ्चामि प्रजानां हितकाम्यया  
०१,०७३।०३६द्*०७४४_०४ पुष्णाम्य् औषधयः सर्वा इति सत्यं ब्रवीमि ते  
०१,०७३।०३६द्*०७४४_०५ एवं विषादम् आपन्नां मन्युना सम्प्रपीडिताम्  
०१,०७३।०३६द्*०७४४_०६ वचनैर् मधुरैः श्लक्ष्णैः सान्त्वयाम् आस तां पिता  
०१,०७४।००१ शुक्र उवाच  
०१,०७४।००१अ यः परेषां नरो नित्यम् अतिवादांस् तितिक्षति  
०१,०७४।००१च् देवयानि विजानीहि तेन सर्वम् इदं जितम्  
०१,०७४।००२अ यः समुत्पतितं क्रोधं निगृह्णाति हयं यथा  
०१,०७४।००२च् स यन्तेत्य् उच्यते सद्भिर् न यो रश्मिषु लम्बते  
०१,०७४।००३अ यः समुत्पतितं क्रोधम् अक्रोधेन निरस्यति  
०१,०७४।००३च् देवयानि विजानीहि तेन सर्वम् इदं जितम्  
०१,०७४।००४अ यः समुत्पतितं क्रोधं क्षमयेह निरस्यति  
०१,०७४।००४च् यथोरगस् त्वचं जीर्णां स वै पुरुष उच्यते  
०१,०७४।००५अ यः सन्धारयते मन्युं यो ऽतिवादांस् तितिक्षति  
०१,०७४।००५च् यश् च तप्तो न तपति दृढं सो ऽर्थस्य भाजनम्  
०१,०७४।००६अ यो यजेद् अपरिश्रान्तो मासि मासि शतं समाः  
०१,०७४।००६च् न क्रुध्येद् यश् च सर्वस्य तयोर् अक्रोधनो ऽधिकः  
०१,०७४।००६द्*०७४५_०१ तस्माद् अक्रोधनः श्रेष्ठः कामक्रोधौ न पूजितौ  
०१,०७४।००६द्*०७४५_०२ क्रुद्धस्य निष्फलान्य् एव दानयज्ञतपांसि च  
०१,०७४।००६द्*०७४५_०३ तस्माद् अक्रोधने यज्ञस् तपो दानं महत् फलम्  
०१,०७४।००६द्*०७४५_०४ न पूतो न तपस्वी च न यज्वा न च धर्मकृत्  
०१,०७४।००६द्*०७४५_०५ क्रोधस्य यो वशं गच्छेत् तस्य लोकद्वयं न च  
०१,०७४।००६द्*०७४५_०६ पुत्रभृत्यसुहृन्मित्रभार्या धर्मश् च सत्यतः  
०१,०७४।००६द्*०७४५_०७ तस्यैतान्य् अपयास्यन्ति क्रोधशीलस्य निश्चितम्  
०१,०७४।००७अ यत् कुमाराः कुमार्यश् च वैरं कुर्युर् अचेतसः  
०१,०७४।००७च् न तत् प्राज्ञो ऽनुकुर्वीत विदुस् ते न बलाबलम्  
०१,०७४।००८ देवयान्य् उवाच  
०१,०७४।००८अ वेदाहं तात बालापि धर्माणां यद् इहान्तरम्  
०१,०७४।००८च् अक्रोधे चातिवादे च वेद चापि बलाबलम्  
०१,०७४।००८द्*०७४६_०१ स्ववृत्तिम् अननुष्ठाय धर्मम् उत्सृज्य तत्त्वतः  
०१,०७४।००९अ शिष्यस्याशिष्यवृत्तेर् हि न क्षन्तव्यं बुभूषता  
०१,०७४।००९ब्*०७४७_०१ शिष्ये चाचार्यवृत्तिं हि विसृज्य विपथं गते  
०१,०७४।००९च् तस्मात् सङ्कीर्णवृत्तेषु वासो मम न रोचते  
०१,०७४।००९द्*०७४८_०१ दह्यमानास् तु तीव्रेण नीचाः परयशो ऽग्निना  
०१,०७४।००९द्*०७४८_०२ अशक्तास् तां गतिं गन्तुं ततो निन्दां प्रकुर्वते  
०१,०७४।०१०अ पुमांसो ये हि निन्दन्ति वृत्तेनाभिजनेन च  
०१,०७४।०१०च् न तेषु निवसेत् प्राज्ञः श्रेयोर्थी पापबुद्धिषु  
०१,०७४।०११अ ये त्व् एनम् अभिजानन्ति वृत्तेनाभिजनेन च  
०१,०७४।०११च् तेषु साधुषु वस्तव्यं स वासः श्रेष्ठ उच्यते  
०१,०७४।०११द्*०७४९_०१ सुयन्त्रिता नरा नित्यं विहीना वा धनैर् नराः  
०१,०७४।०११द्*०७४९_०२ दुर्वृत्ताः पापकर्माणश् चण्डाला धनिनो ऽपि वा  
०१,०७४।०११द्*०७४९_०३ न हि जात्या च चण्डालाः स्वकर्मविहितैर् विना  
०१,०७४।०११द्*०७४९_०४ धनाभिजनविद्यासु सक्ताश् चण्डालधर्मिणः  
०१,०७४।०११द्*०७४९_०५ अकारणाद् विद्विषन्ति परिवादं वदन्ति च  
०१,०७४।०११द्*०७४९_०६ न तत्रास्य निवासो ऽस्ति पापिभिः पापतां व्रजेत्  
०१,०७४।०११द्*०७४९_०७ सुकृते दुष्कृते वापि यत्र सज्जति यो नरः  
०१,०७४।०११द्*०७४९_०८ ध्रुवं रतिर् भवेत् तत्र तस्मात् तेषां न रोचये  
०१,०७४।०१२अ वाग् दुरुक्तं महाघोरं दुहितुर् वृषपर्वणः  
०१,०७४।०१२च् न ह्य् अतो दुष्करतरं मन्ये लोकेष्व् अपि त्रिषु  
०१,०७४।०१२द्*०७५१_०१ निःसंशयो विशेषेण पुरुषं मर्मकृन्तनम्  
०१,०७४।०१२द्*०७५१_०२ सुहृन्मित्रजनास् तेषु सौहृदं न च कुर्वते  
०१,०७४।०१२ए यः सपत्नश्रियं दीप्तां हीनश्रीः पर्युपासते  
०१,०७४।०१२फ़्*०७५०_१० मम मथ्नाति हृदयम् अग्निकाम इवारणिम्  
०१,०७४।०१२फ़्*०७५२_०१ मरणं शोभनं तस्य इति विद्वज्जना विदुः  
०१,०७४।०१२फ़्*०७५३_०१ अवमानम् अवाप्नोति शनैर् नीचेषु सङ्गतः  
०१,०७४।०१२फ़्*०७५३_०२ अतिवादा वक्त्रतो निःसरन्ति  
०१,०७४।०१२फ़्*०७५३_०३ यैर् आहतः शोचति रात्र्यहानि  
०१,०७४।०१२फ़्*०७५३_०४ परस्य वै मर्मसु ये पतन्ति  
०१,०७४।०१२फ़्*०७५३_०५ तान् पण्डितो नावसृजेत् परेषु  
०१,०७४।०१२फ़्*०७५३_०६ शनैर् दुःखं शस्त्रविषाग्निजातं  
०१,०७४।०१२फ़्*०७५३_०७ रोहेन् न संरोहति वाग्व्रणं तु  
०१,०७४।०१२फ़्*०७५३_०८ संरोहति शनैर् विद्धं वनं परशुना हतम्  
०१,०७४।०१२फ़्*०७५३_०९ वाचा दुरुक्तं बीभत्सं न संरोहति वाक्क्षतम्  
०१,०७५।००१ वैशम्पायन उवाच  
०१,०७५।००१अ ततः काव्यो भृगुश्रेष्ठः समन्युर् उपगम्य ह  
०१,०७५।००१ब्*०७५४_०१ प्रविश्यान्तःपुरं शुक्रो वन्दितो वृषपर्वणा  
०१,०७५।००१ब्*०७५५_०१ स प्रविश्यासने शुक्रः सन्दष्टोष्ठपुटो रुषा  
०१,०७५।००१च् वृषपर्वाणम् आसीनम् इत्य् उवाचाविचारयन्  
०१,०७५।००२अ नाधर्मश् चरितो राजन् सद्यः फलति गौर् इव  
०१,०७५।००२ब्*०७५६_०१ शनैर् आवर्त्यमानो हि कर्तुर् मूलानि कृन्तति  
०१,०७५।००२च् पुत्रेषु वा नप्तृषु वा न चेद् आत्मनि पश्यति  
०१,०७५।००२ए फलत्य् एव ध्रुवं पापं गुरुभुक्तम् इवोदरे  
०१,०७५।००२फ़्*०७५७_०१ अधीयानं हि तं राजन् क्षमावन्तं जितेन्द्रियम्  
०१,०७५।००३अ यद् अघातयथा विप्रं कचम् आङ्गिरसं तदा  
०१,०७५।००३च् अपापशीलं धर्मज्ञं शुश्रूषुं मद्गृहे रतम्  
०१,०७५।००३द्*०७५८_०१ शर्मिष्ठया देवयानी क्रूरम् उक्ता बहु प्रभो  
०१,०७५।००३द्*०७५८_०२ विप्रकृत्य च संरम्भात् कूपे क्षिप्ता मनस्विनी  
०१,०७५।००३द्*०७५८_०३ सा न कल्पेत वासाय तया हि रहितः कथम्  
०१,०७५।००३द्*०७५८_०४ वसेयम् इह तस्मात् ते त्यजामि विषयं नृप  
०१,०७५।००४अ वधाद् अनर्हतस् तस्य वधाच् च दुहितुर् मम  
०१,०७५।००४च् वृषपर्वन् निबोधेदं त्यक्ष्यामि त्वां सबान्धवम्  
०१,०७५।००४द्*०७५९_०१ मा शोचीर् वृषपर्वस् त्वं मा क्रुध्यस्व विशां पते  
०१,०७५।००४ए स्थातुं त्वद्विषये राजन् न शक्ष्यामि त्वया सह  
०१,०७५।००४फ़्*०७६०=०२ वृषपर्वा  
०१,०७५।००४फ़्*०७६०_०१ अस्या गतिर् गतिर् मह्यं प्रियम् अस्याः प्रियं मम  
०१,०७५।००४फ़्*०७६०_०२ यदि ब्रह्मन् घातयामि यदि चोपदिशाम्य् अहम्  
०१,०७५।००४फ़्*०७६०_०३ शर्मिष्ठया देवयानीं तेन गच्छाम्य् असद्गतिम्  
०१,०७५।००५अ अहो माम् अभिजानासि दैत्य मिथ्याप्रलापिनम्  
०१,०७५।००५च् यथेमम् आत्मनो दोषं न नियच्छस्य् उपेक्षसे  
०१,०७५।००६ वृषपर्वोवाच  
०१,०७५।००६अ नाधर्मं न मृषावादं त्वयि जानामि भार्गव  
०१,०७५।००६च् त्वयि धर्मश् च सत्यं च तत् प्रसीदतु नो भवान्  
०१,०७५।००७अ यद्य् अस्मान् अपहाय त्वम् इतो गच्छसि भार्गव  
०१,०७५।००७च् समुद्रं सम्प्रवेक्ष्यामो नान्यद् अस्ति परायणम्  
०१,०७५।००७च्*०७६१_०१ । । । । । । । । पूर्वं मद्बान्धवैः सह  
०१,०७५।००७च्*०७६१_०२ पातालम् अथ वा चाग्निं  
०१,०७५।००७द्*०७६२_०१ यद्य् एव देवान् गच्छेस् त्वं मां च त्यक्त्वा गृहाधिप  
०१,०७५।००७द्*०७६२_०२ सर्वत्यागं ततः कृत्वा प्रविशामि हुताशनम्  
०१,०७५।००८ शुक्र उवाच  
०१,०७५।००८अ समुद्रं प्रविशध्वं वा दिशो वा द्रवतासुराः  
०१,०७५।००८च् दुहितुर् नाप्रियं सोढुं शक्तो ऽहं दयिता हि मे  
०१,०७५।००९अ प्रसाद्यतां देवयानी जीवितं ह्य् अत्र मे स्थितम्  
०१,०७५।००९ब्*०७६३_०१ प्रसन्ना देवयानी चेत् प्रियं नान्यतरं मम  
०१,०७५।००९च् योगक्षेमकरस् ते ऽहम् इन्द्रस्येव बृहस्पतिः  
०१,०७५।०१० वृषपर्वोवाच  
०१,०७५।०१०अ यत् किं चिद् असुरेन्द्राणां विद्यते वसु भार्गव  
०१,०७५।०१०च् भुवि हस्तिगवाश्वं वा तस्य त्वं मम चेश्वरः  
०१,०७५।०११ शुक्र उवाच  
०१,०७५।०११अ यत् किं चिद् अस्ति द्रविणं दैत्येन्द्राणां महासुर  
०१,०७५।०११च् तस्येश्वरो ऽस्मि यदि ते देवयानी प्रसाद्यताम्  
०१,०७५।०११द्*०७६४=०० वैशम्पायन उवाच  
०१,०७५।०११द्*०७६४_०१ ततस् तु त्वरितं शुक्रस् तेन राज्ञा समं ययौ  
०१,०७५।०११द्*०७६४_०२ उवाच चैनां सुभगे प्रतिपन्नं वचस् तव  
०१,०७५।०११द्*०७६५=०० वैशम्पायन उवाच  
०१,०७५।०११द्*०७६५_०१ एवम् उक्तस् तथेत्य् आह वृषपर्वा महाकविः  
०१,०७५।०११द्*०७६५_०२ देवयान्यन्तिकं गत्वा तम् अर्थं प्राह भार्गवः  
०१,०७५।०११द्*०७६६=०० वैशम्पायनः  
०१,०७५।०११द्*०७६६_०१ शुक्रस्य वचनं श्रुत्वा वृषपर्वा सबान्धवः  
०१,०७५।०११द्*०७६६_०२ देवयानीं प्रसीदेति पपात भुवि पादयोः  
०१,०७५।०१२ देवयान्य् उवाच  
०१,०७५।०१२अ यदि त्वम् ईश्वरस् तात राज्ञो वित्तस्य भार्गव  
०१,०७५।०१२च् नाभिजानामि तत् ते ऽहं राजा तु वदतु स्वयम्  
०१,०७५।०१३ वृषपर्वोवाच  
०१,०७५।०१३*०७६७_०१ स्तुत्यो वन्द्यश् च सततं मया तातश् च ते शुभे  
०१,०७५।०१३अ यं कामम् अभिकामासि देवयानि शुचिस्मिते  
०१,०७५।०१३च् तत् ते ऽहं सम्प्रदास्यामि यदि चेद् अपि दुर्लभम्  
०१,०७५।०१४ देवयान्य् उवाच  
०१,०७५।०१४अ दासीं कन्यासहस्रेण शर्मिष्ठाम् अभिकामये  
०१,०७५।०१४च् अनु मां तत्र गच्छेत् सा यत्र दास्यति मे पिता  
०१,०७५।०१५ वृषपर्वोवाच  
०१,०७५।०१५अ उत्तिष्ठ हे सङ्ग्रहीत्रि शर्मिष्ठां शीघ्रम् आनय  
०१,०७५।०१५च् यं च कामयते कामं देवयानी करोतु तम्  
०१,०७५।०१५द्*०७६८_०१ त्यजेद् एकं कुलस्यार्थे ग्रामस्यार्थे कुलं त्यजेत्  
०१,०७५।०१५द्*०७६८_०२ ग्रामं जनपदस्यार्थे आत्मार्थे पृथिवीं त्यजेत्  
०१,०७५।०१६ वैशम्पायन उवाच  
०१,०७५।०१६अ ततो धात्री तत्र गत्वा शर्मिष्ठां वाक्यम् अब्रवीत्  
०१,०७५।०१६च् उत्तिष्ठ भद्रे शर्मिष्ठे ज्ञातीनां सुखम् आवह  
०१,०७५।०१७अ त्यजति ब्राह्मणः शिष्यान् देवयान्या प्रचोदितः  
०१,०७५।०१७च् सा यं कामयते कामं स कार्यो ऽद्य त्वयानघे  
०१,०७५।०१८ शर्मिष्ठोवाच  
०१,०७५।०१८अ सा यं कामयते कामं करवाण्य् अहम् अद्य तम्  
०१,०७५।०१८ब्*०७६९_०१ यद्य् एवम् आह्वयेच् छुक्रो देवयानीकृते हि माम्  
०१,०७५।०१८च् मा त्व् एवापगमच् छुक्रो देवयानी च मत्कृते  
०१,०७५।०१९ वैशम्पायन उवाच  
०१,०७५।०१९अ ततः कन्यासहस्रेण वृता शिबिकया तदा  
०१,०७५।०१९च् पितुर् नियोगात् त्वरिता निश्चक्राम पुरोत्तमात्  
०१,०७५।०२० शर्मिष्ठोवाच  
०१,०७५।०२०अ अहं कन्यासहस्रेण दासी ते परिचारिका  
०१,०७५।०२०ब्*०७७०_०१ चण्डाले ऽपि नियुङ्क्ष्वाद्य शिरसा धारयामि तम्  
०१,०७५।०२०ब्*०७७०_०२ गुरुं वा स्पर्शयाम्य् अद्य दासीनां धर्मम् उत्तमम्  
०१,०७५।०२०च् अनु त्वां तत्र यास्यामि यत्र दास्यति ते पिता  
०१,०७५।०२१ देवयान्य् उवाच  
०१,०७५।०२१अ स्तुवतो दुहिता ते ऽहं बन्दिनः प्रतिगृह्णतः  
०१,०७५।०२१च् स्तूयमानस्य दुहिता कथं दासी भविष्यसि  
०१,०७५।०२२ शर्मिष्ठोवाच  
०१,०७५।०२२अ येन केन चिद् आर्तानां ज्ञातीनां सुखम् आवहेत्  
०१,०७५।०२२ब्*०७७१_०१ सर्वम् आहृत्य कर्तव्यम् एष धर्मः सनातनः  
०१,०७५।०२२ब्*०७७१_०२ एवं कृत्वा करिष्यामि यन् मां वक्ष्यसि शोभने  
०१,०७५।०२२च् अतस् त्वाम् अनुयास्यामि यत्र दास्यति ते पिता  
०१,०७५।०२३ वैशम्पायन उवाच  
०१,०७५।०२३अ प्रतिश्रुते दासभावे दुहित्रा वृषपर्वणः  
०१,०७५।०२३च् देवयानी नृपश्रेष्ठ पितरं वाक्यम् अब्रवीत्  
०१,०७५।०२४अ प्रविशामि पुरं तात तुष्टास्मि द्विजसत्तम  
०१,०७५।०२४च् अमोघं तव विज्ञानम् अस्ति विद्याबलं च ते  
०१,०७५।०२५अ एवम् उक्तो दुहित्रा स द्विजश्रेष्ठो महायशाः  
०१,०७५।०२५च् प्रविवेश पुरं हृष्टः पूजितः सर्वदानवैः  
०१,०७६।००१ वैशम्पायन उवाच  
०१,०७६।००१अ अथ दीर्घस्य कालस्य देवयानी नृपोत्तम  
०१,०७६।००१च् वनं तद् एव निर्याता क्रीडार्थं वरवर्णिनी  
०१,०७६।००२अ तेन दासीसहस्रेण सार्धं शर्मिष्ठया तदा  
०१,०७६।००२च् तम् एव देशं सम्प्राप्ता यथाकामं चचार सा  
०१,०७६।००२ए ताभिः सखीभिः सहिता सर्वाभिर् मुदिता भृशम्  
०१,०७६।००३अ क्रीडन्त्यो ऽभिरताः सर्वाः पिबन्त्यो मधुमाधवीम्  
०१,०७६।००३च् खादन्त्यो विविधान् भक्ष्यान् विदशन्त्यः फलानि च  
०१,०७६।००४अ पुनश् च नाहुषो राजा मृगलिप्सुर् यदृच्छया  
०१,०७६।००४च् तम् एव देशं सम्प्राप्तो जलार्थी श्रमकर्शितः  
०१,०७६।००५अ ददृशे देवयानीं च शर्मिष्ठां ताश् च योषितः  
०१,०७६।००५च् पिबन्तीर् ललमानाश् च दिव्याभरणभूषिताः  
०१,०७६।००५द्*०७७२_०१ आसनप्रवरे दिव्ये सर्वरत्नविभूषिते  
०१,०७६।००६अ उपविष्टां च ददृशे देवयानीं शुचिस्मिताम्  
०१,०७६।००६च् रूपेणाप्रतिमां तासां स्त्रीणां मध्ये वराङ्गनाम्  
०१,०७६।००६द्*०७७३_०१ आसनाच् च ततः किं चिद् विहीनां हेमभूषिताम्  
०१,०७६।००६द्*०७७३_०२ असुरेन्द्रसुतां चापि शर्मिष्ठां चारुहासिनीम्  
०१,०७६।००६ए शर्मिष्ठया सेव्यमानां पादसंवाहनादिभिः  
०१,०७६।००६फ़्*०७७४_०१ गायन्त्यश् चैव नृत्यन्त्यो वादयन्त्यश् च भारत  
०१,०७६।००६फ़्*०७७४_०२ दृष्ट्वा ययातिं ललना लज्जयावनताः स्थिताः  
०१,०७६।००७ ययातिर् उवाच  
०१,०७६।००७अ द्वाभ्यां कन्यासहस्राभ्यां द्वे कन्ये परिवारिते  
०१,०७६।००७च् गोत्रे च नामनी चैव द्वयोः पृच्छामि वाम् अहम्  
०१,०७६।००८ देवयान्य् उवाच  
०१,०७६।००८अ आख्यास्याम्य् अहम् आदत्स्व वचनं मे नराधिप  
०१,०७६।००८च् शुक्रो नामासुरगुरुः सुतां जानीहि तस्य माम्  
०१,०७६।००९अ इयं च मे सखी दासी यत्राहं तत्र गामिनी  
०१,०७६।००९च् दुहिता दानवेन्द्रस्य शर्मिष्ठा वृषपर्वणः  
०१,०७६।०१० ययातिर् उवाच  
०१,०७६।०१०अ कथं नु ते सखी दासी कन्येयं वरवर्णिनी  
०१,०७६।०१०च् असुरेन्द्रसुता सुभ्रु परं कौतूहलं हि मे  
०१,०७६।०१०द्*०७७५_०१ नैव देवी न गन्धर्वी न यक्षी न च किन्नरी  
०१,०७६।०१०द्*०७७५_०२ एवंरूपा मया नारी दृष्टपूर्वा महीतले  
०१,०७६।०१०द्*०७७५_०३ श्रीर् इवायतपद्माक्षी सर्वलक्षणशोभिता  
०१,०७६।०१०द्*०७७६_०१ दैवेनोपहता सुभ्रूर् उताहो तपसापि वा  
०१,०७६।०१०द्*०७७६_०२ अन्यथैषानवद्याङ्गी दासी नेह भविष्यति  
०१,०७६।०१०द्*०७७७_०१ अस्या रूपेण ते रूपं न किं चित् सदृशं भवेत्  
०१,०७६।०१०द्*०७७७_०२ पुरा दुश्चरितेनेयं तव दासी भवत्य् अहो  
०१,०७६।०११ देवयान्य् उवाच  
०१,०७६।०११अ सर्व एव नरव्याघ्र विधानम् अनुवर्तते  
०१,०७६।०११च् विधानविहितं मत्वा मा विचित्राः कथाः कृथाः  
०१,०७६।०१२अ राजवद् रूपवेषौ ते ब्राह्मीं वाचं बिभर्षि च  
०१,०७६।०१२च् किन्नामा त्वं कुतश् चासि कस्य पुत्रश् च शम्स मे  
०१,०७६।०१३ ययातिर् उवाच  
०१,०७६।०१३अ ब्रह्मचर्येण कृत्स्नो मे वेदः श्रुतिपथं गतः  
०१,०७६।०१३च् राजाहं राजपुत्रश् च ययातिर् इति विश्रुतः  
०१,०७६।०१४ देवयान्य् उवाच  
०१,०७६।०१४अ केनास्य् अर्थेन नृपते इमं देशम् उपागतः  
०१,०७६।०१४च् जिघृक्षुर् वारिजं किं चिद् अथ वा मृगलिप्सया  
०१,०७६।०१५ ययातिर् उवाच  
०१,०७६।०१५अ मृगलिप्सुर् अहं भद्रे पानीयार्थम् उपागतः  
०१,०७६।०१५च् बहु चाप्य् अनुयुक्तो ऽस्मि तन् मानुज्ञातुम् अर्हसि  
०१,०७६।०१६ देवयान्य् उवाच  
०१,०७६।०१६अ द्वाभ्यां कन्यासहस्राभ्यां दास्या शर्मिष्ठया सह  
०१,०७६।०१६च् त्वदधीनास्मि भद्रं ते सखा भर्ता च मे भव  
०१,०७६।०१६द्*०७७८=०० वैशम्पायनः  
०१,०७६।०१६द्*०७७८_०१ असुरेन्द्रसुताम् ईक्ष्य तस्यां सक्तेन चेतसा  
०१,०७६।०१६द्*०७७८_०२ शर्मिष्ठा महिषी मह्यम् इति मत्वा वचो ऽब्रवीत्  
०१,०७६।०१७ ययातिर् उवाच  
०१,०७६।०१७अ विद्ध्य् औशनसि भद्रं ते न त्वाम् अर्हो ऽस्मि भामिनि  
०१,०७६।०१७च् अविवाह्या हि राजानो देवयानि पितुस् तव  
०१,०७६।०१७द्*०७७९_०१ चतुर्णाम् अपि वर्णानां विवाहं ब्राह्मणो ऽर्हति  
०१,०७६।०१७द्*०७७९_०२ क्षत्रियाद्याः क्रमाधस्तान् नोत्तरोत्तरकारिणः  
०१,०७६।०१७द्*०७७९_०३ कामात् क्रोधाद् अथो लोभाद् यत् किं चित् कुरुते नरः  
०१,०७६।०१७द्*०७७९_०४ देवयानि विजानीहि स गच्छेन् नरकं ध्रुवम्  
०१,०७६।०१७द्*०७८०_०१ परभार्या स्वसा ज्येष्ठा सगोत्रा पतिता स्नुषा  
०१,०७६।०१७द्*०७८०_०२ अपरा भिक्षुकास्वस्था अगम्याः कीर्तिता बुधैः  
०१,०७६।०१८ देवयान्य् उवाच  
०१,०७६।०१८अ संसृष्टं ब्रह्मणा क्षत्रं क्षत्रं च ब्रह्मसंहितम्  
०१,०७६।०१८ब्*०७८१_०१ तयोर् अप्य् अन्यता नास्ति एकान्तरतमौ हि तौ  
०१,०७६।०१८च् ऋषिश् च ऋषिपुत्रश् च नाहुषाङ्ग वहस्व माम्  
०१,०७६।०१९ ययातिर् उवाच  
०१,०७६।०१९अ एकदेहोद्भवा वर्णाश् चत्वारो ऽपि वराङ्गने  
०१,०७६।०१९च् पृथग्धर्माः पृथक्शौचास् तेषां तु ब्राह्मणो वरः  
०१,०७६।०२० देवयान्य् उवाच  
०१,०७६।०२०अ पाणिधर्मो नाहुषायं न पुम्भिः सेवितः पुरा  
०१,०७६।०२०च् तं मे त्वम् अग्रहीर् अग्रे वृणोमि त्वाम् अहं ततः  
०१,०७६।०२१अ कथं नु मे मनस्विन्याः पाणिम् अन्यः पुमान् स्पृशेत्  
०१,०७६।०२१च् गृहीतम् ऋषिपुत्रेण स्वयं वाप्य् ऋषिणा त्वया  
०१,०७६।०२२ ययातिर् उवाच  
०१,०७६।०२२अ क्रुद्धाद् आशीविषात् सर्पाज् ज्वलनात् सर्वतोमुखात्  
०१,०७६।०२२च् दुराधर्षतरो विप्रः पुरुषेण विजानता  
०१,०७६।०२३ देवयान्य् उवाच  
०१,०७६।०२३अ कथम् आशीविषात् सर्पाज् ज्वलनात् सर्वतोमुखात्  
०१,०७६।०२३च् दुराधर्षतरो विप्र इत्य् आत्थ पुरुषर्षभ  
०१,०७६।०२४ ययातिर् उवाच  
०१,०७६।०२४अ एकम् आशीविषो हन्ति शस्त्रेणैकश् च वध्यते  
०१,०७६।०२४च् हन्ति विप्रः सराष्ट्राणि पुराण्य् अपि हि कोपितः  
०१,०७६।०२४द्*०७८२_०१ क्व चिद् आशीविषो हन्याच् छस्त्रम् अन्यं निकृन्तति  
०१,०७६।०२४द्*०७८२_०२ यदृच्छयाग्निर् दहति मनसा हन्ति वै द्विजः  
०१,०७६।०२५अ दुराधर्षतरो विप्रस् तस्माद् भीरु मतो मम  
०१,०७६।०२५च् अतो ऽदत्तां च पित्रा त्वां भद्रे न विवहाम्य् अहम्  
०१,०७६।०२६ देवयान्य् उवाच  
०१,०७६।०२६अ दत्तां वहस्व पित्रा मां त्वं हि राजन् वृतो मया  
०१,०७६।०२६च् अयाचतो भयं नास्ति दत्तां च प्रतिगृह्णतः  
०१,०७६।०२६द्*०७८३_०१ तिष्ठ राजन् मुहूर्तं त्वं प्रेषयिष्याम्य् अहं पितुः  
०१,०७६।०२६द्*०७८३_०२ गच्छ त्वं धात्रिके शीघ्रं ब्रह्मकल्पम् इहानय  
०१,०७६।०२६द्*०७८३_०३ स्वयंवरे वृतं शीघ्रं निवेदय च नाहुषम्  
०१,०७६।०२७ वैशम्पायन उवाच  
०१,०७६।०२७अ त्वरितं देवयान्याथ प्रेषितं पितुर् आत्मनः  
०१,०७६।०२७ब्*०७८४_०१ सर्वं निवेदयाम् आस धात्री तस्मै यथातथम्  
०१,०७६।०२७च् श्रुत्वैव च स राजानं दर्शयाम् आस भार्गवः  
०१,०७६।०२७द्*०७८५=०५ शुक्रः  
०१,०७६।०२७द्*०७८५=०७ वैशम्पायनः  
०१,०७६।०२७द्*०७८५_०१ ततो धात्रेयिका गत्वा शीघ्रं तूशनसं प्रति  
०१,०७६।०२७द्*०७८५_०२ दृष्ट्वा चैनं यथान्यायम् अभिवाद्येदम् अब्रवीत्  
०१,०७६।०२७द्*०७८५_०३ देवयान्या वृतो भर्ता नाहुषः पृथिवीपतिः  
०१,०७६।०२७द्*०७८५_०४ तत्रानुज्ञां कुरुष्वाद्य ब्रह्मन् सत्यपरायण  
०१,०७६।०२७द्*०७८५_०५ गच्छ गच्छाग्रतो भद्रे गच्छामि सहितस् त्वया  
०१,०७६।०२७द्*०७८५_०६ करिष्यामि वचस् तस्याः पृष्ट्वा राजानम् अच्युतम्  
०१,०७६।०२७द्*०७८५_०७ प्रादुरासीत् तदा शुक्रः प्रज्वलन्न् इव तेजसा  
०१,०७६।०२७द्*०७८५_०८ ब्राह्मणः सर्वभूतानि तेजोराशिः प्रकाशयन्  
०१,०७६।०२८अ दृष्ट्वैव चागतं शुक्रं ययातिः पृथिवीपतिः  
०१,०७६।०२८च् ववन्दे ब्राह्मणं काव्यं प्राञ्जलिः प्रणतः स्थितः  
०१,०७६।०२९ देवयान्य् उवाच  
०१,०७६।०२९अ राजायं नाहुषस् तात दुर्गे मे पाणिम् अग्रहीत्  
०१,०७६।०२९ब्*०७८६_०१ नान्यपूर्वगृहीतं मे तेनाहम् अभया कृता  
०१,०७६।०२९च् नमस् ते देहि माम् अस्मै नान्यं लोके पतिं वृणे  
०१,०७६।०३० शुक्र उवाच  
०१,०७६।०३०*०७८७_०१ अन्यो धर्मः प्रियस् त्व् अन्यो वृतस् ते नाहुषः पतिः  
०१,०७६।०३०*०७८७_०२ कचशापात् त्वया पूर्वं नान्यद् भवितुम् अर्हति  
०१,०७६।०३०अ वृतो ऽनया पतिर् वीर सुतया त्वं ममेष्टया  
०१,०७६।०३०ब्*०७८८_०१ स्वयङ्ग्रहे महान् दोषो ब्राह्मण्यां वर्णसङ्करात्  
०१,०७६।०३०च् गृहाणेमां मया दत्तां महिषीं नहुषात्मज  
०१,०७६।०३१ ययातिर् उवाच  
०१,०७६।०३१अ अधर्मो न स्पृशेद् एवं महान् माम् इह भार्गव  
०१,०७६।०३१च् वर्णसङ्करजो ब्रह्मन्न् इति त्वां प्रवृणोम्य् अहम्  
०१,०७६।०३२ शुक्र उवाच  
०१,०७६।०३२अ अधर्मात् त्वां विमुञ्चामि वरयस्व यथेप्षितम्  
०१,०७६।०३२च् अस्मिन् विवाहे मा ग्लासीर् अहं पापं नुदामि ते  
०१,०७६।०३३अ वहस्व भार्यां धर्मेण देवयानीं सुमध्यमाम्  
०१,०७६।०३३च् अनया सह सम्प्रीतिम् अतुलां समवाप्स्यसि  
०१,०७६।०३४अ इयं चापि कुमारी ते शर्मिष्ठा वार्षपर्वणी  
०१,०७६।०३४च् सम्पूज्या सततं राजन् मा चैनां शयने ह्वयेः  
०१,०७६।०३४द्*०७८९_०१ इयं कुमारी शर्मिष्ठा दुहिता वृषपर्वणः  
०१,०७६।०३४द्*०७८९_०२ तां पूजयेथा मा चैनां शयने वै समाह्वय  
०१,०७६।०३४द्*०७८९_०३ रहस्य् एनां समाहूय न वदेर् न च संस्पृशेः  
०१,०७६।०३४द्*०७८९_०४ वहस्व भार्यां भद्रं ते यथाकामम् अवाप्स्यसि  
०१,०७६।०३५ वैशम्पायन उवाच  
०१,०७६।०३५*०७९०_०१ गान्धर्वेण विवाहेन देवयानी वृता तदा  
०१,०७६।०३५अ एवम् उक्तो ययातिस् तु शुक्रं कृत्वा प्रदक्षिणम्  
०१,०७६।०३५ब्*०७९१_०१ शास्त्रोक्तविधिना राजन् विवाहम् अकरोच् छुभम्  
०१,०७६।०३५ब्*०७९१_०२ लब्ध्वा शुक्रान् महद् वित्तं देवयानीं तथोत्तमाम्  
०१,०७६।०३५ब्*०७९१_०३ द्विसहस्रेण कन्यानां तथा शर्मिष्ठया सह  
०१,०७६।०३५ब्*०७९१_०४ सम्पूजितश् च शुक्रेण दैत्यैश् च नृपसत्तमः  
०१,०७६।०३५ब्*०७९२_०१ विवाहं विधिवत् कृत्वा प्रदक्षिणम् अथाकरोत्  
०१,०७६।०३५च् जगाम स्वपुरं हृष्टो अनुज्ञातो महात्मना  
०१,०७७।००१ वैशम्पायन उवाच  
०१,०७७।००१अ ययातिः स्वपुरं प्राप्य महेन्द्रपुरसन्निभम्  
०१,०७७।००१च् प्रविश्यान्तःपुरं तत्र देवयानीं न्यवेशयत्  
०१,०७७।००२अ देवयान्याश् चानुमते तां सुतां वृषपर्वणः  
०१,०७७।००२च् अशोकवनिकाभ्याशे गृहं कृत्वा न्यवेशयत्  
०१,०७७।००३अ वृतां दासीसहस्रेण शर्मिष्ठाम् आसुरायणीम्  
०१,०७७।००३च् वासोभिर् अन्नपानैश् च संविभज्य सुसत्कृताम्  
०१,०७७।००४अ देवयान्या तु सहितः स नृपो नहुषात्मजः  
०१,०७७।००४ब्*०७९३_०१ प्रीत्या परमया युक्तो मुमुदे शाश्वतीः समाः  
०१,०७७।००४ब्*०७९३_०२ अशोकवनिकाभ्याशे देवयानी समागता  
०१,०७७।००४ब्*०७९३_०३ शर्मिष्ठया सा क्रीडित्वा रमणीये मनोरमे  
०१,०७७।००४ब्*०७९३_०४ तत्रैव तां तु निर्दिश्य सह राज्ञा ययौ गृहम्  
०१,०७७।००४ब्*०७९३_०५ एवम् एव बहुप्रीत्या मुमुदे बहुकालतः  
०१,०७७।००४च् विजहार बहून् अब्दान् देववन् मुदितो भृशम्  
०१,०७७।००५अ ऋतुकाले तु सम्प्राप्ते देवयानी वराङ्गना  
०१,०७७।००५च् लेभे गर्भं प्रथमतः कुमारं च व्यजायत  
०१,०७७।००६अ गते वर्षसहस्रे तु शर्मिष्ठा वार्षपर्वणी  
०१,०७७।००६च् ददर्श यौवनं प्राप्ता ऋतुं सा चान्वचिन्तयत्  
०१,०७७।००६द्*०७९४_०१ शुद्धा स्नाता तु शर्मिष्ठा सर्वालङ्कारभूषिता  
०१,०७७।००६द्*०७९४_०२ अशोकशाखाम् आलम्ब्य सुफुल्लैः स्तबकैर् वृताम्  
०१,०७७।००६द्*०७९४_०३ आदर्शे मुखम् उद्वीक्ष्य भर्तृदर्शनलालसा  
०१,०७७।००६द्*०७९४_०४ शोकमोहसमाविष्टा वचनं चेदम् अब्रवीत्  
०१,०७७।००६द्*०७९४_०५ अशोक शोकापनुद शोकोपहतचेतसम्  
०१,०७७।००६द्*०७९४_०६ त्वन्नामानं कुरु क्षिप्रं प्रियसन्दर्शनाद् धि माम्  
०१,०७७।००६द्*०७९४_०७ एवम् उक्तवती सा तु शर्मिष्ठा पुनर् अब्रवीत्  
०१,०७७।००७अ ऋतुकालश् च सम्प्राप्तो न च मे ऽस्ति पतिर् वृतः  
०१,०७७।००७च् किं प्राप्तं किं नु कर्तव्यं किं वा कृत्वा कृतं भवेत्  
०१,०७७।००८अ देवयानी प्रजातासौ वृथाहं प्राप्तयौवना  
०१,०७७।००८ब्*०७९५_०१ देवयानी पुण्यकृता तस्या भर्ता हि नाहुषः  
०१,०७७।००८च् यथा तया वृतो भर्ता तथैवाहं वृणोमि तम्  
०१,०७७।००९अ राज्ञा पुत्रफलं देयम् इति मे निश्चिता मतिः  
०१,०७७।००९च् अपीदानीं स धर्मात्मा इयान् मे दर्शनं रहः  
०१,०७७।००९द्*०७९६=०२ वैशम्पायनः  
०१,०७७।००९द्*०७९६_०१ केशे बद्ध्वा तु राजानं याचे ऽहं सदृशं पतिम्  
०१,०७७।००९द्*०७९६_०२ गृहे मुदा देवयानीपुत्रम् ईक्ष्य पुनः पुनः  
०१,०७७।००९द्*०७९६_०३ क्रीडन्न् अन्तःपुरे तस्याः क्व चित् क्षणम् अवाप सः  
०१,०७७।०१०अ अथ निष्क्रम्य राजासौ तस्मिन् काले यदृच्छया  
०१,०७७।०१०च् अशोकवनिकाभ्याशे शर्मिष्ठां प्राप्य विष्ठितः  
०१,०७७।०११अ तम् एकं रहिते दृष्ट्वा शर्मिष्ठा चारुहासिनी  
०१,०७७।०११च् प्रत्युद्गम्याञ्जलिं कृत्वा राजानं वाक्यम् अब्रवीत्  
०१,०७७।०१२अ सोमस्येन्द्रस्य विष्णोर् वा यमस्य वरुणस्य वा  
०१,०७७।०१२च् तव वा नाहुष कुले कः स्त्रियं स्प्रष्टुम् अर्हति  
०१,०७७।०१३अ रूपाभिजनशीलैर् हि त्वं राजन् वेत्थ मां सदा  
०१,०७७।०१३च् सा त्वां याचे प्रसाद्याहम् ऋतुं देहि नराधिप  
०१,०७७।०१४ ययातिर् उवाच  
०१,०७७।०१४अ वेद्मि त्वां शीलसम्पन्नां दैत्यकन्याम् अनिन्दिताम्  
०१,०७७।०१४च् रूपे च ते न पश्यामि सूच्यग्रम् अपि निन्दितम्  
०१,०७७।०१४द्*०७९७_०१ तदा प्रभृति त्वां दृष्ट्वा स्मराम्य् अनिशम् उत्तमे  
०१,०७७।०१५अ अब्रवीद् उशना काव्यो देवयानीं यदावहम्  
०१,०७७।०१५च् नेयम् आह्वयितव्या ते शयने वार्षपर्वणी  
०१,०७७।०१५द्*०७९८_०१ देवयान्याः प्रियं कृत्वा शर्मिष्ठाम् अपि पोषय  
०१,०७७।०१६ शर्मिष्ठोवाच  
०१,०७७।०१६अ न नर्मयुक्तं वचनं हिनस्ति; न स्त्रीषु राजन् न विवाहकाले  
०१,०७७।०१६च् प्राणात्यये सर्वधनापहारे; पञ्चानृतान्य् आहुर् अपातकानि  
०१,०७७।०१७अ पृष्टं तु साक्ष्ये प्रवदन्तम् अन्यथा; वदन्ति मिथ्योपहितं नरेन्द्र  
०१,०७७।०१७च् एकार्थतायां तु समाहितायाम्; मिथ्या वदन्तम् अनृतं हिनस्ति  
०१,०७७।०१७द्*०७९९_०१ अनृतं नानृतं स्त्रीषु परिहासविवाहयोः  
०१,०७७।०१७द्*०७९९_०२ आत्मप्राणार्थघातेषु तद् एवोत्तमतां व्रजेत्  
०१,०७७।०१७द्*०८००_०१ धर्मसूक्ष्मार्थतत्त्वज्ञा एवम् आहुर् मनीषिणः  
०१,०७७।०१८ ययातिर् उवाच  
०१,०७७।०१८*०८०१_०१ यथा वदसि कल्याणि ममाप्य् एतद् धि काङ्क्षितम्  
०१,०७७।०१८*०८०१_०२ ब्राह्मणस्य तु तद् वाक्यं हृदि मे परिवर्तते  
०१,०७७।०१८अ राजा प्रमाणं भूतानां स नश्येत मृषा वदन्  
०१,०७७।०१८च् अर्थकृच्छ्रम् अपि प्राप्य न मिथ्या कर्तुम् उत्सहे  
०१,०७७।०१९ शर्मिष्ठोवाच  
०१,०७७।०१९अ समाव् एतौ मतौ राजन् पतिः सख्याश् च यः पतिः  
०१,०७७।०१९च् समं विवाहम् इत्य् आहुः सख्या मे ऽसि पतिर् वृतः  
०१,०७७।०२० ययातिर् उवाच  
०१,०७७।०२०अ दातव्यं याचमानेभ्य इति मे व्रतम् आहितम्  
०१,०७७।०२०च् त्वं च याचसि मां कामं ब्रूहि किं करवाणि ते  
०१,०७७।०२०द्*०८०२_०१ धनं वा यदि वा कामं राज्यं वापि शुचिस्मिते  
०१,०७७।०२१ शर्मिष्ठोवाच  
०१,०७७।०२१अ अधर्मात् त्राहि मां राजन् धर्मं च प्रतिपादय  
०१,०७७।०२१ब्*०८०३_०१ नान्यं वृणे पुत्रकामा पुत्रात् परतरं न च  
०१,०७७।०२१च् त्वत्तो ऽपत्यवती लोके चरेयं धर्मम् उत्तमम्  
०१,०७७।०२१द्*०८०४_०१ पुत्रार्थं भर्तृपोषार्थं स्त्रियः सृष्टाः स्वयम्भुवा  
०१,०७७।०२१द्*०८०४_०२ अपतिश् चापि या कन्या अनपत्या च या भवेत्  
०१,०७७।०२१द्*०८०४_०३ तस्या जन्म वृथा लोके गतिस् तस्या न विद्यते  
०१,०७७।०२२अ त्रय एवाधना राजन् भार्या दासस् तथा सुतः  
०१,०७७।०२२च् यत् ते समधिगच्छन्ति यस्य ते तस्य तद् धनम्  
०१,०७७।०२२द्*०८०५_०१ सह दत्तास्मि काव्येन देवयान्या महर्षिणा  
०१,०७७।०२२द्*०८०५_०२ पूज्या पोषयितव्येति न मृषा कर्तुम् अर्हसि  
०१,०७७।०२२द्*०८०५_०३ सुवर्णमणिमुक्तानि वस्त्राण्य् आभरणानि च  
०१,०७७।०२२द्*०८०५_०४ याचतां हि ददासि त्वं गोग्रामादीनि यानि च  
०१,०७७।०२२द्*०८०५_०५ बाहिरं दानम् इत्य् उक्तं न शरीराश्रयं नृप  
०१,०७७।०२२द्*०८०५_०६ दुष्करं पुत्रदानं च आत्मदानं च दुष्करम्  
०१,०७७।०२२द्*०८०५_०७ शरीरदानात् तत् सर्वं दत्तं भवति मारिष  
०१,०७७।०२२द्*०८०५_०८ यस्य यस्य यथाकामं तस्य तस्य ददाम्य् अहम्  
०१,०७७।०२२द्*०८०५_०९ इत्य् उक्त्वा नगरे राजंस् त्रिकालं घोषितं त्वया  
०१,०७७।०२२द्*०८०५_१० अनृतं त्वयोक्तं राजेन्द्र वृथा घोषितम् एव च  
०१,०७७।०२२द्*०८०५_११ तत् सत्यं कुरु राजेन्द्र यथा वैश्रवणस् तथा  
०१,०७७।०२३अ देवयान्या भुजिष्यास्मि वश्या च तव भार्गवी  
०१,०७७।०२३च् सा चाहं च त्वया राजन् भरणीये भजस्व माम्  
०१,०७७।०२४ वैशम्पायन उवाच  
०१,०७७।०२४अ एवम् उक्तस् तु राजा स तथ्यम् इत्य् एव जज्ञिवान्  
०१,०७७।०२४ब्*०८०६_०१ काव्यस्य देवयान्याश् च भीतो धर्मभयाद् अपि  
०१,०७७।०२४च् पूजयाम् आस शर्मिष्ठां धर्मं च प्रत्यपादयत्  
०१,०७७।०२४द्*०८०७_०१ ऋत्विक्पुरोहिताचार्यैर् मन्त्रिभिश् चैव संवृतः  
०१,०७७।०२४द्*०८०७_०२ कृत्वा विवाहं विधिवद् दत्वा ब्राह्मणदक्षिणाम्  
०१,०७७।०२४द्*०८०७_०३ पुण्ये नक्षत्रसंयोगे मुहूर्ते द्विजपूजिते  
०१,०७७।०२५अ समागम्य च शर्मिष्ठां यथाकामम् अवाप्य च  
०१,०७७।०२५च् अन्योन्यम् अभिसम्पूज्य जग्मतुस् तौ यथागतम्  
०१,०७७।०२६अ तस्मिन् समागमे सुभ्रूः शर्मिष्ठा चारुहासिनी  
०१,०७७।०२६च् लेभे गर्भं प्रथमतस् तस्मान् नृपतिसत्तमात्  
०१,०७७।०२७अ प्रजज्ञे च ततः काले राजन् राजीवलोचना  
०१,०७७।०२७च् कुमारं देवगर्भाभं राजीवनिभलोचनम्  
०१,०७८।००१ वैशम्पायन उवाच  
०१,०७८।००१*०८०८=०३ ययातिः  
०१,०७८।००१*०८०८=०७ वैशम्पायनः  
०१,०७८।००१*०८०८_०१ तस्मिन् नक्षत्रसंयोगे शुक्ले पुण्यर्क्षगेन्दुना  
०१,०७८।००१*०८०८_०२ स राजा मुमुदे सम्राट् तया शर्मिष्ठया सह  
०१,०७८।००१*०८०८_०३ प्रजानां श्रीर् इवाग्र्या मे शर्मिष्ठा ह्य् अभवद् वधूः  
०१,०७८।००१*०८०८_०४ पन्नगीवोग्ररूपा वै देवयानी ममाप्य् अभूत्  
०१,०७८।००१*०८०८_०५ पर्जन्य इव सस्यानां देवानाम् अमृतं यथा  
०१,०७८।००१*०८०८_०६ तद्वन् ममापि सम्भूता शर्मिष्ठा वार्षपर्वणी  
०१,०७८।००१*०८०८_०७ इत्य् एवं मनसा ध्यात्वा देवयानीम् अवर्जयत्  
०१,०७८।००१अ श्रुत्वा कुमारं जातं तु देवयानी शुचिस्मिता  
०१,०७८।००१च् चिन्तयाम् आस दुःखार्ता शर्मिष्ठां प्रति भारत  
०१,०७८।००२अ अभिगम्य च शर्मिष्ठां देवयान्य् अब्रवीद् इदम्  
०१,०७८।००२च् किम् इदं वृजिनं सुभ्रु कृतं ते कामलुब्धया  
०१,०७८।००३ शर्मिष्ठोवाच  
०१,०७८।००३अ ऋषिर् अभ्यागतः कश् चिद् धर्मात्मा वेदपारगः  
०१,०७८।००३च् स मया वरदः कामं याचितो धर्मसंहितम्  
०१,०७८।००३द्*०८०९_०१ अपत्यार्थे स तु मया वृतो वै चारुहासिनि  
०१,०७८।००४अ नाहम् अन्यायतः कामम् आचरामि शुचिस्मिते  
०१,०७८।००४च् तस्माद् ऋषेर् ममापत्यम् इति सत्यं ब्रवीमि ते  
०१,०७८।००५ देवयान्य् उवाच  
०१,०७८।००५अ शोभनं भीरु सत्यं चेद् अथ स ज्ञायते द्विजः  
०१,०७८।००५च् गोत्रनामाभिजनतो वेत्तुम् इच्छामि तं द्विजम्  
०१,०७८।००६ शर्मिष्ठोवाच  
०१,०७८।००६अ ओजसा तेजसा चैव दीप्यमानं रविं यथा  
०१,०७८।००६च् तं दृष्ट्वा मम सम्प्रष्टुं शक्तिर् नासीच् छुचिस्मिते  
०१,०७८।००७ देवयान्य् उवाच  
०१,०७८।००७अ यद्य् एतद् एवं शर्मिष्ठे न मन्युर् विद्यते मम  
०१,०७८।००७च् अपत्यं यदि ते लब्धं ज्येष्ठाच् छ्रेष्ठाच् च वै द्विजात्  
०१,०७८।००८ वैशम्पायन उवाच  
०१,०७८।००८अ अन्योन्यम् एवम् उक्त्वा च सम्प्रहस्य च ते मिथः  
०१,०७८।००८च् जगाम भार्गवी वेश्म तथ्यम् इत्य् एव जज्ञुषी  
०१,०७८।००९अ ययातिर् देवयान्यां तु पुत्राव् अजनयन् नृपः  
०१,०७८।००९च् यदुं च तुर्वसुं चैव शक्रविष्णू इवापरौ  
०१,०७८।००९द्*०८१०_०१ तस्मिन् काले तु राजर्षिर् ययातिः पृथिवीपतिः  
०१,०७८।००९द्*०८१०_०२ माध्वीकरसंयुक्तां मदिरां मदवर्धिनीम्  
०१,०७८।००९द्*०८१०_०३ पाययाम् आस शुक्रस्य तनयां रक्तपिञ्जराम्  
०१,०७८।००९द्*०८१०_०४ पीत्वा पीत्वा च मदिरां देवयानी मुमोह सा  
०१,०७८।००९द्*०८१०_०५ रुदती गायमाना सा नृत्यन्ती च मुहुर् मुहुः  
०१,०७८।००९द्*०८१०_०६ बहु प्रलपती देवी राजानम् इदम् अब्रवीत्  
०१,०७८।००९द्*०८१०_०७ राजवद् रूपवेषौ ते किमर्थं त्वम् इहागतः  
०१,०७८।००९द्*०८१०_०८ केन कार्येण सम्प्राप्तो निर्जनं गहनं वनम्  
०१,०७८।००९द्*०८१०_०९ द्विजश्रेष्ठ नृपश्रेष्ठो ययातिश् चोग्रदर्शनः  
०१,०७८।००९द्*०८१०_१० तस्माद् इतः पलायस्व हितम् इच्छसि चेद् द्विज  
०१,०७८।००९द्*०८१०_११ इत्य् एवं प्रलपन्तीं तां देवयानीं तु नाहुषः  
०१,०७८।००९द्*०८१०_१२ भर्त्सयाम् आस वचनैर् अपापां पापवर्धिनीम्  
०१,०७८।००९द्*०८१०_१३ ततो वर्षवरान् मूकान् पङ्गून् वृद्धान् सपण्डकान्  
०१,०७८।००९द्*०८१०_१४ रक्षणे देवयान्याः स पोषणे च शशास तान्  
०१,०७८।००९द्*०८१०_१५ ततस् तु नाहुषो राजा शर्मिष्ठां प्राप्य बुद्धिमान्  
०१,०७८।००९द्*०८१०_१६ रेमे च सुचिरं कालं तया शर्मिष्ठया सह  
०१,०७८।०१०अ तस्माद् एव तु राजर्षेः शर्मिष्ठा वार्षपर्वणी  
०१,०७८।०१०च् द्रुह्युं चानुं च पूरुं च त्रीन् कुमारान् अजीजनत्  
०१,०७८।०१०द्*०८११_०१ शर्मिष्ठाकामुको राजा यदासीत् तद्रताकुलः  
०१,०७८।०१०द्*०८११_०२ मदिराविवशां कृत्वा रेमे शर्मिष्ठयान्वहम्  
०१,०७८।०११अ ततः काले तु कस्मिंश् चिद् देवयानी शुचिस्मिता  
०१,०७८।०११च् ययातिसहिता राजन् निर्जगाम महावनम्  
०१,०७८।०१२अ ददर्श च तदा तत्र कुमारान् देवरूपिणः  
०१,०७८।०१२च् क्रीडमानान् सुविश्रब्धान् विस्मिता चेदम् अब्रवीत्  
०१,०७८।०१३अ कस्यैते दारका राजन् देवपुत्रोपमाः शुभाः  
०१,०७८।०१३च् वर्चसा रूपतश् चैव सदृशा मे मतास् तव  
०१,०७८।०१४अ एवं पृष्ट्वा तु राजानं कुमारान् पर्यपृच्छत  
०१,०७८।०१४अ*०८१२_०१ । । । । । । । । पश्यन्तम् अवनीतलम्  
०१,०७८।०१४अ*०८१२_०२ ज्ञात्वा तु तत्कृतं शापं । । । । । । । ।  
०१,०७८।०१४ब्*०८१३_०१ तस्मिन् काले तु तच् छ्रुत्वा धात्री तेषां वचो ऽब्रवीत्  
०१,०७८।०१४ब्*०८१३_०२ किं न ब्रूत कुमारा वः पितरं वै द्विजर्षभम्  
०१,०७८।०१४च् किन्नामधेयगोत्रो वः पुत्रका ब्राह्मणः पिता  
०१,०७८।०१४द्*०८१४_०१ प्रब्रूत तत्त्वतः क्षिप्रं कश् चासौ क्व च वर्तते  
०१,०७८।०१४ए विब्रूत मे यथातथ्यं श्रोतुम् इच्छामि तं ह्य् अहम्  
०१,०७८।०१४फ़्*०८१५_०१ एवम् उक्ताः कुमारास् ते देवयान्या सुमध्यया  
०१,०७८।०१५अ ते ऽदर्शयन् प्रदेशिन्या तम् एव नृपसत्तमम्  
०१,०७८।०१५च् शर्मिष्ठां मातरं चैव तस्याचख्युश् च दारकाः  
०१,०७८।०१५द्*०८१६_०१ ऋषिश् च ब्राह्मणश् चैव द्विजातिश् चैव नः पिता  
०१,०७८।०१५द्*०८१६_०२ शर्मिष्ठा नानृतं ब्रूयाद् देवयानि क्षमस्व वै  
०१,०७८।०१५द्*०८१६_०३ तया रहः पृच्छ्यमानास् तथ्यम् ऊचुश् च दारकाः  
०१,०७८।०१६अ इत्य् उक्त्वा सहितास् ते तु राजानम् उपचक्रमुः  
०१,०७८।०१६च् नाभ्यनन्दत तान् राजा देवयान्यास् तदान्तिके  
०१,०७८।०१६ए रुदन्तस् ते ऽथ शर्मिष्ठाम् अभ्ययुर् बालकास् ततः  
०१,०७८।०१६फ़्*०८१७_०१ नातिदूराच् च राजानम् अवातिष्ठद् अवाङ्मुखी  
०१,०७८।०१७अ दृष्ट्वा तु तेषां बालानां प्रणयं पार्थिवं प्रति  
०१,०७८।०१७च् बुद्ध्वा च तत्त्वतो देवी शर्मिष्ठाम् इदम् अब्रवीत्  
०१,०७८।०१७द्*०८१८_०१ श्रुत्वा तु तेषां बालानां सव्रीड इव पार्थिवः  
०१,०७८।०१७द्*०८१८_०२ प्रतिवक्तुम् अशक्तो ऽभूत् तूष्णीम्भूतो ऽभवन् नृपः  
०१,०७८।०१७द्*०८१८_०३ गृहीत्वा तु करे रोषाच् छर्मिष्ठां पुनर् अब्रवीत्  
०१,०७८।०१७द्*०८१९=०० देवयान्य् उवाच  
०१,०७८।०१७द्*०८१९_०१ अभ्यागच्छति मां कश् चिद् ऋषिर् इत्य् एवम् अब्रवीत्  
०१,०७८।०१७द्*०८१९_०२ ययातिम् एव नूनं त्वं प्रोत्साहयसि भामिनि  
०१,०७८।०१७द्*०८१९_०३ पूर्वम् एव मया प्रोक्तं त्वया तु वृजिनं कृतम्  
०१,०७८।०१८अ मदधीना सती कस्माद् अकार्षीर् विप्रियं मम  
०१,०७८।०१८च् तम् एवासुरधर्मं त्वम् आस्थिता न बिभेषि किम्  
०१,०७८।०१९ शर्मिष्ठोवाच  
०१,०७८।०१९अ यद् उक्तम् ऋषिर् इत्य् एव तत् सत्यं चारुहासिनि  
०१,०७८।०१९च् न्यायतो धर्मतश् चैव चरन्ती न बिभेमि ते  
०१,०७८।०२०अ यदा त्वया वृतो राजा वृत एव तदा मया  
०१,०७८।०२०च् सखीभर्ता हि धर्मेण भर्ता भवति शोभने  
०१,०७८।०२१अ पूज्यासि मम मान्या च ज्येष्ठा श्रेष्ठा च ब्राह्मणी  
०१,०७८।०२१च् त्वत्तो ऽपि मे पूज्यतमो राजर्षिः किं न वेत्थ तत्  
०१,०७८।०२१द्*०८२०_०१ तव पित्रा मे गुरुणा सहदत्ते उभे शुभे  
०१,०७८।०२१द्*०८२०_०२ ततो भर्ता च पूज्यश् च पोष्यां पोषयतीह माम्  
०१,०७८।०२२ वैशम्पायन उवाच  
०१,०७८।०२२अ श्रुत्वा तस्यास् ततो वाक्यं देवयान्य् अब्रवीद् इदम्  
०१,०७८।०२२च् राजन् नाद्येह वत्स्यामि विप्रियं मे कृतं त्वया  
०१,०७८।०२२द्*०८२१_०१ रमस्वेह यथाकामं देव्या शर्मिष्ठया सह  
०१,०७८।०२२द्*०८२१_०२ प्रतिजज्वाल कोपेन देवयानी तदा भृशम्  
०१,०७८।०२२द्*०८२१_०३ निर्दहन्तीव सव्रीडां शर्मिष्ठां समुदीक्ष्य च  
०१,०७८।०२२द्*०८२१_०४ अपविध्य च सर्वाणि भूषणान्य् असितेक्षणा  
०१,०७८।०२३अ सहसोत्पतितां श्यामां दृष्ट्वा तां साश्रुलोचनाम्  
०१,०७८।०२३च् त्वरितं सकाशं काव्यस्य प्रस्थितां व्यथितस् तदा  
०१,०७८।०२४अ अनुवव्राज सम्भ्रान्तः पृष्ठतः सान्त्वयन् नृपः  
०१,०७८।०२४च् न्यवर्तत न चैव स्म क्रोधसंरक्तलोचना  
०१,०७८।०२५अ अविब्रुवन्ती किं चित् तु राजानं चारुलोचना  
०१,०७८।०२५च् अचिराद् इव सम्प्राप्ता काव्यस्योशनसो ऽन्तिकम्  
०१,०७८।०२६अ सा तु दृष्ट्वैव पितरम् अभिवाद्याग्रतः स्थिता  
०१,०७८।०२६च् अनन्तरं ययातिस् तु पूजयाम् आस भार्गवम्  
०१,०७८।०२७ देवयान्य् उवाच  
०१,०७८।०२७अ अधर्मेण जितो धर्मः प्रवृत्तम् अधरोत्तरम्  
०१,०७८।०२७च् शर्मिष्ठयातिवृत्तास्मि दुहित्रा वृषपर्वणः  
०१,०७८।०२८अ त्रयो ऽस्यां जनिताः पुत्रा राज्ञानेन ययातिना  
०१,०७८।०२८च् दुर्भगाया मम द्वौ तु पुत्रौ तात ब्रवीमि ते  
०१,०७८।०२९अ धर्मज्ञ इति विख्यात एष राजा भृगूद्वह  
०१,०७८।०२९च् अतिक्रान्तश् च मर्यादां काव्यैतत् कथयामि ते  
०१,०७८।०३० शुक्र उवाच  
०१,०७८।०३०अ धर्मज्ञः सन् महाराज यो ऽधर्मम् अकृथाः प्रियम्  
०१,०७८।०३०च् तस्माज् जरा त्वाम् अचिराद् धर्षयिष्यति दुर्जया  
०१,०७८।०३१ ययातिर् उवाच  
०१,०७८।०३१अ ऋतुं वै याचमानाया भगवन् नान्यचेतसा  
०१,०७८।०३१च् दुहितुर् दानवेन्द्रस्य धर्म्यम् एतत् कृतं मया  
०१,०७८।०३२अ ऋतुं वै याचमानाया न ददाति पुमान् वृतः  
०१,०७८।०३२च् भ्रूणहेत्य् उच्यते ब्रह्मन् स इह ब्रह्मवादिभिः  
०१,०७८।०३३अ अभिकामां स्त्रियं यस् तु गम्यां रहसि याचितः  
०१,०७८।०३३च् नोपैति स च धर्मेषु भ्रूणहेत्य् उच्यते बुधैः  
०१,०७८।०३३द्*०८२२_०१ यद् यद् याचति मां कश् चित् तत् तद् देयम् इति व्रतम्  
०१,०७८।०३३द्*०८२२_०२ त्वयापि सा च दत्ता मे नान्यं नाथम् इहेच्छति  
०१,०७८।०३३द्*०८२२_०३ मत्वैतन् मम धर्मं तु कृतं ब्रह्मन् क्षमस्व माम्  
०१,०७८।०३४अ इत्य् एतानि समीक्ष्याहं कारणानि भृगूद्वह  
०१,०७८।०३४च् अधर्मभयसंविग्नः शर्मिष्ठाम् उपजग्मिवान्  
०१,०७८।०३५ शुक्र उवाच  
०१,०७८।०३५अ नन्व् अहं प्रत्यवेक्ष्यस् ते मदधीनो ऽसि पार्थिव  
०१,०७८।०३५च् मिथ्याचारस्य धर्मेषु चौर्यं भवति नाहुष  
०१,०७८।०३६ वैशम्पायन उवाच  
०१,०७८।०३६अ क्रुद्धेनोशनसा शप्तो ययातिर् नाहुषस् तदा  
०१,०७८।०३६च् पूर्वं वयः परित्यज्य जरां सद्यो ऽन्वपद्यत  
०१,०७८।०३७ ययातिर् उवाच  
०१,०७८।०३७अ अतृप्तो यौवनस्याहं देवयान्यां भृगूद्वह  
०१,०७८।०३७च् प्रसादं कुरु मे ब्रह्मञ् जरेयं मा विशेत माम्  
०१,०७८।०३८ शुक्र उवाच  
०१,०७८।०३८अ नाहं मृषा ब्रवीम्य् एतज् जरां प्राप्तो ऽसि भूमिप  
०१,०७८।०३८च् जरां त्व् एतां त्वम् अन्यस्मै सङ्क्रामय यदीच्छसि  
०१,०७८।०३९ ययातिर् उवाच  
०१,०७८।०३९अ राज्यभाक् स भवेद् ब्रह्मन् पुण्यभाक् कीर्तिभाक् तथा  
०१,०७८।०३९च् यो मे दद्याद् वयः पुत्रस् तद् भवान् अनुमन्यताम्  
०१,०७८।०४० शुक्र उवाच  
०१,०७८।०४०*०८२३_०१ पुत्रो ज्येष्ठः कनिष्ठो वा यो ददाति वयस् तव  
०१,०७८।०४०अ सङ्क्रामयिष्यसि जरां यथेष्टं नहुषात्मज  
०१,०७८।०४०च् माम् अनुध्याय भावेन न च पापम् अवाप्स्यसि  
०१,०७८।०४१अ वयो दास्यति ते पुत्रो यः स राजा भविष्यति  
०१,०७८।०४१च् आयुष्मान् कीर्तिमांश् चैव बह्वपत्यस् तथैव च  
०१,०७९।००१ वैशम्पायन उवाच  
०१,०७९।००१अ जरां प्राप्य ययातिस् तु स्वपुरं प्राप्य चैव ह  
०१,०७९।००१च् पुत्रं ज्येष्ठं वरिष्ठं च यदुम् इत्य् अब्रवीद् वचः  
०१,०७९।००२अ जरा वली च मां तात पलितानि च पर्यगुः  
०१,०७९।००२च् काव्यस्योशनसः शापान् न च तृप्तो ऽस्मि यौवने  
०१,०७९।००३अ त्वं यदो प्रतिपद्यस्व पाप्मानं जरया सह  
०१,०७९।००३च् यौवनेन त्वदीयेन चरेयं विषयान् अहम्  
०१,०७९।००४अ पूर्णे वर्षसहस्रे तु पुनस् ते यौवनं त्व् अहम्  
०१,०७९।००४च् दत्त्वा स्वं प्रतिपत्स्यामि पाप्मानं जरया सह  
०१,०७९।००५ यदुर् उवाच  
०१,०७९।००५*०८२४_०१ जरायां बहवो दोषाः पानभोजनकारिताः  
०१,०७९।००५*०८२४_०२ तस्मान् न ग्रहीष्ये राजन्न् इति मे रोचते मनः  
०१,०७९।००५अ सितश्मश्रुशिरा दीनो जरया शिथिलीकृतः  
०१,०७९।००५च् वलीसन्ततगात्रश् च दुर्दर्शो दुर्बलः कृशः  
०१,०७९।००६अ अशक्तः कार्यकरणे परिभूतः स यौवनैः  
०१,०७९।००६च् सहोपजीविभिश् चैव तां जरां नाभिकामये  
०१,०७९।००६च्*०८२५_०१ । । । । । । । । भार्यापुत्रसुहृज्जनैः  
०१,०७९।००६च्*०८२५_०२ सुरूपनाशिनीं घोरां  
०१,०७९।००६द्*०८२६_०१ सन्ति ते बहवः पुत्रा मत्तः प्रियतरा नृप  
०१,०७९।००६द्*०८२६_०२ जरां ग्रहीतुं धर्मज्ञ तस्माद् अन्यं वृणीष्व वै  
०१,०७९।००७ ययातिर् उवाच  
०१,०७९।००७अ यत् त्वं मे हृदयाज् जातो वयः स्वं न प्रयच्छसि  
०१,०७९।००७च् तस्माद् अराज्यभाक् तात प्रजा ते वै भविष्यति  
०१,०७९।००७द्*०८२७_०१ प्रत्याख्यातस् तु राजा स तुर्वशुं प्रत्यभाषत  
०१,०७९।००८अ तुर्वसो प्रतिपद्यस्व पाप्मानं जरया सह  
०१,०७९।००८च् यौवनेन चरेयं वै विषयांस् तव पुत्रक  
०१,०७९।००९अ पूर्णे वर्षसहस्रे तु पुनर् दास्यामि यौवनम्  
०१,०७९।००९च् स्वं चैव प्रतिपत्स्यामि पाप्मानं जरया सह  
०१,०७९।०१० तुर्वसुर् उवाच  
०१,०७९।०१०अ न कामये जरां तात कामभोगप्रणाशिनीम्  
०१,०७९।०१०च् बलरूपान्तकरणीं बुद्धिप्राणविनाशिनीम्  
०१,०७९।०११ ययातिर् उवाच  
०१,०७९।०११अ यत् त्वं मे हृदयाज् जातो वयः स्वं न प्रयच्छसि  
०१,०७९।०११ब्*०८२८_०१ तुर्वशो त्वं प्रियं कामं नैतत् सम्पत्स्यते क्व चित्  
०१,०७९।०११च् तस्मात् प्रजा समुच्छेदं तुर्वसो तव यास्यति  
०१,०७९।०१२अ सङ्कीर्णाचारधर्मेषु प्रतिलोमचरेषु च  
०१,०७९।०१२च् पिशिताशिषु चान्त्येषु मूढ राजा भविष्यसि  
०१,०७९।०१३अ गुरुदारप्रसक्तेषु तिर्यग्योनिगतेषु च  
०१,०७९।०१३च् पशुधर्मिषु पापेषु म्लेच्छेषु प्रभविष्यसि  
०१,०७९।०१४ वैशम्पायन उवाच  
०१,०७९।०१४अ एवं स तुर्वसुं शप्त्वा ययातिः सुतम् आत्मनः  
०१,०७९।०१४च् शर्मिष्ठायाः सुतं द्रुह्युम् इदं वचनम् अब्रवीत्  
०१,०७९।०१५अ द्रुह्यो त्वं प्रतिपद्यस्व वर्णरूपविनाशिनीम्  
०१,०७९।०१५च् जरां वर्षसहस्रं मे यौवनं स्वं ददस्व च  
०१,०७९।०१६अ पूर्णे वर्षसहस्रे तु प्रतिदास्यामि यौवनम्  
०१,०७९।०१६च् स्वं चादास्यामि भूयो ऽहं पाप्मानं जरया सह  
०१,०७९।०१७ द्रुह्युर् उवाच  
०१,०७९।०१७अ न गजं न रथं नाश्वं जीर्णो भुङ्क्ते न च स्त्रियम्  
०१,०७९।०१७च् वाग्भङ्गश् चास्य भवति तज् जरां नाभिकामये  
०१,०७९।०१८ ययातिर् उवाच  
०१,०७९।०१८अ यत् त्वं मे हृदयाज् जातो वयः स्वं न प्रयच्छसि  
०१,०७९।०१८च् तस्माद् द्रुह्यो प्रियः कामो न ते सम्पत्स्यते क्व चित्  
०१,०७९।०१८द्*०८२९_०१ यत्राश्वरथमुख्यानाम् अश्वानां स्याद् गतं न च  
०१,०७९।०१८द्*०८२९_०२ हस्तिनां पीठकानां च गर्दभानां तथैव च  
०१,०७९।०१८द्*०८२९_०३ बस्तानां च गवां चैव शिबिकायास् तथैव च  
०१,०७९।०१९अ उडुपप्लवसन्तारो यत्र नित्यं भविष्यति  
०१,०७९।०१९च् अराजा भोजशब्दं त्वं तत्रावाप्स्यसि सान्वयः  
०१,०७९।०२०अ अनो त्वं प्रतिपद्यस्व पाप्मानं जरया सह  
०१,०७९।०२०च् एकं वर्षसहस्रं तु चरेयं यौवनेन ते  
०१,०७९।०२१ अनुर् उवाच  
०१,०७९।०२१अ जीर्णः शिशुवद् आदत्ते ऽकाले ऽन्नम् अशुचिर् यथा  
०१,०७९।०२१च् न जुहोति च काले ऽग्निं तां जरां नाभिकामये  
०१,०७९।०२२ ययातिर् उवाच  
०१,०७९।०२२अ यत् त्वं मे हृदयाज् जातो वयः स्वं न प्रयच्छसि  
०१,०७९।०२२च् जरादोषस् त्वयोक्तो ऽयं तस्मात् त्वं प्रतिपत्स्यसे  
०१,०७९।०२३अ प्रजाश् च यौवनप्राप्ता विनशिष्यन्त्य् अनो तव  
०१,०७९।०२३च् अग्निप्रस्कन्दनपरस् त्वं चाप्य् एवं भविष्यसि  
०१,०७९।०२३द्*०८३०=०० द्रुह्युः  
०१,०७९।०२३द्*०८३०=०४ ययातिः  
०१,०७९।०२३द्*०८३०=१२ अनुः  
०१,०७९।०२३द्*०८३०=१४ ययातिः  
०१,०७९।०२३द्*०८३०=२० वैशम्पायनः  
०१,०७९।०२३द्*०८३०_०१(च्फ़्। २१अब्) जीर्णः शिशुवद् आदत्ते ऽकाले ऽन्नम् अशुचिर् यथा  
०१,०७९।०२३द्*०८३०_०२(२१च्) न जुहोति च काले ऽग्निं न बुध्यति च कालतः  
०१,०७९।०२३द्*०८३०_०३(२१द्) न च कृत्यं करोत्य् एष तां जरां नाभिकामये  
०१,०७९।०२३द्*०८३०_०४(२२अब्) यो मे त्वं हृदयाज् जातो वयः स्वं न प्रयच्छसि  
०१,०७९।०२३द्*०८३०_०५(२२च्द्) जरादोषस् त्वयोक्तो ऽयं तस्मात् त्वं नाभिपद्यसे  
०१,०७९।०२३द्*०८३०_०६(२३अब्) प्रजाश् च यौवनं प्राप्ता विनशिष्यन्त्य् अतस् तव  
०१,०७९।०२३द्*०८३०_०७(२३च्द्) अग्निप्रस्कन्दनपरस् त्वं चाप्य् एवं भविष्यसि  
०१,०७९।०२३द्*०८३०_०८(२०अब्) अनो त्वं प्रतिपद्यस्व पाप्मानं जरया सह  
०१,०७९।०२३द्*०८३०_०९(२०च्द्) एकं वर्षसहस्रं वै चरेयं तव रूपधृक्  
०१,०७९।०२३द्*०८३०_१० पूर्णे वर्षसहस्रे तु पुनस् ते यौवनं त्व् अहम्  
०१,०७९।०२३द्*०८३०_११ दत्त्वा च प्रतिपत्स्ये वै पात्मानं जरया सह  
०१,०७९।०२३द्*०८३०_१२(१७अब्) न हस्तिनं नरो नाश्वं जीर्णो भुङ्क्ते न पीठकम्  
०१,०७९।०२३द्*०८३०_१३(१७च्द्) वाग् दुर्भगास्य भवति तां जरां नैव कामये  
०१,०७९।०२३द्*०८३०_१४(१८अब्) यो मे त्वं हृदयाज् जातो वयः स्वं न प्रयच्छसि  
०१,०७९।०२३द्*०८३०_१५ {हस्त्यश्वरथयुग्यानाम् अध्वा न स्यात् कदा चन  
०१,०७९।०२३द्*०८३०_१६(*८२९) { हस्तिनां पीठकानां वा गर्दभानां तथैव च  
०१,०७९।०२३द्*०८३०_१७ {उष्ट्राणां च गवां चैव शिबिकायास् तथैव च  
०१,०७९।०२३द्*०८३०_१८ यद् वान्यद् वाहनं किं चिद् देवो हन्यात् क्व चित् क्व चित्  
०१,०७९।०२३द्*०८३०_१९ अराजा तव जातश् च भविष्यति च दुर्मते  
०१,०७९।०२३द्*०८३०_२० प्रत्याख्यातश् चतुर्भिश् च शप्त्वा तान् यद्यदिच्छया  
०१,०७९।०२३द्*०८३०_२१ पूरोः सकाशम् अगमज् ज्ञात्वा पूरुम् अलङ्घिनम्  
०१,०७९।०२३द्*०८३१_०१ एवं ब्रुवन्तं शप्त्वाथ ययातिः सुतम् आत्मनः  
०१,०७९।०२३द्*०८३१_०२ शर्मिष्ठायाः सुतं चानुम् इदं वचनम् अब्रवीत्  
०१,०७९।०२३द्*०८३२_०१ अनुं पुत्रम् अथाहूय राजा वचनम् अब्रवीत्  
०१,०७९।०२४अ पूरो त्वं मे प्रियः पुत्रस् त्वं वरीयान् भविष्यसि  
०१,०७९।०२४च् जरा वली च मे तात पलितानि च पर्यगुः  
०१,०७९।०२४ए काव्यस्योशनसः शापान् न च तृप्तो ऽस्मि यौवने  
०१,०७९।०२५अ पूरो त्वं प्रतिपद्यस्व पाप्मानं जरया सह  
०१,०७९।०२५च् कं चित् कालं चरेयं वै विषयान् वयसा तव  
०१,०७९।०२६अ पूर्णे वर्षसहस्रे तु प्रतिदास्यामि यौवनम्  
०१,०७९।०२६च् स्वं चैव प्रतिपत्स्यामि पाप्मानं जरया सह  
०१,०७९।०२७ वैशम्पायन उवाच  
०१,०७९।०२७अ एवम् उक्तः प्रत्युवाच पूरुः पितरम् अञ्जसा  
०१,०७९।०२७च् यथात्थ मां महाराज तत् करिष्यामि ते वचः  
०१,०७९।०२७द्*०८३३_०१ गुरोर् वै वचनं पुण्यं स्वर्ग्यम् आयुष्करं नृणाम्  
०१,०७९।०२७द्*०८३३_०२ गुरुप्रसादात् त्रैलोक्यम् अन्वशासच् छतक्रतुः  
०१,०७९।०२७द्*०८३३_०३ गुरोर् अनुमतं प्राप्य सर्वान् कामान् अवाप्नुयात्  
०१,०७९।०२८अ प्रतिपत्स्यामि ते राजन् पाप्मानं जरया सह  
०१,०७९।०२८ब्*०८३४_०१ यावद् इच्छसि वा जीवं तावत् तां धारयाम्य् अहम्  
०१,०७९।०२८च् गृहाण यौवनं मत्तश् चर कामान् यथेप्सितान्  
०१,०७९।०२९अ जरयाहं प्रतिच्छन्नो वयोरूपधरस् तव  
०१,०७९।०२९च् यौवनं भवते दत्त्वा चरिष्यामि यथात्थ माम्  
०१,०७९।०३० ययातिर् उवाच  
०१,०७९।०३०अ पूरो प्रीतो ऽस्मि ते वत्स प्रीतश् चेदं ददामि ते  
०१,०७९।०३०च् सर्वकामसमृद्धा ते प्रजा राज्ये भविष्यति  
०१,०७९।०३०द्*०८३५_०१ धर्मे चार्थे च कामे च ख्यातिं लोके गमिष्यति  
०१,०७९।०३०द्*०८३६_०१ एवम् उक्त्वा ययातिस् तु काव्यं स्मृत्वा महातपाः  
०१,०७९।०३०द्*०८३६_०२ सङ्क्रामयाम् आस जरां तदा पूरौ महात्मनि  
०१,०८०।००१ वैशम्पायन उवाच  
०१,०८०।००१अ पौरवेणाथ वयसा ययातिर् नहुषात्मजः  
०१,०८०।००१ब्*०८३७_०१ रूपयौवनसम्पन्नः कुमार इव सो ऽभवत्  
०१,०८०।००१च् प्रीतियुक्तो नृपश्रेष्ठश् चचार विषयान् प्रियान्  
०१,०८०।००२अ यथाकामं यथोत्साहं यथाकालं यथासुखम्  
०१,०८०।००२च् धर्माविरुद्धान् राजेन्द्रो यथार्हति स एव हि  
०१,०८०।००३अ देवान् अतर्पयद् यज्ञैः श्राद्धैस् तद्वत् पितॄन् अपि  
०१,०८०।००३च् दीनान् अनुग्रहैर् इष्टैः कामैश् च द्विजसत्तमान्  
०१,०८०।००४अ अतिथीन् अन्नपानैश् च विशश् च परिपालनैः  
०१,०८०।००४च् आनृशंस्येन शूद्रांश् च दस्यून् सन्निग्रहेण च  
०१,०८०।००५अ धर्मेण च प्रजाः सर्वा यथावद् अनुरञ्जयन्  
०१,०८०।००५च् ययातिः पालयाम् आस साक्षाद् इन्द्र इवापरः  
०१,०८०।००६अ स राजा सिंहविक्रान्तो युवा विषयगोचरः  
०१,०८०।००६च् अविरोधेन धर्मस्य चचार सुखम् उत्तमम्  
०१,०८०।००७अ स सम्प्राप्य शुभान् कामांस् तृप्तः खिन्नश् च पार्थिवः  
०१,०८०।००७च् कालं वर्षसहस्रान्तं सस्मार मनुजाधिपः  
०१,०८०।००८अ परिसङ्ख्याय कालज्ञः कलाः काष्ठाश् च वीर्यवान्  
०१,०८०।००८ब्*०८३८_०१ यौवनं प्राप्य राजर्षिः सहस्रपरिवत्सरान्  
०१,०८०।००८ब्*०८३८_०२ विश्वाच्या सहितो रेमे व्यभ्राजन् नन्दने वने  
०१,०८०।००८ब्*०८३८_०३ अलकायां स कालं तु मेरुशृङ्गे तथोत्तरे  
०१,०८०।००८ब्*०८३८_०४ यदा स पश्यते कालं धर्मात्मा तं महीपतिः  
०१,०८०।००८च् पूर्णं मत्वा ततः कालं पूरुं पुत्रम् उवाच ह  
०१,०८०।००९अ यथाकामं यथोत्साहं यथाकालम् अरिन्दम  
०१,०८०।००९च् सेविता विषयाः पुत्र यौवनेन मया तव  
०१,०८०।००९द्*०८३९_०१ तेजसा तव सत्पुत्र पूर्णं यौवनम् उत्तमम्  
०१,०८०।००९द्*०८४०_०१ न जातु कामः कामानाम् उपभोगेन शाम्यति  
०१,०८०।००९द्*०८४०_०२ हविषा कृष्णवर्त्मेव भूय एवाभिवर्धते  
०१,०८०।००९द्*०८४०_०३ यत् पृथिव्यां व्रीहियवं हिरण्यं पशवः स्त्रियः  
०१,०८०।००९द्*०८४०_०४ एकस्यापि न पर्याप्तं तस्मात् तृष्णां परित्यजेत्  
०१,०८०।००९द्*०८४०_०५ या दुस्त्यजा दुर्मतिभिर् या न जीर्यति जीर्यतः  
०१,०८०।००९द्*०८४०_०६ यो ऽसौ प्राणान्तिको रोगस् तां तृष्णां त्यजतः सुखम्  
०१,०८०।००९द्*०८४०_०७ पूर्णं वर्षसहस्रं मे विषयासक्तचेतसः  
०१,०८०।००९द्*०८४०_०८ तथाप्य् अनुदिनं तृष्णा ममैतेष्व् अभिजायते  
०१,०८०।००९द्*०८४०_०९ तस्माद् एनाम् अहं त्यक्त्वा ब्रह्मण्य् आधाय मानसम्  
०१,०८०।००९द्*०८४०_१० निर्द्वन्द्वो निर्ममो भूत्वा चरिष्यामि मृगैः सह  
०१,०८०।०१०अ पूरो प्रीतो ऽस्मि भद्रं ते गृहाणेदं स्वयौवनम्  
०१,०८०।०१०च् राज्यं चैव गृहाणेदं त्वं हि मे प्रियकृत् सुतः  
०१,०८०।०१०च्*०८४१_०१ । । । । । । । । यावद् इच्छसि यौवनम्  
०१,०८०।०१०च्*०८४१_०२ तावद् दीर्घायुषं भुङ्क्ष्व  
०१,०८०।०१०च्*०८४२_०१ । । । । । । । । मया दत्तं तु सान्वयम्  
०१,०८०।०१०च्*०८४२_०२ यावद् इच्छसि तावच् च यौवनेन समन्वितम्  
०१,०८०।०१०च्*०८४२_०३ भुङ्क्ष्व राज्यं सुदीर्घायुः  
०१,०८०।०११अ प्रतिपेदे जरां राजा ययातिर् नाहुषस् तदा  
०१,०८०।०११च् यौवनं प्रतिपेदे च पूरुः स्वं पुनर् आत्मनः  
०१,०८०।०१२अ अभिषेक्तुकामं नृपतिं पूरुं पुत्रं कनीयसम्  
०१,०८०।०१२च् ब्राह्मणप्रमुखा वर्णा इदं वचनम् अब्रुवन्  
०१,०८०।०१३अ कथं शुक्रस्य नप्तारं देवयान्याः सुतं प्रभो  
०१,०८०।०१३च् ज्येष्ठं यदुम् अतिक्रम्य राज्यं पूरोः प्रदास्यसि  
०१,०८०।०१४अ यदुर् ज्येष्ठस् तव सुतो जातस् तम् अनु तुर्वसुः  
०१,०८०।०१४च् शर्मिष्ठायाः सुतो द्रुह्युस् ततो ऽनुः पूरुर् एव च  
०१,०८०।०१५अ कथं ज्येष्ठान् अतिक्रम्य कनीयान् राज्यम् अर्हति  
०१,०८०।०१५च् एतत् सम्बोधयामस् त्वां धर्मं त्वम् अनुपालय  
०१,०८०।०१५द्*०८४३_०१ धर्मं चोल्लङ्घयन् राजा प्रजानां दुःखम् आवहेत्  
०१,०८०।०१६ ययातिर् उवाच  
०१,०८०।०१६अ ब्राह्मणप्रमुखा वर्णाः सर्वे शृण्वन्तु मे वचः  
०१,०८०।०१६च् ज्येष्ठं प्रति यथा राज्यं न देयं मे कथं चन  
०१,०८०।०१७अ मम ज्येष्ठेन यदुना नियोगो नानुपालितः  
०१,०८०।०१७च् प्रतिकूलः पितुर् यश् च न स पुत्रः सतां मतः  
०१,०८०।०१८अ मातापित्रोर् वचनकृद् धितः पथ्यश् च यः सुतः  
०१,०८०।०१८च् स पुत्रः पुत्रवद् यश् च वर्तते पितृमातृषु  
०१,०८०।०१८द्*०८४४_०१ अपुत्री तु नरः स्वर्गाद् दुःखं नरकम् आविशेत्  
०१,०८०।०१८द्*०८४५_०१ पुद् इति नरकस्याख्या दुःखं हि नरकं विदुः  
०१,०८०।०१८द्*०८४५_०२ पुतस् त्राणात् ततः पुत्रम् इहेच्छन्ति परत्र च  
०१,०८०।०१८द्*०८४५_०३ आत्मनः सदृशः पुत्रः पितृदेवर्षिपूजने  
०१,०८०।०१८द्*०८४५_०४ यो बहूनां गुणतरः स पुत्रो ज्येष्ठ उच्यते  
०१,०८०।०१८द्*०८४५_०५ ज्येष्ठांशहारो गुणकृद् इह लोके परत्र च  
०१,०८०।०१८द्*०८४५_०६ श्रेयान् पुत्रगुणोपेतः स पुत्रो नेतरो वृथा  
०१,०८०।०१८द्*०८४५_०७ वदन्ति धर्मं धर्मज्ञाः पितॄणां पुत्रकारणात्  
०१,०८०।०१८द्*०८४६_०१ मूको ऽन्धबधिरः श्वित्री स्वधर्मं नानुतिष्ठति  
०१,०८०।०१८द्*०८४६_०२ चोरः किल्बिषकः पुत्रो ज्येष्ठो न ज्येष्ठ उच्यते  
०१,०८०।०१९अ यदुनाहम् अवज्ञातस् तथा तुर्वसुनापि च  
०१,०८०।०१९च् द्रुह्युना चानुना चैव मय्य् अवज्ञा कृता भृशम्  
०१,०८०।०२०अ पूरुणा मे कृतं वाक्यं मानितश् च विशेषतः  
०१,०८०।०२०च् कनीयान् मम दायादो जरा येन धृता मम  
०१,०८०।०२०द्*०८४७_०१ वेदोक्तं सम्भवं मह्यम् अनेन हृदयोद्भवम्  
०१,०८०।०२०द्*०८४७_०२ तस्य जातम् इदं कृत्स्नम् आत्मा पुत्र इति श्रुतिः  
०१,०८०।०२०ए मम कामः स च कृतः पूरुणा पुत्ररूपिणा  
०१,०८०।०२१अ शुक्रेण च वरो दत्तः काव्येनोशनसा स्वयम्  
०१,०८०।०२१च् पुत्रो यस् त्वानुवर्तेत स राजा पृथिवीपतिः  
०१,०८०।०२१द्*०८४८_०१ यो वानुवर्ती पुत्राणां स पुत्रो दायभाग् भवेत्  
०१,०८०।०२१ए भवतो ऽनुनयाम्य् एवं पूरू राज्ये ऽभिषिच्यताम्  
०१,०८०।०२२ प्रकृतय ऊचुः  
०१,०८०।०२२अ यः पुत्रो गुणसम्पन्नो मातापित्रोर् हितः सदा  
०१,०८०।०२२च् सर्वम् अर्हति कल्याणं कनीयान् अपि स प्रभो  
०१,०८०।०२२द्*०८४९_०१ वेदधर्मार्थशास्त्रेषु मुनिभिः कथितं पुरा  
०१,०८०।०२३अ अर्हः पूरुर् इदं राज्यं यः सुतः प्रियकृत् तव  
०१,०८०।०२३च् वरदानेन शुक्रस्य न शक्यं वक्तुम् उत्तरम्  
०१,०८०।०२४ वैशम्पायन उवाच  
०१,०८०।०२४अ पौरजानपदैस् तुष्टैर् इत्य् उक्तो नाहुषस् तदा  
०१,०८०।०२४च् अभ्यषिञ्चत् ततः पूरुं राज्ये स्वे सुतम् आत्मजम्  
०१,०८०।०२४द्*०८५०_०१ यदुं च तुर्वसुं चोभौ द्रुह्युं चैव सहानुजम्  
०१,०८०।०२४द्*०८५०_०२ अन्तेषु स विनिक्षिप्य नाहुषः स्वात्मजान् सुतान्  
०१,०८०।०२५अ दत्त्वा च पूरवे राज्यं वनवासाय दीक्षितः  
०१,०८०।०२५च् पुरात् स निर्ययौ राजा ब्राह्मणैस् तापसैः सह  
०१,०८०।०२५द्*०८५१_०१ देवयान्या च सहितः शर्मिष्ठया च भारत  
०१,०८०।०२५द्*०८५१_०२ अकरोत् स वने राजा सभार्यस् तप उत्तमम्  
०१,०८०।०२६अ यदोस् तु यादवा जातास् तुर्वसोर् यवनाः सुताः  
०१,०८०।०२६च् द्रुह्योर् अपि सुता भोजा अनोस् तु म्लेच्छजातयः  
०१,०८०।०२७अ पूरोस् तु पौरवो वंशो यत्र जातो ऽसि पार्थिव  
०१,०८०।०२७च् इदं वर्षसहस्राय राज्यं कारयितुं वशी  
०१,०८१।००१ वैशम्पायन उवाच  
०१,०८१।००१अ एवं स नाहुषो राजा ययातिः पुत्रम् ईप्सितम्  
०१,०८१।००१च् राज्ये ऽभिषिच्य मुदितो वानप्रस्थो ऽभवन् मुनिः  
०१,०८१।००२अ उषित्वा च वने वासं ब्राह्मणैः सह संश्रितः  
०१,०८१।००२च् फलमूलाशनो दान्तो यथा स्वर्गम् इतो गतः  
०१,०८१।००३अ स गतः सुरवासं तं निवसन् मुदितः सुखम्  
०१,०८१।००३च् कालस्य नातिमहतः पुनः शक्रेण पातितः  
०१,०८१।००३द्*०८५२=०२ जनमेजयः  
०१,०८१।००३द्*०८५२_०१ साधुभिः सङ्गतिं लब्ध्वा पुनः स्वर्गम् उपेयिवान्  
०१,०८१।००३द्*०८५२_०२ स्वर्गतश् च पुनर् ब्रह्मन् निवसन् देववेश्मनि  
०१,०८१।००३द्*०८५२_०३ कालेन नातिमहता शक्रेण च्यावितः कथम्  
०१,०८१।००४अ निपतन् प्रच्युतः स्वर्गाद् अप्राप्तो मेदिनीतलम्  
०१,०८१।००४च् स्थित आसीद् अन्तरिक्षे स तदेति श्रुतं मया  
०१,०८१।००५अ तत एव पुनश् चापि गतः स्वर्गम् इति श्रुतिः  
०१,०८१।००५च् राज्ञा वसुमता सार्धम् अष्टकेन च वीर्यवान्  
०१,०८१।००५ए प्रतर्दनेन शिबिना समेत्य किल संसदि  
०१,०८१।००६ जनमेजय उवाच  
०१,०८१।००६अ कर्मणा केन स दिवं पुनः प्राप्तो महीपतिः  
०१,०८१।००६च् सर्वम् एतद् अशेषेण श्रोतुम् इच्छामि तत्त्वतः  
०१,०८१।००६ए कथ्यमानं त्वया विप्र विप्रर्षिगणसन्निधौ  
०१,०८१।००७अ देवराजसमो ह्य् आसीद् ययातिः पृथिवीपतिः  
०१,०८१।००७च् वर्धनः कुरुवंशस्य विभावसुसमद्युतिः  
०१,०८१।००८अ तस्य विस्तीर्णयशसः सत्यकीर्तेर् महात्मनः  
०१,०८१।००८च् चरितं श्रोतुम् इच्छामि दिवि चेह च सर्वशः  
०१,०८१।००९ वैशम्पायन उवाच  
०१,०८१।००९अ हन्त ते कथयिष्यामि ययातेर् उत्तरां कथाम्  
०१,०८१।००९च् दिवि चेह च पुण्यार्थां सर्वपापप्रणाशिनीम्  
०१,०८१।०१०अ ययातिर् नाहुषो राजा पूरुं पुत्रं कनीयसम्  
०१,०८१।०१०च् राज्ये ऽभिषिच्य मुदितः प्रवव्राज वनं तदा  
०१,०८१।०११अ अन्तेषु स विनिक्षिप्य पुत्रान् यदुपुरोगमान्  
०१,०८१।०११च् फलमूलाशनो राजा वने सन्न्यवसच् चिरम्  
०१,०८१।०१२अ संशितात्मा जितक्रोधस् तर्पयन् पितृदेवताः  
०१,०८१।०१२च् अग्नींश् च विधिवज् जुह्वन् वानप्रस्थविधानतः  
०१,०८१।०१३अ अतिथीन् पूजयाम् आस वन्येन हविषा विभुः  
०१,०८१।०१३च् शिलोञ्छवृत्तिम् आस्थाय शेषान्नकृतभोजनः  
०१,०८१।०१४अ पूर्णं वर्षसहस्रं स एवंवृत्तिर् अभून् नृपः  
०१,०८१।०१४च् अब्भक्षः शरदस् त्रिंशद् आसीन् नियतवाङ्मनाः  
०१,०८१।०१५अ ततश् च वायुभक्षो ऽभूत् संवत्सरम् अतन्द्रितः  
०१,०८१।०१५च् पञ्चाग्निमध्ये च तपस् तेपे संवत्सरं नृपः  
०१,०८१।०१६अ एकपादस्थितश् चासीत् षण् मासान् अनिलाशनः  
०१,०८१।०१६ब्*०८५३_०१ एवम् एव तथाब्दानां पर्यायेण गतं तदा  
०१,०८१।०१६च् पुण्यकीर्तिस् ततः स्वर्गं जगामावृत्य रोदसी  
०१,०८२।००१ वैशम्पायन उवाच  
०१,०८२।००१अ स्वर्गतः स तु राजेन्द्रो निवसन् देवसद्मनि  
०१,०८२।००१च् पूजितस् त्रिदशैः साध्यैर् मरुद्भिर् वसुभिस् तथा  
०१,०८२।००२अ देवलोकाद् ब्रह्मलोकं सञ्चरन् पुण्यकृद् वशी  
०१,०८२।००२ब्*०८५४_०१ पूजितस् त्रिदशैः साध्यैर् ययातिर् अतिधार्मिकः  
०१,०८२।००२च् अवसत् पृथिवीपालो दीर्घकालम् इति श्रुतिः  
०१,०८२।००३अ स कदा चिन् नृपश्रेष्ठो ययातिः शक्रम् आगमत्  
०१,०८२।००३ब्*०८५५_०१ कथयित्वा कथास् तात शक्रेण सह पौरवः  
०१,०८२।००३च् कथान्ते तत्र शक्रेण पृष्टः स पृथिवीपतिः  
०१,०८२।००४ शक्र उवाच  
०१,०८२।००४अ यदा स पूरुस् तव रूपेण राजञ्; जरां गृहीत्वा प्रचचार भूमौ  
०१,०८२।००४च् तदा राज्यं सम्प्रदायैव तस्मै; त्वया किम् उक्तः कथयेह सत्यम्  
०१,०८२।००५ ययातिर् उवाच  
०१,०८२।००५अ गङ्गायमुनयोर् मध्ये कृत्स्नो ऽयं विषयस् तव  
०१,०८२।००५च् मध्ये पृथिव्यास् त्वं राजा भ्रातरो ऽन्त्याधिपास् तव  
०१,०८२।००५द्*०८५६=१६ इन्द्रः  
०१,०८२।००५द्*०८५६_०१ न च कुर्यान् नरो दैन्यं शाठ्यं क्रोधं तथैव च  
०१,०८२।००५द्*०८५६_०२ जैह्म्यं च मत्सरं वैरं सर्वत्रैतन् न कारयेत्  
०१,०८२।००५द्*०८५६_०३ मातरं पितरं चैव विद्वांसं च तपोधनम्  
०१,०८२।००५द्*०८५६_०४ क्षमावन्तं च देवेन्द्र नावमन्येत बुद्धिमान्  
०१,०८२।००५द्*०८५६_०५ शक्तस् तु क्षमते नित्यम् अशक्तः क्रोशते नरः  
०१,०८२।००५द्*०८५६_०६ दुर्जनः सज्जनं द्वेष्टि दुर्बलो बलवत्तरम्  
०१,०८२।००५द्*०८५६_०७ रूपवन्तम् अरूपी च धनवन्तं च निर्धनः  
०१,०८२।००५द्*०८५६_०८ अकर्मी कर्मिणं द्वेष्टि धार्मिकं चाप्य् अधार्मिकः  
०१,०८२।००५द्*०८५६_०९ निर्गुणो गुणवन्तं च शक्रैतत् कलिलक्षणम्  
०१,०८२।००५द्*०८५६_१० विपरीतं च देवेन्द्र एतेषु कृतलक्षणम्  
०१,०८२।००५द्*०८५६_११ ब्राह्मणो वाथ राजा वा वैश्यो वा शूद्र एव वा  
०१,०८२।००५द्*०८५६_१२ प्रशस्तेषु प्रशस्तारः प्रशस्यन्ते यशस्विनः  
०१,०८२।००५द्*०८५६_१३ तस्मात् प्रशस्ते देवेन्द्र नरः सक्तमना भवेत्  
०१,०८२।००५द्*०८५६_१४ अलोकज्ञा ह्य् अप्रशस्ता भ्रातरस् ते ह्य् अबुद्धयः  
०१,०८२।००५द्*०८५६_१५ अन्ताधिपतयः सर्वे ह्य् अभवन् मम शासनात्  
०१,०८२।००५द्*०८५६_१६ त्वं हि वै धर्मदो राजन् कथ्यसे धर्मम् उत्तमम्  
०१,०८२।००५द्*०८५६_१७ कथयस्व पुनर् मे ऽद्य लोकवृत्तान्तम् उत्तमम्  
०१,०८२।००६अ अक्रोधनः क्रोधनेभ्यो विशिष्टस्; तथा तितिक्षुर् अतितिक्षोर् विशिष्टः  
०१,०८२।००६च् अमानुषेभ्यो मानुषाश् च प्रधाना; विद्वांस् तथैवाविदुषः प्रधानः  
०१,०८२।००७अ आक्रुश्यमानो नाक्रोशेन् मन्युर् एव तितिक्षतः  
०१,०८२।००७च् आक्रोष्टारं निर्दहति सुकृतं चास्य विन्दति  
०१,०८२।००८अ नारुन्तुदः स्यान् न नृशंसवादी; न हीनतः परम् अभ्याददीत  
०१,०८२।००८च् ययास्य वाचा पर उद्विजेत; न तां वदेद् रुशतीं पापलोक्याम्  
०१,०८२।००९अ अरुन्तुदं पुरुषं रूक्षवाचम्; वाक्कण्टकैर् वितुदन्तं मनुष्यान्  
०१,०८२।००९च् विद्याद् अलक्ष्मीकतमं जनानाम्; मुखे निबद्धां निरृतिं वहन्तम्  
०१,०८२।०१०अ सद्भिः पुरस्ताद् अभिपूजितः स्यात्; सद्भिस् तथा पृष्ठतो रक्षितः स्यात्  
०१,०८२।०१०च् सदासताम् अतिवादांस् तितिक्षेत्; सतां वृत्तं चाददीतार्यवृत्तः  
०१,०८२।०११अ वाक्सायका वदनान् निष्पतन्ति; यैर् आहतः शोचति रात्र्यहानि  
०१,०८२।०११च् परस्य वा मर्मसु ये पतन्ति; तान् पण्डितो नावसृजेत् परेषु  
०१,०८२।०१२अ न हीदृशं संवननं त्रिषु लोकेषु विद्यते  
०१,०८२।०१२च् यथा मैत्री च भूतेषु दानं च मधुरा च वाक्  
०१,०८२।०१३अ तस्मात् सान्त्वं सदा वाच्यं न वाच्यं परुषं क्व चित्  
०१,०८२।०१३च् पूज्यान् सम्पूजयेद् दद्यान् न च याचेत् कदा चन  
०१,०८३।००१ इन्द्र उवाच  
०१,०८३।००१अ सर्वाणि कर्माणि समाप्य राजन्; गृहान् परित्यज्य वनं गतो ऽसि  
०१,०८३।००१च् तत् त्वां पृच्छामि नहुषस्य पुत्र; केनासि तुल्यस् तपसा ययाते  
०१,०८३।००२ ययातिर् उवाच  
०१,०८३।००२अ नाहं देवमनुष्येषु न गन्धर्वमहर्षिषु  
०१,०८३।००२च् आत्मनस् तपसा तुल्यं कं चित् पश्यामि वासव  
०१,०८३।००३ इन्द्र उवाच  
०१,०८३।००३अ यदावमंस्थाः सदृशः श्रेयसश् च; पापीयसश् चाविदितप्रभावः  
०१,०८३।००३च् तस्माल् लोका अन्तवन्तस् तवेमे; क्षीणे पुण्ये पतितास्य् अद्य राजन्  
०१,०८३।००४ ययातिर् उवाच  
०१,०८३।००४अ सुरर्षिगन्धर्वनरावमानात्; क्षयं गता मे यदि शक्र लोकाः  
०१,०८३।००४च् इच्छेयं वै सुरलोकाद् विहीनः; सतां मध्ये पतितुं देवराज  
०१,०८३।००५ इन्द्र उवाच  
०१,०८३।००५अ सतां सकाशे पतितासि राजंश्; च्युतः प्रतिष्ठां यत्र लब्धासि भूयः  
०१,०८३।००५च् एवं विदित्वा तु पुनर् ययाते; न ते ऽवमान्याः सदृशः श्रेयसश् च  
०१,०८३।००६ वैशम्पायन उवाच  
०१,०८३।००६अ ततः प्रहायामरराजजुष्टान्; पुण्यांल् लोकान् पतमानं ययातिम्  
०१,०८३।००६च् सम्प्रेक्ष्य राजर्षिवरो ऽष्टकस् तम्; उवाच सद्धर्मविधानगोप्ता  
०१,०८३।००७अ कस् त्वं युवा वासवतुल्यरूपः; स्वतेजसा दीप्यमानो यथाग्निः  
०१,०८३।००७च् पतस्य् उदीर्णाम्बुधरान्धकारात्; खात् खेचराणां प्रवरो यथार्कः  
०१,०८३।००८अ दृष्ट्वा च त्वां सूर्यपथात् पतन्तम्; वैश्वानरार्कद्युतिम् अप्रमेयम्  
०१,०८३।००८च् किं नु स्विद् एतत् पततीति सर्वे; वितर्कयन्तः परिमोहिताः स्मः  
०१,०८३।००९अ दृष्ट्वा च त्वां विष्ठितं देवमार्गे; शक्रार्कविष्णुप्रतिमप्रभावम्  
०१,०८३।००९च् अभ्युद्गतास् त्वां वयम् अद्य सर्वे; तत्त्वं पाते तव जिज्ञासमानाः  
०१,०८३।०१०अ न चापि त्वां धृष्णुमः प्रष्टुम् अग्रे; न च त्वम् अस्मान् पृच्छसि ये वयं स्मः  
०१,०८३।०१०च् तत् त्वां पृच्छामः स्पृहणीयरूपम्; कस्य त्वं वा किन्निमित्तं त्वम् आगाः  
०१,०८३।०११अ भयं तु ते व्येतु विषादमोहौ; त्यजाशु देवेन्द्रसमानरूप  
०१,०८३।०११च् त्वां वर्तमानं हि सतां सकाशे; नालं प्रसोढुं बलहापि शक्रः  
०१,०८३।०१२अ सन्तः प्रतिष्ठा हि सुखच्युतानाम्; सतां सदैवामरराजकल्प  
०१,०८३।०१२च् ते सङ्गताः स्थावरजङ्गमेशाः; प्रतिष्ठितस् त्वं सदृशेषु सत्सु  
०१,०८३।०१३अ प्रभुर् अग्निः प्रतपने भूमिर् आवपने प्रभुः  
०१,०८३।०१३च् प्रभुः सूर्यः प्रकाशित्वे सतां चाभ्यागतः प्रभुः  
०१,०८४।००१ ययातिर् उवाच  
०१,०८४।००१अ अहं ययातिर् नहुषस्य पुत्रः; पूरोः पिता सर्वभूतावमानात्  
०१,०८४।००१च् प्रभ्रंशितः सुरसिद्धर्षिलोकात्; परिच्युतः प्रपताम्य् अल्पपुण्यः  
०१,०८४।००२अ अहं हि पूर्वो वयसा भवद्भ्यस्; तेनाभिवादं भवतां न प्रयुञ्जे  
०१,०८४।००२च् यो विद्यया तपसा जन्मना वा; वृद्धः स पूज्यो भवति द्विजानाम्  
०१,०८४।००३ अष्टक उवाच  
०१,०८४।००३अ अवादीश् चेद् वयसा यः स वृद्ध; इति राजन् नाभ्यवदः कथं चित्  
०१,०८४।००३च् यो वै विद्वान् वयसा सन् स्म वृद्धः; स एव पूज्यो भवति द्विजानाम्  
०१,०८४।००४ ययातिर् उवाच  
०१,०८४।००४अ प्रतिकूलं कर्मणां पापम् आहुस्; तद् वर्तते ऽप्रवणे पापलोक्यम्  
०१,०८४।००४च् सन्तो ऽसतां नानुवर्तन्ति चैतद्; यथा आत्मैषाम् अनुकूलवादी  
०१,०८४।००५अ अभूद् धनं मे विपुलं महद् वै; विचेष्टमानो नाधिगन्ता तद् अस्मि  
०१,०८४।००५च् एवं प्रधार्यात्महिते निविष्टो; यो वर्तते स विजानाति जीवन्  
०१,०८४।००५द्*०८५७_०१ महाधनो यो यजते सुयज्ञैर्  
०१,०८४।००५द्*०८५७_०२ यः सर्वविद्यासु विनीतबुद्धिः  
०१,०८४।००५द्*०८५७_०३ वेदान् अधीत्य तपसा योज्य देहं  
०१,०८४।००५द्*०८५७_०४ दिवं समायात् पुरुषो वीतमोहः  
०१,०८४।००५द्*०८५७_०५ न जातु हृष्येन् महता धनेन  
०१,०८४।००५द्*०८५७_०६ वेदान् अधीयीत नाहङ्कृतः स्यात्  
०१,०८४।००६अ नानाभावा बहवो जीवलोके; दैवाधीना नष्टचेष्टाधिकाराः  
०१,०८४।००६च् तत् तत् प्राप्य न विहन्येत धीरो; दिष्टं बलीय इति मत्वात्मबुद्ध्या  
०१,०८४।००७अ सुखं हि जन्तुर् यदि वापि दुःखम्; दैवाधीनं विन्दति नात्मशक्त्या  
०१,०८४।००७च् तस्माद् दिष्टं बलवन् मन्यमानो; न सञ्ज्वरेन् नापि हृष्येत् कदा चित्  
०१,०८४।००८अ दुःखे न तप्येन् न सुखेन हृष्येत्; समेन वर्तेत सदैव धीरः  
०१,०८४।००८च् दिष्टं बलीय इति मन्यमानो; न सञ्ज्वरेन् नापि हृष्येत् कदा चित्  
०१,०८४।००८द्*०८५८_०१ दृष्टो हि मे परतश् चापि लोकः  
०१,०८४।००८द्*०८५८_०२ प्राप्ता भोगाः सर्वतो नास्ति निष्ठा  
०१,०८४।००९अ भये न मुह्याम्य् अष्टकाहं कदा चित्; सन्तापो मे मानसो नास्ति कश् चित्  
०१,०८४।००९च् धाता यथा मां विदधाति लोके; ध्रुवं तथाहं भवितेति मत्वा  
०१,०८४।०१०अ संस्वेदजा अण्डजा उद्भिदाश् च; सरीसृपाः कृमयो ऽथाप्सु मत्स्याः  
०१,०८४।०१०च् तथाश्मानस् तृणकाष्ठं च सर्वम्; दिष्टक्षये स्वां प्रकृतिं भजन्ते  
०१,०८४।०११अ अनित्यतां सुखदुःखस्य बुद्ध्वा; कस्मात् सन्तापम् अष्टकाहं भजेयम्  
०१,०८४।०११च् किं कुर्यां वै किं च कृत्वा न तप्ये; तस्मात् सन्तापं वर्जयाम्य् अप्रमत्तः  
०१,०८४।०११द्*०८५९=०० वैशम्पायन उवाच  
०१,०८४।०११द्*०८५९_०१ एवं ब्रुवाणं नृपतिं ययातिम्  
०१,०८४।०११द्*०८५९_०२ अथाष्टकः पुनर् एवान्वपृच्छत्  
०१,०८४।०११द्*०८६०_०१ मातामहं सर्वगुणोपपन्नं  
०१,०८४।०११द्*०८६०_०२ तत्र स्थितं स्वर्गलोके यथावत्  
०१,०८४।०१२ अष्टक उवाच  
०१,०८४।०१२अ ये ये लोकाः पार्थिवेन्द्र प्रधानास्; त्वया भुक्ता यं च कालं यथा च  
०१,०८४।०१२च् तन् मे राजन् ब्रूहि सर्वं यथावत्; क्षेत्रज्ञवद् भाषसे त्वं हि धर्मान्  
०१,०८४।०१३ ययातिर् उवाच  
०१,०८४।०१३अ राजाहम् आसम् इह सार्वभौमस्; ततो लोकान् महतो अजयं वै  
०१,०८४।०१३च् तत्रावसं वर्षसहस्रमात्रम्; ततो लोकं परम् अस्म्य् अभ्युपेतः  
०१,०८४।०१४अ ततः पुरीं पुरुहूतस्य रम्याम्; सहस्रद्वारां शतयोजनायताम्  
०१,०८४।०१४च् अध्यावसं वर्षसहस्रमात्रम्; ततो लोकं परम् अस्म्य् अभ्युपेतः  
०१,०८४।०१५अ ततो दिव्यम् अजरं प्राप्य लोकम्; प्रजापतेर् लोकपतेर् दुरापम्  
०१,०८४।०१५च् तत्रावसं वर्षसहस्रमात्रम्; ततो लोकं परम् अस्म्य् अभ्युपेतः  
०१,०८४।०१६अ देवस्य देवस्य निवेशने च; विजित्य लोकान् अवसं यथेष्टम्  
०१,०८४।०१६च् सम्पूज्यमानस् त्रिदशैः समस्तैस्; तुल्यप्रभावद्युतिर् ईश्वराणाम्  
०१,०८४।०१७अ तथावसं नन्दने कामरूपी; संवत्सराणाम् अयुतं शतानाम्  
०१,०८४।०१७च् सहाप्सरोभिर् विहरन् पुण्यगन्धान्; पश्यन् नगान् पुष्पितांश् चारुरूपान्  
०१,०८४।०१८अ तत्रस्थं मां देवसुखेषु सक्तम्; काले ऽतीते महति ततो ऽतिमात्रम्  
०१,०८४।०१८च् दूतो देवानाम् अब्रवीद् उग्ररूपो; ध्वंसेत्य् उच्चैस् त्रिः प्लुतेन स्वरेण  
०१,०८४।०१९अ एतावन् मे विदितं राजसिंह; ततो भ्रष्टो ऽहं नन्दनात् क्षीणपुण्यः  
०१,०८४।०१९च् वाचो ऽश्रौषं चान्तरिक्षे सुराणाम्; अनुक्रोशाच् छोचतां मानवेन्द्र  
०१,०८४।०२०अ अहो कष्टं क्षीणपुण्यो ययातिः; पतत्य् असौ पुण्यकृत् पुण्यकीर्तिः  
०१,०८४।०२०च् तान् अब्रुवं पतमानस् ततो ऽहम्; सतां मध्ये निपतेयं कथं नु  
०१,०८४।०२१अ तैर् आख्याता भवतां यज्ञभूमिः; समीक्ष्य चैनां त्वरितम् उपागतो ऽस्मि  
०१,०८४।०२१च् हविर्गन्धं देशिकं यज्ञभूमेर्; धूमापाङ्गं प्रतिगृह्य प्रतीतः  
०१,०८५।००१ अष्टक उवाच  
०१,०८५।००१अ यदावसो नन्दने कामरूपी; संवत्सराणाम् अयुतं शतानाम्  
०१,०८५।००१च् किं कारणं कार्तयुगप्रधान; हित्वा तत्त्वं वसुधाम् अन्वपद्यः  
०१,०८५।००२ ययातिर् उवाच  
०१,०८५।००२अ ज्ञातिः सुहृत् स्वजनो यो यथेह; क्षीणे वित्ते त्यज्यते मानवैर् हि  
०१,०८५।००२च् तथा तत्र क्षीणपुण्यं मनुष्यम्; त्यजन्ति सद्यः सेश्वरा देवसङ्घाः  
०१,०८५।००३ अष्टक उवाच  
०१,०८५।००३अ कथं तस्मिन् क्षीणपुण्या भवन्ति; सम्मुह्यते मे ऽत्र मनो ऽतिमात्रम्  
०१,०८५।००३च् किंविशिष्टाः कस्य धामोपयान्ति; तद् वै ब्रूहि क्षेत्रवित् त्वं मतो मे  
०१,०८५।००४ ययातिर् उवाच  
०१,०८५।००४अ इमं भौमं नरकं ते पतन्ति; लालप्यमाना नरदेव सर्वे  
०१,०८५।००४च् ते कङ्कगोमायुबलाशनार्थम्; क्षीणा विवृद्धिं बहुधा व्रजन्ति  
०१,०८५।००५अ तस्माद् एतद् वर्जनीयं नरेण; दुष्टं लोके गर्हणीयं च कर्म  
०१,०८५।००५च् आख्यातं ते पार्थिव सर्वम् एतद्; भूयश् चेदानीं वद किं ते वदामि  
०१,०८५।००६ अष्टक उवाच  
०१,०८५।००६अ यदा तु तान् वितुदन्ते वयांसि; तथा गृध्राः शितिकण्ठाः पतङ्गाः  
०१,०८५।००६च् कथं भवन्ति कथम् आभवन्ति; न भौमम् अन्यं नरकं शृणोमि  
०१,०८५।००७ ययातिर् उवाच  
०१,०८५।००७अ ऊर्ध्वं देहात् कर्मणो जृम्भमाणाद्; व्यक्तं पृथिव्याम् अनुसञ्चरन्ति  
०१,०८५।००७च् इमं भौमं नरकं ते पतन्ति; नावेक्षन्ते वर्षपूगान् अनेकान्  
०१,०८५।००८अ षष्टिं सहस्राणि पतन्ति व्योम्नि; तथा अशीतिं परिवत्सराणि  
०१,०८५।००८च् तान् वै तुदन्ति प्रपततः प्रपातम्; भीमा भौमा राक्षसास् तीक्ष्णदंष्ट्राः  
०१,०८५।००९ अष्टक उवाच  
०१,०८५।००९अ यद् एनसस् ते पततस् तुदन्ति; भीमा भौमा राक्षसास् तीक्ष्णदंष्ट्राः  
०१,०८५।००९च् कथं भवन्ति कथम् आभवन्ति; कथम्भूता गर्भभूता भवन्ति  
०१,०८५।०१० ययातिर् उवाच  
०१,०८५।०१०अ अस्रं रेतः पुष्पफलानुपृक्तम्; अन्वेति तद् वै पुरुषेण सृष्टम्  
०१,०८५।०१०च् स वै तस्या रज आपद्यते वै; स गर्भभूतः समुपैति तत्र  
०१,०८५।०११अ वनस्पतींश् चौषधीश् चाविशन्ति; अपो वायुं पृथिवीं चान्तरिक्षम्  
०१,०८५।०११च् चतुष्पदं द्विपदं चापि सर्वम्; एवम्भूता गर्भभूता भवन्ति  
०१,०८५।०१२ अष्टक उवाच  
०१,०८५।०१२अ अन्यद् वपुर् विदधातीह गर्भ; उताहो स्वित् स्वेन कामेन याति  
०१,०८५।०१२च् आपद्यमानो नरयोनिम् एताम्; आचक्ष्व मे संशयात् प्रब्रवीमि  
०१,०८५।०१३अ शरीरदेहादिसमुच्छ्रयं च; चक्षुःश्रोत्रे लभते केन सञ्ज्ञाम्  
०१,०८५।०१३च् एतत् तत्त्वं सर्वम् आचक्ष्व पृष्टः; क्षेत्रज्ञं त्वां तात मन्याम सर्वे  
०१,०८५।०१४ ययातिर् उवाच  
०१,०८५।०१४अ वायुः समुत्कर्षति गर्भयोनिम्; ऋतौ रेतः पुष्परसानुपृक्तम्  
०१,०८५।०१४च् स तत्र तन्मात्रकृताधिकारः; क्रमेण संवर्धयतीह गर्भम्  
०१,०८५।०१५अ स जायमानो विगृहीतगात्रः; षड्ज्ञाननिष्ठायतनो मनुष्यः  
०१,०८५।०१५च् स श्रोत्राभ्यां वेदयतीह शब्दम्; सर्वं रूपं पश्यति चक्षुषा च  
०१,०८५।०१६अ घ्राणेन गन्धं जिह्वयाथो रसं च; त्वचा स्पर्शं मनसा वेद भावम्  
०१,०८५।०१६च् इत्य् अष्टकेहोपचितिं च विद्धि; महात्मनः प्राणभृतः शरीरे  
०१,०८५।०१७ अष्टक उवाच  
०१,०८५।०१७अ यः संस्थितः पुरुषो दह्यते वा; निखन्यते वापि निघृष्यते वा  
०१,०८५।०१७च् अभावभूतः स विनाशम् एत्य; केनात्मानं चेतयते पुरस्तात्  
०१,०८५।०१८ ययातिर् उवाच  
०१,०८५।०१८अ हित्वा सो ऽसून् सुप्तवन् निष्टनित्वा; पुरोधाय सुकृतं दुष्कृतं च  
०१,०८५।०१८च् अन्यां योनिं पवनाग्रानुसारी; हित्वा देहं भजते राजसिम्ह  
०१,०८५।०१९अ पुण्यां योनिं पुण्यकृतो व्रजन्ति; पापां योनिं पापकृतो व्रजन्ति  
०१,०८५।०१९च् कीटाः पतङ्गाश् च भवन्ति पापा; न मे विवक्षास्ति महानुभाव  
०१,०८५।०२०अ चतुष्पदा द्विपदाः षट्पदाश् च; तथाभूता गर्भभूता भवन्ति  
०१,०८५।०२०च् आख्यातम् एतन् निखिलेन सर्वम्; भूयस् तु किं पृच्छसि राजसिम्ह  
०१,०८५।०२१ अष्टक उवाच  
०१,०८५।०२१अ किं स्वित् कृत्वा लभते तात लोकान्; मर्त्यः श्रेष्ठांस् तपसा विद्यया वा  
०१,०८५।०२१च् तन् मे पृष्टः शम्स सर्वं यथावच्; छुभांल् लोकान् येन गच्छेत् क्रमेण  
०१,०८५।०२२ ययातिर् उवाच  
०१,०८५।०२२अ तपश् च दानं च शमो दमश् च; ह्रीर् आर्जवं सर्वभूतानुकम्पा  
०१,०८५।०२२ब्*०८६१_०१ स्वर्गस्य लोकस्य वदन्ति सन्तो  
०१,०८५।०२२ब्*०८६१_०२ द्वाराणि सप्तैव महान्ति पुंसाम्  
०१,०८५।०२२च् नश्यन्ति मानेन तमो ऽभिभूताः; पुंसः सदैवेति वदन्ति सन्तः  
०१,०८५।०२३अ अधीयानः पण्डितं मन्यमानो; यो विद्यया हन्ति यशः परेषाम्  
०१,०८५।०२३च् तस्यान्तवन्तश् च भवन्ति लोका; न चास्य तद् ब्रह्म फलं ददाति  
०१,०८५।०२४अ चत्वारि कर्माण्य् अभयङ्कराणि; भयं प्रयच्छन्त्य् अयथाकृतानि  
०१,०८५।०२४च् मानाग्निहोत्रम् उत मानमौनम्; मानेनाधीतम् उत मानयज्ञः  
०१,०८५।०२५अ न मान्यमानो मुदम् आददीत; न सन्तापं प्राप्नुयाच् चावमानात्  
०१,०८५।०२५च् सन्तः सतः पूजयन्तीह लोके; नासाधवः साधुबुद्धिं लभन्ते  
०१,०८५।०२६अ इति दद्याद् इति यजेद् इत्य् अधीयीत मे व्रतम्  
०१,०८५।०२६च् इत्य् अस्मिन्न् अभयान्य् आहुस् तानि वर्ज्यानि नित्यशः  
०१,०८५।०२७अ येनाश्रयं वेदयन्ते पुराणम्; मनीषिणो मानसमानभक्तम्  
०१,०८५।०२७च् तन् निःश्रेयस् तैजसं रूपम् एत्य; परां शान्तिं प्राप्नुयुः प्रेत्य चेह  
०१,०८६।००१ अष्टक उवाच  
०१,०८६।००१अ चरन् गृहस्थः कथम् एति देवान्; कथं भिक्षुः कथम् आचार्यकर्मा  
०१,०८६।००१च् वानप्रस्थः सत्पथे सन्निविष्टो; बहून्य् अस्मिन् सम्प्रति वेदयन्ति  
०१,०८६।००२ ययातिर् उवाच  
०१,०८६।००२अ आहूताध्यायी गुरुकर्मस्वचोद्यः; पूर्वोत्थायी चरमं चोपशायी  
०१,०८६।००२च् मृदुर् दान्तो धृतिमान् अप्रमत्तः; स्वाध्यायशीलः सिध्यति ब्रह्मचारी  
०१,०८६।००३अ धर्मागतं प्राप्य धनं यजेत; दद्यात् सदैवातिथीन् भोजयेच् च  
०१,०८६।००३च् अनाददानश् च परैर् अदत्तम्; सैषा गृहस्थोपनिषत् पुराणी  
०१,०८६।००४अ स्ववीर्यजीवी वृजिनान् निवृत्तो; दाता परेभ्यो न परोपतापी  
०१,०८६।००४च् तादृङ् मुनिः सिद्धिम् उपैति मुख्याम्; वसन्न् अरण्ये नियताहारचेष्टः  
०१,०८६।००५अ अशिल्पजीवी नगृहश् च नित्यम्; जितेन्द्रियः सर्वतो विप्रमुक्तः  
०१,०८६।००५च् अनोकसारी लघुर् अल्पचारश्; चरन् देशान् एकचरः स भिक्षुः  
०१,०८६।००६अ रात्र्या यया चाभिजिताश् च लोका; भवन्ति कामा विजिताः सुखाश् च  
०१,०८६।००६च् ताम् एव रात्रिं प्रयतेत विद्वान्; अरण्यसंस्थो भवितुं यतात्मा  
०१,०८६।००७अ दशैव पूर्वान् दश चापरांस् तु; ज्ञातीन् सहात्मानम् अथैकविंशम्  
०१,०८६।००७च् अरण्यवासी सुकृते दधाति; विमुच्यारण्ये स्वशरीरधातून्  
०१,०८६।००८ अष्टक उवाच  
०१,०८६।००८अ कति स्विद् एव मुनयो मौनानि कति चाप्य् उत  
०१,०८६।००८च् भवन्तीति तद् आचक्ष्व श्रोतुम् इच्छामहे वयम्  
०१,०८६।००९ ययातिर् उवाच  
०१,०८६।००९अ अरण्ये वसतो यस्य ग्रामो भवति पृष्ठतः  
०१,०८६।००९च् ग्रामे वा वसतो ऽरण्यं स मुनिः स्याज् जनाधिप  
०१,०८६।०१० अष्टक उवाच  
०१,०८६।०१०अ कथं स्विद् वसतो ऽरण्ये ग्रामो भवति पृष्ठतः  
०१,०८६।०१०च् ग्रामे वा वसतो ऽरण्यं कथं भवति पृष्ठतः  
०१,०८६।०११ ययातिर् उवाच  
०१,०८६।०११अ न ग्राम्यम् उपयुञ्जीत य आरण्यो मुनिर् भवेत्  
०१,०८६।०११च् तथास्य वसतो ऽरण्ये ग्रामो भवति पृष्ठतः  
०१,०८६।०१२अ अनग्निर् अनिकेतश् च अगोत्रचरणो मुनिः  
०१,०८६।०१२च् कौपीनाच्छादनं यावत् तावद् इच्छेच् च चीवरम्  
०१,०८६।०१३अ यावत् प्राणाभिसन्धानं तावद् इच्छेच् च भोजनम्  
०१,०८६।०१३च् तथास्य वसतो ग्रामे ऽरण्यं भवति पृष्ठतः  
०१,०८६।०१४अ यस् तु कामान् परित्यज्य त्यक्तकर्मा जितेन्द्रियः  
०१,०८६।०१४च् आतिष्ठेत मुनिर् मौनं स लोके सिद्धिम् आप्नुयात्  
०१,०८६।०१५अ धौतदन्तं कृत्तनखं सदा स्नातम् अलङ्कृतम्  
०१,०८६।०१५च् असितं सितकर्मस्थं कस् तं नार्चितुम् अर्हति  
०१,०८६।०१६अ तपसा कर्शितः क्षामः क्षीणमांसास्थिशोणितः  
०१,०८६।०१६च् यदा भवति निर्द्वन्द्वो मुनिर् मौनं समास्थितः  
०१,०८६।०१६ए अथ लोकम् इमं जित्वा लोकं विजयते परम्  
०१,०८६।०१७अ आस्येन तु यदाहारं गोवन् मृगयते मुनिः  
०१,०८६।०१७च् अथास्य लोकः पूर्वो यः सो ऽमृतत्वाय कल्पते  
०१,०८६।०१७द्*०८६२=०४ अष्टकः  
०१,०८६।०१७द्*०८६२=०६ ययातिः  
०१,०८६।०१७द्*०८६२_०१ सामान्यधर्मः सर्वेषां क्रोधलोभौ द्रुहाक्षमे  
०१,०८६।०१७द्*०८६२_०२ विहाय मत्सरं स्तैन्यं दर्पं दम्भं च पैशुनम्  
०१,०८६।०१७द्*०८६२_०३ क्रोधं लोभं ममत्वं च यस्य नास्ति स धर्मवित्  
०१,०८६।०१७द्*०८६२_०४ नित्यस्नायी ब्रह्मचारी गृहस्थो वनगो मुनिः  
०१,०८६।०१७द्*०८६२_०५ नाधर्मम् अशनात् प्राप्येत् कथं ब्रूहीह पृच्छतः  
०१,०८६।०१७द्*०८६२_०६ अष्टौ ग्रासा मुनेर् भक्ष्याः षोडशारण्यवासिनः  
०१,०८६।०१७द्*०८६२_०७ द्वात्रिंशतं गृहस्थस्य अमितं ब्रह्मचारिणः  
०१,०८६।०१७द्*०८६२_०८ इत्य् एवं कारणं ज्ञेयम् अष्टकैतच् छुभाशुभम्  
०१,०८७।००१ अष्टक उवाच  
०१,०८७।००१अ कतरस् त्व् एतयोः पूर्वं देवानाम् एति सात्म्यताम्  
०१,०८७।००१च् उभयोर् धावतो राजन् सूर्याचन्द्रमसोर् इव  
०१,०८७।००२ ययातिर् उवाच  
०१,०८७।००२अ अनिकेतो गृहस्थेषु कामवृत्तेषु संयतः  
०१,०८७।००२च् ग्राम एव वसन् भिक्षुस् तयोः पूर्वतरं गतः  
०१,०८७।००३अ अप्राप्य दीर्घम् आयुस् तु यः प्राप्तो विकृतिं चरेत्  
०१,०८७।००३च् तप्येत यदि तत् कृत्वा चरेत् सो ऽन्यत् ततस् तपः  
०१,०८७।००३द्*०८६३_०१ पापानां कर्मणां नित्यं बिभियाद् यस् तु मानवः  
०१,०८७।००३द्*०८६३_०२ सुखम् अप्य् आचरन् नित्यं सो ऽत्यन्तं सुखम् एधते  
०१,०८७।००४अ यद् वै नृशंसं तद् अपथ्यम् आहुर्; यः सेवते धर्मम् अनर्थबुद्धिः  
०१,०८७।००४च् अस्वो ऽप्य् अनीशश् च तथैव राजंस्; तदार्जवं स समाधिस् तदार्यम्  
०१,०८७।००५ अष्टक उवाच  
०१,०८७।००५अ केनासि दूतः प्रहितो ऽद्य राजन्; युवा स्रग्वी दर्शनीयः सुवर्चाः  
०१,०८७।००५च् कुत आगतः कतरस्यां दिशि त्वम्; उताहो स्वित् पार्थिवं स्थानम् अस्ति  
०१,०८७।००६ ययातिर् उवाच  
०१,०८७।००६अ इमं भौमं नरकं क्षीणपुण्यः; प्रवेष्टुम् उर्वीं गगनाद् विप्रकीर्णः  
०१,०८७।००६ब्*०८६४_०१ विद्वांश् चैवं मतिमान् आर्यबुद्धिर्  
०१,०८७।००६ब्*०८६४_०२ ममाभवत् कर्मलोक्यं च सर्वम्  
०१,०८७।००६च् उक्त्वाहं वः प्रपतिष्याम्य् अनन्तरम्; त्वरन्ति मां ब्राह्मणा लोकपालाः  
०१,०८७।००७अ सतां सकाशे तु वृतः प्रपातस्; ते सङ्गता गुणवन्तश् च सर्वे  
०१,०८७।००७च् शक्राच् च लब्धो हि वरो मयैष; पतिष्यता भूमितले नरेन्द्र  
०१,०८७।००८ अष्टक उवाच  
०१,०८७।००८अ पृच्छामि त्वां मा प्रपत प्रपातम्; यदि लोकाः पार्थिव सन्ति मे ऽत्र  
०१,०८७।००८च् यद्य् अन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये  
०१,०८७।००९ ययातिर् उवाच  
०१,०८७।००९अ यावत् पृथिव्यां विहितं गवाश्वम्; सहारण्यैः पशुभिः पर्वतैश् च  
०१,०८७।००९च् तावल् लोका दिवि ते संस्थिता वै; तथा विजानीहि नरेन्द्रसिम्ह  
०१,०८७।०१० अष्टक उवाच  
०१,०८७।०१०अ तांस् ते ददामि मा प्रपत प्रपातम्; ये मे लोका दिवि राजेन्द्र सन्ति  
०१,०८७।०१०च् यद्य् अन्तरिक्षे यदि वा दिवि श्रितास्; तान् आक्रम क्षिप्रम् अमित्रसाह  
०१,०८७।०११ ययातिर् उवाच  
०१,०८७।०११अ नास्मद्विधो ऽब्राह्मणो ब्रह्मविच् च; प्रतिग्रहे वर्तते राजमुख्य  
०१,०८७।०११च् यथा प्रदेयं सततं द्विजेभ्यस्; तथाददं पूर्वम् अहं नरेन्द्र  
०१,०८७।०१२अ नाब्राह्मणः कृपणो जातु जीवेद्; या चापि स्याद् ब्राह्मणी वीरपत्नी  
०१,०८७।०१२च् सो ऽहं यदैवाकृतपूर्वं चरेयम्; विवित्समानः किम् उ तत्र साधु  
०१,०८७।०१३ प्रतर्दन उवाच  
०१,०८७।०१३अ पृच्छामि त्वां स्पृहणीयरूप; प्रतर्दनो ऽहं यदि मे सन्ति लोकाः  
०१,०८७।०१३च् यद्य् अन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये  
०१,०८७।०१४ ययातिर् उवाच  
०१,०८७।०१४अ सन्ति लोका बहवस् ते नरेन्द्र; अप्य् एकैकः सप्त सप्ताप्य् अहानि  
०१,०८७।०१४च् मधुच्युतो घृतपृक्ता विशोकास्; ते नान्तवन्तः प्रतिपालयन्ति  
०१,०८७।०१५ प्रतर्दन उवाच  
०१,०८७।०१५अ तांस् ते ददामि मा प्रपत प्रपातम्; ये मे लोकास् तव ते वै भवन्तु  
०१,०८७।०१५च् यद्य् अन्तरिक्षे यदि वा दिवि श्रितास्; तान् आक्रम क्षिप्रम् अपेतमोहः  
०१,०८७।०१६ ययातिर् उवाच  
०१,०८७।०१६अ न तुल्यतेजाः सुकृतं कामयेत; योगक्षेमं पार्थिव पार्थिवः सन्  
०१,०८७।०१६च् दैवादेशाद् आपदं प्राप्य विद्वांश्; चरेन् नृशंसं न हि जातु राजा  
०१,०८७।०१७अ धर्म्यं मार्गं चेतयानो यशस्यम्; कुर्यान् नृपो धर्मम् अवेक्षमाणः  
०१,०८७।०१७च् न मद्विधो धर्मबुद्धिः प्रजानन्; कुर्याद् एवं कृपणं मां यथात्थ  
०१,०८७।०१७द्*०८६५_०१ धर्माधर्मौ सुविनिश्चित्य सम्यक्  
०१,०८७।०१७द्*०८६५_०२ कार्याकार्येष्व् अप्रमत्तश् चरेद् यः  
०१,०८७।०१७द्*०८६५_०३ स वै धीमान् सत्यसन्धः कृतात्मा  
०१,०८७।०१७द्*०८६५_०४ राजा भवेल् लोकपालो महिम्ना  
०१,०८७।०१७द्*०८६५_०५ यदा भवेत् संशयो धर्मकार्ये  
०१,०८७।०१७द्*०८६५_०६ कामार्थे वा यत्र विन्दन्ति सम्यक्  
०१,०८७।०१७द्*०८६५_०७ कार्यं तत्र प्रथमं धर्मकार्यं  
०१,०८७।०१७द्*०८६५_०८ यन् नो विरुद्ध्याद् अर्थकामौ स धर्मः  
०१,०८७।०१८अ कुर्याम् अपूर्वं न कृतं यद् अन्यैर्; विवित्समानः किम् उ तत्र साधु  
०१,०८७।०१८च् ब्रुवाणम् एवं नृपतिं ययातिम्; नृपोत्तमो वसुमनाब्रवीत् तम्  
०१,०८८।००१ वसुमना उवाच  
०१,०८८।००१अ पृच्छामि त्वां वसुमना रौशदश्विर्; यद्य् अस्ति लोको दिवि मह्यं नरेन्द्र  
०१,०८८।००१च् यद्य् अन्तरिक्षे प्रथितो महात्मन्; क्षेत्रज्ञं त्वां तस्य धर्मस्य मन्ये  
०१,०८८।००२ ययातिर् उवाच  
०१,०८८।००२अ यद् अन्तरिक्षं पृथिवी दिशश् च; यत् तेजसा तपते भानुमांश् च  
०१,०८८।००२च् लोकास् तावन्तो दिवि संस्थिता वै; ते नान्तवन्तः प्रतिपालयन्ति  
०१,०८८।००३ वसुमना उवाच  
०१,०८८।००३अ तांस् ते ददामि पत मा प्रपातम्; ये मे लोकास् तव ते वै भवन्तु  
०१,०८८।००३च् क्रीणीष्वैनांस् तृणकेनापि राजन्; प्रतिग्रहस् ते यदि सम्यक् प्रदुष्टः  
०१,०८८।००४ ययातिर् उवाच  
०१,०८८।००४अ न मिथ्याहं विक्रयं वै स्मरामि; वृथा गृहीतं शिशुकाच् छङ्कमानः  
०१,०८८।००४च् कुर्यां न चैवाकृतपूर्वम् अन्यैर्; विवित्समानः किम् उ तत्र साधु  
०१,०८८।००५ वसुमना उवाच  
०१,०८८।००५अ तांस् त्वं लोकान् प्रतिपद्यस्व राजन्; मया दत्तान् यदि नेष्टः क्रयस् ते  
०१,०८८।००५च् अहं न तान् वै प्रतिगन्ता नरेन्द्र; सर्वे लोकास् तव ते वै भवन्तु  
०१,०८८।००६ शिबिर् उवाच  
०१,०८८।००६अ पृच्छामि त्वां शिबिर् औशीनरो ऽहम्; ममापि लोका यदि सन्तीह तात  
०१,०८८।००६च् यद्य् अन्तरिक्षे यदि वा दिवि श्रिताः; क्षेत्रज्ञं त्वां तस्य धर्मस्य मन्ये  
०१,०८८।००७ ययातिर् उवाच  
०१,०८८।००७अ न त्वं वाचा हृदयेनापि विद्वन्; परीप्समानान् नावमंस्था नरेन्द्र  
०१,०८८।००७च् तेनानन्ता दिवि लोकाः श्रितास् ते; विद्युद्रूपाः स्वनवन्तो महान्तः  
०१,०८८।००८ शिबिर् उवाच  
०१,०८८।००८अ तांस् त्वं लोकान् प्रतिपद्यस्व राजन्; मया दत्तान् यदि नेष्टः क्रयस् ते  
०१,०८८।००८च् न चाहं तान् प्रतिपत्स्येह दत्त्वा; यत्र गत्वा त्वम् उपास्से ह लोकान्  
०१,०८८।००९ ययातिर् उवाच  
०१,०८८।००९अ यथा त्वम् इन्द्रप्रतिमप्रभावस्; ते चाप्य् अनन्ता नरदेव लोकाः  
०१,०८८।००९च् तथाद्य लोके न रमे ऽन्यदत्ते; तस्माच् छिबे नाभिनन्दामि दायम्  
०१,०८८।०१० अष्टक उवाच  
०१,०८८।०१०अ न चेद् एकैकशो राजंल् लोकान् नः प्रतिनन्दसि  
०१,०८८।०१०च् सर्वे प्रदाय भवते गन्तारो नरकं वयम्  
०१,०८८।०११ ययातिर् उवाच  
०१,०८८।०११अ यद् अर्हाय ददध्वं तत् सन्तः सत्यानृशंस्यतः  
०१,०८८।०११च् अहं तु नाभिधृष्णोमि यत्कृतं न मया पुरा  
०१,०८८।०११द्*०८६६_०१ अलिप्समानस्य तु मे यद् उक्तं  
०१,०८८।०११द्*०८६६_०२ न तत् तथास्तीह नरेन्द्रसिम्ह  
०१,०८८।०११द्*०८६६_०३ अस्य प्रदानस्य यद् एतद् उक्तं  
०१,०८८।०११द्*०८६६_०४ तस्यैव दानस्य फलं भविष्यति  
०१,०८८।०१२ अष्टक उवाच  
०१,०८८।०१२अ कस्यैते प्रतिदृश्यन्ते रथाः पञ्च हिरण्मयाः  
०१,०८८।०१२च् उच्चैः सन्तः प्रकाशन्ते ज्वलन्तो ऽग्निशिखा इव  
०१,०८८।०१२द्@०५२=०००० वैशम्पायनः  
०१,०८८।०१२द्@०५२=००१७ वसुमनाः  
०१,०८८।०१२द्@०५२=००१९ माधवी  
०१,०८८।०१२द्@०५२=००२३ वैशम्पायनः  
०१,०८८।०१२द्@०५२=००२६ माधवी  
०१,०८८।०१२द्@०५२=००३० ययातिः  
०१,०८८।०१२द्@०५२=००४२ वैशम्पायनः  
०१,०८८।०१२द्@०५२_०००१ अश्वमेधे महायज्ञे स्वयम्भुविहिते पुरा  
०१,०८८।०१२द्@०५२_०००२ हयस्य यानि चाङ्गानि सन्निकृत्य यथाक्रमम्  
०१,०८८।०१२द्@०५२_०००३ होताध्वर्युर् अथोद्गाता ब्रह्मणा सह भारत  
०१,०८८।०१२द्@०५२_०००४ अग्नौ प्रास्यन्ति विधिवत् समस्ताः षोडशर्त्विजः  
०१,०८८।०१२द्@०५२_०००५ धूमगन्धं च पापिष्ठा ये जिघ्रन्ति नरा भुवि  
०१,०८८।०१२द्@०५२_०००६ विमुक्तपापाः पूतास् ते तत्क्षणेनाभवन् नराः  
०१,०८८।०१२द्@०५२_०००७ एतस्मिन्न् अन्तरे चैव माधवी सा तपोधना  
०१,०८८।०१२द्@०५२_०००८ मृगचर्मपरीताङ्गी परिधाय मृगत्वचम्  
०१,०८८।०१२द्@०५२_०००९ मृगैः परिचरन्ती सा मृगाहारविचेष्टिता  
०१,०८८।०१२द्@०५२_००१० यज्ञवाटं मृगगणैः प्रविश्य भृशविस्मिता  
०१,०८८।०१२द्@०५२_००११ आघ्रायन्ती धूमगन्धं मृगैर् एव चचार सा  
०१,०८८।०१२द्@०५२_००१२ यज्ञवाटम् अटन्ती सा पुत्रांस् तान् अपराजितान्  
०१,०८८।०१२द्@०५२_००१३ पश्यन्ती यज्ञमाहात्म्यं मुदं लेभे च माधवी  
०१,०८८।०१२द्@०५२_००१४ असंस्पृशन्तं वसुधां ययातिं नाहुषं तदा  
०१,०८८।०१२द्@०५२_००१५ दिविष्ठं प्राप्तम् आज्ञाय ववन्दे पितरं तदा  
०१,०८८।०१२द्@०५२_००१६ तदा वसुमनापृच्छन् मातरं वै तपस्विनीम्  
०१,०८८।०१२द्@०५२_००१७ भवत्या यत् कृतम् इदं वन्दनं पादयोर् इह  
०१,०८८।०१२द्@०५२_००१८ को ऽयं देवोपमो राजा याभिवन्दसि मे वद  
०१,०८८।०१२द्@०५२_००१९ शृणुध्वं सहिताः पुत्रा नाहुषो ऽयं पिता मम  
०१,०८८।०१२द्@०५२_००२० ययातिर् मम पुत्राणां मातामह इति स्मृतः  
०१,०८८।०१२द्@०५२_००२१ पूरुं मे भ्रातरं राज्ये समावेश्य दिवं गतः  
०१,०८८।०१२द्@०५२_००२२ केन वा कारणेनैवम् इह प्राप्तो महायशाः  
०१,०८८।०१२द्@०५२_००२३ तस्यास् तद् वचनं श्रुत्वा स्वर्गाद् भ्रष्टेति चाब्रवीत्  
०१,०८८।०१२द्@०५२_००२४ सा पुत्रस्य वचः श्रुत्वा सम्भ्रमाविष्टचेतना  
०१,०८८।०१२द्@०५२_००२५ माधवी पितरं प्राह दौहित्रपरिवारितम्  
०१,०८८।०१२द्@०५२_००२६ तपसा निर्जितांल् लोकान् प्रतिगृह्णीष्व मामकान्  
०१,०८८।०१२द्@०५२_००२७ पुत्राणाम् इव पौत्राणां धर्माद् अधिगतं धनम्  
०१,०८८।०१२द्@०५२_००२८ स्वार्थम् एव वदन्तीह ऋषयो धर्मपाठकाः  
०१,०८८।०१२द्@०५२_००२९ तस्माद् दानेन तपसा चास्माकं दिवम् आव्रज  
०१,०८८।०१२द्@०५२_००३० यदि धर्मफलं ह्य् एतच् छोभनं भविता तव  
०१,०८८।०१२द्@०५२_००३१ दुहित्रा चैव दौहित्रैस् तारितो ऽहं महात्मभिः  
०१,०८८।०१२द्@०५२_००३२ तस्मात् पवित्रं दौहित्रम् अद्य प्रभृति पैतृके  
०१,०८८।०१२द्@०५२_००३३ त्रीणि श्राद्धे पवित्राणि दौहित्रः कुतपस् तिलाः  
०१,०८८।०१२द्@०५२_००३४ त्रीणि चात्र प्रशंसन्ति शौचम् अक्रोधम् अत्वराम्  
०१,०८८।०१२द्@०५२_००३५ भोक्तारः परिवेष्टारः श्रावितारः पवित्रकाः  
०१,०८८।०१२द्@०५२_००३६ दिवसस्याष्टमे भागे मन्दीभवति भास्करे  
०१,०८८।०१२द्@०५२_००३७ स कालः कुतपो नाम पितॄणां दत्तम् अक्षयम्  
०१,०८८।०१२द्@०५२_००३८ तिलाः पिशाचाद् रक्षन्ति दर्भा रक्षन्ति राक्षसात्  
०१,०८८।०१२द्@०५२_००३९ रक्षन्ति श्रोत्रियाः पङ्क्तिं यतिभिर् भुक्तम् अक्षयम्  
०१,०८८।०१२द्@०५२_००४० लब्ध्वा पात्रं तु विद्वांसं श्रोत्रियं सुव्रतं शुचिम्  
०१,०८८।०१२द्@०५२_००४१ स कालः कालतो दत्तं नान्यथा काल इष्यते  
०१,०८८।०१२द्@०५२_००४२ एवम् उक्त्वा ययातिस् तु पुनः प्रोवाच बुद्धिमान्  
०१,०८८।०१२द्@०५२_००४३ सर्वे ह्य् अवभृथस्नातास् त्वरध्वं कार्यगौरवात्  
०१,०८८।०१३ ययातिर् उवाच  
०१,०८८।०१३अ युष्मान् एते हि वक्ष्यन्ति रथाः पञ्च हिरण्मयाः  
०१,०८८।०१३च् उच्चैः सन्तः प्रकाशन्ते ज्वलन्तो ऽग्निशिखा इव  
०१,०८८।०१४ अष्टक उवाच  
०१,०८८।०१४अ आतिष्ठस्व रथं राजन् विक्रमस्व विहायसा  
०१,०८८।०१४च् वयम् अप्य् अनुयास्यामो यदा कालो भविष्यति  
०१,०८८।०१५ ययातिर् उवाच  
०१,०८८।०१५अ सर्वैर् इदानीं गन्तव्यं सहस्वर्गजितो वयम्  
०१,०८८।०१५च् एष नो विरजाः पन्था दृश्यते देवसद्मनः  
०१,०८८।०१६ वैशम्पायन उवाच  
०१,०८८।०१६अ ते ऽधिरुह्य रथान् सर्वे प्रयाता नृपसत्तमाः  
०१,०८८।०१६च् आक्रमन्तो दिवं भाभिर् धर्मेणावृत्य रोदसी  
०१,०८८।०१६द्*०८६७_०१ अष्टकश् च शिबिश् चैव काशेयश् च प्रतर्दनः  
०१,०८८।०१६द्*०८६७_०२ ऐक्ष्वाकवो वसुमनाश् चत्वारो भूमिपास् तदा  
०१,०८८।०१६द्*०८६७_०३ सर्वे त्व् अवभृथस्नाताः स्वर्गताः साधवः सह  
०१,०८८।०१७ अष्टक उवाच  
०१,०८८।०१७अ अहं मन्ये पूर्वम् एको ऽस्मि गन्ता; सखा चेन्द्रः सर्वथा मे महात्मा  
०१,०८८।०१७च् कस्माद् एवं शिबिर् औशीनरो ऽयम्; एको ऽत्यगात् सर्ववेगेन वाहान्  
०१,०८८।०१८ ययातिर् उवाच  
०१,०८८।०१८अ अददाद् देवयानाय यावद् वित्तम् अविन्दत  
०१,०८८।०१८च् उशीनरस्य पुत्रो ऽयं तस्माच् छ्रेष्ठो हि नः शिबिः  
०१,०८८।०१९अ दानं तपः सत्यम् अथापि धर्मो; ह्रीः श्रीः क्षमा सौम्य तथा तितिक्षा  
०१,०८८।०१९च् राजन्न् एतान्य् अप्रतिमस्य राज्ञः; शिबेः स्थितान्य् अनृशंसस्य बुद्ध्या  
०१,०८८।०१९ए एवंवृत्तो ह्रीनिषेधश् च यस्मात्; तस्माच् छिबिर् अत्यगाद् वै रथेन  
०१,०८८।०२० वैशम्पायन उवाच  
०१,०८८।०२०अ अथाष्टकः पुनर् एवान्वपृच्छन्; मातामहं कौतुकाद् इन्द्रकल्पम्  
०१,०८८।०२०च् पृच्छामि त्वां नृपते ब्रूहि सत्यम्; कुतश् च कस्यासि सुतश् च कस्य  
०१,०८८।०२०ए कृतं त्वया यद् धि न तस्य कर्ता; लोके त्वद् अन्यः क्षत्रियो ब्राह्मणो वा  
०१,०८८।०२१ ययातिर् उवाच  
०१,०८८।०२१अ ययातिर् अस्मि नहुषस्य पुत्रः; पूरोः पिता सार्वभौमस् त्व् इहासम्  
०१,०८८।०२१च् गुह्यम् अर्थं मामकेभ्यो ब्रवीमि; मातामहो ऽहं भवतां प्रकाशः  
०१,०८८।०२२अ सर्वाम् इमां पृथिवीं निर्जिगाय; प्रस्थे बद्ध्वा ह्य् अददं ब्राह्मणेभ्यः  
०१,०८८।०२२च् मेध्यान् अश्वान् एकशफान् सुरूपांस्; तदा देवाः पुण्यभाजो भवन्ति  
०१,०८८।०२३अ अदाम् अहं पृथिवीं ब्राह्मणेभ्यः; पूर्णाम् इमाम् अखिलां वाहनस्य  
०१,०८८।०२३च् गोभिः सुवर्णेन धनैश् च मुख्यैस्; तत्रासन् गाः शतम् अर्बुदानि  
०१,०८८।०२४अ सत्येन मे द्यौश् च वसुन्धरा च; तथैवाग्निर् ज्वलते मानुषेषु  
०१,०८८।०२४च् न मे वृथा व्याहृतम् एव वाक्यम्; सत्यं हि सन्तः प्रतिपूजयन्ति  
०१,०८८।०२४द्*०८६८_०१ साध्व् अष्टक प्रब्रवीमीह सत्यं  
०१,०८८।०२४द्*०८६८_०२ प्रतर्दनं चौपदश्विं तथैव  
०१,०८८।०२४ए सर्वे च देवा मुनयश् च लोकाः; सत्येन पूज्या इति मे मनोगतम्  
०१,०८८।०२५अ यो नः स्वर्गजितः सर्वान् यथावृत्तं निवेदयेत्  
०१,०८८।०२५च् अनसूयुर् द्विजाग्रेभ्यः स लभेन् नः सलोकताम्  
०१,०८८।०२६ वैशम्पायन उवाच  
०१,०८८।०२६अ एवं राजा स महात्मा ह्य् अतीव; स्वैर् दौहित्रैस् तारितो ऽमित्रसाहः  
०१,०८८।०२६च् त्यक्त्वा महीं परमोदारकर्मा; स्वर्गं गतः कर्मभिर् व्याप्य पृथ्वीम्  
०१,०८८।०२६द्*०८६९_०१ यतः सर्वं विस्तरतो यथावद्  
०१,०८८।०२६द्*०८६९_०२ आख्यातं ते चरितं नाहुषस्य  
०१,०८८।०२६द्*०८६९_०३ वंशो यस्य प्रथितः कौरवेयो  
०१,०८८।०२६द्*०८६९_०४ यस्मिञ् जातस् त्वं मनुजेन्द्रकर्मा  
०१,०८८।०२६द्*०८६९_०५ एतत् पुण्यतमं राजन् ययातेश् चरितं महत्  
०१,०८८।०२६द्*०८६९_०६ यच् छ्रुत्वा श्रावयित्वा च स्वर्गं यातीह मानवः  
०१,०८९।००१ जनमेजय उवाच  
०१,०८९।००१अ भगवञ् श्रोतुम् इच्छामि पूरोर् वंशकरान् नृपान्  
०१,०८९।००१च् यद्वीर्या यादृशाश् चैव यावन्तो यत्पराक्रमाः  
०१,०८९।००१द्*०८७०_०१ पुत्रं ययातेः प्रब्रूहि पूरुं धर्मभृतां वरम्  
०१,०८९।००१द्*०८७०_०२ आनुपूर्व्येण ये चान्ये पूरोर् वंशविवर्धनाः  
०१,०८९।००१द्*०८७०_०३ विस्तरेण पुनर् ब्रूहि दौःषन्तेर् जनमेजयात्  
०१,०८९।००१द्*०८७०_०४ सम्बभूव यथा राजा भरतो द्विजसत्तम  
०१,०८९।००२अ न ह्य् अस्मिञ् शीलहीनो वा निर्वीर्यो वा नराधिपः  
०१,०८९।००२च् प्रजाविरहितो वापि भूतपूर्वः कदा चन  
०१,०८९।००३अ तेषां प्रथितवृत्तानां राज्ञां विज्ञानशालिनाम्  
०१,०८९।००३च् चरितं श्रोतुम् इच्छामि विस्तरेण तपोधन  
०१,०८९।००४ वैशम्पायन उवाच  
०१,०८९।००४अ हन्त ते कथयिष्यामि यन् मां त्वं परिपृच्छसि  
०१,०८९।००४च् पूरोर् वंशधरान् वीराञ् शक्रप्रतिमतेजसः  
०१,०८९।००४द्*०८७१_०१ पूरुर् नृपतिशार्दूलो यथैवास्य पिता नृपः  
०१,०८९।००४द्*०८७१_०२ धर्मनित्यः स्थितो राज्ये शक्रवीर्यपराक्रमः  
०१,०८९।००४द्*०८७२_०१ भूरिद्रविणविक्रान्तान् सर्वलक्षणपूजितान्  
०१,०८९।००५अ प्रवीरेश्वररौद्राश्वास् त्रयः पुत्रा महारथाः  
०१,०८९।००५च् पूरोः पौष्ट्याम् अजायन्त प्रवीरस् तत्र वंशकृत्  
०१,०८९।००६अ मनस्युर् अभवत् तस्माच् छूरः श्येनीसुतः प्रभुः  
०१,०८९।००६च् पृथिव्याश् चतुरन्ताया गोप्ता राजीवलोचनः  
०१,०८९।००७अ सुभ्रूः संहननो वाग्मी सौवीरीतनयास् त्रयः  
०१,०८९।००७च् मनस्योर् अभवन् पुत्राः शूराः सर्वे महारथाः  
०१,०८९।००७द्*०८७३_०१ अन्वग्भानुप्रभृतयो मिश्रकेश्यां मनस्विनः  
०१,०८९।००७द्*०८७४_०१ सुन्वन्तं वसुनाभं च गर्भरम्यौ यशस्विनौ  
०१,०८९।००७द्*०८७४_०२ शूरान् अभयदान् राजा जनयाम् आस वीर्यवान्  
०१,०८९।००७द्*०८७४_०३ यवीयान् सुन्वतः पुत्रो रथन्तर्याम् अजायत  
०१,०८९।००७द्*०८७४_०४ शूरश् च दृढधन्वा च वपुष्मान् स नृपोत्तमः  
०१,०८९।००७द्*०८७४_०५ रुद्राश्वं पृषदश्वं च रथाश्वं च गयं मनुम्  
०१,०८९।००७द्*०८७४_०६ यवीयाञ् जनयाम् आस गन्धर्व्यां भीमविक्रमान्  
०१,०८९।००८अ रौद्राश्वस्य महेष्वासा दशाप्सरसि सूनवः  
०१,०८९।००८च् यज्वानो जज्ञिरे शूराः प्रजावन्तो बहुश्रुताः  
०१,०८९।००८ए सर्वे सर्वास्त्रविद्वांसः सर्वे धर्मपरायणाः  
०१,०८९।००९अ ऋचेपुर् अथ कक्षेपुः कृकणेपुश् च वीर्यवान्  
०१,०८९।००९च् स्थण्डिलेपुर् वनेपुश् च स्थलेपुश् च महारथः  
०१,०८९।०१०अ तेजेपुर् बलवान् धीमान् सत्येपुश् चेन्द्रविक्रमः  
०१,०८९।०१०च् धर्मेपुः सन्नतेपुश् च दशमो देवविक्रमः  
०१,०८९।०१०द्*०८७५_०१ अनाधृष्टिर् अभूत् तेषां विद्वान् अर्चेपुर् एकराट्  
०१,०८९।०१०द्*०८७५_०२ ऋचेपुर् अथ विक्रान्तो देवानाम् इव वासवः  
०१,०८९।०१०ए अनाधृष्टिसुतास् तात राजसूयाश्वमेधिनः  
०१,०८९।०११अ मतिनारस् ततो राजा विद्वांश् चर्चेपुतो ऽभवत्  
०१,०८९।०११च् मतिनारसुता राजंश् चत्वारो ऽमितविक्रमाः  
०१,०८९।०११ए तंसुर् महान् अतिरथो द्रुह्युश् चाप्रतिमद्युतिः  
०१,०८९।०११फ़्*०८७६_०१ एतान् वै सुषुवे साध्वी अन्तिनाराद् यशस्विनी  
०१,०८९।०१२अ तेषां तंसुर् महावीर्यः पौरवं वंशम् उद्वहन्  
०१,०८९।०१२च् आजहार यशो दीप्तं जिगाय च वसुन्धराम्  
०१,०८९।०१३अ इलिनं तु सुतं तंसुर् जनयाम् आस वीर्यवान्  
०१,०८९।०१३च् सो ऽपि कृत्स्नाम् इमां भूमिं विजिग्ये जयतां वरः  
०१,०८९।०१४अ रथन्तर्यां सुतान् पञ्च पञ्चभूतोपमांस् ततः  
०१,०८९।०१४च् इलिनो जनयाम् आस दुःषन्तप्रभृतीन् नृप  
०१,०८९।०१५अ दुःषन्तं शूरभीमौ च प्रपूर्वं वसुम् एव च  
०१,०८९।०१५च् तेषां ज्येष्ठो ऽभवद् राजा दुःषन्तो जनमेजय  
०१,०८९।०१६अ दुःषन्ताद् भरतो जज्ञे विद्वाञ् शाकुन्तलो नृपः  
०१,०८९।०१६ब्*०८७७_०१ दुःषन्ताल् लक्ष्मणायां तु जज्ञे वै जनमेजयः  
०१,०८९।०१६ब्*०८७७_०२ शकुन्तलायां भरतो दौःषन्तिर् अभवत् सुतः  
०१,०८९।०१६च् तस्माद् भरतवंशस्य विप्रतस्थे महद् यशः  
०१,०८९।०१६द्*०८७८_०१ सो ऽश्वमेधशतैर् ईजे यमुनाम् अनु तीरगः  
०१,०८९।०१६द्*०८७८_०२ त्रिंशता च सरस्वत्यां गङ्गाम् अनु चतुःशतैः  
०१,०८९।०१६द्*०८७८_०३ दौःषन्तिर् भरतो यज्ञैर् ईजे शाकुन्तलो नृपः  
०१,०८९।०१७अ भरतस् तिसृषु स्त्रीषु नव पुत्रान् अजीजनत्  
०१,०८९।०१७च् नाभ्यनन्दन्त तान् राजा नानुरूपा ममेत्य् उत  
०१,०८९।०१७द्*०८७९_०१ ततस् तान् मातरः क्रुद्धाः पुत्रान् निन्युर् यमक्षयम्  
०१,०८९।०१८अ ततो महद्भिः क्रतुभिर् ईजानो भरतस् तदा  
०१,०८९।०१८च् लेभे पुत्रं भरद्वाजाद् भुमन्युं नाम भारत  
०१,०८९।०१८द्*०८८०_०१ धर्मे प्रणिहितात्मानं मत्वा तं पुरुषोत्तमम्  
०१,०८९।०१९अ ततः पुत्रिणम् आत्मानं ज्ञात्वा पौरवनन्दनः  
०१,०८९।०१९च् भुमन्युं भरतश्रेष्ठ यौवराज्ये ऽभ्यषेचयत्  
०१,०८९।०२०अ ततस् तस्य महीन्द्रस्य वितथः पुत्रको ऽभवत्  
०१,०८९।०२०च् ततः स वितथो नाम भुमन्योर् अभवत् सुतः  
०१,०८९।०२१अ सुहोत्रश् च सुहोता च सुहविः सुयजुस् तथा  
०१,०८९।०२१च् पुष्करिण्याम् ऋचीकस्य भुमन्योर् अभवन् सुताः  
०१,०८९।०२१द्*०८८१_०१ चत्वारो भारते वंशे सुहोत्रस् तत्र वंशभाक्  
०१,०८९।०२२अ तेषां ज्येष्ठः सुहोत्रस् तु राज्यम् आप महीक्षिताम्  
०१,०८९।०२२च् राजसूयाश्वमेधाद्यैः सो ऽयजद् बहुभिः सवैः  
०१,०८९।०२३अ सुहोत्रः पृथिवीं सर्वां बुभुजे सागराम्बराम्  
०१,०८९।०२३च् पूर्णां हस्तिगवाश्वस्य बहुरत्नसमाकुलाम्  
०१,०८९।०२४अ ममज्जेव मही तस्य भूरिभारावपीडिता  
०१,०८९।०२४च् हस्त्यश्वरथसम्पूर्णा मनुष्यकलिला भृशम्  
०१,०८९।०२५अ सुहोत्रे राजनि तदा धर्मतः शासति प्रजाः  
०१,०८९।०२५च् चैत्ययूपाङ्किता चासीद् भूमिः शतसहस्रशः  
०१,०८९।०२५ए प्रवृद्धजनसस्या च सहदेवा व्यरोचत  
०१,०८९।०२६अ ऐक्ष्वाकी जनयाम् आस सुहोत्रात् पृथिवीपतेः  
०१,०८९।०२६च् अजमीढं सुमीढं च पुरुमीढं च भारत  
०१,०८९।०२६द्*०८८२_०१ अजमीढस् तु राजेन्द्र धर्मनित्यो यशस्सु च  
०१,०८९।०२७अ अजमीढो वरस् तेषां तस्मिन् वंशः प्रतिष्ठितः  
०१,०८९।०२७ब्*०८८३_०१ ऐक्ष्वाक्यां जनयद् राज्ञाम् अजमीढो यशस्विनः  
०१,०८९।०२७च् षट् पुत्रान् सो ऽप्य् अजनयत् तिसृषु स्त्रीषु भारत  
०१,०८९।०२८अ ऋक्षं धूमिन्य् अथो नीली दुःषन्तपरमेष्ठिनौ  
०१,०८९।०२८च् केशिन्य् अजनयज् जह्नुम् उभौ च जनरूपिणौ  
०१,०८९।०२८द्*०८८४_०१ विदुः संवरणं शूरम् ऋक्षाद् राथन्तरीसुतम्  
०१,०८९।०२९अ तथेमे सर्वपाञ्चाला दुःषन्तपरमेष्ठिनोः  
०१,०८९।०२९च् अन्वयाः कुशिका राजञ् जह्नोर् अमिततेजसः  
०१,०८९।०३०अ जनरूपिणयोर् ज्येष्ठम् ऋक्षम् आहुर् जनाधिपम्  
०१,०८९।०३०च् ऋक्षात् संवरणो जज्ञे राजन् वंशकरस् तव  
०१,०८९।०३१अ आर्क्षे संवरणे राजन् प्रशासति वसुन्धराम्  
०१,०८९।०३१च् सङ्क्षयः सुमहान् आसीत् प्रजानाम् इति शुश्रुमः  
०१,०८९।०३२अ व्यशीर्यत ततो राष्ट्रं क्षयैर् नानाविधैस् तथा  
०१,०८९।०३२च् क्षुन्मृत्युभ्याम् अनावृष्ट्या व्याधिभिश् च समाहतम्  
०१,०८९।०३२द्*०८८५_०१ अन्वकीर्यन्त भरताः सपत्नैश् च महाबलैः  
०१,०८९।०३२ए अभ्यघ्नन् भारतांश् चैव सपत्नानां बलानि च  
०१,०८९।०३३अ चालयन् वसुधां चैव बलेन चतुरङ्गिणा  
०१,०८९।०३३च् अभ्ययात् तं च पाञ्चाल्यो विजित्य तरसा महीम्  
०१,०८९।०३३ए अक्षौहिणीभिर् दशभिः स एनं समरे ऽजयत्  
०१,०८९।०३४अ ततः सदारः सामात्यः सपुत्रः ससुहृज्जनः  
०१,०८९।०३४च् राजा संवरणस् तस्मात् पलायत महाभयात्  
०१,०८९।०३४द्*०८८६_०१ ते प्रतीचीं पराभूताः प्रपन्ना भारता दिशम्  
०१,०८९।०३५अ सिन्धोर् नदस्य महतो निकुञ्जे न्यवसत् तदा  
०१,०८९।०३५च् नदीविषयपर्यन्ते पर्वतस्य समीपतः  
०१,०८९।०३५ए तत्रावसन् बहून् कालान् भारता दुर्गमाश्रिताः  
०१,०८९।०३६अ तेषां निवसतां तत्र सहस्रं परिवत्सरान्  
०१,०८९।०३६च् अथाभ्यगच्छद् भरतान् वसिष्ठो भगवान् ऋषिः  
०१,०८९।०३७अ तम् आगतं प्रयत्नेन प्रत्युद्गम्याभिवाद्य च  
०१,०८९।०३७च् अर्घ्यम् अभ्याहरंस् तस्मै ते सर्वे भारतास् तदा  
०१,०८९।०३७ए निवेद्य सर्वम् ऋषये सत्कारेण सुवर्चसे  
०१,०८९।०३८अ तं समाम् अष्टमीम् उष्टं राजा वव्रे स्वयं तदा  
०१,०८९।०३८च् पुरोहितो भवान् नो ऽस्तु राज्याय प्रयतामहे  
०१,०८९।०३८ए ॐ इत्य् एवं वसिष्ठो ऽपि भारतान् प्रत्यपद्यत  
०१,०८९।०३९अ अथाभ्यषिञ्चत् साम्राज्ये सर्वक्षत्रस्य पौरवम्  
०१,०८९।०३९च् विषाणभूतं सर्वस्यां पृथिव्याम् इति नः श्रुतम्  
०१,०८९।०४०अ भरताध्युषितं पूर्वं सो ऽध्यतिष्ठत् पुरोत्तमम्  
०१,०८९।०४०च् पुनर् बलिभृतश् चैव चक्रे सर्वमहीक्षितः  
०१,०८९।०४१अ ततः स पृथिवीं प्राप्य पुनर् ईजे महाबलः  
०१,०८९।०४१च् आजमीढो महायज्ञैर् बहुभिर् भूरिदक्षिणैः  
०१,०८९।०४२अ ततः संवरणात् सौरी सुषुवे तपती कुरुम्  
०१,०८९।०४२च् राजत्वे तं प्रजाः सर्वा धर्मज्ञ इति वव्रिरे  
०१,०८९।०४२द्*०८८७_०१ महिम्ना तस्य कुरवो लेभिरे प्रत्ययं भृशम्  
०१,०८९।०४३अ तस्य नाम्नाभिविख्यातं पृथिव्यां कुरुजाङ्गलम्  
०१,०८९।०४३च् कुरुक्षेत्रं स तपसा पुण्यं चक्रे महातपाः  
०१,०८९।०४४अ अश्ववन्तम् अभिष्वन्तं तथा चित्ररथं मुनिम्  
०१,०८९।०४४च् जनमेजयं च विख्यातं पुत्रांश् चास्यानुशुश्रुमः  
०१,०८९।०४४ए पञ्चैतान् वाहिनी पुत्रान् व्यजायत मनस्विनी  
०१,०८९।०४५अ अभिष्वतः परिक्षित् तु शबलाश्वश् च वीर्यवान्  
०१,०८९।०४५च् अभिराजो विराजश् च शल्मलश् च महाबलः  
०१,०८९।०४६अ उच्चैःश्रवा भद्रकारो जितारिश् चाष्टमः स्मृतः  
०१,०८९।०४६ब्*०८८८_०१ शबलाश्वादयः सप्त तथैवान्ये महाबलाः  
०१,०८९।०४६च् एतेषाम् अन्ववाये तु ख्यातास् ते कर्मजैर् गुणैः  
०१,०८९।०४७अ जनमेजयादयः सप्त तथैवान्ये महाबलाः  
०१,०८९।०४७च् परिक्षितो ऽभवन् पुत्राः सर्वे धर्मार्थकोविदाः  
०१,०८९।०४८अ कक्षसेनोग्रसेनौ च चित्रसेनश् च वीर्यवान्  
०१,०८९।०४८च् इन्द्रसेनः सुषेणश् च भीमसेनश् च नामतः  
०१,०८९।०४८द्*०८८९_०१ अश्वसेनश् च बलवान् कीर्तिताः सप्त नामतः  
०१,०८९।०४९अ जनमेजयस्य तनया भुवि ख्याता महाबलाः  
०१,०८९।०४९च् धृतराष्ट्रः प्रथमजः पाण्डुर् बाह्लीक एव च  
०१,०८९।०५०अ निषधश् च महातेजास् तथा जाम्बूनदो बली  
०१,०८९।०५०च् कुण्डोदरः पदातिश् च वसातिश् चाष्टमः स्मृतः  
०१,०८९।०५०ए सर्वे धर्मार्थकुशलाः सर्वे भूतहिते रताः  
०१,०८९।०५१अ धृतराष्ट्रो ऽथ राजासीत् तस्य पुत्रो ऽथ कुण्डिकः  
०१,०८९।०५१च् हस्ती वितर्कः क्राथश् च कुण्डलश् चापि पञ्चमः  
०१,०८९।०५१द्*०८९०_०१ भीमसेनान् महेष्वासः प्रतीपः समपद्यत  
०१,०८९।०५१द्*०८९१_०१ अतिराजश् च नहुषस् तथा शक्रपुरञ्जयौ  
०१,०८९।०५१द्*०८९१_०२ ततो धर्मभृतां श्रेष्ठः पर्यश्रवस उच्यते  
०१,०८९।०५१द्*०८९१_०३ ऋषिं पुण्यकृतां श्रेष्ठं तम् एव परमं विदुः  
०१,०८९।०५१द्*०८९२_०१ धार्तराष्ट्रसुतान् आहुस् त्रीन् एतान् प्रथितान् भुवि  
०१,०८९।०५१द्*०८९२_०२ प्रतीपं धर्मनेत्रं च सुनेत्रं चैव भारत  
०१,०८९।०५१द्*०८९२_०३ प्रतीपः प्रथितस् तेषां बभूवाप्रतिमो भुवि  
०१,०८९।०५१ए हविःश्रवास् तथेन्द्राभः सुमन्युश् चापराजितः  
०१,०८९।०५२अ प्रतीपस्य त्रयः पुत्रा जज्ञिरे भरतर्षभ  
०१,०८९।०५२च् देवापिः शन्तनुश् चैव बाह्लीकश् च महारथः  
०१,०८९।०५३अ देवापिस् तु प्रवव्राज तेषां धर्मपरीप्सया  
०१,०८९।०५३च् शन्तनुश् च महीं लेभे बाह्लीकश् च महारथः  
०१,०८९।०५४अ भरतस्यान्वये जाताः सत्त्ववन्तो महारथाः  
०१,०८९।०५४च् देवर्षिकल्पा नृपते बहवो राजसत्तमाः  
०१,०८९।०५५अ एवंविधाश् चाप्य् अपरे देवकल्पा महारथाः  
०१,०८९।०५५च् जाता मनोर् अन्ववाये ऐलवंशविवर्धनाः  
०१,०८९।०५५द्*०८९३_०१ भरतस्य महत् कर्म प्रथितं सर्वराजसु  
०१,०८९।०५५द्*०८९३_०२ अश्वमेधसहस्रेण राजसूयशतेन च  
०१,०८९।०५५द्*०८९३_०३ इष्टवान् स महाराज दौःषन्तिर् भरतः पुरा  
०१,०८९।०५५द्*०८९३_०४ चक्रवर्तिर् अदीनात्मा जेता युद्धे ऽजितः परैः  
०१,०८९।०५५द्*०८९४_०१ गङ्गातीरं समागम्य दीक्षितो जनमेजय  
०१,०८९।०५५द्*०८९४_०२ अश्वमेधसहस्राणि वाजपेयशतानि च  
०१,०८९।०५५द्*०८९४_०३ पुनर् ईजे महायज्ञैः समाप्तवरदक्षिणैः  
०१,०८९।०५५द्*०८९४_०४ अग्निष्टोमातिरात्राणाम् उक्थानां सोमवत् पुनः  
०१,०८९।०५५द्*०८९४_०५ वाजपेयेष्टिसत्राणां सहस्रैश् च सुसम्भृतैः  
०१,०८९।०५५द्*०८९४_०६ इष्ट्वा शाकुन्तलो राजा तर्पयित्वा द्विजान् धनैः  
०१,०८९।०५५द्*०८९४_०७ पुनः सहस्रं पद्मानां कण्वाय भरतो ददौ  
०१,०८९।०५५द्*०८९४_०८ जाम्बूनदस्य शुद्धस्य कनकस्य महायशाः  
०१,०८९।०५५द्*०८९४_०९ यस्य यूपाः शतव्यामाः परिणाहे ऽथ काञ्चनाः  
०१,०८९।०५५द्*०८९४_१० सहस्रव्यामम् उद्वृद्धाः सेन्द्रैर् देवैः समुच्छ्रिताः  
०१,०८९।०५५द्*०८९४_११ स्वलङ्कृता भ्राजमानाः सर्वरत्नैर् मनोरमैः  
०१,०८९।०५५द्*०८९४_१२ हिरण्यं द्विरदान् अश्वान् महिषोष्ट्रान् अजाविकान्  
०१,०८९।०५५द्*०८९४_१३ दासीदासं धनं धान्यं सवत्सा गाः पयस्विनीः  
०१,०८९।०५५द्*०८९४_१४ भूमिं यूपसहस्राङ्कां कण्वाय बहुदक्षिणाम्  
०१,०८९।०५५द्*०८९४_१५ बहूनां ब्रह्मकल्पानां धनं दत्त्वा क्रतून् बहून्  
०१,०८९।०५५द्*०८९४_१६ ग्रामान् गृहाणि क्षेत्राणि कोटिशो ऽयुतशस् तथा  
०१,०८९।०५५द्*०८९५_०१ कृत्वा पैतामहे लोके वासं चक्रे महारथः  
०१,०९०।००१ जनमेजय उवाच  
०१,०९०।००१अ श्रुतस् त्वत्तो मया विप्र पूर्वेषां सम्भवो महान्  
०१,०९०।००१च् उदाराश् चापि वंशे ऽस्मिन् राजानो मे परिश्रुताः  
०१,०९०।००२अ किं तु लघ्वर्थसंयुक्तं प्रियाख्यानं न माम् अति  
०१,०९०।००२च् प्रीणात्य् अतो भवान् भूयो विस्तरेण ब्रवीतु मे  
०१,०९०।००३अ एताम् एव कथां दिव्याम् आ प्रजापतितो मनोः  
०१,०९०।००३च् तेषाम् आजननं पुण्यं कस्य न प्रीतिम् आवहेत्  
०१,०९०।००४अ सद्धर्मगुणमाहात्म्यैर् अभिवर्धितम् उत्तमम्  
०१,०९०।००४च् विष्टभ्य लोकांस् त्रीन् एषां यशः स्फीतम् अवस्थितम्  
०१,०९०।००५अ गुणप्रभाववीर्यौजःसत्त्वोत्साहवताम् अहम्  
०१,०९०।००५च् न तृप्यामि कथां शृण्वन्न् अमृतास्वादसम्मिताम्  
०१,०९०।००६ वैशम्पायन उवाच  
०१,०९०।००६अ शृणु राजन् पुरा सम्यङ् मया द्वैपायनाच् छ्रुतम्  
०१,०९०।००६च् प्रोच्यमानम् इदं कृत्स्नं स्ववंशजननं शुभम्  
०१,०९०।००६द्*०८९६_०१ पूरोर् वंशम् अहं धन्यं राज्ञाम् अमिततेजसाम्  
०१,०९०।००६द्*०८९६_०२ प्रवक्ष्यामि पितॄणां ते तेषां नामानि मे शृणु  
०१,०९०।००७*०८९७_०१ अव्यक्तप्रभवो ब्रह्मा शाश्वतो नित्य (!) अव्ययः  
०१,०९०।००७*०८९७_०२ तस्मान् मरीचिः सञ्जज्ञे दक्षश् चैव प्रजापतिः  
०१,०९०।००७*०८९७_०३ मरीचेः कश्यपः पुत्रो दक्षस्य दुहितादितिः  
०१,०९०।००७अ दक्षस्यादितिः  
०१,०९०।००७ब् अदितेर् विवस्वान्  
०१,०९०।००७च् विवस्वतो मनुः  
०१,०९०।००७द् मनोर् इला  
०१,०९०।००७ए इलायाः पुरूरवाः  
०१,०९०।००७फ़् पुरूरवस आयुः  
०१,०९०।००७ग् आयुषो नहुषः  
०१,०९०।००७ह् नहुषस्य ययातिः  
०१,०९०।००७ह्*०८९८_०१ अङ्गुष्ठाद् दक्षम् असृजच् चक्षुर्भ्यां च मरीचिनम्  
०१,०९०।००८अ ययातेर् द्वे भार्ये बभूवतुः  
०१,०९०।००८ब् उशनसो दुहिता देवयानी वृषपर्वणश् च दुहिता शर्मिष्ठा नाम  
०१,०९०।००८च् अत्रानुवंशो भवति  
०१,०९०।००९अ यदुं च तुर्वसुं चैव देवयानी व्यजायत  
०१,०९०।००९च् द्रुह्युं चानुं च पूरुं च शर्मिष्ठा वार्षपर्वणी  
०१,०९०।०१०अ तत्र यदोर् यादवाः  
०१,०९०।०१०ब् पूरोः पौरवाः  
०१,०९०।०११अ पूरोर् भार्या कौसल्या नाम  
०१,०९०।०११ब् तस्याम् अस्य जज्ञे जनमेजयो नाम  
०१,०९०।०११च् यस् त्रीन् अश्वमेधान् आजहार  
०१,०९०।०११द् विश्वजिता चेष्ट्वा वनं प्रविवेश  
०१,०९०।०१२अ जनमेजयः खल्व् अनन्तां नामोपयेमे माधवीम्  
०१,०९०।०१२ब् तस्याम् अस्य जज्ञे प्राचिन्वान्  
०१,०९०।०१२च् यः प्राचीं दिशं जिगाय यावत् सूर्योदयात्  
०१,०९०।०१२द् ततस् तस्य प्राचिन्वत्वम्  
०१,०९०।०१३अ प्राचिन्वान् खल्व् अश्मकीम् उपयेमे  
०१,०९०।०१३ब् तस्याम् अस्य जज्ञे संयातिः  
०१,०९०।०१४अ संयातिः खलु दृषद्वतो दुहितरं वराङ्गीं नामोपयेमे  
०१,०९०।०१४ब् तस्याम् अस्य जज्ञे अहम्पातिः  
०१,०९०।०१५अ अहम्पातिस् तु खलु कृतवीर्यदुहितरम् उपयेमे भानुमतीं नाम  
०१,०९०।०१५ब् तस्याम् अस्य जज्ञे सार्वभौमः  
०१,०९०।०१६अ सार्वभौमः खलु जित्वाजहार कैकेयीं सुनन्दां नाम  
०१,०९०।०१६ब् तस्याम् अस्य जज्ञे जयत्सेनः  
०१,०९०।०१७अ जयत्सेनः खलु वैदर्भीम् उपयेमे सुषुवां नाम  
०१,०९०।०१७ब् तस्याम् अस्य जज्ञे अराचीनः  
०१,०९०।०१८अ अराचीनो ऽपि वैदर्भीम् एवापराम् उपयेमे मर्यादां नाम  
०१,०९०।०१८ब् तस्याम् अस्य जज्ञे महाभौमः  
०१,०९०।०१८ब्*०८९९_०१ तस्याम् अस्य जज्ञे अरिहः । अरिहः खल्वाङ्गीम् उपयेमे ।  
०१,०९०।०१९अ महाभौमः खलु प्रासेनजितीम् उपयेमे सुयज्ञां नाम  
०१,०९०।०१९ब् तस्याम् अस्य जज्ञे अयुतनायी  
०१,०९०।०१९च् यः पुरुषमेधानाम् अयुतम् आनयत्  
०१,०९०।०१९द् तद् अस्यायुतनायित्वम्  
०१,०९०।०२०अ अयुतनायी खलु पृथुश्रवसो दुहितरम् उपयेमे भासां नाम  
०१,०९०।०२०ब् तस्याम् अस्य जज्ञे अक्रोधनः  
०१,०९०।०२१अ अक्रोधनः खलु कालिङ्गीं करण्डुं नामोपयेमे  
०१,०९०।०२१ब् तस्याम् अस्य जज्ञे देवातिथिः  
०१,०९०।०२२अ देवातिथिः खलु वैदेहीम् उपयेमे मर्यादां नाम  
०१,०९०।०२२ब् तस्याम् अस्य जज्ञे ऋचः  
०१,०९०।०२३अ ऋचः खल्व् आङ्गेयीम् उपयेमे सुदेवां नाम  
०१,०९०।०२३ब् तस्यां पुत्रम् अजनयद् ऋक्षम्  
०१,०९०।०२४अ ऋक्षः खलु तक्षकदुहितरम् उपयेमे ज्वालां नाम  
०१,०९०।०२४ब् तस्यां पुत्रं मतिनारं नामोत्पादयाम् आस  
०१,०९०।०२५अ मतिनारः खलु सरस्वत्यां द्वादशवार्षिकं सत्रम् आजहार  
०१,०९०।०२६अ निवृत्ते च सत्रे सरस्वत्य् अभिगम्य तं भर्तारं वरयाम् आस  
०१,०९०।०२६ब् तस्यां पुत्रम् अजनयत् तंसुं नाम  
०१,०९०।०२७अ अत्रानुवंशो भवति  
०१,०९०।०२८अ तंसुं सरस्वती पुत्रं मतिनाराद् अजीजनत्  
०१,०९०।०२८च् इलिनं जनयाम् आस कालिन्द्यां तंसुर् आत्मजम्  
०१,०९०।०२९अ इलिनस् तु रथन्तर्यां दुःषन्ताद्यान् पञ्च पुत्रान् अजनयत्  
०१,०९०।०२९अ*०९००_०१ जनमेजयम् उत्पादयाम् आस । जनमेजयस् तु खलु लक्ष्मणां  
०१,०९०।०२९अ*०९००_०२ नाम भागीरथीम् उपयेमे । तस्यां  
०१,०९०।०२९अ*०९०१_०१ दुःषन्तस् तु खलु लक्षणां नाम भागीरथीम् उपयेमे ।  
०१,०९०।०२९अ*०९०१_०२ तस्याम् अस्य जज्ञे जनमेजयः ।  
०१,०९०।०३०अ दुःषन्तः खलु विश्वामित्रदुहितरं शकुन्तलां नामोपयेमे  
०१,०९०।०३०ब् तस्याम् अस्य जज्ञे भरतः  
०१,०९०।०३०च् तत्र श्लोकौ भवतः  
०१,०९०।०३१अ माता भस्त्रा पितुः पुत्रो येन जातः स एव सः  
०१,०९०।०३१च् भरस्व पुत्रं दुःषन्त मावमंस्थाः शकुन्तलाम्  
०१,०९०।०३२अ रेतोधाः पुत्र उन्नयति नरदेव यमक्षयात्  
०१,०९०।०३२च् त्वं चास्य धाता गर्भस्य सत्यम् आह शकुन्तला  
०१,०९०।०३३अ ततो ऽस्य भरतत्वम्  
०१,०९०।०३४अ भरतः खलु काशेयीम् उपयेमे सार्वसेनीं सुनन्दां नाम  
०१,०९०।०३४ब् तस्याम् अस्य जज्ञे भुमन्युः  
०१,०९०।०३५अ भुमन्युः खलु दाशार्हीम् उपयेमे जयां नाम  
०१,०९०।०३५ब् तस्याम् अस्य जज्ञे सुहोत्रः  
०१,०९०।०३६अ सुहोत्रः खल्व् इक्ष्वाकुकन्याम् उपयेमे सुवर्णां नाम  
०१,०९०।०३६ब् तस्याम् अस्य जज्ञे हस्ती  
०१,०९०।०३६च् य इदं हास्तिनपुरं मापयाम् आस  
०१,०९०।०३६द् एतद् अस्य हास्तिनपुरत्वम्  
०१,०९०।०३७अ हस्ती खलु त्रैगर्तीम् उपयेमे यशोधरां नाम  
०१,०९०।०३७ब् तस्याम् अस्य जज्ञे विकुण्ठनः  
०१,०९०।०३८अ विकुण्ठनः खलु दाशार्हीम् उपयेमे सुदेवां नाम  
०१,०९०।०३८ब् तस्याम् अस्य जज्ञे ऽजमीढः  
०१,०९०।०३९अ अजमीढस्य चतुर्विंशं पुत्रशतं बभूव कैकेय्यां नागायां गान्धार्यां विमलायाम् ऋक्षायां चेति  
०१,०९०।०३९ब् पृथक् पृथग् वंशकरा नृपतयः  
०१,०९०।०३९च् तत्र वंशकरः संवरणः  
०१,०९०।०४०अ संवरणः खलु वैवस्वतीं तपतीं नामोपयेमे  
०१,०९०।०४०ब् तस्याम् अस्य जज्ञे कुरुः  
०१,०९०।०४१अ कुरुः खलु दाशार्हीम् उपयेमे शुभाङ्गीं नाम  
०१,०९०।०४१ब् तस्याम् अस्य जज्ञे विडूरथः  
०१,०९०।०४२अ विडूरथस् तु मागधीम् उपयेमे सम्प्रियां नाम  
०१,०९०।०४२ब् तस्याम् अस्य जज्ञे ऽरुग्वान् नाम  
०१,०९०।०४३अ अरुग्वान् खलु मागधीम् उपयेमे ऽमृतां नाम  
०१,०९०।०४३ब् तस्याम् अस्य जज्ञे परिक्षित्  
०१,०९०।०४४अ परिक्षित् खलु बाहुदाम् उपयेमे सुयशां नाम  
०१,०९०।०४४ब् तस्याम् अस्य जज्ञे भीमसेनः  
०१,०९०।०४५अ भीमसेनः खलु कैकेयीम् उपयेमे सुकुमारीं नाम  
०१,०९०।०४५ब् तस्याम् अस्य जज्ञे पर्यश्रवाः  
०१,०९०।०४५च् यम् आहुः प्रतीपं नाम  
०१,०९०।०४६अ प्रतीपः खलु शैब्याम् उपयेमे सुनन्दां नाम  
०१,०९०।०४६ब् तस्यां पुत्रान् उत्पादयाम् आस देवापिं शन्तनुं बाह्लीकं चेति  
०१,०९०।०४७अ देवापिः खलु बाल एवारण्यं प्रविवेश  
०१,०९०।०४७ब् शन्तनुस् तु महीपालो ऽभवत्  
०१,०९०।०४७च् अत्रानुवंशो भवति  
०१,०९०।०४८अ यं यं कराभ्यां स्पृशति जीर्णं स सुखम् अश्नुते  
०१,०९०।०४८च् पुनर् युवा च भवति तस्मात् तं शन्तनुं विदुः  
०१,०९०।०४९अ तद् अस्य शन्तनुत्वम्  
०१,०९०।०५०अ शन्तनुः खलु गङ्गां भागीरथीम् उपयेमे  
०१,०९०।०५०ब् तस्याम् अस्य जज्ञे देवव्रतः  
०१,०९०।०५०च् यम् आहुर् भीष्म इति  
०१,०९०।०५१अ भीष्मः खलु पितुः प्रियचिकीर्षया सत्यवतीम् उदवहन् मातरम्  
०१,०९०।०५१ब् याम् आहुर् गन्धकालीति  
०१,०९०।०५२अ तस्यां कानीनो गर्भः पराशराद् द्वैपायनः  
०१,०९०।०५२ब् तस्याम् एव शन्तनोर् द्वौ पुत्रौ बभूवतुः  
०१,०९०।०५२च् चित्राङ्गदो विचित्रवीर्यश् च  
०१,०९०।०५३अ तयोर् अप्राप्तयौवन एव चित्राङ्गदो गन्धर्वेण हतः  
०१,०९०।०५३ब् विचित्रवीर्यस् तु राजा समभवत्  
०१,०९०।०५४अ विचित्रवीर्यः खलु कौसल्यात्मजे ऽम्बिकाम्बालिके काशिराजदुहितराव् उपयेमे  
०१,०९०।०५५अ विचित्रवीर्यस् त्व् अनपत्य एव विदेहत्वं प्राप्तः  
०१,०९०।०५६अ ततः सत्यवती चिन्तयाम् आस  
०१,०९०।०५६ब् दौःषन्तो वम्श उच्छिद्यते इति  
०१,०९०।०५७अ सा द्वैपायनम् ऋषिं चिन्तयाम् आस  
०१,०९०।०५८अ स तस्याः पुरतः स्थितः किं करवाणीति  
०१,०९०।०५९अ सा तम् उवाच  
०१,०९०।०५९ब् भ्राता तवानपत्य एव स्वर्यातो विचित्रवीर्यः  
०१,०९०।०५९च् साध्व् अपत्यं तस्योत्पादयेति  
०१,०९०।०६०अ स परम् इत्य् उक्त्वा त्रीन् पुत्रान् उत्पादयाम् आस धृतराष्ट्रं पाण्डुं विदुरं चेति  
०१,०९०।०६१अ तत्र धृतराष्ट्रस्य राज्ञः पुत्रशतं बभूव गान्धार्यां वरदानाद् द्वैपायनस्य  
०१,०९०।०६२अ तेषां धृतराष्ट्रस्य पुत्राणां चत्वारः प्रधाना बभूवुर् दुर्योधनो दुःशासनो विकर्णश् चित्रसेन इति  
०१,०९०।०६३अ पाण्डोस् तु द्वे भार्ये बभूवतुः कुन्ती माद्री चेत्य् उभे स्त्रीरत्ने  
०१,०९०।०६४अ अथ पाण्डुर् मृगयां चरन् मैथुनगतम् ऋषिम् अपश्यन् मृग्यां वर्तमानम्  
०१,०९०।०६४ब् तथैवाप्लुतम् अनासादितकामरसम् अतृप्तं बाणेनाभिजघान  
०१,०९०।०६५अ स बाणविद्ध उवाच पाण्डुम्  
०१,०९०।०६५ब् चरता धर्मम् इमं येन त्वयाभिज्ञेन कामरसस्याहम् अनवाप्तकामरसो ऽभिहतस् तस्मात् त्वम् अप्य् एताम् अवस्थाम् आसाद्यानवाप्तकामरसः पञ्चत्वम् आप्स्यसि क्षिप्रम् एवेति  
०१,०९०।०६५ब्*०९०२_०१ यो ऽकृतार्थं हि मां क्रूर बाणेनाहन् मृगव्रतम्  
०१,०९०।०६५ब्*०९०२_०२ त्वाम् अप्य् एतादृशो भावः क्षिप्रम् एवागमिष्यति  
०१,०९०।०६६अ स विवर्णरूपः पाण्डुः शापं परिहरमाणो नोपासर्पत भार्ये  
०१,०९०।०६७अ वाक्यं चोवाच  
०१,०९०।०६७ब् स्वचापल्याद् इदं प्राप्तवान् अहम्  
०१,०९०।०६७च् शृणोमि च नानपत्यस्य लोका सन्तीति  
०१,०९०।०६८अ सा त्वं मदर्थे पुत्रान् उत्पादयेति कुन्तीम् उवाच  
०१,०९०।०६९अ सा तत्र पुत्रान् उत्पादयाम् आस धर्माद् युधिष्ठिरं मारुताद् भीमसेनं शक्राद् अर्जुनम् इति  
०१,०९०।०७०अ स तां हृष्टरूपः पाण्डुर् उवाच  
०१,०९०।०७०ब् इयं ते सपत्न्यनपत्या  
०१,०९०।०७०च् साध्व् अस्याम् अपत्यम् उत्पाद्यताम् इति  
०१,०९०।०७१अ स एवम् अस्त्व् इत्य् उक्तः कुन्त्या  
०१,०९०।०७२अ ततो माद्र्याम् अश्विभ्यां नकुलसहदेवाव् उत्पादितौ  
०१,०९०।०७३अ माद्रीं खल्व् अलङ्कृतां दृष्ट्वा पाण्डुर् भावं चक्रे  
०१,०९०।०७४अ स तां स्पृष्ट्वैव विदेहत्वं प्राप्तः  
०१,०९०।०७५अ तत्रैनं चितास्थं माद्री समन्वारुरोह  
०१,०९०।०७६अ उवाच कुन्तीम्  
०१,०९०।०७६ब् यमयोर् आर्ययाप्रमत्तया भवितव्यम् इति  
०१,०९०।०७७अ ततस् ते पञ्च पाण्डवाः कुन्त्या सहिता हास्तिनपुरम् आनीय तापसैर् भीष्मस्य विदुरस्य च निवेदिताः  
०१,०९०।०७७अ*०९०३_०१ सर्ववर्णानां च निवेद्यान्तर्हितास् तापसा बभूवुः प्रेक्षमाणानाम्  
०१,०९०।०७७अ*०९०३_०२ एव तेषाम् । तच् च वाक्यम् उपश्रुत्य भगवताम् अन्तरिक्षात् पुष्पवृष्टिः  
०१,०९०।०७७अ*०९०३_०३ पपात देवदुन्दुभयश् च प्रणेदुः । प्रतिगृहीताश् च पाण्डवाः  
०१,०९०।०७७अ*०९०३_०४ पितुर् निधनम् आवेदयन् । तस्यौर्ध्वदेहिकं न्यायतः कृतवन्तः । तांस् तत्र  
०१,०९०।०७७अ*०९०३_०५ निवसतः पाण्डवान् बाल्यात् प्रभृति दुर्योधनो नामर्षयत् । पापाचारो  
०१,०९०।०७७अ*०९०३_०६ राक्षसीं बुद्धिम् आश्रितो ऽनेकैर् उपायैर् उद्धर्तुं च व्यवसितो भावित्वाच्  
०१,०९०।०७७अ*०९०३_०७ चार्थस्य न शकिताः समुद्धर्तुम् । ततश् च धृतराष्ट्रेण व्याजेन  
०१,०९०।०७७अ*०९०३_०८ वारणावतम् अनु प्रहिता गमनम् अरोचयन् ।  
०१,०९०।०७८अ तत्रापि जतुगृहे दग्धुं समारब्धा न शकिता विदुरमन्त्रितेन  
०१,०९०।०७९अ ततश् च हिडिम्बम् अन्तरा हत्वा एकचक्रां गताः  
०१,०९०।०८०अ तस्याम् अप्य् एकचक्रायां बकं नाम राक्षसं हत्वा पाञ्चालनगरम् अभिगताः  
०१,०९०।०८१अ तस्माद् द्रौपदीं भार्याम् अविन्दन् स्वविषयं चाजग्मुः कुशलिनः  
०१,०९०।०८२अ पुत्रांश् चोत्पादयाम् आसुः  
०१,०९०।०८२ब् प्रतिविन्ध्यं युधिष्ठिरः  
०१,०९०।०८२च् सुतसोमं वृकोदरः  
०१,०९०।०८२द् श्रुतकीर्तिम् अर्जुनः  
०१,०९०।०८२ए शतानीकं नकुलः  
०१,०९०।०८२फ़् श्रुतकर्माणं सहदेव इति  
०१,०९०।०८३अ युधिष्ठिरस् तु गोवासनस्य शैब्यस्य देविकां नाम कन्यां स्वयंवरे लेभे  
०१,०९०।०८३ब् तस्यां पुत्रं जनयाम् आस यौधेयं नाम  
०१,०९०।०८४अ भीमसेनो ऽपि काश्यां बलधरां नामोपयेमे वीर्यशुल्काम्  
०१,०९०।०८४ब् तस्यां पुत्रं सर्वगं नामोत्पादयाम् आस  
०१,०९०।०८५अ अर्जुनः खलु द्वारवतीं गत्वा भगिनीं वासुदेवस्य सुभद्रां नाम भार्याम् उदवहत्  
०१,०९०।०८५ब् तस्यां पुत्रम् अभिमन्युं नाम जनयाम् आस  
०१,०९०।०८५ब्*०९०४_०१ सो ऽर्जुनस् तु नागकन्यायाम् उलूप्याम् इरावन्तं नाम पुत्रं  
०१,०९०।०८५ब्*०९०४_०२ जनयाम् आस । मणलूरपतिकन्यायां चित्राङ्गदायाम् अर्जुनः पुत्रम्  
०१,०९०।०८५ब्*०९०४_०३ उत्पादयाम् आस बभ्रुवाहनं नाम ।  
०१,०९०।०८६अ नकुलस् तु चैद्यां करेणुवतीं नाम भार्याम् उदवहत्  
०१,०९०।०८६ब् तस्यां पुत्रं निरमित्रं नामाजनयत्  
०१,०९०।०८७अ सहदेवो ऽपि माद्रीम् एव स्वयंवरे विजयां नामोपयेमे  
०१,०९०।०८७ब् तस्यां पुत्रम् अजनयत् सुहोत्रं नाम  
०१,०९०।०८८अ भीमसेनस् तु पूर्वम् एव हिडिम्बायां राक्षस्यां घटोत्कचं नाम पुत्रं जनयाम् आस  
०१,०९०।०८९अ इत्य् एते एकादश पाण्डवानां पुत्राः  
०१,०९०।०८९अ*०९०५_०१ इत्य् एत एकादश पाण्डवानां  
०१,०९०।०८९अ*०९०५_०२ पुत्रा मया ते कथिता नरेन्द्र  
०१,०९०।०८९अ*०९०५_०३ तेषाम् अभूद् वंशकरो महात्मा  
०१,०९०।०८९अ*०९०५_०४ वीरः सुभद्रातनयो ऽभिमन्युः  
०१,०९०।०९०अ विराटस्य दुहितरम् उत्तरां नामाभिमन्युर् उपयेमे  
०१,०९०।०९०ब् तस्याम् अस्य परासुर् गर्भो ऽजायत  
०१,०९०।०९१अ तम् उत्सङ्गेन प्रतिजग्राह पृथा नियोगात् पुरुषोत्तमस्य वासुदेवस्य  
०१,०९०।०९१ब् षाण्मासिकं गर्भम् अहम् एनं जीवयिष्यामीति  
०१,०९०।०९१ब्*०९०६_०१ स भगवता वासुदेवेनासञ्जातबलवीर्यपराक्रमो ऽकालजातो ऽस्त्राग्निना  
०१,०९०।०९१ब्*०९०६_०२ दग्धस् तेजसा स्वेन सञ्जीवितः ।  
०१,०९०।०९१ब्*०९०७_०१ वासुदेव उवाच । अहं जीवयामि कुमारम् अनन्तवीर्यम् ।  
०१,०९०।०९१ब्*०९०७_०२ जात एवायम् अभिमन्योः । सत्येन चेयं पृथिवी धारयत्व् इति ।  
०१,०९०।०९१ब्*०९०७_०३ वासुदेवस्य पादस्पर्शात् सजीवो ऽजायत ।  
०१,०९०।०९२अ सञ्जीवयित्वा चैनम् उवाच  
०१,०९०।०९२ब् परिक्षीणे कुले जातो भवत्व् अयं परिक्षिन् नामेति  
०१,०९०।०९२ब्*०९०८_०१ परिक्षीणे कुले जात उत्तरायां परन्तपः  
०१,०९०।०९२ब्*०९०८_०२ परिक्षिद् अभवत् तस्मात् सौभद्रात् तु यशस्विनः  
०१,०९०।०९३अ परिक्षित् तु खलु माद्रवतीं नामोपयेमे  
०१,०९०।०९३ब् तस्याम् अस्य जनमेजयः  
०१,०९०।०९४अ जनमेजयात् तु वपुष्टमायां द्वौ पुत्रौ शतानीकः शङ्कुश् च  
०१,०९०।०९५अ शतानीकस् तु खलु वैदेहीम् उपयेमे  
०१,०९०।०९५ब् तस्याम् अस्य जज्ञे पुत्रो ऽश्वमेधदत्तः  
०१,०९०।०९६अ इत्य् एष पूरोर् वंशस् तु पाण्डवानां च कीर्तितः  
०१,०९०।०९६च् पूरोर् वंशम् इमं श्रुत्वा सर्वपापैः प्रमुच्यते  
०१,०९०।०९६द्*०९०९_०१ इतिहासम् इमं पुण्यम् अशेषतः श्रावयिष्यन्ति ये ब्राह्मणाः  
०१,०९०।०९६द्*०९०९_०२ श्रोष्यन्ति वा नियतात्मानो विमत्सरा मैत्रा देवपरास् ते ऽपि  
०१,०९०।०९६द्*०९०९_०३ स्वर्गजितः पुण्यलोका भवन्ति सततं देवब्राह्मणमनुष्याणां  
०१,०९०।०९६द्*०९०९_०४ मान्याः सम्पूज्याश् च । परं हीदं भारतं भगवता व्यासेन प्रोक्तं  
०१,०९०।०९६द्*०९०९_०५ पावनं ये ब्राह्मणादयो वर्णाः श्रद्दधाना विमत्सरा मैत्रा वेदव्रतसम्पन्नाः  
०१,०९०।०९६द्*०९०९_०६ श्रोष्यन्ति ते ऽपि स्वर्गजितः सुकृतिनो ऽशोच्याः कृताकृते  
०१,०९०।०९६द्*०९०९_०७ भवन्ति । भवति चात्र श्लोकः  
०१,०९०।०९६द्*०९०९_०८ इदं हि वेदैः समितं पवित्रम् अपि चोत्तमम्  
०१,०९०।०९६द्*०९०९_०९ धन्यं यशस्यम् आयुष्यं श्रोतव्यं नियतात्मभिः  
०१,०९१।००१ वैशम्पायन उवाच  
०१,०९१।००१अ इक्ष्वाकुवंशप्रभवो राजासीत् पृथिवीपतिः  
०१,०९१।००१च् महाभिष इति ख्यातः सत्यवाक् सत्यविक्रमः  
०१,०९१।००२अ सो ऽश्वमेधसहस्रेण वाजपेयशतेन च  
०१,०९१।००२च् तोषयाम् आस देवेन्द्रं स्वर्गं लेभे ततः प्रभुः  
०१,०९१।००२द्*०९१०_०१ यौवनं चानुसम्प्राप्तं कुमारं वदतां वरम्  
०१,०९१।००२द्*०९१०_०२ संस्मरंश् चाक्षयांल् लोकान् विदितांश् च स्वकर्मणा  
०१,०९१।००३अ ततः कदा चिद् ब्रह्माणम् उपासां चक्रिरे सुराः  
०१,०९१।००३च् तत्र राजर्षयो आसन् स च राजा महाभिषः  
०१,०९१।००४अ अथ गङ्गा सरिच्छ्रेष्ठा समुपायात् पितामहम्  
०१,०९१।००४च् तस्या वासः समुद्धूतं मारुतेन शशिप्रभम्  
०१,०९१।००५अ ततो ऽभवन् सुरगणाः सहसावाङ्मुखास् तदा  
०१,०९१।००५च् महाभिषस् तु राजर्षिर् अशङ्को दृष्टवान् नदीम्  
०१,०९१।००६अ अपध्यातो भगवता ब्रह्मणा स महाभिषः  
०१,०९१।००६च् उक्तश् च जातो मर्त्येषु पुनर् लोकान् अवाप्स्यसि  
०१,०९१।००६द्*०९११_०१ मनुष्येषु चिरं स्थित्वा लोकान् प्राप्स्यसि शोभनान्  
०१,०९१।००६द्*०९११_०२ यया हृतमनाश् चासि गङ्गया त्वं सुदुर्मते  
०१,०९१।००६द्*०९११_०३ सा ते वै मानुषे लोके विप्रियाण्य् आचरिष्यति  
०१,०९१।००६द्*०९११_०४ यदा ते भविता मन्युस् तदा शापाद् विमोक्ष्यसे  
०१,०९१।००७अ स चिन्तयित्वा नृपतिर् नृपान् सर्वांस् तपोधनान्  
०१,०९१।००७च् प्रतीपं रोचयाम् आस पितरं भूरिवर्चसम्  
०१,०९१।००८अ महाभिषं तु तं दृष्ट्वा नदी धैर्याच् च्युतं नृपम्  
०१,०९१।००८च् तम् एव मनसाध्यायम् उपावर्तत् सरिद्वरा  
०१,०९१।००८द्*०९१२_०१ भावं मनसि वै कृत्वा जगाम नृपतिं पतिम्  
०१,०९१।००९अ सा तु विध्वस्तवपुषः कश्मलाभिहतौजसः  
०१,०९१।००९च् ददर्श पथि गच्छन्ती वसून् देवान् दिवौकसः  
०१,०९१।०१०अ तथारूपांश् च तान् दृष्ट्वा पप्रच्छ सरितां वरा  
०१,०९१।०१०च् किम् इदं नष्टरूपाः स्थ कच्चित् क्षेमं दिवौकसाम्  
०१,०९१।०१०द्*०९१३_०१ सुखानि न प्रसन्नानि विवर्णानि कृतानि किम्  
०१,०९१।०१०द्*०९१४_०१ किमर्थं मनुजा भूमौ निपतिष्यन्ति दुःखिताः  
०१,०९१।०११अ ताम् ऊचुर् वसवो देवाः शप्ताः स्मो वै महानदि  
०१,०९१।०११च् अल्पे ऽपराधे संरम्भाद् वसिष्ठेन महात्मना  
०१,०९१।०१२अ विमूढा हि वयं सर्वे प्रच्छन्नम् ऋषिसत्तमम्  
०१,०९१।०१२च् सन्ध्यां वसिष्ठम् आसीनं तम् अत्यभिसृताः पुरा  
०१,०९१।०१३अ तेन कोपाद् वयं शप्ता योनौ सम्भवतेति ह  
०१,०९१।०१३च् न शक्यम् अन्यथा कर्तुं यद् उक्तं ब्रह्मवादिना  
०१,०९१।०१४अ त्वं तस्मान् मानुषी भूत्वा सूष्व पुत्रान् वसून् भुवि  
०१,०९१।०१४च् न मानुषीणां जठरं प्रविशेमाशुभं वयम्  
०१,०९१।०१५अ इत्य् उक्ता तान् वसून् गङ्गा तथेत्य् उक्त्वाब्रवीद् इदम्  
०१,०९१।०१५च् मर्त्येषु पुरुषश्रेष्ठः को वः कर्ता भविष्यति  
०१,०९१।०१५द्*०९१५_०१ इत्य् उक्ता गङ्गया ते च ताम् ऊचुर् वसवस् तदा  
०१,०९१।०१६ वसव ऊचुः  
०१,०९१।०१६अ प्रतीपस्य सुतो राजा शन्तनुर् नाम धार्मिकः  
०१,०९१।०१६च् भविता मानुषे लोके स नः कर्ता भविष्यति  
०१,०९१।०१७ गङ्गोवाच  
०१,०९१।०१७अ ममाप्य् एवं मतं देवा यथावदत मानघाः  
०१,०९१।०१७च् प्रियं तस्य करिष्यामि युष्माकं चैतद् ईप्शितम्  
०१,०९१।०१८ वसव ऊचुः  
०१,०९१।०१८अ जातान् कुमारान् स्वान् अप्सु प्रक्षेप्तुं वै त्वम् अर्हसि  
०१,०९१।०१८च् यथा नचिरकालं नो निष्कृतिः स्यात् त्रिलोकगे  
०१,०९१।०१९ गङ्गोवाच  
०१,०९१।०१९अ एवम् एतत् करिष्यामि पुत्रस् तस्य विधीयताम्  
०१,०९१।०१९च् नास्य मोघः सङ्गमः स्यात् पुत्रहेतोर् मया सह  
०१,०९१।०२० वसव ऊचुः  
०१,०९१।०२०अ तुरीयार्धं प्रदास्यामो वीर्यस्यैकैकशो वयम्  
०१,०९१।०२०च् तेन वीर्येण पुत्रस् ते भविता तस्य चेप्सितः  
०१,०९१।०२१अ न सम्पत्स्यति मर्त्येषु पुनस् तस्य तु सन्ततिः  
०१,०९१।०२१च् तस्माद् अपुत्रः पुत्रस् ते भविष्यति स वीर्यवान्  
०१,०९१।०२२ वैशम्पायन उवाच  
०१,०९१।०२२अ एवं ते समयं कृत्वा गङ्गया वसवः सह  
०१,०९१।०२२च् जग्मुः प्रहृष्टमनसो यथासङ्कल्पम् अञ्जसा  
०१,०९१।०२२द्*०९१६_०१ सा तु विध्वस्तवपुषं कश्मलाभिहतं नृप  
०१,०९२।००१ वैशम्पायन उवाच  
०१,०९२।००१अ ततः प्रतीपो राजा स सर्वभूतहिते रतः  
०१,०९२।००१च् निषसाद समा बह्वीर् गङ्गातीरगतो जपन्  
०१,०९२।००२अ तस्य रूपगुणोपेता गङ्गा श्रीर् इव रूपिणी  
०१,०९२।००२च् उत्तीर्य सलिलात् तस्माल् लोभनीयतमाकृतिः  
०१,०९२।००३अ अधीयानस्य राजर्षेर् दिव्यरूपा मनस्विनी  
०१,०९२।००३च् दक्षिणं शालसङ्काशम् ऊरुं भेजे शुभानना  
०१,०९२।००४अ प्रतीपस् तु महीपालस् ताम् उवाच मनस्विनीम्  
०१,०९२।००४ब्*०९१७_०१ वाक्यं वाक्यविदां श्रेष्ठो धर्मनिश्चयतत्त्ववित्  
०१,०९२।००४च् करवाणि किं ते कल्याणि प्रियं यत् ते ऽभिकाङ्क्षितम्  
०१,०९२।००५ स्त्र्य् उवाच  
०१,०९२।००५अ त्वाम् अहं कामये राजन् कुरुश्रेष्ठ भजस्व माम्  
०१,०९२।००५च् त्यागः कामवतीनां हि स्त्रीणां सद्भिर् विगर्हितः  
०१,०९२।००६ प्रतीप उवाच  
०१,०९२।००६अ नाहं परस्त्रियं कामाद् गच्छेयं वरवर्णिनि  
०१,०९२।००६च् न चासवर्णां कल्याणि धर्म्यं तद् विद्धि मे व्रतम्  
०१,०९२।००६द्*०९१८_०१ यः स्वदारान् परित्यज्य पारक्यां सेवते स्वयम्  
०१,०९२।००६द्*०९१८_०२ स संसारान् न मुच्येत यावद् आभूतसम्प्लवम्  
०१,०९२।००७ स्त्र्य् उवाच  
०१,०९२।००७अ नाश्रेयस्य् अस्मि नागम्या न वक्तव्या च कर्हि चित्  
०१,०९२।००७च् भज मां भजमानां त्वं राजन् कन्यां वरस्त्रियम्  
०१,०९२।००८ प्रतीप उवाच  
०१,०९२।००८अ मयातिवृत्तम् एतत् ते यन् मां चोदयसि प्रियम्  
०१,०९२।००८च् अन्यथा प्रतिपन्नं मां नाशयेद् धर्मविप्लवः  
०१,०९२।००९अ प्राप्य दक्षिणम् ऊरुं मे त्वम् आश्लिष्टा वराङ्गने  
०१,०९२।००९च् अपत्यानां स्नुषाणां च भीरु विद्ध्य् एतद् आसनम्  
०१,०९२।०१०अ सव्यतः कामिनीभागस् त्वया स च विवर्जितः  
०१,०९२।०१०च् तस्माद् अहं नाचरिष्ये त्वयि कामं वराङ्गने  
०१,०९२।०११अ स्नुषा मे भव कल्याणि पुत्रार्थे त्वां वृणोम्य् अहम्  
०१,०९२।०११च् स्नुषापक्षं हि वामोरु त्वम् आगम्य समाश्रिता  
०१,०९२।०१२ स्त्र्य् उवाच  
०१,०९२।०१२अ एवम् अप्य् अस्तु धर्मज्ञ संयुज्येयं सुतेन ते  
०१,०९२।०१२च् त्वद्भक्त्यैव भजिष्यामि प्रख्यातं भारतं कुलम्  
०१,०९२।०१३अ पृथिव्यां पार्थिवा ये च तेषां यूयं परायणम्  
०१,०९२।०१३च् गुणा न हि मया शक्या वक्तुं वर्षशतैर् अपि  
०१,०९२।०१३ए कुलस्य ये वः प्रस्थितास् तत्साधुत्वम् अनुत्तमम्  
०१,०९२।०१४अ स मे नाभिजनज्ञः स्याद् आचरेयं च यद् विभो  
०१,०९२।०१४च् तत् सर्वम् एव पुत्रस् ते न मीमांसेत कर्हि चित्  
०१,०९२।०१५अ एवं वसन्ती पुत्रे ते वर्धयिष्याम्य् अहं प्रियम्  
०१,०९२।०१५च् पुत्रैः पुण्यैः प्रियैश् चापि स्वर्गं प्राप्स्यति ते सुतः  
०१,०९२।०१६ वैशम्पायन उवाच  
०१,०९२।०१६अ तथेत्य् उक्त्वा तु सा राजंस् तत्रैवान्तरधीयत  
०१,०९२।०१६ब्*०९१९_०१ अदृश्या राजसिंहस्य पश्यतः साभवत् तदा  
०१,०९२।०१६च् पुत्रजन्म प्रतीक्षंस् तु स राजा तद् अधारयत्  
०१,०९२।०१७अ एतस्मिन्न् एव काले तु प्रतीपः क्षत्रियर्षभः  
०१,०९२।०१७च् तपस् तेपे सुतस्यार्थे सभार्यः कुरुनन्दन  
०१,०९२।०१७द्*०९२०_०१ प्रतीपस्य तु भार्यायां गर्भः श्रीमान् अवर्धत  
०१,०९२।०१७द्*०९२०_०२ श्रिया परमया युक्तः शरच्छुक्ले यथा शशी  
०१,०९२।०१७द्*०९२०_०३ ततस् तु दशमे मासि प्राजायत रविप्रभम्  
०१,०९२।०१७द्*०९२०_०४ कुमारं देवगर्भाभं प्रतीपमहिषी तदा  
०१,०९२।०१८अ तयोः समभवत् पुत्रो वृद्धयोः स महाभिषः  
०१,०९२।०१८च् शान्तस्य जज्ञे सन्तानस् तस्माद् आसीत् स शन्तनुः  
०१,०९२।०१८द्*०९२१_०१ तस्य जातस्य कृत्यानि प्रतीपो ऽकारयत् प्रभुः  
०१,०९२।०१८द्*०९२१_०२ जातकर्मादि विप्रेण वेदोक्तैः कर्मभिस् तदा  
०१,०९२।०१८द्*०९२१_०३ नामकर्म च विप्रास् तु चक्रुः परमसत्कृतम्  
०१,०९२।०१८द्*०९२१_०४ शन्तनोर् अवनीपाल वेदोक्तैः कर्मभिस् तदा  
०१,०९२।०१८द्*०९२१_०५ ततः संवर्धितो राजा शन्तनुर् लोकधार्मिकः  
०१,०९२।०१८द्*०९२१_०६ स तु लेभे परां निष्ठां प्राप्य धर्मभृतां वरः  
०१,०९२।०१८द्*०९२१_०७ धनुर्वेदे च वेदे च गतिं स परमां गतः  
०१,०९२।०१८द्*०९२१_०८ यौवनं चापि सम्प्राप्तः कुमारो वदतां वरः  
०१,०९२।०१८द्*०९२२_०१ दृष्ट्वा तु यौवनस्थं तं तत्प्रीत्या राजसत्तम  
०१,०९२।०१८द्*०९२३_०१ यौवराज्ये ऽभिषिच्यैनं शन्तनुं राजसत्तमः  
०१,०९२।०१८द्*०९२४_०१ बभूव कर्मकृद् राजा शन्तनुर् भरतर्षभ  
०१,०९२।०१९अ संस्मरंश् चाक्षयांल् लोकान् विजितान् स्वेन कर्मणा  
०१,०९२।०१९ब्*०९२५_०१ महाभिषः स सञ्जज्ञे क्षेत्रे तस्य महात्मनः  
०१,०९२।०१९च् पुण्यकर्मकृद् एवासीच् छन्तनुः कुरुसत्तम  
०१,०९२।०२०अ प्रतीपः शन्तनुं पुत्रं यौवनस्थं ततो ऽन्वशात्  
०१,०९२।०२०च् पुरा मां स्त्री समभ्यागाच् छन्तनो भूतये तव  
०१,०९२।०२१अ त्वाम् आव्रजेद् यदि रहः सा पुत्र वरवर्णिनी  
०१,०९२।०२१च् कामयानाभिरूपाढ्या दिव्या स्त्री पुत्रकाम्यया  
०१,०९२।०२१ए सा त्वया नानुयोक्तव्या कासि कस्यासि वाङ्गने  
०१,०९२।०२२अ यच् च कुर्यान् न तत् कार्यं प्रष्टव्या सा त्वयानघ  
०१,०९२।०२२च् मन्नियोगाद् भजन्तीं तां भजेथा इत्य् उवाच तम्  
०१,०९२।०२३अ एवं सन्दिश्य तनयं प्रतीपः शन्तनुं तदा  
०१,०९२।०२३च् स्वे च राज्ये ऽभिषिच्यैनं वनं राजा विवेश ह  
०१,०९२।०२४अ स राजा शन्तनुर् धीमान् ख्यातः पृथ्व्यां धनुर्धरः  
०१,०९२।०२४ब्@०५३_०००१ बभूव सर्वलोकस्य सत्यवाग् इति सम्मतः  
०१,०९२।०२४ब्@०५३_०००२ पीनस्कन्धो महाबाहुर् मत्तवारणविक्रमः  
०१,०९२।०२४ब्@०५३_०००३ अन्वितः परिपूर्णार्थैः सर्वैर् नृपतिलक्षणैः  
०१,०९२।०२४ब्@०५३_०००४ अमात्यसम्पदोपेतः क्षत्रधर्मविशेषवित्  
०१,०९२।०२४ब्@०५३_०००५ वशे चक्रे महीम् एको विजित्य वसुधाधिपान्  
०१,०९२।०२४ब्@०५३_०००६ वेदान् आगमयत् कृत्स्नान् राजधर्मांश् च सर्वशः  
०१,०९२।०२४ब्@०५३_०००७ ईजे च बहुभिः सत्रैः क्रतुभिर् भूरिदक्षिणैः  
०१,०९२।०२४ब्@०५३_०००८ तर्पयाम् आस विप्रांश् च वेदाध्ययनकोविदान्  
०१,०९२।०२४ब्@०५३_०००९ रत्नैर् उच्चावचैर् गोभिर् ग्रामैर् अश्वैर् धनैर् अपि  
०१,०९२।०२४ब्@०५३_००१० वयोरूपेण सम्पन्नः पौरुषेण बलेन च  
०१,०९२।०२४ब्@०५३_००११ ऐश्वर्येण प्रतापेन विक्रमेण धनेन च  
०१,०९२।०२४ब्@०५३_००१२ वर्तमानं च सत्येन सर्वधर्मविशारदम्  
०१,०९२।०२४ब्@०५३_००१३ तं महीपं महीपाला राजराजम् अकुर्वत  
०१,०९२।०२४ब्@०५३_००१४ वीतशोकभयाबाधाः सुखस्वप्नप्रबोधनाः  
०१,०९२।०२४ब्@०५३_००१५ श्रिया भरतशार्दूल समपद्यन्त भूमिपाः  
०१,०९२।०२४ब्@०५३_००१६ शन्तनुप्रमुखैर् गुप्तं राष्ट्राधिपतिभिर् जगत्  
०१,०९२।०२४ब्@०५३_००१७ नियमैः सर्ववर्णानां ब्रह्मोत्तरम् अवर्तत  
०१,०९२।०२४ब्@०५३_००१८ ब्राह्मणाभिमुखं क्षत्रं क्षत्रियाभिमुखा विशः  
०१,०९२।०२४ब्@०५३_००१९ ब्रह्मक्षत्रानुलोमाश् च शूद्राः पर्यचरन् विशः  
०१,०९२।०२४ब्@०५३_००२० एवं पशुवराहाणां तथैव मृगपक्षिणाम्  
०१,०९२।०२४ब्@०५३_००२१ शन्तनाव् अथ राज्यस्थे नावर्तत वृथा वधः  
०१,०९२।०२४ब्@०५३_००२२ असुखानाम् अनाथानां तिर्यग्योनिषु वर्तताम्  
०१,०९२।०२४ब्@०५३_००२३ स एव राजा सर्वेषां भूतानाम् अभवत् पिता  
०१,०९२।०२४ब्@०५३_००२४ स हस्तिनाम्नि धर्मात्मा विहरन् कुरुनन्दनः  
०१,०९२।०२४ब्@०५३_००२५ तेजसा सूर्यकल्पो ऽभूद् वायुना च समो बले  
०१,०९२।०२४ब्@०५३_००२६ अन्तकप्रतिमः कोपे क्षमया पृथिवीसमः  
०१,०९२।०२४ब्@०५३_००२७ बभूव राजा सुमतिः प्रजानां सत्यविक्रमः  
०१,०९२।०२४ब्@०५३_००२८ स वनेषु च रम्येषु शैलप्रस्रवणेषु च  
०१,०९२।०२४च् बभूव मृगयाशीलः सततं वनगोचरः  
०१,०९२।०२४द्*०९२६_०१ स वनेषु वारण्येषु शैलप्रश्रवणेषु च  
०१,०९२।०२५अ स मृगान् महिषांश् चैव विनिघ्नन् राजसत्तमः  
०१,०९२।०२५ब्*०९२७_०१ नदीम् अन्वचरद् राजा शन्तनुः परया मुदा  
०१,०९२।०२५च् गङ्गाम् अनुचचारैकः सिद्धचारणसेविताम्  
०१,०९२।०२६अ स कदा चिन् महाराज ददर्श परमस्त्रियम्  
०१,०९२।०२६ब्*०९२८_०१ सा च शन्तनुम् अभ्यागाद् अलक्ष्मीम् अपकर्षती  
०१,०९२।०२६च् जाज्वल्यमानां वपुषा साक्षात् पद्माम् इव श्रियम्  
०१,०९२।०२७अ सर्वानवद्यां सुदतीं दिव्याभरणभूषिताम्  
०१,०९२।०२७च् सूक्ष्माम्बरधराम् एकां पद्मोदरसमप्रभाम्  
०१,०९२।०२७द्*०९२९_०१ स्नातमात्राम् अधोवस्त्रां गङ्गातीररुहे वने  
०१,०९२।०२७द्*०९२९_०२ प्रकीर्णकेशीं पाणिभ्यां संस्पृशन्तीं शिरोरुहान्  
०१,०९२।०२७द्*०९३०_०१ रूपेण वयसा कान्त्या शरीरावयवैस् तथा  
०१,०९२।०२७द्*०९३०_०२ हावभावविलासैश् च लोचनाञ्चलविक्रियैः  
०१,०९२।०२७द्*०९३०_०३ श्रोणीभरेण मध्येन स्तनाभ्याम् उरसा दृशा  
०१,०९२।०२७द्*०९३०_०४ कबरीभरेण पादाभ्याम् इङ्गितेन स्मितेन च  
०१,०९२।०२७द्*०९३०_०५ कोकिलालापसंलापैर् न्यक्कुर्वन्तीं त्रिलोकगाम्  
०१,०९२।०२७द्*०९३०_०६ वाणीं च गिरिजां लक्ष्मीं योषितो ऽन्याः सुराङ्गनाः  
०१,०९२।०२७द्*०९३१_०१ स्नेहात् काङ्क्षेण राजानं वीक्षमाणां विलासिनीम्  
०१,०९२।०२८अ तां दृष्ट्वा हृष्टरोमाभूद् विस्मितो रूपसम्पदा  
०१,०९२।०२८ब्*०९३२_०१ रूपेणाति च सा राजन् सर्वराजन्ययोषितः  
०१,०९२।०२८ब्*०९३२_०२ अधश् चकार रूपेण सर्वराजन्ययोषितः  
०१,०९२।०२८ब्*०९३२_०३ ताम् उवाच ततो राजा कामिनीं तु मनोरमाम्  
०१,०९२।०२८च् पिबन्न् इव च नेत्राभ्यां नातृप्यत नराधिपः  
०१,०९२।०२९अ सा च दृष्ट्वैव राजानं विचरन्तं महाद्युतिम्  
०१,०९२।०२९च् स्नेहाद् आगतसौहार्दा नातृप्यत विलासिनी  
०१,०९२।०२९द्*०९३३_०१ गङ्गा काङ्क्षेण राजानं प्रेक्षमाणा विलासिनी  
०१,०९२।०२९द्*०९३४_०१ चञ्चूर्यताग्रतस् तस्य किन्नरीवाप्सरोपमा  
०१,०९२।०२९द्*०९३४_०२ दृष्ट्वा प्रहृष्टरूपो ऽभूद् दर्शनाद् एव शन्तनुः  
०१,०९२।०२९द्*०९३४_०३ रूपेणातीत्य तिष्ठन्तीं सर्वा राजन्ययोषितः  
०१,०९२।०३०अ ताम् उवाच ततो राजा सान्त्वयञ् श्लक्ष्णया गिरा  
०१,०९२।०३०च् देवी वा दानवी वा त्वं गन्धर्वी यदि वाप्सराः  
०१,०९२।०३१अ यक्षी वा पन्नगी वापि मानुषी वा सुमध्यमे  
०१,०९२।०३१च् या वा त्वं सुरगर्भाभे भार्या मे भव शोभने  
०१,०९२।०३१द्*०९३५_०१ त्वद्गता हि मम प्राणा वसु यन् मे ऽस्ति किं चन  
०१,०९२।०३२अ एतच् छ्रुत्वा वचो राज्ञः सस्मितं मृदु वल्गु च  
०१,०९२।०३२ब्*०९३६_०१ यशस्विनी च सागच्छच् छन्तनोर् भूतये तदा  
०१,०९२।०३२ब्*०९३६_०२ सा च दृष्ट्वा नृपश्रेष्ठं चरन्ती तीरम् आश्रितम्  
०१,०९२।०३२ब्*०९३७_०१ प्रजार्थिनी राजपुत्रं शन्तनुं पृथिवीपतिम्  
०१,०९२।०३२ब्*०९३७_०२ प्रतीपवचनं चापि संस्मृत्यैव स्वयं नृपम्  
०१,०९२।०३२ब्*०९३७_०३ कालो ऽयम् इति मत्वा सा वसूनां शापचोदिता  
०१,०९२।०३२ब्*०९३८_०१ अब्रवीच् छन्तनुं गङ्गा भज मां त्वं नराधिप  
०१,०९२।०३२च् वसूनां समयं स्मृत्वा अभ्यगच्छद् अनिन्दिता  
०१,०९२।०३३अ उवाच चैव राज्ञः सा ह्लादयन्ती मनो गिरा  
०१,०९२।०३३च् भविष्यामि महीपाल महिषी ते वशानुगा  
०१,०९२।०३३द्*०९३९_०१ ज्ञातो ऽसि मह्यं पित्रा ते भर्ता मे त्वं भव प्रभो  
०१,०९२।०३३द्*०९४०_०१ ननु त्वं वा द्वितीयो वा ज्ञातुम् इच्छेः कथं चन  
०१,०९२।०३४अ यत् तु कुर्याम् अहं राजञ् शुभं वा यदि वाशुभम्  
०१,०९२।०३४च् न तद् वारयितव्यास्मि न वक्तव्या तथाप्रियम्  
०१,०९२।०३५अ एवं हि वर्तमाने ऽहं त्वयि वत्स्यामि पार्थिव  
०१,०९२।०३५च् वारिता विप्रियं चोक्ता त्यजेयं त्वाम् असंशयम्  
०१,०९२।०३५द्*०९४१_०१ एष मे समयो राजन् भज मां त्वं यथेप्सितम्  
०१,०९२।०३५द्*०९४१_०२ अनुनीतास्मि ते पित्रा भर्ता मे त्वं भव प्रभो  
०१,०९२।०३६अ तथेति राज्ञा सा तूक्ता तदा भरतसत्तम  
०१,०९२।०३६च् प्रहर्षम् अतुलं लेभे प्राप्य तं पार्थिवोत्तमम्  
०१,०९२।०३६द्*०९४२_०१ प्रतिज्ञाय तु तत् तस्यास् तथेति मनुजाधिपः  
०१,०९२।०३६द्*०९४२_०२ रथम् आरोप्य तां देवीं जगाम स तया सह  
०१,०९२।०३६द्*०९४२_०३ सा च शन्तनुम् अभ्यागात् साक्षाल् लक्ष्मीर् इवापरा  
०१,०९२।०३७अ आसाद्य शन्तनुस् तां च बुभुजे कामतो वशी  
०१,०९२।०३७अ*०९४३_०१ । । । । । । । । गान्धर्वेण विधानतः  
०१,०९२।०३७अ*०९४३_०२ विवाहितां च राज्ञेन । । । । । । । ।  
०१,०९२।०३७च् न प्रष्टव्येति मन्वानो न स तां किं चिद् ऊचिवान्  
०१,०९२।०३८अ स तस्याः शीलवृत्तेन रूपौदार्यगुणेन च  
०१,०९२।०३८च् उपचारेण च रहस् तुतोष जगतीपतिः  
०१,०९२।०३८द्*०९४४_०१ स राजा परमप्रीतः परमस्त्रीप्रलालितः  
०१,०९२।०३९अ दिव्यरूपा हि सा देवी गङ्गा त्रिपथगा नदी  
०१,०९२।०३९च् मानुषं विग्रहं श्रीमत् कृत्वा सा वरवर्णिनी  
०१,०९२।०४०अ भाग्योपनतकामस्य भार्येवोपस्थिताभवत्  
०१,०९२।०४०च् शन्तनो राजसिंहस्य देवराजसमद्युतेः  
०१,०९२।०४१अ सम्भोगस्नेहचातुर्यैर् हावलास्यैर् मनोहरैः  
०१,०९२।०४१च् राजानं रमयाम् आस यथा रेमे तथैव सः  
०१,०९२।०४२अ स राजा रतिसक्तत्वाद् उत्तमस्त्रीगुणैर् हृतः  
०१,०९२।०४२च् संवत्सरान् ऋतून् मासान् न बुबोध बहून् गतान्  
०१,०९२।०४३अ रममाणस् तया सार्धं यथाकामं जनेश्वरः  
०१,०९२।०४३ब्*०९४५_०१ दिविष्ठान् मानुषांश् चैव भोगान् भुङ्क्ते स्म वै नृपः  
०१,०९२।०४३ब्*०९४५_०२ आसाद्य शन्तनुः श्रीमान् मुमुदे च परन्तपः  
०१,०९२।०४३ब्*०९४५_०३ ऋतुकाले च सा देवी दिव्यं गर्भम् अधारयत्  
०१,०९२।०४३च् अष्टाव् अजनयत् पुत्रांस् तस्याम् अमरवर्णिनः  
०१,०९२।०४४अ जातं जातं च सा पुत्रं क्षिपत्य् अम्भसि भारत  
०१,०९२।०४४ब्*०९४६_०१ सूतके कण्ठम् आक्रम्य तान् निनाय यमक्षयम्  
०१,०९२।०४४च् प्रीणामि त्वाहम् इत्य् उक्त्वा गङ्गास्रोतस्य् अमज्जयत्  
०१,०९२।०४५अ तस्य तन् न प्रियं राज्ञः शन्तनोर् अभवत् तदा  
०१,०९२।०४५च् न च तां किं चनोवाच त्यागाद् भीतो महीपतिः  
०१,०९२।०४५द्*०९४७_०१ अमीमांस्या कर्मयोनिर् आगमश् चेति शन्तनुः  
०१,०९२।०४५द्*०९४७_०२ स्मरन् पितृवचश् चैव नापृच्छत् पुत्रकिल्बिषम्  
०१,०९२।०४५द्*०९४७_०३ जातं जातं च वै हन्ति सा स्त्री सप्त वरान् सुतान्  
०१,०९२।०४५द्*०९४७_०४ शन्तनुर् धर्मभङ्गाच् च नापृच्छत् तां कथं चन  
०१,०९२।०४५द्*०९४७_०५ अष्टमं तु जिघांसन्त्या चुक्षुभे शन्तनोर् धृतिः  
०१,०९२।०४६अ अथ ताम् अष्टमे पुत्रे जाते प्रहसिताम् इव  
०१,०९२।०४६च् उवाच राजा दुःखार्तः परीप्सन् पुत्रम् आत्मनः  
०१,०९२।०४६द्*०९४८_०१ आरभन्तीं तदा दृष्ट्वा तां स कौरवनन्दनः  
०१,०९२।०४६द्*०९४८_०२ अब्रवीद् भरतश्रेष्ठो वाक्यं परमदुःखितः  
०१,०९२।०४७अ मा वधीः कासि कस्यासि किं हिंससि सुतान् इति  
०१,०९२।०४७च् पुत्रघ्नि सुमहत् पापं मा प्रापस् तिष्ठ गर्हिते  
०१,०९२।०४८ स्त्र्य् उवाच  
०१,०९२।०४८अ पुत्रकाम न ते हन्मि पुत्रं पुत्रवतां वर  
०१,०९२।०४८च् जीर्णस् तु मम वासो ऽयं यथा स समयः कृतः  
०१,०९२।०४९अ अहं गङ्गा जह्नुसुता महर्षिगणसेविता  
०१,०९२।०४९च् देवकार्यार्थसिद्ध्यर्थम् उषिटाहं त्वया सह  
०१,०९२।०५०अ अष्टेमे वसवो देवा महाभागा महौजसः  
०१,०९२।०५०च् वसिष्ठशापदोषेण मानुषत्वम् उपागताः  
०१,०९२।०५१अ तेषां जनयिता नान्यस् त्वद् ऋते भुवि विद्यते  
०१,०९२।०५१च् मद्विधा मानुषी धात्री न चैवास्तीह का चन  
०१,०९२।०५२अ तस्मात् तज्जननीहेतोर् मानुषत्वम् उपागता  
०१,०९२।०५२ब्*०९४९_०१ वसवस् ते सुता जाता राजंल् लोकस्य कीर्तये  
०१,०९२।०५२च् जनयित्वा वसून् अष्टौ जिता लोकास् त्वयाक्षयाः  
०१,०९२।०५३अ देवानां समयस् त्व् एष वसूनां संश्रुतो मया  
०१,०९२।०५३च् जातं जातं मोक्षयिष्ये जन्मतो मानुषाद् इति  
०१,०९२।०५४अ तत् ते शापाद् विनिर्मुक्ता आपवस्य महात्मनः  
०१,०९२।०५४च् स्वस्ति ते ऽस्तु गमिष्यामि पुत्रं पाहि महाव्रतम्  
०१,०९२।०५४द्*०९५०_०१ अयं तव सुतस् तेषां वीर्येण कुलनन्दनः  
०१,०९२।०५४द्*०९५०_०२ सम्भूतो ऽति जनान् अन्यान् भविष्यति न संशयः  
०१,०९२।०५५अ एष पर्यायवासो मे वसूनां सन्निधौ कृतः  
०१,०९२।०५५च् मत्प्रसूतं विजानीहि गङ्गादत्तम् इमं सुतम्  
०१,०९२।०५५द्*०९५१_०१ तस्माद् देवव्रतश् चैव गङ्गादत्तश् च वीर्यवान्  
०१,०९२।०५५द्*०९५१_०२ द्विनामा शन्तनोः पुत्रः शन्तनोर् अधिको गुणैः  
०१,०९२।०५५द्*०९५१_०३ तेषां लोकान् अवाप्नोति वसूनां वसुधाधिप  
०१,०९३।००१ शन्तनुर् उवाच  
०१,०९३।००१अ आपवो नाम को न्व् एष वसूनां किं च दुष्कृतम्  
०१,०९३।००१ब्*०९५२_०१ शशाप यस्मात् कल्याणि स वसूंश् चारुदर्शने  
०१,०९३।००१च् यस्याभिशापात् ते सर्वे मानुषीं तनुम् आगताः  
०१,०९३।००२अ अनेन च कुमारेण गङ्गादत्तेन किं कृतम्  
०१,०९३।००२च् यस्य चैव कृतेनायं मानुषेषु निवत्स्यति  
०१,०९३।००३अ ईशानाः सर्वलोकस्य वसवस् ते च वै कथम्  
०१,०९३।००३च् मानुषेषूदपद्यन्त तन् ममाचक्ष्व जाह्नवि  
०१,०९३।००४ वैशम्पायन उवाच  
०१,०९३।००४अ सैवम् उक्ता ततो गङ्गा राजानम् इदम् अब्रवीत्  
०१,०९३।००४च् भर्तारं जाह्नवी देवी शन्तनुं पुरुषर्षभम्  
०१,०९३।००५अ यं लेभे वरुणः पुत्रं पुरा भरतसत्तम  
०१,०९३।००५च् वसिष्ठो नाम स मुनिः ख्यात आपव इत्य् उत  
०१,०९३।००६अ तस्याश्रमपदं पुण्यं मृगपक्षिगणान्वितम्  
०१,०९३।००६च् मेरोः पार्श्वे नगेन्द्रस्य सर्वर्तुकुसुमावृतम्  
०१,०९३।००७अ स वारुणिस् तपस् तेपे तस्मिन् भरतसत्तम  
०१,०९३।००७च् वने पुण्यकृतां श्रेष्ठः स्वादुमूलफलोदके  
०१,०९३।००८अ दक्षस्य दुहिता या तु सुरभीत्य् अतिगर्विता  
०१,०९३।००८च् गां प्रजाता तु सा देवी कश्यपाद् भरतर्षभ  
०१,०९३।००९अ अनुग्रहार्थं जगतः सर्वकामदुघां वराम्  
०१,०९३।००९च् तां लेभे गां तु धर्मात्मा होमधेनुं स वारुणिः  
०१,०९३।०१०अ सा तस्मिंस् तापसारण्ये वसन्ती मुनिसेविते  
०१,०९३।०१०च् चचार रम्ये धर्म्ये च गौर् अपेतभया तदा  
०१,०९३।०११अ अथ तद् वनम् आजग्मुः कदा चिद् भरतर्षभ  
०१,०९३।०११च् पृथ्वाद्या वसवः सर्वे देवदेवर्षिसेवितम्  
०१,०९३।०१२अ ते सदारा वनं तच् च व्यचरन्त समन्ततः  
०१,०९३।०१२च् रेमिरे रमणीयेषु पर्वतेषु वनेषु च  
०१,०९३।०१३अ तत्रैकस्य तु भार्या वै वसोर् वासवविक्रम  
०१,०९३।०१३च् सा चरन्ती वने तस्मिन् गां ददर्श सुमध्यमा  
०१,०९३।०१३ए या सा वसिष्ठस्य मुनेः सर्वकामधुग् उत्तमा  
०१,०९३।०१४अ सा विस्मयसमाविष्टा शीलद्रविणसम्पदा  
०१,०९३।०१४च् दिवे वै दर्शयाम् आस तां गां गोवृषभेक्षण  
०१,०९३।०१४द्*०९५३_०१ षडुन्नतां सुपार्श्वोरुं पृथुपञ्चसमायताम्  
०१,०९३।०१४द्*०९५३_०२ अष्टायतशिरोग्रीवां पृथुस् तां समपद्यत  
०१,०९३।०१५अ स्वापीनां च सुदोग्ध्रीं च सुवालधिमुखां शुभाम्  
०१,०९३।०१५च् उपपन्नां गुणैः सर्वैः शीलेनानुत्तमेन च  
०१,०९३।०१६अ एवङ्गुणसमायुक्तां वसवे वसुनन्दिनी  
०१,०९३।०१६च् दर्शयाम् आस राजेन्द्र पुरा पौरवनन्दन  
०१,०९३।०१७अ द्यौस् तदा तां तु दृष्ट्वैव गां गजेन्द्रेन्द्रविक्रम  
०१,०९३।०१७ब्*०९५४_०१ उवाच राजंस् तां देवीं नृपोत्तम सुमध्यमां  
०१,०९३।०१७च् उवाच राजंस् तां देवीं तस्या रूपगुणान् वदन्  
०१,०९३।०१८अ एषा गौर् उत्तमा देवि वारुणेर् असितेक्षणे  
०१,०९३।०१८च् ऋषेस् तस्य वरारोहे यस्येदं वनम् उत्तमम्  
०१,०९३।०१९अ अस्याः क्षीरं पिबेन् मर्त्यः स्वादु यो वै सुमध्यमे  
०१,०९३।०१९च् दश वर्षसहस्राणि स जीवेत् स्थिरयौवनः  
०१,०९३।०२०अ एतच् छ्रुत्वा तु सा देवी नृपोत्तम सुमध्यमा  
०१,०९३।०२०च् तम् उवाचानवद्याङ्गी भर्तारं दीप्ततेजसम्  
०१,०९३।०२१अ अस्ति मे मानुषे लोके नरदेवात्मजा सखी  
०१,०९३।०२१च् नाम्ना जिनवती नाम रूपयौवनशालिनी  
०१,०९३।०२२अ उशीनरस्य राजर्षेः सत्यसन्धस्य धीमतः  
०१,०९३।०२२च् दुहिता प्रथिता लोके मानुषे रूपसम्पदा  
०१,०९३।०२३अ तस्या हेतोर् महाभाग सवत्सां गां ममेप्सिताम्  
०१,०९३।०२३च् आनयस्वामरश्रेष्ठ त्वरितं पुण्यवर्धन  
०१,०९३।०२४अ यावद् अस्याः पयः पीत्वा सा सखी मम मानद  
०१,०९३।०२४च् मानुषेषु भवत्व् एका जरारोगविवर्जिता  
०१,०९३।०२५अ एतन् मम महाभाग कर्तुम् अर्हस्य् अनिन्दित  
०१,०९३।०२५च् प्रियं प्रियतरं ह्य् अस्मान् नास्ति मे ऽन्यत् कथं चन  
०१,०९३।०२६अ एतच् छ्रुत्वा वचस् तस्या देव्याः प्रियचिकीर्षया  
०१,०९३।०२६च् पृथ्वाद्यैर् भ्रातृभिः सार्धं द्यौस् तदा तां जहार गाम्  
०१,०९३।०२७अ तया कमलपत्राक्ष्या नियुक्तो द्यौस् तदा नृप  
०१,०९३।०२७च् ऋषेस् तस्य तपस् तीव्रं न शशाक निरीक्षितुम्  
०१,०९३।०२७ए हृता गौः सा तदा तेन प्रपातस् तु न तर्कितः  
०१,०९३।०२८अ अथाश्रमपदं प्राप्तः फलान्य् आदाय वारुणिः  
०१,०९३।०२८च् न चापश्यत गां तत्र सवत्सां काननोत्तमे  
०१,०९३।०२९अ ततः स मृगयाम् आस वने तस्मिंस् तपोधनः  
०१,०९३।०२९च् नाध्यगच्छच् च मृगयंस् तां गां मुनिर् उदारधीः  
०१,०९३।०३०अ ज्ञात्वा तथापनीतां तां वसुभिर् दिव्यदर्शनः  
०१,०९३।०३०च् ययौ क्रोधवशं सद्यः शशाप च वसूंस् तदा  
०१,०९३।०३१अ यस्मान् मे वसवो जह्रुर् गां वै दोग्ध्रीं सुवालधिम्  
०१,०९३।०३१च् तस्मात् सर्वे जनिष्यन्ति मानुषेषु न संशयः  
०१,०९३।०३२अ एवं शशाप भगवान् वसूंस् तान् मुनिसत्तमः  
०१,०९३।०३२च् वशं कोपस्य सम्प्राप्त आपवो भरतर्षभ  
०१,०९३।०३३अ शप्त्वा च तान् महाभागस् तपस्य् एव मनो दधे  
०१,०९३।०३३च् एवं स शप्तवान् राजन् वसून् अष्टौ तपोधनः  
०१,०९३।०३३ए महाप्रभावो ब्रह्मर्षिर् देवान् रोषसमन्वितः  
०१,०९३।०३३फ़्*०९५५_०१ एवं शप्तास् ततस् तेन मुनिना यामुनेन वै  
०१,०९३।०३३फ़्*०९५५_०२ अष्टौ समस्ता वसवो मुने रोषेण सत्तम  
०१,०९३।०३४अ अथाश्रमपदं प्राप्य तं स्म भूयो महात्मनः  
०१,०९३।०३४च् शप्ताः स्म इति जानन्त ऋषिं तम् उपचक्रमुः  
०१,०९३।०३५अ प्रसादयन्तस् तम् ऋषिं वसवः पार्थिवर्षभ  
०१,०९३।०३५च् न लेभिरे च तस्मात् ते प्रसादम् ऋषिसत्तमात्  
०१,०९३।०३५द्*०९५६_०१ चकार च न तेषां वै प्रसादं भगवान् ऋषिः  
०१,०९३।०३५ए आपवात् पुरुषव्याघ्र सर्वधर्मविशारदात्  
०१,०९३।०३६अ उवाच च स धर्मात्मा सप्त यूयं धरादयः  
०१,०९३।०३६च् अनु संवत्सराच् छापमोक्षं वै समवाप्स्यथ  
०१,०९३।०३७अ अयं तु यत्कृते यूयं मया शप्ताः स वत्स्यति  
०१,०९३।०३७च् द्यौस् तदा मानुषे लोके दीर्घकालं स्वकर्मणा  
०१,०९३।०३८अ नानृतं तच् चिकीर्षामि युष्मान् क्रुद्धो यद् अब्रुवम्  
०१,०९३।०३८ब्*०९५७_०१ प्रजा ह्य् अनृतवाक्येन हिंस्याम् अप्य् आत्मनस् तथा  
०१,०९३।०३८च् न प्रजास्यति चाप्य् एष मानुषेषु महामनाः  
०१,०९३।०३९अ भविष्यति च धर्मात्मा सर्वशास्त्रविशारदः  
०१,०९३।०३९च् पितुः प्रियहिते युक्तः स्त्रीभोगान् वर्जयिष्यति  
०१,०९३।०३९ए एवम् उक्त्वा वसून् सर्वाञ् जगाम भगवान् ऋषिः  
०१,०९३।०४०अ ततो माम् उपजग्मुस् ते समस्ता वसवस् तदा  
०१,०९३।०४०च् अयाचन्त च मां राजन् वरं स च मया कृतः  
०१,०९३।०४०ए जाताञ् जातान् प्रक्षिपास्मान् स्वयं गङ्गे त्वम् अम्भसि  
०१,०९३।०४१अ एवं तेषाम् अहं सम्यक् शप्तानां राजसत्तम  
०१,०९३।०४१च् मोक्षार्थं मानुषाल् लोकाद् यथावत् कृतवत्य् अहम्  
०१,०९३।०४२अ अयं शापाद् ऋषेस् तस्य एक एव नृपोत्तम  
०१,०९३।०४२च् द्यौ राजन् मानुषे लोके चिरं वत्स्यति भारत  
०१,०९३।०४२द्*०९५८_०१ अयं कुमारः पुत्रस् ते विवृद्धः पुनर् एष्यति  
०१,०९३।०४२द्*०९५८_०२ अहं च ते भविष्यामि आह्वानोपगता नृप  
०१,०९३।०४३अ एतद् आख्याय सा देवी तत्रैवान्तरधीयत  
०१,०९३।०४३च् आदाय च कुमारं तं जगामाथ यथेप्सितम्  
०१,०९३।०४३द्*०९५९_०१ तस्माद् देवव्रतश् चैव गङ्गादत्तश् च सो ऽभवत्  
०१,०९३।०४४अ स तु देवव्रतो नाम गाङ्गेय इति चाभवत्  
०१,०९३।०४४च् द्विनामा शन्तनोः पुत्रः शन्तनोर् अधिको गुणैः  
०१,०९३।०४५अ शन्तनुश् चापि शोकार्तो जगाम स्वपुरं ततः  
०१,०९३।०४५ब्*०९६०_०१ तस्य कीर्तिं च वृत्तिं च महतो नृपसद्गुणान्  
०१,०९३।०४५च् तस्याहं कीर्तयिष्यामि शन्तनोर् अमितान् गुणान्  
०१,०९३।०४६अ महाभाग्यं च नृपतेर् भारतस्य यशस्विनः  
०१,०९३।०४६च् यस्येतिहासो द्युतिमान् महाभारतम् उच्यते  
०१,०९४।००१ वैशम्पायन उवाच  
०१,०९४।००१अ स एवं शन्तनुर् धीमान् देवराजर्षिसत्कृतः  
०१,०९४।००१च् धर्मात्मा सर्वलोकेषु सत्यवाग् इति विश्रुतः  
०१,०९४।००१द्*०९६१_०१ शन्तनोः कीर्तयिष्यामि सर्वान् एव गुणान् अहम्  
०१,०९४।००२अ दमो दानं क्षमा बुद्धिर् ह्रीर् धृतिस् तेज उत्तमम्  
०१,०९४।००२च् नित्यान्य् आसन् महासत्त्वे शन्तनौ पुरुषर्षभे  
०१,०९४।००३अ एवं स गुणसम्पन्नो धर्मार्थकुशलो नृपः  
०१,०९४।००३च् आसीद् भरतवंशस्य गोप्ता साधुजनस्य च  
०१,०९४।००४अ कम्बुग्रीवः पृथुव्यंसो मत्तवारणविक्रमः  
०१,०९४।००४ब्*०९६२_०१ अन्वितः परिपूर्णार्थैः सर्वैर् नृपतिलक्षणैः  
०१,०९४।००४ब्*०९६२_०२ तस्य कीर्तिमतो वृत्तम् अवेक्ष्य सततं नराः  
०१,०९४।००४च् धर्म एव परः कामाद् अर्थाच् चेति व्यवस्थितः  
०१,०९४।००५अ एतान्य् आसन् महासत्त्वे शन्तनौ भरतर्षभ  
०१,०९४।००५च् न चास्य सदृशः कश् चित् क्षत्रियो धर्मतो ऽभवत्  
०१,०९४।००६अ वर्तमानं हि धर्मे स्वे सर्वधर्मविदां वरम्  
०१,०९४।००६च् तं महीपा महीपालं राजराज्ये ऽभ्यषेचयन्  
०१,०९४।००७अ वीतशोकभयाबाधाः सुखस्वप्नविबोधनाः  
०१,०९४।००७च् प्रति भारतगोप्तारं समपद्यन्त भूमिपाः  
०१,०९४।००७द्*०९६३_०१ तेन कीर्तिमता शिष्टाः शक्रप्रतिमतेजसा  
०१,०९४।००७द्*०९६३_०२ यज्ञदानतपःशीलाः समपद्यन्त पार्थिवाः  
०१,०९४।००८अ शन्तनुप्रमुखैर् गुप्ते लोके नृपतिभिस् तदा  
०१,०९४।००८च् नियमात् सर्ववर्णानां ब्रह्मोत्तरम् अवर्तत  
०१,०९४।००९अ ब्रह्म पर्यचरत् क्षत्रं विशः क्षत्रम् अनुव्रताः  
०१,०९४।००९च् ब्रह्मक्षत्रानुरक्ताश् च शूद्राः पर्यचरन् विशः  
०१,०९४।०१०अ स हास्तिनपुरे रम्ये कुरूणां पुटभेदने  
०१,०९४।०१०च् वसन् सागरपर्यन्ताम् अन्वशाद् वै वसुन्धराम्  
०१,०९४।०११अ स देवराजसदृशो धर्मज्ञः सत्यवाग् ऋजुः  
०१,०९४।०११च् दानधर्मतपोयोगाच् छ्रिया परमया युतः  
०१,०९४।०१२अ अरागद्वेषसंयुक्तः सोमवत् प्रियदर्शनः  
०१,०९४।०१२च् तेजसा सूर्यसङ्काशो वायुवेगसमो जवे  
०१,०९४।०१२ए अन्तकप्रतिमः कोपे क्षमया पृथिवीसमः  
०१,०९४।०१३अ वधः पशुवराहाणां तथैव मृगपक्षिणाम्  
०१,०९४।०१३च् शन्तनौ पृथिवीपाले नावर्तत वृथा नृप  
०१,०९४।०१४अ धर्मब्रह्मोत्तरे राज्ये शन्तनुर् विनयात्मवान्  
०१,०९४।०१४च् समं शशास भूतानि कामरागविवर्जितः  
०१,०९४।०१४द्*०९६४_०१ चकोरनेत्रस् ताम्रास्यः सिंहर्षभगतिर् युवा  
०१,०९४।०१४द्*०९६४_०२ गुणैर् अनुपमैर् युक्तः समस्तैर् अभिकामिकैः  
०१,०९४।०१४द्*०९६४_०३ गम्भीरः सत्त्वसम्पन्नः पूर्णचन्द्रनिभाननः  
०१,०९४।०१५अ देवर्षिपितृयज्ञार्थम् आरभ्यन्त तदा क्रियाः  
०१,०९४।०१५च् न चाधर्मेण केषां चित् प्राणिनाम् अभवद् वधः  
०१,०९४।०१६अ असुखानाम् अनाथानां तिर्यग्योनिषु वर्तताम्  
०१,०९४।०१६च् स एव राजा भूतानां सर्वेषाम् अभवत् पिता  
०१,०९४।०१७अ तस्मिन् कुरुपतिश्रेष्ठे राजराजेश्वरे सति  
०१,०९४।०१७च् श्रिता वाग् अभवत् सत्यं दानधर्माश्रितं मनः  
०१,०९४।०१७द्*०९६५_०१ यज्ञार्थं पशवः सृष्टाः सन्तानार्थं च मैथुनम्  
०१,०९४।०१८अ स समाः षोडशाष्टौ च चतस्रो ऽष्टौ तथापराः  
०१,०९४।०१८च् रतिम् अप्राप्नुवन् स्त्रीषु बभूव वनगोचरः  
०१,०९४।०१८द्*०९६६_०१ तपसा कर्षितोग्रेण जपध्यानरतः सदा  
०१,०९४।०१९अ तथारूपस् तथाचारस् तथावृत्तस् तथाश्रुतः  
०१,०९४।०१९च् गाङ्गेयस् तस्य पुत्रो ऽभून् नाम्ना देवव्रतो वसुः  
०१,०९४।०२०अ सर्वास्त्रेषु स निष्णातः पार्थिवेष्व् इतरेषु च  
०१,०९४।०२०च् महाबलो महासत्त्वो महावीर्यो महारथः  
०१,०९४।०२१अ स कदा चिन् मृगं विद्ध्वा गङ्गाम् अनुसरन् नदीम्  
०१,०९४।०२१च् भागीरथीम् अल्पजलां शन्तनुर् दृष्टवान् नृपः  
०१,०९४।०२२अ तां दृष्ट्वा चिन्तयाम् आस शन्तनुः पुरुषर्षभः  
०१,०९४।०२२च् स्यन्दते किं न्व् इयं नाद्य सरिच्छ्रेष्ठा यथा पुरा  
०१,०९४।०२३अ ततो निमित्तम् अन्विच्छन् ददर्श स महामनाः  
०१,०९४।०२३च् कुमारं रूपसम्पन्नं बृहन्तं चारुदर्शनम्  
०१,०९४।०२४अ दिव्यम् अस्त्रं विकुर्वाणं यथा देवं पुरन्दरम्  
०१,०९४।०२४च् कृत्स्नां गङ्गां समावृत्य शरैस् तीक्ष्णैर् अवस्थितम्  
०१,०९४।०२५अ तां शरैर् आवृतां दृष्ट्वा नदीं गङ्गां तदन्तिके  
०१,०९४।०२५च् अभवद् विस्मितो राजा कर्म दृष्ट्वातिमानुषम्  
०१,०९४।०२६अ जातमात्रं पुरा दृष्टं तं पुत्रं शन्तनुस् तदा  
०१,०९४।०२६च् नोपलेभे स्मृतिं धीमान् अभिज्ञातुं तम् आत्मजम्  
०१,०९४।०२६द्*०९६७_०१ न स्मृतिः शन्तनोर् आसीद् अभिज्ञातुं स्वम् आत्मजम्  
०१,०९४।०२७अ स तु तं पितरं दृष्ट्वा मोहयाम् आस मायया  
०१,०९४।०२७च् सम्मोह्य तु ततः क्षिप्रं तत्रैवान्तरधीयत  
०१,०९४।०२८अ तद् अद्भुतं तदा दृष्ट्वा तत्र राजा स शन्तनुः  
०१,०९४।०२८च् शङ्कमानः सुतं गङ्गाम् अब्रवीद् दर्शयेति ह  
०१,०९४।०२८द्*०९६८_०१ शङ्कमानः सुतं प्राप्य गङ्गा वचनम् अब्रवीत्  
०१,०९४।०२९अ दर्शयाम् आस तं गङ्गा बिभ्रती रूपम् उत्तमम्  
०१,०९४।०२९च् गृहीत्वा दक्षिणे पाणौ तं कुमारम् अलङ्कृतम्  
०१,०९४।०३०अ अलङ्कृताम् आभरणैर् अरजोम्बरधारिणीम्  
०१,०९४।०३०च् दृष्टपूर्वाम् अपि सतीं नाभ्यजानात् स शन्तनुः  
०१,०९४।०३१ गङ्गोवाच  
०१,०९४।०३१अ यं पुत्रम् अष्टमं राजंस् त्वं पुरा मय्य् अजायिथाः  
०१,०९४।०३१च् स ते ऽयं पुरुषव्याघ्र नयस्वैनं गृहान्तिकम्  
०१,०९४।०३१च्*०९६९_०१ । । । । । । । । सर्वास्त्रविद् अनुत्तमः  
०१,०९४।०३१च्*०९६९_०२ गृहाणेमं महाराज मया संवर्धितं सुतम्  
०१,०९४।०३१च्*०९६९_०३ आदाय पुरुषव्याघ्र  
०१,०९४।०३२अ वेदान् अधिजगे साङ्गान् वसिष्ठाद् एव वीर्यवान्  
०१,०९४।०३२ब्*०९७०_०१ स खिलान् सोपनिषदान् साङ्गोपाङ्गान् यथाविधि  
०१,०९४।०३२च् कृतास्त्रः परमेष्वासो देवराजसमो युधि  
०१,०९४।०३३अ सुराणां सम्मतो नित्यम् असुराणां च भारत  
०१,०९४।०३३च् उशना वेद यच् छास्त्रम् अयं तद् वेद सर्वशः  
०१,०९४।०३४अ तथैवाङ्गिरसः पुत्रः सुरासुरनमस्कृतः  
०१,०९४।०३४च् यद् वेद शास्त्रं तच् चापि कृत्स्नम् अस्मिन् प्रतिष्ठितम्  
०१,०९४।०३४ए तव पुत्रे महाबाहौ साङ्गोपाङ्गं महात्मनि  
०१,०९४।०३५अ ऋषिः परैर् अनाधृष्यो जामदग्न्यः प्रतापवान्  
०१,०९४।०३५ब्*०९७१_०१ सर्वशास्त्रार्थतत्त्वज्ञः स्मृतिमान् प्रतिभानवान्  
०१,०९४।०३५च् यद् अस्त्रं वेद रामश् च तद् अप्य् अस्मिन् प्रतिष्ठितम्  
०१,०९४।०३६अ महेष्वासम् इमं राजन् राजधर्मार्थकोविदम्  
०१,०९४।०३६च् मया दत्तं निजं पुत्रं वीरं वीर गृहान् नय  
०१,०९४।०३७ वैशम्पायन उवाच  
०१,०९४।०३७अ तयैवं समनुज्ञातः पुत्रम् आदाय शन्तनुः  
०१,०९४।०३७च् भ्राजमानं यथादित्यम् आययौ स्वपुरं प्रति  
०१,०९४।०३७द्*०९७२_०१ इत्य् उक्त्वा सा महाभागा तत्रैवान्तरधीयत  
०१,०९४।०३८अ पौरवः स्वपुरं गत्वा पुरन्दरपुरोपमम्  
०१,०९४।०३८च् सर्वकामसमृद्धार्थं मेने आत्मानम् आत्मना  
०१,०९४।०३८ए पौरवेषु ततः पुत्रं यौवराज्ये ऽभ्यषेचयत्  
०१,०९४।०३८ए*०९७३_०१ । । । । । । । । राज्यार्थम् अभयप्रदम्  
०१,०९४।०३८ए*०९७३_०२ गुणवन्तं महात्मानं  
०१,०९४।०३९अ पौरवाञ् शन्तनोः पुत्रः पितरं च महायशाः  
०१,०९४।०३९च् राष्ट्रं च रञ्जयाम् आस वृत्तेन भरतर्षभ  
०१,०९४।०३९द्*०९७४_०१ तथावृत्तसमाचारस् तथाधर्मस् तथाश्रुतः  
०१,०९४।०३९द्*०९७४_०२ पुत्रो देवव्रतो नाम शन्तनोर् अधिको गुणैः  
०१,०९४।०३९द्*०९७४_०३ सर्वास्त्रेष्व् अभ्यनुज्ञातः पार्थिवेष्व् इतरेषु च  
०१,०९४।०३९द्*०९७४_०४ गुणैर् विशिष्टो बहुभिः पुत्रो देवव्रतो ऽभवत्  
०१,०९४।०४०अ स तथा सह पुत्रेण रममाणो महीपतिः  
०१,०९४।०४०च् वर्तयाम् आस वर्षाणि चत्वार्य् अमितविक्रमः  
०१,०९४।०४१अ स कदा चिद् वनं यातो यमुनाम् अभितो नदीम्  
०१,०९४।०४१च् महीपतिर् अनिर्देश्यम् आजिघ्रद् गन्धम् उत्तमम्  
०१,०९४।०४२अ तस्य प्रभवम् अन्विच्छन् विचचार समन्ततः  
०१,०९४।०४२च् स ददर्श तदा कन्यां दाशानां देवरूपिणीम्  
०१,०९४।०४३अ ताम् अपृच्छत् स दृष्ट्वैव कन्याम् असितलोचनाम्  
०१,०९४।०४३च् कस्य त्वम् असि का चासि किं च भीरु चिकीर्षसि  
०१,०९४।०४४अ साब्रवीद् दाशकन्यास्मि धर्मार्थं वाहये तरीम्  
०१,०९४।०४४च् पितुर् नियोगाद् भद्रं ते दाशराज्ञो महात्मनः  
०१,०९४।०४५अ रूपमाधुर्यगन्धैस् तां संयुक्तां देवरूपिणीम्  
०१,०९४।०४५च् समीक्ष्य राजा दाशेयीं कामयाम् आस शन्तनुः  
०१,०९४।०४६अ स गत्वा पितरं तस्या वरयाम् आस तां तदा  
०१,०९४।०४६च् पर्यपृच्छत् ततस् तस्याः पितरं चात्मकारणात्  
०१,०९४।०४६द्*०९७५_०१ इच्छामि दाशदत्तां मे सुतां भार्याम् अनिन्दिताम्  
०१,०९४।०४७अ स च तं प्रत्युवाचेदं दाशराजो महीपतिम्  
०१,०९४।०४७च् जातमात्रैव मे देया वराय वरवर्णिनी  
०१,०९४।०४७ए हृदि कामस् तु मे कश् चित् तं निबोध जनेश्वर  
०१,०९४।०४८अ यदीमां धर्मपत्नीं त्वं मत्तः प्रार्थयसे ऽनघ  
०१,०९४।०४८च् सत्यवाग् असि सत्येन समयं कुरु मे ततः  
०१,०९४।०४९अ समयेन प्रदद्यां ते कन्याम् अहम् इमां नृप  
०१,०९४।०४९च् न हि मे त्वत्समः कश् चिद् वरो जातु भविष्यति  
०१,०९४।०५० शन्तनुर् उवाच  
०१,०९४।०५०अ श्रुत्वा तव वरं दाश व्यवस्येयम् अहं न वा  
०१,०९४।०५०च् दातव्यं चेत् प्रदास्यामि न त्व् अदेयं कथं चन  
०१,०९४।०५१ दाश उवाच  
०१,०९४।०५१अ अस्यां जायेत यः पुत्रः स राजा पृथिवीपतिः  
०१,०९४।०५१च् त्वद् ऊर्ध्वम् अभिषेक्तव्यो नान्यः कश् चन पार्थिव  
०१,०९४।०५२ वैशम्पायन उवाच  
०१,०९४।०५२अ नाकामयत तं दातुं वरं दाशाय शन्तनुः  
०१,०९४।०५२च् शरीरजेन तीव्रेण दह्यमानो ऽपि भारत  
०१,०९४।०५३अ स चिन्तयन्न् एव तदा दाशकन्यां महीपतिः  
०१,०९४।०५३च् प्रत्ययाद् धास्तिनपुरं शोकोपहतचेतनः  
०१,०९४।०५४अ ततः कदा चिच् छोचन्तं शन्तनुं ध्यानम् आस्थितम्  
०१,०९४।०५४च् पुत्रो देवव्रतो ऽभ्येत्य पितरं वाक्यम् अब्रवीत्  
०१,०९४।०५५अ सर्वतो भवतः क्षेमं विधेयाः सर्वपार्थिवाः  
०१,०९४।०५५ब्*०९७६_०१ स कस्माद् राजशार्दूल शोचंस् तु परिदह्यसे  
०१,०९४।०५५च् तत् किमर्थम् इहाभीक्ष्णं परिशोचसि दुःखितः  
०१,०९४।०५५ए ध्यायन्न् इव च किं राजन् नाभिभाषसि किं चन  
०१,०९४।०५५फ़्*०९७७_०१ न चाश्वेन विनिर्यासि विवर्णो हरिणः कृशः  
०१,०९४।०५५फ़्*०९७७_०२ व्याधिम् इच्छामि ते ज्ञातुं प्रतिकुर्यां हि तत्र वै  
०१,०९४।०५५फ़्*०९७८=०० वैशम्पायनः  
०१,०९४।०५५फ़्*०९७८_०१ स तं कामम् अवाच्यं वै दाशकन्यां प्रतीदृशम्  
०१,०९४।०५५फ़्*०९७८_०२ विवृतं नाशकत् तस्मै पिता पुत्राय शंसितुम्  
०१,०९४।०५६अ एवम् उक्तः स पुत्रेण शन्तनुः प्रत्यभाषत  
०१,०९४।०५६च् असंशयं ध्यानपरं यथा मात्थ तथास्म्य् उत  
०१,०९४।०५७अ अपत्यं नस् त्वम् एवैकः कुले महति भारत  
०१,०९४।०५७ब्*०९७९_०१ शस्त्रनित्यश् च सततं पौरुषे धुर्य् अवस्थितः  
०१,०९४।०५७च् अनित्यता च मर्त्यानाम् अतः शोचामि पुत्रक  
०१,०९४।०५८अ कथं चित् तव गाङ्गेय विपत्तौ नास्ति नः कुलम्  
०१,०९४।०५८च् असंशयं त्वम् एवैकः शताद् अपि वरः सुतः  
०१,०९४।०५९अ न चाप्य् अहं वृथा भूयो दारान् कर्तुम् इहोत्सहे  
०१,०९४।०५९च् सन्तानस्याविनाशाय कामये भद्रम् अस्तु ते  
०१,०९४।०५९ए अनपत्यतैकपुत्रत्वम् इत्य् आहुर् धर्मवादिनः  
०१,०९४।०५९फ़्*०९८०_०१ चक्षुर् एकं च पुत्रं च अस्ति नास्ति च भारत  
०१,०९४।०५९फ़्*०९८०_०२ चक्षुर्नाशे तनोर् नाशः पुत्रनाशे कुलक्षयः  
०१,०९४।०६०अ अग्निहोत्रं त्रयो वेदा यज्ञाश् च सहदक्षिणाः  
०१,०९४।०६०च् सर्वाण्य् एतान्य् अपत्यस्य कलां नार्हन्ति षोडशीम्  
०१,०९४।०६१अ एवम् एव मनुष्येषु स्याच् च सर्वप्रजास्व् अपि  
०१,०९४।०६१च् यद् अपत्यं महाप्राज्ञ तत्र मे नास्ति संशयः  
०१,०९४।०६१द्*०९८१_०१ अपत्येनानृणो लोके पितॄणां नास्ति संशयः  
०१,०९४।०६१ए एषा त्रयी पुराणानाम् उत्तमानां च शाश्वती  
०१,०९४।०६१फ़्*०९८२_०१ अपत्यं कर्म विद्या च त्रीणि ज्योतींषि भारत  
०१,०९४।०६१फ़्*०९८२_०२ यद् इदं कारणं तात सर्वम् आख्यातम् अञ्जसा  
०१,०९४।०६२अ त्वं च शूरः सदामर्षी शस्त्रनित्यश् च भारत  
०१,०९४।०६२च् नान्यत्र शस्त्रात् तस्मात् ते निधनं विद्यते ऽनघ  
०१,०९४।०६३अ सो ऽस्मि संशयम् आपन्नस् त्वयि शान्ते कथं भवेत्  
०१,०९४।०६३च् इति ते कारणं तात दुःखस्योक्तम् अशेषतः  
०१,०९४।०६४अ ततस् तत् कारणं ज्ञात्वा कृत्स्नं चैवम् अशेषतः  
०१,०९४।०६४च् देवव्रतो महाबुद्धिः प्रययाव् अनुचिन्तयन्  
०१,०९४।०६४द्@०५४=०००८ सूतः  
०१,०९४।०६४द्@०५४=००१४ वैशम्पायनः  
०१,०९४।०६४द्@०५४_०००१ अपत्यफलसंयुक्तम् एतच् छ्रुत्वा पितुर् वचः  
०१,०९४।०६४द्@०५४_०००२ सूतं भूयो ऽपि सन्तप्त आह्वयाम् आस वै पितुः  
०१,०९४।०६४द्@०५४_०००३ सूतस् तु कुरुमुख्यस्य उपयातस् तदाज्ञया  
०१,०९४।०६४द्@०५४_०००४ तम् उवाच महाप्राज्ञो भीष्मो वै सारथिं पितुः  
०१,०९४।०६४द्@०५४_०००५ त्वं सारथे पितुर् मह्यं सखासि रथधूर्गतः  
०१,०९४।०६४द्@०५४_०००६ अभिजानासि यदि वै कस्यां भावो नृपस्य तु  
०१,०९४।०६४द्@०५४_०००७ एतद् आचक्ष्व मे पृष्टः करिष्ये न तदन्यथा  
०१,०९४।०६४द्@०५४_०००८ दाशकन्या नरश्रेष्ठ तत्र भावः पितुर् गतः  
०१,०९४।०६४द्@०५४_०००९ वृतः स नरदेवेन तदा वचनम् अब्रवीत्  
०१,०९४।०६४द्@०५४_००१० यो ऽस्यां पुमान् भवेद् गर्भः स राजा त्वदनन्तरम्  
०१,०९४।०६४द्@०५४_००११ नाकामयत तं दातुं पिता तव वरं तदा  
०१,०९४।०६४द्@०५४_००१२ स चापि निश्चयस् तस्य न च दद्याम् अतो ऽन्यथा  
०१,०९४।०६४द्@०५४_००१३ एवं ते कथितं वीर कुरुष्व यद् अनन्तरम्  
०१,०९४।०६४द्@०५४_००१४ ततः स पितुर् आज्ञाय मतं सम्यग् अवेक्ष्य च  
०१,०९४।०६४द्@०५४_००१५ ज्ञात्वा विमनसं पुत्रः प्रययौ यमुनां प्रति  
०१,०९४।०६५अ अभ्यगच्छत् तदैवाशु वृद्धामात्यं पितुर् हितम्  
०१,०९४।०६५च् तम् अपृच्छत् तदाभ्येत्य पितुस् तच् छोककारणम्  
०१,०९४।०६६अ तस्मै स कुरुमुख्याय यथावत् परिपृच्छते  
०१,०९४।०६६च् वरं शशम्स कन्यां ताम् उद्दिश्य भरतर्षभ  
०१,०९४।०६७अ ततो देवव्रतो वृद्धैः क्षत्रियैः सहितस् तदा  
०१,०९४।०६७च् अभिगम्य दाशराजानं कन्यां वव्रे पितुः स्वयम्  
०१,०९४।०६८अ तं दाशः प्रतिजग्राह विधिवत् प्रतिपूज्य च  
०१,०९४।०६८च् अब्रवीच् चैनम् आसीनं राजसंसदि भारत  
०१,०९४।०६८द्*०९८३=०० उच्चैःश्रवाः  
०१,०९४।०६८द्*०९८३_०१ राज्यशुल्का प्रदातव्या कन्येयं याचतां वर  
०१,०९४।०६८द्*०९८३_०२ अपत्यं यद् भवेद् अस्याः स राजास्तु पितुः परम्  
०१,०९४।०६९अ त्वम् एव नाथः पर्याप्तः शन्तनोः पुरुषर्षभ  
०१,०९४।०६९च् पुत्रः पुत्रवतां श्रेष्ठः किं नु वक्ष्यामि ते वचः  
०१,०९४।०६९द्*०९८४_०१ कुमारिकायाः शुल्केन किं चिद् वक्ष्यामि भारत  
०१,०९४।०७०अ को हि सम्बन्धकं श्लाघ्यम् ईप्सितं यौनम् ईदृशम्  
०१,०९४।०७०च् अतिक्रामन् न तप्येत साक्षाद् अपि शतक्रतुः  
०१,०९४।०७१अ अपत्यं चैतद् आर्यस्य यो युष्माकं समो गुणैः  
०१,०९४।०७१च् यस्य शुक्रात् सत्यवती प्रादुर्भूता यशस्विनी  
०१,०९४।०७२अ तेन मे बहुशस् तात पिता ते परिकीर्तितः  
०१,०९४।०७२च् अर्हः सत्यवतीं वोढुं सर्वराजसु भारत  
०१,०९४।०७३अ असितो ह्य् अपि देवर्षिः प्रत्याख्यातः पुरा मया  
०१,०९४।०७३च् सत्यवत्या भृशं ह्य् अर्थी स आसीद् ऋषिसत्तमः  
०१,०९४।०७४अ कन्यापितृत्वात् किं चित् तु वक्ष्यामि भरतर्षभ  
०१,०९४।०७४च् बलवत् सपत्नताम् अत्र दोषं पश्यामि केवलम्  
०१,०९४।०७४द्*०९८५_०१ भूयांसं त्वयि पश्यामि तं दोषम् अपराजित  
०१,०९४।०७५अ यस्य हि त्वं सपत्नः स्या गन्धर्वस्यासुरस्य वा  
०१,०९४।०७५च् न स जातु सुखं जीवेत् त्वयि क्रुद्धे परन्तप  
०१,०९४।०७६अ एतावान् अत्र दोषो हि नान्यः कश् चन पार्थिव  
०१,०९४।०७६च् एतज् जानीहि भद्रं ते दानादाने परन्तप  
०१,०९४।०७७अ एवम् उक्तस् तु गाङ्गेयस् तद्युक्तं प्रत्यभाषत  
०१,०९४।०७७च् शृण्वतां भूमिपालानां पितुर् अर्थाय भारत  
०१,०९४।०७८अ इदं मे मतम् आदत्स्व सत्यं सत्यवतां वर  
०१,०९४।०७८च् नैव जातो न वाजात ईदृशं वक्तुम् उत्सहेत्  
०१,०९४।०७९अ एवम् एतत् करिष्यामि यथा त्वम् अनुभाषसे  
०१,०९४।०७९च् यो ऽस्यां जनिष्यते पुत्रः स नो राजा भविष्यति  
०१,०९४।०८०अ इत्य् उक्तः पुनर् एवाथ तं दाशः प्रत्यभाषत  
०१,०९४।०८०च् चिकीर्षुर् दुष्करं कर्म राज्यार्थे भरतर्षभ  
०१,०९४।०८१अ त्वम् एव नाथः पर्याप्तः शन्तनोर् अमितद्युतेः  
०१,०९४।०८१च् कन्यायाश् चैव धर्मात्मन् प्रभुर् दानाय चेश्वरः  
०१,०९४।०८२अ इदं तु वचनं सौम्य कार्यं चैव निबोध मे  
०१,०९४।०८२च् कौमारिकाणां शीलेन वक्ष्याम्य् अहम् अरिन्दम  
०१,०९४।०८३अ यत् त्वया सत्यवत्यर्थे सत्यधर्मपरायण  
०१,०९४।०८३च् राजमध्ये प्रतिज्ञातम् अनुरूपं तवैव तत्  
०१,०९४।०८४अ नान्यथा तन् महाबाहो संशयो ऽत्र न कश् चन  
०१,०९४।०८४ब्*०९८६_०१ नास्ति तस्यान्यथा भावस् त्वत्तो रिपुनिबर्हणः  
०१,०९४।०८४ब्*०९८६_०२ विद्यते पुरुषव्याघ्र त्वयि सत्यं महाव्रत  
०१,०९४।०८४च् तवापत्यं भवेद् यत् तु तत्र नः संशयो महान्  
०१,०९४।०८५अ तस्य तन् मतम् आज्ञाय सत्यधर्मपरायणः  
०१,०९४।०८५च् प्रत्यजानात् तदा राजन् पितुः प्रियचिकीर्षया  
०१,०९४।०८६ देवव्रत उवाच  
०१,०९४।०८६अ दाशराज निबोधेदं वचनं मे नृपोत्तम  
०१,०९४।०८६ब्*०९८७_०१ ऋषयो वाथ वा देवा भूतान्य् अन्तर्हितानि च  
०१,०९४।०८६ब्*०९८७_०२ यानि तानीह शृण्वन्तु नास्ति वक्तास्य मत्समः  
०१,०९४।०८६ब्*०९८७_०३ इदं वचनम् आधत्स्व सत्येन मम जल्पतः  
०१,०९४।०८६च् शृण्वतां भूमिपालानां यद् ब्रवीमि पितुः कृते  
०१,०९४।०८७अ राज्यं तावत् पूर्वम् एव मया त्यक्तं नराधिप  
०१,०९४।०८७च् अपत्यहेतोर् अपि च करोम्य् एष विनिश्चयम्  
०१,०९४।०८८अ अद्य प्रभृति मे दाश ब्रह्मचर्यं भविष्यति  
०१,०९४।०८८च् अपुत्रस्यापि मे लोका भविष्यन्त्य् अक्षया दिवि  
०१,०९४।०८८द्*०९८८_०१ न हि जन्मप्रभृत्य् उक्तं मया किं चिद् इहानृतम्  
०१,०९४।०८८द्*०९८८_०२ यावत् प्राणा ध्रियन्ते वै मम देहं समाश्रिताः  
०१,०९४।०८८द्*०९८८_०३ तावन् न जनयिष्यामि पित्रे कन्यां प्रयच्छ मे  
०१,०९४।०८८द्*०९८८_०४ परित्यजाम्य् अहं राज्यं मैथुनं चापि सर्वशः  
०१,०९४।०८८द्*०९८८_०५ ऊर्ध्वरेता भविष्यामि दाश सत्यं ब्रवीमि ते  
०१,०९४।०८९ वैशम्पायन उवाच  
०१,०९४।०८९अ तस्य तद् वचनं श्रुत्वा सम्प्रहृष्टतनूरुहः  
०१,०९४।०८९च् ददानीत्य् एव तं दाशो धर्मात्मा प्रत्यभाषत  
०१,०९४।०९०अ ततो ऽन्तरिक्षे ऽप्सरसो देवाः सर्षिगणास् तथा  
०१,०९४।०९०ब्*०९८९_०१ तं दृष्ट्वा दुष्करं कर्म प्रशशंसुश् च पार्थिवाः  
०१,०९४।०९०च् अभ्यवर्षन्त कुसुमैर् भीष्मो ऽयम् इति चाब्रुवन्  
०१,०९४।०९१अ ततः स पितुर् अर्थाय ताम् उवाच यशस्विनीम्  
०१,०९४।०९१च् अधिरोह रथं मातर् गच्छावः स्वगृहान् इति  
०१,०९४।०९२अ एवम् उक्त्वा तु भीष्मस् तां रथम् आरोप्य भामिनीम्  
०१,०९४।०९२च् आगम्य हास्तिनपुरं शन्तनोः सन्न्यवेदयत्  
०१,०९४।०९३अ तस्य तद् दुष्करं कर्म प्रशशंसुर् नराधिपाः  
०१,०९४।०९३च् समेताश् च पृथक् चैव भीष्मो ऽयम् इति चाब्रुवन्  
०१,०९४।०९४अ तद् दृष्ट्वा दुष्करं कर्म कृतं भीष्मेण शन्तनुः  
०१,०९४।०९४ब्*०९९०_०१ बभूव दुःखितो राजा चिररात्राय भारत  
०१,०९४।०९४ब्*०९९०_०२ स तेन कर्मणा सूनोः प्रीतस् तस्मै वरं ददौ  
०१,०९४।०९४च् स्वच्छन्दमरणं तस्मै ददौ तुष्टः पिता स्वयम्  
०१,०९४।०९४द्*०९९१_०१ न ते प्रभविता मृत्युर् यावद् इच्छसि जीवितुम्  
०१,०९४।०९४द्*०९९२_०१ त्वत्तो ह्य् अनुज्ञां सम्प्राप्य मृत्युः प्रभवितानघ  
०१,०९४।०९४द्*०९९३_०१ स्वेन कामेन कर्तासि नाकामस् त्वं कथं चन  
०१,०९५।००१ वैशम्पायन उवाच  
०१,०९५।००१*०९९४_०१ चेदिराजसुतां ज्ञात्वा दाशराजेन पोषिताम्  
०१,०९५।००१*०९९४_०२ विवाहं कारयाम् आस शास्त्रदृष्टेन कर्मणा  
०१,०९५।००१अ ततो विवाहे निर्वृत्ते स राजा शन्तनुर् नृपः  
०१,०९५।००१च् तां कन्यां रूपसम्पन्नां स्वगृहे सन्न्यवेशयत्  
०१,०९५।००२अ ततः शान्तनवो धीमान् सत्यवत्याम् अजायत  
०१,०९५।००२च् वीरश् चित्राङ्गदो नाम वीर्येण मनुजान् अति  
०१,०९५।००३अ अथापरं महेष्वासं सत्यवत्यां पुनः प्रभुः  
०१,०९५।००३च् विचित्रवीर्यं राजानं जनयाम् आस वीर्यवान्  
०१,०९५।००४अ अप्राप्तवति तस्मिंश् च यौवनं भरतर्षभ  
०१,०९५।००४च् स राजा शन्तनुर् धीमान् कालधर्मम् उपेयिवान्  
०१,०९५।००५अ स्वर्गते शन्तनौ भीष्मश् चित्राङ्गदम् अरिन्दमम्  
०१,०९५।००५च् स्थापयाम् आस वै राज्ये सत्यवत्या मते स्थितः  
०१,०९५।००६अ स तु चित्राङ्गदः शौर्यात् सर्वांश् चिक्षेप पार्थिवान्  
०१,०९५।००६च् मनुष्यं न हि मेने स कं चित् सदृशम् आत्मनः  
०१,०९५।००७अ तं क्षिपन्तं सुरांश् चैव मनुष्यान् असुरांस् तथा  
०१,०९५।००७च् गन्धर्वराजो बलवांस् तुल्यनामाभ्ययात् तदा  
०१,०९५।००७द्*०९९५_०१ त्वं वै सदृशनामासि युद्धं देहि नृपात्मज  
०१,०९५।००७द्*०९९५_०२ नाम वान्यत् प्रगृह्णीष्व यदि युद्धं न दास्यसि  
०१,०९५।००७द्*०९९५_०३ त्वयाहं युद्धम् इच्छामि त्वत्सकाशात् तु नामतः  
०१,०९५।००७द्*०९९५_०४ आगतो ऽस्मि वृथाभाष्यो न गच्छेन् नामतो मया  
०१,०९५।००७द्*०९९५_०५ इत्य् उक्त्वा गर्जमानौ तौ हिरण्यातीरम् आश्रितौ  
०१,०९५।००७ए तेनास्य सुमहद् युद्धं कुरुक्षेत्रे बभूव ह  
०१,०९५।००८अ तयोर् बलवतोस् तत्र गन्धर्वकुरुमुख्ययोः  
०१,०९५।००८च् नद्यास् तीरे हिरण्वत्याः समास् तिस्रो ऽभवद् रणः  
०१,०९५।००९अ तस्मिन् विमर्दे तुमुले शस्त्रवृष्टिसमाकुले  
०१,०९५।००९च् मायाधिको ऽवधीद् वीरं गन्धर्वः कुरुसत्तमम्  
०१,०९५।०१०अ चित्राङ्गदं कुरुश्रेष्ठं विचित्रशरकार्मुकम्  
०१,०९५।०१०च् अन्ताय कृत्वा गन्धर्वो दिवम् आचक्रमे ततः  
०१,०९५।०११अ तस्मिन् नृपतिशार्दूले निहते भूरिवर्चसि  
०१,०९५।०११च् भीष्मः शान्तनवो राजन् प्रेतकार्याण्य् अकारयत्  
०१,०९५।०१२अ विचित्रवीर्यं च तदा बालम् अप्राप्तयौवनम्  
०१,०९५।०१२च् कुरुराज्ये महाबाहुर् अभ्यषिञ्चद् अनन्तरम्  
०१,०९५।०१३अ विचित्रवीर्यस् तु तदा भीष्मस्य वचने स्थितः  
०१,०९५।०१३च् अन्वशासन् महाराज पितृपैतामहं पदम्  
०१,०९५।०१४अ स धर्मशास्त्रकुशलो भीष्मं शान्तनवं नृपः  
०१,०९५।०१४च् पूजयाम् आस धर्मेण स चैनं प्रत्यपालयत्  
०१,०९६।००१ वैशम्पायन उवाच  
०१,०९६।००१अ हते चित्राङ्गदे भीष्मो बाले भ्रातरि चानघ  
०१,०९६।००१च् पालयाम् आस तद् राज्यं सत्यवत्या मते स्थितः  
०१,०९६।००१द्*०९९६_०१ तथा विचित्रवीर्यं तु वर्तमानं सुखे ऽतुले  
०१,०९६।००२अ सम्प्राप्तयौवनं पश्यन् भ्रातरं धीमतां वरम्  
०१,०९६।००२च् भीष्मो विचित्रवीर्यस्य विवाहायाकरोन् मतिम्  
०१,०९६।००३अ अथ काशिपतेर् भीष्मः कन्यास् तिस्रो ऽप्सरःसमाः  
०१,०९६।००३च् शुश्राव सहिता राजन् वृण्वतीर् वै स्वयं वरम्  
०१,०९६।००४अ ततः स रथिनां श्रेष्ठो रथेनैकेन वर्मभृत्  
०१,०९६।००४च् जगामानुमते मातुः पुरीं वाराणसीं प्रति  
०१,०९६।००५अ तत्र राज्ञः समुदितान् सर्वतः समुपागतान्  
०१,०९६।००५च् ददर्श कन्यास् ताश् चैव भीष्मः शन्तनुनन्दनः  
०१,०९६।००५द्*०९९७_०१ तासां कामेन सम्मत्ताः सहिताः काशिकोसलाः  
०१,०९६।००५द्*०९९७_०२ वङ्गाः पुण्ड्राः कलिङ्गाश् च ते जग्मुस् तां पुरीं प्रति  
०१,०९६।००६अ कीर्त्यमानेषु राज्ञां तु नामस्व् अथ सहस्रशः  
०१,०९६।००६ब्*०९९८=०९ वैशम्पायनः  
०१,०९६।००६ब्*०९९८_०१ एकाकिनं तदा भीष्मं वृद्धं शान्तनुनन्दनम्  
०१,०९६।००६ब्*०९९८_०२ सोद्वेगा इव तं दृष्ट्वा कन्याः परमशोभनाः  
०१,०९६।००६ब्*०९९८_०३ अपाक्रामन्त ताः सर्वा वृद्ध इत्य् एव चिन्तया  
०१,०९६।००६ब्*०९९८_०४ वृद्धः परमधर्मात्मा वलीपलितधारणः  
०१,०९६।००६ब्*०९९८_०५ किङ्कारणम् इहायातो निर्लज्जो भरतर्षभः  
०१,०९६।००६ब्*०९९८_०६ मिथ्याप्रतिज्ञो लोकेषु किं वदिष्यति भारत  
०१,०९६।००६ब्*०९९८_०७ ब्रह्मचारीति भीष्मो हि वृथैव प्रथितो भुवि  
०१,०९६।००६ब्*०९९८_०८ इत्य् एवं प्रब्रुवन्तस् ते हसन्ति स्म नृपाधमाः  
०१,०९६।००६ब्*०९९८_०९ क्षत्रियाणां वचः श्रुत्वा भीष्मश् चुक्रोध भारत  
०१,०९६।००६च् भीष्मः स्वयं तदा राजन् वरयाम् आस ताः प्रभुः  
०१,०९६।००७अ उवाच च महीपालान् राजञ् जलदनिःस्वनः  
०१,०९६।००७च् रथम् आरोप्य ताः कन्या भीष्मः प्रहरतां वरः  
०१,०९६।००८अ आहूय दानं कन्यानां गुणवद्भ्यः स्मृतं बुधैः  
०१,०९६।००८च् अलङ्कृत्य यथाशक्ति प्रदाय च धनान्य् अपि  
०१,०९६।००९अ प्रयच्छन्त्य् अपरे कन्यां मिथुनेन गवाम् अपि  
०१,०९६।००९च् वित्तेन कथितेनान्ये बलेनान्ये ऽनुमान्य च  
०१,०९६।०१०अ प्रमत्ताम् उपयान्त्य् अन्ये स्वयम् अन्ये च विन्दते  
०१,०९६।०१०ब्*०९९९_०१ आर्षं विधिं पुरस्कृत्य दारान् विन्दन्ति चापरे  
०१,०९६।०१०च् अष्टमं तम् अथो वित्त विवाहं कविभिः स्मृतम्  
०१,०९६।०११अ स्वयंवरं तु राजन्याः प्रशंसन्त्य् उपयान्ति च  
०१,०९६।०११च् प्रमथ्य तु हृताम् आहुर् ज्यायसीं धर्मवादिनः  
०१,०९६।०१२अ ता इमाः पृथिवीपाला जिहीर्षामि बलाद् इतः  
०१,०९६।०१२च् ते यतध्वं परं शक्त्या विजयायेतराय वा  
०१,०९६।०१२ए स्थितो ऽहं पृथिवीपाला युद्धाय कृतनिश्चयः  
०१,०९६।०१३अ एवम् उक्त्वा महीपालान् काशिराजं च वीर्यवान्  
०१,०९६।०१३च् सर्वाः कन्याः स कौरव्यो रथम् आरोपयत् स्वकम्  
०१,०९६।०१३ए आमन्त्र्य च स तान् प्रायाच् छीघ्रं कन्याः प्रगृह्य ताः  
०१,०९६।०१४अ ततस् ते पार्थिवाः सर्वे समुत्पेतुर् अमर्षिताः  
०१,०९६।०१४च् संस्पृशन्तः स्वकान् बाहून् दशन्तो दशनच्छदान्  
०१,०९६।०१५अ तेषाम् आभरणान्य् आशु त्वरितानां विमुञ्चताम्  
०१,०९६।०१५च् आमुञ्चतां च वर्माणि सम्भ्रमः सुमहान् अभूत्  
०१,०९६।०१६अ ताराणाम् इव सम्पातो बभूव जनमेजय  
०१,०९६।०१६च् भूषणानां च शुभ्राणां कवचानां च सर्वशः  
०१,०९६।०१७अ सवर्मभिर् भूषणैस् ते द्राग् भ्राजद्भिर् इतस् ततः  
०१,०९६।०१७च् सक्रोधामर्षजिह्मभ्रूसकषायदृशस् तथा  
०१,०९६।०१८अ सूतोपकॢप्तान् रुचिरान् सदश्वोद्यतधूर्गतान्  
०१,०९६।०१८च् रथान् आस्थाय ते वीराः सर्वप्रहरणान्विताः  
०१,०९६।०१८ए प्रयान्तम् एकं कौरव्यम् अनुसस्रुर् उदायुधाः  
०१,०९६।०१९अ ततः समभवद् युद्धं तेषां तस्य च भारत  
०१,०९६।०१९च् एकस्य च बहूनां च तुमुलं लोमहर्षणम्  
०१,०९६।०२०अ ते त्व् इषून् दशसाहस्रांस् तस्मै युगपद् आक्षिपन्  
०१,०९६।०२०च् अप्राप्तांश् चैव तान् आशु भीष्मः सर्वांस् तदाच्छिनत्  
०१,०९६।०२०द्*१०००_०१ आच्छिनच् छरवर्षेण महता लोमवाहिना  
०१,०९६।०२१अ ततस् ते पार्थिवाः सर्वे सर्वतः परिवारयन्  
०१,०९६।०२१च् ववर्षुः शरवर्षेण वर्षेणेवाद्रिम् अम्बुदाः  
०१,०९६।०२२अ स तद् बाणमयं वर्षं शरैर् आवार्य सर्वतः  
०१,०९६।०२२च् ततः सर्वान् महीपालान् प्रत्यविध्यत् त्रिभिस् त्रिभिः  
०१,०९६।०२२द्*१००१_०१ एकैकस् तु ततो भीष्मं राजन् विव्याध पञ्चभिः  
०१,०९६।०२२द्*१००१_०२ स च तान् प्रतिविव्याध द्वाभ्यां द्वाभ्यां पराक्रमी  
०१,०९६।०२२द्*१००१_०३ तद् युद्धम् आसीत् तुमुलं घोरं देवासुरोपमम्  
०१,०९६।०२२द्*१००१_०४ अस्यतां लोकवीराणां शरशक्तिसमाकुलम्  
०१,०९६।०२२द्*१००१_०५ स धनूंषि ध्वजाग्राणि वर्माणि च शिरांसि च  
०१,०९६।०२२द्*१००१_०६ चिच्छेद समरे भीष्मः शतशो ऽथ सहस्रशः  
०१,०९६।०२३अ तस्याति पुरुषान् अन्यांल् लाघवं रथचारिणः  
०१,०९६।०२३च् रक्षणं चात्मनः सङ्ख्ये शत्रवो ऽप्य् अभ्यपूजयन्  
०१,०९६।०२३द्*१००२_०१ अक्षतः क्षपयित्वान्यान् असङ्ख्येयपराक्रमः  
०१,०९६।०२३द्*१००२_०२ आनिनाय स काश्यस्य सुताः सागरगासुतः  
०१,०९६।०२४अ तान् विनिर्जित्य तु रणे सर्वशस्त्रविशारदः  
०१,०९६।०२४च् कन्याभिः सहितः प्रायाद् भारतो भारतान् प्रति  
०१,०९६।०२५अ ततस् तं पृष्ठतो राजञ् शाल्वराजो महारथः  
०१,०९६।०२५च् अभ्याहनद् अमेयात्मा भीष्मं शान्तनवं रणे  
०१,०९६।०२६अ वारणं जघने निघ्नन् दन्ताभ्याम् अपरो यथा  
०१,०९६।०२६च् वाशिताम् अनुसम्प्राप्तो यूथपो बलिनां वरः  
०१,०९६।०२७अ स्त्रीकाम तिष्ठ तिष्ठेति भीष्मम् आह स पार्थिवः  
०१,०९६।०२७च् शाल्वराजो महाबाहुर् अमर्षेणाभिचोदितः  
०१,०९६।०२८अ ततः स पुरुषव्याघ्रो भीष्मः परबलार्दनः  
०१,०९६।०२८ब्*१००३_०१ साल्वराजं सुसङ्क्रद्धो न्यवर्तत परन्तपः  
०१,०९६।०२८च् तद्वाक्याकुलितः क्रोधाद् विधूमो ऽग्निर् इव ज्वलन्  
०१,०९६।०२८द्*१००४_०१ विततेषु धनुष्पाणिर् विकुञ्चितललाटभृत्  
०१,०९६।०२८द्*१००५_०१ दहन् यथा कृष्णगतिः कक्षं वातेरितः प्रभुः  
०१,०९६।०२९अ क्षत्रधर्मं समास्थाय व्यपेतभयसम्भ्रमः  
०१,०९६।०२९च् निवर्तयाम् आस रथं शाल्वं प्रति महारथः  
०१,०९६।०३०अ निवर्तमानं तं दृष्ट्वा राजानः सर्व एव ते  
०१,०९६।०३०च् प्रेक्षकाः समपद्यन्त भीष्मशाल्वसमागमे  
०१,०९६।०३१अ तौ वृषाव् इव नर्दन्तौ बलिनौ वाशितान्तरे  
०१,०९६।०३१च् अन्योन्यम् अभिवर्तेतां बलविक्रमशालिनौ  
०१,०९६।०३१द्*१००६_०१ ततः क्रुद्धः शान्तनवो दृष्ट्वा तं नृपम् आगतम्  
०१,०९६।०३१द्*१००६_०२ साल्वेश्वरं स राजानं हयान् क्रुद्धो ऽभ्यचोदयत्  
०१,०९६।०३१द्*१००६_०३ संस्पृशंश् च धनुःश्रेष्ठं सज्यं कृत्वा नरर्षभः  
०१,०९६।०३१द्*१००६_०४ समवस्थाय दुर्धर्षः सशरः सशरासनः  
०१,०९६।०३१द्*१००६_०५ अभ्यद्रवत् साल्वपतिं युद्धाय कुरुपुङ्गवः  
०१,०९६।०३१द्*१००६_०६ कवची बद्धनिस्त्रिंशस् तलबद्धः प्रतापवान्  
०१,०९६।०३१द्*१००६_०७ तिष्ठ तिष्ठेति राजानं साल्वं शान्तनवो ऽब्रवीत्  
०१,०९६।०३१द्*१००६_०८ कन्यार्थं वै ततः साल्वं प्रावर्तत महाबलः  
०१,०९६।०३१द्*१००६_०९ ततस् तु युद्धम् अभवत् तदा राजन् स्वयंवरे  
०१,०९६।०३१द्*१००६_१० भीष्मस्य चैव राजर्षेः साल्वस्यापि तथैव च  
०१,०९६।०३१द्*१००७_०१ आयोध नं महाघोरम् इन्द्रलेखारिणोर् इव  
०१,०९६।०३१द्*१००७_०२ भीरूणां भीतिजनकं शूराणां हर्षवर्धनम्  
०१,०९६।०३१द्*१००७_०३ सुराणां विस्मयकरं दुष्टानां प्रीतिवर्धनम्  
०१,०९६।०३१द्*१००७_०४ अदृष्टम् अश्रुतं कैश् चित् सर्वलोकभयङ्करम्  
०१,०९६।०३२अ ततो भीष्मं शान्तनवं शरैः शतसहस्रशः  
०१,०९६।०३२च् शाल्वराजो नरश्रेष्ठः समवाकिरद् आशुगैः  
०१,०९६।०३२द्*१००८_०१ विव्याध च तदा भीष्मं वामपार्श्वे स्तनान्तरे  
०१,०९६।०३२द्*१००८_०२ त्वरमाणस् त्वराकाले क्षत्रियर्षभसत्तमः  
०१,०९६।०३३अ पूर्वम् अभ्यर्दितं दृष्ट्वा भीष्मं शाल्वेन ते नृपाः  
०१,०९६।०३३च् विस्मिताः समपद्यन्त साधु साध्व् इति चाब्रुवन्  
०१,०९६।०३४अ लाघवं तस्य ते दृष्ट्वा संयुगे सर्वपार्थिवाः  
०१,०९६।०३४च् अपूजयन्त संहृष्टा वाग्भिः शाल्वं नराधिपाः  
०१,०९६।०३५अ क्षत्रियाणां तदा वाचः श्रुत्वा परपुरञ्जयः  
०१,०९६।०३५च् क्रुद्धः शान्तनवो भीष्मस् तिष्ठ तिष्ठेत्य् अभाषत  
०१,०९६।०३६अ सारथिं चाब्रवीत् क्रुद्धो याहि यत्रैष पार्थिवः  
०१,०९६।०३६च् यावद् एनं निहन्म्य् अद्य भुजङ्गम् इव पक्षिराट्  
०१,०९६।०३६द्*१००९_०१ तद्वचः सारथिः श्रुत्वा यत्र शाल्वस् ततो ययौ  
०१,०९६।०३६द्*१०१०_०१ न भेतव्यं त्वया सूत तस्मात् साल्वनृपात्मजात्  
०१,०९६।०३६द्*१०१०_०२ पश्यतस् ते वधिष्यामि साल्वेशं पश्य मे बलम्  
०१,०९६।०३६द्*१०१०_०३ पतेत् त्वयि शरः कश् चिन् नाहं साल्वस्य शन्तनुः  
०१,०९६।०३७अ ततो ऽस्त्रं वारुणं सम्यग् योजयाम् आस कौरवः  
०१,०९६।०३७च् तेनाश्वांश् चतुरो ऽमृद्नाच् छाल्वराज्ञो नराधिप  
०१,०९६।०३८अ अस्त्रैर् अस्त्राणि संवार्य शाल्वराज्ञः स कौरवः  
०१,०९६।०३८च् भीष्मो नृपतिशार्दूल न्यवधीत् तस्य सारथिम्  
०१,०९६।०३८द्*१०११_०१ अर्धचन्द्रेण बाणेन धनुश् चिच्छेद जह्नुजः  
०१,०९६।०३८ए अस्त्रेण चाप्य् अथैकेन न्यवधीत् तुरगोत्तमान्  
०१,०९६।०३८फ़्*१०१२_०१ साल्वस् तु विरथो राजन् हताश्वो हतसारथिः  
०१,०९६।०३८फ़्*१०१२_०२ निक्षिप्य च धनुः श्रीमान् भूमौ तिष्ठद् अवाङ्मुखः  
०१,०९६।०३९अ कन्याहेतोर् नरश्रेष्ठ भीष्मः शान्तनवस् तदा  
०१,०९६।०३९च् जित्वा विसर्जयाम् आस जीवन्तं नृपसत्तमम्  
०१,०९६।०३९ए ततः शाल्वः स्वनगरं प्रययौ भरतर्षभ  
०१,०९६।०३९फ़्*१०१३_०१ स्वराज्यम् अन्वशाच् चैव धर्मेण नृपतिस् तदा  
०१,०९६।०४०अ राजानो ये च तत्रासन् स्वयंवरदिदृक्षवः  
०१,०९६।०४०च् स्वान्य् एव ते ऽपि राष्ट्राणि जग्मुः परपुरञ्जय  
०१,०९६।०४०द्*१०१४_०१ ते वनानि च रम्याणि शैलांश् च सरितस् तथा  
०१,०९६।०४०द्*१०१४_०२ अतिक्रम्य च राजानः स्वं स्वं राज्यं प्रचक्रमुः  
०१,०९६।०४०द्*१०१४_०३ भीष्मः स्वयंवरे कन्या विजित्य कुरुसत्तमः  
०१,०९६।०४१अ एवं विजित्य ताः कन्या भीष्मः प्रहरतां वरः  
०१,०९६।०४१ब्*१०१५_०१ निहत्याजौ नृपान् कांश् चित् कश् चिद् विद्राव्य सैनिकान्  
०१,०९६।०४१ब्*१०१५_०२ यशः कीर्तिं बलं धैर्यं नृपाणाम् अपहृत्य च  
०१,०९६।०४१च् प्रययौ हास्तिनपुरं यत्र राजा स कौरवः  
०१,०९६।०४१च्*१०१६_०१ । । । । । । । । भीष्मः शान्तनवस् तदा  
०१,०९६।०४१च्*१०१६_०२ अतिक्रम्य च राजानः स्वं स्वं राज्यं प्रचक्रमुः  
०१,०९६।०४१च्*१०१६_०३ कुरुक्षेत्रं पुण्यतमं  
०१,०९६।०४१द्*१०१७_०१ विचित्रवीर्यो धर्मात्मा प्रशास्ति वसुधाम् इमाम्  
०१,०९६।०४१द्*१०१७_०२ यथा पितास्य कौरव्यः शन्तनुर् नृपसत्तमः  
०१,०९६।०४२अ सो ऽचिरेणैव कालेन अत्यक्रामन् नराधिप  
०१,०९६।०४२च् वनानि सरितश् चैव शैलांश् च विविधद्रुमान्  
०१,०९६।०४३अ अक्षतः क्षपयित्वारीन् सङ्ख्ये ऽसङ्ख्येयविक्रमः  
०१,०९६।०४३च् आनयाम् आस काश्यस्य सुताः सागरगासुतः  
०१,०९६।०४४अ स्नुषा इव स धर्मात्मा भगिन्य इव चानुजाः  
०१,०९६।०४४च् यथा दुहितरश् चैव प्रतिगृह्य ययौ कुरून्  
०१,०९६।०४४द्*१०१८_०१ आनिन्ये स महाबाहुर् भ्रातुः प्रियचिकीर्षया  
०१,०९६।०४५अ ताः सर्वा गुणसम्पन्ना भ्राता भ्रात्रे यवीयसे  
०१,०९६।०४५च् भीष्मो विचित्रवीर्याय प्रददौ विक्रमाहृताः  
०१,०९६।०४६अ सतां धर्मेण धर्मज्ञः कृत्वा कर्मातिमानुषम्  
०१,०९६।०४६च् भ्रातुर् विचित्रवीर्यस्य विवाहायोपचक्रमे  
०१,०९६।०४६ए सत्यवत्या सह मिथः कृत्वा निश्चयम् आत्मवान्  
०१,०९६।०४७अ विवाहं कारयिष्यन्तं भीष्मं काशिपतेः सुता  
०१,०९६।०४७च् ज्येष्ठा तासाम् इदं वाक्यम् अब्रवीद् ध सती तदा  
०१,०९६।०४८अ मया सौभपतिः पूर्वं मनसाभिवृतः पतिः  
०१,०९६।०४८च् तेन चास्मि वृता पूर्वम् एष कामश् च मे पितुः  
०१,०९६।०४९अ मया वरयितव्यो ऽभूच् छाल्वस् तस्मिन् स्वयंवरे  
०१,०९६।०४९च् एतद् विज्ञाय धर्मज्ञ ततस् त्वं धर्मम् आचर  
०१,०९६।०५०अ एवम् उक्तस् तया भीष्मः कन्यया विप्रसंसदि  
०१,०९६।०५०च् चिन्ताम् अभ्यगमद् वीरो युक्तां तस्यैव कर्मणः  
०१,०९६।०५०द्*१०१९_०१ अन्यासक्ता त्व् इयं कन्या ज्येष्ठा क्षात्रे मया जिता  
०१,०९६।०५०द्*१०१९_०२ वाचा दत्ता मनोदत्ता कृतमङ्गलवाचना  
०१,०९६।०५०द्*१०१९_०३ निर्दिष्टा तु परस्यैव सा त्याज्या परचिन्तनी  
०१,०९६।०५०द्*१०१९_०४ इत्य् उक्त्वा चानुमान्यैव भ्रातरं स्ववशानुगम्  
०१,०९६।०५१अ स विनिश्चित्य धर्मज्ञो ब्राह्मणैर् वेदपारगैः  
०१,०९६।०५१च् अनुजज्ञे तदा ज्येष्टाम् अम्बां काशिपतेः सुताम्  
०१,०९६।०५२अ अम्बिकाम्बालिके भार्ये प्रादाद् भ्रात्रे यवीयसे  
०१,०९६।०५२च् भीष्मो विचित्रवीर्याय विधिदृष्टेन कर्मणा  
०१,०९६।०५३अ तयोः पाणिं गृहीत्वा स रूपयौवनदर्पितः  
०१,०९६।०५३च् विचित्रवीर्यो धर्मात्मा कामात्मा समपद्यत  
०१,०९६।०५३ए@०५५=०००३ विचित्रवीर्यः  
०१,०९६।०५३ए@०५५=०००५ भीष्मः  
०१,०९६।०५३ए@०५५=००१४ वैशम्पायनः  
०१,०९६।०५३ए@०५५=००६१ अम्बा  
०१,०९६।०५३ए@०५५=००६६ वैशम्पायनः  
०१,०९६।०५३ए@०५५=००७२ अम्बा  
०१,०९६।०५३ए@०५५=००८२ यज्ञसेनः  
०१,०९६।०५३ए@०५५=००९० वैशम्पायनः  
०१,०९६।०५३ए@०५५=००९४ अम्बा  
०१,०९६।०५३ए@०५५=००९८ वैशम्पायनः  
०१,०९६।०५३ए@०५५=०१२३ वैशम्पायनः  
०१,०९६।०५३ए@०५५_०००१ नैनाम् ऐच्छत् कथं चन  
०१,०९६।०५३ए@०५५_०००२ अम्बाम् अन्यस्य कीर्त्यन्तीम् अब्रवीच् चारुदर्शनाम्  
०१,०९६।०५३ए@०५५_०००३ प्रत्यक्षफल एवैष कामो ऽसाधुर् निरर्थकः  
०१,०९६।०५३ए@०५५_०००४ परतन्त्रोपभोगे माम् आर्य नायोक्तुम् अर्हसि  
०१,०९६।०५३ए@०५५_०००५ प्रतिष्ठितः शन्तनोर् वै तात यस्य त्वम् अन्वयः  
०१,०९६।०५३ए@०५५_०००६ अकामवृत्तो धर्मात्मन् साधु मन्ये मतं तव  
०१,०९६।०५३ए@०५५_०००७ इत्य् उक्त्वाम्बां समालोक्य विधिवद् वाक्यम् अब्रवीत्  
०१,०९६।०५३ए@०५५_०००८ विसृष्टा ह्य् असि गच्छ त्वं यथाकामम् अनिन्दिते  
०१,०९६।०५३ए@०५५_०००९ नानियोज्ये समर्थो ऽहं नियोक्तुं भ्रातरं प्रियम्  
०१,०९६।०५३ए@०५५_००१० अन्यभावगतां चापि को नारीं वासयेद् गृहे  
०१,०९६।०५३ए@०५५_००११ अतस् त्वां न नियोक्ष्यामि अन्यकामासि गम्यताम्  
०१,०९६।०५३ए@०५५_००१२ अहम् अप्य् ऊर्ध्वरेता वै निवृत्तो दारकर्मणि  
०१,०९६।०५३ए@०५५_००१३ न सम्बन्धस् तद् आवाभ्यां भविता वै कथं चन  
०१,०९६।०५३ए@०५५_००१४ इत्य् उक्ता सा गता तत्र सखीभिः परिवारिता  
०१,०९६।०५३ए@०५५_००१५ निर्दिष्टा हि शनै राजन् साल्वराजपुरं प्रति  
०१,०९६।०५३ए@०५५_००१६ अथाम्बा साल्वम् आगम्य साब्रवीन् मनसा वृता  
०१,०९६।०५३ए@०५५_००१७ पुरा निर्दिष्टभावा त्वाम् आगतास्मि वरानन  
०१,०९६।०५३ए@०५५_००१८ देवव्रतं समुत्सृज्य सानुजं भरतर्षभम्  
०१,०९६।०५३ए@०५५_००१९ प्रतिगृह्णीष्व भद्रं ते विधिवन् मां समुद्यताम्  
०१,०९६।०५३ए@०५५_००२० तयैवम् उक्तः साल्वो ऽपि प्रहसन्न् इदम् अब्रवीत्  
०१,०९६।०५३ए@०५५_००२१ निर्जितासीह भीष्मेण मां विनिर्जित्य राजसु  
०१,०९६।०५३ए@०५५_००२२ अन्येन निर्जितां भद्रे विसृष्टां तेन चालयात्  
०१,०९६।०५३ए@०५५_००२३ न गृह्णामि वरारोहे तत्र चैव तु गम्यताम्  
०१,०९६।०५३ए@०५५_००२४ इत्य् उक्ता सा समागम्य भीष्मं पुनर् अथाब्रवीत्  
०१,०९६।०५३ए@०५५_००२५ अम्बाब्रवीत् ततो भीष्मं त्वयाहं सहसा हृता  
०१,०९६।०५३ए@०५५_००२६ क्षत्रधर्मम् अवेक्षस्व त्वं भर्ता मम धर्मतः  
०१,०९६।०५३ए@०५५_००२७ यां यः स्वयंवरे कन्यां निर्जयेच् छौर्यसम्पदा  
०१,०९६।०५३ए@०५५_००२८ राज्ञः सर्वान् विनिर्जित्य स ताम् उद्वाहयेद् ध्रुवम्  
०१,०९६।०५३ए@०५५_००२९ अतस् त्वम् एव भर्ता मे त्वयाहं निर्जिता यतः  
०१,०९६।०५३ए@०५५_००३० तस्माद् वहस्व मां भीष्म निर्जितां संसदि त्वया  
०१,०९६।०५३ए@०५५_००३१ ऊर्ध्वरेता ह्य् अहम् इति प्रत्युवाच पुनः पुनः  
०१,०९६।०५३ए@०५५_००३२ भीष्मं सा चाब्रवीद् अम्बा यथाजैषीस् तथा कुरु  
०१,०९६।०५३ए@०५५_००३३ एवम् अन्वगमद् भीष्मं षट् समाः पुष्करेक्षणा  
०१,०९६।०५३ए@०५५_००३४ ऊर्ध्वरेतास् त्व् अहं भद्रे विवाहविमुखो ऽभवम्  
०१,०९६।०५३ए@०५५_००३५ तम् एव साल्वं गच्छ त्वं यः पुरा मनसा वृतः  
०१,०९६।०५३ए@०५५_००३६ अन्यसक्तं किमर्थं त्वम् आत्मानम् अवदः पुरा  
०१,०९६।०५३ए@०५५_००३७ अन्यसक्तां वधूं कन्यां वासयेत् स्वगृहे न हि  
०१,०९६।०५३ए@०५५_००३८ नाहम् उद्वाहयिष्ये त्वां मम भ्रात्रे यवीयसे  
०१,०९६।०५३ए@०५५_००३९ विचित्रवीर्याय शुभे यथेष्टं गम्यताम् इति  
०१,०९६।०५३ए@०५५_००४० भूयः साल्वं समभ्येत्य राजन् गृह्णीष्व माम् इति  
०१,०९६।०५३ए@०५५_००४१ नाहं गृह्णाम्य् अन्यजिताम् इति साल्वनिराकृता  
०१,०९६।०५३ए@०५५_००४२ ऊर्ध्वरेतास् त्व् अहम् इति भीष्मेण च निराकृता  
०१,०९६।०५३ए@०५५_००४३ अम्बा भीष्मं पुनः साल्वं भीष्मं साल्वं पुनः पुनः  
०१,०९६।०५३ए@०५५_००४४ गमनागमनेनैवम् अनैषीत् षट् समा नृप  
०१,०९६।०५३ए@०५५_००४५ अश्रुभिर् भूमिम् उक्षन्ती शोचन्ती सा मनस्विनी  
०१,०९६।०५३ए@०५५_००४६ पीनोन्नतकुचद्वन्द्वा विशालजघनेक्षणा  
०१,०९६।०५३ए@०५५_००४७ श्रोणीभरालसगमा राकाचन्द्रनिभानना  
०१,०९६।०५३ए@०५५_००४८ वर्षत्कादम्बिनीमूर्ध्नि स्फुरन्ती चञ्चलेव सा  
०१,०९६।०५३ए@०५५_००४९ सा ततो द्वादश समा बाहुदामभितो नदीम्  
०१,०९६।०५३ए@०५५_००५० पार्श्वे हिमवतो रम्ये तपो घोरं समाददे  
०१,०९६।०५३ए@०५५_००५१ सङ्क्षिप्तकरणा तत्र तप आस्थाय सुव्रता  
०१,०९६।०५३ए@०५५_००५२ पादाङ्गुष्ठेन सातिष्ठद् अकम्पन्त ततः सुराः  
०१,०९६।०५३ए@०५५_००५३ तस्यास् तत् तु तपो दृष्ट्वा सुराणां क्षोभकारकम्  
०१,०९६।०५३ए@०५५_००५४ विस्मितश् चैव हृष्टश् च तस्यानुग्रहबुद्धिमान्  
०१,०९६।०५३ए@०५५_००५५ अनन्तसेनो भगवान् कुमारो वरदः प्रभुः  
०१,०९६।०५३ए@०५५_००५६ मानयन् राजपुत्रीं तां ददौ तस्यै शुभां स्रजम्  
०१,०९६।०५३ए@०५५_००५७ एषा पुष्करिणी दिव्या यथावत् समुपस्थिता  
०१,०९६।०५३ए@०५५_००५८ अम्बे त्वच्छोकशमनी माला भुवि भविष्यति  
०१,०९६।०५३ए@०५५_००५९ एतां चैव मया दत्तां मालां यो धारयिष्यति  
०१,०९६।०५३ए@०५५_००६० सो ऽस्य भीष्मस्य निधने कारणं वै भविष्यति  
०१,०९६।०५३ए@०५५_००६१ अन्यपूर्वेति मां साल्वो नाभिनन्दति बालिशः  
०१,०९६।०५३ए@०५५_००६२ साहं धर्माच् च कामाच् च विहीना शोकधारिणी  
०१,०९६।०५३ए@०५५_००६३ अपतिः क्षत्रियान् सर्वान् आक्रन्दामि समन्ततः  
०१,०९६।०५३ए@०५५_००६४ इयं वः क्षत्रिया माला या भीष्मं निहनिष्यति  
०१,०९६।०५३ए@०५५_००६५ अहं च भार्या तस्य स्यां यो भीष्मं घातयिष्यति  
०१,०९६।०५३ए@०५५_००६६ तस्याश् चङ्क्रम्यमाणायाः समाः पञ्च गताः पराः  
०१,०९६।०५३ए@०५५_००६७ नाभवच् छरणं कश् चित् क्षत्रियो भीष्मजाद् भयात्  
०१,०९६।०५३ए@०५५_००६८ अगच्छत् सोमकं साम्बा पाञ्चालेषु यशस्विनम्  
०१,०९६।०५३ए@०५५_००६९ सत्यसन्धं महेष्वासं सत्यधर्मपरायणम्  
०१,०९६।०५३ए@०५५_००७० सा सभाद्वारम् आगम्य पाञ्चालैर् अभिरक्षितम्  
०१,०९६।०५३ए@०५५_००७१ पाञ्चालराजम् आक्रन्दत् प्रगृह्य सुभुजा भुजौ  
०१,०९६।०५३ए@०५५_००७२ भीष्मेण हन्यमानां मां मज्जन्तीम् इव च ह्रदे  
०१,०९६।०५३ए@०५५_००७३ यज्ञसेनाभिधावेह पाणिम् आलम्ब्य चेश्वर  
०१,०९६।०५३ए@०५५_००७४ तेन मे सर्वधर्माश् च रतिभोगाश् च केवलाः  
०१,०९६।०५३ए@०५५_००७५ उभौ च लोकौ कीर्तिश् च समूलौ सफलौ हृतौ  
०१,०९६।०५३ए@०५५_००७६ क्रोशन्त्य् एवं न विन्दामि राजन्यं शरणं क्व चित्  
०१,०९६।०५३ए@०५५_००७७ किं नु निःक्षत्रियो लोको यत्रानाथो ऽवसीदति  
०१,०९६।०५३ए@०५५_००७८ समागम्य तु राजानो मयोक्ता राजसत्तमाः  
०१,०९६।०५३ए@०५५_००७९ इक्ष्वाकूणां तु ये वृद्धाः पाञ्चालानां च ये वराः  
०१,०९६।०५३ए@०५५_००८० त्वत्प्रसादाद् विवाहे ऽस्मिन् मा धर्मो मा पराजयेत्  
०१,०९६।०५३ए@०५५_००८१ प्रसीद यज्ञसेनेह गतिर् मे भव सोमक  
०१,०९६।०५३ए@०५५_००८२ जानामि त्वां बोधयामि राजपुत्रि विशेषतः  
०१,०९६।०५३ए@०५५_००८३ यथाशक्ति यथाधर्मं बलं सन्धारयाम्य् अहम्  
०१,०९६।०५३ए@०५५_००८४ अन्यस्मात् पार्थिवाद् यत् ते भयं स्यात् पार्थिवात्मजे  
०१,०९६।०५३ए@०५५_००८५ तस्यापनयने हेतुं संविधातुम् अहं प्रभुः  
०१,०९६।०५३ए@०५५_००८६ न हि शान्तनवस्याहं महास्त्रस्य प्रहारिणः  
०१,०९६।०५३ए@०५५_००८७ ईश्वरः क्षत्रियाणां हि बलं धर्मो ऽनुवर्तते  
०१,०९६।०५३ए@०५५_००८८ सा साधु व्रज कल्याणि न मां भीष्मो दहेद् बलात्  
०१,०९६।०५३ए@०५५_००८९ न हि भीष्माद् अहं धर्मं शक्तो दातुं कथं चन  
०१,०९६।०५३ए@०५५_००९० इत्य् उक्ता स्रजम् आसज्य द्वारि राज्ञो व्यपाद्रवत्  
०१,०९६।०५३ए@०५५_००९१ व्युदस्तां सर्वलोकेषु तपसा संशितव्रताम्  
०१,०९६।०५३ए@०५५_००९२ ताम् अन्वगच्छद् द्रुपदः सान्त्वं जल्पन् पुनः पुनः  
०१,०९६।०५३ए@०५५_००९३ स्रजं गृहाण कल्याणि न नो वैरं प्रसञ्जय  
०१,०९६।०५३ए@०५५_००९४ एवम् एव त्वया कार्यम् इति स्म प्रतिकाङ्क्षते  
०१,०९६।०५३ए@०५५_००९५ न तु तस्यान्यथा भावो दैवम् एतद् अमानुषम्  
०१,०९६।०५३ए@०५५_००९६ यश् चैनां स्रजम् आदाय स्वयं वै प्रतिमोक्षते  
०१,०९६।०५३ए@०५५_००९७ स भीष्मं समरे हन्ता मम धर्मप्रणाशनम्  
०१,०९६।०५३ए@०५५_००९८ तां स्रजं द्रुपदो राजा कं चित् कालं ररक्ष सः  
०१,०९६।०५३ए@०५५_००९९ ततो विस्रम्भम् आस्थाय तूष्णीम् एताम् उपैक्षत  
०१,०९६।०५३ए@०५५_०१०० तां शिखण्डिन्य् अबध्नात् तु बाला पितुर् अवज्ञया  
०१,०९६।०५३ए@०५५_०१०१ तां पिता त्व् अत्यजच् छीघ्रं त्रस्तो भीष्मस्य किल्बिषात्  
०१,०९६।०५३ए@०५५_०१०२ इषीकं ब्राह्मणं भीता साभ्यगच्छत् तपस्विनम्  
०१,०९६।०५३ए@०५५_०१०३ गङ्गाद्वारि तपस्यन्तं तुष्टिहेतोस् तपस्विनी  
०१,०९६।०५३ए@०५५_०१०४ उपचाराभितुष्टस् ताम् अब्रवीद् ऋषिसत्तमः  
०१,०९६।०५३ए@०५५_०१०५ गङ्गाद्वारे विभजनं भविता नचिराद् इव  
०१,०९६।०५३ए@०५५_०१०६ तत्र गन्धर्वराजानं तुम्बुरुं प्रियदर्शनम्  
०१,०९६।०५३ए@०५५_०१०७ आराधयितुम् ईहस्व सम्यक् परिचरस्व तम्  
०१,०९६।०५३ए@०५५_०१०८ अहम् अप्य् अत्र साचिव्यं कर्तास्मि तव शोभने  
०१,०९६।०५३ए@०५५_०१०९ तं तदाचर भद्रं ते स ते श्रेयो विधास्यति  
०१,०९६।०५३ए@०५५_०११० ततो विभजनं तत्र गन्धर्वाणाम् अवर्तत  
०१,०९६।०५३ए@०५५_०१११ तत्र द्वाव् अवशिष्येतां गन्धर्वाव् अमितौजसौ  
०१,०९६।०५३ए@०५५_०११२ तयोर् एकः समीक्ष्यैनां स्त्रीबुभूषुर् उवाच ह  
०१,०९६।०५३ए@०५५_०११३ इदं गृह्णीष्व पुंलिङ्गं वृणे स्त्रीलिङ्गम् एव ते  
०१,०९६।०५३ए@०५५_०११४ नियमं चक्रतुस् तत्र स्त्री पुमांश् चैव ताव् उभौ  
०१,०९६।०५३ए@०५५_०११५ ततः पुमान् समभवच् छिखण्डी परवीरहा  
०१,०९६।०५३ए@०५५_०११६ स्त्री भूत्वा ह्य् अपचक्राम स गन्धर्वो मुदान्वितः  
०१,०९६।०५३ए@०५५_०११७ लब्ध्वा तु महतीं प्रीतिं याज्ञसेनिर् महायशाः  
०१,०९६।०५३ए@०५५_०११८ ततो बुद्बुदकं गत्वा पुनर् अस्त्राणि सो ऽकरोत्  
०१,०९६।०५३ए@०५५_०११९ तत्र चास्त्राणि दिव्यानि कृत्वा स सुमहाद्युतिः  
०१,०९६।०५३ए@०५५_०१२० स्वदेशम् अभिसम्पेदे पाञ्चालं कुरुनन्दन  
०१,०९६।०५३ए@०५५_०१२१ सो ऽभिवाद्य पितुः पादौ महेष्वासः कृताञ्जलिः  
०१,०९६।०५३ए@०५५_०१२२ उवाच भवता भीष्मान् न भेतव्यं कथं चन  
०१,०९६।०५३ए@०५५_०१२३ अम्बायां निर्गतायां तु भीष्मः शान्तनवस् तदा  
०१,०९६।०५३ए@०५५_०१२४ न्यायेन कारयाम् आस राज्ञो वैवाहिकीं क्रियाम्  
०१,०९६।०५३ए@०५५_०१२५ अम्बिकाम्बालिके चैव परिणीयाग्निसन्निधौ  
०१,०९६।०५४अ ते चापि बृहती श्यामे नीलकुञ्चितमूर्धजे  
०१,०९६।०५४च् रक्ततुङ्गनखोपेते पीनश्रोणिपयोधरे  
०१,०९६।०५५अ आत्मनः प्रतिरूपो ऽसौ लब्धः पतिर् इति स्थिते  
०१,०९६।०५५च् विचित्रवीर्यं कल्याणं पूजयाम् आसतुस् तु ते  
०१,०९६।०५५द्*१०२०_०१ अन्योन्यं प्रीतिसक्ते च एकभावाव् इव स्थिते  
०१,०९६।०५६अ स चाश्विरूपसदृशो देवसत्त्वपराक्रमः  
०१,०९६।०५६च् सर्वासाम् एव नारीणां चित्तप्रमथनो ऽभवत्  
०१,०९६।०५७अ ताभ्यां सह समाः सप्त विहरन् पृथिवीपतिः  
०१,०९६।०५७च् विचित्रवीर्यस् तरुणो यक्ष्माणं समपद्यत  
०१,०९६।०५८अ सुहृदां यतमानानाम् आप्तैः सह चिकित्सकैः  
०१,०९६।०५८च् जगामास्तम् इवादित्यः कौरव्यो यमसादनम्  
०१,०९६।०५८द्*१०२१_०१ धर्मात्मा स तु गाङ्गेयश् चिन्ताशोकपरायणः  
०१,०९६।०५९अ प्रेतकार्याणि सर्वाणि तस्य सम्यग् अकारयत्  
०१,०९६।०५९च् राज्ञो विचित्रवीर्यस्य सत्यवत्या मते स्थितः  
०१,०९६।०५९ए ऋत्विग्भिः सहितो भीष्मः सर्वैश् च कुरुपुङ्गवैः  
०१,०९७।००१ वैशम्पायन उवाच  
०१,०९७।००१अ ततः सत्यवती दीना कृपणा पुत्रगृद्धिनी  
०१,०९७।००१च् पुत्रस्य कृत्वा कार्याणि स्नुषाभ्यां सह भारत  
०१,०९७।००१द्*१०२२_०१ समाश्वास्य स्नुषे ते च भीष्मं धर्मभृतां वरम्  
०१,०९७।००१द्*१०२३_०१ माता सत्यवती भीष्मम् उवाच वदतां वरम्  
०१,०९७।००२अ धर्मं च पितृवंशं च मातृवंशं च मानिनी  
०१,०९७।००२च् प्रसमीक्ष्य महाभागा गाङ्गेयं वाक्यम् अब्रवीत्  
०१,०९७।००२द्*१०२४_०१ दुःखार्दिता तु शोकेन मज्जन्तीव च सागरे  
०१,०९७।००३अ शन्तनोर् धर्मनित्यस्य कौरव्यस्य यशस्विनः  
०१,०९७।००३च् त्वयि पिण्डश् च कीर्तिश् च सन्तानं च प्रतिष्ठितम्  
०१,०९७।००३द्*१०२५_०१ भ्राता विचित्रवीर्यस् ते भूतानाम् अन्तम् एयिवान्  
०१,०९७।००४अ यथा कर्म शुभं कृत्वा स्वर्गोपगमनं ध्रुवम्  
०१,०९७।००४च् यथा चायुर् ध्रुवं सत्ये त्वयि धर्मस् तथा ध्रुवः  
०१,०९७।००५अ वेत्थ धर्मांश् च धर्मज्ञ समासेनेतरेण च  
०१,०९७।००५च् विविधास् त्वं श्रुतीर् वेत्थ वेत्थ वेदांश् च सर्वशः  
०१,०९७।००६अ व्यवस्थानं च ते धर्मे कुलाचारं च लक्षये  
०१,०९७।००६च् प्रतिपत्तिं च कृच्छ्रेषु शुक्राङ्गिरसयोर् इव  
०१,०९७।००७अ तस्मात् सुभृशम् आश्वस्य त्वयि धर्मभृतां वर  
०१,०९७।००७च् कार्ये त्वां विनियोक्ष्यामि तच् छ्रुत्वा कर्तुम् अर्हसि  
०१,०९७।००८अ मम पुत्रस् तव भ्राता वीर्यवान् सुप्रियश् च ते  
०१,०९७।००८च् बाल एव गतः स्वर्गम् अपुत्रः पुरुषर्षभ  
०१,०९७।००९अ इमे महिष्यौ भ्रातुस् ते काशिराजसुते शुभे  
०१,०९७।००९च् रूपयौवनसम्पन्ने पुत्रकामे च भारत  
०१,०९७।००९द्*१०२६_०१ धर्म्यम् एतत् परं ज्ञात्वा  
०१,०९७।०१०अ तयोर् उत्पादयापत्यं सन्तानाय कुलस्य नः  
०१,०९७।०१०अ*१०२७_०१ । । । । । । । । सन्तानकुलवर्धनम्  
०१,०९७।०१०च् मन्नियोगान् महाभाग धर्मं कर्तुम् इहार्हसि  
०१,०९७।०११अ राज्ये चैवाभिषिच्यस्व भारतान् अनुशाधि च  
०१,०९७।०११च् दारांश् च कुरु धर्मेण मा निमज्जीः पितामहान्  
०१,०९७।०११द्*१०२८_०१ अग्निहोत्रं त्रयो वेदाः सन्तानम् अपि चाक्षयम्  
०१,०९७।०११द्*१०२८_०२ एषा त्रयी तु सम्प्रोक्ता स्वर्गमोक्षफलप्रदा  
०१,०९७।०१२अ तथोच्यमानो मात्रा च सुहृद्भिश् च परन्तपः  
०१,०९७।०१२च् प्रत्युवाच स धर्मात्मा धर्म्यम् एवोत्तरं वचः  
०१,०९७।०१३अ असंशयं परो धर्मस् त्वया मातर् उदाहृतः  
०१,०९७।०१३च् त्वम् अपत्यं प्रति च मे प्रतिज्ञां वेत्थ वै पराम्  
०१,०९७।०१३द्*१०२९_०१ राज्यार्थे नाभिषिच्येयं नोपेयां जातु मैथुनम्  
०१,०९७।०१३द्*१०२९_०२ भवत्या मतम् आज्ञाय कृतम् एतद् व्रतं मया  
०१,०९७।०१४अ जानासि च यथावृत्तं शुल्कहेतोस् त्वदन्तरे  
०१,०९७।०१४च् स सत्यवति सत्यं ते प्रतिजानाम्य् अहं पुनः  
०१,०९७।०१५अ परित्यजेयं त्रैलोक्यं राज्यं देवेषु वा पुनः  
०१,०९७।०१५च् यद् वाप्य् अधिकम् एताभ्यां न तु सत्यं कथं चन  
०१,०९७।०१६अ त्यजेच् च पृथिवी गन्धम् आपश् च रसम् आत्मनः  
०१,०९७।०१६च् ज्योतिस् तथा त्यजेद् रूपं वायुः स्पर्शगुणं त्यजेत्  
०१,०९७।०१७अ प्रभां समुत्सृजेद् अर्को धूमकेतुस् तथोष्णताम्  
०१,०९७।०१७च् त्यजेच् छब्दं तथाकाशः सोमः शीतांशुतां त्यजेत्  
०१,०९७।०१८अ विक्रमं वृत्रहा जह्याद् धर्मं जह्याच् च धर्मराट्  
०१,०९७।०१८च् न त्व् अहं सत्यम् उत्स्रष्टुं व्यवसेयं कथं चन  
०१,०९७।०१८द्*१०३०_०१ तन् न जात्व् अन्यथा कार्यं लोकानाम् अपि सङ्क्षये  
०१,०९७।०१८द्*१०३०_०२ अमरत्वस्य वा हेतोस् त्रैलोक्यसदनस्य वा  
०१,०९७।०१९अ एवम् उक्ता तु पुत्रेण भूरिद्रविणतेजसा  
०१,०९७।०१९च् माता सत्यवती भीष्मम् उवाच तदनन्तरम्  
०१,०९७।०२०अ जानामि ते स्थितिं सत्ये परां सत्यपराक्रम  
०१,०९७।०२०च् इच्छन् सृजेथास् त्रींल् लोकान् अन्यांस् त्वं स्वेन तेजसा  
०१,०९७।०२१अ जानामि चैव सत्यं तन् मदर्थं यद् अभाषथाः  
०१,०९७।०२१च् आपद्धर्मम् अवेक्षस्व वह पैतामहीं धुरम्  
०१,०९७।०२२अ यथा ते कुलतन्तुश् च धर्मश् च न पराभवेत्  
०१,०९७।०२२च् सुहृदश् च प्रहृष्येरंस् तथा कुरु परन्तप  
०१,०९७।०२२द्*१०३१_०१ आत्मनश् च हितं तात प्रियं च मम भारत  
०१,०९७।०२३अ लालप्यमानां ताम् एवं कृपणां पुत्रगृद्धिनीम्  
०१,०९७।०२३च् धर्माद् अपेतं ब्रुवतीं भीष्मो भूयो ऽब्रवीद् इदम्  
०१,०९७।०२४अ राज्ञि धर्मान् अवेक्षस्व मा नः सर्वान् व्यनीनशः  
०१,०९७।०२४च् सत्याच् च्युतिः क्षत्रियस्य न धर्मेषु प्रशस्यते  
०१,०९७।०२५अ शन्तनोर् अपि सन्तानं यथा स्याद् अक्षयं भुवि  
०१,०९७।०२५च् तत् ते धर्मं प्रवक्ष्यामि क्षात्रं राज्ञि सनातनम्  
०१,०९७।०२६अ श्रुत्वा तं प्रतिपद्येथाः प्राज्ञैः सह पुरोहितैः  
०१,०९७।०२६च् आपद्धर्मार्थकुशलैर् लोकतन्त्रम् अवेक्ष्य च  
०१,०९८।००१ भीष्म उवाच  
०१,०९८।००१अ जामदग्न्येन रामेण पितुर् वधम् अमृष्यता  
०१,०९८।००१ब्*१०३२_०१ राजा परशुहस्तेन  
०१,०९८।००१च् क्रुद्धेन च महाभागे हैहयाधिपतिर् हतः  
०१,०९८।००१च्*१०३३_०१ । । । । । । । । हेहयस्य महात्मनः  
०१,०९८।००१ए शतानि दश बाहूनां निकृत्तान्य् अर्जुनस्य वै  
०१,०९८।००२अ पुनश् च धनुर् आदाय महास्त्राणि प्रमुञ्चता  
०१,०९८।००२च् निर्दग्धं क्षत्रम् असकृद् रथेन जयता महीम्  
०१,०९८।००३अ एवम् उच्चावचैर् अस्त्रैर् भार्गवेण महात्मना  
०१,०९८।००३च् त्रिःसप्तकृत्वः पृथिवी कृता निःक्षत्रिया पुरा  
०१,०९८।००३द्*१०३४_०१ एवं निःक्षत्रिये लोके कृते तेन महर्षिणा  
०१,०९८।००४अ ततः सम्भूय सर्वाभिः क्षत्रियाभिः समन्ततः  
०१,०९८।००४च् उत्पादितान्य् अपत्यानि ब्राह्मणैर् नियतात्मभिः  
०१,०९८।००५अ पाणिग्राहस्य तनय इति वेदेषु निश्चितम्  
०१,०९८।००५च् धर्मं मनसि संस्थाप्य ब्राह्मणांस् ताः समभ्ययुः  
०१,०९८।००५ए लोके ऽप्य् आचरितो दृष्टः क्षत्रियाणां पुनर्भवः  
०१,०९८।००५फ़्*१०३५_०१ ततः पुनः समुदितं क्षत्रं समभवत् तदा  
०१,०९८।००५फ़्*१०३५_०२ इमं चैवात्र वक्ष्ये ऽहम् इतिहासं पुरातनम्  
०१,०९८।००६अ अथोतथ्य इति ख्यात आसीद् धीमान् ऋषिः पुरा  
०१,०९८।००६च् ममता नाम तस्यासीद् भार्या परमसम्मता  
०१,०९८।००७अ उतथ्यस्य यवीयांस् तु पुरोधास् त्रिदिवौकसाम्  
०१,०९८।००७च् बृहस्पतिर् बृहत्तेजा ममतां सो ऽन्वपद्यत  
०१,०९८।००८अ उवाच ममता तं तु देवरं वदतां वरम्  
०१,०९८।००८च् अन्तर्वत्नी अहं भ्रात्रा ज्येष्ठेनारम्यताम् इति  
०१,०९८।००९अ अयं च मे महाभाग कुक्षाव् एव बृहस्पते  
०१,०९८।००९च् औतथ्यो वेदम् अत्रैव षडङ्गं प्रत्यधीयत  
०१,०९८।०१०अ अमोघरेतास् त्वं चापि नूनं भवितुम् अर्हसि  
०१,०९८।०१०च् तस्माद् एवङ्गते ऽद्य त्वम् उपारमितुम् अर्हसि  
०१,०९८।०११अ एवम् उक्तस् तया सम्यग् बृहत्तेजा बृहस्पतिः  
०१,०९८।०११च् कामात्मानं तदात्मानं न शशाक नियच्छितुम्  
०१,०९८।०१२अ सम्बभूव ततः कामी तया सार्धम् अकामया  
०१,०९८।०१२च् उत्सृजन्तं तु तं रेतः स गर्भस्थो ऽभ्यभाषत  
०१,०९८।०१३अ भोस् तात कन्यस वदे द्वयोर् नास्त्य् अत्र सम्भवः  
०१,०९८।०१३च् अमोघशुक्रश् च भवान् पूर्वं चाहम् इहागतः  
०१,०९८।०१३द्*१०३६_०१ अमोघरेताश् च भवान् न पीडां कर्तुम् अर्हति  
०१,०९८।०१३द्*१०३६_०२ अश्रुत्वैव तु तद् वाक्यं गर्भस्थस्य बृहस्पतिः  
०१,०९८।०१३द्*१०३६_०३ जगाम मैथुनायैव ममतां चारुलोचनाम्  
०१,०९८।०१३द्*१०३६_०४ शुक्रोत्सर्गं ततो बुद्ध्वा तस्या गर्भगतो मुनिः  
०१,०९८।०१३द्*१०३६_०५ पद्भ्याम् आरोधयन् मार्गं शुक्रस्य च बृहस्पतेः  
०१,०९८।०१३द्*१०३६_०६ स्थानम् अप्राप्तम् अथ तच् छुक्रं प्रतिहतं तदा  
०१,०९८।०१३द्*१०३६_०७ पपात सहसा भूमौ ततः क्रुद्धो बृहस्पतिः  
०१,०९८।०१४अ शशाप तं ततः क्रुद्ध एवम् उक्तो बृहस्पतिः  
०१,०९८।०१४च् उतथ्यपुत्रं गर्भस्थं निर्भर्त्स्य भगवान् ऋषिः  
०१,०९८।०१५अ यस्मात् त्वम् ईदृशे काले सर्वभूतेप्सिते सति  
०१,०९८।०१५च् एवम् आत्थ वचस् तस्मात् तमो दीर्घं प्रवेक्ष्यसि  
०१,०९८।०१६अ स वै दीर्घतमा नाम शापाद् ऋषिर् अजायत  
०१,०९८।०१६च् बृहस्पतेर् बृहत्कीर्तेर् बृहस्पतिर् इवौजसा  
०१,०९८।०१६द्*१०३७_०१ जात्यन्धो वेदवित् प्राज्ञः पत्नीं लेभे स्वविद्यया  
०१,०९८।०१६द्*१०३७_०२ तरुणीं रूपसम्पन्नां प्रद्वेषीं नाम ब्राह्मणीम्  
०१,०९८।०१७अ स पुत्राञ् जनयाम् आस गौतमादीन् महायशाः  
०१,०९८।०१७च् ऋषेर् उतथ्यस्य तदा सन्तानकुलवृद्धये  
०१,०९८।०१७द्*१०३८_०१ धर्मात्मा च महात्मा च वेदवेदाङ्गपारगः  
०१,०९८।०१७द्*१०३८_०२ गोधर्मं सौरभेयाच् च सो ऽधीत्य निखिलं मुनिः  
०१,०९८।०१७द्*१०३८_०३ प्रावर्तत तथा कर्तुं श्रद्धावांस् तम् अशङ्कया  
०१,०९८।०१७द्*१०३८_०४ ततो वितथमर्यादं तं दृष्ट्वा मुनिसत्तमाः  
०१,०९८।०१७द्*१०३८_०५ क्रुद्धा मोहाभिभूतास् ते सर्वे तत्राश्रमौकसः  
०१,०९८।०१७द्*१०३८_०६ अहो ऽयं भिन्नमर्यादो नाश्रमे वस्तुम् अर्हति  
०१,०९८।०१७द्*१०३८_०७ तस्माद् एनं वयं सर्वे पापात्मानं त्यजामहे  
०१,०९८।०१७द्*१०३८_०८ इत्य् अन्योन्यं समाभाष्य ते दीर्घतमसं मुनिम्  
०१,०९८।०१७द्@०५६=०००३ पत्नी  
०१,०९८।०१७द्@०५६=०००६ भीष्मः  
०१,०९८।०१७द्@०५६=०००९ पत्नी  
०१,०९८।०१७द्@०५६=००११ दीर्घतमाः  
०१,०९८।०१७द्@०५६=००१८ भीष्मः  
०१,०९८।०१७द्@०५६_०००१ पुत्रलाभाच् च सा पत्नी न तुतोष पतिं तदा  
०१,०९८।०१७द्@०५६_०००२ प्रद्विषन्तीं पतिर् भार्यां किं मां द्वेष्टीति चाब्रवीत्  
०१,०९८।०१७द्@०५६_०००३ पतिर् भार्यानुभरणाद् भर्ता चेति प्रकीर्त्यते  
०१,०९८।०१७द्@०५६_०००४ अहं त्वां भरणं कृत्वा जात्यन्धं ससुता सदा  
०१,०९८।०१७द्@०५६_०००५ नित्यकालं श्रमेणार्ता न भरेयं महातपः  
०१,०९८।०१७द्@०५६_०००६ तस्यास् तद् वचनं श्रुत्वा ऋषिः कोपसमन्वितः  
०१,०९८।०१७द्@०५६_०००७ प्रत्युवाच ततः पत्नीं प्रद्वेषीं ससुतां तदा  
०१,०९८।०१७द्@०५६_०००८ नीयतां क्षत्रियकुले धनार्थी त्वं भविष्यसि  
०१,०९८।०१७द्@०५६_०००९ त्वया दत्तं धनं विप्र नेच्छेयं दुःखकारकम्  
०१,०९८।०१७द्@०५६_००१० यथेष्टं कुरु विप्रेन्द्र न भरेयं यथा पुरा  
०१,०९८।०१७द्@०५६_००११ अद्य प्रभृति मर्यादा मया लोके प्रतिष्ठिता  
०१,०९८।०१७द्@०५६_००१२ एक एव पतिर् नार्या यावज्जीवं परायणम्  
०१,०९८।०१७द्@०५६_००१३ मृते जीवति वा तस्मिन् नापरं प्राप्नुयान् नरम्  
०१,०९८।०१७द्@०५६_००१४ अभिगम्य परं नारी पतिष्यति न संशयः  
०१,०९८।०१७द्@०५६_००१५ अपतीनां तु नारीणाम् अद्य प्रभृति पातकम्  
०१,०९८।०१७द्@०५६_००१६ यद्य् अस्ति चेद् धनं सर्वं वृथाभोगा भवन्तु ताः  
०१,०९८।०१७द्@०५६_००१७ अकीर्तिः परिवादश् च नित्यकालं भवन्तु वै  
०१,०९८।०१७द्@०५६_००१८ तस्य तद् वचनं श्रुत्वा ब्राह्मणी भृशकोपिता  
०१,०९८।०१७द्@०५६_००१९ गङ्गाम् आनीयताम् एष पुत्रा इत्य् एवम् अब्रवीत्  
०१,०९८।०१८अ लोभमोहाभिभूतास् ते पुत्रास् तं गौतमादयः  
०१,०९८।०१८च् काष्ठे समुद्गे प्रक्षिप्य गङ्गायां समवासृजन्  
०१,०९८।०१९अ न स्याद् अन्धश् च वृद्धश् च भर्तव्यो ऽयम् इति स्म ते  
०१,०९८।०१९ब्*१०३९_०१ कर्मण्य् अथ ततः क्रूरे तेषां बुद्धिर् अजायत  
०१,०९८।०१९च् चिन्तयित्वा ततः क्रूराः प्रतिजग्मुर् अथो गृहान्  
०१,०९८।०२०अ सो ऽनुस्रोतस् तदा राजन् प्लवमान ऋषिस् ततः  
०१,०९८।०२०च् जगाम सुबहून् देशान् अन्धस् तेनोडुपेन ह  
०१,०९८।०२१अ तं तु राजा बलिर् नाम सर्वधर्मविशारदः  
०१,०९८।०२१च् अपश्यन् मज्जनगतः स्रोतसाभ्याशम् आगतम्  
०१,०९८।०२२अ जग्राह चैनं धर्मात्मा बलिः सत्यपराक्रमः  
०१,०९८।०२२च् ज्ञात्वा चैनं स वव्रे ऽथ पुत्रार्थं मनुजर्षभ  
०१,०९८।०२२द्*१०४०_०१ तं पूजयित्वा राजर्षिर् विश्रान्तं मुनिम् अब्रवीत्  
०१,०९८।०२३अ सन्तानार्थं महाभाग भार्यासु मम मानद  
०१,०९८।०२३च् पुत्रान् धर्मार्थकुशलान् उत्पादयितुम् अर्हसि  
०१,०९८।०२४अ एवम् उक्तः स तेजस्वी तं तथेत्य् उक्तवान् ऋषिः  
०१,०९८।०२४च् तस्मै स राजा स्वां भार्यां सुदेष्णां प्राहिणोत् तदा  
०१,०९८।०२५अ अन्धं वृद्धं च तं मत्वा न सा देवी जगाम ह  
०१,०९८।०२५च् स्वां तु धात्रेयिकां तस्मै वृद्धाय प्राहिणोत् तदा  
०१,०९८।०२६अ तस्यां काक्षीवदादीन् स शूद्रयोनाव् ऋषिर् वशी  
०१,०९८।०२६च् जनयाम् आस धर्मात्मा पुत्रान् एकादशैव तु  
०१,०९८।०२७अ काक्षीवदादीन् पुत्रांस् तान् दृष्ट्वा सर्वान् अधीयतः  
०१,०९८।०२७ब्*१०४१_०१ मुदा च तान् बली राजा दृष्ट्वा कक्षीवदादिकान्  
०१,०९८।०२७च् उवाच तम् ऋषिं राजा ममैत इति वीर्यवान्  
०१,०९८।०२८अ नेत्य् उवाच महर्षिस् तं ममैवैत इति ब्रुवन्  
०१,०९८।०२८च् शूद्रयोनौ मया हीमे जाताः काक्षीवदादयः  
०१,०९८।०२९अ अन्धं वृद्धं च मां मत्वा सुदेष्णा महिषी तव  
०१,०९८।०२९च् अवमन्य ददौ मूढा शूद्रां धात्रेयिकां हि मे  
०१,०९८।०३०अ ततः प्रसादयाम् आस पुनस् तम् ऋषिसत्तमम्  
०१,०९८।०३०च् बलिः सुदेष्णां भार्यां च तस्मै तां प्राहिणोत् पुनः  
०१,०९८।०३१अ तां स दीर्घतमाङ्गेषु स्पृष्ट्वा देवीम् अथाब्रवीत्  
०१,०९८।०३१च् भविष्यति कुमारस् ते तेजस्वी सत्यवाग् इति  
०१,०९८।०३२अ तत्राङ्गो नाम राजर्षिः सुदेष्णायाम् अजायत  
०१,०९८।०३२ब्*१०४२_०१ अङ्गो वङ्गः कलिङ्गश् च पुण्ड्रः सुह्मश् च ते सुताः  
०१,०९८।०३२ब्*१०४२_०२ तेषां देशाः समाख्याताः स्वनामकथिता भुवि  
०१,०९८।०३२ब्*१०४२_०३ अङ्गस्याङ्गो ऽभवद् देशो वङ्गो वङ्गस्य च स्मृतः  
०१,०९८।०३२ब्*१०४२_०४ कलिङ्गविषयश् चैव कलिङ्गस्य च स स्मृतः  
०१,०९८।०३२ब्*१०४२_०५ पुण्ड्रस्य पुण्ड्राः प्रख्याताः सुह्माः सुह्मस्य च स्मृताः  
०१,०९८।०३२ब्*१०४२_०६ एवं बलेः पुरा वंशः प्रख्यातो वै महर्षिजः  
०१,०९८।०३२च् एवम् अन्ये महेष्वासा ब्राह्मणैः क्षत्रिया भुवि  
०१,०९८।०३३अ जाताः परमधर्मज्ञा वीर्यवन्तो महाबलाः  
०१,०९८।०३३च् एतच् छ्रुत्वा त्वम् अप्य् अत्र मातः कुरु यथेप्सितम्  
०१,०९९।००१ भीष्म उवाच  
०१,०९९।००१अ पुनर् भरतवंशस्य हेतुं सन्तानवृद्धये  
०१,०९९।००१च् वक्ष्यामि नियतं मातस् तन् मे निगदतः शृणु  
०१,०९९।००२अ ब्राह्मणो गुणवान् कश् चिद् धनेनोपनिमन्त्र्यताम्  
०१,०९९।००२च् विचित्रवीर्यक्षेत्रेषु यः समुत्पादयेत् प्रजाः  
०१,०९९।००३ वैशम्पायन उवाच  
०१,०९९।००३अ ततः सत्यवती भीष्मं वाचा संसज्जमानया  
०१,०९९।००३च् विहसन्तीव सव्रीडम् इदं वचनम् अब्रवीत्  
०१,०९९।००३द्@०५७=०००३ सत्यवती  
०१,०९९।००३द्@०५७=००१३ भीष्मः  
०१,०९९।००३द्@०५७=००२७ सत्यवती  
०१,०९९।००३द्@०५७=००३१ भीष्मः  
०१,०९९।००३द्@०५७=००३७ वैशम्पायनः  
०१,०९९।००३द्@०५७_०००१ भीष्मस्य तु वचः श्रुत्वा धर्म्यं हेत्वर्थसंहितम्  
०१,०९९।००३द्@०५७_०००२ माता सत्यवती भीष्मं पुनर् एवाभ्यभाषत  
०१,०९९।००३द्@०५७_०००३ औचथ्यम् अधिकृत्येदम् अङ्गं च यद् उदाहृतम्  
०१,०९९।००३द्@०५७_०००४ पौराणी श्रुतिर् इत्य् एषा प्राप्तकालम् इदं कुरु  
०१,०९९।००३द्@०५७_०००५ त्वं हि पुत्र कुलस्यास्य ज्येष्ठः श्रेष्ठश् च भारत  
०१,०९९।००३द्@०५७_०००६ यथा च ते पितुर् वाक्यं मम कार्यं तवानघ  
०१,०९९।००३द्@०५७_०००७ मम पुत्रस् तव भ्राता यवीयान् सुप्रियश् च ते  
०१,०९९।००३द्@०५७_०००८ बाल एव गतः स्वर्गं भारतो भरतर्षभ  
०१,०९९।००३द्@०५७_०००९ इमे महिष्यौ तस्येह काशिराजसुते उभे  
०१,०९९।००३द्@०५७_००१० रूपयौवनसम्पन्ने पुत्रकामे च भारत  
०१,०९९।००३द्@०५७_००११ धर्मम् एतत् परं ज्ञात्वा सन्तानाय कुलस्य च  
०१,०९९।००३द्@०५७_००१२ आभ्यां मम नियोगात् तु धर्मं चरितुम् अर्हसि  
०१,०९९।००३द्@०५७_००१३ असंशयं परो धर्मस् त्वया मातः प्रकीर्तितः  
०१,०९९।००३द्@०५७_००१४ त्वम् अप्य् एतां प्रतिज्ञां तु वेत्थ या परमा मयि  
०१,०९९।००३द्@०५७_००१५ जानीषे यत् तदा वृत्तं शुल्कहेतोस् त्वदन्तरे  
०१,०९९।००३द्@०५७_००१६ तत् सत्यवति सत्यं वै पुनर् एव ब्रवीमि ते  
०१,०९९।००३द्@०५७_००१७ तन् न जात्व् अन्यथा कार्यं लोकानाम् अपि सङ्क्षये  
०१,०९९।००३द्@०५७_००१८ परित्यजेयं त्रैलोक्यं राज्यं देवेषु वा पुनः  
०१,०९९।००३द्@०५७_००१९ यद् वाभ्यधिकम् एताभ्यां न तु सत्यं परित्यजे  
०१,०९९।००३द्@०५७_००२० त्यजेच् च पृथिवी गन्धम् आपश् च रसम् उत्तमम्  
०१,०९९।००३द्@०५७_००२१ ज्योतिश् च परमं रूपं वायुः स्पर्शगुणं त्यजेत्  
०१,०९९।००३द्@०५७_००२२ त्यजेच् च घोषम् आकाशः सोमः शीतत्वम् उत्सृजेत्  
०१,०९९।००३द्@०५७_००२३ प्रभां समुत्सृजेद् अर्को धूमकेतुर् अथोष्णताम्  
०१,०९९।००३द्@०५७_००२४ वृत्रहा विक्रमं जह्याद् धर्मं जह्याच् च धर्मराट्  
०१,०९९।००३द्@०५७_००२५ अमरत्वस्य वा हेतोस् त्रैलोक्यसदनस्य वा  
०१,०९९।००३द्@०५७_००२६ उत्सृजेयम् अहं प्राणान् न तु सत्यं कथं चन  
०१,०९९।००३द्@०५७_००२७ जानामि त्वयि धर्मज्ञ सत्यं सत्यवतां वर  
०१,०९९।००३द्@०५७_००२८ इच्छंस् त्वम् इह लोकांस् त्रीन् सृजेर् अन्यान् अरिन्दम  
०१,०९९।००३द्@०५७_००२९ यथा तु वः कुलं चैव धर्मश् च न पराभवेत्  
०१,०९९।००३द्@०५७_००३० सुहृदश् च सुहृष्टाः स्युस् तथा त्वं कर्तुम् अर्हसि  
०१,०९९।००३द्@०५७_००३१ त्वम् एव कुलवृद्धासि गौरवं तु परं त्वयि  
०१,०९९।००३द्@०५७_००३२ सोपायं कुलसन्ताने वक्तुम् अर्हसि नः परम्  
०१,०९९।००३द्@०५७_००३३ स्त्रियो हि परमं गुह्यं धारयन्ति कुले कुले  
०१,०९९।००३द्@०५७_००३४ पुरुषांश् चापि मायाभिर् बह्वीभिर् उपगृह्णते  
०१,०९९।००३द्@०५७_००३५ सा सत्यवति सम्पश्य धर्मं सत्यपरायणे  
०१,०९९।००३द्@०५७_००३६ यथा न जह्यां सत्यं च न सीदेच् च कुलं हि नः  
०१,०९९।००४अ सत्यम् एतन् महाबाहो यथा वदसि भारत  
०१,०९९।००४च् विश्वासात् ते प्रवक्ष्यामि सन्तानाय कुलस्य च  
०१,०९९।००४द्*१०४३=०० वैशम्पायनः  
०१,०९९।००४द्*१०४३_०१ एवम् उक्त्वा ततो भीष्मं तं माता प्रत्यभाषत  
०१,०९९।००४द्*१०४३_०२ रोचते मे वचस् तुभ्यं ममापि वचनं शृणु  
०१,०९९।००४ए न ते शक्यम् अनाख्यातुम् आपद् धीयं तथाविधा  
०१,०९९।००५अ त्वम् एव नः कुले धर्मस् त्वं सत्यं त्वं परा गतिः  
०१,०९९।००५ब्*१०४४_०१ यत् त्वं वक्ष्यसि तत् कार्यम् अस्माभिर् इति मे मतिः  
०१,०९९।००५ब्*१०४५_०१ यन् मे बाल्ये पुरा वृत्तं कुमार्यास् तच् छृणुष्व मे  
०१,०९९।००५च् तस्मान् निशम्य वाक्यं मे कुरुष्व यद् अनन्तरम्  
०१,०९९।००५द्*१०४६_०१ शृणु भीष्म वचो मह्यं धर्मार्थसहितं हितम्  
०१,०९९।००५द्*१०४६_०२ न च विस्रम्भकथितं भवान् सूचितुम् अर्हति  
०१,०९९।००५द्*१०४६_०३ यस् तु राजा वसुर् नाम श्रुतस् ते भरतर्षभ  
०१,०९९।००५द्*१०४६_०४ तस्य शुक्लाद् अहं मत्स्या धृता कुक्षौ पुरा किल  
०१,०९९।००५द्*१०४६_०५ मातरं मे जलाद् धृत्वा दाशः परमधर्मवित्  
०१,०९९।००५द्*१०४६_०६ मां तु स्वगृहम् आनीय दुहितृत्वे ह्य् अकल्पयत्  
०१,०९९।००६अ धर्मयुक्तस्य धर्मात्मन् पितुर् आसीत् तरी मम  
०१,०९९।००६च् सा कदा चिद् अहं तत्र गता प्रथमयौवने  
०१,०९९।००६द्*१०४७_०१ अतारयं जनं तत्र पारगामिनम् अञ्जसा  
०१,०९९।००७अ अथ धर्मभृतां श्रेष्ठः परमर्षिः पराशरः  
०१,०९९।००७च् आजगाम तरीं धीमांस् तरिष्यन् यमुनां नदीम्  
०१,०९९।००८अ स तार्यमाणो यमुनां माम् उपेत्याब्रवीत् तदा  
०१,०९९।००८च् सान्त्वपूर्वं मुनिश्रेष्ठः कामार्तो मधुरं बहु  
०१,०९९।००८द्*१०४८_०१ उक्त्वा जन्मकुलं मह्यं नासि दाशसुतेति च  
०१,०९९।००९अ तम् अहं शापभीता च पितुर् भीता च भारत  
०१,०९९।००९च् वरैर् असुलभैर् उक्ता न प्रत्याख्यातुम् उत्सहे  
०१,०९९।००९द्*१०४९_०१ प्रेक्ष्य तांस् तु महाभागान् परे पारे ऋषीन् स्थितान्  
०१,०९९।००९द्*१०४९_०२ यमुनातीरविन्यस्तान् प्रदीप्तान् इव पावकान्  
०१,०९९।००९द्*१०४९_०३ पुरस्ताद् अरुणश् चैव तरुणः सम्प्रकाशते  
०१,०९९।००९द्*१०४९_०४ येनैषा ताम्रवस्त्रेव द्यौः कृता प्रविजृम्भिता  
०१,०९९।००९द्*१०४९_०५ उक्तमात्रो मया तत्र नीहारम् असृजत् प्रभुः  
०१,०९९।००९द्*१०४९_०६ पराशरः सत्यधृतिर् द्वीपे च यमुनाम्भसि  
०१,०९९।०१०अ अभिभूय स मां बालां तेजसा वशम् आनयत्  
०१,०९९।०१०च् तमसा लोकम् आवृत्य नौगताम् एव भारत  
०१,०९९।०११अ मत्स्यगन्धो महान् आसीत् पुरा मम जुगुप्सितः  
०१,०९९।०११च् तम् अपास्य शुभं गन्धम् इमं प्रादात् स मे मुनिः  
०१,०९९।०११द्*१०५०_०१ कन्यात्वं च ददौ प्रीतः पुनर् विद्वांस् तपोधनः  
०१,०९९।०११द्*१०५०_०२ तस्य वीर्यम् अहं दृष्ट्वा तथा युक्तं महात्मनः  
०१,०९९।०११द्*१०५०_०३ विस्मिता व्यथिता चैव प्रादाम् आत्मानम् एव च  
०१,०९९।०११द्*१०५०_०४ वसिष्ठेन समानीता याज्ञवल्क्यादयो द्विजाः  
०१,०९९।०११द्*१०५०_०५ कृत्वा विवाहं मे सर्वे प्रतिजग्मुर् यथागतम्  
०१,०९९।०११द्*१०५०_०६ ततस् तदा महात्मा स कन्यायां मयि भारत  
०१,०९९।०११द्*१०५०_०७ प्रहृष्टो ऽजनयत् पुत्रं द्वीप एव पराशरः  
०१,०९९।०११द्*१०५१_०१ हिमं चैवासृजद् धीमान् द्वीपं च यमुनाम्भसि  
०१,०९९।०११द्*१०५२_०१ ततः पिता वसुश् चैव पितरश् च तपोधनाः  
०१,०९९।०१२अ ततो माम् आह स मुनिर् गर्भम् उत्सृज्य मामकम्  
०१,०९९।०१२च् द्वीपे ऽस्या एव सरितः कन्यैव त्वं भविष्यसि  
०१,०९९।०१२द्*१०५३_०१ एवम् उक्त्वा गतः सो ऽथ ऋषिः परमधर्मवित्  
०१,०९९।०१२द्*१०५३_०२ ममापि प्रसवो जातस् तत्क्षणाद् एव भारत  
०१,०९९।०१३अ पाराशर्यो महायोगी स बभूव महान् ऋषिः  
०१,०९९।०१३च् कन्यापुत्रो मम पुरा द्वैपायन इति स्मृतः  
०१,०९९।०१४अ यो व्यस्य वेदांश् चतुरस् तपसा भगवान् ऋषिः  
०१,०९९।०१४च् लोके व्यासत्वम् आपेदे कार्ष्ण्यात् कृष्णत्वम् एव च  
०१,०९९।०१५अ सत्यवादी शमपरस् तपस्वी दग्धकिल्बिषः  
०१,०९९।०१५ब्*१०५४_०१ सद्योत्पन्नः स तु महान् सह पित्रा ततो गतः  
०१,०९९।०१५च् स नियुक्तो मया व्यक्तं त्वया च अमितद्युते  
०१,०९९।०१५ए भ्रातुः क्षेत्रेषु कल्याणम् अपत्यं जनयिष्यति  
०१,०९९।०१६अ स हि माम् उक्तवांस् तत्र स्मरेः कृत्येषु माम् इति  
०१,०९९।०१६च् तं स्मरिष्ये महाबाहो यदि भीष्म त्वम् इच्छसि  
०१,०९९।०१६द्*१०५५_०१ तव चानुमते कामम् आभ्याम् उत्पादयेत् प्रजाः  
०१,०९९।०१७अ तव ह्य् अनुमते भीष्म नियतं स महातपाः  
०१,०९९।०१७च् विचित्रवीर्यक्षेत्रेषु पुत्रान् उत्पादयिष्यति  
०१,०९९।०१८*१०५६_०१ इत्य् उक्तमात्रे भीष्मस् तु मूर्ध्न्य् अञ्जलिकृतो ऽहृषत्  
०१,०९९।०१८*१०५७_०१ सर्ववित् सर्वकर्ता च यद्य् एतत् तत् करोति च  
०१,०९९।०१८अ महर्षेः कीर्तने तस्य भीष्मः प्राञ्जलिर् अब्रवीत्  
०१,०९९।०१८ब्*१०५८_०१ देशकालौ तु जानामि क्रियताम् अर्थसिद्धये  
०१,०९९।०१८च् धर्मम् अर्थं च कामं च त्रीन् एतान् यो ऽनुपश्यति  
०१,०९९।०१९अ अर्थम् अर्थानुबन्धं च धर्मं धर्मानुबन्धनम्  
०१,०९९।०१९च् कामं कामानुबन्धं च विपरीतान् पृथक् पृथक्  
०१,०९९।०१९द्*१०५९_०१ शुभं शुभानुबन्धं च तांश् चैव त्रिविधान् पुनः  
०१,०९९।०१९ए यो विचिन्त्य धिया सम्यग् व्यवस्यति स बुद्धिमान्  
०१,०९९।०१९फ़्*१०६०_०१ पुनः पुनर् यो विचिन्त्य धिया सम्यग् व्यवस्यति  
०१,०९९।०१९फ़्*१०६०_०२ स बुद्धिमान् मनुष्येषु स नरः कृत्स्नकर्मकृत्  
०१,०९९।०२०अ तद् इदं धर्मयुक्तं च हितं चैव कुलस्य नः  
०१,०९९।०२०च् उक्तं भवत्या यच् छ्रेयः परमं रोचते मम  
०१,०९९।०२१अ ततस् तस्मिन् प्रतिज्ञाते भीष्मेण कुरुनन्दन  
०१,०९९।०२१च् कृष्णद्वैपायनं काली चिन्तयाम् आस वै मुनिम्  
०१,०९९।०२१द्*१०६१_०१ तस्याः स चिन्तितं ज्ञात्वा सत्यवत्या महातपाः  
०१,०९९।०२२अ स वेदान् विब्रुवन् धीमान् मातुर् विज्ञाय चिन्तितम्  
०१,०९९।०२२च् प्रादुर्बभूवाविदितः क्षणेन कुरुनन्दन  
०१,०९९।०२३अ तस्मै पूजां तदा दत्त्वा सुताय विधिपूर्वकम्  
०१,०९९।०२३च् परिष्वज्य च बाहुभ्यां प्रस्नवैर् अभिषिच्य च  
०१,०९९।०२३ए मुमोच बाष्पं दाशेयी पुत्रं दृष्ट्वा चिरस्य तम्  
०१,०९९।०२४अ ताम् अद्भिः परिषिच्यार्तां महर्षिर् अभिवाद्य च  
०१,०९९।०२४च् मातरं पूर्वजः पुत्रो व्यासो वचनम् अब्रवीत्  
०१,०९९।०२५अ भवत्या यद् अभिप्रेतं तद् अहं कर्तुम् आगतः  
०१,०९९।०२५च् शाधि मां धर्मतत्त्वज्ञे करवाणि प्रियं तव  
०१,०९९।०२६अ तस्मै पूजां ततो ऽकार्षीत् पुरोधाः परमर्षये  
०१,०९९।०२६च् स च तां प्रतिजग्राह विधिवन् मन्त्रपूर्वकम्  
०१,०९९।०२६द्*१०६२_०१ पूजितो मन्त्रपूर्वं तु विधिवत् प्रीतिम् आप सः  
०१,०९९।०२७अ तम् आसनगतं माता पृष्ट्वा कुशलम् अव्ययम्  
०१,०९९।०२७ब्*१०६३_०१ आचचक्षे क्रमेणास्मै तदर्थम् अभिचिन्तितम्  
०१,०९९।०२७च् सत्यवत्य् अभिवीक्ष्यैनम् उवाचेदम् अनन्तरम्  
०१,०९९।०२८अ मातापित्रोः प्रजायन्ते पुत्राः साधारणाः कवे  
०१,०९९।०२८च् तेषां पिता यथा स्वामी तथा माता न संशयः  
०१,०९९।०२९अ विधातृविहितः स त्वं यथा मे प्रथमः सुतः  
०१,०९९।०२९च् विचित्रवीर्यो ब्रह्मर्षे तथा मे ऽवरजः सुतः  
०१,०९९।०३०अ यथैव पितृतो भीष्मस् तथा त्वम् अपि मातृतः  
०१,०९९।०३०च् भ्राता विचित्रवीर्यस्य यथा वा पुत्र मन्यसे  
०१,०९९।०३१अ अयं शान्तनवः सत्यं पालयन् सत्यविक्रमः  
०१,०९९।०३१च् बुद्धिं न कुरुते ऽपत्ये तथा राज्यानुशासने  
०१,०९९।०३२अ स त्वं व्यपेक्षया भ्रातुः सन्तानाय कुलस्य च  
०१,०९९।०३२च् भीष्मस्य चास्य वचनान् नियोगाच् च ममानघ  
०१,०९९।०३३अ अनुक्रोशाच् च भूतानां सर्वेषां रक्षणाय च  
०१,०९९।०३३च् आनृशंस्येन यद् ब्रूयां तच् छ्रुत्वा कर्तुम् अर्हसि  
०१,०९९।०३४अ यवीयसस् तव भ्रातुर् भार्ये सुरसुतोपमे  
०१,०९९।०३४च् रूपयौवनसम्पन्ने पुत्रकामे च धर्मतः  
०१,०९९।०३५अ तयोर् उत्पादयापत्यं समर्थो ह्य् असि पुत्रक  
०१,०९९।०३५च् अनुरूपं कुलस्यास्य सन्तत्याः प्रसवस्य च  
०१,०९९।०३६ व्यास उवाच  
०१,०९९।०३६अ वेत्थ धर्मं सत्यवति परं चापरम् एव च  
०१,०९९।०३६च् यथा च तव धर्मज्ञे धर्मे प्रणिहिता मतिः  
०१,०९९।०३७अ तस्माद् अहं त्वन्नियोगाद् धर्मम् उद्दिश्य कारणम्  
०१,०९९।०३७च् ईप्सितं ते करिष्यामि दृष्टं ह्य् एतत् पुरातनम्  
०१,०९९।०३८अ भ्रातुः पुत्रान् प्रदास्यामि मित्रावरुणयोः समान्  
०१,०९९।०३८च् व्रतं चरेतां ते देव्यौ निर्दिष्टम् इह यन् मया  
०१,०९९।०३९अ संवत्सरं यथान्यायं ततः शुद्धे भविष्यतः  
०१,०९९।०३९च् न हि माम् अव्रतोपेता उपेयात् का चिद् अङ्गना  
०१,०९९।०३९द्*१०६४_०१ न हि माम् अर्हतः प्राप्तुम् अशुद्धे कोसलात्मजे  
०१,०९९।०३९फ़्*१०६५_०१ एवं सत्यवती धर्मं परमं ज्ञातुम् अर्हसि  
०१,०९९।०४० सत्यवत्य् उवाच  
०१,०९९।०४०अ यथा सद्यः प्रपद्येत देवी गर्भं तथा कुरु  
०१,०९९।०४०च् अराजकेषु राष्ट्रेषु नास्ति वृष्टिर् न देवताः  
०१,०९९।०४०च्*१०६६_०१ । । । । । । । । प्रजानाथा विनश्यति  
०१,०९९।०४०च्*१०६६_०२ नश्यन्ति च क्रियाः सर्वाः  
०१,०९९।०४१अ कथम् अराजकं राष्ट्रं शक्यं धारयितुं प्रभो  
०१,०९९।०४१च् तस्माद् गर्भं समाधत्स्व भीष्मस् तं वर्धयिष्यति  
०१,०९९।०४२ व्यास उवाच  
०१,०९९।०४२अ यदि पुत्रः प्रदातव्यो मया क्षिप्रम् अकालिकम्  
०१,०९९।०४२च् विरूपतां मे सहताम् एतद् अस्याः परं व्रतम्  
०१,०९९।०४३अ यदि मे सहते गन्धं रूपं वेषं तथा वपुः  
०१,०९९।०४३च् अद्यैव गर्भं कौसल्या विशिष्टं प्रतिपद्यताम्  
०१,०९९।०४३द्*१०६७_०१ तस्य चापि शतं पुत्रा भवितारो न संशयः  
०१,०९९।०४३द्*१०६७_०२ गोप्तारः कुरुवंशस्य भवत्याः शोकनाशनाः  
०१,०९९।०४४ वैशम्पायन उवाच  
०१,०९९।०४४*१०६८_०१ एवम् उक्त्वा महातेजा व्यासः सत्यवतीं तदा  
०१,०९९।०४४*१०६९_०१ शयने त्व् अथ कौसल्या शुचिवस्त्रा स्वलङ्कृता  
०१,०९९।०४४अ समागमनम् आकाङ्क्षन्न् इति सो ऽन्तर्हितो मुनिः  
०१,०९९।०४४च् ततो ऽभिगम्य सा देवी स्नुषां रहसि सङ्गताम्  
०१,०९९।०४४ए धर्म्यम् अर्थसमायुक्तम् उवाच वचनं हितम्  
०१,०९९।०४५अ कौसल्ये धर्मतन्त्रं यद् ब्रवीमि त्वां निबोध मे  
०१,०९९।०४५च् भरतानां समुच्छेदो व्यक्तं मद्भाग्यसङ्क्षयात्  
०१,०९९।०४६अ व्यथितां मां च सम्प्रेक्ष्य पितृवंशं च पीडितम्  
०१,०९९।०४६च् भीष्मो बुद्धिम् अदान् मे ऽत्र धर्मस्य च विवृद्धये  
०१,०९९।०४६द्*१०७०_०१ अहं त्वाम् अद्य वक्ष्यामि बुद्ध्या निश्चित्य भामिनि  
०१,०९९।०४६द्*१०७०_०२ श्रुत्वा तु तद्वचः सुभ्रु कर्तुम् अर्हसि नान्यथा  
०१,०९९।०४७अ सा च बुद्धिस् तवाधीना पुत्रि ज्ञातं मयेति ह  
०१,०९९।०४७च् नष्टं च भारतं वंशं पुनर् एव समुद्धर  
०१,०९९।०४७द्*१०७१_०१ गर्भं धारय कल्याणि देवरस्य महात्मनः  
०१,०९९।०४८अ पुत्रं जनय सुश्रोणि देवराजसमप्रभम्  
०१,०९९।०४८च् स हि राज्यधुरं गुर्वीम् उद्वक्ष्यति कुलस्य नः  
०१,०९९।०४८द्*१०७२_०१ एवम् उक्त्वा तु सा देवी स्नुषां सत्यवती तदा  
०१,०९९।०४९अ सा धर्मतो ऽनुनीयैनां कथं चिद् धर्मचारिणीम्  
०१,०९९।०४९च् भोजयाम् आस विप्रांश् च देवर्षीन् अतिथींस् तथा  
०१,१००।००१ वैशम्पायन उवाच  
०१,१००।००१अ ततः सत्यवती काले वधूं स्नाताम् ऋतौ तदा  
०१,१००।००१च् संवेशयन्ती शयने शनकैर् वाक्यम् अब्रवीत्  
०१,१००।००२अ कौसल्ये देवरस् ते ऽस्ति सो ऽद्य त्वानुप्रवेक्ष्यति  
०१,१००।००२च् अप्रमत्ता प्रतीक्षैनं निशीथे आगमिष्यति  
०१,१००।००३अ श्वश्र्वास् तद् वचनं श्रुत्वा शयाना शयने शुभे  
०१,१००।००३च् साचिन्तयत् तदा भीष्मम् अन्यांश् च कुरुपुङ्गवान्  
०१,१००।००३द्*१०७३_०१ ततः सुप्तजनप्राये निशीथे भगवान् ऋषिः  
०१,१००।००४अ ततो ऽम्बिकायां प्रथमं नियुक्तः सत्यवाग् ऋषिः  
०१,१००।००४च् दीप्यमानेषु दीपेषु शयनं प्रविवेश ह  
०१,१००।००४द्*१०७४_०१ सत्यवत्या नियुक्तस् तु सत्यवाग् ऋषिसत्तमः  
०१,१००।००४द्*१०७४_०२ जगाम तस्याः शयनं विपुले तपसि स्थितः  
०१,१००।००५अ तस्य कृष्णस्य कपिला जटा दीप्ते च लोचने  
०१,१००।००५च् बभ्रूणि चैव श्मश्रूणि दृष्ट्वा देवी न्यमीलयत्  
०१,१००।००५द्*१०७५_०१ तं समीक्ष्य तु कौसल्या दुष्प्रेक्ष्यम् अतथोचिता  
०१,१००।००५द्*१०७५_०२ विरूपम् इति वित्रस्ता सङ्कुच्यासीन् निमीलिता  
०१,१००।००५द्*१०७५_०३ विरूपो हि जटी चापि दुर्वर्णः पुरुषः कृशः  
०१,१००।००५द्*१०७५_०४ सुगन्धेतरगन्धश् च सर्वथा दुष्प्रधर्षणः  
०१,१००।००६अ सम्बभूव तया रात्रौ मातुः प्रियचिकीर्षया  
०१,१००।००६च् भयात् काशिसुता तं तु नाशक्नोद् अभिवीक्षितुम्  
०१,१००।००७अ ततो निष्क्रान्तम् आसाद्य माता पुत्रम् अथाब्रवीत्  
०१,१००।००७च् अप्य् अस्यां गुणवान् पुत्र राजपुत्रो भविष्यति  
०१,१००।००७द्*१०७६_०१ इत्य् उक्तः सो ऽब्रवीन् मातः कुमारो मातृदोषतः  
०१,१००।००७द्*१०७६_०२ अन्धो नागायुतप्राणो भविष्यत्य् अम्बिकोदरात्  
०१,१००।००८अ निशम्य तद् वचो मातुर् व्यासः परमबुद्धिमान्  
०१,१००।००८च् प्रोवाचातीन्द्रियज्ञानो विधिना सम्प्रचोदितः  
०१,१००।००९अ नागायुतसमप्राणो विद्वान् राजर्षिसत्तमः  
०१,१००।००९च् महाभागो महावीर्यो महाबुद्धिर् भविष्यति  
०१,१००।०१०अ तस्य चापि शतं पुत्रा भविष्यन्ति महाबलाः  
०१,१००।०१०च् किं तु मातुः स वैगुण्याद् अन्ध एव भविष्यति  
०१,१००।०११अ तस्य तद् वचनं श्रुत्वा माता पुत्रम् अथाब्रवीत्  
०१,१००।०११ब्*१०७७_०१ अलब्धलाभः पुत्रो ऽयं यद्य् अन्धो वै भविष्यति  
०१,१००।०११ब्*१०७७_०२ अस्य वंशस्य गोप्तारं सतां शोकविनाशनम्  
०१,१००।०११ब्*१०७७_०३ तस्माद् अवरजं पुत्रं जनयान्यं नराधिपम्  
०१,१००।०११ब्*१०७७_०४ भ्रातुर् भार्यापरा चेयं रूपयौवनशालिनी  
०१,१००।०११ब्*१०७७_०५ अस्याम् उत्पादयापत्यं मन्नियोगाद् गुणाधिकम्  
०१,१००।०११च् नान्धः कुरूणां नृपतिर् अनुरूपस् तपोधन  
०१,१००।०१२अ ज्ञातिवंशस्य गोप्तारं पितॄणां वंशवर्धनम्  
०१,१००।०१२च् द्वितीयं कुरुवंशस्य राजानं दातुम् अर्हसि  
०१,१००।०१३अ स तथेति प्रतिज्ञाय निश्चक्राम महातपाः  
०१,१००।०१३च् सापि कालेन कौसल्या सुषुवे ऽन्धं तम् आत्मजम्  
०१,१००।०१३द्*१०७८_०१ अम्बालिकां समाधाय तस्यां सत्यवती सुतम्  
०१,१००।०१३द्*१०७८_०२ भूयो नियोजयाम् आस सन्तानाय कुलस्य वै  
०१,१००।०१३द्*१०७८_०३ विषण्णाम्बालिका साध्वी निषण्णा शयनोत्तमे  
०१,१००।०१३द्*१०७८_०४ को न्व् एष्यतीति ध्यायन्ती नियता सम्प्रतीक्षते  
०१,१००।०१३द्*१०७९_०१ धृतराष्ट्र यतस् तेन धृतराष्ट्रस् ततो ऽभवत्  
०१,१००।०१४अ पुनर् एव तु सा देवी परिभाष्य स्नुषां ततः  
०१,१००।०१४च् ऋषिम् आवाहयत् सत्या यथापूर्वम् अनिन्दिता  
०१,१००।०१५अ ततस् तेनैव विधिना महर्षिस् ताम् अपद्यत  
०१,१००।०१५च् अम्बालिकाम् अथाभ्यागाद् ऋषिं दृष्ट्वा च सापि तम्  
०१,१००।०१५ए विषण्णा पाण्डुसङ्काशा समपद्यत भारत  
०१,१००।०१६अ तां भीतां पाण्डुसङ्काशां विषण्णां प्रेक्ष्य पार्थिव  
०१,१००।०१६च् व्यासः सत्यवतीपुत्र इदं वचनम् अब्रवीत्  
०१,१००।०१७अ यस्मात् पाण्डुत्वम् आपन्ना विरूपं प्रेक्ष्य माम् अपि  
०१,१००।०१७च् तस्माद् एष सुतस् तुभ्यं पाण्डुर् एव भविष्यति  
०१,१००।०१८अ नाम चास्य तद् एवेह भविष्यति शुभानने  
०१,१००।०१८च् इत्य् उक्त्वा स निराक्रामद् भगवान् ऋषिसत्तमः  
०१,१००।०१९अ ततो निष्क्रान्तम् आलोक्य सत्या पुत्रम् अभाषत  
०१,१००।०१९ब्*१०८०_०१ अप्य् अस्य गुणवान् पुत्र राजपुत्रो भविष्यति  
०१,१००।०१९ब्*१०८१_०१ कुमारो ब्रूहि मे पुत्र अस्त्य् अत्र भविता शुभः  
०१,१००।०१९च् शशम्स स पुनर् मात्रे तस्य बालस्य पाण्डुताम्  
०१,१००।०१९द्*१०८२_०१ तम् उवाच ततो माता अप्य् अत्र भविता शुभः  
०१,१००।०१९द्*१०८२_०२ कुमारो ब्रूहि मे तत्त्वम् ऋषिस् तां प्रत्युवाच ह  
०१,१००।०१९द्*१०८३_०१ भविष्यति सुविक्रान्तः कुमारो दिक्षु विश्रुतः  
०१,१००।०१९द्*१०८३_०२ पाण्डुत्वं वर्णतस् तस्य मातृदोषाद् भविष्यति  
०१,१००।०२०अ तं माता पुनर् एवान्यम् एकं पुत्रम् अयाचत  
०१,१००।०२०च् तथेति च महर्षिस् तां मातरं प्रत्यभाषत  
०१,१००।०२१अ ततः कुमारं सा देवी प्राप्तकालम् अजीजनत्  
०१,१००।०२१च् पाण्डुं लक्षणसम्पन्नं दीप्यमानम् इव श्रिया  
०१,१००।०२१ए तस्य पुत्रा महेष्वासा जज्ञिरे पञ्च पाण्डवाः  
०१,१००।०२१फ़्*१०८४_०१(२१एफ़्) तस्य पुत्रा महेष्वासा जनिष्यन्तीह पञ्च वै  
०१,१००।०२१फ़्*१०८४_०२ इत्य् उक्त्वा मातरं तत्र सो ऽभिवाद्य जगाम ह  
०१,१००।०२१फ़्*१०८४_०३ मुनौ याते ऽम्बिका पुत्रं महाभागम् असूयत  
०१,१००।०२१फ़्*१०८४_०४ धृतराष्ट्रं महाप्राज्ञं प्रज्ञाचक्षुषम् ईश्वरम्  
०१,१००।०२१फ़्*१०८४_०५(२१अब्) अनुजाम्बालिका तत्र पुत्रं काले व्यजायत  
०१,१००।०२१फ़्*१०८४_०६(२१च्द्) पाण्डुं लक्षणसम्पन्नं दीप्यमानं श्रियावृतम्  
०१,१००।०२१फ़्*१०८४_०७ तयोर् जन्मक्रियाः सर्वा यथावद् अनुपूर्वशः  
०१,१००।०२१फ़्*१०८४_०८ कारयाम् आस वै भीष्मो ब्राह्मणैर् वेदपारगैः  
०१,१००।०२१फ़्*१०८४_०९ अन्धं दृष्ट्वाम्बिकापुत्रं जातं सत्यवती सुतम्  
०१,१००।०२१फ़्*१०८४_१०(२०अब्) कौसल्यार्थे समाहूय पुत्रम् अन्यम् अयाचत  
०१,१००।०२१फ़्*१०८४_११ अन्धो ऽयम् अन्यम् इच्छामि कौसल्यातनयं शुभम्  
०१,१००।०२१फ़्*१०८४_१२(२०च्द्) एवम् उक्तो महर्षिस् तां मातरं प्रत्यभाषत  
०१,१००।०२१फ़्*१०८४_१३ नियता यदि कौसल्या भविष्यति पुनः शुभा  
०१,१००।०२१फ़्*१०८४_१४ भविष्यति कुमारो ऽस्यां धर्मशास्त्रार्थतत्त्ववित्  
०१,१००।०२१फ़्*१०८४_१५ तां समाधाय वै भूयः स्नुषां सत्यवती तदा  
०१,१००।०२२अ ऋतुकाले ततो ज्येष्ठां वधूं तस्मै न्ययोजयत्  
०१,१००।०२२च् सा तु रूपं च गन्धं च महर्षेः प्रविचिन्त्य तम्  
०१,१००।०२२ए नाकरोद् वचनं देव्या भयात् सुरसुतोपमा  
०१,१००।०२३अ ततः स्वैर् भूषणैर् दासीं भूषयित्वाप्सरोपमाम्  
०१,१००।०२३च् प्रेषयाम् आस कृष्णाय ततः काशिपतेः सुता  
०१,१००।०२४अ दासी ऋषिम् अनुप्राप्तं प्रत्युद्गम्याभिवाद्य च  
०१,१००।०२४च् संविवेशाभ्यनुज्ञाता सत्कृत्योपचचार ह  
०१,१००।०२४द्*१०८५_०१ उपचारेण शीलेन रूपयौवनसम्पदा  
०१,१००।०२४द्*१०८६_०१ वाग्भावोपप्रदानेन गात्रसंस्पर्शनेन च  
०१,१००।०२५अ कामोपभोगेन तु स तस्यां तुष्टिम् अगाद् ऋषिः  
०१,१००।०२५च् तया सहोषितो रात्रिं महर्षिः प्रीयमाणया  
०१,१००।०२६अ उत्तिष्ठन्न् अब्रवीद् एनाम् अभुजिष्या भविष्यसि  
०१,१००।०२६च् अयं च ते शुभे गर्भः श्रीमान् उदरम् आगतः  
०१,१००।०२६ए धर्मात्मा भविता लोके सर्वबुद्धिमतां वरः  
०१,१००।०२७अ स जज्ञे विदुरो नाम कृष्णद्वैपायनात्मजः  
०१,१००।०२७च् धृतराष्ट्रस्य च भ्राता पाण्डोश् चामितबुद्धिमान्  
०१,१००।०२८अ धर्मो विदुररूपेण शापात् तस्य महात्मनः  
०१,१००।०२८च् माण्डव्यस्यार्थतत्त्वज्ञः कामक्रोधविवर्जितः  
०१,१००।०२८द्*१०८७_०१ कृष्णद्वैपायनो ऽप्य् एतत् सत्यवत्यै न्यवेदयत्  
०१,१००।०२८द्*१०८७_०२ प्रलम्भम् आत्मनश् चैव शूद्रायाः पुत्रजन्म च  
०१,१००।०२९अ स धर्मस्यानृणो भूत्वा पुनर् मात्रा समेत्य च  
०१,१००।०२९च् तस्यै गर्भं समावेद्य तत्रैवान्तरधीयत  
०१,१००।०३०अ एवं विचित्रवीर्यस्य क्षेत्रे द्वैपायनाद् अपि  
०१,१००।०३०च् जज्ञिरे देवगर्भाभाः कुरुवंशविवर्धनाः  
०१,१००।०३०द्*१०८८_०१ तेषु त्रिषु कुमारेषु जातेषु कुरुजाङ्गलम्  
०१,१००।०३०द्*१०८८_०२ कुरवो ऽथ कुरुक्षेत्रं सर्वं त्रयम् अवर्धत  
०१,१००।०३०द्*१०८८_०३ गन्धवत्या तथैवोक्तो धर्मरूपं सुतं प्रति  
०१,१००।०३०द्*१०८८_०४ नाहम् अस्मि पुनर् योक्तुं शक्तो मातः सुतं प्रति  
०१,१०१।००१ जनमेजय उवाच  
०१,१०१।००१अ किं कृतं कर्म धर्मेण येन शापम् उपेयिवान्  
०१,१०१।००१च् कस्य शापाच् च ब्रह्मर्षे शूद्रयोनाव् अजायत  
०१,१०१।००२ वैशम्पायन उवाच  
०१,१०१।००२अ बभूव ब्राह्मणः कश् चिन् माण्डव्य इति विश्रुतः  
०१,१०१।००२च् धृतिमान् सर्वधर्मज्ञः सत्ये तपसि च स्थितः  
०१,१०१।००२द्*१०८९_०१ स तीर्थयात्रां विचरञ् जगाम च यदृच्छया  
०१,१०१।००२द्*१०८९_०२ सन्निकृष्टानि तीर्थानि ग्रामाणां यानि कानि चित्  
०१,१०१।००२द्*१०८९_०३ तत्राश्रमपदं कृत्वा वसति स्म महामुनिः  
०१,१०१।००३अ स आश्रमपदद्वारि वृक्षमूले महातपाः  
०१,१०१।००३च् ऊर्ध्वबाहुर् महायोगी तस्थौ मौनव्रतान्वितः  
०१,१०१।००४अ तस्य कालेन महता तस्मिंस् तपसि तिष्ठतः  
०१,१०१।००४च् तम् आश्रमपदं प्राप्ता दस्यवो लोप्त्रहारिणः  
०१,१०१।००४ए अनुसार्यमाणा बहुभी रक्षिभिर् भरतर्षभ  
०१,१०१।००४फ़्*१०९०_०१ ताम् एव वसतिं जग्मुस् तद्ग्रामाल् लोप्त्रहारिणः  
०१,१०१।००५अ ते तस्यावसथे लोप्त्रं निदधुः कुरुसत्तम  
०१,१०१।००५च् निधाय च भयाल् लीनास् तत्रैवान्वागते बले  
०१,१०१।००६अ तेषु लीनेष्व् अथो शीघ्रं ततस् तद् रक्षिणां बलम्  
०१,१०१।००६ब्*१०९१_०१ ततः शीघ्रतरं राजंस् तदा राजबलं महत्  
०१,१०१।००६ब्*१०९१_०२ यस्मिन्न् आवसथे शेते स मुनिः संशितव्रतः  
०१,१०१।००६च् आजगाम ततो ऽपश्यंस् तम् ऋषिं तस्करानुगाः  
०१,१०१।००७अ तम् अपृच्छंस् ततो राजंस् तथावृत्तं तपोधनम्  
०१,१०१।००७च् कतरेण पथा याता दस्यवो द्विजसत्तम  
०१,१०१।००७ए तेन गच्छामहे ब्रह्मन् पथा शीघ्रतरं वयम्  
०१,१०१।००८अ तथा तु रक्षिणां तेषां ब्रुवतां स तपोधनः  
०१,१०१।००८च् न किं चिद् वचनं राजन्न् अवदत् साध्व् असाधु वा  
०१,१०१।००९अ ततस् ते राजपुरुषा विचिन्वानास् तदाश्रमम्  
०१,१०१।००९च् ददृशुस् तत्र संलीनांस् तांश् चोरान् द्रव्यम् एव च  
०१,१०१।०१०अ ततः शङ्का समभवद् रक्षिणां तं मुनिं प्रति  
०१,१०१।०१०च् संयम्यैनं ततो राज्ञे दस्यूंश् चैव न्यवेदयन्  
०१,१०१।०११अ तं राजा सह तैश् चोरैर् अन्वशाद् वध्यताम् इति  
०१,१०१।०११च् स वध्यघातैर् अज्ञातः शूले प्रोतो महातपाः  
०१,१०१।०१२अ ततस् ते शूलम् आरोप्य तं मुनिं रक्षिणस् तदा  
०१,१०१।०१२च् प्रतिजग्मुर् महीपालं धनान्य् आदाय तान्य् अथ  
०१,१०१।०१३अ शूलस्थः स तु धर्मात्मा कालेन महता ततः  
०१,१०१।०१३च् निराहारो ऽपि विप्रर्षिर् मरणं नाभ्युपागमत्  
०१,१०१।०१३ए धारयाम् आस च प्राणान् ऋषींश् च समुपानयत्  
०१,१०१।०१४अ शूलाग्रे तप्यमानेन तपस् तेन महात्मना  
०१,१०१।०१४च् सन्तापं परमं जग्मुर् मुनयो ऽथ परन्तप  
०१,१०१।०१४द्*१०९२_०१ दुःखिता ऋषयस् तत्र आश्रमस्थाश् च तं तदा  
०१,१०१।०१५अ ते रात्रौ शकुना भूत्वा सन्न्यवर्तन्त सर्वतः  
०१,१०१।०१५च् दर्शयन्तो यथाशक्ति तम् अपृच्छन् द्विजोत्तमम्  
०१,१०१।०१५द्*१०९३_०१ भगवन् केन दोषेण गन्तासि द्विजसत्तम  
०१,१०१।०१५ए श्रोतुम् इच्छामहे ब्रह्मन् किं पापं कृतवान् असि  
०१,१०१।०१५फ़्*१०९४_०१ येनेह समनुप्राप्तं शूले दुःखभयं महत्  
०१,१०१।०१५फ़्*१०९५_०१ तत् ते द्विजवरश्रेष्ठ संशयः सुमहान् इह  
०१,१०१।०१५फ़्*१०९५_०२ ईदृशस्य द्विजश्रेष्ठ उग्रे तपसि वर्ततः  
०१,१०१।०१६अ ततः स मुनिशार्दूलस् तान् उवाच तपोधनान्  
०१,१०१।०१६च् दोषतः कं गमिष्यामि न हि मे ऽन्यो ऽपराध्यति  
०१,१०१।०१६द्*१०९६_०१ तं दृष्ट्वा रक्षिणस् तत्र तथा बहुतिथे ऽहनि  
०१,१०१।०१६द्*१०९६_०२ न्यवेदयंस् तथा राज्ञे यथा वृत्तं नराधिप  
०१,१०१।०१६द्*१०९७_०१ श्रुत्वा च वचनं तेषां शूलस्थम् ऋषिसत्तमम्  
०१,१०१।०१७अ राजा च तम् ऋषिं श्रुत्वा निष्क्रम्य सह मन्त्रिभिः  
०१,१०१।०१७च् प्रसादयाम् आस तदा शूलस्थम् ऋषिसत्तमम्  
०१,१०१।०१८अ यन् मयापकृतं मोहाद् अज्ञानाद् ऋषिसत्तम  
०१,१०१।०१८च् प्रसादये त्वां तत्राहं न मे त्वं क्रोद्धुम् अर्हसि  
०१,१०१।०१९अ एवम् उक्तस् ततो राज्ञा प्रसादम् अकरोन् मुनिः  
०१,१०१।०१९च् कृतप्रसादो राजा तं ततः समवतारयत्  
०१,१०१।०२०अ अवतार्य च शूलाग्रात् तच् छूलं निश्चकर्ष ह  
०१,१०१।०२०च् अशक्नुवंश् च निष्क्रष्टुं शूलं मूले स चिच्छिदे  
०१,१०१।०२१अ स तथान्तर्गतेनैव शूलेन व्यचरन् मुनिः  
०१,१०१।०२१ब्*१०९८_०१ कण्ठपार्श्वान्तरस्थेन शङ्कुना मुनिर् आचरत्  
०१,१०१।०२१ब्*१०९८_०२ पुष्पभाजनधारी स्याद् इति चिन्तापरो ऽभवत्  
०१,१०१।०२१च् स तेन तपसा लोकान् विजिग्ये दुर्लभान् परैः  
०१,१०१।०२१ए अणीमाण्डव्य इति च ततो लोकेषु कथ्यते  
०१,१०१।०२२अ स गत्वा सदनं विप्रो धर्मस्य परमार्थवित्  
०१,१०१।०२२च् आसनस्थं ततो धर्मं दृष्ट्वोपालभत प्रभुः  
०१,१०१।०२३अ किं नु तद् दुष्कृतं कर्म मया कृतम् अजानता  
०१,१०१।०२३च् यस्येयं फलनिर्वृत्तिर् ईदृश्य् आसादिता मया  
०१,१०१।०२३ए शीघ्रम् आचक्ष्व मे तत्त्वं पश्य मे तपसो बलम्  
०१,१०१।०२४ धर्म उवाच  
०१,१०१।०२४अ पतङ्गकानां पुच्छेषु त्वयेषीका प्रवेशिता  
०१,१०१।०२४च् कर्मणस् तस्य ते प्राप्तं फलम् एतत् तपोधन  
०१,१०१।०२४द्*१०९९_०१ स्वल्पम् एव यथा दत्तं दानं बहुगुणं भवेत्  
०१,१०१।०२४द्*१०९९_०२ अधर्म एवं विप्रर्षे बहुदुःखफलप्रदः  
०१,१०१।०२४द्*११००=०० आणिमाण्डव्यः  
०१,१०१।०२४द्*११००_०१ कस्मिन् काले मया तत् तु कृतं ब्रूहि यथातथम्  
०१,१०१।०२४द्*११००_०२ तेनोक्तो धर्मराजो ऽथ बालभावे त्वया कृतम्  
०१,१०१।०२५ अणीमाण्डव्य उवाच  
०१,१०१।०२५अ अल्पे ऽपराधे विपुलो मम दण्डस् त्वया कृतः  
०१,१०१।०२५च् शूद्रयोनाव् अतो धर्म मानुषः सम्भविष्यसि  
०१,१०१।०२५द्*११०१_०१ बालो हि द्वादशाद् वर्षाज् जन्मनो यत् करिष्यति  
०१,१०१।०२५द्*११०१_०२ न भविष्यत्य् अधर्मो ऽत्र न प्रज्ञास्यति वै दिशः  
०१,१०१।०२६अ मर्यादां स्थापयाम्य् अद्य लोके धर्मफलोदयाम्  
०१,१०१।०२६च् आ चतुर्दशमाद् वर्षान् न भविष्यति पातकम्  
०१,१०१।०२६ए परेण कुर्वताम् एवं दोष एव भविष्यति  
०१,१०१।०२७ वैशम्पायन उवाच  
०१,१०१।०२७अ एतेन त्व् अपराधेन शापात् तस्य महात्मनः  
०१,१०१।०२७च् धर्मो विदुररूपेण शूद्रयोनाव् अजायत  
०१,१०१।०२८अ धर्मे चार्थे च कुशलो लोभक्रोधविवर्जितः  
०१,१०१।०२८च् दीर्घदर्शी शमपरः कुरूणां च हिते रतः  
०१,१०१।०२८द्*११०२=०० वैशम्पायन उवाच  
०१,१०१।०२८द्*११०२_०१ सर्वतो बलवान् धर्मस् ततो ऽपि ब्राह्मणो महान्  
०१,१०१।०२८द्*११०२_०२ इतीह कथयाम् आस भगवान् बादरायणः  
०१,१०२।००१ वैशम्पायन उवाच  
०१,१०२।००१*११०३_०१ धृतराष्ट्रे च पाण्डौ च विदुरे च महात्मनि  
०१,१०२।००१अ तेषु त्रिषु कुमारेषु जातेषु कुरुजाङ्गलम्  
०१,१०२।००१च् कुरवो ऽथ कुरुक्षेत्रं त्रयम् एतद् अवर्धत  
०१,१०२।००२अ ऊर्ध्वसस्याभवद् भूमिः सस्यानि फलवन्ति च  
०१,१०२।००२च् यथर्तुवर्षी पर्जन्यो बहुपुष्पफला द्रुमाः  
०१,१०२।००३अ वाहनानि प्रहृष्टानि मुदिता मृगपक्षिणः  
०१,१०२।००३च् गन्धवन्ति च माल्यानि रसवन्ति फलानि च  
०१,१०२।००४अ वणिग्भिश् चावकीर्यन्त नगराण्य् अथ शिल्पिभिः  
०१,१०२।००४च् शूराश् च कृतविद्याश् च सन्तश् च सुखिनो ऽभवन्  
०१,१०२।००५अ नाभवन् दस्यवः के चिन् नाधर्मरुचयो जनाः  
०१,१०२।००५च् प्रदेशेष्व् अपि राष्ट्राणां कृतं युगम् अवर्तत  
०१,१०२।००६अ दानक्रियाधर्मशीला यज्ञव्रतपरायणाः  
०१,१०२।००६च् अन्योन्यप्रीतिसंयुक्ता व्यवर्धन्त प्रजास् तदा  
०१,१०२।००७अ मानक्रोधविहीनाश् च जना लोभविवर्जिताः  
०१,१०२।००७च् अन्योन्यम् अभ्यवर्धन्त धर्मोत्तरम् अवर्तत  
०१,१०२।००८अ तन् महोदधिवत् पूर्णं नगरं वै व्यरोचत  
०१,१०२।००८च् द्वारतोरणनिर्यूहैर् युक्तम् अभ्रचयोपमैः  
०१,१०२।००८ए प्रासादशतसम्बाधं महेन्द्रपुरसन्निभम्  
०१,१०२।००९अ नदीषु वनखण्डेषु वापीपल्वलसानुषु  
०१,१०२।००९च् काननेषु च रम्येषु विजह्रुर् मुदिता जनाः  
०१,१०२।०१०अ उत्तरैः कुरुभिः सार्धं दक्षिणाः कुरवस् तदा  
०१,१०२।०१०च् विस्पर्धमाना व्यचरंस् तथा सिद्धर्षिचारणैः  
०१,१०२।०१०ए नाभवत् कृपणः कश् चिन् नाभवन् विधवाः स्त्रियः  
०१,१०२।०११अ तस्मिञ् जनपदे रम्ये बहवः कुरुभिः कृताः  
०१,१०२।०११च् कूपारामसभावाप्यो ब्राह्मणावसथास् तथा  
०१,१०२।०११द्*११०४_०१ बभूवुः सर्वर्द्धियुतास् तस्मिन् राष्ट्रे सदोत्सवाः  
०१,१०२।०११द्*११०५_०१ स्वाहाकारैः स्वधाभिश् च सन्निवासः कुरूषितः  
०१,१०२।०११ए भीष्मेण शास्त्रतो राजन् सर्वतः परिरक्षिते  
०१,१०२।०१२अ बभूव रमणीयश् च चैत्ययूपशताङ्कितः  
०१,१०२।०१२च् स देशः परराष्ट्राणि प्रतिगृह्याभिवर्धितः  
०१,१०२।०१२ए भीष्मेण विहितं राष्ट्रे धर्मचक्रम् अवर्तत  
०१,१०२।०१३अ क्रियमाणेषु कृत्येषु कुमाराणां महात्मनाम्  
०१,१०२।०१३च् पौरजानपदाः सर्वे बभूवुः सततोत्सवाः  
०१,१०२।०१४अ गृहेषु कुरुमुख्यानां पौराणां च नराधिप  
०१,१०२।०१४च् दीयतां भुज्यतां चेति वाचो ऽश्रूयन्त सर्वशः  
०१,१०२।०१५अ धृतराष्ट्रश् च पाण्डुश् च विदुरश् च महामतिः  
०१,१०२।०१५च् जन्मप्रभृति भीष्मेण पुत्रवत् परिपालिताः  
०१,१०२।०१५द्*११०६_०१ वैदिकाध्ययने युक्तो नीतिशास्त्रेषु पारगः  
०१,१०२।०१५द्*११०६_०२ भीष्मेण राजा कौरव्यो धृतराष्ट्रो ऽभिषेचितः  
०१,१०२।०१५द्*११०६_०३(च्फ़्।१७) धनुर्वेदे ऽश्वपृष्ठे च गदायुद्धे ऽसिचर्मणि  
०१,१०२।०१५द्*११०६_०४(च्फ़्।१७) तथैव गजशिक्षायाम् अस्त्रेषु विविधेषु च  
०१,१०२।०१५द्*११०६_०५ अर्थधर्मप्रधानासु विद्यासु विविधासु च  
०१,१०२।०१५द्*११०६_०६ गतः पारं यदा पाण्डुस् तदा सेनापतिः कृतः  
०१,१०२।०१५द्*११०६_०७(२३) धृतराष्ट्रस् त्व् अचक्षुष्ट्वाद् राज्यं न प्रत्यपद्यत  
०१,१०२।०१५द्*११०६_०८(२३) अवरत्वाच् च विदुरः पाण्डुश् चासीन् महीपतिः  
०१,१०२।०१५द्*११०६_०९ अमात्यो मनुजेन्द्रस्य बाल एव यशस्विनः  
०१,१०२।०१५द्*११०६_१० प्रणेता सर्वधर्माणां भीष्मेण विदुरः कृतः  
०१,१०२।०१५द्*११०६_११ सर्वशास्त्रार्थतत्त्वज्ञो बुद्धिमेधापटुर् युवा  
०१,१०२।०१५द्*११०६_१२ भावेनागमयुक्तेन सर्वं वेदयते जगत्  
०१,१०२।०१५द्*११०६_१३(२१) प्रनष्टः शन्तनोर् वंशः भीष्मेण पुनर् उद्धृतः  
०१,१०२।०१५द्*११०६_१४(२१) ततो निर्वचनं सत्सु तद् इदं परिपठ्यते  
०१,१०२।०१५द्*११०६_१५(२२) कौसल्या वीरसूः स्त्रीणां देशानां कुरुजाङ्गलम्  
०१,१०२।०१५द्*११०६_१६(२२) भीष्मो धर्मभृतां श्रेष्ठः पुराणां गजसाह्वयम्  
०१,१०२।०१५द्*११०६_१७ ते त्रयः कालयोगेन कुमारा जनमेजय  
०१,१०२।०१५द्*११०६_१८ अवर्धन्त महात्मानो नन्दयन्तः सुहृज्जनम्  
०१,१०२।०१६अ संस्कारैः संस्कृतास् ते तु व्रताध्ययनसंयुताः  
०१,१०२।०१६च् श्रमव्यायामकुशलाः समपद्यन्त यौवनम्  
०१,१०२।०१७अ धनुर्वेदे ऽश्वपृष्ठे च गदायुद्धे ऽसिचर्मणि  
०१,१०२।०१७च् तथैव गजशिक्षायां नीतिशास्त्रे च पारगाः  
०१,१०२।०१८अ इतिहासपुराणेषु नानाशिक्षासु चाभिभो  
०१,१०२।०१८च् वेदवेदाङ्गतत्त्वज्ञाः सर्वत्र कृतनिश्रमाः  
०१,१०२।०१९अ पाण्डुर् धनुषि विक्रान्तो नरेभ्यो ऽभ्यधिको ऽभवत्  
०१,१०२।०१९च् अत्य् अन्यान् बलवान् आसीद् धृतराष्ट्रो महीपतिः  
०१,१०२।०२०अ त्रिषु लोकेषु न त्व् आसीत् कश् चिद् विदुरसम्मितः  
०१,१०२।०२०च् धर्मनित्यस् ततो राजन् धर्मे च परमं गतः  
०१,१०२।०२०द्*११०७_०१ अथ शुश्राव विप्रेभ्यो यादवस्य महीपतेः  
०१,१०२।०२०द्*११०७_०२ रूपयौवनसम्पन्नां सुतां सागरगासुतः  
०१,१०२।०२०द्*११०७_०३ सुबलस्य च कल्याणीं गान्धाराधिपतेः सुताम्  
०१,१०२।०२०द्*११०७_०४ सुतां च मद्रराजस्य रूपेणाप्रतिमां भुवि  
०१,१०२।०२१अ प्रनष्टं शन्तनोर् वंशं समीक्ष्य पुनर् उद्धृतम्  
०१,१०२।०२१च् ततो निर्वचनं लोके सर्वराष्ट्रेष्व् अवर्तत  
०१,१०२।०२२अ वीरसूनां काशिसुते देशानां कुरुजाङ्गलम्  
०१,१०२।०२२च् सर्वधर्मविदां भीष्मः पुराणां गजसाह्वयम्  
०१,१०२।०२३अ धृतराष्ट्रस् त्व् अचक्षुष्ट्वाद् राज्यं न प्रत्यपद्यत  
०१,१०२।०२३च् करणत्वाच् च विदुरः पाण्डुर् आसीन् महीपतिः  
०१,१०२।०२३द्*११०८_०१ कदा चिद् अथ गाङ्गेयः सर्वनीतिविशारदः  
०१,१०२।०२३द्*११०८_०२ विदुरं धर्मतत्त्वज्ञं वाक्यम् आह यथोचितम्  
०१,१०२।०२३द्*११०९_०१ ततः काले बहुतिथे भीष्मो विदुरम् अब्रवीत्  
०१,१०३।००१ भीष्म उवाच  
०१,१०३।००१अ गुणैः समुदितं सम्यग् इदं नः प्रथितं कुलम्  
०१,१०३।००१च् अत्य् अन्यान् पृथिवीपालान् पृथिव्याम् अधिराज्यभाक्  
०१,१०३।००२अ रक्षितं राजभिः पूर्वैर् धर्मविद्भिर् महात्मभिः  
०१,१०३।००२च् नोत्सादम् अगमच् चेदं कदा चिद् इह नः कुलम्  
०१,१०३।००३अ मया च सत्यवत्या च कृष्णेन च महात्मना  
०१,१०३।००३च् समवस्थापितं भूयो युष्मासु कुलतन्तुषु  
०१,१०३।००४अ वर्धते तद् इदं पुत्र कुलं सागरवद् यथा  
०१,१०३।००४च् तथा मया विधातव्यं त्वया चैव विशेषतः  
०१,१०३।००५अ श्रूयते यादवी कन्या अनुरूपा कुलस्य नः  
०१,१०३।००५च् सुबलस्यात्मजा चैव तथा मद्रेश्वरस्य च  
०१,१०३।००६अ कुलीना रूपवत्यश् च नाथवत्यश् च सर्वशः  
०१,१०३।००६च् उचिताश् चैव सम्बन्धे ते ऽस्माकं क्षत्रियर्षभाः  
०१,१०३।००७अ मन्ये वरयितव्यास् ता इत्य् अहं धीमतां वर  
०१,१०३।००७च् सन्तानार्थं कुलस्यास्य यद् वा विदुर मन्यसे  
०१,१०३।००८ विदुर उवाच  
०१,१०३।००८अ भवान् पिता भवान् माता भवान् नः परमो गुरुः  
०१,१०३।००८च् तस्मात् स्वयं कुलस्यास्य विचार्य कुरु यद् धितम्  
०१,१०३।००९ वैशम्पायन उवाच  
०१,१०३।००९अ अथ शुश्राव विप्रेभ्यो गान्धारीं सुबलात्मजाम्  
०१,१०३।००९च् आराध्य वरदं देवं भगनेत्रहरं हरम्  
०१,१०३।००९ए गान्धारी किल पुत्राणां शतं लेभे वरं शुभा  
०१,१०३।०१०अ इति श्रुत्वा च तत्त्वेन भीष्मः कुरुपितामहः  
०१,१०३।०१०च् ततो गान्धारराजस्य प्रेषयाम् आस भारत  
०१,१०३।०११अ अचक्षुर् इति तत्रासीत् सुबलस्य विचारणा  
०१,१०३।०११च् कुलं ख्यातिं च वृत्तं च बुद्ध्या तु प्रसमीक्ष्य सः  
०१,१०३।०११ए ददौ तां धृतराष्ट्राय गान्धारीं धर्मचारिणीम्  
०१,१०३।०१२अ गान्धारी त्व् अपि शुश्राव धृतराष्ट्रम् अचक्षुषम्  
०१,१०३।०१२च् आत्मानं दित्सितं चास्मै पित्रा मात्रा च भारत  
०१,१०३।०१३अ ततः सा पट्टम् आदाय कृत्वा बहुगुणं शुभा  
०१,१०३।०१३च् बबन्ध नेत्रे स्वे राजन् पतिव्रतपरायणा  
०१,१०३।०१३ए नात्यश्नीयां पतिम् अहम् इत्य् एवं कृतनिश्चया  
०१,१०३।०१४अ ततो गान्धारराजस्य पुत्रः शकुनिर् अभ्ययात्  
०१,१०३।०१४च् स्वसारं परया लक्ष्म्या युक्ताम् आदाय कौरवान्  
०१,१०३।०१४द्*१११०_०१ तां तदा धृतराष्ट्राय ददौ परमसत्कृताम्  
०१,१०३।०१४द्*१११०_०२ भीष्मस्यानुमते चैव विवाहं समकारयत्  
०१,१०३।०१४द्*११११_०१ ततो विवाहं चक्रे ऽस्या नक्षत्रे सर्वसम्मते  
०१,१०३।०१४द्*११११_०२ सौबलस् तु महाराजा शकुनिः प्रियदर्शनः  
०१,१०३।०१५अ दत्त्वा स भगिनीं वीरो यथार्हं च परिच्छदम्  
०१,१०३।०१५च् पुनर् आयात् स्वनगरं भीष्मेण प्रतिपूजितः  
०१,१०३।०१६अ गान्धार्य् अपि वरारोहा शीलाचारविचेष्टितैः  
०१,१०३।०१६च् तुष्टिं कुरूणां सर्वेषां जनयाम् आस भारत  
०१,१०३।०१६द्*१११२_०१ गान्धारी सा पतिं दृष्ट्वा प्रज्ञाचक्षुषम् ईश्वरम्  
०१,१०३।०१६द्*१११२_०२ अतिचाराद् भृशं भीता भर्तुः सा समचिन्तयत्  
०१,१०३।०१६द्*१११२_०३ सा दृष्टिविनिवृत्तापि भर्तुश् च समतां ययौ  
०१,१०३।०१६द्*१११२_०४ न हि सूक्ष्मे ऽप्य् अतीचारे भर्तुः सा ववृते तदा  
०१,१०३।०१७अ वृत्तेनाराध्य तान् सर्वान् पतिव्रतपरायणा  
०१,१०३।०१७च् वाचापि पुरुषान् अन्यान् सुव्रता नान्वकीर्तयत्  
०१,१०३।०१७द्*१११३_०१ तस्याः सहोदराः कन्याः पुनर् एव ददौ दश  
०१,१०३।०१७द्*१११३_०२ गान्धारराजः सुबलो भीष्मेण वरितस् तदा  
०१,१०३।०१७द्*१११३_०३ सत्यव्रतां सत्यसेनां सुदेष्णां च सुसंहिताम्  
०१,१०३।०१७द्*१११३_०४ तेजःश्रवां सुश्रवां च तथैव निकृतिं शुभाम्  
०१,१०३।०१७द्*१११३_०५ शम्भुवां च दशार्णां च गान्धारीर् दश विश्रुताः  
०१,१०३।०१७द्*१११३_०६ एकाह्ना प्रतिजग्राह धृतराष्ट्रो जनेश्वरः  
०१,१०३।०१७द्*१११३_०७ ततः शान्तनवो भीष्मो धनुष्क्रीतास् ततस् ततः  
०१,१०३।०१७द्*१११३_०८ अददाद् धृतराष्ट्राय राजपुत्रीः परः शतम्  
०१,१०४।००१ वैशम्पायन उवाच  
०१,१०४।००१अ शूरो नाम यदुश्रेष्ठो वसुदेवपिताभवत्  
०१,१०४।००१च् तस्य कन्या पृथा नाम रूपेणासदृशी भुवि  
०१,१०४।००२अ पैतृष्वसेयाय स ताम् अनपत्याय वीर्यवान्  
०१,१०४।००२च् अग्र्यम् अग्रे प्रतिज्ञाय स्वस्यापत्यस्य वीर्यवान्  
०१,१०४।००३अ अग्रजातेति तां कन्याम् अग्र्यानुग्रहकाङ्क्षिणे  
०१,१०४।००३च् प्रददौ कुन्तिभोजाय सखा सख्ये महात्मने  
०१,१०४।००४अ सा नियुक्ता पितुर् गेहे देवतातिथिपूजने  
०१,१०४।००४च् उग्रं पर्यचरद् घोरं ब्राह्मणं संशितव्रतम्  
०१,१०४।००५अ निगूढनिश्चयं धर्मे यं तं दुर्वाससं विदुः  
०१,१०४।००५च् तम् उग्रं संशितात्मानं सर्वयत्नैर् अतोषयत्  
०१,१०४।००५द्*१११४_०१ दध्याज्यकादिभिर् नित्यं व्यञ्जनैः प्रत्यहं शुभा  
०१,१०४।००५द्*१११४_०२ सहस्रसङ्ख्यैर् योगीन्द्रं समुपाचरद् उत्तमा  
०१,१०४।००५द्*१११४_०३ दुर्वासा वत्सरस्यान्ते ददौ मन्त्रम् अनुत्तमम्  
०१,१०४।००६अ तस्यै स प्रददौ मन्त्रम् आपद्धर्मान्ववेक्षया  
०१,१०४।००६च् अभिचाराभिसंयुक्तम् अब्रवीच् चैव तां मुनिः  
०१,१०४।००६द्*१११५_०१ अभिचारायुतं तस्या आचष्ट भगवान् ऋषिः  
०१,१०४।००७अ यं यं देवं त्वम् एतेन मन्त्रेणावाहयिष्यसि  
०१,१०४।००७च् तस्य तस्य प्रसादेन पुत्रस् तव भविष्यति  
०१,१०४।००८अ तथोक्ता सा तु विप्रेण तेन कौतूहलात् तदा  
०१,१०४।००८ब्*१११६_०१ रवेस् तस्य परीक्षार्थं कुन्ती कन्यापि भास्करम्  
०१,१०४।००८च् कन्या सती देवम् अर्कम् आजुहाव यशस्विनी  
०१,१०४।००८द्*१११७_०१ ततो घनान्तरं कृत्वा स्वमार्गं तपनस् तदा  
०१,१०४।००८द्*१११७_०२ उपतस्थे स तां कन्यां पृथां पृथुललोचनाम्  
०१,१०४।००८द्*१११८_०१ अवतीर्य स्वमार्गाच् च दिव्यमूर्तिधरः स्वयम्  
०१,१०४।००९अ सा ददर्श तम् आयान्तं भास्करं लोकभावनम्  
०१,१०४।००९च् विस्मिता चानवद्याङ्गी दृष्ट्वा तन् महद् अद्भुतम्  
०१,१०४।००९द्@०५८=०००३ कुन्त्य् उवाच  
०१,१०४।००९द्@०५८=०००७ सूर्य उवाच  
०१,१०४।००९द्@०५८=००११ वैशम्पायन उवाच  
०१,१०४।००९द्@०५८_०००१ तां समासाद्य देवस् तु विवस्वान् इदम् अब्रवीत्  
०१,१०४।००९द्@०५८_०००२ अयम् अस्म्य् असितापाङ्गे ब्रूहि किं करवाणि ते  
०१,१०४।००९द्@०५८_०००३ कश् चिन् मे ब्रह्मवित् प्रादाद् वरं विद्यां च शत्रुहन्  
०१,१०४।००९द्@०५८_०००४ यद् विजिज्ञासयाह्वानं कृतवत्य् अस्मि ते विभो  
०१,१०४।००९द्@०५८_०००५ तद् अस्मिन्न् अपराधे त्वां शिरसाभिप्रसादये  
०१,१०४।००९द्@०५८_०००६ योषितो हि सदा रक्ष्याः स्वपराद्धापि नित्यदा  
०१,१०४।००९द्@०५८_०००७ वेदाहं सर्वम् एवैतद् यद् दुर्वासा ददौ तव  
०१,१०४।००९द्@०५८_०००८ सन्त्यज्योभे मानभये क्रियतां सङ्गमो मया  
०१,१०४।००९द्@०५८_०००९ अमोघं दर्शनं मह्यम् आहूतश् चास्मि ते शुभे  
०१,१०४।००९द्@०५८_००१० वृथाह्वानाद् धि ते भीरु दोषो हि स्याद् असंशयम्  
०१,१०४।००९द्@०५८_००११ सैवम् उक्ता बहुविधं सान्त्वं क्रूरं विवस्वता  
०१,१०४।००९द्@०५८_००१२ सा तु नैच्छद् वरारोहा कन्याहम् इति पार्थिव  
०१,१०४।००९द्@०५८_००१३ बन्धुपक्षभयाद् भीता लज्जया च तपस्विनी  
०१,१०४।००९द्@०५८_००१४ ताम् अर्कः पुनर् एवेदम् अब्रवीद् भरतर्षभ  
०१,१०४।००९द्@०५८_००१५ मत्प्रसादान् न ते राज्ञि भविता दोष इत्य् उत  
०१,१०४।००९द्@०५८_००१६ एवम् उक्त्वा तु भगवान् कुन्तिभोजसुतां तदा  
०१,१०४।००९द्@०५९=०००२ सूर्यः  
०१,१०४।००९द्@०५९=००१० वैशम्पायनः  
०१,१०४।००९द्@०५९=००१२ सूर्यः  
०१,१०४।००९द्@०५९=००१६ कुन्ती  
०१,१०४।००९द्@०५९=००१८ सूर्यः  
०१,१०४।००९द्@०५९=००२० वैशम्पायनः  
०१,१०४।००९द्@०५९_०००१ साब्रवीद् भगवन् कस् त्वं प्रादुर्भूतो ममाग्रतः  
०१,१०४।००९द्@०५९_०००२ आहूतोपस्थितं भद्रे ऋषिमन्त्रेण चोदितम्  
०१,१०४।००९द्@०५९_०००३ विद्धि मां पुत्रलाभाय देवम् अर्कं शुचिस्मिते  
०१,१०४।००९द्@०५९_०००४ पुत्रस् ते निर्मितः सुभ्रु शृणु यादृक् शुभानने  
०१,१०४।००९द्@०५९_०००५ आदित्ये कुण्डले बिभ्रत् कवचं चैव मामकम्  
०१,१०४।००९द्@०५९_०००६ शस्त्रास्त्राणाम् अभेद्यं च भविष्यति शुचिस्मिते  
०१,१०४।००९द्@०५९_०००७ नास्य किं चिद् अदेयं च ब्राह्मणेभ्यो भविष्यति  
०१,१०४।००९द्@०५९_०००८ चोद्यमानो मया चापि न क्षमं चिन्तयिष्यति  
०१,१०४।००९द्@०५९_०००९ दास्यते स हि विप्रेभ्यो मानी चैव भविष्यति  
०१,१०४।००९द्@०५९_००१० एवम् उक्ता ततः कुन्ती गोपतिं प्रत्युवाच ह  
०१,१०४।००९द्@०५९_००११ कन्या पितृवशा चाहं पुरुषार्थो न चैव मे  
०१,१०४।००९द्@०५९_००१२ यद्य् एवं मन्यसे भीरु किम् आह्वयसि भास्करम्  
०१,१०४।००९द्@०५९_००१३ यदि माम् अवजानासि ऋषिः स न भविष्यति  
०१,१०४।००९द्@०५९_००१४ मन्त्रदानेन यस्य त्वम् अवलेपेन दर्पिता  
०१,१०४।००९द्@०५९_००१५ कुलं च ते ऽद्य धक्ष्यामि क्रोधदीप्तेन चक्षुषा  
०१,१०४।००९द्@०५९_००१६ प्रसीद भगवन् मह्यम् अवलेपो हि नास्ति मे  
०१,१०४।००९द्@०५९_००१७ ममैव परिहार्यं स्यात् कन्याभावस्य दूषणम्  
०१,१०४।००९द्@०५९_००१८ व्यपयातु भयं ते ऽद्य कुमारं प्रसमीक्ष्यसे  
०१,१०४।००९द्@०५९_००१९ मया त्वं चाप्य् अनुज्ञाता पुनः कन्या भविष्यसि  
०१,१०४।००९द्@०५९_००२० एवम् उक्ता ततः कुन्ती सम्प्रहृष्टतनूरुहा  
०१,१०४।००९द्@०५९_००२१ सङ्गता च ततः सुभ्रूर् आदित्येन महात्मना  
०१,१०४।०१०अ प्रकाशकर्मा तपनस् तस्यां गर्भं दधौ ततः  
०१,१०४।०१०च् अजीजनत् ततो वीरं सर्वशस्त्रभृतां वरम्  
०१,१०४।०१०ए आमुक्तकवचः श्रीमान् देवगर्भः श्रियावृतः  
०१,१०४।०११अ सहजं कवचं बिभ्रत् कुण्डलोद्द्योतिताननः  
०१,१०४।०११च् अजायत सुतः कर्णः सर्वलोकेषु विश्रुतः  
०१,१०४।०११द्*१११९_०१ मञ्जूषां रत्नसम्पूर्णां कर्णनामाभिसञ्ज्ञिताम्  
०१,१०४।०१२अ प्रादाच् च तस्याः कन्यात्वं पुनः स परमद्युतिः  
०१,१०४।०१२च् दत्त्वा च ददतां श्रेष्ठो दिवम् आचक्रमे ततः  
०१,१०४।०१२द्*११२०_०१ दृष्ट्वा कुमारं जातं सा वार्ष्णेयी दीनमानसा  
०१,१०४।०१२द्*११२०_०२ एकाग्रा चिन्तयाम् आस किं कृत्वा सुकृतं भवेत्  
०१,१०४।०१३अ गूहमानापचारं तं बन्धुपक्षभयात् तदा  
०१,१०४।०१३च् उत्ससर्ज जले कुन्ती तं कुमारं सलक्षणम्  
०१,१०४।०१४अ तम् उत्सृष्टं तदा गर्भं राधाभर्ता महायशाः  
०१,१०४।०१४च् पुत्रत्वे कल्पयाम् आस सभार्यः सूतनन्दनः  
०१,१०४।०१५अ नामधेयं च चक्राते तस्य बालस्य ताव् उभौ  
०१,१०४।०१५च् वसुना सह जातो ऽयं वसुषेणो भवत्व् इति  
०१,१०४।०१६अ स वर्धमानो बलवान् सर्वास्त्रेषूद्यतो ऽभवत्  
०१,१०४।०१६ब्*११२१_०१ लोके चैव हि विख्यातः सर्वशस्त्रभृतां वरः  
०१,१०४।०१६च् आ पृष्ठतापाद् आदित्यम् उपतस्थे स वीर्यवान्  
०१,१०४।०१७अ यस्मिन् काले जपन्न् आस्ते स वीरः सत्यसङ्गरः  
०१,१०४।०१७च् नादेयं ब्राह्मणेष्व् आसीत् तस्मिन् काले महात्मनः  
०१,१०४।०१७द्@०६०=०००७ कर्णः  
०१,१०४।०१७द्@०६०=००११ सूर्यः  
०१,१०४।०१७द्@०६०=००१३ वैशम्पायनः  
०१,१०४।०१७द्@०६०_०००१ ततः काले तु कस्मिंश् चित् स्वप्नान्ते कर्णम् अब्रवीत्  
०१,१०४।०१७द्@०६०_०००२ आदित्यो ब्राह्मणो भूत्वा शृणु वीर वचो मम  
०१,१०४।०१७द्@०६०_०००३ प्रभातायां रजन्यां त्वाम् आगमिष्यति वासवः  
०१,१०४।०१७द्@०६०_०००४ न तस्य भिक्षा दातव्या विप्ररूपी भविष्यति  
०१,१०४।०१७द्@०६०_०००५ निश्चयो ऽस्यापहर्तुं ते कवचं कुण्डले तथा  
०१,१०४।०१७द्@०६०_०००६ अतस् त्वां बोधयाम्य् एष स्मर्तासि वचनं मम  
०१,१०४।०१७द्@०६०_०००७ शक्रो मां विप्ररूपेण यदि वै याचते द्विज  
०१,१०४।०१७द्@०६०_०००८ कथं तस्मै न दास्यामि यथा चास्म्य् अवबोधितः  
०१,१०४।०१७द्@०६०_०००९ विप्राः पूज्यास् तु देवानां सततं प्रियम् इच्छताम्  
०१,१०४।०१७द्@०६०_००१० तं देवदेवं जानन् वै न शक्नोम्य् अवमन्त्रणे  
०१,१०४।०१७द्@०६०_००११ यद्य् एवं शृणु मे वीर वरं ते सो ऽपि दास्यति  
०१,१०४।०१७द्@०६०_००१२ शक्तिं त्वम् अपि याचेथाः सर्वशत्रुविघातिनीम्  
०१,१०४।०१७द्@०६०_००१३ एवम् उक्त्वा द्विजः स्वप्ने तत्रैवान्तरधीयत  
०१,१०४।०१७द्@०६०_००१४ कर्णः प्रबुद्धस् तं स्वप्नं चिन्तयानो ऽभवत् तदा  
०१,१०४।०१८अ तम् इन्द्रो ब्राह्मणो भूत्वा भिक्षार्थं भूतभावनः  
०१,१०४।०१८च् कुण्डले प्रार्थयाम् आस कवचं च महाद्युतिः  
०१,१०४।०१८द्*११२२_०१ एवम् उक्तस् तदा कर्णो ब्राह्मणेन महात्मनः  
०१,१०४।०१८द्*११२३_०१ कर्णः[तु] कुण्डले भित्त्वा प्रायच्छत् स कृताञ्जलिः  
०१,१०४।०१९अ उत्कृत्य विमनाः स्वाङ्गात् कवचं रुधिरस्रवम्  
०१,१०४।०१९च् कर्णस् तु कुण्डले छित्त्वा प्रायच्छत् स कृताञ्जलिः  
०१,१०४।०१९द्*११२४_०१ प्रतिगृह्य तु देवेशस् तुष्टस् तेनास्य कर्मणा  
०१,१०४।०१९द्*११२५=०५ कर्णः  
०१,१०४।०१९द्*११२५_०१ अहो साहसम् इत्य् आह मनसा वासवो हसन्  
०१,१०४।०१९द्*११२५_०२ देवदानवयक्षाणां गन्धर्वोरगरक्षसाम्  
०१,१०४।०१९द्*११२५_०३ न तं पश्यामि यो ह्य् एतत् कर्म कर्ता भविष्यति  
०१,१०४।०१९द्*११२५_०४ प्रीतो ऽस्मि कर्मणा तेन वरं वृणु यद् इच्छसि  
०१,१०४।०१९द्*११२५_०५ इच्छामि भगवद्दत्तां शक्तिं शत्रुनिबर्हणीम्  
०१,१०४।०१९द्*११२६_०१ अमोघाम् अप्रतिहतां त्वत्तः सुरगणेश्वर  
०१,१०४।०२०अ शक्तिं तस्मै ददौ शक्रः विस्मितो वाक्यम् अब्रवीत्  
०१,१०४।०२०च् देवासुरमनुष्याणां गन्धर्वोरगरक्षसाम्  
०१,१०४।०२०ए यस्मै क्षेप्स्यसि रुष्टः सन् सो ऽनया न भविष्यति  
०१,१०४।०२०फ़्*११२७_०१ हत्वैकं समरे शत्रुं ततो माम् आगमिष्यति  
०१,१०४।०२०फ़्*११२८_०१ इत्य् उक्त्वान्तर्दधे शक्रो वरं दत्त्वा तु तस्य वै  
०१,१०४।०२१अ पुरा नाम तु तस्यासीद् वसुषेण इति श्रुतम्  
०१,१०४।०२१च् ततो वैकर्तनः कर्णः कर्मणा तेन सो ऽभवत्  
०१,१०५।००१ वैशम्पायन उवाच  
०१,१०५।००१अ रूपसत्त्वगुणोपेता धर्मारामा महाव्रता  
०१,१०५।००१च् दुहिता कुन्तिभोजस्य कृते पित्रा स्वयंवरे  
०१,१०५।००१द्*११२९_०१ तां तु तेजस्विनीं कन्यां रूपयौवनशालिनीम्  
०१,१०५।००१द्*११२९_०२ नावृण्वन् पार्थिवाः के चिद् अतीव स्त्रीगुणैर् युताम्  
०१,१०५।००१द्*११२९_०३ ततः सा कुन्तिभोजेन राज्ञाहूय नराधिपान्  
०१,१०५।००१द्*११२९_०४ पित्रा स्वयंवरे दत्ता दुहिता राजसत्तम  
०१,१०५।००१द्*११२९_०५ ततः सा रङ्गमध्यस्थं तेषां राज्ञां मनस्विनी  
०१,१०५।००१द्*११२९_०६ ददर्श राजशार्दूलं पाण्डुं भरतसत्तमम्  
०१,१०५।००२अ सिंहदंष्ट्रं गजस्कन्धम् ऋषभाक्षं महाबलम्  
०१,१०५।००२ब्*११३०_०१ पतिं वव्रे महेष्वासं पाण्डुं कुन्ती यशस्विनी  
०१,१०५।००२ब्*११३१_०१ आदित्यम् इव सर्वेषां राज्ञां प्रच्छाद्य वै प्रभाः  
०१,१०५।००२ब्*११३१_०२ तिष्ठन्तं राजसमितौ पुरन्दरम् इवापरम्  
०१,१०५।००२ब्*११३१_०३ तं दृष्ट्वा सानवद्याङ्गी कुन्तिभोजसुता शुभा  
०१,१०५।००२ब्*११३१_०४ पाण्डुं नरवरं रङ्गे हृदयेनाकुलाभवत्  
०१,१०५।००२ब्*११३१_०५ ततः कामपरीताङ्गी सकृत् प्रचलमानसा  
०१,१०५।००२ब्*११३१_०६ व्रीडमाना स्रजं कुन्ती राज्ञः स्कन्धे समासृजत्  
०१,१०५।००२ब्*११३१_०७ तं निशम्य वृतं पाण्डुं कुन्त्या सर्वे नराधिपाः  
०१,१०५।००२ब्*११३१_०८ यथागतं समाजग्मुर् गजैर् अश्वै रथैस् तथा  
०१,१०५।००२ब्*११३१_०९ ततस् तस्याः पिता राजन्न् उद्वाहम् अकरोत् प्रभुः  
०१,१०५।००२च् भूमिपालसहस्राणां मध्ये पाण्डुम् अविन्दत  
०१,१०५।००३अ स तया कुन्तिभोजस्य दुहित्रा कुरुनन्दनः  
०१,१०५।००३च् युयुजे ऽमितसौभाग्यः पौलोम्या मघवान् इव  
०१,१०५।००४अ यात्वा देवव्रतेनापि मद्राणां पुटभेदनम्  
०१,१०५।००४च् विश्रुता त्रिषु लोकेषु माद्री मद्रपतेः सुता  
०१,१०५।००५अ सर्वराजसु विख्याता रूपेणासदृशी भुवि  
०१,१०५।००५च् पाण्डोर् अर्थे परिक्रीता धनेन महता तदा  
०१,१०५।००५ए विवाहं कारयाम् आस भीष्मः पाण्डोर् महात्मनः  
०१,१०५।००६अ सिंहोरस्कं गजस्कन्धम् ऋषभाक्षं मनस्विनम्  
०१,१०५।००६च् पाण्डुं दृष्ट्वा नरव्याघ्रं व्यस्मयन्त नरा भुवि  
०१,१०५।००७अ कृतोद्वाहस् ततः पाण्डुर् बलोत्साहसमन्वितः  
०१,१०५।००७ब्*११३२_०१ गोप्ता भरतवंशस्य श्रीमान् सर्वास्त्रकोविदः  
०१,१०५।००७च् जिगीषमाणो वसुधां ययौ शत्रून् अनेकशः  
०१,१०५।००७द्@०६१=०००८ वैशम्पायन उवाच  
०१,१०५।००७द्@०६१_०००१ कुन्त्याः पाण्डोश् च राजेन्द्र कुन्तिभोजो महीपतिः  
०१,१०५।००७द्@०६१_०००२ कृत्वोद्वाहं तदा तं तु नानावसुभिर् अर्चितम्  
०१,१०५।००७द्@०६१_०००३ स्वपुरं प्रेषयाम् आस स राजा कुरुसत्तमम्  
०१,१०५।००७द्@०६१_०००४ ततो बलेन महता नानाध्वजपताकिना  
०१,१०५।००७द्@०६१_०००५ स्तूयमानः स चाशीभिर् ब्राह्मणैश् च महर्षिभिः  
०१,१०५।००७द्@०६१_०००६ सम्प्राप्य नगरं राजा पाण्डुः कौरवनन्दनः  
०१,१०५।००७द्@०६१_०००७ न्यवेशयत तां भार्यां कुन्तीं स्वभवने प्रभुः  
०१,१०५।००७द्@०६१_०००८ ततः शान्तनवो भीष्मो राज्ञः पाण्डोर् यशस्विनः  
०१,१०५।००७द्@०६१_०००९ विवाहस्यापरस्यार्थे चकार मतिमान् मतिम्  
०१,१०५।००७द्@०६१_००१० सो ऽमात्यैः स्थविरैः सार्धं ब्राह्मणैश् च महर्षिभिः  
०१,१०५।००७द्@०६१_००११ बलेन चतुरङ्गेन ययौ मद्रपतेः पुरम्  
०१,१०५।००७द्@०६१_००१२ तम् आगतम् अभिश्रुत्य भीष्मं बाह्लीकपुङ्गवः  
०१,१०५।००७द्@०६१_००१३ प्रत्युद्गम्यार्चयित्वा च पुरं प्रावेशयन् नृपः  
०१,१०५।००७द्@०६१_००१४ दत्त्वा तस्यासनं शुभ्रं पाद्यम् अर्घ्यं तथैव च  
०१,१०५।००७द्@०६१_००१५ मधुपर्कं च मद्रेशः पप्रच्छागमने ऽर्थिताम्  
०१,१०५।००७द्@०६१_००१६ तं भीष्मः प्रत्युवाचेदं मद्रराजं कुरूद्वहः  
०१,१०५।००७द्@०६१_००१७ आगतं मां विजानीहि वरार्थिनम् अरिन्दम  
०१,१०५।००७द्@०६१_००१८ श्रूयते भवतः साध्वी स्वसा माद्री यशस्विनी  
०१,१०५।००७द्@०६१_००१९ ताम् अहं वरयिष्यामि पाण्डोर् अर्थे यशस्विनीम्  
०१,१०५।००७द्@०६१_००२० युक्तरूपो हि सम्बन्धे त्वं नो राजन् वयं तव  
०१,१०५।००७द्@०६१_००२१ एतत् सञ्चिन्त्य मद्रेश गृहाणास्मान् यथाविधि  
०१,१०५।००७द्@०६१_००२२ तम् एवंवादिनं भीष्मं प्रत्यभाषत मद्रपः  
०१,१०५।००७द्@०६१_००२३ न हि मे ऽन्यो वरस् त्वत्तः श्रेयान् इति मतिर् मम  
०१,१०५।००७द्@०६१_००२४ पूर्वैः प्रवर्तितं किं चित् कुले ऽस्मिन् नृपसत्तमैः  
०१,१०५।००७द्@०६१_००२५ साधु वा यदि वासाधु तन् नातिक्रान्तुम् उत्सहे  
०१,१०५।००७द्@०६१_००२६ व्यक्तं तद् भवतश् चापि विदितं नात्र संशयः  
०१,१०५।००७द्@०६१_००२७ न च युक्तं तथा वक्तुं भवान् देहीति सत्तम  
०१,१०५।००७द्@०६१_००२८ कुलधर्मः स नो वीर प्रमाणं परमं च तत्  
०१,१०५।००७द्@०६१_००२९ तेन त्वां न ब्रवीम्य् एतद् असन्दिग्धं वचो ऽरिहन्  
०१,१०५।००७द्@०६१_००३० तं भीष्मः प्रत्युवाचेदं मद्रराजं महामतिः  
०१,१०५।००७द्@०६१_००३१ धर्म एष परो राजन् स्वयम् उक्तः स्वयम्भुवा  
०१,१०५।००७द्@०६१_००३२ नात्र कश् चन दोषो ऽस्ति पूर्वैर् विधिर् अयं कृतः  
०१,१०५।००७द्@०६१_००३३ विदितेयं च ते शल्य मर्यादा साधुसम्मता  
०१,१०५।००७द्@०६१_००३४ इत्य् उक्त्वा स महातेजाः शातकुम्भं कृताकृतम्  
०१,१०५।००७द्@०६१_००३५ रत्नानि च विचित्राणि शल्यायादात् सहस्रशः  
०१,१०५।००७द्@०६१_००३६ गजान् अश्वान् रथांश् चैव वासांस्य् आभरणानि च  
०१,१०५।००७द्@०६१_००३७ मणिमुक्ताप्रवालं च गाङ्गेयो व्यसृजच् छुभम्  
०१,१०५।००७द्@०६१_००३८ तत् प्रगृह्य धनं सर्वं शल्यः सम्प्रीतमानसः  
०१,१०५।००७द्@०६१_००३९ ददौ तां समलङ्कृत्य स्वसारं कौरवर्षभे  
०१,१०५।००७द्@०६१_००४० स तां माद्रीम् उपादाय भीष्मः सागरगासुतः  
०१,१०५।००७द्@०६१_००४१ आजगाम पुरं धीमान् प्रविष्टो गजसाह्वयम्  
०१,१०५।००७द्@०६१_००४२ तत इष्टे ऽहनि प्राप्ते मुहूर्ते साधुसम्मते  
०१,१०५।००७द्@०६१_००४३ जग्राह विधिवत् पाणिं माद्र्याः पाण्डुर् नराधिपः  
०१,१०५।००७द्@०६१_००४४ ततो विवाहे निर्वृत्ते स राजा कुरुनन्दनः  
०१,१०५।००७द्@०६१_००४५ स्थापयाम् आस तां भार्यां शुभे वेश्मनि भाविनीम्  
०१,१०५।००७द्@०६१_००४६ स ताभ्यां व्यचरत् सार्धं भार्याभ्यां राजसत्तमः  
०१,१०५।००७द्@०६१_००४७ कुन्त्या माद्र्या च राजेन्द्रो यथाकामं यथासुखम्  
०१,१०५।००७द्@०६१_००४८ ततः स कौरवो राजा विहृत्य त्रिदशा निशाः  
०१,१०५।००७द्@०६१_००४९ जिगीषया महीं पाण्डुर् निश्चक्राम पुरात् प्रभो  
०१,१०५।००७द्@०६१_००५० स भीष्मप्रमुखान् वृद्धान् अभिवाद्य प्रणम्य च  
०१,१०५।००७द्@०६१_००५१ धृतराष्ट्रं च कौरव्यं तथान्यान् कुरुसत्तमान्  
०१,१०५।००७द्@०६१_००५२ आमन्त्र्य प्रययौ राजा तैश् चैवाभ्यनुमोदितः  
०१,१०५।००७द्@०६१_००५३ मङ्गलाचारयुक्ताभिर् आशीर्भिश् चाभिनन्दितः  
०१,१०५।००७द्@०६१_००५४ गजवाजिरथौघेन बलेन महतागमत्  
०१,१०५।००७द्@०६१_००५५ स राजा देवराजाभो विजिगीषुर् वसुन्धराम्  
०१,१०५।००७द्@०६१_००५६ हृष्टपुष्टबलः प्रायात् पाण्डुः शत्रून् अनेकशः  
०१,१०५।००८अ पूर्वम् आगस्कृतो गत्वा दशार्णाः समरे जिताः  
०१,१०५।००८च् पाण्डुना नरसिंहेन कौरवाणां यशोभृता  
०१,१०५।००९अ ततः सेनाम् उपादाय पाण्डुर् नानाविधध्वजाम्  
०१,१०५।००९च् प्रभूतहस्त्यश्वरथां पदातिगणसङ्कुलाम्  
०१,१०५।०१०अ आगस्कृत् सर्ववीराणां वैरी सर्वमहीभृताम्  
०१,१०५।०१०च् गोप्ता मगधराष्ट्रस्य दार्वो राजगृहे हतः  
०१,१०५।०११अ ततः कोशं समादाय वाहनानि बलानि च  
०१,१०५।०११च् पाण्डुना मिथिलां गत्वा विदेहाः समरे जिताः  
०१,१०५।०१२अ तथा काशिषु सुह्मेषु पुण्ड्रेषु भरतर्षभ  
०१,१०५।०१२च् स्वबाहुबलवीर्येण कुरूणाम् अकरोद् यशः  
०१,१०५।०१३अ तं शरौघमहाज्वालम् अस्त्रार्चिषम् अरिन्दमम्  
०१,१०५।०१३च् पाण्डुपावकम् आसाद्य व्यदह्यन्त नराधिपाः  
०१,१०५।०१४अ ते ससेनाः ससेनेन विध्वंसितबला नृपाः  
०१,१०५।०१४च् पाण्डुना वशगाः कृत्वा करकर्मसु योजिताः  
०१,१०५।०१५अ तेन ते निर्जिताः सर्वे पृथिव्यां सर्वपार्थिवाः  
०१,१०५।०१५च् तम् एकं मेनिरे शूरं देवेष्व् इव पुरन्दरम्  
०१,१०५।०१६अ तं कृताञ्जलयः सर्वे प्रणता वसुधाधिपाः  
०१,१०५।०१६च् उपाजग्मुर् धनं गृह्य रत्नानि विविधानि च  
०१,१०५।०१७अ मणिमुक्ताप्रवालं च सुवर्णं रजतं तथा  
०१,१०५।०१७च् गोरत्नान्य् अश्वरत्नानि रथरत्नानि कुञ्जरान्  
०१,१०५।०१८अ खरोष्ट्रमहिषांश् चैव यच् च किं चिद् अजाविकम्  
०१,१०५।०१८च् तत् सर्वं प्रतिजग्राह राजा नागपुराधिपः  
०१,१०५।०१९अ तद् आदाय ययौ पाण्डुः पुनर् मुदितवाहनः  
०१,१०५।०१९च् हर्षयिष्यन् स्वराष्ट्राणि पुरं च गजसाह्वयम्  
०१,१०५।०२०अ शन्तनो राजसिंहस्य भरतस्य च धीमतः  
०१,१०५।०२०च् प्रनष्टः कीर्तिजः शब्दः पाण्डुना पुनर् उद्धृतः  
०१,१०५।०२१अ ये पुरा कुरुराष्ट्राणि जह्रुः कुरुधनानि च  
०१,१०५।०२१च् ते नागपुरसिंहेन पाण्डुना करदाः कृताः  
०१,१०५।०२२अ इत्य् अभाषन्त राजानो राजामात्याश् च सङ्गताः  
०१,१०५।०२२ब्*११३३_०१ अभ्यनन्दन्त वै पाण्डुम् आशीर्वादैः पृथग्विधैः  
०१,१०५।०२२च् प्रतीतमनसो हृष्टाः पौरजानपदैः सह  
०१,१०५।०२३अ प्रत्युद्ययुस् तं सम्प्राप्तं सर्वे भीष्मपुरोगमाः  
०१,१०५।०२३च् ते नदूरम् इवाध्वानं गत्वा नागपुरालयाः  
०१,१०५।०२३ए आवृतं ददृशुर् लोकं हृष्टा बहुविधैर् जनैः  
०१,१०५।०२४अ नानायानसमानीतै रत्नैर् उच्चावचैस् तथा  
०१,१०५।०२४च् हस्त्यश्वरथरत्नैश् च गोभिर् उष्ट्रैर् अथाविकैः  
०१,१०५।०२४ए नान्तं ददृशुर् आसाद्य भीष्मेण सह कौरवाः  
०१,१०५।०२५अ सो ऽभिवाद्य पितुः पादौ कौसल्यानन्दवर्धनः  
०१,१०५।०२५च् यथार्हं मानयाम् आस पौरजानपदान् अपि  
०१,१०५।०२६अ प्रमृद्य परराष्ट्राणि कृतार्थं पुनरागतम्  
०१,१०५।०२६च् पुत्रम् आसाद्य भीष्मस् तु हर्षाद् अश्रूण्य् अवर्तयत्  
०१,१०५।०२७अ स तूर्यशतसङ्घानां भेरीणां च महास्वनैः  
०१,१०५।०२७च् हर्षयन् सर्वशः पौरान् विवेश गजसाह्वयम्  
०१,१०६।००१ वैशम्पायन उवाच  
०१,१०६।००१अ धृतराष्ट्राभ्यनुज्ञातः स्वबाहुविजितं धनम्  
०१,१०६।००१च् भीष्माय सत्यवत्यै च मात्रे चोपजहार सः  
०१,१०६।००२अ विदुराय च वै पाण्डुः प्रेषयाम् आस तद् धनम्  
०१,१०६।००२च् सुहृदश् चापि धर्मात्मा धनेन समतर्पयत्  
०१,१०६।००३अ ततः सत्यवतीं भीष्मः कौसल्यां च यशस्विनीम्  
०१,१०६।००३च् शुभैः पाण्डुजितै रत्नैस् तोषयाम् आस भारत  
०१,१०६।००४अ ननन्द माता कौसल्या तम् अप्रतिमतेजसम्  
०१,१०६।००४च् जयन्तम् इव पौलोमी परिष्वज्य नरर्षभम्  
०१,१०६।००५अ तस्य वीरस्य विक्रान्तैः सहस्रशतदक्षिणैः  
०१,१०६।००५अ*११३४_०१ । । । । । । । । पाण्डोर् बाहुविनिर्जितैः  
०१,१०६।००५अ*११३४_०२ असङ्ख्येयैर् धनै राजा । । । । । । । ।  
०१,१०६।००५च् अश्वमेधशतैर् ईजे धृतराष्ट्रो महामखैः  
०१,१०६।००६अ सम्प्रयुक्तश् च कुन्त्या च माद्र्या च भरतर्षभ  
०१,१०६।००६च् जिततन्द्रीस् तदा पाण्डुर् बभूव वनगोचरः  
०१,१०६।००७अ हित्वा प्रासादनिलयं शुभानि शयनानि च  
०१,१०६।००७च् अरण्यनित्यः सततं बभूव मृगयापरः  
०१,१०६।००८अ स चरन् दक्षिणं पार्श्वं रम्यं हिमवतो गिरेः  
०१,१०६।००८च् उवास गिरिपृष्ठेषु महाशालवनेषु च  
०१,१०६।००९अ रराज कुन्त्या माद्र्या च पाण्डुः सह वने वसन्  
०१,१०६।००९च् करेण्वोर् इव मध्यस्थः श्रीमान् पौरन्दरो गजः  
०१,१०६।०१०अ भारतं सह भार्याभ्यां बाणखड्गधनुर्धरम्  
०१,१०६।०१०च् विचित्रकवचं वीरं परमास्त्रविदं नृपम्  
०१,१०६।०१०ए देवो ऽयम् इत्य् अमन्यन्त चरन्तं वनवासिनः  
०१,१०६।०११अ तस्य कामांश् च भोगांश् च नरा नित्यम् अतन्द्रिताः  
०१,१०६।०११च् उपजह्रुर् वनान्तेषु धृतराष्ट्रेण चोदिताः  
०१,१०६।०१२अ अथ पारशवीं कन्यां देवकस्य महीपतेः  
०१,१०६।०१२च् रूपयौवनसम्पन्नां स शुश्रावापगासुतः  
०१,१०६।०१३अ ततस् तु वरयित्वा ताम् आनाय्य पुरुषर्षभः  
०१,१०६।०१३च् विवाहं कारयाम् आस विदुरस्य महामतेः  
०१,१०६।०१४अ तस्यां चोत्पादयाम् आस विदुरः कुरुनन्दनः  
०१,१०६।०१४च् पुत्रान् विनयसम्पन्नान् आत्मनः सदृशान् गुणैः  
०१,१०७।००१ वैशम्पायन उवाच  
०१,१०७।००१अ ततः पुत्रशतं जज्ञे गान्धार्यां जनमेजय  
०१,१०७।००१च् धृतराष्ट्रस्य वैश्यायाम् एकश् चापि शतात् परः  
०१,१०७।००२अ पाण्डोः कुन्त्यां च माद्र्यां च पञ्च पुत्रा महारथाः  
०१,१०७।००२च् देवेभ्यः समपद्यन्त सन्तानाय कुलस्य वै  
०१,१०७।००३ जनमेजय उवाच  
०१,१०७।००३अ कथं पुत्रशतं जज्ञे गान्धार्यां द्विजसत्तम  
०१,१०७।००३च् कियता चैव कालेन तेषाम् आयुश् च किं परम्  
०१,१०७।००४अ कथं चैकः स वैश्यायां धृतराष्ट्रसुतो ऽभवत्  
०१,१०७।००४च् कथं च सदृशीं भार्यां गान्धारीं धर्मचारिणीम्  
०१,१०७।००४ए आनुकूल्ये वर्तमानां धृतराष्ट्रो ऽत्यवर्तत  
०१,१०७।००५अ कथं च शप्तस्य सतः पाण्डोस् तेन महात्मना  
०१,१०७।००५च् समुत्पन्ना दैवतेभ्यः पञ्च पुत्रा महारथाः  
०१,१०७।००६अ एतद् विद्वन् यथावृत्तं विस्तरेण तपोधन  
०१,१०७।००६च् कथयस्व न मे तृप्तिः कथ्यमानेषु बन्धुषु  
०१,१०७।००७ वैशम्पायन उवाच  
०१,१०७।००७अ क्षुच्छ्रमाभिपरिग्लानं द्वैपायनम् उपस्थितम्  
०१,१०७।००७च् तोषयाम् आस गान्धारी व्यासस् तस्यै वरं ददौ  
०१,१०७।००८अ सा वव्रे सदृशं भर्तुः पुत्राणां शतम् आत्मनः  
०१,१०७।००८च् ततः कालेन सा गर्भं धृतराष्ट्राद् अथाग्रहीत्  
०१,१०७।००८द्*११३५_०१ गान्धार्याम् आहिते गर्भे पाण्डुर् अम्बालिकासुतः  
०१,१०७।००८द्*११३५_०२ अगच्छत् परमं दुःखम् अपत्यार्थम् अरिन्दम  
०१,१०७।००८द्*११३५_०३ गर्भिण्याम् अथ गान्धार्यां पाण्डुः परमदुःखितः  
०१,१०७।००८द्*११३५_०४ मृगाभिशापाद् आत्मानं शोचन्न् उपरतक्रियः  
०१,१०७।००८द्*११३५_०५ स गत्वा तपसा सिद्धिं विश्वामित्रो यथा भुवि  
०१,१०७।००८द्*११३५_०६ देहन्यासे कृतमना इदं वचनम् अब्रवीत्  
०१,१०७।००९अ संवत्सरद्वयं तं तु गान्धारी गर्भम् आहितम्  
०१,१०७।००९च् अप्रजा धारयाम् आस ततस् तां दुःखम् आविशत्  
०१,१०७।०१०अ श्रुत्वा कुन्तीसुतं जातं बालार्कसमतेजसम्  
०१,१०७।०१०च् उदरस्यात्मनः स्थैर्यम् उपलभ्यान्वचिन्तयत्  
०१,१०७।०११अ अज्ञातं धृतराष्ट्रस्य यत्नेन महता ततः  
०१,१०७।०११च् सोदरं पातयाम् आस गान्धारी दुःखमूर्च्छिता  
०१,१०७।०१२अ ततो जज्ञे मांसपेशी लोहाष्ठीलेव संहता  
०१,१०७।०१२च् द्विवर्षसम्भृतां कुक्षौ ताम् उत्स्रष्टुं प्रचक्रमे  
०१,१०७।०१३अ अथ द्वैपायनो ज्ञात्वा त्वरितः समुपागमत्  
०१,१०७।०१३च् तां स मांसमयीं पेशीं ददर्श जपतां वरः  
०१,१०७।०१४अ ततो ऽब्रवीत् सौबलेयीं किम् इदं ते चिकीर्षितम्  
०१,१०७।०१४च् सा चात्मनो मतं सत्यं शशम्स परमर्षये  
०१,१०७।०१५अ ज्येष्ठं कुन्तीसुतं जातं श्रुत्वा रविसमप्रभम्  
०१,१०७।०१५च् दुःखेन परमेणेदम् उदरं पातितं मया  
०१,१०७।०१६अ शतं च किल पुत्राणां वितीर्णं मे त्वया पुरा  
०१,१०७।०१६च् इयं च मे मांसपेशी जाता पुत्रशताय वै  
०१,१०७।०१७ व्यास उवाच  
०१,१०७।०१७अ एवम् एतत् सौबलेयि नैतज् जात्व् अन्यथा भवेत्  
०१,१०७।०१७च् वितथं नोक्तपूर्वं मे स्वैरेष्व् अपि कुतो ऽन्यथा  
०१,१०७।०१८अ घृतपूर्णं कुण्डशतं क्षिप्रम् एव विधीयताम्  
०१,१०७।०१८ब्*११३६_०१ स्वनुगुप्तेषु देशेषु रक्षा चैव विधीयताम्  
०१,१०७।०१८च् शीताभिर् अद्भिर् अष्ठीलाम् इमां च परिषिञ्चत  
०१,१०७।०१९ वैशम्पायन उवाच  
०१,१०७।०१९अ सा सिच्यमाना अष्ठीला अभवच् छतधा तदा  
०१,१०७।०१९च् अङ्गुष्ठपर्वमात्राणां गर्भाणां पृथग् एव तु  
०१,१०७।०२०अ एकाधिकशतं पूर्णं यथायोगं विशां पते  
०१,१०७।०२०ब्*११३७_०१ ततः कुण्डशतं तत्र आनाय्य तु महान् ऋषिः  
०१,१०७।०२०च् मांसपेश्यास् तदा राजन् क्रमशः कालपर्ययात्  
०१,१०७।०२१अ ततस् तांस् तेषु कुण्डेषु गर्भान् अवदधे तदा  
०१,१०७।०२१च् स्वनुगुप्तेषु देशेषु रक्षां च व्यदधात् ततः  
०१,१०७।०२१द्*११३८_०१ शशास चैव कृष्णो वै गर्भाणां रक्षणं तदा  
०१,१०७।०२२अ शशास चैव भगवान् कालेनैतावता पुनः  
०१,१०७।०२२च् विघट्टनीयान्य् एतानि कुण्डानीति स्म सौबलीम्  
०१,१०७।०२२द्*११३९_०१ अह्नोत्तरा कुमारास् ते कुण्डेभ्यस् तु समुत्थिताः  
०१,१०७।०२३अ इत्य् उक्त्वा भगवान् व्यासस् तथा प्रतिविधाय च  
०१,१०७।०२३च् जगाम तपसे धीमान् हिमवन्तं शिलोच्चयम्  
०१,१०७।०२३द्*११४०_०१ एवं सन्दिश्य कौरव्य कृष्णद्वैपायनस् तदा  
०१,१०७।०२३द्*११४०_०२ जगाम पर्वतायैव तपसे संशितव्रतः  
०१,१०७।०२४अ जज्ञे क्रमेण चैतेन तेषां दुर्योधनो नृपः  
०१,१०७।०२४च् जन्मतस् तु प्रमाणेन ज्येष्ठो राजा युधिष्ठिरः  
०१,१०७।०२४द्*११४१_०१ तदाख्यातं तु भीष्माय विदुराय च धीमते  
०१,१०७।०२४द्*११४२_०१ यस्मिन्न् अहनि दुर्धर्षो जज्ञे दुर्योधनस् तदा  
०१,१०७।०२४द्*११४२_०२ तस्मिन्न् एव महाबाहुर् जज्ञे भीमो ऽपि वीर्यवान्  
०१,१०७।०२४द्*११४२_०३ स जातमात्र एवाथ धृतराष्ट्रसुतो नृप  
०१,१०७।०२४द्*११४२_०४ रासभारावसदृशं रुराव च ननाद च  
०१,१०७।०२४द्*११४२_०५ तं खराः प्रत्यभाषन्त गृध्रगोमायुवायसाः  
०१,१०७।०२४द्*११४२_०६ वाताश् च प्रववुश् चापि दिग्दाहश् चाभवत् तदा  
०१,१०७।०२५अ जातमात्रे सुते तस्मिन् धृतराष्ट्रो ऽब्रवीद् इदम्  
०१,१०७।०२५ब्*११४३_०१ दुर्योधने जातमात्रे दिक्षु सर्वासु भारत  
०१,१०७।०२५ब्*११४३_०२ क्रव्यादाः प्राणदन् घोराः शिवाश् चाशिवनिस्वनाः  
०१,१०७।०२५ब्*११४३_०३ ववर्ष रुधिरं देवो भयम् आवेदयन् महत्  
०१,१०७।०२५ब्*११४३_०४ एतस्मिन्न् अन्तरे राजा धृतराष्ट्रो ऽम्बिकासुतः  
०१,१०७।०२५च् समानीय बहून् विप्रान् भीष्मं विदुरम् एव च  
०१,१०७।०२५द्*११४४_०१ अन्यांश् च सुहृदो राजन् कुरून् सर्वांस् तथैव च  
०१,१०७।०२६अ युधिष्ठिरो राजपुत्रो ज्येष्ठो नः कुलवर्धनः  
०१,१०७।०२६च् प्राप्तः स्वगुणतो राज्यं न तस्मिन् वाच्यम् अस्ति नः  
०१,१०७।०२७अ अयं त्व् अनन्तरस् तस्माद् अपि राजा भविष्यति  
०१,१०७।०२७च् एतद् धि ब्रूत मे सत्यं यद् अत्र भविता ध्रुवम्  
०१,१०७।०२७द्*११४५_०१ अस्मिञ् जाते निमित्तानि शंसन्ति ह्य् अशिवं महत्  
०१,१०७।०२७द्*११४५_०२ अतो ब्रवीमि विदुर द्रुतं मां भयम् आविशत्  
०१,१०७।०२८अ वाक्यस्यैतस्य निधने दिक्षु सर्वासु भारत  
०१,१०७।०२८च् क्रव्यादाः प्राणदन् घोराः शिवाश् चाशिवशंसिनः  
०१,१०७।०२९अ लक्षयित्वा निमित्तानि तानि घोराणि सर्वशः  
०१,१०७।०२९च् ते ऽब्रुवन् ब्राह्मणा राजन् विदुरश् च महामतिः  
०१,१०७।०२९द्*११४६_०१ यथेमानि निमित्तानि घोराणि मनुजाधिप  
०१,१०७।०२९द्*११४६_०२ उत्थितानि सुते जाते ज्येष्ठे ते पुरुषर्षभ  
०१,१०७।०२९द्*११४७_०१ एष दुर्योधनो राजा श्यामः पिङ्गललोचनः  
०१,१०७।०२९द्*११४७_०२ न केवलं कुलस्यान्तं क्षत्रियान्तं करिष्यति  
०१,१०७।०३०अ व्यक्तं कुलान्तकरणो भवितैष सुतस् तव  
०१,१०७।०३०च् तस्य शान्तिः परित्यागे पुष्ट्या त्व् अपनयो महान्  
०१,१०७।०३१अ शतम् एकोनम् अप्य् अस्तु पुत्राणां ते महीपते  
०१,१०७।०३१ब्*११४८_०१ त्यजैनम् एकं शान्तिं चेत् कुलस्येच्छसि भारत  
०१,१०७।०३१च् एकेन कुरु वै क्षेमं लोकस्य च कुलस्य च  
०१,१०७।०३२अ त्यजेद् एकं कुलस्यार्थे ग्रामस्यार्थे कुलं त्यजेत्  
०१,१०७।०३२च् ग्रामं जनपदस्यार्थे आत्मार्थे पृथिवीं त्यजेत्  
०१,१०७।०३३अ स तथा विदुरेणोक्तस् तैश् च सर्वैर् द्विजोत्तमैः  
०१,१०७।०३३च् न चकार तथा राजा पुत्रस्नेहसमन्वितः  
०१,१०७।०३४अ ततः पुत्रशतं सर्वं धृतराष्ट्रस्य पार्थिव  
०१,१०७।०३४च् मासमात्रेण सञ्जज्ञे कन्या चैका शताधिका  
०१,१०७।०३५अ गान्धार्यां क्लिश्यमानायाम् उदरेण विवर्धता  
०१,१०७।०३५च् धृतराष्ट्रं महाबाहुं वैश्या पर्यचरत् किल  
०१,१०७।०३६अ तस्मिन् संवत्सरे राजन् धृतराष्ट्रान् महायशाः  
०१,१०७।०३६च् जज्ञे धीमांस् ततस् तस्यां युयुत्सुः करणो नृप  
०१,१०७।०३७अ एवं पुत्रशतं जज्ञे धृतराष्ट्रस्य धीमतः  
०१,१०७।०३७च् महारथानां वीराणां कन्या चैकाथ दुःशला  
०१,१०७।०३७द्*११४९_०१ युयुत्सुश् च महातेजा वैश्यापुत्रः प्रतापवान्  
०१,१०७।०३७द्*११५०_०१ धृतराष्ट्रस्य राजेन्द्र यथा ते कथितं मया  
०१,१०७।०३७द्@०६३=०००० जनमेजय उवाच  
०१,१०७।०३७द्@०६३=००११ वैशम्पायन उवाच  
०१,१०७।०३७द्@०६३=००३१ व्यास उवाच  
०१,१०७।०३७द्@०६३=००३४ वैशम्पायन उवाच  
०१,१०७।०३७द्@०६३_०००१ धृतराष्ट्रस्य पुत्राणाम् आदितः कथितं त्वया  
०१,१०७।०३७द्@०६३_०००२ ऋषेः प्रसादात् तु शतं न च कन्या प्रकीर्तिता  
०१,१०७।०३७द्@०६३_०००३ वैश्यापुत्रो युयुत्सुश् च कन्या चैका शताधिका  
०१,१०७।०३७द्@०६३_०००४ गान्धारराजदुहिता शतपुत्रेति चानघ  
०१,१०७।०३७द्@०६३_०००५ उक्ता महर्षिणा तेन व्यासेनामिततेजसा  
०१,१०७।०३७द्@०६३_०००६ कथं त्व् इदानीं भगवन् कन्यां जातां ब्रवीषि मे  
०१,१०७।०३७द्@०६३_०००७ यदि भागशतं पेशी कृता तेन महर्षिणा  
०१,१०७।०३७द्@०६३_०००८ न प्रजास्यति चेद् भूयः सौबलेयी कथं चन  
०१,१०७।०३७द्@०६३_०००९ कथं तु सम्भवस् तस्या दुःशलाया वदस्व मे  
०१,१०७।०३७द्@०६३_००१० यथार्हम् इह विप्रर्षे परं मे ऽत्र कुतूहलम्  
०१,१०७।०३७द्@०६३_००११ साध्व् अयं प्रश्न उद्दिष्टः पाण्डवेय ब्रवीमि ते  
०१,१०७।०३७द्@०६३_००१२ तां मांसपेशीं भगवान् स्वयम् एव महातपाः  
०१,१०७।०३७द्@०६३_००१३ शीताभिर् अद्भिर् आसिच्य भागं भागम् अकल्पयत्  
०१,१०७।०३७द्@०६३_००१४ यो यथा कल्पितो भागस् तं तं धात्र्या तदा नृप  
०१,१०७।०३७द्@०६३_००१५ घृतपूर्णेषु कुण्डेषु एकैकं प्राक्षिपत् तदा  
०१,१०७।०३७द्@०६३_००१६ एतस्मिन् नन्तरे साध्वी गान्धारी सुदृढव्रता  
०१,१०७।०३७द्@०६३_००१७ दुहितृस्नेहसंयोगम् अनुध्याय वराङ्गना  
०१,१०७।०३७द्@०६३_००१८ मनसाचिन्तयद् देवी एतत् पुत्रशतं मम  
०१,१०७।०३७द्@०६३_००१९ भविष्यति न सन्देहो न ब्रवीत्य् अन्यथा मुनिः  
०१,१०७।०३७द्@०६३_००२० ममेयं परमा तुष्टिर् दुहिता मे भवेद् यदि  
०१,१०७।०३७द्@०६३_००२१ एका शताधिका बाला भविष्यति कनीयसी  
०१,१०७।०३७द्@०६३_००२२ ततो दौहित्रजाल् लोकाद् अबाह्यो ऽसौ पतिर् मम  
०१,१०७।०३७द्@०६३_००२३ अधिका किल नारीणां प्रीतिर् जामातृजा भवेत्  
०१,१०७।०३७द्@०६३_००२४ यदि नाम ममापि स्याद् दुहितैका शताधिका  
०१,१०७।०३७द्@०६३_००२५ कृतकृत्या भवेयं वै पुत्रदौहित्रसंवृता  
०१,१०७।०३७द्@०६३_००२६ यदि सत्यं तपस् तप्तं दत्तं वाप्य् अथवा हुतम्  
०१,१०७।०३७द्@०६३_००२७ गुरवस् तोषिता वापि तथास्तु दुहिता मम  
०१,१०७।०३७द्@०६३_००२८ एतस्मिन्न् एव काले तु कृष्णद्वैपायनः स्वयम्  
०१,१०७।०३७द्@०६३_००२९ विभज्य तां तदा पेशीं भगवान् ऋषिसत्तमः  
०१,१०७।०३७द्@०६३_००३० गणयित्वा शतं पूर्णम् अंशानाम् आह सौबलीम्  
०१,१०७।०३७द्@०६३_००३१ पूर्णं पुत्रशतं त्व् एतन् न मिथ्या वाग् उदाहृता  
०१,१०७।०३७द्@०६३_००३२ दैवयोगाद् अयं भाग एकः शिष्टः शतात् परः  
०१,१०७।०३७द्@०६३_००३३ एषा ते सुभगे कन्या भविष्यति यथेप्सिता  
०१,१०७।०३७द्@०६३_००३४ ततो ऽन्यं घृतकुम्भं तु समानाय्य महातपाः  
०१,१०७।०३७द्@०६३_००३५ तं चापि प्राक्षिपत् तत्र कन्याभागं तपोधनः  
०१,१०७।०३७द्@०६३_००३६ एतत् ते कथितं राजन् दुःशलाजन्म भारत  
०१,१०७।०३७द्@०६३_००३७ ब्रूहि राजेन्द्र किं भूयो वर्तयिष्यामि ते ऽनघ  
०१,१०८।००१ जनमेजय उवाच  
०१,१०८।००१अ ज्येष्ठानुज्येष्ठतां तेषां नामधेयानि चाभिभो  
०१,१०८।००१च् धृतराष्ट्रस्य पुत्राणाम् आनुपूर्व्येण कीर्तय  
०१,१०८।००२ वैशम्पायन उवाच  
०१,१०८।००२अ दुर्योधनो युयुत्सुश् च राजन् दुःशासनस् तथा  
०१,१०८।००२च् दुःसहो दुःशलश् चैव जलसन्धः समः सहः  
०१,१०८।००३अ विन्दानुविन्दौ दुर्धर्षः सुबाहुर् दुष्प्रधर्षणः  
०१,१०८।००३च् दुर्मर्षणो दुर्मुखश् च दुष्कर्णः कर्ण एव च  
०१,१०८।००४अ विविंशतिर् विकर्णश् च जलसन्धः सुलोचनः  
०१,१०८।००४च् चित्रोपचित्रौ चित्राक्षश् चारुचित्रः शरासनः  
०१,१०८।००५अ दुर्मदो दुष्प्रगाहश् च विवित्सुर् विकटः समः  
०१,१०८।००५च् ऊर्णनाभः सुनाभश् च तथा नन्दोपनन्दकौ  
०१,१०८।००६अ सेनापतिः सुषेणश् च कुण्डोदरमहोदरौ  
०१,१०८।००६ब्*११५१_०१ चित्रध्वजश् चित्ररथश् चित्रबाहुर् अमित्रजित्  
०१,१०८।००६च् चित्रबाणश् चित्रवर्मा सुवर्मा दुर्विमोचनः  
०१,१०८।००७अ अयोबाहुर् महाबाहुश् चित्राङ्गश् चित्रकुण्डलः  
०१,१०८।००७च् भीमवेगो भीमबलो बलाकी बलवर्धनः  
०१,१०८।००८अ उग्रायुधो भीमकर्मा कनकायुर् दृढायुधः  
०१,१०८।००८ब्*११५२_०१ चित्रायुधो निषङ्गी च पाशी वृन्दारकस् तथा  
०१,१०८।००८च् दृढवर्मा दृढक्षत्रः सोमकीर्तिर् अनूदरः  
०१,१०८।००९अ दृढसन्धो जरासन्धः सत्यसन्धः सदःसुवाक्  
०१,१०८।००९च् उग्रश्रवा अश्वसेनः सेनानीर् दुष्पराजयः  
०१,१०८।०१०अ अपराजितः पण्डितको विशालाक्षो दुरावरः  
०१,१०८।०१०ब्*११५३_०१ अजितश् च जयन्तश् च जयत्सेनो ऽथ दुर्जयः  
०१,१०८।०१०च् दृढहस्तः सुहस्तश् च वातवेगसुवर्चसौ  
०१,१०८।०११अ आदित्यकेतुर् बह्वाशी नागदन्तोग्रयायिनौ  
०१,१०८।०११च् कवची निषङ्गी पाशी च दण्डधारो धनुर्ग्रहः  
०१,१०८।०१२अ उग्रो भीमरथो वीरो वीरबाहुर् अलोलुपः  
०१,१०८।०१२ब्*११५४_०१ भीमकर्मा सुबाहुश् च भीमविक्रान्त एव च  
०१,१०८।०१२च् अभयो रौद्रकर्मा च तथा दृढरथस् त्रयः  
०१,१०८।०१३अ अनाधृष्यः कुण्डभेदी विरावी दीर्घलोचनः  
०१,१०८।०१३ब्*११५५_०१ प्रमथश् च प्रमाथी च दीर्घालातश् च वीर्यवान्  
०१,१०८।०१३ब्*११५६_०१ दीर्घध्वजो दीर्घभुज अदीर्घो दीर्घ एव च  
०१,१०८।०१३च् दीर्घबाहुर् महाबाहुर् व्यूढोरुः कनकध्वजः  
०१,१०८।०१३द्*११५७_०१ महाकुण्डश् च कुण्डश् च कुण्डजश् चित्रजस् तथा  
०१,१०८।०१४अ कुण्डाशी विरजाश् चैव दुःशला च शताधिका  
०१,१०८।०१४च् एतद् एकशतं राजन् कन्या चैका प्रकीर्तिता  
०१,१०८।०१५अ नामधेयानुपूर्व्येण विद्धि जन्मक्रमं नृप  
०१,१०८।०१५च् सर्वे त्व् अतिरथाः शूराः सर्वे युद्धविशारदाः  
०१,१०८।०१६अ सर्वे वेदविदश् चैव राजशास्त्रेषु कोविदाः  
०१,१०८।०१६च् सर्वे संसर्गविद्यासु विद्याभिजनशोभिनः  
०१,१०८।०१७अ सर्वेषाम् अनुरूपाश् च कृता दारा महीपते  
०१,१०८।०१७च् धृतराष्ट्रेण समये समीक्ष्य विधिवत् तदा  
०१,१०८।०१८अ दुःशलां समये राजा सिन्धुराजाय भारत  
०१,१०८।०१८च् जयद्रथाय प्रददौ सौबलानुमते तदा  
०१,१०८।०१८द्*११५८_०१ इति पुत्रशतं राजन् युयुत्सुश् च शताधिकः  
०१,१०८।०१८द्*११५८_०२ कन्यका दुःशला चैव यथावत् कीर्तितं मया  
०१,१०९।००१ जनमेजय उवाच  
०१,१०९।००१अ कथितो धार्तराष्ट्राणाम् आर्षः सम्भव उत्तमः  
०१,१०९।००१च् अमानुषो मानुषाणां भवता ब्रह्मवित्तम  
०१,१०९।००२अ नामधेयानि चाप्य् एषां कथ्यमानानि भागशः  
०१,१०९।००२च् त्वत्तः श्रुतानि मे ब्रह्मन् पाण्डवानां तु कीर्तय  
०१,१०९।००३अ ते हि सर्वे महात्मानो देवराजपराक्रमाः  
०१,१०९।००३च् त्वयैवांशावतरणे देवभागाः प्रकीर्तिताः  
०१,१०९।००४अ तस्माद् इच्छाम्य् अहं श्रोतुम् अतिमानुषकर्मणाम्  
०१,१०९।००४च् तेषाम् आजननं सर्वं वैशम्पायन कीर्तय  
०१,१०९।००५ वैशम्पायन उवाच  
०१,१०९।००५अ राजा पाण्डुर् महारण्ये मृगव्यालनिषेविते  
०१,१०९।००५च् वने मैथुनकालस्थं ददर्श मृगयूथपम्  
०१,१०९।००६अ ततस् तां च मृगीं तं च रुक्मपुङ्खैः सुपत्रिभिः  
०१,१०९।००६च् निर्बिभेद शरैस् तीक्ष्णैः पाण्डुः पञ्चभिर् आशुगैः  
०१,१०९।००७अ स च राजन् महातेजा ऋषिपुत्रस् तपोधनः  
०१,१०९।००७च् भार्यया सह तेजस्वी मृगरूपेण सङ्गतः  
०१,१०९।००७द्*११५९_०१ मृगो ऋषिर् मृगी भार्या उभौ तौ तपसान्वितौ  
०१,१०९।००७द्*११५९_०२ रेमाते विपिने भूत्वा निरङ्कुशरतेक्षणौ  
०१,१०९।००८अ संसक्तस् तु तया मृग्या मानुषीम् ईरयन् गिरम्  
०१,१०९।००८च् क्षणेन पतितो भूमौ विललापाकुलेन्द्रियः  
०१,१०९।००९ मृग उवाच  
०१,१०९।००९अ काममन्युपरीतापि बुद्ध्यङ्गरहितापि च  
०१,१०९।००९च् वर्जयन्ति नृशंसानि पापेष्व् अभिरता नराः  
०१,१०९।०१०अ न विधिं ग्रसते प्रज्ञा प्रज्ञां तु ग्रसते विधिः  
०१,१०९।०१०च् विधिपर्यागतान् अर्थान् प्रज्ञा न प्रतिपद्यते  
०१,१०९।०११अ शश्वद्धर्मात्मनां मुख्ये कुले जातस्य भारत  
०१,१०९।०११च् कामलोभाभिभूतस्य कथं ते चलिता मतिः  
०१,१०९।०१२ पाण्डुर् उवाच  
०१,१०९।०१२अ शत्रूणां या वधे वृत्तिः सा मृगाणां वधे स्मृता  
०१,१०९।०१२च् राज्ञां मृग न मां मोहात् त्वं गर्हयितुम् अर्हसि  
०१,१०९।०१३अ अच्छद्मनामायया च मृगाणां वध इष्यते  
०१,१०९।०१३च् स एव धर्मो राज्ञां तु तद् विद्वान् किं नु गर्हसे  
०१,१०९।०१४अ अगस्त्यः सत्रम् आसीनश् चचार मृगयाम् ऋषिः  
०१,१०९।०१४च् आरण्यान् सर्वदैवत्यान् मृगान् प्रोक्ष्य महावने  
०१,१०९।०१५अ प्रमाणदृष्टधर्मेण कथम् अस्मान् विगर्हसे  
०१,१०९।०१५च् अगस्त्यस्याभिचारेण युष्माकं वै वपा हुता  
०१,१०९।०१६ मृग उवाच  
०१,१०९।०१६अ न रिपून् वै समुद्दिश्य विमुञ्चन्ति पुरा शरान्  
०१,१०९।०१६ब्*११६०_०१ न रिपूणां समाधानं परीप्सन्ते पुरातनाः  
०१,१०९।०१६च् रन्ध्र एषां विशेषेण वधकालः प्रशस्यते  
०१,१०९।०१७ पाण्डुर् उवाच  
०१,१०९।०१७अ प्रमत्तम् अप्रमत्तं वा विवृतं घ्नन्ति चौजसा  
०१,१०९।०१७च् उपायैर् इषुभिस् तीक्ष्णैः कस्मान् मृग विगर्हसे  
०१,१०९।०१७द्*११६१_०१ मैथुनस्थं महाराज यत् त्वं हन्या(त्) ह्य् अकारणे  
०१,१०९।०१८ मृग उवाच  
०१,१०९।०१८अ नाहं घ्नन्तं मृगान् राजन् विगर्हे आत्मकारणात्  
०१,१०९।०१८च् मैथुनं तु प्रतीक्ष्यं मे स्यात् त्वयेहानृशंसतः  
०१,१०९।०१९अ सर्वभूतहिते काले सर्वभूतेप्सिते तथा  
०१,१०९।०१९च् को हि विद्वान् मृगं हन्याच् चरन्तं मैथुनं वने  
०१,१०९।०१९द्*११६२_०१ अस्यां मृग्यां च राजेन्द्र हर्षान् मैथुनम् आचरम्  
०१,१०९।०१९ए पुरुषार्थफलं कान्तं यत् त्वया वितथं कृतम्  
०१,१०९।०२०अ पौरवाणाम् ऋषीणां च तेषाम् अक्लिष्टकर्मणाम्  
०१,१०९।०२०च् वंशे जातस्य कौरव्य नानुरूपम् इदं तव  
०१,१०९।०२१अ नृशंसं कर्म सुमहत् सर्वलोकविगर्हितम्  
०१,१०९।०२१च् अस्वर्ग्यम् अयशस्यं च अधर्मिष्ठं च भारत  
०१,१०९।०२२अ स्त्रीभोगानां विशेषज्ञः शास्त्रधर्मार्थतत्त्ववित्  
०१,१०९।०२२च् नार्हस् त्वं सुरसङ्काश कर्तुम् अस्वर्ग्यम् ईदृशम्  
०१,१०९।०२३अ त्वया नृशंसकर्तारः पापाचाराश् च मानवाः  
०१,१०९।०२३च् निग्राह्याः पार्थिवश्रेष्ठ त्रिवर्गपरिवर्जिताः  
०१,१०९।०२४अ किं कृतं ते नरश्रेष्ठ निघ्नतो माम् अनागसम्  
०१,१०९।०२४च् मुनिं मूलफलाहारं मृगवेषधरं नृप  
०१,१०९।०२४ए वसमानम् अरण्येषु नित्यं शमपरायणम्  
०१,१०९।०२५अ त्वयाहं हिंसितो यस्मात् तस्मात् त्वाम् अप्य् असंशयम्  
०१,१०९।०२५च् द्वयोर् नृशंसकर्तारम् अवशं काममोहितम्  
०१,१०९।०२५ए जीवितान्तकरो भाव एवम् एवागमिष्यति  
०१,१०९।०२६अ अहं हि किन्दमो नाम तपसाप्रतिमो मुनिः  
०१,१०९।०२६च् व्यपत्रपन् मनुष्याणां मृग्यां मैथुनम् आचरम्  
०१,१०९।०२७अ मृगो भूत्वा मृगैः सार्धं चरामि गहने वने  
०१,१०९।०२७ब्*११६३_०१ गजाश्वमहिषादीनां लज्जा नास्ति चतुष्पदाम्  
०१,१०९।०२७ब्*११६३_०२ लज्जाशङ्काभीतिहीनं मैथुनं परमं सुखम्  
०१,१०९।०२७ब्*११६३_०३ तत् सुखं द्विपदां नास्ति विद्यते तच् चतुष्पदाम्  
०१,१०९।०२७ब्*११६३_०४ नृपाणां मृगया धर्मस् तत्रापि न वधः स्मृतः  
०१,१०९।०२७ब्*११६३_०५ मैथुनासक्तचित्तस्य मृगद्वन्द्वस्य भूमिप  
०१,१०९।०२७च् न तु ते ब्रह्महत्येयं भविष्यत्य् अविजानतः  
०१,१०९।०२७ए मृगरूपधरं हत्वा माम् एवं काममोहितम्  
०१,१०९।०२८अ अस्य तु त्वं फलं मूढ प्राप्स्यसीदृशम् एव हि  
०१,१०९।०२८च् प्रियया सह संवासं प्राप्य कामविमोहितः  
०१,१०९।०२८ए त्वम् अप्य् अस्याम् अवस्थायां प्रेतलोकं गमिष्यसि  
०१,१०९।०२९अ अन्तकाले च संवासं यया गन्तासि कान्तया  
०१,१०९।०२९च् प्रेतराजवशं प्राप्तं सर्वभूतदुरत्ययम्  
०१,१०९।०२९ए भक्त्या मतिमतां श्रेष्ठ सैव त्वाम् अनुयास्यति  
०१,१०९।०३०अ वर्तमानः सुखे दुःखं यथाहं प्रापितस् त्वया  
०१,१०९।०३०च् तथा सुखं त्वां सम्प्राप्तं दुःखम् अभ्यागमिष्यति  
०१,१०९।०३१ वैशम्पायन उवाच  
०१,१०९।०३१अ एवम् उक्त्वा सुदुःखार्तो जीवितात् स व्ययुज्यत  
०१,१०९।०३१च् मृगः पाण्डुश् च शोकार्तः क्षणेन समपद्यत  
०१,११०।००१ वैशम्पायन उवाच  
०१,११०।००१अ तं व्यतीतम् अतिक्रम्य राजा स्वम् इव बान्धवम्  
०१,११०।००१च् सभार्यः शोकदुःखार्तः पर्यदेवयद् आतुरः  
०१,११०।००२ पाण्डुर् उवाच  
०१,११०।००२अ सताम् अपि कुले जाताः कर्मणा बत दुर्गतिम्  
०१,११०।००२च् प्राप्नुवन्त्य् अकृतात्मानः कामजालविमोहिताः  
०१,११०।००३अ शश्वद् धर्मात्मना जातो बाल एव पिता मम  
०१,११०।००३च् जीवितान्तम् अनुप्राप्तः कामात्मैवेति नः श्रुतम्  
०१,११०।००४अ तस्य कामात्मनः क्षेत्रे राज्ञः संयतवाग् ऋषिः  
०१,११०।००४च् कृष्णद्वैपायनः साक्षाद् भगवान् माम् अजीजनत्  
०१,११०।००५अ तस्याद्य व्यसने बुद्धिः सञ्जातेयं ममाधमा  
०१,११०।००५च् त्यक्तस्य देवैर् अनयान् मृगयायां दुरात्मनः  
०१,११०।००६अ मोक्षम् एव व्यवस्यामि बन्धो हि व्यसनं महत्  
०१,११०।००६च् सुवृत्तिम् अनुवर्तिष्ये ताम् अहं पितुर् अव्ययाम्  
०१,११०।००६ए अतीव तपसात्मानं योजयिष्याम्य् असंशयम्  
०१,११०।००७अ तस्माद् एको ऽहम् एकाहम् एकैकस्मिन् वनस्पतौ  
०१,११०।००७च् चरन् भैक्षं मुनिर् मुण्डश् चरिष्यामि महीम् इमाम्  
०१,११०।००८अ पांसुना समवच्छन्नः शून्यागारप्रतिश्रयः  
०१,११०।००८च् वृक्षमूलनिकेतो वा त्यक्तसर्वप्रियाप्रियः  
०१,११०।००९अ न शोचन् न प्रहृष्यंश् च तुल्यनिन्दात्मसंस्तुतिः  
०१,११०।००९च् निराशीर् निर्नमस्कारो निर्द्वन्द्वो निष्परिग्रहः  
०१,११०।०१०अ न चाप्य् अवहसन् कं चिन् न कुर्वन् भ्रुकुटीं क्व चित्  
०१,११०।०१०च् प्रसन्नवदनो नित्यं सर्वभूतहिते रतः  
०१,११०।०११अ जङ्गमाजङ्गमं सर्वम् अविहिंसंश् चतुर्विधम्  
०१,११०।०११च् स्वासु प्रजास्व् इव सदा समः प्राणभृतां प्रति  
०१,११०।०१२अ एककालं चरन् भैक्षं कुलानि द्वे च पञ्च च  
०१,११०।०१२च् असम्भवे वा भैक्षस्य चरन्न् अनशनान्य् अपि  
०१,११०।०१३अ अल्पम् अल्पं यथाभोज्यं पूर्वलाभेन जातु चित्  
०१,११०।०१३च् नित्यं नातिचरंल् लाभे अलाभे सप्त पूरयन्  
०१,११०।०१३द्*११६४_०१ अलाभे यदि वा लाभे समदर्शी महातपाः  
०१,११०।०१४अ वास्यैकं तक्षतो बाहुं चन्दनेनैकम् उक्षतः  
०१,११०।०१४च् नाकल्याणं न कल्याणं प्रध्यायन्न् उभयोस् तयोः  
०१,११०।०१५अ न जिजीविषुवत् किं चिन् न मुमूर्षुवद् आचरन्  
०१,११०।०१५च् मरणं जीवितं चैव नाभिनन्दन् न च द्विषन्  
०१,११०।०१६अ याः काश् चिज् जीवता शक्याः कर्तुम् अभ्युदयक्रियाः  
०१,११०।०१६च् ताः सर्वाः समतिक्रम्य निमेषादिष्व् अवस्थितः  
०१,११०।०१७अ तासु सर्वास्व् अवस्थासु त्यक्तसर्वेन्द्रियक्रियः  
०१,११०।०१७च् सम्परित्यक्तधर्मात्मा सुनिर्णिक्तात्मकल्मषः  
०१,११०।०१८अ निर्मुक्तः सर्वपापेभ्यो व्यतीतः सर्ववागुराः  
०१,११०।०१८च् न वशे कस्य चित् तिष्ठन् सधर्मा मातरिश्वनः  
०१,११०।०१९अ एतया सततं वृत्त्या चरन्न् एवम्प्रकारया  
०१,११०।०१९च् देहं सन्धारयिष्यामि निर्भयं मार्गम् आस्थितः  
०१,११०।०२०अ नाहं श्वाचरिते मार्गे अवीर्यकृपणोचिते  
०१,११०।०२०च् स्वधर्मात् सततापेते रमेयं वीर्यवर्जितः  
०१,११०।०२१अ सत्कृतो ऽसक्तृतो वापि यो ऽन्यां कृपणचक्षुषा  
०१,११०।०२१च् उपैति वृत्तिं कामात्मा स शुनां वर्तते पथि  
०१,११०।०२२ वैशम्पायन उवाच  
०१,११०।०२२अ एवम् उक्त्वा सुदुःखार्तो निःश्वासपरमो नृपः  
०१,११०।०२२च् अवेक्षमाणः कुन्तीं च माद्रीं च समभाषत  
०१,११०।०२३अ कौसल्या विदुरः क्षत्ता राजा च सह बन्धुभिः  
०१,११०।०२३च् आर्या सत्यवती भीष्मस् ते च राजपुरोहिताः  
०१,११०।०२४अ ब्राह्मणाश् च महात्मानः सोमपाः संशितव्रताः  
०१,११०।०२४च् पौरवृद्धाश् च ये तत्र निवसन्त्य् अस्मदाश्रयाः  
०१,११०।०२४ए प्रसाद्य सर्वे वक्तव्याः पाण्डुः प्रव्रजितो वनम्  
०१,११०।०२५अ निशम्य वचनं भर्तुर् वनवासे धृतात्मनः  
०१,११०।०२५च् तत्समं वचनं कुन्ती माद्री च समभाषताम्  
०१,११०।०२६अ अन्ये ऽपि ह्य् आश्रमाः सन्ति ये शक्या भरतर्षभ  
०१,११०।०२६ब्*११६५_०१ आवाभ्यां सह संवस्तुं धर्मम् आश्रित्य चिन्तितः  
०१,११०।०२६च् आवाभ्यां धर्मपत्नीभ्यां सह तप्त्वा तपो महत्  
०१,११०।०२६द्*११६६_०१ शरीरस्य विमोक्षाय धर्मं प्राप्य महाफलम्  
०१,११०।०२६ए त्वम् एव भविता सार्थः स्वर्गस्यापि न संशयः  
०१,११०।०२७अ प्रणिधायेन्द्रियग्रामं भर्तृलोकपरायणे  
०१,११०।०२७च् त्यक्तकामसुखे ह्य् आवां तप्स्यावो विपुलं तपः  
०१,११०।०२८अ यदि आवां महाप्राज्ञ त्यक्ष्यसि त्वं विशां पते  
०१,११०।०२८च् अद्यैवावां प्रहास्यावो जीतिवं नात्र संशयः  
०१,११०।०२९ पाण्डुर् उवाच  
०१,११०।०२९अ यदि व्यवसितं ह्य् एतद् युवयोर् धर्मसंहितम्  
०१,११०।०२९च् स्ववृत्तिम् अनुवर्तिष्ये ताम् अहं पितुर् अव्ययाम्  
०१,११०।०३०अ त्यक्तग्राम्यसुखाचारस् तप्यमानो महत् तपः  
०१,११०।०३०च् वल्कली फलमूलाशी चरिष्यामि महावने  
०१,११०।०३१अ अग्निं जुह्वन्न् उभौ कालाव् उभौ कालाव् उपस्पृशन्  
०१,११०।०३१च् कृशः परिमिताहारश् चीरचर्मजटाधरः  
०१,११०।०३२अ शीतवातातपसहः क्षुत्पिपासाश्रमान्वितः  
०१,११०।०३२च् तपसा दुश्चरेणेदं शरीरम् उपशोषयन्  
०१,११०।०३३अ एकान्तशीली विमृशन् पक्वापक्वेन वर्तयन्  
०१,११०।०३३च् पितॄन् देवांश् च वन्येन वाग्भिर् अद्भिश् च तर्पयन्  
०१,११०।०३४अ वानप्रस्थजनस्यापि दर्शनं कुलवासिनाम्  
०१,११०।०३४च् नाप्रियाण्य् आचरञ् जातु किं पुनर् ग्रामवासिनाम्  
०१,११०।०३५अ एवम् आरण्यशास्त्राणाम् उग्रम् उग्रतरं विधिम्  
०१,११०।०३५च् काङ्क्षमाणो ऽहम् आसिष्ये देहस्यास्य समापनात्  
०१,११०।०३६ वैशम्पायन उवाच  
०१,११०।०३६अ इत्य् एवम् उक्त्वा भार्ये ते राजा कौरववंशजः  
०१,११०।०३६च् ततश् चूडामणिं निष्कम् अङ्गदे कुण्डलानि च  
०१,११०।०३६द्*११६७_०१ मुकुटं हारसूत्रं च कटिबन्धं तथैव च  
०१,११०।०३६ए वासांसि च महार्हाणि स्त्रीणाम् आभरणानि च  
०१,११०।०३६फ़्*११६८_०१ वाहनानि च मुख्यानि शस्त्राणि कवचानि च  
०१,११०।०३६फ़्*११६८_०२ हेमभाण्डानि दिव्यानि पर्यङ्कास्तरणानि च  
०१,११०।०३६फ़्*११६८_०३ मणिमुक्ताप्रवालानि वसूनि विविधानि च  
०१,११०।०३६फ़्*११६८_०४ आसनानि च मुख्यानि बहूनि विविधानि च  
०१,११०।०३७अ प्रदाय सर्वं विप्रेभ्यः पाण्डुः पुनर् अभाषत  
०१,११०।०३७च् गत्वा नागपुरं वाच्यं पाण्डुः प्रव्रजितो वनम्  
०१,११०।०३८अ अर्थं कामं सुखं चैव रतिं च परमात्मिकाम्  
०१,११०।०३८च् प्रतस्थे सर्वम् उत्सृज्य सभार्यः कुरुपुङ्गवः  
०१,११०।०३९अ ततस् तस्यानुयात्राणि ते चैव परिचारकाः  
०१,११०।०३९च् श्रुत्वा भरतसिंहस्य विविधाः करुणा गिरः  
०१,११०।०३९ए भीमम् आर्तस्वरं कृत्वा हाहेति परिचुक्रुशुः  
०१,११०।०४०अ उष्णम् अश्रु विमुञ्चन्तस् तं विहाय महीपतिम्  
०१,११०।०४०च् ययुर् नागपुरं तूर्णं सर्वम् आदाय तद्वचः  
०१,११०।०४०द्*११६९_०१ ते गत्वा नगरं राज्ञे यथावृत्तं महात्मने  
०१,११०।०४०द्*११६९_०२ कथयां चक्रिरे सर्वं धनं च विविधं ददुः  
०१,११०।०४१अ श्रुत्वा च तेभ्यस् तत् सर्वं यथावृत्तं महावने  
०१,११०।०४१च् धृतराष्ट्रो नरश्रेष्ठः पाण्डुम् एवान्वशोचत  
०१,११०।०४१द्*११७०_०१ न शय्यासनभोगेषु रतिं विन्दति कर्हि चित्  
०१,११०।०४१द्*११७०_०२ भ्रातृशोकसमाविष्टस् तम् एवार्थं विचिन्तयन्  
०१,११०।०४२अ राजपुत्रस् तु कौरव्यः पाण्डुर् मूलफलाशनः  
०१,११०।०४२च् जगाम सह भार्याभ्यां ततो नागसभं गिरिम्  
०१,११०।०४३अ स चैत्ररथम् आसाद्य वारिषेणम् अतीत्य च  
०१,११०।०४३च् हिमवन्तम् अतिक्रम्य प्रययौ गन्धमादनम्  
०१,११०।०४४अ रक्ष्यमाणो महाभूतैः सिद्धैश् च परमर्षिभिः  
०१,११०।०४४च् उवास स तदा राजा समेषु विषमेषु च  
०१,११०।०४५अ इन्द्रद्युम्नसरः प्राप्य हंसकूटम् अतीत्य च  
०१,११०।०४५च् शतशृङ्गे महाराज तापसः समपद्यत  
०१,१११।००१ वैशम्पायन उवाच  
०१,१११।००१अ तत्रापि तपसि श्रेष्ठे वर्तमानः स वीर्यवान्  
०१,१११।००१च् सिद्धचारणसङ्घानां बभूव प्रियदर्शनः  
०१,१११।००२अ शुश्रूषुर् अनहंवादी संयतात्मा जितेन्द्रियः  
०१,१११।००२च् स्वर्गं गन्तुं पराक्रान्तः स्वेन वीर्येण भारत  
०१,१११।००३अ केषां चिद् अभवद् भ्राता केषां चिद् अभवत् सखा  
०१,१११।००३च् ऋषयस् त्व् अपरे चैनं पुत्रवत् पर्यपालयन्  
०१,१११।००४अ स तु कालेन महता प्राप्य निष्कल्मषं तपः  
०१,१११।००४च् ब्रह्मर्षिसदृशः पाण्डुर् बभूव भरतर्षभ  
०१,१११।००४द्*११७१=०० वैशम्पायनः  
०१,१११।००४द्*११७१=०५ ऋषयः  
०१,१११।००४द्*११७१=०८ वैशम्पायनः  
०१,१११।००४द्*११७१_०१ अमावास्यां तु सहिता ऋषयः सशितव्रताः  
०१,१११।००४द्*११७१_०२ ब्रह्माणं द्रष्टुकामास् ते सम्प्रतस्थुर् महर्षयः  
०१,१११।००४द्*११७१_०३ सम्प्रस्थितान् ऋषीन् दृष्ट्वा पाण्डुर् वचनम् अब्रवीत्  
०१,१११।००४द्*११७१_०४ भवन्तः क्व गमिष्यन्ति ब्रूत मे वदतां वराः  
०१,१११।००४द्*११७१_०५ समवायो महान् अद्य ब्रह्मलोके महात्मनाम्  
०१,१११।००४द्*११७१_०६ देवानां च ऋषीणां च पितॄणां च महात्मनाम्  
०१,१११।००४द्*११७१_०७ वयं तत्र गमिष्यामो द्रष्टुकामाः स्वयम्भुवम्  
०१,१११।००४द्*११७१_०८ पाण्डुम् उत्थाय सहसा गन्तुकामं महर्षिभिः  
०१,१११।००४द्*११७२_०१ तच् छ्रुत्वा वचनं तेषां पाण्डुर् वचनम् अब्रवीत्  
०१,१११।००४द्*११७२_०२ अहम् अप्य् आगमिष्यामि यत्र यूयं गमिष्यथ  
०१,१११।००५अ स्वर्गपारं तितीर्षन् स शतशृङ्गाद् उदङ्मुखः  
०१,१११।००५च् प्रतस्थे सह पत्नीभ्याम् अब्रुवंस् तत्र तापसाः  
०१,१११।००५ए उपर्य् उपरि गच्छन्तः शैलराजम् उदङ्मुखाः  
०१,१११।००६अ दृष्टवन्तो गिरेर् अस्य दुर्गान् देशान् बहून् वयम्  
०१,१११।००६ब्*११७३_०१ विमानशतसम्बाधां गीतस्वननिनादिताम्  
०१,१११।००६ब्*११७४_०१ यक्षराक्षसगुप्तानि गन्धर्वचरितानि च  
०१,१११।००६च् आक्रीडभूतान् देवानां गन्धर्वाप्सरसां तथा  
०१,१११।००७अ उद्यानानि कुबेरस्य समानि विषमाणि च  
०१,१११।००७च् महानदीनितम्बांश् च दुर्गांश् च गिरिगह्वरान्  
०१,१११।००८अ सन्ति नित्यहिमा देशा निर्वृक्षमृगपक्षिणः  
०१,१११।००८च् सन्ति के चिन् महावर्षा दुर्गाः के चिद् दुरासदाः  
०१,१११।००९अ अतिक्रामेन् न पक्षी यान् कुत एवेतरे मृगाः  
०१,१११।००९च् वायुर् एको ऽतिगाद् यत्र सिद्धाश् च परमर्षयः  
०१,१११।०१०अ गच्छन्त्यौ शैलराजे ऽस्मिन् राजपुत्र्यौ कथं त्व् इमे  
०१,१११।०१०च् न सीदेताम् अदुःखार्हे मा गमो भरतर्षभ  
०१,१११।०१०द्*११७५_०१ अप्रजस्य महाभाग न स्वर्गं गन्तुम् अर्हसि  
०१,१११।०१०द्*११७६_०१ अप्रजात्वं मनुष्येन्द्र साधु मा पुष्करेक्षण  
०१,१११।०११ पाण्डुर् उवाच  
०१,१११।०११अ अप्रजस्य महाभागा न द्वारं परिचक्षते  
०१,१११।०११च् स्वर्गे तेनाभितप्तो ऽहम् अप्रजस् तद् ब्रवीमि वः  
०१,१११।०११द्*११७७_०१ सो ऽहम् उग्रेण तपसा सभार्यस् त्यक्तजीवितः  
०१,१११।०११द्*११७७_०२ अनपत्यो ऽपि विन्देयं स्वर्गम् उग्रेण कर्मणा  
०१,१११।०१२अ ऋणैश् चतुर्भिः संयुक्ता जायन्ते मनुजा भुवि  
०१,१११।०१२च् पितृदेवर्षिमनुजदेयैः शतसहस्रशः  
०१,१११।०१३अ एतानि तु यथाकालं यो न बुध्यति मानवः  
०१,१११।०१३च् न तस्य लोकाः सन्तीति धर्मविद्भिः प्रतिष्ठितम्  
०१,१११।०१४अ यज्ञैश् च देवान् प्रीणाति स्वाध्यायतपसा मुनीन्  
०१,१११।०१४च् पुत्रैः श्राद्धैः पितॄंश् चापि आनृशंस्येन मानवान्  
०१,१११।०१५अ ऋषिदेवमनुष्याणां परिमुक्तो ऽस्मि धर्मतः  
०१,१११।०१५ब्*११७८_०१ त्रयाणाम् इतरेषां तु नाश आत्मनि नश्यति  
०१,१११।०१५ब्*११७९_०१ पित्र्याद् ऋणाद् अनिर्मुक्त इदानीम् अस्मि तापसाः  
०१,१११।०१५च् पित्र्याद् ऋणाद् अनिर्मुक्तस् तेन तप्ये तपोधनाः  
०१,१११।०१६अ देहनाशे ध्रुवो नाशः पितॄणाम् एष निश्चयः  
०१,१११।०१६ब्*११८०_०१ पितॄणाम् ऋणनाशाद् धि न प्रजा नाशम् ऋच्छति  
०१,१११।०१६च् इह तस्मात् प्रजाहेतोः प्रजायन्ते नरोत्तमाः  
०१,१११।०१७अ यथैवाहं पितुः क्षेत्रे सृष्टस् तेन महात्मना  
०१,१११।०१७च् तथैवास्मिन् मम क्षेत्रे कथं वै सम्भवेत् प्रजा  
०१,१११।०१८ तापसा ऊचुः  
०१,१११।०१८अ अस्ति वै तव धर्मात्मन् विद्म देवोपमं शुभम्  
०१,१११।०१८च् अपत्यम् अनघं राजन् वयं दिव्येन चक्षुषा  
०१,१११।०१९अ दैवदिष्टं नरव्याघ्र कर्मणेहोपपादय  
०१,१११।०१९च् अक्लिष्टं फलम् अव्यग्रो विन्दते बुद्धिमान् नरः  
०१,१११।०२०अ तस्मिन् दृष्टे फले तात प्रयत्नं कर्तुम् अर्हसि  
०१,१११।०२०च् अपत्यं गुणसम्पन्नं लब्ध्वा प्रीतिम् अवाप्स्यसि  
०१,१११।०२१ वैशम्पायन उवाच  
०१,१११।०२१अ तच् छ्रुत्वा तापसवचः पाण्डुश् चिन्तापरो ऽभवत्  
०१,१११।०२१च् आत्मनो मृगशापेन जानन्न् उपहतां क्रियाम्  
०१,१११।०२१द्*११८१=०० वैशम्पायनः  
०१,१११।०२१द्*११८१_०१ स समानीय कुन्तीं च माद्रीं च भरतर्षभ  
०१,१११।०२१द्*११८१_०२ आचष्ट पुत्रलाभस्य व्युष्टिं सर्वक्रियाधिकाम्  
०१,१११।०२१द्*११८१_०३ उत्तमाद् अवराः पुंसः काङ्क्षन्ते पुत्रम् आपदि  
०१,१११।०२१द्*११८१_०४ अपत्यं धर्मफलदं श्रेष्ठाद् इच्छन्ति साधवः  
०१,१११।०२१द्*११८१_०५ अनुनीय तु ते सम्यङ् महाब्राह्मणसंसदि  
०१,१११।०२१द्*११८१_०६ ब्राह्मणं गुणवन्तं वै चिन्तयाम् आस धर्मवित्  
०१,१११।०२२अ सो ऽब्रवीद् विजने कुन्तीं धर्मपत्नीं यशस्विनीम्  
०१,१११।०२२च् अपत्योत्पादने योगम् आपदि प्रसमर्थयन्  
०१,१११।०२३अ अपत्यं नाम लोकेषु प्रतिष्ठा धर्मसंहिता  
०१,१११।०२३च् इति कुन्ति विदुर् धीराः शाश्वतं धर्मम् आदितः  
०१,१११।०२४अ इष्टं दत्तं तपस् तप्तं नियमश् च स्वनुष्ठितः  
०१,१११।०२४च् सर्वम् एवानपत्यस्य न पावनम् इहोच्यते  
०१,१११।०२५अ सो ऽहम् एवं विदित्वैतत् प्रपश्यामि शुचिस्मिते  
०१,१११।०२५च् अनपत्यः शुभांल् लोकान् नावाप्स्यामीति चिन्तयन्  
०१,१११।०२६अ मृगाभिशापान् नष्टं मे प्रजनं ह्य् अकृतात्मनः  
०१,१११।०२६च् नृशंसकारिणो भीरु यथैवोपहतं तथा  
०१,१११।०२७अ इमे वै बन्धुदायादाः षट् पुत्रा धर्मदर्शने  
०१,१११।०२७च् षड् एवाबन्धुदायादाः पुत्रास् ताञ् शृणु मे पृथे  
०१,१११।०२८अ स्वयञ्जातः प्रणीतश् च परिक्रीतश् च यः सुतः  
०१,१११।०२८अ*११८२_०१ । । । । । । । । तत्समं पुत्रिकासुतः  
०१,१११।०२८अ*११८२_०२ स्वयञ्जातः क्षत्रियश् च । । । । । । । ।  
०१,१११।०२८च् पौनर्भवश् च कानीनः स्वैरिण्यां यश् च जायते  
०१,१११।०२९अ दत्तः क्रीतः कृत्रिमश् च उपगच्छेत् स्वयं च यः  
०१,१११।०२९च् सहोढो जातरेताश् च हीनयोनिधृतश् च यः  
०१,१११।०३०अ पूर्वपूर्वतमाभावे मत्वा लिप्सेत वै सुतम्  
०१,१११।०३०च् उत्तमाद् अवराः पुंसः काङ्क्षन्ते पुत्रम् आपदि  
०१,१११।०३१अ अपत्यं धर्मफलदं श्रेष्ठं विन्दन्ति साधवः  
०१,१११।०३१च् आत्मशुक्राद् अपि पृथे मनुः स्वायम्भुवो ऽब्रवीत्  
०१,१११।०३२अ तस्मात् प्रहेष्याम्य् अद्य त्वां हीनः प्रजननात् स्वयम्  
०१,१११।०३२च् सदृशाच् छ्रेयसो वा त्वं विद्ध्य् अपत्यं यशस्विनि  
०१,१११।०३२द्*११८३_०१ या हि ते भगिनी साध्वी श्रुतसेना यशस्विनी  
०१,१११।०३२द्*११८३_०२ उवाह यां तु कैकेयः शारदण्डायनिर् महान्  
०१,१११।०३३अ शृणु कुन्ति कथां चेमां शारदण्डायनीं प्रति  
०१,१११।०३३च् या वीरपत्नी गुरुभिर् नियुक्तापत्यजन्मनि  
०१,१११।०३४अ पुष्पेण प्रयता स्नाता निशि कुन्ति चतुष्पथे  
०१,१११।०३४ब्*११८४_०१ अपत्यार्थे प्रजालाभे अन्वगच्छच् छुभव्रता  
०१,१११।०३४च् वरयित्वा द्विजं सिद्धं हुत्वा पुंसवने ऽनलम्  
०१,१११।०३५अ कर्मण्य् अवसिते तस्मिन् सा तेनैव सहावसत्  
०१,१११।०३५च् तत्र त्रीञ् जनयाम् आस दुर्जयादीन् महारथान्  
०१,१११।०३६अ तथा त्वम् अपि कल्याणि ब्राह्मणात् तपसाधिकात्  
०१,१११।०३६च् मन्नियोगाद् यत क्षिप्रम् अपत्योत्पादनं प्रति  
०१,११२।००१ वैशम्पायन उवाच  
०१,११२।००१अ एवम् उक्ता महाराज कुन्ती पाण्डुम् अभाषत  
०१,११२।००१च् कुरूणाम् ऋषभं वीरं तदा भूमिपतिं पतिम्  
०१,११२।००२अ न माम् अर्हसि धर्मज्ञ वक्तुम् एवं कथं चन  
०१,११२।००२च् धर्मपत्नीम् अभिरतां त्वयि राजीवलोचन  
०१,११२।००३अ त्वम् एव तु महाबाहो मय्य् अपत्यानि भारत  
०१,११२।००३च् वीर वीर्योपपन्नानि धर्मतो जनयिष्यसि  
०१,११२।००४अ स्वर्गं मनुजशार्दूल गच्छेयं सहिता त्वया  
०१,११२।००४च् अपत्याय च मां गच्छ त्वम् एव कुरुनन्दन  
०१,११२।००५अ न ह्य् अहं मनसाप्य् अन्यं गच्छेयं त्वद् ऋते नरम्  
०१,११२।००५च् त्वत्तः प्रतिविशिष्टश् च को ऽन्यो ऽस्ति भुवि मानवः  
०१,११२।००६अ इमां च तावद् धर्म्यां त्वं पौराणीं शृणु मे कथाम्  
०१,११२।००६च् परिश्रुतां विशालाक्ष कीर्तयिष्यामि याम् अहम्  
०१,११२।००७अ व्युषिताश्व इति ख्यातो बभूव किल पार्थिवः  
०१,११२।००७च् पुरा परमधर्मिष्ठः पूरोर् वंशविवर्धनः  
०१,११२।००८अ तस्मिंश् च यजमाने वै धर्मात्मनि महात्मनि  
०१,११२।००८च् उपागमंस् ततो देवाः सेन्द्राः सह महर्षिभिः  
०१,११२।००९अ अमाद्यद् इन्द्रः सोमेन दक्षिणाभिर् द्विजातयः  
०१,११२।००९च् व्युषिताश्वस्य राजर्षेस् ततो यज्ञे महात्मनः  
०१,११२।००९द्*११८५_०१ देवा ब्रह्मर्षयश् चैव चक्रुः कर्म स्वयं तदा  
०१,११२।०१०अ व्युषिताश्वस् ततो राजन्न् अति मर्त्यान् व्यरोचत  
०१,११२।०१०च् सर्वभूतान्य् अति यथा तपनः शिशिरात्यये  
०१,११२।०११अ स विजित्य गृहीत्वा च नृपतीन् राजसत्तमः  
०१,११२।०११च् प्राच्यान् उदीच्यान् मध्यांश् च दक्षिणात्यान् अकालयत्  
०१,११२।०१२अ अश्वमेधे महायज्ञे व्युषिताश्वः प्रतापवान्  
०१,११२।०१२च् बभूव स हि राजेन्द्रो दशनागबलान्वितः  
०१,११२।०१३अ अप्य् अत्र गाथां गायन्ति ये पुराणविदो जनाः  
०१,११२।०१३ब्*११८६_०१ व्युषिताश्वे यशोवृद्धे मनुष्येन्द्रे कुरूत्तम  
०१,११२।०१३ब्*११८७_०१ अप्रमेयम् अपर्यन्तं व्युषिताश्वो धनं ददौ  
०१,११२।०१३च् व्युषिताश्वः समुद्रान्तां विजित्येमां वसुन्धराम्  
०१,११२।०१३ए अपालयत् सर्ववर्णान् पिता पुत्रान् इवौरसान्  
०१,११२।०१४अ यजमानो महायज्ञैर् ब्राह्मणेभ्यो ददौ धनम्  
०१,११२।०१४च् अनन्तरत्नान्य् आदाय आजहार महाक्रतून्  
०१,११२।०१४ए सुषाव च बहून् सोमान् सोमसंस्थास् ततान च  
०१,११२।०१५अ आसीत् काक्षीवती चास्य भार्या परमसम्मता  
०१,११२।०१५च् भद्रा नाम मनुष्येन्द्र रूपेणासदृशी भुवि  
०१,११२।०१६अ कामयाम् आसतुस् तौ तु परस्परम् इति श्रुतिः  
०१,११२।०१६च् स तस्यां कामसम्मत्तो यक्ष्माणं समपद्यत  
०१,११२।०१७अ तेनाचिरेण कालेन जगामास्तम् इवांशुमान्  
०१,११२।०१७च् तस्मिन् प्रेते मनुष्येन्द्रे भार्यास्य भृशदुःखिता  
०१,११२।०१८अ अपुत्रा पुरुषव्याघ्र विललापेति नः श्रुतम्  
०१,११२।०१८च् भद्रा परमदुःखार्ता तन् निबोध नराधिप  
०१,११२।०१९अ नारी परमधर्मज्ञ सर्वा पुत्रविनाकृता  
०१,११२।०१९च् पतिं विना जीवति या न सा जीवति दुःखिता  
०१,११२।०२०अ पतिं विना मृतं श्रेयो नार्याः क्षत्रियपुङ्गव  
०१,११२।०२०च् त्वद्गतिं गन्तुम् इच्छामि प्रसीदस्व नयस्व माम्  
०१,११२।०२१अ त्वया हीना क्षणम् अपि नाहं जीवितुम् उत्सहे  
०१,११२।०२१च् प्रसादं कुरु मे राजन्न् इतस् तूर्णं नयस्व माम्  
०१,११२।०२२अ पृष्ठतो ऽनुगमिष्यामि समेषु विषमेषु च  
०१,११२।०२२च् त्वाम् अहं नरशार्दूल गच्छन्तम् अनिवर्तिनम्  
०१,११२।०२३अ छायेवानपगा राजन् सततं वशवर्तिनी  
०१,११२।०२३च् भविष्यामि नरव्याघ्र नित्यं प्रियहिते रता  
०१,११२।०२४अ अद्य प्रभृति मां राजन् कष्टा हृदयशोषणाः  
०१,११२।०२४च् आधयो ऽभिभविष्यन्ति त्वद् ऋते पुष्करेक्षण  
०१,११२।०२५अ अभाग्यया मया नूनं वियुक्ताः सहचारिणः  
०१,११२।०२५च् संयोगा विप्रयुक्ता वा पूर्वदेहेषु पार्थिव  
०१,११२।०२५द्*११८८_०१ तेन मे विप्रयोगो ऽयम् उपपन्नस् त्वया सह  
०१,११२।०२५द्*११८८_०२ विप्रयुक्ता तु या पत्या मुहूर्तम् अपि जीवति  
०१,११२।०२५द्*११८८_०३ दुःखं जीवति सा पापा नरकस्थेव पार्थिव  
०१,११२।०२६अ तद् इदं कर्मभिः पापैः पूर्वदेहेषु सञ्चितम्  
०१,११२।०२६च् दुःखं माम् अनुसम्प्राप्तं राजंस् त्वद्विप्रयोगजम्  
०१,११२।०२७अ अद्य प्रभृत्य् अहं राजन् कुशप्रस्तरशायिनी  
०१,११२।०२७च् भविष्याम्य् असुखाविष्टा त्वद्दर्शनपरायणा  
०१,११२।०२८अ दर्शयस्व नरव्याघ्र साधु माम् असुखान्विताम्  
०१,११२।०२८च् दीनाम् अनाथां कृपणां विलपन्तीं नरेश्वर  
०१,११२।०२९अ एवं बहुविधं तस्यां विलपन्त्यां पुनः पुनः  
०१,११२।०२९च् तं शवं सम्परिष्वज्य वाक् किलान्तर्हिताब्रवीत्  
०१,११२।०३०अ उत्तिष्ठ भद्रे गच्छ त्वं ददानीह वरं तव  
०१,११२।०३०च् जनयिष्याम्य् अपत्यानि त्वय्य् अहं चारुहासिनि  
०१,११२।०३१अ आत्मीये च वरारोहे शयनीये चतुर्दशीम्  
०१,११२।०३१च् अष्टमीं वा ऋतुस्नाता संविशेथा मया सह  
०१,११२।०३२अ एवम् उक्ता तु सा देवी तथा चक्रे पतिव्रता  
०१,११२।०३२च् यथोक्तम् एव तद् वाक्यं भद्रा पुत्रार्थिनी तदा  
०१,११२।०३३अ सा तेन सुषुवे देवी शवेन मनुजाधिप  
०१,११२।०३३च् त्रीञ् शाल्वांश् चतुरो मद्रान् सुतान् भरतसत्तम  
०१,११२।०३४अ तथा त्वम् अपि मय्य् एव मनसा भरतर्षभ  
०१,११२।०३४च् शक्तो जनयितुं पुत्रांस् तपोयोगबलान्वयात्  
०१,११३।००१ वैशम्पायन उवाच  
०१,११३।००१अ एवम् उक्तस् तया राजा तां देवीं पुनर् अब्रवीत्  
०१,११३।००१च् धर्मविद् धर्मसंयुक्तम् इदं वचनम् उत्तमम्  
०१,११३।००२अ एवम् एतत् पुरा कुन्ति व्युषिताश्वश् चकार ह  
०१,११३।००२च् यथा त्वयोक्तं कल्याणि स ह्य् आसीद् अमरोपमः  
०१,११३।००३अ अथ त्व् इमं प्रवक्ष्यामि धर्मं त्व् एतं निबोध मे  
०१,११३।००३च् पुराणम् ऋषिभिर् दृष्टं धर्मविद्भिर् महात्मभिः  
०१,११३।००४अ अनावृताः किल पुरा स्त्रिय आसन् वरानने  
०१,११३।००४च् कामचारविहारिण्यः स्वतन्त्राश् चारुलोचने  
०१,११३।००५अ तासां व्युच्चरमाणानां कौमारात् सुभगे पतीन्  
०१,११३।००५च् नाधर्मो ऽभूद् वरारोहे स हि धर्मः पुराभवत्  
०१,११३।००६अ तं चैव धर्मं पौराणं तिर्यग्योनिगताः प्रजाः  
०१,११३।००६च् अद्याप्य् अनुविधीयन्ते कामद्वेषविवर्जिताः  
०१,११३।००६ए पुराणदृष्टो धर्मो ऽयं पूज्यते च महर्षिभिः  
०१,११३।००७अ उत्तरेषु च रम्भोरु कुरुष्व् अद्यापि वर्तते  
०१,११३।००७च् स्त्रीणाम् अनुग्रहकरः स हि धर्मः सनातनः  
०१,११३।००७द्*११८९_०१ नाग्निस् तृप्यति काष्ठानां नापगानां महोदधिः  
०१,११३।००७द्*११८९_०२ नान्तकः सर्वभूतानां न पुंसां वामलोचनाः  
०१,११३।००७द्*११८९_०३ एवं तृष्णा तु नारीणां पुरुषं पुरुषं प्रति  
०१,११३।००७द्*११८९_०४ अगम्यागमनं स्त्रीणां नास्ति नित्यं शुचिस्मिते  
०१,११३।००७द्*११८९_०५ पुत्रं वा किल पौत्रं वा कासां चिद् भ्रातरं तथा  
०१,११३।००७द्*११८९_०६ रहसीह नरं दृष्ट्वा योनिर् उत्क्लिद्यते ततः  
०१,११३।००७द्*११८९_०७ एतत् स्वाभाविकं स्त्रीणां न निमित्तकृतं शुभे  
०१,११३।००८अ अस्मिंस् तु लोके नचिरान् मर्यादेयं शुचिस्मिते  
०१,११३।००८च् स्थापिता येन यस्माच् च तन् मे विस्तरतः शृणु  
०१,११३।००९अ बभूवोद्दालको नाम महर्षिर् इति नः श्रुतम्  
०१,११३।००९च् श्वेतकेतुर् इति ख्यातः पुत्रस् तस्याभवन् मुनिः  
०१,११३।०१०अ मर्यादेयं कृता तेन मानुषेष्व् इति नः श्रुतम्  
०१,११३।०१०च् कोपात् कमलपत्राक्षि यदर्थं तन् निबोध मे  
०१,११३।०१०द्@०६४=००१५ उद्दालकः  
०१,११३।०१०द्@०६४=००२१ ब्राह्मणः  
०१,११३।०१०द्@०६४=००२५ पाण्डुः  
०१,११३।०१०द्@०६४_०००१ श्वेतकेतोः पिता देवि तप उग्रं समास्थितः  
०१,११३।०१०द्@०६४_०००२ ग्रीष्मे पञ्चतपा भूत्वा वर्षास्व् आकाशगो ऽभवत्  
०१,११३।०१०द्@०६४_०००३ शिशिरे सलिलस्थायी सह पत्न्या महातपाः  
०१,११३।०१०द्@०६४_०००४ उद्दालकं तपस्यन्तं नियमेन समाहितम्  
०१,११३।०१०द्@०६४_०००५ तस्य पुत्रः श्वेतकेतुः परिचर्यां चकार ह  
०१,११३।०१०द्@०६४_०००६ अभ्यागच्छद् द्विजः कश् चिद् वलीपलितसन्ततः  
०१,११३।०१०द्@०६४_०००७ तं दृष्ट्वैव मुनिः प्रीतः पूजयाम् आस शास्त्रतः  
०१,११३।०१०द्@०६४_०००८ स्वागतेन च पाद्येन मृदुवाक्यैश् च भारत  
०१,११३।०१०द्@०६४_०००९ शाकमूलफलाद्यैश् च वन्यैर् अन्यैर् अपूजयत्  
०१,११३।०१०द्@०६४_००१० क्षुत्पिपासाश्रमैर् आर्तः पूजितस् तु महर्षिणा  
०१,११३।०१०द्@०६४_००११ विश्रान्तो मुनिम् आसाद्य पर्यपृच्छद् द्विजस् तदा  
०१,११३।०१०द्@०६४_००१२ उद्दालक महर्षे त्वं सत्यं मे ब्रूहि मानृतम्  
०१,११३।०१०द्@०६४_००१३ ऋषिपुत्रः कुमारो ऽयं दर्शनीयो विशेषतः  
०१,११३।०१०द्@०६४_००१४ तव पुत्रम् इमं मन्ये कृतकृत्यो ऽसि तद् वद  
०१,११३।०१०द्@०६४_००१५ मम पत्नी महाप्राज्ञ कुशिकस्य सुता मता  
०१,११३।०१०द्@०६४_००१६ माम् एवानुगता पत्नी मम नित्यम् अनुव्रता  
०१,११३।०१०द्@०६४_००१७ अरुन्धतीव पत्नीनां तपसा कर्शितस्तनी  
०१,११३।०१०द्@०६४_००१८ तस्यां जातः श्वेतकेतुर् मम पुत्रो महातपाः  
०१,११३।०१०द्@०६४_००१९ वेदवेदाङ्गविद् विप्र मच्छासनपरायणः  
०१,११३।०१०द्@०६४_००२० लोकज्ञः सर्वलोकेषु विश्रुतः सत्यवाग् घृणी  
०१,११३।०१०द्@०६४_००२१ अपूर्वी भार्यया चार्थी वृद्धो ऽहं मन्दचाक्षुषः  
०१,११३।०१०द्@०६४_००२२ पित्र्याद् ऋणाद् अनिर्मुक्तः पूर्वम् एवाकृतस्त्रियः  
०१,११३।०१०द्@०६४_००२३ प्रजारणी तु पत्नी ते कुलशीलसमाधिनी  
०१,११३।०१०द्@०६४_००२४ सदृशी मम गोत्रेण वहाम्य् एनां क्षमस्व वै  
०१,११३।०१०द्@०६४_००२५ इत्य् उक्त्वा मृगशावाक्षीं चीरकृष्णाजिनाम्बराम्  
०१,११३।०१०द्@०६४_००२६ यष्ट्याधारः स्रस्तगात्रो मन्दचक्षुर् अबुद्धिमान्  
०१,११३।०१०द्@०६४_००२७ स्वव्यापाराम् अक्षमां ताम् अचित्ताम् आत्मनि द्विजः  
०१,११३।०११अ श्वेतकेतोः किल पुरा समक्षं मातरं पितुः  
०१,११३।०११च् जग्राह ब्राह्मणः पाणौ गच्छाव इति चाब्रवीत्  
०१,११३।०१२अ ऋषिपुत्रस् ततः कोपं चकारामर्षितस् तदा  
०१,११३।०१२च् मातरं तां तथा दृष्ट्वा नीयमानां बलाद् इव  
०१,११३।०१२द्@०६५_०००१ तपसा दीप्तवीर्यो हि श्वेतकेतुर् न चक्षमे  
०१,११३।०१२द्@०६५_०००२ सङ्गृह्य मातरं हस्ते श्वेतकेतुर् अभाषत  
०१,११३।०१२द्@०६५_०००३ दुर्ब्राह्मण विमुञ्च त्वं मातरं मे पतिव्रताम्  
०१,११३।०१२द्@०६५_०००४ अयं पिता मे ब्रह्मर्षिः क्षमावान् ब्रह्मवित्तमः  
०१,११३।०१२द्@०६५_०००५ शापानुग्रहयोः शक्तस् तूष्णीम्भूतो महाव्रतः  
०१,११३।०१२द्@०६५_०००६ तस्य पत्नी दमोपेता मम माता विशेषतः  
०१,११३।०१२द्@०६५_०००७ पतिव्रतां तपोवृद्धां साध्वाचारैर् अलङ्कृताम्  
०१,११३।०१२द्@०६५_०००८ अप्रदानेन ते ब्रह्मन् मातृभूतां विमुञ्च मे  
०१,११३।०१२द्@०६५_०००९ एवम् उक्त्वा तु याचन्तं विमुञ्चेति मुहुर् मुहुः  
०१,११३।०१२द्@०६५_००१० प्रत्यवोचद् द्विजो राजन्न् अप्रगल्भम् इदं वचः  
०१,११३।०१२द्@०६५_००११ अपत्यार्थी श्वेतकेतो वृद्धो ऽहं मन्दचाक्षुषः  
०१,११३।०१२द्@०६५_००१२ पिता ते ऋणनिर्मुक्तस् त्वया पुत्रेण काश्यप  
०१,११३।०१२द्@०६५_००१३ ऋणाद् अहम् अनिर्मुक्तो वृद्धो ऽहं विगतस्पृहः  
०१,११३।०१२द्@०६५_००१४ मम को दास्यति सुतां कन्यां सम्प्राप्तयौवनाम्  
०१,११३।०१२द्@०६५_००१५ प्रजारणीम् इमां पत्नीं विमुञ्च त्वं महातपः  
०१,११३।०१२द्@०६५_००१६ एकया प्रजया पित्रोर् मातरं ते ददाम्य् अहम्  
०१,११३।०१२द्@०६५_००१७ एवम् उक्तः श्वेतकेतुर् लज्जया क्रोधम् एयिवान्  
०१,११३।०१३अ क्रुद्धं तं तु पिता दृष्ट्वा श्वेतकेतुम् उवाच ह  
०१,११३।०१३ब्*११९०_०१ सङ्गृह्य मातरं हस्ते  
०१,११३।०१३च् मा तात कोपं कार्षीस् त्वम् एष धर्मः सनातनः  
०१,११३।०१४अ अनावृता हि सर्वेषां वर्णानाम् अङ्गना भुवि  
०१,११३।०१४च् यथा गावः स्थितास् तात स्वे स्वे वर्णे तथा प्रजाः  
०१,११३।०१४द्*११९१_०१ तथैव च कुटुम्बेषु न प्रमाद्यन्ति कर्हि चित्  
०१,११३।०१४द्*११९१_०२ ऋतुकाले तु सम्प्राप्ते भर्तारं न जहुस् तदा  
०१,११३।०१५अ ऋषिपुत्रो ऽथ तं धर्मं श्वेतकेतुर् न चक्षमे  
०१,११३।०१५च् चकार चैव मर्यादाम् इमां स्त्रीपुंसयोर् भुवि  
०१,११३।०१६अ मानुषेषु महाभागे न त्व् एवान्येषु जन्तुषु  
०१,११३।०१६च् तदा प्रभृति मर्यादा स्थितेयम् इति नः श्रुतम्  
०१,११३।०१७अ व्युच्चरन्त्याः पतिं नार्या अद्य प्रभृति पातकम्  
०१,११३।०१७च् भ्रूणहत्याकृतं पापं भविष्यत्य् असुखावहम्  
०१,११३।०१७द्*११९२_०१ अद्याप्य् अनुविधीयन्ते कामद्वेषविवर्जिताः  
०१,११३।०१७द्*११९२_०२ उत्तरेषु महाभागे कुरुष्व् एवं यशस्विनी  
०१,११३।०१८अ भार्यां तथा व्युच्चरतः कौमारीं ब्रह्मचारिणीम्  
०१,११३।०१८च् पतिव्रताम् एतद् एव भविता पातकं भुवि  
०१,११३।०१९अ पत्या नियुक्ता या चैव पत्न्य् अपत्यार्थम् एव च  
०१,११३।०१९च् न करिष्यति तस्याश् च भविष्यत्य् एतद् एव हि  
०१,११३।०२०अ इति तेन पुरा भीरु मर्यादा स्थापिता बलात्  
०१,११३।०२०च् उद्दालकस्य पुत्रेण धर्म्या वै श्वेतकेतुना  
०१,११३।०२०द्*११९३_०१ तेन भूयस् ततो दृष्टं यस्मिन्न् अर्थे निबोध तत्  
०१,११३।०२०द्*११९३_०२ नियुक्ता पतिना भार्या यद्य् अपत्यस्य कारणात्  
०१,११३।०२०द्*११९३_०३ न कुर्यात् तत् तदा भीरु सैनः सुमहद् आप्नुयात्  
०१,११३।०२१अ सौदासेन च रम्भोरु नियुक्तापत्यजन्मनि  
०१,११३।०२१च् मदयन्ती जगामर्षिं वसिष्ठम् इति नः श्रुतम्  
०१,११३।०२२अ तस्माल् लेभे च सा पुत्रम् अश्मकं नाम भामिनी  
०१,११३।०२२च् भार्या कल्माषपादस्य भर्तुः प्रियचिकीर्षया  
०१,११३।०२३अ अस्माकम् अपि ते जन्म विदितं कमलेक्षणे  
०१,११३।०२३च् कृष्णद्वैपायनाद् भीरु कुरूणां वंशवृद्धये  
०१,११३।०२४अ अत एतानि सर्वाणि कारणानि समीक्ष्य वै  
०१,११३।०२४च् ममैतद् वचनं धर्म्यं कर्तुम् अर्हस्य् अनिन्दिते  
०१,११३।०२५अ ऋताव् ऋतौ राजपुत्रि स्त्रिया भर्ता यतव्रते  
०१,११३।०२५च् नातिवर्तव्य इत्य् एवं धर्मं धर्मविदो विदुः  
०१,११३।०२६अ शेषेष्व् अन्येषु कालेषु स्वातन्त्र्यं स्त्री किलार्हति  
०१,११३।०२६च् धर्मम् एतं जनाः सन्तः पुराणं परिचक्षते  
०१,११३।०२७अ भर्ता भार्यां राजपुत्रि धर्म्यं वाधर्म्यम् एव वा  
०१,११३।०२७च् यद् ब्रूयात् तत् तथा कार्यम् इति धर्मविदो विदुः  
०१,११३।०२८अ विशेषतः पुत्रगृद्धी हीनः प्रजननात् स्वयम्  
०१,११३।०२८च् यथाहम् अनवद्याङ्गि पुत्रदर्शनलालसः  
०१,११३।०२९अ तथा रक्ताङ्गुलितलः पद्मपत्रनिभः शुभे  
०१,११३।०२९च् प्रसादार्थं मया ते ऽयं शिरस्य् अभ्युद्यतो ऽञ्जलिः  
०१,११३।०३०अ मन्नियोगात् सुकेशान्ते द्विजातेस् तपसाधिकात्  
०१,११३।०३०च् पुत्रान् गुणसमायुक्तान् उत्पादयितुम् अर्हसि  
०१,११३।०३०ए त्वत्कृते ऽहं पृथुश्रोणि गच्छेयं पुत्रिणां गतिम्  
०१,११३।०३०फ़्*११९४_०१ तत् कुरुष्व महाभागे वचनं धर्मसम्मतम्  
०१,११३।०३१अ एवम् उक्ता ततः कुन्ती पाण्डुं परपुरञ्जयम्  
०१,११३।०३१च् प्रत्युवाच वरारोहा भर्तुः प्रियहिते रता  
०१,११३।०३१द्*११९५_०१ अधर्मः सुमहान् एष स्त्रीणां भरतसत्तम  
०१,११३।०३१द्*११९५_०२ यत् प्रसादयते भर्ता प्रसाद्यः क्षत्रियर्षभ  
०१,११३।०३१द्*११९५_०३ शृणु चेदं महाबाहो मम प्रीतिकरं वचः  
०१,११३।०३२अ पितृवेश्मन्य् अहं बाला नियुक्तातिथिपूजने  
०१,११३।०३२च् उग्रं पर्यचरं तत्र ब्राह्मणं संशितव्रतम्  
०१,११३।०३३अ निगूढनिश्चयं धर्मे यं तं दुर्वाससं विदुः  
०१,११३।०३३च् तम् अहं संशितात्मानं सर्वयत्नैर् अतोषयम्  
०१,११३।०३४अ स मे ऽभिचारसंयुक्तम् आचष्ट भगवान् वरम्  
०१,११३।०३४च् मन्त्रग्रामं च मे प्रादाद् अब्रवीच् चैव माम् इदम्  
०१,११३।०३५अ यं यं देवं त्वम् एतेन मन्त्रेणावाहयिष्यसि  
०१,११३।०३५च् अकामो वा सकामो वा स ते वशम् उपैष्यति  
०१,११३।०३५द्*११९६_०१ तस्य तस्य प्रसादात् ते राज्ञि पुत्रो भविष्यति  
०१,११३।०३६अ इत्य् उक्ताहं तदा तेन पितृवेश्मनि भारत  
०१,११३।०३६च् ब्राह्मणेन वचस् तथ्यं तस्य कालो ऽयम् आगतः  
०१,११३।०३७अ अनुज्ञाता त्वया देवम् आह्वयेयम् अहं नृप  
०१,११३।०३७च् तेन मन्त्रेण राजर्षे यथा स्यान् नौ प्रजा विभो  
०१,११३।०३७द्*११९७=०३ कुन्ती  
०१,११३।०३७द्*११९७_०१ यां मे विद्यां महाराज अददात् स महायशाः  
०१,११३।०३७द्*११९७_०२ तयाहूतः सुरः पुत्रं प्रदास्यति सुरोपमम्  
०१,११३।०३७द्*११९७_०३ अनपत्यकृतं यस् ते शोकं वीर विनेष्यति  
०१,११३।०३७द्*११९७_०४ अपत्यकाम एवं स्यान् ममापत्यं भवेद् इति  
०१,११३।०३७द्*११९७_०५ विप्रं वा गुणसम्पन्नं सर्वभूतहिते रतम्  
०१,११३।०३७द्*११९७_०६ अनुजानीहि भद्रं ते दैवतं हि पतिः स्त्रियः  
०१,११३।०३७द्*११९७_०७ यं त्वं वक्ष्यसि धर्मज्ञ देवं ब्राह्मणम् एव च  
०१,११३।०३७द्*११९७_०८ यथोद्दिष्टं त्वया वीर तत् कर्तास्मि महाभुज  
०१,११३।०३७द्*११९७_०९ देवात् पुत्रफलं सद्यो विप्रात् कालान्तरे भवेत्  
०१,११३।०३८अ आवाहयामि कं देवं ब्रूहि तत्त्वविदां वर  
०१,११३।०३८च् त्वत्तो ऽनुज्ञाप्रतीक्षां मां विद्ध्य् अस्मिन् कर्मणि स्थिताम्  
०१,११३।०३८द्*११९८=०० पाण्डुः  
०१,११३।०३८द्*११९८=०६ वैशम्पायनः  
०१,११३।०३८द्*११९८_०१ धन्यो ऽस्म्य् अनुगृहीतो ऽस्मि त्वं नो धात्री कुलस्य हि  
०१,११३।०३८द्*११९८_०२ नमो महर्षये तस्मै येन दत्तो वरस् तव  
०१,११३।०३८द्*११९८_०३ न चाधर्मेण धर्मज्ञे शक्याः पालयितुं प्रजाः  
०१,११३।०३८द्*११९८_०४ तस्मात् त्वं पुत्रलाभाय सन्तानाय ममैव च  
०१,११३।०३८द्*११९८_०५ प्रवरं सर्वदेवानां धर्मम् आवाहयाबले  
०१,११३।०३८द्*११९८_०६ पाण्डुना समनुज्ञाता भारतेन यशस्विना  
०१,११३।०३८द्*११९८_०७ मतिं चक्रे महाराज धर्मस्यावाहने तदा  
०१,११३।०३९ पाण्डुर् उवाच  
०१,११३।०३९अ अद्यैव त्वं वरारोहे प्रयतस्व यथाविधि  
०१,११३।०३९च् धर्मम् आवाहय शुभे स हि देवेषु पुण्यभाक्  
०१,११३।०४०अ अधर्मेण न नो धर्मः संयुज्येत कथं चन  
०१,११३।०४०ब्@०६६=००३९ भीष्म उवाच  
०१,११३।०४०ब्@०६६_०००१ यथासौ नीयते दण्डः सततं पापकारिषु  
०१,११३।०४०ब्@०६६_०००२ दण्डस्य नयनात् सा हि दण्डनीतिर् इहोच्यते  
०१,११३।०४०ब्@०६६_०००३ भूयं स भगवान् ध्यात्वा चिरं शूलधरः प्रभुः  
०१,११३।०४०ब्@०६६_०००४ असृजत् सर्वशास्त्राणि महादेवो महेश्वरः  
०१,११३।०४०ब्@०६६_०००५ दण्डनीतेः प्रयोगार्थं प्रमाणानि च सर्वशः  
०१,११३।०४०ब्@०६६_०००६ विद्याश् चतस्रः कूटस्थास् तासां भेदविकल्पना  
०१,११३।०४०ब्@०६६_०००७ अङ्गानि वेदाश् चत्वारो मीमांसा न्यायविस्तरः  
०१,११३।०४०ब्@०६६_०००८ पुराणं धर्मशास्त्रं च विद्या ह्य् एताश् चतुर्दश  
०१,११३।०४०ब्@०६६_०००९ आयुर्वेदो धनुर्वेदो गान्धर्वश् चेति निश्चयः  
०१,११३।०४०ब्@०६६_००१० अर्थशास्त्रं चतुर्थं तु विद्या ह्य् अष्टादशैव तु  
०१,११३।०४०ब्@०६६_००११ दश चाष्टौ च विख्याता एता धर्मस्य संहिताः  
०१,११३।०४०ब्@०६६_००१२ एतासाम् एव विद्यानां व्यासम् आह महेश्वरः  
०१,११३।०४०ब्@०६६_००१३ शतानि त्रीणि शास्त्राणाम् आह तन्त्राणि सप्ततिः  
०१,११३।०४०ब्@०६६_००१४ व्यास एव तु विद्यानां महादेवेन कीर्तितः  
०१,११३।०४०ब्@०६६_००१५ तन्त्रं पाशुपतं नाम पाञ्चरात्रं च विश्रुतम्  
०१,११३।०४०ब्@०६६_००१६ योगशास्त्रं च साङ्ख्यं च तन्त्रं लोकायतं तथा  
०१,११३।०४०ब्@०६६_००१७ तन्त्रं ब्रह्मलुला नाम तर्कविद्या दिवौकसाम्  
०१,११३।०४०ब्@०६६_००१८ सुखदुःखार्थजिज्ञासाकारकश् चेति विश्रुतम्  
०१,११३।०४०ब्@०६६_००१९ तर्कविद्यास् तथा चाष्टौ सश्लोको नव विस्तरः  
०१,११३।०४०ब्@०६६_००२० दश चाष्टौ च विज्ञेयाः पौराणां यज्ञसंहिताः  
०१,११३।०४०ब्@०६६_००२१ पुराणस्य प्रणीताश् च तावद् एवेह संहिता  
०१,११३।०४०ब्@०६६_००२२ धर्मशास्त्राणि तद्वाचः एकार्था नीति नान्यथा  
०१,११३।०४०ब्@०६६_००२३ एकार्थानि पुराणानि वेदाश् चैकार्थसंहिताः  
०१,११३।०४०ब्@०६६_००२४ नानार्थानि च सर्वाणि ततः शास्त्राणि शङ्करः  
०१,११३।०४०ब्@०६६_००२५ प्रोवाच भगवान् देवः कालज्ञानानि यानि च  
०१,११३।०४०ब्@०६६_००२६ चतुःषष्टिप्रमाणानाम् आयुर्वेदं च सोत्तरम्  
०१,११३।०४०ब्@०६६_००२७ अष्टादशविकल्पान्तां दण्डनीतिं च शाश्वतीम्  
०१,११३।०४०ब्@०६६_००२८ गान्धर्वम् इतिहासं च नानाविस्तरम् उक्तवान्  
०१,११३।०४०ब्@०६६_००२९ इत्य् एताः शाङ्करप्रोक्ता विद्याः शब्दार्थसंहिताः  
०१,११३।०४०ब्@०६६_००३० पुनर् भेदसहस्रं च तासाम् एव तु विस्तरः  
०१,११३।०४०ब्@०६६_००३१ ऋषिभिर् देवगन्धर्वैः सविकल्पः सविस्तरः  
०१,११३।०४०ब्@०६६_००३२ शश्वद् अभ्यस्यते लोके वेद एव च सर्वशः  
०१,११३।०४०ब्@०६६_००३३ विद्याश् चतस्रः सङ्क्षिप्ताः वेदवादाश् च ते स्मृताः  
०१,११३।०४०ब्@०६६_००३४ एतासां पारगो यश् च स चोक्तो वेदपारगः  
०१,११३।०४०ब्@०६६_००३५ विदानां पारगो रुद्रो विष्णुर् इन्द्रो बृहस्पतिः  
०१,११३।०४०ब्@०६६_००३६ शक्रः स्वायम्भुवश् चैव मनुः परमधर्मवित्  
०१,११३।०४०ब्@०६६_००३७ ब्रह्मा च परमो देवः सदा सर्वैः सुरासुरैः  
०१,११३।०४०ब्@०६६_००३८ सर्वस्यानुग्रहश् चैव व्यासो वै वेदपारगः  
०१,११३।०४०ब्@०६६_००३९ अहं शान्तनवो भीष्मः प्रसादान् माधवस्य च  
०१,११३।०४०ब्@०६६_००४० शङ्करस्य प्रसादाच् च ब्रह्मणश् च कुरूद्वह  
०१,११३।०४०ब्@०६६_००४१ वेदपारग इत्य् उक्तो याज्ञवल्क्यश् च सर्वशः  
०१,११३।०४०ब्@०६६_००४२ कल्पे कल्पे महाभागैर् ऋषिभिस् तत्त्वदर्शिभिः  
०१,११३।०४०ब्@०६६_००४३ ऋषिपुत्रैर् ऋषिगणैर् भिद्यते ऽऽश्रमिकैर् अपि  
०१,११३।०४०ब्@०६६_००४४ शिवेन ब्रह्मणा चैव विष्णुना च विकल्पिताः  
०१,११३।०४०ब्@०६६_००४५ आदिकल्पे पुनश् चैव भिद्यन्ते साधुभिः पुनः  
०१,११३।०४०ब्@०६६_००४६ इदानीम् अपि विद्वद्भिः भिद्यन्ते च विकल्पकैः  
०१,११३।०४०ब्@०६६_००४७ पूर्वजन्मानुसारेण बहुधेयं सरस्वती  
०१,११३।०४०च् लोकश् चायं वरारोहे धर्मो ऽयम् इति मंस्यते  
०१,११३।०४१अ धार्मिकश् च कुरूणां स भविष्यति न संशयः  
०१,११३।०४१च् दत्तस्यापि च धर्मेण नाधर्मे रंस्यते मनः  
०१,११३।०४१द्*११९९_०१ धर्मादिकं हि धर्मज्ञे धर्मान्तं धर्ममध्यमम्  
०१,११३।०४१द्*११९९_०२ अपत्यम् इष्टं लोकेषु यशःकीर्तिविवर्धनम्  
०१,११३।०४२अ तस्माद् धर्मं पुरस्कृत्य नियता त्वं शुचिस्मिते  
०१,११३।०४२च् उपचाराभिचाराभ्यां धर्मम् आराधयस्व वै  
०१,११३।०४३ वैशम्पायन उवाच  
०१,११३।०४३अ सा तथोक्ता तथेत्य् उक्त्वा तेन भर्त्रा वराङ्गना  
०१,११३।०४३च् अभिवाद्याभ्यनुज्ञाता प्रदक्षिणम् अवर्तत  
०१,११४।००१ वैशम्पायन उवाच  
०१,११४।००१अ संवत्सराहिते गर्भे गान्धार्या जनमेजय  
०१,११४।००१च् आह्वयाम् आस वै कुन्ती गर्भार्थं धर्मम् अच्युतम्  
०१,११४।००२अ सा बलिं त्वरिता देवी धर्मायोपजहार ह  
०१,११४।००२ब्*१२००_०१ जानती धर्मम् अग्र्यं वै मन्त्रैर् वशम् उपानयत्  
०१,११४।००२ब्*१२००_०२ आहूतो नियमात् कुन्त्या सर्वभूतनमस्कृतः  
०१,११४।००२ब्*१२००_०३ ददृशे भगवान् धर्मः सन्तानार्थाय पाण्डवे  
०१,११४।००२ब्*१२००_०४ तस्मिन् बहुमृगे ऽरण्ये शतशृङ्गे नगोत्तमे  
०१,११४।००२ब्*१२००_०५ पाण्डोर् अर्थे महाभागा कुन्ती धर्मम् उपागमत्  
०१,११४।००२ब्*१२००_०६ ऋतुकाले शुचिस्नाता शुक्लवस्त्रा यशस्विनी  
०१,११४।००२ब्*१२००_०७ शय्यां जग्राह सुश्रोणी सह धर्मेण सुव्रता  
०१,११४।००२च् जजाप जप्यं विधिवद् दत्तं दुर्वाससा पुरा  
०१,११४।००२द्*१२०१_०१ आजगाम ततो देवो धर्मो मन्त्रबलात् ततः  
०१,११४।००२द्*१२०१_०२ विमाने सूर्यसङ्काशे कुन्ती यत्र जपस्थिता  
०१,११४।००२द्*१२०१_०३ विहस्य तां ततो ब्रूयाः कुन्ति किं ते ददाम्य् अहम्  
०१,११४।००२द्*१२०१_०४ सा तं विहस्यमानापि पुत्रं देह्य् अब्रवीद् इदम्  
०१,११४।००३अ सङ्गम्य सा तु धर्मेण योगमूर्तिधरेण वै  
०१,११४।००३च् लेभे पुत्रं वरारोहा सर्वप्राणभृतां वरम्  
०१,११४।००४अ ऐन्द्रे चन्द्रसमायुक्ते मुहूर्ते ऽभिजिते ऽष्टमे  
०१,११४।००४च् दिवा मध्यगते सूर्ये तिथौ पुण्ये ऽभिपूजिते  
०१,११४।००५अ समृद्धयशसं कुन्ती सुषाव समये सुतम्  
०१,११४।००५च् जातमात्रे सुते तस्मिन् वाग् उवाचाशरीरिणी  
०१,११४।००६अ एष धर्मभृतां श्रेष्ठो भविष्यति न संशयः  
०१,११४।००६ब्*१२०२_०१ विक्रान्तः सत्यवाक् चैव राजा पृथ्व्यां भविष्यति  
०१,११४।००६च् युधिष्ठिर इति ख्यातः पाण्डोः प्रथमजः सुतः  
०१,११४।००७अ भविता प्रथितो राजा त्रिषु लोकेषु विश्रुतः  
०१,११४।००७च् यशसा तेजसा चैव वृत्तेन च समन्वितः  
०१,११४।००८अ धार्मिकं तं सुतं लब्ध्वा पाण्डुस् तां पुनर् अब्रवीत्  
०१,११४।००८च् प्राहुः क्षत्रं बलज्येष्ठं बलज्येष्ठं सुतं वृणु  
०१,११४।००८द्*१२०३_०१ प्राहुः पुत्रा बहुतराः कर्तव्याः कर्मविद्द्विजाः  
०१,११४।००८द्*१२०४_०१ ततः कुन्तीम् अभिक्रम्य शशासातीव भारत  
०१,११४।००८द्*१२०४_०२ वायुम् आवाहयस्वेति स देवो बलवत्तरः  
०१,११४।००८द्*१२०४_०३ अश्वमेधः क्रतुश्रेष्ठो ज्योतिःश्रेष्ठो दिवाकरः  
०१,११४।००८द्*१२०४_०४ ब्राह्मणो द्विपदां श्रेष्ठो देवश्रेष्ठश् च मारुतः  
०१,११४।००८द्*१२०४_०५ मारुतं मरुतां श्रेष्ठं सर्वप्राणिभिर् ईडितम्  
०१,११४।००८द्*१२०४_०६ आवाहय त्वं नियमात् पुत्रार्थं वरवर्णिनि  
०१,११४।००८द्*१२०४_०७ स नो यं दास्यति सुतं स प्राणबलवान् नृषु  
०१,११४।००८द्*१२०४_०८ भविष्यति वरारोहे बलज्येष्ठा हि भूमिपाः  
०१,११४।००९अ ततस् तथोक्ता पत्या तु वायुम् एवाजुहाव सा  
०१,११४।००९ब्*१२०५_०१ ततस् ताम् आगतो वायुर् मृगारूढो महाबलः  
०१,११४।००९ब्*१२०५_०२ किं ते कुन्ति ददाम्य् अद्य ब्रूहि यत् ते हृदि स्थितम्  
०१,११४।००९ब्*१२०५_०३ सा सलज्जा विहस्याह पुत्रं देहि सुरोत्तम  
०१,११४।००९ब्*१२०५_०४ बलवन्तं महाकायं सर्वदर्पप्रभञ्जनम्  
०१,११४।००९ब्*१२०६_०१ द्वितीयेनोपहारेण तेनोक्तविधिना पुनः  
०१,११४।००९ब्*१२०६_०२ तैर् एव नियमैः स्थित्वा मन्त्रग्रामम् उदैरयत्  
०१,११४।००९ब्*१२०६_०३ आजगाम ततो वायुः किं करोमीति चाब्रवीत्  
०१,११४।००९ब्*१२०६_०४ लज्जान्विता ततः कुन्ती पुत्रम् ऐच्छन् महाबलम्  
०१,११४।००९ब्*१२०६_०५ तथास्त्व् इति च तां वायुः समालभ्य दिवं गतः  
०१,११४।००९च् तस्माज् जज्ञे महाबाहुर् भीमो भीमपराक्रमः  
०१,११४।०१०अ तम् अप्य् अतिबलं जातं वाग् अभ्यवदद् अच्युतम्  
०१,११४।०१०च् सर्वेषां बलिनां श्रेष्ठो जातो ऽयम् इति भारत  
०१,११४।०१०द्*१२०७_०१ जातमात्रे कुमारे तु सर्वलोकस्य पार्थिवाः  
०१,११४।०१०द्*१२०७_०२ मूत्रं प्रसुस्रुवुः सर्वे व्यथिताश् च प्रपेदिरे  
०१,११४।०१०द्*१२०७_०३ वाहनानि व्यशीर्यन्त विमुञ्चन्त्य् अश्रुबिन्दवः  
०१,११४।०१०द्*१२०७_०४ यथानिलः समुद्धूतः समर्थः कम्पने भुवः  
०१,११४।०१०द्*१२०७_०५ तथा मन्युपरीताङ्गो भीमो भीमपराक्रमः  
०१,११४।०११अ इदम् अत्यद्भुतं चासीज् जातमात्रे वृकोदरे  
०१,११४।०११च् यद् अङ्कात् पतितो मातुः शिलां गात्रैर् अचूर्णयत्  
०१,११४।०११द्*१२०८=०० जनमेजय उवाच  
०१,११४।०११द्*१२०८=०५ वैशम्पायन उवाच  
०१,११४।०११द्*१२०८_०१ कथं स वज्रसङ्घातः कुमारो न्यपतद् गिरौ  
०१,११४।०११द्*१२०८_०२ कथं तु तेन पतता शिला गात्रैर् विचूर्णिता  
०१,११४।०११द्*१२०८_०३ एतद् इच्छामि भगवंस् त्वत्तः श्रोतुं द्विजोत्तम  
०१,११४।०११द्*१२०८_०४ यथावद् इह विप्रर्षे परं मे ऽत्र कुतूहलम्  
०१,११४।०११द्*१२०८_०५ साध्व् अयं प्रश्नम् उद्दिष्टः पाण्डवेय ब्रवीमि ते  
०१,११४।०११द्*१२०९_०१ कुन्ती तु सह पुत्रेण यात्वा सुरुचिरं सरः  
०१,११४।०११द्*१२०९_०२ स्नात्वा तु सुतम् आदाय दशमे ऽहनि यादवी  
०१,११४।०११द्*१२०९_०३ दैवतान्य् अर्चयिष्यन्ती निर्जगामाश्रमात् पृथा  
०१,११४।०११द्*१२०९_०४ शैलाभ्याशेन गच्छन्त्यास् तदा भरतसत्तम  
०१,११४।०११द्*१२०९_०५ निश्चक्राम महाव्याघ्रो जिघांसुर् गिरिगह्वरात्  
०१,११४।०११द्*१२०९_०६ तम् आपतन्तं शार्दूलं विकृष्य धनुर् उत्तमम्  
०१,११४।०११द्*१२०९_०७ निर्बिभेद शरैः पाण्डुस् त्रिभिस् त्रिदशविक्रमः  
०१,११४।०११द्*१२०९_०८ नादेन महता तां तु पूरयन्तं गिरेर् गुहाम्  
०१,११४।०११द्*१२०९_०९ दृष्ट्वा शैलम् उपारोढुम् ऐच्छत् कुन्ती भयात् तदा  
०१,११४।०११द्*१२०९_१० त्रासात् तस्याः सुतस् त्व् अङ्कात् पपात भरतर्षभ  
०१,११४।०११द्*१२०९_११ पर्वतस्योपरिस्थायाम् अधस्ताद् अपतच् छिशुः  
०१,११४।०११द्*१२०९_१२ स शिलां चूर्णयाम् आस वज्रवद् वज्रिचोदितः  
०१,११४।०११द्*१२०९_१३ पुत्रस्नेहात् ततः पाण्डुर् अभ्यधावद् गिरेस् तटम्  
०१,११४।०१२अ कुन्ती व्याघ्रभयोद्विग्ना सहसोत्पतिता किल  
०१,११४।०१२च् नान्वबुध्यत संसुप्तम् उत्सङ्गे स्वे वृकोदरम्  
०१,११४।०१३अ ततः स वज्रसङ्घातः कुमारो ऽभ्यपतद् गिरौ  
०१,११४।०१३च् पतता तेन शतधा शिला गात्रैर् विचूर्णिता  
०१,११४।०१३ए तां शिलां चूर्णितां दृष्ट्वा पाण्डुर् विस्मयम् आगमत्  
०१,११४।०१३फ़्*१२१०_०१ स तु जन्मनि भीमस्य विनदन्तं महास्वनम्  
०१,११४।०१३फ़्*१२१०_०२ ददर्श गिरिशृङ्गस्थं व्याघ्रं व्याघ्रपराक्रमः  
०१,११४।०१३फ़्*१२१०_०३ दारसंरक्षणार्थाय पुत्रसंरक्षणाय च  
०१,११४।०१३फ़्*१२१०_०४ सदा बाणधनुष्पाणिर् अभवत् कुरुनन्दनः  
०१,११४।०१३फ़्*१२१०_०५ मघे चन्द्रमसा युक्ते सिंहे चाभ्युदिते गुरौ  
०१,११४।०१३फ़्*१२१०_०६ दिवा मध्यगते सूर्ये तिथौ पुण्ये त्रयोदशीम्  
०१,११४।०१३फ़्*१२१०_०७ मैत्रे मुहूर्ते सा कुन्ती सुषुवे भीमम् अच्युतम्  
०१,११४।०१४अ यस्मिन्न् अहनि भीमस् तु जज्ञे भरतसत्तम  
०१,११४।०१४च् दुर्योधनो ऽपि तत्रैव प्रजज्ञे वसुधाधिप  
०१,११४।०१५अ जाते वृकोदरे पाण्डुर् इदं भूयो ऽन्वचिन्तयत्  
०१,११४।०१५च् कथं नु मे वरः पुत्रो लोकश्रेष्ठो भवेद् इति  
०१,११४।०१६अ दैवे पुरुषकारे च लोको ऽयं हि प्रतिष्ठितः  
०१,११४।०१६च् तत्र दैवं तु विधिना कालयुक्तेन लभ्यते  
०१,११४।०१७अ इन्द्रो हि राजा देवानां प्रधान इति नः श्रुतम्  
०१,११४।०१७च् अप्रमेयबलोत्साहो वीर्यवान् अमितद्युतिः  
०१,११४।०१८अ तं तोषयित्वा तपसा पुत्रं लप्स्ये महाबलम्  
०१,११४।०१८च् यं दास्यति स मे पुत्रं स वरीयान् भविष्यति  
०१,११४।०१८द्*१२११_०१ अमानुषान् मानुषांश् च स सङ्ग्रामे हनिष्यति  
०१,११४।०१८ए कर्मणा मनसा वाचा तस्मात् तप्स्ये महत् तपः  
०१,११४।०१९अ ततः पाण्डुर् महातेजा मन्त्रयित्वा महर्षिभिः  
०१,११४।०१९च् दिदेश कुन्त्याः कौरव्यो व्रतं सांवत्सरं शुभम्  
०१,११४।०२०अ आत्मना च महाबाहुर् एकपादस्थितो ऽभवत्  
०१,११४।०२०च् उग्रं स तप आतस्थे परमेण समाधिना  
०१,११४।०२१अ आरिराधयिषुर् देवं त्रिदशानां तम् ईश्वरम्  
०१,११४।०२१च् सूर्येण सह धर्मात्मा पर्यवर्तत भारत  
०१,११४।०२२अ तं तु कालेन महता वासवः प्रत्यभाषत  
०१,११४।०२२च् पुत्रं तव प्रदास्यामि त्रिषु लोकेषु विश्रुतम्  
०१,११४।०२३अ देवानां ब्राह्मणानां च सुहृदां चार्थसाधकम्  
०१,११४।०२३ब्*१२१२_०१ दुर्हृदां शोकजननं सर्वबान्धवनन्दनम्  
०१,११४।०२३च् सुतं ते ऽग्र्यं प्रदास्यामि सर्वामित्रविनाशनम्  
०१,११४।०२४अ इत्य् उक्तः कौरवो राजा वासवेन महात्मना  
०१,११४।०२४ब्*१२१३_०१ कुन्तीं राजसुतां पाण्डुर् अपत्यार्थे ऽभ्यचोदयत्  
०१,११४।०२४ब्*१२१३_०२ धर्मं बलं च निश्चित्य यथा स्याद् इति भारत  
०१,११४।०२४च् उवाच कुन्तीं धर्मात्मा देवराजवचः स्मरन्  
०१,११४।०२४द्*१२१४_०१ उदर्कस् तव कल्याणि तुष्टो देवगणेश्वरः  
०१,११४।०२४द्*१२१४_०२ दातुम् इच्छति ते पुत्रं यथा सङ्कल्पितं हृदा  
०१,११४।०२४द्*१२१४_०३ अतिमानुषकर्माणं यशस्विनम् अरिन्दमम्  
०१,११४।०२५अ नीतिमन्तं महात्मानम् आदित्यसमतेजसम्  
०१,११४।०२५च् दुराधर्षं क्रियावन्तम् अतीवाद्भुतदर्शनम्  
०१,११४।०२६अ पुत्रं जनय सुश्रोणि धाम क्षत्रियतेजसाम्  
०१,११४।०२६च् लब्धः प्रसादो देवेन्द्रात् तम् आह्वय शुचिस्मिते  
०१,११४।०२६द्*१२१५=०० वैशम्पायनः  
०१,११४।०२६द्*१२१५_०१ जातेषु धृतराष्ट्रस्य कुमारेषु महात्मसु  
०१,११४।०२७अ एवम् उक्ता ततः शक्रम् आजुहाव यशस्विनी  
०१,११४।०२७ब्*१२१६_०१ ततः पर्यचरत् तेन बलिना भगवान् अपि  
०१,११४।०२७च् अथाजगाम देवेन्द्रो जनयाम् आस चार्जुनम्  
०१,११४।०२७द्*१२१७_०१ उत्तराभ्यां तु पूर्वाभ्यां फल्गुनीभ्यां ततो दिवा  
०१,११४।०२७द्*१२१७_०२ जातस् तु फाल्गुने मासि तेनासौ फल्गुनः स्मृतः  
०१,११४।०२८अ जातमात्रे कुमारे तु वाग् उवाचाशरीरिणी  
०१,११४।०२८अ*१२१८_०१ । । । । । । । । सर्वभूतप्रहर्षिणी  
०१,११४।०२८अ*१२१८_०२ सूतके वर्तमानां तां । । । । । । । ।  
०१,११४।०२८च् महागम्भीरनिर्घोषा नभो नादयती तदा  
०१,११४।०२८द्*१२१९_०१ शृण्वतां सर्वभूतानां तेषां चाश्रमवासिनाम्  
०१,११४।०२८द्*१२१९_०२ कुन्तीम् आभाष्य विस्पष्टम् उवाचेदं शुचिस्मिताम्  
०१,११४।०२९अ कार्तवीर्यसमः कुन्ति शिबितुल्यपराक्रमः  
०१,११४।०२९ब्*१२२०_०१ एष वीर्यवतां श्रेष्ठो भविष्यत्य् अपराजितः  
०१,११४।०२९ब्*१२२०_०२ तथा दिव्यानि चास्त्राणि निखिलान्य् आहरिष्यति  
०१,११४।०२९च् एष शक्र इवाजेयो यशस् ते प्रथयिष्यति  
०१,११४।०३०अ अदित्या विष्णुना प्रीतिर् यथाभूद् अभिवर्धिता  
०१,११४।०३०च् तथा विष्णुसमः प्रीतिं वर्धयिष्यति ते ऽर्जुनः  
०१,११४।०३१अ एष मद्रान् वशे कृत्वा कुरूंश् च सह केकयैः  
०१,११४।०३१च् चेदिकाशिकरूषांश् च कुरुलक्ष्म सुधास्यति  
०१,११४।०३१द्*१२२१_०१ एतस्य भुजवीर्येण त्रासिताः सर्वशत्रवः  
०१,११४।०३१द्*१२२१_०२ निवातकवचाः सर्वे प्रहास्यन्ति च जीवितम्  
०१,११४।०३१द्*१२२१_०३ हिरण्यपुरम् आरुज्य निहनिष्यति संयुगे  
०१,११४।०३१द्*१२२१_०४ पुलोमायास् तु तनयान् कालकेयांश् च सर्वशः  
०१,११४।०३१द्*१२२१_०५ गत्वोत्तरां दिशं वीरो विजित्य युधि पार्थिवान्  
०१,११४।०३१द्*१२२१_०६ धनरत्नौघम् अमितम् आनयिष्यति पाण्डवः  
०१,११४।०३२अ एतस्य भुजवीर्येण खाण्डवे हव्यवाहनः  
०१,११४।०३२च् मेदसा सर्वभूतानां तृप्तिं यास्यति वै पराम्  
०१,११४।०३३अ ग्रामणीश् च महीपालान् एष जित्वा महाबलः  
०१,११४।०३३च् भ्रातृभिः सहितो वीरस् त्रीन् मेधान् आहरिष्यति  
०१,११४।०३४अ जामदग्न्यसमः कुन्ति विष्णुतुल्यपराक्रमः  
०१,११४।०३४च् एष वीर्यवतां श्रेष्ठो भविष्यत्य् अपराजितः  
०१,११४।०३४द्*१२२२_०१ एष युद्धे महादेवं तोषयिष्यति शङ्करम्  
०१,११४।०३४द्*१२२२_०२ अस्त्रं पाशुपतं नाम तस्मात् तुष्टाद् अवाप्स्यति  
०१,११४।०३४द्*१२२२_०३ निवातकवचा नाम दैत्या विबुधविद्विषः  
०१,११४।०३४द्*१२२२_०४ शक्राज्ञया महाबाहुस् तान् वधिष्यति ते सुतः  
०१,११४।०३५अ तथा दिव्यानि चास्त्राणि निखिलान्य् आहरिष्यति  
०१,११४।०३५च् विप्रनष्टां श्रियं चायम् आहर्ता पुरुषर्षभः  
०१,११४।०३६अ एताम् अत्यद्भुतां वाचं कुन्तीपुत्रस्य सूतके  
०१,११४।०३६च् उक्तवान् वायुर् आकाशे कुन्ती शुश्राव चास्य ताम्  
०१,११४।०३७अ वाचम् उच्चारिताम् उच्चैस् तां निशम्य तपस्विनाम्  
०१,११४।०३७च् बभूव परमो हर्षः शतशृङ्गनिवासिनाम्  
०१,११४।०३८अ तथा देवऋषीणां च सेन्द्राणां च दिवौकसाम्  
०१,११४।०३८च् आकाशे दुन्दुभीनां च बभूव तुमुलः स्वनः  
०१,११४।०३९अ उदतिष्ठन् महाघोषः पुष्पवृष्टिभिर् आवृतः  
०१,११४।०३९च् समवेत्य च देवानां गणाः पार्थम् अपूजयन्  
०१,११४।०४०अ काद्रवेया वैनतेया गन्धर्वाप्सरसस् तथा  
०१,११४।०४०च् प्रजानां पतयः सर्वे सप्त चैव महर्षयः  
०१,११४।०४१अ भरद्वाजः कश्यपो गौतमश् च; विश्वामित्रो जमदग्निर् वसिष्ठः  
०१,११४।०४१च् यश् चोदितो भास्करे ऽभूत् प्रनष्टे; सो ऽप्य् अत्रात्रिर् भगवान् आजगाम  
०१,११४।०४२अ मरीचिर् अङ्गिराश् चैव पुलस्त्यः पुलहः क्रतुः  
०१,११४।०४२च् दक्षः प्रजापतिश् चैव गन्धर्वाप्सरसस् तथा  
०१,११४।०४३अ दिव्यमाल्याम्बरधराः सर्वालङ्कारभूषिताः  
०१,११४।०४३ब्*१२२३_०१ ते च प्रकाशा मर्त्येषु सर्वोपस्कारसम्भृताः  
०१,११४।०४३च् उपगायन्ति बीभत्सुम् उपनृत्यन्ति चाप्सराः  
०१,११४।०४३द्*१२२४_०१ तथा महर्षयश् चापि जेपुस् तत्र समन्ततः  
०१,११४।०४३द्*१२२५_०१ ततो गन्धर्वतूर्येषु प्रणदत्सु विहायसि  
०१,११४।०४३ए गन्धर्वैः सहितः श्रीमान् प्रागायत च तुम्बुरुः  
०१,११४।०४४अ भीमसेनोग्रसेनौ च ऊर्णायुर् अनघस् तथा  
०१,११४।०४४च् गोपतिर् धृतराष्ट्रश् च सूर्यवर्चाश् च सप्तमः  
०१,११४।०४५अ युगपस् तृणपः कार्ष्णिर् नन्दिश् चित्ररथस् तथा  
०१,११४।०४५च् त्रयोदशः शालिशिराः पर्जन्यश् च चतुर्दशः  
०१,११४।०४६अ कलिः पञ्चदशश् चात्र नारदश् चैव षोडशः  
०१,११४।०४६च् सद् वा बृहद् वा बृहकः करालश् च महायशाः  
०१,११४।०४७अ ब्रह्मचारी बहुगुणः सुपर्णश् चेति विश्रुतः  
०१,११४।०४७च् विश्वावसुर् भुमन्युश् च सुचन्द्रो दशमस् तथा  
०१,११४।०४८अ गीतमाधुर्यसम्पन्नौ विख्यातौ च हहाहुहू  
०१,११४।०४८च् इत्य् एते देवगन्धर्वा जगुस् तत्र नरर्षभम्  
०१,११४।०४९अ तथैवाप्सरसो हृष्टाः सर्वालङ्कारभूषिताः  
०१,११४।०४९च् ननृतुर् वै महाभागा जगुश् चायतलोचनाः  
०१,११४।०५०अ अनूना चानवद्या च प्रियमुख्या गुणावरा  
०१,११४।०५०च् अद्रिका च तथा साची मिश्रकेशी अलम्बुसा  
०१,११४।०५१अ मरीचिः शिचुका चैव विद्युत्पर्णा तिलोत्तमा  
०१,११४।०५१च् अग्निका लक्षणा क्षेमा देवी रम्भा मनोरमा  
०१,११४।०५१द्*१२२६_०१ उर्वशी चैव राजेन्द्र ननृतुर् गीतनिस्वनैः  
०१,११४।०५२अ असिता च सुबाहुश् च सुप्रिया सुवपुस् तथा  
०१,११४।०५२च् पुण्डरीका सुगन्धा च सुरथा च प्रमाथिनी  
०१,११४।०५३अ काम्या शारद्वती चैव ननृतुस् तत्र सङ्घशः  
०१,११४।०५३च् मेनका सहजन्या च पर्णिका पुञ्जिकस्थला  
०१,११४।०५४अ क्रतुस्थला घृताची च विश्वाची पूर्वचित्त्य् अपि  
०१,११४।०५४च् उम्लोचेत्य् अभिविख्याता प्रम्लोचेति च ता दश  
०१,११४।०५४ए उर्वश्य् एकादशीत्य् एता जगुर् आयतलोचनाः  
०१,११४।०५५अ धातार्यमा च मित्रश् च वरुणो ऽंशो भगस् तथा  
०१,११४।०५५च् इन्द्रो विवस्वान् पूषा च त्वष्टा च सविता तथा  
०१,११४।०५६अ पर्जन्यश् चैव विष्णुश् च आदित्याः पावकार्चिषः  
०१,११४।०५६ब्*१२२७_०१ इत्य् एते द्वादशादित्या ज्वलन्तः सूर्यवर्चसः  
०१,११४।०५६च् महिमानं पाण्डवस्य वर्धयन्तो ऽम्बरे स्थिताः  
०१,११४।०५७अ मृगव्याधश् च शर्वश् च निरृतिश् च महायशाः  
०१,११४।०५७च् अजैकपाद् अहिर्बुध्न्यः पिनाकी च परन्तपः  
०१,११४।०५८अ दहनो ऽथेश्वरश् चैव कपाली च विशां पते  
०१,११४।०५८च् स्थाणुर् भवश् च भगवान् रुद्रास् तत्रावतस्थिरे  
०१,११४।०५९अ अश्विनौ वसवश् चाष्टौ मरुतश् च महाबलाः  
०१,११४।०५९ब्*१२२८_०१ नासत्यश् चैव दस्रश् च स्मृतौ द्वाव् अश्विनाव् इति  
०१,११४।०५९ब्*१२२८_०२ तौ चाश्विनौ तथा साध्यास् तस्यासञ् जन्मनि स्थिताः  
०१,११४।०५९ब्*१२२८_०३ क्रतुर् दक्षस् तपः सत्यः कालः कामो धुरिस् तथा  
०१,११४।०५९ब्*१२२८_०४ कुरुमान् मधुमांश् चैव रोचमानश् च तेजसा  
०१,११४।०५९च् विश्वेदेवास् तथा साध्यास् तत्रासन् परिसंस्थिताः  
०१,११४।०६०अ कर्कोटको ऽथ शेषश् च वासुकिश् च भुजङ्गमः  
०१,११४।०६०च् कच्छपश् चापकुण्डश् च तक्षकश् च महोरगः  
०१,११४।०६१अ आययुस् तेजसा युक्ता महाक्रोधा महाबलाः  
०१,११४।०६१च् एते चान्ये च बहवस् तत्र नागा व्यवस्थिताः  
०१,११४।०६१द्*१२२९_०१ महान् पितामहस् त्व् एनं वस्त्रेणारजसा तदा  
०१,११४।०६१द्*१२२९_०२ प्रतिजग्राह नप्तारं राजर्षिपरिवारितः  
०१,११४।०६१द्*१२२९_०३ सगरेणाम्बरीषेण नहुषेण ययातिना  
०१,११४।०६१द्*१२२९_०४ धीमता धुन्धुमारेण राज्ञोपरिचरेण ह  
०१,११४।०६१द्*१२२९_०५ मुचुकुन्देन मान्धात्रा शिबिनारिष्टनेमिना  
०१,११४।०६१द्*१२२९_०६ भरतेन दिलीपेन सर्वैश् च जनमेजय  
०१,११४।०६१द्*१२२९_०७ पूरुः सार्धं नृपतिभिर् जग्राह कुरुपुङ्गवम्  
०१,११४।०६१द्*१२२९_०८ अन्ये च बहवस् तत्र समासन् राजसत्तमाः  
०१,११४।०६१द्*१२२९_०९ एते चान्ये च बहवो नरलोकाधिपास् तथा  
०१,११४।०६१द्*१२२९_१० देवलोकाद् इहागम्य प्रैक्षन्त भरतर्षभम्  
०१,११४।०६१द्*१२२९_११ विद्योतमानं वपुषा भासयन्तं दिशो दश  
०१,११४।०६१द्*१२२९_१२ लक्षणैर् व्यञ्जितैर् युक्तं सर्वैर् माहात्म्यसूचकैः  
०१,११४।०६१द्*१२३०_०१ तांश् च देवगणान् सर्वांस् तपःसिद्धा महर्षयः  
०१,११४।०६१द्*१२३०_०२ विमानगिर्यग्रगतान् ददृशुर् नेतरे जनाः  
०१,११४।०६२अ तार्क्ष्यश् चारिष्टनेमिश् च गरुडश् चासितध्वजः  
०१,११४।०६२च् अरुणश् चारुणिश् चैव वैनतेया व्यवस्थिताः  
०१,११४।०६३अ तद् दृष्ट्वा महद् आश्चर्यं विस्मिता मुनिसत्तमाः  
०१,११४।०६३च् अधिकां स्म ततो वृत्तिम् अवर्तन् पाण्डवान् प्रति  
०१,११४।०६३द्*१२३१_०१ पाण्डुः प्रीतेन मनसा देवतादीन् अपूजयत्  
०१,११४।०६३द्*१२३१_०२ पाण्डुना पूजिता देवाः प्रत्यूचुर् नृपसत्तमम्  
०१,११४।०६३द्*१२३१_०३ प्रादुर्भूतो ह्य् अयं धर्मो देवतानां प्रसादजः  
०१,११४।०६३द्*१२३१_०४ मातरिश्वा ह्य् अयं भीमो बलवान् अरिमर्दनः  
०१,११४।०६३द्*१२३१_०५ साक्षाद् इन्द्रः स्वयं जातः प्रसादाच् च शतक्रतोः  
०१,११४।०६३द्*१२३१_०६ पितृत्वाद् देवतानां हि नास्ति पुण्यतरस् त्वया  
०१,११४।०६३द्*१२३१_०७ पितॄणाम् ऋणमुक्तो ऽसि स्वर्गं प्राप्स्यसि पुण्यभाक्  
०१,११४।०६३द्*१२३१_०८ इत्य् उक्त्वा देवताः सर्वा विप्रजग्मुर् यथागतम्  
०१,११४।०६४अ पाण्डुस् तु पुनर् एवैनां पुत्रलोभान् महायशाः  
०१,११४।०६४च् प्राहिणोद् दर्शनीयाङ्गीं कुन्ती त्व् एनम् अथाब्रवीत्  
०१,११४।०६५अ नातश् चतुर्थं प्रसवम् आपत्स्व् अपि वदन्त्य् उत  
०१,११४।०६५च् अतः परं चारिणी स्यात् पञ्चमे बन्धकी भवेत्  
०१,११४।०६६अ स त्वं विद्वन् धर्मम् इमं बुद्धिगम्यं कथं नु माम्  
०१,११४।०६६च् अपत्यार्थं समुत्क्रम्य प्रमादाद् इव भाषसे  
०१,११४।०६६द्*१२३२=०० पाण्डुः  
०१,११४।०६६द्*१२३२_०१ एवम् एतद् धर्मशास्त्रं यथा वदसि तत् तथा  
०१,११५।००१ वैशम्पायन उवाच  
०१,११५।००१अ कुन्तीपुत्रेषु जातेषु धृतराष्ट्रात्मजेषु च  
०१,११५।००१च् मद्रराजसुता पाण्डुं रहो वचनम् अब्रवीत्  
०१,११५।००२अ न मे ऽस्ति त्वयि सन्तापो विगुणे ऽपि परन्तप  
०१,११५।००२ब्*१२३३_०१ न तापो यौवनस्थायी पराभवं कथं च नः  
०१,११५।००२च् नावरत्वे वरार्हायाः स्थित्वा चानघ नित्यदा  
०१,११५।००३अ गान्धार्याश् चैव नृपते जातं पुत्रशतं तथा  
०१,११५।००३च् श्रुत्वा न मे तथा दुःखम् अभवत् कुरुनन्दन  
०१,११५।००४अ इदं तु मे महद् दुःखं तुल्यतायाम् अपुत्रता  
०१,११५।००४च् दिष्ट्या त्व् इदानीं भर्तुर् मे कुन्त्याम् अप्य् अस्ति सन्ततिः  
०१,११५।००५अ यदि त्व् अपत्यसन्तानं कुन्तिराजसुता मयि  
०१,११५।००५च् कुर्याद् अनुग्रहो मे स्यात् तव चापि हितं भवेत्  
०१,११५।००६अ स्तम्भो हि मे सपत्नीत्वाद् वक्तुं कुन्तिसुतां प्रति  
०१,११५।००६च् यदि तु त्वं प्रसन्नो मे स्वयम् एनां प्रचोदय  
०१,११५।००७ पाण्डुर् उवाच  
०१,११५।००७अ ममाप्य् एष सदा माद्रि हृद्य् अर्थः परिवर्तते  
०१,११५।००७च् न तु त्वां प्रसहे वक्तुम् इष्टानिष्टविवक्षया  
०१,११५।००८अ तव त्व् इदं मतं ज्ञात्वा प्रयतिष्याम्य् अतः परम्  
०१,११५।००८च् मन्ये ध्रुवं मयोक्ता सा वचो मे प्रतिपत्स्यते  
०१,११५।००९ वैशम्पायन उवाच  
०१,११५।००९अ ततः कुन्तीं पुनः पाण्डुर् विविक्त इदम् अब्रवीत्  
०१,११५।००९ब्*१२३४_०१ अनुगृह्णीष्व कल्याणि मद्रराजसुताम् अपि  
०१,११५।००९च् कुलस्य मम सन्तानं लोकस्य च कुरु प्रियम्  
०१,११५।०१०अ मम चापिण्डनाशाय पूर्वेषाम् अपि चात्मनः  
०१,११५।०१०च् मत्प्रियार्थं च कल्याणि कुरु कल्याणम् उत्तमम्  
०१,११५।०१०द्*१२३५_०१ कुलस्य पिण्डवृद्धिश् च कुलस्य कुलसन्ततिः  
०१,११५।०१०द्*१२३५_०२ मम चेष्टस्य निर्वृत्तिस् तव चापि परं यशः  
०१,११५।०११अ यशसो ऽर्थाय चैव त्वं कुरु कर्म सुदुष्करम्  
०१,११५।०११च् प्राप्याधिपत्यम् इन्द्रेण यज्ञैर् इष्टं यशोर्थिना  
०१,११५।०१२अ तथा मन्त्रविदो विप्रास् तपस् तप्त्वा सुदुष्करम्  
०१,११५।०१२च् गुरून् अभ्युपगच्छन्ति यशसो ऽर्थाय भामिनि  
०१,११५।०१३अ तथा राजर्षयः सर्वे ब्राह्मणाश् च तपोधनाः  
०१,११५।०१३च् चक्रुर् उच्चावचं कर्म यशसो ऽर्थाय दुष्करम्  
०१,११५।०१३द्*१२३६_०१ तथा राजर्षयो धीरा मनुवैन्यादयः पृथक्  
०१,११५।०१३द्*१२३६_०२ यशो ऽर्थं धर्मयुक्तानि चक्रुः कर्माणि शोभने  
०१,११५।०१४अ सा त्वं माद्रीं प्लवेनेव तारयेमाम् अनिन्दिते  
०१,११५।०१४च् अपत्यसंविभागेन परां कीर्तिम् अवाप्नुहि  
०१,११५।०१४द्*१२३७_०१ धर्मं वै धर्मशास्त्रोक्तं यथा वदसि तत् तथा  
०१,११५।०१४द्*१२३७_०२ तस्माद् अनुग्रहं माद्र्याः कुरुष्व वरवर्णिनि  
०१,११५।०१५अ एवम् उक्ताब्रवीन् माद्रीं सकृच् चिन्तय दैवतम्  
०१,११५।०१५च् तस्मात् ते भवितापत्यम् अनुरूपम् असंशयम्  
०१,११५।०१५द्*१२३८_०१ कुन्त्या मन्त्रे कृते तस्मिन् विधिदृष्टेन कर्मणा  
०१,११५।०१५द्*१२३८_०२ ततो राजसुता स्नाता शयने संविवेश ह  
०१,११५।०१६अ ततो माद्री विचार्यैव जगाम मनसाश्विनौ  
०१,११५।०१६च् ताव् आगम्य सुतौ तस्यां जनयाम् आसतुर् यमौ  
०१,११५।०१७अ नकुलं सहदेवं च रूपेणाप्रतिमौ भुवि  
०१,११५।०१७च् तथैव ताव् अपि यमौ वाग् उवाचाशरीरिणी  
०१,११५।०१७द्*१२३९_०१ कर्मतो भक्तितश् चैव बलतो ऽपि नयैस् तथा  
०१,११५।०१८अ रूपसत्त्वगुणोपेताव् एताव् अन्याञ् जनान् अति  
०१,११५।०१८च् भासतस् तेजसात्यर्थं रूपद्रविणसम्पदा  
०१,११५।०१९अ नामानि चक्रिरे तेषां शतशृङ्गनिवासिनः  
०१,११५।०१९च् भक्त्या च कर्मणा चैव तथाशीर्भिर् विशां पते  
०१,११५।०२०अ ज्येष्ठं युधिष्ठिरेत्य् आहुर् भीमसेनेति मध्यमम्  
०१,११५।०२०च् अर्जुनेति तृतीयं च कुन्तीपुत्रान् अकल्पयन्  
०१,११५।०२१अ पूर्वजं नकुलेत्य् एवं सहदेवेति चापरम्  
०१,११५।०२१च् माद्रीपुत्राव् अकथयंस् ते विप्राः प्रीतमानसाः  
०१,११५।०२१ए अनुसंवत्सरं जाता अपि ते कुरुसत्तमाः  
०१,११५।०२१फ़्*१२४०_०१ पाण्डुपुत्रा व्यराजन्त पञ्च संवत्सरा इव  
०१,११५।०२१फ़्*१२४१_०१ अन्ववर्तन्त पार्थाश् च माद्रीपुत्रौ तथैव च  
०१,११५।०२१फ़्*१२४२_०१ महासत्त्वा महावीर्या महाबलपराक्रमाः  
०१,११५।०२१फ़्*१२४२_०२ पाण्डुर् दृष्ट्वा सुतांस् तांस् तु देवरूपान् महौजसः  
०१,११५।०२१फ़्*१२४२_०३ मुदं परमिकां लेभे ननन्द च नराधिपः  
०१,११५।०२१फ़्*१२४२_०४ ऋषीणाम् अपि सर्वेषां शतशृङ्गनिवासिनाम्  
०१,११५।०२१फ़्*१२४२_०५ प्रिया बभूवुस् तासां च तथैव मुनियोषिताम्  
०१,११५।०२२अ कुन्तीम् अथ पुनः पाण्डुर् माद्र्यर्थे समचोदयत्  
०१,११५।०२२च् तम् उवाच पृथा राजन् रहस्य् उक्ता सती सदा  
०१,११५।०२३अ उक्ता सकृद् द्वन्द्वम् एषा लेभे तेनास्मि वञ्चिता  
०१,११५।०२३च् बिभेम्य् अस्याः परिभवान् नारीणां गतिर् ईदृशी  
०१,११५।०२४अ नाज्ञासिषम् अहं मूढा द्वन्द्वाह्वाने फलद्वयम्  
०१,११५।०२४च् तस्मान् नाहं नियोक्तव्या त्वयैषो ऽस्तु वरो मम  
०१,११५।०२५अ एवं पाण्डोः सुताः पञ्च देवदत्ता महाबलाः  
०१,११५।०२५च् सम्भूताः कीर्तिमन्तस् ते कुरुवंशविवर्धनाः  
०१,११५।०२५द्*१२४३_०१ देवौजसः सत्त्ववन्तः सर्वशास्त्रविशारदाः  
०१,११५।०२५द्*१२४३_०२ दिव्यसंहननाः सर्वे सर्वे भास्वरमूर्तयः  
०१,११५।०२६अ शुभलक्षणसम्पन्नाः सोमवत् प्रियदर्शनाः  
०१,११५।०२६च् सिंहदर्पा महेष्वासाः सिंहविक्रान्तगामिनः  
०१,११५।०२६द्*१२४४_०१ सिंहोरस्काः सिंहसत्त्वाः सिंहाक्षाः सिंहविक्रमाः  
०१,११५।०२६ए सिंहग्रीवा मनुष्येन्द्रा ववृधुर् देवविक्रमाः  
०१,११५।०२७अ विवर्धमानास् ते तत्र पुण्ये हैमवते गिरौ  
०१,११५।०२७च् विस्मयं जनयाम् आसुर् महर्षीणां समेयुषाम्  
०१,११५।०२८अ ते च पञ्च शतं चैव कुरुवंशविवर्धनाः  
०१,११५।०२८च् सर्वे ववृधुर् अल्पेन कालेनाप्स्व् इव नीरजाः  
०१,११५।०२८द्@०६७=००४७ वैशम्पायनः  
०१,११५।०२८द्@०६७_०००१ जातमात्रान् उपादाय शतशृङ्गनिवासिनः  
०१,११५।०२८द्@०६७_०००२ पाण्डोः पुत्रान् अमन्यन्त तापसाः स्वान् इवात्मजान्  
०१,११५।०२८द्@०६७_०००३ ततस् तु वृष्णयः सर्वे वसुदेवपुरोगमाः  
०१,११५।०२८द्@०६७_०००४ पाण्डुः शापभयाद् भीतः शतशृङ्गम् उपेयिवान्  
०१,११५।०२८द्@०६७_०००५ तत्रैव मुनिभिः सार्धं तापसो ऽभूत् तपश् चरन्  
०१,११५।०२८द्@०६७_०००६ शाकमूलफलाहारस् तपस्वी नियतेन्द्रियः  
०१,११५।०२८द्@०६७_०००७ योगध्यानपरो राजा बभूवेति च वादकाः  
०१,११५।०२८द्@०६७_०००८ प्रब्रुवन्ति स्म बहवस् तच् छ्रुत्वा शोककर्शिताः  
०१,११५।०२८द्@०६७_०००९ पाण्डोः प्रीतिसमायुक्ताः कदा श्रोष्याम सत्कथाः  
०१,११५।०२८द्@०६७_००१० इत्य् एवं कथयन्तस् ते वृष्णयः सह बान्धवैः  
०१,११५।०२८द्@०६७_००११ पाण्डोः पुत्रागमं श्रुत्वा सर्वे हर्षसमन्विताः  
०१,११५।०२८द्@०६७_००१२ सभाजयन्तस् ते ऽन्योन्यं वसुदेवं वचो ऽब्रुवन्  
०१,११५।०२८द्@०६७_००१३ न भवेरन् क्रियाहीनाः पाण्डोः पुत्रा महाबलाः  
०१,११५।०२८द्@०६७_००१४ पाण्डोः प्रियहितान्वेषी प्रेषय त्वं पुरोहितम्  
०१,११५।०२८द्@०६७_००१५ वसुदेवस् तथेत्य् उक्त्वा विससर्ज पुरोहितम्  
०१,११५।०२८द्@०६७_००१६ युक्तानि च कुमाराणां पारिबर्हाण्य् अनेकशः  
०१,११५।०२८द्@०६७_००१७ कुन्तीं माद्रीं च सन्दिश्य दासदासीपरिच्छदम्  
०१,११५।०२८द्@०६७_००१८ गावो हिरण्यं रूप्यं च प्रेषयाम् आस भारत  
०१,११५।०२८द्@०६७_००१९ तानि सर्वाणि सङ्गृह्य प्रययौ स पुरोहितः  
०१,११५।०२८द्@०६७_००२० तम् आगतं द्विजश्रेष्ठं काश्यपं वै पुरोहितम्  
०१,११५।०२८द्@०६७_००२१ पूजयाम् आस विधिवत् पाण्डुः परपुरञ्जयः  
०१,११५।०२८द्@०६७_००२२ पृथा माद्री च संहृष्टे वसुदेवं प्रशंसताम्  
०१,११५।०२८द्@०६७_००२३ ततः पाण्डुः क्रियाः सर्वाः पाण्डवानाम् अकारयत्  
०१,११५।०२८द्@०६७_००२४ गर्भाधानादिकृत्यानि चौलोपनयनानि च  
०१,११५।०२८द्@०६७_००२५ काश्यपः कृतवान् सर्वम् उपाकर्म च भारत  
०१,११५।०२८द्@०६७_००२६ चौलोपनयनाद् ऊर्ध्वं वृषभाक्षा यशस्विनः  
०१,११५।०२८द्@०६७_००२७ वैदिकाध्ययने सर्वे समपद्यन्त पारगाः  
०१,११५।०२८द्@०६७_००२८ शर्यातेः पृषतः पुत्रः शुको नाम परन्तपः  
०१,११५।०२८द्@०६७_००२९ येन सागरपर्यन्ता धनुषा निर्जिता मही  
०१,११५।०२८द्@०६७_००३० अश्वमेधशतैर् इष्ट्वा स महात्मा महामखैः  
०१,११५।०२८द्@०६७_००३१ आराध्य देवताः सर्वाः पितॄन् अपि महामतिः  
०१,११५।०२८द्@०६७_००३२ शतशृङ्गे तपस् तेपे शाकमूलफलाशनः  
०१,११५।०२८द्@०६७_००३३ तेनोपकरणश्रेष्ठैः शिक्षया चोपबृंहिताः  
०१,११५।०२८द्@०६७_००३४ तत्प्रसादाद् धनुर्वेदे समपद्यन्त पारगाः  
०१,११५।०२८द्@०६७_००३५ गदायां पारगो भीमस् तोमरेषु युधिष्ठिरः  
०१,११५।०२८द्@०६७_००३६ असिचर्मणि निष्णातौ यमौ सत्त्ववतां वरौ  
०१,११५।०२८द्@०६७_००३७ धनुर्वेदे गतः पारं सव्यसाची परन्तपः  
०१,११५।०२८द्@०६७_००३८ शुकेन समनुज्ञातो मत्समो ऽयम् इति प्रभो  
०१,११५।०२८द्@०६७_००३९ अनुज्ञाय ततो राजा शक्तिं खड्गं तथा शरान्  
०१,११५।०२८द्@०६७_००४० धनुश् च ददतां श्रेष्ठस् तालमात्रं महाप्रभम्  
०१,११५।०२८द्@०६७_००४१ विपाठक्षुरनाराचान् गृध्रपक्षान् अलङ्कृतान्  
०१,११५।०२८द्@०६७_००४२ ददौ पार्थाय संहृष्टो महोरगसमप्रभान्  
०१,११५।०२८द्@०६७_००४३ अवाप्य सर्वशस्त्राणि मुदितो वासवात्मजः  
०१,११५।०२८द्@०६७_००४४ मेने सर्वान् महीपालान् अपर्याप्तान् स्वतेजसा  
०१,११५।०२८द्@०६७_००४५ एकवर्षान्तरास् त्व् एवं परस्परम् अरिन्दमाः  
०१,११५।०२८द्@०६७_००४६ अन्ववर्धन्त पार्थाश् च माद्रीपुत्रौ तथैव च  
०१,११५।०२८द्@०६७_००४७ पाण्डवानां तथायुस् त्वं शृणु कौरवनन्दन  
०१,११५।०२८द्@०६७_००४८ जगाम हास्तिनपुरं षोडशाब्दो युधिष्ठिरः  
०१,११५।०२८द्@०६७_००४९ भीमसेनः पञ्चदशे बीभत्सुर् वै चतुर्दशे  
०१,११५।०२८द्@०६७_००५० त्रयोदशाब्दौ च यमौ जग्मतुर् नागसाह्वयम्  
०१,११५।०२८द्@०६७_००५१ तत्र त्रयोदशाब्दानि धार्तराष्ट्रैः सहोषिताः  
०१,११५।०२८द्@०६७_००५२ षट् च मासाञ् जतुगृहान् मुक्ता जातो घटोत्कचः  
०१,११५।०२८द्@०६७_००५३ षण्मासान् एकचक्रायां वर्षं पाञ्चालके गृहे  
०१,११५।०२८द्@०६७_००५४ धार्तराष्ट्रैः सहोषित्वा पञ्च वर्षाणि भारत  
०१,११५।०२८द्@०६७_००५५ इन्द्रप्रस्थे ऽवसंस् तत्र त्रीणि वर्षाणि विंशतिम्  
०१,११५।०२८द्@०६७_००५६ द्वादशाब्दान् अथैकं च विभ्रमद्यूतनिर्जिताः  
०१,११५।०२८द्@०६७_००५७ भुङ्क्त्वा षट्त्रिंशतं राज्यं सागरान्तां वसुन्धराम्  
०१,११५।०२८द्@०६७_००५८ मासैः षड्भिर् महात्मानः सर्वे कृष्णपरायणाः  
०१,११५।०२८द्@०६७_००५९ राज्ये परिक्षितं स्थाप्य इष्टां गतिम् अवाप्नुवन्  
०१,११५।०२८द्@०६७_००६० एवं युधिष्ठिरस्यापि आयुर् अष्टोत्तरं शतम्  
०१,११५।०२८द्@०६७_००६१ अर्जुनात् केशवो ज्येष्ठस् त्रिभिर् मासैर् महाभुजः  
०१,११५।०२८द्@०६७_००६२ कृष्णात् सङ्कर्षणो ज्येष्ठस् त्रिभिर् मासैर् महाबलः  
०१,११६।००१ वैशम्पायन उवाच  
०१,११६।००१अ दर्शनीयांस् ततः पुत्रान् पाण्डुः पञ्च महावने  
०१,११६।००१च् तान् पश्यन् पर्वते रेमे स्वबाहुबलपालितान्  
०१,११६।००२अ सुपुष्पितवने काले कदा चिन् मधुमाधवे  
०१,११६।००२ब्*१२४५_०१ पूर्णे चतुर्दशे वर्षे फल्गुनस्य च धीमतः  
०१,११६।००२ब्*१२४५_०२ तदा उत्तरफल्गुन्यां प्रवृत्ते स्वस्तिवाचने  
०१,११६।००२ब्*१२४५_०३ रक्षणे विस्मृता कुन्ती व्यग्रा ब्राह्मणभोजने  
०१,११६।००२ब्*१२४५_०४ पुरोहितेन सह सा ब्राह्मणान् पर्यवेषयत्  
०१,११६।००२ब्*१२४५_०५ तस्मिन् काले समाहूय माद्रीं मदनमोहितः  
०१,११६।००२च् भूतसम्मोहने राजा सभार्यो व्यचरद् वनम्  
०१,११६।००३अ पलाशैस् तिलकैश् चूतैश् चम्पकैः पारिभद्रकैः  
०१,११६।००३च् अन्यैश् च बहुभिर् वृक्षैः फलपुष्पसमृद्धिभिः  
०१,११६।००३द्*१२४६_०१ कर्णिकारैर् अशोकैश् च केशरैर् अतिमुक्तकैः  
०१,११६।००३द्*१२४७_०१ तदा कुरबकैश् चैव मत्तभ्रमरकूजितैः  
०१,११६।००३द्*१२४७_०२ चूतैर् मञ्जिरिभिश् चैव पारिजातवनैर् अपि  
०१,११६।००३द्*१२४८_०१ परपुष्टोपसङ्घुष्टसङ्गीतैः षट्पदैर् अपि  
०१,११६।००३द्*१२४९_०१ जम्बूदुम्बरसैहुण्डैर् वटैर् आम्रातकैर् धवैः  
०१,११६।००३द्*१२४९_०२ नीपार्जुनकदम्बैश् च बदरैर् नागकेसरैः  
०१,११६।००३द्*१२४९_०३ तमालैर् बिल्वकैस् तालैः पनसैर् वनकिंशुकैः  
०१,११६।००३द्*१२४९_०४ मत्तभ्रमरसङ्गीतकोकिलस्वनमिश्रितम्  
०१,११६।००३द्*१२५०_०१ हिन्तालकदलीशालैः पनसैर् वनकिंशुकैः  
०१,११६।००३द्*१२५१_०१ बकुलैस् तिलकैस् तालैः पनसैर् वनकिंशुकैः  
०१,११६।००४अ जलस्थानैश् च विविधैः पद्मिनीभिश् च शोभितम्  
०१,११६।००४ब्*१२५२_०१ नानाविहङ्गसङ्घुष्टं परपुष्टनिनादितम्  
०१,११६।००४ब्*१२५३_०१ समीक्ष्य च ततस् तत्र रम्यं कुसुमितं द्रुमम्  
०१,११६।००४च् पाण्डोर् वनं तु सम्प्रेक्ष्य प्रजज्ञे हृदि मन्मथः  
०१,११६।००४द्*१२५४_०१ मत्तभ्रमरसङ्गीतं कोकिलस्वनमिश्रितम्  
०१,११६।००४द्*१२५४_०२ गायमानैस् तु गन्धर्वैः पुरा नागपुरे यथा  
०१,११६।००५अ प्रहृष्टमनसं तत्र विहरन्तं यथामरम्  
०१,११६।००५च् तं माद्र्य् अनुजगामैका वसनं बिभ्रती शुभम्  
०१,११६।००६अ समीक्षमाणः स तु तां वयःस्थां तनुवाससम्  
०१,११६।००६च् तस्य कामः प्रववृधे गहने ऽग्निर् इवोत्थितः  
०१,११६।००७अ रहस्य् आत्मसमां दृष्ट्वा राजा राजीवलोचनाम्  
०१,११६।००७च् न शशाक नियन्तुं तं कामं कामबलात्कृतः  
०१,११६।००७द्*१२५५_०१ अथ सो ऽष्टादशे वर्षे ऋतौ माद्रीम् अलङ्कृताम्  
०१,११६।००७द्*१२५५_०२ आजुहाव ततः पाण्डुः परीतात्मा यशस्विनीम्  
०१,११६।००८अ तत एनां बलाद् राजा निजग्राह रहोगताम्  
०१,११६।००८च् वार्यमाणस् तया देव्या विस्फुरन्त्या यथाबलम्  
०१,११६।००९अ स तु कामपरीतात्मा तं शापं नान्वबुध्यत  
०१,११६।००९च् माद्रीं मैथुनधर्मेण गच्छमानो बलाद् इव  
०१,११६।०१०अ जीवितान्ताय कौरव्यो मन्मथस्य वशं गतः  
०१,११६।०१०च् शापजं भयम् उत्सृज्य जगामैव बलात् प्रियाम्  
०१,११६।०११अ तस्य कामात्मनो बुद्धिः साक्षात् कालेन मोहिता  
०१,११६।०११च् सम्प्रमथ्येन्द्रियग्रामं प्रनष्टा सह चेतसा  
०१,११६।०१२अ स तया सह सङ्गम्य भार्यया कुरुनन्दन  
०१,११६।०१२च् पाण्डुः परमधर्मात्मा युयुजे कालधर्मणा  
०१,११६।०१२द्*१२५६_०१ क्षणेनाभ्यपतद् राजा राजधानीं यमस्य वै  
०१,११६।०१३अ ततो माद्री समालिङ्ग्य राजानं गतचेतसम्  
०१,११६।०१३च् मुमोच दुःखजं शब्दं पुनः पुनर् अतीव ह  
०१,११६।०१३द्*१२५७_०१ तं श्रुत्वा करुणं शब्दं सहसोत्पतितं तदा  
०१,११६।०१४अ सह पुत्रैस् ततः कुन्ती माद्रीपुत्रौ च पाण्डवौ  
०१,११६।०१४च् आजग्मुः सहितास् तत्र यत्र राजा तथागतः  
०१,११६।०१५अ ततो माद्र्य् अब्रवीद् राजन्न् आर्ता कुन्तीम् इदं वचः  
०१,११६।०१५च् एकैव त्वम् इहागच्छ तिष्ठन्त्व् अत्रैव दारकाः  
०१,११६।०१६अ तच् छ्रुत्वा वचनं तस्यास् तत्रैवावार्य दारकान्  
०१,११६।०१६च् हताहम् इति विक्रुश्य सहसोपजगाम ह  
०१,११६।०१७अ दृष्ट्वा पाण्डुं च माद्रीं च शयानौ धरणीतले  
०१,११६।०१७च् कुन्ती शोकपरीताङ्गी विललाप सुदुःखिता  
०१,११६।०१८अ रक्ष्यमाणो मया नित्यं वीरः सततम् आत्मवान्  
०१,११६।०१८च् कथं त्वम् अभ्यतिक्रान्तः शापं जानन् वनौकसः  
०१,११६।०१९अ ननु नाम त्वया माद्रि रक्षितव्यो जनाधिपः  
०१,११६।०१९च् सा कथं लोभितवती विजने त्वं नराधिपम्  
०१,११६।०१९द्*१२५८=०० माद्री  
०१,११६।०१९द्*१२५८_०१ विधिना चोदितस्यास्य मां दृष्ट्वा विजने वने  
०१,११६।०१९द्*१२५८_०२ अचिन्तयित्वा तच् छापं प्रहर्षः समजायत  
०१,११६।०२०अ कथं दीनस्य सततं त्वाम् आसाद्य रहोगताम्  
०१,११६।०२०च् तं विचिन्तयतः शापं प्रहर्षः समजायत  
०१,११६।०२१अ धन्या त्वम् असि बाह्लीकि मत्तो भाग्यतरा तथा  
०१,११६।०२१च् दृष्टवत्य् असि यद् वक्त्रं प्रहृष्टस्य महीपतेः  
०१,११६।०२२ माद्र्य् उवाच  
०१,११६।०२२अ विलोभ्यमानेन मया वार्यमाणेन चासकृत्  
०१,११६।०२२च् आत्मा न वारितो ऽनेन सत्यं दिष्टं चिकीर्षुणा  
०१,११६।०२२द्@०६८=०००० वैशम्पायनः  
०१,११६।०२२द्@०६८=००१९ कुन्ती  
०१,११६।०२२द्@०६८=००३२ वैशम्पायनः  
०१,११६।०२२द्@०६८=००३७ युधिष्ठिरः  
०१,११६।०२२द्@०६८=००४५ भीमः  
०१,११६।०२२द्@०६८=००५२ वैशम्पायनः  
०१,११६।०२२द्@०६८=००५३ अर्जुनः  
०१,११६।०२२द्@०६८=००५७ वैशम्पायनः  
०१,११६।०२२द्@०६८=००५८ यमौ  
०१,११६।०२२द्@०६८=००६१ वैशम्पायनः  
०१,११६।०२२द्@०६८_०००१ तस्यास् तद् वचनं श्रुत्वा कुन्ती शोकाग्निदीपिता  
०१,११६।०२२द्@०६८_०००२ पपात सहसा भूमौ छिन्नमूल इव द्रुमः  
०१,११६।०२२द्@०६८_०००३ निश्चेष्टा पतिता भूमौ मोहे न तु चचाल सा  
०१,११६।०२२द्@०६८_०००४ तस्मिन् क्षणे कृतस्नानम् अमलाम्बरसंवृतम्  
०१,११६।०२२द्@०६८_०००५ अलङ्कारकृतं पाण्डुं शयानं शयने शुभे  
०१,११६।०२२द्@०६८_०००६ कुन्तीम् उत्थाप्य माद्री तु मोहेनाविष्टचेतनाम्  
०१,११६।०२२द्@०६८_०००७ एह्य् एहीति च तां कुन्तीं दर्शयाम् आस कौरवम्  
०१,११६।०२२द्@०६८_०००८ पादयोः पतिता कुन्ती पुनर् उत्थाय भूमिपम्  
०१,११६।०२२द्@०६८_०००९ रक्तचन्दनदिग्धाङ्गं महारजतवाससम्  
०१,११६।०२२द्@०६८_००१० सस्मितेन तु वक्त्रेण गदन्तम् इव भारतीम्  
०१,११६।०२२द्@०६८_००११ परिरभ्य तदा मोहाद् विललापाकुलेन्द्रिया  
०१,११६।०२२द्@०६८_००१२ माद्री चापि समालिङ्ग्य राजानं विललाप सा  
०१,११६।०२२द्@०६८_००१३ तं तथाशायिनं पाण्डुम् ऋषयः सह चारणैः  
०१,११६।०२२द्@०६८_००१४ अभ्येत्य सहिताः सर्वे शोकाद् अश्रूण्य् अवर्तयन्  
०१,११६।०२२द्@०६८_००१५ अस्तं गतम् इवादित्यं संशुष्कम् इव सागरम्  
०१,११६।०२२द्@०६८_००१६ दृष्ट्वा पाण्डुं नरव्याघ्रं शोचन्ति स्म महर्षयः  
०१,११६।०२२द्@०६८_००१७ समानशोका ऋषयः पाण्डवाश् च बुभूविरे  
०१,११६।०२२द्@०६८_००१८ ते समाश्वासिते विप्रैर् विलेपतुर् अनिन्दिते  
०१,११६।०२२द्@०६८_००१९ हा राजन् कस्य नौ हित्वा गच्छसि त्रिदशालयम्  
०१,११६।०२२द्@०६८_००२० हा राजन् मम मन्दायाः कथं माद्रीं समेत्य वै  
०१,११६।०२२द्@०६८_००२१ निधनं प्राप्तवान् राजन् मद्भाग्यपरिसङ्क्षयात्  
०१,११६।०२२द्@०६८_००२२ युधिष्ठिरं भीमसेनम् अर्जुनं च यमाव् उभौ  
०१,११६।०२२द्@०६८_००२३ कस्मात् पुत्रान् प्रियान् हित्वा प्रयातो ऽसि विशां पते  
०१,११६।०२२द्@०६८_००२४ नूनं त्वां त्रिदशा देवाः प्रतिनन्दन्ति भारत  
०१,११६।०२२द्@०६८_००२५ यथा हि तप उग्रं ते चरितं विप्रसंसदि  
०१,११६।०२२द्@०६८_००२६ आवाभ्यां सहितो राजन् गमिष्यसि दिवं शुभम्  
०१,११६।०२२द्@०६८_००२७ आजमीढाजमीढानां कर्मणा चरितां गतिम्  
०१,११६।०२२द्@०६८_००२८ ननु नाम सहावाभ्यां गमिष्यामीति नस् त्वया  
०१,११६।०२२द्@०६८_००२९ प्रतिज्ञातं कुरुश्रेष्ठ यदासि वनम् आगतः  
०१,११६।०२२द्@०६८_००३० आवाभ्यां त्व् एव सहितो गमिष्यसि विशां पते  
०१,११६।०२२द्@०६८_००३१ मुहूर्तं क्षम्यतां राजन्न् आरोक्ष्यावश् चितां तव  
०१,११६।०२२द्@०६८_००३२ विलपित्वा भृशं त्व् एवं निःसञ्ज्ञे पतिते भुवि  
०१,११६।०२२द्@०६८_००३३ यथा विद्धे हते मृग्यौ लुब्धैर् वनगते तथा  
०१,११६।०२२द्@०६८_००३४ युधिष्ठिरमुखाः सर्वे पाण्डवा वेदपारगाः  
०१,११६।०२२द्@०६८_००३५ ते ऽप्य् आगत्य पितुर् मूले निःसञ्ज्ञाः पतिता भुवि  
०१,११६।०२२द्@०६८_००३६ पाण्डोः पादौ परिष्वज्य विलपन्ति स्म पाण्डवाः  
०१,११६।०२२द्@०६८_००३७ हा विनष्टाः स्म तातेति हा विनाथा भवामहे  
०१,११६।०२२द्@०६८_००३८ त्वद्विहीना महाप्राज्ञ कथं वर्ताम बालकाः  
०१,११६।०२२द्@०६८_००३९ लोकनाथस्य पुत्राः स्मो न सनाथा भवामहे  
०१,११६।०२२द्@०६८_००४० क्षणेनैव महाराज अहो लोकस्य चित्रता  
०१,११६।०२२द्@०६८_००४१ नास्मद्विधा राजपुत्रा अधन्याः सन्ति भारत  
०१,११६।०२२द्@०६८_००४२ त्वद्विनाशाच् च राजेन्द्र राज्यप्रस्खलनात् तथा  
०१,११६।०२२द्@०६८_००४३ बान्धवानाम् अथाज्ञानात् प्राप्ताः स्म व्यसनं वयम्  
०१,११६।०२२द्@०६८_००४४ किं करिष्यामहे राजन् कर्तव्यं नः प्रसीदताम्  
०१,११६।०२२द्@०६८_००४५ हित्वा राज्यं च भोगांश् च शतशृङ्गनिवासिना  
०१,११६।०२२द्@०६८_००४६ त्वया लब्धाः स्म राजेन्द्र महता तपसा वयम्  
०१,११६।०२२द्@०६८_००४७ हित्वा मानं वनं गत्वा स्वयम् आहृत्य भक्षणम्  
०१,११६।०२२द्@०६८_००४८ शाकमूलफलैर् वन्यैर् भरणं वै त्वया कृतम्  
०१,११६।०२२द्@०६८_००४९ पुत्रान् उत्पाद्य पितरो यम् इच्छन्ति महात्मनः  
०१,११६।०२२द्@०६८_००५० त्रिवर्गफलम् इच्छन्तस् तस्य कालो ऽयम् आगतः  
०१,११६।०२२द्@०६८_००५१ अभुक्त्वैव फलं राजन् गन्तुं नार्हसि भारत  
०१,११६।०२२द्@०६८_००५२ इत्य् एवम् उक्त्वा पितरं भीमो ऽपि विललाप ह  
०१,११६।०२२द्@०६८_००५३ प्रणष्टं भारतं वंशं पाण्डुना पुनर् उद्धृतम्  
०१,११६।०२२द्@०६८_००५४ तस्मिंस् तपोवनगते नष्टं राज्यं सराष्ट्रकम्  
०१,११६।०२२द्@०६८_००५५ पुनर् निस्तारितं क्षत्रं पाण्डुपुत्रैर् महात्मभिः  
०१,११६।०२२द्@०६८_००५६ एतच् छ्रुत्वा तु मोदित्वा गन्तुम् अर्हसि कौरव  
०१,११६।०२२द्@०६८_००५७ इत्य् एवम् उक्त्वा पितरं विललाप धनञ्जयः  
०१,११६।०२२द्@०६८_००५८ दुःसञ्चयं तपः कृत्वा लब्ध्वा नौ भरतर्षभ  
०१,११६।०२२द्@०६८_००५९ पुत्रलाभस्य महतः शुश्रूषादिफलं त्वया  
०१,११६।०२२द्@०६८_००६० न चावाप्तं किं चिद् एव राज्यं पित्रा यथा पुरा  
०१,११६।०२२द्@०६८_००६१ एवम् उक्त्वा यमौ चापि विलेपतुर् अथातुरौ  
०१,११६।०२३ कुन्त्य् उवाच  
०१,११६।०२३अ अहं ज्येष्ठा धर्मपत्नी ज्येष्ठं धर्मफलं मम  
०१,११६।०२३च् अवश्यं भाविनो भावान् मा मां माद्रि निवर्तय  
०१,११६।०२४अ अन्वेष्यामीह भर्तारम् अहं प्रेतवशं गतम्  
०१,११६।०२४च् उत्तिष्ठ त्वं विसृज्यैनम् इमान् रक्षस्व दारकान्  
०१,११६।०२४द्*१२५९=०२ वैशम्पायनः  
०१,११६।०२४द्*१२५९_०१ अवाप्य पुत्रांल् लब्धात्मा वीरपत्नीत्वम् अर्थये  
०१,११६।०२४द्*१२५९_०२ मद्रराजसुता कुन्तीम् इदं वचनम् अब्रवीत्  
०१,११६।०२५ माद्र्य् उवाच  
०१,११६।०२५अ अहम् एवानुयास्यामि भर्तारम् अपलायिनम्  
०१,११६।०२५च् न हि तृप्तास्मि कामानां तज् ज्येष्ठा अनुमन्यताम्  
०१,११६।०२६अ मां चाभिगम्य क्षीणो ऽयं कामाद् भरतसत्तमः  
०१,११६।०२६च् तम् उच्छिन्द्याम् अस्य कामं कथं नु यमसादने  
०१,११६।०२६द्*१२६०_०१ मम हेतोर् गतो राजा दिवं राजर्षिसत्तमः  
०१,११६।०२६द्*१२६०_०२ न चैव तादृशी बुद्धिर् बान्धवाश् च न तादृशाः  
०१,११६।०२६द्*१२६०_०३ न चोत्सहे धारयितुं प्राणान् भर्तृविनाकृता  
०१,११६।०२६द्*१२६०_०४ तस्मात् तम् अनुयास्यामि यान्तं वैवस्वतक्षयम्  
०१,११६।०२७अ न चाप्य् अहं वर्तयन्ती निर्विशेषं सुतेषु ते  
०१,११६।०२७च् वृत्तिम् आर्ये चरिष्यामि स्पृशेद् एनस् तथा हि माम्  
०१,११६।०२७द्*१२६१_०१ त्वं तु मत्सुतयोर् नित्यं त्वत्सुतेषु समा सदा  
०१,११६।०२८अ तस्मान् मे सुतयोः कुन्ति वर्तितव्यं स्वपुत्रवत्  
०१,११६।०२८च् मां हि कामयमानो ऽयं राजा प्रेतवशं गतः  
०१,११६।०२८द्*१२६२_०१ अन्वेष्यामि च भर्तारं व्रजन्तं यमसादनम्  
०१,११६।०२९अ राज्ञः शरीरेण सह ममापीदं कलेवरम्  
०१,११६।०२९च् दग्धव्यं सुप्रतिच्छन्नम् एतद् आर्ये प्रियं कुरु  
०१,११६।०३०अ दारकेष्व् अप्रमत्ता च भवेथाश् च हिता मम  
०१,११६।०३०च् अतो ऽन्यन् न प्रपश्यामि सन्देष्टव्यं हि किं चन  
०१,११६।०३०द्*१२६३_०१ तस्यास् तद् वचनं श्रुत्वा कुन्ती शोकाग्निदीपिता  
०१,११६।०३०द्*१२६३_०२ पपात सहसा भूमौ छिन्नमूल इव द्रुमः  
०१,११६।०३०द्*१२६३_०३ निश्चेष्टा पतिता भूमौ मोहेनैव चचाल सा  
०१,११६।०३०द्*१२६३_०४ तस्मिन् क्षणे कृतस्नानं महद् अम्बरसंवृतम्  
०१,११६।०३०द्*१२६३_०५ अलङ्कारकृतं पाण्डुं शयानं शयने शुभे  
०१,११६।०३०द्*१२६३_०६ कुन्तीम् उत्थाप्य माद्री तु मोहेनाविष्टचेतनाम्  
०१,११६।०३०द्*१२६३_०७ एह्य् एहि कुन्ति मा रोदीः दर्शयामि स्वकौतुकम्  
०१,११६।०३०द्*१२६३_०८ पादयोः पतिता कुन्ती पुनर् उत्थाय भूमिपम्  
०१,११६।०३०द्*१२६३_०९ रक्तचन्दनदिग्धाङ्गं महारजतवाससम्  
०१,११६।०३०द्@०६९=०००० वैशम्पायनः  
०१,११६।०३०द्@०६९=००१६ कुन्ती  
०१,११६।०३०द्@०६९=००२० माद्री  
०१,११६।०३०द्@०६९=००२८ वैशम्पायनः  
०१,११६।०३०द्@०६९_०००१ ऋषयस् तान् समाश्वास्य पाण्डवान् सत्यविक्रमान्  
०१,११६।०३०द्@०६९_०००२ ऊचुः कुन्तीं च माद्रीं च समाश्वास्य तपस्विनः  
०१,११६।०३०द्@०६९_०००३ सुभगे बालपुत्रे तु न मर्तव्यं कथं चन  
०१,११६।०३०द्@०६९_०००४ पाण्डवांश् चापि नेष्यामः कुरुराष्ट्रं परन्तपान्  
०१,११६।०३०द्@०६९_०००५ अधर्मेष्व् अर्थजातेषु धृतराष्ट्रश् च लोभवान्  
०१,११६।०३०द्@०६९_०००६ स कदाचिन् न वर्तेत पाण्डवेषु यथाविधि  
०१,११६।०३०द्@०६९_०००७ कुन्त्याःश् च वृष्णयो नाथाः कुन्तिभोजस् तथैव च  
०१,११६।०३०द्@०६९_०००८ माद्र्याश् च बलिनां श्रेष्ठः शल्यो भ्राता महारथः  
०१,११६।०३०द्@०६९_०००९ भर्त्रा तु मरणं सार्धं फलवन् नात्र संशयः  
०१,११६।०३०द्@०६९_००१० युवाभ्यां दुष्करं चैतद् वदन्ति द्विजपुङ्गवाः  
०१,११६।०३०द्@०६९_००११ मृते भर्तरि साध्वी स्त्री ब्रह्मचर्ये व्यवस्थिता  
०१,११६।०३०द्@०६९_००१२ यमैश् च नियमैः श्रान्ता मनोवाक्कायजैः शुभैः  
०१,११६।०३०द्@०६९_००१३ भर्तारं चिन्तयन्ती सा भर्तारं निस्तरेच् छुभा  
०१,११६।०३०द्@०६९_००१४ तारितश् चापि भर्ता स्याद् आत्मा पुत्रैस् तथैव च  
०१,११६।०३०द्@०६९_००१५ तस्माज् जीवितम् एवैतद् युवयोर् विद्म शोभनम्  
०१,११६।०३०द्@०६९_००१६ यथा पाण्डोस् तु निर्देशस् तथा विप्रगणस्य च  
०१,११६।०३०द्@०६९_००१७ आज्ञा शिरसि निक्षिप्ता करिष्यामि च तत् तथा  
०१,११६।०३०द्@०६९_००१८ यद् आहुर् भगवन्तो हि तन् मन्ये शोभनं परम्  
०१,११६।०३०द्@०६९_००१९ भर्तुश् च मम पुत्राणां मम चैव न संशयः  
०१,११६।०३०द्@०६९_००२० कुन्ती समर्था पुत्राणां योगक्षेमस्य धारणे  
०१,११६।०३०द्@०६९_००२१ अस्स्या हि न समा बुद्ध्या यद्य् अपि स्याद् अरुन्धती  
०१,११६।०३०द्@०६९_००२२ कुन्त्याश् च वृष्णयो नाथा कुन्तिभोजस् तथैव च  
०१,११६।०३०द्@०६९_००२३ नाहं त्वम् इव पुत्राणां समर्था धारणे तथा  
०१,११६।०३०द्@०६९_००२४ साहं भर्तारम् अन्विष्ये सन्तृप्ता न त्व् अहं तथा  
०१,११६।०३०द्@०६९_००२५ भर्तृलोकस्य तु ज्येष्ठा देवी माम् अनुमन्यताम्  
०१,११६।०३०द्@०६९_००२६ धर्मज्ञस्य कृतज्ञस्य सत्यसन्धस्य धीमतः  
०१,११६।०३०द्@०६९_००२७ पादौ परिचरिष्यामि तथार्याद्यनुमन्यताम्  
०१,११६।०३०द्@०६९_००२८ एवम् उक्त्वा महाराज मद्रराजसुता शुभा  
०१,११६।०३०द्@०६९_००२९ ददौ कुन्त्यै यमौ माद्री शिरसाभिप्रणम्य च  
०१,११६।०३०द्@०६९_००३० अभिवाद्य महर्षीन् सा परिष्वज्य च पाण्डवान्  
०१,११६।०३०द्@०६९_००३१ मूर्ध्न्य् उपाघ्राय बहुशः पार्थान् आत्मसुतौ तथा  
०१,११६।०३०द्@०६९_००३२ हस्ते युधिष्ठिरं गृह्य माद्री वाक्यम् अभाषत  
०१,११६।०३०द्@०६९_००३३ कुन्ती माता अहं धात्री युष्माकं तु पिता मृतः  
०१,११६।०३०द्@०६९_००३४ युधिष्ठिरः पिता ज्येष्ठश् चतुर्णां धर्मतः सदा  
०१,११६।०३०द्@०६९_००३५ वृद्धाद्युपासनासक्ताः सत्यधर्मपरायणाः  
०१,११६।०३०द्@०६९_००३६ तादृशा न विनश्यन्ति नैव यान्ति पराभवम्  
०१,११६।०३०द्@०६९_००३७ तस्मात् सर्वे कुरुध्वं वै गुरुवृत्तिम् अतन्द्रिताः  
०१,११६।०३०द्@०६९_००३८ ऋषीणां च पृथायाश् च नमस्कृत्य पुनः पुनः  
०१,११६।०३०द्@०६९_००३९ आयासकृपणा माद्री प्रत्युवाच पृथां ततः  
०१,११६।०३०द्@०६९_००४० धन्या त्वम् असि वार्ष्णेयि नास्ति स्त्री सदृशी त्वया  
०१,११६।०३०द्@०६९_००४१ वीर्यं तेजश् च योगं च माहात्म्यं च यशस्विनाम्  
०१,११६।०३०द्@०६९_००४२ कुन्ति द्रक्ष्यसि पुत्राणां पञ्चानाम् अमितौजसाम्  
०१,११६।०३०द्@०६९_००४३ ऋषीणां सन्निधौ यैषा मया वाग् अभ्युदीरिता  
०१,११६।०३०द्@०६९_००४४ दिदृक्षमाणया स्वर्गं न ममैषा वृथा भवेत्  
०१,११६।०३०द्@०६९_००४५ आर्या चाप्य् अभिवाद्या च मम पूज्या च सर्वतः  
०१,११६।०३०द्@०६९_००४६ ज्येष्ठा वरिष्ठा त्वं देवि भूषिता स्वगुणैः शुभैः  
०१,११६।०३०द्@०६९_००४७ अभ्यनुज्ञातुम् इच्छामि त्वया यादवनन्दिनि  
०१,११६।०३०द्@०६९_००४८ धर्मं स्वर्गं च कीर्तिं च त्वत्कृते ऽहम् अवाप्नुयाम्  
०१,११६।०३०द्@०६९_००४९ यथा तथा विधत्स्वेह मा च कार्षीर् विचारणाम्  
०१,११६।०३०द्@०६९_००५० बाष्पसन्दिग्धया वाचा कुन्त्य् उवाच यशस्विनी  
०१,११६।०३०द्@०६९_००५१ अनुज्ञातासि कल्याणि त्रिदिवे सङ्गमो ऽस्तु ते  
०१,११६।०३०द्@०६९_००५२ भर्त्रा सह विशालाक्षि क्षिप्रम् अद्यैव भामिनि  
०१,११६।०३०द्@०६९_००५३ सङ्गता स्वर्गलोके त्वं रमेथाः शाश्वतीः समाः  
०१,११६।०३०द्@०६९_००५४ ततः पुरोहितः स्नात्वा प्रेतकर्मणि पारगः  
०१,११६।०३०द्@०६९_००५५ हिरण्यशकलान् आज्यं तिलान् दधि च तण्डुलान्  
०१,११६।०३०द्@०६९_००५६ उदकुम्भं सपरशुं समनीय तपस्विभिः  
०१,११६।०३०द्@०६९_००५७ अश्वमेधाग्निम् आहृत्य यथान्यायं समन्ततः  
०१,११६।०३०द्@०६९_००५८ काश्यपः कारयाम् आस पाण्डोः प्रेतस्य तां क्रियाम्  
०१,११६।०३०द्@०६९_००५९ पुरोहितोक्तविधिना पाण्डोः पुत्रो युधिष्ठिरः  
०१,११६।०३०द्@०६९_००६० तेनाग्निनादहत् पाण्डुं कृत्वा चापि क्रियास् तदा  
०१,११६।०३०द्@०६९_००६१ रुदन् शोकाभिसन्तप्तः पपात भुवि पाण्डवः  
०१,११६।०३०द्@०६९_००६२ ऋषीन् पुत्रान् पृथां चैव विसृज्य च नृपात्मजान्  
०१,११६।०३१ वैशम्पायन उवाच  
०१,११६।०३१अ इत्य् उक्त्वा तं चिताग्निस्थं धर्मपत्नी नरर्षभम्  
०१,११६।०३१च् मद्रराजात्मजा तूर्णम् अन्वारोहद् यशस्विनी  
०१,११६।०३१द्*१२६४_०१ आहताम्बरसंवीतो भ्रातृभिः सहितो ऽनघः  
०१,११६।०३१द्*१२६४_०२ उदकं कृतवांस् तत्र पुरोहितमते स्थितः  
०१,११६।०३१द्*१२६४_०३ अर्हतस् तस्य कृत्यानि शतशृङ्गनिवासिनः  
०१,११६।०३१द्*१२६४_०४ तापसा विधिवच् चक्रुश् चारणा ऋषिभिः सह  
०१,११६।०३१द्*१२६५_०१ तापसा विधिवत् कर्म कारयाम् आसुर् आत्मजैः  
०१,११७।००१ वैशम्पायन उवाच  
०१,११७।००१अ पाण्डोर् अवभृथं कृत्वा देवकल्पा महर्षयः  
०१,११७।००१च् ततो मन्त्रम् अकुर्वन्त ते समेत्य तपस्विनः  
०१,११७।००२अ हित्वा राज्यं च राष्ट्रं च स महात्मा महातपाः  
०१,११७।००२च् अस्मिन् स्थाने तपस् तप्तुं तापसाञ् शरणं गतः  
०१,११७।००३अ स जातमात्रान् पुत्रांश् च दारांश् च भवताम् इह  
०१,११७।००३च् प्रदायोपनिधिं राजा पाण्डुः स्वर्गम् इतो गतः  
०१,११७।००३द्*१२६६_०१ तस्येमान् आत्मजान् देहं भार्यां च सुमहात्मनः  
०१,११७।००३द्*१२६६_०२ स्वराष्ट्रं गृह्य गच्छामो धर्म एष हि नः स्मृतः  
०१,११७।००३द्*१२६७_०१ तस्मात् कृत्यं परीक्षध्वम् इति होवाच धर्मवित्  
०१,११७।००३द्*१२६७_०२ शुकः परमकल्याणो गिरा समभिभाषत  
०१,११७।००४अ ते परस्परम् आमन्त्र्य सर्वभूतहिते रताः  
०१,११७।००४ब्*१२६८_०१ धर्मं चैव पुरस्कृत्य श्रेष्ठां मतिम् अकुर्वत  
०१,११७।००४ब्*१२६८_०२ कुरुक्षेत्रम् इतः कुन्तीं तां सपुत्रां नयामहे  
०१,११७।००४च् पाण्डोः पुत्रान् पुरस्कृत्य नगरं नागसाह्वयम्  
०१,११७।००५अ उदारमनसः सिद्धा गमने चक्रिरे मनः  
०१,११७।००५च् भीष्माय पाण्डवान् दातुं धृतराष्ट्राय चैव हि  
०१,११७।००६अ तस्मिन्न् एव क्षणे सर्वे तान् आदाय प्रतस्थिरे  
०१,११७।००६च् पाण्डोर् दारांश् च पुत्रांश् च शरीरं चैव तापसाः  
०१,११७।००६द्*१२६९_०१ आदाय प्रस्थिताः सर्वे शतशृङ्गान् नगोत्तमात्  
०१,११७।००७अ सुखिनी सा पुरा भूत्वा सततं पुत्रवत्सला  
०१,११७।००७च् प्रपन्ना दीर्घम् अध्वानं सङ्क्षिप्तं तद् अमन्यत  
०१,११७।००८अ सा नदीर्घेण कालेन सम्प्राप्ता कुरुजाङ्गलम्  
०१,११७।००८च् वर्धमानपुरद्वारम् आससाद यशस्विनी  
०१,११७।००८द्*१२७०_०१ द्वारिणं तापसा ऊचू राजानं च प्रकाशय  
०१,११७।००८द्*१२७०_०२ ते तु गत्वा क्षणेनैव सभायां विनिवेदिताः  
०१,११७।००९अ तं चारणसहस्राणां मुनीनाम् आगमं तदा  
०१,११७।००९च् श्रुत्वा नागपुरे नॄणां विस्मयः समजायत  
०१,११७।०१०अ मुहूर्तोदित आदित्ये सर्वे धर्मपुरस्कृताः  
०१,११७।०१०च् सदारास् तापसान् द्रष्टुं निर्ययुः पुरवासिनः  
०१,११७।०११अ स्त्रीसङ्घाः क्षत्रसङ्घाश् च यानसङ्घान् समास्थिताः  
०१,११७।०११च् ब्राह्मणैः सह निर्जग्मुर् ब्राह्मणानां च योषितः  
०१,११७।०१२अ तथा विट्शूद्रसङ्घानां महान् व्यतिकरो ऽभवत्  
०१,११७।०१२च् न कश् चिद् अकरोद् ईर्ष्याम् अभवन् धर्मबुद्धयः  
०१,११७।०१३अ तथा भीष्मः शान्तनवः सोमदत्तो ऽथ बाह्लिकः  
०१,११७।०१३च् प्रज्ञाचक्षुश् च राजर्षिः क्षत्ता च विदुरः स्वयम्  
०१,११७।०१४अ सा च सत्यवती देवी कौसल्या च यशस्विनी  
०१,११७।०१४च् राजदारैः परिवृता गान्धारी च विनिर्ययौ  
०१,११७।०१५अ धृतराष्ट्रस्य दायादा दुर्योधनपुरोगमाः  
०१,११७।०१५च् भूषिता भूषणैश् चित्रैः शतसङ्ख्या विनिर्ययुः  
०१,११७।०१६अ तान् महर्षिगणान् सर्वाञ् शिरोभिर् अभिवाद्य च  
०१,११७।०१६ब्*१२७१_०१ स्वागतं वचनं चोक्त्वा पाण्डोर् भवनम् आविशन्  
०१,११७।०१६च् उपोपविविशुः सर्वे कौरव्याः सपुरोहिताः  
०१,११७।०१७अ तथैव शिरसा भूमाव् अभिवाद्य प्रणम्य च  
०१,११७।०१७च् उपोपविविशुः सर्वे पौरजानपदा अपि  
०१,११७।०१८अ तम् अकूजम् इवाज्ञाय जनौघं सर्वशस् तदा  
०१,११७।०१८ब्*१२७२_०१ पूजयित्वा यथान्यायं पाद्येनार्घ्येण च प्रभो  
०१,११७।०१८च् भीष्मो राज्यं च राष्ट्रं च महर्षिभ्यो न्यवेदयत्  
०१,११७।०१९अ तेषाम् अथो वृद्धतमः प्रत्युत्थाय जटाजिनी  
०१,११७।०१९च् महर्षिमतम् आज्ञाय महर्षिर् इदम् अब्रवीत्  
०१,११७।०२०अ यः स कौरव्यदायादः पाण्डुर् नाम नराधिपः  
०१,११७।०२०च् कामभोगान् परित्यज्य शतशृङ्गम् इतो गतः  
०१,११७।०२०द्*१२७३_०१ कामभोगान् परित्यज्य तपस्वी सम्बभूव ह  
०१,११७।०२०द्*१२७३_०२ स यथोक्तं तपस् तेपे तत्र मूलफलाशनः  
०१,११७।०२०द्*१२७३_०३ पत्नीभ्यां सह धर्मात्मा कं चित् कालम् अतन्द्रितः  
०१,११७।०२०द्*१२७३_०४ तेन वृत्तसमाचारैस् तपसा च तपस्विनः  
०१,११७।०२०द्*१२७३_०५ तोषितास् तापसास् तत्र शतशृङ्गनिवासिनः  
०१,११७।०२०द्*१२७३_०६ स्वर्गलोकं गन्तुकामं तापसा विनिवार्य तम्  
०१,११७।०२०द्*१२७३_०७ उद्यतं सह पत्नीभ्यां विप्रा वचनम् अब्रुवन्  
०१,११७।०२०द्*१२७३_०८ अनपत्यस्य राजेन्द्र पुण्यलोका न सन्ति ते  
०१,११७।०२०द्*१२७३_०९ तस्माद् धर्मं च वायुं च महेन्द्रं च तथाश्विनौ  
०१,११७।०२०द्*१२७३_१० आराधयस्व राजेन्द्र पत्नीभ्यां सह देवताः  
०१,११७।०२०द्*१२७३_११ तृप्ताः पुत्रान् प्रयच्छन्ति ऋणमुक्तो भविष्यसि  
०१,११७।०२०द्*१२७३_१२ तपसा दिव्यचक्षुष्ट्वात् पश्यामस् ते तथा सुतान्  
०१,११७।०२०द्*१२७३_१३ अस्माकं वचनं श्रुत्वा देवान् आराधयत् तदा  
०१,११७।०२०द्*१२७४_०१ कुन्ती सम्प्रेषयाम् आस देवरन्यायधर्मतः  
०१,११७।०२०द्*१२७४_०२ स्वानाम् अन्यतमैर् नार्यः पुण्यैर् आख्यायिकैर् अपि  
०१,११७।०२०द्*१२७४_०३ मुनेर् मन्त्रप्रभावेण शङ्करांशाभियोगिनः  
०१,११७।०२०द्*१२७४_०४ आहूय धर्मं वायुं च महेन्द्रं च तथाश्विनौ  
०१,११७।०२०द्*१२७४_०५ असूत पुत्रान् कुन्ती च माद्री च द्वौ सुताव् अपि  
०१,११७।०२१अ ब्रह्मचर्यव्रतस्थस्य तस्य दिव्येन हेतुना  
०१,११७।०२१च् साक्षाद् धर्माद् अयं पुत्रस् तस्य जातो युधिष्ठिरः  
०१,११७।०२२अ तथेमं बलिनां श्रेष्ठं तस्य राज्ञो महात्मनः  
०१,११७।०२२च् मातरिश्वा ददौ पुत्रं भीमं नाम महाबलम्  
०१,११७।०२३अ पुरुहूताद् अयं जज्ञे कुन्त्यां सत्यपराक्रमः  
०१,११७।०२३च् यस्य कीरित्र् महेष्वासान् सर्वान् अभिभविष्यति  
०१,११७।०२३द्*१२७५_०१ अस्मिञ् जाते महेष्वासे देवाः सेन्द्रास् तथाब्रुवन्  
०१,११७।०२३द्*१२७५_०२ मत्प्रसादाद् अयं जातः कुन्त्यां सत्यपराक्रमः  
०१,११७।०२३द्*१२७५_०३ अजेयो युधि जेतारीन् देवतादीन् न संशयः  
०१,११७।०२३द्*१२७६_०१ स लङ्घयित्वा हरिणा भुवो भारान् नियोजितः  
०१,११७।०२३द्*१२७६_०२ नरो माम् आविशत् कुन्ति विष्णोर् अर्धं नरं विदुः  
०१,११७।०२३द्*१२७६_०३ सो ऽहं त्वाम् आविशं भद्रे जातो ऽहं फल्गुनाह्वयः  
०१,११७।०२३द्*१२७६_०४ तस्माद् अजय्यो भुवने चतुर्दशभिर् अप्य् असौ  
०१,११७।०२३द्*१२७७_०१ युधिष्ठिरो राजसूयं भ्रातृवीर्याद् अवाप्स्यति  
०१,११७।०२३द्*१२७७_०२ इन्द्रस्य वचनं श्रुत्वा पाण्डुः प्रीतिम् अवाप सः  
०१,११७।०२३द्*१२७७_०३ एष जेता मनुष्यांश् च सर्वान् गन्धर्वराक्षसान्  
०१,११७।०२३द्*१२७७_०४ एष दुर्योधनं कीर्त्या भारतांश् च विजेष्यति  
०१,११७।०२३द्*१२७७_०५ वीरस्यैकस्य विक्रान्तैर् धर्मपुत्रो युधिष्ठिरः  
०१,११७।०२३द्*१२७७_०६ यक्ष्यते राजसूयाद्यैर् धर्म एवापरः सदा  
०१,११७।०२३द्*१२७८_०१ विजित्य नृपतीन् सर्वान् कृत्वा च करदान् प्रभुः  
०१,११७।०२३द्*१२७८_०२ स्वयं भोक्ष्यति धर्मात्मा पृथिवीं सागराम्बराम्  
०१,११७।०२३द्*१२७९_०१ सुरासुरोरगांश् चैव वीर्याद् एकरथो जयेत्  
०१,११७।०२३द्*१२८०_०१ अजातशत्रुर् धर्मात्मा पृथ्वैश्वर्याभिपूजितः  
०१,११७।०२४अ यौ तु माद्री महेष्वासाव् असूत कुरुसत्तमौ  
०१,११७।०२४च् अश्विभ्यां मनुजव्याघ्राव् इमौ ताव् अपि तिष्ठतः  
०१,११७।०२४द्*१२८१_०१ नकुलः सहदेवश् च ताव् अप्य् अमिततेजसौ  
०१,११७।०२४द्*१२८१_०२ पाण्डवौ नरशार्दूलाव् इमाव् अप्य् अपराजितौ  
०१,११७।०२५अ चरता धर्मनित्येन वनवासं यशस्विना  
०१,११७।०२५च् एष पैतामहो वंशः पाण्डुना पुनर् उद्धृतः  
०१,११७।०२६अ पुत्राणां जन्म वृद्धिं च वैदिकाध्ययनानि च  
०१,११७।०२६च् पश्यतः सततं पाण्डोः शश्वत् प्रीतिर् अवर्धत  
०१,११७।०२७अ वर्तमानः सतां वृत्ते पुत्रलाभम् अवाप्य च  
०१,११७।०२७च् पितृलोकं गतः पाण्डुर् इतः सप्तदशे ऽहनि  
०१,११७।०२८अ तं चितागतम् आज्ञाय वैश्वानरमुखे हुतम्  
०१,११७।०२८च् प्रविष्टा पावकं माद्री हित्वा जीवितम् आत्मनः  
०१,११७।०२९अ सा गता सह तेनैव पतिलोकम् अनुव्रता  
०१,११७।०२९च् तस्यास् तस्य च यत् कार्यं क्रियतां तदनन्तरम्  
०१,११७।०२९द्*१२८२_०१ भीष्मं च धृतराष्ट्रं च विदुरं च महामतिम्  
०१,११७।०२९द्*१२८३_०१ पृथां च शरणं प्राप्तां पाण्डवांश् च यशस्विनः  
०१,११७।०२९द्*१२८३_०२ यथावद् अनुगृह्णन्तां धर्मो ह्य् एष सनातनः  
०१,११७।०२९द्*१२८४_०१ एतेषां भरणं भीष्म महान् धर्मस् तथैव च  
०१,११७।०२९द्*१२८४_०२ क्षत्तुश् च धृतराष्ट्रस्य गान्धार्याश् च विशेषतः  
०१,११७।०२९द्*१२८५_०१ इमे शरीरे च तयोः पृथां च शरणागताम्  
०१,११७।०२९द्*१२८५_०२ तस्य पुत्रांश् च धर्मज्ञान् सर्वान् सत्कर्तुम् अर्हथ  
०१,११७।०३०अ इमे तयोः शरीरे द्वे सुताश् चेमे तयोर् वराः  
०१,११७।०३०च् क्रियाभिर् अनुगृह्यन्तां सह मात्रा परन्तपाः  
०१,११७।०३१अ प्रेतकार्ये च निर्वृत्ते पितृमेधं महायशाः  
०१,११७।०३१च् लभतां सर्वधर्मज्ञः पाण्डुः कुरुकुलोद्वहः  
०१,११७।०३२अ एवम् उक्त्वा कुरून् सर्वान् कुरूणाम् एव पश्यताम्  
०१,११७।०३२च् क्षणेनान्तर्हिताः सर्वे चारणा गुह्यकैः सह  
०१,११७।०३३अ गन्धर्वनगराकारं तत्रैवान्तर्हितं पुनः  
०१,११७।०३३च् ऋषिसिद्धगणं दृष्ट्वा विस्मयं ते परं ययुः  
०१,११७।०३३द्*१२८६_०१ कौरवाः सहसोत्पत्य साधु साध्व् इति विस्मिताः  
०१,११८।०००*१२८७=०० वैशम्पायनः  
०१,११८।०००*१२८७_०१ कुरवश् च तदा सर्वे पाण्डोः श्रुत्वा तथा विधिम्  
०१,११८।०००*१२८७_०२ भीष्मप्रभृतयो मात्रा जगृहुस् तान् सुतान् सह  
०१,११८।००१ धृतराष्ट्र उवाच  
०१,११८।००१अ पाण्डोर् विदुर सर्वाणि प्रेतकार्याणि कारय  
०१,११८।००१च् राजवद् राजसिंहस्य माद्र्याश् चैव विशेषतः  
०१,११८।००२अ पशून् वासांसि रत्नानि धनानि विविधानि च  
०१,११८।००२च् पाण्डोः प्रयच्छ माद्र्याश् च येभ्यो यावच् च वाञ्छितम्  
०१,११८।००३अ यथा च कुन्ती सत्कारं कुर्यान् माद्र्यास् तथा कुरु  
०१,११८।००३च् यथा न वायुर् नादित्यः पश्येतां तां सुसंवृताम्  
०१,११८।००४अ न शोच्यः पाण्डुर् अनघः प्रशस्यः स नराधिपः  
०१,११८।००४च् यस्य पञ्च सुता वीरा जाताः सुरसुतोपमाः  
०१,११८।००४द्*१२८८_०१ स पाण्डुश् च न शोच्यः स्यात् प्रवरः पुण्यकर्मणाम्  
०१,११८।००५ वैशम्पायन उवाच  
०१,११८।००५अ विदुरस् तं तथेत्य् उक्त्वा भीष्मेण सह भारत  
०१,११८।००५च् पाण्डुं संस्कारयाम् आस देशे परमसंवृते  
०१,११८।००६अ ततस् तु नगरात् तूर्णम् आज्यहोमपुरस्कृताः  
०१,११८।००६च् निर्हृताः पावका दीप्ताः पाण्डो राजपुरोहितैः  
०१,११८।००६द्*१२८९_०१ पलाशवृन्तकाष्ठैश् च कुशमुञ्जकबल्वजैः  
०१,११८।००६द्*१२८९_०२ सूत्रोक्तेन विधानेन शरीरे चक्रुर् अञ्जसा  
०१,११८।००६द्*१२८९_०३ अथ दर्भे तयोर् भूप कृत्वा प्रतिकृती तयोः  
०१,११८।००६द्*१२८९_०४ शिबिकायाम् अथारोप्य शोभितायाम् अलङ्कृतैः  
०१,११८।००७अ अथैनम् आर्तवैर् गन्धैर् माल्यैश् च विविधैर् वरैः  
०१,११८।००७च् शिबिकां समलञ्चक्रुर् वाससाच्छाद्य सर्वशः  
०१,११८।००७द्*१२९०_०१ मुक्ताप्रवालमाणिक्यहेमस्रग्भिर् अलङ्कृताम्  
०१,११८।००८अ तां तथा शोभितां माल्यैर् वासोभिश् च महाधनैः  
०१,११८।००८ब्*१२९१_०१ दर्पणाशोकपुन्नागमल्लिकाजातिचम्पकैः  
०१,११८।००८ब्*१२९१_०२ नालिकेरफलैः पुष्पैः पूगीफलसुनार्चितैः  
०१,११८।००८च् अमात्या ज्ञातयश् चैव सुहृदश् चोपतस्थिरे  
०१,११८।००९अ नृसिंहं नरयुक्तेन परमालङ्कृतेन तम्  
०१,११८।००९च् अवहन् यानमुख्येन सह माद्र्या सुसंवृतम्  
०१,११८।०१०अ पाण्डुरेणातपत्रेण चामरव्यजनेन च  
०१,११८।०१०च् सर्ववादित्रनादैश् च समलञ्चक्रिरे ततः  
०१,११८।०११अ रत्नानि चाप्य् उपादाय बहूनि शतशो नराः  
०१,११८।०११च् प्रददुः काङ्क्षमाणेभ्यः पाण्डोस् तत्रौर्ध्वदेहिकम्  
०१,११८।०१२अ अथ छत्राणि शुभ्राणि पाण्डुराणि बृहन्ति च  
०१,११८।०१२च् आजह्रुः कौरवस्यार्थे वासांसि रुचिराणि च  
०१,११८।०१३अ याजकैः शुक्लवासोभिर् हूयमाना हुताशनाः  
०१,११८।०१३च् अगच्छन्न् अग्रतस् तस्य दीप्यमानाः स्वलङ्कृताः  
०१,११८।०१४अ ब्राह्मणाः क्षत्रिया वैश्याः शूद्राश् चैव सहस्रशः  
०१,११८।०१४च् रुदन्तः शोकसन्तप्ता अनुजग्मुर् नराधिपम्  
०१,११८।०१४च्*१२९२_०१ रुदन्तश् च तथा स्त्रियः  
०१,११८।०१४च्*१२९२_०२ विकीर्णमूर्धजाः सर्वे मूर्ध्नि विन्यस्तपाणयः  
०१,११८।०१४च्*१२९२_०३ उरस्ताडं रुदन्त्यश् च स्त्रियः सर्वा अनुव्रताः  
०१,११८।०१४च्*१२९२_०४ एकवस्त्रधराः सर्वे निराभरणभूषिताः  
०१,११८।०१४च्*१२९२_०५ नोष्णीषिणो महाराज निरानन्दा भृशातुराः  
०१,११८।०१४च्*१२९२_०६ पुरुषाश् च स्त्रियः सर्वा  
०१,११८।०१५अ अयम् अस्मान् अपाहाय दुःखे चाधाय शाश्वते  
०१,११८।०१५च् कृत्वानाथान् परो नाथः क्व यास्यति नराधिपः  
०१,११८।०१५द्*१२९३_०१ अनिधाय सुतान् राज्ये वने जातान् यशस्विनः  
०१,११८।०१५द्*१२९३_०२ अ । । पुत्रसम्पत्तिं क्व यास्यसि महीपते  
०१,११८।०१६अ क्रोशन्तः पाण्डवाः सर्वे भीष्मो विदुर एव च  
०१,११८।०१६ब्*१२९४_०१ बाह्लीकः सोमदत्तश् च तथा भूरिश्रवा नृपः  
०१,११८।०१६ब्*१२९४_०२ अन्योन्यं वै समाश्लिष्य अनुजग्मुः सहस्रशः  
०१,११८।०१६च् रमणीये वनोद्देशे गङ्गातीरे समे शुभे  
०१,११८।०१७अ न्यासयाम् आसुर् अथ तां शिबिकां सत्यवादिनः  
०१,११८।०१७च् सभार्यस्य नृसिंहस्य पाण्डोर् अक्लिष्टकर्मणः  
०१,११८।०१७द्*१२९५_०१ आछिद्य वाससंवीतं देशशुद्धिं वितेनिरे  
०१,११८।०१८अ ततस् तस्य शरीरं तत् सर्वगन्धनिषेवितम्  
०१,११८।०१८च् शुचिकालीयकादिग्धं मुख्यस्नानाधिवासितम्  
०१,११८।०१८ए पर्यषिञ्चज् जलेनाशु शातकुम्भमयैर् घटैः  
०१,११८।०१९अ चन्दनेन च मुख्येन शुक्लेन समलेपयन्  
०१,११८।०१९च् कालागुरुविमिश्रेण तथा तुङ्गरसेन च  
०१,११८।०२०अ अथैनं देशजैः शुक्लैर् वासोभिः समयोजयन्  
०१,११८।०२०च् आच्छन्नः स तु वासोभिर् जीवन्न् इव नरर्षभः  
०१,११८।०२०ए शुशुभे पुरुषव्याघ्रो महार्हशयनोचितः  
०१,११८।०२०फ़्*१२९६_०१ हयमेधाग्निना सर्वे याजकाः सपुरोहिताः  
०१,११८।०२०फ़्*१२९६_०२ वेदोक्तेन विधानेन क्रियाश् चक्रुः समन्त्रकम्  
०१,११८।०२१अ याजकैर् अभ्यनुज्ञातं प्रेतकर्मणि निष्ठितैः  
०१,११८।०२१च् घृतावसिक्तं राजानं सह माद्र्या स्वलङ्कृतम्  
०१,११८।०२२अ तुङ्गपद्मकमिश्रेण चन्दनेन सुगन्धिना  
०१,११८।०२२ब्*१२९७_०१ सरलं देवदारुं च गुग्गुलुं लाक्षया सह  
०१,११८।०२२ब्*१२९७_०२ रक्तचन्दनकाष्ठैश् च हरिबेरैर् उशीरजैः  
०१,११८।०२२च् अन्यैश् च विविधैर् गन्धैर् अनल्पैः समदाहयन्  
०१,११८।०२२द्*१२९८_०१ घृताप्लुतैस् तथा वस्त्रैः प्रावारैश् च महाधनैः  
०१,११८।०२२द्*१२९८_०२ घृतपूर्णैस् तथा कुम्भै राजानं समदाहयन्  
०१,११८।०२३अ ततस् तयोः शरीरे ते दृष्ट्वा मोहवशं गता  
०१,११८।०२३च् हाहा पुत्रेति कौसल्या पपात सहसा भुवि  
०१,११८।०२४अ तां प्रेक्ष्य पतिताम् आर्तां पौरजानपदो जनः  
०१,११८।०२४च् रुरोद सस्वनं सर्वो राजभक्त्या कृपान्वितः  
०१,११८।०२५अ क्लान्तानीवार्तनादेन सर्वाणि च विचुक्रुशुः  
०१,११८।०२५च् मानुषैः सह भूतानि तिर्यग्योनिगतान्य् अपि  
०१,११८।०२५द्*१२९९_०१ सर्वाणि सहदुःखानि रुरुदुः सह तैर् जनैः  
०१,११८।०२६अ तथा भीष्मः शान्तनवो विदुरश् च महामतिः  
०१,११८।०२६च् सर्वशः कौरवाश् चैव प्राणदन् भृशदुःखिताः  
०१,११८।०२६द्*१३००_०१ चुक्रुशुः पाण्डवाः सर्वे धृतराष्ट्रश् च भारत  
०१,११८।०२७अ ततो भीष्मो ऽथ विदुरो राजा च सह बन्धुभिः  
०१,११८।०२७च् उदकं चक्रिरे तस्य सर्वाश् च कुरुयोषितः  
०१,११८।०२७द्*१३०१_०१ चुक्रुशुः पाण्डवाः सर्वे भीष्मः शान्तनवस् तथा  
०१,११८।०२७द्*१३०१_०२ विदुरो ज्ञातयश् चैव चक्रुश् चाप्य् उदकक्रियाम्  
०१,११८।०२७द्*१३०२_०१ एककुण्डे पृथक् चैव पिण्डांश् चैव पृथक् पृथक्  
०१,११८।०२७द्*१३०२_०२ ददुर् धर्मोदकं सर्वे सर्वाश् च कुरुयोषितः  
०१,११८।०२८अ कृतोदकांस् तान् आदाय पाण्डवाञ् शोककर्शितान्  
०१,११८।०२८च् सर्वाः प्रकृतयो राजञ् शोचन्त्यः पर्यवारयन्  
०१,११८।०२९अ यथैव पाण्डवा भूमौ सुषुपुः सह बान्धवैः  
०१,११८।०२९च् तथैव नागरा राजञ् शिश्यिरे ब्राह्मणादयः  
०१,११८।०३०अ तद् अनानन्दम् अस्वस्थम् आकुमारम् अहृष्टवत्  
०१,११८।०३०च् बभूव पाण्डवैः सार्धं नगरं द्वादश क्षपाः  
०१,११९।००१ वैशम्पायन उवाच  
०१,११९।००१अ ततः क्षत्ता च राजा च भीष्मश् च सह बन्धुभिः  
०१,११९।००१च् ददुः श्राद्धं तदा पाण्डोः स्वधामृतमयं तदा  
०१,११९।००१द्*१३०३_०१ पुरोहितसहायास् ते यथान्यायम् अकुर्वत  
०१,११९।००१द्*१३०४_०१ एकपाके पृथक् चैव स्वशाखोक्तविधानतः  
०१,११९।००२अ कुरूंश् च विप्रमुख्यांश् च भोजयित्वा सहस्रशः  
०१,११९।००२च् रत्नौघान् द्विजमुख्येभ्यो दत्त्वा ग्रामवरान् अपि  
०१,११९।००३अ कृतशौचांस् ततस् तांस् तु पाण्डवान् भरतर्षभान्  
०१,११९।००३च् आदाय विविशुः पौराः पुरं वारणसाह्वयम्  
०१,११९।००४अ सततं स्मान्वतप्यन्त तम् एव भरतर्षभम्  
०१,११९।००४च् पौरजानपदाः सर्वे मृतं स्वम् इव बान्धवम्  
०१,११९।००५अ श्राद्धावसाने तु तदा दृष्ट्वा तं दुःखितं जनम्  
०१,११९।००५च् सम्मूढां दुःखशोकार्तां व्यासो मातरम् अब्रवीत्  
०१,११९।००६अ अतिक्रान्तसुखाः कालाः प्रत्युपस्थितदारुणाः  
०१,११९।००६च् श्वः श्वः पापीयदिवसाः पृथिवी गतयौवना  
०१,११९।००७अ बहुमायासमाकीर्णो नानादोषसमाकुलः  
०१,११९।००७च् लुप्तधर्मक्रियाचारो घोरः कालो भविष्यति  
०१,११९।००७द्*१३०५_०१ कुरूणाम् अनयाच् चापि पृथिवी न भविष्यति  
०१,११९।००७द्@०७०_०००१ ततः पुत्राश् च पौत्राश् च राजानः सर्व एव हि  
०१,११९।००७द्@०७०_०००२ पाण्डवाः कौरवाश् चैव राज्यैश्वर्यमदान्विताः  
०१,११९।००७द्@०७०_०००३ पृथ्वीनिमित्तम् अन्योन्यं घातयिष्यन्ति निर्घृणाः  
०१,११९।००७द्@०७०_०००४ कुरुपाण्डवयोर् अर्थः पृथिवीक्षयकारणः  
०१,११९।००७द्@०७०_०००५ अन्योन्यं घोरम् आसाद्य करिष्यन्ति महीम् इमाम्  
०१,११९।००७द्@०७०_०००६ रुधिरौघनिमग्नां च बालवृद्धावशेषिताम्  
०१,११९।००७द्@०७०_०००७ घोरम् एनम् अदृष्ट्वैव कालं सर्वक्षयावहम्  
०१,११९।००७द्@०७०_०००८ दृष्ट्वानन्दसुखं प्रीत्या दृष्ट्या मातः शृणुष्व ह  
०१,११९।००८अ गच्छ त्वं त्यागम् आस्थाय युक्ता वस तपोवने  
०१,११९।००८च् मा द्रक्ष्यसि कुलस्यास्य घोरं सङ्क्षयम् आत्मनः  
०१,११९।००९अ तथेति समनुज्ञाय सा प्रविश्याब्रवीत् स्नुषाम्  
०१,११९।००९च् अम्बिके तव पुत्रस्य दुर्नयात् किल भारताः  
०१,११९।००९ए सानुबन्धा विनङ्क्ष्यन्ति पौत्राश् चैवेति नः श्रुतम्  
०१,११९।०१०अ तत् कौसल्याम् इमाम् आर्तां पुत्रशोकाभिपीडिताम्  
०१,११९।०१०च् वनम् आदाय भद्रं ते गच्छावो यदि मन्यसे  
०१,११९।०११अ तथेत्य् उक्ते अम्बिकया भीष्मम् आमन्त्र्य सुव्रता  
०१,११९।०११च् वनं ययौ सत्यवती स्नुषाभ्यां सह भारत  
०१,११९।०१२अ ताः सुघोरं तपः कृत्वा देव्यो भरतसत्तम  
०१,११९।०१२च् देहं त्यक्त्वा महाराज गतिम् इष्टां ययुस् तदा  
०१,११९।०१३अ अवाप्नुवन्त वेदोक्तान् संस्कारान् पाण्डवास् तदा  
०१,११९।०१३च् अवर्धन्त च भोगांस् ते भुञ्जानाः पितृवेश्मनि  
०१,११९।०१४अ धार्तराष्ट्रैश् च सहिताः क्रीडन्तः पितृवेश्मनि  
०१,११९।०१४च् बालक्रीडासु सर्वासु विशिष्टाः पाण्डवाभवन्  
०१,११९।०१५अ जवे लक्ष्याभिहरणे भोज्ये पांसुविकर्षणे  
०१,११९।०१५च् धार्तराष्ट्रान् भीमसेनः सर्वान् स परिमर्दति  
०१,११९।०१६अ हर्षाद् एतान् क्रीडमानान् गृह्य काकनिलीयने  
०१,११९।०१६च् शिरःसु च निगृह्यैनान् योधयाम् आस पाण्डवः  
०१,११९।०१७अ शतम् एकोत्तरं तेषां कुमाराणां महौजसाम्  
०१,११९।०१७च् एक एव विमृद्नाति नातिकृच्छ्राद् वृकोदरः  
०१,११९।०१८अ पादेषु च निगृह्यैनान् विनिहत्य बलाद् बली  
०१,११९।०१८च् चकर्ष क्रोशतो भूमौ घृष्टजानुशिरोक्षिकान्  
०१,११९।०१९अ दश बालाञ् जले क्रीडन् भुजाभ्यां परिगृह्य सः  
०१,११९।०१९च् आस्ते स्म सलिले मग्नः प्रमृतांश् च विमुञ्चति  
०१,११९।०२०अ फलानि वृक्षम् आरुह्य प्रचिन्वन्ति च ते यदा  
०१,११९।०२०च् तदा पादप्रहारेण भीमः कम्पयते द्रुमम्  
०१,११९।०२०द्*१३०६_०१ प्रगृह्य वृक्षमूलं च पाणिभ्यां कम्पयन् द्रुमम्  
०१,११९।०२०द्*१३०६_०२ अग्रशाखाग्रसंलीनान् पातयाम् आस भूतले  
०१,११९।०२०द्*१३०६_०३ भग्नपादोरुपृष्ठाश् च भिन्नमस्तकपार्श्वकाः  
०१,११९।०२१अ प्रहारवेगाभिहताद् द्रुमाद् व्याघूर्णितास् ततः  
०१,११९।०२१च् सफलाः प्रपतन्ति स्म द्रुतं स्रस्ताः कुमारकाः  
०१,११९।०२१द्*१३०७_०१ के चिद् भग्नशिरोरस्काः के चिद् भग्नकटीतटाः  
०१,११९।०२१द्*१३०७_०२ निपेतुर् भ्रातरः सर्वे भीमसेनभुजार्दिताः  
०१,११९।०२२अ न ते नियुद्धे न जवे न योग्यासु कदा चन  
०१,११९।०२२च् कुमारा उत्तरं चक्रुः स्पर्धमाना वृकोदरम्  
०१,११९।०२३अ एवं स धार्तराष्ट्राणां स्पर्धमानो वृकोदरः  
०१,११९।०२३च् अप्रिये ऽतिष्ठद् अत्यन्तं बाल्यान् न द्रोहचेतसा  
०१,११९।०२४अ ततो बलम् अतिख्यातं धार्तराष्ट्रः प्रतापवान्  
०१,११९।०२४च् भीमसेनस्य तज् ज्ञात्वा दुष्टभावम् अदर्शयत्  
०१,११९।०२५अ तस्य धर्माद् अपेतस्य पापानि परिपश्यतः  
०१,११९।०२५च् मोहाद् ऐश्वर्यलोभाच् च पापा मतिर् अजायत  
०१,११९।०२६अ अयं बलवतां श्रेष्ठः कुन्तीपुत्रो वृकोदरः  
०१,११९।०२६च् मध्यमः पाण्डुपुत्राणां निकृत्या सन्निहन्यताम्  
०१,११९।०२६द्*१३०८_०१ प्राणवान् विक्रमी चैव शौर्येण महतान्वितः  
०१,११९।०२६द्*१३०८_०२ स्पर्धते चापि सहितान् अस्मान् एको वृकोदरः  
०१,११९।०२६द्*१३०८_०३ तं तु सुप्तं पुरोद्याने गङ्गायां प्रक्षिपामहे  
०१,११९।०२७अ अथ तस्माद् अवरजं ज्येष्ठं चैव युधिष्ठिरम्  
०१,११९।०२७च् प्रसह्य बन्धने बद्ध्वा प्रशासिष्ये वसुन्धराम्  
०१,११९।०२८अ एवं स निश्चयं पापः कृत्वा दुर्योधनस् तदा  
०१,११९।०२८च् नित्यम् एवान्तरप्रेक्षी भीमस्यासीन् महात्मनः  
०१,११९।०२९अ ततो जलविहारार्थं कारयाम् आस भारत  
०१,११९।०२९च् चेलकम्बलवेश्मानि विचित्राणि महान्ति च  
०१,११९।०२९द्*१३०९_०१ सर्वकामैः सुपूर्णानि पताकोच्छ्रयवन्ति च  
०१,११९।०२९द्*१३१०_०१ तत्र सञ्जनयाम् आस नानागाराण्य् अनेकशः  
०१,११९।०२९द्*१३१०_०२ उदकक्रीडनं नाम कारयाम् आस भारत  
०१,११९।०३०अ प्रमाणकोट्याम् उद्देशं स्थलं किं चिद् उपेत्य च  
०१,११९।०३०ब्@०७१_०००१ भक्ष्यं भोज्यं च पेयं च चोष्यं लेह्यम् अथापि च  
०१,११९।०३०ब्@०७१_०००२ उपाहृतं नरैस् तत्र कुशलैः सूदकर्मणि  
०१,११९।०३०ब्@०७१_०००३ न्यवेदयंस् तत् पुरुषा धार्तराष्ट्राय वै तदा  
०१,११९।०३०ब्@०७१_०००४ ततो दुर्योधनस् तत्र पाण्डवान् आह दुर्मतिः  
०१,११९।०३०ब्@०७१_०००५ गङ्गां चैवानुयास्याम उद्यानवनशोभिताम्  
०१,११९।०३०ब्@०७१_०००६ सहिता भ्रातरः सर्वे जलक्रीडाम् अवाप्नुमः  
०१,११९।०३०ब्@०७१_०००७ एवम् अस्त्व् इति तं चापि प्रत्युवाच युधिष्ठिरः  
०१,११९।०३०ब्@०७१_०००८ ते रथैर् नगराकारैर् देशजैश् च गजोत्तमैः  
०१,११९।०३०ब्@०७१_०००९ निर्ययुर् नगराच् छूराः कौरवाः पाण्डवैः सह  
०१,११९।०३०ब्@०७१_००१० उद्यानवनम् आसाद्य विसृज्य च महाजनम्  
०१,११९।०३०ब्@०७१_००११ विशन्ति स्म तदा वीराः सिंहा इव गिरेर् गुहाम्  
०१,११९।०३०ब्@०७१_००१२ उद्यानम् अभिपश्यन्तो भ्रातरः सर्व एव ते  
०१,११९।०३०ब्@०७१_००१३ उपस्थानगृहैः शुभ्रैर् वलभीभिश् च शोभितम्  
०१,११९।०३०ब्@०७१_००१४ गवाक्षकैस् तथा जालैर् जलैः साञ्चारिकैर् अपि  
०१,११९।०३०ब्@०७१_००१५ सम्मार्जितं सौधकारैश् चित्रकारैश् च चित्रितम्  
०१,११९।०३०ब्@०७१_००१६ दीर्घिकाभिश् च पूर्णाभिस् तथा पुष्करिणीभिर् हि (!)  
०१,११९।०३०ब्@०७१_००१७ जलं तच् छुशुभे छन्नं फुल्लैर् जलरुहैस् तथा  
०१,११९।०३०ब्@०७१_००१८ उपच्छन्ना वसुमती तथा पुष्पैर् यथर्तुकैः  
०१,११९।०३०ब्@०७१_००१९ तत्रोपविष्टास् ते सर्वे पाण्डवाः कौरवाश् च ह  
०१,११९।०३०ब्@०७१_००२० उपच्छन्नान् बहून् कामांस् ते भुञ्जन्ति ततस् ततः  
०१,११९।०३०ब्@०७१_००२१ अथोद्यानवरे तस्मिंस् तथा क्रीडागताश् च ते  
०१,११९।०३०ब्@०७१_००२२ परस्परस्य वक्त्रेभ्यो ददुर् भक्ष्यांस् ततस् ततः  
०१,११९।०३०ब्@०७१_००२३ ततो दुर्योधनः पापस् तद्भक्ष्ये कालकूटकम्  
०१,११९।०३०ब्@०७१_००२४ विषं प्रक्षेपयाम् आस भीमसेनजिघांसया  
०१,११९।०३०ब्@०७१_००२५ स्वयम् उत्थाय चैवाथ हृदयेन क्षुरोपमः  
०१,११९।०३०ब्@०७१_००२६ स वाचामृतकल्पश् च भ्रातृवच् च सुहृद् यथा  
०१,११९।०३०ब्@०७१_००२७ स्वयं प्रक्षिपते भक्ष्यं वक्त्रे भीमस्य पापकृत्  
०१,११९।०३०ब्@०७१_००२८ प्रतीच्छितं च भीमेन तं वै दोषम् अजानता  
०१,११९।०३०ब्@०७१_००२९ ततो दुर्योधनस् तत्र हृदयेन हसन्न् इव  
०१,११९।०३०ब्@०७१_००३० कृतकृत्यम् इवात्मानं मन्यते पुरुषाधमः  
०१,११९।०३०ब्@०७१_००३१ ततस् ते सहिताः सर्वे जलक्रीडाम् अकुर्वत  
०१,११९।०३०ब्@०७१_००३२ पाण्डवा धार्तराष्ट्राश् च तदा मुदितमानसाः  
०१,११९।०३०च् क्रीडावसाने सर्वे ते शुचिवस्त्राः स्वलङ्कृताः  
०१,११९।०३०ए सर्वकामसमृद्धं तद् अन्नं बुभुजिरे शनैः  
०१,११९।०३१अ दिवसान्ते परिश्रान्ता विहृत्य च कुरूद्वहाः  
०१,११९।०३१च् विहारावसथेष्व् एव वीरा वासम् अरोचयन्  
०१,११९।०३२अ खिन्नस् तु बलवान् भीमो व्यायामाभ्यधिकस् तदा  
०१,११९।०३२च् वाहयित्वा कुमारांस् ताञ् जलक्रीडागतान् विभुः  
०१,११९।०३२ए प्रमाणकोट्यां वासार्थी सुष्वापारुह्य तत् स्थलम्  
०१,११९।०३३अ शीतं वासं समासाद्य श्रान्तो मदविमोहितः  
०१,११९।०३३च् निश्चेष्टः पाण्डवो राजन् सुष्वाप मृतकल्पवत्  
०१,११९।०३४अ ततो बद्ध्वा लतापाशैर् भीमं दुर्योधनः शनैः  
०१,११९।०३४ब्*१३११_०१ प्रमाणकोट्यां संसुप्तं गङ्गायां बलिनां वरम्  
०१,११९।०३४च् गम्भीरं भीमवेगं च स्थलाज् जलम् अपातयत्  
०१,११९।०३४द्*१३१२_०१ स निःसञ्ज्ञो जलस्यान्तम् अथ वै पाण्डवो ऽविशत्  
०१,११९।०३४द्*१३१२_०२ आक्रामन् नागभवने तदा नागकुमारकान्  
०१,११९।०३४द्*१३१२_०३ ततः समेत्य बहुभिस् तदा नागैर् महाविषैः  
०१,११९।०३४द्*१३१२_०४ अदृश्यत भृशं भीमो महादंष्ट्रैर् विषोल्बणैः  
०१,११९।०३४द्*१३१२_०५ ततो ऽस्य दश्यमानस्य तद् विषं कालकूटकम्  
०१,११९।०३४द्*१३१२_०६ हतं सर्पविषेणैव स्थावरं जङ्गमेन तु  
०१,११९।०३५अ ततः प्रबुद्धः कौन्तेयः सर्वं सञ्छिद्य बन्धनम्  
०१,११९।०३५च् उदतिष्ठज् जलाद् भूयो भीमः प्रहरतां वरः  
०१,११९।०३५द्*१३१३_०१ स विमुक्तो महातेजा नाज्ञासीत् तेन तत् कृतम्  
०१,११९।०३५द्*१३१३_०२ पुनर् निद्रावशं प्राप्तस् तत्रैव प्रास्वपद् बली  
०१,११९।०३५द्*१३१३_०३ अथ रात्र्यां व्यतीतायाम् उत्तस्थुः कुरुपाण्डवाः  
०१,११९।०३५द्*१३१३_०४ दुर्योधनस् तु कौन्तेयं दृष्ट्वा निर्वेदम् अभ्यगात्  
०१,११९।०३५द्*१३१४_०१ समासाद्य ततः कांश् चिन् ममर्द च शिरांसि च  
०१,११९।०३५द्*१३१४_०२ शिरोभिः शिरसा वीरः कृतवान् युद्धम् अद्भुतम्  
०१,११९।०३५द्*१३१५_०१ तथान्यदिवसे सुप्तं सर्पैर् घोराननैः पुनः  
०१,११९।०३५द्*१३१५_०२ कुपितैश् च महाकायैस् तीक्ष्णदंष्ट्रैर् महाविषैः  
०१,११९।०३६अ सुप्तं चापि पुनः सर्पैस् तीक्ष्णदंष्ट्रैर् महाविषैः  
०१,११९।०३६च् कुपितैर् दंशयाम् आस सर्वेष्व् एवाङ्गमर्मसु  
०१,११९।०३७अ दंष्ट्राश् च दंष्ट्रिणां तेषां मर्मस्व् अपि निपातिताः  
०१,११९।०३७च् त्वचं नैवास्य बिभिदुः सारत्वात् पृथुवक्षसः  
०१,११९।०३८अ प्रतिबुद्धस् तु भीमस् तान् सर्वान् सर्पान् अपोथयत्  
०१,११९।०३८ब्@०७२=००२७ वैशम्पायन उवाच  
०१,११९।०३८ब्@०७२=००५९ विदुर उवाच  
०१,११९।०३८ब्@०७२=००६३ वैशम्पायन उवाच  
०१,११९।०३८ब्@०७२_०००१ हतावशेषा भीमेन सर्पा वासुकिम् अभ्ययुः  
०१,११९।०३८ब्@०७२_०००२ ऊचुश् च सर्पराजानं वासुकिं वासवोपमम्  
०१,११९।०३८ब्@०७२_०००३ अयं नरो वै नागेन्द्र अप्सु बद्ध्वा प्रवेशितः  
०१,११९।०३८ब्@०७२_०००४ यथा च नो मतिर् वीर विषपीतो भविष्यति  
०१,११९।०३८ब्@०७२_०००५ निश्चेष्टो ऽस्मान् अनुप्राप्तः स च दष्टो ऽन्वबुध्यत  
०१,११९।०३८ब्@०७२_०००६ ससञ्ज्ञश् चापि संवृत्तश् छित्त्वा बन्धनम् आशु नः  
०१,११९।०३८ब्@०७२_०००७ पोथयन्तं महाबाहुं तं वै त्वं ज्ञातुम् अर्हसि  
०१,११९।०३८ब्@०७२_०००८ ततो वासुकिर् अभ्येत्य नागैर् अनुगतस् तदा  
०१,११९।०३८ब्@०७२_०००९ पश्यति स्म महाबाहुं भीमं भीमपराक्रमम्  
०१,११९।०३८ब्@०७२_००१० आर्यकेण च दृष्टः स पृथाया आर्यकेण च  
०१,११९।०३८ब्@०७२_००११ तदा दौहित्रदौहित्रः परिष्वक्तः सुपीडितम्  
०१,११९।०३८ब्@०७२_००१२ सुप्रीतश् चाभवत् तस्य वासुकिः सुमहायशाः  
०१,११९।०३८ब्@०७२_००१३ अब्रवीत् तं च नागेन्द्रः किम् अस्य क्रियतां प्रियम्  
०१,११९।०३८ब्@०७२_००१४ धनौघो रत्ननिचयो वसु चास्य प्रदीयताम्  
०१,११९।०३८ब्@०७२_००१५ एवम् उक्तस् तदा नागो वासुकिं प्रत्यभाषत  
०१,११९।०३८ब्@०७२_००१६ यदि नागेन्द्र तुष्टो ऽसि किम् अस्य धनसञ्चयैः  
०१,११९।०३८ब्@०७२_००१७ रसं पिबेत् कुमारो ऽयं त्वयि प्रीते महाबलः  
०१,११९।०३८ब्@०७२_००१८ बलं नागसहस्रस्य तस्मिन् कुण्डे प्रतिष्ठितम्  
०१,११९।०३८ब्@०७२_००१९ यावत् पिबति बालो ऽयं तावद् अस्मै प्रदीयताम्  
०१,११९।०३८ब्@०७२_००२० एवम् अस्त्व् इति तं नागं वासुकिः प्रत्यभाषत  
०१,११९।०३८ब्@०७२_००२१ ततो भीमस् तदा नागैः कृतस्वस्त्ययनः शुचिः  
०१,११९।०३८ब्@०७२_००२२ प्राङ्मुखश् चोपविष्टः सन् रसं पिबति पाण्डवः  
०१,११९।०३८ब्@०७२_००२३ एकोच्छ्वासात् ततः कुण्डं पिबति स्म महाबलः  
०१,११९।०३८ब्@०७२_००२४ एवम् अष्टौ स कुण्डानि ह्य् अपिबत् पाण्डुनन्दनः  
०१,११९।०३८ब्@०७२_००२५ ततस् तु शयने दिव्ये नागदत्ते महाभुजः  
०१,११९।०३८ब्@०७२_००२६ अशेत भीमसेनस् तु यथासुखम् अरिन्दमः  
०१,११९।०३८ब्@०७२_००२७ ततस् ते कौरवाः सर्वे विना भीमं च पाण्डवाः  
०१,११९।०३८ब्@०७२_००२८ वृत्तक्रीडाविहारास् तु प्रतस्थुर् गजसाह्वयम्  
०१,११९।०३८ब्@०७२_००२९ रथैर् गजैस् तथा चाश्वैर् यानैश् चान्यैर् अनेकशः  
०१,११९।०३८ब्@०७२_००३० ब्रुवन्तो भीमसेनस् तु यातो ह्य् अग्रत एव नः  
०१,११९।०३८ब्@०७२_००३१ ततो दुर्योधनः पापस् तत्रापश्यन् वृकोदरम्  
०१,११९।०३८ब्@०७२_००३२ भ्रातृभिः सहितो हृष्टो नगरं प्रविवेश ह  
०१,११९।०३८ब्@०७२_००३३ युधिष्ठिरस् तु धर्मात्मा अविन्दन् पापम् आत्मनि  
०१,११९।०३८ब्@०७२_००३४ स्वेनानुमानेन परं साधुं समनुपश्यति  
०१,११९।०३८ब्@०७२_००३५ सो ऽभ्युपेत्य तदा पार्थो मातरं भ्रातृवत्सलः  
०१,११९।०३८ब्@०७२_००३६ अभिवाद्याब्रवीत् कुन्तीम् अम्ब भीम इहागतः  
०१,११९।०३८ब्@०७२_००३७ क्व गतो भविता मातर् नेह पश्यामि तं शुभे  
०१,११९।०३८ब्@०७२_००३८ उद्यानानि वनं चैव विचितानि समन्ततः  
०१,११९।०३८ब्@०७२_००३९ तदर्थं न च तं वीरं दृष्टवन्तो वृकोदरम्  
०१,११९।०३८ब्@०७२_००४० मन्यमानास् ततः सर्वे यातो नः पूर्वम् एव सः  
०१,११९।०३८ब्@०७२_००४१ आगताः स्म महाभागे व्याकुलेनान्तरात्मना  
०१,११९।०३८ब्@०७२_००४२ इहागम्य क्व नु गतस् त्वया वा प्रेषितः क्व नु  
०१,११९।०३८ब्@०७२_००४३ कथयस्व महाबाहुं भीमसेनं यशस्विनि  
०१,११९।०३८ब्@०७२_००४४ न हि मे शुध्यते भावस् तं वीरं प्रति शोभने  
०१,११९।०३८ब्@०७२_००४५ यतः प्रसुप्तं मन्ये ऽहं भीमं नेति हतस् तु सः  
०१,११९।०३८ब्@०७२_००४६ इत्य् उक्ता च ततः कुन्ती धर्मराजेन धीमता  
०१,११९।०३८ब्@०७२_००४७ हा हेति कृत्वा सम्भ्रान्ता प्रत्युवाच युधिष्ठिरम्  
०१,११९।०३८ब्@०७२_००४८ न पुत्र भीमं पश्यामि न माम् अभ्येति स प्रभो  
०१,११९।०३८ब्@०७२_००४९ शीघ्रम् अन्वेषणे यत्नं कुरु तस्यानुजैः सह  
०१,११९।०३८ब्@०७२_००५० इत्य् उक्त्वा तनयं ज्येष्ठं हृदयेन विदूयता  
०१,११९।०३८ब्@०७२_००५१ क्षत्तारम् आनाय्य तदा कुन्ती वचनम् अब्रवीत्  
०१,११९।०३८ब्@०७२_००५२ क्व गतो भगवन् क्षत्तर् भीमसेनो न दृश्यते  
०१,११९।०३८ब्@०७२_००५३ उद्यानान् निर्गताः सर्वे भ्रातरो भ्रातृभिः सह  
०१,११९।०३८ब्@०७२_००५४ तत्रैकस् तु महाबाहुर् भीमो नाभ्येति माम् इह  
०१,११९।०३८ब्@०७२_००५५ न च प्रीणयते चक्षुः सदा दुर्योधनस्य सः  
०१,११९।०३८ब्@०७२_००५६ क्रूरो ऽसौ दुर्मतिः क्षुद्रो राज्यलुब्धो ऽनपत्रपः  
०१,११९।०३८ब्@०७२_००५७ निहन्याद् अपि तं वीरं जातमन्युः सुयोधनः  
०१,११९।०३८ब्@०७२_००५८ तेन मे व्याकुलं चित्तं हृदयं दह्यतीव च  
०१,११९।०३८ब्@०७२_००५९ मैवं वदस्व कल्याणि शेषसंरक्षणं कुरु  
०१,११९।०३८ब्@०७२_००६० प्रत्यादिष्टो हि दुष्टात्मा शेषे ऽपि प्रहरेत् तव  
०१,११९।०३८ब्@०७२_००६१ दीर्घायुषस् तव सुता यथोवाच महामुनिः  
०१,११९।०३८ब्@०७२_००६२ आगमिष्यति ते पुत्रः प्रीतिं चोत्पादयिष्यति  
०१,११९।०३८ब्@०७२_००६३ एवम् उक्त्वा ययौ विद्वान् विदुरः स्वं निवेशनम्  
०१,११९।०३८ब्@०७२_००६४ कुन्ती चिन्तापरा भूत्वा सहासीना सुतैर् गृहे  
०१,११९।०३८ब्@०७२_००६५ ततो ऽष्टमे तु दिवसे प्रत्यबुध्यत पाण्डवः  
०१,११९।०३८ब्@०७२_००६६ तस्मिंस् तदा रसे जीर्णे सो ऽप्रमेयबलो बली  
०१,११९।०३८ब्@०७२_००६७ तं दृष्ट्वा प्रतिबुद्धं तु पाण्डवं ते भुजङ्गमाः  
०१,११९।०३८ब्@०७२_००६८ सान्त्वयाम् आसुर् अव्यग्रा वचनं चेदम् अब्रुवन्  
०१,११९।०३८ब्@०७२_००६९ यस् ते पीतो महाबाहो रसो ऽयं वीर्यसम्भृतः  
०१,११९।०३८ब्@०७२_००७० तस्मान् नागायुतबलो रणे ऽधृष्यो भविष्यसि  
०१,११९।०३८ब्@०७२_००७१ गच्छाद्य च त्वं स्वगृहं स्नातो दिव्यैर् इमैर् जलैः  
०१,११९।०३८ब्@०७२_००७२ भ्रातरस् ते नु तप्यन्ति त्वां विना कुरुपुङ्गव  
०१,११९।०३८ब्@०७२_००७३ ततः स्नातो महाबाहुः शुचिः शुक्लाम्बरस्रजः  
०१,११९।०३८ब्@०७२_००७४ ततो नागस्य भवने कृतकौतुकमङ्गलः  
०१,११९।०३८ब्@०७२_००७५ ओषधीभिर् विषघ्नीभिः सुरभीभिर् विशेषतः  
०१,११९।०३८ब्@०७२_००७६ भुक्तवान् परमान्नं च नागैर् दत्तं महाबलः  
०१,११९।०३८ब्@०७२_००७७ पूजितो भुजगैर् वीर आशीर्भिश् चाभिनन्दितः  
०१,११९।०३८ब्@०७२_००७८ दिव्याभरणसञ्छन्नो नागान् आमन्त्र्य पाण्डवः  
०१,११९।०३८ब्@०७२_००७९ उदतिष्ठत् प्रहृष्टात्मा नागलोकाद् अरिन्दमः  
०१,११९।०३८ब्@०७२_००८० उत्क्षिप्तः स तु नागेन जलाज् जलरुहेक्षणः  
०१,११९।०३८ब्@०७२_००८१ तस्मिन्न् एव वनोद्देशे स्थापितः कुरुनन्दनः  
०१,११९।०३८ब्@०७२_००८२ ते चान्तर्दधिरे नागाः पाण्डवस्यैव पश्यतः  
०१,११९।०३८ब्@०७२_००८३ तत उत्थाय कौन्तेयो भीमसेनो महाबलः  
०१,११९।०३८ब्@०७२_००८४ आजगाम महाबाहुर् मातुर् अन्तिकम् अञ्जसा  
०१,११९।०३८ब्@०७२_००८५ ततो ऽभिवाद्य जननीं ज्येष्ठं भ्रातरम् एव च  
०१,११९।०३८ब्@०७२_००८६ कनीयसः समाघ्राय शिरःस्व् अरिविमर्दनः  
०१,११९।०३८ब्@०७२_००८७ तैश् चापि सम्परिष्वक्तः सह मात्रा नरर्षभैः  
०१,११९।०३८ब्@०७२_००८८ अन्योन्यगतसौहार्दाद् दिष्ट्या दिष्ट्येति चाब्रुवन्  
०१,११९।०३८ब्@०७२_००८९ ततस् तत् सर्वम् आचष्ट दुर्योधनविचेष्टितम्  
०१,११९।०३८ब्@०७२_००९० भ्रातॄणां भीमसेनश् च महाबलपराक्रमः  
०१,११९।०३८ब्@०७२_००९१ नागलोके च यद् वृत्तं गुणदोषम् अशेषतः  
०१,११९।०३८ब्@०७२_००९२ तच् च सर्वम् अशेषेण कथयाम् आस पाण्डवः  
०१,११९।०३८ब्@०७२_००९३ ततो युधिष्ठिरो राजा भीमम् आह वचो ऽर्थवत्  
०१,११९।०३८ब्@०७२_००९४ तूष्णीं भव न ते जल्प्यम् इदं कार्यं कथं चन  
०१,११९।०३८ब्@०७२_००९५ एवम् उक्त्वा महाबाहुर् धर्मराजो युधिष्ठिरः  
०१,११९।०३८ब्@०७२_००९६ भ्रातृभिः सहितः सर्वैर् अप्रमत्तो ऽभवत् तदा  
०१,११९।०३८च् सारथिं चास्य दयितम् अपहस्तेन जघ्निवान्  
०१,११९।०३८द्*१३१६_०१ धर्मात्मा विदुरस् तेषां पार्थानां प्रददौ मतिम्  
०१,११९।०३८द्*१३१७_०१ ताडितस् तेन सूतो ऽपि ययौ स यमसादनम्  
०१,११९।०३८द्*१३१८_०१ तथान्यदिवसे राजन् हन्तुकामो ऽत्यमर्षणः  
०१,११९।०३८द्*१३१८_०२ वललेन सहामन्त्र्य सौबलस्य मते स्थितः  
०१,११९।०३९अ भोजने भीमसेनस्य पुनः प्राक्षेपयद् विषम्  
०१,११९।०३९च् कालकूटं नवं तीक्ष्णं सम्भृतं लोमहर्षणम्  
०१,११९।०४०अ वैश्यापुत्रस् तदाचष्ट पार्थानां हितकाम्यया  
०१,११९।०४०च् तच् चापि भुक्त्वाजरयद् अविकारो वृकोदरः  
०१,११९।०४१अ विकारं न ह्य् अजनयत् सुतीक्ष्णम् अपि तद् विषम्  
०१,११९।०४१च् भीमसंहननो भीमस् तद् अप्य् अजरयत् ततः  
०१,११९।०४१द्*१३१९_०१ ततो ऽन्यदिवसे राजन् हन्तुकामो वृकोदरम्  
०१,११९।०४१द्*१३१९_०२ सौबलेन सहायेन धार्तराष्ट्रो ऽभ्यचिन्तयत्  
०१,११९।०४१द्*१३१९_०३ चिन्तयन् नालभन् निद्रां दिवारात्रिम् अतन्द्रितः  
०१,११९।०४२अ एवं दुर्योधनः कर्णः शकुनिश् चापि सौबलः  
०१,११९।०४२च् अनेकैर् अभ्युपायैस् ताञ् जिघांसन्ति स्म पाण्डवान्  
०१,११९।०४२द्*१३२०_०१ न जज्ञिरे तु तद् वृत्तं पाण्डवा मन्दचेतसः  
०१,११९।०४३अ पाण्डवाश् चापि तत् सर्वं प्रत्यजानन्न् अरिन्दमाः  
०१,११९।०४३च् उद्भावनम् अकुर्वन्तो विदुरस्य मते स्थिताः  
०१,११९।०४३द्*१३२१_०१ कुमारान् क्रीडमानांस् तान् दृष्ट्वा राजातिदुर्मदान्  
०१,११९।०४३द्*१३२१_०२ गुरुशिक्षार्थम् अन्विच्छन् गौतमं तान् न्यवेदयत्  
०१,११९।०४३द्*१३२१_०३ शरस्तम्बसमुद्भूतं वेदशास्त्रार्थपारगम्  
०१,११९।०४३द्*१३२२_०१ राज्ञा निवेदितास् तस्मै ते च सर्वे ह्य् अधिष्ठिताः  
०१,११९।०४३द्*१३२३_०१ अधिजग्मुश् च कुरवो धनुर्वेदं कृपात् तु ते  
०१,११९।०४३द्@०७३=०००० वैशम्पायनः  
०१,११९।०४३द्@०७३=०१०७ विदुरः  
०१,११९।०४३द्@०७३=०१११ वैशम्पायनः  
०१,११९।०४३द्@०७३_०००१ ततस् ते मन्त्रयाम् आसुर् दुर्योधनपुरोगमाः  
०१,११९।०४३द्@०७३_०००२ प्राणहा विक्रमी चापि शौर्ये च महति स्थितः  
०१,११९।०४३द्@०७३_०००३ स्पर्धते चापि सततम् अस्मान् एको वृकोदरः  
०१,११९।०४३द्@०७३_०००४ तं तु सुप्तं पुरोद्याने जलशूले क्षिपामहे  
०१,११९।०४३द्@०७३_०००५ ततो जलविहारार्थं कारयाम् आस भारत  
०१,११९।०४३द्@०७३_०००६ चेलकम्बलवेश्मानि चित्राणि च शुभानि च  
०१,११९।०४३द्@०७३_०००७ तत्र संस्कारयाम् आसुर् नानागाराण्य् अनेकशः  
०१,११९।०४३द्@०७३_०००८ उदकक्रीडनार्थानि कारयाम् आस भारत  
०१,११९।०४३द्@०७३_०००९ प्रमाणकोट्याम् उद्देशे स्थले कृत्वा परिच्छदम्  
०१,११९।०४३द्@०७३_००१० भक्ष्यं भोज्यं च पेयं च चोष्यं लेह्यं तथैव च  
०१,११९।०४३द्@०७३_००११ उपार्जितं नरैस् तत्र तथा सूदकृतं च तत्  
०१,११९।०४३द्@०७३_००१२ न्यवेदयन्त पुरुषा धार्तराष्ट्रस्य तत् तथा  
०१,११९।०४३द्@०७३_००१३ ततो दुर्योधनस् त्व् आह पाण्डवांस् तु सुदुर्मतिः  
०१,११९।०४३द्@०७३_००१४ गङ्गां वै मानयामो ऽद्य उद्यानवनशोभिताम्  
०१,११९।०४३द्@०७३_००१५ सहिता भ्रातरः सर्वे जलक्रीडाम् अवाप्नुमः  
०१,११९।०४३द्@०७३_००१६ एवम् अस्त्व् इति तं चापि प्रत्युवाच युधिष्ठिरः  
०१,११९।०४३द्@०७३_००१७ ते रथैर् नगराकारैर् देशजैश् च हयोत्तमैः  
०१,११९।०४३द्@०७३_००१८ निर्ययुर् नगराद् वीराः कुरवः पाण्डवैः सह  
०१,११९।०४३द्@०७३_००१९ उद्यानवनम् आसाद्य सम्प्रसृज्य च वाहनम्  
०१,११९।०४३द्@०७३_००२० प्राविशंस् तु महावीर्याः सिंहा इव गिरेर् गुहाम्  
०१,११९।०४३द्@०७३_००२१ उद्यानं स्माथ पश्यन्ति भ्रातरः सर्व एव ते  
०१,११९।०४३द्@०७३_००२२ उपस्थानगृहैः शुद्धैर् वलभीभिश् च शोभितम्  
०१,११९।०४३द्@०७३_००२३ गवाक्षकैस् तथा जालैर् जलसंसारकैर् अपि  
०१,११९।०४३द्@०७३_००२४ सूपस्थितं सुधाकारैश् चित्रकारैश् च शिल्पिभिः  
०१,११९।०४३द्@०७३_००२५ दीर्घिकाभिश् च पुण्याभिस् तथा कारण्डकैर् अपि  
०१,११९।०४३द्@०७३_००२६ जलं तु शुशुभे छन्नं फुल्लैर् जलरुहैस् तथा  
०१,११९।०४३द्@०७३_००२७ उपकीर्णा वसुमती तथा पुष्पैर् यथर्तुकैः  
०१,११९।०४३द्@०७३_००२८ उपविष्टास् तदा सर्वे पाण्डवाः कुरवस् तथा  
०१,११९।०४३द्@०७३_००२९ उपपन्नान् बहून् कामांस् ते ऽथ भुक्त्वा ततस् ततः  
०१,११९।०४३द्@०७३_००३० अथोद्यानवने तस्मिंस् तथा क्रीडागताश् च ते  
०१,११९।०४३द्@०७३_००३१ परस्परस्य वक्त्रेषु ददुर् भक्ष्यांस् ततस् ततः  
०१,११९।०४३द्@०७३_००३२ ततो दुर्योधनः पापस् तद्भक्ष्ये कालकूटकम्  
०१,११९।०४३द्@०७३_००३३ विषं प्रक्षेपयाम् आस भीमसेनजिघांसया  
०१,११९।०४३द्@०७३_००३४ स्वयम् उत्थाय चैवाथ हृदयेन क्षुरोपमः  
०१,११९।०४३द्@०७३_००३५ सत्कृत्य भ्रातृवत् तत्र वाचा चामृतकल्पया  
०१,११९।०४३द्@०७३_००३६ प्राक्षिपद् वै स्वयं भक्ष्यं वक्त्रे भीमस्य पापकृत्  
०१,११९।०४३द्@०७३_००३७ प्रभक्षितं च भीमेन ह्य् अस्य दोषम् अजानता  
०१,११९।०४३द्@०७३_००३८ ततो दुर्योधनस् तत्र हृदयेन हसन्न् इव  
०१,११९।०४३द्@०७३_००३९ कृतकृत्यम् इवात्मानं मेने स पुरुषाधमः  
०१,११९।०४३द्@०७३_००४० ततस् ते सहिताः सर्वे जलक्रीडाम् अकुर्वत  
०१,११९।०४३द्@०७३_००४१ दिवसान्ते परिश्रान्ता विहृत्य कुरुनन्दनाः  
०१,११९।०४३द्@०७३_००४२ विहारायतनेष्व् एव वीरा वासम् अरोचयन्  
०१,११९।०४३द्@०७३_००४३ भीमस् तु बलवान् भुक्त्वा व्यायामाभ्यधिकं जले  
०१,११९।०४३द्@०७३_००४४ वाहयित्वा कुमारांस् ताञ् जले क्रीडां महाबलः  
०१,११९।०४३द्@०७३_००४५ प्रमाणकोट्यां वासार्थी सुष्वापारुह्य तत् स्थलम्  
०१,११९।०४३द्@०७३_००४६ स हि तत् स्थलम् आसाद्य श्रान्तश् चाप्सु विशेषतः  
०१,११९।०४३द्@०७३_००४७ श्रमेण च परीताङ्गः सुष्वाप मृतकल्पवत्  
०१,११९।०४३द्@०७३_००४८ ततो बद्ध्वा लतापाशैर् भीमं दुर्योधनः स्वयम्  
०१,११९।०४३द्@०७३_००४९ शूलान्य् अप्सु निखान्याशु स्थलाज् जलम् अपातयत्  
०१,११९।०४३द्@०७३_००५० सशेषत्वान् न सम्प्राप्तो जले शूलानि पाण्डवः  
०१,११९।०४३द्@०७३_००५१ पपात यत्र तत्रास्य शूलं नासीद् यदृच्छया  
०१,११९।०४३द्@०७३_००५२ स निःसञ्ज्ञो जलस्यान्तम् अवाग् वै पाण्डवो ऽविशत्  
०१,११९।०४३द्@०७३_००५३ आक्रम्य नागभवने तथा नागकुमारकान्  
०१,११९।०४३द्@०७३_००५४ ततः समेत्य बहुभिस् तदा नागैर् महाविषैः  
०१,११९।०४३द्@०७३_००५५ दश्यते पाण्डवस् तत्र विषदिग्धो महाविषैः  
०१,११९।०४३द्@०७३_००५६ ततो ऽस्य दश्यमानस्य तद् विषं कालकूटकम्  
०१,११९।०४३द्@०७३_००५७ हतं सर्पविषेणाशु स्थावरं जङ्गमेन तु  
०१,११९।०४३द्@०७३_००५८ ततः प्रबुद्धः कौन्तेयः स तत् सञ्छिद्य बन्धनम्  
०१,११९।०४३द्@०७३_००५९ पोथयाम् आस तान् सर्वान् कांश् चित् प्राणैर् व्ययोजयत्  
०१,११९।०४३द्@०७३_००६० ते हन्यमानाः पार्थेन सर्पा वासुकिम् अभ्ययुः  
०१,११९।०४३द्@०७३_००६१ ऊचुश् च सर्पराजानं वासुकिं वासवोपमम्  
०१,११९।०४३द्@०७३_००६२ अयं नरो वै नागेन्द्र ह्य् अप्सु बद्ध्वा प्रवेशितः  
०१,११९।०४३द्@०७३_००६३ यथा च नो मतिर् वीर विषपीतो भविष्यति  
०१,११९।०४३द्@०७३_००६४ विनिविष्टो ऽन्तरं प्राप्तः स च दष्टो ह्य् अनेकशः  
०१,११९।०४३द्@०७३_००६५ ससञ्ज्ञश् चापि संवृत्तश् छित्त्वा बन्धनम् आशु नः  
०१,११९।०४३द्@०७३_००६६ पोथयानो महाबाहुस् तं वै त्वं ज्ञातुम् अर्हसि  
०१,११९।०४३द्@०७३_००६७ ततो वासुकिर् अभ्येत्य नागैर् अनुगतस् तदा  
०१,११९।०४३द्@०७३_००६८ पश्यति स्म महानागो भीमं भीमपराक्रमम्  
०१,११९।०४३द्@०७३_००६९ आर्यकेण च दृष्टः सन् पृथायाश् चार्यकेण तु  
०१,११९।०४३द्@०७३_००७० ततो दृष्टश् च तेनापि परिष्वक्तश् च पाण्डवः  
०१,११९।०४३द्@०७३_००७१ सुप्रीतश् चाभवत् तस्य वासुकिः सुमहायशाः  
०१,११९।०४३द्@०७३_००७२ अब्रवीत् तं च नागेन्द्रः किम् अस्य क्रियताम् इति  
०१,११९।०४३द्@०७३_००७३ प्रियं धनौघं रत्नानि यावद् अस्य प्रदीयताम्  
०१,११९।०४३द्@०७३_००७४ एवम् उक्तस् तदा नागो वासुकिं प्रत्यभाषत  
०१,११९।०४३द्@०७३_००७५ यदि नागेन्द्र प्रीतो ऽसि किम् अस्य धनसञ्चयैः  
०१,११९।०४३द्@०७३_००७६ रसं पिबेत् कुमारो ऽयं त्वयि प्रीते महाबलः  
०१,११९।०४३द्@०७३_००७७ बलं नागसहस्रस्य कुण्डे चास्मिन् प्रतिष्ठितम्  
०१,११९।०४३द्@०७३_००७८ यावत् पिबति बालो ऽयं तावद् अस्मै प्रदीयताम्  
०१,११९।०४३द्@०७३_००७९ एवम् अस्त्व् इति तं नागं वासुकिः प्रत्यभाषत  
०१,११९।०४३द्@०७३_००८० ततो भीमस् तदा नागैः कृतस्वस्त्ययनः शुचिः  
०१,११९।०४३द्@०७३_००८१ प्राङ्मुखश् चोपविष्टः सन् रसं पिबति पाण्डवः  
०१,११९।०४३द्@०७३_००८२ एकोच्छ्वासात् तदा कुण्डं पिबति स्म महाबलः  
०१,११९।०४३द्@०७३_००८३ एवम् अष्टौ तु कुण्डानि सो ऽपिबत् पाण्डुनन्दनः  
०१,११९।०४३द्@०७३_००८४ ततस् तु शयने दिव्ये नागदत्ते महाभुजः  
०१,११९।०४३द्@०७३_००८५ शेते स्म च तदा भीमो दिवसान्य् अष्ट चैव तु  
०१,११९।०४३द्@०७३_००८६ दुर्योधनो ऽपि पापात्मा भीमम् आशीविषह्रदे  
०१,११९।०४३द्@०७३_००८७ प्रक्षिप्य कृतकृत्यं स्म आत्मानं मन्यते तदा  
०१,११९।०४३द्@०७३_००८८ प्रभातायां रजन्यां तु वनात् प्रविविशुः पुरम्  
०१,११९।०४३द्@०७३_००८९ वदन्तो भीमसेनस् तु यातो ह्य् अग्रत एव सः  
०१,११९।०४३द्@०७३_००९० युधिष्ठिरस् तु धर्मात्मा चिन्तयन् पापम् आत्मनि  
०१,११९।०४३द्@०७३_००९१ स्वेनानुमानेन परं तदा तं स्मानुपश्यति  
०१,११९।०४३द्@०७३_००९२ उपगम्य ततः पार्था मातरं मातृवत्सलाः  
०१,११९।०४३द्@०७३_००९३ अभिवाद्याब्रुवंस् ते वै अम्ब भीम इहागतः  
०१,११९।०४३द्@०७३_००९४ नेति स्माह तदा कुन्ती ततस् ते व्यथिताभवन्  
०१,११९।०४३द्@०७३_००९५ द्रुतं गत्वा पुरोद्यानं विचिन्वन्ति स्म पाण्डवाः  
०१,११९।०४३द्@०७३_००९६ भीम भीमेति ते वाचं नित्यम् उच्चैर् उदीरयन्  
०१,११९।०४३द्@०७३_००९७ विचिन्वन्तो ऽथ ते सर्वे न स्म पश्यन्ति भ्रातरम्  
०१,११९।०४३द्@०७३_००९८ आगताः स्वगृहं भूय इदम् ऊचुः पृथां तदा  
०१,११९।०४३द्@०७३_००९९ न दृश्यते महाबाहुर् अम्ब भीमो वने चितः  
०१,११९।०४३द्@०७३_०१०० विचितानि च सर्वाणि उद्यानानि नदीस् तथा  
०१,११९।०४३द्@०७३_०१०१ ततो विदुरम् आनाय्य कुन्ती सा स्वनिवेशनम्  
०१,११९।०४३द्@०७३_०१०२ उवाच क्षत्तर् बलवान् भीमसेनो न दृश्यते  
०१,११९।०४३द्@०७३_०१०३ उद्यानान् निर्गताः सर्वे भ्रातरो भ्रातृभिः सह  
०१,११९।०४३द्@०७३_०१०४ तत्र ह्य् एको महाबाहुर् भीमो नाभ्येति माम् इह  
०१,११९।०४३द्@०७३_०१०५ न च प्रीणयते चक्षुः सदा दुर्योधनस्य तु  
०१,११९।०४३द्@०७३_०१०६ ततः प्रसुप्तं मन्ये ऽहं पापेन निहतं सुतम्  
०१,११९।०४३द्@०७३_०१०७ मा मैवं वद कल्याणि शेषसंरक्षणं कुरु  
०१,११९।०४३द्@०७३_०१०८ प्रत्यादिष्टो हि पापात्मा शेषेषु प्रहरेत ह  
०१,११९।०४३द्@०७३_०१०९ दीर्घायुषः सुतास् तुभ्यं तथा ह्य् ऋषिर् अभाषत  
०१,११९।०४३द्@०७३_०११० आगमिष्यति ते पुत्रः प्रीतिं ते वर्धयिष्यति  
०१,११९।०४३द्@०७३_०१११ एवम् उक्ता तदा कुन्ती निःश्वसन्ती मुहुर् मुहुः  
०१,११९।०४३द्@०७३_०११२ शय्यापरा महाभागा पुत्रैः परिवृता तदा  
०१,११९।०४३द्@०७३_०११३ ततो ऽष्टमे ऽथ दिवसे प्रत्यबुध्यत पाण्डवः  
०१,११९।०४३द्@०७३_०११४ तस्मिंस् तदा रसे जीर्णे ह्य् अप्रमेयबलो बली  
०१,११९।०४३द्@०७३_०११५ ओषधीभिर् विषघ्नीभिः सुरभीभिर् विभूषितः  
०१,११९।०४३द्@०७३_०११६ भुक्त्वा तु परमान्नं च नागैर् दत्तं महाभुजः  
०१,११९।०४३द्@०७३_०११७ उत्क्षिप्य च तदा नागैर् जलाज् जलरुहेक्षणः  
०१,११९।०४३द्@०७३_०११८ तस्मिन्न् एव वनोद्देशे स्थापितः पाण्डुनन्दनः  
०१,११९।०४३द्@०७३_०११९ अन्तर्दधुश् च ते नागाः पाण्डवस्यैव पश्यतः  
०१,११९।०४३द्@०७३_०१२० तत उत्थाय भीमस् तु आजगाम स्वकं गृहम्  
०१,११९।०४३द्@०७३_०१२१ अभिवाद्य परिष्वक्तः समाघ्रातश् च मूर्धनि  
०१,११९।०४३द्@०७३_०१२२ प्रणम्य धर्मपुत्राय सस्वजे फल्गुनं ततः  
०१,११९।०४३द्@०७३_०१२३ अभिवादितश् च तैर् वीरैः सस्वजे च यमाव् अपि  
०१,११९।०४३द्@०७३_०१२४ तच् च सर्वं यथावृत्तम् आख्याति स्म वृकोदरः  
०१,११९।०४३द्@०७३_०१२५ यदा त्व् अवगमंस् ते वै पाण्डवास् तस्य कर्म तत्  
०१,११९।०४३द्@०७३_०१२६ न त्व् एव बहुलं चक्रुः प्रयता मन्त्ररक्षणे  
०१,११९।०४३द्@०७३_०१२७ धर्मात्मा विदुरस् तेषां प्रददौ मतिमान् मतिम्  
०१,११९।०४३द्@०७३_०१२८ दुर्योधनो ऽपि तं दृष्ट्वा पाण्डवं पुनर् आगतम्  
०१,११९।०४३द्@०७३_०१२९ निःश्वसंश् चिन्तयंश् चैव अहन्य् अहनि तप्यते  
०१,११९।०४३द्@०७३_०१३० एवं दुर्योधनः पापः शकुनिश् चापि सौबलः  
०१,११९।०४३द्@०७३_०१३१ अनेकैर् अभ्युपायैस् ताञ् जिघांसन्ति स्म पाण्डवान्  
०१,११९।०४३द्@०७३_०१३२ पाण्डवाश् चापि तत् सर्वं प्रत्यजानन्न् अरिन्दमाः  
०१,११९।०४३द्@०७३_०१३३ उद्भावनम् अकुर्वन्तो विदुरस्य मते स्थिताः  
०१,११९।०४३द्@०७३_०१३४ अधिजग्मुश् च कुरवो धनुर्वेदं कृपात् तु ते  
०१,१२०।००१ जनमेजय उवाच  
०१,१२०।००१अ कृपस्यापि महाब्रह्मन् सम्भवं वक्तुम् अर्हसि  
०१,१२०।००१च् शरस्तम्भात् कथं जज्ञे कथं चास्त्राण्य् अवाप्तवान्  
०१,१२०।००२ वैशम्पायन उवाच  
०१,१२०।००२अ महर्षेर् गौतमस्यासीच् छरद्वान् नाम नामतः  
०१,१२०।००२च् पुत्रः किल महाराज जातः सह शरैर् विभो  
०१,१२०।००३अ न तस्य वेदाध्ययने तथा बुद्धिर् अजायत  
०१,१२०।००३च् यथास्य बुद्धिर् अभवद् धनुर्वेदे परन्तप  
०१,१२०।००४अ अधिजग्मुर् यथा वेदांस् तपसा ब्रह्मवादिनः  
०१,१२०।००४च् तथा स तपसोपेतः सर्वाण्य् अस्त्राण्य् अवाप ह  
०१,१२०।००५अ धनुर्वेदपरत्वाच् च तपसा विपुलेन च  
०१,१२०।००५च् भृशं सन्तापयाम् आस देवराजं स गौतमः  
०१,१२०।००६अ ततो जालपदीं नाम देवकन्यां सुरेश्वरः  
०१,१२०।००६च् प्राहिणोत् तपसो विघ्नं कुरु तस्येति कौरव  
०१,१२०।००७अ साभिगम्याश्रमपदं रमणीयं शरद्वतः  
०१,१२०।००७च् धनुर्बाणधरं बाला लोभयाम् आस गौतमम्  
०१,१२०।००८अ ताम् एकवसनां दृष्ट्वा गौतमो ऽप्सरसं वने  
०१,१२०।००८च् लोके ऽप्रतिमसंस्थानाम् उत्फुल्लनयनो ऽभवत्  
०१,१२०।००९अ धनुश् च हि शराश् चास्य कराभ्यां प्रापतन् भुवि  
०१,१२०।००९च् वेपथुश् चास्य तां दृष्ट्वा शरीरे समजायत  
०१,१२०।०१०अ स तु ज्ञानगरीयस्त्वात् तपसश् च समन्वयात्  
०१,१२०।०१०च् अवतस्थे महाप्राज्ञो धैर्येण परमेण ह  
०१,१२०।०११अ यस् त्व् अस्य सहसा राजन् विकारः समपद्यत  
०१,१२०।०११च् तेन सुस्राव रेतो ऽस्य स च तन् नावबुध्यत  
०१,१२०।०१२अ स विहायाश्रमं तं च तां चैवाप्सरसं मुनिः  
०१,१२०।०१२च् जगाम रेतस् तत् तस्य शरस्तम्बे पपात ह  
०१,१२०।०१३अ शरस्तम्बे च पतितं द्विधा तद् अभवन् नृप  
०१,१२०।०१३च् तस्याथ मिथुनं जज्ञे गौतमस्य शरद्वतः  
०१,१२०।०१३द्*१३२४_०१ महर्षेर् गौतमस्यास्य आश्रमस्य समीपतः  
०१,१२०।०१४अ मृगयां चरतो राज्ञः शन्तनोस् तु यदृच्छया  
०१,१२०।०१४च् कश् चित् सेनाचरो ऽरण्ये मिथुनं तद् अपश्यत  
०१,१२०।०१५अ धनुश् च सशरं दृष्ट्वा तथा कृष्णाजिनानि च  
०१,१२०।०१५च् व्यवस्य ब्राह्मणापत्यं धनुर्वेदान्तगस्य तत्  
०१,१२०।०१५ए स राज्ञे दर्शयाम् आस मिथुनं सशरं तदा  
०१,१२०।०१६अ स तद् आदाय मिथुनं राजाथ कृपयान्वितः  
०१,१२०।०१६च् आजगाम गृहान् एव मम पुत्राव् इति ब्रुवन्  
०१,१२०।०१७अ ततः संवर्धयाम् आस संस्कारैश् चाप्य् अयोजयत्  
०१,१२०।०१७ब्*१३२५_०१ प्रातिपेयो नरश्रेष्ठो मिथुनं गौतमस्य तम्  
०१,१२०।०१७च् गौतमो ऽपि तदापेत्य धनुर्वेदपरो ऽभवत्  
०१,१२०।०१८अ कृपया यन् मया बालाव् इमौ संवर्धिताव् इति  
०१,१२०।०१८च् तस्मात् तयोर् नाम चक्रे तद् एव स महीपतिः  
०१,१२०।०१८द्*१३२६_०१ तस्मात् कृप इति ख्यातः कृपी कन्या च साभवत्  
०१,१२०।०१९अ निहितौ गौतमस् तत्र तपसा ताव् अविन्दत  
०१,१२०।०१९च् आगम्य चास्मै गोत्रादि सर्वम् आख्यातवांस् तदा  
०१,१२०।०२०अ चतुर्विधं धनुर्वेदम् अस्त्राणि विविधानि च  
०१,१२०।०२०च् निखिलेनास्य तत् सर्वं गुह्यम् आख्यातवांस् तदा  
०१,१२०।०२०द्*१३२७_०१ कृपश् च सप्तरात्रेण धनुर्वेदपरो ऽभवत्  
०१,१२०।०२०ए सो ऽचिरेणैव कालेन परमाचार्यतां गतः  
०१,१२०।०२०फ़्*१३२८_०१ कृपम् आहूय गाङ्गेयस् तव शिष्या इति ब्रुवन्  
०१,१२०।०२०फ़्*१३२८_०२ पौत्रान् परिसमादाय कृपयाराधयत् तदा  
०१,१२०।०२१अ ततो ऽधिजग्मुः सर्वे ते धनुर्वेदं महारथाः  
०१,१२०।०२१च् धृतराष्ट्रात्मजाश् चैव पाण्डवाश् च महाबलाः  
०१,१२०।०२१ए वृष्णयश् च नृपाश् चान्ये नानादेशसमागताः  
०१,१२०।०२१फ़्*१३२९_०१ कृपम् आचार्यम् आसाद्य परमास्त्रज्ञतां गताः  
०१,१२१।००१ वैशम्पायन उवाच  
०१,१२१।००१अ विशेषार्थी ततो भीष्मः पौत्राणां विनयेप्सया  
०१,१२१।००१च् इष्वस्त्रज्ञान् पर्यपृच्छद् आचार्यान् वीर्यसम्मतान्  
०१,१२१।००२अ नाल्पधीर् नामहाभागस् तथानानास्त्रकोविदः  
०१,१२१।००२च् नादेवसत्त्वो विनयेत् कुरून् अस्त्रे महाबलान्  
०१,१२१।००२द्*१३३०_०१ इति सञ्चिन्त्य गाङ्गेयस् तदा भरतसत्तमः  
०१,१२१।००२द्*१३३०_०२ द्रोणाय वेदविदुषे भारद्वाजाय धीमते  
०१,१२१।००२द्*१३३०_०३ पाण्डवान् कौरवांश् चैव ददौ शिष्यान् नरर्षभ  
०१,१२१।००२द्*१३३०_०४ शास्त्रतः पूजितश् चैव सम्यक् तेन महात्मना  
०१,१२१।००२द्*१३३०_०५ स भीष्मेण महाभागस् तुष्टो ऽस्त्रविदुषां वरः  
०१,१२१।००२द्*१३३०_०६ प्रतिजग्राह तान् सर्वाञ् शिष्यत्वेन महायशाः  
०१,१२१।००२द्*१३३०_०७ शिक्षयाम् आस च द्रोणो धनुर्वेदम् अशेषतः  
०१,१२१।००२द्*१३३०_०८ ते ऽचिरेणैव कालेन सर्वशस्त्रविशारदाः  
०१,१२१।००२द्*१३३०_०९ बभूवुः कौरवा राजन् पाण्डवाश् चामितौजसः  
०१,१२१।००२द्*१३३१=०० जनमेजय उवाच  
०१,१२१।००२द्*१३३१=०५ वैशम्पायन उवाच  
०१,१२१।००२द्*१३३१_०१ कथं समभवद् द्रोणः कथं चास्त्राण्य् अवाप्तवान्  
०१,१२१।००२द्*१३३१_०२ कथं चागात् कुरून् ब्रह्मन् कस्य पुत्रः स वीर्यवान्  
०१,१२१।००२द्*१३३१_०३ कथं चास्य सुतो जातः सो ऽश्वत्थामास्त्रवित्तमः  
०१,१२१।००२द्*१३३१_०४ एतद् इच्छाम्य् अहं श्रोतुं विस्तरेण प्रकीर्तय  
०१,१२१।००२द्*१३३१_०५ गङ्गाद्वारं प्रति महान् बभूव भगवान् ऋषिः  
०१,१२१।००२द्*१३३१_०६ भरद्वाज इति ख्यातः सततं संशितव्रतः  
०१,१२१।००२द्*१३३१_०७ सो ऽभिषेक्तुं ततो गङ्गां पूर्वम् एवागमन् नदीम्  
०१,१२१।००३अ महर्षिस् तु भरद्वाजो हविर्धाने चरन् पुरा  
०१,१२१।००३च् ददर्शाप्सरसं साक्षाद् घृताचीम् आप्लुताम् ऋषिः  
०१,१२१।००३द्*१३३२_०१ रूपयौवनसम्पन्नां मददृप्तां मदालसाम्  
०१,१२१।००४अ तस्या वायुः समुद्धूतो वसनं व्यपकर्षत  
०१,१२१।००४ब्*१३३३_०१ तद् गुह्यदर्शनाद् अस्या रागो ऽजायत चेतसि  
०१,१२१।००४च् ततो ऽस्य रेतश् चस्कन्द तद् ऋषिर् द्रोण आदधे  
०१,१२१।००४द्*१३३४_०१ व्यपकृष्टाम्बरां दृष्ट्वा ताम् ऋषिश् चकमे ततः  
०१,१२१।००४द्*१३३४_०२ तत्र संसक्तमनसो भरद्वाजस्य धीमतः  
०१,१२१।००४द्*१३३५_०१ रम्यगुह्यस्थलां नृप  
०१,१२१।००४द्*१३३५_०२ पीनोत्तुङ्गकुचां दृष्ट्वा  
०१,१२१।००५अ तस्मिन् समभवद् द्रोणः कलशे तस्य धीमतः  
०१,१२१।००५च् अध्यगीष्ट स वेदांश् च वेदाङ्गानि च सर्वशः  
०१,१२१।००५द्*१३३६_०१ अग्नेर् अस्त्रम् उपादाय यद् ऋषिर् वेद काश्यपः  
०१,१२१।००५द्*१३३६_०२ अध्यगच्छद् भरद्वाजस् तद् अस्त्रं देवकारितम्  
०१,१२१।००६अ अग्निवेश्यं महाभागं भरद्वाजः प्रतापवान्  
०१,१२१।००६च् प्रत्यपादयद् आग्नेयम् अस्त्रं धर्मभृतां वरः  
०१,१२१।००७अ अग्निष्टुज् जातः स मुनिस् ततो भरतसत्तम  
०१,१२१।००७अ*१३३७_०१ । । । । । । । । भ्राता भ्रातरम् अन्तिके  
०१,१२१।००७अ*१३३७_०२ अग्निवेश्यस् तदा द्रोणं । । । । । । । ।  
०१,१२१।००७च् भारद्वाजं तदाग्नेयं महास्त्रं प्रत्यपादयत्  
०१,१२१।००७द्*१३३८_०१ स वै युक्तो गुरुर् इह यदीच्छेत् कृपणः सुखम्  
०१,१२१।००७द्*१३३८_०२ भीष्मो ऽप्य् अलपद् एवं स भारद्वाजपरीप्सया  
०१,१२१।००८अ भरद्वाजसखा चासीत् पृषतो नाम पार्थिवः  
०१,१२१।००८च् तस्यापि द्रुपदो नाम तदा समभवत् सुतः  
०१,१२१।००९अ स नित्यम् आश्रमं गत्वा द्रोणेन सह पार्षतः  
०१,१२१।००९च् चिक्रीडाध्ययनं चैव चकार क्षत्रियर्षभः  
०१,१२१।०१०अ ततो व्यतीते पृषते स राजा द्रुपदो ऽभवत्  
०१,१२१।०१०च् पाञ्चालेषु महाबाहुर् उत्तरेषु नरेश्वरः  
०१,१२१।०११अ भरद्वाजो ऽपि भगवान् आरुरोह दिवं तदा  
०१,१२१।०११ब्*१३३९_०१ तत्रैव च वसन् द्रोणस् तपस् तेपे महातपाः  
०१,१२१।०११ब्*१३३९_०२ वेदवेदाङ्गविद्वान् स तपसा दग्धकिल्बिषः  
०१,१२१।०११च् ततः पितृनियुक्तात्मा पुत्रलोभान् महायशाः  
०१,१२१।०११ए शारद्वतीं ततो द्रोणः कृपीं भार्याम् अविन्दत  
०१,१२१।०१२अ अग्निहोत्रे च धर्मे च दमे च सततं रता  
०१,१२१।०१२च् अलभद् गौतमी पुत्रम् अश्वत्थामानम् एव च  
०१,१२१।०१३अ स जातमात्रो व्यनदद् यथैवोच्चैःश्रवा हयः  
०१,१२१।०१३च् तच् छ्रुत्वान्तर्हितं भूतम् अन्तरिक्षस्थम् अब्रवीत्  
०१,१२१।०१४अ अश्वस्येवास्य यत् स्थाम नदतः प्रदिशो गतम्  
०१,१२१।०१४च् अश्वत्थामैव बालो ऽयं तस्मान् नाम्ना भविष्यति  
०१,१२१।०१५अ सुतेन तेन सुप्रीतो भारद्वाजस् ततो ऽभवत्  
०१,१२१।०१५च् तत्रैव च वसन् धीमान् धनुर्वेदपरो ऽभवत्  
०१,१२१।०१६अ स शुश्राव महात्मानं जामदग्न्यं परन्तपम्  
०१,१२१।०१६ब्*१३४०_०१ सर्वज्ञानविदं विप्रं सर्वशस्त्रभृतां वरम्  
०१,१२१।०१६च् ब्राह्मणेभ्यस् तदा राजन् दित्सन्तं वसु सर्वशः  
०१,१२१।०१६द्*१३४१_०१ स रामस्य धनुर्वेदं दिव्यान्य् अस्त्राणि चैव ह  
०१,१२१।०१६द्*१३४१_०२ श्रुत्वा तेषु मनश् चक्रे नीतिशास्त्रे तथैव च  
०१,१२१।०१६द्*१३४१_०३ ततः स व्रतिभिः शिष्यैस् तपोयुक्तैर् महातपाः  
०१,१२१।०१६द्*१३४१_०४ वृतः प्रायान् महाबाहुर् महेन्द्रं पर्वतोत्तमम्  
०१,१२१।०१६द्*१३४१_०५ ततो महेन्द्रम् आसाद्य भारद्वाजो महातपाः  
०१,१२१।०१६द्*१३४१_०६ क्षान्तं दान्तम् अमित्रघ्नम् अपश्यद् भृगुनन्दनम्  
०१,१२१।०१६द्*१३४१_०७ ततो द्रोणो वृतः शिष्यैर् उपगम्य भृगूद्वहम्  
०१,१२१।०१६द्*१३४१_०८ आचख्याव् आत्मनो नाम जन्म चाङ्गिरसः कुले  
०१,१२१।०१६द्*१३४१_०९ निवेद्य शिरसा भूमौ पादौ चैवाभ्यवादयत्  
०१,१२१।०१६द्*१३४१_१० ततस् तं सर्वम् उत्सृज्य वनं जिगमिषुं तदा  
०१,१२१।०१६द्*१३४२_०१ शस्त्रास्त्रेषु च निष्णातं श्रुत्वा तत्र समागतम्  
०१,१२१।०१६द्*१३४३_०१ तम् अब्रवीन् महात्मा स सर्वक्षत्रियमर्दनः  
०१,१२१।०१६द्*१३४३_०२ स्वागतं ते द्विजश्रेष्ठ यद् इच्छसि वदस्व मे  
०१,१२१।०१६द्*१३४३_०३ एवम् उक्तस् तु रामेण भारद्वाजो ऽब्रवीद् वचः  
०१,१२१।०१७अ वनं तु प्रस्थितं रामं भारद्वाजस् तदाब्रवीत्  
०१,१२१।०१७ब्*१३४४_०१ भरद्वाजात् समुत्पन्नं तथा त्वं माम् अयोनिजम्  
०१,१२१।०१७च् आगतं वित्तकामं मां विद्धि द्रोणं द्विजर्षभम्  
०१,१२१।०१७द्*१३४५_०१ रामं प्रहरतां श्रेष्ठं दित्सन्तं विविधं वसु  
०१,१२१।०१७द्*१३४५_०२ अहं धनम् अनन्तं हि प्रार्थये विपुलव्रत  
०१,१२१।०१८ राम उवाच  
०१,१२१।०१८अ हिरण्यं मम यच् चान्यद् वसु किं चन विद्यते  
०१,१२१।०१८च् ब्राह्मणेभ्यो मया दत्तं सर्वम् एव तपोधन  
०१,१२१।०१९अ तथैवेयं धरा देवी सागरान्ता सपत्तना  
०१,१२१।०१९च् कश्यपाय मया दत्ता कृत्स्ना नगरमालिनी  
०१,१२१।०२०अ शरीरमात्रम् एवाद्य मयेदम् अवशेषितम्  
०१,१२१।०२०च् अस्त्राणि च महार्हाणि शस्त्राणि विविधानि च  
०१,१२१।०२०द्*१३४६_०१ अस्त्राणि वा शरीरं वा वरयैतन् मयोद्यतम्  
०१,१२१।०२०ए वृणीष्व किं प्रयच्छामि तुभ्यं द्रोण वदाशु तत्  
०१,१२१।०२१ द्रोण उवाच  
०१,१२१।०२१अ अस्त्राणि मे समग्राणि ससंहाराणि भार्गव  
०१,१२१।०२१च् सप्रयोगरहस्यानि दातुम् अर्हस्य् अशेषतः  
०१,१२१।०२१द्*१३४७_०१ एतद् वसु वसूनां हि सर्वेषां विप्रसत्तम  
०१,१२१।०२१द्@०७४=०००३ राम उवाच  
०१,१२१।०२१द्@०७४_०००१ प्रयच्छ भगवन् मह्यं वरम् एतन् मया वृतम्  
०१,१२१।०२१द्@०७४_०००२ कृतार्थं च भविष्यामि वरं लब्ध्वा द्विजोत्तम  
०१,१२१।०२१द्@०७४_०००३ प्रतिगृह्णीष्व विप्रेन्द्र द्रोण मत्तो यदीच्छसि  
०१,१२१।०२१द्@०७४_०००४ वरं तव ददाम्य् अद्य यद् उक्तं ते द्विजोत्तम  
०१,१२१।०२१द्@०७४_०००५ गृहाणास्त्राणि दिव्यानि धनुर्वेदं च मामकम्  
०१,१२१।०२१द्@०७४_०००६ सपुत्रस्य ददाम्य् एतत् तव द्रोण महद् वरम्  
०१,१२१।०२१द्@०७४_०००७ कृतार्थो गच्छ विप्रेन्द्र गच्छ चैव यथागतम्  
०१,१२१।०२१द्@०७४_०००८ कृतास्त्रश् चैव शूरश् च सर्वशास्त्रविशारदः  
०१,१२१।०२१द्@०७४_०००९ अश्वत्थामेति विख्यातो भविष्यति महारथः  
०१,१२१।०२२ वैशम्पायन उवाच  
०१,१२१।०२२अ तथेत्य् उक्त्वा ततस् तस्मै प्रादाद् अस्त्राणि भार्गवः  
०१,१२१।०२२च् सरहस्यव्रतं चैव धनुर्वेदम् अशेषतः  
०१,१२१।०२३अ प्रतिगृह्य तु तत् सर्वं कृतास्त्रो द्विजसत्तमः  
०१,१२१।०२३च् प्रियं सखायं सुप्रीतो जगाम द्रुपदं प्रति  
०१,१२२।००१ वैशम्पायन उवाच  
०१,१२२।००१अ ततो द्रुपदम् आसाद्य भारद्वाजः प्रतापवान्  
०१,१२२।००१च् अब्रवीत् पार्षतं राजन् सखायं विद्धि माम् इति  
०१,१२२।००१द्*१३४८_०१ इत्य् एवम् उक्तः सख्या स प्रीतिपूर्वं जनेश्वरः  
०१,१२२।००१द्*१३४८_०२ भारद्वाजेन पाञ्चाल्यो नामृष्यत वचो ऽस्य तत्  
०१,१२२।००१द्*१३४८_०३ स क्रोधामर्षजिह्मभ्रूः कषायीकृतलोचनः  
०१,१२२।००१द्*१३४८_०४ ऐश्वर्यमदसम्पन्नो द्रोणं राजाब्रवीद् इदम्  
०१,१२२।००२ द्रुपद उवाच  
०१,१२२।००२अ अकृतेयं तव प्रज्ञा ब्रह्मन् नातिसमञ्जसी  
०१,१२२।००२च् यन् मां ब्रवीषि प्रसभं सखा ते ऽहम् इति द्विज  
०१,१२२।००३अ न हि राज्ञाम् उदीर्णानाम् एवं भूतैर् नरैः क्व चित्  
०१,१२२।००३च् सख्यं भवति मन्दात्मञ् श्रिया हीनैर् धनच्युतैः  
०१,१२२।००४अ सौहृदान्य् अपि जीर्यन्ते कालेन परिजीर्यताम्  
०१,१२२।००४च् सौहृदं मे त्वया ह्य् आसीत् पूर्वं सामर्थ्यबन्धनम्  
०१,१२२।००५अ न सख्यम् अजरं लोके जातु दृश्येत कर्हि चित्  
०१,१२२।००५च् कामो वैनं विहरति क्रोधश् चैनं प्रवृश्चति  
०१,१२२।००५द्*१३४९_०१ कालेन संविहरति कालेनैव प्रणश्यति  
०१,१२२।००६अ मैवं जीर्णम् उपासिष्ठाः सख्यं नवम् उपाकुरु  
०१,१२२।००६च् आसीत् सख्यं द्विजश्रेष्ठ त्वया मे ऽर्थनिबन्धनम्  
०१,१२२।००७अ न दरिद्रो वसुमतो नाविद्वान् विदुषः सखा  
०१,१२२।००७च् शूरस्य न सखा क्लीबः सखिपूर्वं किम् इष्यते  
०१,१२२।००८अ ययोर् एव समं वित्तं ययोर् एव समं कुलम्  
०१,१२२।००८च् तयोः सख्यं विवाहश् च न तु पुष्टविपुष्टयोः  
०१,१२२।००९अ नाश्रोत्रियः श्रोत्रियस्य नारथी रथिनः सखा  
०१,१२२।००९च् नाराज्ञा सङ्गतं राज्ञः सखिपूर्वं किम् इष्यते  
०१,१२२।००९द्*१३५०_०१ त्वद्विधैर् मद्विधानां हि विहीनार्थैर् न जातु चित्  
०१,१२२।००९द्*१३५१_०१ सख्यं भवति मन्दात्मन् सखिपूर्वं किम् इष्यते  
०१,१२२।००९द्*१३५२_०१ एवम् एव कृतप्रज्ञ न राज्ञा विप्र ते क्व चित्  
०१,१२२।००९द्*१३५२_०२ नैव तीर्णम् उपातिष्ठ सख्यं नवम् उपाकृधि  
०१,१२२।००९द्*१३५२_०३ सखा राज्ञः कथं विप्र त्वद्विधश् च भविष्यति  
०१,१२२।०१० वैशम्पायन उवाच  
०१,१२२।०१०अ द्रुपदेनैवम् उक्तस् तु भारद्वाजः प्रतापवान्  
०१,१२२।०१०च् मुहूर्तं चिन्तयाम् आस मन्युनाभिपरिप्लुतः  
०१,१२२।०११अ स विनिश्चित्य मनसा पाञ्चालं प्रति बुद्धिमान्  
०१,१२२।०११ब्*१३५३_०१ तां प्रतिज्ञां प्रतिज्ञाय यां कर्ता न चिराद् अपि  
०१,१२२।०११ब्*१३५४_०१ शिष्यैः परिवृतः श्रीमान् पुत्रेणानुगतस् तदा  
०१,१२२।०११च् जगाम कुरुमुख्यानां नगरं नागसाह्वयम्  
०१,१२२।०११द्*१३५५_०१ द्रोणः समुदितान् दृष्ट्वा कुरून् वृत्तिपरीप्सया  
०१,१२२।०११द्*१३५५_०२ आजगाम महातेजा विप्रो नागपुरं प्रति  
०१,१२२।०११द्*१३५५_०३ स तथोक्तस् तदा तेन सदारः प्राद्रवत् कुरून्  
०१,१२२।०११द्*१३५६_०१ स्यालस्यैव गृहं द्रोणः सदारः प्रत्युपस्थितः  
०१,१२२।०११द्*१३५६_०२ अश्वत्थाम्ना च पुत्रेण महाबलवता सह  
०१,१२२।०११द्*१३५७_०१ स नागपुरम् आगम्य गौतमस्य निवेशने  
०१,१२२।०११द्*१३५७_०२ भारद्वाजो ऽवसत् तत्र प्रच्छन्नं द्विजसत्तमः  
०१,१२२।०११द्*१३५७_०३ ततो ऽस्य तनुजः पार्थान् कृपस्यानन्तरं प्रभुः  
०१,१२२।०११द्*१३५७_०४ अस्त्राणि शिक्षयाम् आस नाबुध्यन्त च तं जनाः  
०१,१२२।०११द्*१३५७_०५ एवं स तत्र गूढात्मा कं चित् कालम् उवास ह  
०१,१२२।०१२अ कुमारास् त्व् अथ निष्क्रम्य समेता गजसाह्वयात्  
०१,१२२।०१२च् क्रीडन्तो वीटया तत्र वीराः पर्यचरन् मुदा  
०१,१२२।०१२द्*१३५८_०१ तेषां सङ्क्रीडमानानाम् उदपाने ऽङ्गुलीयकम्  
०१,१२२।०१३अ पपात कूपे सा वीटा तेषां वै क्रीडतां तदा  
०१,१२२।०१३ब्*१३५९_०१ ततस् ते यत्नम् आतिष्ठन् वीटाम् उद्धर्तुम् आदृताः  
०१,१२२।०१३ब्*१३६०_०१ तत् त्व् अम्बुना प्रतिच्छन्नं तारारूपम् इवाम्बरे  
०१,१२२।०१३ब्*१३६०_०२ दृष्ट्वा ते वै कुमाराश् च तं यत्नात् पर्यवारयन्  
०१,१२२।०१३च् न च ते प्रत्यपद्यन्त कर्म वीटोपलब्धये  
०१,१२२।०१३द्*१३६१_०१ ततो ऽन्योन्यम् अवैक्षन्त व्रीडयावनताननाः  
०१,१२२।०१३द्*१३६१_०२ तस्या योगम् अविन्दन्तो भृशं चोत्कण्ठिताभवन्  
०१,१२२।०१३द्*१३६२_०१ ते ऽपश्यन् ब्राह्मणं श्यामम् आपन्नं पलितं कृशम्  
०१,१२२।०१३द्*१३६२_०२ कृत्यवन्तम् अदूरस्थम् अग्निहोत्रपुरस्कृतम्  
०१,१२२।०१३द्*१३६३_०१ ते तं दृष्ट्वा महात्मानम् उपगम्य कुमारकाः  
०१,१२२।०१३द्*१३६३_०२ भग्नोत्साहक्रियात्मानो ब्राह्मणं पर्यवारयन्  
०१,१२२।०१४अ अथ द्रोणः कुमारांस् तान् दृष्ट्वा कृत्यवतस् तदा  
०१,१२२।०१४च् प्रहस्य मन्दं पैशल्याद् अभ्यभाषत वीर्यवान्  
०१,१२२।०१४द्*१३६४_०१ स तान् कृत्यवतो दृष्ट्वा कुमारांस् तु विचेतसः  
०१,१२२।०१४द्*१३६४_०२ ब्राह्मणः प्रहसन् मन्दं कौशलेनाभ्यभाषत  
०१,१२२।०१५अ अहो नु धिग् बलं क्षात्रं धिग् एतां वः कृतास्त्रताम्  
०१,१२२।०१५च् भरतस्यान्वये जाता ये वीटां नाधिगच्छत  
०१,१२२।०१५द्*१३६५_०१ वीटां च मुद्रिकां चैव ह्य् अहम् एतद् अपि द्वयम्  
०१,१२२।०१५द्*१३६५_०२ उद्धरेयम् इषीकाभिर् भोजनं मे प्रदीयताम्  
०१,१२२।०१५द्*१३६५_०३ एवम् उक्त्वा कुमारांस् तान् द्रोणः स्वाङ्गुलिवेष्टनम्  
०१,१२२।०१५द्*१३६५_०४ कूपे निरुदके तस्मिन्न् अपातयद् अरिन्दमः  
०१,१२२।०१५द्*१३६५_०५ ततो ऽब्रवीत् तदा द्रोणं कुन्तीपुत्रो युधिष्ठिरः  
०१,१२२।०१५द्*१३६५_०६ कृपस्यानुमते ब्रह्मन् भिक्षाम् आप्नुहि शाश्वतीम्  
०१,१२२।०१५द्*१३६५_०७ एवम् उक्तः प्रत्युवाच प्रहस्य भरतान् इदम्  
०१,१२२।०१६अ एष मुष्टिर् इषीकाणां मयास्त्रेणाभिमन्त्रितः  
०१,१२२।०१६च् अस्य वीर्यं निरीक्षध्वं यद् अन्यस्य न विद्यते  
०१,१२२।०१७अ वेत्स्यामीषीकया वीटां ताम् इषीकाम् अथान्यया  
०१,१२२।०१७ब्*१३६६_०१ ताम् अपीषीकया चैव अन्याम् अप्य् अन्यया पुनः  
०१,१२२।०१७च् ताम् अन्यया समायोगो वीटाया ग्रहणे मम  
०१,१२२।०१७द्*१३६७_०१ ततो यथोक्तं द्रोणेन तत् सर्वं कृतम् अञ्जसा  
०१,१२२।०१८अ तद् अपश्यन् कुमारास् ते विस्मयोत्फुल्ललोचनाः  
०१,१२२।०१८च् अवेष्क्य चोद्धृतां वीटां वीटावेद्धारम् अब्रुवन्  
०१,१२२।०१८द्*१३६८_०१ मुद्रिकाम् अपि विप्रर्षे शीघ्रम् एतां समुद्धर  
०१,१२२।०१८द्*१३६८_०२ ततः स शरम् आदाय धनुर् द्रोणो महायशाः  
०१,१२२।०१८द्*१३६८_०३ शरेण विद्ध्वा मुद्रां ताम् ऊर्ध्वम् आवाहयत् प्रभुः  
०१,१२२।०१८द्*१३६८_०४ स शरं समुपादाय कूपाद् अङ्गुलिवेष्टनम्  
०१,१२२।०१८द्*१३६८_०५ ददौ ततः कुमाराणां विस्मितानाम् अविस्मितः  
०१,१२२।०१८द्*१३६८_०६ मुद्रिकाम् उद्धृतां दृष्ट्वा तम् आहुस् ते कुमारकाः  
०१,१२२।०१९अ अभिवादयामहे ब्रह्मन् नैतद् अन्येषु विद्यते  
०१,१२२।०१९च् को ऽसि कं त्वाभिजानीमो वयं किं करवामहे  
०१,१२२।०१९द्*१३६९_०१ एवम् उक्तस् ततो द्रोणः प्रत्युवाच कुमारकान्  
०१,१२२।०२० द्रोण उवाच  
०१,१२२।०२०अ आचक्षध्वं च भीष्माय रूपेण च गुणैश् च माम्  
०१,१२२।०२०च् स एव सुमहाबुद्धिः साम्प्रतं प्रतिपत्स्यते  
०१,१२२।०२१ वैशम्पायन उवाच  
०१,१२२।०२१अ तथेत्य् उक्त्वा तु ते सर्वे भीष्मम् ऊचुः पितामहम्  
०१,१२२।०२१च् ब्राह्मणस्य वचस् तथ्यं तच् च कर्मविशेषवत्  
०१,१२२।०२२अ भीष्मः श्रुत्वा कुमाराणां द्रोणं तं प्रत्यजानत  
०१,१२२।०२२च् युक्तरूपः स हि गुरुर् इत्य् एवम् अनुचिन्त्य च  
०१,१२२।०२३अ अथैनम् आनीय तदा स्वयम् एव सुसत्कृतम्  
०१,१२२।०२३ब्*१३७०_०१ अर्हणीयेन कामैश् च यथान्यायम् अपूजयत्  
०१,१२२।०२३च् परिपप्रच्छ निपुणं भीष्मः शस्त्रभृतां वरः  
०१,१२२।०२३ए हेतुम् आगमने तस्य द्रोणः सर्वं न्यवेदयत्  
०१,१२२।०२४अ महर्षेर् अग्निवेश्यस्य सकाशम् अहम् अच्युत  
०१,१२२।०२४च् अस्त्रार्थम् अगमं पूर्वं धनुर्वेदजिघृक्षया  
०१,१२२।०२५अ ब्रह्मचारी विनीतात्मा जटिलो बहुलाः समाः  
०१,१२२।०२५च् अवसं तत्र सुचिरं धनुर्वेदचिकीर्षया  
०१,१२२।०२६अ पाञ्चालराजपुत्रस् तु यज्ञसेनो महाबलः  
०१,१२२।०२६च् मया सहाकरोद् विद्यां गुरोः श्राम्यन् समाहितः  
०१,१२२।०२७अ स मे तत्र सखा चासीद् उपकारी प्रियश् च मे  
०१,१२२।०२७च् तेनाहं सह सङ्गम्य रतवान् सुचिरं बत  
०१,१२२।०२७ए बाल्यात् प्रभृति कौरव्य सहाध्ययनम् एव च  
०१,१२२।०२८अ स समासाद्य मां तत्र प्रियकारी प्रियंवदः  
०१,१२२।०२८च् अब्रवीद् इति मां भीष्म वचनं प्रीतिवर्धनम्  
०१,१२२।०२९अ अहं प्रियतमः पुत्रः पितुर् द्रोण महात्मनः  
०१,१२२।०२९च् अभिषेक्ष्यति मां राज्ये स पाञ्चाल्यो यदा तदा  
०१,१२२।०२९द्*१३७१_०१ भविष्यति च ते भोज्यं सख्युः सखि धनं यथा  
०१,१२२।०३०अ त्वद्भोज्यं भविता राज्यं सखे सत्येन ते शपे  
०१,१२२।०३०च् मम भोगाश् च वित्तं च त्वदधीनं सुखानि च  
०१,१२२।०३०द्*१३७२_०१ मम राज्यं महाभाग त्वया भोक्तव्यम् इच्छता  
०१,१२२।०३१अ एवम् उक्तः प्रवव्राज कृतास्त्रो ऽहं धनेप्सया  
०१,१२२।०३१ब्@०७५_०००१ तच् च वाक्यम् अहं नित्यं मनसाधारयं तदा  
०१,१२२।०३१ब्@०७५_०००२ सो ऽहं पितृनियोगेन पुत्रलोभाद् यशस्विनीम्  
०१,१२२।०३१ब्@०७५_०००३ नातिकेशीं महाप्रज्ञाम् उपयेमे महाव्रताम्  
०१,१२२।०३१ब्@०७५_०००४ अग्निहोत्रे च सत्ये च दमे च सततं रताम्  
०१,१२२।०३१ब्@०७५_०००५ अलभद् गौतमी पुत्रम् अश्वत्थामानम् औरसम्  
०१,१२२।०३१ब्@०७५_०००६ भीमविक्रमकर्माणम् आदित्यसमतेजसम्  
०१,१२२।०३१ब्@०७५_०००७ पुत्रेण तेन प्रीतो ऽहं भरद्वाजो यथा मया  
०१,१२२।०३१ब्@०७५_०००८ गोक्षीरं पिबतो दृष्ट्वा धनिनस् तत्र पुत्रकान्  
०१,१२२।०३१ब्@०७५_०००९ अश्वत्थामारुदद् बालस् तन् मे सन्देहयद् दिशः  
०१,१२२।०३१ब्@०७५_००१० न स्नातको ऽवसीदेत वर्तमानः स्वकर्मसु  
०१,१२२।०३१ब्@०७५_००११ इति सञ्चिन्त्य मनसा तं देशं बहुशो भ्रमन्  
०१,१२२।०३१ब्@०७५_००१२ विशुद्धम् इच्छन् गाङ्गेय धर्मोपेतं प्रतिग्रहम्  
०१,१२२।०३१ब्@०७५_००१३ अन्ताद् अन्तं परिक्रम्य नाध्यगच्छं पयस्विनीम्  
०१,१२२।०३१ब्@०७५_००१४ अथ पिष्टोदकेनैनं लोभयन्ति कुमारकाः  
०१,१२२।०३१ब्@०७५_००१५ पीत्वा पिष्टरसं बालः क्षीरं पीतं मयापि च  
०१,१२२।०३१ब्@०७५_००१६ ननर्तोत्थाय कौरव्य हृष्टो बाल्याद् विमोहितः  
०१,१२२।०३१ब्@०७५_००१७ तं दृष्ट्वा नृत्यमानं तु बालैः परिवृतं सुतम्  
०१,१२२।०३१ब्@०७५_००१८ हास्यताम् उपसम्प्राप्तं कश्मलं तत्र मे ऽभवत्  
०१,१२२।०३१ब्@०७५_००१९ द्रोणं धिग् अस्त्व् अधनिनं यो धनं नाधिगच्छति  
०१,१२२।०३१ब्@०७५_००२० पिष्टोदकं सुतो यस्य पीत्वा क्षीरस्य तृष्णया  
०१,१२२।०३१ब्@०७५_००२१ नृत्यति स्म मुदाविष्टः क्षीरं पीतं मयाप्य् उत  
०१,१२२।०३१ब्@०७५_००२२ इति सम्भाषतां वाचं श्रुत्वा मे बुद्धिर् अच्यवत्  
०१,१२२।०३१ब्@०७५_००२३ आत्मानं चात्मना गर्हन् मनसेदं व्यचिन्तयम्  
०१,१२२।०३१ब्@०७५_००२४ अपि चाहं पुरा विप्रैर् वर्जितो गर्हितो भृशम्  
०१,१२२।०३१ब्@०७५_००२५ परोपसेवां पापिष्ठां न च कुर्यां धनेप्सया  
०१,१२२।०३१ब्@०७५_००२६ इति मत्वा प्रियं पुत्रं भीष्मादाय ततो ह्य् अहम्  
०१,१२२।०३१ब्@०७५_००२७ पूर्वस्नेहानुरागित्वात् सदारः सौमकिं गतः  
०१,१२२।०३१च् अभिषिक्तं च श्रुत्वैनं कृतार्थो ऽस्मीति चिन्तयन्  
०१,१२२।०३२अ प्रियं सखायं सुप्रीतो राज्यस्थं पुनर् आव्रजम्  
०१,१२२।०३२च् संस्मरन् सङ्गमं चैव वचनं चैव तस्य तत्  
०१,१२२।०३३अ ततो द्रुपदम् आगम्य सखिपूर्वम् अहं प्रभो  
०१,१२२।०३३च् अब्रुवं पुरुषव्याघ्र सखायं विद्धि माम् इति  
०१,१२२।०३४अ उपस्थितं तु द्रुपदः सखिवच् चाभिसङ्गतम्  
०१,१२२।०३४च् स मां निराकारम् इव प्रहसन्न् इदम् अब्रवीत्  
०१,१२२।०३५अ अकृतेयं तव प्रज्ञा ब्रह्मन् नातिसमञ्जसी  
०१,१२२।०३५च् यद् आत्थ मां त्वं प्रसभं सखा ते ऽहम् इति द्विज  
०१,१२२।०३५द्*१३७३_०१(च्फ़्। ४) सङ्गतानीह जीर्यन्ति कालेन परिजीर्यतः  
०१,१२२।०३५द्*१३७३_०२(च्फ़्। ४) सौहृदं मे त्वया ह्य् आसीत् पूर्वं सामर्थ्यबन्धनम्  
०१,१२२।०३५द्*१३७३_०३(=९अब्) नाश्रोत्रियः श्रोत्रियस्य नारथी रथिनः सखा  
०१,१२२।०३५द्*१३७३_०४ साम्याद् धि सख्यं भवति वैषम्यान् नोपपद्यते  
०१,१२२।०३५द्*१३७३_०५(च्फ़्। ५) न सख्यम् अजरं लोके विद्यते जातु कस्य चित्  
०१,१२२।०३५द्*१३७३_०६(च्फ़्। ५) कालो वैनं विहरति क्रोधो वैनं हरत्य् उत  
०१,१२२।०३५द्*१३७३_०७(६) मैवं जीर्णम् उपास्स्व त्वं सख्यं भवद् उपाकृधि  
०१,१२२।०३५द्*१३७३_०८(६) आसीत् सख्यं द्विजश्रेष्ठ त्वया मे ऽर्थनिबन्धनम्  
०१,१२२।०३५द्*१३७३_०९(७) न ह्य् अनाढ्यः सखाढ्यस्य नाविद्वान् विदुषः सखा  
०१,१२२।०३५द्*१३७३_१०(७) न शूरस्य सखा क्लीबः सखिपूर्वं किम् इष्यते  
०१,१२२।०३५द्*१३७४_०१ नाराजा पार्थिवस्यापि सखिपूर्वं किम् इष्यते  
०१,१२२।०३६अ न हि राज्ञाम् उदीर्णानाम् एवम्भूतैर् नरैः क्व चित्  
०१,१२२।०३६च् सख्यं भवति मन्दात्मञ् श्रिया हीनैर् धनच्युतैः  
०१,१२२।०३६द्*१३७५_०१ अहं त्वया न जानामि राज्यार्थे संविदं कृताम्  
०१,१२२।०३६द्*१३७५_०२ एकरात्रं तु ते ब्रह्मन् कामं दास्यामि भोजनम्  
०१,१२२।०३६द्*१३७५_०३ एवम् उक्तस् त्व् अहं तेन सदारः प्रस्थितस् तदा  
०१,१२२।०३६द्*१३७५_०४ तां प्रतिज्ञां प्रतिज्ञाय यां कर्तास्म्य् अचिराद् इव  
०१,१२२।०३६द्*१३७६_०१ आदत्स्वैनं द्विजश्रेष्ठ सौहार्दं ह्य् अर्थबन्धनम्  
०१,१२२।०३७अ नाश्रोत्रियः श्रोत्रियस्य नारथी रथिनः सखा  
०१,१२२।०३७च् नाराजा पार्थिवस्यापि सखिपूर्वं किम् इष्यते  
०१,१२२।०३८अ द्रुपदेनैवम् उक्तो ऽहं मन्युनाभिपरिप्लुतः  
०१,१२२।०३८च् अभ्यागच्छं कुरून् भीष्म शिष्यैर् अर्थी गुणान्वितैः  
०१,१२२।०३८द्*१३७७=०३ वैशम्पायन उवाच  
०१,१२२।०३८द्*१३७७=०४ भीष्म उवाच  
०१,१२२।०३८द्*१३७७_०१ ततो ऽहं भवतः कामं संवर्धयितुम् आगतः  
०१,१२२।०३८द्*१३७७_०२ इदं नागपुरं रम्यं ब्रूहि किं करवाणि ते  
०१,१२२।०३८द्*१३७७_०३ एवम् उक्तस् तदा भीष्मो भारद्वाजम् अभाषत  
०१,१२२।०३८द्*१३७७_०४ अपज्यं क्रियतां चापं साध्व् अस्त्रं प्रतिपादय  
०१,१२२।०३८द्*१३७७_०५ भुङ्क्ष्व भोगान् भृशं प्रीतः पूज्यमानः कुरुक्षये  
०१,१२२।०३८द्*१३७७_०६ कुरूणाम् अस्ति यद् वित्तं राज्यं चेदं सराष्ट्रकम्  
०१,१२२।०३८द्*१३७७_०७ त्वम् एव परमो राजा सर्वे च कुरवस् तव  
०१,१२२।०३८द्*१३७७_०८ यच् च ते प्रार्थितं ब्रह्मन् कृतं तद् इति चिन्त्यताम्  
०१,१२२।०३८द्*१३७७_०९ दिष्ट्या प्राप्तो ऽसि विप्रर्षे महान् मे ऽनुग्रहः कृतः  
०१,१२२।०३८द्*१३७८_०१ द्रोणस् तथोक्तो भीष्मेण पूजितो वसतिं नयन्  
०१,१२२।०३८द्*१३७८_०२ कुरूणां सफलं कर्म द्रोणप्राप्तौ तदाभवत्  
०१,१२२।०३८द्*१३७८_०३ अस्त्रं चतुर्विधं कृत्स्नं कुमारान् प्रत्यपादयत्  
०१,१२२।०३८द्*१३७८_०४ तत्र क्षत्रस्य लोके ऽस्मिन् राजपुत्रा महाबलाः  
०१,१२२।०३८द्*१३७९=०० वैशम्पायन उवाच  
०१,१२२।०३८द्*१३७९_०१ ततः सम्पूजितो द्रोणो भीष्मेण द्विपदां वरः  
०१,१२२।०३८द्*१३७९_०२ विशश्राम महातेजाः पूजितः कुरुवेश्मनि  
०१,१२२।०३८द्*१३७९_०३ विश्रान्ते ऽथ गुरौ तस्मिन् पौत्रान् आदाय कौरवान्  
०१,१२२।०३८द्*१३७९_०४ शिष्यत्वेन ददौ भीष्मो वसूनि विविधानि च  
०१,१२२।०३८द्*१३७९_०५ गृहं च सुपरिच्छन्नं धनधान्यसमाकुलम्  
०१,१२२।०३८द्*१३७९_०६ भारद्वाजाय सुप्रीतः प्रत्यपादयत प्रभुः  
०१,१२२।०३९अ प्रतिजग्राह तं भीष्मो गुरुं पाण्डुसुतैः सह  
०१,१२२।०३९च् पौत्रान् आदाय तान् सर्वान् वसूनि विविधानि च  
०१,१२२।०४०अ शिष्या इति ददौ राजन् द्रोणाय विधिपूर्वकम्  
०१,१२२।०४०च् स च शिष्यान् महेष्वासः प्रतिजग्राह कौरवान्  
०१,१२२।०४०द्*१३८०_०१ पाण्डवान् धार्तराष्ट्रांश् च द्रोणो मुदितमानसः  
०१,१२२।०४१अ प्रतिगृह्य च तान् सर्वान् द्रोणो वचनम् अब्रवीत्  
०१,१२२।०४१च् रहस्य् एकः प्रतीतात्मा कृतोपसदनांस् तदा  
०१,१२२।०४२अ कार्यं मे काङ्क्षितं किं चिद् धृदि सम्परिवर्तते  
०१,१२२।०४२च् कृतास्त्रैस् तत् प्रदेयं मे तद् ऋतं वदतानघाः  
०१,१२२।०४३अ तच् छ्रुत्वा कौरवेयास् ते तूष्णीम् आसन् विशां पते  
०१,१२२।०४३च् अर्जुनस् तु ततः सर्वं प्रतिजज्ञे परन्तपः  
०१,१२२।०४४अ ततो ऽर्जुनं मूर्ध्नि तदा समाघ्राय पुनः पुनः  
०१,१२२।०४४च् प्रीतिपूर्वं परिष्वज्य प्ररुरोद मुदा तदा  
०१,१२२।०४४द्*१३८१_०१ अश्वत्थामानम् आहूय द्रोणो वचनम् अब्रवीत्  
०१,१२२।०४४द्*१३८१_०२ सखायं विद्धि ते पार्थं मया दत्तं प्रगृह्यताम्  
०१,१२२।०४४द्*१३८१_०३ साधु साध्व् इति तं पार्थः परिष्वज्येदम् अब्रवीत्  
०१,१२२।०४४द्*१३८१_०४ अद्य प्रभृति विप्रेन्द्र परवान् अस्मि धर्मतः  
०१,१२२।०४४द्*१३८१_०५ शिष्यो ऽहं त्वत्प्रसादेन जीवामि द्विजसत्तम  
०१,१२२।०४४द्*१३८१_०६ इत्य् उक्त्वा तु तदा पार्थः पादौ जग्राह पाण्डवः  
०१,१२२।०४५अ ततो द्रोणः पाण्डुपुत्रान् अस्त्राणि विविधानि च  
०१,१२२।०४५च् ग्राहयाम् आस दिव्यानि मानुषाणि च वीर्यवान्  
०१,१२२।०४६अ राजपुत्रास् तथैवान्ये समेत्य भरतर्षभ  
०१,१२२।०४६च् अभिजग्मुस् ततो द्रोणम् अस्त्रार्थे द्विजसत्तमम्  
०१,१२२।०४६ए वृष्णयश् चान्धकाश् चैव नानादेश्याश् च पार्थिवाः  
०१,१२२।०४७अ सूतपुत्रश् च राधेयो गुरुं द्रोणम् इयात् तदा  
०१,१२२।०४७च् स्पर्धमानस् तु पार्थेन सूतपुत्रो ऽत्यमर्षणः  
०१,१२२।०४७ए दुर्योधनम् उपाश्रित्य पाण्डवान् अत्यमन्यत  
०१,१२२।०४७फ़्@०७६_०००१ अभ्ययात् स ततो द्रोणं धनुर्वेदचिकीर्षया  
०१,१२२।०४७फ़्@०७६_०००२ शिक्षाभुजबलोद्योगैस् तेषु सर्वेषु पाण्डवः  
०१,१२२।०४७फ़्@०७६_०००३ अस्त्रविद्यानुरागाच् च विशिष्टो ऽभवद् अर्जुनः  
०१,१२२।०४७फ़्@०७६_०००४ तुल्येष्व् अस्त्रप्रयोगेषु लाघवे सौष्ठवेषु च  
०१,१२२।०४७फ़्@०७६_०००५ सर्वेषाम् एव शिष्याणां बभूवाभ्यधिको ऽर्जुनः  
०१,१२२।०४७फ़्@०७६_०००६ ऐन्द्रिम् अप्रतिमं द्रोण उपदेशेष्व् अमन्यत  
०१,१२२।०४७फ़्@०७६_०००७ एवं सर्वकुमाराणाम् इष्वस्त्रं प्रत्यपादयत्  
०१,१२२।०४७फ़्@०७६_०००८ कमण्डलुं च सर्वेषां प्रायच्छच् चिरकारणात्  
०१,१२२।०४७फ़्@०७६_०००९ पुत्राय च ददौ कुम्भम् अविलम्बनकारणात्  
०१,१२२।०४७फ़्@०७६_००१० यावत् ते नोपगच्छन्ति तावद् अस्मै परां क्रियाम्  
०१,१२२।०४७फ़्@०७६_००११ द्रोण आचष्ट पुत्राय तत् कर्म जिष्णुर् औहत  
०१,१२२।०४७फ़्@०७६_००१२ ततः स वारुणास्त्रेण पूरयित्वा कमण्डलुम्  
०१,१२२।०४७फ़्@०७६_००१३ समम् आचार्यपुत्रेण गुरुम् अभ्येति फाल्गुनः  
०१,१२२।०४७फ़्@०७६_००१४ आचार्यपुत्रात् तस्मात् तु विशेषोपचये पृथक्  
०१,१२२।०४७फ़्@०७६_००१५ न व्यहीयत मेधावी पार्थो ऽस्त्रविदुषां वरः  
०१,१२३।००१ वैशम्पायन उवाच  
०१,१२३।००१अ अर्जुनस् तु परं यत्नम् आतस्थे गुरुपूजने  
०१,१२३।००१च् अस्त्रे च परमं योगं प्रियो द्रोणस्य चाभवत्  
०१,१२३।००१द्*१३८२_०१ तं दृष्ट्वा नित्यम् उद्युक्तम् इष्वस्त्रं प्रति फाल्गुनम्  
०१,१२३।००१द्*१३८३_०१ ततो द्रोणो ऽब्रवीद् एनं राज्ञ एव निवेशने  
०१,१२३।००२अ द्रोणेन तु तदाहूय रहस्य् उक्तो ऽन्नसाधकः  
०१,१२३।००२च् अन्धकारे ऽर्जुनायान्नं न देयं ते कथं चन  
०१,१२३।००२द्*१३८४_०१ न चाख्येयम् इदं चापि मद्वाक्यं विजये त्वया  
०१,१२३।००३अ ततः कदा चिद् भुञ्जाने प्रववौ वायुर् अर्जुने  
०१,१२३।००३च् तेन तत्र प्रदीपः स दीप्यमानो निवापितः  
०१,१२३।००४अ भुङ्क्त एवार्जुनो भक्तं न चास्यास्याद् व्यमुह्यत  
०१,१२३।००४च् हस्तस् तेजस्विनो नित्यम् अन्नग्रहणकारणात्  
०१,१२३।००४ए तद् अभ्यासकृतं मत्वा रात्राव् अभ्यस्त पाण्डवः  
०१,१२३।००४फ़्*१३८५_०१ योग्यां चक्रे महाबाहुर् धनुषा पाण्डुनन्दनः  
०१,१२३।००५अ तस्य ज्यातलनिर्घोषं द्रोणः शुश्राव भारत  
०१,१२३।००५च् उपेत्य चैनम् उत्थाय परिष्वज्येदम् अब्रवीत्  
०१,१२३।००६अ प्रयतिष्ये तथा कर्तुं यथा नान्यो धनुर्धरः  
०१,१२३।००६ब्@०७७_०००१ अस्त्रवान् नान्वियेषास्त्रं यथा त्वं नाद्य कश् चन  
०१,१२३।००६ब्@०७७_०००२ धनुर्ग्रहे ऽपि मे शिष्यो भविष्यसि विशेषवान्  
०१,१२३।००६ब्@०७७_०००३ एतद् हृदि तदा जिष्णोर् ववृधे द्रोणशासनम्  
०१,१२३।००६ब्@०७७_०००४ परमं चाकरोद् यत्नं धनुर्वेदे परन्तपः  
०१,१२३।००६ब्@०७७_०००५ अर्जुनो नरशार्दूलः सर्वशस्त्रभृतां वरः  
०१,१२३।००६ब्@०७७_०००६ सर्वक्रियाभ्यनुज्ञानात् तथा शिष्यान् समानयत्  
०१,१२३।००६ब्@०७७_०००७ दुर्योधनं चित्रसेनं दुःशासनविविंशती  
०१,१२३।००६ब्@०७७_०००८ अर्जुनं च समानीय अश्वत्थामानम् एव च  
०१,१२३।००६ब्@०७७_०००९ शिशुकं मृण्मयं कृत्वा द्रोणो गङ्गाजले ततः  
०१,१२३।००६ब्@०७७_००१० शिष्याणां पश्यतां चैव क्षिपति स्म महाभुजः  
०१,१२३।००६ब्@०७७_००११ चक्षुषी वाससा चैव बद्ध्वा प्रादाच् छरासनम्  
०१,१२३।००६ब्@०७७_००१२ शिशुकं विध्यतेमं वै जलस्थं बद्धचक्षुषः  
०१,१२३।००६ब्@०७७_००१३ तत्क्षणेनैव बीभत्सुर् आवापैर् दशभिर् वशी  
०१,१२३।००६ब्@०७७_००१४ पञ्चकैर् अनुविव्याध मग्नं शिशुकम् अम्भसि  
०१,१२३।००६ब्@०७७_००१५ तस्य दृष्ट्वा क्रियाः सर्वा द्रोणो ऽमन्यत पाण्डवम्  
०१,१२३।००६ब्@०७७_००१६ विशिष्टं सर्वशिष्येभ्यः प्रीतिमांश् चाभवत् तदा  
०१,१२३।००६ब्@०७७_००१७ अथाब्रवीन् महात्मानं भारद्वाजो महारथम्  
०१,१२३।००६ब्@०७७_००१८ अस्त्रं विशिष्टम् अन्येषु यन् न विद्येत पाण्डव  
०१,१२३।००६ब्@०७७_००१९ ससंहारप्रयोगं च त्वम् अधीष्व व्रतं चर  
०१,१२३।००६ब्@०७७_००२० अस्त्रं ब्रह्मशिरो नाम दहेद् यत्पृथिवीम् अपि  
०१,१२३।००६ब्@०७७_००२१ यावन् मन्त्रप्रयोगो ऽपि विनियोगे भविष्यति  
०१,१२३।००६ब्@०७७_००२२ तावान् एव तु संहारे कर्तव्य इति चान्ततः  
०१,१२३।००६ब्@०७७_००२३ न मानुषे प्रयोक्तव्यं ब्रह्मणो ऽस्त्रं कथं चन  
०१,१२३।००६ब्@०७७_००२४ बाधते मानुषाञ् शत्रून् यदा वामानुषः क्व चित्  
०१,१२३।००६ब्@०७७_००२५ तस्माद् एतत् प्रयोक्तव्यं ब्राह्मम् अस्त्रं सनातनम्  
०१,१२३।००६ब्@०७७_००२६ तथेत्येव च बीभत्सुर् उवाच च कृताञ्जलिः  
०१,१२३।००६ब्@०७७_००२७ चकार च तथा सर्वं यथोक्तं मनुजर्षभ  
०१,१२३।००६ब्@०७७_००२८ अवाप्तास्त्रं तु बीभत्सुम् अनुज्ञाय महामतिः  
०१,१२३।००६ब्@०७७_००२९ उवाच परमप्रीतो मत्समो ऽसीति पाण्डवम्  
०१,१२३।००६च् त्वत्समो भविता लोके सत्यम् एतद् ब्रवीमि ते  
०१,१२३।००७अ ततो द्रोणो ऽर्जुनं भूयो रथेषु च गजेषु च  
०१,१२३।००७च् अश्वेषु भूमाव् अपि च रणशिक्षाम् अशिक्षयत्  
०१,१२३।००७द्*१३८६_०१ अस्त्रेषु सम्यक् चारेषु द्रोणशिष्यो व्यचारयत्  
०१,१२३।००८अ गदायुद्धे ऽसिचर्यायां तोमरप्रासशक्तिषु  
०१,१२३।००८च् द्रोणः सङ्कीर्णयुद्धेषु शिक्षयाम् आस पाण्डवम्  
०१,१२३।००९अ तस्य तत् कौशलं दृष्ट्वा धनुर्वेदजिघृक्षवः  
०१,१२३।००९च् राजानो राजपुत्राश् च समाजग्मुः सहस्रशः  
०१,१२३।००९द्*१३८७_०१ तान् सर्वाञ् शिक्षयाम् आस द्रोणः शस्त्रभृतां वरः  
०१,१२३।०१०अ ततो निषादराजस्य हिरण्यधनुषः सुतः  
०१,१२३।०१०च् एकलव्यो महाराज द्रोणम् अभ्याजगाम ह  
०१,१२३।०११अ न स तं प्रतिजग्राह नैषादिर् इति चिन्तयन्  
०१,१२३।०११च् शिष्यं धनुषि धर्मज्ञस् तेषाम् एवान्ववेक्षया  
०१,१२३।०११द्*१३८८_०१ शिष्यो ऽसि मम नैषादे प्रयोगो बलवत्तरः  
०१,१२३।०११द्*१३८८_०२ निवर्तस्व गृहान् एव अनुज्ञातो ऽसि नित्यशः  
०१,१२३।०१२अ स तु द्रोणस्य शिरसा पादौ गृह्य परन्तपः  
०१,१२३।०१२च् अरण्यम् अनुसम्प्राप्तः कृत्वा द्रोणं महीमयम्  
०१,१२३।०१३अ तस्मिन्न् आचार्यवृत्तिं च परमाम् आस्थितस् तदा  
०१,१२३।०१३च् इष्वस्त्रे योगम् आतस्थे परं नियमम् आस्थितः  
०१,१२३।०१४अ परया श्रद्धया युक्तो योगेन परमेण च  
०१,१२३।०१४च् विमोक्षादानसन्धाने लघुत्वं परम् आप सः  
०१,१२३।०१४द्*१३८९_०१ लाघवं चास्त्रयोगं च नचिरात् प्रत्यपद्यत  
०१,१२३।०१५अ अथ द्रोणाभ्यनुज्ञाताः कदा चित् कुरुपाण्डवाः  
०१,१२३।०१५च् रथैर् विनिर्ययुः सर्वे मृगयाम् अरिमर्दनाः  
०१,१२३।०१६अ तत्रोपकरणं गृह्य नरः कश् चिद् यदृच्छया  
०१,१२३।०१६च् राजन्न् अनुजगामैकः श्वानम् आदाय पाण्डवान्  
०१,१२३।०१७अ तेषां विचरतां तत्र तत् तत् कर्म चिकीर्षताम्  
०१,१२३।०१७च् श्वा चरन् स वने मूढो नैषादिं प्रति जग्मिवान्  
०१,१२३।०१७द्*१३९०_०१ तस्य रोरूयमाणस्य नष्टस्य विजने वने  
०१,१२३।०१७द्*१३९०_०२ शब्दं शुश्राव नैषादिः शुनस् तस्य तु मारिष  
०१,१२३।०१८अ स कृष्णं मलदिग्धाङ्गं कृष्णाजिनधरं वने  
०१,१२३।०१८च् नैषादिं श्वा समालक्ष्य भषंस् तस्थौ तदन्तिके  
०१,१२३।०१९अ तदा तस्याथ भषतः शुनः सप्त शरान् मुखे  
०१,१२३।०१९च् लाघवं दर्शयन्न् अस्त्रे मुमोच युगपद् यथा  
०१,१२३।०१९द्*१३९१_०१ वेगमज्जन । । । । । । । । ऌअं वनैः  
०१,१२३।०१९द्*१३९१_०२ आयामपरिणामाभ्यां बभुस् ते तु शराङ्कुराः  
०१,१२३।०१९द्*१३९१_०३ समप्रमाणिभिर् जिह्मा क्षिप्रैर् व्याभषतः शरैः  
०१,१२३।०१९द्*१३९१_०४ यथा शैलं शिलोत्थाभिः सप्तार्चिभिर् अरिन्दमैः  
०१,१२३।०२०अ स तु श्वा शरपूर्णास्यः पाण्डवान् आजगाम ह  
०१,१२३।०२०च् तं दृष्ट्वा पाण्डवा वीरा विस्मयं परमं ययुः  
०१,१२३।०२१अ लाघवं शब्दवेधित्वं दृष्ट्वा तत् परमं तदा  
०१,१२३।०२१च् प्रेक्ष्य तं व्रीडिताश् चासन् प्रशशंसुश् च सर्वशः  
०१,१२३।०२१द्*१३९२_०१ श्वानं तु पाण्डवा दृष्ट्वा विस्मयोत्फुल्ललोचनाः  
०१,१२३।०२२अ तं ततो ऽन्वेषमाणास् ते वने वननिवासिनम्  
०१,१२३।०२२च् ददृशुः पाण्डवा राजन्न् अस्यन्तम् अनिशं शरान्  
०१,१२३।०२३अ न चैनम् अभ्यजानंस् ते तदा विकृतदर्शनम्  
०१,१२३।०२३च् अथैनं परिपप्रच्छुः को भवान् कस्य वेत्य् उत  
०१,१२३।०२३द्*१३९३_०१ स श्रुत्वा वचनं तेषां पाण्डवानां महात्मनाम्  
०१,१२३।०२४ एकलव्य उवाच  
०१,१२३।०२४अ निषादाधिपतेर् वीरा हिरण्यधनुषः सुतम्  
०१,१२३।०२४च् द्रोणशिष्यं च मां वित्त धनुर्वेदकृतश्रमम्  
०१,१२३।०२५ वैशम्पायन उवाच  
०१,१२३।०२५अ ते तम् आज्ञाय तत्त्वेन पुनर् आगम्य पाण्डवाः  
०१,१२३।०२५च् यथावृत्तं च ते सर्वं द्रोणायाचख्युर् अद्भुतम्  
०१,१२३।०२६अ कौन्तेयस् त्व् अर्जुनो राजन्न् एकलव्यम् अनुस्मरन्  
०१,१२३।०२६च् रहो द्रोणं समागम्य प्रणयाद् इदम् अब्रवीत्  
०१,१२३।०२७अ नन्व् अहं परिरभ्यैकः प्रीतिपूर्वम् इदं वचः  
०१,१२३।०२७च् भवतोक्तो न मे शिष्यस् त्वद्विशिष्टो भविष्यति  
०१,१२३।०२८अ अथ कस्मान् मद्विशिष्टो लोकाद् अपि च वीर्यवान्  
०१,१२३।०२८च् अस्त्य् अन्यो भवतः शिष्यो निषादाधिपतेः सुतः  
०१,१२३।०२९अ मुहूर्तम् इव तं द्रोणश् चिन्तयित्वा विनिश्चयम्  
०१,१२३।०२९च् सव्यसाचिनम् आदाय नैषादिं प्रति जग्मिवान्  
०१,१२३।०३०अ ददर्श मलदिग्धाङ्गं जटिलं चीरवाससम्  
०१,१२३।०३०च् एकलव्यं धनुष्पाणिम् अस्यन्तम् अनिशं शरान्  
०१,१२३।०३१अ एकलव्यस् तु तं दृष्ट्वा द्रोणम् आयान्तम् अन्तिकात्  
०१,१२३।०३१च् अभिगम्योपसङ्गृह्य जगाम शिरसा महीम्  
०१,१२३।०३२अ पूजयित्वा ततो द्रोणं विधिवत् स निषादजः  
०१,१२३।०३२च् निवेद्य शिष्यम् आत्मानं तस्थौ प्राञ्जलिर् अग्रतः  
०१,१२३।०३३अ ततो द्रोणो ऽब्रवीद् राजन्न् एकलव्यम् इदं वचः  
०१,१२३।०३३च् यदि शिष्यो ऽसि मे तूर्णं वेतनं सम्प्रदीयताम्  
०१,१२३।०३४अ एकलव्यस् तु तच् छ्रुत्वा प्रीयमाणो ऽब्रवीद् इदम्  
०१,१२३।०३४च् किं प्रयच्छामि भगवन्न् आज्ञापयतु मां गुरुः  
०१,१२३।०३५अ न हि किं चिद् अदेयं मे गुरवे ब्रह्मवित्तम  
०१,१२३।०३५च् तम् अब्रवीत् त्वयाङ्गुष्ठो दक्षिणो दीयतां मम  
०१,१२३।०३५द्*१३९४_०१ यद्य् अवश्यं त्वया देयम् एकलव्य प्रयच्छ मे  
०१,१२३।०३५द्*१३९४_०२ एकाङ्गुष्ठं दक्षिणस्य हस्तस्येति मतं मम  
०१,१२३।०३५द्*१३९५_०१ बाढम् इत्य् एव नैषादिश् छित्त्वाङ्गुष्ठौ ददौ ततः  
०१,१२३।०३६अ एकलव्यस् तु तच् छ्रुत्वा वचो द्रोणस्य दारुणम्  
०१,१२३।०३६च् प्रतिज्ञाम् आत्मनो रक्षन् सत्ये च निरतः सदा  
०१,१२३।०३७अ तथैव हृष्टवदनस् तथैवादीनमानसः  
०१,१२३।०३७च् छित्त्वाविचार्य तं प्रादाद् द्रोणायाङ्गुष्ठम् आत्मनः  
०१,१२३।०३७द्*१३९६_०१ अविषण्णश् च तौ प्रादाच् छित्त्वा द्रोणस्य वेतनम्  
०१,१२३।०३७द्*१३९७_०१ सत्यसन्धं च नैषादिं दृष्ट्वा प्रीतो ऽब्रवीद् इदम्  
०१,१२३।०३७द्*१३९८_०१ मनीषितं त्वया वीर गुरोर् दत्तं ममोजसा  
०१,१२३।०३७द्*१३९९_०१ एवं कर्तव्यम् इति वै एकलव्यम् अभाषत  
०१,१२३।०३८अ ततः परं तु नैषादिर् अङ्गुलीभिर् व्यकर्षत  
०१,१२३।०३८च् न तथा स तु शीघ्रो ऽभूद् यथा पूर्वं नराधिप  
०१,१२३।०३९अ ततो ऽर्जुनः प्रीतमना बभूव विगतज्वरः  
०१,१२३।०३९च् द्रोणश् च सत्यवाग् आसीन् नान्यो ऽभ्यभवद् अर्जुनम्  
०१,१२३।०३९द्*१४००_०१ एवं वृत्तं दृष्टवान् नो ऽथ कर्म  
०१,१२३।०३९द्*१४००_०२ प्रज्ञानित्यं खेचराश् चोचुर् एतौ  
०१,१२३।०३९द्*१४००_०३ द्रोणं पार्थं चात्र धी । । । ।  
०१,१२३।०३९द्*१४००_०४ । । । त्या गच्छतां स्वं निवेशनम्  
०१,१२३।०३९द्*१४०१=०० वैशम्पायनः  
०१,१२३।०३९द्*१४०१_०१ द्रोणस् ततः परां पूजां कुरुषु प्राप्नुवन् धनम्  
०१,१२३।०३९द्*१४०१_०२ चतुष्पादं कृत्स्नम् अस्त्रं कुमारान् प्रत्यवेदयत्  
०१,१२३।०३९द्*१४०१_०३ पार्थिवस्य तु क्षत्रस्य राजपुत्रा महाबलाः  
०१,१२३।०३९द्*१४०१_०४ अनुजग्मुस् ततो द्रोणं कुरुष्व् अस्त्रचिकीर्षया  
०१,१२३।०३९द्*१४०२_०१ युधिष्ठिरो रथश्रेष्ठस् तोमरेष्व् अधिको ऽभवत्  
०१,१२३।०४०अ द्रोणस्य तु तदा शिष्यौ गदायोग्यां विशेषतः  
०१,१२३।०४०च् दुर्योधनश् च भीमश् च कुरूणाम् अभ्यगच्छताम्  
०१,१२३।०४१अ अश्वत्थामा रहस्येषु सर्वेष्व् अभ्यधिको ऽभवत्  
०१,१२३।०४१च् तथाति पुरुषान् अन्यान् त्सारुकौ यमजाव् उभौ  
०१,१२३।०४१च्*१४०३_०१ स राधेयो महाबलः  
०१,१२३।०४१च्*१४०४_०१ तोमरेष्व् अधिको ऽभवत्  
०१,१२३।०४१च्*१४०४_०२ अर्जुनो जयतां श्रेष्ठः  
०१,१२३।०४१ए युधिष्ठिरो रथश्रेष्ठः सर्वत्र तु धनञ्जयः  
०१,१२३।०४२अ प्रथितः सागरान्तायां रथयूथपयूथपः  
०१,१२३।०४२च् बुद्धियोगबलोत्साहैः सर्वास्त्रेषु च पाण्डवः  
०१,१२३।०४३अ अस्त्रे गुर्वनुरागे च विशिष्टो ऽभवद् अर्जुनः  
०१,१२३।०४३च् तुल्येष्व् अस्त्रोपदेशेषु सौष्ठवेन च वीर्यवान्  
०१,१२३।०४३ए एकः सर्वकुमाराणां बभूवातिरथो ऽर्जुनः  
०१,१२३।०४४अ प्राणाधिकं भीमसेनं कृतविद्यं धनञ्जयम्  
०१,१२३।०४४च् धार्तराष्ट्रा दुरात्मानो नामृष्यन्त नराधिप  
०१,१२३।०४५अ तांस् तु सर्वान् समानीय सर्वविद्यासु निष्ठितान्  
०१,१२३।०४५च् द्रोणः प्रहरणज्ञाने जिज्ञासुः पुरुषर्षभ  
०१,१२३।०४६अ कृत्रिमं भासम् आरोप्य वृक्षाग्रे शिल्पिभिः कृतम्  
०१,१२३।०४६च् अविज्ञातं कुमाराणां लक्ष्यभूतम् उपादिशत्  
०१,१२३।०४७ द्रोण उवाच  
०१,१२३।०४७अ शीघ्रं भवन्तः सर्वे वै धनूंष्य् आदाय सत्वराः  
०१,१२३।०४७च् भासम् एतं समुद्दिश्य तिष्ठन्तां संहितेषवः  
०१,१२३।०४८अ मद्वाक्यसमकालं च शिरो ऽस्य विनिपात्यताम्  
०१,१२३।०४८च् एकैकशो नियोक्ष्यामि तथा कुरुत पुत्रकाः  
०१,१२३।०४९ वैशम्पायन उवाच  
०१,१२३।०४९अ ततो युधिष्ठिरं पूर्वम् उवाचाङ्गिरसां वरः  
०१,१२३।०४९च् सन्धत्स्व बाणं दुर्धर्ष मद्वाक्यान्ते विमुञ्च च  
०१,१२३।०५०अ ततो युधिष्ठिरः पूर्वं धनुर् गृह्य महारवम्  
०१,१२३।०५०च् तस्थौ भासं समुद्दिश्य गुरुवाक्यप्रचोदितः  
०१,१२३।०५१अ ततो विततधन्वानं द्रोणस् तं कुरुनन्दनम्  
०१,१२३।०५१च् स मुहूर्ताद् उवाचेदं वचनं भरतर्षभ  
०१,१२३।०५२अ पश्यस्य् एनं द्रुमाग्रस्थं भासं नरवरात्मज  
०१,१२३।०५२च् पश्यामीत्य् एवम् आचार्यं प्रत्युवाच युधिष्ठिरः  
०१,१२३।०५३अ स मुहूर्ताद् इव पुनर् द्रोणस् तं प्रत्यभाषत  
०१,१२३।०५३च् अथ वृक्षम् इमं मां वा भ्रातॄन् वापि प्रपश्यसि  
०१,१२३।०५४अ तम् उवाच स कौन्तेयः पश्याम्य् एनं वनस्पतिम्  
०१,१२३।०५४च् भवन्तं च तथा भ्रातॄन् भासं चेति पुनः पुनः  
०१,१२३।०५५अ तम् उवाचापसर्पेति द्रोणो ऽप्रीतमना इव  
०१,१२३।०५५च् नैतच् छक्यं त्वया वेद्धुं लक्ष्यम् इत्य् एव कुत्सयन्  
०१,१२३।०५६अ ततो दुर्योधनादींस् तान् धार्तराष्ट्रान् महायशाः  
०१,१२३।०५६च् तेनैव क्रमयोगेन जिज्ञासुः पर्यपृच्छत  
०१,१२३।०५७अ अन्यांश् च शिष्यान् भीमादीन् राज्ञश् चैवान्यदेशजान्  
०१,१२३।०५७च् तथा च सर्वे सर्वं तत् पश्याम इति कुत्सिताः  
०१,१२३।०५८अ ततो धनञ्जयं द्रोणः स्मयमानो ऽभ्यभाषत  
०१,१२३।०५८च् त्वयेदानीं प्रहर्तव्यम् एतल् लक्ष्यं निशम्यताम्  
०१,१२३।०५९अ मद्वाक्यसमकालं ते मोक्तव्यो ऽत्र भवेच् छरः  
०१,१२३।०५९च् वितत्य कार्मुकं पुत्र तिष्ठ तावन् मुहूर्तकम्  
०१,१२३।०६०अ एवम् उक्तः सव्यसाची मण्डलीकृतकार्मुकः  
०१,१२३।०६०च् तस्थौ लक्ष्यं समुद्दिश्य गुरुवाक्यप्रचोदितः  
०१,१२३।०६१अ मुहूर्ताद् इव तं द्रोणस् तथैव समभाषत  
०१,१२३।०६१च् पश्यस्य् एनं स्थितं भासं द्रुमं माम् अपि वेत्य् उत  
०१,१२३।०६२अ पश्याम्य् एनं भासम् इति द्रोणं पार्थो ऽभ्यभाषत  
०१,१२३।०६२च् न तु वृक्षं भवन्तं वा पश्यामीति च भारत  
०१,१२३।०६३अ ततः प्रीतमना द्रोणो मुहूर्ताद् इव तं पुनः  
०१,१२३।०६३च् प्रत्यभाषत दुर्धर्षः पाण्डवानां रथर्षभम्  
०१,१२३।०६४अ भासं पश्यसि यद्य् एनं तथा ब्रूहि पुनर् वचः  
०१,१२३।०६४च् शिरः पश्यामि भासस्य न गात्रम् इति सो ऽब्रवीत्  
०१,१२३।०६५अ अर्जुनेनैवम् उक्तस् तु द्रोणो हृष्टतनूरुहः  
०१,१२३।०६५च् मुञ्चस्वेत्य् अब्रवीत् पार्थं स मुमोचाविचारयन्  
०१,१२३।०६६अ ततस् तस्य नगस्थस्य क्षुरेण निशितेन ह  
०१,१२३।०६६च् शिर उत्कृत्य तरसा पातयाम् आस पाण्डवः  
०१,१२३।०६७अ तस्मिन् कर्मणि संसिद्धे पर्यश्वजत फल्गुनम्  
०१,१२३।०६७च् मेने च द्रुपदं सङ्ख्ये सानुबन्धं पराजितम्  
०१,१२३।०६८अ कस्य चित् त्व् अथ कालस्य सशिष्यो ऽङ्गिरसां वरः  
०१,१२३।०६८च् जगाम गङ्गाम् अभितो मज्जितुं भरतर्षभ  
०१,१२३।०६९अ अवगाढम् अथो द्रोणं सलिले सलिलेचरः  
०१,१२३।०६९च् ग्राहो जग्राह बलवाञ् जङ्घान्ते कालचोदितः  
०१,१२३।०७०अ स समर्थो ऽपि मोक्षाय शिष्यान् सर्वान् अचोदयत्  
०१,१२३।०७०च् ग्राहं हत्वा मोक्षयध्वं माम् इति त्वरयन्न् इव  
०१,१२३।०७१अ तद्वाक्यसमकालं तु बीभत्सुर् निशितैः शरैः  
०१,१२३।०७१च् आवापैः पञ्चभिर् ग्राहं मग्नम् अम्भस्य् अताडयत्  
०१,१२३।०७१ए इतरे तु विसम्मूढास् तत्र तत्र प्रपेदिरे  
०१,१२३।०७२अ तं च दृष्ट्वा क्रियोपेतं द्रोणो ऽमन्यत पाण्डवम्  
०१,१२३।०७२च् विशिष्टं सर्वशिष्येभ्यः प्रीतिमांश् चाभवत् तदा  
०१,१२३।०७३अ स पार्थबाणैर् बहुधा खण्डशः परिकल्पितः  
०१,१२३।०७३च् ग्राहः पञ्चत्वम् आपेदे जङ्घां त्यक्त्वा महात्मनः  
०१,१२३।०७४अ अथाब्रवीन् महात्मानं भारद्वाजो महारथम्  
०१,१२३।०७४च् गृहाणेदं महाबाहो विशिष्टम् अतिदुर्धरम्  
०१,१२३।०७४ए अस्त्रं ब्रह्मशिरो नाम सप्रयोगनिवर्तनम्  
०१,१२३।०७५अ न च ते मानुषेष्व् एतत् प्रयोक्तव्यं कथं चन  
०१,१२३।०७५च् जगद् विनिर्दहेद् एतद् अल्पतेजसि पातितम्  
०१,१२३।०७६अ असामान्यम् इदं तात लोकेष्व् अस्त्रं निगद्यते  
०१,१२३।०७६च् तद् धारयेथाः प्रयतः शृणु चेदं वचो मम  
०१,१२३।०७७अ बाधेतामानुषः शत्रुर् यदा त्वां वीर कश् चन  
०१,१२३।०७७च् तद्वधाय प्रयुञ्जीथास् तदास्त्रम् इदम् आहवे  
०१,१२३।०७८अ तथेति तत् प्रतिश्रुत्य बीभत्सुः स कृताञ्जलिः  
०१,१२३।०७८च् जग्राह परमास्त्रं तद् आह चैनं पुनर् गुरुः  
०१,१२३।०७८ए भविता त्वत्समो नान्यः पुमांल् लोके धनुर्धरः  
०१,१२४।००१ वैशम्पायन उवाच  
०१,१२४।००१अ कृतास्त्रान् धार्तराष्ट्रांश् च पाण्डुपुत्रांश् च भारत  
०१,१२४।००१च् दृष्ट्वा द्रोणो ऽब्रवीद् राजन् धृतराष्ट्रं जनेश्वरम्  
०१,१२४।००२अ कृपस्य सोमदत्तस्य बाह्लीकस्य च धीमतः  
०१,१२४।००२च् गाङ्गेयस्य च सान्निध्ये व्यासस्य विदुरस्य च  
०१,१२४।००२द्*१४०५_०१ त्रयाणाम् इव लोकानां प्रजापतिम् इव स्थितम्  
०१,१२४।००३अ राजन् सम्प्राप्तविद्यास् ते कुमराः कुरुसत्तम  
०१,१२४।००३च् ते दर्शयेयुः स्वां शिक्षां राजन्न् अनुमते तव  
०१,१२४।००४अ ततो ऽब्रवीन् महाराजः प्रहृष्टेनान्तरात्मना  
०१,१२४।००४च् भारद्वाज महत् कर्म कृतं ते द्विजसत्तम  
०१,१२४।००५अ यदा तु मन्यसे कालं यस्मिन् देशे यथा यथा  
०१,१२४।००५च् तथा तथा विधानाय स्वयम् आज्ञापयस्व माम्  
०१,१२४।००६अ स्पृहयाम्य् अद्य निर्वेदात् पुरुषाणां सचक्षुषाम्  
०१,१२४।००६च् अस्त्रहेतोः पराक्रान्तान् ये मे द्रक्ष्यन्ति पुत्रकान्  
०१,१२४।००७अ क्षत्तर् यद् गुरुर् आचार्यो ब्रवीति कुरु तत् तथा  
०१,१२४।००७च् न हीदृशं प्रियं मन्ये भविता धर्मवत्सल  
०१,१२४।००८अ ततो राजानम् आमन्त्र्य विदुरानुगतो बहिः  
०१,१२४।००८च् भारद्वाजो महाप्राज्ञो मापयाम् आस मेदिनीम्  
०१,१२४।००८द्*१४०६_०१ प्रेक्ष्यागारं सुविपुलं शास्त्रदृष्ट्या यथाविधि  
०१,१२४।००८ए समाम् अवृक्षां निर्गुल्माम् उदक्प्रवणसंस्थिताम्  
०१,१२४।००९अ तस्यां भूमौ बलिं चक्रे तिथौ नक्षत्रपूजिते  
०१,१२४।००९च् अवघुष्टं पुरे चापि तदर्थं वदतां वर  
०१,१२४।०१०अ रङ्गभूमौ सुविपुलं शास्त्रदृष्टं यथाविधि  
०१,१२४।०१०च् प्रेक्षागारं सुविहितं चक्रुस् तत्र च शिल्पिनः  
०१,१२४।०१०ए राज्ञः सर्वायुधोपेतं स्त्रीणां चैव नरर्षभ  
०१,१२४।०१०फ़्*१४०७_०१ मनस्यमञ्चान् विपुलान् अकरोद् दर्शनेप्सया  
०१,१२४।०११अ मञ्चांश् च कारयाम् आसुस् तत्र जानपदा जनाः  
०१,१२४।०११च् विपुलान् उच्छ्रयोपेताञ् शिबिकाश् च महाधनाः  
०१,१२४।०१२अ तस्मिंस् ततो ऽहनि प्राप्ते राजा ससचिवस् तदा  
०१,१२४।०१२ब्*१४०८_०१ सान्तःपुरः सहामात्यो व्यासस्यानुमते तदा  
०१,१२४।०१२च् भीष्मं प्रमुखतः कृत्वा कृपं चाचार्यसत्तमम्  
०१,१२४।०१२द्*१४०९_०१ बाह्लीकं सोमदत्तं च भूरिश्रवसम् एव च  
०१,१२४।०१२द्*१४०९_०२ कुरून् अन्यांश् च सचिवान् आदाय नगराद् बहिः  
०१,१२४।०१२द्*१४०९_०३ रङ्गभूमिं समासाद्य ब्राह्मणैः सहितो नृपः  
०१,१२४।०१३अ मुक्ताजालपरिक्षिप्तं वैडूर्यमणिभूषितम्  
०१,१२४।०१३च् शातकुम्भमयं दिव्यं प्रेक्षागारम् उपागमत्  
०१,१२४।०१४अ गान्धारी च महाभागा कुन्ती च जयतां वर  
०१,१२४।०१४च् स्त्रियश् च सर्वा या राज्ञः सप्रेष्याः सपरिच्छदाः  
०१,१२४।०१४ए हर्षाद् आरुरुहुर् मञ्चान् मेरुं देवस्त्रियो यथा  
०१,१२४।०१५अ ब्राह्मणक्षत्रियाद्यं च चातुर्वर्ण्यं पुराद् द्रुतम्  
०१,१२४।०१५च् दर्शनेप्सु समभ्यागात् कुमाराणां कृतास्त्रताम्  
०१,१२४।०१५द्*१४१०_०१ क्षणेनैकस्थतां तत्र दर्शनेप्सु जगाम ह  
०१,१२४।०१६अ प्रवादितैश् च वादित्रैर् जनकौतूहलेन च  
०१,१२४।०१६च् महार्णव इव क्षुब्धः समाजः सो ऽभवत् तदा  
०१,१२४।०१७अ ततः शुक्लाम्बरधरः शुक्लयज्ञोपवीतवान्  
०१,१२४।०१७च् शुक्लकेशः सितश्मश्रुः शुक्लमाल्यानुलेपनः  
०१,१२४।०१८अ रङ्गमध्यं तदाचार्यः सपुत्रः प्रविवेश ह  
०१,१२४।०१८च् नभो जलधरैर् हीनं साङ्गारक इवांशुमान्  
०१,१२४।०१९अ स यथासमयं चक्रे बलिं बलवतां वरः  
०१,१२४।०१९च् ब्राह्मणांश् चात्र मन्त्रज्ञान् वाचयाम् आस मङ्गलम्  
०१,१२४।०१९द्*१४११_०१ सुवर्णमणिरत्नानि वस्त्राणि विविधानि च  
०१,१२४।०१९द्*१४११_०२ प्रददौ दक्षिणां राजा द्रोणस्य च कृपस्य च  
०१,१२४।०२०अ अथ पुण्याहघोषस्य पुण्यस्य तदनन्तरम्  
०१,१२४।०२०च् विविशुर् विविधं गृह्य शस्त्रोपकरणं नराः  
०१,१२४।०२१अ ततो बद्धतनुत्राणा बद्धकक्ष्या महाबलाः  
०१,१२४।०२१च् बद्धतूणाः सधनुषो विविशुर् भरतर्षभाः  
०१,१२४।०२२अ अनुज्येष्ठं च ते तत्र युधिष्ठिरपुरोगमाः  
०१,१२४।०२२ब्*१४१२_०१ रङ्गमध्ये स्थितं द्रोणम् अभिवाद्य नरर्षभाः  
०१,१२४।०२२ब्*१४१२_०२ चक्रुः पूजां यथान्यायं द्रोणस्य च कृपस्य च  
०१,१२४।०२२ब्*१४१२_०३ आशीर्भिश् च प्रयुक्ताभिः सर्वे संहृष्टमानसाः  
०१,१२४।०२२ब्*१४१२_०४ अभिवाद्य पुनः शस्त्रान् बलिपुष्पैः समर्चितान्  
०१,१२४।०२२ब्*१४१२_०५ रक्तचन्दनसम्मिश्रैः स्वयम् अर्चन्त कौरवाः  
०१,१२४।०२२ब्*१४१२_०६ रक्तचन्दनदिग्धाश् च रक्तमाल्यानुधारिणः  
०१,१२४।०२२ब्*१४१२_०७ सर्वे रक्तपताकाश् च सर्वे रक्तान्तलोचनाः  
०१,१२४।०२२ब्*१४१२_०८ द्रोणेन समनुज्ञाताः गृह्य शस्त्रं परन्तपाः  
०१,१२४।०२२ब्*१४१२_०९ धनूंषि पूर्वं सङ्गृह्य तप्तकाञ्चनभूषिताः  
०१,१२४।०२२ब्*१४१२_१० सज्जानि विविधाकाराः शरैः सन्धाय कौरवाः  
०१,१२४।०२२ब्*१४१२_११ ज्याघोषतलघोषं च कृत्वा भूतान्य् अपूजयन्  
०१,१२४।०२२ब्*१४१३_०१ शस्त्रमार्गान् यथोत्सृष्टांश् चेरुः सर्वे नरर्षभाः  
०१,१२४।०२२च् चक्रुर् अस्त्रं महावीर्याः कुमाराः परमाद्भुतम्  
०१,१२४।०२२द्*१४१४_०१ केषां चित् तरुमूलेषु शरा निपतिता नृप  
०१,१२४।०२२द्*१४१४_०२ केषां चित् पुष्पमुकुटे निपतन्ति स्म सायकाः  
०१,१२४।०२२द्*१४१४_०३ के चिल् लक्ष्याणि विविधैर् बाणैर् आहतलक्षणैः  
०१,१२४।०२२द्*१४१४_०४ विव्यधुर् लाघवोत्सृष्टैर् गुरूणि च लघूनि च  
०१,१२४।०२३अ के चिच् छराक्षेपभयाच् छिरांस्य् अवननामिरे  
०१,१२४।०२३च् मनुजा धृष्टम् अपरे वीक्षां चक्रुः सविस्मयाः  
०१,१२४।०२४अ ते स्म लक्ष्याणि विविधुर् बाणैर् नामाङ्कशोभितैः  
०१,१२४।०२४च् विविधैर् लाघवोत्सृष्टैर् उह्यन्तो वाजिभिर् द्रुतम्  
०१,१२४।०२५अ तत् कुमारबलं तत्र गृहीतशरकार्मुकम्  
०१,१२४।०२५च् गन्धर्वनगराकारं प्रेक्ष्य ते विस्मिताभवन्  
०१,१२४।०२६अ सहसा चुक्रुशुस् तत्र नराः शतसहस्रशः  
०१,१२४।०२६च् विस्मयोत्फुल्लनयनाः साधु साध्व् इति भारत  
०१,१२४।०२७अ कृत्वा धनुषि ते मार्गान् रथचर्यासु चासकृत्  
०१,१२४।०२७च् गजपृष्ठे ऽश्वपृष्ठे च नियुद्धे च महाबलाः  
०१,१२४।०२८अ गृहीतखड्गचर्माणस् ततो भूयः प्रहारिणः  
०१,१२४।०२८च् त्सरुमार्गान् यथोद्दिष्टांश् चेरुः सर्वासु भूमिषु  
०१,१२४।०२९अ लाघवं सौष्ठवं शोभां स्थिरत्वं दृढमुष्टिताम्  
०१,१२४।०२९च् ददृशुस् तत्र सर्वेषां प्रयोगे खड्गचर्मणाम्  
०१,१२४।०३०अ अथ तौ नित्यसंहृष्टौ सुयोधनवृकोदरौ  
०१,१२४।०३०च् अवतीर्णौ गदाहस्ताव् एकशृङ्गाव् इवाचलौ  
०१,१२४।०३१अ बद्धकक्ष्यौ महाबाहू पौरुषे पर्यवस्थितौ  
०१,१२४।०३१च् बृंहन्तौ वाशिताहेतोः समदाव् इव कुञ्जरौ  
०१,१२४।०३२अ तौ प्रदक्षिणसव्यानि मण्डलानि महाबलौ  
०१,१२४।०३२च् चेरतुर् निर्मलगदौ समदाव् इव गोवृषौ  
०१,१२४।०३३अ विदुरो धृतराष्ट्राय गान्धार्यै पाण्डवारणिः  
०१,१२४।०३३च् न्यवेदयेतां तत् सर्वं कुमाराणां विचेष्टितम्  
०१,१२५।००१ वैशम्पायन उवाच  
०१,१२५।००१अ कुरुराजे च रङ्गस्थे भीमे च बलिनां वरे  
०१,१२५।००१च् पक्षपातकृतस्नेहः स द्विधेवाभवज् जनः  
०१,१२५।००२अ हा वीर कुरुराजेति हा भीमेति च नर्दताम्  
०१,१२५।००२च् पुरुषाणां सुविपुलाः प्रणादाः सहसोत्थिताः  
०१,१२५।००३अ ततः क्षुब्धार्णवनिभं रङ्गम् आलोक्य बुद्धिमान्  
०१,१२५।००३च् भारद्वाजः प्रियं पुत्रम् अश्वत्थामानम् अब्रवीत्  
०१,१२५।००४अ वारयैतौ महावीर्यौ कृतयोग्याव् उभाव् अपि  
०१,१२५।००४च् मा भूद् रङ्गप्रकोपो ऽयं भीमदुर्योधनोद्भवः  
०१,१२५।००४द्*१४१५_०१ तत उत्थाय वेगेन अश्वत्थामा न्यवारयत्  
०१,१२५।००४द्*१४१५_०२ गुरोर् आज्ञा भीम इति गान्धारे गुरुशासनम्  
०१,१२५।००४द्*१४१५_०३ अलं योग्याकृतं वेगम् अलं साहसम् इत्य् उत  
०१,१२५।००५अ ततस् ताव् उद्यतगदौ गुरुपुत्रेण वारितौ  
०१,१२५।००५च् युगान्तानिलसङ्क्षुब्धौ महावेगाव् इवार्णवौ  
०१,१२५।००६अ ततो रङ्गाङ्गणगतो द्रोणो वचनम् अब्रवीत्  
०१,१२५।००६च् निवार्य वादित्रगणं महामेघनिभस्वनम्  
०१,१२५।००७अ यो मे पुत्रात् प्रियतरः सर्वास्त्रविदुषां वरः  
०१,१२५।००७च् ऐन्द्रिर् इन्द्रानुजसमः स पार्थो दृश्यताम् इति  
०१,१२५।००८अ आचार्यवचनेनाथ कृतस्वस्त्ययनो युवा  
०१,१२५।००८च् बद्धगोधाङ्गुलित्राणः पूर्णतूणः सकार्मुकः  
०१,१२५।००९अ काञ्चनं कवचं बिभ्रत् प्रत्यदृश्यत फल्गुनः  
०१,१२५।००९च् सार्कः सेन्द्रायुधतडित् ससन्ध्य इव तोयदः  
०१,१२५।०१०अ ततः सर्वस्य रङ्गस्य समुत्पिञ्जो ऽभवन् महान्  
०१,१२५।०१०च् प्रावाद्यन्त च वाद्यानि सशङ्खानि समन्ततः  
०१,१२५।०११अ एष कुन्तीसुतः श्रीमान् एष पाण्डवमध्यमः  
०१,१२५।०११च् एष पुत्रो महेन्द्रस्य कुरूणाम् एष रक्षिता  
०१,१२५।०१२अ एषो ऽस्त्रविदुषां श्रेष्ठ एष धर्मभृतां वरः  
०१,१२५।०१२च् एष शीलवतां चापि शीलज्ञाननिधिः परः  
०१,१२५।०१२द्*१४१६_०१ एष कंसविमर्दस्य साक्षात् प्राणसमः सखा  
०१,१२५।०१२द्*१४१६_०२ एष यत् प्रतिजानाति तस्य पारं गमिष्यति  
०१,१२५।०१३अ इत्य् एवम् अतुला वाचः शृण्वन्त्याः प्रेक्षकेरिताः  
०१,१२५।०१३च् कुन्त्याः प्रस्नवसम्मिश्रैर् अस्रैः क्लिन्नम् उरो ऽभवत्  
०१,१२५।०१४अ तेन शब्देन महता पूर्णश्रुतिर् अथाब्रवीत्  
०१,१२५।०१४च् धृतराष्ट्रो नरश्रेष्ठो विदुरं हृष्टमानसः  
०१,१२५।०१५अ क्षत्तः क्षुब्धार्णवनिभः किम् एष सुमहास्वनः  
०१,१२५।०१५च् सहसैवोत्थितो रङ्गे भिन्दन्न् इव नभस्तलम्  
०१,१२५।०१६ विदुर उवाच  
०१,१२५।०१६अ एष पार्थो महाराज फल्गुनः पाण्डुनन्दनः  
०१,१२५।०१६च् अवतीर्णः सकवचस् तत्रैष सुमहास्वनः  
०१,१२५।०१७ धृतराष्ट्र उवाच  
०१,१२५।०१७अ धन्यो ऽस्म्य् अनुगृहीतो ऽस्मि रक्षितो ऽस्मि महामते  
०१,१२५।०१७च् पृथारणिसमुद्भूतैस् त्रिभिः पाण्डववह्निभिः  
०१,१२५।०१८ वैशम्पायन उवाच  
०१,१२५।०१८अ तस्मिन् समुदिते रङ्गे कथं चित् पर्यवस्थिते  
०१,१२५।०१८च् दर्शयाम् आस बीभत्सुर् आचार्याद् अस्त्रलाघवम्  
०१,१२५।०१९अ आग्नेयेनासृजद् वह्निं वारुणेनासृजत् पयः  
०१,१२५।०१९च् वायव्येनासृजद् वायुं पार्जन्येनासृजद् घनान्  
०१,१२५।०२०अ भौमेन प्राविशद् भूमिं पार्वतेनासृजद् गिरीन्  
०१,१२५।०२०च् अन्तर्धानेन चास्त्रेण पुनर् अन्तर्हितो ऽभवत्  
०१,१२५।०२१अ क्षणात् प्रांशुः क्षणाद् ध्रस्वः क्षणाच् च रथधूर्गतः  
०१,१२५।०२१च् क्षणेन रथमध्यस्थः क्षणेनावापतन् महीम्  
०१,१२५।०२२अ सुकुमारं च सूक्ष्मं च गुरुं चापि गुरुप्रियः  
०१,१२५।०२२च् सौष्ठवेनाभिसंयुक्तः सो ऽविध्यद् विविधैः शरैः  
०१,१२५।०२३अ भ्रमतश् च वराहस्य लोहस्य प्रमुखे समम्  
०१,१२५।०२३च् पञ्च बाणान् असंसक्तान् स मुमोचैकबाणवत्  
०१,१२५।०२४अ गव्ये विषाणकोशे च चले रज्ज्ववलम्बिते  
०१,१२५।०२४च् निचखान महावीर्यः सायकान् एकविंशतिम्  
०१,१२५।०२५अ इत्य् एवमादि सुमहत् खड्गे धनुषि चाभवत्  
०१,१२५।०२५च् गदायां शस्त्रकुशलो दर्शनानि व्यदर्शयत्  
०१,१२५।०२५द्*१४१७_०१ चक्रतोमरपाशानां भिण्डिपालपरश्वधाम्  
०१,१२५।०२५द्*१४१७_०२ अन्येषां चापि शिक्षाणां दर्शयाम् आस लाघवम्  
०१,१२५।०२६अ ततः समाप्तभूयिष्ठे तस्मिन् कर्मणि भारत  
०१,१२५।०२६च् मन्दीभूते समाजे च वादित्रस्य च निस्वने  
०१,१२५।०२७अ द्वारदेशात् समुद्भूतो माहात्म्य बलसूचकः  
०१,१२५।०२७च् वज्रनिष्पेषसदृशः शुश्रुवे भुजनिस्वनः  
०१,१२५।०२७द्*१४१८_०१ स शब्दः सुमहान् आसीत् पूरयन्न् इव रोदसी  
०१,१२५।०२८अ दीर्यन्ते किं नु गिरयः किं स्विद् भूमिर् विदीर्यते  
०१,१२५।०२८च् किं स्विद् आपूर्यते व्योम जलभारघनैर् घनैः  
०१,१२५।०२९अ रङ्गस्यैवं मतिर् अभूत् क्षणेन वसुधाधिप  
०१,१२५।०२९च् द्वारं चाभिमुखाः सर्वे बभूवुः प्रेक्षकास् तदा  
०१,१२५।०३०अ पञ्चभिर् भ्रातृभिः पार्थैर् द्रोणः परिवृतो बभौ  
०१,१२५।०३०च् पञ्चतारेण संयुक्तः सावित्रेणेव चन्द्रमाः  
०१,१२५।०३१अ अश्वत्थाम्ना च सहितं भ्रातॄणां शतम् ऊर्जितम्  
०१,१२५।०३१च् दुर्योधनम् अमित्रघ्नम् उत्थितं पर्यवारयत्  
०१,१२५।०३२अ स तैस् तदा भ्रातृभिर् उद्यतायुधैर्; वृतो गदापाणिर् अवस्थितैः स्थितः  
०१,१२५।०३२च् बभौ यथा दानवसङ्क्षये पुरा; पुरन्दरो देवगणैः समावृतः  
०१,१२६।००१ वैशम्पायन उवाच  
०१,१२६।००१*१४१९_०१ एतस्मिन्न् एव काले तु तस्मिञ् जनसमागमे  
०१,१२६।००१अ दत्ते ऽवकाशे पुरुषैर् विस्मयोत्फुल्ललोचनैः  
०१,१२६।००१च् विवेश रङ्गं विस्तीर्णं कर्णः परपुरञ्जयः  
०१,१२६।००२अ सहजं कवचं बिभ्रत् कुण्डलोद्द्योतिताननः  
०१,१२६।००२च् सधनुर् बद्धनिस्त्रिंशः पादचारीव पर्वतः  
०१,१२६।००३अ कन्यागर्भः पृथुयशाः पृथायाः पृथुलोचनः  
०१,१२६।००३च् तीक्ष्णांशोर् भास्करस्यांशः कर्णो ऽरिगणसूदनः  
०१,१२६।००४अ सिंहर्षभगजेन्द्राणां तुल्यवीर्यपराक्रमः  
०१,१२६।००४च् दीप्तिकान्तिद्युतिगुणैः सूर्येन्दुज्वलनोपमः  
०१,१२६।००५अ प्रांशुः कनकतालाभः सिंहसंहननो युवा  
०१,१२६।००५च् असङ्ख्येयगुणः श्रीमान् भास्करस्यात्मसम्भवः  
०१,१२६।००६अ स निरीक्ष्य महाबाहुः सर्वतो रङ्गमण्डलम्  
०१,१२६।००६च् प्रणामं द्रोणकृपयोर् नात्यादृतम् इवाकरोत्  
०१,१२६।००७अ स सामाजजनः सर्वो निश्चलः स्थिरलोचनः  
०१,१२६।००७च् को ऽयम् इत्य् आगतक्षोभः कौतूहलपरो ऽभवत्  
०१,१२६।००८अ सो ऽब्रवीन् मेघधीरेण स्वरेण वदतां वरः  
०१,१२६।००८च् भ्राता भ्रातरम् अज्ञातं सावित्रः पाकशासनिम्  
०१,१२६।००९अ पार्थ यत् ते कृतं कर्म विशेषवद् अहं ततः  
०१,१२६।००९च् करिष्ये पश्यतां नॄणां मात्मना विस्मयं गमः  
०१,१२६।०१०अ असमाप्ते ततस् तस्य वचने वदतां वर  
०१,१२६।०१०च् यन्त्रोत्क्षिप्त इव क्षिप्रम् उत्तस्थौ सर्वतो जनः  
०१,१२६।०११अ प्रीतिश् च पुरुषव्याघ्र दुर्योधनम् अथास्पृशत्  
०१,१२६।०११च् ह्रीश् च क्रोधश् च बीभत्सुं क्षणेनान्वविशच् च ह  
०१,१२६।०१२अ ततो द्रोणाभ्यनुज्ञातः कर्णः प्रियरणः सदा  
०१,१२६।०१२च् यत् कृतं तत्र पार्थेन तच् चकार महाबलः  
०१,१२६।०१३अ अथ दुर्योधनस् तत्र भ्रातृभिः सह भारत  
०१,१२६।०१३च् कर्णं परिष्वज्य मुदा ततो वचनम् अब्रवीत्  
०१,१२६।०१४अ स्वागतं ते महाबाहो दिष्ट्या प्राप्तो ऽसि मानद  
०१,१२६।०१४च् अहं च कुरुराज्यं च यथेष्टम् उपभुज्यताम्  
०१,१२६।०१५ कर्ण उवाच  
०१,१२६।०१५अ कृतं सर्वेण मे ऽन्येन सखित्वं च त्वया वृणे  
०१,१२६।०१५च् द्वन्द्वयुद्धं च पार्थेन कर्तुम् इच्छामि भारत  
०१,१२६।०१५द्*१४२०_०१ एवम् उक्तस् तु कर्णेन राजा दुर्योधनस् तदा  
०१,१२६।०१५द्*१४२०_०२ कर्णं दीर्घाञ्चितभुजं परिष्वज्येदम् अब्रवीत्  
०१,१२६।०१६ दुर्योधन उवाच  
०१,१२६।०१६अ भुङ्क्ष्व भोगान् मया सार्धं बन्धूनां प्रियकृद् भव  
०१,१२६।०१६च् दुर्हृदां कुरु सर्वेषां मूर्ध्नि पादम् अरिन्दम  
०१,१२६।०१७ वैशम्पायन उवाच  
०१,१२६।०१७अ ततः क्षिप्तम् इवात्मानं मत्वा पार्थो ऽभ्यभाषत  
०१,१२६।०१७च् कर्णं भ्रातृसमूहस्य मध्ये ऽचलम् इव स्थितम्  
०१,१२६।०१८अ अनाहूतोपसृप्तानाम् अनाहूतोपजल्पिनाम्  
०१,१२६।०१८च् ये लोकास् तान् हतः कर्ण मया त्वं प्रतिपत्स्यसे  
०१,१२६।०१९ कर्ण उवाच  
०१,१२६।०१९अ रङ्गो ऽयं सर्वसामान्यः किम् अत्र तव फल्गुन  
०१,१२६।०१९च् वीर्यश्रेष्ठाश् च राजन्या बलं धर्मो ऽनुवर्तते  
०१,१२६।०१९द्*१४२१_०१ वाग्वीर्या ब्राह्मणाः प्रोक्ता वैश्याश् च धनवीर्यतः  
०१,१२६।०१९द्*१४२१_०२ कर्मवीर्याः स्मृताः शूद्रा ब्रह्मणा परमेष्ठिना  
०१,१२६।०२०अ किं क्षेपैर् दुर्बलाश्वासैः शरैः कथय भारत  
०१,१२६।०२०च् गुरोः समक्षं यावत् ते हराम्य् अद्य शिरः शरैः  
०१,१२६।०२१ वैशम्पायन उवाच  
०१,१२६।०२१अ ततो द्रोणाभ्यनुज्ञातः पार्थः परपुरञ्जयः  
०१,१२६।०२१च् भ्रातृभिस् त्वरयाश्लिष्टो रणायोपजगाम तम्  
०१,१२६।०२२अ ततो दुर्योधनेनापि सभ्रात्रा समरोद्यतः  
०१,१२६।०२२च् परिष्वक्तः स्थितः कर्णः प्रगृह्य सशरं धनुः  
०१,१२६।०२३अ ततः सविद्युत्स्तनितैः सेन्द्रायुधपुरोजवैः  
०१,१२६।०२३च् आवृतं गगनं मेघैर् बलाकापङ्क्तिहासिभिः  
०१,१२६।०२४अ ततः स्नेहाद् धरिहयं दृष्ट्वा रङ्गावलोकिनम्  
०१,१२६।०२४च् भास्करो ऽप्य् अनयन् नाशं समीपोपगतान् घनान्  
०१,१२६।०२५अ मेघच्छायोपगूढस् तु ततो ऽदृश्यत पाण्डवः  
०१,१२६।०२५च् सूर्यातपपरिक्षिप्तः कर्णो ऽपि समदृश्यत  
०१,१२६।०२६अ धार्तराष्ट्रा यतः कर्णस् तस्मिन् देशे व्यवस्थिताः  
०१,१२६।०२६च् भारद्वाजः कृपो भीष्मो यतः पार्थस् ततो ऽभवन्  
०१,१२६।०२७अ द्विधा रङ्गः समभवत् स्त्रीणां द्वैधम् अजायत  
०१,१२६।०२७च् कुन्तिभोजसुता मोहं विज्ञातार्था जगाम ह  
०१,१२६।०२८अ तां तथा मोहसम्पन्नां विदुरः सर्वधर्मवित्  
०१,१२६।०२८च् कुन्तीम् आश्वासयाम् आस प्रोक्ष्याद्भिश् चन्दनोक्षितैः  
०१,१२६।०२९अ ततः प्रत्यागतप्राणा ताव् उभाव् अपि दंशितौ  
०१,१२६।०२९च् पुत्रौ दृष्ट्वा सुसन्तप्ता नान्वपद्यत किं चन  
०१,१२६।०३०अ ताव् उद्यतमहाचापौ कृपः शारद्वतो ऽब्रवीत्  
०१,१२६।०३०च् द्वन्द्वयुद्धसमाचारे कुशलः सर्वधर्मवित्  
०१,१२६।०३१अ अयं पृथायास् तनयः कनीयान् पाण्डुनन्दनः  
०१,१२६।०३१च् कौरवो भवता सार्धं द्वन्द्वयुद्धं करिष्यति  
०१,१२६।०३२अ त्वम् अप्य् एवं महाबाहो मातरं पितरं कुलम्  
०१,१२६।०३२च् कथयस्व नरेन्द्राणां येषां त्वं कुलवर्धनः  
०१,१२६।०३२ए ततो विदित्वा पार्थस् त्वां प्रतियोत्स्यति वा न वा  
०१,१२६।०३२फ़्*१४२२_०१ वृथाकुलसमाचारैर् न युध्यन्ते नृपात्मजाः  
०१,१२६।०३३अ एवम् उक्तस्य कर्णस्य व्रीडावनतम् आननम्  
०१,१२६।०३३च् बभौ वर्षाम्बुभिः क्लिन्नं पद्मम् आगलितं यथा  
०१,१२६।०३४ दुर्योधन उवाच  
०१,१२६।०३४अ आचार्य त्रिविधा योनी राज्ञां शास्त्रविनिश्चये  
०१,१२६।०३४च् तत्कुलीनश् च शूरश् च सेनां यश् च प्रकर्षति  
०१,१२६।०३४द्*१४२३_०१ अद्भ्यो ऽग्निर् ब्रह्मतः क्षत्रम् अश्मनो लोहम् उत्थितम्  
०१,१२६।०३४द्*१४२३_०२ तेषां सर्वत्रगं तेजः स्वासु योनिषु शाम्यति  
०१,१२६।०३५अ यद्य् अयं फल्गुनो युद्धे नाराज्ञा योद्धुम् इच्छति  
०१,१२६।०३५च् तस्माद् एषो ऽङ्गविषये मया राज्ये ऽभिषिच्यते  
०१,१२६।०३५द्*१४२४_०१ ततो राजानम् आमन्त्र्य गाङ्गेयं च पितामहम्  
०१,१२६।०३५द्*१४२४_०२ अभिषेकस्य सम्भारान् समानीय द्विजातिभिः  
०१,१२६।०३५द्*१४२४_०३ गोसहस्रायुतं दत्त्वा युक्तानां पुण्यकर्मणाम्  
०१,१२६।०३५द्*१४२४_०४ अर्हो ऽयम् अङ्गराज्यस्य इति वाच्य द्विजातिभिः  
०१,१२६।०३६ वैशम्पायन उवाच  
०१,१२६।०३६अ ततस् तस्मिन् क्षणे कर्णः सलाजकुसुमैर् घटैः  
०१,१२६।०३६च् काञ्चनैः काञ्चने पीठे मन्त्रविद्भिर् महारथः  
०१,१२६।०३६ए अभिषिक्तो ऽङ्गराज्ये स श्रिया युक्तो महाबलः  
०१,१२६।०३६फ़्*१४२५_०१ समौलिहारकेयूरैः सहस्ताभरणाङ्गदैः  
०१,१२६।०३६फ़्*१४२५_०२ राजलिङ्गैस् तथान्यैश् च भूषितो भूषणैः शुभैः  
०१,१२६।०३७अ सच्छत्रवालव्यजनो जयशब्दान्तरेण च  
०१,१२६।०३७च् उवाच कौरवं राजा राजानं तं वृषस् तदा  
०१,१२६।०३७द्*१४२६_०१ सभाज्यमानो विप्रैश् च प्रदत्त्वा ह्य् अमितं वसु  
०१,१२६।०३८अ अस्य राज्यप्रदानस्य सदृशं किं ददानि ते  
०१,१२६।०३८च् प्रब्रूहि राजशार्दूल कर्ता ह्य् अस्मि तथा नृप  
०१,१२६।०३८ए अत्यन्तं सख्यम् इच्छामीत्य् आह तं स सुयोधनः  
०१,१२६।०३९अ एवम् उक्तस् ततः कर्णस् तथेति प्रत्यभाषत  
०१,१२६।०३९ब्*१४२७=०० वैशम्पायनः  
०१,१२६।०३९ब्*१४२७_०१ अङ्गराजस्य युक्तांश् च दत्त्वा राजपरिच्छदान्  
०१,१२६।०३९च् हर्षाच् चोभौ समाश्लिष्य परां मुदम् अवापतुः  
०१,१२७।००१ वैशम्पायन उवाच  
०१,१२७।००१अ ततः स्रस्तोत्तरपटः सप्रस्वेदः सवेपथुः  
०१,१२७।००१च् विवेशाधिरथो रङ्गं यष्टिप्राणो ह्वयन्न् इव  
०१,१२७।००२अ तम् आलोक्य धनुस् त्यक्त्वा पितृगौरवयन्त्रितः  
०१,१२७।००२च् कर्णो ऽभिषेकार्द्रशिराः शिरसा समवन्दत  
०१,१२७।००३अ ततः पादाव् अवच्छाद्य पटान्तेन ससम्भ्रमः  
०१,१२७।००३च् पुत्रेति परिपूर्णार्थम् अब्रवीद् रथसारथिः  
०१,१२७।००४अ परिष्वज्य च तस्याथ मूर्धानं स्नेहविक्लवः  
०१,१२७।००४च् अङ्गराज्याभिषेकार्द्रम् अश्रुभिः सिषिचे पुनः  
०१,१२७।००५अ तं दृष्ट्वा सूतपुत्रो ऽयम् इति निश्चित्य पाण्डवः  
०१,१२७।००५च् भीमसेनस् तदा वाक्यम् अब्रवीत् प्रहसन्न् इव  
०१,१२७।००६अ न त्वम् अर्हसि पार्थेन सूतपुत्र रणे वधम्  
०१,१२७।००६च् कुलस्य सदृशस् तूर्णं प्रतोदो गृह्यतां त्वया  
०१,१२७।००७अ अङ्गराज्यं च नार्हस् त्वम् उपभोक्तुं नराधम  
०१,१२७।००७च् श्वा हुताशसमीपस्थं पुरोडाशम् इवाध्वरे  
०१,१२७।००८अ एवम् उक्तस् ततः कर्णः किं चित् प्रस्फुरिताधरः  
०१,१२७।००८च् गगनस्थं विनिःश्वस्य दिवाकरम् उदैक्षत  
०१,१२७।००९अ ततो दुर्योधनः कोपाद् उत्पपात महाबलः  
०१,१२७।००९च् भ्रातृपद्मवनात् तस्मान् मदोत्कट इव द्विपः  
०१,१२७।०१०अ सो ऽब्रवीद् भीमकर्माणं भीमसेनम् अवस्थितम्  
०१,१२७।०१०च् वृकोदर न युक्तं ते वचनं वक्तुम् ईदृशम्  
०१,१२७।०११अ क्षत्रियाणां बलं ज्येष्ठं योद्धव्यं क्षत्रबन्धुना  
०१,१२७।०११च् शूराणां च नदीनां च प्रभवा दुर्विदाः किल  
०१,१२७।०१२अ सलिलाद् उत्थितो वह्निर् येन व्याप्तं चराचरम्  
०१,१२७।०१२च् दधीचस्यास्थितो वज्रं कृतं दानवसूदनम्  
०१,१२७।०१३अ आग्नेयः कृत्तिकापुत्रो रौद्रो गाङ्गेय इत्य् अपि  
०१,१२७।०१३च् श्रूयते भगवान् देवः सर्वगुह्यमयो गुहः  
०१,१२७।०१४अ क्षत्रियाभ्यश् च ये जाता ब्राह्मणास् ते च विश्रुताः  
०१,१२७।०१४ब्*१४२८_०१ विश्वामित्रप्रभृतयः प्राप्ता ब्रह्मत्वम् अव्ययम्  
०१,१२७।०१४ब्*१४२९_०१ जातान् आहुः क्षत्रियासु ब्राह्मणैः क्षत्रसङ्क्षये  
०१,१२७।०१४च् आचार्यः कलशाज् जातः शरस्तम्बाद् गुरुः कृपः  
०१,१२७।०१४च्*१४३०_०१ द्रोणः शस्त्रभृतां वरः  
०१,१२७।०१४च्*१४३०_०२ गौतमस्यान्ववाये च  
०१,१२७।०१४ए भवतां च यथा जन्म तद् अप्य् आगमितं नृपैः  
०१,१२७।०१५अ सकुण्डलं सकवचं दिव्यलक्षणलक्षितम्  
०१,१२७।०१५च् कथम् आदित्यसङ्काशं मृगी व्याघ्रं जनिष्यति  
०१,१२७।०१५च्*१४३१_०१ सूतो ऽमुं जनयिष्यति  
०१,१२७।०१५च्*१४३१_०२ एवं क्षत्रगुणैर् युक्तं शरं समितिशोभनम्  
०१,१२७।०१६अ पृथिवीराज्यम् अर्हो ऽयं नाङ्गराज्यं नरेश्वरः  
०१,१२७।०१६च् अनेन बाहुवीर्येण मया चाज्ञानुवर्तिना  
०१,१२७।०१७अ यस्य वा मनुजस्येदं न क्षान्तं मद्विचेष्टितम्  
०१,१२७।०१७च् रथम् आरुह्य पद्भ्यां वा विनामयतु कार्मुकम्  
०१,१२७।०१८अ ततः सर्वस्य रङ्गस्य हाहाकारो महान् अभूत्  
०१,१२७।०१८च् साधुवादानुसम्बद्धः सूर्यश् चास्तम् उपागमत्  
०१,१२७।०१९अ ततो दुर्योधनः कर्णम् आलम्ब्याथ करे नृप  
०१,१२७।०१९च् दीपिकाग्निकृतालोकस् तस्माद् रङ्गाद् विनिर्ययौ  
०१,१२७।०२०अ पाण्डवाश् च सहद्रोणाः सकृपाश् च विशां पते  
०१,१२७।०२०च् भीष्मेण सहिताः सर्वे ययुः स्वं स्वं निवेशनम्  
०१,१२७।०२१अ अर्जुनेति जनः कश् चित् कश् चित् कर्णेति भारत  
०१,१२७।०२१च् कश् चिद् दुर्योधनेत्य् एवं ब्रुवन्तः प्रस्थितास् तदा  
०१,१२७।०२२अ कुन्त्याश् च प्रत्यभिज्ञाय दिव्यलक्षणसूचितम्  
०१,१२७।०२२च् पुत्रम् अङ्गेश्वरं स्नेहाच् छन्ना प्रीतिर् अवर्धत  
०१,१२७।०२३अ दुर्योधनस्यापि तदा कर्णम् आसाद्य पार्थिव  
०१,१२७।०२३च् भयम् अर्जुनसाञ्जातं क्षिप्रम् अन्तरधीयत  
०१,१२७।०२४अ स चापि वीरः कृतशस्त्रनिश्रमः; परेण साम्नाभ्यवदत् सुयोधनम्  
०१,१२७।०२४च् युधिष्ठिरस्याप्य् अभवत् तदा मतिर्; न कर्णतुल्यो ऽस्ति धनुर्धरः क्षितौ  
०१,१२८।००१ वैशम्पायन उवाच  
०१,१२८।००१*१४३२_०१ ततः शिष्यान् समानीय द्रोणः सर्वान् अशेषतः  
०१,१२८।००१*१४३३_०१ पाण्डवान् धार्तराष्ट्रांश् च कृतास्त्रान् प्रसमीक्ष्य सः  
०१,१२८।००१*१४३३_०२ गुर्वर्थं दक्षिणाकाले प्राप्ते ऽमन्यत वै गुरुः  
०१,१२८।००१*१४३४_०१ कृतास्त्रांश् च ततः शिष्यांश् चोदयाम् आस वै गुरुः  
०१,१२८।००१अ ततः शिष्यान् समानीय आचार्यार्थम् अचोदयत्  
०१,१२८।००१ब्*१४३५_०१ अस्त्रशिक्षाम् अनुज्ञातान् गङ्गाद्वारम् उपागतान्  
०१,१२८।००१ब्*१४३५_०२ भारद्वाजस् ततस् तांस् तु सर्वान् एवाभ्यभाषत  
०१,१२८।००१ब्*१४३५_०३ इच्छामि दत्तां सहितैर् मह्यं परमदक्षिणाम्  
०१,१२८।००१ब्*१४३५_०४ एवम् उक्तास् ततस् ते वै शिष्या द्रोणम् उपागमन्  
०१,१२८।००१ब्*१४३५_०५ भगवन् किं प्रयच्छाम आज्ञापयतु नो गुरुः  
०१,१२८।००१च् द्रोणः सर्वान् अशेषेण दक्षिणार्थं महीपते  
०१,१२८।००२अ पाञ्चालराजं द्रुपदं गृहीत्वा रणमूर्धनि  
०१,१२८।००२च् पर्यानयत भद्रं वः सा स्यात् परमदक्षिणा  
०१,१२८।००३अ तथेत्य् उक्त्वा तु ते सर्वे रथैस् तूर्णं प्रहारिणः  
०१,१२८।००३च् आचार्यधनदानार्थं द्रोणेन सहिता ययुः  
०१,१२८।००४अ ततो ऽभिजग्मुः पाञ्चालान् निघ्नन्तस् ते नरर्षभाः  
०१,१२८।००४ब्@०७८=०११६ अर्जुनः  
०१,१२८।००४ब्@०७८=०११८ वैशम्पायनः  
०१,१२८।००४ब्@०७८_०००१ दुर्योधनश् च कर्णश् च युयुत्सुश् च महाबलः  
०१,१२८।००४ब्@०७८_०००२ दुःशासनो विकर्णश् च जलसन्धः सुलोचनः  
०१,१२८।००४ब्@०७८_०००३ एते चान्ये च बहवः कुमारा बहुविक्रमाः  
०१,१२८।००४ब्@०७८_०००४ अहं पूर्वम् अहं पूर्वम् इत्य् एवं क्षत्रियर्षभाः  
०१,१२८।००४ब्@०७८_०००५ ततो रथपदात्योघाः कुञ्जराः सादिभिः सह  
०१,१२८।००४ब्@०७८_०००६ प्रविश्य नगरं सर्वे राजमार्गम् उपाययुः  
०१,१२८।००४ब्@०७८_०००७ तस्मिन् काले तु पाञ्चालः श्रुत्वा दृष्ट्वा महद् बलम्  
०१,१२८।००४ब्@०७८_०००८ भ्रातृभिः सहितो राजा त्वरया निर्ययौ गृहात्  
०१,१२८।००४ब्@०७८_०००९ ततस् तु कृतसन्नाहा यज्ञसेनसहोदराः  
०१,१२८।००४ब्@०७८_००१० शरवर्षाणि मुञ्चन्तः प्रणेदुः सर्वतोदिशम्  
०१,१२८।००४ब्@०७८_००११ ततो रथेन शुभ्रेण समासाद्य तु कौरवान्  
०१,१२८।००४ब्@०७८_००१२ यज्ञसेनः शरान् घोरान् ववर्ष युधि दुर्जयः  
०१,१२८।००४ब्@०७८_००१३ पूर्वम् एव तु सम्मन्त्र्य पार्थो द्रोणम् अथाब्रवीत्  
०१,१२८।००४ब्@०७८_००१४ दर्पोत्सेकः कुमाराणाम् अवार्यो द्विजसत्तम  
०१,१२८।००४ब्@०७८_००१५ एषां पराक्रमस्यान्ते वयं कुर्याम साहसम्  
०१,१२८।००४ब्@०७८_००१६ कुमारैर् अशक्यः पाञ्चालो ग्रहीतुं रणमूर्धनि  
०१,१२८।००४ब्@०७८_००१७ एवम् उक्त्वा तु कौन्तेयो भ्रातृभिः सहितो ऽनघः  
०१,१२८।००४ब्@०७८_००१८ अर्धक्रोशे तु नगराद् अतिष्ठद् बहिर् एव सः  
०१,१२८।००४ब्@०७८_००१९ द्रुपदः कौरवान् दृष्ट्वा प्रधावत समन्ततः  
०१,१२८।००४ब्@०७८_००२० शरजालेन महता मोहयन् कौरवीं चमूम्  
०१,१२८।००४ब्@०७८_००२१ तम् उद्यन्तं रथेनैकम् आशुकारिणम् आहवे  
०१,१२८।००४ब्@०७८_००२२ अनेकम् इव सन्त्रासान् मेनिरे सर्वकौरवाः  
०१,१२८।००४ब्@०७८_००२३ द्रुपदस्य शरा घोरा विचेरुः सर्वतोदिशम्  
०१,१२८।००४ब्@०७८_००२४ ततः शङ्खाश् च भेर्यश् च मृदङ्गाश् च सहस्रशः  
०१,१२८।००४ब्@०७८_००२५ प्रावाद्यन्त महाराज पाञ्चालानां निवेशने  
०१,१२८।००४ब्@०७८_००२६ सिंहनादश् च सञ्जज्ञे पाञ्चालानां महात्मनाम्  
०१,१२८।००४ब्@०७८_००२७ धनुर्ज्यातलशब्दश् च संस्पृशन् गगनं महत्  
०१,१२८।००४ब्@०७८_००२८ दुःशासनो विकर्णश् च सुबाहुर् दीर्घलोचनः  
०१,१२८।००४ब्@०७८_००२९ दुर्योधनश् च सङ्क्रुद्धः शरवर्षैर् अवाकिरन्  
०१,१२८।००४ब्@०७८_००३० सो ऽतिविद्धो महेष्वासः पार्षतो युधि दुर्जयः  
०१,१२८।००४ब्@०७८_००३१ व्यधमत् तान्य् अनीकानि तत्क्षणाद् एव भारत  
०१,१२८।००४ब्@०७८_००३२ दुर्योधनं विकर्णं च कर्णं चापि महाबलम्  
०१,१२८।००४ब्@०७८_००३३ नानानृपसुतान् वीरान् सैन्यानि विविधानि च  
०१,१२८।००४ब्@०७८_००३४ अलातचक्रवत् सर्वांश् चरन् बाणैर् अतर्पयत्  
०१,१२८।००४ब्@०७८_००३५ ततस् तु नागराः सर्वे मुसलैर् यष्टिपाणयः  
०१,१२८।००४ब्@०७८_००३६ अभ्यवर्षन्त कौरव्यान् वर्षमाणा घना इव  
०१,१२८।००४ब्@०७८_००३७ सबालवृद्धाः काम्पिल्याः कौरवान् अभ्ययुस् तदा  
०१,१२८।००४ब्@०७८_००३८ श्रुत्वा तु तुमुलं युद्धं नागराणां च भारत  
०१,१२८।००४ब्@०७८_००३९ द्रवन्ति स्म नदन्ति स्म क्रोशन्तः पाण्डवान् प्रति  
०१,१२८।००४ब्@०७८_००४० पाण्डवास् तु स्वनं श्रुत्वा आर्तानां रोमहर्षणम्  
०१,१२८।००४ब्@०७८_००४१ अभिवाद्य ततो द्रोणं रथान् आरुह्य पाण्डवाः  
०१,१२८।००४ब्@०७८_००४२ युधिष्ठिरं निवार्याशु मा युद्धम् इति पाण्डव  
०१,१२८।००४ब्@०७८_००४३ माद्रेयौ चक्ररक्षौ तु फल्गुनस् तु तदाकरोत्  
०१,१२८।००४ब्@०७८_००४४ सेनाग्रगो भीमसेनो गदापाणिर् नदस्थितः  
०१,१२८।००४ब्@०७८_००४५ तदा शङ्खध्वनिं कृत्वा भ्रातृभिः सहितो ऽनघः  
०१,१२८।००४ब्@०७८_००४६ आयाज् जवेन कौन्तेयो रथघोषेण नादयन्  
०१,१२८।००४ब्@०७८_००४७ पाञ्चालानां ततः सेनाम् उद्धूतार्णवनिःस्वनाम्  
०१,१२८।००४ब्@०७८_००४८ भीमसेनो महाबाहुर् दण्डपाणिर् इवान्तकः  
०१,१२८।००४ब्@०७८_००४९ प्रविवेश महासेनां सागरं मकरो यथा  
०१,१२८।००४ब्@०७८_००५० स्वयम् अभ्यद्रवद् भीमो नागानीकं गदाधरः  
०१,१२८।००४ब्@०७८_००५१ सुयुद्धकुशलः पार्थो बाहुवीर्येण चातुलः  
०१,१२८।००४ब्@०७८_००५२ अहनत् कुञ्जरानीकं गदया कालरूपधृक्  
०१,१२८।००४ब्@०७८_००५३ ते गजा गिरिसङ्काशाः क्षरन्तो रुधिरं बहु  
०१,१२८।००४ब्@०७८_००५४ भीमसेनस्य गदया भिन्नमस्तकपिण्डकाः  
०१,१२८।००४ब्@०७८_००५५ पतन्ति द्विरदा भूमौ वज्रघाताद् इवाचलाः  
०१,१२८।००४ब्@०७८_००५६ गजान् अश्वान् रथांश् चैव पातयाम् आस पाण्डवः  
०१,१२८।००४ब्@०७८_००५७ पदातीन् नागरांश् चैव नावधीद् अर्जुनाग्रजः  
०१,१२८।००४ब्@०७८_००५८ गोपाल इव दण्डेन यथा पशुगणान् वने  
०१,१२८।००४ब्@०७८_००५९ कालयन् रथनागाश्वान् सञ्चचार वृकोदरः  
०१,१२८।००४ब्@०७८_००६० भारद्वाजप्रियं कर्तुम् उद्यतः फल्गुनस् तदा  
०१,१२८।००४ब्@०७८_००६१ पार्षतं शरजालेन क्षिप्रं प्रच्छाद्य पाण्डवः  
०१,१२८।००४ब्@०७८_००६२ हयौघांश् च गजौघांश् च रथौघांश् च समन्ततः  
०१,१२८।००४ब्@०७८_००६३ पातयन् समरे राजन् युगान्ताग्निर् इव ज्वलन्  
०१,१२८।००४ब्@०७८_००६४ ततस् ते हन्यमाना वै पाञ्चालाः सृञ्जयास् तथा  
०१,१२८।००४ब्@०७८_००६५ शरैर् नानाविधैस् तूर्णं पार्थं प्रच्छाद्य सर्वशः  
०१,१२८।००४ब्@०७८_००६६ सिंहनादरवान् कृत्वा समयुध्यन्त पाण्डवम्  
०१,१२८।००४ब्@०७८_००६७ तद् युद्धम् अभवद् घोरं सुमहाद्भुतदर्शनम्  
०१,१२८।००४ब्@०७८_००६८ सिंहनादस्वनं श्रुत्वा नामृष्यत धनञ्जयः  
०१,१२८।००४ब्@०७८_००६९ ततः किरीटी सहसा पाञ्चालं समभिद्रवत्  
०१,१२८।००४ब्@०७८_००७० छादयन्न् इषुजालेन महता मोहयन्न् इव  
०१,१२८।००४ब्@०७८_००७१ शीघ्रम् अभ्यस्यतो बाणान् सन्दधानस्य चानिशम्  
०१,१२८।००४ब्@०७८_००७२ नान्तरं ददृशे किं चित् कौन्तेयस्य यशस्विनः  
०१,१२८।००४ब्@०७८_००७३ न दिशो नान्तरिक्षं च तदा नैव च मेदिनी  
०१,१२८।००४ब्@०७८_००७४ नादृश्यत महाराज तत्र किं चन संयुगे  
०१,१२८।००४ब्@०७८_००७५ बाणान्धकारे बलिना कृते गाण्डीवधन्विना  
०१,१२८।००४ब्@०७८_००७६ पाञ्चालानां कुरूणां च साधु साध्व् इति निःस्वनः  
०१,१२८।००४ब्@०७८_००७७ ततस् तूर्यनिनादश् च शङ्खानां च महास्वनः  
०१,१२८।००४ब्@०७८_००७८ सिंहनादश् च सञ्जज्ञे साधुशब्देन मिश्रितः  
०१,१२८।००४ब्@०७८_००७९ ततः पाञ्चालराजस् तु तथा सत्यजिता सह  
०१,१२८।००४ब्@०७८_००८० त्वरमाणो ऽभिदुद्राव महेन्द्रं शम्बरो यथा  
०१,१२८।००४ब्@०७८_००८१ महता शरवर्षेण पार्थः पाञ्चालम् आवृणोत्  
०१,१२८।००४ब्@०७८_००८२ ततो हलहलाशब्द आसीत् पाञ्चालके बले  
०१,१२८।००४ब्@०७८_००८३ जिघृक्षति महासिंहे गजानाम् इव यूथपम्  
०१,१२८।००४ब्@०७८_००८४ दृष्ट्वा पार्थं तदायान्तं सत्यजित् सत्यविक्रमः  
०१,१२८।००४ब्@०७८_००८५ पाञ्चालं वै परिप्रेप्सुर् धनञ्जयम् अभिद्रवत्  
०१,१२८।००४ब्@०७८_००८६ ततस् त्व् अर्जुनपाञ्चालौ युद्धाय समुपागतौ  
०१,१२८।००४ब्@०७८_००८७ व्यक्षोभयेतां तौ सेने इन्द्रवैरोचनाव् इव  
०१,१२८।००४ब्@०७८_००८८ ततः सत्यजितं पार्थो दशभिर् मर्मभेदिभिः  
०१,१२८।००४ब्@०७८_००८९ विव्याध बलवद् राजंस् तद् अद्भुतम् इवाभवत्  
०१,१२८।००४ब्@०७८_००९० ततः शरशतैः पार्थं पाञ्चालः शीघ्रम् अर्दयत्  
०१,१२८।००४ब्@०७८_००९१ पार्थस् तु शरवर्षेण छाद्यमानो महारथः  
०१,१२८।००४ब्@०७८_००९२ वेगं चक्रे महावेगो धनुर्ज्याम् अवमृज्य च  
०१,१२८।००४ब्@०७८_००९३ ततः सत्यजितश् चापं छित्त्वा राजानम् अभ्ययात्  
०१,१२८।००४ब्@०७८_००९४ अथान्यद् धनुर् आदाय सत्यजिद् वेगवत्तरम्  
०१,१२८।००४ब्@०७८_००९५ साश्वं ससूतं सरथं पार्थं विव्याध सत्वरः  
०१,१२८।००४ब्@०७८_००९६ स तं न ममृषे पार्थः पाञ्चालेनार्दितो मृधे  
०१,१२८।००४ब्@०७८_००९७ ततस् तस्य विनाशार्थं सत्वरं व्यसृजच् छरान्  
०१,१२८।००४ब्@०७८_००९८ हयान् ध्वजं धनुर् मुष्टिम् उभौ तौ पार्ष्णिसारथी  
०१,१२८।००४ब्@०७८_००९९ स तथा भिद्यमानेषु कार्मुकेषु पुनः पुनः  
०१,१२८।००४ब्@०७८_०१०० हयेषु विनिकृत्तेषु विमुखो ऽभवद् आहवे  
०१,१२८।००४ब्@०७८_०१०१ स सत्यजितम् आलोक्य तथा विमुखम् आहवे  
०१,१२८।००४ब्@०७८_०१०२ वेगेन महता राजन्न् अभ्यधावत पार्षतम्  
०१,१२८।००४ब्@०७८_०१०३ तदा चक्रे महद् युद्धम् अर्जुनो जयतां वरः  
०१,१२८।००४ब्@०७८_०१०४ तस्य पार्थो ध्वजं छत्रं धनुश् चोर्व्याम् अपातयत्  
०१,१२८।००४ब्@०७८_०१०५ पञ्चभिस् तस्य विव्याध हयान् सूतं च सायकैः  
०१,१२८।००४ब्@०७८_०१०६ तत उत्सृज्य तच् चापम् आददानं शरावरम्  
०१,१२८।००४ब्@०७८_०१०७ खड्गम् उद्गृह्य कौन्तेयः सिंहनादम् अथाकरोत्  
०१,१२८।००४ब्@०७८_०१०८ पाञ्चालस्य रथस्येषाम् आप्लुत्य सहसानदत्  
०१,१२८।००४ब्@०७८_०१०९ पाञ्चालरथम् आस्थाय अवित्रस्तो धनञ्जयः  
०१,१२८।००४ब्@०७८_०११० विक्षोभ्याम्भोनिधिं तार्क्ष्यस् तं नागम् इव सो ऽग्रहीत्  
०१,१२८।००४ब्@०७८_०१११ ततस् तु सर्वे पाञ्चाला विद्रवन्ति दिशो दश  
०१,१२८।००४ब्@०७८_०११२ दर्शयन् सर्वसैन्यानां बाह्वोर् बलम् अथात्मनः  
०१,१२८।००४ब्@०७८_०११३ सिंहनादस्वनं कृत्वा निर्जगाम धनञ्जयः  
०१,१२८।००४ब्@०७८_०११४ आयान्तम् अर्जुनं दृष्ट्वा कुमाराः सहितास् तदा  
०१,१२८।००४ब्@०७८_०११५ ममृदुस् तस्य नगरं द्रुपदस्य महात्मनः  
०१,१२८।००४ब्@०७८_०११६ सम्बन्धी कुरुवीराणां द्रुपदो राजसत्तमः  
०१,१२८।००४ब्@०७८_०११७ मा वधीस् तद् बलं भीम गुरुदानं प्रदीयताम्  
०१,१२८।००४ब्@०७८_०११८ भीमसेनस् तदा राजन्न् अर्जुनेन निवारितः  
०१,१२८।००४ब्@०७८_०११९ अतृप्तो युद्धधर्मेषु न्यवर्तत महारथः  
०१,१२८।००४च् ममृदुस् तस्य नगरं द्रुपदस्य महौजसः  
०१,१२८।००५अ ते यज्ञसेनं द्रुपदं गृहीत्वा रणमूर्धनि  
०१,१२८।००५च् उपाजह्रुः सहामात्यं द्रोणाय भरतर्षभाः  
०१,१२८।००६अ भग्नदर्पं हृतधनं तथा च वशम् आगतम्  
०१,१२८।००६च् स वैरं मनसा ध्यात्वा द्रोणो द्रुपदम् अब्रवीत्  
०१,१२८।००७अ प्रमृद्य तरसा राष्ट्रं पुरं ते मृदितं मया  
०१,१२८।००७च् प्राप्य जीवन् रिपुवशं सखिपूर्वं किम् इष्यते  
०१,१२८।००८अ एवम् उक्त्वा प्रहस्यैनं निश्चित्य पुनर् अब्रवीत्  
०१,१२८।००८च् मा भैः प्राणभयाद् राजन् क्षमिणो ब्राह्मणा वयम्  
०१,१२८।००९अ आश्रमे क्रीडितं यत् तु त्वया बाल्ये मया सह  
०१,१२८।००९च् तेन संवर्धितः स्नेहस् त्वया मे क्षत्रियर्षभ  
०१,१२८।०१०अ प्रार्थयेयं त्वया सख्यं पुनर् एव नरर्षभ  
०१,१२८।०१०च् वरं ददामि ते राजन् राज्यस्यार्धम् अवाप्नुहि  
०१,१२८।०११अ अराजा किल नो राज्ञां सखा भवितुम् अर्हति  
०१,१२८।०११च् अतः प्रयतितं राज्ये यज्ञसेन मया तव  
०१,१२८।०१२अ राजासि दक्षिणे कूले भागीरथ्याहम् उत्तरे  
०१,१२८।०१२च् सखायं मां विजानीहि पाञ्चाल यदि मन्यसे  
०१,१२८।०१३ द्रुपद उवाच  
०१,१२८।०१३अ अनाश्चर्यम् इदं ब्रह्मन् विक्रान्तेषु महात्मसु  
०१,१२८।०१३च् प्रीये त्वयाहं त्वत्तश् च प्रीतिम् इच्छामि शाश्वतीम्  
०१,१२८।०१४ वैशम्पायन उवाच  
०१,१२८।०१४अ एवम् उक्तस् तु तं द्रोणो मोक्षयाम् आस भारत  
०१,१२८।०१४च् सत्कृत्य चैनं प्रीतात्मा राज्यार्धं प्रत्यपादयत्  
०१,१२८।०१५अ माकन्दीम् अथ गङ्गायास् तीरे जनपदायुताम्  
०१,१२८।०१५च् सो ऽध्यावसद् दीनमनाः काम्पिल्यं च पुरोत्तमम्  
०१,१२८।०१५ए दक्षिणांश् चैव पाञ्चालान् यावच् चर्मण्वती नदी  
०१,१२८।०१६अ द्रोणेन वैरं द्रुपदः संस्मरन् न शशाम ह  
०१,१२८।०१६च् क्षात्रेण च बलेनास्य नापश्यत् स पराजयम्  
०१,१२८।०१७अ हीनं विदित्वा चात्मानं ब्राह्मणेन बलेन च  
०१,१२८।०१७च् पुत्रजन्म परीप्सन् वै स राजा तद् अधारयत्  
०१,१२८।०१७ए अहिच्छत्रं च विषयं द्रोणः समभिपद्यत  
०१,१२८।०१८अ एवं राजन्न् अहिच्छत्रा पुरी जनपदायुता  
०१,१२८।०१८च् युधि निर्जित्य पार्थेन द्रोणाय प्रतिपादिता  
०१,१२८।०१८द्@०७९=०००० वैशम्पायनः  
०१,१२८।०१८द्@०७९=०१०० पृषती  
०१,१२८।०१८द्@०७९=०१०२ याजः  
०१,१२८।०१८द्@०७९=०१०४ वैशम्पायनः  
०१,१२८।०१८द्@०७९=०१४८ जनमेजयः  
०१,१२८।०१८द्@०७९=०१५२ वैशम्पायनः  
०१,१२८।०१८द्@०७९=०१९१ वैशम्पायनः  
०१,१२८।०१८द्@०७९_०००१ द्रोणेन वैरं द्रुपदो न सुष्वाप स्मरंस् तदा  
०१,१२८।०१८द्@०७९_०००२ क्षात्रेण च बलेनास्य नाशशंसे पराजयम्  
०१,१२८।०१८द्@०७९_०००३ हीनं विदित्वा चात्मानं ब्राह्मणेन बलेन च  
०१,१२८।०१८द्@०७९_०००४ द्रुपदस् त्व् अमर्षान् नृपतिः कर्मसिद्ध्यै द्विजोत्तमम्  
०१,१२८।०१८द्@०७९_०००५ अन्विच्छन् परिचक्राम ब्राह्मणावसथान् बहून्  
०१,१२८।०१८द्@०७९_०००६ नास्ति श्रेष्ठं ममापत्यं धिग् बन्धून् इति चाब्रवीत्  
०१,१२८।०१८द्@०७९_०००७ निश्वासपरमो ह्य् आसीद् द्रोणाप्रियचिकीर्षया  
०१,१२८।०१८द्@०७९_०००८ न सन्ति मम मित्राणि लोके ऽस्मिन् नास्ति वीर्यवान्  
०१,१२८।०१८द्@०७९_०००९ पुत्रजन्म परीप्सन् वै पृथिवीम् अन्वियाद् इमाम्  
०१,१२८।०१८द्@०७९_००१० प्रभावशिक्षाविनयाद् द्रोणस्यास्त्रबलेन च  
०१,१२८।०१८द्@०७९_००११ कर्तुं प्रयतमानो ऽपि न शशाक पराजयम्  
०१,१२८।०१८द्@०७९_००१२ अभितः सो ऽथ कल्माषीं गङ्गाकूले परिभ्रमन्  
०१,१२८।०१८द्@०७९_००१३ ब्राह्मणावसथं पुण्यम् आससाद महीपतिः  
०१,१२८।०१८द्@०७९_००१४ तत्र नास्नातकः कश् चिन् न चासीद् अव्रतो द्विजः  
०१,१२८।०१८द्@०७९_००१५ तथैव तौ महाभागौ सो ऽपश्यच् छंसितव्रतौ  
०१,१२८।०१८द्@०७९_००१६ याजोपयाजौ ब्रह्मर्षी श्राम्यन्तौ पृषतात्मजः  
०१,१२८।०१८द्@०७९_००१७ संहिताध्ययने युक्तौ गोत्रतश् चापि काश्यपौ  
०१,१२८।०१८द्@०७९_००१८ अरण्ये युक्तरूपौ तौ ब्राह्मणाव् ऋषिसत्तमौ  
०१,१२८।०१८द्@०७९_००१९ स उपामन्त्रयाम् आस सर्वकामैर् अतन्द्रितः  
०१,१२८।०१८द्@०७९_००२० बुद्ध्वा तयोर् बलं बुद्धिं कनीयांसम् उपह्वरे  
०१,१२८।०१८द्@०७९_००२१ प्रपेदे छन्दयन् कामैर् उपयाजं धृतव्रतम्  
०१,१२८।०१८द्@०७९_००२२ गुरुशुश्रूषणे युक्तः प्रियकृत् सर्वकामदः  
०१,१२८।०१८द्@०७९_००२३ पाद्येनासनदानेन तथार्घ्येण फलैश् च तम्  
०१,१२८।०१८द्@०७९_००२४ अर्चयित्वा यथान्यायम् उपयाजो ऽब्रवीत् ततः  
०१,१२८।०१८द्@०७९_००२५ केन कार्यविशेषेण त्वम् अस्मान् अभिकाङ्क्षसे  
०१,१२८।०१८द्@०७९_००२६ कुतश् चायं समुद्योगस् तद् ब्रवीतु भवान् इति  
०१,१२८।०१८द्@०७९_००२७ स बुद्ध्वा प्रीतिसंयुक्तम् ऋषीणाम् उत्तमं तदा  
०१,१२८।०१८द्@०७९_००२८ उवाच छन्दयन् कामैर् द्रुपदः स तपस्विनम्  
०१,१२८।०१८द्@०७९_००२९ येन मे कर्मणा ब्रह्मन् पुत्रः स्याद् द्रोणमृत्यवे  
०१,१२८।०१८द्@०७९_००३० अर्जुनस्य तथा भार्या भवेद् या वरवर्णिनी  
०१,१२८।०१८द्@०७९_००३१ उपयाज चरस्वैतत् प्रदास्याम्य् अर्बुदं गवाम्  
०१,१२८।०१८द्@०७९_००३२ एवम् उक्तस् तु तेनर्षिः प्रत्युवाच पुनश् च तम्  
०१,१२८।०१८द्@०७९_००३३ नाहं फलार्थी द्रुपद यो ऽर्थी स्यात् तत्र गम्यताम्  
०१,१२८।०१८द्@०७९_००३४ प्रत्याख्यातस् तु तेनैवं स वै सज्जनसन्निधौ  
०१,१२८।०१८द्@०७९_००३५ आराधयिष्यन् द्रुपदः स तं पर्यचरत् ततः  
०१,१२८।०१८द्@०७९_००३६ ततः संवत्सरस्यान्ते द्रुपदं द्विजसत्तमः  
०१,१२८।०१८द्@०७९_००३७ उपयाजो ऽब्रवीद् वाक्यं काले मधुरया गिरा  
०१,१२८।०१८द्@०७९_००३८ ज्येष्ठो भ्राता ममागृह्णाद् विचरन् वननिर्झरे  
०१,१२८।०१८द्@०७९_००३९ अपरिज्ञातशौचायां भूमौ निपतितं फलम्  
०१,१२८।०१८द्@०७९_००४० तद् अपश्यम् अहं भ्रातुर् असाम्प्रतम् अनुव्रजन्  
०१,१२८।०१८द्@०७९_००४१ विमर्शं च फलादाने नायं कुर्यात् कथं चन  
०१,१२८।०१८द्@०७९_००४२ यो नापश्यत् फलं दृष्ट्वा दोषांस् तस्यानुबन्धिकान्  
०१,१२८।०१८द्@०७९_००४३ विविनक्ति न शौचार्थं सो ऽन्यत्रापि कथं भवेत्  
०१,१२८।०१८द्@०७९_००४४ संहिताध्ययनस्यान्ते पञ्च यज्ञान् निरूप्य च  
०१,१२८।०१८द्@०७९_००४५ भैक्षम् उञ्छेन सहितं भुञ्जानस् तत् तदा ततः  
०१,१२८।०१८द्@०७९_००४६ कीर्तयत्य् एव राजर्षे भोजनस्य रसं पुनः  
०१,१२८।०१८द्@०७९_००४७ संहिताध्ययनं कुर्वन् वने गुरुकुले वसन्  
०१,१२८।०१८द्@०७९_००४८ भैक्षम् उच्छिष्टम् अन्येषां भुङ्क्ते स्म सततं तदा  
०१,१२८।०१८द्@०७९_००४९ कीर्तयन् गुणम् अन्नानाम् अथ प्रीतो मुहुर् मुहुः  
०१,१२८।०१८द्@०७९_००५० एवं फलार्थिनं तस्मान् मन्ये ऽहं तर्कचक्षुषा  
०१,१२८।०१८द्@०७९_००५१ तं वै गच्छेह नृपते स त्वां संयाजयिष्यति  
०१,१२८।०१८द्@०७९_००५२ जुगुप्समानो नृपतिः फलानां कलुषां गतिम्  
०१,१२८।०१८द्@०७९_००५३ उपयाजवचः श्रुत्वा द्रुपदः सर्वधर्मवित्  
०१,१२८।०१८द्@०७९_००५४ भृशं सम्पूज्य पूजार्हम् ऋषिं याजम् उवाच ह  
०१,१२८।०१८द्@०७९_००५५ गोयुतानि ददाम्य् अष्टौ याज याजय मां विभो  
०१,१२८।०१८द्@०७९_००५६ द्रोणवैरान्तरे तप्तं विषण्णं शरणागतम्  
०१,१२८।०१८द्@०७९_००५७ ब्रह्मबन्धुप्रणिहितं न क्षत्रं क्षत्रियो जयेत्  
०१,१२८।०१८द्@०७९_००५८ तस्माद् द्रोणभयार्तं मां भवांस् त्रातुम् इहार्हति  
०१,१२८।०१८द्@०७९_००५९ भारद्वाजाग्निना दग्धं संह्लादयितुम् अर्हसि  
०१,१२८।०१८द्@०७९_००६० स हि ब्रह्मविदां श्रेष्ठः क्षत्रास्त्रे चाप्य् अनुत्तमः  
०१,१२८।०१८द्@०७९_००६१ ततो द्रोणस् तु मा जैषीत् सखिविग्रहकारणात्  
०१,१२८।०१८द्@०७९_००६२ क्षत्रियो नास्ति तुल्यो ऽस्य पृथिव्यां कश् चिद् अग्रणीः  
०१,१२८।०१८द्@०७९_००६३ भारताचार्यमुख्यस्य भारद्वाजस्य धीमतः  
०१,१२८।०१८द्@०७९_००६४ द्रोणस्य शरजालानि रिपुदेहहराणि च  
०१,१२८।०१८द्@०७९_००६५ षडरत्नि धनुश् चास्य खड्गम् अप्रतिमं महत्  
०१,१२८।०१८द्@०७९_००६६ स हि ब्राह्मणवेगेन क्षत्रवेगम् असंशयम्  
०१,१२८।०१८द्@०७९_००६७ प्रतिहत्य चरत्य् एव भारद्वाजो महामनाः  
०१,१२८।०१८द्@०७९_००६८ कार्तवीर्यसमो ह्य् एष खट्वाङ्गप्रतिमो ऽपि वा  
०१,१२८।०१८द्@०७९_००६९ सहितं क्षत्रवेगेन ब्राह्मं वेगं हि साम्प्रतम्  
०१,१२८।०१८द्@०७९_००७० उपपन्नं हि मन्ये ऽहं भारद्वाजं यशस्विनम्  
०१,१२८।०१८द्@०७९_००७१ क्षत्रच्छेदपरायत्तं जामदग्न्यम् इवोद्यतम्  
०१,१२८।०१८द्@०७९_००७२ नेषवस् तं पराकुर्युर् न च प्रासा न चासयः  
०१,१२८।०१८द्@०७९_००७३ ब्राह्मं तस्य हरेत् तेजो मन्त्राहुतिहुतं यथा  
०१,१२८।०१८द्@०७९_००७४ तस्य ह्य् अस्त्रबलं घोरम् अप्रसह्यं परैर् भुवि  
०१,१२८।०१८द्@०७९_००७५ शत्रून् समेत्य जयति क्षत्रधर्मपुरस्कृतम्  
०१,१२८।०१८द्@०७९_००७६ ब्रह्मक्षत्रे च सहिते ब्रह्मतेजो विशिष्यते  
०१,१२८।०१८द्@०७९_००७७ सो ऽहं क्षत्रबलाद् धीनो ब्रह्मतेजः प्रपेदिवान्  
०१,१२८।०१८द्@०७९_००७८ द्रोणाद् विशिष्टम् आसाद्य भवन्तं ब्रह्मवित्तमम्  
०१,१२८।०१८द्@०७९_००७९ द्रोणान्तकम् अहं पुत्रं लभेयं युधि दुर्जयम्  
०१,१२८।०१८द्@०७९_००८० द्रोणमृत्युर् यथा मे ऽद्य पुत्रो जायेत वीर्यवान्  
०१,१२८।०१८द्@०७९_००८१ तत् कर्म कुरु मे याज निर्वपाम्य् अर्बुदं गवाम्  
०१,१२८।०१८द्@०७९_००८२ तथेत्य् उक्त्वा तु तं याजो याज्यार्थं वाक्यम् अब्रवीत्  
०१,१२८।०१८द्@०७९_००८३ मा भैस् त्वं सम्प्रदातास्मि कर्मणा भवतः सुतम्  
०१,१२८।०१८द्@०७९_००८४ क्षिप्रम् उत्तिष्ठ चाव्यग्रः सम्भारांश् चोपकल्पय  
०१,१२८।०१८द्@०७९_००८५ एवम् उक्त्वा प्रतिज्ञाय कर्म चास्याददे मुनिः  
०१,१२८।०१८द्@०७९_००८६ याजो द्रोणविनाशाय याजयाम् आस तं नृपम्  
०१,१२८।०१८द्@०७९_००८७ गुर्वर्थं याजयन् कर्म याजस्यापि समीपगः  
०१,१२८।०१८द्@०७९_००८८ ततस् तस्य नरेन्द्रस्य उपयाजो महातपाः  
०१,१२८।०१८द्@०७९_००८९ आचख्यौ कर्म वैतानं तदा पुत्रफलाय वै  
०१,१२८।०१८द्@०७९_००९० स च पुत्रो महावीर्यो महातेजा महाबलः  
०१,१२८।०१८द्@०७९_००९१ इष्यते यद्विधो राजन् भविता स तथाविधः  
०१,१२८।०१८द्@०७९_००९२ भारद्वाजस्य हन्तारं सो ऽभिसन्धाय भूमिपः  
०१,१२८।०१८द्@०७९_००९३ आजह्रे तं तथा यज्ञं द्रुपदः कर्मसिद्धये  
०१,१२८।०१८द्@०७९_००९४ ब्राह्मणो द्विपदां श्रेष्ठो जुहाव च यथाविधि  
०१,१२८।०१८द्@०७९_००९५ कौकिलीं नाम तां तस्य चक्रे वै पुत्रगृद्धिनः  
०१,१२८।०१८द्@०७९_००९६ सौत्रामणीं तु तं पत्नीं ततः काले ऽभ्ययात् तदा  
०१,१२८।०१८द्@०७९_००९७ याजस् तु हवनस्यान्ते देवीम् आह्वापयत् तदा  
०१,१२८।०१८द्@०७९_००९८ प्रैहि वै राज्ञि पृषति मिथुनं त्वाम् उपस्थितम्  
०१,१२८।०१८द्@०७९_००९९ कुमारश् च कुमारी च पितृवंशविवृद्धये  
०१,१२८।०१८द्@०७९_०१०० नालिप्तं वै मम मुखं पुण्यान् गन्धान् बिभर्मि च  
०१,१२८।०१८द्@०७९_०१०१ न पत्नी ते ऽस्मि सूत्यर्थं तिष्ठ याज मम प्रिये  
०१,१२८।०१८द्@०७९_०१०२ याजेन श्रपितं हव्यम् उपयाजेन मन्त्रितम्  
०१,१२८।०१८द्@०७९_०१०३ कथं कामं न सन्दध्यात् पृषति प्रैहि तिष्ठ वा  
०१,१२८।०१८द्@०७९_०१०४ एवम् उक्ते तु याजेन हुते हविषि संस्कृते  
०१,१२८।०१८द्@०७९_०१०५ उत्तस्थौ पावकात् तस्मात् कुमारो देवसम्मितः  
०१,१२८।०१८द्@०७९_०१०६ ज्वालारूपो घोरवर्णः किरीटी वर्म धारयन्  
०१,१२८।०१८द्@०७९_०१०७ वीरः सखड्गः सशरो धनुष्मान् विनदन् मुहुः  
०१,१२८।०१८द्@०७९_०१०८ सो ऽध्यारोहद् रथवरं तेन च प्रययौ तदा  
०१,१२८।०१८द्@०७९_०१०९ जातमात्रे कुमारे च वाक् किलान्तर्हिताब्रवीत्  
०१,१२८।०१८द्@०७९_०११० एष शिष्यश् च मृत्युश् च भारद्वाजस्य जायते  
०१,१२८।०१८द्@०७९_०१११ ततः प्रणेदुः पाञ्चालाः प्रहृष्टाः साधु साध्व् इति  
०१,१२८।०१८द्@०७९_०११२ भयापहो राजपुत्रः पाञ्चालानां यशस्करः  
०१,१२८।०१८द्@०७९_०११३ राज्ञः शोकापहो जात एष द्रोणवधाय हि  
०१,१२८।०१८द्@०७९_०११४ इत्य् अवोचन् महद् भूतम् अदृश्यं खेचरं तदा  
०१,१२८।०१८द्@०७९_०११५ द्वितीयायां च होत्रायां हुते हविषि मन्त्रिते  
०१,१२८।०१८द्@०७९_०११६ कुमारी चैव पाञ्चाली वेदिमध्यात् समुत्थिता  
०१,१२८।०१८द्@०७९_०११७ प्रत्याख्याते पृषत्या च याजके भरतर्षभ  
०१,१२८।०१८द्@०७९_०११८ पुनः कुमारी पाञ्चाली सुभगा वेदिमध्यमा  
०१,१२८।०१८द्@०७९_०११९ अन्तर्वेद्यां समुद्भूता कन्या सा सुमनोहरा  
०१,१२८।०१८द्@०७९_०१२० श्यामा पद्मपलाशाक्षी नीलकुञ्चितमूर्धजा  
०१,१२८।०१८द्@०७९_०१२१ मानुषं विग्रहं कृत्वा साक्षाद् अमरवर्णिनी  
०१,१२८।०१८द्@०७९_०१२२ नीलोत्पलसमो गन्धो यस्याः क्रोशात् प्रवायति  
०१,१२८।०१८द्@०७९_०१२३ या बिभर्ति परं रूपं यस्या नास्त्य् उपमा भुवि  
०१,१२८।०१८द्@०७९_०१२४ देवदानवयक्षाणाम् ईप्सिता देववर्णिनी  
०१,१२८।०१८द्@०७९_०१२५ तां चापि जातां सुश्रोणीं वाग् उवाचाशरीरिणी  
०१,१२८।०१८द्@०७९_०१२६ सर्वयोषिद्वरा कृष्णा क्षयं क्षत्रं निनीषति  
०१,१२८।०१८द्@०७९_०१२७ सुरकार्यम् इयं काले करिष्यति सुमध्यमा  
०१,१२८।०१८द्@०७९_०१२८ अस्या हेतोः क्षत्रियाणां महद् उत्पत्स्यते भयम्  
०१,१२८।०१८द्@०७९_०१२९ तच् छ्रुत्वा सर्वपाञ्चालाः प्रणेदुः सिंहसङ्घवत्  
०१,१२८।०१८द्@०७९_०१३० न चैनान् हर्षसम्पूर्णान् इयं सेहे वसुन्धरा  
०१,१२८।०१८द्@०७९_०१३१ तथा तु मिथुनं जज्ञे द्रुपदस्य महात्मनः  
०१,१२८।०१८द्@०७९_०१३२ कुमारश् च कुमारी च मनोज्ञौ भरतर्षभ  
०१,१२८।०१८द्@०७९_०१३३ श्रिया परमया युक्तौ क्षात्रेण वपुषा तदा  
०१,१२८।०१८द्@०७९_०१३४ तौ दृष्ट्वा पृषती राजन् प्रपेदे सा सुतार्थिनी  
०१,१२८।०१८द्@०७९_०१३५ न वै मद् अन्यां जननीं जानीयाताम् इमाव् इति  
०१,१२८।०१८द्@०७९_०१३६ तथेत्य् उवाच तां याजो राज्ञः प्रियचिकीर्षया  
०१,१२८।०१८द्@०७९_०१३७ तयोस् तु नामनी चक्रुर् द्विजाः सम्पूर्णमानसाः  
०१,१२८।०१८द्@०७९_०१३८ धृष्टत्वाद् अप्रधृष्यत्वात् धर्माद् द्युम्नभवाद् अपि  
०१,१२८।०१८द्@०७९_०१३९ धृष्टद्युम्नः कुमारो ऽयं द्रुपदस्य भवत्व् इति  
०१,१२८।०१८द्@०७९_०१४० कृष्णेत्य् एवाब्रुवन् कृष्णां कृष्णाभूत् सा हि वर्णतः  
०१,१२८।०१८द्@०७९_०१४१ तथा तन् मिथुनं जज्ञे द्रुपदस्य महामखे  
०१,१२८।०१८द्@०७९_०१४२ वैदिकाध्ययने पारं धृष्टद्युम्नो गतस् तदा  
०१,१२८।०१८द्@०७९_०१४३ धृष्टद्युम्नं तु पञ्चाल्यम् आनीय द्रुपदात्मजम्  
०१,१२८।०१८द्@०७९_०१४४ उपाकरोद् अस्त्रहेतोर् भारद्वाजः प्रतापवान्  
०१,१२८।०१८द्@०७९_०१४५ अमोक्षणीयं दैवं हि भावितत्वान् महामतिः  
०१,१२८।०१८द्@०७९_०१४६ तथा तत् कृतवान् द्रोण आत्मकीर्त्यर्थरक्षणात्  
०१,१२८।०१८द्@०७९_०१४७ सर्वास्त्राणि तु स क्षिप्रम् आप्तवान् दृष्टमात्रया  
०१,१२८।०१८द्@०७९_०१४८ द्रुपदस्यापि ब्रह्मर्षे श्रोतुम् इच्छामि सम्भवम्  
०१,१२८।०१८द्@०७९_०१४९ कथं चापि समुत्पन्नः कथम् अस्त्राण्य् अवाप्तवान्  
०१,१२८।०१८द्@०७९_०१५० एतद् इच्छामि भगवंस् त्वत्तः श्रोतुं द्विजोत्तम  
०१,१२८।०१८द्@०७९_०१५१ कौतुहलं जन्मसु मे कथ्यमानेष्व् अतीव हि  
०१,१२८।०१८द्@०७९_०१५२ राजा बभूव पाञ्चालः पुत्रार्थी पुत्रकारणात्  
०१,१२८।०१८द्@०७९_०१५३ वनं गत्वा महाराजस् तपस् तेपे सुदारुणम्  
०१,१२८।०१८द्@०७९_०१५४ आराधयन् प्रयत्नेन तस्यापत्यस्य कारणात्  
०१,१२८।०१८द्@०७९_०१५५ तस्य सन्तप्यमानस्य वने मृगगणायुते  
०१,१२८।०१८द्@०७९_०१५६ कालस् तु सुमहान् राजन् प्रत्ययात् सुतकारणात्  
०१,१२८।०१८द्@०७९_०१५७ स तु राजा महावीर्यस् तपस् तीव्रं समाददे  
०१,१२८।०१८द्@०७९_०१५८ किं चित् कालं वायुभक्षो निराहारस् तथैव च  
०१,१२८।०१८द्@०७९_०१५९ तस्यैवं तु महाबाहो वर्तमानस्य भारत  
०१,१२८।०१८द्@०७९_०१६० कालस् तत्र महान् राजन् प्रत्ययान् नृपसत्तम  
०१,१२८।०१८द्@०७९_०१६१ ततः प्राप्ते महाराज वसन्ते कामदीपने  
०१,१२८।०१८द्@०७९_०१६२ फुल्लाशोकवने काले प्राणिनां सुमनोहरे  
०१,१२८।०१८द्@०७९_०१६३ नद्यास् तीरम् अथो गत्वा गङ्गायाः पद्मलोचनः  
०१,१२८।०१८द्@०७९_०१६४ नियमस्थः स राजासीत् तदा भरतसत्तम  
०१,१२८।०१८द्@०७९_०१६५ ततो नातिचिरात् कालाद् वनं तन् मनुजेश्वर  
०१,१२८।०१८द्@०७९_०१६६ सम्प्राप्ता सहसा राजन् मेनकेति परिश्रुता  
०१,१२८।०१८द्@०७९_०१६७ नद्यास् तीरे चरन्ती वै क्रीडन्ती च पुनः पुनः  
०१,१२८।०१८द्@०७९_०१६८ पुष्पद्रुमान् प्रभञ्जाना राज्ञो दर्शनम् आगमत्  
०१,१२८।०१८द्@०७९_०१६९ न ददर्श तु सा राजंस् तथा स्थानगतं नृपम्  
०१,१२८।०१८द्@०७९_०१७० दृष्ट्वा चाप्सरसं तां तु शुक्लं राज्ञो ऽपतद् भुवि  
०१,१२८।०१८द्@०७९_०१७१ तच् च राजा तु राजेन्द्र लज्जया नृपतिः स्वयम्  
०१,१२८।०१८द्@०७९_०१७२ पद्भ्याम् आक्रमतायुष्मंस् ततस् तु द्रुपदो ऽभवत्  
०१,१२८।०१८द्@०७९_०१७३ ततस् तु तस्य तपसा राजर्षेर् भावितात्मनः  
०१,१२८।०१८द्@०७९_०१७४ पुत्रः समभवत् त्व् आर्द्रात् पादान्तस्यान्तरेण तु  
०१,१२८।०१८द्@०७९_०१७५ ते तस्य ऋषयः सर्वे समागम्य तपोधनाः  
०१,१२८।०१८द्@०७९_०१७६ नाम चक्रर् हि विद्वांसो द्रुपदो ऽस्त्व् इति भूमिप  
०१,१२८।०१८द्@०७९_०१७७ स तस्यैवाश्रमे राजन् भरद्वाजस्य भारत  
०१,१२८।०१८द्@०७९_०१७८ ववृधे च सुखं तत्र कामैः सर्वैर् नृपोत्तम  
०१,१२८।०१८द्@०७९_०१७९ पाञ्चालो ऽपि हि राजेन्द्र स्वराज्यं गतवान् प्रभुः  
०१,१२८।०१८द्@०७९_०१८० भरद्वाजस्य शिक्षार्थं सुतं दत्त्वा महात्मनः  
०१,१२८।०१८द्@०७९_०१८१ स कुमारस् ततो राजन् द्रोणेन सहितो वने  
०१,१२८।०१८द्@०७९_०१८२ वेदांश् चाधिजगे साङ्गान् धनुर्वेदं च भारत  
०१,१२८।०१८द्@०७९_०१८३ परया स मुदा युक्तो विचचार वने सुखम्  
०१,१२८।०१८द्@०७९_०१८४ तस्यैवं वर्तमानस्य वने वनचरैः सह  
०१,१२८।०१८द्@०७९_०१८५ कालान् नातिचिराद् राजन् पिता स्वर्गम् उपेयिवान्  
०१,१२८।०१८द्@०७९_०१८६ स समागम्य पाञ्चालैः पाञ्चालेष्व् अभिषेचितः  
०१,१२८।०१८द्@०७९_०१८७ प्राप्तश् च राज्यं राजेन्द्र सुहृदां प्रीतिवर्धनः  
०१,१२८।०१८द्@०७९_०१८८ राज्यं ररक्ष धर्मेण यथा चेन्द्रस् त्रिविष्टपे  
०१,१२८।०१८द्@०७९_०१८९ एतन् मया ते राजेन्द्र यथावत् परिकीर्तितम्  
०१,१२८।०१८द्@०७९_०१९० द्रुपदस्य जन्म राजर्षे धृष्टद्युम्नस्य चैव हि  
०१,१२८।०१८द्@०७९_०१९१ धृतराष्ट्रस् तु राजेन्द्र यदा पौरवनन्दनः  
०१,१२८।०१८द्@०७९_०१९२ युधिष्ठिरम् अजानाद् वै समर्थं राज्यधारणे  
०१,१२८।०१८द्@०७९_०१९३ यौवराज्ये ऽभिषेकार्थम् अमन्त्रयत मन्त्रिभिः  
०१,१२८।०१८द्@०७९_०१९४ ते तु बुद्ध्वान्वतप्यन्त धृतराष्ट्रात्मजास् तदा  
०१,१२८।०१८द्@०८०=०००० वैशम्पायन उवाच  
०१,१२८।०१८द्@०८०_०००१ ततः संवत्सरस्यान्ते यौवराज्याय पार्थिव  
०१,१२८।०१८द्@०८०_०००२ स्थापितो धृतराष्ट्रेण पाण्डुपुत्रो युधिष्ठिरः  
०१,१२८।०१८द्@०८०_०००३ धृतिस्थैर्यसहिष्णुत्वाद् आनृशंस्यात् तथार्जवात्  
०१,१२८।०१८द्@०८०_०००४ भृत्यानाम् अनुकम्पाच् च तथैव स्थिरसौहृदात्  
०१,१२८।०१८द्@०८०_०००५ ततो ऽदीर्घेण कालेन कुन्तीपुत्रो युधिष्ठिरः  
०१,१२८।०१८द्@०८०_०००६ पितुर् अन्तर्दधे कीर्तिं शीलवृत्तसमाधिभिः  
०१,१२८।०१८द्@०८०_०००७ असियुद्धे गदायुद्धे रथयुद्धे च पाण्डवः  
०१,१२८।०१८द्@०८०_०००८ सङ्कर्षणाद् अशिक्षद् वै शश्वच् छिक्षां वृकोदरः  
०१,१२८।०१८द्@०८०_०००९ समाप्तशिक्षो भीमस् तु द्युमत्सेनसमो बले  
०१,१२८।०१८द्@०८०_००१० पराक्रमेण सम्पन्नो भ्रातॄणाम् अचरद् वशे  
०१,१२८।०१८द्@०८०_००११ प्रगाढदृढमुष्टित्वे लाघवे वेधने तथा  
०१,१२८।०१८द्@०८०_००१२ क्षुरनाराचभल्लानां विपाठानां च तत्त्ववित्  
०१,१२८।०१८द्@०८०_००१३ ऋजुवक्रविशालानां प्रयोक्ता फाल्गुनो ऽभवत्  
०१,१२८।०१८द्@०८०_००१४ लाघवे सौष्ठवे चैव नान्यः कश् चन विद्यते  
०१,१२८।०१८द्@०८०_००१५ बीभत्सुसदृशो लोके इति द्रोणो व्यवस्थितः  
०१,१२८।०१८द्@०८०_००१६ ततो ऽब्रवीद् गुडाकेशं द्रोणः कौरवसंसदि  
०१,१२८।०१८द्@०८०_००१७ अगस्त्यस्य धनुर्वेदे शिष्यो मम गुरुः पुरा  
०१,१२८।०१८द्@०८०_००१८ अग्निवेश्य इति ख्यातस् तस्य शिष्यो ऽस्मि भारत  
०१,१२८।०१८द्@०८०_००१९ तीर्थात् तीर्थं गमयितुम् अहम् एतत् समुद्यतः  
०१,१२८।०१८द्@०८०_००२० तपसा यन् मया प्राप्तम् अमोघम् अनिशप्रभम्  
०१,१२८।०१८द्@०८०_००२१ अस्त्रं ब्रह्मशिरो नाम यद् दहेत् पृथिवीम् अपि  
०१,१२८।०१८द्@०८०_००२२ ददता गुरुणा चोक्तं न मनुष्येष्व् इदं त्वया  
०१,१२८।०१८द्@०८०_००२३ भारद्वाज विमोक्तव्यम् अल्पवीर्येष्व् अपि प्रभो  
०१,१२८।०१८द्@०८०_००२४ यत् त्वयाप्तम् इदं वीर दिव्यं नान्यो ऽर्हति त्व् इदम्  
०१,१२८।०१८द्@०८०_००२५ समयस् तु त्वया रक्ष्यो मुनिसृष्टो विशां पते  
०१,१२८।०१८द्@०८०_००२६ आचार्यदक्षिणां देहि ज्ञातिग्रामस्य पश्यतः  
०१,१२८।०१८द्@०८०_००२७ ददानीति प्रतिज्ञाते फाल्गुनेनाब्रवीद् गुरुः  
०१,१२८।०१८द्@०८०_००२८ युद्धे ऽहं प्रतियोद्धव्यो युध्यमानस् त्वयानघ  
०१,१२८।०१८द्@०८०_००२९ तथेति च प्रतिज्ञाय द्रोणाय कुरुपुङ्गवः  
०१,१२८।०१८द्@०८०_००३० उपसङ्गृह्य चरणौ स प्रायाद् उत्तरां दिशम्  
०१,१२८।०१८द्@०८०_००३१ स्वभावाद् अगमच् छब्दो महीं सागरमेखलाम्  
०१,१२८।०१८द्@०८०_००३२ अर्जुनस्य समो लोके नास्ति कश् चिद् धनुर्धरः  
०१,१२८।०१८द्@०८०_००३३ गदायुद्धे ऽसियुद्धे च रथयुद्धे च पाण्डवः  
०१,१२८।०१८द्@०८०_००३४ पारगश् च धनुर्युद्धे बभूवाथ धनञ्जयः  
०१,१२८।०१८द्@०८०_००३५ नीतिमान् सकलां नीतिं विबुधाधिपतेस् तदा  
०१,१२८।०१८द्@०८०_००३६ अवाप्य सहदेवो ऽपि भ्रातॄणां ववृते वशे  
०१,१२८।०१८द्@०८०_००३७ द्रोणेनैव विनीतश् च भ्रातॄणां नकुलः प्रियः  
०१,१२८।०१८द्@०८०_००३८ चित्रयोधी समाज्ञातो बभूवातिरथोदितः  
०१,१२८।०१८द्@०८०_००३९ त्रिवर्षकृतयज्ञस् तु गन्धर्वाणाम् उपप्लवे  
०१,१२८।०१८द्@०८०_००४० अर्जुनप्रमुखैः पार्थैः सौवीरः समरे हतः  
०१,१२८।०१८द्@०८०_००४१ न शशाक वशे कर्तुं यं पाण्डुर् अपि वीर्यवान्  
०१,१२८।०१८द्@०८०_००४२ सो ऽर्जुनेन वशं नीतो राजासीद् यवनाधिपः  
०१,१२८।०१८द्@०८०_००४३ अतीव बलसम्पन्नः सदा मानी कुरून् प्रति  
०१,१२८।०१८द्@०८०_००४४ वित्तलो नाम सौवीरः शस्तः पार्थेन धीमता  
०१,१२८।०१८द्@०८०_००४५ दत्तमित्रम् इति ख्यातं सङ्ग्रामकृतनिश्चयम्  
०१,१२८।०१८द्@०८०_००४६ सुमित्रं नाम सौवीरम् अर्जुनो ऽदमयच् छरैः  
०१,१२८।०१८द्@०८०_००४७ भीमसेनसहायश् च रथिनो मरुधन्वसु  
०१,१२८।०१८द्@०८०_००४८ अर्जुनः समरे प्राच्यान् सर्वान् एकरथो ऽजयत्  
०१,१२८।०१८द्@०८०_००४९ तथैवैकरथो गत्वा दक्षिणाम् अजयद् दिशम्  
०१,१२८।०१८द्@०८०_००५० धनौघं प्रापयाम् आस कुरुराष्ट्रं धनञ्जयः  
०१,१२८।०१८द्@०८०_००५१ एवं सर्वे महात्मानः पाण्डवा मनुजोत्तमाः  
०१,१२८।०१८द्@०८०_००५२ परराष्ट्राणि निर्जित्य स्वराष्ट्रं ववृधुः पुरा  
०१,१२८।०१८द्@०८०_००५३ ततो बलम् अभिख्यातं विज्ञाय दृढधन्विनाम्  
०१,१२८।०१८द्@०८०_००५४ दूषितः सहसा भावो धृतराष्ट्रस्य पाण्डुषु  
०१,१२८।०१८द्@०८०_००५५ स चिन्तापरमो राजा न निद्राम् अलभन् निशि  
०१,१२८।०१८द्@०८१=०००० वैशम्पायन उवाच  
०१,१२८।०१८द्@०८१=०००५ धृतराष्ट्र उवाच  
०१,१२८।०१८द्@०८१=०००८ वैशम्पायन उवाच  
०१,१२८।०१८द्@०८१=०००९ कणिक उवाच  
०१,१२८।०१८द्@०८१=००४९ धृतराष्ट्र उवाच  
०१,१२८।०१८द्@०८१=००५१ कणिक उवाच  
०१,१२८।०१८द्@०८१=००५७ जम्बुक उवाच  
०१,१२८।०१८द्@०८१=००६२ कणिक उवाच  
०१,१२८।०१८द्@०८१=००७० व्याघ्र उवाच  
०१,१२८।०१८द्@०८१=००७२ जम्बुक उवाच  
०१,१२८।०१८द्@०८१=००७६ व्याघ्र उवाच  
०१,१२८।०१८द्@०८१=००८१ जम्बुक उवाच  
०१,१२८।०१८द्@०८१=००९५ नकुल उवाच  
०१,१२८।०१८द्@०८१=००९८ कणिक उवाच  
०१,१२८।०१८द्@०८१=०१९१ वैशम्पायन उवाच  
०१,१२८।०१८द्@०८१=०१९३ वैशम्पायन उवाच  
०१,१२८।०१८द्@०८१=०२२५ जनमेजय उवाच  
०१,१२८।०१८द्@०८१=०२२९ वैशम्पायन उवाच  
०१,१२८।०१८द्@०८१_०००१ श्रुत्वा पाण्डुसुतान् वीरान् बलोद्रिक्तान् महौजसः  
०१,१२८।०१८द्@०८१_०००२ धृतराष्ट्रो महीपालश् चिन्ताम् अगमद् आतुरः  
०१,१२८।०१८द्@०८१_०००३ तत आहूय मन्त्रज्ञं राजशास्त्रार्थवित्तमम्  
०१,१२८।०१८द्@०८१_०००४ कणिकं मन्त्रिणां श्रेष्ठं धृतराष्ट्रो ऽब्रवीद् वचः  
०१,१२८।०१८द्@०८१_०००५ उत्सिक्ताः पाण्डवा नित्यं तेभ्यो ऽसूये द्विजोत्तम  
०१,१२८।०१८द्@०८१_०००६ तत्र मे निश्चिततमं सन्धिविग्रहकारणम्  
०१,१२८।०१८द्@०८१_०००७ कणिक मतम् आचक्ष्व करिष्ये ऽहं वचस् तव  
०१,१२८।०१८द्@०८१_०००८ स प्रसन्नमनास् तेन परिपृष्टो द्विजोत्तमः  
०१,१२८।०१८द्@०८१_०००९ उवाच वचनं तीक्ष्णं राजशास्त्रनिदर्शनम्  
०१,१२८।०१८द्@०८१_००१० शृणु राजन्न् इदं तत्र प्रोच्यमानं मयानघ  
०१,१२८।०१८द्@०८१_००११ न मे ऽभ्यसूया कर्तव्या श्रुत्वैतत् कुरुसत्तम  
०१,१२८।०१८द्@०८१_००१२ नित्यम् उद्यतदण्डः स्यान् नित्यं विवृतपौरुषः  
०१,१२८।०१८द्@०८१_००१३ अच्छिद्रश् छिद्रदर्शी स्यात् परेषां विवरानुगः  
०१,१२८।०१८द्@०८१_००१४ नित्यम् उद्यतदण्डाद् धि भृशम् उद्विजते जनः  
०१,१२८।०१८द्@०८१_००१५ तस्मात् सर्वाणि कार्याणि दण्डेनैव विधारयेत्  
०१,१२८।०१८द्@०८१_००१६ नास्य च्छिद्रं परः पश्येच् छिद्रेण परम् अन्वियात्  
०१,१२८।०१८द्@०८१_००१७ गूहेत् कूर्म इवाङ्गानि रक्षेद् विवरम् आत्मनः  
०१,१२८।०१८द्@०८१_००१८ नासम्यक् कृतकारी स्याद् उपक्रम्य कदा चन  
०१,१२८।०१८द्@०८१_००१९ कण्टको ह्य् अपि दुश्छिन्न आस्रावं जनयेच् चिरम्  
०१,१२८।०१८द्@०८१_००२० वधम् एव प्रशंसन्ति शत्रूणाम् अपकारिणाम्  
०१,१२८।०१८द्@०८१_००२१ सुविदीर्णं सुविक्रान्तं सुयुद्धं सुपलायितम्  
०१,१२८।०१८द्@०८१_००२२ आपद्य् आपदि काले च कुर्वीत न विचारयेत्  
०१,१२८।०१८द्@०८१_००२३ नावज्ञेयो रिपुस् तात दुर्बलो ऽपि कथं चन  
०१,१२८।०१८द्@०८१_००२४ अल्पो ऽप्य् अग्निर् वनं कृत्स्नं दहत्य् आश्रयसंश्रयात्  
०१,१२८।०१८द्@०८१_००२५ अन्धः स्याद् अन्धवेलायां बाधिर्यम् अपि चाश्रयेत्  
०१,१२८।०१८द्@०८१_००२६ कुर्यात् तृणमयं चापं शयीत मृगशायिकाम्  
०१,१२८।०१८द्@०८१_००२७ सान्त्वादिभिर् उपायैस् तु हन्याच् छत्रुं वशे स्थितम्  
०१,१२८।०१८द्@०८१_००२८ दया तस्मिन् न कर्तव्या शरणागत इत्य् उत  
०१,१२८।०१८द्@०८१_००२९ निरुद्विग्नो हि भवति न हताज् जायते भयम्  
०१,१२८।०१८द्@०८१_००३० हन्याद् अमित्रं दानेन तथा पूर्वापकारिणम्  
०१,१२८।०१८द्@०८१_००३१ हन्यात् त्रीन् पञ्च सप्तेति परपक्षस्य सर्वशः  
०१,१२८।०१८द्@०८१_००३२ मूलम् एवादितश् छिन्द्यात् परपक्षस्य नित्यशः  
०१,१२८।०१८द्@०८१_००३३ ततः सहायांस् तत्पक्षान् सर्वांश् च तदनन्तरम्  
०१,१२८।०१८द्@०८१_००३४ छिन्नमूले ह्य् अधिष्ठाने सर्वे तज्जीविनो हताः  
०१,१२८।०१८द्@०८१_००३५ कथं नु शाखास् तिष्ठेरंश् छिन्नमूले वनस्पतौ  
०१,१२८।०१८द्@०८१_००३६ एकाग्रः स्याद् अविवृतो नित्यं विवरदर्शकः  
०१,१२८।०१८द्@०८१_००३७ राजन् राज्यं सपत्नेषु नित्योद्विग्नः समाचरेत्  
०१,१२८।०१८द्@०८१_००३८ अग्न्याधानेन यज्ञेन काषायेण जटाजिनैः  
०१,१२८।०१८द्@०८१_००३९ लोकान् विश्वासयित्वा च ततो लुम्पेद् यथा वृकः  
०१,१२८।०१८द्@०८१_००४० अङ्कुशं शौचम् इत्य् आहुर् अर्थानाम् उपधारणे  
०१,१२८।०१८द्@०८१_००४१ आनाम्य फलिनीं शाखां पक्वं पक्वं प्रशातयेत्  
०१,१२८।०१८द्@०८१_००४२ फलार्थो ऽयं समारम्भो लोके पुंसां विपश्चिताम्  
०१,१२८।०१८द्@०८१_००४३ वहेद् अमित्रं स्कन्धेन यादत् कालस्य पर्ययः  
०१,१२८।०१८द्@०८१_००४४ ततः पर्यागते काले भिन्द्याद् घटम् इवाश्मनि  
०१,१२८।०१८द्@०८१_००४५ अमित्रो न विमोक्तव्यः कृपणं बह्व् अपि ब्रुवन्  
०१,१२८।०१८द्@०८१_००४६ कृपा तस्मिन् न कर्तव्या हन्याद् एवापकारिणम्  
०१,१२८।०१८द्@०८१_००४७ हन्याद् अमित्रं सान्त्वेन तथा दानेन वा पुनः  
०१,१२८।०१८द्@०८१_००४८ तथैव भेददण्डाभ्यां सर्वोपायैः प्रशातयेत्  
०१,१२८।०१८द्@०८१_००४९ कथं सान्त्वेन दानेन भेदैर् दण्डेन वा पुनः  
०१,१२८।०१८द्@०८१_००५० अमित्रः शक्यते हन्तुं तन् मे ब्रूहि यथातथम्  
०१,१२८।०१८द्@०८१_००५१ शृणु राजन् यथा वृत्तं वने निवसतः पुरा  
०१,१२८।०१८द्@०८१_००५२ जम्बुकस्य महाराज नीतिशास्त्रार्थदर्शिनः  
०१,१२८।०१८द्@०८१_००५३ अथ कश् चित् कृतप्रज्ञः शृगालः स्वार्थपण्डितः  
०१,१२८।०१८द्@०८१_००५४ सखिभिर् न्यवसत् सार्धं व्याघ्राखुवृकबभृभीः  
०१,१२८।०१८द्@०८१_००५५ ते ऽपश्यन् विपिने तस्मिन् बलिनं मृगयूथपम्  
०१,१२८।०१८द्@०८१_००५६ अशक्ता ग्रहणे तस्य ततो मन्त्रम् अमन्त्रयन्  
०१,१२८।०१८द्@०८१_००५७ असकृद् यतितो ह्य् एष हन्तुं व्याघ्र वने त्वया  
०१,१२८।०१८द्@०८१_००५८ युवा वै जवसम्पन्नो बुद्धिशाली न शक्यते  
०१,१२८।०१८द्@०८१_००५९ मूषिको ऽस्य शयानस्य चरणौ भक्षयत्व् अयम्  
०१,१२८।०१८द्@०८१_००६० अथैनं भक्षितैः पादैर् व्याघ्रो गृह्णातु वै ततः  
०१,१२८।०१८द्@०८१_००६१ ततो वै भक्षयिष्यामः सर्वे मुदितमानसाः  
०१,१२८।०१८द्@०८१_००६२ जम्बुकस्य तु तद् वाक्यं तथा चक्रुः समाहिताः  
०१,१२८।०१८द्@०८१_००६३ मूषिकाभक्षितैः पादैर् मृगं व्याघ्रो ऽवधीत् तदा  
०१,१२८।०१८द्@०८१_००६४ दृष्ट्वा विचेष्टमानं तु भूमौ मृगकलेवरम्  
०१,१२८।०१८द्@०८१_००६५ स्नात्वागच्छत भद्रं वो रक्षामीत्य् आह जम्बुकः  
०१,१२८।०१८द्@०८१_००६६ शृगालवचनात् ते ऽपि गताः सर्वे नदीं ततः  
०१,१२८।०१८द्@०८१_००६७ स चिन्तापरमो भूत्वा तस्थौ तत्रैव जम्बुकः  
०१,१२८।०१८द्@०८१_००६८ अथाजगाम पूर्वं तु स्नात्वा व्याघ्रो महाबलः  
०१,१२८।०१८द्@०८१_००६९ ददर्श जम्बुकं चैव चिन्ताकुलितमानसम्  
०१,१२८।०१८द्@०८१_००७० किं शोचसि महाप्राज्ञ त्वं नो बुद्धिमतां वरः  
०१,१२८।०१८द्@०८१_००७१ अशित्वा पिशितान्य् अद्य विहरिष्यामहे वयम्  
०१,१२८।०१८द्@०८१_००७२ शृणु मे त्वं महाबाहो यद् वाक्यं मूषिको ऽब्रवीत्  
०१,१२८।०१८द्@०८१_००७३ धिग् बलं मृगराजस्य मयाद्यायं मृगो हतः  
०१,१२८।०१८द्@०८१_००७४ मद्बाहुबलम् आश्रित्य तृप्तिम् अद्य गमिष्यति  
०१,१२८।०१८द्@०८१_००७५ गर्जमानस्य तस्यैवम् अतो भक्ष्यं न रोचये  
०१,१२८।०१८द्@०८१_००७६ ब्रवीति यदि स ह्य् एवं काले ह्य् अस्मिन् प्रबोधितः  
०१,१२८।०१८द्@०८१_००७७ स्वबाहुबलम् आश्रित्य हनिष्ये ऽहं वनेचरान्  
०१,१२८।०१८द्@०८१_००७८ खादिष्ये तत्र मांसानि इत्य् उक्त्वा प्रस्थितो वनम्  
०१,१२८।०१८द्@०८१_००७९ एतस्मिन्न् एव काले तु मूषिको ऽप्याजगाम ह  
०१,१२८।०१८द्@०८१_००८० तम् आगतम् अभिप्रेक्ष्य शृगालो ऽप्य् अब्रवीद् वचः  
०१,१२८।०१८द्@०८१_००८१ शृणु मूषिक भद्रं ते नकुलो यद् इहाब्रवीत्  
०१,१२८।०१८द्@०८१_००८२ मृगमांसं न खादेयं गरम् एतन् न रोचते  
०१,१२८।०१८द्@०८१_००८३ मूषिकं भक्षयिष्यामि तद् भवान् अनुमन्यताम्  
०१,१२८।०१८द्@०८१_००८४ तच् छ्रुत्वा मूषिको वाक्यं सन्त्रस्तः प्राद्रवद् भयात्  
०१,१२८।०१८द्@०८१_००८५ ततः स्नात्वा स वै तत्र आजगाम वृको नृप  
०१,१२८।०१८द्@०८१_००८६ तम् आगतम् इदं वाक्यम् अब्रवीज् जम्बुकस् तदा  
०१,१२८।०१८द्@०८१_००८७ मृगराजो हि सङ्क्रुद्धो न ते साधु भविष्यति  
०१,१२८।०१८द्@०८१_००८८ सकलत्रस् त्व् इहायाति कुरुष्व यद् अनन्तरम्  
०१,१२८।०१८द्@०८१_००८९ एवं सञ्चोदितस् तेन जम्बुकेन तदा वृकः  
०१,१२८।०१८द्@०८१_००९० वृकावलुम्पनं कृत्वा प्रयातः पिशिताशनः  
०१,१२८।०१८द्@०८१_००९१ एतस्मिन्न् एव काले तु नकुलो ऽप्य् आजगाम ह  
०१,१२८।०१८द्@०८१_००९२ तम् उवाच महाराज नकुलं जम्बुको वने  
०१,१२८।०१८द्@०८१_००९३ स्वबाहुबलम् आश्रित्य निर्जितास् ते ऽन्यतो गताः  
०१,१२८।०१८द्@०८१_००९४ मम दत्त्वा नियुद्धं त्वं भुङ्क्ष्व मांसं यथेप्सितम्  
०१,१२८।०१८द्@०८१_००९५ मृगराजो वृकश् चैव बुद्धिमान् अपि मूषिकः  
०१,१२८।०१८द्@०८१_००९६ निर्जिता यत् त्वया वीरास् तस्माद् वीरतरो भवान्  
०१,१२८।०१८द्@०८१_००९७ न त्वयाभ्युत्सहे योद्धुम् इत्य् उक्त्वा सो ऽप्य् उपागमत्  
०१,१२८।०१८द्@०८१_००९८ एवं तेषु प्रयातेषु जम्बुको हृष्टमानसः  
०१,१२८।०१८द्@०८१_००९९ खादति स्म तदा मांसम् एकः सन् मन्त्रनिश्चयात्  
०१,१२८।०१८द्@०८१_०१०० एवं समाचरन् नित्यं सुखम् एधति भूमिपः  
०१,१२८।०१८द्@०८१_०१०१ भयेन भेदयेद् भीरुं शूरम् अञ्जलिकर्मणा  
०१,१२८।०१८द्@०८१_०१०२ लुब्धम् अर्थप्रदानेन समं न्यूनं तथौजसा  
०१,१२८।०१८द्@०८१_०१०३ एवं ते कथितं राजञ् शृणु चाप्य् अपरं तथा  
०१,१२८।०१८द्@०८१_०१०४ पुत्रः सखा वा भ्राता वा पिता वा यदि वा गुरुः  
०१,१२८।०१८द्@०८१_०१०५ रिपुस्थानेषु वर्तन्तः कर्तव्या भूतिवर्धनाः  
०१,१२८।०१८द्@०८१_०१०६ शपथेनाप्य् अरिं हन्याद् अर्थदानेन वा पुनः  
०१,१२८।०१८द्@०८१_०१०७ विषेण मायया वापि नोपेक्षेत कथं चन  
०१,१२८।०१८द्@०८१_०१०८ उभौ चेत् संशयोपेतौ श्रद्धावांस् तत्र वर्धते  
०१,१२८।०१८द्@०८१_०१०९ गुरोर् अप्य् अवलिप्तस्य कार्याकार्यम् अजानतः  
०१,१२८।०१८द्@०८१_०११० उत्पथप्रतिपन्नस्य न्याय्यं भवति शासनम्  
०१,१२८।०१८द्@०८१_०१११ क्रुद्धो ऽप्य् अक्रुद्धरूपः स्यात् स्मितपूर्वाभिभाषिता  
०१,१२८।०१८द्@०८१_०११२ न चाप्य् अन्यम् अपध्वंसेत् कदा चित् कोपसंयुतः  
०१,१२८।०१८द्@०८१_०११३ प्रहरिष्यन् प्रियं ब्रूयात् प्रहरन्न् अपि भारत  
०१,१२८।०१८द्@०८१_०११४ प्रहृत्य च कृपायीत शोचेत च रुदेत च  
०१,१२८।०१८द्@०८१_०११५ आश्वासयेच् चापि परं सान्त्वधर्मार्थवृत्तिभिः  
०१,१२८।०१८द्@०८१_०११६ अथास्य प्रहरेत् काले यदा विचलिते पथि  
०१,१२८।०१८द्@०८१_०११७ अपि घोरापराधस्य धर्मम् आश्रित्य तिष्ठतः  
०१,१२८।०१८द्@०८१_०११८ स हि प्रच्छाद्यते दोषः शैलो मेघैर् इवासितैः  
०१,१२८।०१८द्@०८१_०११९ यः स्याद् अनुप्राप्तवधस् तस्यागारं प्रदीपयेत्  
०१,१२८।०१८द्@०८१_०१२० अधनान् दाम्भिकांश् चोरान् विष्ये स्वे न वासयेत्  
०१,१२८।०१८द्@०८१_०१२१ प्रत्युत्थानासनाद्येन सम्प्रदानेन केन चित्  
०१,१२८।०१८द्@०८१_०१२२ प्रतिविश्रब्धघाती स्यात् तीक्ष्णदंष्ट्रो निमग्नकः  
०१,१२८।०१८द्@०८१_०१२३ अशङ्कितेभ्यः शङ्केत शङ्कितेभ्यश् च सर्वशः  
०१,१२८।०१८द्@०८१_०१२४ अशङ्क्याद् भयम् उत्पन्नम् अपि मूलं निकृन्तति  
०१,१२८।०१८द्@०८१_०१२५ न विश्वसेद् अविश्वस्ते विश्वस्ते नातिविश्वसेत्  
०१,१२८।०१८द्@०८१_०१२६ विश्वासाद् भयम् उत्पन्नं मूलान्य् अपि निकृन्तति  
०१,१२८।०१८द्@०८१_०१२७ चारः सुविहितः कार्य आत्मनश् च परस्य च  
०१,१२८।०१८द्@०८१_०१२८ पाषण्डांस् तापसादींश् च परराष्ट्रेषु योजयेत्  
०१,१२८।०१८द्@०८१_०१२९ उद्यानेषु विहारेषु देवतायतनेषु च  
०१,१२८।०१८द्@०८१_०१३० पानागारेषु रथ्यासु सर्वतीर्थेषु चाप्य् अथ  
०१,१२८।०१८द्@०८१_०१३१ चत्वरेषु च द्यूतेषु पर्वतेषु वनेषु च  
०१,१२८।०१८द्@०८१_०१३२ समवायेषु सर्वेषु सरित्सु च विचारयेत्  
०१,१२८।०१८द्@०८१_०१३३ वाचा भृशं विनीतः स्याद् हृदयेन तथा क्षुरः  
०१,१२८।०१८द्@०८१_०१३४ श्लक्ष्णपूर्वाभिभाषी स्यात् सृष्टो रौद्रेण कर्मणा  
०१,१२८।०१८द्@०८१_०१३५ अञ्जलिं शपथं सान्त्वं शिरसा पादवन्दनम्  
०१,१२८।०१८द्@०८१_०१३६ आशाकरणम् इत्य् एकं कर्तव्यं भूतिम् इच्छता  
०१,१२८।०१८द्@०८१_०१३७ सुपुष्पितः स्याद् अफलः फलवान् स्याद् दुरारुहः  
०१,१२८।०१८द्@०८१_०१३८ आमः स्यात् पक्वसङ्काशो न च जीर्येत कर्हि चित्  
०१,१२८।०१८द्@०८१_०१३९ त्रिवर्गे त्रिविधा पीडा अनुबन्धास् तथैव च  
०१,१२८।०१८द्@०८१_०१४० अनुबन्धाः शुभा ज्ञेयाः पीडास् तु परिवर्जयेत्  
०१,१२८।०१८द्@०८१_०१४१ धर्मं विचरतः पीडा सापि द्वाभ्यां नियच्छति  
०१,१२८।०१८द्@०८१_०१४२ अर्थः स्याद् अर्थलुब्धस्य कामस्यातिप्रवर्तिनः  
०१,१२८।०१८द्@०८१_०१४३ अगर्वितात्मा युक्तश् च सान्त्वयुक्तो ऽनसूयिता  
०१,१२८।०१८द्@०८१_०१४४ अवेक्षितार्थः शुद्धात्मा मन्त्रयीत द्विजैः सह  
०१,१२८।०१८द्@०८१_०१४५ कर्मणा येन तेनेह मृदुना दारुणेन वा  
०१,१२८।०१८द्@०८१_०१४६ उद्धरेद् दीनम् आत्मानं समर्थो धर्मम् आचरेत्  
०१,१२८।०१८द्@०८१_०१४७ न संशयम् अनारूढो नरो भद्राणि पश्यति  
०१,१२८।०१८द्@०८१_०१४८ संशयं पुनर् आरुह्य यदि जीवति पश्यति  
०१,१२८।०१८द्@०८१_०१४९ यस्य बुद्धिः परिभवेत् तम् अतीतेन सान्त्वयेत्  
०१,१२८।०१८द्@०८१_०१५० अनागतेन दुर्बुद्धिं प्रत्युत्पन्नेन पण्डितम्  
०१,१२८।०१८द्@०८१_०१५१ यो ऽरिणा सह सन्धाय शयीत कृतकृत्यवत्  
०१,१२८।०१८द्@०८१_०१५२ स वृक्षाग्रे यथा सुप्तः पतितः प्रतिबुध्यते  
०१,१२८।०१८द्@०८१_०१५३ मन्त्रसंवरणे यत्नः सदा कार्यो ऽनसूयता  
०१,१२८।०१८द्@०८१_०१५४ आकारश् चात्मनो रक्ष्यश् चारेणाप्य् अनुपालितः  
०१,१२८।०१८द्@०८१_०१५५ नाच्छित्वा परमर्माणि नाकृत्वा कर्म दारुणम्  
०१,१२८।०१८द्@०८१_०१५६ नाहत्वा मत्स्यघातीव प्राप्नोति महतीं श्रियम्  
०१,१२८।०१८द्@०८१_०१५७ कर्शितं व्याधितं क्लिन्नम् अपानीयम् अघासकम्  
०१,१२८।०१८द्@०८१_०१५८ परिविश्वस्तमन्दं च प्रहर्तव्यम् अरेर् बलम्  
०१,१२८।०१८द्@०८१_०१५९ नार्थिको ऽर्थिनम् अभ्येति कृतार्थे नास्ति सङ्गतम्  
०१,१२८।०१८द्@०८१_०१६० तस्मात् सर्वाणि कार्याणि सावशेषाणि कारयेत्  
०१,१२८।०१८द्@०८१_०१६१ सङ्ग्रहे विग्रहे चैव यत्नः कार्यो ऽनसूयता  
०१,१२८।०१८द्@०८१_०१६२ उत्साहश् चापि यत्नेन कर्तव्यो भूतिम् इच्छता  
०१,१२८।०१८द्@०८१_०१६३ नास्य कृत्यानि बुध्येरन् मित्राणि रिपवस् तथा  
०१,१२८।०१८द्@०८१_०१६४ आरब्धान्य् एव पश्येरन् सुपर्यवसितानि च  
०१,१२८।०१८द्@०८१_०१६५ भीतवत् संविधातव्यं यावद् भयम् अनागतम्  
०१,१२८।०१८द्@०८१_०१६६ आगतं तु भयं दृष्ट्वा प्रहर्तव्यम् अभीतवत्  
०१,१२८।०१८द्@०८१_०१६७ दण्डेनोपनतं शत्रुम् अनुगृह्णाति यो नरः  
०१,१२८।०१८द्@०८१_०१६८ स मृत्युम् उपगृह्यास्ते गर्भम् अश्वतरी यथा  
०१,१२८।०१८द्@०८१_०१६९ अनागतं हि बुध्येत यच् च कार्यं पुरः स्थितम्  
०१,१२८।०१८द्@०८१_०१७० न तु बुद्धिक्षयात् किं चिद् अतिक्रामेत् प्रयोजनम्  
०१,१२८।०१८द्@०८१_०१७१ उत्साहश् चापि यत्नेन कर्तव्यो भूतिम् इच्छता  
०१,१२८।०१८द्@०८१_०१७२ विभज्य देशकालौ च दैवं धर्मादयस् त्रयः  
०१,१२८।०१८द्@०८१_०१७३ नैःश्रेयसौ तु तौ ज्ञेयौ देशकालाव् इति स्थितिः  
०१,१२८।०१८द्@०८१_०१७४ तालवत् कुरुते मूलं बालः शत्रुर् उपेक्षितः  
०१,१२८।०१८द्@०८१_०१७५ गहने ऽग्निर् इवोत्सृष्टः क्षिप्रं सञ्जायते महान्  
०१,१२८।०१८द्@०८१_०१७६ अग्निं स्तोकम् इवात्मानं सन्धुक्षयति यो नरः  
०१,१२८।०१८द्@०८१_०१७७ स वर्धमानो ग्रसते महान्तम् अपि सञ्चयम्  
०१,१२८।०१८द्@०८१_०१७८ आशां कालवतीं कुर्यात् कालं विघ्नेन योजयेत्  
०१,१२८।०१८द्@०८१_०१७९ विघ्नं निमित्ततो ब्रूयान् निमित्तं चापि हेतुतः  
०१,१२८।०१८द्@०८१_०१८० क्षुरो भूत्वा हरेत् प्राणान् निशितः कालसाधनः  
०१,१२८।०१८द्@०८१_०१८१ प्रतिच्छन्नो लोमवाही द्विषतां परिकर्तनः  
०१,१२८।०१८द्@०८१_०१८२ पाण्डवेषु यथान्यायम् अन्येषु च कुरूद्वह  
०१,१२८।०१८द्@०८१_०१८३ वर्तमानो न मज्जेस् त्वं तथा कृत्यं समाचर  
०१,१२८।०१८द्@०८१_०१८४ सर्वकल्याणसम्पन्नो विशिष्ट इति निश्चयः  
०१,१२८।०१८द्@०८१_०१८५ तस्मात् त्वं पाण्डुपुत्रेभ्यो रक्षात्मानं नराधिप  
०१,१२८।०१८द्@०८१_०१८६ भ्रातृभ्यो बलिनो यस्मात् पाण्डुपुत्रा नराधिप  
०१,१२८।०१८द्@०८१_०१८७ ब्रवीमि तस्माद् विस्पष्टं यत् कर्तव्यम् अरिन्दम  
०१,१२८।०१८द्@०८१_०१८८ सपुत्रः शृणु तद् राजञ् श्रुत्वा च भव यत्नवान्  
०१,१२८।०१८द्@०८१_०१८९ यथा भयं न पाण्डुभ्यस् तथा कुरु नराधिप  
०१,१२८।०१८द्@०८१_०१९० पश्चात्तापो यथा न स्यात् तथा नीतिर् विधीयताम्  
०१,१२८।०१८द्@०८१_०१९१ एवम् उक्त्वा सम्प्रतस्थे कणिकः स्वगृहं ततः  
०१,१२८।०१८द्@०८१_०१९२ धृतराष्ट्रो ऽपि कौरव्यः शोकार्तः समपद्यत  
०१,१२८।०१८द्@०८१_०१९३ ततः सुबलपुत्रस् तु राजा दुर्योधनश् च ह  
०१,१२८।०१८द्@०८१_०१९४ दुःशासनश् च कर्णश् च दुष्टं मन्त्रम् अमन्त्रयन्  
०१,१२८।०१८द्@०८१_०१९५ ते कौरव्यम् अनुज्ञाप्य धृतराष्ट्रं नराधिपम्  
०१,१२८।०१८द्@०८१_०१९६ दहने तु सपुत्रायाः कुन्त्या बुद्धिम् अकारयन्  
०१,१२८।०१८द्@०८१_०१९७ तेषाम् इङ्गितभावज्ञो विदुरस् तत्त्वदर्शिवान्  
०१,१२८।०१८द्@०८१_०१९८ आकारेणैव तं मन्त्रं बुबुधे दुष्टचेतसाम्  
०१,१२८।०१८द्@०८१_०१९९ ततो विदितवेद्यात्मा पाण्डवानां हिते रतः  
०१,१२८।०१८द्@०८१_०२०० पलायने मतिं चक्रे कुन्त्याः पुत्रैः सहानघः  
०१,१२८।०१८द्@०८१_०२०१ ततो वातसहां नावं यन्त्रयुक्तां पताकिनीम्  
०१,१२८।०१८द्@०८१_०२०२ ऊर्मिक्षमां दृढां कृत्वा कुन्तीम् इदम् उवाच ह  
०१,१२८।०१८द्@०८१_०२०३ एष जातः कुलस्यास्य कीर्तिवंशप्रणाशनः  
०१,१२८।०१८द्@०८१_०२०४ धृतराष्ट्रः परीतात्मा धर्मं त्यजति शाश्वतम्  
०१,१२८।०१८द्@०८१_०२०५ इयं वारिपथे युक्ता तरङ्गपवनक्षमा  
०१,१२८।०१८द्@०८१_०२०६ नौर् यया मृत्युपाशात् त्वं सपुत्रा मोक्ष्यसे शुभे  
०१,१२८।०१८द्@०८१_०२०७ तच् छ्रुत्वा व्यथिता कुन्ती पुत्रैः सह यशस्विनी  
०१,१२८।०१८द्@०८१_०२०८ नावम् आरुह्य गङ्गायां प्रययौ भरतर्षभ  
०१,१२८।०१८द्@०८१_०२०९ ततो विदुरवाक्येन नावं विक्षिप्य पाण्डवाः  
०१,१२८।०१८द्@०८१_०२१० धनं चादाय तैर् दत्तम् अरिष्टं प्राविशन् वनम्  
०१,१२८।०१८द्@०८१_०२११ निषादी पञ्चपुत्रा तु जातुषे तत्र वेश्मनि  
०१,१२८।०१८द्@०८१_०२१२ कारणाभ्यागता दग्धा सह पुत्रैर् अनागसा  
०१,१२८।०१८द्@०८१_०२१३ स च म्लेच्छाधमः पापो दग्धस् तत्र पुरोचनः  
०१,१२८।०१८द्@०८१_०२१४ वञ्चिताश् च दुरात्मानो धार्तराष्ट्राः सहानुगाः  
०१,१२८।०१८द्@०८१_०२१५ अविज्ञाता महात्मानो जनानाम् अक्षतास् तथा  
०१,१२८।०१८द्@०८१_०२१६ जनन्या सह कौन्तेया मुक्ता विदुरमन्त्रितात्  
०१,१२८।०१८द्@०८१_०२१७ ततस् तस्मिन् पुरे लोका नगरे वारणावते  
०१,१२८।०१८द्@०८१_०२१८ दृष्ट्वा जतुगृहं दग्धम् अन्वशोचन्त दुःखिताः  
०१,१२८।०१८द्@०८१_०२१९ प्रेषयाम् आसू राज्ञे च यथावृत्तं निवेदितुम्  
०१,१२८।०१८द्@०८१_०२२० संवृत्तस् ते महान् कामः पाण्डवान् दग्धवान् असि  
०१,१२८।०१८द्@०८१_०२२१ सकामो भव कौरव्य भुङ्क्ष्व राज्यं सपुत्रकः  
०१,१२८।०१८द्@०८१_०२२२ तच् छ्रुत्वा धृतराष्ट्रश् च सह पुत्रेण शोचयन्  
०१,१२८।०१८द्@०८१_०२२३ प्रेतकार्याणि च तथा चकार सह बान्धवैः  
०१,१२८।०१८द्@०८१_०२२४ पाण्डवानां तथा क्षत्ता भीष्मश् च कुरुसत्तमः  
०१,१२८।०१८द्@०८१_०२२५ पुनर् विस्तरशः श्रोतुम् इच्छामि द्विजसत्तम  
०१,१२८।०१८द्@०८१_०२२६ दाहं जतुगृहस्यैवं पाण्डवानां च मोक्षणम्  
०१,१२८।०१८द्@०८१_०२२७ सुनृशंसम् इदं कर्म तेषां क्रूरोपसंहितम्  
०१,१२८।०१८द्@०८१_०२२८ कीर्तयस्व यथावृत्तं परं कौतूहलं मम  
०१,१२८।०१८द्@०८१_०२२९ शृणु विस्तरशो राजन् ब्रुवतो मे परन्तप  
०१,१२८।०१८द्@०८१_०२३० दाहं जतुगृहस्यैतत् पाण्डवानां च मोक्षणम्  
०१,१२९।००१ वैशम्पायन उवाच  
०१,१२९।००१अ प्राणाधिकं भीमसेनं कृतविद्यं धनञ्जयम्  
०१,१२९।००१च् दुर्योधनो लक्षयित्व पर्यतप्यत दुर्मतिः  
०१,१२९।००२अ ततो वैकर्तनः कर्णः शकुनिश् चापि सौबलः  
०१,१२९।००२च् अनेकैर् अभ्युपायैस् ताञ् जिघांसन्ति स्म पाण्डवान्  
०१,१२९।००३अ पाण्डवाश् चापि तत् सर्वं प्रत्यजानन्न् अरिन्दमाः  
०१,१२९।००३च् उद्भावनम् अकुर्वन्तो विदुरस्य मते स्थिताः  
०१,१२९।००४अ गुणैः समुदितान् दृष्ट्वा पौराः पाण्डुसुतांस् तदा  
०१,१२९।००४ब्*१४३६_०१ कथयां चक्रिरे तेषां गुणान् संसत्सु भारत  
०१,१२९।००४ब्*१४३६_०२ राज्यप्राप्तिं च सम्प्राप्तं ज्येष्ठं पाण्डुसुतं तदा  
०१,१२९।००४च् कथयन्ति स्म सम्भूय चत्वरेषु सभासु च  
०१,१२९।००५अ प्रज्ञाचक्षुर् अचक्षुष्ट्वाद् धृतराष्ट्रो जनेश्वरः  
०१,१२९।००५च् राज्यम् अप्राप्तवान् पूर्वं स कथं नृपतिर् भवेत्  
०१,१२९।००६अ तथा भीष्मः शान्तनवः सत्यसन्धो महाव्रतः  
०१,१२९।००६च् प्रत्याख्याय पुरा राज्यं नाद्य जातु ग्रहीष्यति  
०१,१२९।००६द्*१४३७_०१ विदुरः करणत्वाच् च पाण्डवस् त्व् अभिषिच्यताम्  
०१,१२९।००७अ ते वयं पाण्डवं ज्येष्ठं तरुणं वृद्धशीलिनम्  
०१,१२९।००७च् अभिषिञ्चाम साध्व् अद्य सत्यं करुणवेदिनम्  
०१,१२९।००७द्*१४३८_०१ स हि वृद्धान् अमात्यांश् च ज्ञातींश् चापि महायशाः  
०१,१२९।००७द्*१४३८_०२ सत्कृत्य नित्यं पूजार्हान् पाण्डवः पूजयिष्यति  
०१,१२९।००८अ स हि भीष्मं शान्तनवं धृतराष्ट्रं च धर्मवित्  
०१,१२९।००८च् सपुत्रं विविधैर् भोगैर् योजयिष्यति पूजयन्  
०१,१२९।००९अ तेषां दुर्योधनः श्रुत्वा तानि वाक्यानि भाषताम्  
०१,१२९।००९च् युधिष्ठिरानुरक्तानां पर्यतप्यत दुर्मतिः  
०१,१२९।०१०अ स तप्यमानो दुष्टात्मा तेषां वाचो न चक्षमे  
०१,१२९।०१०च् ईर्ष्यया चाभिसन्तप्तो धृतराष्ट्रम् उपागमत्  
०१,१२९।०११अ ततो विरहितं दृष्ट्वा पितरं प्रतिपूज्य सः  
०१,१२९।०११च् पौरानुरागसन्तप्तः पश्चाद् इदम् अभाषत  
०१,१२९।०१२अ श्रुता मे जल्पतां तात पौराणाम् अशिवा गिरः  
०१,१२९।०१२ब्*१४३९_०१ तेषां श्रुत्वा तु वाक्यानि परितप्स्यामि भारत  
०१,१२९।०१२ब्*१४३९_०२ युधिष्ठिरानुरक्तानां पौराणाम् अशिवानि च  
०१,१२९।०१२ब्*१४४०_०१ आगतो ऽहं महाप्राज्ञ पादमूलं वचः शृणु  
०१,१२९।०१२च् त्वाम् अनादृत्य भीष्मं च पतिम् इच्छन्ति पाण्डवम्  
०१,१२९।०१३अ मतम् एतच् च भीष्मस्य न स राज्यं बुभूषति  
०१,१२९।०१३च् अस्माकं तु परां पीडां चिकीर्षन्ति पुरे जनाः  
०१,१२९।०१४अ पितृतः प्राप्तवान् राज्यं पाण्डुर् आत्मगुणैः पुरा  
०१,१२९।०१४च् त्वम् अप्य् अगुणसंयोगात् प्राप्तं राज्यं न लब्धवान्  
०१,१२९।०१५अ स एष पाण्डोर् दायाद्यं यदि प्राप्नोति पाण्डवः  
०१,१२९।०१५च् तस्य पुत्रो ध्रुवं प्राप्तस् तस्य तस्येति चापरः  
०१,१२९।०१६अ ते वयं राजवंशेन हीनाः सह सुतैर् अपि  
०१,१२९।०१६च् अवज्ञाता भविष्यामो लोकस्य जगतीपते  
०१,१२९।०१७अ सततं निरयं प्राप्ताः परपिण्डोपजीविनः  
०१,१२९।०१७च् न भवेम यथा राजंस् तथा शीघ्रं विधीयताम्  
०१,१२९।०१७द्*१४४१_०१ अथ त्वम् अपि राजेन्द्र राजवंशो भविष्यसि  
०१,१२९।०१८अ अभविष्यः स्थिरो राज्ये यदि हि त्वं पुरा नृप  
०१,१२९।०१८च् ध्रुवं प्राप्स्याम च वयं राज्यम् अप्य् अवशे जने  
०१,१२९।०१८द्*१४४२_०१ यदि त्वं च महाराज राजवंशाच् चरिष्यसि  
०१,१२९।०१८द्*१४४२_०२ वयं चैव यतिष्यामो ह्य् अगाधे निरये ऽशुचौ  
०१,१२९।०१८द्*१४४३_०१ स तथा कुरु कौरव्य रक्ष्या वंश्या यथा वयम्  
०१,१२९।०१८द्*१४४३_०२ सम्प्राप्नुम स्वयं राज्यं मन्त्रयस्व सहानुगैः  
०१,१२९।०१८द्@०८३=०००० वैशम्पायनः  
०१,१२९।०१८द्@०८३=०००० वैशम्पायनः  
०१,१२९।०१८द्@०८३=०००३ धृतराष्ट्रः  
०१,१२९।०१८द्@०८३=००१८ दुर्योधनः  
०१,१२९।०१८द्@०८३_०००१ धृतराष्ट्रस् तु पुत्रस्य श्रुत्वा वचनम् ईदृशम्  
०१,१२९।०१८द्@०८३_०००१ प्राणाधिकं भीमसेनं कृतविद्यं धनञ्जयम्  
०१,१२९।०१८द्@०८३_०००२ मुहूर्तम् इव सञ्चिन्त्य दुर्योधनम् अथाब्रवीत्  
०१,१२९।०१८द्@०८३_०००२ दुर्योधनो लक्षयित्वा पर्यतप्यत दुर्मतिः  
०१,१२९।०१८द्@०८३_०००३ तथा वैकर्तनः कर्णः शकुनिश् चापि सौबलः  
०१,१२९।०१८द्@०८३_०००३ धर्मवृत्तः सदा पाण्डुः सुवृत्तो मयि गौरवात्  
०१,१२९।०१८द्@०८३_०००४ सर्वेषु ज्ञातिषु तथा मदीयेषु विशेषतः  
०१,१२९।०१८द्@०८३_०००४ अनेकैर् अप्य् उपायैस् ते जिघांसन्ति स्म पाण्डवान्  
०१,१२९।०१८द्@०८३_०००५ नात्र किं चन जानाति भोजनानि चिकीर्षति  
०१,१२९।०१८द्@०८३_०००५ पाण्डवाश् चापि तत् सर्वं प्रतिचक्रुर् यथाबलम्  
०१,१२९।०१८द्@०८३_०००६ उद्भावनम् अकुर्वाणा विदुरस्य मते स्थिताः  
०१,१२९।०१८द्@०८३_०००६ निवेदयति धर्मस्थो मयि धर्मभृतां वरः  
०१,१२९।०१८द्@०८३_०००७ गुणैः समुदितान् दृष्ट्वा पौराः पाण्डुसुतांस् तदा  
०१,१२९।०१८द्@०८३_०००७ तस्य पुत्रो यथा पाण्डुस् तदा धर्मपरः सदा  
०१,१२९।०१८द्@०८३_०००८ कथयां चक्रिरे तेषां गुणान् संसत्सु भारत  
०१,१२९।०१८द्@०८३_०००८ गुणवांल् लोकविख्यातो नगरे च प्रतिष्ठितः  
०१,१२९।०१८द्@०८३_०००९ स कथं शक्यते ऽस्माभिर् अपक्रष्टुं नरर्षभ  
०१,१२९।०१८द्@०८३_०००९ राज्यप्राप्तिं च सम्प्राप्तं ज्येष्ठं पाण्डुसुतं तदा  
०१,१२९।०१८द्@०८३_००१० कथयन्ति स्म सम्भूय चत्वरेषु सभासु च  
०१,१२९।०१८द्@०८३_००१० राज्यम् एष हि नः प्राप्तः ससहायो विशेषतः  
०१,१२९।०१८द्@०८३_००११ भ्रातृभिः पाण्डुनामात्यं बलं च सततं धृतम्  
०१,१२९।०१८द्@०८३_००११ प्रज्ञाचक्षुर् अचक्षुष्मान् धृतराष्ट्रो जनेश्वरः  
०१,१२९।०१८द्@०८३_००१२ राज्यं च प्राप्तवान् पूर्वं स कथं नृपतिर् भवेत्  
०१,१२९।०१८द्@०८३_००१२ धृताः पुत्राश् च पौत्राश् च तेषाम् अपि विशेषतः  
०१,१२९।०१८द्@०८३_००१३ ते तथा सत्कृतास् तात विषये पाण्डुना नराः  
०१,१२९।०१८द्@०८३_००१३ तथा भीष्मः शान्तनवः सत्यसन्धो जितेन्द्रियः  
०१,१२९।०१८द्@०८३_००१४ कथं युधिष्ठिरस्यार्थे न नो हन्युः सबान्धवान्  
०१,१२९।०१८द्@०८३_००१४ प्रत्याख्याय तदा राज्यं नाद्य जातु ग्रहीष्यति  
०१,१२९।०१८द्@०८३_००१५ ते वयं पाण्डवश्रेष्ठं तरुणं वृद्धशीलिनम्  
०१,१२९।०१८द्@०८३_००१५ नैते विषयम् इच्छेयुर् धर्मत्यागे विशेषतः  
०१,१२९।०१८द्@०८३_००१६ अभिषिञ्चाम साध्व् अत्र सत्यं करुणवेदिनम्  
०१,१२९।०१८द्@०८३_००१६ ते वयं कौरवेयाणाम् एतेषां च महात्मनाम्  
०१,१२९।०१८द्@०८३_००१७ स हि भीष्मं शान्तनवं धृतराष्ट्रं च बुद्धिमान्  
०१,१२९।०१८द्@०८३_००१७ कथं न वाच्यतां तात गच्छेम जगतस् तथा  
०१,१२९।०१८द्@०८३_००१८ सपुत्रं विविधैर् भोगैर् योजयिष्यति पूजयन्  
०१,१२९।०१८द्@०८३_००१८ मध्यस्थः सततं भीष्मो द्रोणपुत्रो मयि स्थितः  
०१,१२९।०१८द्@०८३_००१९ यतः पुत्रस् ततो द्रोणो भविता नात्र संशयः  
०१,१२९।०१८द्@०८३_००१९ तेषां दुर्योधनः श्रुत्वा तानि वाक्यानि भारत  
०१,१२९।०१८द्@०८३_००२० युधिष्ठिरानुरक्तानां पर्यतप्यत दुर्मतिः  
०१,१२९।०१८द्@०८३_००२० कृपः शारद्वतश् चैव यत एव वयं ततः  
०१,१२९।०१८द्@०८३_००२१ सन्तप्यमानो दुष्टात्मा तेषां वाचो न चक्षमे  
०१,१२९।०१८द्@०८३_००२१ भागिनेयं ततो द्रौणिं न त्यक्ष्यति कथं चन  
०१,१२९।०१८द्@०८३_००२२ क्षत्तार्थबद्धस् त्व् अस्मासु प्रच्छन्नस् तु यतः परे  
०१,१२९।०१८द्@०८३_००२२ ईर्ष्यया चापि सन्तप्तो धृतराष्ट्रम् उपागमत्  
०१,१२९।०१८द्@०८३_००२३ न त्व् एकः स समर्थो ऽस्मान् पाण्डवार्थे प्रवाधितुम्  
०१,१२९।०१८द्@०८३_००२३ ततो विरहितं दृष्ट्वा पितरं प्रतिपूज्य च  
०१,१२९।०१८द्@०८३_००२४ सुविस्रब्धान् पाण्डुसुतान् सह मात्रा विवासय  
०१,१२९।०१८द्@०८३_००२४ दृष्ट्वा पाण्डोः पुरावृत्तं पश्चाद् इदम् उवाच ह  
०१,१२९।०१८द्@०८३_००२५ श्रुता मे जल्पतां वाचः पौराणाम् अशिवा गिरः  
०१,१२९।०१८द्@०८३_००२५ वारणावतम् अद्यैव नात्र दोषो भविष्यति  
०१,१२९।०१८द्@०८३_००२६ आगतो ऽहं महाप्राज्ञ पादमूलं वचः शृणु  
०१,१२९।०१८द्@०८३_००२६ विनिद्राकरणं घोरं हृदि शल्यम् इवार्पितम्  
०१,१२९।०१८द्@०८३_००२७ शोकपावकम् उद्भूतं कर्मणा तेन नाशय  
०१,१२९।०१८द्@०८३_००२७ त्वाम् अनादृत्य भीष्मं च पतिम् इच्छन्ति पाण्डवम्  
०१,१२९।०१८द्@०८३_००२८ सौम्ये मतिश् च भीष्मस्य न च राज्यं बुभूषति  
०१,१२९।०१८द्@०८३_००२९ तस्य पुत्रो ध्रुवं प्राप्तस् तस्य तस्येति चापरः  
०१,१२९।०१८द्@०८३_००३० ते वयं राजवंशेन हीनाः सह सुतैर् अपि  
०१,१२९।०१८द्@०८३_००३१ अविज्ञाता भविष्यामो लोकस्य जगतीपते  
०१,१२९।०१८द्@०८३_००३२ सततं निरयं प्राप्ताः परपिण्डोपजीविनः  
०१,१२९।०१८द्@०८३_००३३ न भवेम यथा राजंस् तथा शीघ्रं विधीयताम्  
०१,१२९।०१८द्@०८३_००३४ अथ त्वम् अपि राजेन्द्र राजवंशो भविष्यसि  
०१,१२९।०१८द्@०८३_००३५ यदि हि त्वं पुरा राज्ये भवान् आस्थापितो नृपः  
०१,१२९।०१८द्@०८३_००३६ ध्रुवं लप्स्यामहे राज्यं वयम् अप्य् अवशेन ते  
०१,१२९।०१८द्@०८३_००३७ स तथा कुरु कौरव्य रक्ष्या वंश्या यथा वयम्  
०१,१२९।०१८द्@०८३_००३८ सम्प्राप्नुमः स्वयं राज्यं मन्त्रयस्व सहानुगैः  
०१,१३०।०००@०८२=००२२ दुर्योधनः  
०१,१३०।०००@०८२=००३६ वैशम्पायनः  
०१,१३०।०००@०८२_०००१ धृतराष्ट्रस् तु वचनं श्रुत्वा सुमहद् अप्रियम्  
०१,१३०।०००@०८२_०००२ उवाच मतिमान् वाक्यं दुर्योधनम् अरिन्दमम्  
०१,१३०।०००@०८२_०००३ जात्यन्धश् चाप्य् अहं तात पाण्डुना पूजितो भृशम्  
०१,१३०।०००@०८२_०००४ राजानो यद्य् अपि श्रेष्ठा धर्महेतोर् भवन्ति हि  
०१,१३०।०००@०८२_०००५ प्रज्ञाचक्षुर् अनेत्रत्वाद् अशक्तो राष्ट्रगोपने  
०१,१३०।०००@०८२_०००६ न चान्धः परचक्राणि प्रतिव्यूहति सङ्गरे  
०१,१३०।०००@०८२_०००७ अर्थशास्त्रं मयाधीतं साङ्गा वेदाश् च पुत्रक  
०१,१३०।०००@०८२_०००८ धार्तराष्ट्र स्वयं राज्ञा योद्धव्यं धर्मकाङ्क्षिणा  
०१,१३०।०००@०८२_०००९ रणे च मृत्युः स्वर्गाय राजन्यस्य विधीयते  
०१,१३०।०००@०८२_००१० पुत्रसङ्क्रामितश्रीर् वा वासाय वनम् आश्रयेत्  
०१,१३०।०००@०८२_००११ ज्येष्ठो ऽयम् इति राज्ये च स्थापितो विकलो ऽपि सन्  
०१,१३०।०००@०८२_००१२ निर्जित्य परराष्ट्राणि पाण्डुर् मह्यं न्यवेदयत्  
०१,१३०।०००@०८२_००१३ कुलधर्मस्थापनाय ज्येष्ठो ऽहं ज्येष्ठभाङ् न च  
०१,१३०।०००@०८२_००१४ बहूनां भ्रातृणां (!) मध्ये श्रेष्ठो ज्येष्ठो हि श्रेयसा  
०१,१३०।०००@०८२_००१५ कनीयान् अपि स ज्येष्ठः श्रेष्ठः श्रेयान् कुलस्य वै  
०१,१३०।०००@०८२_००१६ तस्माज् ज्येष्ठश् च श्रेष्ठश् च पाण्डुर् धर्मभृतां वरः  
०१,१३०।०००@०८२_००१७ तस्य पुत्रा गुणैः ख्याता अर्थे च कृतनिश्चयाः  
०१,१३०।०००@०८२_००१८ कृतास्त्रा लब्धलक्षाश् च पाण्डुपुत्रा महारथाः  
०१,१३०।०००@०८२_००१९ धर्मे च नीतिशास्त्रे च तथा च निरताः सदा  
०१,१३०।०००@०८२_००२० पौरजानपदानां च प्रीतिर् एषु विशेषतः  
०१,१३०।०००@०८२_००२१ कथं नामोत्सहे वत्स नगराच् च विवासितुम्  
०१,१३०।०००@०८२_००२२ पौरजानपदैः सार्धं विप्रा जल्पन्ति नित्यशः  
०१,१३०।०००@०८२_००२३ प्रज्ञाचक्षुर् अनेत्रत्वाद् अशक्तो राज्यरक्षणे  
०१,१३०।०००@०८२_००२४ ते वयं पाण्डवश्रेष्ठं तरुणं वृद्धशीलिनम्  
०१,१३०।०००@०८२_००२५ राजानम् अभिषिञ्चामः सत्यं करुणवेदिनम्  
०१,१३०।०००@०८२_००२६ स हि वृद्धान् अमात्यांश् च ज्ञातींश् चापि महायशाः  
०१,१३०।०००@०८२_००२७ सत्कृत्य नित्यं पूजार्हान् पाण्डवः पूजयिष्यति  
०१,१३०।०००@०८२_००२८ पितामहं शान्तनवं धृतराष्ट्रं च धर्मतः  
०१,१३०।०००@०८२_००२९ सपुत्रं विविधैर् भोगैर् वासयिष्यति मानितः  
०१,१३०।०००@०८२_००३० इत्य् एवं विलपन्ति स्म वदन्ति च जना मुहुः  
०१,१३०।०००@०८२_००३१ राजन् दुःखशताविष्टाः पौराः शतसहस्रशः  
०१,१३०।०००@०८२_००३२ तेषां श्रुत्वा तु वाक्यानि पौराणाम् अशिवानि च  
०१,१३०।०००@०८२_००३३ युधिष्ठिरानुरक्तानां परितप्स्यामि भारत  
०१,१३०।०००@०८२_००३४ धृतराष्ट्रस् तु पुत्रस्य श्रुत्वा वाक्यम् उवाच ह  
०१,१३०।०००@०८२_००३५ यथा न वाच्यतां पुत्र गच्छेम च तथा कुरु  
०१,१३०।०००@०८२_००३६ एवं तस्य वचः श्रुत्वा प्रविश्य च गृहं महत्  
०१,१३०।००१ वैशम्पायन उवाच  
०१,१३०।००१*१४४४_०१ एवं श्रुत्वा तु पुत्रस्य प्रज्ञाचक्षुर् नराधिपः  
०१,१३०।००१*१४४४_०२ कणिकस्य च वाक्यानि तानि श्रुत्वा स सर्वशः  
०१,१३०।००१*१४४४_०३ धृतराष्ट्रो द्विधाचित्तः शोकार्तः समपद्यत  
०१,१३०।००१*१४४४_०४ दुर्योधनश् च कर्णश् च शकुनिः सौबलस् तथा  
०१,१३०।००१*१४४४_०५ दुःशासनचतुर्थास् ते मन्त्रयाम् आसुर् एकतः  
०१,१३०।००१*१४४४_०६ ततो दुर्योधनो राजा धृतराष्ट्रम् अभाषत  
०१,१३०।००१*१४४४_०७ पाण्डवेभ्यो भयं नः स्यात् तान् विवासयतां भवान्  
०१,१३०।००१*१४४४_०८ निपुणेनाभ्युपायेन नगरं वारणावतम्  
०१,१३०।००१अ धृतराष्ट्रस् तु पुत्रस्य श्रुत्वा वचनम् ईदृशम्  
०१,१३०।००१च् मुहूर्तम् इव सञ्चिन्त्य दुर्योधनम् अथाब्रवीत्  
०१,१३०।००२अ धर्मनित्यः सदा पाण्डुर् ममासीत् प्रियकृद् धितः  
०१,१३०।००२च् सर्वेषु ज्ञातिषु तथा मयि त्व् आसीद् विशेषतः  
०१,१३०।००३अ नास्य किं चिन् न जानामि भोजनादि चिकीर्षितम्  
०१,१३०।००३च् निवेदयति नित्यं हि मम राज्यं धृतव्रतः  
०१,१३०।००४अ तस्य पुत्रो यथा पाण्डुस् तथा धर्मपरायणः  
०१,१३०।००४च् गुणवांल् लोकविख्यातः पौराणां च सुसम्मतः  
०१,१३०।००४द्*१४४५_०१ स तथा वर्तमानो ऽसौ धर्मसूनुर् यथानुजः  
०१,१३०।००५अ स कथं शक्यम् अस्माभिर् अपक्रष्टुं बलाद् इतः  
०१,१३०।००५च् पितृपैतामहाद् राज्यात् ससहायो विशेषतः  
०१,१३०।००६अ भृता हि पाण्डुनामात्या बलं च सततं भृतम्  
०१,१३०।००६च् भृताः पुत्राश् च पौत्राश् च तेषाम् अपि विशेषतः  
०१,१३०।००७अ ते पुरा सत्कृतास् तात पाण्डुना पौरवा जनाः  
०१,१३०।००७च् कथं युधिष्ठिरस्यार्थे न नो हन्युः सबान्धवान्  
०१,१३०।००८ दुर्योधन उवाच  
०१,१३०।००८अ एवम् एतन् मया तात भावितं दोषम् आत्मनि  
०१,१३०।००८च् दृष्ट्वा प्रकृतयः सर्वा अर्थमानेन योजिताः  
०१,१३०।००९अ ध्रुवम् अस्मत्सहायास् ते भविष्यन्ति प्रधानतः  
०१,१३०।००९च् अर्थवर्गः सहामात्यो मत्संस्थो ऽद्य महीपते  
०१,१३०।०१०अ स भवान् पाण्डवान् आशु विवासयितुम् अर्हति  
०१,१३०।०१०च् मृदुनैवाभ्युपायेन नगरं वारणावतम्  
०१,१३०।०११अ यदा प्रतिष्ठितं राज्यं मयि राजन् भविष्यति  
०१,१३०।०११च् तदा कुन्ती सहापत्या पुनर् एष्यति भारत  
०१,१३०।०१२ धृतराष्ट्र उवाच  
०१,१३०।०१२अ दुर्योधन ममाप्य् एतद् धृदि सम्परिवर्तते  
०१,१३०।०१२च् अभिप्रायस्य पापत्वान् नैतत् तु विवृणोम्य् अहम्  
०१,१३०।०१३अ न च भीष्मो न च द्रोणो न क्षत्ता न च गौतमः  
०१,१३०।०१३च् विवास्यमानान् कौन्तेयान् अनुमंस्यन्ति कर्हि चित्  
०१,१३०।०१४अ समा हि कौरवेयाणां वयम् एते च पुत्रक  
०१,१३०।०१४च् नैते विषमम् इच्छेयुर् धर्मयुक्ता मनस्विनः  
०१,१३०।०१५अ ते वयं कौरवेयाणाम् एतेषां च महात्मनाम्  
०१,१३०।०१५च् कथं न वध्यतां तात गच्छेम जगतस् तथा  
०१,१३०।०१६ दुर्योधन उवाच  
०१,१३०।०१६अ मध्यस्थः सततं भीष्मो द्रोणपुत्रो मयि स्थितः  
०१,१३०।०१६च् यतः पुत्रस् ततो द्रोणो भविता नात्र सांशयः  
०१,१३०।०१७अ कृपः शारद्वतश् चैव यत एते त्रयस् ततः  
०१,१३०।०१७च् द्रोणं च भागिनेयं च न स त्यक्ष्यति कर्हि चित्  
०१,१३०।०१८अ क्षत्तार्थबद्धस् त्व् अस्माकं प्रच्छन्नं तु यतः परे  
०१,१३०।०१८च् न चैकः स समर्थो ऽस्मान् पाण्डवार्थे प्रबाधितुम्  
०१,१३०।०१९अ स विश्रब्धः पाण्डुपुत्रान् सह मात्रा विवासय  
०१,१३०।०१९च् वारणावतम् अद्यैव नात्र दोषो भविष्यति  
०१,१३०।०२०अ विनिद्रकरणं घोरं हृदि शल्यम् इवार्पितम्  
०१,१३०।०२०च् शोकपावकम् उद्भूतं कर्मणैतेन नाशय  
०१,१३१।००१ वैशम्पायन उवाच  
०१,१३१।००१अ ततो दुर्योधनो राजा सर्वास् ताः प्रकृतीः शनैः  
०१,१३१।००१च् अर्थमानप्रदानाभ्यां सञ्जहार सहानुजः  
०१,१३१।००१द्*१४४६_०१ युयुत्सुम् अपनीयैकं धार्तराष्ट्राः सहोदराः  
०१,१३१।००२अ धृतराष्ट्रप्रयुक्तास् तु के चित् कुशलमन्त्रिणः  
०१,१३१।००२च् कथयां चक्रिरे रम्यं नगरं वारणावतम्  
०१,१३१।००३अ अयं समाजः सुमहान् रमणीयतमो भुवि  
०१,१३१।००३च् उपस्थितः पशुपतेर् नगरे वारणावते  
०१,१३१।००४अ सर्वरत्नसमाकीर्णे पुंसां देशे मनोरमे  
०१,१३१।००४च् इत्य् एवं धृतराष्ट्रस्य वचनाच् चक्रिरे कथाः  
०१,१३१।००५अ कथ्यमाने तथा रम्ये नगरे वारणावते  
०१,१३१।००५च् गमने पाण्डुपुत्राणां जज्ञे तत्र मतिर् नृप  
०१,१३१।००६अ यदा त्व् अमन्यत नृपो जातकौतूहला इति  
०१,१३१।००६च् उवाचैनान् अथ तदा पाण्डवान् अम्बिकासुतः  
०१,१३१।००६द्*१४४७_०१ अधीतानि च शास्त्राणि युष्माभिर् इह कृत्स्नशः  
०१,१३१।००६द्*१४४७_०२ अस्त्राणि च तथा द्रोणाद् गौतमाच् च शरद्वतः  
०१,१३१।००६द्*१४४७_०३ सो ऽहम् एवङ्गते तात चिन्तयामि समन्ततः  
०१,१३१।००६द्*१४४७_०४ रक्षणे व्यवहारे च राज्यस्य सततं हिताः  
०१,१३१।००७अ ममेमे पुरुषा नित्यं कथयन्ति पुनः पुनः  
०१,१३१।००७च् रमणीयतरं लोके नगरं वारणावतम्  
०१,१३१।००८अ ते तात यदि मन्यध्वम् उत्सवं वारणावते  
०१,१३१।००८च् सगणाः सानुयात्राश् च विहरध्वं यथामराः  
०१,१३१।००९अ ब्राह्मणेभ्यश् च रत्नानि गायनेभ्यश् च सर्वशः  
०१,१३१।००९च् प्रयच्छध्वं यथाकामं देवा इव सुवर्चसः  
०१,१३१।०१०अ कं चित् कालं विहृत्यैवम् अनुभूय परां मुदम्  
०१,१३१।०१०च् इदं वै हास्तिनपुरं सुखिनः पुनर् एष्यथ  
०१,१३१।०१०द्*१४४८_०१ निवसध्वं च तत्रैव संरक्षणपरायणाः  
०१,१३१।०१०द्*१४४८_०२ वैलक्षण्यं हि तत्रैव भविष्यति परन्तपाः  
०१,१३१।०१०द्*१४४९_०१ नगरं पुनर् एवेदम् उपयास्यथ पाण्डवाः  
०१,१३१।०११अ धृतराष्ट्रस्य तं कामम् अनुबुद्ध्वा युधिष्ठिरः  
०१,१३१।०११च् आत्मनश् चासहायत्वं तथेति प्रत्युवाच तम्  
०१,१३१।०१२अ ततो भीष्मं महाप्राज्ञं विदुरं च महामतिम्  
०१,१३१।०१२च् द्रोणं च बाह्लिकं चैव सोमदत्तं च कौरवम्  
०१,१३१।०१३अ कृपम् आचार्यपुत्रं च गान्धारीं च यशस्विनीम्  
०१,१३१।०१३अ*१४५०_०१ । । । । । । । । भूरिश्रवसम् एव च  
०१,१३१।०१३अ*१४५०_०२ मान्यान् अन्यान् अमात्यांश् च ब्राह्मणांश् च तपोधनान्  
०१,१३१।०१३अ*१४५०_०३ पुरोहितांश् च पौरांश् च । । । । । । । ।  
०१,१३१।०१३ब्*१४५१_०१ सर्वमातॄर् उपस्पृष्ट्वा (सिच्) विदुरस्य च योषितः  
०१,१३१।०१३च् युधिष्ठिरः शनैर् दीनम् उवाचेदं वचस् तदा  
०१,१३१।०१४अ रमणीये जनाकीर्णे नगरे वारणावते  
०१,१३१।०१४च् सगणास् तात वत्स्यामो धृतराष्ट्रस्य शासनात्  
०१,१३१।०१५अ प्रसन्नमनसः सर्वे पुण्या वाचो विमुञ्चत  
०१,१३१।०१५च् आशीर्भिर् वर्धितान् अस्मान् न पापं प्रसहिष्यति  
०१,१३१।०१६अ एवम् उक्तास् तु ते सर्वे पाण्डुपुत्रेण कौरवाः  
०१,१३१।०१६च् प्रसन्नवदना भूत्वा ते ऽभ्यवर्तन्त पाण्डवान्  
०१,१३१।०१७अ स्वस्त्य् अस्तु वः पथि सदा भूतेभ्यश् चैव सर्वशः  
०१,१३१।०१७च् मा च वो ऽस्त्व् अशुभं किं चित् सर्वतः पाण्डुनन्दनाः  
०१,१३१।०१८अ ततः कृतस्वस्त्ययना राज्यलाभाय पाण्डवाः  
०१,१३१।०१८च् कृत्वा सर्वाणि कार्याणि प्रययुर् वारणावतम्  
०१,१३२।००१ वैशम्पायन उवाच  
०१,१३२।००१अ एवम् उक्तेषु राज्ञा तु पाण्डवेषु महात्मसु  
०१,१३२।००१च् दुर्योधनः परं हर्षम् आजगाम दुरात्मवान्  
०१,१३२।००१द्*१४५२_०१ ततः सुबलपुत्रश् च कर्णो दुर्योधनस् तथा  
०१,१३२।००१द्*१४५२_०२ दाहने सहपुत्रायाः कुन्त्या मतिम् अकुर्वत  
०१,१३२।००१द्*१४५२_०३ मन्त्रयित्वा स तैः सार्धं दुरात्मा धृतराष्ट्रजः  
०१,१३२।००२अ स पुरोचनम् एकान्तम् आनीय भरतर्षभ  
०१,१३२।००२च् गृहीत्वा दक्षिणे पाणौ सचिवं वाक्यम् अब्रवीत्  
०१,१३२।००३अ ममेयं वसुसम्पूर्णा पुरोचन वसुन्धरा  
०१,१३२।००३च् यथेयं मम तद्वत् ते स तां रक्षितुम् अर्हसि  
०१,१३२।००४अ न हि मे कश् चिद् अन्यो ऽस्ति वैश्वासिकतरस् त्वया  
०१,१३२।००४च् सहायो येन सन्धाय मन्त्रयेयं यथा त्वया  
०१,१३२।००५अ संरक्ष तात मन्त्रं च सपत्नांश् च ममोद्धर  
०१,१३२।००५च् निपुणेनाभ्युपायेन यद् ब्रवीमि तथा कुरु  
०१,१३२।००६अ पाण्डवा धृतराष्ट्रेण प्रेषिता वारणावतम्  
०१,१३२।००६च् उत्सवे विहरिष्यन्ति धृतराष्ट्रस्य शासनात्  
०१,१३२।००७अ स त्वं रासभयुक्तेन स्यन्दनेनाशुगामिना  
०१,१३२।००७च् वारणावतम् अद्यैव यथा यासि तथा कुरु  
०१,१३२।००८अ तत्र गत्वा चतुःशालं गृहं परमसंवृतम्  
०१,१३२।००८च् आयुधागारम् आश्रित्य कारयेथा महाधनम्  
०१,१३२।००९अ शणसर्जरसादीनि यानि द्रव्याणि कानि चित्  
०१,१३२।००९च् आग्नेयान्य् उत सन्तीह तानि सर्वाणि दापय  
०१,१३२।००९द्*१४५३_०१ बल्वजेन च सम्मिश्रं मधूच्छिष्टेन चैव हि  
०१,१३२।०१०अ सर्पिषा च सतैलेन लाक्षया चाप्य् अनल्पया  
०१,१३२।०१०च् मृत्तिकां मिश्रयित्वा त्वं लेपं कुड्येषु दापयेः  
०१,१३२।०१०द्*१४५४_०१ यथाज्ञप्तं नृपतिना कौरवेण यशस्विना  
०१,१३२।०१०द्*१४५४_०२ एषां तु पाण्डवेयानां गृहं रौद्रम् अकारयत्  
०१,१३२।०११अ शणान् वंशं घृतं दारु यन्त्राणि विविधानि च  
०१,१३२।०११च् तस्मिन् वेश्मनि सर्वाणि निक्षिपेथाः समन्ततः  
०१,१३२।०१२अ यथा च त्वां न शङ्केरन् परीक्षन्तो ऽपि पाण्डवाः  
०१,१३२।०१२च् आग्नेयम् इति तत् कार्यम् इति चान्ये च मानवाः  
०१,१३२।०१३अ वेश्मन्य् एवं कृते तत्र कृत्वा तान् परमार्चितान्  
०१,१३२।०१३च् वासयेः पाण्डवेयांश् च कुन्तीं च ससुहृज्जनाम्  
०१,१३२।०१४अ तत्रासनानि मुख्यानि यानानि शयनानि च  
०१,१३२।०१४च् विधातव्यानि पाण्डूनां यथा तुष्येत मे पिता  
०१,१३२।०१५अ यथा रमेरन् विश्रब्धा नगरे वारणावते  
०१,१३२।०१५च् तथा सर्वं विधातव्यं यावत् कालस्य पर्ययः  
०१,१३२।०१६अ ज्ञात्वा तु तान् सुविश्वस्ताञ् शयानान् अकुतोभयान्  
०१,१३२।०१६च् अग्निस् ततस् त्वया देयो द्वारतस् तस्य वेश्मनः  
०१,१३२।०१७अ दग्धान् एवं स्वके गेहे दग्धा इति ततो जनाः  
०१,१३२।०१७च् ज्ञातयो वा वदिष्यन्ति पाण्डवार्थाय कर्हि चित्  
०१,१३२।०१८अ तत् तथेति प्रतिज्ञाय कौरवाय पुरोचनः  
०१,१३२।०१८च् प्रायाद् रासभयुक्तेन नगरं वारणावतम्  
०१,१३२।०१९अ स गत्वा त्वरितो राजन् दुर्योधनमते स्थितः  
०१,१३२।०१९च् यथोक्तं राजपुत्रेण सर्वं चक्रे पुरोचनः  
०१,१३३।००१ वैशम्पायन उवाच  
०१,१३३।००१अ पाण्डवास् तु रथान् युक्त्वा सदश्वैर् अनिलोपमैः  
०१,१३३।००१च् आरोहमाणा भीष्मस्य पादौ जगृहुर् आर्तवत्  
०१,१३३।००२अ राज्ञश् च धृतराष्ट्रस्य द्रोणस्य च महात्मनः  
०१,१३३।००२च् अन्येषां चैव वृद्धानां विदुरस्य कृपस्य च  
०१,१३३।००३अ एवं सर्वान् कुरून् वृद्धान् अभिवाद्य यतव्रताः  
०१,१३३।००३च् समालिङ्ग्य समानांश् च बालैश् चाप्य् अभिवादिताः  
०१,१३३।००४अ सर्वा मातॄस् तथापृष्ट्वा कृत्वा चैव प्रदक्षिणम्  
०१,१३३।००४अ*१४५५_०१ । । । । । । । । यथार्हम् अमितौजसः  
०१,१३३।००४अ*१४५५_०२ शोचन्तः पाण्डवाः सर्वे । । । । । । । ।  
०१,१३३।००४च् सर्वाः प्रकृतयश् चैव प्रययुर् वारणावतम्  
०१,१३३।००५अ विदुरश् च महाप्राज्ञस् तथान्ये कुरुपुङ्गवाः  
०१,१३३।००५च् पौराश् च पुरुषव्याघ्रान् अन्वयुः शोककर्शिताः  
०१,१३३।००६अ तत्र केच् चिद् ब्रुवन्ति स्म ब्राह्मणा निर्भयास् तदा  
०१,१३३।००६च् शोचमानाः पाण्डुपुत्रान् अतीव भरतर्षभ  
०१,१३३।००७अ विषमं पश्यते राजा सर्वथा तमसावृतः  
०१,१३३।००७च् धृतराष्ट्रः सुदुर्बुद्धिर् न च धर्मं प्रपश्यति  
०१,१३३।००८अ न हि पापम् अपापात्मा रोचयिष्यति पाण्डवः  
०१,१३३।००८च् भीमो वा बलिनां श्रेष्ठः कौन्तेयो वा धनञ्जयः  
०१,१३३।००८ए कुत एव महाप्राज्ञौ माद्रीपुत्रौ करिष्यतः  
०१,१३३।००९अ तद् राज्यं पितृतः प्राप्तं धृतराष्ट्रो न मृष्यते  
०१,१३३।००९च् अधर्मम् अखिलं किं नु भीष्मो ऽयम् अनुमन्यते  
०१,१३३।००९ए विवास्यमानान् अस्थाने कौन्तेयान् भरतर्षभान्  
०१,१३३।०१०अ पितेव हि नृपो ऽस्माकम् अभूच् छान्तनवः पुरा  
०१,१३३।०१०च् विचित्रवीर्यो राजर्षिः पाण्डुश् च कुरुनन्दनः  
०१,१३३।०११अ स तस्मिन् पुरुषव्याघ्रे दिष्टभावं गते सति  
०१,१३३।०११च् राजपुत्रान् इमान् बालान् धृतराष्ट्रो न मृष्यते  
०१,१३३।०१२अ वयम् एतद् अमृष्यन्तः सर्व एव पुरोत्तमात्  
०१,१३३।०१२च् गृहान् विहाय गच्छामो यत्र याति युधिष्ठिरः  
०१,१३३।०१३अ तांस् तथावादिनः पौरान् दुःखितान् दुःखकर्शितः  
०१,१३३।०१३च् उवाच परमप्रीतो धर्मराजो युधिष्ठिरः  
०१,१३३।०१४अ पिता मान्यो गुरुः श्रेष्ठो यद् आह पृथिवीपतिः  
०१,१३३।०१४च् अशङ्कमानैस् तत् कार्यम् अस्माभिर् इति नो व्रतम्  
०१,१३३।०१५अ भवन्तः सुहृदो ऽस्माकम् अस्मान् कृत्वा प्रदक्षिणम्  
०१,१३३।०१५च् आशीर्भिर् अभिनन्द्यास्मान् निवर्तध्वं यथागृहम्  
०१,१३३।०१६अ यदा तु कार्यम् अस्माकं भवद्भिर् उपपत्स्यते  
०१,१३३।०१६च् तदा करिष्यथ मम प्रियाणि च हितानि च  
०१,१३३।०१७अ ते तथेति प्रतिज्ञाय कृत्वा चैतान् प्रदक्षिणम्  
०१,१३३।०१७च् आशीर्भिर् अभिनन्द्यैनाञ् जग्मुर् नगरम् एव हि  
०१,१३३।०१८अ पौरेषु तु निवृत्तेषु विदुरः सर्वधर्मवित्  
०१,१३३।०१८च् बोधयन् पाण्डवश्रेष्ठम् इदं वचनम् अब्रवीत्  
०१,१३३।०१८ए प्राज्ञः प्राज्ञं प्रलापज्ञः सम्यग् धर्मार्थदर्शिवान्  
०१,१३३।०१८फ़्*१४५६_०१ प्राज्ञश् च विप्रलापज्ञः सम्यग् धर्मार्थतत्त्ववित्  
०१,१३३।०१८फ़्*१४५७_०१ प्राज्ञं प्राज्ञः प्रलापज्ञः प्रलापज्ञं वचो ऽब्रवीत् (!)  
०१,१३३।०१८फ़्*१४५८_०१ यो जानाति परप्रज्ञां नीतिशास्त्रानुसारिणीम्  
०१,१३३।०१९अ विज्ञायेदं तथा कुर्याद् आपदं निस्तरेद् यथा  
०१,१३३।०१९च् अलोहं निशितं शस्त्रं शरीरपरिकर्तनम्  
०१,१३३।०१९ए यो वेत्ति न तम् आघ्नन्ति प्रतिघातविदं द्विषः  
०१,१३३।०२०अ कक्षघ्नः शिशिरघ्नश् च महाकक्षे बिलौकसः  
०१,१३३।०२०च् न दहेद् इति चात्मानं यो रक्षति स जीवति  
०१,१३३।०२१अ नाचक्षुर् वेत्ति पन्थानं नाचक्षुर् विन्दते दिशः  
०१,१३३।०२१च् नाधृतिर् भूतिम् आप्नोति बुध्यस्वैवं प्रबोधितः  
०१,१३३।०२२अ अनाप्तैर् दत्तम् आदत्ते नरः शस्त्रम् अलोहजम्  
०१,१३३।०२२च् श्वाविच् छरणम् आसाद्य प्रमुच्येत हुताशनात्  
०१,१३३।०२३अ चरन् मार्गान् विजानाति नक्षत्रैर् विन्दते दिशः  
०१,१३३।०२३च् आत्मना चात्मनः पञ्च पीडयन् नानुपीड्यते  
०१,१३३।०२३द्*१४५९_०१ एवम् उक्तः प्रत्युवाच धर्मराजो युधिष्ठिरः  
०१,१३३।०२३द्*१४५९_०२ विदुरं विदुषां श्रेष्ठं ज्ञातम् इत्य् एव पाण्डवः  
०१,१३३।०२४अ अनुशिष्ट्वानुगत्वा च कृत्वा चैनान् प्रदक्षिणम्  
०१,१३३।०२४ब्*१४६०_०१ अभिवाद्य ततः कुन्तीं रुदन् पाण्डुम् अचिन्तयत्  
०१,१३३।०२४च् पाण्डवान् अभ्यनुज्ञाय विदुरः प्रययौ गृहान्  
०१,१३३।०२५अ निवृत्ते विदुरे चैव भीष्मे पौरजने तथा  
०१,१३३।०२५च् अजातशत्रुम् आमन्त्र्य कुन्ती वचनम् अब्रवीत्  
०१,१३३।०२६अ क्षत्ता यद् अब्रवीद् वाक्यं जनमध्ये ऽब्रुवन्न् इव  
०१,१३३।०२६च् त्वया च तत् तथेत्य् उक्तो जानीमो न च तद् वयम्  
०१,१३३।०२७अ यदि तच् छक्यम् अस्माभिः श्रोतुं न च सदोषवत्  
०१,१३३।०२७च् श्रोतुम् इच्छामि तत् सर्वं संवादं तव तस्य च  
०१,१३३।०२८ युधिष्ठिर उवाच  
०१,१३३।०२८अ विषाद् अग्नेश् च बोद्धव्यम् इति मां विदुरो ऽब्रवीत्  
०१,१३३।०२८च् पन्थाश् च वो नाविदितः कश् चित् स्याद् इति चाब्रवीत्  
०१,१३३।०२९अ जितेन्द्रियश् च वसुधां प्राप्स्यसीति च माब्रवीत्  
०१,१३३।०२९च् विज्ञातम् इति तत् सर्वम् इत्य् उक्तो विदुरो मया  
०१,१३३।०३० वैशम्पायन उवाच  
०१,१३३।०३०अ अष्टमे ऽहनि रोहिण्यां प्रयाताः फल्गुनस्य ते  
०१,१३३।०३०च् वारणावतम् आसाद्य ददृशुर् नागरं जनम्  
०१,१३४।००१ वैशम्पायन उवाच  
०१,१३४।००१अ ततः सर्वाः प्रकृतयो नगराद् वारणावतात्  
०१,१३४।००१च् सर्वमङ्गलसंयुक्ता यथाशास्त्रम् अतन्द्रिताः  
०१,१३४।००२अ श्रुत्वागतान् पाण्डुपुत्रान् नानायानैः सहस्रशः  
०१,१३४।००२च् अभिजग्मुर् नरश्रेष्ठाञ् श्रुत्वैव परया मुदा  
०१,१३४।००३अ ते समासाद्य कौन्तेयान् वारणावतका जनाः  
०१,१३४।००३च् कृत्वा जयाशिषः सर्वे परिवार्योपतस्थिरे  
०१,१३४।००४अ तैर् वृतः पुरुषव्याघ्रो धर्मराजो युधिष्ठिरः  
०१,१३४।००४च् विबभौ देवसङ्काशो वज्रपाणिर् इवामरैः  
०१,१३४।००५अ सत्कृतास् ते तु पौरैश् च पौरान् सत्कृत्य चानघाः  
०१,१३४।००५च् अलङ्कृतं जनाकीर्णं विविशुर् वारणावतम्  
०१,१३४।००६अ ते प्रविश्य पुरं वीरास् तूर्णं जग्मुर् अथो गृहान्  
०१,१३४।००६च् ब्राह्मणानां महीपाल रतानां स्वेषु कर्मसु  
०१,१३४।००७अ नगराधिकृतानां च गृहाणि रथिनां तथा  
०१,१३४।००७च् उपतस्थुर् नरश्रेष्ठा वैश्यशूद्रगृहान् अपि  
०१,१३४।००८अ अर्चिताश् च नरैः पौरैः पाण्डवा भरतर्षभाः  
०१,१३४।००८च् जग्मुर् आवसथं पश्चात् पुरोचनपुरस्कृताः  
०१,१३४।००९अ तेभ्यो भक्ष्यान्नपानानि शयनानि शुभानि च  
०१,१३४।००९च् आसनानि च मुख्यानि प्रददौ स पुरोचनः  
०१,१३४।०१०अ तत्र ते सत्कृतास् तेन सुमहार्हपरिच्छदाः  
०१,१३४।०१०च् उपास्यमानाः पुरुषैर् ऊषुः पुरनिवासिभिः  
०१,१३४।०११अ दशरात्रोषितानां तु तत्र तेषां पुरोचनः  
०१,१३४।०११च् निवेदयाम् आस गृहं शिवाख्यम् अशिवं तदा  
०१,१३४।०१२अ तत्र ते पुरुषव्याघ्रा विविशुः सपरिच्छदाः  
०१,१३४।०१२च् पुरोचनस्य वचनात् कैलासम् इव गुह्यकाः  
०१,१३४।०१३अ तत् त्व् अगारम् अभिप्रेक्ष्य सर्वधर्मविशारदः  
०१,१३४।०१३च् उवाचाग्नेयम् इत्य् एवं भीमसेनं युधिष्ठिरः  
०१,१३४।०१३ए जिघ्रन् सोम्य वसागन्धं सर्पिर् जतुविमिश्रितम्  
०१,१३४।०१४अ कृतं हि व्यक्तम् आग्नेयम् इदं वेश्म परन्तप  
०१,१३४।०१४ब्*१४६१_०१ मृद् एषा व्यक्तम् आग्नेयैर् द्रव्यैर् मिश्रस्य वेश्मनः  
०१,१३४।०१४च् शणसर्जरसं व्यक्तम् आनीतं गृहकर्मणि  
०१,१३४।०१४ए मुञ्जबल्वजवंशादि द्रव्यं सर्वं घृतोक्षितम्  
०१,१३४।०१४फ़्*१४६२_०१ शणबल्वजकार्पासवंशदारुकटान्य् अपि  
०१,१३४।०१४फ़्*१४६२_०२ आग्नेयान्य् अत्र क्षिप्तानि परितो वेश्मनस् तथा  
०१,१३४।०१५अ शिल्पिभिः सुकृतं ह्य् आप्तैर् विनीतैर् वेश्मकर्मणि  
०१,१३४।०१५च् विश्वस्तं माम् अयं पापो दग्धुकामः पुरोचनः  
०१,१३४।०१५द्*१४६३_०१ तथा हि वर्तते मन्दः सुयोधनवशे स्थितः  
०१,१३४।०१६अ इमां तु तां महाबुद्धिर् विदुरो दृष्टवांस् तदा  
०१,१३४।०१६च् आपदं तेन मां पार्थ स सम्बोधितवान् पुरा  
०१,१३४।०१६द्*१४६४_०१ आग्नेयं रुचिरं वेश्म कारितं दृश्यते शुभम्  
०१,१३४।०१६द्*१४६५_०१ अस्माकं भागधेयेन विदुरेण महात्मना  
०१,१३४।०१७अ ते वयं बोधितास् तेन बुद्धवन्तो ऽशिवं गृहम्  
०१,१३४।०१७अ*१४६६_०१ । । । । । । । । नित्यम् अस्मद्धितैषिणा  
०१,१३४।०१७अ*१४६६_०२ पित्रा कनीयसा स्नेहात् । । । । । । । ।  
०१,१३४।०१७च् आचार्यैः सुकृतं गूढैर् दुर्योधनवशानुगैः  
०१,१३४।०१८ भीम उवाच  
०१,१३४।०१८अ यद् इदं गृहम् आग्नेयं विहितं मन्यते भवान्  
०१,१३४।०१८ब्*१४६७_०१ पुरोचनम् इमं दग्ध्वा गम्यते वारणावतान्  
०१,१३४।०१८च् तत्रैव साधु गच्छामो यत्र पूर्वोषिता वयम्  
०१,१३४।०१८द्@०८४_०००१ दर्शयित्वा पृथग् गन्तुं न कार्यं प्रतिभाति मे  
०१,१३४।०१८द्@०८४_०००२ अशुभं वा शुभं वापि तैर् वसाम सहैव तु  
०१,१३४।०१८द्@०८४_०००३ अद्य प्रभृति चास्मासु गतेषु भयविह्वलः  
०१,१३४।०१८द्@०८४_०००४ रूढमूलो भवेद् राज्ये धार्तराष्ट्रो जनेश्वरः  
०१,१३४।०१८द्@०८४_०००५ तदीयं च भवेद् राज्यं तदीयाः स्युः प्रजा इमाः  
०१,१३४।०१८द्@०८४_०००६ तस्मात् सहैव वत्स्यामो गलन्यस्तपदा वयम्  
०१,१३४।०१८द्@०८४_०००७ अस्माकं कालम् आसाद्य राज्यम् आच्छिद्य शत्रुतः  
०१,१३४।०१८द्@०८४_०००८ अर्धं पैतृकम् अस्माकं सुखं भोक्ष्याम शाश्वतम्  
०१,१३४।०१८द्@०८४_०००९ धृतराष्ट्रवचो ऽस्माभिः किमर्थम् अनुमन्यते  
०१,१३४।०१८द्@०८४_००१० तेभ्यो भीत्यान्यथा गन्तुं दौर्बल्यं ते कुतो नृप  
०१,१३४।०१८द्@०८४_००११ आपत्सु रक्षितास्माकं विदुरो ऽस्ति महामतिः  
०१,१३४।०१८द्@०८४_००१२ मध्यस्थ एव गाङ्गेयो राज्यभोगपराङ्मुखः  
०१,१३४।०१८द्@०८४_००१३ बाह्लिकप्रमुखा वृद्धा मध्यस्था एव सर्वदा  
०१,१३४।०१८द्@०८४_००१४ अस्मदीयो भवेद् द्रोणः फल्गुनप्रेमसंयुतः  
०१,१३४।०१८द्@०८४_००१५ तस्मात् सहैव वस्तव्यं न गन्तव्यं पृथङ् नृप  
०१,१३४।०१८द्@०८४_००१६ अथवास्मासु ते कुर्युः किम् अशक्ताः पराक्रमैः  
०१,१३४।०१८द्@०८४_००१७ क्षुद्राः कपटिनो धूर्ता जाग्रत्सु मनुजेश्वर  
०१,१३४।०१८द्@०८४_००१८ किं न कुर्युः पुरा मह्यं किं न दत्तं पुरा विषम्  
०१,१३४।०१८द्@०८४_००१९ आशीविषैर् महाघोरैः सर्पैस् तैः किं न दंशितः  
०१,१३४।०१८द्@०८४_००२० प्रमाणकोट्यां सन्नह्य निद्रापरवशे मयि  
०१,१३४।०१८द्@०८४_००२१ सर्पैर् दृष्टिविषैर् घोरैर् गङ्गायां शूलसन्ततौ  
०१,१३४।०१८द्@०८४_००२२ किं तैर् न पातितो भूप तदा किं मृतवाहनम्  
०१,१३४।०१८द्@०८४_००२३ आपत्सु च सुघोरासु दुष्प्रयुक्तासु पापिभिः  
०१,१३४।०१८द्@०८४_००२४ अस्मान् अरक्षद् यो देवो जगद् यस्य वशे स्थितम्  
०१,१३४।०१८द्@०८४_००२५ चराचरात्मकं सो ऽद्य यातः क्व नु नृपोत्तम  
०१,१३४।०१८द्@०८४_००२६ यावत् सोढव्यम् अस्माभिस् तावत् सोढास्मि यत्नतः  
०१,१३४।०१८द्@०८४_००२७ यदा न रक्ष्यते ऽस्माभिस् तदा पश्याम नो हितम्  
०१,१३४।०१८द्@०८४_००२८ किं द्रष्टव्यं तदास्माभिर् विगृह्य तरसा बलात्  
०१,१३४।०१८द्@०८४_००२९ सान्त्ववादेन दानेन भेदेनापि यतामहे  
०१,१३४।०१८द्@०८४_००३० अर्धराज्यस्य सम्प्राप्त्यै ततो दण्डः प्रशस्यते  
०१,१३४।०१८द्@०८४_००३१ तस्मात् सहैव वस्तव्यं तन्मनोर्पितशल्यवत्  
०१,१३४।०१८द्@०८४_००३२ दर्शयित्वा पृथग् वापि न गन्तव्यं सुभीतवत्  
०१,१३४।०१९ युधिष्ठिर उवाच  
०१,१३४।०१९अ इह यत्तैर् निराकारैर् वस्तव्यम् इति रोचये  
०१,१३४।०१९ब्*१४६८_०१ इति किं त्व् अयम् एतावान् किम् अतः परम् आपतत्  
०१,१३४।०१९ब्*१४६८_०२ विचारयन्तो जाग्रन्तः प्राणिभिर् हितकाङ्क्षिभिः  
०१,१३४।०१९ब्*१४६८_०३ इहैव वस्तव्यम् इति मन्मनो रोचते ऽनुज  
०१,१३४।०१९च् नष्टैर् इव विचिन्वद्भिर् गतिम् इष्टां ध्रुवाम् इतः  
०१,१३४।०१९द्*१४६९_०१ इतः परं ते किं कुर्युर् जिज्ञासद्भिर् अभीतवत्  
०१,१३४।०२०अ यदि विन्देत चाकारम् अस्माकं हि पुरोचनः  
०१,१३४।०२०च् शीघ्रकारी ततो भूत्वा प्रसह्यापि दहेत नः  
०१,१३४।०२१अ नायं बिभेत्य् उपक्रोशाद् अधर्माद् वा पुरोचनः  
०१,१३४।०२१च् तथा हि वर्तते मन्दः सुयोधनमते स्थितः  
०१,१३४।०२२अ अपि चेह प्रदग्धेषु भीष्मो ऽस्मासु पितामहः  
०१,१३४।०२२च् कोपं कुर्यात् किमर्थं वा कौरवान् कोपयेत सः  
०१,१३४।०२२द्*१४७०_०१ अथवापीह दग्धेषु भीष्मो ऽस्माकं पितामहः  
०१,१३४।०२२ए धर्म इत्य् एव कुप्येत तथान्ये कुरुपुङ्गवाः  
०१,१३४।०२२फ़्*१४७१_०१ उपपन्नं तु दग्धेषु कुलवंशानुकीर्तिताः  
०१,१३४।०२२फ़्*१४७१_०२ कुप्येरन् यदि धर्मज्ञास् तथान्ये कुरुपुङ्गवाः  
०१,१३४।०२३अ वयं तु यदि दाहस्य बिभ्यतः प्रद्रवेम हि  
०१,१३४।०२३च् स्पशैर् नो घातयेत् सार्वान् राज्यलुब्धः सुयोधनः  
०१,१३४।०२४अ अपदस्थान् पदे तिष्ठन्न् अपक्षान् पक्षसंस्थितः  
०१,१३४।०२४च् हीनकोशान् महाकोशः प्रयोगैर् घातयेद् ध्रुवम्  
०१,१३४।०२५अ तद् अस्माभिर् इमं पापं तं च पापं सुयोधनम्  
०१,१३४।०२५च् वञ्चयद्भिर् निवस्तव्यं छन्नवासं क्व चित् क्व चित्  
०१,१३४।०२६अ ते वयं मृगयाशीलाश् चराम वसुधाम् इमाम्  
०१,१३४।०२६च् तथा नो विदिता मार्गा भविष्यन्ति पलायताम्  
०१,१३४।०२७अ भौमं च बिलम् अद्यैव करवाम सुसंवृतम्  
०१,१३४।०२७च् गूढोच्छ्वसान् न नस् तत्र हुताशः सम्प्रधक्ष्यति  
०१,१३४।०२८अ वसतो ऽत्र यथा चास्मान् न बुध्येत पुरोचनः  
०१,१३४।०२८च् पौरो वापि जनः कश् चित् तथा कार्यम् अतन्द्रितैः  
०१,१३५।००१ वैशम्पायन उवाच  
०१,१३५।००१अ विदुरस्य सुहृत् कश् चित् खनकः कुशलः क्व चित्  
०१,१३५।००१च् विविक्ते पाण्डवान् राजन्न् इदं वचनम् अब्रवीत्  
०१,१३५।००२अ प्रहितो विदुरेणास्मि खनकः कुशलो भृशम्  
०१,१३५।००२च् पाण्डवानां प्रियं कार्यम् इति किं करवाणि वः  
०१,१३५।००३अ प्रच्छन्नं विदुरेणोक्तः श्रेयस् त्वम् इह पाण्डवान्  
०१,१३५।००३च् प्रतिपादय विश्वासाद् इति किं करवाणि वः  
०१,१३५।००४अ कृष्णपक्षे चतुर्दश्यां रात्राव् अस्य पुरोचनः  
०१,१३५।००४च् भवनस्य तव द्वारि प्रदास्यति हुताशनम्  
०१,१३५।००५अ मात्रा सह प्रदग्धव्याः पाण्डवाः पुरुषर्षभाः  
०१,१३५।००५च् इति व्यवसितं पार्थ धार्तराष्ट्रस्य मे श्रुतम्  
०१,१३५।००६अ किं चिच् च विदुरेणोक्तो म्लेच्छवाचासि पाण्डव  
०१,१३५।००६च् त्वया च तत् तथेत्य् उक्तम् एतद् विश्वासकारणम्  
०१,१३५।००७अ उवाच तं सत्यधृतिः कुन्तीपुत्रो युधिष्ठिरः  
०१,१३५।००७च् अभिजानामि सौम्य त्वां सुहृदं विदुरस्य वै  
०१,१३५।००८अ शुचिम् आप्तं प्रियं चैव सदा च दृढभक्तिकम्  
०१,१३५।००८च् न विद्यते कवेः किं चिद् अभिज्ञानप्रयोजनम्  
०१,१३५।००९अ यथा नः स तथा नस् त्वं निर्विशेषा वयं त्वयि  
०१,१३५।००९च् भवतः स्म यथा तस्य पालयास्मान् यथा कविः  
०१,१३५।०१०अ इदं शरणम् आग्नेयं मदर्थम् इति मे मतिः  
०१,१३५।०१०च् पुरोचनेन विहितं धार्तराष्ट्रस्य शासनात्  
०१,१३५।०११अ स पापः कोशवांश् चैव ससहायश् च दुर्मतिः  
०१,१३५।०११च् अस्मान् अपि च दुष्टात्मा नित्यकालं प्रबाधते  
०१,१३५।०१२अ स भवान् मोक्षयत्व् अस्मान् यत्नेनास्माद् धुताशनात्  
०१,१३५।०१२च् अस्मास्व् इह हि दग्धेषु सकामः स्यात् सुयोधनः  
०१,१३५।०१३अ समृद्धम् आयुधागारम् इदं तस्य दुरात्मनः  
०१,१३५।०१३च् वप्रान्ते निष्प्रतीकारम् आश्लिष्येदं कृतं महत्  
०१,१३५।०१४अ इदं तद् अशुभं नूनं तस्य कर्म चिकीर्षितम्  
०१,१३५।०१४च् प्राग् एव विदुरो वेद तेनास्मान् अन्वबोधयत्  
०१,१३५।०१५अ सेयम् आपद् अनुप्राप्ता क्षत्ता यां दृष्टवान् पुरा  
०१,१३५।०१५च् पुरोचनस्याविदितान् अस्मांस् त्वं विप्रमोचय  
०१,१३५।०१६अ स तथेति प्रतिश्रुत्य खनको यत्नम् आस्थितः  
०१,१३५।०१६च् परिखाम् उत्किरन् नाम चकार सुमहद् बिलम्  
०१,१३५।०१७अ चक्रे च वेश्मनस् तस्य मध्ये नातिमहन् मुखम्  
०१,१३५।०१७च् कपाटयुक्तम् अज्ञातं समं भूम्या च भारत  
०१,१३५।०१८अ पुरोचनभयाच् चैव व्यदधात् संवृतं मुखम्  
०१,१३५।०१८ब्*१४७२_०१ स वै स्वर्गाद् इहायातः इन्द्रस्यातिप्रियङ्करः  
०१,१३५।०१८ब्*१४७२_०२ पाण्डवानां हितं कर्तुम् इन्द्रेण प्रेषितस् तदा  
०१,१३५।०१८ब्*१४७२_०३ नित्यमृद्भक्षणपरो दिनैर् दशभिर् एव च  
०१,१३५।०१८ब्*१४७२_०४ कृत्वा बिलं च सुमहत् पुनः स्वर्गम् इतो गतः  
०१,१३५।०१८ब्*१४७२_०५ सर्वम् इन्द्रे निवेद्याथ पुनः स्वर्गात् समागतः  
०१,१३५।०१८च् स तत्र च गृहद्वारि वसत्य् अशुभधीः सदा  
०१,१३५।०१९अ तत्र ते सायुधाः सर्वे वसन्ति स्म क्षपां नृप  
०१,१३५।०१९च् दिवा चरन्ति मृगयां पाण्डवेया वनाद् वनम्  
०१,१३५।०२०अ विश्वस्तवद् अविश्वस्ता वञ्चयन्तः पुरोचनम्  
०१,१३५।०२०च् अतुष्टास् तुष्टवद् राजन्न् ऊषुः परमदुःखिताः  
०१,१३५।०२१अ न चैनान् अन्वबुध्यन्त नरा नगरवासिनः  
०१,१३५।०२१च् अन्यत्र विदुरामात्यात् तस्मात् खनकसत्तमात्  
०१,१३६।००१ वैशम्पायन उवाच  
०१,१३६।००१अ तांस् तु दृष्ट्वा सुमनसः परिसंवत्सरोषितान्  
०१,१३६।००१च् विश्वस्तान् इव संलक्ष्य हर्षं चक्रे पुरोचनः  
०१,१३६।००१द्*१४७३_०१ स तु सञ्चिन्तयाम् आस प्रहृष्टेनान्तरात्मना  
०१,१३६।००१द्*१४७३_०२ प्राप्तकालम् इदं मन्ये पाण्डवानां विनाशने  
०१,१३६।००१द्*१४७३_०३ तद् अस्यान्तर्गतं भावं विज्ञाय कुरुपुङ्गवः  
०१,१३६।००१द्*१४७३_०४ चिन्तयाम् आस मतिमान् धर्मपुत्रो युधिष्ठिरः  
०१,१३६।००२अ पुरोचने तथा हृष्टे कौन्तेयो ऽथ युधिष्ठिरः  
०१,१३६।००२च् भीमसेनार्जुनौ चैव यमौ चोवाच धर्मवित्  
०१,१३६।००३अ अस्मान् अयं सुविश्वस्तान् वेत्ति पापः पुरोचनः  
०१,१३६।००३च् वञ्चितो ऽयं नृशंसात्मा कालं मन्ये पलायने  
०१,१३६।००४अ आयुधागारम् आदीप्य दग्ध्वा चैव पुरोचनम्  
०१,१३६।००४च् षट् प्राणिनो निधायेह द्रवामो ऽनभिलक्षिताः  
०१,१३६।००५अ अथ दानापदेशेन कुन्ती ब्राह्मणभोजनम्  
०१,१३६।००५च् चक्रे निशि महद् राजन्न् आजग्मुस् तत्र योषितः  
०१,१३६।००६अ ता विहृत्य यथाकामं भुक्त्वा पीत्वा च भारत  
०१,१३६।००६च् जग्मुर् निशि गृहान् एव समनुज्ञाप्य माधवीम्  
०१,१३६।००६द्*१४७४_०१ पुरोचनप्रणिहिता पृथां स्म किल सेवते  
०१,१३६।००६द्*१४७४_०२ निषादी दुष्टहृदया नित्यम् अन्तरचारिणी  
०१,१३६।००७अ निषादी पञ्चपुत्रा तु तस्मिन् भोज्ये यदृच्छया  
०१,१३६।००७ब्*१४७५_०१ पुराभ्यासकृतस्नेहा सखी कुन्त्याः समा सुतैः  
०१,१३६।००७ब्*१४७५_०२ आनीय मधुमूलानि फलानि विविधानि च  
०१,१३६।००७च् अन्नार्थिनी समभ्यागात् सपुत्रा कालचोदिता  
०१,१३६।००७द्*१४७६_०१ पापा च पञ्चपुत्रा सा पृथायाः सखिमानिनी  
०१,१३६।००८अ सा पीत्वा मदिरां मत्ता सपुत्रा मदविह्वला  
०१,१३६।००८च् सह सर्वैः सुतै राजंस् तस्मिन्न् एव निवेशने  
०१,१३६।००८ए सुष्वाप विगतज्ञाना मृतकल्पा नराधिप  
०१,१३६।००९अ अथ प्रवाते तुमुले निशि सुप्ते जने विभो  
०१,१३६।००९च् तद् उपादीपयद् भीमः शेते यत्र पुरोचनः  
०१,१३६।००९द्*१४७७_०१ ततो जतुगृहद्वारं दीपयाम् आस पाण्डवः  
०१,१३६।००९द्*१४७७_०२ समन्ततो ददौ पश्चाद् अग्निं तत्र निवेशने  
०१,१३६।००९द्*१४७७_०३ ज्ञात्वा तु तद् गृहं सर्वम् आदीप्तं पाण्डुनन्दनाः  
०१,१३६।००९द्*१४७७_०४ सुरङ्गां (!) विविशुस् तूर्णं मात्रा सार्धम् अरिन्दमाः  
०१,१३६।००९द्*१४७८_०१ पूर्वम् एव बिलं शोध्य भीमसेनो महामतिः  
०१,१३६।००९द्*१४७८_०२ पाण्डवैः सहितां कुन्तीं प्रावेशयत तद् बिलम्  
०१,१३६।००९द्*१४७८_०३ दत्त्वाग्निं सहसा भीमो निर्जगाम बिलेन सः  
०१,१३६।००९द्*१४७९_०१ गृहे तत्परितः सुधीः  
०१,१३६।००९द्*१४७९_०२ गृहस्थं द्रव्यसञ्जातं  
०१,१३६।०१०अ ततः प्रतापः सुमहाञ् शब्दश् चैव विभावसोः  
०१,१३६।०१०च् प्रादुरासीत् तदा तेन बुबुधे स जनव्रजः  
०१,१३६।०१०द्*१४८०_०१ तद् अवेक्ष्य गृहं दीप्तम् आहुः पौराः कृशाननाः  
०१,१३६।०११ पौरा ऊचुः  
०१,१३६।०११अ दुर्योधनप्रयुक्तेन पापेनाकृतबुद्धिना  
०१,१३६।०११च् गृहम् आत्मविनाशाय कारितं दाहितं च यत्  
०१,१३६।०११द्*१४८१_०१ अहो धिक् पाण्डवाः सर्वे दह्यन्त इति चुक्रुशुः  
०१,१३६।०११द्*१४८१_०२ चक्रुश् च परमं यत्नं नरास् तेषां प्रमोक्षणे  
०१,१३६।०११द्*१४८१_०३ ततस् ते जातुषं वेश्म ददृशू रोमहर्षणम्  
०१,१३६।०११द्*१४८१_०४ पाण्डवानां विनाशाय विहितं क्रूरकर्मणा  
०१,१३६।०११द्*१४८२_०१ पुरोचनेन पापेन दुर्योधनहितेप्सया  
०१,१३६।०१२अ अहो धिग् धृतराष्ट्रस्य बुद्धिर् नातिसमञ्जसी  
०१,१३६।०१२च् यः शुचीन् पाण्डवान् बालान् दाहयाम् आस मन्त्रिणा  
०१,१३६।०१३अ दिष्ट्या त्व् इदानीं पापात्मा दग्धो ऽयम् अतिदुर्मतिः  
०१,१३६।०१३च् अनागसः सुविश्वस्तान् यो ददाह नरोत्तमान्  
०१,१३६।०१४ वैशम्पायन उवाच  
०१,१३६।०१४अ एवं ते विलपन्ति स्म वारणावतका जनाः  
०१,१३६।०१४च् परिवार्य गृहं तच् च तस्थू रात्रौ समन्ततः  
०१,१३६।०१५अ पाण्डवाश् चापि ते राजन् मात्रा सह सुदुःखिताः  
०१,१३६।०१५च् बिलेन तेन निर्गत्य जग्मुर् गूढम् अलक्षिताः  
०१,१३६।०१६अ तेन निद्रोपरोधेन साध्वसेन च पाण्डवाः  
०१,१३६।०१६च् न शेकुः सहसा गन्तुं सह मात्रा परन्तपाः  
०१,१३६।०१७अ भीमसेनस् तु राजेन्द्र भीमवेगपराक्रमः  
०१,१३६।०१७च् जगाम भ्रातॄन् आदाय सर्वान् मातरम् एव च  
०१,१३६।०१८अ स्कन्धम् आरोप्य जननीं यमाव् अङ्केन वीर्यवान्  
०१,१३६।०१८च् पार्थौ गृहीत्वा पाणिभ्यां भ्रातरौ सुमहाबलौ  
०१,१३६।०१८द्*१४८३_०१ बिलेन योजनं दूरं गत्वा सिद्धपदे शुभे  
०१,१३६।०१८द्*१४८३_०२ निश्चेरुर् वटमूले ते निद्रामुद्रितलोचनाः  
०१,१३६।०१८द्*१४८३_०३ बिलान् निर्गत्य सहसा भ्रातॄन् मातरम् एव च  
०१,१३६।०१८द्*१४८३_०४ गङ्गातीरवनं प्राप्य वहन् प्रायात् स मारुतिः  
०१,१३६।०१९अ तरसा पादपान् भञ्जन् महीं पद्भ्यां विदारयन्  
०१,१३६।०१९च् स जगामाशु तेजस्वी वातरंहा वृकोदरः  
०१,१३६।०१९द्*१४८४_०१ अव्यक्तवनमार्गः सन् भञ्जन् गुल्मलतागुरून्  
०१,१३६।०१९द्@०८५=०००० वैशम्पायन उवाच  
०१,१३६।०१९द्@०८५_०००१ एतस्मिन्न् एव काले तु यथासम्प्रत्य् अयं कविः  
०१,१३६।०१९द्@०८५_०००२ विदुरः प्रेषयाम् आस तद्वनं पुरुषं शुचिम्  
०१,१३६।०१९द्@०८५_०००३ स गत्वा तु यथोद्देशं पाण्डवान् ददृशे वने  
०१,१३६।०१९द्@०८५_०००४ जनन्या सह कौरव्य मापयानान् नदीजलम्  
०१,१३६।०१९द्@०८५_०००५ विदितं तन् महाबुद्धेर् विदुरस्य महात्मनः  
०१,१३६।०१९द्@०८५_०००६ ततस् तस्यापि चारेण चेष्टितं पापचेतसः  
०१,१३६।०१९द्@०८५_०००७ ततः सम्प्रेषितो विद्वान् विदुरेण नरस् तदा  
०१,१३६।०१९द्@०८५_०००८ पार्थानां दर्शयाम् आस मनोमारुतगामिनीम्  
०१,१३६।०१९द्@०८५_०००९ सर्ववातसहां नावं यन्त्रयुक्तां पताकिनीम्  
०१,१३६।०१९द्@०८५_००१० शिवे भागीरथीतीरे नरैर् विस्रम्भिभिः कृताम्  
०१,१३६।०१९द्@०८५_००११ ततः पुनर् अथोवाच ज्ञापकं पूर्वचोदितम्  
०१,१३६।०१९द्@०८५_००१२ युधिष्ठिर निबोधेदं सञ्ज्ञार्थं वचनं कवेः  
०१,१३६।०१९द्@०८५_००१३ कक्षघ्नः शिशिरघ्नश् च महाकक्षे बिलौकसः  
०१,१३६।०१९द्@०८५_००१४ न हन्तीत्य् एवम् आत्मानं यो रक्षति स जीवति  
०१,१३६।०१९द्@०८५_००१५ तेन मां प्रेषितं विद्धि विश्वस्तं सञ्ज्ञयानया  
०१,१३६।०१९द्@०८५_००१६ भूयश् चैवाह मां क्षत्ता विदुरः सर्वतो ऽर्थवित्  
०१,१३६।०१९द्@०८५_००१७ कर्णं दुर्योधनं चैव भ्रातृभिः सहितं रणे  
०१,१३६।०१९द्@०८५_००१८ शकुनिं चैव कौन्तेय विजेतासि न संशयः  
०१,१३६।०१९द्@०८५_००१९ इयं वारिपथे युक्ता नौर् अप्सु सुखगामिनी  
०१,१३६।०१९द्@०८५_००२० मोचयिष्यति वः सर्वान् अस्माद् देशान् न संशयः  
०१,१३६।०१९द्@०८५_००२१ अथ तान् व्यथितान् दृष्ट्वा सह मात्रा नरोत्तमान्  
०१,१३६।०१९द्@०८५_००२२ नावम् आरोप्य गङ्गायां प्रस्थितान् अब्रवीत् पुनः  
०१,१३६।०१९द्@०८५_००२३ विदुरो मूर्ध्न्य् उपाघ्राय परिष्वज्य च वो मुहुः  
०१,१३६।०१९द्@०८५_००२४ अरिष्टं गच्छताव्यग्राः पन्थानम् इति चाब्रवीत्  
०१,१३६।०१९द्@०८५_००२५ इत्य् उक्त्वा स तु तान् वीरान् पुमान् विदुरचोदितः  
०१,१३६।०१९द्@०८५_००२६ तारयाम् आस राजेन्द्र गङ्गां नावा नरर्षभान्  
०१,१३६।०१९द्@०८५_००२७ तारयित्वा ततो गङ्गां पारं प्राप्तांश् च सर्वशः  
०१,१३६।०१९द्@०८५_००२८ जयाशिषः प्रयुज्याथ यथागतम् अगाद् धि सः  
०१,१३६।०१९द्@०८५_००२९ पाण्डवाश् च महात्मानः प्रतिसन्दिश्य वै कवेः  
०१,१३६।०१९द्@०८५_००३० गङ्गाम् उत्तीर्य वेगेन जग्मुर् गूढम् अलक्षिताः  
०१,१३७।००१ वैशम्पायन उवाच  
०१,१३७।००१अ अथ रात्र्यां व्यतीतायाम् अशेषो नागरो जनः  
०१,१३७।००१च् तत्राजगाम त्वरितो दिदृक्षुः पाण्डुनन्दनान्  
०१,१३७।००२अ निर्वापयन्तो ज्वलनं ते जना ददृशुस् ततः  
०१,१३७।००२च् जातुषं तद् गृहं दग्धम् अमात्यं च पुरोचनम्  
०१,१३७।००३अ नूनं दुर्योधनेनेदं विहितं पापकर्मणा  
०१,१३७।००३च् पाण्डवानां विनाशाय इत्य् एवं चुक्रुषुर् जनाः  
०१,१३७।००४अ विदिते धृतराष्ट्रस्य धार्तराष्ट्रो न संशयः  
०१,१३७।००४च् दग्धवान् पाण्डुदायादान् न ह्य् एनं प्रतिषिद्धवान्  
०१,१३७।००५अ नूनं शान्तनवो भीष्मो न धर्मम् अनुवर्तते  
०१,१३७।००५च् द्रोणश् च विदुरश् चैव कृपश् चान्ये च कौरवाः  
०१,१३७।००५द्*१४८५_०१ नावेक्षन्ते हतं धर्मं धर्मज्ञा अप्य् अहो विधे  
०१,१३७।००५द्*१४८५_०२ श्रुतवन्तो ऽपि विद्वांसो धनवद् वशगा अहो  
०१,१३७।००५द्*१४८५_०३ साधून् अनाथान् धर्मिष्ठान् सत्यव्रतपरायणान्  
०१,१३७।००५द्*१४८५_०४ नावेक्षन्ते महान्तो ऽपि दैवं तेषां परायणम्  
०१,१३७।००६अ ते वयं धृतराष्ट्रस्य प्रेषयामो दुरात्मनः  
०१,१३७।००६च् संवृत्तस् ते परः कामः पाण्डवान् दग्धवान् असि  
०१,१३७।००७अ ततो व्यपोहमानास् ते पाण्डवार्थे हुताशनम्  
०१,१३७।००७च् निषादीं ददृशुर् दग्धां पञ्चपुत्राम् अनागसम्  
०१,१३७।००७द्*१४८६_०१ इतः पश्यत कुन्तीयं दग्धा शेते यशस्विनी  
०१,१३७।००७द्*१४८६_०२ पुत्रैः सहैव वार्ष्णेयी हन्त पश्यत नागराः  
०१,१३७।००८अ खनकेन तु तेनैव वेश्म शोधयता बिलम्  
०१,१३७।००८च् पांसुभिः प्रत्यपिहितं पुरुषैस् तैर् अलक्षितम्  
०१,१३७।००८द्*१४८७_०१ इत्य् एव सर्वे शोचन्तः पृथक् चैव तथाब्रुवन्  
०१,१३७।००९अ ततस् ते प्रेषयाम् आसुर् धृतराष्ट्रस्य नागराः  
०१,१३७।००९च् पाण्डवान् अग्निना दग्धान् अमात्यं च पुरोचनम्  
०१,१३७।०१०अ श्रुत्वा तु धृतराष्ट्रस् तद् राजा सुमहद् अप्रियम्  
०१,१३७।०१०च् विनाशं पाण्डुपुत्राणां विललाप सुदुःखितः  
०१,१३७।०१०द्*१४८८_०१ अन्तर्हृष्टमनाश् चासौ बहिर्दुःखसमाकुलः  
०१,१३७।०१०द्*१४८८_०२ अन्तः शीतो बहिश् चोष्णो ग्रीष्मे ऽगाधह्रदो यथा  
०१,१३७।०११अ अद्य पाण्डुर् मृतो राजा भ्राता मम सुदुर्लभः  
०१,१३७।०११च् तेषु वीरेषु दग्धेषु मात्रा सह विशेषतः  
०१,१३७।०१२अ गच्छन्तु पुरुषाः शीघ्रं नगरं वारणावतम्  
०१,१३७।०१२च् सत्कारयन्तु तान् वीरान् कुन्तिराजसुतां च ताम्  
०१,१३७।०१३अ कारयन्तु च कुल्यानि शुभ्राणि च महान्ति च  
०१,१३७।०१३च् ये च तत्र मृतास् तेषां सुहृदो ऽर्चन्तु तान् अपि  
०१,१३७।०१३द्*१४८९_०१ मम दग्धा महात्मानः कुलवंशविवर्धनाः  
०१,१३७।०१४अ एवङ्गते मया शक्यं यद् यत् कारयितुं हितम्  
०१,१३७।०१४च् पाण्डवानां च कुन्त्याश् च तत् सर्वं क्रियतां धनैः  
०१,१३७।०१४द्*१४९०=०० वैशम्पायनः  
०१,१३७।०१४द्*१४९०_०१ समेतास् तु ततः सर्वे भीष्मेण सह कौरवाः  
०१,१३७।०१४द्*१४९०_०२ धृतराष्ट्रः सपुत्रश् च गङ्गाम् अभिमुखा ययुः  
०१,१३७।०१४द्*१४९०_०३ एकवस्त्रा निरानन्दा निराभरणवेष्टनाः  
०१,१३७।०१४द्*१४९०_०४ उदकं कर्तुकामा वै पाण्डवानां महात्मनाम्  
०१,१३७।०१४द्*१४९१_०१ सपुत्रबान्धवामात्यास् त्यक्तमङ्गलवाहनाः  
०१,१३७।०१४द्*१४९१_०२ अच्छत्राश् चान्तरा राजन् गङ्गाम् अभिमुखा ययुः  
०१,१३७।०१५अ एवम् उक्त्वा ततश् चक्रे ज्ञातिभिः परिवारितः  
०१,१३७।०१५च् उदकं पाण्डुपुत्राणां धृतराष्ट्रो ऽम्बिकासुतः  
०१,१३७।०१६अ चुक्रुशुः कौरवाः सर्वे भृशं शोकपरायणाः  
०१,१३७।०१६ब्*१४९२_०१ हा युधिष्ठिर कौरव्य हा भीम इति चापरे  
०१,१३७।०१६ब्*१४९२_०२ हा फाल्गुनेति चाप्य् अन्ये हा यमाव् इति चापरे  
०१,१३७।०१६ब्*१४९२_०३ कुन्तीम् आर्ताश् च शोचन्त उदकं चक्रिरे जनाः  
०१,१३७।०१६ब्*१४९२_०४ अन्ये पौरजनाश् चैवम् अन्वशोचन्त पाण्डवान्  
०१,१३७।०१६ब्*१४९३_०१ अहो रूपं तु लावण्यम् अथ विद्याबलं मुहुः  
०१,१३७।०१६ब्*१४९३_०२ औचित्यम् अथवा प्रेम किं किं शोचामहे वयम्  
०१,१३७।०१६ब्*१४९३_०३ इत्य् एवं बहु भाषन्तो रुरुदुर् नागरा भृशम्  
०१,१३७।०१६च् विदुरस् त्व् अल्पशश् चक्रे शोकं वेद परं हि सः  
०१,१३७।०१६द्@०८६=००४० वैशम्पायनः  
०१,१३७।०१६द्@०८६=००४७ भीष्मः  
०१,१३७।०१६द्@०८६=००५१ वैशम्पायनः  
०१,१३७।०१६द्@०८६=००५३ विदुरः  
०१,१३७।०१६द्@०८६_०००१ ततः प्रव्यथितो भीष्मः पाण्डुराजसुतान् मृतान्  
०१,१३७।०१६द्@०८६_०००२ मात्रा सहेति ताञ् श्रुत्वा विललाप रुरोद च  
०१,१३७।०१६द्@०८६_०००३ हा युधिष्ठिर हा भीम हा धनञ्जय हा यमौ  
०१,१३७।०१६द्@०८६_०००४ हा पृथे सह पुत्रैस् त्वम् एकरात्रेण स्वर्गता  
०१,१३७।०१६द्@०८६_०००५ मात्रा सह कुमारास् ते सर्वे तत्रैव संस्थिताः  
०१,१३७।०१६द्@०८६_०००६ न हि तौ नोत्सहेयातां भीमसेनधनञ्जयौ  
०१,१३७।०१६द्@०८६_०००७ तरसा वेगितात्मानौ निर्भेत्तुम् अपि मन्दिरम्  
०१,१३७।०१६द्@०८६_०००८ परासुत्वं न पश्यामि पृथायाः सह पाण्डवैः  
०१,१३७।०१६द्@०८६_०००९ सर्वथा विकृतं तत् तु यदि ते निधनं गताः  
०१,१३७।०१६द्@०८६_००१० धर्मराजः स निर्दिष्टो ननु विप्रैर् युधिष्ठिरः  
०१,१३७।०१६द्@०८६_००११ पृथिव्यां चरतां श्रेष्ठो भविता स धनञ्जयः  
०१,१३७।०१६द्@०८६_००१२ सत्यव्रतो धर्मदत्तः सत्यवाक् शुभलक्षणः  
०१,१३७।०१६द्@०८६_००१३ कथं कालवशं प्राप्तः पाण्डवेयो युधिष्ठिरः  
०१,१३७।०१६द्@०८६_००१४ आत्मानम् उपमां कृत्वा परेषां वर्तते तु यः  
०१,१३७।०१६द्@०८६_००१५ सह मात्रा तु कौरव्यः कथं कालवशं गतः  
०१,१३७।०१६द्@०८६_००१६ परिपालितश् चिरं कालं फलकाले यथा द्रुमः  
०१,१३७।०१६द्@०८६_००१७ भग्नः स्याद् वायुवेगेन तथा राजा युधिष्ठिरः  
०१,१३७।०१६द्@०८६_००१८ यौवराज्याभिषिक्तेन पितुर् येनाहृतं यशः  
०१,१३७।०१६द्@०८६_००१९ आत्मनश् च पितुश् चैव सत्यधर्मार्यवृत्तिभिः  
०१,१३७।०१६द्@०८६_००२० स ब्रह्मण्यः परप्रेक्षी हृदि शोकं निधाय मे  
०१,१३७।०१६द्@०८६_००२१ कालेन स हि सम्भग्नो धिक् कृतान्तम् अनर्थदम्  
०१,१३७।०१६द्@०८६_००२२ यच् च सा वनवासेन क्लेशिता दुःखभागिनी  
०१,१३७।०१६द्@०८६_००२३ पुत्रगृध्नुतया कुन्ती न भर्तारं मृता त्व् अनु  
०१,१३७।०१६द्@०८६_००२४ अल्पकालं कुले जाता भर्तुः प्रीतिम् अवाप या  
०१,१३७।०१६द्@०८६_००२५ दग्धाद्य सह पुत्रैः सा असम्पूर्णमनोरथा  
०१,१३७।०१६द्@०८६_००२६ एतच् च चिन्तयानस्य बहुधा व्यथितं मनः  
०१,१३७।०१६द्@०८६_००२७ अवधूय च मे देहं हृदये ऽग्निर् न दीर्यते  
०१,१३७।०१६द्@०८६_००२८ पीनस्कन्धश् चारुबाहुर् मेरुकूटसमो युवा  
०१,१३७।०१६द्@०८६_००२९ मृतो भीम इति श्रुत्वा मनो न श्रद्दधाति मे  
०१,१३७।०१६द्@०८६_००३० अतित्यागी च योगी च क्षिप्रहस्तो दृढायुधः  
०१,१३७।०१६द्@०८६_००३१ प्रवृत्तिमांल् लब्धलक्ष्यो रथयानविशारदः  
०१,१३७।०१६द्@०८६_००३२ दूरपाती त्व् असम्भ्रान्तो महावीर्यो महास्त्रवित्  
०१,१३७।०१६द्@०८६_००३३ अदीनात्मा नरव्याघ्रः श्रेष्ठः सर्वधनुष्मताम्  
०१,१३७।०१६द्@०८६_००३४ येन प्राच्यास् तु सौवीरा दाक्षिणात्याश् च निर्जिताः  
०१,१३७।०१६द्@०८६_००३५ ख्यापितं येन शूरेण त्रिषु लोकेषु पौरुषम्  
०१,१३७।०१६द्@०८६_००३६ यस्मिञ् जाते विशोकाभूत् कुन्ती पाण्डुश् च वीर्यवान्  
०१,१३७।०१६द्@०८६_००३७ पुरन्दरसमो जिष्णुः कथं कालवशं गतः  
०१,१३७।०१६द्@०८६_००३८ कथं तौ वृषभस्कन्धौ सिंहविक्रान्तगामिनौ  
०१,१३७।०१६द्@०८६_००३९ मर्त्यधर्मम् अनुप्राप्तौ यमाव् अरिनिबर्हणौ  
०१,१३७।०१६द्@०८६_००४० तस्य विक्रन्दितं श्रुत्वा उदकं च प्रसिञ्चतः  
०१,१३७।०१६द्@०८६_००४१ देशकालं समाज्ञाय विदुरः प्रत्यभाषत  
०१,१३७।०१६द्@०८६_००४२ मा शोचस् त्वं नरव्याघ्र जहि शोकं महाव्रत  
०१,१३७।०१६द्@०८६_००४३ न तेषां विद्यते पापं प्राप्तकालं कृतं मया  
०१,१३७।०१६द्@०८६_००४४ तच् च तेभ्यः स उदकं विप्रषिञ्चतु भारत  
०१,१३७।०१६द्@०८६_००४५ सो ऽब्रवीत् किं चिद् उच्चार्य कौरवाणाम् अशृण्वताम्  
०१,१३७।०१६द्@०८६_००४६ क्षत्तारम् अनुसङ्गृह्य बाष्पोत्पीडकलस्वरः  
०१,१३७।०१६द्@०८६_००४७ कथं ते तात जीवन्ति पाण्डोः पुत्रा महारथाः  
०१,१३७।०१६द्@०८६_००४८ कथम् अस्मत्कृते पक्षः पाण्डोर् न हि निपातितः  
०१,१३७।०१६द्@०८६_००४९ कथं मत्प्रमुखाः सर्वे प्रमुक्ता महतो भयात्  
०१,१३७।०१६द्@०८६_००५० जननी गरुडेनेव कुमारास् ते समुद्धृताः  
०१,१३७।०१६द्@०८६_००५१ एवम् उक्तस् तु कौरव्यः कौरवाणाम् अशृण्वताम्  
०१,१३७।०१६द्@०८६_००५२ आचचक्षे स धर्मात्मा भीष्मायाद्भुतकर्मणे  
०१,१३७।०१६द्@०८६_००५३ धृतराष्ट्रस्य शकुनेः राज्ञो दुर्योधनस्य च  
०१,१३७।०१६द्@०८६_००५४ विनाशे पाण्डुपुत्राणां कृतो मतिविनिश्चयः  
०१,१३७।०१६द्@०८६_००५५ तत्राहम् अपि च ज्ञात्वा तस्य पापस्य निश्चयम्  
०१,१३७।०१६द्@०८६_००५६ तं जिघांसुर् अहं चापि तेषाम् अनुमते स्थितः  
०१,१३७।०१६द्@०८६_००५७ ततो जतुगृहं गत्वा दहने ऽस्मिन् नियोजिते  
०१,१३७।०१६द्@०८६_००५८ पृथायाश् च सपुत्राया धार्तराष्ट्रस्य शासनात्  
०१,१३७।०१६द्@०८६_००५९ ततः खनकम् आहूय सुरङ्गां वै बिले तदा  
०१,१३७।०१६द्@०८६_००६० सगुहां कारयित्वा ते कुन्त्या पाण्डुसुतास् तदा  
०१,१३७।०१६द्@०८६_००६१ निष्क्रामिता मया पूर्वं मा स्म शोके मनः कृथाः  
०१,१३७।०१६द्@०८६_००६२ ततस् तु नावम् आरोप्य सहपुत्रां पृथाम् अहम्  
०१,१३७।०१६द्@०८६_००६३ दत्त्वाभयं सपुत्रायै कुन्त्यै गृहम् अदाहयम्  
०१,१३७।०१६द्@०८६_००६४ तस्मात् ते मा स्म भूद् दुःखं मुक्ताः पापात् तु पाण्डवाः  
०१,१३७।०१६द्@०८६_००६५ निर्गताः पाण्डवा राजन् मात्रा सह परन्तपाः  
०१,१३७।०१६द्@०८६_००६६ अग्निदाहान् महाघोरान् मया तस्माद् उपायतः  
०१,१३७।०१६द्@०८६_००६७ मा स्म शोकम् इमं कार्षीर् जीवन्त्य् एव च पाण्डवाः  
०१,१३७।०१६द्@०८६_००६८ प्रच्छन्ना विचरिष्यन्ति यावत् कालस्य पर्ययः  
०१,१३७।०१६द्@०८६_००६९ तस्मिन् युधिष्ठिरं काले द्रक्ष्यन्ति भुवि मानवाः  
०१,१३७।०१६द्@०८६_००७० विमलं कृष्णपक्षान्ते जगच्चन्द्रम् इवोदितम्  
०१,१३७।०१६द्@०८६_००७१ न तस्य नाशं पश्यामि यस्य भ्राता धनञ्जयः  
०१,१३७।०१६द्@०८६_००७२ भीमसेनश् च दुर्धर्षो माद्रीपुत्रौ च भारत  
०१,१३७।०१७अ पाण्डवाश् चापि निर्गत्य नगराद् वारणावतात्  
०१,१३७।०१७ब्*१४९४_०१ नदीं गङ्गाम् अनुप्राप्ता मातृषष्ठा महाबलाः  
०१,१३७।०१७ब्*१४९४_०२ दाशानां भुजवेगेन नद्याः स्रोतोजवेन च  
०१,१३७।०१७ब्*१४९४_०३ वायुना चानुकूलेन तूर्णं पारम् अवाप्नुवन्  
०१,१३७।०१७च् जवेन प्रययू राजन् दक्षिणां दिशम् आश्रिताः  
०१,१३७।०१८अ विज्ञाय निशि पन्थानं नक्षत्रैर् दक्षिणामुखाः  
०१,१३७।०१८च् यतमाना वनं राजन् गहनं प्रतिपेदिरे  
०१,१३७।०१९अ ततः श्रान्ताः पिपासार्ता निद्रान्धाः पाण्डुनन्दनाः  
०१,१३७।०१९च् पुनर् ऊचुर् महावीर्यं भीमसेनम् इदं वचः  
०१,१३७।०२०अ इतः कष्टतरं किं नु यद् वयं गहने वने  
०१,१३७।०२०च् दिशश् च न प्रजानीमो गन्तुं चैव न शक्नुमः  
०१,१३७।०२१अ तं च पापं न जानीमो यदि दग्धः पुरोचनः  
०१,१३७।०२१च् कथं नु विप्रमुच्येम भयाद् अस्माद् अलक्षिताः  
०१,१३७।०२२अ पुनर् अस्मान् उपादाय तथैव व्रज भारत  
०१,१३७।०२२च् त्वं हि नो बलवान् एको यथा सततगस् तथा  
०१,१३७।०२३अ इत्य् उक्तो धर्मराजेन भीमसेनो महाबलः  
०१,१३७।०२३च् आदाय कुन्तीं भ्रातॄंश् च जगामाशु महाबलः  
०१,१३८।००१ वैशम्पायन उवाच  
०१,१३८।००१अ तेन विक्रमता तूर्णम् ऊरुवेगसमीरितम्  
०१,१३८।००१ब्*१४९५_०१ वनं सवृक्षविटपं व्याघूर्णितम् इवाभवत्  
०१,१३८।००१च् प्रववाव् अनिलो राजञ् शुचिशुक्रागमे यथा  
०१,१३८।००१द्*१४९६_०१ आवर्जितलतावृक्षं मार्गं चक्रे महाबलः  
०१,१३८।००२अ स मृद्नन् पुष्पितांश् चैव फलितांश् च वनस्पतीन्  
०१,१३८।००२च् आरुजन् दारुगुल्मांश् च पथस् तस्य समीपजान्  
०१,१३८।००२द्*१४९७_०१ स रोषित इव क्रुद्धो वने भञ्जन् महाद्रुमान्  
०१,१३८।००२द्*१४९७_०२ त्रिःप्रस्रुतमदः शुष्मी षष्टिवर्षी मतङ्गराट्  
०१,१३८।००३अ तथा वृक्षान् भञ्जमानो जगामामितविक्रमः  
०१,१३८।००३ब्*१४९८_०१ तस्य कक्षद्वयोद्भूतपवनध्वनिर् उत्थितः  
०१,१३८।००३ब्*१४९८_०२ गुम्भिताशेषदिग्भागः शुश्रुवे ऽतिभयङ्करः  
०१,१३८।००३च् तस्य वेगेन पाण्डूनां मूर्च्छेव समजायत  
०१,१३८।००४अ असकृच् चापि सन्तीर्य दूरपारं भुजप्लवैः  
०१,१३८।००४ब्*१४९९_०१ उत्ततार नदीं गङ्गां विहङ्गासङ्गवाग्मिनीम्  
०१,१३८।००४ब्*१५००_०१ मातरं च वहन् भ्रातॄन् अश्रमेण समीरजः  
०१,१३८।००४च् पथि प्रच्छन्नम् आसेदुर् धार्तराष्ट्रभयात् तदा  
०१,१३८।००५अ कृच्छ्रेण मातरं त्व् एकां सुकुमारीं यशस्विनीम्  
०१,१३८।००५च् अवहत् तत्र पृष्ठेन रोधःसु विषमेषु च  
०१,१३८।००६अ आगमंस् ते वनोद्देशम् अल्पमूलफलोदकम्  
०१,१३८।००६च् क्रूरपक्षिमृगं घोरं सायाह्ने भरतर्षभाः  
०१,१३८।००७अ घोरा समभवत् सन्ध्या दारुणा मृगपक्षिणः  
०१,१३८।००७च् अप्रकाशा दिशः सर्वा वातैर् आसन्न् अनार्तवैः  
०१,१३८।००७द्*१५०१_०१ शीर्णपर्णफलै राजन् बहुगुल्मक्षुपैर् द्रुमैः  
०१,१३८।००७द्*१५०१_०२ भग्नावभुग्नभूयिष्ठैर् नानाद्रुमसमाकुलैः  
०१,१३८।००८अ ते श्रमेण च कौरव्यास् तृष्णया च प्रपीडिताः  
०१,१३८।००८च् नाशक्नुवंस् तदा गन्तुं निद्रया च प्रवृद्धया  
०१,१३८।००८द्*१५०२_०१ अतीव गहनं घोरं दुर्विज्ञेयपथं क्व चित्  
०१,१३८।००८द्*१५०३_०१ न्यविशन्त हि ते सर्वे निरास्वादे महावने  
०१,१३८।००८द्*१५०३_०२ ततस् तृषापरिक्षामा कुन्ती पुत्रान् अथाब्रवीत्  
०१,१३८।००८द्*१५०३_०३ माता सती पाण्डवानां पञ्चानां मध्यतः स्थिता  
०१,१३८।००८द्*१५०३_०४ तृष्णया हि परीतास्मि पुत्रान् भृशम् अथाब्रवीत्  
०१,१३८।००८द्*१५०३_०५ तच् छ्रुत्वा भीमसेनस्य मातृस्नेहात् प्रजल्पितम्  
०१,१३८।००८द्*१५०३_०६ कारुण्येन मनस् तप्तं गमनायोपचक्रमे  
०१,१३८।००८द्*१५०४_०१ रात्र्याम् एव गतास् तूर्णं चतुर्विंशतियोजनम्  
०१,१३८।००८द्*१५०५_०१ इतः परम् अहं शक्ता न गन्तुं च पदात् पदम्  
०१,१३८।००८द्*१५०५_०२ शयिष्ये वृक्षमूले ऽत्र धार्तराष्ट्रा हरन्तु माम्  
०१,१३८।००८द्*१५०५_०३ शृणु भीम वचो मह्यं तव बाहुबलात् पुरः  
०१,१३८।००८द्*१५०५_०४ स्थातुं न शक्ताः कौरव्याः किं बिभेषि वृथा सुत  
०१,१३८।००८द्*१५०६_०१ अन्ये ऽरयो न मे सन्ति भीमसेनाद् ऋते भुवि  
०१,१३८।००८द्*१५०६_०२ धार्तराष्ट्राद् वृथा भीरो न मां स्वप्तुम् इहेच्छसि  
०१,१३८।००८द्*१५०६_०३ भीमपृष्ठस्थिता चेत्थं दूयमानेन चेतसा  
०१,१३८।००८द्*१५०६_०४ साश्रुध्वनि रुदन्ती सा निद्रावशम् उपागता  
०१,१३८।००९अ ततो भीमो वनं घोरं प्रविश्य विजनं महत्  
०१,१३८।००९च् न्यग्रोधं विपुलच्छायं रमणीयम् उपाद्रवत्  
०१,१३८।०१०अ तत्र निक्षिप्य तान् सर्वान् उवाच भरतर्षभः  
०१,१३८।०१०च् पानीयं मृगयामीह विश्रमध्वम् इति प्रभो  
०१,१३८।०११अ एते रुवन्ति मधुरं सारसा जलचारिणः  
०१,१३८।०११च् ध्रुवम् अत्र जलस्थायो महान् इति मतिर् मम  
०१,१३८।०१२अ अनुज्ञातः स गच्छेति भ्रात्रा ज्येष्ठेन भारत  
०१,१३८।०१२च् जगाम तत्र यत्र स्म रुवन्ति जलचारिणः  
०१,१३८।०१३अ स तत्र पीत्वा पानीयं स्नात्वा च भरतर्षभ  
०१,१३८।०१३ब्*१५०७_०१ तेषाम् अर्थे च जग्राह भ्रातॄणां भ्रातृवत्सलः  
०१,१३८।०१३ब्*१५०८_०१ पङ्कजानाम् अनेकैश् च पत्रैर् बद्ध्वा जलाशयान्  
०१,१३८।०१३च् उत्तरीयेण पानीयम् आजहार तदा नृप  
०१,१३८।०१४अ गव्यूतिमात्राद् आगत्य त्वरितो मातरं प्रति  
०१,१३८।०१४ब्*१५०९_०१ शोकदुःखपरीतात्मा निशश्वासोरगो यथा  
०१,१३८।०१४ब्*१५१०_०१ भातॄंश् च मातरं चैव जलं शीतम् अपाययत्  
०१,१३८।०१४ब्*१५१०_०२ पीतोदकास् ते सर्वे ऽपि परिश्रमवशात् पुनः  
०१,१३८।०१४ब्*१५१०_०३ निद्रापहृतधैर्याश् च सुषुपुर् भृशविह्वलाः  
०१,१३८।०१४च् स सुप्तां मातरं दृष्ट्वा भ्रातॄंश् च वसुधातले  
०१,१३८।०१४द्*१५११_०१ महारौद्रे वने घोरे वृक्षमूले सुशीतले  
०१,१३८।०१४द्*१५११_०२ विक्षिप्तकरपादांश् च दीर्घोच्छ्वासमहारवान्  
०१,१३८।०१४द्*१५११_०३ ऊर्ध्ववक्त्रान् महाकायान् पञ्चेन्द्रान् इव भूतले  
०१,१३८।०१४द्*१५११_०४ अज्ञातवृक्षनिलयप्रेतराक्षससाध्वसान्  
०१,१३८।०१४ए भृशं दुःखपरीतात्मा विललाप वृकोदरः  
०१,१३८।०१४फ़्*१५१२_०१ अतः कष्टतरं किं नु द्रष्टव्यं हि भविष्यति  
०१,१३८।०१४फ़्*१५१२_०२ यत् पश्यामि महीसुप्तान् भ्रातॄन् अद्य सुमन्दभाक्  
०१,१३८।०१५अ शयनेषु परार्ध्येषु ये पुरा वारणावते  
०१,१३८।०१५च् नाधिजग्मुस् तदा निद्रां ते ऽद्य सुप्ता महीतले  
०१,१३८।०१६अ स्वसारं वसुदेवस्य शत्रुसङ्घावमर्दिनः  
०१,१३८।०१६च् कुन्तिभोजसुतां कुन्तीं सर्वलक्षणपूजिताम्  
०१,१३८।०१७अ स्नुषां विचित्रवीर्यस्य भार्यां पाण्डोर् महात्मनः  
०१,१३८।०१७च् प्रासादशयनां नित्यं पुण्डरीकान्तरप्रभाम्  
०१,१३८।०१८अ सुकुमारतरां स्त्रीणां महार्हशयनोचिताम्  
०१,१३८।०१८च् शयानां पश्यताद्येह पृथिव्याम् अतथोचिताम्  
०१,१३८।०१९अ धर्माद् इन्द्राच् च वायोश् च सुषुवे या सुतान् इमान्  
०१,१३८।०१९च् सेयं भूमौ परिश्रान्ता शेते ह्य् अद्यातथोचिता  
०१,१३८।०२०अ किं नु दुःखतरं शक्यं मया द्रष्टुम् अतः परम्  
०१,१३८।०२०च् यो ऽहम् अद्य नरव्याघ्रान् सुप्तान् पश्यामि भूतले  
०१,१३८।०२१अ त्रिषु लोकेषु यद् राज्यं धर्मविद्यो ऽर्हते नृपः  
०१,१३८।०२१च् सो ऽयं भूमौ परिश्रान्तः शेते प्राकृतवत् कथम्  
०१,१३८।०२२अ अयं नीलाम्बुदश्यामो नरेष्व् अप्रतिमो भुवि  
०१,१३८।०२२च् शेते प्राकृतवद् भूमाव् अतो दुःखतरं नु किम्  
०१,१३८।०२२द्*१५१३_०१ इमौ नीलोत्पलश्यामौ नरेष्व् अप्रतिमौ भुवि  
०१,१३८।०२३अ अश्विनाव् इव देवानां याव् इमौ रूपसम्पदा  
०१,१३८।०२३च् तौ प्राकृतवद् अद्येमौ प्रसुप्तौ धरणीतले  
०१,१३८।०२४अ ज्ञातयो यस्य नैव स्युर् विषमाः कुलपांसनाः  
०१,१३८।०२४च् स जीवेत् सुसुखं लोके ग्रामे द्रुम इवैकजः  
०१,१३८।०२५अ एको वृक्षो हि यो ग्रामे भवेत् पर्णफलान्वितः  
०१,१३८।०२५च् चैत्यो भवति निर्ज्ञातिर् अर्चनीयः सुपूजितः  
०१,१३८।०२६अ येषां च बहवः शूरा ज्ञातयो धर्मसंश्रिताः  
०१,१३८।०२६च् ते जीवन्ति सुखं लोके भवन्ति च निरामयाः  
०१,१३८।०२७अ बलवन्तः समृद्धार्था मित्रबान्धवनन्दनाः  
०१,१३८।०२७च् जीवन्त्य् अन्योन्यम् आश्रित्य द्रुमाः काननजा इव  
०१,१३८।०२८अ वयं तु धृतराष्ट्रेण सपुत्रेण दुरात्मना  
०१,१३८।०२८ब्*१५१४_०१ राज्यलुब्धेन मूर्खेण दुर्मन्त्रिसहितेन च  
०१,१३८।०२८ब्*१५१४_०२ दुष्टेनाधर्मशीलेन स्वार्थनिष्ठैकबुद्धिना  
०१,१३८।०२८च् विवासिता न दग्धाश् च कथं चित् तस्य शासनात्  
०१,१३८।०२९अ तस्मान् मुक्ता वयं दाहाद् इमं वृक्षम् उपाश्रिताः  
०१,१३८।०२९च् कां दिशं प्रतिपत्स्यामः प्राप्ताः क्लेशम् अनुत्तमम्  
०१,१३८।०२९द्*१५१५_०१ सकामो भव दुर्बुद्धे धार्तराष्ट्राल्पदर्शन  
०१,१३८।०२९द्*१५१५_०२ नूनं देवाः प्रसन्नास् ते नानुज्ञां मे युधिष्ठिरः  
०१,१३८।०२९द्*१५१५_०३ प्रयच्छति वधे तुभ्यं तेन जीवसि दुर्मते  
०१,१३८।०२९द्*१५१५_०४ नन्व् अद्य ससुतामात्यं सकर्णानुजसौबलम्  
०१,१३८।०२९द्*१५१५_०५ गत्वा क्रोधसमाविष्टः प्रेषयिष्ये यमक्षयम्  
०१,१३८।०२९द्*१५१५_०६ किं नु शक्यं मया कर्तुं यत् ते न क्रुध्यते नृपः  
०१,१३८।०२९द्*१५१५_०७ धर्मात्मा पाण्डवश्रेष्ठः पापाचार युधिष्ठिरः  
०१,१३८।०२९द्*१५१५_०८ एवम् उक्त्वा महाबाहुः क्रोधसन्दीप्तमानसः  
०१,१३८।०२९द्*१५१५_०९ करं करेण निष्पिष्य निःश्वसन् दीनमानसः  
०१,१३८।०२९द्*१५१५_१० पुनर् दीनमना भूत्वा शान्तार्चिर् इव पावकः  
०१,१३८।०२९द्*१५१५_११ भ्रातॄन् महीतले सुप्तान् अवैक्षत वृकोदरः  
०१,१३८।०२९द्*१५१५_१२ विश्वस्तान् इव संविष्टान् पृथग्जनसमान् इव  
०१,१३८।०३०अ नातिदूरे च नगरं वनाद् अस्माद् धि लक्षये  
०१,१३८।०३०च् जागर्तव्ये स्वपन्तीमे हन्त जागर्म्य् अहं स्वयम्  
०१,१३८।०३१अ पास्यन्तीमे जलं पश्चात् प्रतिबुद्धा जितक्लमाः  
०१,१३८।०३१च् इति भीमो व्यवस्यैव जजागार स्वयं तदा  
०१,१३९।००१ वैशम्पायन उवाच  
०१,१३९।००१अ तत्र तेषु शयानेषु हिडिम्बो नाम राक्षसः  
०१,१३९।००१च् अविदूरे वनात् तस्माच् छालवृक्षम् उपाश्रितः  
०१,१३९।००२अ क्रूरो मानुषमांसादो महावीर्यो महाबलः  
०१,१३९।००२ब्*१५१६_०१ प्रावृड्जलधरश्यामः पिङ्गाक्षो दारुणाकृतिः  
०१,१३९।००२ब्*१५१६_०२ दंष्ट्राकरालवदनः पिशितेप्सुः क्षुधार्दितः  
०१,१३९।००२ब्*१५१६_०३ लम्बस्फिग् लम्बजठरो रक्तश्मश्रुशिरोरुहः  
०१,१३९।००२ब्*१५१६_०४ महावृक्षगलस्कन्धः शङ्कुकर्णो विभीषणः  
०१,१३९।००२ब्*१५१६_०५ यदृच्छया तान् अपश्यत् पाण्डुपुत्रान् महारथान्  
०१,१३९।००२च् विरूपरूपः पिङ्गाक्षः करालो घोरदर्शनः  
०१,१३९।००२ए पिशितेप्सुः क्षुधार्तस् तान् अपश्यत यदृच्छया  
०१,१३९।००३अ ऊर्ध्वाङ्गुलिः स कण्डूयन् धुन्वन् रूक्षाञ् शिरोरुहान्  
०१,१३९।००३च् जृम्भमाणो महावक्त्रः पुनः पुनर् अवेक्ष्य च  
०१,१३९।००४अ दुष्टो मानुषमांसादो महाकायो महाबलः  
०१,१३९।००४च् आघ्राय मानुषं गन्धं भगिनीम् इदम् अब्रवीत्  
०१,१३९।००५अ उपपन्नश् चिरस्याद्य भक्षो मम मनःप्रियः  
०१,१३९।००५च् स्नेहस्रवान् प्रस्रवति जिह्वा पर्येति मे मुखम्  
०१,१३९।००६अ अष्टौ दंष्ट्राः सुतीक्ष्णाग्राश् चिरस्यापातदुःसहाः  
०१,१३९।००६च् देहेषु मज्जयिष्यामि स्निग्धेषु पिशितेषु च  
०१,१३९।००७अ आक्रम्य मानुषं कण्ठम् आच्छिद्य धमनीम् अपि  
०१,१३९।००७च् उष्णं नवं प्रपास्यामि फेनिलं रुधिरं बहु  
०१,१३९।००८अ गच्छ जानीहि के त्व् एते शेरते वनम् आश्रिताः  
०१,१३९।००८च् मानुषो बलवान् गन्धो घ्राणं तर्पयतीव मे  
०१,१३९।००९अ हत्वैतान् मानुषान् सर्वान् आनयस्व ममान्तिकम्  
०१,१३९।००९च् अस्मद्विषयसुप्तेभ्यो नैतेभ्यो भयम् अस्ति ते  
०१,१३९।०१०अ एषां मांसानि संस्कृत्य मानुषाणां यथेष्टतः  
०१,१३९।०१०च् भक्षयिष्याव सहितौ कुरु तूर्णं वचो मम  
०१,१३९।०१०द्*१५१७_०१ भक्षयित्वा च मांसानि मानुषाणां प्रकामतः  
०१,१३९।०१०द्*१५१७_०२ नृत्याव सहिताव् आवां दत्ततालाव् अनेकशः  
०१,१३९।०१०द्*१५१७_०३ एवम् उक्ता हिडिम्बा तु हिडिम्बेन तदा वने  
०१,१३९।०१०द्*१५१८_०१ आप्लुत्याप्लुत्य च तरून् अगच्छत् पाण्डवान् प्रति  
०१,१३९।०११अ भ्रातुर् वचनम् आज्ञाय त्वरमाणेव राक्षसी  
०१,१३९।०११च् जगाम तत्र यत्र स्म पाण्डवा भरतर्षभ  
०१,१३९।०१२अ ददर्श तत्र गत्वा सा पाण्डवान् पृथया सह  
०१,१३९।०१२च् शयानान् भीमसेनं च जाग्रतं त्व् अपराजितम्  
०१,१३९।०१२द्*१५१९_०१ उपास्यमानान् भीमेन रूपयौवनशालिना  
०१,१३९।०१२द्*१५१९_०२ सुकुमारांश् च पार्थांश् च व्यायामेन च कर्शितान्  
०१,१३९।०१२द्*१५१९_०३ दुःखेन सम्प्रयुक्तांश् च सहज्येष्ठान् प्रमाथिनः  
०१,१३९।०१२द्*१५१९_०४ रौद्री सती राजपुत्रान् दर्शनीयप्रदर्शनम्  
०१,१३९।०१३अ दृष्ट्वैव भीमसेनं सा शालस्कन्धम् इवोद्गतम्  
०१,१३९।०१३च् राक्षसी कामयाम् आस रूपेणाप्रतिमं भुवि  
०१,१३९।०१३द्*१५२०_०१ अन्तर्गतेन मनसा चिन्तयाम् आस राक्षसी  
०१,१३९।०१४अ अयं श्यामो महाबाहुः सिंहस्कन्धो महाद्युतिः  
०१,१३९।०१४च् कम्बुग्रीवः पुष्कराक्षो भर्ता युक्तो भवेन् मम  
०१,१३९।०१५अ नाहं भ्रातृवचो जातु कुर्यां क्रूरोपसंहितम्  
०१,१३९।०१५च् पतिस्नेहो ऽतिबलवान् न तथा भ्रातृसौहृदम्  
०१,१३९।०१६अ मुहूर्तम् इव तृप्तिश् च भवेद् भ्रातुर् ममैव च  
०१,१३९।०१६च् हतैर् एतैर् अहत्वा तु मोदिष्ये शाश्वतिः समाः  
०१,१३९।०१६द्*१५२१_०१ हिडिम्बी तु महारौद्रा तदा भरतसत्तम  
०१,१३९।०१६द्*१५२१_०२ उत्सृज्य राक्षसं रूपं मानुषं रूपम् आस्थिता  
०१,१३९।०१७अ सा कामरूपिणी रूपं कृत्वा मानुषम् उत्तमम्  
०१,१३९।०१७च् उपतस्थे महाबाहुं भीमसेनं शनैः शनैः  
०१,१३९।०१७द्*१५२२_०१ इङ्गिताकारकुशला ह्य् उपासर्पच् छनैः शनैः  
०१,१३९।०१७द्*१५२२_०२ विनम्यमानेव लता सर्वाभरणभूषिता  
०१,१३९।०१७द्*१५२२_०३ शनैः शनैः स तां भीमः समीपम् उपसर्पतीम्  
०१,१३९।०१७द्*१५२२_०४ वीक्षमाणस् तदापश्यत् तन्वीं पीनपयोधराम्  
०१,१३९।०१७द्*१५२२_०५ चन्द्राननां पद्मनेत्रां नीलकुञ्चितमूर्धजाम्  
०१,१३९।०१७द्*१५२२_०६ कृष्णां सुपाण्डुरैर् दन्तैर् बिम्बोष्ठीं चारुदर्शनाम्  
०१,१३९।०१७द्*१५२२_०७ दृष्ट्वा तां रूपसम्पन्नां भीमो विस्मयम् आगतः  
०१,१३९।०१७द्*१५२२_०८ उपचारगुणैर् युक्तां लालितैर् हास्यसंस्थितैः  
०१,१३९।०१७द्*१५२२_०९ समीपम् उपसम्प्राप्य भीमस्याथ वरानना  
०१,१३९।०१७द्*१५२२_१० वचो वचनवेलायाम् इदं प्रोवाच पाण्डवम्  
०१,१३९।०१८अ विलज्जमानेव लता दिव्याभरणभूषिता  
०१,१३९।०१८च् स्मितपूर्वम् इदं वाक्यं भीमसेनम् अथाब्रवीत्  
०१,१३९।०१९अ कुतस् त्वम् असि सम्प्राप्तः कश् चासि पुरुषर्षभ  
०१,१३९।०१९च् क इमे शेरते चेह पुरुषा देवरूपिणः  
०१,१३९।०२०अ केयं च बृहती श्यामा सुकुमारी तवानघ  
०१,१३९।०२०च् शेते वनम् इदं प्राप्य विश्वस्ता स्वगृहे यथा  
०१,१३९।०२१अ नेदं जानाति गहनं वनं राक्षससेवितम्  
०१,१३९।०२१च् वसति ह्य् अत्र पापात्मा हिडिम्बो नाम राक्षसः  
०१,१३९।०२२अ तेनाहं प्रेषिता भ्रात्रा दुष्टभावेन रक्षसा  
०१,१३९।०२२च् बिभक्षयिषता मांसं युष्माकम् अमरोपम  
०१,१३९।०२३अ साहं त्वाम् अभिसम्प्रेक्ष्य देवगर्भसमप्रभम्  
०१,१३९।०२३च् नान्यं भर्तारम् इच्छामि सत्यम् एतद् ब्रवीमि ते  
०१,१३९।०२४अ एतद् विज्ञाय धर्मज्ञ युक्तं मयि समाचर  
०१,१३९।०२४च् कामोपहतचित्ताङ्गीं भजमानां भजस्व माम्  
०१,१३९।०२५अ त्रास्ये ऽहं त्वां महाबाहो राक्षसात् पुरुषादकात्  
०१,१३९।०२५च् वत्स्यावो गिरिदुर्गेषु भर्ता भव ममानघ  
०१,१३९।०२५द्*१५२३_०१ इच्छामि वीर भद्रं ते मा मा प्राणान् विहासिषुः  
०१,१३९।०२५द्*१५२३_०२ त्वया ह्य् अहं परित्यक्ता न जीवेयम् अरिन्दम  
०१,१३९।०२६अ अन्तरिक्षचरा ह्य् अस्मि कामतो विचरामि च  
०१,१३९।०२६च् अतुलाम् आप्नुहि प्रीतिं तत्र तत्र मया सह  
०१,१३९।०२६द्*१५२४_०१ एष ज्येष्ठो मम भ्राता नान्यः परमको गुरुः  
०१,१३९।०२६द्*१५२४_०२ अनिविष्टश् च तं नाहं परिविद्यां कथं चन  
०१,१३९।०२७ भीम उवाच  
०१,१३९।०२७अ मातरं भ्रातरं ज्येष्ठं कनिष्ठान् अपरान् इमान्  
०१,१३९।०२७च् परित्यजेत को न्व् अद्य प्रभवन्न् इव राक्षसि  
०१,१३९।०२८अ को हि सुप्तान् इमान् भ्रातॄन् दत्त्वा राक्षसभोजनम्  
०१,१३९।०२८च् मातरं च नरो गच्छेत् कामार्त इव मद्विधः  
०१,१३९।०२८द्*१५२५=०० राक्षसी  
०१,१३९।०२८द्*१५२५=०३ भीमः  
०१,१३९।०२८द्*१५२५_०१ एकं त्वां मोक्षयिष्यामि सह मात्रा परन्तप  
०१,१३९।०२८द्*१५२५_०२ सोदरान् उत्सृजैतांस् त्वम् आरोह जघनं मम  
०१,१३९।०२८द्*१५२५_०३ नाहं जीवितुम् आशंसे भ्रातॄन् उत्सृज्य राक्षसि  
०१,१३९।०२८द्*१५२५_०४ यथागतं व्रजैका त्वं विप्रियं मे प्रभाषसे  
०१,१३९।०२९ राक्षस्य् उवाच  
०१,१३९।०२९अ यत् ते प्रियं तत् करिष्ये सर्वान् एतान् प्रबोधय  
०१,१३९।०२९च् मोक्षयिष्यामि वः कामं राक्षसात् पुरुषादकात्  
०१,१३९।०३० भीम उवाच  
०१,१३९।०३०अ सुखसुप्तान् वने भ्रातॄन् मातरं चैव राक्षसि  
०१,१३९।०३०च् न भयाद् बोधयिष्यामि भ्रातुस् तव दुरात्मनः  
०१,१३९।०३१अ न हि मे राक्षसा भीरु सोढुं शक्ताः पराक्रमम्  
०१,१३९।०३१च् न मनुष्या न गन्धर्वा न यक्षाश् चारुलोचने  
०१,१३९।०३२अ गच्छ वा तिष्ठ वा भद्रे यद् वापीच्छसि तत् कुरु  
०१,१३९।०३२च् तं वा प्रेषय तन्वङ्गि भ्रातरं पुरुषादकम्  
०१,१४०।००१ वैशम्पायन उवाच  
०१,१४०।००१अ तां विदित्वा चिरगतां हिडिम्बो राक्षसेश्वरः  
०१,१४०।००१च् अवतीर्य द्रुमात् तस्माद् आजगामाथ पाण्डवान्  
०१,१४०।००२अ लोहिताक्षो महाबाहुर् ऊर्ध्वकेशो महाबलः  
०१,१४०।००२च् मेघसङ्घातवर्ष्मा च तीक्ष्णदंष्ट्रोज्ज्वलाननः  
०१,१४०।००२द्*१५२६_०१ तलं तलेन संहत्य बाहू विक्षिप्य चासकृत्  
०१,१४०।००२द्*१५२६_०२ उद्वृत्तनेत्रः सङ्क्रुद्धो दन्तान् दन्तेषु निष्पिषन्  
०१,१४०।००२द्*१५२७_०१ न बिभेति हिडिम्बी च प्रेषिता किम् अनागता  
०१,१४०।००३अ तम् आपतन्तं दृष्ट्वैव तथा विकृतदर्शनम्  
०१,१४०।००३च् हिडिम्बोवाच वित्रस्ता भीमसेनम् इदं वचः  
०१,१४०।००४अ आपतत्य् एष दुष्टात्मा सङ्क्रुद्धः पुरुषादकः  
०१,१४०।००४च् त्वाम् अहं भ्रातृभिः सार्धं यद् ब्रवीमि तथा कुरु  
०१,१४०।००५अ अहं कामगमा वीर रक्षोबलसमन्विता  
०१,१४०।००५च् आरुहेमां मम श्रोणीं नेष्यामि त्वां विहायसा  
०१,१४०।००६अ प्रबोधयैनान् संसुप्तान् मातरं च परन्तप  
०१,१४०।००६च् सर्वान् एव गमिष्यामि गृहीत्वा वो विहायसा  
०१,१४०।००७ भीम उवाच  
०१,१४०।००७अ मा भैस् त्वं विपुलश्रोणि नैष कश् चिन् मयि स्थिते  
०१,१४०।००७ब्*१५२८_०१ हिंसितुं शक्नुयाद् रक्ष इति मे निश्चिता मतिः  
०१,१४०।००७ब्*१५२९_०१ एतान् बाधयितुं शक्तो देवो वा दानवो ऽपि वा  
०१,१४०।००७च् अहम् एनं हनिष्यामि प्रेक्षन्त्यास् ते सुमध्यमे  
०१,१४०।००८अ नायं प्रतिबलो भीरु राक्षसापसदो मम  
०१,१४०।००८च् सोढुं युधि परिस्पन्दम् अथवा सर्वराक्षसाः  
०१,१४०।००९अ पश्य बाहू सुवृत्तौ मे हस्तिहस्तनिभाव् इमौ  
०१,१४०।००९च् ऊरू परिघसङ्काशौ संहतं चाप्य् उरो मम  
०१,१४०।०१०अ विक्रमं मे यथेन्द्रस्य साद्य द्रक्ष्यसि शोभने  
०१,१४०।०१०च् मावमंस्थाः पृथुश्रोणि मत्वा माम् इह मानुषम्  
०१,१४०।०११ हिडिम्बोवाच  
०१,१४०।०११अ नावमन्ये नरव्याघ्र त्वाम् अहं देवरूपिणम्  
०१,१४०।०११च् दृष्टापदानस् तु मया मानुषेष्व् एव राक्षसः  
०१,१४०।०१२ वैशम्पायन उवाच  
०१,१४०।०१२अ तथा सञ्जल्पतस् तस्य भीमसेनस्य भारत  
०१,१४०।०१२च् वाचः शुश्राव ताः क्रुद्धो राक्षसः पुरुषादकः  
०१,१४०।०१३अ अवेक्षमाणस् तस्याश् च हिडिम्बो मानुषं वपुः  
०१,१४०।०१३च् स्रग्दामपूरितशिखं समग्रेन्दुनिभाननम्  
०१,१४०।०१४अ सुभ्रूनासाक्षिकेशान्तं सुकुमारनखत्वचम्  
०१,१४०।०१४च् सर्वाभरणसंयुक्तं सुसूक्ष्माम्बरवाससम्  
०१,१४०।०१५अ तां तथा मानुषं रूपं बिभ्रतीं सुमनोहरम्  
०१,१४०।०१५ब्*१५३०_०१ स ददर्शाग्रतस् तस्य भीमस्य पुरुषादकः  
०१,१४०।०१५च् पुंस्कामां शङ्कमानश् च चुक्रोध पुरुषादकः  
०१,१४०।०१६अ सङ्क्रुद्धो राक्षसस् तस्या भगिन्याः कुरुसत्तम  
०१,१४०।०१६च् उत्फाल्य विपुले नेत्रे ततस् ताम् इदम् अब्रवीत्  
०१,१४०।०१७अ को हि मे भोक्तुकामस्य विघ्नं चरति दुर्मतिः  
०१,१४०।०१७च् न बिभेषि हिडिम्बे किं मत्कोपाद् विप्रमोहिता  
०१,१४०।०१८अ धिक् त्वाम् असति पुंस्कामे मम विप्रियकारिणि  
०१,१४०।०१८च् पूर्वेषां राक्षसेन्द्राणां सर्वेषाम् अयशस्करि  
०१,१४०।०१९अ यान् इमान् आश्रिताकार्षीर् अप्रियं सुमहन् मम  
०१,१४०।०१९च् एष तान् अद्य वै सर्वान् हनिष्यामि त्वया सह  
०१,१४०।०२०अ एवम् उक्त्वा हिडिम्बां स हिडिम्बो लोहितेक्षणः  
०१,१४०।०२०च् वधायाभिपपातैनां दन्तैर् दन्तान् उपस्पृशन्  
०१,१४०।०२०द्*१५३१_०१ गर्जन्तम् एवं विजने भीमसेनो ऽभिवीक्ष्य तम्  
०१,१४०।०२०द्*१५३१_०२ रक्षन् प्रबोधं भ्रातॄणां मातुश् च परवीरहा  
०१,१४०।०२१अ तम् आपतन्तं सम्प्रेक्ष्य भीमः प्रहरतां वरः  
०१,१४०।०२१च् भर्त्सयाम् आस तेजस्वी तिष्ठ तिष्ठेति चाब्रवीत्  
०१,१४१।००१ वैशम्पायन उवाच  
०१,१४१।००१अ भीमसेनस् तु तं दृष्ट्वा राक्षसं प्रहसन्न् इव  
०१,१४१।००१च् भगिनीं प्रति सङ्क्रुद्धम् इदं वचनम् अब्रवीत्  
०१,१४१।००२अ किं ते हिडिम्ब एतैर् वा सुखसुप्तैः प्रबोधितैः  
०१,१४१।००२च् माम् आसादय दुर्बुद्धे तरसा त्वं नराशन  
०१,१४१।००३अ मय्य् एव प्रहरैहि त्वं न स्त्रियं हन्तुम् अर्हसि  
०१,१४१।००३च् विशेषतो ऽनपकृते परेणापकृते सति  
०१,१४१।००४अ न हीयं स्ववशा बाला कामयत्य् अद्य माम् इह  
०१,१४१।००४च् चोदितैषा ह्य् अनङ्गेन शरीरान्तरचारिणा  
०१,१४१।००४ए भगिनी तव दुर्बुद्धे राक्षसानां यशोहर  
०१,१४१।००५अ त्वन्नियोगेन चैवेयं रूपं मम समीक्ष्य च  
०१,१४१।००५च् कामयत्य् अद्य मां भीरुर् नैषा दूषयते कुलम्  
०१,१४१।००६अ अनङ्गेन कृते दोषे नेमां त्वम् इह राक्षस  
०१,१४१।००६ब्*१५३२_०१ हन्तुम् अर्हसि दुर्बुद्धे शूरश् चेत् संहर स्मरम्  
०१,१४१।००६च् मयि तिष्ठति दुष्टात्मन् न स्त्रियं हन्तुम् अर्हसि  
०१,१४१।००६द्*१५३३_०१ मदर्थं कामबाणार्तां त्वाम् अहं हन्मि राक्षस  
०१,१४१।००७अ समागच्छ मया सार्धम् एकेनैको नराशन  
०१,१४१।००७च् अहम् एव नयिष्यामि त्वाम् अद्य यमसादनम्  
०१,१४१।००८अ अद्य ते तलनिष्पिष्टं शिरो राक्षस दीर्यताम्  
०१,१४१।००८ब्*१५३४_०१ शतधा भेदम् आयाति पूर्णकुम्भ इवाश्मनि  
०१,१४१।००८च् कुञ्जरस्येव पादेन विनिष्पिष्टं बलीयसः  
०१,१४१।००९अ अद्य गात्राणि क्रव्यादाः श्येना गोमायवश् च ते  
०१,१४१।००९च् कर्षन्तु भुवि संहृष्टा निहतस्य मया मृधे  
०१,१४१।०१०अ क्षणेनाद्य करिष्ये ऽहम् इदं वनम् अकण्टकम्  
०१,१४१।०१०च् पुरस्ताद् दूषितं नित्यं त्वया भक्षयता नरान्  
०१,१४१।०११अ अद्य त्वां भगिनी पाप कृष्यमाणं मया भुवि  
०१,१४१।०११च् द्रक्षत्य् अद्रिप्रतीकाशं सिंहेनेव महाद्विपम्  
०१,१४१।०१२अ निराबाधास् त्वयि हते मया राक्षसपांसन  
०१,१४१।०१२च् वनम् एतच् चरिष्यन्ति पुरुषा वनचारिणः  
०१,१४१।०१३ हिडिम्ब उवाच  
०१,१४१।०१३अ गर्जितेन वृथा किं ते कत्थितेन च मानुष  
०१,१४१।०१३ब्*१५३५_०१ शारदस्येव मेघस्य गर्जितं निष्फलं हि ते  
०१,१४१।०१३च् कृत्वैतत् कर्मणा सर्वं कत्थेथा मा चिरं कृथाः  
०१,१४१।०१४अ बलिनं मन्यसे यच् च आत्मानम् अपराक्रमम्  
०१,१४१।०१४च् ज्ञास्यस्य् अद्य समागम्य मयात्मानं बलाधिकम्  
०१,१४१।०१५अ न तावद् एतान् हिंसिष्ये स्वपन्त्व् एते यथासुखम्  
०१,१४१।०१५च् एष त्वाम् एव दुर्बुद्धे निहन्म्य् अद्याप्रियंवदम्  
०१,१४१।०१६अ पीत्वा तवासृग् गात्रेभ्यस् ततः पश्चाद् इमान् अपि  
०१,१४१।०१६च् हनिष्यामि ततः पश्चाद् इमां विप्रियकारिणीम्  
०१,१४१।०१७ वैशम्पायन उवाच  
०१,१४१।०१७अ एवम् उक्त्वा ततो बाहुं प्रगृह्य पुरुषादकः  
०१,१४१।०१७च् अभ्यधावत सङ्क्रुद्धो भीमसेनम् अरिन्दमम्  
०१,१४१।०१८अ तस्याभिपततस् तूर्णं भीमो भीमपराक्रमः  
०१,१४१।०१८च् वेगेन प्रहृतं बाहुं निजग्राह हसन्न् इव  
०१,१४१।०१९अ निगृह्य तं बलाद् भीमो विस्फुरन्तं चकर्ष ह  
०१,१४१।०१९च् तस्माद् देशाद् धनूंष्य् अष्टौ सिंहः क्षुद्रमृगं यथा  
०१,१४१।०२०अ ततः स राक्षसः क्रुद्धः पाण्डवेन बलाद् धृतः  
०१,१४१।०२०च् भीमसेनं समालिङ्ग्य व्यनदद् भैरवं रवम्  
०१,१४१।०२१अ पुनर् भीमो बलाद् एनं विचकर्ष महाबलः  
०१,१४१।०२१च् मा शब्दः सुखसुप्तानां भ्रातॄणां मे भवेद् इति  
०१,१४१।०२१द्*१५३६_०१ हस्ते गृहीत्वा तद् रक्षो दूरम् अन्यत्र नीतवान्  
०१,१४१।०२१द्*१५३६_०२ पुच्छे गृहीत्वा तुण्डेन गरुडः पन्नगं यथा  
०१,१४१।०२२अ अन्योन्यं तौ समासाद्य विचकर्षतुर् ओजसा  
०१,१४१।०२२च् राक्षसो भीमसेनश् च विक्रमं चक्रतुः परम्  
०१,१४१।०२२द्*१५३७_०१ भङ्क्त्वा वृक्षान् महाशाखांस् ताडयाम् आसतुः क्रुधा  
०१,१४१।०२२द्*१५३७_०२ सालतालतमालाम्रवटार्जुनविभीतकान्  
०१,१४१।०२२द्*१५३७_०३ न्यग्रोधप्लक्षखर्जूरपनसान् अश्मकण्टकान्  
०१,१४१।०२२द्*१५३७_०४ एतान् अन्यान् महावृक्षान् उत्खाय तरसाखिलान्  
०१,१४१।०२२द्*१५३७_०५ उत्क्षिप्यान्योन्यरोषेण ताडयाम् आसतू रणे  
०१,१४१।०२२द्*१५३७_०६ यदाभवद् वनं सर्वं निर्वृक्षं वृक्षसङ्कुलम्  
०१,१४१।०२२द्*१५३७_०७ तदा शिलाश् च कुञ्जांश् च वृक्षान् कण्टकिनस् तथा  
०१,१४१।०२२द्*१५३७_०८ ततस् तौ गिरिशृङ्गाणि पर्वतांश् चाभ्रलेलिहान्  
०१,१४१।०२२द्*१५३७_०९ शैलांश् च गण्डपाषाणान् उत्खायादाय वैरिणौ  
०१,१४१।०२२द्*१५३७_१० चिक्षेपतुर् उपर्य् आजाव् अन्योन्यं विजयेषिणौ  
०१,१४१।०२२द्*१५३७_११ तद् वनं परितः पञ्च योजनं निर्महीरुहम्  
०१,१४१।०२२द्*१५३७_१२ निर्लतागुल्मपाषाणं निर्मृगं चक्रतुर् भृशम्  
०१,१४१।०२२द्*१५३७_१३ तयोर् युद्धेन राजेन्द्र तद् वनं भीमरक्षसोः  
०१,१४१।०२२द्*१५३७_१४ मुहूर्तेनाभवत् कूर्मपृष्ठवच् छ्लक्ष्णम् अव्ययम्  
०१,१४१।०२३अ बभञ्जतुर् महावृक्षांल् लताश् चाकर्षतुस् ततः  
०१,१४१।०२३च् मत्ताव् इव सुसंरब्धौ वारणौ षष्टिहायनौ  
०१,१४१।०२३द्*१५३८_०१ पादपान् उद्धरन्तौ ताव् ऊरुवेगेन वेगितौ  
०१,१४१।०२३द्*१५३८_०२ स्फोटयन्तौ लताजालान्य् ऊरुभ्यां गृह्य सर्वशः  
०१,१४१।०२३द्*१५३८_०३ वित्रासयन्तौ तौ शब्दैः सर्वतो मृगपक्षिणः  
०१,१४१।०२३द्*१५३८_०४ बलेन बलिनौ मत्ताव् अन्योन्यवधकाङ्क्षिणौ  
०१,१४१।०२३द्*१५३८_०५ भीमराक्षसयोर् युद्धं तदावर्तत दारुणम्  
०१,१४१।०२३द्*१५३८_०६ ऊरुबाहुपरिक्लेशात् कर्षन्ताव् इतरेतरम्  
०१,१४१।०२३द्*१५३८_०७ उत्कर्षन्तौ विकर्षन्तौ प्रकर्षन्तौ परस्परम्  
०१,१४१।०२३द्*१५३८_०८ ततः शब्देन महता गर्जन्तौ तौ परस्परम्  
०१,१४१।०२३द्*१५३८_०९ पाषाणसङ्घातनिभैः प्रहारैर् अभिजघ्नतुः  
०१,१४१।०२३द्*१५३८_१० अन्योन्यं तौ समालिङ्ग्य विकर्षन्तौ परस्परम्  
०१,१४१।०२३द्*१५३८_११ बाहुयुद्धम् अभूद् घोरं बलिवासवयोर् इव  
०१,१४१।०२३द्*१५३८_१२ युद्धसंरम्भनिर्गच्छत् फूत्काररवनिस्वनम्  
०१,१४१।०२३द्*१५३९_०१ पुरा देवासुरे युद्धे वृत्रवासवयोर् इव  
०१,१४१।०२४अ तयोः शब्देन महता विबुद्धास् ते नरर्षभाः  
०१,१४१।०२४च् सह मात्रा तु ददृशुर् हिडिम्बाम् अग्रतः स्थिताम्  
०१,१४२।००१ वैशम्पायन उवाच  
०१,१४२।००१अ प्रबुद्धास् ते हिडिम्बाया रूपं दृष्ट्वातिमानुषम्  
०१,१४२।००१च् विस्मिताः पुरुषव्याघ्रा बभूवुः पृथया सह  
०१,१४२।००२अ ततः कुन्ती समीक्ष्यैनां विस्मिता रूपसम्पदा  
०१,१४२।००२च् उवाच मधुरं वाक्यं सान्त्वपूर्वम् इदं शनैः  
०१,१४२।००३अ कस्य त्वं सुरगर्भाभे का चासि वरवर्णिनि  
०१,१४२।००३च् केन कार्येण सुश्रोणि कुतश् चागमनं तव  
०१,१४२।००४अ यदि वास्य वनस्यासि देवता यदि वाप्सराः  
०१,१४२।००४च् आचक्ष्व मम तत् सर्वं किमर्थं चेह तिष्ठसि  
०१,१४२।००५ हिडिम्बोवाच  
०१,१४२।००५अ यद् एतत् पश्यसि वनं नीलमेघनिभं महत्  
०१,१४२।००५च् निवासो राक्षसस्यैतद् धिडिम्बस्य ममैव च  
०१,१४२।००६अ तस्य मां राक्षसेन्द्रस्य भगिनीं विद्धि भामिनि  
०१,१४२।००६च् भ्रात्रा सम्प्रेषिताम् आर्ये त्वां सपुत्रां जिघांसता  
०१,१४२।००७अ क्रूरबुद्धेर् अहं तस्य वचनाद् आगता इह  
०१,१४२।००७च् अद्राक्षं हेमवर्णाभं तव पुत्रं महौजसम्  
०१,१४२।००८अ ततो ऽहं सर्वभूतानां भावे विचरता शुभे  
०१,१४२।००८च् चोदिता तव पुत्रस्य मन्मथेन वशानुगा  
०१,१४२।००९अ ततो वृतो मया भर्ता तव पुत्रो महाबलः  
०१,१४२।००९च् अपनेतुं च यतितो न चैव शकितो मया  
०१,१४२।०१०अ चिरायमाणां मां ज्ञात्वा ततः स पुरुषादकः  
०१,१४२।०१०च् स्वयम् एवागतो हन्तुम् इमान् सर्वांस् तवात्मजान्  
०१,१४२।०११अ स तेन मम कान्तेन तव पुत्रेण धीमता  
०१,१४२।०११च् बलाद् इतो विनिष्पिष्य व्यपकृष्टो महात्मना  
०१,१४२।०१२अ विकर्षन्तौ महावेगौ गर्जमानौ परस्परम्  
०१,१४२।०१२च् पश्यध्वं युधि विक्रान्ताव् एतौ तौ नरराक्षसौ  
०१,१४२।०१२द्*१५४०_०१ युध्यन्तौ विजयाकाङ्क्षी राक्षसो मन्दबुद्धिमान्  
०१,१४२।०१२द्*१५४०_०२ न वाञ्छे (ऽहम्) जीवितं भ्रातुः कदा ये दुष्टकर्मणः  
०१,१४२।०१३ वैशम्पायन उवाच  
०१,१४२।०१३अ तस्याः श्रुत्वैव वचनम् उत्पपात युधिष्ठिरः  
०१,१४२।०१३च् अर्जुनो नकुलश् चैव सहदेवश् च वीर्यवान्  
०१,१४२।०१४अ तौ ते ददृशुर् आसक्तौ विकर्षन्तौ परस्परम्  
०१,१४२।०१४च् काङ्क्षमाणौ जयं चैव सिंहाव् इव रणोत्कटौ  
०१,१४२।०१५अ ताव् अन्योन्यं समाश्लिष्य विकर्षन्तौ परस्परम्  
०१,१४२।०१५च् दावाग्निधूमसदृशं चक्रतुः पार्थिवं रजः  
०१,१४२।०१६अ वसुधारेणुसंवीतौ वसुधाधरसन्निभौ  
०१,१४२।०१६च् विभ्राजेतां यथा शैलौ नीहारेणाभिसंवृतौ  
०१,१४२।०१६द्*१५४१_०१ ते पश्यन्तो महद् युद्धं सर्वे व्यथितचेतसः  
०१,१४२।०१७अ राक्षसेन तथा भीमं क्लिश्यमानं निरीक्ष्य तु  
०१,१४२।०१७ब्*१५४२_०१ चिरप्रयुद्धौ तौ दृष्ट्वा त्वयोन्यवधकाङ्क्षया  
०१,१४२।०१७च् उवाचेदं वचः पार्थः प्रहसञ् शनकैर् इव  
०१,१४२।०१८अ भीम मा भैर् महाबाहो न त्वां बुध्यामहे वयम्  
०१,१४२।०१८च् समेतं भीमरूपेण प्रसुप्ताः श्रमकर्शिताः  
०१,१४२।०१९अ साहाय्ये ऽस्मि स्थितः पार्थ योधयिष्यामि राक्षसम्  
०१,१४२।०१९च् नकुलः सहदेवश् च मातरं गोपयिष्यतः  
०१,१४२।०२० भीम उवाच  
०१,१४२।०२०अ उदासीनो निरीक्षस्व न कार्यः सम्भ्रमस् त्वया  
०१,१४२।०२०च् न जात्व् अयं पुनर् जीवेन् मद्बाह्वन्तरम् आगतः  
०१,१४२।०२०द्*१५४३_०१ भुजयोर् अन्तरं प्राप्तो भीमसेनस्य राक्षसः  
०१,१४२।०२०द्*१५४३_०२ अमुक्त्वा पार्थ वीर्येण मृतो मा भूद् इति ध्वनिः  
०१,१४२।०२०द्*१५४३_०३ अयम् अस्मान् न नो हन्याज् जातु वै पार्थ राक्षसः  
०१,१४२।०२०द्*१५४३_०४ जीवन्तं न प्रमोक्ष्यामि मा भैषीर् भरतर्षभ  
०१,१४२।०२१ अर्जुन उवाच  
०१,१४२।०२१*१५४४_०१ पूर्वरात्रे प्रबुद्धो ऽसि भीम क्रूरेण रक्षसा  
०१,१४२।०२१*१५४४_०२ क्षपा व्युष्टा न चेदानीं समाप्तो ऽसि महारणम्  
०१,१४२।०२१अ किम् अनेन चिरं भीम जीवता पापरक्षसा  
०१,१४२।०२१च् गन्तव्यं न चिरं स्थातुम् इह शक्यम् अरिन्दम  
०१,१४२।०२२अ पुरा संरज्यते प्राची पुरा सन्ध्या प्रवर्तते  
०१,१४२।०२२च् रौद्रे मुहूर्ते रक्षांसि प्रबलानि भवन्ति च  
०१,१४२।०२३अ त्वरस्व भीम मा क्रीड जहि रक्षो विभीषणम्  
०१,१४२।०२३च् पुरा विकुरुते मायां भुजयोः सारम् अर्पय  
०१,१४२।०२३द्*१५४५_०१ माहात्म्यम् आत्मनो वेत्थ नराणां हितकाम्यया  
०१,१४२।०२३द्*१५४५_०२ रक्षो जहि यथा शक्रः पुरा वृत्रं महावने  
०१,१४२।०२४ वैशम्पायन उवाच  
०१,१४२।०२४अ अर्जुनेनैवम् उक्तस् तु भीमो भीमस्य रक्षसः  
०१,१४२।०२४अ*१५४६_०१ । । । । । । । । भीमो रोषाज् ज्वलन्न् इव  
०१,१४२।०२४अ*१५४६_०२ बलम् आहारयाम् आस यद् वायोर् जगतः क्षये  
०१,१४२।०२४अ*१५४६_०३ ततस् तस्याम्बुदाभस्य । । । । । । । ।  
०१,१४२।०२४च् उत्क्षिप्याभ्रामयद् देहं तूर्णं गुणशताधिकम्  
०१,१४२।०२४द्*१५४७_०१ इति चोवाच सङ्क्रुद्धो भ्रामयन् राक्षसं तु सः  
०१,१४२।०२४द्*१५४७_०२ भीमसेनो महाबाहुर् अभिगर्जन् मुहुर् मुहुः  
०१,१४२।०२५ भीम उवाच  
०१,१४२।०२५अ वृथामांसैर् वृथा पुष्टो वृथा वृद्धो वृथामतिः  
०१,१४२।०२५च् वृथामरणम् अर्हस् त्वं वृथाद्य न भविष्यसि  
०१,१४२।०२५द्*१५४८_०१ क्षेमम् अद्य करिष्यामि यथा वनम् अकण्टकम्  
०१,१४२।०२५द्*१५४८_०२ न पुनर् मानुषान् हत्वा भक्षयिष्यसि राक्षस  
०१,१४२।०२६ अर्जुन उवाच  
०१,१४२।०२६अ अथ वा मन्यसे भारं त्वम् इमं राक्षसं युधि  
०१,१४२।०२६च् करोमि तव साहाय्यं शीघ्रम् एव निहन्यताम्  
०१,१४२।०२७अ अथ वाप्य् अहम् एवैनं हनिष्यामि वृकोदर  
०१,१४२।०२७च् कृतकर्मा परिश्रान्तः साधु तावद् उपारम  
०१,१४२।०२८ वैशम्पायन उवाच  
०१,१४२।०२८अ तस्य तद् वचनं श्रुत्वा भीमसेनो ऽत्यमर्षणः  
०१,१४२।०२८च् निष्पिष्यैनं बलाद् भूमौ पशुमारम् अमारयत्  
०१,१४२।०२८द्*१५४९_०१ अथैनम् आक्षिप्य बलात् पशुवच् चाप्य् अमारयत्  
०१,१४२।०२९अ स मार्यमाणो भीमेन ननाद विपुलं स्वनम्  
०१,१४२।०२९च् पूरयंस् तद् वनं सर्वं जलार्द्र इव दुन्दुभिः  
०१,१४२।०३०अ भुजाभ्यां योक्त्रयित्वा तं बलवान् पाण्डुनन्दनः  
०१,१४२।०३०ब्*१५५०_०१ समुद्भ्राम्य शिरश् चास्य सग्रीवं तद् उदावहत्  
०१,१४२।०३०ब्*१५५०_०२ मध्ये भित्त्वा शिरश् चास्य सुग्रीवं तद् उपाक्षिपत्  
०१,१४२।०३०ब्*१५५०_०३ तस्य निष्कर्णनयनं निर्जिह्वं रुधिरोक्षितम्  
०१,१४२।०३०ब्*१५५०_०४ प्रविद्धं भीमसेनेन शिरो विदशनं बभौ  
०१,१४२।०३०ब्*१५५०_०५ प्रसारितभुजोद्धृष्टो भिन्नमांसत्वगन्तरः  
०१,१४२।०३०ब्*१५५०_०६ कबन्धभूतस् तत्रासीद् अद्रिर् वज्रहतो यथा  
०१,१४२।०३०च् मध्ये भङ्क्त्वा स बलवान् हर्षयाम् आस पाण्डवान्  
०१,१४२।०३१अ हिडिम्बं निहतं दृष्ट्वा संहृष्टास् ते तरस्विनः  
०१,१४२।०३१ब्*१५५१_०१ हिडिम्बा चैव सम्प्रेक्ष्य निहतं राक्षसं रणे  
०१,१४२।०३१ब्*१५५१_०२ अदृश्याश् चैव ये स्वस्थाः समेता भूतवादिकाः  
०१,१४२।०३१ब्*१५५१_०३ पूजयन्ति स्म संहृष्टाः साधु साध्व् इति पाण्डवम्  
०१,१४२।०३१ब्*१५५१_०४ भ्रातरश् चापि संहृष्टा युधिष्ठिरपुरोगमाः  
०१,१४२।०३१च् अपूजयन् नरव्याघ्रं भीमसेनम् अरिन्दमम्  
०१,१४२।०३२अ अभिपूज्य महात्मानं भीमं भीमपराक्रमम्  
०१,१४२।०३२च् पुनर् एवार्जुनो वाक्यम् उवाचेदं वृकोदरम्  
०१,१४२।०३३अ नदूरे नगरं मन्ये वनाद् अस्माद् अहं प्रभो  
०१,१४२।०३३च् शीघ्रं गच्छाम भद्रं ते न नो विद्यात् सुयोधनः  
०१,१४२।०३४अ ततः सर्वे तथेत्य् उक्त्वा सह मात्रा परन्तपाः  
०१,१४२।०३४च् प्रययुः पुरुषव्याघ्रा हिडिम्बा चैव राक्षसी  
०१,१४३।०००*१५५२=०० वैशम्पायनः  
०१,१४३।०००*१५५२_०१ सा ततो न्यपतत् तूर्णं भगिनी तस्य रक्षसः  
०१,१४३।०००*१५५२_०२ अब्रुवाणा हिडिम्बा तु राक्षसी पाण्डवान् प्रति  
०१,१४३।०००*१५५२_०३ अभिवाद्य ततः कुन्तीं धर्मराजं च पाण्डवम्  
०१,१४३।०००*१५५२_०४ अभिपूज्य च तान् सर्वान् भीमसेनम् अभाषत  
०१,१४३।०००*१५५२_०५ अहं ते दर्शनाद् एव मन्मथस्य वशं गता  
०१,१४३।०००*१५५२_०६ क्रूरं भ्रातृवचो हित्वा सा त्वाम् एवानुरुन्धती  
०१,१४३।०००*१५५२_०७ राक्षसे रौद्रसङ्काशे तवापश्यं विचेष्टितम्  
०१,१४३।०००*१५५२_०८ अहं शुश्रूषुर् इच्छेयं तव गात्रं निषेवितुम्  
०१,१४३।००१ भीम उवाच  
०१,१४३।००१अ स्मरन्ति वैरं रक्षांसि मायाम् आश्रित्य मोहिनीम्  
०१,१४३।००१च् हिडिम्बे व्रज पन्थानं त्वं वै भ्रातृनिषेवितम्  
०१,१४३।००२ युधिष्ठिर उवाच  
०१,१४३।००२अ क्रुद्धो ऽपि पुरुषव्याघ्र भीम मा स्म स्त्रियं वधीः  
०१,१४३।००२च् शरीरगुप्त्याभ्यधिकं धर्मं गोपय पाण्डव  
०१,१४३।००२द्*१५५३_०१ शरणागतगूह्या त्वं धर्मं गोपाय पाण्डव  
०१,१४३।००३अ वधाभिप्रायम् आयान्तम् अवधीस् त्वं महाबलम्  
०१,१४३।००३च् रक्षसस् तस्य भगिनी किं नः क्रुद्धा करिष्यति  
०१,१४३।००४ वैशम्पायन उवाच  
०१,१४३।००४अ हिडिम्बा तु ततः कुन्तीम् अभिवाद्य कृताञ्जलिः  
०१,१४३।००४च् युधिष्ठिरं च कौन्तेयम् इदं वचनम् अब्रवीत्  
०१,१४३।००५अ आर्ये जानासि यद् दुःखम् इह स्त्रीणाम् अनङ्गजम्  
०१,१४३।००५च् तद् इदं माम् अनुप्राप्तं भीमसेनकृतं शुभे  
०१,१४३।००६अ सोढं तत् परमं दुःखं मया कालप्रतीक्षया  
०१,१४३।००६च् सो ऽयम् अभ्यागतः कालो भविता मे सुखाय वै  
०१,१४३।००७अ मया ह्य् उत्सृज्य सुहृदः स्वधर्मं स्वजनं तथा  
०१,१४३।००७च् वृतो ऽयं पुरुषव्याघ्रस् तव पुत्रः पतिः शुभे  
०१,१४३।००८अ वरेणापि तथानेन त्वया चापि यशस्विनि  
०१,१४३।००८ब्*१५५४_०१ तद् अर्हसि कृपां कर्तुं मयि त्वं वरवर्णिनि  
०१,१४३।००८च् तथा ब्रुवन्ती हि तदा प्रत्याख्याता क्रियां प्रति  
०१,१४३।००८द्*१५५५_०१ भूम्यां दुष्कृतिनो लोकान् गमिष्ये ऽहं न संशयः  
०१,१४३।००९अ त्वं मां मूढेति वा मत्वा भक्ता वानुगतेति वा  
०१,१४३।००९च् भर्त्रानेन महाभागे संयोजय सुतेन ते  
०१,१४३।०१०अ तम् उपादाय गच्छेयं यथेष्टं देवरूपिणम्  
०१,१४३।०१०च् पुनश् चैवागमिष्यामि विश्रम्भं कुरु मे शुभे  
०१,१४३।०१०द्*१५५६_०१ अहं हि समये लिप्से प्राग् भ्रातुर् अपवर्जनात्  
०१,१४३।०१०द्*१५५६_०२ ततः सो ऽभ्यपतद् रात्रौ भीमसेनजिघांसया  
०१,१४३।०१०द्*१५५६_०३ यथा यथा विक्रमते यथा रमति तिष्ठति  
०१,१४३।०१०द्*१५५६_०४ तथा तथा समाधाय पाण्डवं काममोहिता  
०१,१४३।०१०द्*१५५६_०५ न यातुधान्य् अहं त्व् आर्ये न चास्मि रजनीचरी  
०१,१४३।०१०द्*१५५६_०६ ईशा रक्षःसु साध्व्य् अस्मि राज्ञी सालकटङ्कटी  
०१,१४३।०१०द्*१५५६_०७ पुत्रेण तव संयुक्ता युवतिर् देववर्णिनी  
०१,१४३।०१०द्*१५५६_०८ सर्वान् वो ऽहम् उपस्थास्ये पुरस्कृत्य वृकोदरम्  
०१,१४३।०१०द्*१५५६_०९ अप्रमत्ता प्रमत्तेषु शुश्रूषुर् अनहंवदा  
०१,१४३।०११अ अहं हि मनसा ध्याता सर्वान् नेष्यामि वः सदा  
०१,१४३।०११च् वृजिने तारयिष्यामि दुर्गेषु च नरर्षभान्  
०१,१४३।०१२अ पृष्ठेन वो वहिष्यामि शीघ्रां गतिम् अभीप्सतः  
०१,१४३।०१२च् यूयं प्रसादं कुरुत भीमसेनो भजेत माम्  
०१,१४३।०१२द्*१५५७_०१ उवाच सा तदा कुन्ती हिडिम्बां नाम राक्षसीम्  
०१,१४३।०१३अ आपदस् तरणे प्राणान् धारयेद् येन येन हि  
०१,१४३।०१३च् सर्वम् आदृत्य कर्तव्यं तद् धर्मम् अनुवर्तता  
०१,१४३।०१४अ आपत्सु यो धारयति धर्मं धर्मविद् उत्तमः  
०१,१४३।०१४च् व्यसनं ह्य् एव धर्मस्य धर्मिणाम् आपद् उच्यते  
०१,१४३।०१५अ पुण्यं प्राणान् धारयति पुण्यं प्राणदम् उच्यते  
०१,१४३।०१५च् येन येनाचरेद् धर्मं तस्मिन् गर्हा न विद्यते  
०१,१४३।०१५द्@०८७=००१७ वैशम्पायनः  
०१,१४३।०१५द्@०८७_०००१ महतो ऽत्र स्त्रियं कामाद् बाधितां त्राहि माम् अपि  
०१,१४३।०१५द्@०८७_०००२ धर्मार्थकाममोक्षेषु दयां कुर्वन्ति साधवः  
०१,१४३।०१५द्@०८७_०००३ तं तु धर्मम् इति प्राहुर् मुनयो धर्मवत्सलाः  
०१,१४३।०१५द्@०८७_०००४ दिव्यज्ञानेन पश्यामि अतीतानागतान् अहम्  
०१,१४३।०१५द्@०८७_०००५ तस्माद् वक्ष्यामि वः श्रेय आसन्नं सर उत्तमम्  
०१,१४३।०१५द्@०८७_०००६ अद्यासाद्य सरः स्नात्वा विश्रम्य च वनस्पतौ  
०१,१४३।०१५द्@०८७_०००७ श्वः प्रभाते महद् भूतं प्रादुर्भूतं जगत्पतिम्  
०१,१४३।०१५द्@०८७_०००८ व्यासं कमलपत्राक्षं दृष्ट्वा शोकं विहास्यथ  
०१,१४३।०१५द्@०८७_०००९ धृतराष्ट्राद् विवासश् च दहनं वारणावते  
०१,१४३।०१५द्@०८७_००१० त्राणं च विदुरात् तुभ्यं विदितं ज्ञानचक्षुषा  
०१,१४३।०१५द्@०८७_००११ आवासे शालिहोत्रस्य स वो वासं विधास्यति  
०१,१४३।०१५द्@०८७_००१२ वर्षवातातपसहः अयं पुण्यो वनस्पतिः  
०१,१४३।०१५द्@०८७_००१३ पीतमात्रे तु पानीये क्षुत्पिपासे विनश्यतः  
०१,१४३।०१५द्@०८७_००१४ तपसा शालिहोत्रेण सरो वृक्षश् च निर्मितः  
०१,१४३।०१५द्@०८७_००१५ कादम्बाः सारसा हंसाः कुरर्यः कुररैः सह  
०१,१४३।०१५द्@०८७_००१६ रुवन्ति मधुरं गीतं गान्धर्वस्वनमिश्रितम्  
०१,१४३।०१५द्@०८७_००१७ तस्यास् तद् वचनं श्रुत्वा कुन्ती वचनम् अब्रवीत्  
०१,१४३।०१५द्@०८७_००१८ युधिष्ठिरं महाप्राज्ञं सर्वशास्त्रविशारदम्  
०१,१४३।०१५द्@०८७_००१९ त्वं हि धर्मभृतां श्रेष्ठ मयोक्तं शृणु भारत  
०१,१४३।०१५द्@०८७_००२० राक्षस्य् एषा हि वाक्येन धर्मं वदति साधु वै  
०१,१४३।०१५द्@०८७_००२१ भावेन दुष्टा भीमं सा किं करिष्यति राक्षसी  
०१,१४३।०१५द्@०८७_००२२ भजतां पाण्डवं वीरम् अपत्यार्थं यदीच्छसि  
०१,१४३।०१६ युधिष्ठिर उवाच  
०१,१४३।०१६अ एवम् एतद् यथात्थ त्वं हिडिम्बे नात्र संशयः  
०१,१४३।०१६च् स्थातव्यं तु त्वया धर्मे यथा ब्रूयां सुमध्यमे  
०१,१४३।०१६द्*१५५८_०१ नित्यं कृताह्निका स्नात्वा कृतशौचा सुरूपिणी  
०१,१४३।०१७अ स्नातं कृताह्निकं भद्रे कृतकौतुकमङ्गलम्  
०१,१४३।०१७च् भीमसेनं भजेथास् त्वं प्राग् अस्तगमनाद् रवेः  
०१,१४३।०१८अ अहःसु विहरानेन यथाकामं मनोजवा  
०१,१४३।०१८च् अयं त्व् आनयितव्यस् ते भीमसेनः सदा निशि  
०१,१४३।०१८द्@०८८=०००५ वैशम्पायनः  
०१,१४३।०१८द्@०८८_०००१ प्राक् सन्ध्यातो विमोक्तव्यो रक्षितव्यश् च नित्यशः  
०१,१४३।०१८द्@०८८_०००२ एवं रमस्व भीमेन यावद् गर्भस्य वेदनम्  
०१,१४३।०१८द्@०८८_०००३ एष ते समयो भद्रे शुश्रूष्यश् चाप्रमत्तया  
०१,१४३।०१८द्@०८८_०००४ नित्यानुकूलया भूत्वा कर्तव्यं शोभनं त्वया  
०१,१४३।०१८द्@०८८_०००५ युधिष्ठिरेणैवम् उक्ता कुन्त्या चाङ्के ऽधिरोपिता  
०१,१४३।०१८द्@०८८_०००६ भीमार्जुनान्तरगता यमाभ्यां च पुरस्कृता  
०१,१४३।०१८द्@०८८_०००७ तिर्यग् युधिष्ठिरे याति हिडिम्बा भीमगामिनी  
०१,१४३।०१८द्@०८८_०००८ शालिहोत्रसरो रम्यम् आसेदुस् ते जलार्थिनः  
०१,१४३।०१८द्@०८८_०००९ तत् तथेति प्रतिज्ञाय हिडिम्बा राक्षसी तदा  
०१,१४३।०१८द्@०८८_००१० वनस्पतितलं गत्वा परिमृज्य गृहं यथा  
०१,१४३।०१८द्@०८८_००११ पाण्डवानां च वासं सा कृत्वा पर्णमयं तथा  
०१,१४३।०१८द्@०८८_००१२ आत्मनश् च तथा कुन्त्या एकोद्देशे चकार सा  
०१,१४३।०१८द्@०८८_००१३ पाण्डवास् तु ततः स्नात्वा शुद्धाः सन्ध्याम् उपास्य च  
०१,१४३।०१८द्@०८८_००१४ तृषिताः क्षुत्पिपासार्ता जलमात्रेण वर्तयन्  
०१,१४३।०१८द्@०८८_००१५ शालिहोत्रस् तदा ज्ञात्वा क्षुधार्तान् पाण्डवांस् तदा  
०१,१४३।०१८द्@०८८_००१६ मनसा चिन्तयाम् आस पानीयं भोजनं महत्  
०१,१४३।०१८द्@०८८_००१७ ततस् ते पाण्डवाः सर्वे विश्रान्ताः पृथया सह  
०१,१४३।०१८द्@०८८_००१८ यथा जतुगृहे वृत्तं राक्षसेन कृतं च यत्  
०१,१४३।०१८द्@०८८_००१९ कृत्वा कथा बहुविधाः कथान्ते पाण्डुनन्दनम्  
०१,१४३।०१८द्@०८८_००२० कुन्ती राजसुता वाक्यं भीमसेनम् अथाब्रवीत्  
०१,१४३।०१८द्@०८८_००२१ यथा पाण्डुस् तथा मान्यस् तव ज्येष्ठो युधिष्ठिरः  
०१,१४३।०१८द्@०८८_००२२ अहं धर्मविधानेन मान्या गुरुतरी तव  
०१,१४३।०१८द्@०८८_००२३ तस्मात् पाण्डुहितार्थं मे युवराज हितं कुरु  
०१,१४३।०१८द्@०८८_००२४ निकृता धार्तराष्ट्रेण पापेनाकृतबुद्धिना  
०१,१४३।०१८द्@०८८_००२५ दुष्कृतस्य प्रतीकारं न पश्यामि वृकोदर  
०१,१४३।०१८द्@०८८_००२६ तस्मात् कतिपयाहेन योगक्षेमं भविष्यति  
०१,१४३।०१८द्@०८८_००२७ क्षेमं दुर्गम् इमं वासं वसिष्यामो यथासुखम्  
०१,१४३।०१८द्@०८८_००२८ इदम् अद्य महद् दुःखं धर्मकृच्छ्रं वृकोदर  
०१,१४३।०१८द्@०८८_००२९ दृष्ट्वैव त्वां महाप्राज्ञ अनङ्गेनाभिचोदिता  
०१,१४३।०१८द्@०८८_००३० युधिष्ठिरं च मां चैव वरयाम् आस धर्मतः  
०१,१४३।०१८द्@०८८_००३१ धर्मार्थं देहि पुत्रं त्वं स नः श्रेयः करिष्यति  
०१,१४३।०१८द्@०८८_००३२ प्रतिवाक्यं तु नेच्छामि ह्य् आवाभ्यां वचनं कुरु  
०१,१४३।०१९ वैशम्पायन उवाच  
०१,१४३।०१९अ तथेति तत् प्रतिज्ञाय हिडिम्बा राक्षसी तदा  
०१,१४३।०१९अ*१५५९_०१ । । । । । । । । भीमसेनो ऽब्रवीद् इदम्  
०१,१४३।०१९ब्*१५६०_०१ शासनं ते करिष्यामि देवशासनम् इत्य् अपि  
०१,१४३।०१९ब्*१५६०_०२ समक्षं भ्रातृमध्ये तु भीमसेनो ऽब्रवीद् इदम्  
०१,१४३।०१९ब्*१५६१_०१ शृणु राक्षसि सत्येन समयं ते वदाम्य् अहम्  
०१,१४३।०१९ब्*१५६१_०२ यावत्कालेन भवति पुत्रस्योत्पादनं शुभे  
०१,१४३।०१९ब्*१५६१_०३ तावत्कालं गमिष्यामि त्वया सह सुमध्यमे  
०१,१४३।०१९ब्*१५६२_०१ विशेषतो मत्सकाशे मा प्रकाशय नीचताम्  
०१,१४३।०१९ब्*१५६२_०२ उत्तमस्त्रीगुणोपेता भजेथा वरवर्णिनि  
०१,१४३।०१९ब्*१५६३_०१ गताहनि निवेशेषु भोज्यं राजार्हम् आनयत्  
०१,१४३।०१९ब्*१५६३_०२ सा कदा चिद् विहारार्थं हिडिम्बा कामचारिणी  
०१,१४३।०१९च् भीमसेनम् उपादाय ऊर्ध्वम् आचक्रमे ततः  
०१,१४३।०२०अ शैलशृङ्गेषु रम्येषु देवतायतनेषु च  
०१,१४३।०२०च् मृगपक्षिविघुष्टेषु रमणीयेषु सर्वदा  
०१,१४३।०२१अ कृत्वा च परमं रूपं सर्वाभरणभूषिता  
०१,१४३।०२१च् सञ्जल्पन्ती सुमधुरं रमयाम् आस पाण्डवम्  
०१,१४३।०२२अ तथैव वनदुर्गेषु पुष्पितद्रुमसानुषु  
०१,१४३।०२२च् सरःसु रमणीयेषु पद्मोत्पलयुतेषु च  
०१,१४३।०२३अ नदीद्वीपप्रदेशेषु वैडूर्यसिकतासु च  
०१,१४३।०२३च् सुतीर्थवनतोयासु तथा गिरिनदीषु च  
०१,१४३।०२३द्*१५६४_०१ काननेषु विचित्रेषु पुष्पितद्रुमवल्लिषु  
०१,१४३।०२३द्*१५६४_०२ हिमवद्गिरिकुञ्जेषु गुहासु विविधासु च  
०१,१४३।०२३द्*१५६४_०३ प्रफुल्लशतपत्रेषु सरःस्व् अमलवारिषु  
०१,१४३।०२४अ सगरस्य प्रदेशेषु मणिहेमचितेषु च  
०१,१४३।०२४च् पत्तनेषु च रम्येषु महाशालवनेषु च  
०१,१४३।०२५अ देवारण्येषु पुण्येषु तथा पर्वतसानुषु  
०१,१४३।०२५च् गुह्यकानां निवासेषु तापसायतनेषु च  
०१,१४३।०२६अ सर्वर्तुफलपुष्पेषु मानसेषु सरःसु च  
०१,१४३।०२६च् बिभ्रती परमं रूपं रमयाम् आस पाण्डवम्  
०१,१४३।०२६द्*१५६५=०० वैशम्पायनः  
०१,१४३।०२६द्*१५६५_०१ गते भगवति व्यासे पाण्डवा विगतज्वराः  
०१,१४३।०२६द्*१५६५_०२ ऊषुस् तत्र च षण्मासान् वटवृक्षे यथासुखम्  
०१,१४३।०२६द्*१५६५_०३ शाकमूलफलाहारास् तपः कुर्वन्ति पाण्डवाः  
०१,१४३।०२६द्*१५६५_०४ अनुज्ञाता महाराज ततः कमलपालिका  
०१,१४३।०२६द्@०८९_०००१ यथा च सुकृती स्वर्गे मोदते ऽप्सरसा सह  
०१,१४३।०२६द्@०८९_०००२ स तथा परमप्रीतस् तया रेमे महाद्युतिः  
०१,१४३।०२६द्@०८९_०००३ शुभं हि जघनं तस्याः सुवर्णमणिमेखलम्  
०१,१४३।०२६द्@०८९_०००४ न ततर्प मुदा मृद्नन् भीमसेनो मुहुर् मुहुः  
०१,१४३।०२६द्@०८९_०००५ रमयन्ती ततो भीमं तत्र तत्र मनोजवा  
०१,१४३।०२६द्@०८९_०००६ सा रेमे तेन संहर्षाद् अतृप्यन्ती मुहुर् मुहुः  
०१,१४३।०२६द्@०८९_०००७ अहःसु विचरन्ती सा निशाकालेषु पाण्डवम्  
०१,१४३।०२६द्@०८९_०००८ आनीय वै स्वके गेहे दर्शयाम् आस मातरम्  
०१,१४३।०२६द्@०८९_०००९ भ्रातृभिः सहितो नित्यं स्वपते पाण्डवस् तदा  
०१,१४३।०२६द्@०८९_००१० कुन्त्याः परिचरन्ती सा तस्याः पार्श्वे ऽवसन् निशाम्  
०१,१४३।०२६द्@०८९_००११ कामांश् च मुखवासादीन् आनयिष्यति भोजनम्  
०१,१४३।०२६द्@०८९_००१२ तस्यां रात्र्यां व्यतीतायाम् आजगाम महाव्रतः  
०१,१४३।०२६द्@०८९_००१३ पाराशर्यो महाप्राज्ञो दिव्यदर्शी महातपाः  
०१,१४३।०२६द्@०८९_००१४ ते ऽभिवाद्य महात्मानं कृष्णद्वैपायनं तदा  
०१,१४३।०२६द्@०८९_००१५ तस्थुः प्राञ्जलयः सर्वे सस्नुषा चैव माधवी  
०१,१४३।०२७अ रमयन्ती तथा भीमं तत्र तत्र मनोजवा  
०१,१४३।०२७ब्*१५६६_०१ दिव्याभरणवस्त्राङ्गी दिव्यस्रगनुलेपना  
०१,१४३।०२७ब्*१५६६_०२ एवं भ्रातॄन् सप्त मासान् हिडिम्बावासयद् वने  
०१,१४३।०२७ब्*१५६६_०३ पाण्डवान् भीमसेनार्थं राक्षसी कामरूपिणी  
०१,१४३।०२७ब्*१५६६_०४ सुखं स विहरन् भीमस् तत्कालं पर्यणामयत्  
०१,१४३।०२७ब्*१५६६_०५ ततो ऽलभत सा गर्भं राक्षसी कामरूपिणी  
०१,१४३।०२७ब्*१५६६_०६ अतृप्ता भीमसेनेन सप्तमासोपसङ्गता  
०१,१४३।०२७च् प्रजज्ञे राक्षसी पुत्रं भीमसेनान् महाबलम्  
०१,१४३।०२८अ विरूपाक्षं महावक्त्रं शङ्कुकर्णं विभीषणम्  
०१,१४३।०२८च् भीमरूपं सुताम्रोष्ठं तीक्ष्णदंष्ट्रं महाबलम्  
०१,१४३।०२९अ महेष्वासं महावीर्यं महासत्त्वं महाभुजम्  
०१,१४३।०२९च् महाजवं महाकायं महामायम् अरिन्दमम्  
०१,१४३।०२९द्*१५६७_०१ दीर्घघोणं महोरस्कं विकटोद्बद्धपिण्डिकम्  
०१,१४३।०३०अ अमानुषं मानुषजं भीमवेगं महाबलम्  
०१,१४३।०३०च् यः पिशाचान् अतीवान्यान् बभूवाति स मानुषान्  
०१,१४३।०३१अ बालो ऽपि यौवनं प्राप्तो मानुषेषु विशां पते  
०१,१४३।०३१च् सर्वास्त्रेषु परं वीरः प्रकर्षम् अगमद् बली  
०१,१४३।०३२अ सद्यो हि गर्भं राक्षस्यो लभन्ते प्रसवन्ति च  
०१,१४३।०३२च् कामरूपधराश् चैव भवन्ति बहुरूपिणः  
०१,१४३।०३३अ प्रणम्य विकचः पादाव् अगृह्णात् स पितुस् तदा  
०१,१४३।०३३च् मातुश् च परमेष्वासस् तौ च नामास्य चक्रतुः  
०१,१४३।०३४अ घटभासोत्कच इति मातरं सो ऽभ्यभाषत  
०१,१४३।०३४च् अभवत् तेन नामास्य घटोत्कच इति स्म ह  
०१,१४३।०३५अ अनुरक्तश् च तान् आसीत् पाण्डवान् स घटोत्कचः  
०१,१४३।०३५ब्*१५६८_०१ विकीर्णकेशो घटते पित्रोर् अग्रे यतस् ततः  
०१,१४३।०३५ब्*१५६८_०२ पुरतः पाण्डवानां च तेन चासौ घटोत्कचः  
०१,१४३।०३५च् तेषां च दयितो नित्यम् आत्मभूतो बभूव सः  
०१,१४३।०३५द्*१५६९=०७ वैशम्पायनः  
०१,१४३।०३५द्*१५६९_०१ घटोत्कचो महाकायः पाण्डवान् पृथया सह  
०१,१४३।०३५द्*१५६९_०२ अभिवाद्य यथान्यायम् अब्रवीच् च प्रभाष्य तान्  
०१,१४३।०३५द्*१५६९_०३ किं करोम्य् अहम् आर्याणां निःशङ्कं वदतानघाः  
०१,१४३।०३५द्*१५६९_०४ तं ब्रुवन्तं भैमसेनिं कुन्ती वचनम् अब्रवीत्  
०१,१४३।०३५द्*१५६९_०५ त्वं कुरूणां कुले जातः साक्षाद् भीमसमो ह्य् असि  
०१,१४३।०३५द्*१५६९_०६ ज्येष्ठः पुत्रो ऽसि पञ्चानां साहाय्यं कुरु पुत्रक  
०१,१४३।०३५द्*१५६९_०७ पृथयाप्य् एवम् उक्तस् तु प्रणम्येदं वचो ऽब्रवीत्  
०१,१४३।०३५द्*१५६९_०८ यथा हि रावणो लोके इन्द्रजिद् वा महाबलः  
०१,१४३।०३५द्*१५६९_०९ वर्ष्मवीर्यसमो लोके विशिष्टश् चाभवं नृषु  
०१,१४३।०३६अ संवाससमयो जीर्ण इत्य् अभाषत तं ततः  
०१,१४३।०३६ब्*१५७०=०२ हिडिम्बा  
०१,१४३।०३६ब्*१५७०_०१ पुनर् द्रक्ष्यसि राज्यस्थान् इत्य् अभाषत तां तदा  
०१,१४३।०३६ब्*१५७०_०२ यदा मे त्वं स्मरेः कान्त रिरंसू रहसि प्रभो  
०१,१४३।०३६ब्*१५७०_०३ तदा तव वशं भूय आगन्तास्म्य् आशु भारत  
०१,१४३।०३६ब्*१५७०_०४ इत्य् उक्त्वा सा जगामाशु भावम् आसज्य पाण्डवे  
०१,१४३।०३६च् हिडिम्बा समयं कृत्वा स्वां गतिं प्रत्यपद्यत  
०१,१४३।०३६द्*१५७१_०१ ततस् तु पाण्डवाः सर्वे शालिहोत्राश्रमे तदा  
०१,१४३।०३६द्*१५७१_०२ पूजितास् तेन वन्येन तम् आमन्त्र्य महामुनिम्  
०१,१४३।०३७अ कृत्यकाल उपस्थास्ये पितॄन् इति घटोत्कचः  
०१,१४३।०३७अ*१५७२_०१ । । । । । । । । भवत्स्मरणमात्रतः  
०१,१४३।०३७अ*१५७२_०२ महत्कृच्छ्रे वने दुर्गे । । । । । । । ।  
०१,१४३।०३७च् आमन्त्र्य राक्षसश्रेष्ठः प्रतस्थे चोत्तरां दिशम्  
०१,१४३।०३८अ स हि सृष्टो मघवता शक्तिहेतोर् महात्मना  
०१,१४३।०३८च् कर्णस्याप्रतिवीर्यस्य विनाशाय महात्मनः  
०१,१४४।००१ वैशम्पायन उवाच  
०१,१४४।००१अ ते वनेन वनं वीरा घ्नन्तो मृगगणान् बहून्  
०१,१४४।००१च् अपक्रम्य ययू राजंस् त्वरमाणा महारथाः  
०१,१४४।००२अ मत्स्यांस् त्रिगर्तान् पाञ्चालान् कीचकान् अन्तरेण च  
०१,१४४।००२च् रमणीयान् वनोद्देशान् प्रेक्षमाणाः सरांसि च  
०१,१४४।००३अ जटाः कृत्वात्मनः सर्वे वल्कलाजिनवाससः  
०१,१४४।००३च् सह कुन्त्या महात्मानो बिभ्रतस् तापसं वपुः  
०१,१४४।००४अ क्व चिद् वहन्तो जननीं त्वरमाणा महारथाः  
०१,१४४।००४ब्*१५७३_०१ नित्यकर्म प्रकुर्वन्तो वन्यमूलफलाशनाः  
०१,१४४।००४च् क्व चिच् छन्देन गच्छन्तस् ते जग्मुः प्रसभं पुनः  
०१,१४४।००४द्*१५७४_०१ पथि द्वैपायनं सर्वे ददृशुः स्वं पितामहम्  
०१,१४४।००५अ ब्राह्मं वेदम् अधीयाना वेदाङ्गानि च सर्वशः  
०१,१४४।००५च् नीतिशास्त्रं च धर्मज्ञा ददृशुस् ते पितामहम्  
०१,१४४।००५द्*१५७५_०१ शालिहोत्रप्रसादेन लब्ध्वा प्रीतिम् अवाप्य च  
०१,१४४।००६अ ते ऽभिवाद्य महात्मानं कृष्णद्वैपायनं तदा  
०१,१४४।००६च् तस्थुः प्राञ्जलयः सर्वे सह मात्रा परन्तपाः  
०१,१४४।००६द्*१५७६=०० व्यासः  
०१,१४४।००६द्*१५७६_०१ तदाश्रमान् निर्गमनं मया ज्ञातं नरर्षभाः  
०१,१४४।००६द्*१५७६_०२ घटोत्कचस्य चोत्पत्तिं ज्ञात्वा प्रीतिर् अवर्धत  
०१,१४४।००७ व्यास उवाच  
०१,१४४।००७अ मयेदं मनसा पूर्वं विदितं भरतर्षभाः  
०१,१४४।००७च् यथा स्थितैर् अधर्मेण धार्तराष्ट्रैर् विवासिताः  
०१,१४४।००७द्*१५७७_०१ विवासिताश् च मात्रा वै पापैर् दुर्मन्त्रणैः सदा  
०१,१४४।००८अ तद् विदित्वास्मि सम्प्राप्तश् चिकीर्षुः परमं हितम्  
०१,१४४।००८च् न विषादो ऽत्र कर्तव्यः सर्वम् एतत् सुखाय वः  
०१,१४४।००८द्*१५७८_०१ सुहृद्वियोगजं कर्म पुरा कृतम् अरिन्दमाः  
०१,१४४।००८द्*१५७८_०२ तस्य सिद्धिर् इयं प्राप्ता मा शोचत परन्तपाः  
०१,१४४।००८द्*१५७८_०३ समाप्ते दुष्कृते चैव यूयं चैव न संशयः  
०१,१४४।००८द्*१५७८_०४ स्वराष्ट्रे विहरिष्यन्तो भविष्यथ सबान्धवाः  
०१,१४४।००९अ समास् ते चैव मे सर्वे यूयं चैव न संशयः  
०१,१४४।००९च् दीनतो बालतश् चैव स्नेहं कुर्वन्ति बान्धवाः  
०१,१४४।०१०अ तस्माद् अभ्यधिकः स्नेहो युष्मासु मम साम्प्रतम्  
०१,१४४।०१०च् स्नेहपूर्वं चिकीर्षामि हितं वस् तन् निबोधत  
०१,१४४।०११अ इदं नगरम् अभ्याशे रमणीयं निरामयम्  
०१,१४४।०११च् वसतेह प्रतिच्छन्ना ममागमनकाङ्क्षिणः  
०१,१४४।०११द्*१५७९_०१ एतद् वै शालिहोत्रस्य तपसा निर्मितं सरः  
०१,१४४।०११द्*१५७९_०२ रमणीयम् इदं तोयं क्षुत्पिपासाश्रमापहम्  
०१,१४४।०११द्*१५७९_०३ कार्यार्थिनस् तु षण्मासं विहरध्वं यथासुखम्  
०१,१४४।०१२ वैशम्पायन उवाच  
०१,१४४।०१२अ एवं स तान् समाश्वास्य व्यासः पार्थान् अरिन्दमान्  
०१,१४४।०१२च् एकचक्राम् अभिगतः कुन्तीम् आश्वासयत् प्रभुः  
०१,१४४।०१२द्*१५८०_०१ स्नुषे मा रोद मा रोदेत्य् एवं व्यासो ऽब्रवीद् वचः  
०१,१४४।०१२द्*१५८१_०१ पुनर् एव च धर्मात्मा इदं वचनम् अब्रवीत्  
०१,१४४।०१२द्*१५८२=०० व्यासः  
०१,१४४।०१२द्*१५८२_०१ कुर्यान् न केवलं धर्मं दुष्कृतं च तथा नरः  
०१,१४४।०१२द्*१५८२_०२ सुकृतं दुष्कृतं लोके न कर्ता नास्ति शोभने  
०१,१४४।०१२द्*१५८२_०३ अवश्यं लभते कर्ता फलं वै पुण्यपापयोः  
०१,१४४।०१२द्*१५८२_०४ दुष्कृतस्य फलेनैवं प्राप्तं व्यसनम् उत्तमम्  
०१,१४४।०१२द्*१५८२_०५ तस्मान् माधवि मानार्हे मा च शोके मनः कृथाः  
०१,१४४।०१३अ जीवपुत्रि सुतस् ते ऽयं धर्मपुत्रो युधिष्ठिरः  
०१,१४४।०१३च् पृथिव्यां पार्थिवान् सर्वान् प्रशासिष्यति धर्मराट्  
०१,१४४।०१४अ धर्मेण जित्वा पृथिवीम् अखिलां धर्मविद् वशी  
०१,१४४।०१४ब्*१५८३_०१ पृथिवीम् अखिलां जित्वा सर्वां सागरमेखलाम्  
०१,१४४।०१४ब्*१५८४_०१ स्थापयित्वा वशे सर्वां सपर्वतवनां शुभाम्  
०१,१४४।०१४च् भीमसेनार्जुनबलाद् भोक्ष्यत्य् अयम् असंशयः  
०१,१४४।०१५अ पुत्रास् तव च माद्र्याश् च सर्व एव महारथाः  
०१,१४४।०१५च् स्वराष्ट्रे विहरिष्यन्ति सुखं सुमनसस् तदा  
०१,१४४।०१६अ यक्ष्यन्ति च नरव्याघ्रा विजित्य पृथिवीम् इमाम्  
०१,१४४।०१६च् राजसूयाश्वमेधाद्यैः क्रतुभिर् भूरिदक्षिणैः  
०१,१४४।०१७अ अनुगृह्य सुहृद्वर्गं धनेन च सुखेन च  
०१,१४४।०१७च् पितृपैतामहं राज्यम् इह भोक्ष्यन्ति ते सुताः  
०१,१४४।०१७द्*१५८५_०१ स्नुषा कमलपत्राक्षी नाम्ना कमलपालिका  
०१,१४४।०१७द्*१५८५_०२ वशवर्तिनी तु भीमस्य पुत्रम् एषा जनिष्यति  
०१,१४४।०१७द्*१५८५_०३ तेन पुत्रेण कृच्छ्रेषु भविष्यथ च तारिताः  
०१,१४४।०१८अ एवम् उक्त्वा निवेश्यैनान् ब्राह्मणस्य निवेशने  
०१,१४४।०१८च् अब्रवीत् पार्थिवश्रेष्ठम् ऋषिर् द्वैपायनस् तदा  
०१,१४४।०१९अ इह मां सम्प्रतीक्षध्वम् आगमिष्याम्य् अहं पुनः  
०१,१४४।०१९च् देशकालौ विदित्वैव वेत्स्यध्वं परमां मुदम्  
०१,१४४।०२०अ स तैः प्राञ्जलिभिः सर्वैस् तथेत्य् उक्तो नराधिप  
०१,१४४।०२०च् जगाम भगवान् व्यासो यथाकामम् ऋषिः प्रभुः  
०१,१४५।००१ जनमेजय उवाच  
०१,१४५।००१अ एकचक्रां गतास् ते तु कुन्तीपुत्रा महारथाः  
०१,१४५।००१च् अतः परं द्विजश्रेष्ठ किम् अकुर्वत पाण्डवाः  
०१,१४५।००२ वैशम्पायन उवाच  
०१,१४५।००२अ एकचक्रां गतास् ते तु कुन्तीपुत्रा महारथाः  
०१,१४५।००२च् ऊषुर् नातिचिरं कालं ब्राह्मणस्य निवेशने  
०१,१४५।००३अ रमणीयानि पश्यन्तो वनानि विविधानि च  
०१,१४५।००३च् पार्थिवान् अपि चोद्देशान् सरितश् च सरांसि च  
०१,१४५।००४अ चेरुर् भैक्षं तदा ते तु सर्व एव विशां पते  
०१,१४५।००४ब्*१५८६_०१ युधिष्ठिरं च कुन्तीं च चिन्तयन्त उपासते  
०१,१४५।००४ब्*१५८६_०२ भैक्षं चरन्तस् तु सदा जटिला ब्रह्मचारिणः  
०१,१४५।००४च् बभूवुर् नागराणां च स्वैर् गुणैः प्रियदर्शनाः  
०१,१४५।००४द्*१५८७=०० नागराः  
०१,१४५।००४द्*१५८७_०१ दर्शनीया द्विजाः शुद्धा देवगर्भोपमाः शुभाः  
०१,१४५।००४द्*१५८७_०२ भैक्षार्हा न च राज्यार्हाः सुकुमारास् तपस्विनः  
०१,१४५।००४द्*१५८७_०३ सर्वलक्षणसम्पन्ना भैक्षं नार्हन्ति नित्यशः  
०१,१४५।००४द्*१५८७_०४ कार्यार्थिनश् चरन्तीति तर्कयन्त इति ब्रुवन्  
०१,१४५।००४द्*१५८७_०५ बन्धूनाम् आगमान् नित्यम् उपचिन्त्य तु नागराः  
०१,१४५।००४द्*१५८७_०६ भोजनानि च पूर्णानि भक्ष्यभोज्यैर् अकारयन्  
०१,१४५।००४द्*१५८७_०७ मौनव्रतेन संयुक्ता भैक्षं गृह्णन्ति पाण्डवाः  
०१,१४५।००४द्*१५८७_०८ माता चिरगतान् दृष्ट्वा शोचन्तीति च पाण्डवाः  
०१,१४५।००४द्*१५८७_०९ त्वरमाणा निवर्तन्ते मातृगौरवयन्त्रिताः  
०१,१४५।००४द्*१५८८_०१ नैते यथार्थतो विप्राः सुकुमारास् तपस्विनः  
०१,१४५।००४द्*१५८८_०२ चरन्ति भूमौ प्रच्छन्नाः कस्माच् चित् कारणाद् इह  
०१,१४५।००४द्*१५८९_०१ दुःखाश्रुपूर्णनयना लिखन्त्यास् ते महीतलम्  
०१,१४५।००४द्*१५८९_०२ भिक्षित्वा द्विजगेहेषु चिन्तयन्तश् च मातरम्  
०१,१४५।००५अ निवेदयन्ति स्म च ते भैक्षं कुन्त्याः सदा निशि  
०१,१४५।००५ब्*१५९०_०१ सर्वसम्पूर्णभैक्षान्नं मात्रा दत्तं पृथक् पृथक्  
०१,१४५।००५च् तया विभक्तान् भागांस् ते भुञ्जते स्म पृथक् पृथक्  
०१,१४५।००६अ अर्धं ते भुञ्जते वीराः सह मात्रा परन्तपाः  
०१,१४५।००६च् अर्धं भैक्षस्य सर्वस्य भीमो भुङ्क्ते महाबलः  
०१,१४५।००६द्*१५९१_०१ न चाशितो ऽसौ भवति कल्याणान्नभृतः पुरा  
०१,१४५।००६द्*१५९१_०२ स वैवर्ण्यं च कार्श्यं च जगामातृप्तिकारितम्  
०१,१४५।००६द्*१५९२_०१ आज्यबिन्दुर् यथा वह्नौ महति ज्वलिते यथा  
०१,१४५।००६द्*१५९२_०२ तथार्धभागं भीमस्य भिक्षान्नस्य नृपोत्तम  
०१,१४५।००७अ तथा तु तेषां वसतां तत्र राजन् महात्मनाम्  
०१,१४५।००७च् अतिचक्राम सुमहान् कालो ऽथ भरतर्षभ  
०१,१४५।००७द्*१५९३_०१ भीमो ऽपि क्रीडयित्वा तु मिथो ब्राह्मणबन्धुषु  
०१,१४५।००७द्*१५९३_०२ कुम्भकारेण सम्बन्धं लेभे पात्रं बृहत् तदा  
०१,१४५।००७द्*१५९३_०३ स ददाति महत् पात्रं भीमाय प्रहसन्न् इव  
०१,१४५।००७द्*१५९३_०४ तस्याद्भुतं कर्म कृत्वा महन् मृद्भारम् आददे  
०१,१४५।००७द्*१५९३_०५ तस्य भारः शतगुणः कुम्भकारम् अतोषयत्  
०१,१४५।००७द्*१५९३_०६ चक्रे चक्रे च मृद्भाण्डान् सततं भैक्षम् आहरन्  
०१,१४५।००७द्*१५९३_०७ तद् आदाय गतं दृष्ट्वा हसन्ति प्रहसन्ति च  
०१,१४५।००७द्*१५९३_०८ भक्ष्यभोज्यानि विविधान्य् आदाय प्रक्षिपन्ति च  
०१,१४५।००७द्*१५९३_०९ एवम् एष सदा भुक्त्वा मात्रे वदति वै रहः  
०१,१४५।००७द्*१५९४_०१ कुम्भकारो ऽददात् पात्रं महत् कृत्वा तु पात्रकम्  
०१,१४५।००७द्*१५९४_०२ प्रहसन् भीमसेनाय विस्मितस् तस्य कर्मणा  
०१,१४५।००७द्*१५९५_०१ इति पृष्टः सदा पौरैः क्षुधितः किल पाण्डवः  
०१,१४५।००८अ ततः कदा चिद् भैक्षाय गतास् ते भरतर्षभाः  
०१,१४५।००८च् सङ्गत्या भीमसेनस् तु तत्रास्ते पृथया सह  
०१,१४५।००९अ अथार्तिजं महाशब्दं ब्राह्मणस्य निवेशने  
०१,१४५।००९च् भृशम् उत्पतितं घोरं कुन्ती शुश्राव भारत  
०१,१४५।०१०अ रोरूयमाणांस् तान् सर्वान् परिदेवयतश् च सा  
०१,१४५।०१०च् कारुण्यात् साधुभावाच् च देवी राजन् न चक्षमे  
०१,१४५।०११अ मथ्यमानेव दुःखेन हृदयेन पृथा ततः  
०१,१४५।०११च् उवाच भीमं कल्याणी कृपान्वितम् इदं वचः  
०१,१४५।०१२अ वसामः सुसुखं पुत्र ब्राह्मणस्य निवेशने  
०१,१४५।०१२च् अज्ञाता धार्तराष्ट्राणां सत्कृता वीतमन्यवः  
०१,१४५।०१३अ सा चिन्तये सदा पुत्र ब्राह्मणस्यास्य किं न्व् अहम्  
०१,१४५।०१३च् प्रियं कुर्याम् इति गृहे यत् कुर्युर् उषिताः सुखम्  
०१,१४५।०१४अ एतावान् पुरुषस् तात कृतं यस्मिन् न नश्यति  
०१,१४५।०१४च् यावच् च कुर्याद् अन्यो ऽस्य कुर्याद् अभ्यधिकं ततः  
०१,१४५।०१५अ तद् इदं ब्राह्मणस्यास्य दुःखम् आपतितं ध्रुवम्  
०१,१४५।०१५च् तत्रास्य यदि साहाय्यं कुर्याम सुकृतं भवेत्  
०१,१४५।०१६ भीम उवाच  
०१,१४५।०१६अ ज्ञायताम् अस्य यद् दुःखं यतश् चैव समुत्थितम्  
०१,१४५।०१६च् विदिते व्यवसिष्यामि यद्य् अपि स्यात् सुदुष्करम्  
०१,१४५।०१७ वैशम्पायन उवाच  
०१,१४५।०१७अ तथा हि कथयन्तौ तौ भूयः शुश्रुवतुः स्वनम्  
०१,१४५।०१७च् आर्तिजं तस्य विप्रस्य सभार्यस्य विशां पते  
०१,१४५।०१८अ अन्तःपुरं ततस् तस्य ब्राह्मणस्य महात्मनः  
०१,१४५।०१८च् विवेश कुन्ती त्वरिता बद्धवत्सेव सौरभी  
०१,१४५।०१९अ ततस् तं ब्राह्मणं तत्र भार्यया च सुतेन च  
०१,१४५।०१९च् दुहित्रा चैव सहितं ददर्श विकृताननम्  
०१,१४५।०२० ब्राह्मण उवाच  
०१,१४५।०२०अ धिग् इदं जीवितं लोके ऽनलसारम् अनर्थकम्  
०१,१४५।०२०च् दुःखमूलं पराधीनं भृशम् अप्रियभागि च  
०१,१४५।०२१अ जीविते परमं दुःखं जीविते परमो ज्वरः  
०१,१४५।०२१च् जीविते वर्तमानस्य द्वन्द्वानाम् आगमो ध्रुवः  
०१,१४५।०२२अ एकात्मापि हि धर्मार्थौ कामं च न निषेवते  
०१,१४५।०२२च् एतैश् च विप्रयोगो ऽपि दुःखं परमकं मतम्  
०१,१४५।०२३अ आहुः के चित् परं मोक्षं स च नास्ति कथं चन  
०१,१४५।०२३च् अर्थप्राप्तौ च नरकः कृत्स्न एवोपपद्यते  
०१,१४५।०२४अ अर्थेप्सुता परं दुःखम् अर्थप्राप्तौ ततो ऽधिकम्  
०१,१४५।०२४च् जातस्नेहस्य चार्थेषु विप्रयोगे महत्तरम्  
०१,१४५।०२४द्*१५९६_०१ यावन्तो यस्य संयोगा द्रव्यैर् इष्टैर् भवन्त्य् उत  
०१,१४५।०२४द्*१५९६_०२ तावन्तो ऽस्य निखन्यन्ते हृदये शोकशङ्कवः  
०१,१४५।०२४द्*१५९६_०३ तद् इदं जीवितं प्राप्य स्वल्पकालं महाभयम्  
०१,१४५।०२४द्*१५९६_०४ त्यागो ऽप्य् अयं महान् प्राप्तो भार्यया सहितेन च  
०१,१४५।०२५अ न हि योगं प्रपश्यामि येन मुच्येयम् आपदः  
०१,१४५।०२५च् पुत्रदारेण वा सार्धं प्राद्रवेयाम् अनामयम्  
०१,१४५।०२६अ यतितं वै मया पूर्वं यथा त्वं वेत्थ ब्राह्मणि  
०१,१४५।०२६च् यतः क्षेमं ततो गन्तुं त्वया तु मम न श्रुतम्  
०१,१४५।०२७अ इह जाता विवृद्धास्मि पिता चेह ममेति च  
०१,१४५।०२७च् उक्तवत्य् असि दुर्मेधे याच्यमाना मयासकृत्  
०१,१४५।०२८अ स्वर्गतो हि पिता वृद्धस् तथा माता चिरं तव  
०१,१४५।०२८च् बान्धवा भूतपूर्वाश् च तत्र वासे तु का रतिः  
०१,१४५।०२८द्*१५९७_०१ न भोजनं विरुद्धं स्यान् न स्त्री देशो निबन्धनम्  
०१,१४५।०२८द्*१५९७_०२ सुदूरम् अपि कार्यार्थे व्रजेद् गरुडहंसवत्  
०१,१४५।०२९अ सो ऽयं ते बन्धुकामाया अशृण्वन्त्या वचो मम  
०१,१४५।०२९च् बन्धुप्रणाशः सम्प्राप्तो भृशं दुःखकरो मम  
०१,१४५।०२९द्*१५९८_०१ उपस्थितं तु कल्याणि यथेष्टम् अनुभूयताम्  
०१,१४५।०२९द्*१५९९=०० ब्राह्मणी  
०१,१४५।०२९द्*१५९९_०१ माम् एव प्रेषय त्वं तु बकाय करम् अद्य वै  
०१,१४५।०२९द्*१६००=०० द्विजः  
०१,१४५।०२९द्*१६००_०१ त्यागो ऽयं मम सम्प्राप्तो मम वा मे सुतस्य वा  
०१,१४५।०२९द्*१६००_०२ तव वा तव पुत्र्याश् च अत्र वासस्य तत् फलम्  
०१,१४५।०२९द्*१६००_०३ न शृणोषि वचो मह्यं तत् फलं भुङ्क्ष्व भामिनि  
०१,१४५।०२९द्*१६००_०४ अथवाहं न शक्ष्यामि स्वयं मर्तुं सुतं मम  
०१,१४५।०२९द्*१६००_०५ एवं त्यक्तुं न शक्नोमि भवतीं न सुताम् अपि  
०१,१४५।०३०अ अथवा मद्विनाशो ऽयं न हि शक्ष्यामि कं चन  
०१,१४५।०३०च् परित्यक्तुम् अहं बन्धुं स्वयं जीवन् नृशंसवत्  
०१,१४५।०३१अ सहधर्मचरीं दान्तां नित्यं मातृसमां मम  
०१,१४५।०३१च् सखायं विहितां देवैर् नित्यं परमिकां गतिम्  
०१,१४५।०३२अ मात्रा पित्रा च विहितां सदा गार्हस्थ्यभागिनीम्  
०१,१४५।०३२च् वरयित्वा यथान्यायं मन्त्रवत् परिणीय च  
०१,१४५।०३३अ कुलीनां शीलसम्पन्नाम् अपत्यजननीं मम  
०१,१४५।०३३च् त्वाम् अहं जीवितस्यार्थे साध्वीम् अनपकारिणीम्  
०१,१४५।०३३ए परित्यक्तुं न शक्ष्यामि भार्यां नित्यम् अनुव्रताम्  
०१,१४५।०३४अ कुत एव परित्यक्तुं सुतां शक्ष्याम्य् अहं स्वयम्  
०१,१४५।०३४च् बालाम् अप्राप्तवयसम् अजातव्यञ्जनाकृतिम्  
०१,१४५।०३४द्*१६०१_०१ सुतां चैनां न शक्ष्यामि परित्यक्तुं कथं चन  
०१,१४५।०३४द्*१६०२_०१ प्रार्थये ऽहं परां प्रीतिं यस्मिन् स्वर्गफलानि च  
०१,१४५।०३४द्*१६०२_०२ दयितं मे कथं बालम् अहं त्यक्तुम् इहोत्सहे  
०१,१४५।०३४द्*१६०२_०३ यस्य जातस्य पितरो मुखं दृष्ट्वा दिवं गताः  
०१,१४५।०३४द्*१६०२_०४ पितॄणाम् ऋणनिर्मुक्तो यस्य जातस्य तेजसा  
०१,१४५।०३४द्*१६०२_०५ तम् अहं ज्येष्ठपुत्रं मे कुलनिस्तारकं भुवि  
०१,१४५।०३४द्*१६०२_०६ मम पिण्डोदकनिधिं कथं त्यक्ष्यामि पुत्रकम्  
०१,१४५।०३४द्*१६०३_०१ कुत एव परित्यक्तुं पुत्रीं शक्ष्याम्य् अहं स्वयम्  
०१,१४५।०३५अ भर्तुर् अर्थाय निक्षिप्तां न्यासं धात्रा महात्मना  
०१,१४५।०३५च् यस्यां दौहित्रजांल् लोकान् आशंसे पितृभिः सह  
०१,१४५।०३५ए स्वयम् उत्पाद्य तां बालां कथम् उत्स्रष्टुम् उत्सहे  
०१,१४५।०३६अ मन्यन्ते के चिद् अधिकं स्नेहं पुत्रे पितुर् नराः  
०१,१४५।०३६च् कन्यायां नैव तु पुनर् मम तुल्याव् उभौ मतौ  
०१,१४५।०३७अ यस्मिंल् लोकाः प्रसूतिश् च स्थिता नित्यम् अथो सुखम्  
०१,१४५।०३७च् अपापां ताम् अहं बालां कथम् उत्स्रष्टुम् उत्सहे  
०१,१४५।०३७द्*१६०४_०१ मेधाविनीम् अदोषां च शुश्रूषुम् अनहङ्कृताम्  
०१,१४५।०३७द्*१६०४_०२ ताम् इमां मे सुतां बालां कथम् उत्स्रष्टुम् उत्सहे  
०१,१४५।०३७द्*१६०४_०३ काङ्क्षमाणां रतिं चैव सुखानि च बहून्य् अपि  
०१,१४५।०३७द्*१६०४_०४ उत्पादयन्त्य् अपत्यानि धर्मकामार्थहेतवे  
०१,१४५।०३८अ आत्मानम् अपि चोत्सृज्य तप्स्ये प्रेतवशं गतः  
०१,१४५।०३८ब्*१६०५_०१ स्वयं च न परित्यक्तुं शक्नोम्य् एतान् अहं यथा  
०१,१४५।०३८च् त्यक्ता ह्य् एते मया व्यक्तं नेह शक्ष्यन्ति जीवितुम्  
०१,१४५।०३९अ एषां चान्यतमत्यागो नृशंसो गर्हितो बुधैः  
०१,१४५।०३९च् आत्मत्यागे कृते चेमे मरिष्यन्ति मया विना  
०१,१४५।०४०अ स कृच्छ्राम् अहम् आपन्नो न शक्तस् तर्तुम् आपदम्  
०१,१४५।०४०च् अहो धिक् कां गतिं त्व् अद्य गमिष्यामि सबान्धवः  
०१,१४५।०४०ए सर्वैः सह मृतं श्रेयो न तु मे जीवितं क्षमम्  
०१,१४६।००१ ब्राह्मण्य् उवाच  
०१,१४६।००१अ न सन्तापस् त्वया कार्यः प्राकृतेनेव कर्हि चित्  
०१,१४६।००१च् न हि सन्तापकालो ऽयं वैद्यस्य तव विद्यते  
०१,१४६।००२अ अवश्यं निधनं सर्वैर् गन्तव्यम् इह मानवैः  
०१,१४६।००२च् अवश्यभाविन्य् अर्थे वै सन्तापो नेह विद्यते  
०१,१४६।००३अ भार्या पुत्रो ऽथ दुहिता सर्वम् आत्मार्थम् इष्यते  
०१,१४६।००३च् व्यथां जहि सुबुद्ध्या त्वं स्वयं यास्यामि तत्र वै  
०१,१४६।००४अ एतद् धि परमं नार्याः कार्यं लोके सनातनम्  
०१,१४६।००४च् प्राणान् अपि परित्यज्य यद् भर्तृहितम् आचरेत्  
०१,१४६।००५अ तच् च तत्र कृतं कर्म तवापीह सुखावहम्  
०१,१४६।००५च् भवत्य् अमुत्र चाक्षय्यं लोके ऽस्मिंश् च यशस्करम्  
०१,१४६।००६अ एष चैव गुरुर् धर्मो यं प्रवक्षाम्य् अहं तव  
०१,१४६।००६च् अर्थश् च तव धर्मश् च भूयान् अत्र प्रदृश्यते  
०१,१४६।००७अ यदर्थम् इष्यते भार्या प्राप्तः सो ऽर्थस् त्वया मयि  
०१,१४६।००७च् कन्या चैव कुमारश् च कृताहम् अनृणा त्वया  
०१,१४६।००८अ समर्थः पोषणे चासि सुतयो रक्षणे तथा  
०१,१४६।००८च् न त्व् अहं सुतयोः शक्ता तथा रक्षणपोषणे  
०१,१४६।००९अ मम हि त्वद्विहीनायाः सर्वकामा न आपदः  
०१,१४६।००९च् कथं स्यातां सुतौ बालौ भवेयं च कथं त्व् अहम्  
०१,१४६।०१०अ कथं हि विधवानाथा बालपुत्रा विना त्वया  
०१,१४६।०१०च् मिथुनं जीवयिष्यामि स्थिता साधुगते पथि  
०१,१४६।०११अ अहङ्कृतावलिप्तैश् च प्रार्थ्यमानाम् इमां सुताम्  
०१,१४६।०११च् अयुक्तैस् तव सम्बन्धे कथं शक्ष्यामि रक्षितुम्  
०१,१४६।०१२अ उत्सृष्टम् आमिषं भूमौ प्रार्थयन्ति यथा खगाः  
०१,१४६।०१२च् प्रार्थयन्ति जनाः सर्वे वीरहीनां तथा स्त्रियम्  
०१,१४६।०१३अ साहं विचाल्यमाना वै प्रार्थ्यमाना दुरात्मभिः  
०१,१४६।०१३च् स्थातुं पथि न शक्ष्यामि सज्जनेष्टे द्विजोत्तम  
०१,१४६।०१३द्*१६०६_०१ स्त्रीजन्म गर्हितं नाथ लोके दुष्टजनाकुले  
०१,१४६।०१३द्*१६०६_०२ मातापित्रोर् वशे कन्या ऊढा भर्तृवशे तथा  
०१,१४६।०१३द्*१६०६_०३ अभावे चानयोः पुत्रे स्वतन्त्रा स्त्री विगर्ह्यते  
०१,१४६।०१३द्*१६०६_०४ अनाथत्वं स्त्रियो द्वारं दुष्टानां विवृतं हि तत्  
०१,१४६।०१३द्*१६०६_०५ वस्त्रखण्डं घृताक्तं हि यथा सङ्कृष्यते श्वभिः  
०१,१४६।०१३द्*१६०६_०६ दृष्ट्वा तथाबला नाथ प्रार्थितैश्वर्यगर्वितैः  
०१,१४६।०१४अ कथं तव कुलस्यैकाम् इमां बालाम् असंस्कृताम्  
०१,१४६।०१४च् पितृपैतामहे मार्गे नियोक्तुम् अहम् उत्सहे  
०१,१४६।०१५अ कथं शक्ष्यामि बाले ऽस्मिन् गुणान् आधातुम् ईप्षितान्  
०१,१४६।०१५च् अनाथे सर्वतो लुप्ते यथा त्वं धर्मदर्शिवान्  
०१,१४६।०१५द्*१६०७_०१ आद्वादशाब्दं बालो ऽयं दुश्चरित्रं चचार ह  
०१,१४६।०१५द्*१६०७_०२ मातापित्रोस् तु तत् पापम् इत्य् आहुर् धर्मवादिनः  
०१,१४६।०१५द्*१६०७_०३ शिक्षये तत् पिता माता तत् पुत्रश् च चरित्रतः  
०१,१४६।०१६अ इमाम् अपि च ते बालाम् अनाथां परिभूय माम्  
०१,१४६।०१६च् अनर्हाः प्रार्थयिष्यन्ति शूद्रा वेदश्रुतिं यथा  
०१,१४६।०१७अ तां चेद् अहं न दित्सेयं त्वद्गुणैर् उपबृंहिताम्  
०१,१४६।०१७च् प्रमथ्यैनां हरेयुस् ते हविर् ध्वाङ्क्षा इवाध्वरात्  
०१,१४६।०१७च्*१६०८_०१ को ऽस्याः कर्ता भवेद् इति  
०१,१४६।०१७च्*१६०८_०२ पश्यन्त्या मे हरन्त्य् एव क्रोशन्त्याश् चापि निस्त्रपाः  
०१,१४६।०१७च्*१६०८_०३ अनाथत्वात् सुतां विद्वन्  
०१,१४६।०१८अ सम्प्रेक्षमाणा पुत्रं ते नानुरूपम् इवात्मनः  
०१,१४६।०१८च् अनर्हवशम् आपन्नाम् इमां चापि सुतां तव  
०१,१४६।०१९अ अवज्ञाता च लोकस्य तथात्मानम् अजानती  
०१,१४६।०१९च् अवलिप्तैर् नरैर् ब्रह्मन् मरिष्यामि न संशयः  
०१,१४६।०१९च्*१६०९_०१ ह्रीयमाणाम् अनागसाः  
०१,१४६।०१९च्*१६०९_०२ अशक्तत्वाद् अनाथत्वान्  
०१,१४६।०१९च्*१६१०_०१ मृते त्वयि मयावश्यं सहागमनम् इष्यते  
०१,१४६।०१९च्*१६१०_०२ मृते भर्तरि नारीणां सुखलेशं न विद्यते  
०१,१४६।०२०अ तौ विहीनौ मया बालौ त्वया चैव ममात्मजौ  
०१,१४६।०२०च् विनश्येतां न सन्देहो मत्स्याव् इव जलक्षये  
०१,१४६।०२१अ त्रितयं सर्वथाप्य् एवं विनशिष्यत्य् असंशयम्  
०१,१४६।०२१च् त्वया विहीनं तस्मात् त्वं मां परित्यक्तुम् अर्हसि  
०१,१४६।०२२अ व्युष्टिर् एषा परा स्त्रीणां पूर्वं भर्तुः परा गतिः  
०१,१४६।०२२च् न तु ब्राह्मण पुत्राणां विषये परिवर्तितुम्  
०१,१४६।०२२द्*१६११_०१ हरिद्राञ्जनपुष्पादिसौमङ्गल्ययुता सती  
०१,१४६।०२२द्*१६११_०२ मरणं याति या भर्तुस् तद् दत्तजलपायिनी  
०१,१४६।०२२द्*१६११_०३ भर्तृपादार्पितमनाः सा याति गिरिजापदम्  
०१,१४६।०२२द्*१६११_०४ गिरिजायाः सखी भूत्वा मोदते नगकन्यया  
०१,१४६।०२२द्*१६१२_०१ मितं ददाति हि पिता मितं भ्राता मितं सुतः  
०१,१४६।०२२द्*१६१२_०२ अमितस्य हि दातारं का पतिं नाभिनन्दति  
०१,१४६।०२३अ परित्यक्तः सुतश् चायं दुहितेयं तथा मया  
०१,१४६।०२३च् बान्धवाश् च परित्यक्तास् त्वदर्थं जीवितं च मे  
०१,१४६।०२४अ यज्ञैस् तपोभिर् नियमैर् दानैश् च विविधैस् तथा  
०१,१४६।०२४च् विशिष्यते स्त्रिया भर्तुर् नित्यं प्रियहिते स्थितिः  
०१,१४६।०२४द्*१६१३_०१ आश्रमाश् चाग्निसंस्कारा जपहोमव्रतानि च  
०१,१४६।०२४द्*१६१३_०२ स्त्रीणां नैते विधातव्या विना पतिम् अनिन्दितम्  
०१,१४६।०२४द्*१६१३_०३ क्षमा शौचम् अनाहारम् एतावद् विदितं स्त्रियाः  
०१,१४६।०२५अ तद् इदं यच् चिकीर्षामि धर्म्यं परमसम्मतम्  
०१,१४६।०२५च् इष्टं चैव हितं चैव तव चैव कुलस्य च  
०१,१४६।०२६अ इष्टानि चाप्य् अपत्यानि द्रव्याणि सुहृदः प्रियाः  
०१,१४६।०२६च् आपद्धर्मविमोक्षाय भार्या चापि सतां मतम्  
०१,१४६।०२६द्*१६१४_०१ आपदर्थे धनं रक्षेद् दारान् रक्षेद् धनैर् अपि  
०१,१४६।०२६द्*१६१४_०२ आत्मानं सततं रक्षेद् दारैर् अपि धनैर् अपि  
०१,१४६।०२६द्*१६१४_०३ दृष्टादृष्टफलार्थं हि भार्या पुत्रो धनं गृहम्  
०१,१४६।०२६द्*१६१४_०४ सर्वम् एतद् विधातव्यं बुधानाम् एष निश्चयः  
०१,१४६।०२७अ एकतो वा कुलं कृत्स्नम् आत्मा वा कुलवर्धन  
०१,१४६।०२७च् न समं सर्वम् एवेति बुधानाम् एष निश्चयः  
०१,१४६।०२७द्*१६१५_०१ उभयोः को ऽधिको विद्वान्न् आत्मा चैवाधिकः कुलात्  
०१,१४६।०२७द्*१६१५_०२ आत्मनो विद्यमानत्वाद् भुवनानि चतुर्दश  
०१,१४६।०२७द्*१६१५_०३ विद्यन्ते द्विजशार्दूल आत्मा रक्ष्यः सदा त्वया  
०१,१४६।०२७द्*१६१५_०४ आत्मन्य् अविद्यमाने चेत् तस्य नास्तीह किं चन  
०१,१४६।०२७द्*१६१५_०५ एतज् जगद् इदं सर्वम् आत्मना न समं किल  
०१,१४६।०२८अ स कुरुष्व मया कार्यं तारयात्मानम् आत्मना  
०१,१४६।०२८च् अनुजानीहि माम् आर्य सुतौ मे परिरक्ष च  
०१,१४६।०२८द्*१६१६_०१ किं चान्यच् छृणु मे नाथ यद् वक्ष्यामि हितं तव  
०१,१४६।०२८द्*१६१६_०२ श्रुत्वावधार्यतां तन् मे ततस् ते तद् धितं कुरु  
०१,१४६।०२९अ अवध्याः स्त्रिय इत्य् आहुर् धर्मज्ञा धर्मनिश्चये  
०१,१४६।०२९च् धर्मज्ञान् राक्षसान् आहुर् न हन्यात् स च माम् अपि  
०१,१४६।०३०अ निःसंशयो वधः पुंसां स्त्रीणां संशयितो वधः  
०१,१४६।०३०च् अतो माम् एव धर्मज्ञ प्रस्थापयितुम् अर्हसि  
०१,१४६।०३१अ भुक्तं प्रियाण्य् अवाप्तानि धर्मश् च चरितो मया  
०१,१४६।०३१ब्*१६१७_०१ त्वच्छुश्रूषणसम्भूता कीर्तिश् चाप्य् अतुला मम  
०१,१४६।०३१च् त्वत्प्रसूतिः प्रिया प्राप्ता न मां तप्स्यत्य् अजीवितम्  
०१,१४६।०३२अ जातपुत्रा च वृद्धा च प्रियकामा च ते सदा  
०१,१४६।०३२च् समीक्ष्यैतद् अहं सर्वं व्यवसायं करोम्य् अतः  
०१,१४६।०३३अ उत्सृज्यापि च माम् आर्य वेत्स्यस्य् अन्याम् अपि स्त्रियम्  
०१,१४६।०३३ब्*१६१८_०१ लभस्व कुलजां कन्यां धर्मस् ते भविता पुनः  
०१,१४६।०३३ब्*१६१८_०२ अनाश्रमी न तिष्ठेत क्षणमात्रम् अपि द्विजः  
०१,१४६।०३३च् ततः प्रतिष्ठितो धर्मो भविष्यति पुनस् तव  
०१,१४६।०३४अ न चाप्य् अधर्मः कल्याण बहुपत्नीकता नृणाम्  
०१,१४६।०३४च् स्त्रीणाम् अधर्मः सुमहान् भर्तुः पूर्वस्य लङ्घने  
०१,१४६।०३५अ एतत् सर्वं समीक्ष्य त्वम् आत्मत्यागं च गर्हितम्  
०१,१४६।०३५ब्*१६१९_०१ कुरु वाक्यं मम विभो नान्यथा मानसं कुरु  
०१,१४६।०३५च् आत्मानं तारय मया कुलं चेमौ च दारकौ  
०१,१४६।०३६ वैशम्पायन उवाच  
०१,१४६।०३६अ एवम् उक्तस् तया भर्ता तां समालिङ्ग्य भारत  
०१,१४६।०३६च् मुमोच बाष्पं शनकैः सभार्यो भृशदुःखितः  
०१,१४६।०३६द्*१६२०_०१ ततो ऽनन्तरम् एवास्य दुहिता वक्तुम् उद्यता  
०१,१४६।०३६द्*१६२१_०१ मैवं वद सुकल्याणि तिष्ठ गेहे सुमध्यमे  
०१,१४६।०३६द्*१६२१_०२ न स्वां भार्यां त्यजेत् प्राज्ञः पुत्रान् वापि कदा चन  
०१,१४६।०३६द्*१६२१_०३ विशेषतः स्त्रियं रक्षेत् पुरुषो बुद्धिमान् इह  
०१,१४६।०३६द्*१६२१_०४ त्यक्त्वा तु पुरुषो जीवेन् न हातव्यान् इमान् सदा  
०१,१४६।०३६द्*१६२१_०५ न वेत्ति धर्मम् अर्थं च कामं मोक्षं च तत्त्वतः  
०१,१४७।००१ वैशम्पायन उवाच  
०१,१४७।००१अ तयोर् दुःखितयोर् वाक्यम् अतिमात्रं निशम्य तत्  
०१,१४७।००१च् भृशं दुःखपरीताङ्गी कन्या ताव् अभ्यभाषत  
०१,१४७।००२अ किम् इदं भृशदुःखार्तौ रोरवीथो अनाथवत्  
०१,१४७।००२च् ममापि श्रूयतां किं चिच् छ्रुत्वा च क्रियतां क्षमम्  
०१,१४७।००३अ धर्मतो ऽहं परित्याज्या युवयोर् नात्र संशयः  
०१,१४७।००३च् त्यक्तव्यां मां परित्यज्य त्रातं सर्वं मयैकया  
०१,१४७।००४अ इत्य् अर्थम् इष्यते ऽपत्यं तारयिष्यति माम् इति  
०१,१४७।००४च् तस्मिन्न् उपस्थिते काले तरतं प्लववन् मया  
०१,१४७।००५अ इह वा तारयेद् दुर्गाद् उत वा प्रेत्य तारयेत्  
०१,१४७।००५च् सर्वथा तारयेत् पुत्रः पुत्र इत्य् उच्यते बुधैः  
०१,१४७।००५द्*१६२२_०१ पुन्नाम्नो नरकात् त्राणात् तनयः पुत्र उच्यते  
०१,१४७।००६अ आकाङ्क्षन्ते च दौहित्रान् अपि नित्यं पितामहाः  
०१,१४७।००६च् तान् स्वयं वै परित्रास्ये रक्षन्ती जीवितं पितुः  
०१,१४७।००७अ भ्राता च मम बालो ऽयं गते लोकम् अमुं त्वयि  
०१,१४७।००७च् अचिरेणैव कालेन विनश्येत न संशयः  
०१,१४७।००८अ ताते ऽपि हि गते स्वर्गं विनष्टे च ममानुजे  
०१,१४७।००८च् पिण्डः पितॄणां व्युच्छिद्येत् तत् तेषाम् अप्रियं भवेत्  
०१,१४७।००९अ पित्रा त्यक्ता तथा मात्रा भ्रात्रा चाहम् असंशयम्  
०१,१४७।००९च् दुःखाद् दुःखतरं प्राप्य म्रियेयम् अतथोचिता  
०१,१४७।०१०अ त्वयि त्व् अरोगे निर्मुक्ते माता भ्राता च मे शिशुः  
०१,१४७।०१०च् सन्तानश् चैव पिण्डश् च प्रतिष्ठास्यत्य् असंशयम्  
०१,१४७।०११अ आत्मा पुत्रः सखा भार्या कृच्छ्रं तु दुहिता किल  
०१,१४७।०११च् स कृच्छ्रान् मोचयात्मानं मां च धर्मेण योजय  
०१,१४७।०१२अ अनाथा कृपणा बाला यत्रक्वचनगामिनी  
०१,१४७।०१२च् भविष्यामि त्वया तात विहीना कृपणा बत  
०१,१४७।०१३अ अथवाहं करिष्यामि कुलस्यास्य विमोक्षणम्  
०१,१४७।०१३च् फलसंस्था भविष्यामि कृत्वा कर्म सुदुष्करम्  
०१,१४७।०१४अ अथवा यास्यसे तत्र त्यक्त्वा मां द्विजसत्तम  
०१,१४७।०१४च् पीडिताहं भविष्यामि तद् अवेक्षस्व माम् अपि  
०१,१४७।०१५अ तद् अस्मदर्थं धर्मार्थं प्रसवार्थं च सत्तम  
०१,१४७।०१५च् आत्मानं परिरक्षस्व त्यक्तव्यां मां च सन्त्यज  
०१,१४७।०१६अ अवश्यकरणीये ऽर्थे मा त्वां कालो ऽत्यगाद् अयम्  
०१,१४७।०१६च् त्वया दत्तेन तोयेन भविष्यति हितं च मे  
०१,१४७।०१७अ किं न्व् अतः परमं दुःखं यद् वयं स्वर्गते त्वयि  
०१,१४७।०१७च् याचमानाः पराद् अन्नं परिधावेमहि श्ववत्  
०१,१४७।०१८अ त्वयि त्व् अरोगे निर्मुक्ते क्लेशाद् अस्मात् सबान्धवे  
०१,१४७।०१८च् अमृते वसती लोके भविष्यामि सुखान्विता  
०१,१४७।०१८द्*१६२३_०१ इतः प्रदाने देवाश् च पितरश् चेति नः श्रुतम्  
०१,१४७।०१८द्*१६२४_०१ इत्य् एतद् उभयं तात निशाम्य तव यद् धितम्  
०१,१४७।०१८द्*१६२४_०२ तद् व्यवस्य तथाम्बाया हितं स्वस्य सुतस्य च  
०१,१४७।०१८द्*१६२४_०३ मातापित्रोः पुनः पुत्रा भवितारो गुणान्विताः  
०१,१४७।०१८द्*१६२४_०४ न तु पुत्रस्य पितरौ पुनर् जातु भविष्यतः  
०१,१४७।०१९अ एवं बहुविधं तस्या निशम्य परिदेवितम्  
०१,१४७।०१९च् पिता माता च सा चैव कन्या प्ररुरुदुस् त्रयः  
०१,१४७।०२०अ ततः प्ररुदितान् सर्वान् निशम्याथ सुतस् तयोः  
०१,१४७।०२०च् उत्फुल्लनयनो बालः कलम् अव्यक्तम् अब्रवीत्  
०१,१४७।०२१अ मा रोदीस् तात मा मातर् मा स्वसस् त्वम् इति ब्रुवन्  
०१,१४७।०२१च् प्रहसन्न् इव सर्वांस् तान् एकैकं सो ऽपसर्पति  
०१,१४७।०२२अ ततः स तृणम् आदाय प्रहृष्टः पुनर् अब्रवीत्  
०१,१४७।०२२च् अनेन तं हनिष्यामि राक्षसं पुरुषादकम्  
०१,१४७।०२३अ तथापि तेषां दुःखेन परीतानां निशम्य तत्  
०१,१४७।०२३च् बालस्य वाक्यम् अव्यक्तं हर्षः समभवन् महान्  
०१,१४७।०२४अ अयं काल इति ज्ञात्वा कुन्ती समुपसृत्य तान्  
०१,१४७।०२४च् गतासून् अमृतेनेव जीवयन्तीदम् अब्रवीत्  
०१,१४८।००१ कुन्त्य् उवाच  
०१,१४८।००१अ कुतोमूलम् इदं दुःखं ज्ञातुम् इच्छामि तत्त्वतः  
०१,१४८।००१च् विदित्वा अपकर्षेयं शक्यं चेद् अपकर्षितुम्  
०१,१४८।००२ ब्राह्मण उवाच  
०१,१४८।००२अ उपपन्नं सताम् एतद् यद् ब्रवीषि तपोधने  
०१,१४८।००२च् न तु दुःखम् इदं शक्यं मानुषेण व्यपोहितुम्  
०१,१४८।००२द्*१६२५_०१ तथापि तत्त्वम् आख्यास्ये एतद् दुःखस्य सम्भवम्  
०१,१४८।००२द्*१६२५_०२ शक्यं वा यदि वाशक्यं शृणु भद्रे यथातथम्  
०१,१४८।००३अ समीपे नगरस्यास्य बको वसति राक्षसः  
०१,१४८।००३ब्*१६२६_०१ इतो गव्यूतिमात्रे ऽस्ति यमुनागह्वरे गुहा  
०१,१४८।००३ब्*१६२६_०२ तस्यां घोरः स वसति जिघांसुः पुरुषादकः  
०१,१४८।००३ब्*१६२६_०३ बको नाम स नाम्ना वै दुष्टात्मा राक्षसाधमः  
०१,१४८।००३च् ईशो जनपदस्यास्य पुरस्य च महाबलः  
०१,१४८।००३द्*१६२७_०१ प्रलम्बकः कामरूपी राक्षसो वै महाबलः  
०१,१४८।००३द्*१६२७_०२ तेनोपसृष्टा नगरी वर्षम् अद्य त्रयोदशम्  
०१,१४८।००४अ पुष्टो मानुषमांसेन दुर्बुद्धिः पुरुषादकः  
०१,१४८।००४च् रक्षत्य् असुरराण् नित्यम् इमं जनपदं बली  
०१,१४८।००५अ नगरं चैव देशं च रक्षोबलसमन्वितः  
०१,१४८।००५च् तत्कृते परचक्राच् च भूतेभ्यश् च न नो भयम्  
०१,१४८।००५द्@०९१_०००१ पुरुषादकेन रौद्रेण भक्ष्यमाणा दुरात्मना  
०१,१४८।००५द्@०९१_०००२ अनाथा नगरी नाथं त्रातारं नाधिगच्छति  
०१,१४८।००५द्@०९१_०००३ गुहायां वसतस् तत्र बाधते सततं जनम्  
०१,१४८।००५द्@०९१_०००४ स्त्रियो बालांश् च वृद्धांश् च यूनश् चापि दुरात्मवान्  
०१,१४८।००५द्@०९१_०००५ अत्र मन्त्रैश् च होमैश् च भोजनैश् च स राक्षसः  
०१,१४८।००५द्@०९१_०००६ ईडितो द्विजमुख्यैश् च पूजितश् च दुरात्मवान्  
०१,१४८।००५द्@०९१_०००७ यदा च सकलान् एवं प्रसूदयति राक्षसः  
०१,१४८।००५द्@०९१_०००८ अथैनं ब्राह्मणाः सर्वे समये समयोजयन्  
०१,१४८।००५द्@०९१_०००९ मास्मान् कामाद् वधी रक्षो दास्यामस् ते सदा वयम्  
०१,१४८।००५द्@०९१_००१० पर्यायेण यथाकामम् इह मांसोदनं प्रभो  
०१,१४८।००५द्@०९१_००११ अन्नं मांससमायुक्तं तिलचूर्णसमन्वितम्  
०१,१४८।००५द्@०९१_००१२ सर्पिषा च समायुक्त व्यञ्जनैश् च विभूषितम्  
०१,१४८।००५द्@०९१_००१३ स्रजश् चित्रास् तिलान् पिण्डांल् लाजापूपसुरासवान्  
०१,१४८।००५द्@०९१_००१४ शृताशृतान् पानकुम्भान् स्थूलमांसं शृताशृतम्  
०१,१४८।००५द्@०९१_००१५ सर्पिःकुम्भांश् च विविधान् अन्यांश् च विविधान् बहून्  
०१,१४८।००५द्@०९१_००१६ अद्य सिद्धैः समायुक्तैस् तिलचूर्णैः समाकुलान्  
०१,१४८।००५द्@०९१_००१७ कुलात् कुलाच् च पुरुषं बलीवर्दौ च कालकौ  
०१,१४८।००५द्@०९१_००१८ प्राप्स्यसि त्वम् असङ्क्रुद्धो रक्षोभागं प्रकल्पितम्  
०१,१४८।००५द्@०९१_००१९ तिष्ठेह समये ऽस्माकम् इत्य् अयाचन्त तं द्विजाः  
०१,१४८।००५द्@०९१_००२० बाढम् इत्य् एव तद् रक्षस् तद्वचः प्रत्यगृह्णत  
०१,१४८।००५द्@०९१_००२१ परचक्रान् न बिभ्यंश् च रक्षणं स करोति च  
०१,१४८।००५द्@०९१_००२२ तस्मिन् भागे विनिर्दिष्टे चास्थितः समयं बली  
०१,१४८।००६अ वेतनं तस्य विहितं शालिवाहस्य भोजनम्  
०१,१४८।००६च् महिषौ पुरुषश् चैको यस् तद् आदाय गच्छति  
०१,१४८।००७अ एकैकश् चैव पुरुषस् तत् प्रयच्छति भोजनम्  
०१,१४८।००७च् स वारो बहुभिर् वर्षैर् भवत्य् असुतरो नरैः  
०१,१४८।००८अ तद्विमोक्षाय ये चापि यतन्ते पुरुषाः क्व चित्  
०१,१४८।००८च् सपुत्रदारांस् तान् हत्वा तद् रक्षो भक्षयत्य् उत  
०१,१४८।००९अ वेत्रकीयगृहे राजा नायं नयम् इहास्थितः  
०१,१४८।००९ब्*१६२८_०१ उपायं तं न कुरुते यत्नाद् अपि स मन्दधीः  
०१,१४८।००९च् अनामयं जनस्यास्य येन स्याद् अद्य शाश्वतम्  
०१,१४८।०१०अ एतदर्हा वयं नूनं वसामो दुर्बलस्य ये  
०१,१४८।०१०च् विषये नित्यम् उद्विग्नाः कुराजानम् उपाश्रिताः  
०१,१४८।०१०द्*१६२९_०१ पुरातनस्य वासस्य गृहक्षेत्रादिकस्य च  
०१,१४८।०१०द्*१६२९_०२ परित्यागं नेच्छमाना वसामो नगरे ततः  
०१,१४८।०१०द्*१६२९_०३ एकचक्रापि वसतिः स्ववाचो दुष्परित्यजः  
०१,१४८।०१०द्*१६२९_०४ दीयमाने नरकरे सततं बकराक्षसे  
०१,१४८।०११अ ब्राह्मणाः कस्य वक्तव्याः कस्य वा छन्दचारिणः  
०१,१४८।०११च् गुणैर् एते हि वास्यन्ते कामगाः पक्षिणो यथा  
०१,१४८।०१२अ राजानं प्रथमं विन्देत् ततो भार्यां ततो धनम्  
०१,१४८।०१२ब्*१६३०_०१ राजन्य् असति लोके ऽस्मिन् कुतो भार्या कुतो धनम्  
०१,१४८।०१२च् त्रयस्य सञ्चये चास्य ज्ञातीन् पुत्रांश् च धारयेत्  
०१,१४८।०१३अ विपरीतं मया चेदं त्रयं सर्वम् उपार्जितम्  
०१,१४८।०१३च् त इमाम् आपदं प्राप्य भृशं तप्स्यामहे वयम्  
०१,१४८।०१४अ सो ऽयम् अस्मान् अनुप्राप्तो वारः कुलविनाशनः  
०१,१४८।०१४च् भोजनं पुरुषश् चैकः प्रदेयं वेतनं मया  
०१,१४८।०१५अ न च मे विद्यते वित्तं सङ्क्रेतुं पुरुषं क्व चित्  
०१,१४८।०१५च् सुहृज्जनं प्रदातुं च न शक्ष्यामि कथं चन  
०१,१४८।०१५ए गतिं चापि न पश्यामि तस्मान् मोक्षाय रक्षसः  
०१,१४८।०१६अ सो ऽहं दुःखार्णवे मग्नो महत्य् असुतरे भृशम्  
०१,१४८।०१६च् सहैवैतैर् गमिष्यामि बान्धवैर् अद्य राक्षसम्  
०१,१४८।०१६ए ततो नः सहितन् क्षुद्रः सर्वान् एवोपभोक्ष्यति  
०१,१४८।०१६फ़्*१६३१_०१ दुःखमूलम् इदं भद्रे मयोक्तं प्रश्नतो ऽनघे  
०१,१४९।००१ कुन्त्य् उवाच  
०१,१४९।००१अ न विषादस् त्वया कार्यो भयाद् अस्मात् कथं चन  
०१,१४९।००१च् उपायः परिदृष्टो ऽत्र तस्मान् मोक्षाय रक्षसः  
०१,१४९।००१द्*१६३२_०१ नैव स्वयं सपुत्रस्य गमनं तत्र रोचये  
०१,१४९।००२अ एकस् तव सुतो बालः कन्या चैका तपस्विनी  
०१,१४९।००२च् न ते तयोस् तथा पत्न्या गमनं तत्र रोचये  
०१,१४९।००३अ मम पञ्च सुता ब्रह्मंस् तेषाम् एको गमिष्यति  
०१,१४९।००३च् त्वदर्थं बलिम् आदाय तस्य पापस्य रक्षसः  
०१,१४९।००४ ब्राह्मण उवाच  
०१,१४९।००४अ नाहम् एतत् करिष्यामि जीवितार्थी कथं चन  
०१,१४९।००४च् ब्राह्मणस्यातिथेश् चैव स्वार्थे प्राणैर् वियोजनम्  
०१,१४९।००५अ न त्व् एतद् अकुलीनासु नाधर्मिष्ठासु विद्यते  
०१,१४९।००५च् यद् ब्राह्मणार्थे विसृजेद् आत्मानम् अपि चात्मजम्  
०१,१४९।००६अ आत्मनस् तु मया श्रेयो बोद्धव्यम् इति रोचये  
०१,१४९।००६च् ब्रह्मवध्यात्मवध्या वा श्रेय आत्मवधो मम  
०१,१४९।००६द्*१६३३_०१ ब्रह्महत्या परं पापं श्रेयान् आत्मवधो मम  
०१,१४९।००७अ ब्रह्मवध्या परं पापं निष्कृतिर् नात्र विद्यते  
०१,१४९।००७ब्*१६३४_०१ प्रयोक्ता चानुमन्ता च हन्ता चेति त्रयः समाः  
०१,१४९।००७च् अबुद्धिपूर्वं कृत्वापि श्रेय आत्मवधो मम  
०१,१४९।००८अ न त्व् अहं वधम् आकाङ्क्षे स्वयम् एवात्मनः शुभे  
०१,१४९।००८च् परैः कृते वधे पापं न किं चिन् मयि विद्यते  
०१,१४९।००९अ अभिसन्धिकृते तस्मिन् ब्राह्मणस्य वधे मया  
०१,१४९।००९च् निष्कृतिं न प्रपश्यामि नृशंसं क्षुद्रम् एव च  
०१,१४९।०१०अ आगतस्य गृहे त्यागस् तथैव शरणार्थिनः  
०१,१४९।०१०च् याचमानस्य च वधो नृशंसं परमं मतम्  
०१,१४९।०११अ कुर्यान् न निन्दितं कर्म न नृशंसं कदा चन  
०१,१४९।०११च् इति पूर्वे महात्मान आपद्धर्मविदो विदुः  
०१,१४९।०१२अ श्रेयांस् तु सहदारस्य विनाशो ऽद्य मम स्वयम्  
०१,१४९।०१२च् ब्राह्मणस्य वधं नाहम् अनुमंस्ये कथं चन  
०१,१४९।०१३ कुन्त्य् उवाच  
०१,१४९।०१३अ ममाप्य् एषा मतिर् ब्रह्मन् विप्रा रक्ष्या इति स्थिरा  
०१,१४९।०१३च् न चाप्य् अनिष्टः पुत्रो मे यदि पुत्रशतं भवेत्  
०१,१४९।०१४अ न चासौ राक्षसः शक्तो मम पुत्रविनाशने  
०१,१४९।०१४च् वीर्यवान् मन्त्रसिद्धश् च तेजस्वी च सुतो मम  
०१,१४९।०१५अ राक्षसाय च तत् सर्वं प्रापयिष्यति भोजनम्  
०१,१४९।०१५च् मोक्षयिष्यति चात्मानम् इति मे निश्चिता मतिः  
०१,१४९।०१६अ समागताश् च वीरेण दृष्टपूर्वाश् च राक्षसाः  
०१,१४९।०१६च् बलवन्तो महाकाया निहताश् चाप्य् अनेकशः  
०१,१४९।०१७अ न त्व् इदं केषु चिद् ब्रह्मन् व्याहर्तव्यं कथं चन  
०१,१४९।०१७च् विद्यार्थिनो हि मे पुत्रान् विप्रकुर्युः कुतूहलात्  
०१,१४९।०१८अ गुरुणा चाननुज्ञातो ग्राहयेद् यं सुतो मम  
०१,१४९।०१८च् न स कुर्यात् तया कार्यं विद्ययेति सतां मतम्  
०१,१४९।०१९ वैशम्पायन उवाच  
०१,१४९।०१९अ एवम् उक्तस् तु पृथया स विप्रो भार्यया सह  
०१,१४९।०१९च् हृष्टः सम्पूजयाम् आस तद् वाक्यम् अमृतोपमम्  
०१,१४९।०२०अ ततः कुन्ती च विप्रश् च सहिताव् अनिलात्मजम्  
०१,१४९।०२०च् तम् अब्रूतां कुरुष्वेति स तथेत्य् अब्रवीच् च तौ  
०१,१५०।००१ वैशम्पायन उवाच  
०१,१५०।००१अ करिष्य इति भीमेन प्रतिज्ञाते तु भारत  
०१,१५०।००१च् आजग्मुस् ते ततः सर्वे भैक्षम् आदाय पाण्डवाः  
०१,१५०।००१द्*१६३५_०१ भीमसेनं ततो दृष्ट्वा आपूर्णवदनं तदा  
०१,१५०।००१द्*१६३५_०२ बुबोध धर्मराजस् तु हृषितं भीमम् अच्युतम्  
०१,१५०।००१द्*१६३५_०३ हर्षितुं कारणं यत् तन् मनसा चिन्तयन् गुरुः  
०१,१५०।००१द्*१६३५_०४ स समीक्ष्य तदा राजञ् श्रोतुकामो युधां पतिः  
०१,१५०।००२अ आकारेणैव तं ज्ञात्वा पाण्डुपुत्रो युधिष्ठिरः  
०१,१५०।००२च् रहः समुपविश्यैकस् ततः पप्रच्छ मातरम्  
०१,१५०।००३अ किं चिकीर्षत्य् अयं कर्म भीमो भीमपराक्रमः  
०१,१५०।००३च् भवत्य् अनुमते कच्चिद् अयं कर्तुम् इहेच्छति  
०१,१५०।००४ कुन्त्य् उवाच  
०१,१५०।००४अ ममैव वचनाद् एष करिष्यति परन्तपः  
०१,१५०।००४च् ब्राह्मणार्थे महत् कृत्यं मोष्काय नगरस्य च  
०१,१५०।००४द्*१६३६_०१ बकाय कल्पितं पुत्र महान्तं बलिम् उत्तमम्  
०१,१५०।००४द्*१६३६_०२ भीमो भुनक्ति सम्पुष्टम् अप्य् एकाहं तपःसुत  
०१,१५०।००५ युधिष्ठिर उवाच  
०१,१५०।००५अ किम् इदं साहसं तीक्ष्णं भवत्या दुष्कृतं कृतम्  
०१,१५०।००५च् परित्यागं हि पुत्रस्य न प्रशंसन्ति साधवः  
०१,१५०।००६अ कथं परसुतस्यार्थे स्वसुतं त्यक्तुम् इच्छसि  
०१,१५०।००६च् लोकवृत्तिविरुद्धं वै पुत्रत्यागात् कृतं त्वया  
०१,१५०।००७अ यस्य बाहू समाश्रित्य सुखं सर्वे स्वपामहे  
०१,१५०।००७च् राज्यं चापहृतं क्षुद्रैर् आजिहीर्षामहे पुनः  
०१,१५०।००८अ यस्य दुर्योधनो वीर्यं चिन्तयन्न् अमितौजसः  
०१,१५०।००८च् न शेते वसतीः सर्वा दुःखाच् छकुनिना सह  
०१,१५०।००९अ यस्य वीरस्य वीर्येण मुक्ता जतुगृहाद् वयम्  
०१,१५०।००९च् अन्येभ्यश् चैव पापेभ्यो निहतश् च पुरोचनः  
०१,१५०।०१०अ यस्य वीर्यं समाश्रित्य वसुपूर्णां वसुन्धराम्  
०१,१५०।०१०ब्*१६३७_०१ भोक्तुम् इच्छामहे मातः निःसपत्ना महामनः  
०१,१५०।०१०च् इमां मन्यामहे प्राप्तां निहत्य धृतराष्ट्रजान्  
०१,१५०।०१०द्*१६३८_०१ कर्णं दुःशासनं चैव शकुनिं चापि सौबलम्  
०१,१५०।०११अ तस्य व्यवसितस् त्यागो बुद्धिम् आस्थाय कां त्वया  
०१,१५०।०११च् कच्चिन् न दुःखैर् बुद्धिस् ते विप्लुता गतचेतसः  
०१,१५०।०१२ कुन्त्य् उवाच  
०१,१५०।०१२अ युधिष्ठिर न सन्तापः कार्यः प्रति वृकोदरम्  
०१,१५०।०१२च् न चायं बुद्धिदौर्बल्याद् व्यवसायः कृतो मया  
०१,१५०।०१२द्*१६३९_०१ न च शोकेन बुद्धिर् मे विप्लुता गतचेतना  
०१,१५०।०१३अ इह विप्रस्य भवने वयं पुत्र सुखोषिताः  
०१,१५०।०१३ब्*१६४०_०१ अज्ञाता धार्तराष्ट्राणां सत्कृता वीतमन्यवः  
०१,१५०।०१३च् तस्य प्रतिक्रिया तात मयेयं प्रसमीक्षिता  
०१,१५०।०१३ए एतावान् एव पुरुषः कृतं यस्मिन् न नश्यति  
०१,१५०।०१३फ़्*१६४१_०१ ब्राह्मणार्थे महान् धर्मो जानतीत्थं वृकोदरे  
०१,१५०।०१३फ़्*१६४२_०१ यावच् च कुर्याद् अन्यो ऽस्य कुर्याद् बहुगुणं ततः  
०१,१५०।०१४अ दृष्ट्वा भीष्मस्य विक्रान्तं तदा जतुगृहे महत्  
०१,१५०।०१४च् हिडिम्बस्य वधाच् चैव विश्वासो मे वृकोदरे  
०१,१५०।०१५अ बाह्वोर् बलं हि भीमस्य नागायुतसमं महत्  
०१,१५०।०१५च् येन यूयं गजप्रख्या निर्व्यूढा वारणावतात्  
०१,१५०।०१६अ वृकोदरबलो नान्यो न भूतो न भविष्यति  
०१,१५०।०१६च् यो ऽभ्युदीयाद् युधि श्रेष्ठम् अपि वज्रधरं स्वयम्  
०१,१५०।०१७अ जातमात्रः पुरा चैष ममाङ्कात् पतितो गिरौ  
०१,१५०।०१७च् शरीरगौरवात् तस्य शिला गात्रैर् विचूर्णिता  
०१,१५०।०१७द्*१६४३_०१ तथा हि दृष्टं स्वप्नं तु मया गतनिशे महत्  
०१,१५०।०१७द्*१६४३_०२ भुक्त्वा भीमो बकं हत्वा नागरैः परिवारितः  
०१,१५०।०१७द्*१६४३_०३ हृष्टः पुनर् इमं वासम् आयातो ऽलङ्कृतः शुभैः  
०१,१५०।०१८अ तद् अहं प्रज्ञया स्मृत्वा बलं भीमस्य पाण्डव  
०१,१५०।०१८च् प्रतीकारं च विप्रस्य ततः कृतवती मतिम्  
०१,१५०।०१९अ नेदं लोभान् न चाज्ञानान् न च मोहाद् विनिश्चितम्  
०१,१५०।०१९च् बुद्धिपूर्वं तु धर्मस्य व्यवसायः कृतो मया  
०१,१५०।०२०अ अर्थौ द्वाव् अपि निष्पन्नौ युधिष्ठिर भविष्यतः  
०१,१५०।०२०च् प्रतीकारश् च वासस्य धर्मश् च चरितो महान्  
०१,१५०।०२१अ यो ब्राह्मणस्य साहाय्यं कुर्याद् अर्थेषु कर्हि चित्  
०१,१५०।०२१च् क्षत्रियः स शुभांल् लोकान् प्राप्नुयाद् इति मे श्रुतम्  
०१,१५०।०२२अ क्षत्रियः क्षत्रियस्यैव कुर्वाणो वधमोक्षणम्  
०१,१५०।०२२च् विपुलां कीर्तिम् आप्नोति लोके ऽस्मिंश् च परत्र च  
०१,१५०।०२३अ वैश्यस्यैव तु साहाय्यं कुर्वाणः क्षत्रियो युधि  
०१,१५०।०२३च् स सर्वेष्व् अपि लोकेषु प्रजा रञ्जयते ध्रुवम्  
०१,१५०।०२४अ शूद्रं तु मोक्षयन् राजा शरणार्थिनम् आगतम्  
०१,१५०।०२४च् प्राप्नोतीह कुले जन्म सद्रव्ये राजसत्कृते  
०१,१५०।०२५अ एवं स भगवान् व्यासः पुरा कौरवनन्दन  
०१,१५०।०२५च् प्रोवाच सुतरां प्राज्ञस् तस्माद् एतच् चिकीर्षितम्  
०१,१५०।०२६ युधिष्ठिर उवाच  
०१,१५०।०२६अ उपपन्नम् इदं मातस् त्वया यद् बुद्धिपूर्वकम्  
०१,१५०।०२६च् आर्तस्य ब्राह्मणस्यैवम् अनुक्रोशाद् इदं कृतम्  
०१,१५०।०२६ए ध्रुवम् एष्यति भीमो ऽयं निहत्य पुरुषादकम्  
०१,१५०।०२६फ़्*१६४४_०१ सर्वथा ब्राह्मणस्यार्थे यद् अनुक्रोशवत्य् असि  
०१,१५०।०२६फ़्*१६४५_०१ मन्वादिमुनिभिः प्रोक्तं वेदविद्भिर् महात्मभिः  
०१,१५०।०२६फ़्*१६४५_०२ गवार्थे ब्राह्मणस्यार्थे सद्यः प्राणान् परित्यजेत्  
०१,१५०।०२६फ़्*१६४५_०३ मुच्यते ब्रह्महत्याया गोप्तारो ब्राह्मणस्य च  
०१,१५०।०२६फ़्*१६४६_०१ आगन्ता नगरं चैव तस्मात् पापाद् विमुच्यते  
०१,१५०।०२७अ यथा त्व् इदं न विन्देयुर् नरा नगरवासिनः  
०१,१५०।०२७च् तथायं ब्राह्मणो वाच्यः परिग्राह्यश् च यत्नतः  
०१,१५०।०२७द्*१६४७=०० वैशम्पायनः  
०१,१५०।०२७द्*१६४७_०१ युधिष्ठिरेण सम्मन्त्र्य ब्राह्मणार्थम् अरिन्दम  
०१,१५०।०२७द्*१६४७_०२ कुन्ती प्रविश्य तान् सर्वान् सान्त्वयाम् आस भारत  
०१,१५१।००१ वैशम्पायन उवाच  
०१,१५१।००१अ ततो रात्र्यां व्यतीतायाम् अन्नम् आदाय पाण्डवः  
०१,१५१।००१च् भीमसेनो ययौ तत्र यत्रासौ पुरुषादकः  
०१,१५१।००१द्@०९२=०००० वैशम्पायनः  
०१,१५१।००१द्@०९२=०००३ भीमसेनः  
०१,१५१।००१द्@०९२=०००९ वैशम्पायनः  
०१,१५१।००१द्@०९२_०००१ अथ रात्र्यां व्यतीतायां भीमसेनो महाबलः  
०१,१५१।००१द्@०९२_०००२ ब्राह्मणं समुपागम्य वाक्यं चेदम् उवाच ह  
०१,१५१।००१द्@०९२_०००३ आपदस् त्वां मोचयेयं सपुत्रं ब्राह्मणप्रिय  
०१,१५१।००१द्@०९२_०००४ मा भैषी राक्षसात् तस्मान् मां ददातु बलिं भवान्  
०१,१५१।००१द्@०९२_०००५ इह माम् आशितं कर्तुं प्रयतस्व द्विजोत्तम  
०१,१५१।००१द्@०९२_०००६ अथात्मानं प्रदास्यामि तस्मै घोराय रक्षसे  
०१,१५१।००१द्@०९२_०००७ त्वरध्वं किं विलम्बध्वं मा चिरं कुरुतानघाः  
०१,१५१।००१द्@०९२_०००८ व्यवस्येयं मम प्राणैर् युष्मान् रक्षितुम् अद्य वै  
०१,१५१।००१द्@०९२_०००९ एवम् उक्तस् तु भीमेन ब्राह्मणो भरतर्षभ  
०१,१५१।००१द्@०९२_००१० सुहृदां तत् समाख्याय ददाव् अन्नं सुसंस्कृतम्  
०१,१५१।००१द्@०९२_००११ पिशितोदनम् आजह्रुर् अथास्मै पुरवासिनः  
०१,१५१।००१द्@०९२_००१२ सघृतं सोपदंशं च सूपैर् नानाविधैः सह  
०१,१५१।००१द्@०९२_००१३ तद् अशित्वा भीमसेनो मांसानि विविधानि च  
०१,१५१।००१द्@०९२_००१४ मोदकानि च मुख्यानि चित्रोदनचयान् बहून्  
०१,१५१।००१द्@०९२_००१५ ततो ऽपिबद् दधिघटान् सुबहून् द्रोणसम्मितान्  
०१,१५१।००१द्@०९२_००१६ तस्य भुक्तवतः पौरा यथावत् समुपार्जितम्  
०१,१५१।००१द्@०९२_००१७ उपजह्रुर् भूतभागं समृद्धमनसस् तदा  
०१,१५१।००१द्@०९२_००१८ ततो रात्र्यां व्यतीतायां सव्यञ्जनदधिप्लुतम्  
०१,१५१।००१द्@०९२_००१९ समारुह्यान्नसम्पूर्णं शकटं स वृकोदरः  
०१,१५१।००१द्@०९२_००२० प्रययौ तूर्यनिर्घोषैः पौरैश् च परिवारितः  
०१,१५१।००१द्@०९२_००२१ आत्मानम् एषो ऽन्नभृतो राक्षसाय प्रदास्यति  
०१,१५१।००१द्@०९२_००२२ तरुणो ऽप्रतिरूपश् च दृढ औदरिको युवा  
०१,१५१।००१द्@०९२_००२३ वाग्भिर् एवम्प्रकाराभिः स्तूयमानो वृकोदरः  
०१,१५१।००१द्@०९२_००२४ चुचोद स बलीवर्दौ युक्तौ सर्वाङ्गकालकौ  
०१,१५१।००१द्@०९२_००२५ वादित्राणां प्रणादेन ततस् तं पुरुषादकम्  
०१,१५१।००१द्@०९२_००२६ अभ्यगच्छत् सुसंहृष्टः स तत्र मनुजैर् वृतः  
०१,१५१।००१द्@०९२_००२७ सम्प्राप्य स च तं देशम् एकाकी समुपाययौ  
०१,१५१।००१द्@०९२_००२८ पुरुषादभयाद् भीतस् तत्रैवासीज् जनव्रजः  
०१,१५१।००१द्@०९२_००२९ स गत्वा दीर्घम् अध्वानं दक्षिणाम् अभितो दिशम्  
०१,१५१।००१द्@०९२_००३० यथोपदिष्टम् उद्देशे ददर्श विटपद्रुमम्  
०१,१५१।००१द्@०९२_००३१ केशमज्जास्थिमेदोभिर् बाहूरुचरणैर् अपि  
०१,१५१।००१द्@०९२_००३२ आर्द्रैः शुष्कैश् च सङ्कीर्णम् अभितो ऽथ वनस्पतिम्  
०१,१५१।००१द्@०९२_००३३ गृध्रकङ्कबलच्छन्नं गोमायुगणसङ्कुलम्  
०१,१५१।००१द्@०९२_००३४ उग्रगन्धम् अचक्षुष्यं श्मशानम् इव दारुणम्  
०१,१५१।००१द्@०९२_००३५ तं प्रविश्य महावृक्षं चिन्तयाम् आस वीर्यवान्  
०१,१५१।००१द्@०९२_००३६ यावन् न दृश्यते रक्षो बकस् तु बलदर्पितः  
०१,१५१।००१द्@०९२_००३७ आचितं विविधैर् भोज्यैर् अन्नैर् गिरिनिभैर् इदम्  
०१,१५१।००१द्@०९२_००३८ शकटं सूपसम्पूर्णं यावद् द्रक्ष्यति राक्षसः  
०१,१५१।००१द्@०९२_००३९ तावद् एव हि भोक्ष्ये ऽहं दुर्लभं वै पुनर् भवेत्  
०१,१५१।००१द्@०९२_००४० विप्रकीर्येत सर्वं हि प्रयुद्धे मयि रक्षसा  
०१,१५१।००१द्@०९२_००४१ अभोज्यं च शवं स्पृष्ट्वा निगृहीते बके भवेत्  
०१,१५१।००१द्@०९२_००४२ स त्व् एवं भीमकर्मा तु भीमसेनो ऽभिलक्ष्य च  
०१,१५१।००१द्@०९२_००४३ उपविष्टः शनैर् अन्नं प्रभुङ्क्ते स्म परं वरम्  
०१,१५१।००१द्@०९२_००४४ ते ततः सर्वतो ऽपश्यन् द्रुमान् आरुह्य नागराः  
०१,१५१।००१द्@०९२_००४५ नारक्षो बलिम् अश्नीयाद् एवं बहु च मानवाः  
०१,१५१।००१द्@०९२_००४६ भुङ्क्ते ब्राह्मणरूपेण बको ऽयम् इति चाब्रुवन्  
०१,१५१।००१द्@०९२_००४७ स तं हसति तेजस्वी तदन्नम् उपयुज्य च  
०१,१५१।००२अ आसाद्य तु वनं तस्य रक्षसः पाण्डवो बली  
०१,१५१।००२च् आजुहाव ततो नाम्ना तदन्नम् उपयोजयन्  
०१,१५१।००३अ ततः स राक्षसः श्रुत्वा भीमसेनस्य तद् वचः  
०१,१५१।००३च् आजगाम सुसङ्क्रुद्धो यत्र भीमो व्यवस्थितः  
०१,१५१।००४अ महाकायो महावेगो दारयन्न् इव मेदिनीम्  
०१,१५१।००४ब्*१६४८_०१ लोहिताक्षः कराली च लोहितश्मश्रुमूर्धजः  
०१,१५१।००४ब्*१६४८_०२ आकर्णाद् भिन्नवक्त्रश् च शङ्कुकर्णो विभीषणः  
०१,१५१।००४च् त्रिशिखां भृकुटिं कृत्वा सन्दश्य दशनच्छदम्  
०१,१५१।००५अ भुञ्जानम् अन्नं तं दृष्ट्वा भीमसेनं स राक्षसः  
०१,१५१।००५च् विवृत्य नयने क्रुद्ध इदं वचनम् अब्रवीत्  
०१,१५१।००६अ को ऽयम् अन्नम् इदं भुङ्क्ते मदर्थम् उपकल्पितम्  
०१,१५१।००६च् पश्यतो मम दुर्बुद्धिर् यियासुर् यमसादनम्  
०१,१५१।००७अ भीमसेनस् तु तच् छ्रुत्वा प्रहसन्न् इव भारत  
०१,१५१।००७च् राक्षसं तम् अनादृत्य भुङ्क्त एव पराङ्मुखः  
०१,१५१।००८अ ततः स भैरवं कृत्वा समुद्यम्य कराव् उभौ  
०१,१५१।००८च् अभ्यद्रवद् भीमसेनं जिघांसुः पुरुषादकः  
०१,१५१।००९अ तथापि परिभूयैनं नेक्षमाणो वृकोदरः  
०१,१५१।००९च् राक्षसं भुङ्क्त एवान्नं पाण्डवः परवीरहा  
०१,१५१।०१०अ अमर्षेण तु सम्पूर्णः कुन्तीपुत्रस्य राक्षसः  
०१,१५१।०१०च् जघान पृष्ठं पाणिभ्याम् उभाभ्यां पृष्ठतः स्थितः  
०१,१५१।०११अ तथा बलवता भीमः पाणिभ्यां भृशम् आहतः  
०१,१५१।०११च् नैवावलोकयाम् आस राक्षसं भुङ्क्त एव सः  
०१,१५१।०११द्*१६४९_०१ भीमोदरगताः पिण्डाः सान्तरालाः परं शतम्  
०१,१५१।०११द्*१६४९_०२ रक्षःपाणिप्रहारेण संश्लिष्टा एकपिण्डवत्  
०१,१५१।०१२अ ततः स भूयः सङ्क्रुद्धो वृक्षम् आदाय राक्षसः  
०१,१५१।०१२च् ताडयिष्यंस् तदा भीमं पुनर् अभ्यद्रवद् बली  
०१,१५१।०१३अ ततो भीमः शनैर् भुक्त्वा तदन्नं पुरुषर्षभः  
०१,१५१।०१३च् वार्य् उपस्पृश्य संहृष्टस् तस्थौ युधि महाबलः  
०१,१५१।०१३द्*१६५०_०१ स्थित्वा मुहूर्तं विश्रम्य वीरासनम् उपाश्रितः  
०१,१५१।०१३द्*१६५०_०२ भ्रामयन्तं महावृक्षम् आयान्तं भीमदर्शनम्  
०१,१५१।०१३द्*१६५०_०३ दृष्ट्वोत्थायाहवे वीरः सिंहनादं व्यनादयत्  
०१,१५१।०१३द्*१६५१=०९ वैशम्पायनः  
०१,१५१।०१३द्*१६५१_०१ भुजवेगं तथा स्फोटं क्ष्वेडितं च महास्वनम्  
०१,१५१।०१३द्*१६५१_०२ कृत्वाह्वयत सङ्क्रुद्धो भीमसेनो ऽथ राक्षसम्  
०१,१५१।०१३द्*१६५१_०३ बहुकालं सुपुष्टं ते शरीरं राक्षसाधम  
०१,१५१।०१३द्*१६५१_०४ मद्बाहुबलम् आश्रित्य न त्वं भूयस् त्व् अशिष्यसि  
०१,१५१।०१३द्*१६५१_०५ अद्य मद्बाहुनिष्पिष्टो गमिष्यसि यमक्षयम्  
०१,१५१।०१३द्*१६५१_०६ अद्य प्रभृति स्वप्स्यन्ति विप्रकीर्य निवासिनः  
०१,१५१।०१३द्*१६५१_०७ निरुद्विग्नाः पुरस्यास्य कण्टके सूद्धृते मया  
०१,१५१।०१३द्*१६५१_०८ अद्य युद्धे शरीरं ते कङ्कगोमायुवायसाः  
०१,१५१।०१३द्*१६५१_०९ मया हतस्य खादन्तु विकर्षन्तु च भूतले  
०१,१५१।०१३द्*१६५१_१० एवम् उक्त्वा सुसङ्क्रुद्धः पार्थो बकजिघांसया  
०१,१५१।०१३द्*१६५१_११ उपधावद् बकश् चापि पार्थं पार्थिवसत्तम  
०१,१५१।०१३द्*१६५१_१२ महाकायो महावेगो दारयन्न् इव मेदिनीम्  
०१,१५१।०१३द्*१६५१_१३ विरूपरूपः पिङ्गाक्षो भीमसेनम् अभिद्रवत्  
०१,१५१।०१३द्*१६५१_१४ त्रिशिखां भृकुटिं कृत्वा दष्ट्वा च दशनच्छदम्  
०१,१५१।०१३द्*१६५१अ_०१ उवाचाशनिशब्देन ध्वनिना भीषयन्न् इव  
०१,१५१।०१३द्*१६५१ब्_०१ द्विपच्चतुष्पन्मांसैश् च बहुभिश् चौदनाचलैः  
०१,१५१।०१३द्*१६५२_०१ शकटान्नं ततो भुक्त्वा रक्षसः पाणिना सह  
०१,१५१।०१३द्*१६५२_०२ गृह्णन्न् एव महावृक्षं निःशेषं पर्वतोपमम्  
०१,१५१।०१३द्*१६५२_०३ भीमसेनो हसन्न् एव भुक्त्वा त्यक्त्वा च राक्षसम्  
०१,१५१।०१३द्*१६५२_०४ पीत्वा दधिघटान् पूर्णान् घृतकुम्भाञ् शतं शतम्  
०१,१५१।०१३द्*१६५३_०१ तद्रक्षःप्रहितं वृक्षं महाशाखं वनस्पतिम्  
०१,१५१।०१३द्*१६५३_०२ गृहीत्वा पाणिनैकेन सव्येनोद्यम्य चेतरम्  
०१,१५१।०१३द्*१६५३_०३ रक्षोवदनम् उद्वीक्ष्य भृकुटीविकटाननम्  
०१,१५१।०१३द्*१६५३_०४ दर्शयन् रक्षसे दन्तान् प्रजहासाशनिस्वनः  
०१,१५१।०१४अ क्षिप्तं क्रुद्धेन तं वृक्षं प्रतिजग्राह वीर्यवान्  
०१,१५१।०१४च् सव्येन पाणिना भीमः प्रहसन्न् इव भारत  
०१,१५१।०१५अ ततः स पुनर् उद्यम्य वृक्षान् बहुविधान् बली  
०१,१५१।०१५च् प्राहिणोद् भीमसेनाय तस्मै भीमश् च पाण्डवः  
०१,१५१।०१५द्*१६५४_०१ सर्वान् अपोहयद् वृक्षान् स्वस्य हस्तस्थशाखिना  
०१,१५१।०१६अ तद् वृक्षयुद्धम् अभवन् महीरुहविनाशनम्  
०१,१५१।०१६च् घोररूपं महाराज बकपाण्डवयोर् महत्  
०१,१५१।०१७अ नाम विश्राव्य तु बकः समभिद्रुत्य पाण्डवम्  
०१,१५१।०१७च् भुजाभ्यां परिजग्राह भीमसेनं महाबलम्  
०१,१५१।०१८अ भीमसेनो ऽपि तद् रक्षः परिरभ्य महाभुजः  
०१,१५१।०१८च् विस्फुरन्तं महावेगं विचकर्ष बलाद् बली  
०१,१५१।०१८द्*१६५५_०१ परिभ्रामणविक्षेपपरिरम्भावपातनैः  
०१,१५१।०१८द्*१६५५_०२ उत्सर्पणावसर्पैस् ताव् अन्योन्यं प्रत्यरुन्धताम्  
०१,१५१।०१८द्*१६५५_०३ उत्थापनैर् उन्नयनैश् चालनैः स्थापनैर् अपि  
०१,१५१।०१८द्@०९३_०००१ जग्राह भीमः पाणिभ्यां गृहीत्वा चैनम् आक्षिपत्  
०१,१५१।०१८द्@०९३_०००२ आक्षिप्तो भीमसेनेन पुनर् एवोत्थितो हसन्  
०१,१५१।०१८द्@०९३_०००३ आलिङ्ग्यापीड्य चैवेनं न्यहनद् वसुधातले  
०१,१५१।०१८द्@०९३_०००४ भीमो व्यसर्जयच् चैनं समाश्वसिहि चेत्य् अपि  
०१,१५१।०१८द्@०९३_०००५ आस्फोटयाम् आस बली उत्तिष्ठेति च सो ऽब्रवीत्  
०१,१५१।०१८द्@०९३_०००६ समुत्पत्य ततः क्रुद्धो रूपं कृत्वा महत्तरम्  
०१,१५१।०१८द्@०९३_०००७ विरूपः सहसा तस्थौ तर्जयित्वा वृकोदरम्  
०१,१५१।०१८द्@०९३_०००८ अहसद् भीमसेनो ऽथ राक्षसं भीमदर्शनम्  
०१,१५१।०१८द्@०९३_०००९ भीमसेनस् तु जग्राह ग्रीवायां भीमदर्शनम्  
०१,१५१।०१८द्@०९३_००१० भुजाभ्यां जानुनैकेन पृष्ठे समभिपीडयत्  
०१,१५१।०१८द्@०९३_००११ ततः क्रुद्धो विसृज्यैनं स भीमस् तस्य रक्षसः  
०१,१५१।०१८द्@०९३_००१२ स्वां कटीम् ईषद् उत्क्षिप्य बाहू चैव परामृशत्  
०१,१५१।०१८द्@०९३_००१३ तस्य बाहू समादाय त्वरमाणो वृकोदरः  
०१,१५१।०१८द्@०९३_००१४ उत्क्षिप्य चावधूयैनं पातयन् बलवान् भुवि  
०१,१५१।०१८द्@०९३_००१५ तं तु वामेन पादेन क्रुद्धो भीमपराक्रमः  
०१,१५१।०१८द्@०९३_००१६ उरस्य् एनं समाजघ्ने भीमस् तु पतितं भुवि  
०१,१५१।०१८द्@०९३_००१७ स सङ्क्रुद्धः समुत्पत्य भीमम् अभ्यहनद् भृशम्  
०१,१५१।०१८द्@०९३_००१८ व्यात्ताननो दीप्तजिह्वो बाहुम् उद्यम्य दक्षिणम्  
०१,१५१।०१८द्@०९३_००१९ तेनाभिद्रुत्य क्रुद्धेन भीमो मूर्ध्नि समाहतः  
०१,१५१।०१८द्@०९३_००२० मुष्टिना जानुना चैव वामपार्श्वे समाहतः  
०१,१५१।०१८द्@०९३_००२१ एवं निहन्यमानः सन् राक्षसेन बलीयसा  
०१,१५१।०१८द्@०९३_००२२ रोषेण महताविष्टो भीमो भीमपराक्रमः  
०१,१५१।०१८द्@०९३_००२३ ततः क्रुद्धः समुत्पत्य भीमो जग्राह राक्षसम्  
०१,१५१।०१८द्@०९३_००२४ ताव् अन्योन्यं पीडयन्तौ पुरुषादवृकोदरौ  
०१,१५१।०१८द्@०९३_००२५ मत्ताव् इव महानागाव् अन्योन्यं विचकर्षतुः  
०१,१५१।०१८द्@०९३_००२६ बाहुविक्षेपशब्दैश् च भीमराक्षसयोस् तदा  
०१,१५१।०१८द्@०९३_००२७ वेत्रकीयपुरी सर्वा वित्रस्ता समपद्यत  
०१,१५१।०१८द्@०९३_००२८ तयोर् वेगेन महता तत्र भूमिर् अकम्पत  
०१,१५१।०१८द्@०९३_००२९ पादपान् वीरुधश् चैव चूर्णयाम् आसतुश् च तौ  
०१,१५१।०१८द्@०९३_००३० समागतौ च तौ वीराव् अन्योन्यवधकाङ्क्षिणौ  
०१,१५१।०१८द्@०९३_००३१ अश्मभिः पादवेगैश् च चूर्णयाम् आसतुस् तदा  
०१,१५१।०१८द्@०९३_००३२ अथ तं लोऌअयित्वा तु भीमसेनो महाबलः  
०१,१५१।०१८द्@०९३_००३३ अगृह्णात् परिरभ्यैनं बाहुभ्यां भरतर्षभ  
०१,१५१।०१८द्@०९३_००३४ जानुभ्यां परिजग्राह भीमसेनो बकं बलात्  
०१,१५१।०१८द्@०९३_००३५ विस्फुरन्तं महाकायं विचकर्ष महाबलः  
०१,१५१।०१८द्@०९३_००३६ विकृष्यमाणो भीमेन कर्षंश् च युधि पाण्डवम्  
०१,१५१।०१८द्@०९३_००३७ समयुज्यत तीव्रेण श्रमेण पुरुषादकः  
०१,१५१।०१९अ स कृष्यमाणो भीमेन कर्षमाणश् च पाण्डवम्  
०१,१५१।०१९च् समयुज्यत तीव्रेण श्रमेण पुरुषादकः  
०१,१५१।०२०अ तयोर् वेगेन महता पृथिवी समकम्पत  
०१,१५१।०२०च् पादपांश् च महाकायांश् चूर्णयाम् आसतुस् तदा  
०१,१५१।०२१अ हीयमानं तु तद् रक्षः समीक्ष्य भरतर्षभ  
०१,१५१।०२१च् निष्पिष्य भूमौ पाणिभ्यां समाजघ्ने वृकोदरः  
०१,१५१।०२२अ ततो ऽस्य जानुना पृष्ठम् अवपीड्य बलाद् इव  
०१,१५१।०२२च् बाहुना परिजग्राह दक्षिणेन शिरोधराम्  
०१,१५१।०२२द्*१६५६_०१ जानुन्य् आरोप्य तत्पृष्ठं महाशब्दं बभञ्ज ह  
०१,१५१।०२२द्*१६५६_०२ निक्षिप्य भूमौ पाणिभ्यां धरण्यां निष्पिपेष ह  
०१,१५१।०२३अ सव्येन च कटीदेशे गृह्य वाससि पाण्डवः  
०१,१५१।०२३च् तद् रक्षो द्विगुणं चक्रे नदन्तं भैरवान् रवान्  
०१,१५१।०२४अ ततो ऽस्य रुधिरं वक्त्रात् प्रादुरासीद् विशां पते  
०१,१५१।०२४च् भज्यमानस्य भीमेन तस्य घोरस्य रक्षसः  
०१,१५१।०५२द्@०९४=०००० ब्राह्मण उवाच  
०१,१५१।०५२द्@०९४=००१५ ज्ञानसागर उवाच  
०१,१५१।०५२द्@०९४_०००१ ततः सा ववृधे बाला याज्ञसेनी द्विजोत्तम  
०१,१५१।०५२द्@०९४_०००२ क्रमेण यौवनं प्राप्ता मन्मथानलदीपिका  
०१,१५१।०५२द्@०९४_०००३ दृष्ट्वा ताम् अनवद्याङ्गीं द्रुपदो हृष्टमानसः  
०१,१५१।०५२द्@०९४_०००४ यदृच्छया सञ्चरन्तीम् आस्थाने समभाषत  
०१,१५१।०५२द्@०९४_०००५ अर्जुनाय ददामीति हृदयं व्यावृणोत् तदा  
०१,१५१।०५२द्@०९४_०००६ श्रुत्वा द्रुपदराजस्य वचनं व्यथितस् तदा  
०१,१५१।०५२द्@०९४_०००७ मन्त्री वसुप्रदो नाम शनैर् इदम् अभाषत  
०१,१५१।०५२द्@०९४_०००८ कुन्त्या सह महेष्वासाः पाण्डवा राजसत्तम  
०१,१५१।०५२द्@०९४_०००९ दग्धा जतुगृहे सुप्ता दुर्योधनधिया रहः  
०१,१५१।०५२द्@०९४_००१० अर्जुनाय कथं दद्याः पाञ्चालीं पृषतात्मजाम्  
०१,१५१।०५२द्@०९४_००११ तस्य वाक्यं तु नृपतिः श्रुत्वा प्रव्यथितो ऽभवत्  
०१,१५१।०५२द्@०९४_००१२ व्यथितं द्रुपदं दृष्ट्वा पुरोधा ज्ञानसागरः  
०१,१५१।०५२द्@०९४_००१३ जानामि शकुनाद् राजन् न दग्धास् तेत्य् अभाषत  
०१,१५१।०५२द्@०९४_००१४ हृष्टो ऽथ नृपतिः प्राह द्रष्टव्यास् ते कथं द्विज  
०१,१५१।०५२द्@०९४_००१५ स्वयंवरेण द्रष्टासि तत् कुरुष्व नराधिप  
०१,१५१।०५२द्@०९४_००१६ तच् छ्रुत्वा सर्वपाञ्चालाः साधु साध्व् इति चाब्रुवन्  
०१,१५१।०५२द्@०९४_००१७ ततः सङ्घोषयाम् आस दुहितुश् च स्वयंवरम्  
०१,१५१।०५२द्@०९४_००१८ फाल्गुने मासि सप्तम्याम् इतः सप्तमिते ऽहनि  
०१,१५१।०५२द्@०९४_००१९ मञ्चांश् च कारयाम् आस राजयोग्यान् बहून् नृप  
०१,१५१।०५२द्@०९४_००२० मेरुमन्दरसङ्काशान् स्वर्णरत्नपरिच्छदान्  
०१,१५१।०५२द्@०९४_००२१ द्रुपदश् च धनुश् चित्रं दुरानामं क्षितीश्वरैः  
०१,१५१।०५२द्@०९४_००२२ कारयाम् आस शुल्कार्थम् अर्जुनस्य दिदृक्षया  
०१,१५१।०५२द्@०९४_००२३ मत्स्ययन्त्रं च कृतवान् दूरे वर्णपरिष्कृतम्  
०१,१५१।०५२द्@०९४_००२४ अनेन धनुषा यो वै शरेणेमं जलेचरम्  
०१,१५१।०५२द्@०९४_००२५ पातयिष्यति यो जायां पाञ्चालीं स्वां करिष्यति  
०१,१५१।०५२द्@०९४_००२६ इतस् तद् उत्सवदिनं समीपे वर्तते द्विजाः  
०१,१५१।०५२द्@०९४_००२७ राजानो राजपुत्राश् च पृथिव्यां ये विलासिनः  
०१,१५१।०५२द्@०९४_००२८ प्रयान्ति च तथा विप्राः सूतमागधबन्दिनः  
०१,१५१।०५२द्@०९४_००२९ अहं तदुत्सवं द्रष्टुं यामि द्रव्यार्जनाय च  
०१,१५१।०५२द्@०९४_००३० भवतां गमने बुद्धिः प्रयतध्वं द्विजोत्तमाः  
०१,१५१।०५२द्@०९४_००३१ इति वः सर्वम् आख्यातं यथादृष्टं यथाश्रुतम्  
०१,१५१।०५२द्@०९५=०००० ब्राह्मणः  
०१,१५१।०५२द्@०९५=००७४ वैशम्पायनः  
०१,१५१।०५२द्@०९५_०००१ श्रुत्वा जतुगृहे वृत्तं ब्राह्मणाः सपुरोहिताः  
०१,१५१।०५२द्@०९५_०००२ पाञ्चालराजं द्रुपदम् इदं वचनम् अब्रुवन्  
०१,१५१।०५२द्@०९५_०००३ धार्तराष्ट्राः सहामात्या मन्त्रयित्वा परस्परम्  
०१,१५१।०५२द्@०९५_०००४ पाण्डवानां विनाशाय मतिं चक्रुः सुदुष्कराम्  
०१,१५१।०५२द्@०९५_०००५ दुर्योधनेन प्रहितः पुरोचन इति श्रुतः  
०१,१५१।०५२द्@०९५_०००६ वारणावतम् आसाद्य कृत्वा जतुगृहं महत्  
०१,१५१।०५२द्@०९५_०००७ तस्मिन् गृहे सुविश्वस्तान् पाण्डवान् पृथया सह  
०१,१५१।०५२द्@०९५_०००८ अर्धरात्रे महाराज दग्धवान् स पुरोचनः  
०१,१५१।०५२द्@०९५_०००९ अग्निना तु स्वयम् अपि दग्धः क्षुद्रो नृशंसवत्  
०१,१५१।०५२द्@०९५_००१० एतच् छ्रुत्वा तु संहृष्टो धृतराष्ट्रः सबान्धवः  
०१,१५१।०५२द्@०९५_००११ श्रुत्वा तु पाण्डवान् दग्धान् धृतराष्ट्रो ऽम्बिकासुतः  
०१,१५१।०५२द्@०९५_००१२ अल्पशोकः प्रहृष्टात्मा शशास विदुरं तदा  
०१,१५१।०५२द्@०९५_००१३ पाण्डवानां महाप्राज्ञ कुरु पिण्डोदकक्रियाम्  
०१,१५१।०५२द्@०९५_००१४ एतावद् उक्त्वा करुणो धृतराष्ट्रस् तु मारिषः  
०१,१५१।०५२द्@०९५_००१५ अद्य पाण्डुर् मृतः क्षत्तः पाण्डवानां विनाशने  
०१,१५१।०५२द्@०९५_००१६ अहो विधिवशाद् एव गतास् ते यमसादनम्  
०१,१५१।०५२द्@०९५_००१७ इत्य् उक्त्वा प्रारुदत् तत्र धृतराष्ट्रः ससौबलः  
०१,१५१।०५२द्@०९५_००१८ श्रुत्वा भीष्मेण विधिवत् कृतवान् और्ध्वदेहिकम्  
०१,१५१।०५२द्@०९५_००१९ पाण्डवानां विनाशाय कृतं कर्म दुरात्मना  
०१,१५१।०५२द्@०९५_००२० एवं कार्यस्य कर्ता तु न दृष्टो न श्रुतः पुरा  
०१,१५१।०५२द्@०९५_००२१ एतद् वृत्तं महाराज पाण्डवान् प्रति नः श्रुतम्  
०१,१५१।०५२द्@०९५_००२२ श्रुत्वा तु वचनं तेषां यज्ञसेनो महामतिः  
०१,१५१।०५२द्@०९५_००२३ यथा तज्जनकः शोचेद् औरसस्य विनाशने  
०१,१५१।०५२द्@०९५_००२४ तथातप्यत पाञ्चालः पाण्डवानां विनाशने  
०१,१५१।०५२द्@०९५_००२५ समाहूय प्रकृतयः सहिताः सर्वबान्धवैः  
०१,१५१।०५२द्@०९५_००२६ कारुण्याद् एव पाञ्चालः प्रोवाचेदं वचस् तदा  
०१,१५१।०५२द्@०९५_००२७ अहो रूपम् अहो धैर्यम् अहो वीर्यं च शिक्षितम्  
०१,१५१।०५२द्@०९५_००२८ चिन्तयामि दिवारात्रम् अर्जुनं प्रति बान्धवाः  
०१,१५१।०५२द्@०९५_००२९ भ्रातृभिः सहितो मात्रा सो ऽदह्यत हुताशने  
०१,१५१।०५२द्@०९५_००३० किम् आश्चर्यम् इतो लोके कालो हि दुरतिक्रमः  
०१,१५१।०५२द्@०९५_००३१ मिथ्याप्रतिज्ञो लोकेषु किं वदिष्यामि साम्प्रतम्  
०१,१५१।०५२द्@०९५_००३२ अन्तर्गतेन दुःखेन दह्यमानो दिवानिशम्  
०१,१५१।०५२द्@०९५_००३३ याजोपयाजौ सत्कृत्य याचितौ तु मयानघाः  
०१,१५१।०५२द्@०९५_००३४ भारद्वाजस्य हन्तारं देवीं चाप्य् अर्जुनस्य वै  
०१,१५१।०५२द्@०९५_००३५ लोकस् तद् वेद यच् चैव तथा याजेन नः श्रुतम्  
०१,१५१।०५२द्@०९५_००३६ याजेन पुत्रकामीयं हुत्वा चोत्पादिताव् उभौ  
०१,१५१।०५२द्@०९५_००३७ धृष्टद्युम्नश् च कृष्णा च मम तुष्टिकराव् उभौ  
०१,१५१।०५२द्@०९५_००३८ किं करिष्यामि ते नष्टाः पाण्डवाः पृथया सह  
०१,१५१।०५२द्@०९५_००३९ इत्य् एवम् उक्त्वा पाञ्चालः शुशोच परमातुरः  
०१,१५१।०५२द्@०९५_००४० दृष्ट्वा शोचन्तम् अत्यर्थं पाञ्चालं चेदम् अब्रवीत्  
०१,१५१।०५२द्@०९५_००४१ पुरोधाः सत्वसम्पन्नः सम्यग् विद्याविशेषवान्  
०१,१५१।०५२द्@०९५_००४२ वृद्धानुशासने युक्ताः पाण्डवा धर्मचारिणः  
०१,१५१।०५२द्@०९५_००४३ तादृशा न विनश्यन्ति नैव यान्ति पराभवम्  
०१,१५१।०५२द्@०९५_००४४ मया दृष्टम् इदं सत्यं शृणु त्वं मनुजाधिप  
०१,१५१।०५२द्@०९५_००४५ ब्राह्मणैः कथितं सत्यं वेदेषु च मया श्रुतम्  
०१,१५१।०५२द्@०९५_००४६ बृहस्पतिमतेनाथ पौलोम्यापि पुरा श्रुतम्  
०१,१५१।०५२द्@०९५_००४७ नष्ट इन्द्रो बिसग्रन्थ्याम् उपश्रुत्या विसर्जितः  
०१,१५१।०५२द्@०९५_००४८ उपश्रुतिर् महाराज पाण्डवार्थे मया श्रुता  
०१,१५१।०५२द्@०९५_००४९ यत्र वा तत्र जीवन्ति पाण्डवास् ते न संशयः  
०१,१५१।०५२द्@०९५_००५० मया दृष्टानि लिङ्गानि इहैवैष्यन्ति पाण्डवाः  
०१,१५१।०५२द्@०९५_००५१ यन् निमित्तम् इहायान्ति तच् छ्रुणुष्व नराधिप  
०१,१५१।०५२द्@०९५_००५२ स्वयंवरः क्षत्रियाणां कन्यादाने प्रदर्शितः  
०१,१५१।०५२द्@०९५_००५३ स्वयंवरस् तु नगरे घुष्यतां राजसत्तम  
०१,१५१।०५२द्@०९५_००५४ यत्र वा निवसन्तस् ते पाण्डवाः पृथया सह  
०१,१५१।०५२द्@०९५_००५५ दूरस्था वा समीपस्थाः स्वर्गस्था वापि पाण्डवाः  
०१,१५१।०५२द्@०९५_००५६ श्रुत्वा स्वयंवरं राजन् समेष्यन्ति न संशयः  
०१,१५१।०५२द्@०९५_००५७ तस्मात् स्वयंवरो राजन् घुष्यतां मा चिरं कृथाः  
०१,१५१।०५२द्@०९५_००५८ श्रुत्वा पुरोहितेनोक्तं पाञ्चालः प्रीतिमांस् तदा  
०१,१५१।०५२द्@०९५_००५९ घोषयाम् आस नगरे द्रौपद्यास् तु स्वयंवरम्  
०१,१५१।०५२द्@०९५_००६० पुष्यमासे तु रोहिण्यां शुक्लपक्षे शुभे तिथौ  
०१,१५१।०५२द्@०९५_००६१ दिवसैः पञ्चसप्तत्या भविष्यति स्वयंवरः  
०१,१५१।०५२द्@०९५_००६२ देवगन्धर्वयक्षाश् च ऋषयश् च तपोधनाः  
०१,१५१।०५२द्@०९५_००६३ स्वयंवरं द्रष्टुकामा गच्छन्त्य् एव न संशयः  
०१,१५१।०५२द्@०९५_००६४ तव पुत्रा महात्मानो दर्शनीया विशेषतः  
०१,१५१।०५२द्@०९५_००६५ यदृच्छया तु पाञ्चाली गच्छेद् वा मध्यमं पतिम्  
०१,१५१।०५२द्@०९५_००६६ को हि जानाति लोकेषु प्रजापतिविधिं शुभम्  
०१,१५१।०५२द्@०९५_००६७ तस्मात् सपुत्रा गच्छेथा ब्राह्मणि यदि रोचते  
०१,१५१।०५२द्@०९५_००६८ नित्यकालं सुभिक्षास् ते पाञ्चालास् तु तपोधने  
०१,१५१।०५२द्@०९५_००६९ यज्ञसेनस् तु राजासौ ब्रह्मण्यः सत्यसङ्गरः  
०१,१५१।०५२द्@०९५_००७० ब्रह्मण्या नागराः सर्वे ब्राह्मणाश् चातिथिप्रियाः  
०१,१५१।०५२द्@०९५_००७१ नित्यकालं प्रदास्यन्ति आगन्तॄणाम् अयाचितम्  
०१,१५१।०५२द्@०९५_००७२ अहं च तत्र गच्छामि ममैभिः सह शिष्यकैः  
०१,१५१।०५२द्@०९५_००७३ एकसार्थाः प्रयातास्मो ब्राह्मण्या यदि रोचते  
०१,१५१।०५२द्@०९५_००७४ एतावद् उक्त्वा वचनं ब्राह्मणो विरराम ह  
०१,१५२।००१ वैशम्पायन उवाच  
०१,१५२।००१*१६५७_०१ ततः स भग्नपार्श्वाङ्गो नदित्वा भैरवं रवम्  
०१,१५२।००१*१६५७_०२ शैलराजप्रतीकाशो गतासुर् अभवद् बकः  
०१,१५२।००१अ तेन शब्देन वित्रस्तो जनस् तस्याथ रक्षसः  
०१,१५२।००१च् निष्पपात गृहाद् राजन् सहैव परिचारिभिः  
०१,१५२।००१द्*१६५८_०१ ततस् तु निहतं दृष्ट्वा राक्षसेन्द्रं महाबलम्  
०१,१५२।००१द्*१६५८_०२ बाकाः परमसन्त्रस्ता भीमं शरणम् आययुः  
०१,१५२।००१द्*१६५९_०१ बकस्य परिचारकाः  
०१,१५२।००१द्*१६५९_०२ आरामोद्यानचैत्यस्थाः क्षुद्रदेवालयाश्रिताः  
०१,१५२।००१द्*१६५९_०३ भीमं दृष्ट्वा शौर्यराशिं  
०१,१५२।००२अ तान् भीतान् विगतज्ञानान् भीमः प्रहरतां वरः  
०१,१५२।००२च् सान्त्वयाम् आस बलवान् समये च न्यवेशयत्  
०१,१५२।००३अ न हिंस्या मानुषा भूयो युष्माभिर् इह कर्हि चित्  
०१,१५२।००३च् हिंसतां हि वधः शीघ्रम् एवम् एव भवेद् इति  
०१,१५२।००४अ तस्य तद् वचनं श्रुत्वा तानि रक्षांसि भारत  
०१,१५२।००४च् एवम् अस्त्व् इति तं प्राहुर् जगृहुः समयं च तम्  
०१,१५२।००४द्*१६६०_०१ सगणस् तु बकभ्राता प्राणमत् पाण्डवं तदा  
०१,१५२।००४द्*१६६१_०१ तत्पुरोपवनोद्यानचैत्यारामान् विसृज्य ते  
०१,१५२।००४द्*१६६१_०२ बिभीतककपित्थार्कप्लक्षशाल्मलिकाननम्  
०१,१५२।००४द्*१६६१_०३ प्रपेदिरे भयत्रस्ता भीमसाध्वसकातराः  
०१,१५२।००४द्*१६६२_०१ यमुनातीरम् उत्सृज्य प्रपेदे पितृकाननम्  
०१,१५२।००५अ ततः प्रभृति रक्षांसि तत्र सौम्यानि भारत  
०१,१५२।००५च् नगरे प्रत्यदृश्यन्त नरैर् नगरवासिभिः  
०१,१५२।००६अ ततो भिमस् तम् आदाय गतासुं पुरुषादकम्  
०१,१५२।००६ब्*१६६३_०१ निष्कर्णनेत्रं निर्जिह्वं निःसञ्ज्ञं कण्ठपीडनात्  
०१,१५२।००६ब्*१६६३_०२ कुर्वन्तं बहुधा चेष्टां स नरादम् अकर्षत  
०१,१५२।००६ब्*१६६३_०३ स एव राक्षसो नूनं पुनर् आयाति नः पुरीम्  
०१,१५२।००६ब्*१६६३_०४ सबालवृद्धाः पुरुषा इति भीताः प्रदुद्रुवुः  
०१,१५२।००६ब्*१६६४_०१ आच्छिद्य बाहू पादौ च शिरश् च स वृकोदरः  
०१,१५२।००६ब्*१६६४_०२ द्वारेषु चतुर्षु क्षिप्त्वा पुनर् आगात् स मारुतिः  
०१,१५२।००६च् द्वारदेशे विनिक्षिप्य जगामानुपलक्षितः  
०१,१५२।००६द्*१६६५_०१ दृष्ट्वा भीमबलोद्धूतं बकं विनिहतं तदा  
०१,१५२।००६द्*१६६५_०२ ज्ञातयो ऽस्य भयोद्विग्नाः प्रतिजग्मुस् ततस् ततः  
०१,१५२।००७अ ततः स भीमस् तं हत्वा गत्वा ब्राह्मणवेश्म तत्  
०१,१५२।००७ब्*१६६६_०१ बलीवर्दौ च शकटं ब्राह्मणाय न्यवेदयत्  
०१,१५२।००७ब्*१६६७_०१ तूष्णीम् अन्तर्गृहं गच्छेत्य् अभिधाय द्विजोत्तमम्  
०१,१५२।००७ब्*१६६७_०२ मातृभ्रातृसमक्षं च गत्वा शयनम् एत्य च  
०१,१५२।००७च् आचचक्षे यथावृत्तं राज्ञः सर्वम् अशेषतः  
०१,१५२।००७द्*१६६८_०१ अशितो ऽस्म्य् अद्य जननि तृप्तिर् मे दशवार्षिकी  
०१,१५२।००८अ ततो नरा विनिष्क्रान्ता नगरात् काल्यम् एव तु  
०१,१५२।००८च् ददृशुर् निहतं भूमौ राक्षसं रुधिरोक्षितम्  
०१,१५२।००९अ तम् अद्रिकूटसदृशं विनिकीर्णं भयावहम्  
०१,१५२।००९ब्*१६६९_०१ दृष्ट्वा संहृष्टरोमाणो बभूवुस् तत्र नागराः  
०१,१५२।००९च् एकचक्रां ततो गत्वा प्रवृत्तिं प्रददुः परे  
०१,१५२।०१०अ ततः सहस्रशो राजन् नरा नगरवासिनः  
०१,१५२।०१०च् तत्राजग्मुर् बकं द्रष्टुं सस्त्रीवृद्धकुमारकाः  
०१,१५२।०१०द्*१६७०_०१ ददृशुस् ते बकं सर्वे विशिरःपाणिपादकम्  
०१,१५२।०१०द्*१६७०_०२ निःशृङ्गवृक्षं निर्गुल्मं विनिकीर्णं गिरिं यथा  
०१,१५२।०११अ ततस् ते विस्मिताः सर्वे कर्म दृष्ट्वातिमानुषम्  
०१,१५२।०११ब्*१६७१_०१ विस्मयोत्फुल्लनयनास् तर्जन्यासक्तनासिकाः  
०१,१५२।०११च् दैवतान्य् अर्चयां चक्रुः सर्व एव विशां पते  
०१,१५२।०१२अ ततः प्रगणयाम् आसुः कस्य वारो ऽद्य भोजने  
०१,१५२।०१२च् ज्ञात्वा चागम्य तं विप्रं पप्रच्छुः सर्व एव तत्  
०१,१५२।०१३अ एवं पृष्टस् तु बहुशो रक्षमाणश् च पाण्डवान्  
०१,१५२।०१३च् उवाच नागरान् सर्वान् इदं विप्रर्षभस् तदा  
०१,१५२।०१४अ आज्ञापितं माम् अशने रुदन्तं सह बन्धुभिः  
०१,१५२।०१४च् ददर्श ब्राह्मणः कश् चिन् मन्त्रसिद्धो महाबलः  
०१,१५२।०१४द्*१६७२_०१ अद्य ते राक्षसो वारः पूर्वेद्युर् ज्ञापितो मम  
०१,१५२।०१४द्*१६७२_०२ ग्रामसाधारणेनैव सूचकेन पुरौकसः  
०१,१५२।०१५अ परिपृच्छ्य स मां पूर्वं परिक्लेशं पुरस्य च  
०१,१५२।०१५च् अब्रवीद् ब्राह्मणश्रेष्ठ आश्वास्य प्रहसन्न् इव  
०१,१५२।०१६अ प्रापयिष्याम्य् अहं तस्मै इदम् अन्नं दुरात्मने  
०१,१५२।०१६च् मन्निमित्तं भयं चापि न कार्यम् इति वीर्यवान्  
०१,१५२।०१७अ स तदन्नम् उपादाय गतो बकवनं प्रति  
०१,१५२।०१७च् तेन नूनं भवेद् एतत् कर्म लोकहितं कृतम्  
०१,१५२।०१८अ ततस् ते ब्राह्मणाः सर्वे क्षत्रियाश् च सुविस्मिताः  
०१,१५२।०१८च् वैश्याः शूद्राश् च मुदिताश् चक्रुर् ब्रह्ममहं तदा  
०१,१५२।०१९अ ततो जानपदाः सर्वे आजग्मुर् नगरं प्रति  
०१,१५२।०१९च् तद् अद्भुततमं द्रष्टुं पार्थास् तत्रैव चावसन्  
०१,१५२।०१९द्*१६७३_०१ श्रुत्वा बकवधं यस् तु वाचकं पूजयेन् नरः  
०१,१५२।०१९द्*१६७३_०२ तस्य वंशे ऽपि राजेन्द्र न राक्षसभयं भवेत्  
०१,१५२।०१९द्*१६७३_०३ नश्यन्ति शत्रवस् तस्य उपसर्गास् तथैव च  
०१,१५२।०१९द्*१६७३_०४ महत् पुण्यम् अवाप्नोति श्रुत्वा भीमपराक्रमम्  
०१,१५२।०१९द्*१६७४_०१ वेत्रकीयगृहे सर्वे परिवार्य वृकोदरम्  
०१,१५२।०१९द्*१६७४_०२ विस्मयाद् अभ्यगच्छन्त भीमं भीमपराक्रमम्  
०१,१५२।०१९द्*१६७४_०३ न वै न सम्भवेत् सर्वं ब्राह्मणेषु महात्मसु  
०१,१५२।०१९द्*१६७४_०४ इति सत्कृत्य तं पौराः परिवव्रुः समन्ततः  
०१,१५२।०१९द्*१६७४_०५ अयं त्राता हि नः सर्वान् पितेव परमार्थतः  
०१,१५२।०१९द्*१६७४_०६ अस्य शुश्रूषवः पादौ परिचर्य उपास्महे  
०१,१५२।०१९द्*१६७४_०७ पशुमद् दधिमच् चान्नं परं भक्तम् उपाहरन्  
०१,१५२।०१९द्*१६७४_०८ तस्मिन् हते ते पुरुषा भीताः समनुबोधनाः  
०१,१५२।०१९द्*१६७४_०९ ततः सम्प्राद्रवन् पार्थाः सह मात्रा परन्तपाः  
०१,१५२।०१९द्*१६७४_१० आगच्छन्न् एकचक्रां ते पाण्डवाः संशितव्रताः  
०१,१५२।०१९द्*१६७४_११ वैदिकाध्ययने युक्ता जटिला ब्रह्मचारिणः  
०१,१५२।०१९द्*१६७४_१२ अवसंस् ते च तत्रापि ब्राह्मणस्य निवेशने  
०१,१५२।०१९द्*१६७४_१३ मात्रा सहैकचक्रायां दीर्घकालं सहोषिताः  
०१,१५३।००१ जनमेजय उवाच  
०१,१५३।००१अ ते तथा पुरुषव्याघ्रा निहत्य बकराक्षसम्  
०१,१५३।००१च् अत ऊर्ध्वं ततो ब्रह्मन् किम् अकुर्वत पाण्डवाः  
०१,१५३।००२ वैशम्पायन उवाच  
०१,१५३।००२अ तत्रैव न्यवसन् राजन् निहत्य बकराक्षसम्  
०१,१५३।००२च् अधीयानाः परं ब्रह्म ब्राह्मणस्य निवेशने  
०१,१५३।००३अ ततः कतिपयाहस्य ब्राह्मणः संशितव्रतः  
०१,१५३।००३च् प्रतिश्रयार्थं तद् वेश्म ब्राह्मणस्याजगाम ह  
०१,१५३।००४अ स सम्यक् पूजयित्वा तं विद्वान् विप्रर्षभस् तदा  
०१,१५३।००४च् ददौ प्रतिश्रयं तस्मै सदा सर्वातिथिव्रती  
०१,१५३।००५अ ततस् ते पाण्डवाः सर्वे सह कुन्त्या नरर्षभाः  
०१,१५३।००५च् उपासां चक्रिरे विप्रं कथयानं कथास् तदा  
०१,१५३।००६अ कथयाम् आस देशान् स तीर्थानि विविधानि च  
०१,१५३।००६च् राज्ञां च विविधाश् चर्याः पुराणि विविधानि च  
०१,१५३।००७अ स तत्राकथयद् विप्रः कथान्ते जनमेजय  
०१,१५३।००७च् पाञ्चालेष्व् अद्भुताकारं याज्ञसेन्याः स्वयंवरम्  
०१,१५३।००८अ धृष्टद्युम्नस्य चोत्पत्तिम् उत्पत्तिं च शिखण्डिनः  
०१,१५३।००८च् अयोनिजत्वं कृष्णाया द्रुपदस्य महामखे  
०१,१५३।००९अ तद् अद्भुततमं श्रुत्वा लोके तस्य महात्मनः  
०१,१५३।००९च् विस्तरेणैव पप्रच्छुः कथां तां पुरुषर्षभाः  
०१,१५३।०१०अ कथं द्रुपदपुत्रस्य धृष्टद्युम्नस्य पावकात्  
०१,१५३।०१०च् वेदिमध्याच् च कृष्णायाः सम्भवः कथम् अद्भुतः  
०१,१५३।०११अ कथं द्रोणान् महेष्वासात् सर्वाण्य् अस्त्राण्य् अशिक्षत  
०१,१५३।०११ब्*१६७५_०१ धृष्टद्युम्नो महेष्वासः कथं द्रोणस्य मृत्युदः  
०१,१५३।०११च् कथं प्रियसखायौ तौ भिन्नौ कस्य कृतेन च  
०१,१५३।०१२अ एवं तैश् चोदितो राजन् स विप्रः पुरुषर्षभैः  
०१,१५३।०१२च् कथयाम् आस तत् सर्वं द्रौपदीसम्भवं तदा  
०१,१५४।००१ ब्राह्मण उवाच  
०१,१५४।००१अ गङ्गाद्वारं प्रति महान् बभूवर्षिर् महातपाः  
०१,१५४।००१च् भरद्वाजो महाप्राज्ञः सततं संशितव्रतः  
०१,१५४।००२अ सो ऽभिषेक्तुं गतो गङ्गां पूर्वम् एवागतां सतीम्  
०१,१५४।००२च् ददर्शाप्सरसं तत्र घृताचीम् आप्लुताम् ऋषिः  
०१,१५४।००३अ तस्या वायुर् नदीतीरे वसनं व्यहरत् तदा  
०१,१५४।००३च् अपकृष्टाम्बरां दृष्ट्वा ताम् ऋषिश् चकमे ततः  
०१,१५४।००४अ तस्यां संसक्तमनसः कौमारब्रह्मचारिणः  
०१,१५४।००४ब्*१६७६_०१ पश्यतो योनिसंस्थानम् अन्यावयवसौष्ठवम्  
०१,१५४।००४च् हृष्टस्य रेतश् चस्कन्द तद् ऋषिर् द्रोण आदधे  
०१,१५४।००५अ ततः समभवद् द्रोणः कुमारस् तस्य धीमतः  
०१,१५४।००५च् अध्यगीष्ट स वेदांश् च वेदाङ्गानि च सर्वशः  
०१,१५४।००६अ भरद्वाजस्य तु सखा पृषतो नाम पार्थिवः  
०१,१५४।००६च् तस्यापि द्रुपदो नाम तदा समभवत् सुतः  
०१,१५४।००७अ स नित्यम् आश्रमं गत्वा द्रोणेन सह पार्षतः  
०१,१५४।००७च् चिक्रीडाध्ययनं चैव चकार क्षत्रियर्षभः  
०१,१५४।००८अ ततस् तु पृषते ऽतीते स राजा द्रुपदो ऽभवत्  
०१,१५४।००८च् द्रोणो ऽपि रामं शुश्राव दित्सन्तं वसु सर्वशः  
०१,१५४।००९अ वनं तु प्रस्थितं रामं भरद्वाजसुतो ऽब्रवीत्  
०१,१५४।००९च् आगतं वित्तकामं मां विद्धि द्रोणं द्विजर्षभ  
०१,१५४।०१० राम उवाच  
०१,१५४।०१०अ शरीरमात्रम् एवाद्य मयेदम् अवशेषितम्  
०१,१५४।०१०च् अस्त्राणि वा शरीरं वा ब्रह्मन्न् अन्यतरं वृणु  
०१,१५४।०११ द्रोण उवाच  
०१,१५४।०११अ अस्त्राणि चैव सर्वाणि तेषां संहारम् एव च  
०१,१५४।०११च् प्रयोगं चैव सर्वेषां दातुम् अर्हति मे भवान्  
०१,१५४।०१२ ब्राह्मण उवाच  
०१,१५४।०१२अ तथेत्य् उक्त्वा ततस् तस्मै प्रददौ भृगुनन्दनः  
०१,१५४।०१२च् प्रतिगृह्य ततो द्रोणः कृतकृत्यो ऽभवत् तदा  
०१,१५४।०१३अ सम्प्रहृष्टमनाश् चापि रामात् परमसम्मतम्  
०१,१५४।०१३च् ब्रह्मास्त्रं समनुप्राप्य नरेष्व् अभ्यधिको ऽभवत्  
०१,१५४।०१४अ ततो द्रुपदम् आसाद्य भारद्वाजः प्रतापवान्  
०१,१५४।०१४च् अब्रवीत् पुरुषव्याघ्रः सखायं विद्धि माम् इति  
०१,१५४।०१५ द्रुपद उवाच  
०१,१५४।०१५अ नाश्रोत्रियः श्रोत्रियस्य नारथी रथिनः सखा  
०१,१५४।०१५च् नाराजा पार्थिवस्यापि सखिपूर्वं किम् इष्यते  
०१,१५४।०१५द्*१६७७_०१ ययोर् एव समं वित्तं ययोर् एव समं श्रुतम्  
०१,१५४।०१५द्*१६७७_०२ तयोर् विवाहः सख्यं च न तु पुष्टविपुष्टयोः  
०१,१५४।०१६ ब्राह्मण उवाच  
०१,१५४।०१६अ स विनिश्चित्य मनसा पाञ्चाल्यं प्रति बुद्धिमान्  
०१,१५४।०१६च् जगाम कुरुमुख्यानां नगरं नागसाह्वयम्  
०१,१५४।०१७अ तस्मै पौत्रान् समादाय वसूनि विविधानि च  
०१,१५४।०१७च् प्राप्ताय प्रददौ भीष्मः शिष्यान् द्रोणाय धीमते  
०१,१५४।०१८अ द्रोणः शिष्यांस् ततः सर्वान् इदं वचनम् अब्रवीत्  
०१,१५४।०१८च् समानीय तदा विद्वान् द्रुपदस्यासुखाय वै  
०१,१५४।०१८द्*१६७८=०० द्रोणः  
०१,१५४।०१८द्*१६७८_०१ गुरुशुश्रूषणं चैव तथैव गुरुदक्षिणाम्  
०१,१५४।०१९अ आचार्यवेतनं किं चिद् धृदि सम्परिवर्तते  
०१,१५४।०१९च् कृतास्त्रैस् तत् प्रदेयं स्यात् तद् ऋतं वदतानघाः  
०१,१५४।०१९द्*१६७९_०१ सो ऽर्जुनप्रमुखैर् उक्तस् तथास्त्व् इति गुरुस् तदा  
०१,१५४।०१९द्*१६८०_०१ तथेत्य् उक्त्वा च तं पार्थः पादौ जग्राह बुद्धिमान्  
०१,१५४।०१९द्*१६८१_०१ विद्यानिष्क्रयजं वित्तं किं देयं ब्रूहि मे गुरो  
०१,१५४।०२०अ यदा च पाण्डवाः सर्वे कृतास्त्राः कृतनिश्रमाः  
०१,१५४।०२०च् ततो द्रोणो ऽब्रवीद् भूयो वेतनार्थम् इदं वचः  
०१,१५४।०२१अ पार्षतो द्रुपदो नाम छत्रवत्यां नरेश्वरः  
०१,१५४।०२१च् तस्यापकृष्य तद् राज्यं मम शीघ्रं प्रदीयताम्  
०१,१५४।०२१द्*१६८२_०१ धार्तराष्ट्रैश् च सहिताः पाञ्चालान् पाण्डवा ययुः  
०१,१५४।०२१द्*१६८२_०२ यज्ञसेनेन सङ्गम्य कर्णदुर्योधनादयः  
०१,१५४।०२१द्*१६८२_०३ निर्जिताः सन्न्यवर्तन्त तथान्ये क्षत्रियर्षभाः  
०१,१५४।०२२अ ततः पाण्डुसुताः पञ्च निर्जित्य द्रुपदं युधि  
०१,१५४।०२२च् द्रोणाय दर्शयाम् आसुर् बद्ध्वा ससचिवं तदा  
०१,१५४।०२२द्*१६८३_०१ महेन्द्र इव दुर्धर्षो महेन्द्र इव दानवम्  
०१,१५४।०२२द्*१६८३_०२ महेन्द्रपुत्रः पाञ्चालं जितवान् अर्जुनस् तदा  
०१,१५४।०२२द्*१६८३_०३ तं दृष्ट्वा तु महावीर्यं फल्गुनस्यामितौजसः  
०१,१५४।०२२द्*१६८३_०४ व्यस्मयन्त जनाः सर्वे यज्ञसेनस्य बान्धवाः  
०१,१५४।०२२द्*१६८३_०५ नास्त्य् अर्जुनसमो वीर्ये राजपुत्र इति ब्रुवन्  
०१,१५४।०२३ द्रोण उवाच  
०१,१५४।०२३अ प्रार्थयामि त्वया सख्यं पुनर् एव नराधिप  
०१,१५४।०२३च् अराजा किल नो राज्ञः सखा भवितुम् अर्हति  
०१,१५४।०२४अ अतः प्रयतितं राज्ये यज्ञसेन मया तव  
०१,१५४।०२४च् राजासि दक्षिणे कूले भागीरथ्याहम् उत्तरे  
०१,१५४।०२४द्*१६८४_०१ तथेति द्रुपदेनोक्ते वचने द्विजसत्तम  
०१,१५४।०२४द्*१६८४_०२ सम्पूज्य द्रुपदं द्रोणो प्रेषयाम् आस तत्त्ववित्  
०१,१५४।०२४द्*१६८५_०१ कन्याकुब्जे च काम्पिल्ये वसेथास् त्वं नरोत्तम  
०१,१५४।०२४द्*१६८५_०२ ब्राह्मणैः सहितो राजन्न् अहिच्छत्रे वसाम्य् अहम्  
०१,१५४।०२५ ब्राह्मण उवाच  
०१,१५४।०२५अ असत्कारः स सुमहान् मुहूर्तम् अपि तस्य तु  
०१,१५४।०२५च् न व्येति हृदयाद् राज्ञो दुर्मनाः स कृशो ऽभवत्  
०१,१५४।०२५द्*१६८६_०१ एवम् उक्तो हि पाञ्चाल्यो भारद्वाजेन धीमता  
०१,१५४।०२५द्*१६८६_०२ उवाचास्त्रविदां श्रेष्ठो द्रोणं ब्राह्मणसत्तमम्  
०१,१५४।०२५द्*१६८६_०३ एवं भवतु भद्रं ते भारद्वाज महामते  
०१,१५४।०२५द्*१६८६_०४ सख्यं तद् एव भवतु शश्वद् यद् अभिमन्यसे  
०१,१५४।०२५द्*१६८६_०५ एवम् अन्योन्यम् उक्त्वा तौ कृत्वा सख्यम् अनुत्तमम्  
०१,१५४।०२५द्*१६८६_०६ जग्मतुर् द्रोणपाञ्चाल्यौ यथागतम् अरिन्दमौ  
०१,१५४।०२५द्*१६८७_०१ निशम्य तस्य वचनं कृत्वा मनसि दुर्मनाः  
०१,१५५।००१ ब्राह्मण उवाच  
०१,१५५।००१अ अमर्षी द्रुपदो राजा कर्मसिद्धान् द्विजर्षभान्  
०१,१५५।००१ब्*१६८८_०१ द्रोणेन वैरं द्रुपदो न सुष्वाप स्मरंस् तदा  
०१,१५५।००१च् अन्विच्छन् परिचक्राम ब्राह्मणावसथान् बहून्  
०१,१५५।००२अ पुत्रजन्म परीप्सन् वै शोकोपहतचेतनः  
०१,१५५।००२च् नास्ति श्रेष्ठं ममापत्यम् इति नित्यम् अचिन्तयत्  
०१,१५५।००३अ जातान् पुत्रान् स निर्वेदाद् धिग् बन्धून् इति चाब्रवीत्  
०१,१५५।००३च् निःश्वासपरमश् चासीद् द्रोणं प्रतिचिकीर्षया  
०१,१५५।००४अ प्रभावं विनयं शिक्षां द्रोणस्य चरितानि च  
०१,१५५।००४च् क्षात्रेण च बलेनास्य चिन्तयन् नान्वपद्यत  
०१,१५५।००४ए प्रतिकर्तुं नृपश्रेष्ठो यतमानो ऽपि भारत  
०१,१५५।००५अ अभितः सो ऽथ कल्माषीं गङ्गाकूले परिभ्रमन्  
०१,१५५।००५च् ब्राह्मणावसथं पुण्यम् आससाद महीपतिः  
०१,१५५।००६अ तत्र नास्नातकः कश् चिन् न चासीद् अव्रती द्विजः  
०१,१५५।००६च् तथैव नामहाभागः सो ऽपश्यत् संशितव्रतौ  
०१,१५५।००७अ याजोपयाजौ ब्रह्मर्षी शाम्यन्तौ पृषतात्मजः  
०१,१५५।००७च् संहिताध्ययने युक्तौ गोत्रतश् चापि काश्यपौ  
०१,१५५।००८अ तारणे युक्तरूपौ तौ ब्राह्मणाव् ऋषिसत्तमौ  
०१,१५५।००८च् स ताव् आमन्त्रयाम् आस सर्वकामैर् अतन्द्रितः  
०१,१५५।००९अ बुद्ध्वा तयोर् बलं बुद्धिं कनीयांसम् उपह्वरे  
०१,१५५।००९च् प्रपेदे छन्दयन् कामैर् उपयाजं धृतव्रतम्  
०१,१५५।०१०अ पादशुश्रूषणे युक्तः प्रियवाक् सर्वकामदः  
०१,१५५।०१०च् अर्हयित्वा यथान्यायम् उपयाजम् उवाच सः  
०१,१५५।०११अ येन मे कर्मणा ब्रह्मन् पुत्रः स्याद् द्रोणमृत्यवे  
०१,१५५।०११ब्*१६८९_०१ अर्जुनस्य तथा भार्या भवेद् वा वरवर्णिनी  
०१,१५५।०११च् उपयाज कृते तस्मिन् गवां दातास्मि ते ऽर्बुदम्  
०१,१५५।०१२अ यद् वा ते ऽन्यद् द्विजश्रेष्ठ मनसः सुप्रियं भवेत्  
०१,१५५।०१२च् सर्वं तत् ते प्रदाताहं न हि मे ऽस्त्य् अत्र संशयः  
०१,१५५।०१३अ इत्य् उक्तो नाहम् इत्य् एवं तम् ऋषिः प्रत्युवाच ह  
०१,१५५।०१३च् आराधयिष्यन् द्रुपदः स तं पर्यचरत् पुनः  
०१,१५५।०१४अ ततः संवत्सरस्यान्ते द्रुपदं स द्विजोत्तमः  
०१,१५५।०१४च् उपयाजो ऽब्रवीद् राजन् काले मधुरया गिरा  
०१,१५५।०१५अ ज्येष्ठो भ्राता ममागृह्णाद् विचरन् वननिर्झरे  
०१,१५५।०१५च् अपरिज्ञातशौचायां भूमौ निपतितं फलम्  
०१,१५५।०१६अ तद् अपश्यम् अहं भ्रातुर् असाम्प्रतम् अनुव्रजन्  
०१,१५५।०१६च् विमर्शं सङ्करादाने नायं कुर्यात् कथं चन  
०१,१५५।०१७अ दृष्ट्वा फलस्य नापश्यद् दोषा ये ऽस्यानुबन्धिकाः  
०१,१५५।०१७च् विविनक्ति न शौचं यः सो ऽन्यत्रापि कथं भवेत्  
०१,१५५।०१८अ संहिताध्ययनं कुर्वन् वसन् गुरुकुले च यः  
०१,१५५।०१८च् भैक्षम् उच्छिष्टम् अन्येषां भुङ्क्ते चापि सदा सदा  
०१,१५५।०१८ए कीर्तयन् गुणम् अन्नानाम् अघृणी च पुनः पुनः  
०१,१५५।०१९अ तम् अहं फलार्थिनं मन्ये भ्रातरं तर्कचक्षुषा  
०१,१५५।०१९च् तं वै गच्छस्व नृपते स त्वां संयाजयिष्यति  
०१,१५५।०२०अ जुगुप्समानो नृपतिर् मनसेदं विचिन्तयन्  
०१,१५५।०२०च् उपयाजवचः श्रुत्वा नृपतिः सर्वधर्मवित्  
०१,१५५।०२०ए अभिसम्पूज्य पूजार्हम् ऋषिं याजम् उवाच ह  
०१,१५५।०२१अ अयुतानि ददान्य् अष्टौ गवां याजय मां विभो  
०१,१५५।०२१च् द्रोणवैराभिसन्तप्तं त्वं ह्लादयितुम् अर्हसि  
०१,१५५।०२२अ स हि ब्रह्मविदां श्रेष्ठो ब्रह्मास्त्रे चाप्य् अनुत्तमः  
०१,१५५।०२२च् तस्माद् द्रोणः पराजैषीन् मां वै स सखिविग्रहे  
०१,१५५।०२३अ क्षत्रियो नास्ति तुल्यो ऽस्य पृथिव्यां कश् चिद् अग्रणीः  
०१,१५५।०२३च् कौरवाचार्यमुख्यस्य भारद्वाजस्य धीमतः  
०१,१५५।०२४अ द्रोणस्य शरजालानि प्राणिदेहहराणि च  
०१,१५५।०२४च् षडरत्नि धनुश् चास्य दृश्यते ऽप्रतिमं महत्  
०१,१५५।०२५अ स हि ब्राह्मणवेगेन क्षात्रं वेगम् असंशयम्  
०१,१५५।०२५च् प्रतिहन्ति महेष्वासो भारद्वाजो महामनाः  
०१,१५५।०२६अ क्षत्रोच्छेदाय विहितो जामदग्न्य इवास्थितः  
०१,१५५।०२६च् तस्य ह्य् अस्त्रबलं घोरम् अप्रसह्यं नरैर् भुवि  
०१,१५५।०२७अ ब्राह्मम् उच्चारयंस् तेजो हुताहुतिर् इवानलः  
०१,१५५।०२७च् समेत्य स दहत्य् आजौ क्षत्रं ब्रह्मपुरःसरः  
०१,१५५।०२७ए ब्रह्मक्षत्रे च विहिते ब्रह्मतेजो विशिष्यते  
०१,१५५।०२८अ सो ऽहं क्षत्रबलाद् धीनो ब्रह्मतेजः प्रपेदिवान्  
०१,१५५।०२८च् द्रोणाद् विशिष्टम् आसाद्य भवन्तं ब्रह्मवित्तमम्  
०१,१५५।०२९अ द्रोणान्तकम् अहं पुत्रं लभेयं युधि दुर्जयम्  
०१,१५५।०२९च् तत् कर्म कुरु मे याज निर्वपाम्य् अर्बुदं गवाम्  
०१,१५५।०३०अ तथेत्य् उक्त्वा तु तं याजो याज्यार्थम् उपकल्पयत्  
०१,१५५।०३०च् गुर्वर्थ इति चाकामम् उपयाजम् अचोदयत्  
०१,१५५।०३०द्*१६९०_०१ याजस् तु यजतां श्रेष्ठो हव्यवाहम् अतर्पयत्  
०१,१५५।०३०ए याजो द्रोणविनाशाय प्रतिजज्ञे तथा च सः  
०१,१५५।०३०फ़्*१६९१_०१ पाण्डोः स्नुषार्थं कन्या च भवेद् इति मतिर् मम  
०१,१५५।०३०फ़्*१६९२_०१ तथेत्य् उक्त्वा तु तं राज्ञः पुत्रकामीयम् आरभत्  
०१,१५५।०३१अ ततस् तस्य नरेन्द्रस्य उपयाजो महातपाः  
०१,१५५।०३१च् आचख्यौ कर्म वैतानं तदा पुत्रफलाय वै  
०१,१५५।०३१द्*१६९३_०१ यथोक्तं कल्पयाम् आस राजा विप्रेण तं क्रतुम्  
०१,१५५।०३२अ स च पुत्रो महावीर्यो महातेजा महाबलः  
०१,१५५।०३२च् इष्यते यद्विधो राजन् भविता ते तथाविधः  
०१,१५५।०३३अ भारद्वाजस्य हन्तारं सो ऽभिसन्धाय भूमिपः  
०१,१५५।०३३च् आजह्रे तत् तथा सर्वं द्रुपदः कर्मसिद्धये  
०१,१५५।०३४अ याजस् तु हवनस्यान्ते देवीम् आह्वापयत् तदा  
०१,१५५।०३४च् प्रैहि मां राज्ञि पृषति मिथुनं त्वाम् उपस्थितम्  
०१,१५५।०३४द्*१६९४_०१ कुमारश् च कुमारी च पतिवंशविवृद्धये  
०१,१५५।०३५ देव्य् उवाच  
०१,१५५।०३५अ अवलिप्तं मे मुखं ब्रह्मन् पुण्यान् गन्धान् बिभर्मि च  
०१,१५५।०३५च् सुतार्थेनोपरुद्धास्मि तिष्ठ याज मम प्रिये  
०१,१५५।०३५द्*१६९५_०१ राज्ञा चैवम् अभिहितो याजो राज्ञीम् उवाच ह  
०१,१५५।०३५द्*१६९५_०२ तत् सर्वं सहमानश् च ब्रह्मतेजोनिधिः स्वयम्  
०१,१५५।०३६ याज उवाच  
०१,१५५।०३६अ याजेन श्रपितं हव्यम् उपयाजेन मन्त्रितम्  
०१,१५५।०३६च् कथं कामं न सन्दध्यात् सा त्वं विप्रैहि तिष्ठ वा  
०१,१५५।०३७ ब्राह्मण उवाच  
०१,१५५।०३७अ एवम् उक्ते तु याजेन हुते हविषि संस्कृते  
०१,१५५।०३७च् उत्तस्थौ पावकात् तस्मात् कुमारो देवसन्निभः  
०१,१५५।०३८अ ज्वालावर्णो घोररूपः किरीटी वर्म चोत्तमम्  
०१,१५५।०३८च् बिभ्रत् सखड्गः सशरो धनुष्मान् विनदन् मुहुः  
०१,१५५।०३९अ सो ऽध्यारोहद् रथवरं तेन च प्रययौ तदा  
०१,१५५।०३९च् ततः प्रणेदुः पाञ्चालाः प्रहृष्टाः साधु साध्व् इति  
०१,१५५।०३९द्*१६९६_०१ हर्षाविष्टांस् ततश् चैतान् नेयं सेहे वसुन्धरा  
०१,१५५।०४०अ भयापहो राजपुत्रः पाञ्चालानां यशस्करः  
०१,१५५।०४०च् राज्ञः शोकापहो जात एष द्रोणवधाय वै  
०१,१५५।०४०ए इत्य् उवाच महद् भूतम् अदृश्यं खेचरं तदा  
०१,१५५।०४१अ कुमारी चापि पाञ्चाली वेदिमध्यात् समुत्थिता  
०१,१५५।०४१च् सुभगा दर्शनीयाङ्गी वेदिमध्या मनोरमा  
०१,१५५।०४२अ श्यामा पद्मपलाशाक्षी नीलकुञ्चितमूर्धजा  
०१,१५५।०४२ब्*१६९७_०१ ताम्रतुङ्गनखी सुभ्रूश् चारुपीनपयोधरा  
०१,१५५।०४२च् मानुषं विग्रहं कृत्वा साक्षाद् अमरवर्णिनी  
०१,१५५।०४३अ नीलोत्पलसमो गन्धो यस्याः क्रोशात् प्रवायति  
०१,१५५।०४३च् या बिभर्ति परं रूपं यस्या नास्त्य् उपमा भुवि  
०१,१५५।०४३द्*१६९८_०१ देवदानवयक्षाणाम् ईप्सिता देवरूपिणी  
०१,१५५।०४३द्*१६९९_०१ सदृशी पाण्डुपुत्रस्य अर्जुनस्येति भारत  
०१,१५५।०४३द्*१६९९_०२ ऊचुः प्रहृष्टमनसो राजभक्तिपुरस्कृताः  
०१,१५५।०४४अ तां चापि जातां सुश्रोणीं वाग् उवाचाशरीरिणी  
०१,१५५।०४४च् सर्वयोषिद्वरा कृष्णा क्षयं क्षत्रं निनीषति  
०१,१५५।०४५अ सुरकार्यम् इयं काले करिष्यति सुमध्यमा  
०१,१५५।०४५च् अस्या हेतोः क्षत्रियाणां महद् उत्पत्स्यते भयम्  
०१,१५५।०४६अ तच् छ्रुत्वा सर्वपाञ्चालाः प्रणेदुः सिंहसङ्घवत्  
०१,१५५।०४६ब्*१७००_०१ पाञ्चालराजस् तां दृष्ट्वा हर्षाद् अश्रूण्य् अवर्तयत्  
०१,१५५।०४६ब्*१७००_०२ परिष्वज्य सुतां कृष्णां स्नुषां पाण्डोर् इति ब्रुवन्  
०१,१५५।०४६ब्*१७००_०३ अङ्कम् आरोप्य पाञ्चालीं राजा हर्षम् अवाप सः  
०१,१५५।०४६च् न चैतान् हर्षसम्पूणान् इयं सेहे वसुन्धरा  
०१,१५५।०४७अ तौ दृष्ट्वा पृषती याजं प्रपेदे वै सुतार्थिनी  
०१,१५५।०४७च् न वै मद् अन्यां जननीं जानीयाताम् इमाव् इति  
०१,१५५।०४८अ तथेत्य् उवाच तां याजो राज्ञः प्रियचिकीर्षया  
०१,१५५।०४८च् तयोश् च नामनी चक्रुर् द्विजाः सम्पूर्णमानसाः  
०१,१५५।०४९अ धृष्टत्वाद् अतिधृष्णुत्वाद् धर्माद् द्युत्सम्भवाद् अपि  
०१,१५५।०४९च् धृष्टद्युम्नः कुमारो ऽयं द्रुपदस्य भवत्व् इति  
०१,१५५।०५०अ कृष्णेत्य् एवाब्रुवन् कृष्णां कृष्णाभूत् सा हि वर्णतः  
०१,१५५।०५०ब्*१७०१_०१ निषण्णकर्षणाद् भूमे रसाच् च हविषो ऽभवत्  
०१,१५५।०५०च् तथा तन् मिथुनं जज्ञे द्रुपदस्य महामखे  
०१,१५५।०५०द्*१७०२_०१ क्रियासु चैव सर्वासु कृतवान् द्रुपदेन ह  
०१,१५५।०५०द्*१७०२_०२ वैदिकाध्ययने पारं धृष्टद्युम्नो गतः परम्  
०१,१५५।०५०द्*१७०३_०१ धृष्टद्युम्नस् तु पाञ्चालान् सिंहनादेन नादयन्  
०१,१५५।०५०द्*१७०३_०२ सो ऽध्यारोहद् रथवरं तेन सम्प्रययौ गृहम्  
०१,१५५।०५०द्*१७०३_०३ कृष्णा च शिबिकां प्राप्य प्रविवेश निवेशनम्  
०१,१५५।०५१अ धृष्टद्युम्नं तु पाञ्चाल्यम् आनीय स्वं विवेशनम्  
०१,१५५।०५१ब्*१७०४_०१ द्रोणः सम्पूजयाम् आस सख्युः पुत्रम् उदारधीः  
०१,१५५।०५१ब्*१७०५_०१ द्रोणं सम्पूज्य विधिवद् गुरुर् इत्य् एव धर्मतः  
०१,१५५।०५१ब्*१७०५_०२ परिदाय तु तं शिष्यं धृष्टद्युम्नं तु सोमकः  
०१,१५५।०५१ब्*१७०५_०३ अहो राज्ञः प्रसीदेति प्राब्रुवन् प्रियवादिनः  
०१,१५५।०५१ब्*१७०५_०४ महाप्रभावो ब्रह्मर्षिर् ज्ञात्वा तस्य च सम्भवम्  
०१,१५५।०५१च् उपाकरोद् अस्त्रहेतोर् भारद्वाजः प्रतापवान्  
०१,१५५।०५२अ अमोक्षणीयं दैवं हि भावि मत्वा महामतिः  
०१,१५५।०५२च् तथा तत् कृतवान् द्रोण आत्मकीर्त्य् अनुरक्षणात्  
०१,१५५।०५२द्*१७०६_०१ सर्वास्त्राणि स तु क्षिप्रम् आप्तवान् दृष्टमात्रतः  
०१,१५६।००१ वैशम्पायन उवाच  
०१,१५६।००१अ एतच् छ्रुत्वा तु कौन्तेयाः शल्यविद्धा इवाभवन्  
०१,१५६।००१अ*१७०७_०१ । । । । । । । । पाण्डवा भरतर्षभ  
०१,१५६।००१अ*१७०७_०२ मनसा द्रौपदीं जग्मुर् अनङ्गशरपीडिताः  
०१,१५६।००१अ*१७०७_०३ ततस् तां रजनीं राजन् । । । । । । । ।  
०१,१५६।००१च् सर्वे चास्वस्थमनसो बभूवुस् ते महारथाः  
०१,१५६।००२अ ततः कुन्ती सुतान् दृष्ट्वा विभ्रान्तान् गतचेतसः  
०१,१५६।००२च् युधिष्ठिरम् उवाचेदं वचनं सत्यवादिनी  
०१,१५६।००३अ चिररात्रोषिताः स्मेह ब्राह्मणस्य निवेशने  
०१,१५६।००३च् रममाणाः पुरे रम्ये लब्धभैक्षा युधिष्ठिर  
०१,१५६।००४अ यानीह रमणीयानि वनान्य् उपवनानि च  
०१,१५६।००४च् सर्वाणि तानि दृष्टानि पुनः पुनर् अरिन्दम  
०१,१५६।००५अ पुनर् दृष्टानि तान्य् एव प्रीणयन्ति न नस् तथा  
०१,१५६।००५च् भैक्षं च न तथा वीर लभ्यते कुरुनन्दन  
०१,१५६।००६अ ते वयं साधु पाञ्चालान् गच्छाम यदि मन्यसे  
०१,१५६।००६च् अपूर्वदर्शनं तात रमणीयं भविष्यति  
०१,१५६।००७अ सुभिक्षाश् चैव पाञ्चालाः श्रूयन्ते शत्रुकर्शन  
०१,१५६।००७च् यज्ञसेनश् च राजासौ ब्रह्मण्य इति शुश्रुमः  
०१,१५६।००८अ एकत्र चिरवासो हि क्षमो न च मतो मम  
०१,१५६।००८च् ते तत्र साधु गच्छामो यदि त्वं पुत्र मन्यसे  
०१,१५६।००९ युधिष्ठिर उवाच  
०१,१५६।००९अ भवत्या यन् मतं कार्यं तद् अस्माकं परं हितम्  
०१,१५६।००९च् अनुजांस् तु न जानामि गच्छेयुर् नेति वा पुनः  
०१,१५६।०१० वैशम्पायन उवाच  
०१,१५६।०१०अ ततः कुन्ती भीमसेनम् अर्जुनं यमजौ तथा  
०१,१५६।०१०च् उवाच गमनं ते च तथेत्य् एवाब्रुवंस् तदा  
०१,१५६।०११अ तत आमन्त्र्य तं विप्रं कुन्ती राजन् सुतैः सह  
०१,१५६।०११च् प्रतस्थे नगरीं रम्यां द्रुपदस्य महात्मनः  
०१,१५७।००१ वैशम्पायन उवाच  
०१,१५७।००१अ वसत्सु तेषु प्रच्छन्नं पाण्डवेषु महात्मसु  
०१,१५७।००१च् आजगामाथ तान् द्रष्टुं व्यासः सत्यवतीसुतः  
०१,१५७।००२अ तम् आगतम् अभिप्रेक्ष्य प्रत्युद्गम्य परन्तपाः  
०१,१५७।००२च् प्रणिपत्याभिवाद्यैनं तस्थुः प्राञ्जलयस् तदा  
०१,१५७।००३अ समनुज्ञाप्य तान् सर्वान् आसीनान् मुनिर् अब्रवीत्  
०१,१५७।००३च् प्रसन्नः पूजितः पार्थैः प्रीतिपूर्वम् इदं वचः  
०१,१५७।००४अ अपि धर्मेण वर्तध्वं शास्त्रेण च परन्तपाः  
०१,१५७।००४च् अपि विप्रेषु वः पूजा पूजार्हेषु न हीयते  
०१,१५७।००५अ अथ धर्मार्थवद् वाक्यम् उक्त्वा स भगवान् ऋषिः  
०१,१५७।००५च् विचित्राश् च कथास् तास् ताः पुनर् एवेदम् अब्रवीत्  
०१,१५७।००६अ आसीत् तपोवने का चिद् ऋषेः कन्या महात्मनः  
०१,१५७।००६च् विलग्नमध्या सुश्रोणी सुभ्रूः सर्वगुणान्विता  
०१,१५७।००७अ कर्मभिः स्वकृतैः सा तु दुर्भगा समपद्यत  
०१,१५७।००७च् नाध्यगच्छत् पतिं सा तु कन्या रूपवती सती  
०१,१५७।००८अ तपस् तप्तुम् अथारेभे पत्यर्थम् असुखा ततः  
०१,१५७।००८च् तोषयाम् आस तपसा सा किलोग्रेण शङ्करम्  
०१,१५७।००९अ तस्याः स भगवांस् तुष्टस् ताम् उवाच तपस्विनीम्  
०१,१५७।००९च् वरं वरय भद्रं ते वरदो ऽस्मीति भामिनि  
०१,१५७।०१०अ अथेश्वरम् उवाचेदम् आत्मनः सा वचो हितम्  
०१,१५७।०१०च् पतिं सर्वगुणोपेतम् इच्छामीति पुनः पुनः  
०१,१५७।०११अ ताम् अथ प्रत्युवाचेदम् ईशानो वदतां वरः  
०१,१५७।०११च् पञ्च ते पतयो भद्रे भविष्यन्तीति शङ्करः  
०१,१५७।०११द्*१७०८_०१ एवम् उक्ता ततः कन्या देवं वरदम् अब्रवीत्  
०१,१५७।०१२अ प्रतिब्रुवन्तीम् एकं मे पतिं देहीति शङ्करम्  
०१,१५७।०१२च् पुनर् एवाब्रवीद् देव इदं वचनम् उत्तमम्  
०१,१५७।०१३अ पञ्चकृत्वस् त्वया उक्तः पतिं देहीत्य् अहं पुनः  
०१,१५७।०१३च् देहम् अन्यं गतायास् ते यथोक्तं तद् भविष्यति  
०१,१५७।०१४अ द्रुपदस्य कुले जाता कन्या सा देवरूपिणी  
०१,१५७।०१४च् निर्दिष्टा भवतां पत्नी कृष्णा पार्षत्य् अनिन्दिता  
०१,१५७।०१५अ पाञ्चालनगरं तस्मात् प्रविशध्वं महाबलाः  
०१,१५७।०१५च् सुखिनस् ताम् अनुप्राप्य भविष्यथ न संशयः  
०१,१५७।०१५द्*१७०९_०१ राज्यं चैवागतं पार्था इन्द्रप्रस्थं प्रविश्य ह  
०१,१५७।०१६अ एवम् उक्त्वा महाभागः पाण्डवानां पितामहः  
०१,१५७।०१६च् पार्थान् आमन्त्र्य कुन्तीं च प्रातिष्ठत महातपाः  
०१,१५७।०१६द्@०९६=०००० वैशम्पायनः  
०१,१५७।०१६द्@०९६=०००५ युधिष्ठिरः  
०१,१५७।०१६द्@०९६=०००९ ब्राह्मणाः  
०१,१५७।०१६द्@०९६=००३९ युधिष्ठिरः  
०१,१५७।०१६द्@०९६_०००१ ते प्रयाता नरव्याघ्रा मात्रा सह परन्तपाः  
०१,१५७।०१६द्@०९६_०००२ ब्राह्मणान् गच्छतो ऽपश्यन् पाञ्चालान् सगणान् बहून्  
०१,१५७।०१६द्@०९६_०००३ अथ ते ब्राह्मणा ऊचुः पाण्डवान् धर्मचारिणः  
०१,१५७।०१६द्@०९६_०००४ क्व भवन्तो गमिष्यन्ति कुतो वागच्छतेति ह  
०१,१५७।०१६द्@०९६_०००५ प्रयातान् एकचक्रायाः सोदर्यान् देवदर्शिनः  
०१,१५७।०१६द्@०९६_०००६ भवन्तो नो ऽभिजानन्तु सहितान् मातृचारिणः  
०१,१५७।०१६द्@०९६_०००७ गच्छतो नस् तु पाञ्चालान् द्रुपदस्य पुरीं प्रति  
०१,१५७।०१६द्@०९६_०००८ इच्छामो भवतो ज्ञातुं महत् कौतूहलं हि नः  
०१,१५७।०१६द्@०९६_०००९ एकसार्थं प्रयाताः स्म वयम् अप्य् अत्र गामिनः  
०१,१५७।०१६द्@०९६_००१० तत्राप्य् अद्भुतसङ्काश उत्सवो भविता महान्  
०१,१५७।०१६द्@०९६_००११ ततस् तु यज्ञसेनस्य द्रुपदस्य महात्मनः  
०१,१५७।०१६द्@०९६_००१२ यासाव् अयोनिजा कन्या स्थास्यते सा स्वयंवरे  
०१,१५७।०१६द्@०९६_००१३ दर्शनीयानवद्याङ्गी सुकुमारी यशस्विनी  
०१,१५७।०१६द्@०९६_००१४ धृष्टद्युम्नस्य भगिनी द्रोणशत्रोः प्रतापिनः  
०१,१५७।०१६द्@०९६_००१५ जातो यः पावकाच् छूरः सशरः सशरासनः  
०१,१५७।०१६द्@०९६_००१६ सुसमिद्धान् महाभागः सोमकानां महारथः  
०१,१५७।०१६द्@०९६_००१७ तस्मिन् सञ्जायमाने च वाग् उवाचाशरीरिणी  
०१,१५७।०१६द्@०९६_००१८ एष मृत्युश् च शिष्यश् च भारद्वाजस्य जायते  
०१,१५७।०१६द्@०९६_००१९ स्वसा तस्य तु वेद्याश् च जाता तस्मिन् महामखे  
०१,१५७।०१६द्@०९६_००२० स्त्रीरत्नम् असितापाङ्गी श्यामा नीलोत्पलं यथा  
०१,१५७।०१६द्@०९६_००२१ तां यज्ञसेनस्य सुतां द्रौपदीं परमस्त्रियम्  
०१,१५७।०१६द्@०९६_००२२ गच्छामस् तत्र वै द्रष्टुं तं चैवास्याः स्वयंवरम्  
०१,१५७।०१६द्@०९६_००२३ राजानो राजपुत्राश् च यज्वानो भूरिदक्षिणाः  
०१,१५७।०१६द्@०९६_००२४ स्वाध्यायवन्तः शुचयो महात्मानो धृतव्रताः  
०१,१५७।०१६द्@०९६_००२५ तरुणा दर्शनीयाश् च बलवन्तो दुरासदाः  
०१,१५७।०१६द्@०९६_००२६ महारथाः कृतास्त्राश् च समेष्यन्तीह भूमिपाः  
०१,१५७।०१६द्@०९६_००२७ ते तत्र विविधं दानं विजयार्थे नरेश्वराः  
०१,१५७।०१६द्@०९६_००२८ प्रदास्यन्ति धनं गाश् च भक्ष्यं भोज्यं च सर्वशः  
०१,१५७।०१६द्@०९६_००२९ प्रतिलभ्य च तत् सर्वं दृष्ट्वा कृष्णां स्वयंवरे  
०१,१५७।०१६द्@०९६_००३० यं च सा क्षत्रियं रङ्गे कुमारी वरयिष्यति  
०१,१५७।०१६द्@०९६_००३१ नटा वैतालिकाश् चैव नर्तकाः सूतमागधाः  
०१,१५७।०१६द्@०९६_००३२ नियोधकाश् च देशेभ्यः समेष्यन्ति महाबलाः  
०१,१५७।०१६द्@०९६_००३३ एतत् कौतूहलं तत्र दृष्ट्वा वै प्रतिगृह्य च  
०१,१५७।०१६द्@०९६_००३४ सहास्माभिर् महात्मानो मात्रा सह निवर्त्स्यथ  
०१,१५७।०१६द्@०९६_००३५ दर्शनीयांश् च वः सर्वान् एकरूपान् अवस्थितान्  
०१,१५७।०१६द्@०९६_००३६ समीक्ष्य कृष्णा वरयेत् सङ्गत्यान्यतमं पतिम्  
०१,१५७।०१६द्@०९६_००३७ अयम् एकश् च वो भ्राता दर्शनीयो महाभुजः  
०१,१५७।०१६द्@०९६_००३८ नियुध्यमानो विजयेत् सङ्गत्या द्रविणं महत्  
०१,१५७।०१६द्@०९६_००३९ परमं भो गमिष्यामो द्रष्टुं तत्र स्वयंवरम्  
०१,१५७।०१६द्@०९६_००४० द्रौपदीं यज्ञसेनस्य कन्यां तस्यास् तथोत्सवम्  
०१,१५८।००१ वैशम्पायन उवाच  
०१,१५८।००१*१७१०_०१ गते भगवति व्यासे पाण्डवा हृष्टमानसाः  
०१,१५८।००१अ ते प्रतस्थुः पुरस्कृत्य मातरं पुरुषर्षभाः  
०१,१५८।००१ब्*१७११_०१ आमन्त्र्य ब्राह्मणं पूर्वम् अभिवाद्यानुमान्य च  
०१,१५८।००१च् समैर् उदङ्मुखैर् मार्गैर् यथोद्दिष्टं परन्तपाः  
०१,१५८।००२अ ते गच्छन्तस् त्व् अहोरात्रं तीर्थं सोमश्रवायणम्  
०१,१५८।००२अ*१७१२_०१ । । । । । । । । पाञ्चालनगरं प्रति  
०१,१५८।००२अ*१७१२_०२ अभ्याजग्मुर् लोकनदीं गङ्गां भागीरथीं प्रति  
०१,१५८।००२अ*१७१२_०३ चन्द्रास्तमयवेलायाम् अर्धरात्रे समागमे  
०१,१५८।००२अ*१७१२_०४ वारि चैवानुमज्जन्तः । । । । । । । ।  
०१,१५८।००२च् आसेदुः पुरुषव्याघ्रा गङ्गायां पाण्डुनन्दनाः  
०१,१५८।००३अ उल्मुकं तु समुद्यम्य तेषाम् अग्रे धनञ्जयः  
०१,१५८।००३च् प्रकाशार्थं ययौ तत्र रक्षार्थं च महायशाः  
०१,१५८।००४अ तत्र गङ्गाजले रम्ये विविक्ते क्रीडयन् स्त्रियः  
०१,१५८।००४च् ईर्ष्युर् गन्धर्वराजः स्म जलक्रीडाम् उपागतः  
०१,१५८।००५अ शब्दं तेषां स शुश्राव नदीं समुपसर्पताम्  
०१,१५८।००५च् तेन शब्देन चाविष्टश् चुक्रोध बलवद् बली  
०१,१५८।००६अ स दृष्ट्वा पाण्डवांस् तत्र सह मात्रा परन्तपान्  
०१,१५८।००६च् विस्फारयन् धनुर् घोरम् इदं वचनम् अब्रवीत्  
०१,१५८।००७अ सन्ध्या संरज्यते घोरा पूर्वरात्रागमेषु या  
०१,१५८।००७च् अशीतिभिस् त्रुटैर् हीनं तं मुहूर्तं प्रचक्षते  
०१,१५८।००८अ विहितं कामचाराणां यक्षगन्धर्वरक्षसाम्  
०१,१५८।००८च् शेषम् अन्यन् मनुष्याणां कामचारम् इह स्मृतम्  
०१,१५८।००९अ लोभात् प्रचारं चरतस् तासु वेलासु वै नरान्  
०१,१५८।००९च् उपक्रान्ता निगृह्णीमो राक्षसैः सह बालिशान्  
०१,१५८।०१०अ ततो रात्रौ प्राप्नुवतो जलं ब्रह्मविदो जनाः  
०१,१५८।०१०च् गर्हयन्ति नरान् सर्वान् बलस्थान् नृपतीन् अपि  
०१,१५८।०११अ आरात् तिष्ठत मा मह्यं समीपम् उपसर्पत  
०१,१५८।०११च् कस्मान् मां नाभिजानीत प्राप्तं भागीरथीजलम्  
०१,१५८।०१२अ अङ्गारपर्णं गन्धर्वं वित्त मां स्वबलाश्रयम्  
०१,१५८।०१२च् अहं हि मानी चेर्ष्युश् च कुबेरस्य प्रियः सखा  
०१,१५८।०१३अ अङ्गारपर्णम् इति च ख्यतं वनम् इदं मम  
०१,१५८।०१३च् अनु गङ्गां च वाकां च चित्रं यत्र वसाम्य् अहम्  
०१,१५८।०१४अ न कुणपाः शृङ्गिणो वा न देवा न च मानुषाः  
०१,१५८।०१४च् इदं समुपसर्पन्ति तत् किं समुपसर्पथ  
०१,१५८।०१५ अर्जुन उवाच  
०१,१५८।०१५अ समुद्रे हिमवत्पार्श्वे नद्याम् अस्यां च दुर्मते  
०१,१५८।०१५च् रात्राव् अहनि सन्धौ च कस्य कॢप्तः परिग्रहः  
०१,१५८।०१५द्*१७१३_०१ भुक्तो वाप्य् अथवाभुक्तो रात्राव् अहनि खेचर  
०१,१५८।०१५द्*१७१३_०२ न कालनियमो ह्य् अस्ति गङ्गां प्राप्य सरिद्वराम्  
०१,१५८।०१६अ वयं च शक्तिसम्पन्ना अकाले त्वाम् अधृष्णुमः  
०१,१५८।०१६च् अशक्ता हि क्षणे क्रूरे युष्मान् अर्चन्ति मानवाः  
०१,१५८।०१७अ पुरा हिमवतश् चैषा हेमशृङ्गाद् विनिःसृता  
०१,१५८।०१७च् गङ्गा गत्वा समुद्राम्भः सप्तधा प्रतिपद्यते  
०१,१५८।०१७द्*१७१४_०१ गङ्गां च यमुनां चैव प्लक्षजातां सरस्वतीम्  
०१,१५८।०१७द्*१७१४_०२ रथस्थां सरयूं चैव गोमतीं गण्डकीं तथा  
०१,१५८।०१७द्*१७१४_०३ अपर्युषितपापास् ते नदीः सप्त पिबन्ति ये  
०१,१५८।०१८अ इयं भूत्वा चैकवप्रा शुचिर् आकाशगा पुनः  
०१,१५८।०१८च् देवेषु गङ्गा गन्धर्व प्राप्नोत्य् अलकनन्दताम्  
०१,१५८।०१८द्*१७१५_०१ वङ्क्षुर् भद्रा चोत्तरगा हिमवत्पदनिःसृता  
०१,१५८।०१९अ तथा पितॄन् वैतरणी दुस्तरा पापकर्मभिः  
०१,१५८।०१९च् गङ्गा भवति गन्धर्व यथा द्वैपायनो ऽब्रवीत्  
०१,१५८।०२०अ असम्बाधा देवनदी स्वर्गसम्पादनी शुभा  
०१,१५८।०२०च् कथम् इच्छसि तां रोद्धुं नैष धर्मः सनातनः  
०१,१५८।०२१अ अनिवार्यम् असम्बाधं तव वाचा कथं वयम्  
०१,१५८।०२१च् न स्पृशेम यथाकामं पुण्यं भागीरथीजलम्  
०१,१५८।०२२ वैशम्पायन उवाच  
०१,१५८।०२२अ अङ्गारपर्णस् तच् छ्रुत्वा क्रुद्ध आनम्य कार्मुकम्  
०१,१५८।०२२च् मुमोच सायकान् दीप्तान् अहीन् आशीविषान् इव  
०१,१५८।०२३अ उल्मुकं भ्रामयंस् तूर्णं पाण्डवश् चर्म चोत्तमम्  
०१,१५८।०२३च् व्यपोवाह शरांस् तस्य सर्वान् एव धनञ्जयः  
०१,१५८।०२४ अर्जुन उवाच  
०१,१५८।०२४अ बिभीषिकैषा गन्धर्व नास्त्रज्ञेषु प्रयुज्यते  
०१,१५८।०२४च् अस्त्रज्ञेषु प्रयुक्तैषा फेनवत् प्रविलीयते  
०१,१५८।०२५अ मानुषान् अति गन्धर्वान् सर्वान् गन्धर्व लक्षये  
०१,१५८।०२५च् तस्माद् अस्त्रेण दिव्येन योत्स्ये ऽहं न तु मायया  
०१,१५८।०२६अ पुरास्त्रम् इदम् आग्नेयं प्रादात् किल बृहस्पतिः  
०१,१५८।०२६च् भरद्वाजस्य गन्धर्व गुरुपुत्रः शतक्रतोः  
०१,१५८।०२७अ भरद्वाजाद् अग्निवेश्यो अग्निवेश्याद् गुरुर् मम  
०१,१५८।०२७च् स त्व् इदं मह्यम् अददाद् द्रोणो ब्राह्मणसत्तमः  
०१,१५८।०२८ वैशम्पायन उवाच  
०१,१५८।०२८अ इत्य् उक्त्वा पाण्डवः क्रुद्धो गन्धर्वाय मुमोच ह  
०१,१५८।०२८च् प्रदीप्तम् अस्त्रम् आग्नेयं ददाहास्य रथं तु तत्  
०१,१५८।०२९अ विरथं विप्लुतं तं तु स गन्धर्वं महाबलम्  
०१,१५८।०२९च् अस्त्रतेजःप्रमूढं च प्रपतन्तम् अवाङ्मुखम्  
०१,१५८।०३०अ शिरोरुहेषु जग्राह माल्यवत्सु धनञ्जयः  
०१,१५८।०३०च् भ्रातॄन् प्रति चकर्षाथ सो ऽस्त्रपाताद् अचेतसम्  
०१,१५८।०३१अ युधिष्ठिरं तस्य भार्या प्रपेदे शरणार्थिनी  
०१,१५८।०३१च् नाम्ना कुम्भीनसी नाम पतित्राणम् अभीप्सती  
०१,१५८।०३२ गन्धर्व्य् उवाच  
०१,१५८।०३२अ त्राहि त्वं मां महाराज पतिं चेमं विमुञ्च मे  
०१,१५८।०३२च् गन्धर्वीं शरणं प्राप्तां नाम्ना कुम्बीनसीं प्रभो  
०१,१५८।०३२द्*१७१६_०१ दीनं वाक्यं तु तच् छ्रुत्वा युधिष्ठिर उवाच ह  
०१,१५८।०३२द्*१७१७_०१ दृष्ट्वोवाच महाबाहुः फाल्गुनं वै युधिष्ठिरः  
०१,१५८।०३२द्*१७१८_०१ दृष्ट्वानुग्रहभावाच् च पार्थः पार्थम् उवाच ह  
०१,१५८।०३३ युधिष्ठिर उवाच  
०१,१५८।०३३अ युद्धे जितं यशोहीनं स्त्रीनाथम् अपराक्रमम्  
०१,१५८।०३३च् को नु हन्याद् रिपुं त्वादृङ् मुञ्चेमं रिपुसूदन  
०१,१५८।०३४ अर्जुन उवाच  
०१,१५८।०३४अ अङ्गेमं प्रतिपद्यस्व गच्छ गन्धर्व मा शुचः  
०१,१५८।०३४च् प्रदिशत्य् अभयं ते ऽद्य कुरुराजो युधिष्ठिरः  
०१,१५८।०३५ गन्धर्व उवाच  
०१,१५८।०३५अ जितो ऽहं पूर्वकं नाम मुञ्चाम्य् अङ्गारपर्णताम्  
०१,१५८।०३५च् न च श्लाघे बलेनाद्य न नाम्ना जनसंसदि  
०१,१५८।०३६अ साध्व् इमं लब्धवांल् लाभं यो ऽहं दिव्यास्त्रधारिणम्  
०१,१५८।०३६च् गान्धर्व्या मायया योद्धुम् इच्छामि वयसा वरम्  
०१,१५८।०३७अ अस्त्राग्निना विचित्रो ऽयं दग्धो मे रथ उत्तमः  
०१,१५८।०३७च् सो ऽहं चित्ररथो भूत्वा नाम्ना दग्धरथो ऽभवम्  
०१,१५८।०३८अ सम्भृता चैव विद्येयं तपसेह पुरा मया  
०१,१५८।०३८च् निवेदयिष्ये ताम् अद्य प्राणदाया महात्मने  
०१,१५८।०३९अ संस्तम्भितं हि तरसा जितं शरणम् आगतम्  
०१,१५८।०३९च् यो ऽरिं संयोजयेत् प्राणैः कल्याणं किं न सो ऽर्हति  
०१,१५८।०४०अ चक्षुषी नाम विद्येयं यां सोमाय ददौ मनुः  
०१,१५८।०४०च् ददौ स विश्वावसवे मह्यं विश्वावसुर् ददौ  
०१,१५८।०४१अ सेयं कापुरुषं प्राप्ता गुरुदत्ता प्रणश्यति  
०१,१५८।०४१च् आगमो ऽस्या मया प्रोक्तो वीर्यं प्रतिनिबोध मे  
०१,१५८।०४२अ यच् चक्षुषा द्रष्टुम् इच्छेत् त्रिषु लोकेषु किं चन  
०१,१५८।०४२च् तत् पश्येद् यादृशं चेच्छेत् तादृषं द्रष्टुम् अर्हति  
०१,१५८।०४३अ समानपद्ये षण्मासान् स्थितो विद्यां लभेद् इमाम्  
०१,१५८।०४३च् अनुनेष्याम्य् अहं विद्यां स्वयं तुभ्यं व्रते कृते  
०१,१५८।०४४अ विद्यया ह्य् अनया राजन् वयं नृभ्यो विशेषिताः  
०१,१५८।०४४च् अविशिष्टाश् च देवानाम् अनुभावप्रवर्तिताः  
०१,१५८।०४५अ गन्धर्वजानाम् अश्वानाम् अहं पुरुषसत्तम  
०१,१५८।०४५च् भ्रातृभ्यस् तव पञ्चभ्यः पृथग् दाता शतं शतम्  
०१,१५८।०४६अ देवगन्धर्ववाहास् ते दिव्यगन्धा मनोगमाः  
०१,१५८।०४६च् क्षीणाः क्षीणा भवन्त्य् एते न हीयन्ते च रंहसः  
०१,१५८।०४७अ पुरा कृतं महेन्द्रस्य वज्रं वृत्रनिबर्हणे  
०१,१५८।०४७च् दशधा शतधा चैव तच् छीर्णं वृत्रमूर्धनि  
०१,१५८।०४८अ ततो भागीकृतो देवैर् वज्रभाग उपास्यते  
०१,१५८।०४८च् लोके यत् साधनं किं चित् सा वै वज्रतनुः स्मृता  
०१,१५८।०४९अ वज्रपाणिर् ब्राह्मणः स्यात् क्षत्रं वज्ररथं स्मृतम्  
०१,१५८।०४९च् वैश्या वै दानवज्राश् च कर्मवज्रा यवीयसः  
०१,१५८।०५०अ वज्रं क्षत्रस्य वाजिनो अवध्या वाजिनः स्मृताः  
०१,१५८।०५०च् रथाङ्गं वडवा सूते सूताश् चाश्वेषु ये मताः  
०१,१५८।०५१अ कामवर्णाः कामजवाः कामतः समुपस्थिताः  
०१,१५८।०५१च् इमे गन्धर्वजाः कामं पूरयिष्यन्ति ते हयाः  
०१,१५८।०५२ अर्जुन उवाच  
०१,१५८।०५२अ यदि प्रीतेन वा दत्तं संशये जीवितस्य वा  
०१,१५८।०५२च् विद्या वित्तं श्रुतं वापि न तद् गन्धर्व कामये  
०१,१५८।०५३ गन्धर्व उवाच  
०१,१५८।०५३अ संयोगो वै प्रीतिकरः संसत्सु प्रतिदृश्यते  
०१,१५८।०५३च् जीवितस्य प्रदानेन प्रीतो विद्यां ददामि ते  
०१,१५८।०५४अ त्वत्तो ह्य् अहं ग्रहीष्यामि अस्त्रम् आग्नेयम् उत्तमम्  
०१,१५८।०५४च् तथैव सख्यं बीभत्सो चिराय भरतर्षभ  
०१,१५८।०५५ अर्जुन उवाच  
०१,१५८।०५५अ त्वत्तो ऽस्त्रेण वृणोम्य् अश्वान् संयोगः शाश्वतो ऽस्तु नौ  
०१,१५८।०५५च् सखे तद् ब्रूहि गन्धर्व युष्मभ्यो यद् भयं त्यजेत्  
०१,१५९।००१ अर्जुन उवाच  
०१,१५९।००१अ कारणं ब्रूहि गन्धर्व किं तद् येन स्म धर्षिताः  
०१,१५९।००१च् यान्तो ब्रह्मविदः सन्तः सर्वे रात्राव् अरिन्दम  
०१,१५९।००२ गन्धर्व उवाच  
०१,१५९।००२अ अनग्नयो ऽनाहुतयो न च विप्रपुरस्कृताः  
०१,१५९।००२च् यूयं ततो धर्षिताः स्थ मया पाण्डवनन्दन  
०१,१५९।००३अ यक्षराक्षसगन्धर्वाः पिशाचोरगमानवाः  
०१,१५९।००३ब्*१७१९_०१ धर्षयन्ति नरव्याघ्र न ब्राह्मणपुरस्कृतान्  
०१,१५९।००३ब्*१७१९_०२ जानता च मया तस्मात् तेजश् चाभिजनं च वः  
०१,१५९।००३ब्*१७१९_०३ इयम् अग्निमतां श्रेष्ठ धर्षितुं वै कृता मतिः  
०१,१५९।००३ब्*१७१९_०४ को हि वस् त्रिषु लोकेषु न वेद भरतर्षभ  
०१,१५९।००३ब्*१७१९_०५ स्वैर् गुणैर् विस्तृतं श्रीमद् यशो ऽग्र्यं भूरिवर्चसाम्  
०१,१५९।००३च् विस्तरं कुरुवंशस्य श्रीमतः कथयन्ति ते  
०१,१५९।००४अ नारदप्रभृतीनां च देवर्षीणां मया श्रुतम्  
०१,१५९।००४च् गुणान् कथयतां वीर पूर्वेषां तव धीमताम्  
०१,१५९।००५अ स्वयं चापि मया दृष्टश् चरता सागराम्बराम्  
०१,१५९।००५च् इमां वसुमतीं कृत्स्नां प्रभावः स्वकुलस्य ते  
०१,१५९।००६अ वेदे धनुषि चाचार्यम् अभिजानामि ते ऽर्जुन  
०१,१५९।००६च् विश्रुतं त्रिषु लोकेषु भारद्वाजं यशस्विनम्  
०१,१५९।००६द्*१७२०_०१ सर्ववेदविदां श्रेष्ठं सर्वशस्त्रभृतां वरम्  
०१,१५९।००६द्*१७२०_०२ द्रोणम् इष्वस्त्रकुशलं धनुष्य् अङ्गिरसां वरम्  
०१,१५९।००७अ धर्मं वायुं च शक्रं च विजानाम्य् अश्विनौ तथा  
०१,१५९।००७च् पाण्डुं च कुरुशार्दूल षड् एतान् कुलवर्धनान्  
०१,१५९।००७ए पितॄन् एतान् अहं पार्थ देवमानुषसत्तमान्  
०१,१५९।००८अ दिव्यात्मानो महात्मानः सर्वशस्त्रभृतां वराः  
०१,१५९।००८च् भवन्तो भ्रातरः शूराः सर्वे सुचरितव्रताः  
०१,१५९।००९अ उत्तमां तु मनोबुद्धिं भवतां भावितात्मनाम्  
०१,१५९।००९च् जानन्न् अपि च वः पार्थ कृतवान् इह धर्षणाम्  
०१,१५९।०१०अ स्त्रीसकाशे च कौरव्य न पुमान् क्षन्तुम् अर्हति  
०१,१५९।०१०च् धर्षणाम् आत्मनः पश्यन् बाहुद्रविणम् आश्रितः  
०१,१५९।०११अ नक्तं च बलम् अस्माकं भूय एवाभिवर्धते  
०१,१५९।०११च् यतस् ततो मां कौन्तेय सदारं मन्युर् आविशत्  
०१,१५९।०१२अ सो ऽहं त्वयेह विजितः सङ्ख्ये तापत्यवर्धन  
०१,१५९।०१२च् येन तेनेह विधिना कीर्त्यमानं निबोध मे  
०१,१५९।०१३अ ब्रह्मचर्यं परो धर्मः स चापि नियतस् त्वयि  
०१,१५९।०१३च् यस्मात् तस्माद् अहं पार्थ रणे ऽस्मिन् विजितस् त्वया  
०१,१५९।०१४अ यस् तु स्यात् क्षत्रियः कश् चित् कामवृत्तः परन्तप  
०१,१५९।०१४च् नक्तं च युधि युध्येत न स जीवेत् कथं चन  
०१,१५९।०१५अ यस् तु स्यात् कामवृत्तो ऽपि राजा तापत्य सङ्गरे  
०१,१५९।०१५च् जयेन् नक्तञ्चरान् सर्वान् स पुरोहितधूर्गतः  
०१,१५९।०१६अ तस्मात् तापत्य यत् किं चिन् नृणां श्रेय इहेप्सितम्  
०१,१५९।०१६च् तस्मिन् कर्मणि योक्तव्या दान्तात्मानः पुरोहिताः  
०१,१५९।०१७अ वेदे षडङ्गे निरताः शुचयः सत्यवादिनः  
०१,१५९।०१७च् धर्मात्मानः कृतात्मानः स्युर् नृपाणां पुरोहिताः  
०१,१५९।०१८अ जयश् च नियतो राज्ञः स्वर्गश् च स्याद् अनन्तरम्  
०१,१५९।०१८च् यस्य स्याद् धर्मविद् वाग्मी पुरोधाः शीलवाञ् शुचिः  
०१,१५९।०१९अ लाभं लब्धुम् अलब्धं हि लब्धं च परिरक्षितुम्  
०१,१५९।०१९च् पुरोहितं प्रकुर्वीत राजा गुणसमन्वितम्  
०१,१५९।०२०अ पुरोहितमते तिष्ठेद् य इच्छेत् पृथिवीं नृपः  
०१,१५९।०२०च् प्राप्तुं मेरुवरोत्तंसां सर्वशः सागराम्बराम्  
०१,१५९।०२१अ न हि केवलशौर्येण तापत्याभिजनेन च  
०१,१५९।०२१च् जयेद् अब्राह्मणः कश् चिद् भूमिं भूमिपतिः क्व चित्  
०१,१५९।०२२अ तस्माद् एवं विजानीहि कुरूणां वंशवर्धन  
०१,१५९।०२२च् ब्राह्मणप्रमुखं राज्यं शक्यं पालयितुं चिरम्  
०१,१६०।००१ अर्जुन उवाच  
०१,१६०।००१अ तापत्य इति यद् वाक्यम् उक्तवान् असि माम् इह  
०१,१६०।००१च् तद् अहं ज्ञातुम् इच्छामि तापत्यार्थविनिश्चयम्  
०१,१६०।००२अ तपती नाम का चैषा तापत्या यत्कृते वयम्  
०१,१६०।००२च् कौन्तेया हि वयं साधो तत्त्वम् इच्छामि वेदितुम्  
०१,१६०।००२द्*१७२१_०१ तत् सर्वं त्वम् अशेषेण तद् ब्रूह्य् अङ्गारपर्णक  
०१,१६०।००३ वैशम्पायन उवाच  
०१,१६०।००३अ एवम् उक्तः स गन्धर्वः कुन्तीपुत्रं धनञ्जयम्  
०१,१६०।००३च् विश्रुतां त्रिषु लोकेषु श्रावयाम् आस वै कथाम्  
०१,१६०।००४ गन्धर्व उवाच  
०१,१६०।००४अ हन्त ते कथयिष्यामि कथाम् एतां मनोरमाम्  
०१,१६०।००४च् यथावद् अखिलां पार्थ धर्म्यां धर्मभृतां वर  
०१,१६०।००५अ उक्तवान् अस्मि येन त्वां तापत्य इति यद् वचः  
०१,१६०।००५च् तत् ते ऽहं कथयिष्यामि शृणुष्वैकमना मम  
०१,१६०।००६अ य एष दिवि धिष्ण्येन नाकं व्याप्नोति तेजसा  
०१,१६०।००६च् एतस्य तपती नाम बभूवासदृशी सुता  
०१,१६०।००७अ विवस्वतो वै कौन्तेय सावित्र्यवरजा विभो  
०१,१६०।००७च् विश्रुता त्रिषु लोकेषु तपती तपसा युता  
०१,१६०।००८अ न देवी नासुरी चैव न यक्षी न च राक्षसी  
०१,१६०।००८च् नाप्सरा न च गन्धर्वी तथारूपेण का चन  
०१,१६०।००९अ सुविभक्तानवद्याङ्गी स्वसितायतलोचना  
०१,१६०।००९च् स्वाचारा चैव साध्वी च सुवेषा चैव भामिनी  
०१,१६०।०१०अ न तस्याः सदृशं कं चित् त्रिषु लोकेषु भारत  
०१,१६०।०१०च् भर्तारं सविता मेने रूपशीलकुलश्रुतैः  
०१,१६०।०११अ सम्प्राप्तयौवनां पश्यन् देयां दुहितरं तु ताम्  
०१,१६०।०११ब्*१७२२_०१ द्व्यष्टवर्षां तु तां पश्यन् सविता रूपशालिनीम्  
०१,१६०।०११च् नोपलेभे ततः शान्तिं सम्प्रदानं विचिन्तयन्  
०१,१६०।०१२अ अर्थर्क्षपुत्रः कौन्तेय कुरूणाम् ऋषभो बली  
०१,१६०।०१२च् सूर्यम् आराधयाम् आस नृपः संवरणः सदा  
०१,१६०।०१३अ अर्घ्यमाल्योपहारैश् च शश्वच् च नृपतिर् यतः  
०१,१६०।०१३च् नियमैर् उपवासैश् च तपोभिर् विविधैर् अपि  
०१,१६०।०१४अ शुश्रूषुर् अनहंवादी शुचिः पौरवनन्दनः  
०१,१६०।०१४च् अंशुमन्तं समुद्यन्तं पूजयाम् आस भक्तिमान्  
०१,१६०।०१५अ ततः कृतज्ञं धर्मज्ञं रूपेणासदृशं भुवि  
०१,१६०।०१५च् तपत्याः सदृशं मेने सूर्यः संवरणं पतिम्  
०१,१६०।०१६अ दातुम् ऐच्छत् ततः कन्यां तस्मै संवरणाय ताम्  
०१,१६०।०१६च् नृपोत्तमाय कौरव्य विश्रुताभिजनाय वै  
०१,१६०।०१७अ यथा हि दिवि दीप्तांशुः प्रभासयति तेजसा  
०१,१६०।०१७च् तथा भुवि महीपालो दीप्त्या संवरणो ऽभवत्  
०१,१६०।०१८अ यथार्चयन्ति चादित्यम् उद्यन्तं ब्रह्मवादिनः  
०१,१६०।०१८च् तथा संवरणं पार्थ ब्राह्मणावरजाः प्रजाः  
०१,१६०।०१९अ स सोमम् अति कान्तत्वाद् आदित्यम् अति तेजसा  
०१,१६०।०१९च् बभूव नृपतिः श्रीमान् सुहृदां दुर्हृदाम् अपि  
०१,१६०।०२०अ एवङ्गुणस्य नृपतेस् तथावृत्तस्य कौरव  
०१,१६०।०२०च् तस्मै दातुं मनश् चक्रे तपतीं तपनः स्वयम्  
०१,१६०।०२१अ स कदा चिद् अथो राजा श्रीमान् उरुयशा भुवि  
०१,१६०।०२१च् चचार मृगयां पार्थ पर्वतोपवने किल  
०१,१६०।०२२अ चरतो मृगयां तस्य क्षुत्पिपासाश्रमान्वितः  
०१,१६०।०२२च् ममार राज्ञः कौन्तेय गिराव् अप्रतिमो हयः  
०१,१६०।०२३अ स मृताश्वश् चरन् पार्थ पद्भ्याम् एव गिरौ नृपः  
०१,१६०।०२३च् ददर्शासदृशीं लोके कन्याम् आयतलोचनाम्  
०१,१६०।०२४अ स एक एकाम् आसाद्य कन्यां ताम् अरिमर्दनः  
०१,१६०।०२४च् तस्थौ नृपतिशार्दूलः पश्यन्न् अविचलेक्षणः  
०१,१६०।०२५अ स हि तां तर्कयाम् आस रूपतो नृपतिः श्रियम्  
०१,१६०।०२५च् पुनः सन्तर्कयाम् आस रवेर् भ्रष्टाम् इव प्रभाम्  
०१,१६०।०२५द्*१७२३_०१ वपुषा वर्चसा चैव शिखाम् इव विभावसोः  
०१,१६०।०२५द्*१७२३_०२ प्रसन्नत्वेन कान्त्या च चन्द्ररेखाम् इवामलाम्  
०१,१६०।०२६अ गिरिप्रस्थे तु सा यस्मिन् स्थिता स्वसितलोचना  
०१,१६०।०२६ब्*१७२४_०१ विभ्राजमाना शुशुभे प्रतिमेव हिरण्मयी  
०१,१६०।०२६ब्*१७२४_०२ तस्या रूपेण स गिरिर् वेषेण च विशेषतः  
०१,१६०।०२६च् स सवृक्षक्षुपलतो हिरण्मय इवाभवत्  
०१,१६०।०२६द्*१७२५_०१ तां तु दृष्ट्वा स चार्वङ्गीं राजा राजीवलोचनाम्  
०१,१६०।०२७अ अवमेने च तां दृष्ट्वा सर्वप्राणभृतां वपुः  
०१,१६०।०२७च् अवाप्तं चात्मनो मेने स राजा चक्षुषः फलम्  
०१,१६०।०२८अ जन्मप्रभृति यत् किं चिद् दृष्टवान् स महीपतिः  
०१,१६०।०२८च् रूपं न सदृशं तस्यास् तर्कयाम् आस किं चन  
०१,१६०।०२९अ तया बद्धमनश्चक्षुः पाशैर् गुणमयैस् तदा  
०१,१६०।०२९च् न चचाल ततो देशाद् बुबुधे न च किं चन  
०१,१६०।०३०अ अस्या नूनं विशालाक्ष्याः सदेवासुरमानुषम्  
०१,१६०।०३०च् लोकं निर्मथ्य धात्रेदं रूपम् आविष्कृतं कृतम्  
०१,१६०।०३१अ एवं स तर्कयाम् आस रूपद्रविणसम्पदा  
०१,१६०।०३१च् कन्याम् असदृशीं लोके नृपः संवरणस् तदा  
०१,१६०।०३२अ तां च दृष्ट्वैव कल्याणीं कल्याणाभिजनो नृपः  
०१,१६०।०३२च् जगाम मनसा चिन्तां काममार्गणपीडितः  
०१,१६०।०३३अ दह्यमानः स तीव्रेण नृपतिर् मन्मथाग्निना  
०१,१६०।०३३च् अप्रगल्भां प्रगल्भः स ताम् उवाच यशस्विनीम्  
०१,१६०।०३४अ कासि कस्यासि रम्भोरु किमर्थं चेह तिष्ठसि  
०१,१६०।०३४च् कथं च निर्जने ऽरण्ये चरस्य् एका शुचिस्मिते  
०१,१६०।०३५अ त्वं हि सर्वानवद्याङ्गी सर्वाभरणभूषिता  
०१,१६०।०३५च् विभूषणम् इवैतेषां भूषणानाम् अभीप्सितम्  
०१,१६०।०३६अ न देवीं नासुरीं चैव न यक्षीं न च राक्षसीम्  
०१,१६०।०३६च् न च भोगवतीं मन्ये न गन्धर्वीं न मानुषीम्  
०१,१६०।०३७अ या हि दृष्टा मया काश् चिच् छ्रुता वापि वराङ्गनाः  
०१,१६०।०३७च् न तासां सदृशीं मन्ये त्वाम् अहं मत्तकाशिनि  
०१,१६०।०३७द्*१७२६_०१ दृष्ट्वैव चारुवदने चन्द्रात् कान्ततरं तव  
०१,१६०।०३७द्*१७२६_०२ वदनं पद्मपत्राक्षं मां मथ्नातीव मन्मथः  
०१,१६०।०३८अ एवं तां स महीपालो बभाषे न तु सा तदा  
०१,१६०।०३८च् कामार्तं निर्जने ऽरण्ये प्रत्यभाषत किं चन  
०१,१६०।०३९अ ततो लालप्यमानस्य पार्थिवस्यायतेक्षणा  
०१,१६०।०३९च् सौदामिनीव साभ्रेषु तत्रैवान्तरधीयत  
०१,१६०।०४०अ ताम् अन्विच्छन् स नृपतिः परिचक्राम तत् तदा  
०१,१६०।०४०च् वनं वनजपत्राक्षीं भ्रमन्न् उन्मत्तवत् तदा  
०१,१६०।०४१अ अपश्यमानः स तु तां बहु तत्र विलप्य च  
०१,१६०।०४१च् निश्चेष्टः कौरवश्रेष्ठो मुहूर्तं स व्यतिष्ठत  
०१,१६१।००१ गन्धर्व उवाच  
०१,१६१।००१अ अथ तस्याम् अदृश्यायां नृपतिः काममोहितः  
०१,१६१।००१च् पातनः शत्रुसङ्घानां पपात धरणीतले  
०१,१६१।००२अ तस्मिन् निपतिते भूमाव् अथ सा चारुहासिनी  
०१,१६१।००२च् पुनः पीनायतश्रोणी दर्शयाम् आस तं नृपम्  
०१,१६१।००३अ अथाबभाषे कल्याणी वाचा मधुरया नृपम्  
०१,१६१।००३च् तं कुरूणां कुलकरं कामाभिहतचेतसम्  
०१,१६१।००३द्*१७२७_०१ उवाच मधुरं वाक्यं तपती प्रहसन्न् इव  
०१,१६१।००४अ उत्तिष्ठोत्तिष्ठ भद्रं ते न त्वम् अर्हस्य् अरिन्दम  
०१,१६१।००४च् मोहं नृपतिशार्दूल गन्तुम् आविष्कृतः क्षितौ  
०१,१६१।००५अ एवम् उक्तो ऽथ नृपतिर् वाचा मधुरया तदा  
०१,१६१।००५च् ददर्श विपुलश्रोणीं ताम् एवाभिमुखे स्थिताम्  
०१,१६१।००६अ अथ ताम् असितापाङ्गीम् आबभाषे नराधिपः  
०१,१६१।००६च् मन्मथाग्निपरीतात्मा सन्दिग्धाक्षरया गिरा  
०१,१६१।००७अ साधु माम् असितापाङ्गे कामार्तं मत्तकाशिनि  
०१,१६१।००७च् भजस्व भजमानं मां प्राणा हि प्रजहन्ति माम्  
०१,१६१।००८अ त्वदर्थं हि विशालाक्षि माम् अयं निशितैः शरैः  
०१,१६१।००८च् कामः कमलगर्भाभे प्रतिविध्यन् न शाम्यति  
०१,१६१।००९अ ग्रस्तम् एवम् अनाक्रन्दे भद्रे काममहाहिना  
०१,१६१।००९च् सा त्वं पीनायतश्रोणि पर्याप्नुहि शुभानने  
०१,१६१।०१०अ त्वय्य् अधीना हि मे प्राणाः किन्नरोद्गीतभाषिणि  
०१,१६१।०१०च् चारुसर्वानवद्याङ्गि पद्मेन्दुसदृशानने  
०१,१६१।०११अ न ह्य् अहं त्वद् ऋते भीरु शक्ष्ये जीवितुम् आत्मना  
०१,१६१।०११ब्*१७२८_०१ कामः कमलपत्राक्षि प्रतिविध्यति माम् अयम्  
०१,१६१।०११च् तस्मात् कुरु विशालाक्षि मय्य् अनुक्रोशम् अङ्गने  
०१,१६१।०१२अ भक्तं माम् असितापाङ्गे न परित्यक्तुम् अर्हसि  
०१,१६१।०१२च् त्वं हि मां प्रीतियोगेन त्रातुम् अर्हसि भामिनि  
०१,१६१।०१२द्*१७२९_०१ त्वद्दर्शनकृतस्नेहं मनश् चलति मे भृशम्  
०१,१६१।०१२द्*१७२९_०२ न त्वां दृष्ट्वा पुनर् अन्यां द्रष्टुं कल्याणि रोचये  
०१,१६१।०१२द्*१७२९_०३ प्रसीद वशगो ऽहं ते भक्तं मां भज भाविनि  
०१,१६१।०१२द्*१७३०_०१ दृष्ट्वैव त्वां वरारोहे मन्मथो भृशम् अङ्गने  
०१,१६१।०१२द्*१७३०_०२ अन्तर्गतं विशालाक्षि विध्यति स्म पतत्रिभिः  
०१,१६१।०१२द्*१७३०_०३ मन्मथाग्निसमुद्भूतं दाहं कमललोचने  
०१,१६१।०१२द्*१७३०_०४ प्रीतिसंयोगयुक्ताभिर् अद्भिः प्रह्लादयस्व मे  
०१,१६१।०१२द्*१७३०_०५ पुष्पायुधं दुराधर्षं प्रचण्डशरकार्मुकम्  
०१,१६१।०१२द्*१७३०_०६ त्वद्दर्शनसमुद्भूतं विध्यन्तं दुःसहैः शरैः  
०१,१६१।०१२द्*१७३०_०७ उपशामय कल्याणि आत्मदानेन भाविनि  
०१,१६१।०१३अ गान्धर्वेण च मां भीरु विवाहेनैहि सुन्दरि  
०१,१६१।०१३च् विवाहानां हि रम्भोरु गान्धर्वः श्रेष्ठ उच्यते  
०१,१६१।०१४ तपत्य् उवाच  
०१,१६१।०१४अ नाहम् ईशात्मनो राजन् कन्या पितृमती ह्य् अहम्  
०१,१६१।०१४च् मयि चेद् अस्ति ते प्रीतिर् याचस्व पितरं मम  
०१,१६१।०१५अ यथा हि ते मया प्राणाः सङ्गृहीता नरेश्वर  
०१,१६१।०१५च् दर्शनाद् एव भूयस् त्वं तथा प्राणान् ममाहरः  
०१,१६१।०१६अ न चाहम् ईशा देहस्य तस्मान् नृपतिसत्तम  
०१,१६१।०१६च् समीपं नोपगच्छामि न स्वतन्त्रा हि योषितः  
०१,१६१।०१७अ का हि सर्वेषु लोकेषु विश्रुताभिजनं नृपम्  
०१,१६१।०१७च् कन्या नाभिलषेन् नाथं भर्तारं भक्तवत्सलम्  
०१,१६१।०१८अ तस्माद् एवङ्गते काले याचस्व पितरं मम  
०१,१६१।०१८च् आदित्यं प्रणिपातेन तपसा नियमेन च  
०१,१६१।०१९अ स चेत् कामयते दातुं तव माम् अरिमर्दन  
०१,१६१।०१९च् भविष्याम्य् अथ ते राजन् सततं वशवर्तिनी  
०१,१६१।०२०अ अहं हि तपती नाम सावित्र्यवरजा सुता  
०१,१६१।०२०च् अस्य लोकप्रदीपस्य सवितुः क्षत्रियर्षभ  
०१,१६२।००१ गन्धर्व उवाच  
०१,१६२।००१अ एवम् उक्त्वा ततस् तूर्णं जगामोर्ध्वम् अनिन्दिता  
०१,१६२।००१ब्*१७३१_०१ तपती तपतीत्य् एवं विललापातुरो नृपः  
०१,१६२।००१ब्*१७३१_०२ प्रास्खलच् चासकृद् राजा पुनर् उत्थाय धावति  
०१,१६२।००१ब्*१७३१_०३ धावमानस् तु तपतीम् अदृष्ट्वैव महीपतिः  
०१,१६२।००१च् स तु राजा पुनर् भूमौ तत्रैव निपपात ह  
०१,१६२।००१द्*१७३२_०१ अन्वेषमाणः सबलस् तं राजानं नृपोत्तमम्  
०१,१६२।००२अ अमात्यः सानुयात्रस् तु तं ददर्श महावने  
०१,१६२।००२च् क्षितौ निपतितं काले शक्रध्वजम् इवोच्छ्रितम्  
०१,१६२।००३अ तं हि दृष्ट्वा महेष्वासं निरश्वं पतितं क्षितौ  
०१,१६२।००३च् बभूव सो ऽस्य सचिवः सम्प्रदीप्त इवाग्निना  
०१,१६२।००४अ त्वरया चोपसङ्गम्य स्नेहाद् आगतसम्भ्रमः  
०१,१६२।००४च् तं समुत्थापयाम् आस नृपतिं काममोहितम्  
०१,१६२।००५अ भूतलाद् भूमिपालेशं पितेव पतितं सुतम्  
०१,१६२।००५च् प्रज्ञया वयसा चैव वृद्धः कीर्त्या दमेन च  
०१,१६२।००६अ अमात्यस् तं समुत्थाप्य बभूव विगतज्वरः  
०१,१६२।००६च् उवाच चैनं कल्याण्या वाचा मधुरयोत्थितम्  
०१,१६२।००६ए मा भैर् मनुजशार्दूल भद्रं चास्तु तवानघ  
०१,१६२।००७अ क्षुत्पिपासापरिश्रान्तं तर्कयाम् आस तं नृपम्  
०१,१६२।००७च् पतितं पातनं सङ्ख्ये शात्रवाणां महीतले  
०१,१६२।००८अ वारिणाथ सुशीतेन शिरस् तस्याभ्यषेचयत्  
०१,१६२।००८च् अस्पृशन् मुकुटं राज्ञः पुण्डरीकसुगन्धिना  
०१,१६२।००९अ ततः प्रत्यागतप्राणस् तद् बलं बलवान् नृपः  
०१,१६२।००९च् सर्वं विसर्जयाम् आस तम् एकं सचिवं विना  
०१,१६२।०१०अ ततस् तस्याज्ञया राज्ञो विप्रतस्थे महद् बलम्  
०१,१६२।०१०च् स तु राजा गिरिप्रस्थे तस्मिन् पुनर् उपाविशत्  
०१,१६२।०१०द्*१७३३_०१ चिन्तयानस् तु तपतीं तद्रूपाकृष्टमानसः  
०१,१६२।०१०द्*१७३३_०२ उन्मत्तक इवासञ्ज्ञस् तदासीद् भरतर्षभः  
०१,१६२।०११अ ततस् तस्मिन् गिरिवरे शुचिर् भूत्वा कृताञ्जलिः  
०१,१६२।०११च् आरिराधयिषुः सूर्यं तस्थाव् ऊर्ध्वभुजः क्षितौ  
०१,१६२।०११द्*१७३४_०१ पूजयानो दिनकरं भक्तियुक्तो महीपतिः  
०१,१६२।०१२अ जगाम मनसा चैव वसिष्ठम् ऋषिसत्तमम्  
०१,१६२।०१२च् पुरोहितम् अमित्रघ्नस् तदा संवरणो नृपः  
०१,१६२।०१३अ नक्तन्दिनम् अथैकस्थे स्थिते तस्मिञ् जनाधिपे  
०१,१६२।०१३च् अथाजगाम विप्रर्षिस् तदा द्वादशमे ऽहनि  
०१,१६२।०१४अ स विदित्वैव नृपतिं तपत्या हृतमानसम्  
०१,१६२।०१४च् दिव्येन विधिना ज्ञात्वा भावितात्मा महान् ऋषिः  
०१,१६२।०१५अ तथा तु नियतात्मानं स तं नृपतिसत्तमम्  
०१,१६२।०१५च् आबभाषे स धर्मात्मा तस्यैवार्थचिकीर्षया  
०१,१६२।०१५द्*१७३५_०१ भद्रं ते राजशार्दूल तपती याचते ह्य् अहम्  
०१,१६२।०१५द्*१७३५_०२ विवस्वतस् तदर्थे चेत्य् उक्त्वागाद् ऋषिसत्तमः  
०१,१६२।०१६अ स तस्य मनुजेन्द्रस्य पश्यतो भगवान् ऋषिः  
०१,१६२।०१६च् ऊर्ध्वम् आचक्रमे द्रष्टुं भास्करं भास्करद्युतिः  
०१,१६२।०१६द्*१७३६_०१ योजनानां तु नियुतं क्षणाद् गत्वा तपोधनः  
०१,१६२।०१७अ सहस्रांशुं ततो विप्रः कृताञ्जलिर् उपस्थितः  
०१,१६२।०१७च् वसिष्ठो ऽहम् इति प्रीत्या स चात्मानं न्यवेदयत्  
०१,१६२।०१८अ तम् उवाच महातेजा विवस्वान् मुनिसत्तमम्  
०१,१६२।०१८च् महर्षे स्वागतं ते ऽस्तु कथयस्व यथेच्छसि  
०१,१६२।०१८द्*१७३७=०० गन्धर्वः  
०१,१६२।०१८द्*१७३७=०३ वसिष्ठः  
०१,१६२।०१८द्*१७३७=११ सूर्यः  
०१,१६२।०१८द्*१७३७_०१ योजनानां चतुःषष्टिं निमेषात् त्रिंशतं तथा  
०१,१६२।०१८द्*१७३७_०२ अश्वैर् गच्छति नित्यं यस् तत्पार्श्वस्थो ऽब्रवीद् इदम्  
०१,१६२।०१८द्*१७३७_०३ अजाय लोकत्रयभावनाय  
०१,१६२।०१८द्*१७३७_०४ भूतात्मने गोपतये वृषाय  
०१,१६२।०१८द्*१७३७_०५ सूर्याय सर्गप्रलयालयाय  
०१,१६२।०१८द्*१७३७_०६ नमो महाकारुणिकोत्तमाय  
०१,१६२।०१८द्*१७३७_०७ विवस्वते ज्ञानभृद् अन्तरात्मने  
०१,१६२।०१८द्*१७३७_०८ जगत्प्रदीपाय जगद्धितैषिणे  
०१,१६२।०१८द्*१७३७_०९ स्वयम्भुवे दीप्तसहस्रचक्षुषे  
०१,१६२।०१८द्*१७३७_१० सुरोत्तमायामिततेजसे नमः  
०१,१६२।०१८द्*१७३७_११ स्तुतो ऽस्मि वरदस् ते ऽहं वरं वरय सुव्रत  
०१,१६२।०१८द्*१७३७_१२ स्तुतिस् त्वयोक्ता भक्तानां जप्येयं वरदो ऽस्म्य् अहम्  
०१,१६२।०१८द्*१७३८_०१ नमः सवित्रे जगदेकचक्षुषे  
०१,१६२।०१८द्*१७३८_०२ जगत्प्रसूतिस्थितिनाशहेतवे  
०१,१६२।०१८द्*१७३८_०३ त्रयीमयाय त्रिगुणात्मधारिणे  
०१,१६२।०१८द्*१७३८_०४ विरिञ्चिनारायणशङ्करात्मने  
०१,१६२।०१८द्*१७३९_०१ यद् इच्छसि महाभाग मत्तः प्रवदतां वर  
०१,१६२।०१८द्*१७३९_०२ तत् ते दद्याम् अभिप्रेतं यद्य् अपि स्यात् सुदुर्लभम्  
०१,१६२।०१८द्*१७३९_०३ एवम् उक्तः स तेनर्षिर् वसिष्ठः प्रत्यभाषत  
०१,१६२।०१८द्*१७३९_०४ प्रणिपत्य विवस्वन्तं भानुमन्तं महातपाः  
०१,१६३।००१ वसिष्ठ उवाच  
०१,१६३।००१अ यैषा ते तपती नाम सावित्र्यवरजा सुता  
०१,१६३।००१च् तां त्वां संवरणस्यार्थे वरयामि विभावसो  
०१,१६३।००२अ स हि राजा बृहत्कीर्तिर् धर्मार्थविद् उदारधीः  
०१,१६३।००२च् युक्तः संवरणो भर्ता दुहितुस् ते विहङ्गम  
०१,१६३।००३ गन्धर्व उवाच  
०१,१६३।००३अ इत्य् उक्तः सविता तेन ददानीत्य् एव निश्चितः  
०१,१६३।००३च् प्रत्यभाषत तं विप्रं प्रतिनन्द्य दिवाकरः  
०१,१६३।००४अ वरः संवरणो राज्ञां त्वम् ऋषीणां वरो मुने  
०१,१६३।००४च् तपती योषितां श्रेष्ठा किम् अन्यत्रापवर्जनात्  
०१,१६३।००५अ ततः सर्वानवद्याग्नीं तपतीं तपनः स्वयम्  
०१,१६३।००५च् ददौ संवरणस्यार्थे वसिष्ठाय महात्मने  
०१,१६३।००५ए प्रतिजग्राह तां कन्यां महर्षिस् तपतीं तदा  
०१,१६३।००६अ वसिष्ठो ऽथ विसृष्टश् च पुनर् एवाजगाम ह  
०१,१६३।००६च् यत्र विख्यतकीर्तिः स कुरूणाम् ऋषभो ऽभवत्  
०१,१६३।००७अ स राजा मन्मथाविष्टस् तद्गतेनान्तरात्मना  
०१,१६३।००७च् दृष्ट्वा च देवकन्यां तां तपतीं चारुहासिनीम्  
०१,१६३।००७ए वसिष्ठेन सहायान्तीं संहृष्टो ऽभ्यधिकं बभौ  
०१,१६३।००७फ़्*१७४०_०१ रुरुचे साधिकं सुभ्रूर् आपतन्ती नभस्तलात्  
०१,१६३।००७फ़्*१७४०_०२ सौदामिनीव विभ्रष्टा द्योतयन्ती स्वतेजसा  
०१,१६३।००८अ कृच्छ्रे द्वादशरात्रे तु तस्य राज्ञः समापिते  
०१,१६३।००८च् आजगाम विशुद्धात्मा वसिष्ठो भगवान् ऋषिः  
०१,१६३।००९अ तपसाराध्य वरदं देवं गोपतिम् ईश्वरम्  
०१,१६३।००९च् लेभे संवरणो भार्यां वसिष्ठस्यैव तेजसा  
०१,१६३।०१०अ ततस् तस्मिन् गिरिश्रेष्ठे देवगन्धर्वसेविते  
०१,१६३।०१०च् जग्राह विधिवत् पाणिं तपत्याः स नरर्षभः  
०१,१६३।०११अ वसिष्ठेनाभ्यनुज्ञातस् तस्मिन्न् एव धराधरे  
०१,१६३।०११च् सो ऽकामयत राजर्षिर् विहर्तुं सह भार्यया  
०१,१६३।०१२अ ततः पुरे च राष्ट्रे च वाहनेषु बलेषु च  
०१,१६३।०१२च् आदिदेश महीपालस् तम् एव सचिवं तदा  
०१,१६३।०१२द्*१७४१_०१ अथ दत्त्वा महीपाले तपतीं तां मनोरमाम्  
०१,१६३।०१२द्*१७४१_०२ तिष्ठ सुश्रोणि यास्यामि त्वम् आश्रय पतिं शुभे  
०१,१६३।०१३अ नृपतिं त्व् अभ्यनुज्ञाय वसिष्ठो ऽथापचक्रमे  
०१,१६३।०१३च् सो ऽपि राजा गिरौ तस्मिन् विजहारामरोपमः  
०१,१६३।०१४अ ततो द्वादश वर्षाणि काननेषु जलेषु च  
०१,१६३।०१४च् रेमे तस्मिन् गिरौ राजा तयैव सह भार्यया  
०१,१६३।०१५अ तस्य राज्ञः पुरे तस्मिन् समा द्वादश सर्वशः  
०१,१६३।०१५च् न ववर्ष सहस्राक्षो राष्ट्रे चैवास्य सर्वशः  
०१,१६३।०१५द्*१७४२_०१ ततस् तस्याम् अनावृष्ट्यां प्रवृत्तायाम् अरिन्दम  
०१,१६३।०१५द्*१७४२_०२ प्रजाः क्षयम् उपाजग्मुः सर्वाः सस्थाणुजङ्गमाः  
०१,१६३।०१५द्*१७४२_०३ तस्मिंस् तथाविधे काले वर्तमाने सुदारुणे  
०१,१६३।०१५द्*१७४२_०४ नावश्यायः पपातोर्व्यां ततः सस्यानि नारुहन्  
०१,१६३।०१५द्*१७४२_०५ ततो विभ्रान्तमनसो जनाः क्षुद्भयपीडिताः  
०१,१६३।०१५द्*१७४२_०६ गृहाणि सम्परित्यज्य बभ्रमुः प्रदिशो दिशः  
०१,१६३।०१५द्*१७४२_०७ ततस् तस्मिन् पुरे राष्ट्रे त्यक्तदारपरिग्रहाः  
०१,१६३।०१५द्*१७४२_०८ परस्परम् अमर्यादाः क्षुधार्ता जघ्निरे जनाः  
०१,१६३।०१६अ तत् क्षुधार्तैर् निरानन्दैः शवभूतैस् तदा नरैः  
०१,१६३।०१६च् अभवत् प्रेतराजस्य पुरं प्रेतैर् इवावृतम्  
०१,१६३।०१६द्*१७४३_०१ स्नाय्वस्थिशेषैर् निर्मांसैर् धमनीसन्ततैर् भृशम्  
०१,१६३।०१७अ ततस् तत् तादृशं दृष्ट्वा स एव भगवान् ऋषिः  
०१,१६३।०१७च् अभ्यपद्यत धर्मात्मा वसिष्ठो राजसत्तमम्  
०१,१६३।०१८अ तं च पार्थिवशार्दूलम् आनयाम् आस तत् पुरम्  
०१,१६३।०१८च् तपत्या सहितं राजन्न् उषितं द्वादशीः समाः  
०१,१६३।०१९अ ततः प्रवृष्टस् तत्रासीद् यथापूर्वं सुरारिहा  
०१,१६३।०१९च् तस्मिन् नृपतिशार्दूले प्रविष्टे नगरं पुनः  
०१,१६३।०१९द्*१७४४_०१ प्रववर्ष सहस्राक्षः सस्यानि जनयन् प्रभुः  
०१,१६३।०२०अ ततः सराष्ट्रं मुमुदे तत् पुरं परया मुदा  
०१,१६३।०२०च् तेन पार्थिवमुख्येन भावितं भावितात्मना  
०१,१६३।०२१अ ततो द्वादश वर्षाणि पुनर् ईजे नराधिपः  
०१,१६३।०२१च् पत्न्या तपत्या सहितो यथा शक्रो मरुत्पतिः  
०१,१६३।०२२अ एवम् आसीन् महाभागा तपती नाम पौर्विकी  
०१,१६३।०२२च् तव वैवस्वती पार्थ तापत्यस् त्वं यया मतः  
०१,१६३।०२३अ तस्यां सञ्जनयाम् आस कुरुं संवरणो नृपः  
०१,१६३।०२३च् तपत्यां तपतां श्रेष्ठ तापत्यस् त्वं ततो ऽर्जुन  
०१,१६३।०२३द्*१७४५_०१ दश वर्षसहस्राणि विहृत्य स तया सह  
०१,१६३।०२३द्*१७४५_०२ अभिषिच्य कुरुं राज्ये तपस् तप्त्वा तपोधनः  
०१,१६३।०२३द्*१७४५_०३ आदित्यलोकं च ततो जगाम भरतर्षभ  
०१,१६३।०२३द्*१७४६_०१ कुरूद्भवा यतो यूयं कौरवाः कुरवस् तथा  
०१,१६३।०२३द्*१७४६_०२ पौरवा आजमीढाश् च भारता भरतर्षभ  
०१,१६३।०२३द्*१७४६_०३ तापत्यम् अखिलं प्रोक्तं वृत्तान्तं तव पूर्विकम्  
०१,१६३।०२३द्*१७४६_०४ पुरोहितमुखा यूयं भुङ्क्षध्वं पृथिवीम् इमाम्  
०१,१६४।००१ वैशम्पायन उवाच  
०१,१६४।००१अ स गन्धर्ववचः श्रुत्वा तत् तदा भरतर्षभ  
०१,१६४।००१च् अर्जुनः परया प्रीत्या पूर्णचन्द्र इवाबभौ  
०१,१६४।००२अ उवाच च महेष्वासो गन्धर्वं कुरुसत्तमः  
०१,१६४।००२च् जातकौतूहलो ऽतीव वसिष्ठस्य तपोबलात्  
०१,१६४।००३अ वसिष्ठ इति यस्यैतद् ऋषेर् नाम त्वयेरितम्  
०१,१६४।००३च् एतद् इच्छाम्य् अहं श्रोतुं यथावत् तद् वदस्व मे  
०१,१६४।००४अ य एष गन्धर्वपते पूर्वेषां नः पुरोहितः  
०१,१६४।००४च् आसीद् एतन् ममाचक्ष्व क एष भगवान् ऋषिः  
०१,१६४।००४द्*१७४७_०१ सुभिक्षं राज्यं लब्धं वै वसिष्ठस्य तपोबलात्  
०१,१६४।००४द्*१७४८_०१ ब्रह्मणो मानसः पुत्रो वसिष्ठो ऽरुन्धतीपतिः  
०१,१६४।००५ गन्धर्व उवाच  
०१,१६४।००५अ तपसा निर्जितौ शश्वद् अजेयाव् अमरैर् अपि  
०१,१६४।००५च् कामक्रोधाव् उभौ यस्य चरणौ संववाहतुः  
०१,१६४।००५द्*१७४९_०१ इन्द्रियाणां वशकरो वशिष्ठ इति चोच्यते  
०१,१६४।००५द्*१७५०_०१ यथा कामश् च क्रोधश् च निर्जिताव् अजितौ नरैः  
०१,१६४।००५द्*१७५०_०२ जितारयो जिता लोकाः पन्थानश् च जिता दिवः  
०१,१६४।००६अ यस् तु नोच्छेदनं चक्रे कुशिकानाम् उदारधीः  
०१,१६४।००६च् विश्वामित्रापराधेन धारयन् मन्युम् उत्तमम्  
०१,१६४।००७अ पुत्रव्यसनसन्तप्तः शक्तिमान् अपि यः प्रभुः  
०१,१६४।००७च् विश्वामित्रविनाशाय न मेने कर्म दारुणम्  
०१,१६४।००८अ मृतांश् च पुनर् आहर्तुं यः स पुत्रान् यमक्षयात्  
०१,१६४।००८च् कृतान्तं नातिचक्राम वेलाम् इव महोदधिः  
०१,१६४।००९अ यं प्राप्य विजितात्मानं महात्मानं नराधिपाः  
०१,१६४।००९च् इक्ष्वाकवो महीपाला लेभिरे पृथिवीम् इमाम्  
०१,१६४।०१०अ पुरोहितवरं प्राप्य वसिष्ठम् ऋषिसत्तमम्  
०१,१६४।०१०च् ईजिरे क्रतुभिश् चापि नृपास् ते कुरुनन्दन  
०१,१६४।०११अ स हि तान् याजयाम् आस सर्वान् नृपतिसत्तमान्  
०१,१६४।०११च् ब्रह्मर्षिः पाण्डवश्रेष्ठ बृहस्पतिर् इवामरान्  
०१,१६४।०११द्*१७५१_०१ तथा वसिष्ठेन सह सौदासः सङ्गतस् तदा  
०१,१६४।०११द्*१७५१_०२ रक्षोभिर् विप्रयुक्तस् तु विश्वामित्रेण योजितैः  
०१,१६४।०११द्*१७५१_०३ तथा द्विजसहायाद् वै न गन्धर्वा न राक्षसाः  
०१,१६४।०११द्*१७५१_०४ शक्ताः प्रार्थयितुं वीर मनसापि महाबलाः  
०१,१६४।०१२अ तस्माद् धर्मप्रधानात्मा वेदधर्मविद् ईप्सितः  
०१,१६४।०१२च् ब्राह्मणो गुणवान् कश् चित् पुरोधाः प्रविमृश्यताम्  
०१,१६४।०१३अ क्षत्रियेण हि जातेन पृथिवीं जेतुम् इच्छता  
०१,१६४।०१३च् पूर्वं पुरोहितः कार्यः पार्थ राज्याभिवृद्धये  
०१,१६४।०१४अ महीं जिगीषता राज्ञा ब्रह्म कार्यं पुरःसरम्  
०१,१६४।०१४च् तस्मात् पुरोहितः कश् चिद् गुणवान् अस्तु वो द्विजः  
०१,१६४।०१४द्*१७५२_०१ विद्वान् भवतु वो विप्रो धर्मकामार्थतत्त्ववित्  
०१,१६५।००१ अर्जुन उवाच  
०१,१६५।००१अ किन्निमित्तम् अभूद् वैरं विश्वामित्रवसिष्ठयोः  
०१,१६५।००१च् वसतोर् आश्रमे पुण्ये शम्स नः सर्वम् एव तत्  
०१,१६५।००२ गन्धर्व उवाच  
०१,१६५।००२अ इदं वासिष्ठम् आख्यानं पुराणं परिचक्षते  
०१,१६५।००२च् पार्थ सर्वेषु लोकेषु यथावत् तन् निबोध मे  
०१,१६५।००३अ कन्यकुब्जे महान् आसीत् पार्थिवो भरतर्षभ  
०१,१६५।००३च् गाधीति विश्रुतो लोके सत्यधर्मपरायणः  
०१,१६५।००४अ तस्य धर्मात्मनः पुत्रः समृद्धबलवाहनः  
०१,१६५।००४च् विश्वामित्र इति ख्यातो बभूव रिपुमर्दनः  
०१,१६५।००५अ स चचार सहामात्यो मृगयां गहने वने  
०१,१६५।००५च् मृगान् विध्यन् वराहांश् च रम्येषु मरुधन्वसु  
०१,१६५।००६अ व्यायामकर्शितः सो ऽथ मृगलिप्सुः पिपासितः  
०१,१६५।००६च् आजगाम नरश्रेष्ठ वसिष्ठस्याश्रमं प्रति  
०१,१६५।००७अ तम् आगतम् अभिप्रेक्ष्य वसिष्ठः श्रेष्ठभाग् ऋषिः  
०१,१६५।००७च् विश्वामित्रं नरश्रेष्ठं प्रतिजग्राह पूजया  
०१,१६५।००८अ पाद्यार्घ्याचमनीयेन स्वागतेन च भारत  
०१,१६५।००८च् तथैव प्रतिजग्राह वन्येन हविषा तथा  
०१,१६५।००९अ तस्याथ कामधुग् धेनुर् वसिष्ठस्य महात्मनः  
०१,१६५।००९च् उक्ता कामान् प्रयच्छेति सा कामान् दुदुहे ततः  
०१,१६५।००९द्*१७५३_०१ बाष्पाढ्यस्यौदनस्यैव राशयः पर्वतोपमाः  
०१,१६५।००९द्*१७५३_०२ निष्ठान्नानि च सूपांश् च दधिकुल्यास् तथैव च  
०१,१६५।००९द्*१७५३_०३ कूपांश् च घृतसम्पूर्णान् भक्ष्याणां राशयस् तथा  
०१,१६५।००९द्*१७५३_०४ भोजनानि महार्हाणि तत्र तत्र सहस्रशः  
०१,१६५।००९द्*१७५३_०५ इक्षून् मधु च लाजांश् च मैरेयांश् च वरासवान्  
०१,१६५।००९द्*१७५३_०६ वस्त्राणि च महार्हाणि कम्बलानि सहस्रशः  
०१,१६५।०१०अ ग्राम्यारण्या ओषधीश् च दुदुहे पय एव च  
०१,१६५।०१०च् षड्रसं चामृतरसं रसायनम् अनुत्तमम्  
०१,१६५।०११अ भोजनीयानि पेयानि भक्ष्याणि विविधानि च  
०१,१६५।०११च् लेह्यान्य् अमृतकल्पानि चोष्याणि च तथार्जुन  
०१,१६५।०११द्*१७५४_०१ रत्नानि च महार्हाणि वासांसि विविधानि च  
०१,१६५।०१२अ तैः कामैः सर्वसम्पूर्णैः पूजितः स महीपतिः  
०१,१६५।०१२च् सामात्यः सबलश् चैव तुतोष स भृशं नृपः  
०१,१६५।०१२द्*१७५५_०१ शिरो ग्रीवा सक्थिनी च सास्नापुच्छमहस्तनाः  
०१,१६५।०१२द्*१७५५_०२ शुभान्य् एतानि धेनूनाम् आयतानि प्रचक्षते  
०१,१६५।०१२द्*१७५५_०३ पृथुभिः पञ्चभी रङ्गैः समावृत्तां षडायताम्  
०१,१६५।०१२द्*१७५५_०४ ललाटं श्रवणे चैव नयनद्वितयं तथा  
०१,१६५।०१२द्*१७५५_०५ पृथून्य् एतानि शस्यन्ते धेनूनां पञ्च सूरिभिः  
०१,१६५।०१२द्*१७५५_०६ मण्डूकस्यैवम् उच्छूने । । यस्याः षडायताम्  
०१,१६५।०१३अ षडायतां सुपार्श्वोरुं त्रिपृथुं पञ्च संवृताम्  
०१,१६५।०१३च् मण्डूकनेत्रां स्वाकारां पीनोधसम् अनिन्दिताम्  
०१,१६५।०१४अ सुवालधिं शङ्कुकर्णां चारुशृङ्गां मनोरमाम्  
०१,१६५।०१४च् पुष्टायतशिरोग्रीवां विस्मितः सो ऽभिवीक्ष्य ताम्  
०१,१६५।०१४च्*१७५६_०१ सुपुष्टाङ्गीं सुयोनिकाम्  
०१,१६५।०१४च्*१७५६_०२ सम्भृतोभयपार्श्वोरूं दीर्घवालां पृथूदराम्  
०१,१६५।०१४च्*१७५६_०३ दृष्ट्वा गृष्टिम् ऋषेर् भूपो  
०१,१६५।०१५अ अभिनन्दति तां नन्दीं वसिष्ठस्य पयस्विनीम्  
०१,१६५।०१५च् अब्रवीच् च भृशं तुष्टो विश्वामित्रो मुनिं तदा  
०१,१६५।०१६अ अर्बुदेन गवां ब्रह्मन् मम राज्येन वा पुनः  
०१,१६५।०१६च् नन्दिनीं सम्प्रयच्छस्व भुङ्क्ष्व राज्यं महामुने  
०१,१६५।०१७ वसिष्ठ उवाच  
०१,१६५।०१७अ देवतातिथिपित्रर्थम् आज्यार्थं च पयस्विनी  
०१,१६५।०१७च् अदेया नन्दिनीयं मे राज्येनापि तवानघ  
०१,१६५।०१८ विश्वामित्र उवाच  
०१,१६५।०१८अ क्षत्रियो ऽहं भवान् विप्रस् तपःस्वाध्यायसाधनः  
०१,१६५।०१८च् ब्राह्मणेषु कुतो वीर्यं प्रशान्तेषु धृतात्मसु  
०१,१६५।०१८द्*१७५७_०१ रत्नं हि भगवन्न् एतद् रत्नहारी च पार्थिवः  
०१,१६५।०१९अ अर्बुदेन गवां यस् त्वं न ददासि ममेप्सिताम्  
०१,१६५।०१९च् स्वधर्मं न प्रहास्यामि नयिष्ये ते बलेन गाम्  
०१,१६५।०१९द्*१७५८_०१ क्षत्रियो ऽस्मि न विप्रो ऽहं बाहुवीर्यो ऽस्मि धर्मतः  
०१,१६५।०१९द्*१७५८_०२ तस्माद् भुजबलेनेमां हरिष्यामीह पश्यतः  
०१,१६५।०१९द्*१७५९_०१ अत्र हव्यं च कव्यं च प्राणयात्रा तथैव च  
०१,१६५।०१९द्*१७५९_०२ आयत्तम् अग्निहोत्रं च आतिथ्यं च न संशयः  
०१,१६५।०१९द्*१७५९_०३ बहुना किं प्रलापेन न दास्ये कामदोहिनीम्  
०१,१६५।०२० वसिष्ठ उवाच  
०१,१६५।०२०अ बलस्थश् चासि राजा च बाहुवीर्यश् च क्षत्रियः  
०१,१६५।०२०च् यथेच्छसि तथा क्षिप्रं कुरु त्वं मा विचारय  
०१,१६५।०२०द्*१७६०_०१ रत्नद्वयं ब्राह्मणस्य नापहार्यं नृपैर् भुवि  
०१,१६५।०२०द्*१७६०_०२ अग्निहोत्री च गौः पत्नी प्रजारणिर् अनुत्तमा  
०१,१६५।०२१ गन्धर्व उवाच  
०१,१६५।०२१अ एवम् उक्तस् तदा पार्थ विश्वामित्रो बलाद् इव  
०१,१६५।०२१च् हंसचन्द्रप्रतीकाशां नन्दिनीं तां जहार गाम्  
०१,१६५।०२१द्*१७६१_०१ सा तदा ह्रियमाणा च विश्वामित्रबलैर् बलात्  
०१,१६५।०२२अ कशादण्डप्रतिहता काल्यमाना ततस् ततः  
०१,१६५।०२२च् हम्भायमाना कल्याणी वसिष्ठस्याथ नन्दिनी  
०१,१६५।०२३अ आगम्याभिमुखी पार्थ तस्थौ भगवदुन्मुखी  
०१,१६५।०२३च् भृशं च ताड्यमानापि न जगामाश्रमात् ततः  
०१,१६५।०२३द्*१७६२_०१ बलानि तेषां निर्धूय छित्वा पाशनिबन्धनम्  
०१,१६५।०२३द्*१७६३_०१ आश्रमान् नैव गच्छन्ती हुम्भारावैर् ननाद च  
०१,१६५।०२४ वसिष्ठ उवाच  
०१,१६५।०२४अ शृणोमि ते रवं भद्रे विनदन्त्याः पुनः पुनः  
०१,१६५।०२४च् बलाद् ध्रियसि मे नन्दि क्षमावान् ब्राह्मणो ह्य् अहम्  
०१,१६५।०२४च्*१७६४_०१ विश्वामित्रेण नन्दिनि । किं कर्तव्यं मया तत्र  
०१,१६५।०२४द्*१७६५_०१ अथैनां नन्दिनीं भूयो विश्वामित्रस्य सैनिकाः  
०१,१६५।०२४द्*१७६५_०२ सर्वतः समकाल्यन्त कशापाषाणपाणयः  
०१,१६५।०२५ गन्धर्व उवाच  
०१,१६५।०२५अ सा तु तेषां बलान् नन्दी बलानां भरतर्षभ  
०१,१६५।०२५च् विश्वामित्रभयोद्विग्ना वसिष्ठं समुपागमत्  
०१,१६५।०२६ गौर् उवाच  
०१,१६५।०२६अ पाषाणदण्डाभिहतां क्रन्दन्तीं माम् अनाथवत्  
०१,१६५।०२६ब्*१७६६_०१ उपेक्षसे कथं ब्रह्मन् भक्तां पादाब्जसेविनीम्  
०१,१६५।०२६च् विश्वामित्रबलैर् घोरैर् भगवन् किम् उपेक्षसे  
०१,१६५।०२७ गन्धर्व उवाच  
०१,१६५।०२७अ एवं तस्यां तदा पर्थ धर्षितायां महामुनिः  
०१,१६५।०२७च् न चुक्षुभे न धैर्याच् च विचचाल धृतव्रतः  
०१,१६५।०२८ वसिष्ठ उवाच  
०१,१६५।०२८अ क्षत्रियाणां बलं तेजो ब्राह्मणानां क्षमा बलम्  
०१,१६५।०२८च् क्षमा मां भजते तस्माद् गम्यतां यदि रोचते  
०१,१६५।०२९ गौर् उवाच  
०१,१६५।०२९अ किं नु त्यक्तास्मि भगवन् यद् एवं मां प्रभाषसे  
०१,१६५।०२९च् अत्यक्ताहं त्वया ब्रह्मन् न शक्या नयितुं बलात्  
०१,१६५।०३० वसिष्ठ उवाच  
०१,१६५।०३०अ न त्वां त्यजामि कल्याणि स्थीयतां यदि शक्यते  
०१,१६५।०३०च् दृढेन दाम्ना बद्ध्वैष वत्सस् ते ह्रियते बलात्  
०१,१६५।०३०द्*१७६७_०१ येन केनाप्य् उपायेन त्वया वत्सो निवार्यताम्  
०१,१६५।०३१ गन्धर्व उवाच  
०१,१६५।०३१अ स्थीयताम् इति तच् छ्रुत्वा वसिष्ठस्य पयस्विनी  
०१,१६५।०३१च् ऊर्ध्वाञ्चितशिरोग्रीवा प्रबभौ घोरदर्शना  
०१,१६५।०३२अ क्रोधरक्तेक्षणा सा गौर् हम्भारवघनस्वना  
०१,१६५।०३२च् विश्वामित्रस्य तत् सैन्यं व्यद्रावयत सर्वशः  
०१,१६५।०३३अ कशाग्रदण्डाभिहता काल्यमाना ततस् ततः  
०१,१६५।०३३च् क्रोधदीप्तेक्षणा क्रोधं भूय एव समादधे  
०१,१६५।०३४अ आदित्य इव मध्याह्ने क्रोधदीप्तवपुर् बभौ  
०१,१६५।०३४च् अङ्गारवर्षं मुञ्चन्ती मुहुर् वालधितो महत्  
०१,१६५।०३५अ असृजत् पह्लवान् पुच्छाच् छकृतः शबराञ् शकान्  
०१,१६५।०३५ब्*१७६८_०१ योनिदेशाच् च यवनाञ् छकृद्देशाच् छकांस् तथा  
०१,१६५।०३५च् मूत्रतश् चासृजच् चापि यवनान् क्रोधमूर्च्छिता  
०१,१६५।०३५च्*१७६९_०१ बर्बरांश् चैव पार्श्वतः  
०१,१६५।०३५च्*१७६९_०२ प्राणतः प्रासृजच् चेयं  
०१,१६५।०३६अ पुण्ड्रान् किरातान् द्रमिडान् सिंहलान् बर्बरांस् तथा  
०१,१६५।०३६ब्*१७७०_०१ चिबुकांश् च पुलिन्दांश् च चीनान् हूणान् सकेरलान्  
०१,१६५।०३६च् तथैव दरदान् म्लेच्छान् फेनतः सा ससर्ज ह  
०१,१६५।०३७अ तैर् विसृष्टैर् महत् सैन्यं नानाम्लेच्छगणैस् तदा  
०१,१६५।०३७च् नानावरणसञ्छन्नैर् नानायुधधरैस् तथा  
०१,१६५।०३७ए अवाकीर्यत संरब्धैर् विश्वामित्रस्य पश्यतः  
०१,१६५।०३८अ एकैकश् च तदा योधः पञ्चभिः सप्तभिर् वृतः  
०१,१६५।०३८च् अस्त्रवर्षेण महता काल्यमानं बलं ततः  
०१,१६५।०३८ए प्रभग्नं सर्वतस् त्रस्तं विश्वामित्रस्य पश्यतः  
०१,१६५।०३८फ़्*१७७१_०१ तस्य तच् चतुरङ्गं वै बलं परमदुःसहम्  
०१,१६५।०३८फ़्*१७७१_०२ प्रभग्नं सर्वतो घोरं पयस्विन्या विवर्जितम्  
०१,१६५।०३९अ न च प्राणैर् वियुज्यन्त के चित् ते सैनिकास् तदा  
०१,१६५।०३९च् विश्वामित्रस्य सङ्क्रुद्धैर् वासिष्ठैर् भरतर्षभ  
०१,१६५।०३९द्*१७७२_०१ सा गौस् तत् सकलं सैन्यं कालयाम् आस दूरतः  
०१,१६५।०४०अ विश्वामित्रस्य सैन्यं तु काल्यमानं त्रियोजनम्  
०१,१६५।०४०च् क्रोशमानं भयोद्विग्नं त्रातारं नाध्यगच्छत  
०१,१६५।०४०द्@०९७_०००१ विश्वामित्रस् ततो दृष्ट्वा क्रोधाविष्टः स रोदसी  
०१,१६५।०४०द्@०९७_०००२ ववर्ष शरवर्षाणि वसिष्ठे मुनिसत्तमे  
०१,१६५।०४०द्@०९७_०००३ घोररूपांश् च नाराचान् क्षुरान् भल्लान् महामुनिः  
०१,१६५।०४०द्@०९७_०००४ विश्वामित्रप्रयुक्तांस् तान् वैणवेन व्यमोचयत्  
०१,१६५।०४०द्@०९७_०००५ वसिष्ठस्य तदा दृष्ट्वा कर्मकौशलम् आहवे  
०१,१६५।०४०द्@०९७_०००६ विश्वामित्रो ऽपि कोपेन भूयः शत्रुनिपातनः  
०१,१६५।०४०द्@०९७_०००७ दिव्यास्त्रवर्षं तस्मै स प्राहिणोन् मुनये रुषा  
०१,१६५।०४०द्@०९७_०००८ आग्नेयं वारुणं चैन्द्रं याम्यं वायव्यम् एव च  
०१,१६५।०४०द्@०९७_०००९ विससर्ज महाभागे वसिष्ठे ब्रह्मणः सुते  
०१,१६५।०४०द्@०९७_००१० अस्त्राणि सर्वतो ज्वाला विसृजन्तः प्रपेदिरे  
०१,१६५।०४०द्@०९७_००११ युगान्तसमये घोराः पतङ्गस्येव रश्मयः  
०१,१६५।०४०द्@०९७_००१२ वसिष्ठो ऽपि महातेजा ब्रह्मशक्तिप्रयुक्तया  
०१,१६५।०४०द्@०९७_००१३ यष्ट्या निवारयाम् आस सर्वाण्य् अस्त्राणि स स्मयन्  
०१,१६५।०४०द्@०९७_००१४ ततस् ते भस्मसाद् भूताः पतन्ति स्म महीतले  
०१,१६५।०४०द्@०९७_००१५ अपोह्य दिव्यान्य् अस्त्राणि वसिष्ठो वाक्यम् अब्रवीत्  
०१,१६५।०४०द्@०९७_००१६ निर्जितो ऽसि महाराज दुरात्मन् गाधिनन्दन  
०१,१६५।०४०द्@०९७_००१७ यदि ते ऽस्ति परं शौर्यं तद् दर्शय मयि स्थिते  
०१,१६५।०४०द्@०९७_००१८ विश्वामित्रस् तथा चोक्तो वसिष्ठेन नराधिपः  
०१,१६५।०४०द्@०९७_००१९ नोवाच किं चिद् व्रीडाढ्यो विद्रावितमहाबलः  
०१,१६५।०४१अ दृष्ट्वा तन् महद् आश्चर्यं ब्रह्मतेजोभवं तदा  
०१,१६५।०४१च् विश्वामित्रः क्षत्रभावान् निर्विण्णो वाक्यम् अब्रवीत्  
०१,१६५।०४२अ धिग् बलं क्षत्रियबलं ब्रह्मतेजोबलं बलम्  
०१,१६५।०४२च् बलाबलं विनिश्चित्य तप एव परं बलम्  
०१,१६५।०४३अ स राज्यं स्फीतम् उत्सृज्य तां च दीप्तां नृपश्रियम्  
०१,१६५।०४३च् भोगांश् च पृष्ठतः कृत्वा तपस्य् एव मनो दधे  
०१,१६५।०४४अ स गत्वा तपसा सिद्धिं लोकान् विष्टभ्य तेजसा  
०१,१६५।०४४च् तताप सर्वान् दीप्तौजा ब्राह्मणत्वम् अवाप च  
०१,१६५।०४४ए अपिबच् च सुतं सोमम् इन्द्रेण सह कौशिकः  
०१,१६५।०४४फ़्*१७७३_०१ एवंवीर्यस् तु राजर्षिर् विप्रर्षिः सम्बभूव ह  
०१,१६६।०००*१७७४=०० अर्जुनः  
०१,१६६।०००*१७७४_०१ ऋष्योस् तु यत्कृते वैरं विश्वामित्रवसिष्ठयोः  
०१,१६६।०००*१७७४_०२ बभूव गन्धर्वपते ब्रूहि तत् सर्वम् एव च  
०१,१६६।०००*१७७४_०३ माहात्म्यं च वसिष्ठस्य ब्राह्मण्यं ब्रह्मतेजसः  
०१,१६६।०००*१७७४_०४ विश्वामित्रस्य च तथा क्षत्रियस्य महात्मनः  
०१,१६६।०००*१७७४_०५ न शृण्वानस् त्व् अहं तृप्तिम् उपगच्छामि खेचर  
०१,१६६।०००*१७७४_०६ आख्याहि गन्धर्वपते विचित्राणीह भाषसे  
०१,१६६।०००*१७७४_०७ माहात्म्यं च वसिष्ठस्य विश्वामित्रस्य भाषसे  
०१,१६६।००१ गन्धर्व उवाच  
०१,१६६।००१अ कल्माषपाद इत्य् अस्मिंल् लोके राजा बभूव ह  
०१,१६६।००१च् इक्ष्वाकुवंशजः पार्थ तेजसासदृशो भुवि  
०१,१६६।००१द्*१७७५_०१ नास्ति तत्र महाराज वैश्वानरसमद्युतेः  
०१,१६६।००२अ स कदा चिद् वनं राजा मृगयां निर्ययौ पुरात्  
०१,१६६।००२च् मृगान् विध्यन् वराहांश् च चचार रिपुमर्दनः  
०१,१६६।००२द्*१७७६_०१ तस्मिन् वने महाघोरे खड्गांश् च बहुशो ऽहनत्  
०१,१६६।००२द्*१७७६_०२ हत्वा च सुचिरं श्रान्तो राजा निववृते ततः  
०१,१६६।००२द्*१७७७_०१ अकामयत् तं याज्यार्थे विश्वामित्रः प्रतापवान्  
०१,१६६।००३अ स तु राजा महात्मानं वासिष्ठम् ऋषिसत्तमम्  
०१,१६६।००३च् तृषार्तश् च क्षुधार्तश् च एकायनगतः पथि  
०१,१६६।००४अ अपश्यद् अजितः सङ्ख्ये मुनिं प्रतिमुखागतम्  
०१,१६६।००४च् शक्तिं नाम महाभागं वसिष्ठकुलनन्दनम्  
०१,१६६।००४ए ज्येष्ठं पुत्रशतात् पुत्रं वसिष्ठस्य महात्मनः  
०१,१६६।००५अ अपगच्छ पथो ऽस्माकम् इत्य् एवं पार्थिवो ऽब्रवीत्  
०१,१६६।००५च् तथा ऋषिर् उवाचैनं सान्त्वयञ् श्लक्ष्णया गिरा  
०१,१६६।००५द्*१७७८_०१ मम पन्था महाराज धर्म एष सनातनः  
०१,१६६।००५द्*१७७८_०२ राज्ञा सर्वेषु धर्मेषु देयः पन्था द्विजातये  
०१,१६६।००५द्*१७७९_०१ एवं परस्परं तौ तु पथो ऽर्थं वाक्यम् ऊचतुः  
०१,१६६।००५द्*१७७९_०२ अपसर्पापसर्पेति वागुत्तरम् अकुर्वताम्  
०१,१६६।००६अ ऋषिस् तु नापचक्राम तस्मिन् धर्मपथे स्थितः  
०१,१६६।००६च् नापि राजा मुनेर् मानात् क्रोधाच् चापि जगाम ह  
०१,१६६।००७अ अमुञ्चन्तं तु पन्थानं तम् ऋषिं नृपसत्तमः  
०१,१६६।००७च् जघान कशया मोहात् तदा राक्षसवन् मुनिम्  
०१,१६६।००८अ कशाप्रहाराभिहतस् ततः स मुनिसत्तमः  
०१,१६६।००८च् तं शशाप नृपश्रेष्ठं वासिष्ठः क्रोधमूर्च्छितः  
०१,१६६।००९अ हंसि राक्षसवद् यस्माद् राजापसद तापसम्  
०१,१६६।००९च् तस्मात् त्वम् अद्य प्रभृति पुरुषादो भविष्यसि  
०१,१६६।०१०अ मनुष्यपिशिते सक्तश् चरिष्यसि महीम् इमाम्  
०१,१६६।०१०च् गच्छ राजाधमेत्य् उक्तः शक्तिना वीर्यशक्तिना  
०१,१६६।०११अ ततो याज्यनिमित्तं तु विश्वामित्रवसिष्ठयोः  
०१,१६६।०११च् वैरम् आसीत् तदा तं तु विश्वामित्रो ऽन्वपद्यत  
०१,१६६।०१२अ तयोर् विवदतोर् एवं समीपम् उपचक्रमे  
०१,१६६।०१२च् ऋषिर् उग्रतपाः पार्थ विश्वामित्रः प्रतापवान्  
०१,१६६।०१३अ ततः स बुबुधे पश्चात् तम् ऋषिं नृपसत्तमः  
०१,१६६।०१३च् ऋषेः पुत्रं वसिष्ठस्य वसिष्ठम् इव तेजसा  
०१,१६६।०१४अ अन्तर्धाय तदात्मानं विश्वामित्रो ऽपि भारत  
०१,१६६।०१४च् ताव् उभाव् उपचक्राम चिकीर्षन्न् आत्मनः प्रियम्  
०१,१६६।०१५अ स तु शप्तस् तदा तेन शक्तिना वै नृपोत्तमः  
०१,१६६।०१५ब्*१७८०_०१ तस्थौ तत्र च राजा तु सविषादो बभूव ह  
०१,१६६।०१५ब्*१७८१_०१ शापान्तो द्वादशे वर्षे तव राजन् भविष्यति  
०१,१६६।०१५ब्*१७८१_०२ उक्तस् तु शक्त्रिणा राजा स तु तत्रैव संस्थितः  
०१,१६६।०१५च् जगाम शरणं शक्तिं प्रसादयितुम् अर्हयन्  
०१,१६६।०१६अ तस्य भावं विदित्वा स नृपतेः कुरुनन्दन  
०१,१६६।०१६च् विश्वामित्रस् ततो रक्ष आदिदेश नृपं प्रति  
०१,१६६।०१७अ स शापात् तस्य विप्रर्षेर् विश्वामित्रस्य चाज्ञया  
०१,१६६।०१७च् राक्षसः किङ्करो नाम विवेश नृपतिं तदा  
०१,१६६।०१८अ रक्षसा तु गृहीतं तं विदित्वा स मुनिस् तदा  
०१,१६६।०१८च् विश्वामित्रो ऽप्य् अपक्रामत् तस्माद् देशाद् अरिन्दम  
०१,१६६।०१९अ ततः स नृपतिर् विद्वान् रक्षन्न् आत्मानम् आत्मना  
०१,१६६।०१९च् बलवत् पीड्यमानो ऽपि रक्षसान्तर्गतेन ह  
०१,१६६।०२०अ ददर्श तं द्विजः कश् चिद् राजानं प्रस्थितं पुनः  
०१,१६६।०२०च् ययाचे क्षुधितश् चैनं समांसं भोजनं तदा  
०१,१६६।०२१अ तम् उवाचाथ राजर्षिर् द्विजं मित्रसहस् तदा  
०१,१६६।०२१च् आस्स्व ब्रह्मंस् त्वम् अत्रैव मुहूर्तम् इति सान्त्वयन्  
०१,१६६।०२२अ निवृत्तः प्रतिदास्यामि भोजनं ते यथेप्सितम्  
०१,१६६।०२२च् इत्य् उक्त्वा प्रययौ राजा तस्थौ च द्विजसत्तमः  
०१,१६६।०२३अ अन्तर्गतं तु तद् राज्ञस् तदा ब्राह्मणभाषितम्  
०१,१६६।०२३च् सो ऽन्तःपुरं प्रविश्याथ संविवेश नराधिपः  
०१,१६६।०२३द्*१७८२_०१ ततो राजा परिक्रम्य यथाकामं यथासुखम्  
०१,१६६।०२३द्*१७८२_०२ निवृत्तो ऽन्तःपुरं पार्थ प्रविवेश महामनाः  
०१,१६६।०२४अ ततो ऽर्धरात्र उत्थाय सूदम् आनाय्य सत्वरम्  
०१,१६६।०२४च् उवाच राजा संस्मृत्य ब्राह्मणस्य प्रतिश्रुतम्  
०१,१६६।०२५अ गच्छामुष्मिन्न् असौ देशे ब्राह्मणो मां प्रतीक्षते  
०१,१६६।०२५च् अन्नार्थी त्वं तम् अन्नेन समांसेनोपपादय  
०१,१६६।०२६अ एवम् उक्तस् तदा सूदः सो ऽनासाद्यामिषं क्व चित्  
०१,१६६।०२६च् निवेदयाम् आस तदा तस्मै राज्ञे व्यथान्वितः  
०१,१६६।०२७अ राजा तु रक्षसाविष्टः सूदम् आह गतव्यथः  
०१,१६६।०२७च् अप्य् एनं नरमांसेन भोजयेति पुनः पुनः  
०१,१६६।०२८अ तथेत्य् उक्त्वा ततः सूदः संस्थानं वध्यघातिनाम्  
०१,१६६।०२८च् गत्वा जहार त्वरितो नरमांसम् अपेतभीः  
०१,१६६।०२९अ स तत् संस्कृत्य विधिवद् अन्नोपहितम् आशु वै  
०१,१६६।०२९च् तस्मै प्रादाद् ब्राह्मणाय क्षुधिताय तपस्विने  
०१,१६६।०३०अ स सिद्धचक्षुषा दृष्ट्वा तदन्नं द्विजसत्तमः  
०१,१६६।०३०च् अभोज्यम् इदम् इत्य् आह क्रोधपर्याकुलेक्षणः  
०१,१६६।०३१अ यस्माद् अभोज्यम् अन्नं मे ददाति स नराधिपः  
०१,१६६।०३१च् तस्मात् तस्यैव मूढस्य भविष्यत्य् अत्र लोलुपा  
०१,१६६।०३२अ सक्तो मानुषमांसेषु यथोक्तः शक्तिना पुरा  
०१,१६६।०३२च् उद्वेजनीयो भूतानां चरिष्यति महीम् इमाम्  
०१,१६६।०३३अ द्विर् अनुव्याहृते राज्ञः स शापो बलवान् अभूत्  
०१,१६६।०३३च् रक्षोबलसमाविष्टो विसञ्ज्ञश् चाभवत् तदा  
०१,१६६।०३४अ ततः स नृपतिश्रेष्ठो राक्षसोपहतेन्द्रियः  
०१,१६६।०३४च् उवाच शक्तिं तं दृष्ट्वा नचिराद् इव भारत  
०१,१६६।०३५अ यस्माद् असदृशः शापः प्रयुक्तो ऽयं त्वया मयि  
०१,१६६।०३५च् तस्मात् त्वत्तः प्रवर्तिष्ये खादितुं मानुषान् अहम्  
०१,१६६।०३६अ एवम् उक्त्वा ततः सद्यस् तं प्राणैर् विप्रयुज्य सः  
०१,१६६।०३६च् शक्तिनं भक्षयाम् आस व्याघ्रः पशुम् इवेप्सितम्  
०१,१६६।०३७अ शक्तिनं तु हतं दृष्ट्वा विश्वामित्रस् ततः पुनः  
०१,१६६।०३७च् वसिष्ठस्यैव पुत्रेषु तद् रक्षः सन्दिदेश ह  
०१,१६६।०३८अ स ताञ् शतावरान् पुत्रान् वसिष्ठस्य महात्मनः  
०१,१६६।०३८च् भक्षयाम् आस सङ्क्रुद्धः सिंहः क्षुद्रमृगान् इव  
०१,१६६।०३९अ वसिष्ठो घातिताञ् श्रुत्वा विश्वामित्रेण तान् सुतान्  
०१,१६६।०३९च् धारयाम् आस तं शोकं महाद्रिर् इव मेदिनीम्  
०१,१६६।०४०अ चक्रे चात्मविनाशाय बुद्धिं स मुनिसत्तमः  
०१,१६६।०४०च् न त्व् एव कुशिकोच्छेदं मेने मतिमतां वरः  
०१,१६६।०४१अ स मेरुकूटाद् आत्मानं मुमोच भगवान् ऋषिः  
०१,१६६।०४१च् शिरस् तस्य शिलायां च तूलराशाव् इवापतत्  
०१,१६६।०४२अ न ममार च पातेन स यदा तेन पाण्डव  
०१,१६६।०४२च् तदाग्निम् इद्ध्वा भगवान् संविवेश महावने  
०१,१६६।०४३अ तं तदा सुसमिद्धो ऽपि न ददाह हुताशनः  
०१,१६६।०४३च् दीप्यमानो ऽप्य् अमित्रघ्न शीतो ऽग्निर् अभवत् ततः  
०१,१६६।०४४अ स समुद्रम् अभिप्रेत्य शोकाविष्टो महामुनिः  
०१,१६६।०४४च् बद्ध्वा कण्ठे शिलां गुर्वीं निपपात तदम्भसि  
०१,१६६।०४५अ स समुद्रोर्मिवेगेन स्थले न्यस्तो महामुनिः  
०१,१६६।०४५ब्*१७८३_०१ न ममार तदा विप्रः कथं चित् संशितव्रतः  
०१,१६६।०४५च् जगाम स ततः खिन्नः पुनर् एवाश्रमं प्रति  
०१,१६७।००१ गन्धर्व उवाच  
०१,१६७।००१अ ततो दृष्ट्वाश्रमपदं रहितं तैः सुतैर् मुनिः  
०१,१६७।००१च् निर्जगाम सुदुःखार्तः पुनर् एवाश्रमात् ततः  
०१,१६७।००२अ सो ऽपश्यत् सरितं पूर्णां प्रावृट्काले नवाम्भसा  
०१,१६७।००२च् वृक्षान् बहुविधान् पार्थ वहन्तीं तीरजान् बहून्  
०१,१६७।००३अ अथ चिन्तां समापेदे पुनः पौरवनन्दन  
०१,१६७।००३च् अम्भस्य् अस्या निमज्जेयम् इति दुःखसमन्वितः  
०१,१६७।००४अ ततः पाशैस् तदात्मानं गाढं बद्ध्वा महामुनिः  
०१,१६७।००४च् तस्या जले महानद्या निममज्ज सुदुःखितः  
०१,१६७।००५अ अथ छित्त्वा नदी पाशांस् तस्यारिबलमर्दन  
०१,१६७।००५च् समस्थं तम् ऋषिं कृत्वा विपाशं समवासृजत्  
०१,१६७।००६अ उत्ततार ततः पाशैर् विमुक्तः स महान् ऋषिः  
०१,१६७।००६च् विपाशेति च नामास्या नद्याश् चक्रे महान् ऋषिः  
०१,१६७।००६द्*१७८४_०१ सा विपाशेति विख्याता नदी लोकेषु भारत  
०१,१६७।००६द्*१७८४_०२ ऋषेस् तस्य नरव्याघ्र वचनात् तस्य धीमतः  
०१,१६७।००६द्*१७८४_०३ उत्तीर्य च ततो राजन् दुःखितो भगवान् ऋषिः  
०१,१६७।००७अ शोके बुद्धिं ततश् चक्रे न चैकत्र व्यतिष्ठत  
०१,१६७।००७च् सो ऽगच्छत् पर्वतांश् चैव सरितश् च सरांसि च  
०१,१६७।००८अ ततः स पुनर् एवर्षिर् नदीं हैमवतीं तदा  
०१,१६७।००८च् चण्डग्राहवतीं दृष्ट्वा तस्याः स्रोतस्य् अवापतत्  
०१,१६७।००८द्*१७८५_०१ मज्जयाम् आस शोकार्तो मरणे कृतनिश्चयः  
०१,१६७।००९अ सा तम् अग्निसमं विप्रम् अनुचिन्त्य सरिद्वरा  
०१,१६७।००९च् शतधा विद्रुता यस्माच् छतद्रुर् इति विश्रुता  
०१,१६७।०१०अ ततः स्थलगतं दृष्ट्वा तत्राप्य् आत्मानम् आत्मना  
०१,१६७।०१०च् मर्तुं न शक्यम् इत्य् उक्त्वा पुनर् एवाश्रमं ययौ  
०१,१६७।०१०द्*१७८६_०१ स गत्वा विविधाञ् शैलान् देशान् बहुविधांस् तथा  
०१,१६७।०११अ वध्वादृश्यन्त्यानुगत आश्रमाभिमुखो व्रजन्  
०१,१६७।०११च् अथ शुश्राव सङ्गत्या वेदाध्ययननिःस्वनम्  
०१,१६७।०११ए पृष्ठतः परिपूर्णार्थैः षड्भिर् अङ्गैर् अलङ्कृतम्  
०१,१६७।०१२अ अनुव्रजति को न्व् एष माम् इत्य् एव च सो ऽब्रवीत्  
०१,१६७।०१२च् अहं त्व् अदृश्यती नाम्ना तं स्नुषा प्रत्यभाषत  
०१,१६७।०१२ए शक्तेर् भार्या महाभाग तपोयुक्ता तपस्विनी  
०१,१६७।०१३ वसिष्ठ उवाच  
०१,१६७।०१३अ पुत्रि कस्यैष साङ्गस्य वेदस्याध्ययनस्वनः  
०१,१६७।०१३च् पुरा साङ्गस्य वेदस्य शक्तेर् इव मया श्रुतः  
०१,१६७।०१४ अदृश्यन्त्य् उवाच  
०१,१६७।०१४अ अयं कुक्षौ समुत्पन्नः शक्तेर् गर्भः सुतस्य ते  
०१,१६७।०१४च् समा द्वादश तस्येह वेदान् अभ्यसतो मुने  
०१,१६७।०१५ गन्धर्व उवाच  
०१,१६७।०१५अ एवम् उक्तस् ततो हृष्टो वसिष्ठः श्रेष्ठभाग् ऋषिः  
०१,१६७।०१५च् अस्ति सन्तानम् इत्य् उक्त्वा मृत्योः पार्थ न्यवर्तत  
०१,१६७।०१६अ ततः प्रतिनिवृत्तः स तया वध्वा सहानघ  
०१,१६७।०१६च् कल्माषपादम् आसीनं ददर्श विजने वने  
०१,१६७।०१७अ स तु दृष्ट्वैव तं राजा क्रुद्ध उत्थाय भारत  
०१,१६७।०१७च् आविष्टो रक्षसोग्रेण इयेषात्तुं ततः स्म तम्  
०१,१६७।०१८अ अदृश्यन्ती तु तं दृष्ट्वा क्रूरकर्माणम् अग्रतः  
०१,१६७।०१८च् भयसंविग्नया वाचा वसिष्ठम् इदम् अब्रवीत्  
०१,१६७।०१९अ असौ मृत्युर् इवोग्रेण दण्डेन भगवन्न् इतः  
०१,१६७।०१९च् प्रगृहीतेन काष्ठेन राक्षसो ऽभ्येति भीषणः  
०१,१६७।०२०अ तं निवारयितुं शक्तो नान्यो ऽस्ति भुवि कश् चन  
०१,१६७।०२०च् त्वद् ऋते ऽद्य महाभाग सर्ववेदविदां वर  
०१,१६७।०२१अ त्राहि मां भगवन् पापाद् अस्माद् दारुणदर्शनात्  
०१,१६७।०२१च् रक्षो अत्तुम् इह ह्य् आवां नूनम् एतच् चिकीर्षति  
०१,१६८।००१ वसिष्ठ उवाच  
०१,१६८।००१अ मा भैः पुत्रि न भेतव्यं रक्षसस् ते कथं चन  
०१,१६८।००१च् नैतद् रक्षो भयं यस्मात् पश्यसि त्वम् उपस्थितम्  
०१,१६८।००२अ राजा कल्माषपादो ऽयं वीर्यवान् प्रथितो भुवि  
०१,१६८।००२च् स एषो ऽस्मिन् वनोद्देशे निवसत्य् अतिभीषणः  
०१,१६८।००३ गन्धर्व उवाच  
०१,१६८।००३अ तम् आपतन्तं सम्प्रेक्ष्य वसिष्ठो भगवान् ऋषिः  
०१,१६८।००३च् वारयाम् आस तेजस्वी हुङ्करेणैव भारत  
०१,१६८।००४अ मन्त्रपूतेन च पुनः स तम् अभ्युक्ष्य वारिणा  
०१,१६८।००४च् मोक्षयाम् आस वै घोराद् राक्षसाद् राजसत्तमम्  
०१,१६८।००५अ स हि द्वादश वर्षाणि वसिष्ठस्यैव तेजसा  
०१,१६८।००५च् ग्रस्त आसीद् गृहेणेव पर्वकाले दिवाकरः  
०१,१६८।००६अ रक्षसा विप्रमुक्तो ऽथ स नृपस् तद् वनं महत्  
०१,१६८।००६च् तेजसा रञ्जयाम् आस सन्ध्याभ्रम् इव भास्करः  
०१,१६८।००७अ प्रतिलभ्य ततः सञ्ज्ञाम् अभिवाद्य कृताञ्जलिः  
०१,१६८।००७च् उवाच नृपतिः काले वसिष्ठम् ऋषिसत्तमम्  
०१,१६८।००८अ सौदासो ऽहं महाभाग याज्यस् ते द्विजसत्तम  
०१,१६८।००८च् अस्मिन् काले यद् इष्टं ते ब्रूहि किं करवाणि ते  
०१,१६८।००९ वसिष्ठ उवाच  
०१,१६८।००९अ वृत्तम् एतद् यथाकालं गच्छ राज्यं प्रशाधि तत्  
०१,१६८।००९च् ब्राह्मणांश् च मनुष्येन्द्र मावमंस्थाः कदा चन  
०१,१६८।०१० राजोवाच  
०१,१६८।०१०अ नावमंस्याम्य् अहं ब्रह्मन् कदा चिद् ब्राह्मणर्षभान्  
०१,१६८।०१०च् त्वन् निदेशे स्थितः शश्वत् पुजयिष्याम्य् अहं द्विजान्  
०१,१६८।०११अ इक्ष्वाकूणां तु येनाहम् अनृणः स्यां द्विजोत्तम  
०१,१६८।०११च् तत् त्वत्तः प्राप्तुम् इच्छामि वरं वेदविदां वर  
०१,१६८।०१२अ अपत्यायेप्सितां मह्यं महिषीं गन्तुम् अर्हसि  
०१,१६८।०१२च् शीलरूपगुणोपेताम् इक्ष्वाकुकुलवृद्धये  
०१,१६८।०१३ गन्धर्व उवाच  
०१,१६८।०१३अ ददानीत्य् एव तं तत्र राजानं प्रत्युवाच ह  
०१,१६८।०१३च् वसिष्ठः परमेष्वासं सत्यसन्धो द्विजोत्तमः  
०१,१६८।०१४अ ततः प्रतिययौ काले वसिष्ठसहितो ऽनघ  
०१,१६८।०१४च् ख्यातं पुरवरं लोकेष्व् अयोध्यां मनुजेश्वरः  
०१,१६८।०१५अ तं प्रजाः प्रतिमोदन्त्यः सर्वाः प्रत्युद्ययुस् तदा  
०१,१६८।०१५च् विपाप्मानं महात्मानं दिवौकस इवेश्वरम्  
०१,१६८।०१६अ अचिरात् स मनुष्येन्द्रो नगरीं पुण्यकर्मणाम्  
०१,१६८।०१६च् विवेश सहितस् तेन वसिष्ठेन महात्मना  
०१,१६८।०१७अ ददृशुस् तं ततो राजन्न् अयोध्यावासिनो जनाः  
०१,१६८।०१७च् पुष्येण सहितं काले दिवाकरम् इवोदितम्  
०१,१६८।०१८अ स हि तां पूरयाम् आस लक्ष्म्या लक्ष्मीवतां वरः  
०१,१६८।०१८च् अयोध्यां व्योम शीतांशुः शरत्काल इवोदितः  
०१,१६८।०१९अ संसिक्तमृष्टपन्थानं पताकोच्छ्रयभूषितम्  
०१,१६८।०१९च् मनः प्रह्लादयाम् आसा तस्य तत् पुरम् उत्तमम्  
०१,१६८।०२०अ तुष्टपुष्टजनाकीर्णा सा पुरी कुरुनन्दन  
०१,१६८।०२०च् अशोभत तदा तेन शक्रेणेवामरावती  
०१,१६८।०२१अ ततः प्रविष्टे राजेन्द्रे तस्मिन् राजनि तां पुरीम्  
०१,१६८।०२१च् तस्य राज्ञो ऽऽज्ञया देवी वसिष्ठम् उपचक्रमे  
०१,१६८।०२२अ ऋताव् अथ महर्षिः स सम्बभूव तया सह  
०१,१६८।०२२च् देव्या दिव्येन विधिना वसिष्ठः श्रेष्ठभाग् ऋषिः  
०१,१६८।०२३अ अथ तस्यां समुत्पन्ने गर्भे स मुनिसत्तमः  
०१,१६८।०२३च् राज्ञाभिवादितस् तेन जगाम पुनर् आश्रमम्  
०१,१६८।०२४अ दीर्घकालधृतं गर्भं सुषाव न तु तं यदा  
०१,१६८।०२४च् साथ देव्य् अश्मना कुक्षिं निर्बिभेद तदा स्वकम्  
०१,१६८।०२५अ द्वादशे ऽथ ततो वर्षे स जज्ञे मनुजर्षभ  
०१,१६८।०२५च् अश्मको नाम राजर्षिः पोतनं यो न्यवेशयत्  
०१,१६९।००१ गन्धर्व उवाच  
०१,१६९।००१अ आश्रमस्था ततः पुत्रम् अदृश्यन्ती व्यजायत  
०१,१६९।००१च् शक्तेः कुलकरं राजन् द्वितीयम् इव शक्तिनम्  
०१,१६९।००२अ जातकर्मादिकास् तस्य क्रियाः स मुनिपुङ्गवः  
०१,१६९।००२च् पौत्रस्य भरतश्रेष्ठ चकार भगवान् स्वयम्  
०१,१६९।००३अ परासुश् च यतस् तेन वसिष्ठः स्थापितस् तदा  
०१,१६९।००३च् गर्भस्थेन ततो लोके पराशर इति स्मृतः  
०१,१६९।००४अ अमन्यत स धर्मात्मा वसिष्ठं पितरं तदा  
०१,१६९।००४च् जन्मप्रभृति तस्मिंश् च पितरीव व्यवर्तत  
०१,१६९।००५अ स तात इति विप्रर्षिं वसिष्ठं प्रत्यभाषत  
०१,१६९।००५च् मातुः समक्षं कौन्तेय अदृश्यन्त्याः परन्तप  
०१,१६९।००६अ तातेति परिपूर्णार्थं तस्य तन् मधुरं वचः  
०१,१६९।००६च् अदृश्यन्त्य् अश्रुपूर्णाक्षी शृण्वन्ती तम् उवाच ह  
०१,१६९।००७अ मा तात तात तातेति न ते तातो महामुनिः  
०१,१६९।००७च् रक्षसा भक्षितस् तात तव तातो वनान्तरे  
०१,१६९।००८अ मन्यसे यं तु तातेति नैष तातस् तवानघ  
०१,१६९।००८च् आर्यस् त्व् एष पिता तस्य पितुस् तव महात्मनः  
०१,१६९।००९अ स एवम् उक्तो दुःखार्तः सत्यवाग् ऋषिसत्तमः  
०१,१६९।००९च् सर्वलोकविनाशाय मतिं चक्रे महामनाः  
०१,१६९।०१०अ तं तथा निश्चितात्मानं महात्मानं महातपाः  
०१,१६९।०१०ब्*१७८७_०१ ऋषिर् ब्रह्मविदां श्रेष्ठो मैत्रावरुणिर् अन्त्यधीः  
०१,१६९।०१०च् वसिष्ठो वारयाम् आस हेतुना येन तच् छृणु  
०१,१६९।०११ वसिष्ठ उवाच  
०१,१६९।०११अ कृतवीर्य इति ख्यातो बभूव नृपतिः क्षितौ  
०१,१६९।०११च् याज्यो वेदविदां लोके भृगूणां पार्थिवर्षभः  
०१,१६९।०१२अ स तान् अग्रभुजस् तात धान्येन च धनेन च  
०१,१६९।०१२च् सोमान्ते तर्पयाम् आस विपुलेन विशां पतिः  
०१,१६९।०१३अ तस्मिन् नृपतिशार्दूले स्वर्याते ऽथ कदा चन  
०१,१६९।०१३च् बभूव तत्कुलेयानां द्रव्यकार्यम् उपस्थितम्  
०१,१६९।०१४अ ते भृगूणां धनं ज्ञात्वा राजानः सर्व एव ह  
०१,१६९।०१४च् याचिष्णवो ऽभिजग्मुस् तांस् तात भार्गवसत्तमान्  
०१,१६९।०१५अ भूमौ तु निदधुः के चिद् भृगवो धनम् अक्षयम्  
०१,१६९।०१५च् ददुः के चिद् द्विजातिभ्यो ज्ञात्वा क्षत्रियतो भयम्  
०१,१६९।०१६अ भृगवस् तु ददुः के चित् तेषां वित्तं यथेप्सितम्  
०१,१६९।०१६च् क्षत्रियाणां तदा तात कारणान्तरदर्शनात्  
०१,१६९।०१७अ ततो महीतलं तात क्षत्रियेण यदृच्छया  
०१,१६९।०१७च् खनताधिगतं वित्तं केन चिद् भृगुवेश्मनि  
०१,१६९।०१७ए तद् वित्तं ददृशुः सर्वे समेताः क्षत्रियर्षभाः  
०१,१६९।०१८अ अवमन्य ततः कोपाद् भृगूंस् ताञ् शरणागतान्  
०१,१६९।०१८च् निजघ्नुस् ते महेष्वासाः सर्वांस् तान् निशितैः शरैः  
०१,१६९।०१८ए आ गर्भाद् अनुकृन्तन्तश् चेरुश् चैव वसुन्धराम्  
०१,१६९।०१९अ तत उच्छिद्यमानेषु भृगुष्व् एवं भयात् तदा  
०१,१६९।०१९च् भृगुपत्न्यो गिरिं तात हिमवन्तं प्रपेदिरे  
०१,१६९।०२०अ तासाम् अन्यतमा गर्भं भयाद् दाधार तैजसम्  
०१,१६९।०२०च् ऊरुणैकेन वामोरूर् भर्तुः कुलविवृद्धये  
०१,१६९।०२०द्*१७८८_०१ तद्गर्भम् उपलभ्याशु ब्राह्मणी या भयार्दिता  
०१,१६९।०२०द्*१७८८_०२ गत्वैका कथयाम् आस क्षत्रियाणाम् उपह्वरे  
०१,१६९।०२०द्*१७८८_०३ ततस् ते क्षत्रिया जग्मुस् तं गर्भं हन्तुम् उद्यताः  
०१,१६९।०२०ए ददृशुर् ब्राह्मणीं तां ते दीप्यमानां स्वतेजसा  
०१,१६९।०२१अ अथ गर्भः स भित्त्वोरुं ब्राह्मण्या निर्जगाम ह  
०१,१६९।०२१च् मुष्णन् दृष्टीः क्षत्रियाणां मध्याह्न इव भास्करः  
०१,१६९।०२१ए ततश् चक्षुर्वियुक्तास् ते गिरिदुर्गेषु बभ्रमुः  
०१,१६९।०२२अ ततस् ते मोघसङ्कल्पा भयार्ताः क्षत्रियर्षभाः  
०१,१६९।०२२च् ब्रह्मणीं शरणं जग्मुर् दृष्ट्यर्थं ताम् अनिन्दिताम्  
०१,१६९।०२३अ ऊचुश् चैनां महाभागां क्षत्रियास् ते विचेतसः  
०१,१६९।०२३च् ज्योतिःप्रहीणा दुःखार्ताः शान्तार्चिष इवाग्नयः  
०१,१६९।०२४अ भगवत्याः प्रसादेन गच्छेत् क्षत्रं सचक्षुषम्  
०१,१६९।०२४च् उपारम्य च गच्छेम सहिताः पापकर्मणः  
०१,१६९।०२५अ सपुत्रा त्वं प्रसादं नः सर्वेषां कर्तुम् अर्हसि  
०१,१६९।०२५च् पुनर् दृष्टिप्रदानेन राज्ञः सन्त्रातुम् अर्हसि  
०१,१७०।००१ ब्राह्मण्य् उवाच  
०१,१७०।००१अ नाहं गृह्णामि वस् तात दृष्टीर् नास्ति रुषान्विता  
०१,१७०।००१च् अयं तु भार्गवो नूनम् ऊरुजः कुपितो ऽद्य वः  
०१,१७०।००२अ तेन चक्षूंषि वस् तात नूनं कोपान् महात्मना  
०१,१७०।००२च् स्मरता निहतान् बन्धून् आदत्तानि न संशयः  
०१,१७०।००३अ गर्भान् अपि यदा यूयं भृगूणां घ्नत पुत्रकाः  
०१,१७०।००३च् तदायम् ऊरुणा गर्भो मया वर्षशतं धृतः  
०१,१७०।००४अ षडङ्गश् चाखिलो वेद इमं गर्भस्थम् एव हि  
०१,१७०।००४च् विवेश भृगुवंशस्य भूयः प्रियचिकीर्षया  
०१,१७०।००५अ सो ऽयं पितृवधान् नूनं क्रोधाद् वो हन्तुम् इच्छति  
०१,१७०।००५च् तेजसा यस्य दिव्येन चक्षूंषि मुषितानि वः  
०१,१७०।००६अ तम् इमं तात याचध्वम् और्वं मम सुतोत्तमम्  
०१,१७०।००६च् अयं वः प्रणिपातेन तुष्टो दृष्टीर् विमोक्ष्यति  
०१,१७०।००७ गन्धर्व उवाच  
०१,१७०।००७अ एवम् उक्तास् ततः सर्वे राजानस् ते तम् ऊरुजम्  
०१,१७०।००७च् ऊचुः प्रसीदेति तदा प्रसादं च चकार सः  
०१,१७०।००८अ अनेनैव च विख्यातो नाम्ना लोकेषु सत्तमः  
०१,१७०।००८च् स और्व इति विप्रर्षिर् ऊरुं भित्त्वा व्यजायत  
०१,१७०।००९अ चक्षूंषि प्रतिलभ्याथ प्रतिजग्मुस् ततो नृपाः  
०१,१७०।००९च् भार्गवस् तु मुनिर् मेने सर्वलोकपराभवम्  
०१,१७०।०१०अ स चक्रे तात लोकानां विनाशाय महामनाः  
०१,१७०।०१०च् सर्वेषाम् एव कार्त्स्न्येन मनः प्रवणम् आत्मनः  
०१,१७०।०११अ इच्छन्न् अपचितिं कर्तुं भृगूणां भृगुसत्तमः  
०१,१७०।०११च् सर्वलोकविनाशाय तपसा महतैधितः  
०१,१७०।०१२अ तापयाम् आस लोकान् स सदेवासुरमानुषान्  
०१,१७०।०१२च् तपसोग्रेण महता नन्दयिष्यन् पितामहान्  
०१,१७०।०१३अ ततस् तं पितरस् तात विज्ञाय भृगुसत्तमम्  
०१,१७०।०१३च् पितृलोकाद् उपागम्य सर्व ऊचुर् इदं वचः  
०१,१७०।०१४अ और्व दृष्टः प्रभावस् ते तपसोग्रस्य पुत्रक  
०१,१७०।०१४च् प्रसादं कुरु लोकानां नियच्छ क्रोधम् आत्मनः  
०१,१७०।०१५अ नानीशैर् हि तदा तात भृगुभिर् भावितात्मभिः  
०१,१७०।०१५च् वधो ऽभ्युपेक्षितः सर्वैः क्षत्रियाणां विहिंसताम्  
०१,१७०।०१६अ आयुषा हि प्रकृष्टेन यदा नः खेद आविशत्  
०१,१७०।०१६च् तदास्माभिर् वधस् तात क्षत्रियैर् ईप्सितः स्वयम्  
०१,१७०।०१७अ निखातं तद् धि वै वित्तं केन चिद् भृगुवेश्मनि  
०१,१७०।०१७च् वैरायैव तदा न्यस्तं क्षत्रियान् कोपयिष्णुभिः  
०१,१७०।०१७ए किं हि वित्तेन नः कार्यं स्वर्गेप्सूनां द्विजर्षभ  
०१,१७०।०१७फ़्*१७८९_०१ यद् अस्माकं धनाध्यक्षः प्रभूतं धनम् आहरत्  
०१,१७०।०१८अ यदा तु मृत्युर् आदातुं न नः शक्नोति सर्वशः  
०१,१७०।०१८च् तदास्माभिर् अयं दृष्ट उपायस् तात सम्मतः  
०१,१७०।०१९अ आत्महा च पुमांस् तात न लोकांल् लभते शुभान्  
०१,१७०।०१९च् ततो ऽस्माभिः समीक्ष्यैवं नात्मनात्मा विनाशितः  
०१,१७०।०१९द्*१७९०_०१ एतस्य परिहारार्थं त्वं तु धर्मं समाचर  
०१,१७०।०२०अ न चैतन् नः प्रियं तात यद् इदं कर्तुम् इच्छसि  
०१,१७०।०२०च् नियच्छेदं मनः पापात् सर्वलोकपराभवात्  
०१,१७०।०२१अ न हि नः क्षत्रियाः के चिन् न लोकाः सप्त पुत्रक  
०१,१७०।०२१च् दूषयन्ति तपस् तेजः क्रोधम् उत्पतितं जहि  
०१,१७१।००१ और्व उवाच  
०१,१७१।००१अ उक्तवान् अस्मि यां क्रोधात् प्रतिज्ञां पितरस् तदा  
०१,१७१।००१च् सर्वलोकविनाशाय न सा मे वितथा भवेत्  
०१,१७१।००२अ वृथारोषप्रतिज्ञो हि नाहं जीवितुम् उत्सहे  
०१,१७१।००२च् अनिस्तीर्णो हि मां रोषो दहेद् अग्निर् इवारणिम्  
०१,१७१।००३अ यो हि कारणतः क्रोधं सञ्जातं क्षन्तुम् अर्हति  
०१,१७१।००३च् नालं स मनुजः सम्यक् त्रिवर्गं परिरक्षितुम्  
०१,१७१।००४अ अशिष्टानां नियन्ता हि शिष्टानां परिरक्षता  
०१,१७१।००४च् स्थाने रोषः प्रयुक्तः स्यान् नृपैः स्वर्गजिगीषुभिः  
०१,१७१।००५अ अश्रौषम् अहम् ऊरुस्थो गर्भशय्यागतस् तदा  
०१,१७१।००५च् आरावं मातृवर्गस्य भृगूणां क्षत्रियैर् वधे  
०१,१७१।००६अ सामरैर् हि यदा लोकैर् भृगूणां क्षत्रियाधमैः  
०१,१७१।००६च् आगर्भोत्सादनं क्षान्तं तदा मां मन्युर् आविषत्  
०१,१७१।००७अ आपूर्णकोशाः किल मे मातरः पितरस् तथा  
०१,१७१।००७च् भयात् सर्वेषु लोकेषु नाधिजग्मुः परायणम्  
०१,१७१।००८अ तान् भृगूणां तदा दारान् कश् चिन् नाभ्यवपद्यत  
०१,१७१।००८च् यदा तदा दधारेयम् ऊरुणैकेन मां शुभा  
०१,१७१।००९अ प्रतिषेद्धा हि पापस्य यदा लोकेषु विद्यते  
०१,१७१।००९च् तदा सर्वेषु लोकेषु पापकृन् नोपपद्यते  
०१,१७१।०१०अ यदा तु प्रतिषेद्धारं पापो न लभते क्व चित्  
०१,१७१।०१०च् तिष्ठन्ति बहवो लोके तदा पापेषु कर्मसु  
०१,१७१।०११अ जानन्न् अपि च यः पापं शक्तिमान् न नियच्छति  
०१,१७१।०११च् ईशः सन् सो ऽपि तेनैव कर्मणा सम्प्रयुज्यते  
०१,१७१।०१२अ राजभिश् चेश्वरैश् चैव यदि वै पितरो मम  
०१,१७१।०१२च् शक्तैर् न शकिता त्रातुम् इष्टं मत्वेह जीवितम्  
०१,१७१।०१३अ अत एषाम् अहं क्रुद्धो लोकानाम् ईश्वरो ऽद्य सन्  
०१,१७१।०१३च् भवतां तु वचो नाहम् अलं समतिवर्तितुम्  
०१,१७१।०१४अ मम चापि भवेद् एतद् ईश्वरस्य सतो महत्  
०१,१७१।०१४च् उपेक्षमाणस्य पुनर् लोकानां किल्बिषाद् भयम्  
०१,१७१।०१५अ यश् चायं मन्युजो मे ऽग्निर् लोकान् आदातुम् इच्छति  
०१,१७१।०१५च् दहेद् एष च माम् एव निगृहीतः स्वतेजसा  
०१,१७१।०१६अ भवतां च विजानामि सर्वलोकहितेप्सुताम्  
०१,१७१।०१६च् तस्माद् विदध्वं यच् छ्रेयो लोकानां मम चेश्वराः  
०१,१७१।०१७ पितर ऊचुः  
०१,१७१।०१७अ य एष मन्युजस् ते ऽग्निर् लोकान् आदातुम् इच्छति  
०१,१७१।०१७च् अप्सु तं मुञ्च भद्रं ते लोका ह्य् अप्सु प्रतिष्ठिताः  
०१,१७१।०१७द्*१७९१_०१ कुरु तात वचो ऽस्माकं मा लोकान् हिंसि चाधुना  
०१,१७१।०१८अ आपोमयाः सर्वरसाः सर्वम् आपोमयं जगत्  
०१,१७१।०१८च् तस्माद् अप्सु विमुञ्चेमं क्रोधाग्निं द्विजसत्तम  
०१,१७१।०१९अ अयं तिष्ठतु ते विप्र यदीच्छसि महोदधौ  
०१,१७१।०१९च् मन्युजो ऽग्निर् दहन्न् आपो लोका ह्य् आपोमयाः स्मृताः  
०१,१७१।०२०अ एवं प्रतिज्ञा सत्येयं तवानघ भविष्यति  
०१,१७१।०२०च् न चैव सामरा लोका गमिष्यन्ति पराभवम्  
०१,१७१।०२१ वसिष्ठ उवाच  
०१,१७१।०२१अ ततस् तं क्रोधजं तात और्वो ऽग्निं वरुणालये  
०१,१७१।०२१च् उत्ससर्ज स चैवाप उपयुङ्क्ते महोदधौ  
०१,१७१।०२२अ महद् धयशिरो भूत्वा यत् तद् वेदविदो विदुः  
०१,१७१।०२२च् तम् अग्निम् उद्गिरन् वक्त्रात् पिबत्य् आपो महोदधौ  
०१,१७१।०२३अ तस्मात् त्वम् अपि भद्रं ते न लोकान् हन्तुम् अर्हसि  
०१,१७१।०२३च् पराशर परान् धर्माञ् जानञ् ज्ञानवतां वर  
०१,१७२।००१ गन्धर्व उवाच  
०१,१७२।००१अ एवम् उक्तः स विप्रर्षिर् वसिष्ठेन महात्मना  
०१,१७२।००१च् न्ययच्छद् आत्मनः कोपं सर्वलोकपराभवात्  
०१,१७२।००२अ ईजे च स महातेजाः सर्ववेदविदां वरः  
०१,१७२।००२च् ऋषी राक्षससत्रेण शाक्तेयो ऽथ पराशरः  
०१,१७२।००३अ ततो वृद्धांश् च बालांश् च राक्षसान् स महामुनिः  
०१,१७२।००३च् ददाह वितते यज्ञे शक्तेर् वधम् अनुस्मरन्  
०१,१७२।००४अ न हि तं वारयाम् आस वसिष्ठो रक्षसां वधात्  
०१,१७२।००४च् द्वितीयाम् अस्य मा भाङ्क्षं प्रतिज्ञाम् इति निश्चयात्  
०१,१७२।००५अ त्रयाणां पावकानां स सत्रे तस्मिन् महामुनिः  
०१,१७२।००५च् आसीत् पुरस्ताद् दीप्तानां चतुर्थ इव पावकः  
०१,१७२।००६अ तेन यज्ञेन शुभ्रेण हूयमानेन युक्तितः  
०१,१७२।००६च् तद् विदीपितम् आकाशं सूर्येणेव घनात्यये  
०१,१७२।००७अ तं वसिष्ठादयः सर्वे मुनयस् तत्र मेनिरे  
०१,१७२।००७च् तेजसा दिवि दीप्यन्तं द्वितीयम् इव भास्करम्  
०१,१७२।००८अ ततः परमदुष्प्रापम् अन्यैर् ऋषिर् उदारधीः  
०१,१७२।००८च् समापिपयिषुः सत्रं तम् अत्रिः समुपागमत्  
०१,१७२।००९अ तथा पुलस्त्यः पुलहः क्रतुश् चैव महाक्रतुम्  
०१,१७२।००९च् उपाजग्मुर् अमित्रघ्न रक्षसां जीवितेप्सया  
०१,१७२।०१०अ पुलस्त्यस् तु वधात् तेषां रक्षसां भरतर्षभ  
०१,१७२।०१०च् उवाचेदं वचः पार्थ पराशरम् अरिन्दमम्  
०१,१७२।०११अ कच्चित् तातापविघ्नं ते कच्चिन् नन्दसि पुत्रक  
०१,१७२।०११च् अजानताम् अदोषाणां सर्वेषां रक्षसां वधात्  
०१,१७२।०१२अ प्रजोच्छेदम् इमं मह्यं सर्वं सोमपसत्तम  
०१,१७२।०१२ब्*१७९२_०१ नैष तात द्विजातीनां धर्मो दृष्टस् तपस्विनाम्  
०१,१७२।०१२ब्*१७९२_०२ शम एव परो धर्मस् तम् आचर पराशर  
०१,१७२।०१२च् अधर्मिष्ठं वरिष्ठः सन् कुरुषे त्वं पराशर  
०१,१७२।०१२द्*१७९३_०१ शक्तिनं चापि धर्मज्ञ नातिक्रान्तुम् इहार्हसि  
०१,१७२।०१२द्*१७९३_०२ प्रजानां च ममोच्छेदं न चैवं कर्तुम् अर्हसि  
०१,१७२।०१२द्*१७९३_०३ शापाद् धि शक्तेर् वासिष्ठ तत् तावद् उपपादितम्  
०१,१७२।०१२द्*१७९३_०४ आत्मजेन सरोषेण शक्तिर् नीत इतो दिवम्  
०१,१७२।०१२द्*१७९३_०५ न हि तं राक्षसः कश् चिच् छक्तो भक्षयितुं मुने  
०१,१७२।०१२द्*१७९३_०६ आत्मनैवात्मनस् तेन सृष्टो मृत्युस् तदाभवत्  
०१,१७२।०१२द्*१७९३_०७ निमित्तभूतस् तत्रासीद् विश्वामित्रः पराशर  
०१,१७२।०१२द्*१७९४_०१ वासिष्ठा भक्षिताश् चासन् कौशिकोत्सृष्टरक्षसा  
०१,१७२।०१२द्*१७९४_०२ शापं न कुर्वन्ति तदा वाक्शस्त्रा यत् परायणम्  
०१,१७२।०१२द्*१७९४_०३ क्षमावन्तो ऽदहन् देहं देहम् अन्यं व्रजन्ति हि  
०१,१७२।०१२ए राजा कल्माषपादश् च दिवम् आरोढुम् इच्छति  
०१,१७२।०१३अ ये च शक्त्यवराः पुत्रा वसिष्ठस्य महामुनेः  
०१,१७२।०१३च् ते च सर्वे मुदा युक्ता मोदन्ते सहिताः सुरैः  
०१,१७२।०१३ए सर्वम् एतद् वसिष्ठस्य विदितं वै महामुने  
०१,१७२।०१४अ रक्षसां च समुच्छेद एष तात तपस्विनाम्  
०१,१७२।०१४च् निमित्तभूतस् त्वं चात्र क्रतौ वासिष्ठनन्दन  
०१,१७२।०१४ए स सत्रं मुञ्च भद्रं ते समाप्तम् इदम् अस्तु ते  
०१,१७२।०१५अ एवम् उक्तः पुलस्त्येन वसिष्ठेन च धीमता  
०१,१७२।०१५च् तदा समापयाम् आस सत्रं शाक्तिः पराशरः  
०१,१७२।०१६अ सर्वराक्षससत्राय सम्भृतं पावकं मुनिः  
०१,१७२।०१६च् उत्तरे हिमवत्पार्श्वे उत्ससर्ज महावने  
०१,१७२।०१७अ स तत्राद्यापि रक्षांसि वृक्षान् अश्मान एव च  
०१,१७२।०१७च् भक्षयन् दृश्यते वह्निः सदा पर्वणि पर्वणि  
०१,१७३।०००*१७९५=०० गन्धर्वः  
०१,१७३।०००*१७९५_०१ पुनश् चैव महातेजा विश्वामित्रजिघांसया  
०१,१७३।०००*१७९५_०२ अग्निं सम्भृतवान् घोरं शाक्तेयः सुमहातपाः  
०१,१७३।०००*१७९५_०३ वासिष्ठसम्भृतश् चाग्निर् विश्वामित्रहितैषिणा  
०१,१७३।०००*१७९५_०४ तेजसा वह्नितुल्येन ग्रस्तः स्कन्देन धीमता  
०१,१७३।००१ अर्जुन उवाच  
०१,१७३।००१अ राज्ञा कल्माषपादेन गुरौ ब्रह्मविदां वरे  
०१,१७३।००१च् कारणं किं पुरस्कृत्य भार्या वै सन्नियोजिता  
०१,१७३।००२अ जानता च परं धर्मं लोक्यं तेन महात्मना  
०१,१७३।००२च् अगम्यागमनं कस्माद् वसिष्ठेन महात्मना  
०१,१७३।००२द्*१७९६_०१ अधर्मिष्ठं वसिष्ठेन कृतं चापि पुरा सखे  
०१,१७३।००२द्*१७९७_०१ तत्र मे संशयो जातः कार्याकार्यविनिश्चये  
०१,१७३।००२ए कृतं तेन पुरा सर्वं वक्तुम् अर्हसि पृच्छतः  
०१,१७३।००३ गन्धर्व उवाच  
०१,१७३।००३अ धनञ्जय निबोधेदं यन् मां त्वं परिपृच्छसि  
०१,१७३।००३च् वसिष्ठं प्रति दुर्धर्षं तथामित्रसहं नृपम्  
०१,१७३।००४अ कथितं ते मया पूर्वं यथा शप्तः स पार्थिवः  
०१,१७३।००४च् शक्तिना भरतश्रेष्ठ वासिष्ठेन महात्मना  
०१,१७३।००५अ स तु शापवशं प्राप्तः क्रोधपर्याकुलेक्षणः  
०१,१७३।००५च् निर्जगाम पुराद् राजा सहदारः परन्तपः  
०१,१७३।००६अ अरण्यं निर्जनं गत्वा सदारः परिचक्रमे  
०१,१७३।००६च् नानामृगगणाकीर्णं नानासत्त्वसमाकुलम्  
०१,१७३।००७अ नानागुल्मलताच्छन्नं नानाद्रुमसमावृतम्  
०१,१७३।००७च् अरण्यं घोरसन्नादं शापग्रस्तः परिभ्रमन्  
०१,१७३।००८अ स कदा चित् क्षुधाविष्टो मृगयन् भक्षम् आत्मनः  
०१,१७३।००८च् ददर्श सुपरिक्लिष्टः कस्मिंश् चिद् वननिर्झरे  
०१,१७३।००८ए ब्राह्मणीं ब्राह्मणं चैव मैथुनायोपसङ्गतौ  
०१,१७३।००९अ तौ समीक्ष्य तु वित्रस्ताव् अकृतार्थौ प्रधावितौ  
०१,१७३।००९च् तयोश् च द्रवतोर् विप्रं जगृहे नृपतिर् बलात्  
०१,१७३।०१०अ दृष्ट्वा गृहीतं भर्तारम् अथ ब्राह्मण्य् अभाषत  
०१,१७३।०१०च् शृणु राजन् वचो मह्यं यत् त्वां वक्ष्यामि सुव्रत  
०१,१७३।०११अ आदित्यवंशप्रभवस् त्वं हि लोकपरिश्रुतः  
०१,१७३।०११च् अप्रमत्तः स्थितो धर्मे गुरुशुश्रूषणे रतः  
०१,१७३।०११द्*१७९८_०१ वैष्णवो ऽसि महीपाल रविवंशविवर्धन  
०१,१७३।०११द्*१७९८_०२ येन त्वया पुरा विष्णुस् तोषितः शुभकर्मणा  
०१,१७३।०११द्*१७९८_०३ आत्मनं तृणवत् कृत्वा जीवितं हरये ऽर्पितम्  
०१,१७३।०११द्*१७९८_०४ तदासि रक्षितस् त्वं वै विष्णुना प्रभविष्णुना  
०१,१७३।०१२अ शापं प्राप्तो ऽसि दुर्धर्ष न पापं कर्तुम् अर्हसि  
०१,१७३।०१२च् ऋतुकाले तु सम्प्राप्ते भर्त्रास्म्य् अद्य समागता  
०१,१७३।०१३अ अकृतार्था ह्य् अहं भर्त्रा प्रसवार्थश् च मे महान्  
०१,१७३।०१३च् प्रसीद नृपतिश्रेष्ठ भर्ता मे ऽयं विसृज्यताम्  
०१,१७३।०१४अ एवं विक्रोशमानायास् तस्याः स सुनृशंसकृत्  
०१,१७३।०१४च् भर्तारं भक्षयाम् आस व्याघ्रो मृगम् इवेप्सितम्  
०१,१७३।०१५अ तस्याः क्रोधाभिभूताया यद् अश्रु न्यपतद् भुवि  
०१,१७३।०१५च् सो ऽग्निः समभवद् दीप्तस् तं च देशं व्यदीपयत्  
०१,१७३।०१६अ ततः सा शोकसन्तप्ता भर्तृव्यसनदुःखिता  
०१,१७३।०१६च् कल्माषपादं राजर्षिम् अशपद् ब्राह्मणी रुषा  
०१,१७३।०१७अ यस्मान् ममाकृतार्थायास् त्वया क्षुद्र नृशंसवत्  
०१,१७३।०१७च् प्रेक्षन्त्या भक्षितो मे ऽद्य प्रभुर् भर्ता महायशाः  
०१,१७३।०१८अ तस्मात् त्वम् अपि दुर्बुद्धे मच्छापपरिविक्षतः  
०१,१७३।०१८च् पत्नीम् ऋताव् अनुप्राप्य सद्यस् त्यक्ष्यसि जीवितम्  
०१,१७३।०१८द्*१७९९_०१ तेन प्रसाद्यमाना सा प्रसादम् अकरोत् तदा  
०१,१७३।०१९अ यस्य चर्षेर् वसिष्ठस्य त्वया पुत्रा विनाशिताः  
०१,१७३।०१९च् तेन सङ्गम्य ते भार्या तनयं जनयिष्यति  
०१,१७३।०१९ए स ते वंशकरः पुत्रो भविष्यति नृपाधम  
०१,१७३।०२०अ एवं शप्त्वा तु राजानं सा तम् आङ्गिरसी शुभा  
०१,१७३।०२०च् तस्यैव सन्निधौ दीप्तं प्रविवेश हुताशनम्  
०१,१७३।०२१अ वसिष्ठश् च महाभागः सर्वम् एतद् अपश्यत  
०१,१७३।०२१च् ज्ञानयोगेन महता तपसा च परन्तप  
०१,१७३।०२१द्*१८००_०१ न चाप्य् अत्र महाबाहो अधर्मः प्रतिपद्यते  
०१,१७३।०२१द्*१८००_०२ ब्राह्मणो यद् अपत्यं हि प्रार्थितः सम्प्रयच्छति  
०१,१७३।०२१द्*१८००_०३ यदा तु कामतो गच्छेत् परनारीं नरो नृप  
०१,१७३।०२१द्*१८००_०४ तदास्य परदारोक्तम् अधर्मस्य फलं भवेत्  
०१,१७३।०२१द्*१८००_०५ अपकल्कस् तु राजेन्द्र निस्तीर्यैतद् द्विजोत्तमः  
०१,१७३।०२१द्*१८००_०६ नान्यतो भरतश्रेष्ठ स हि लोकगुरुर् यतः  
०१,१७३।०२२अ मुक्तशापश् च राजर्षिः कालेन महता ततः  
०१,१७३।०२२च् ऋतुकाले ऽभिपतितो मदयन्त्या निवारितः  
०१,१७३।०२३अ न हि सस्मार नृपतिस् तं शापं शापमोहितः  
०१,१७३।०२३च् देव्याः सो ऽथ वचः श्रुत्वा स तस्या नृपसत्तमः  
०१,१७३।०२३ए तं च शापम् अनुस्मृत्य पर्यतप्यद् भृशं तदा  
०१,१७३।०२४अ एतस्मात् कारणाद् राजा वसिष्ठं सन्न्ययोजयत्  
०१,१७३।०२४च् स्वदारे भरतश्रेष्ठ शापदोषसमन्वितः  
०१,१७३।०२४द्*१८०१_०१ यदा कल्माषपादस् तु राक्षसत्वम् अवाप सः  
०१,१७३।०२४द्*१८०१_०२ तदा वसिष्ठः कुरुणा यज्ञार्थे संवृतो ऽभवत्  
०१,१७३।०२४द्*१८०१_०३ यदा कल्माषपादस् तु राक्षसत्वं विसृष्टवान्  
०१,१७३।०२४द्*१८०१_०४ तदा तेनैव राज्ञा तु वसिष्ठः संवृतो ऽभवत्  
०१,१७३।०२४द्*१८०१_०५ एवं वसिष्ठो युष्माकं पुरोधाः संवृतो ऽभवत्  
०१,१७४।००१ अर्जुन उवाच  
०१,१७४।००१अ अस्माकम् अनुरूपो वै यः स्याद् गन्धर्व वेदवित्  
०१,१७४।००१च् पुरोहितस् तम् आचक्ष्व सर्वं हि विदितं तव  
०१,१७४।००२ गन्धर्व उवाच  
०१,१७४।००२अ यवीयान् देवलस्यैष वने भ्राता तपस्यति  
०१,१७४।००२च् धौम्य उत्कोचके तीर्थे तं वृणुध्वं यदीच्छथ  
०१,१७४।००३ वैशम्पायन उवाच  
०१,१७४।००३अ ततो ऽर्जुनो ऽस्त्रम् आग्नेयं प्रददौ तद् यथाविधि  
०१,१७४।००३च् गन्धर्वाय तदा प्रीतो वचनं चेदम् अब्रवीत्  
०१,१७४।००४अ त्वय्य् एव तावत् तिष्ठन्तु हया गन्धर्वसत्तम  
०१,१७४।००४च् कर्मकाले ग्रहीष्यामि स्वस्ति ते ऽस्त्व् इति चाब्रवीत्  
०१,१७४।००५अ ते ऽन्योन्यम् अभिसम्पूज्य गन्धर्वः पाण्डवाश् च ह  
०१,१७४।००५च् रम्याद् भागीरथीकच्छाद् यथाकामं प्रतस्थिरे  
०१,१७४।००६अ तत उत्कोचकं तीर्थं गत्वा धौम्याश्रमं तु ते  
०१,१७४।००६च् तं वव्रुः पाण्डवा धौम्यं पौरोहित्याय भारत  
०१,१७४।००७अ तान् धौम्यः प्रतिजग्राह सर्ववेदविदां वरः  
०१,१७४।००७च् पाद्येन फलमूलेन पौरोहित्येन चैव ह  
०१,१७४।००८अ ते तदाशंसिरे लब्धां श्रियं राज्यं च पाण्डवाः  
०१,१७४।००८च् तं ब्राह्मणं पुरस्कृत्य पाञ्चाल्याश् च स्वयंवरम्  
०१,१७४।००९अ मातृषष्ठास् तु ते तेन गुरुणा सङ्गतास् तदा  
०१,१७४।००९च् नाथवन्तम् इवात्मानं मेनिरे भरतर्षभाः  
०१,१७४।०१०अ स हि वेदार्थतत्त्वज्ञस् तेषां गुरुर् उदारधीः  
०१,१७४।०१०च् तेन धर्मविदा पार्था याज्याः सर्वविदा कृताः  
०१,१७४।०११अ वीरांस् तु स हि तान् मेने प्राप्तराज्यान् स्वधर्मतः  
०१,१७४।०११च् बुद्धिवीर्यबलोत्साहैर् युक्तान् देवान् इवापरान्  
०१,१७४।०१२अ कृतस्वस्त्ययनास् तेन ततस् ते मनुजाधिपाः  
०१,१७४।०१२च् मेनिरे सहिता गन्तुं पाञ्चाल्यास् तं स्वयंवरम्  
०१,१७४।०१४ब्*१८०२_०१ वेदविच् चैव वाग्मी च धौम्यः श्रीमान् द्विजोत्तमः  
०१,१७४।०१४ब्*१८०२_०२ तेजसा चैव बुद्ध्या च रूपेण यशसा श्रिया  
०१,१७४।०१४ब्*१८०२_०३ मन्त्रैश् च विविधैर् धौम्यस् तुल्य आसीद् बृहस्पतेः  
०१,१७४।०१४ब्*१८०२_०४ स चापि विप्रस् तान् मेने स्वभावाभ्यधिकान् भुवि  
०१,१७५।००१ वैशम्पायन उवाच  
०१,१७५।००१अ ततस् ते नरशार्दूला भ्रातरः पञ्च पाण्डवाः  
०१,१७५।००१ब्*१८०३_०१ ब्रह्मरूपधराः पार्था जटिला ब्रह्मचारिणः  
०१,१७५।००१च् प्रययुर् द्रौपदीं द्रष्टुं तं च देवमहोत्सवम्  
०१,१७५।००२अ ते प्रयाता नरव्याघ्रा मात्रा सह परन्तपाः  
०१,१७५।००२च् ब्राह्मणान् ददृशुर् मार्गे गच्छतः सगणान् बहून्  
०१,१७५।००३अ तान् ऊचुर् ब्राह्मणा राजन् पाण्डवान् ब्रह्मचारिणः  
०१,१७५।००३च् क्व भवन्तो गमिष्यन्ति कुतो वागच्छतेति ह  
०१,१७५।००४ युधिष्ठिर उवाच  
०१,१७५।००४अ आगतान् एकचक्रायाः सोदर्यान् देवदर्शिनः  
०१,१७५।००४च् भवन्तो हि विजानन्तु सहितान् मातृचारिणः  
०१,१७५।००५ ब्राह्मणा ऊचुः  
०१,१७५।००५अ गच्छताद्यैव पाञ्चालान् द्रुपदस्य निवेशनम्  
०१,१७५।००५च् स्वयंवरो महांस् तत्र भविता सुमहाधनः  
०१,१७५।००६अ एकसार्थं प्रयाताः स्मो वयम् अप्य् अत्र गामिनः  
०१,१७५।००६च् तत्र ह्य् अद्भुतसङ्काशो भविता सुमहोत्सवः  
०१,१७५।००७अ यज्ञसेनस्य दुहिता द्रुपदस्य महात्मनः  
०१,१७५।००७च् वेदीमध्यात् समुत्पन्ना पद्मपत्रनिभेक्षणा  
०१,१७५।००८अ दर्शनीयानवद्याङ्गी सुकुमारी मनस्विनी  
०१,१७५।००८च् धृष्टद्युम्नस्य भगिनी द्रोणशत्रोः प्रतापिनः  
०१,१७५।००९अ यो जातः कवची खड्गी सशरः सशरासनः  
०१,१७५।००९च् सुसमिद्धे महाबाहुः पावके पावकप्रभः  
०१,१७५।००९द्*१८०४_०१ यस्मिन् सञ्जायमाने च वाग् उवाचाशरीरिणी  
०१,१७५।००९द्*१८०४_०२ एष शिष्यश् च मृत्युश् च भरद्वाजस्य जायते  
०१,१७५।०१०अ स्वसा तस्यानवद्याङ्गी द्रौपदी तनुमध्यमा  
०१,१७५।०१०च् नीलोत्पलसमो गन्धो यस्याः क्रोशात् प्रवायति  
०१,१७५।०११अ तां यज्ञसेनस्य सुतां स्वयंवरकृतक्षणाम्  
०१,१७५।०११च् गच्छामहे वयं द्रष्टुं तं च देवमहोत्सवम्  
०१,१७५।०१२अ राजानो राजपुत्राश् च यज्वानो भूरिदक्षिणाः  
०१,१७५।०१२च् स्वाध्यायवन्तः शुचयो महात्मानो यतव्रताः  
०१,१७५।०१३अ तरुणा दर्शनीयाश् च नानादेशसमागताः  
०१,१७५।०१३च् महारथाः कृतास्त्राश् च समुपैष्यन्ति भूमिपाः  
०१,१७५।०१४अ ते तत्र विविधान् दायान् विजयार्थं नरेश्वराः  
०१,१७५।०१४च् प्रदास्यन्ति धनं गाश् च भक्ष्यं भोज्यं च सर्वशः  
०१,१७५।०१५अ प्रतिगृह्य च तत् सर्वं दृष्ट्वा चैव स्वयंवरम्  
०१,१७५।०१५च् अनुभूयोत्सवं चैव गमिष्यामो यथेप्सितम्  
०१,१७५।०१६अ नटा वैतालिकाश् चैव नर्तकाः सूतमागधाः  
०१,१७५।०१६च् नियोधकाश् च देशेभ्यः समेष्यन्ति महाबलाः  
०१,१७५।०१७अ एवं कौतूहलं कृत्वा दृष्ट्वा च प्रतिगृह्य च  
०१,१७५।०१७च् सहास्माभिर् महात्मानः पुनः प्रतिनिवर्त्स्यथ  
०१,१७५।०१८अ दर्शनीयांश् च वः सर्वान् देवरूपान् अवस्थितान्  
०१,१७५।०१८च् समीक्ष्य कृष्णा वरयेत् सङ्गत्यान्यतमं वरम्  
०१,१७५।०१९अ अयं भ्राता तव श्रीमान् दर्शनीयो महाभुजः  
०१,१७५।०१९च् नियुध्यमानो विजयेत् सङ्गत्या द्रविणं बहु  
०१,१७५।०१९द्*१८०५_०१ आहरिष्यन्न् अयं नूनं प्रीतिं वो वर्धयिष्यति  
०१,१७५।०२० युधिष्ठिर उवाच  
०१,१७५।०२०अ परमं भो गमिष्यामो द्रष्टुं देवमहोत्सवम्  
०१,१७५।०२०च् भवद्भिः सहिताः सर्वे कन्यायास् तं स्वयंवरम्  
०१,१७६।००१ वैशम्पायन उवाच  
०१,१७६।००१अ एवम् उक्ताः प्रयातास् ते पाण्डवा जनमेजय  
०१,१७६।००१च् राज्ञा दक्षिणपाञ्चालान् द्रुपदेनाभिरक्षितान्  
०१,१७६।००२अ ततस् ते तं महात्मानं शुद्धात्मानम् अकल्मषम्  
०१,१७६।००२च् ददृशुः पाण्डवा राजन् पथि द्वैपायनं तदा  
०१,१७६।००३अ तस्मै यथावत् सत्कारं कृत्वा तेन च सान्त्विताः  
०१,१७६।००३च् कथान्ते चाभ्यनुज्ञाताः प्रययुर् द्रुपदक्षयम्  
०१,१७६।००४अ पश्यन्तो रमणीयानि वनानि च सरांसि च  
०१,१७६।००४च् तत्र तत्र वसन्तश् च शनैर् जग्मुर् महारथाः  
०१,१७६।००५अ स्वाध्यायवन्तः शुचयो मधुराः प्रियवादिनः  
०१,१७६।००५च् आनुपूर्व्येण सम्प्राप्ताः पाञ्चालान् कुरुनन्दनाः  
०१,१७६।००६अ ते तु दृष्ट्वा पुरं तच् च स्कन्धावारं च पाण्डवाः  
०१,१७६।००६च् कुम्भकारस्य शालायां निवेशं चक्रिरे तदा  
०१,१७६।००७अ तत्र भैक्षं समाजह्रुर् ब्राह्मीं वृत्तिं समाश्रिताः  
०१,१७६।००७च् तांश् च प्राप्तांस् तदा वीराञ् जज्ञिरे न नराः क्व चित्  
०१,१७६।००७द्*१८०६_०१ यज्ञसेनस् तु पाञ्चालो भीष्मद्रोणकृतागसम्  
०१,१७६।००७द्*१८०६_०२ ज्ञात्वात्मानं तदारेभे त्राणायात्मक्रियां क्षमाम्  
०१,१७६।००७द्*१८०६_०३ अवाप्य धृष्टद्युम्नं हि न स द्रोणम् अचिन्तयत्  
०१,१७६।००७द्*१८०६_०४ सुतवैरप्रसङ्गाच् च भीष्माद् भयम् अचिन्तयत्  
०१,१७६।००७द्*१८०७_०१ कन्यादानात् तु शरणं सो ऽमन्यत महीपतिः  
०१,१७६।००७द्*१८०७_०२ जामातुर् बलसंयोगान् मेने ह बलवत्तरम्  
०१,१७६।००८अ यज्ञसेनस्य कामस् तु पाण्डवाय किरीटिने  
०१,१७६।००८च् कृष्णां दद्याम् इति सदा न चैतद् विवृणोति सः  
०१,१७६।००९अ सो ऽन्वेषमाणः कौन्तेयान् पाञ्चाल्यो जनमेजय  
०१,१७६।००९ब्*१८०८_०१ शङ्करेण वरो दत्तः प्रीतेन च महात्मना  
०१,१७६।००९ब्*१८०८_०२ स निष्फलः स्यान् न तु मे इति प्रामाण्यम् आगतः  
०१,१७६।००९ब्*१८०८_०३ मया कर्तव्यम् अधुना दुष्करं लक्ष्यवेधनम्  
०१,१७६।००९ब्*१८०८_०४ इति निश्चित्य मनसा कारितं लक्ष्यम् उत्तमम्  
०१,१७६।००९च् दृढं धनुर् अनायम्यं कारयाम् आस भारत  
०१,१७६।००९द्*१८०९_०१ वैय्याघ्रपद्यसोग्रं वै सृञ्जयस्य महीपतेः  
०१,१७६।००९द्*१८०९_०२ तद् धनुः किन्धुरं नाम देवदत्तम् उपानयत्  
०१,१७६।००९द्*१८०९_०३ आयसी तस्य ज्या चासीत् प्रतिबद्धा महाबला  
०१,१७६।००९द्*१८०९_०४ न तु ज्यां प्रसहेद् अन्यां तद् धनुःप्रवरं महत्  
०१,१७६।०१०अ यन्त्रं वैहायसं चापि कारयाम् आस कृत्रिमम्  
०१,१७६।०१०च् तेन यन्त्रेण सहितं राजा लक्ष्यं च काञ्चनम्  
०१,१७६।०११ द्रुपद उवाच  
०१,१७६।०११अ इदं सज्यं धनुः कृत्वा सज्येनानेन सायकैः  
०१,१७६।०११च् अतीत्य लक्ष्यं यो वेद्धा स लब्धा मत्सुताम् इति  
०१,१७६।०१२ वैशम्पायन उवाच  
०१,१७६।०१२अ इति स द्रुपदो राजा सर्वतः समघोषयत्  
०१,१७६।०१२च् तच् छ्रुत्वा पार्थिवाः सर्वे समीयुस् तत्र भारत  
०१,१७६।०१३अ ऋषयश् च महात्मानः स्वयंवरदिदृक्षया  
०१,१७६।०१३ब्*१८१०_०१ यादवा वासुदेवेन सार्धम् अन्धकवृष्णयः  
०१,१७६।०१३ब्*१८१०_०२ राजानो राजपुत्राश् च युवानो मृष्टकुण्डलाः  
०१,१७६।०१३ब्*१८१०_०३ नानाजनपदाधीशा यज्वानो भूरिदक्षिणाः  
०१,१७६।०१३ब्*१८१०_०४ मनोज्ञरूपलावण्या महेन्द्रसमविक्रमाः  
०१,१७६।०१३ब्*१८१०_०५ क्रोधेन चाग्निसदृशाः क्षमया पृथिवीसमाः  
०१,१७६।०१३ब्*१८१०_०६ स्थैर्ये मेरुसमा धीराः सूर्यवैश्वानरोपमाः  
०१,१७६।०१३ब्*१८१०_०७ पृथिव्यां ये च राजान ऋषयश् च तपोधनाः  
०१,१७६।०१३ब्*१८१०_०८ बालवृद्धान् ऋते सर्वे महीपालाः समागताः  
०१,१७६।०१३ब्*१८१०_०९ त्रयस्त्रिंशत् सुराः सर्वे विमानैर् व्योम्नि निष्ठिताः  
०१,१७६।०१३च् दुर्योधनपुरोगाश् च सकर्णाः कुरवो नृप  
०१,१७६।०१४अ ब्राह्मणाश् च महाभागा देशेभ्यः समुपागमन्  
०१,१७६।०१४च् ते ऽभ्यर्चिता राजगणा द्रुपदेन महात्मना  
०१,१७६।०१४द्*१८११_०१ ब्राह्मणैर् एव सहिताः पाण्डवाः समुपाविशन्  
०१,१७६।०१४द्*१८११_०२ वैतालिका नर्तकाश् च सूतमागधबन्दिनः  
०१,१७६।०१४द्*१८१२_०१ उपोपविष्टा मञ्चेषु द्रष्टुकामाः स्वयंवरम्  
०१,१७६।०१५अ ततः पौरजनाः सर्वे सागरोद्धूतनिःस्वनाः  
०१,१७६।०१५च् शिशुमारपुरं प्राप्य न्यविशंस् ते च पार्थिवाः  
०१,१७६।०१६अ प्रागुत्तरेण नगराद् भूमिभागे समे शुभे  
०१,१७६।०१६च् समाजवाटः शुशुभे भवनैः सर्वतो वृतः  
०१,१७६।०१७अ प्राकारपरिखोपेतो द्वारतोरणमण्डितः  
०१,१७६।०१७च् वितानेन विचित्रेण सर्वतः समवस्तृतः  
०१,१७६।०१८अ तूर्यौघशतसङ्कीर्णः परार्ध्यागुरुधूपितः  
०१,१७६।०१८च् चन्दनोदकसिक्तश् च माल्यदामैश् च शोभितः  
०१,१७६।०१९अ कैलासशिखरप्रख्यैर् नभस्तलविलेखिभिः  
०१,१७६।०१९च् सर्वतः संवृतैर् नद्धः प्रासादैः सुकृतोच्छ्रितैः  
०१,१७६।०२०अ सुवर्णजालसंवीतैर् मणिकुट्टिमभूषितैः  
०१,१७६।०२०च् सुखारोहणसोपानैर् महासनपरिच्छदैः  
०१,१७६।०२१अ अग्राम्यसमवच्छन्नैर् अगुरूत्तमवासितैः  
०१,१७६।०२१च् हंसाच्छवर्णैर् बहुभिर् आयोजनसुगन्धिभिः  
०१,१७६।०२२अ असम्बाधशतद्वारैः शयनासनशोभितैः  
०१,१७६।०२२च् बहुधातुपिनद्धाङ्गैर् हिमवच्छिखरैर् इव  
०१,१७६।०२३अ तत्र नानाप्रकारेषु विमानेषु स्वलङ्कृताः  
०१,१७६।०२३च् स्पर्धमानास् तदान्योन्यं निषेदुः सर्वपार्थिवाः  
०१,१७६।०२४अ तत्रोपविष्टान् ददृशुर् महासत्त्वपराक्रमान्  
०१,१७६।०२४च् राजसिंहान् महाभागान् कृष्णागुरुविभूषितान्  
०१,१७६।०२५अ महाप्रसादान् ब्रह्मण्यान् स्वराष्ट्रपरिरक्षिणः  
०१,१७६।०२५च् प्रियान् सर्वस्य लोकस्य सुकृतैः कर्मभिः शुभैः  
०१,१७६।०२६अ मञ्चेषु च परार्ध्येषु पौरजानपदा जनाः  
०१,१७६।०२६च् कृष्णादर्शनतुष्ट्यर्थं सर्वतः समुपाविशन्  
०१,१७६।०२७अ ब्राह्मणैस् ते च सहिताः पाण्डवाः समुपाविशन्  
०१,१७६।०२७च् ऋद्धिं पाञ्चालराजस्य पश्यन्तस् ताम् अनुत्तमाम्  
०१,१७६।०२८अ ततः समाजो ववृधे स राजन् दिवसान् बहून्  
०१,१७६।०२८च् रत्नप्रदानबहुलः शोभितो नटनर्तकैः  
०१,१७६।०२९अ वर्तमाने समाजे तु रमणीये ऽह्नि षोडशे  
०१,१७६।०२९ब्@०९८_०००१ मैत्रे मुहूर्ते तत् तस्या राजदाराः पुराविदः  
०१,१७६।०२९ब्@०९८_०००२ पुत्रवत्यः सुवसनाः प्रतिकर्मोपचक्रमुः  
०१,१७६।०२९ब्@०९८_०००३ स्वर्णपात्रं च कौशेयं दूर्वासिद्ध्यर्थसंयुतम्  
०१,१७६।०२९ब्@०९८_०००४ निधाय तैलं स्नानार्थं निन्युर् बाला हरिप्रियाः  
०१,१७६।०२९ब्@०९८_०००५ लोध्रकल्कहृताभ्यङ्गतैलं कालेयचन्दनम्  
०१,१७६।०२९ब्@०९८_०००६ चतुष्काभिमुखीं निन्युर् अभिषेकाय योषितः  
०१,१७६।०२९ब्@०९८_०००७ वैडूर्यमणिपीठेषु निविष्टां द्रौपदीं तदा  
०१,१७६।०२९ब्@०९८_०००८ सतूर्यं स्नापयां चक्रुः स्वर्णकुम्भस्थितैर् जलैः  
०१,१७६।०२९ब्@०९८_०००९ तां निवृत्ताभिषेकां च दुकूलद्वयधारिणीम्  
०१,१७६।०२९ब्@०९८_००१० निन्युर् मणिस्तम्भयुतां वेदीं वै सुपरिष्कृताम्  
०१,१७६।०२९ब्@०९८_००११ निवेश्य प्राङ्मुखीं हृष्टां विस्मिताक्षाः प्रसाधिकाः  
०१,१७६।०२९ब्@०९८_००१२ केनानुकारणेनेमाम् इत्य् अन्योन्यं व्यलोकयन्  
०१,१७६।०२९ब्@०९८_००१३ धूपोष्मणा च केशानाम् आर्द्रभावं व्यपोहयन्  
०१,१७६।०२९ब्@०९८_००१४ बबन्धुर् अस्या धम्मिल्लं माल्यैः सुरभिगन्धिभिः  
०१,१७६।०२९ब्@०९८_००१५ दूर्वामधूकरचितं माल्यं तस्या ददुः करे  
०१,१७६।०२९ब्@०९८_००१६ चक्रुश् च कृष्णागरुणा पत्रभङ्गं कुचद्वये  
०१,१७६।०२९ब्@०९८_००१७ रेजे सा चक्रवाकाङ्का स्वर्णदीर्घसरिद्वरा  
०१,१७६।०२९ब्@०९८_००१८ अलकैः कुटिलैस् तस्या मुखं विकसितं बभौ  
०१,१७६।०२९ब्@०९८_००१९ आसक्तभृङ्गं कुसुमं शशिबिम्बं जिगाय तत्  
०१,१७६।०२९ब्@०९८_००२० कालाञ्जनं नयनयोर् आचारार्थं समादधुः  
०१,१७६।०२९ब्@०९८_००२१ भूषणै रत्नखचितैर् अलञ्चक्रुर् यथोचितम्  
०१,१७६।०२९ब्@०९८_००२२ माता च तस्याः पृषती हरितालमनःशिलाम्  
०१,१७६।०२९ब्@०९८_००२३ अङ्गुलीभ्याम् उपादाय तिलकं विदधे मुखे  
०१,१७६।०२९ब्@०९८_००२४ अलङ्कृतां वधूं दृष्ट्वा योषितो मुदम् आययुः  
०१,१७६।०२९ब्@०९८_००२५ माता न मुमुदे तस्याः पतिः कीदृग् भविष्यति  
०१,१७६।०२९ब्@०९८_००२६ सौविदल्लाः समागम्य द्रुपदस्याज्ञया ततः  
०१,१७६।०२९ब्@०९८_००२७ एनाम् आरोपयाम् आसुः करिणीं कुथभूषिताम्  
०१,१७६।०२९ब्@०९८_००२८ ततो ऽवाद्यन्त वाद्यानि मङ्गलानि दिवि स्पृशन्  
०१,१७६।०२९ब्@०९८_००२९ विलासिनीजनश् चापि प्रवरं करिणीशतम्  
०१,१७६।०२९ब्@०९८_००३० माङ्गल्यगीतं गायन्त्यः पार्श्वयोर् उभयोर् ययुः  
०१,१७६।०२९ब्@०९८_००३१ जनापहरणे यत्ताः प्रतिहार्यः पुरो ययुः  
०१,१७६।०२९ब्@०९८_००३२ कोलाहलो महान् आसीत् तस्मिन् पुरवरे तदा  
०१,१७६।०२९ब्@०९८_००३३ धृष्टद्युम्नो ययाव् अग्रे हयम् आरुह्य भारत  
०१,१७६।०२९ब्@०९८_००३४ द्रुपदो रङ्गदेशे तु बलेन महता युतः  
०१,१७६।०२९ब्@०९८_००३५ तस्थौ व्यूह्य महानीकं पालितं दृढधन्विभिः  
०१,१७६।०२९ब्@०९८_००३६ तस्यां वराङ्ग्याम् आयन्त्यां मञ्चस्था नृपसत्तमाः  
०१,१७६।०२९ब्@०९८_००३७ तां दृष्ट्वा मन्मथाविष्टा विलासान् विदधुः किल  
०१,१७६।०२९ब्@०९८_००३८ कश् चिद् अभ्रामयद् भूयः कमलं सुमनोहरम्  
०१,१७६।०२९ब्@०९८_००३९ लोलपत्रं चलद् भृङ्गं परिवेष्टितकेसरम्  
०१,१७६।०२९ब्@०९८_००४० कश् चिद् विलासी गलितं लग्नम् अङ्गदकोटिभिः  
०१,१७६।०२९ब्@०९८_००४१ प्रालम्बम् अकरोद् अंसे साचीकृतमुखाम्बुजम्  
०१,१७६।०२९ब्@०९८_००४२ लिलेख पीठं पादेन हैमं तिर्यङ् मुखत्विषा  
०१,१७६।०२९ब्@०९८_००४३ केतकीदलम् अन्यो ऽपि प्रियं कर्णविभूषणम्  
०१,१७६।०२९ब्@०९८_००४४ नखाग्रैः पाटयाम् आस कुशालेखविशारदैः  
०१,१७६।०२९ब्@०९८_००४५ कश् चित् कमलशोणेन नखेन स्वस्तिपाणिना  
०१,१७६।०२९ब्@०९८_००४६ रत्नाङ्गुलीयप्रभया विद्वान् अक्षान् अवासृजत्  
०१,१७६।०२९ब्@०९८_००४७ यथाभा तस्य विमला स्वस्थानाच् चलिता तथा  
०१,१७६।०२९ब्@०९८_००४८ कश् चिद् व्यापारयाम् आस कररत्नाङ्गुलीयकम्  
०१,१७६।०२९ब्@०९८_००४९ भूयान् एवंविधांस् तत्र द्रौपदी कमलेक्षणा  
०१,१७६।०२९ब्@०९८_००५० नीलोत्पलमयं देशं कुर्वाणेवावलोकयत्  
०१,१७६।०२९च् आप्लुताङ्गी सुवसना सर्वाभरणभूषिता  
०१,१७६।०३०अ वीरकांस्यम् उपादाय काञ्चनं समलङ्कृतम्  
०१,१७६।०३०च् अवतीर्णा ततो रङ्गं द्रौपदी भरतर्षभ  
०१,१७६।०३१अ पुरोहितः सोमकानां मन्त्रविद् ब्राह्मणः शुचिः  
०१,१७६।०३१च् परिस्तीर्य जुहावाग्निम् आज्येन विधिना तदा  
०१,१७६।०३२अ स तर्पयित्वा ज्वलनं ब्राह्मणान् स्वस्ति वाच्य च  
०१,१७६।०३२च् वारयाम् आस सर्वाणि वादित्राणि समन्ततः  
०१,१७६।०३३अ निःशब्दे तु कृते तस्मिन् धृष्टद्युम्नो विशां पते  
०१,१७६।०३३ब्*१८१३_०१ कृष्णाम् आदाय विधिवन् मेघदुन्दुभिनिःस्वनः  
०१,१७६।०३३च् रङ्गमध्यगतस् तत्र मेघगम्भीरया गिरा  
०१,१७६।०३३ए वाक्यम् उच्चैर् जगादेदं श्लक्ष्णम् अर्थवद् उत्तमम्  
०१,१७६।०३४अ इदं धनुर् लक्ष्यम् इमे च बाणाः; शृण्वन्तु मे पार्थिवाः सर्व एव  
०१,१७६।०३४च् यन्त्रच्छिद्रेणाभ्यतिक्रम्य लक्ष्यम्; समर्पयध्वं खगमैर् दशार्धैः  
०१,१७६।०३५अ एतत् कर्ता कर्म सुदुष्करं यः; कुलेन रूपेण बलेन युक्तः  
०१,१७६।०३५च् तस्याद्य भार्या भगिनी ममेयम्; कृष्णा भवित्री न मृषा ब्रवीमि  
०१,१७६।०३६अ तान् एवम् उक्त्वा द्रुपदस्य पुत्रः; पश्चाद् इदं द्रौपदीम् अभ्युवाच  
०१,१७६।०३६च् नाम्ना च गोत्रेण च कर्मणा च; सङ्कीर्तयंस् तान् नृपतीन् समेतान्  
०१,१७७।००१ धृष्टद्युम्न उवाच  
०१,१७७।००१अ दुर्योधनो दुर्विषहो दुर्मुखो दुष्प्रधर्षणः  
०१,१७७।००१च् विविंशतिर् विकर्णश् च सहो दुःशासनः समः  
०१,१७७।००२अ युयुत्सुर् वातवेगश् च भीमवेगधरस् तथा  
०१,१७७।००२च् उग्रायुधो बलाकी च कनकायुर् विरोचनः  
०१,१७७।००३अ सुकुण्डलश् चित्रसेनः सुवर्चाः कनकध्वजः  
०१,१७७।००३च् नन्दको बाहुशाली च कुण्डजो विकटस् तथा  
०१,१७७।००३द्*१८१४_०१ विन्दश् चाप्य् अनुविन्दश् च सजीवी विकलः करी  
०१,१७७।००४अ एते चान्ये च बहवो धार्तराष्ट्रा महाबलाः  
०१,१७७।००४च् कर्णेन सहिता वीरास् त्वदर्थं समुपागताः  
०१,१७७।००४ए शतसङ्ख्या महात्मानः प्रथिताः क्षत्रियर्षभाः  
०१,१७७।००५अ शकुनिश् च बलश् चैव वृषको ऽथ बृहद्बलः  
०१,१७७।००५च् एते गान्धारराजस्य सुताः सर्वे समागताः  
०१,१७७।००६अ अश्वत्थामा च भोजश् च सर्वशस्त्रभृतां वरौ  
०१,१७७।००६च् समवेतौ महात्मानौ त्वदर्थे समलङ्कृतौ  
०१,१७७।००७अ बृहन्तो मणिमांश् चैव दण्डधारश् च वीर्यवान्  
०१,१७७।००७च् सहदेवो जयत्सेनो मेघसन्धिश् च मागधः  
०१,१७७।००८अ विराटः सह पुत्राभ्यां शङ्खेनैवोत्तरेण च  
०१,१७७।००८च् वार्धक्षेमिः सुवर्चाश् च सेनाबिन्दुश् च पार्थिवः  
०१,१७७।००९अ अभिभूः सह पुत्रेण सुदाम्ना च सुवर्चसा  
०१,१७७।००९च् सुमित्रः सुकुमारश् च वृकः सत्यधृतिस् तथा  
०१,१७७।०१०अ सूर्यध्वजो रोचमानो नीलश् चित्रायुधस् तथा  
०१,१७७।०१०च् अंशुमांश् चेकितानश् च श्रेणिमांश् च महाबलः  
०१,१७७।०११अ समुद्रसेनपुत्रश् च चन्द्रसेनः प्रतापवान्  
०१,१७७।०११च् जलसन्धः पितापुत्रौ सुदण्डो दण्ड एव च  
०१,१७७।०१२अ पौण्ड्रको वासुदेवश् च भगदत्तश् च वीर्यवान्  
०१,१७७।०१२च् कलिङ्गस् ताम्रलिप्तश् च पत्तनाधिपतिस् तथा  
०१,१७७।०१३अ मद्रराजस् तथा शल्यः सहपुत्रो महारथः  
०१,१७७।०१३च् रुक्माङ्गदेन वीरेण तथा रुक्मरथेन च  
०१,१७७।०१४अ कौरव्यः सोमदत्तश् च पुत्राश् चास्य महारथाः  
०१,१७७।०१४च् समवेतास् त्रयः शूरा भूरिर् भूरिश्रवाः शलः  
०१,१७७।०१५अ सुदक्षिणश् च काम्बोजो दृढधन्वा च कौरवः  
०१,१७७।०१५च् बृहद्बलः सुषेणश् च शिबिर् औशीनरस् तथा  
०१,१७७।०१५द्*१८१५_०१ पटच्चरनिहन्ता च कारूषाधिपतिस् तथा  
०१,१७७।०१५द्*१८१६_०१ पाण्ड्यकेरलचोलेन्द्रास् त्रयस् त्रेताग्नयो यथा  
०१,१७७।०१५द्*१८१६_०२ आसनेषु विराजन्ते आशाम् आगस्त्यम् आश्रिताः  
०१,१७७।०१६अ सङ्कर्षणो वासुदेवो रौक्मिणेयश् च वीर्यवान्  
०१,१७७।०१६च् साम्बश् च चारुदेष्णश् च सारणो ऽथ गदस् तथा  
०१,१७७।०१७अ अक्रूरः सात्यकिश् चैव उद्धवश् च महाबलः  
०१,१७७।०१७च् कृतवर्मा च हार्दिक्यः पृथुर् विपृथुर् एव च  
०१,१७७।०१८अ विडूरथश् च कङ्कश् च समीकः सारमेजयः  
०१,१७७।०१८अ*१८१७_०१ । । । । । । । । ये चान्ये यादवास् तथा  
०१,१७७।०१८अ*१८१७_०२ आगतास् तव हेतोश् च कृष्णे जानीहि सत्वरम्  
०१,१७७।०१८अ*१८१७_०३ कृतवर्मा च हार्दिक्यः (= १७च्)  
०१,१७७।०१८अ*१८१८_०१ शङ्कुश् च सगवेषणः  
०१,१७७।०१८अ*१८१८_०२ आशावहो ऽनिरुद्धश् च  
०१,१७७।०१८च् वीरो वातपतिश् चैव झिल्ली पिण्डारकस् तथा  
०१,१७७।०१८ए उशीनरश् च विक्रान्तो वृष्णयस् ते प्रकीर्तिताः  
०१,१७७।०१९अ भगीरथो बृहत्क्षत्रः सैन्धवश् च जयद्रथः  
०१,१७७।०१९च् बृहद्रथो बाह्लिकश् च श्रुतायुश् च महारथः  
०१,१७७।०२०अ उलूकः कैतवो राजा चित्राङ्गदशुभाङ्गदौ  
०१,१७७।०२०च् वत्सराजश् च धृतिमान् कोसलाधिपतिस् तथा  
०१,१७७।०२०द्*१८१९_०१ कर्णश् च सह पुत्रेण वृषसेनेन वीर्यवान्  
०१,१७७।०२०द्*१८१९_०२ बृहद्बलश् च बलवान् राजा चैवाथ दुर्जयः  
०१,१७७।०२०द्*१८१९_०३ दमघोषात्मजश् चैव शिशुपालो महाबलः  
०१,१७७।०२०द्*१८१९_०४ चेदीनाम् अधिपो वीरो बलवान् अन्तकोपमः  
०१,१७७।०२०द्*१८२०_०१ प्राच्योदीच्याः प्रतीच्याश् च दाक्षिणात्याः क्षितीश्वराः  
०१,१७७।०२०द्*१८२१_०१ शिशुपालश् च विक्रान्तो जरासन्धस् तथैव च  
०१,१७७।०२१अ एते चान्ये च बहवो नानाजनपदेश्वराः  
०१,१७७।०२१च् त्वदर्थम् आगता भद्रे क्षत्रियाः प्रथिता भुवि  
०१,१७७।०२२अ एते वेत्स्यन्ति विक्रान्तास् त्वदर्थं लक्ष्यम् उत्तमम्  
०१,१७७।०२२च् विध्येत य इमं लक्ष्यं वरयेथाः शुभे ऽद्य तम्  
०१,१७८।००१ वैशम्पायन उवाच  
०१,१७८।००१अ ते ऽलङ्कृताः कुण्डलिनो युवानः; परस्परं स्पर्धमानाः समेताः  
०१,१७८।००१च् अस्त्रं बलं चात्मनि मन्यमानाः; सर्वे समुत्पेतुर् अहङ्कृतेन  
०१,१७८।००२अ रूपेण वीर्येण कुलेन चैव; धर्मेण चैवापि च यौवनेन  
०१,१७८।००२च् समृद्धदर्पा मदवेगभिन्ना; मत्ता यथा हैमवता गजेन्द्राः  
०१,१७८।००३अ परस्परं स्पर्धया प्रेक्षमाणाः; सङ्कल्पजेनापि परिप्लुताङ्गाः  
०१,१७८।००३च् कृष्णा ममैषेत्य् अभिभाषमाणा; नृपासनेभ्यः सहसोपतस्थुः  
०१,१७८।००४अ ते क्षत्रिया रङ्गगताः समेता; जिगीषमाणा द्रुपदात्मजां ताम्  
०१,१७८।००४च् चकाशिरे पर्वतराजकन्याम्; उमां यथा देवगणाः समेताः  
०१,१७८।००५अ कन्दर्पबाणाभिनिपीडिताङ्गाः; कृष्णागतैस् ते हृदयैर् नरेन्द्राः  
०१,१७८।००५च् रङ्गावतीर्णा द्रुपदात्मजार्थम्; द्वेष्यान् हि चक्रुः सुहृदो ऽपि तत्र  
०१,१७८।००६अ अथाययुर् देवगणा विमानै; रुद्रादित्या वसवो ऽथाश्विनौ च  
०१,१७८।००६च् साध्याश् च सर्वे मरुतस् तथैव; यमं पुरस्कृत्य धनेश्वरं च  
०१,१७८।००७अ दैत्याः सुपर्णाश् च महोरगाश् च; देवर्षयो गुह्यकाश् चारणाश् च  
०१,१७८।००७च् विश्वावसुर् नारदपर्वतौ च; गन्धर्वमुख्याश् च सहाप्सरोभिः  
०१,१७८।००८अ हलायुधस् तत्र च केशवश् च; वृष्ण्यन्धकाश् चैव यथा प्रधानाः  
०१,१७८।००८च् प्रेक्षां स्म चक्रुर् यदुपुङ्गवास् ते; स्थिताश् च कृष्णस्य मते बभूवुः  
०१,१७८।००९अ दृष्ट्वा हि तान् मत्तगजेन्द्ररूपान्; पञ्चाभिपद्मान् इव वारणेन्द्रान्  
०१,१७८।००९च् भस्मावृताङ्गान् इव हव्यवाहान्; पार्थान् प्रदध्यौ स यदुप्रवीरः  
०१,१७८।०१०अ शशम्स रामाय युधिष्ठिरं च; भीमं च जिष्णुं च यमौ च वीरौ  
०१,१७८।०१०च् शनैः शनैस् तांश् च निरीक्ष्य रामो; जनार्दनं प्रीतमना ददर्श  
०१,१७८।०११अ अन्ये तु नानानृपपुत्रपौत्राः; कृष्णागतैर् नेत्रमनःस्वभावैः  
०१,१७८।०११च् व्यायच्छमाना ददृशुर् भ्रमन्तीम्; सन्दष्टदन्तच्छदताम्रवक्त्राः  
०१,१७८।०१२अ तथैव पार्थाः पृथुबाहवस् ते; वीरौ यमौ चैव महानुभावौ  
०१,१७८।०१२च् तां द्रौपदीं प्रेक्ष्य तदा स्म सर्वे; कन्दर्पबाणाभिहता बभूवुः  
०१,१७८।०१२द्*१८२२_०१ देवाश् च सर्वे सगणाः समेतास्  
०१,१७८।०१२द्*१८२२_०२ तां द्रष्टुकामा वसवो ऽश्विनौ च  
०१,१७८।०१२द्*१८२२_०३ रुद्राश् च सोमो वरुणो यमश् च  
०१,१७८।०१२द्*१८२२_०४ शक्रं पुरस्कृत्य धनेश्वरश् च  
०१,१७८।०१२द्*१८२२_०५ विश्वावसुर् नारदपर्वतौ च  
०१,१७८।०१२द्*१८२२_०६ देवर्षयश् चाप्सरसां गणाश् च  
०१,१७८।०१३अ देवर्षिगन्धर्वसमाकुलं तत्; सुपर्णनागासुरसिद्धजुष्टम्  
०१,१७८।०१३च् दिव्येन गन्धेन समाकुलं च; दिव्यैश् च माल्यैर् अवकीर्यमाणम्  
०१,१७८।०१४अ महास्वनैर् दुन्दुभिनादितैश् च; बभूव तत् सङ्कुलम् अन्तरिक्षम्  
०१,१७८।०१४च् विमानसम्बाधम् अभूत् समन्तात्; सवेणुवीणापणवानुनादम्  
०१,१७८।०१४द्*१८२३_०१ समाजवाटोपरि संस्थितानां  
०१,१७८।०१४द्*१८२३_०२ मेघैः समन्ताद् इव गर्जमानैः  
०१,१७८।०१५अ ततस् तु ते राजगणाः क्रमेण; कृष्णानिमित्तं नृप विक्रमन्तः  
०१,१७८।०१५ब्*१८२४_०१ सकर्णदुर्योधनशाल्वशल्य-  
०१,१७८।०१५ब्*१८२४_०२ द्रौणायनिक्राथसुनीथवक्राः  
०१,१७८।०१५ब्*१८२४_०३ कलिङ्गवङ्गाधिपपाण्ड्यपौण्ड्रा  
०१,१७८।०१५ब्*१८२४_०४ विदेहराजो यवनाधिपश् च  
०१,१७८।०१५ब्*१८२४_०५ अन्ये च नाना नृपपुत्रपौत्रा  
०१,१७८।०१५ब्*१८२४_०६ राष्ट्राधिपाः पङ्कजपत्रनेत्राः  
०१,१७८।०१५ब्*१८२४_०७ किरीटहाराङ्गदचक्रवालैर्  
०१,१७८।०१५ब्*१८२४_०८ विभूषिताङ्गाः पृथुबाहवस् ते  
०१,१७८।०१५ब्*१८२४_०९ अनुक्रमं विक्रमसत्त्वयुक्ता  
०१,१७८।०१५ब्*१८२४_१० बलेन वीर्येण च नर्दमानाः  
०१,१७८।०१५च् तत् कार्मुकं संहननोपपन्नम्; सज्यं न शेकुस् तरसापि कर्तुम्  
०१,१७८।०१६अ ते विक्रमन्तः स्फुरता दृढेन; निष्कृष्यमाणा धनुषा नरेन्द्राः  
०१,१७८।०१६च् विचेष्टमाना धरणीतलस्था; दीना अदृश्यन्त विभग्नचित्ताः  
०१,१७८।०१६द्*१८२५_०१ गतौजसः स्रस्तकिरीटहारा  
०१,१७८।०१६द्*१८२५_०२ विनिःश्वसन्तः शमयां बभूवुः  
०१,१७८।०१६द्*१८२६_०१ पाञ्चालराजस्य सुता सखीभिः  
०१,१७८।०१६द्*१८२६_०२ दृष्ट्वा धनुःक्षोभम् उदाररूपा  
०१,१७८।०१६द्*१८२६_०३ जहास राज्ञां बहुवीर्यभाजां  
०१,१७८।०१६द्*१८२६_०४ लीलाविलासाञ्चितलोचनान्ता  
०१,१७८।०१७अ हाहाकृतं तद् धनुषा दृढेन; निष्पिष्टभग्नाङ्गदकुण्डलं च  
०१,१७८।०१७च् कृष्णानिमित्तं विनिवृत्तभावम्; राज्ञां तदा मण्डलम् आर्तम् आसीत्  
०१,१७८।०१७द्*१८२७_०१ सर्वान् नृपांस् तान् प्रसमीक्ष्य कर्णो  
०१,१७८।०१७द्*१८२७_०२ धनुर्धराणां प्रवरो जगाम  
०१,१७८।०१७द्*१८२७_०३ उद्धृत्य तूर्णं धनुर् उद्यतं तत्  
०१,१७८।०१७द्*१८२७_०४ सज्यं चकाराशु युयोज बाणान्  
०१,१७८।०१७द्*१८२७_०५ दृष्ट्वा सूतं मेनिरे पाण्डुपुत्रा  
०१,१७८।०१७द्*१८२७_०६ भित्त्वा नीतं लक्ष्यवरं धरायाम्  
०१,१७८।०१७द्*१८२७_०७ धनुर्धरा रागकृतप्रतिज्ञम्  
०१,१७८।०१७द्*१८२७_०८ अत्यग्निसोमार्कम् अथार्कपुत्रम्  
०१,१७८।०१७द्*१८२७_०९ दृष्ट्वा तु तं द्रौपदी वाक्यम् उच्चैर्  
०१,१७८।०१७द्*१८२७_१० जगाद नाहं वरयामि सूतम्  
०१,१७८।०१७द्*१८२७_११ सामर्षहासं प्रसमीक्ष्य सूर्यं  
०१,१७८।०१७द्*१८२७_१२ तत्याज कर्णः स्फुरितं धनुस् तत्  
०१,१७८।०१७द्*१८२८_०१ एवं तेषु निवृत्तेषु क्षत्रियेषु समन्ततः  
०१,१७८।०१७द्*१८२८_०२ चेदीनाम् अधिपो वीरो बलवान् अन्तकोपमः  
०१,१७८।०१७द्*१८२८_०३ दमघोषात्मजो वीरः शिशुपालो महामतिः  
०१,१७८।०१७द्*१८२८_०४ धनुर् आदायमानस् तु जानुभ्याम् अगमन् महीम्  
०१,१७८।०१७द्*१८२८_०५ ततो राजा महावीर्यो जरासन्धो महाबलः  
०१,१७८।०१७द्*१८२८_०६ धनुषो ऽभ्याशम् आगत्य तस्थौ गिरिर् इवाचलः  
०१,१७८।०१७द्*१८२८_०७ धनुषा पीड्यमानस् तु जानुभ्याम् अगमन् महीम्  
०१,१७८।०१७द्*१८२८_०८ तत उत्थाय राजा स स्वराष्ट्राण्य् अभिजग्मिवान्  
०१,१७८।०१७द्*१८२८_०९ ततः शल्यो महावीर्यो मद्रराजो महाबलः  
०१,१७८।०१७द्*१८२८_१० तद् अप्य् आरोप्यमाणस् तु जानुभ्याम् अगमन् महीम्  
०१,१७८।०१७द्*१८२९_०१ ताडितः स धनुष्कोट्या पपातोर्व्यां वियन्मुखः  
०१,१७८।०१७द्*१८२९_०२ संरम्भात् क्रोशमात्रे तु राजानो ऽन्ये भयातुराः  
०१,१७८।०१७द्*१८३०_०१ ततो वैकर्तनः कर्णो वृषा वै सूतनन्दनः  
०१,१७८।०१७द्*१८३०_०२ धनुर् आरोप्यमाणं तु रोममात्रे ऽभ्यताडयत्  
०१,१७८।०१७द्*१८३१_०१ कम्बुग्रीवः पृथुव्यंसो मत्तवारणविक्रमः  
०१,१७८।०१७द्*१८३१_०२ मत्तवारणताम्राक्षो मत्तवारणवेगवान्  
०१,१७८।०१७द्*१८३२_०१ धनुर् आरोप्यमाणं तु सर्षमात्रे ऽभ्यताडयत्  
०१,१७८।०१७द्*१८३३_०१ त्रैलोक्यविजयी कर्णः सत्त्वे त्रैलोक्यविश्रुतः  
०१,१७८।०१७द्*१८३३_०२ धनुषा सो ऽपि निर्धूत इति सर्वे भयाकुलाः  
०१,१७८।०१७द्*१८३३_०३ एवं कर्णे विनिर्धूते धनुषान्ये नृपोत्तमाः  
०१,१७८।०१७द्*१८३३_०४ चक्षुर्भिर् अपि नापश्यन् विनम्रमुखपङ्कजाः  
०१,१७८।०१७द्*१८३३_०५ दृष्ट्वा कर्णं विनिर्धूतं लोकवीरा नृपोत्तमाः  
०१,१७८।०१७द्*१८३३_०६ निराशा धनुषोद्धारे द्रौपदीसङ्गमे ऽपि च  
०१,१७८।०१७द्*१८३३_०७ ततो दुर्योधनो राजा धार्तराष्ट्रः परन्तपः  
०१,१७८।०१७द्*१८३३_०८ मानी दृढास्त्रः सम्पन्नः सर्वैश् च नृपलक्षणैः  
०१,१७८।०१७द्*१८३३_०९ उत्थितः सहसा तत्र भ्रातृमध्ये महाबलः  
०१,१७८।०१७द्*१८३३_१० विलोक्य द्रौपदीं हृष्टो धनुषो ऽभ्याशम् आगमत्  
०१,१७८।०१७द्*१८३३_११ स बभौ धनुर् आदाय शक्रश् चापधरो यथा  
०१,१७८।०१७द्*१८३३_१२ स तदारोपयाम् आस तिलमात्रे ह्य् अताडयत्  
०१,१७८।०१७द्*१८३३_१३ आरोप्यमाणस् तद् राजा धनुषा बलिना तदा  
०१,१७८।०१७द्*१८३३_१४ मा स उत्थानम् अपतद् अङ्गुल्यग्रे स ताडितः  
०१,१७८।०१७द्*१८३३_१५ स ययौ ताडितस् तेन व्रीडन्न् इव नराधिपः  
०१,१७८।०१७द्*१८३४_०१ तम् अथारोप्यमाणं तु मुद्गमात्रे ऽभ्यताडयत्  
०१,१७८।०१७द्*१८३४_०२ स पपात महीं रङ्गाद् अर्धयोजनदूरतः  
०१,१७८।०१७द्*१८३४_०३ तथैवागात् स्वकं राज्यं पश्चाद् अनवलोकयन्  
०१,१७८।०१७द्*१८३४_०४ ततो वैकर्तनः कर्णो वृषा वै सूतनन्दनः  
०१,१७८।०१७द्*१८३४_०५ धनुर् अभ्याशम् आगम्य तोलयाम् आस तद् धनुः  
०१,१७८।०१७द्*१८३४_०६ तं चाप्य् आरोप्यमाणं तद् रोममात्रे ऽभ्यताडयत्  
०१,१७८।०१७द्*१८३५_०१ ततो वरिष्ठः सुरदानवानाम्  
०१,१७८।०१७द्*१८३५_०२ उदारधीर् वृष्णिकुलप्रवीरः  
०१,१७८।०१७द्*१८३५_०३ जहर्ष रामेण स पीड्य हस्तं  
०१,१७८।०१७द्*१८३५_०४ हस्तं गतां पाण्डुसुतस्य मत्वा  
०१,१७८।०१७द्*१८३५_०५ न जज्ञुर् अन्ये नृपवीरमुख्याः  
०१,१७८।०१७द्*१८३५_०६ सञ्छन्नरूपान् अथ पाण्डुपुत्रान्  
०१,१७८।०१७द्*१८३५_०७ विना हि भीष्मं च यदुप्रवीरौ  
०१,१७८।०१७द्*१८३५_०८ धौम्यं च धर्मं सहसोदरांश् च  
०१,१७८।०१८अ तस्मिंस् तु सम्भ्रान्तजने समाजे; निक्षिप्तवादेषु नराधिपेषु  
०१,१७८।०१८च् कुन्तीसुतो जिष्णुर् इयेष कर्तुम्; सज्यं धनुस् तत् सशरं स वीरः  
०१,१७९।००१ वैशम्पायन उवाच  
०१,१७९।००१अ यदा निवृत्ता राजानो धनुषः सज्यकर्मणि  
०१,१७९।००१ब्*१८३६_०१ तदा युधिष्ठिरो राजा सञ्ज्ञयार्जुनम् अन्वशात्  
०१,१७९।००१ब्*१८३६_०२ गुरोर् इङ्गितम् आज्ञाय धर्मराजस्य धीमतः  
०१,१७९।००१च् अथोदतिष्ठद् विप्राणां मध्याज् जिष्णुर् उदारधीः  
०१,१७९।००१द्*१८३७_०१ ततो ऽवतीर्णं रङ्गस्य मध्यं पाण्डवमध्यमम्  
०१,१७९।००२अ उदक्रोशन् विप्रमुख्या विधुन्वन्तो ऽजिनानि च  
०१,१७९।००२च् दृष्ट्वा सम्प्रस्थितं पार्थम् इन्द्रकेतुसमप्रभम्  
०१,१७९।००३अ के चिद् आसन् विमनसः के चिद् आसन् मुदा युताः  
०१,१७९।००३च् आहुः परस्परं के चिन् निपुणा बुद्धिजीविनः  
०१,१७९।००४अ यत् कर्णशल्यप्रमुखैः पार्थिवैर् लोकविश्रुतैः  
०१,१७९।००४च् नानतं बलवद्भिर् हि धनुर्वेदपरायणैः  
०१,१७९।००५अ तत् कथं त्व् अकृतास्त्रेण प्राणतो दुर्बलीयसा  
०१,१७९।००५च् बटुमात्रेण शक्यं हि सज्यं कर्तुं धनुर् द्विजाः  
०१,१७९।००५द्*१८३८_०१ सज्यं चेत् कृतवान् एष वेद्धुं लक्ष्यं कथं भवेत्  
०१,१७९।००६अ अवहास्या भविष्यन्ति ब्राह्मणाः सर्वराजसु  
०१,१७९।००६च् कर्मण्य् अस्मिन्न् असंसिद्धे चापलाद् अपरीक्षिते  
०१,१७९।००७अ यद्य् एष दर्पाद् धर्षाद् वा यदि वा ब्रह्मचापलात्  
०१,१७९।००७च् प्रस्थितो धनुर् आयन्तुं वार्यतां साधु मा गमत्  
०१,१७९।००८अ नावहास्या भविष्यामो न च लाघवम् आस्थिताः  
०१,१७९।००८च् न च विद्विष्टतां लोके गमिष्यामो महीक्षिताम्  
०१,१७९।००८द्*१८३९_०१ के चिद् आहुर् जयो ऽस्माकं जयो नास्ति पराजयः  
०१,१७९।००८द्*१८३९_०२ पराजयो जयो वा स्यात् कुर्यात् सज्यं धनुर् द्विजाः  
०१,१७९।००९अ के चिद् आहुर् युवा श्रीमान् नागराजकरोपमः  
०१,१७९।००९च् पीनस्कन्धोरुबाहुश् च धैर्येण हिमवान् इव  
०१,१७९।००९द्*१८४०_०१ सिंहखेलगतिः श्रीमान् मत्तनागेन्द्रविक्रमः  
०१,१७९।०१०अ सम्भाव्यम् अस्मिन् कर्मेदम् उत्साहाच् चानुमीयते  
०१,१७९।०१०च् शक्तिर् अस्य महोत्साहा न ह्य् अशक्तः स्वयं व्रजेत्  
०१,१७९।०११अ न च तद् विद्यते किं चित् कर्म लोकेषु यद् भवेत्  
०१,१७९।०११च् ब्राह्मणानाम् असाध्यं च त्रिषु संस्थानचारिषु  
०१,१७९।०१२अ अब्भक्षा वायुभक्षाश् च फलाहारा दृढव्रताः  
०१,१७९।०१२च् दुर्बला हि बलीयांसो विप्रा हि ब्रह्मतेजसा  
०१,१७९।०१३अ ब्राह्मणो नावमन्तव्यः सद् वासद् वा समाचरन्  
०१,१७९।०१३च् सुखं दुःखं महद् ध्रस्वं कर्म यत् समुपागतम्  
०१,१७९।०१३द्*१८४१_०१ जामदग्न्येन रामेण निर्जिताः क्षत्रिया भुवि  
०१,१७९।०१३द्*१८४१_०२ पीतः समुद्रो ऽगस्त्येन अगाधो ब्रह्मतेजसा  
०१,१७९।०१३द्*१८४१_०३ तस्माद् ब्रुवन्तु सर्वे ऽत्र बटुर् एष धनुर् महान्  
०१,१७९।०१३द्*१८४१_०४ आरोपयतु शीघ्रं वै तथेत्य् ऊचुर् द्विजर्षभाः  
०१,१७९।०१३द्*१८४२_०१ वन्ध्यवृद्धिक्षयकरो वातापी भक्षितः पुरा  
०१,१७९।०१३द्*१८४२_०२ सर्वभक्षकृतो वह्निर् भृगुणा च महात्मना  
०१,१७९।०१३द्*१८४३_०१ धनुर्वेदे च वेदे च योगेषु विविधेषु च  
०१,१७९।०१३द्*१८४३_०२ न तं पश्यामि मेदिन्यां ब्राह्मणाद् यो ऽधिको भवेत्  
०१,१७९।०१३द्*१८४३_०३ मन्त्रयोगबलेनापि महतात्मबलेन वा  
०१,१७९।०१३द्*१८४३_०४ जृम्भयेयुर् इमं लोकम् अमुं वा द्विजसत्तमाः  
०१,१७९।०१४अ एवं तेषां विलपतां विप्राणां विविधा गिरः  
०१,१७९।०१४च् अर्जुनो धनुषो ऽभ्याशे तस्थौ गिरिर् इवाचलः  
०१,१७९।०१४द्*१८४४_०१ समवर्तत तान् सर्वाञ् शृण्वन् देवेन्द्रनन्दनः  
०१,१७९।०१४द्*१८४५_०१ अर्जुनः पाण्डवश्रेष्ठो धृष्टद्युम्नम् अथाब्रवीत्  
०१,१७९।०१४द्*१८४५_०२ एतद् धनुर् ब्राह्मणानां सज्यं कर्तुम् अलं नु किम्  
०१,१७९।०१४द्*१८४५_०३ तस्य तद् वचनं श्रुत्वा धृष्टद्युम्नो ऽब्रवीद् वचः  
०१,१७९।०१४द्*१८४५_०४ ब्राह्मणो वाथ राजन्यो वैश्यो वा शूद्र एव वा  
०१,१७९।०१४द्*१८४५_०५ एतेषां यो धनुःश्रेष्ठं सज्यं कुर्याद् द्विजोत्तम  
०१,१७९।०१४द्*१८४५_०६ तस्मै प्रदेया भगिनी सत्यम् उक्तं मया वचः  
०१,१७९।०१४द्*१८४५_०७ तस्य तद् वचनं श्रुत्वा प्रययौ ब्राह्मणैर् वृतः  
०१,१७९।०१४द्*१८४५_०८ ततः पश्चान् महातेजाः पाण्डवो रणदुर्जयः  
०१,१७९।०१५अ स तद् धनुः परिक्रम्य प्रदक्षिणम् अथाकरोत्  
०१,१७९।०१५च् प्रणम्य शिरसा हृष्टो जगृहे च परन्तपः  
०१,१७९।०१५च्*१८४६_०१ ईशानं वरदं प्रभुम्  
०१,१७९।०१५च्*१८४६_०२ कृष्णं च मनसा कृत्वा  
०१,१७९।०१५द्*१८४७_०१ यत् पार्थिवै रुक्मसुनीथवक्रै  
०१,१७९।०१५द्*१८४७_०२ राधेयदुर्योधनशल्यशाल्वैः  
०१,१७९।०१५द्*१८४७_०३ तदा धनुर्वेदपरैर् नृसिंहैः  
०१,१७९।०१५द्*१८४७_०४ कृतं न सज्यं महतो ऽपि यत्नात्  
०१,१७९।०१५द्*१८४७_०५ तद् अर्जुनो वीर्यवतां सदर्पस्  
०१,१७९।०१५द्*१८४७_०६ तद् ऐन्द्रिर् इन्द्रावरजप्रभावः  
०१,१७९।०१६अ सज्यं च चक्रे निमिषान्तरेण; शरांश् च जग्राह दशार्धसङ्ख्यान्  
०१,१७९।०१६च् विव्याध लक्ष्यं निपपात तच् च; छिद्रेण भूमौ सहसातिविद्धम्  
०१,१७९।०१७अ ततो ऽन्तरिक्षे च बभूव नादः; समाजमध्ये च महान् निनादः  
०१,१७९।०१७च् पुष्पाणि दिव्यानि ववर्ष देवः; पार्थस्य मूर्ध्नि द्विषतां निहन्तुः  
०१,१७९।०१८अ चेलावेधांस् ततश् चक्रुर् हाहाकारांश् च सर्वशः  
०१,१७९।०१८ब्*१८४८_०१ ननन्दुर् ननृतुश् चात्र धून्वन्तो व्यजनानि च  
०१,१७९।०१८ब्*१८४९_०१ नृत्यन्तो ऽभिमुखा राज्ञां दर्शयन्तो द्विजावलिम्  
०१,१७९।०१८ब्*१८४९_०२ क्ष्वेडन्तश् च हसन्तश् च विद्युत्पिङ्गजटाधराः  
०१,१७९।०१८च् न्यपतंश् चात्र नभसः समन्तात् पुष्पवृष्टयः  
०१,१७९।०१९अ शताङ्गानि च तूर्याणि वादकाश् चाप्य् अवादयन्  
०१,१७९।०१९च् सूतमागधसङ्घाश् च अस्तुवंस् तत्र सुस्वनाः  
०१,१७९।०२०अ तं दृष्ट्वा द्रुपदः प्रीतो बभूवारिनिषूदनः  
०१,१७९।०२०च् सहसैन्यश् च पार्थस्य साहाय्यार्थम् इयेष सः  
०१,१७९।०२१अ तस्मिंस् तु शब्दे महति प्रवृत्ते; युधिष्ठिरो धर्मभृतां वरिष्ठः  
०१,१७९।०२१च् आवासम् एवोपजगाम शीघ्रम्; सार्धं यमाभ्यां पुरुषोत्तमाभ्याम्  
०१,१७९।०२२अ विद्धं तु लक्ष्यं प्रसमीक्ष्य कृष्णा; पार्थं च शक्रप्रतिमं निरीक्ष्य  
०१,१७९।०२२ब्*१८५०_०१ चिक्षेप कण्ठे मुदितार्जुनस्य  
०१,१७९।०२२ब्*१८५०_०२ तत् पश्यतो ऽनेकजनस्य देवी  
०१,१७९।०२२ब्*१८५१_०१ स्वभ्यस्तरूपापि नवेव नित्यं  
०१,१७९।०२२ब्*१८५१_०२ विनापि हासं हसतीव कान्त्या  
०१,१७९।०२२ब्*१८५१_०३ मदाद् ऋते ऽपि स्खलतीव भावैर्  
०१,१७९।०२२ब्*१८५१_०४ वाचं विना व्याहरतीव दृष्ट्या  
०१,१७९।०२२च् आदाय शुक्लं वरमाल्यदाम; जगाम कुन्तीसुतम् उत्स्मयन्ती  
०१,१७९।०२२द्*१८५२_०१ तद् दाम पौष्पं क्षितिपालमध्ये  
०१,१७९।०२२द्*१८५२_०२ न्यस्तं तया तस्य कण्ठे तदानीम्  
०१,१७९।०२२द्*१८५३_०१ गत्वा तु पश्चात् प्रसमीक्ष्य कृष्णा  
०१,१७९।०२२द्*१८५३_०२ पार्थस्य वक्षस्य् अविशङ्कमाना  
०१,१७९।०२२द्*१८५३_०३ क्षिप्त्वा तु तत् पार्थिवसङ्घमध्ये  
०१,१७९।०२२द्*१८५३_०४ वराय वव्रे द्विजवीरमध्ये  
०१,१७९।०२२द्*१८५३_०५ शचीव देवेन्द्रम् अथाग्निदेवं  
०१,१७९।०२२द्*१८५३_०६ स्वाहेव लक्ष्मीश् च यथाप्रमेयम्  
०१,१७९।०२२द्*१८५३_०७ उषेव सूर्यं मदनं रतीव  
०१,१७९।०२२द्*१८५३_०८ महेश्वरं पर्वतराजपुत्री  
०१,१७९।०२२द्*१८५३_०९ रामं यथा मैथिलराजपुत्री  
०१,१७९।०२२द्*१८५३_१० भैमी यथा राजवरं नलं हि  
०१,१७९।०२२द्*१८५४_०१ समेत्य तस्योपरि सोत्ससर्ज  
०१,१७९।०२२द्*१८५४_०२ समागतानां पुरतो नृपाणाम्  
०१,१७९।०२२द्*१८५४_०३ विन्यस्य मालां विनयेन तस्थौ  
०१,१७९।०२२द्*१८५४_०४ विहाय राज्ञः सहसा नृपात्मजा  
०१,१७९।०२३अ स ताम् उपादाय विजित्य रङ्गे; द्विजातिभिस् तैर् अभिपूज्यमानः  
०१,१७९।०२३च् रङ्गान् निरक्रामद् अचिन्त्यकर्मा; पत्न्या तया चाप्य् अनुगम्यमानः  
०१,१८०।००१ वैशम्पायन उवाच  
०१,१८०।००१अ तस्मै दित्सति कन्यां तु ब्राह्मणाय महात्मने  
०१,१८०।००१च् कोप आसीन् महीपानाम् आलोक्यान्योन्यम् अन्तिकात्  
०१,१८०।००२अ अस्मान् अयम् अतिक्रम्य तृणीकृत्य च सङ्गतान्  
०१,१८०।००२च् दातुम् इच्छति विप्राय द्रौपदीं योषितां वराम्  
०१,१८०।००२द्*१८५५_०१ अवज्ञायेह वृद्धत्वं कालिका विनिपात्यते  
०१,१८०।००२द्*१८५६_०१ अवरोप्येह वृक्षं तु फलकाले निपात्यते  
०१,१८०।००२द्*१८५७_०१ अवज्ञायेत पृषतः कार्यं तेन महात्मना  
०१,१८०।००३अ निहन्मैनं दुरात्मानं यो ऽयम् अस्मान् न मन्यते  
०१,१८०।००३च् न ह्य् अर्हत्य् एष सत्कारं नापि वृद्धक्रमं गुणैः  
०१,१८०।००४अ हन्मैनं सह पुत्रेण दुराचारं नृपद्विषम्  
०१,१८०।००४च् अयं हि सर्वान् आहूय सत्कृत्य च नराधिपान्  
०१,१८०।००४ए गुणवद् भोजयित्वा च ततः पश्चाद् विनिन्दति  
०१,१८०।००५अ अस्मिन् राजसमावाये देवानाम् इव सन्नये  
०१,१८०।००५च् किम् अयं सदृशं कं चिन् नृपतिं नैव दृष्टवान्  
०१,१८०।००६अ न च विप्रेष्व् अधीकारो विद्यते वरणं प्रति  
०१,१८०।००६च् स्वयंवरः क्षत्रियाणाम् इतीयं प्रथिता श्रुतिः  
०१,१८०।००७अ अथ वा यदि कन्येयं नेह कं चिद् बुभूषति  
०१,१८०।००७च् अग्नाव् एनां परिक्षिप्य याम राष्ट्राणि पार्थिवाः  
०१,१८०।००८अ ब्राह्मणो यदि वा बाल्याल् लोभाद् वा कृतवान् इदम्  
०१,१८०।००८च् विप्रियं पार्थिवेन्द्राणां नैष वध्यः कथं चन  
०१,१८०।००९अ ब्राह्मणार्थं हि नो राज्यं जीवितं च वसूनि च  
०१,१८०।००९च् पुत्रपौत्रं च यच् चान्यद् अस्माकं विद्यते धनम्  
०१,१८०।०१०अ अवमानभयाद् एतत् स्वधर्मस्य च रक्षणात्  
०१,१८०।०१०च् स्वयंवराणां चान्येषां मा भूद् एवंविधा गतिः  
०१,१८०।०११अ इत्य् उक्त्वा राजशार्दूला हृष्टाः परिघबाहवः  
०१,१८०।०११च् द्रुपदं सञ्जिघृक्षन्तः सायुधाः समुपाद्रवन्  
०१,१८०।०१२अ तान् गृहीतशरावापान् क्रुद्धान् आपततो नृपान्  
०१,१८०।०१२च् द्रुपदो वीक्ष्य सन्त्रासाद् ब्राह्मणाञ् शरणं गतः  
०१,१८०।०१२द्*१८५८_०१ न भयान् नापि कार्पण्यान् न प्राणपरिरक्षणात्  
०१,१८०।०१२द्*१८५८_०२ जगाम द्रुपदो विप्राञ् शमार्थी प्रत्यपद्यत  
०१,१८०।०१३अ वेगेनापततस् तांस् तु प्रभिन्नान् इव वारणान्  
०१,१८०।०१३च् पाण्डुपुत्रौ महावीर्यौ प्रतीयतुर् अरिन्दमौ  
०१,१८०।०१४अ ततः समुत्पेतुर् उदायुधास् ते; महीक्षितो बद्धतलाङ्गुलित्राः  
०१,१८०।०१४च् जिघांसमानाः कुरुराजपुत्राव्; अमर्षयन्तो ऽर्जुनभीमसेनौ  
०१,१८०।०१५अ ततस् तु भीमो ऽद्भुतवीर्यकर्मा; महाबलो वज्रसमानवीर्यः  
०१,१८०।०१५च् उत्पाट्य दोर्भ्यां द्रुमम् एकवीरो; निष्पत्रयाम् आस यथा गजेन्द्रः  
०१,१८०।०१६अ तं वृक्षम् आदाय रिपुप्रमाथी; दण्डीव दण्डं पितृराज उग्रम्  
०१,१८०।०१६च् तस्थौ समीपे पुरुषर्षभस्य; पार्थस्य पार्थः पृथुदीर्घबाहुः  
०१,१८०।०१६द्*१८५९=०० भीम उवाच  
०१,१८०।०१६द्*१८५९_०१ रे भूभुजो यदि भुवोल्लसितं न किं चित्  
०१,१८०।०१६द्*१८५९_०२ तत् किं स्पृहाजनि सुतां प्रति पार्षतस्य  
०१,१८०।०१६द्*१८५९_०३ जज्ञे स्पृहाथ कथम् आगतम् आगतं वा  
०१,१८०।०१६द्*१८५९_०४ प्राणाधिके धनुषि तत् कथम् आग्रहो ऽभूत्  
०१,१८०।०१६द्*१८५९_०५ कस्य द्रोणो धनुषि न गुरुः स्वस्ति देवव्रताय  
०१,१८०।०१६द्*१८५९_०६ मन्दाभ्यासः कुरुपतिर् अयं श्रीसमुत्थैर् विलासैः  
०१,१८०।०१६द्*१८५९_०७ रे कर्णाद्याः शृणुत मधुरां ब्राह्मणस्याशु वाणीं  
०१,१८०।०१६द्*१८५९_०८ राधा यन्त्रं रचयतु पुनर् विद्धम् अप्य् अस्त्व् अविद्धम्  
०१,१८०।०१६द्*१८६०_०१ तदन्तरे धर्मसुतो ऽपि गत्वा  
०१,१८०।०१६द्*१८६०_०२ विज्ञाय कुन्तीं कुशलां क्षणेन  
०१,१८०।०१६द्*१८६०_०३ आगम्य तस्थौ सह सोदराभ्यां  
०१,१८०।०१६द्*१८६०_०४ पुरुषर्षभाभ्यां सह वीरमुख्यः  
०१,१८०।०१६द्*१८६०_०५ अथाब्रवीज् जिष्णुर् उदारकर्मा  
०१,१८०।०१६द्*१८६०_०६ मा सिंहनादान् कुरु पूर्वजेह  
०१,१८०।०१६द्*१८६०_०७ मा घोरतां दर्शय शत्रुमध्ये  
०१,१८०।०१६द्*१८६०_०८ साधारणं योधय तावद् आर्य  
०१,१८०।०१६द्*१८६१_०१ तत् प्रेक्ष्य कर्मातिमनुष्यबुद्धिर्  
०१,१८०।०१६द्*१८६१_०२ जिष्णुः स हि भ्रातुर् अचिन्त्यकर्मा  
०१,१८०।०१६द्*१८६१_०३ विसिष्मिये चापि भयं विहाय  
०१,१८०।०१६द्*१८६१_०४ तस्थौ धनुर् गृह्य महेन्द्रकर्मा  
०१,१८०।०१७अ तत् प्रेक्ष्य कर्मातिमनुष्यबुद्धेर्; जिष्णोः सहभ्रातुर् अचिन्त्यकर्मा  
०१,१८०।०१७च् दामोदरो भ्रातरम् उग्रवीर्यम्; हलायुधं वाक्यम् इदं बभाषे  
०१,१८०।०१८अ य एष मत्तर्षभतुल्यगामी; महद् धनुः कर्षति तालमात्रम्  
०१,१८०।०१८च् एषो ऽर्जुनो नात्र विचार्यम् अस्ति; यद्य् अस्मि सङ्कर्षण वासुदेवः  
०१,१८०।०१९अ य एष वृक्षं तरसावरुज्य; राज्ञां विकारे सहसा निवृत्तः  
०१,१८०।०१९च् वृकोदरो नान्य इहैतद् अद्य; कर्तुं समर्थो भुवि मर्त्यधर्मा  
०१,१८०।०२०अ यो ऽसौ पुरस्तात् कमलायताक्षस्; तनुर् महासिंहगतिर् विनीतः  
०१,१८०।०२०च् गौरः प्रलम्बोज्ज्वलचारुघोणो; विनिःसृतः सो ऽच्युत धर्मराजः  
०१,१८०।०२१अ यौ तौ कुमाराव् इव कार्त्तिकेयौ; द्वाव् अश्विनेयाव् इति मे प्रतर्कः  
०१,१८०।०२१च् मुक्ता हि तस्माज् जतुवेश्मदाहान्; मया श्रुताः पाण्डुसुताः पृथा च  
०१,१८०।०२२अ तम् अब्रवीन् निर्मलतोयदाभो; हलायुधो ऽनन्तरजं प्रतीतः  
०१,१८०।०२२च् प्रीतो ऽस्मि दिष्ट्या हि पितृष्वसा नः; पृथा विमुक्ता सह कौरवाग्र्यैः  
०१,१८०।०२२द्*१८६२_०१ आसे किमर्थं पुरुषोत्तमेह  
०१,१८०।०२२द्*१८६२_०२ योद्धुं समागच्छ न धर्षयेयुः  
०१,१८०।०२२द्*१८६२_०३ यथा नृपाः पाण्डवम् आजिमध्ये  
०१,१८०।०२२द्*१८६२_०४ तम् अब्रवीच् चक्रधरो हलायुधः  
०१,१८०।०२२द्*१८६२_०५ बलं विजानन् पुरुषोत्तमस् तदा  
०१,१८०।०२२द्*१८६२_०६ न कार्यम् आर्येण च सम्भ्रमस् त्वया  
०१,१८०।०२२द्*१८६२_०७ भीमानुजो योधयितुं समर्थ  
०१,१८०।०२२द्*१८६२_०८ एको हि पार्थः स सुरासुरान् बहून्  
०१,१८०।०२२द्*१८६२_०९ अलं विजेतुं किम् उ मानुषान् नृपान्  
०१,१८०।०२२द्*१८६२_१० साहाय्यम् अस्मान् यदि सव्यसाची  
०१,१८०।०२२द्*१८६२_११ स वाञ्छति स्म प्रयताम वीर  
०१,१८०।०२२द्*१८६२_१२ पराभवं पाण्डुसुता न यान्ति  
०१,१८१।००१ वैशम्पायन उवाच  
०१,१८१।००१अ अजिनानि विधुन्वन्तः करकांश् च द्विजर्षभाः  
०१,१८१।००१च् ऊचुस् तं भीर् न कर्तव्या वयं योत्स्यामहे परान्  
०१,१८१।००२अ तान् एवं वदतो विप्रान् अर्जुनः प्रहसन्न् इव  
०१,१८१।००२च् उवाच प्रेक्षका भूत्वा यूयं तिष्ठत पार्श्वतः  
०१,१८१।००३अ अहम् एनान् अजिह्माग्रैः शतशो विकिरञ् शरैः  
०१,१८१।००३च् वारयिष्यामि सङ्क्रुद्धान् मन्त्रैर् आशीविषान् इव  
०१,१८१।००४अ इति तद् धनुर् आदाय शुल्कावाप्तं महारथः  
०१,१८१।००४च् भ्रात्रा भीमेन सहितस् तस्थौ गिरिर् इवाचलः  
०१,१८१।००४द्*१८६३_०१ तयोस् तत्राभवद् युद्धं विक्रान्तैः क्षत्रियर्षभैः  
०१,१८१।००४द्*१८६३_०२ दैत्यदानवसङ्घैश् च विष्णुवासवयोर् इव  
०१,१८१।००४द्*१८६३_०३ वृक्षपातैर् भीमसेनः शरजालैर् धनञ्जयः  
०१,१८१।००४द्*१८६३_०४ जघान नरमुख्यांस् तान् ये तत्र पुरतः स्थिताः  
०१,१८१।००४द्*१८६३_०५ पाणिनाथ गृहीतेन दक्षिणेन वृकोदरः  
०१,१८१।००४द्*१८६३_०६ जघान वीरान् वृक्षेण वामेनाद्भुतम् आचरन्  
०१,१८१।००४द्*१८६३_०७ हस्तिना हस्तिनं जघ्ने रथेन रथम् उत्तमम्  
०१,१८१।००४द्*१८६४_०१ अश्वेनाश्वं जघानाथ नरेण च तथा नरम्  
०१,१८१।००४द्*१८६४_०२ तद् अद्भुततमं दृष्ट्वा सर्वे ते दूरतः स्थिताः  
०१,१८१।००४द्*१८६४_०३ अथ शल्यो गदां वीक्ष्य न वृक्षसदृशीम् इति  
०१,१८१।००४द्*१८६४_०४ नियुद्धम् अकरोत् तेन बलिना स महाबलः  
०१,१८१।००५अ ततः कर्णमुखान् क्रुद्धान् क्षत्रियांस् तान् रुषोत्थितान्  
०१,१८१।००५च् सम्पेततुर् अभीतौ तौ गजौ प्रतिगजान् इव  
०१,१८१।००६अ ऊचुश् च वाचः परुषास् ते राजानो जिघांसवः  
०१,१८१।००६च् आहवे हि द्विजस्यापि वधो दृष्टो युयुत्सतः  
०१,१८१।००६द्*१८६५_०१ इत्य् एवम् उक्त्वा राजानः सहसा दुद्रुवुर् द्विजान्  
०१,१८१।००७अ ततो वैकर्तनः कर्णो जगामार्जुनम् ओजसा  
०१,१८१।००७च् युद्धार्थी वाशिताहेतोर् गजः प्रतिगजं यथा  
०१,१८१।००८अ भीमसेनं ययौ शल्यो मद्राणाम् ईश्वरो बली  
०१,१८१।००८ब्*१८६६_०१ दुर्योधनो धर्मराजं शकुनिं नकुलो ययौ  
०१,१८१।००८ब्*१८६६_०२ दुःशासनः सहदेवं देवरूपप्रहारिणम्  
०१,१८१।००८ब्*१८६६_०३ अगच्छज् जयतां श्रेष्ठं भस्मच्छन्नम् इवानलम्  
०१,१८१।००८ब्*१८६६_०४ न कश् चिद् अश्वं न गजं रथं वाप्य् आरुरोह वै  
०१,१८१।००८ब्*१८६६_०५ पदातयः सर्व एव प्रत्ययुध्यन्त ते परान्  
०१,१८१।००८ब्*१८६६_०६ तत्र कर्णो ऽगमत् पार्थम् अर्जुनं गूढचारिणम्  
०१,१८१।००८च् दुर्योधनादयस् त्व् अन्ये ब्राह्मणैः सह सङ्गताः  
०१,१८१।००८ए मृदुपूर्वम् अयत्नेन प्रत्ययुध्यंस् तदाहवे  
०१,१८१।००९अ ततो ऽर्जुनः प्रत्यविध्यद् आपतन्तं त्रिभिः शरैः  
०१,१८१।००९च् कर्णं वैकर्तनं धीमान् विकृष्य बलवद् धनुः  
०१,१८१।००९द्*१८६७_०१ बलेन सुव्यवच्छिन्नैर् अवार्यं तम् अवारयत्  
०१,१८१।०१०अ तेषां शराणां वेगेन शितानां तिग्मतेजसाम्  
०१,१८१।०१०च् विमुह्यमानो राधेयो यत्नात् तम् अनुधावति  
०१,१८१।०११अ ताव् उभाव् अप्य् अनिर्देश्यौ लाघवाज् जयतां वरौ  
०१,१८१।०११च् अयुध्येतां सुसंरब्धाव् अन्योन्यविजयैषिणौ  
०१,१८१।०१२अ कृते प्रतिकृतं पश्य पश्य बाहुबलं च मे  
०१,१८१।०१२च् इति शूरार्थवचनैर् आभाषेतां परस्परम्  
०१,१८१।०१३अ ततो ऽर्जुनस्य भुजयोर् वीर्यम् अप्रतिमं भुवि  
०१,१८१।०१३च् ज्ञात्वा वैकर्तनः कर्णः संरब्धः समयोधयत्  
०१,१८१।०१४अ अर्जुनेन प्रयुक्तांस् तान् बाणान् वेगवतस् तदा  
०१,१८१।०१४च् प्रतिहत्य ननादोच्चैः सैन्यास् तम् अभिपूजयन्  
०१,१८१।०१५ कर्ण उवाच  
०१,१८१।०१५अ तुष्यामि ते विप्रमुख्य भुजवीर्यस्य संयुगे  
०१,१८१।०१५च् अविषादस्य चैवास्य शस्त्रास्त्रविनयस्य च  
०१,१८१।०१६अ किं त्वं साक्षाद् धनुर्वेदो रामो वा विप्रसत्तम  
०१,१८१।०१६च् अथ साक्षाद् धरिहयः साक्षाद् वा विष्णुर् अच्युतः  
०१,१८१।०१७अ आत्मप्रच्छादनार्थं वै बाहुवीर्यम् उपाश्रितः  
०१,१८१।०१७च् विप्ररूपं विधायेदं ततो मां प्रतियुध्यसे  
०१,१८१।०१८अ न हि माम् आहवे क्रुद्धम् अन्यः साक्षाच् छचीपतेः  
०१,१८१।०१८च् पुमान् योधयितुं शक्तः पाण्डवाद् वा किरीटिनः  
०१,१८१।०१८द्*१८६८_०१ दग्धा जतुगृहे सर्वे पाण्डवाः सार्जुनास् तदा  
०१,१८१।०१८द्*१८६८_०२ कस् त्वं वदार्जुनो विप्र पिनाकी स्वयम् एव वा  
०१,१८१।०१८द्*१८६८_०३ अहं कर्णो द्विजश्रेष्ठ सर्वशस्त्रभृतां वरः  
०१,१८१।०१८द्*१८६८_०४ ब्राह्मे चास्त्रे च वेदे च निष्ठितो गुरुशासनात्  
०१,१८१।०१८द्*१८६८_०५ त्वाम् आसाद्य महाबाहो बलं मे प्रतिहन्यते  
०१,१८१।०१८द्*१८६८_०६ इत्य् उक्त्वा चार्जुनम् इदं प्रत्याहन्तुम् अशक्नुवन्  
०१,१८१।०१९ वैशम्पायन उवाच  
०१,१८१।०१९अ तम् एवंवादिनं तत्र फल्गुनः प्रत्यभाषत  
०१,१८१।०१९ब्*१८६९_०१ न्यस्तहस्तो धनुष्कोट्यां मन्दस्मितमुखाम्बुजः  
०१,१८१।०१९च् नास्मि कर्ण धनुर्वेदो नास्मि रामः प्रतापवान्  
०१,१८१।०१९द्*१८७०_०१ नाहं विष्णुर् न शक्रो ऽहं कश् चिद् अन्यो बलान्वितः  
०१,१८१।०१९ए ब्राह्मणो ऽस्मि युधां श्रेष्ठः सर्वशस्त्रभृतां वरः  
०१,१८१।०१९फ़्*१८७१_०१ योद्धुं चेद् युध्यतां वीर नो चेत् प्रतिनिवर्तताम्  
०१,१८१।०२०अ ब्राह्मे पौरन्दरे चास्त्रे निष्ठितो गुरुशासनात्  
०१,१८१।०२०च् स्थितो ऽस्म्य् अद्य रणे जेतुं त्वां वीराविचलो भव  
०१,१८१।०२०द्*१८७२_०१ न त्वां संयोधयेद् विप्रो न मे जीवन् गमिष्यसि  
०१,१८१।०२०द्*१८७२_०२ निर्जितो ऽस्मीति वा ब्रूहि ततो व्रज यथासुखम्  
०१,१८१।०२०द्*१८७२_०३ एवम् उक्त्वा तु कर्णस्य धनुश् चिच्छेद पाण्डवः  
०१,१८१।०२०द्*१८७२_०४ ततो ऽन्यद् धनुर् आदाय संयोद्धुं सन्दधे शरम्  
०१,१८१।०२०द्*१८७२_०५ दृष्ट्वा तद् अपि कौन्तेयश् चिच्छेद सशरं धनुः  
०१,१८१।०२०द्*१८७२_०६ पुनः पुनस् तु राधेयश् छिन्नधन्वा महाबलः  
०१,१८१।०२०द्*१८७२_०७ शरैर् अतीव विद्धाङ्गः पलायनम् अथाकरोत्  
०१,१८१।०२०द्*१८७२_०८ पुनर् आयान् मुहूर्तेन गृहीत्वा सशरं धनुः  
०१,१८१।०२०द्*१८७२_०९ ववर्ष शरवर्षेण पार्थं वैकर्तनस् तदा  
०१,१८१।०२०द्*१८७२_१० छित्त्वास्य शरजालानि कौन्तेयो ऽभ्यहनच् छरैः  
०१,१८१।०२०द्*१८७२_११ ज्ञात्वा सर्वाञ् शरान् घोरान् कर्णो ऽथायाद् द्रुतं बहिः  
०१,१८१।०२०द्*१८७३_०१ ततः कर्णविनाशाय सन्दधे शरम् अर्जुनः  
०१,१८१।०२०द्*१८७३_०२ जितो ऽस्मीत्य् अब्रवीत् कर्णः सञ्जहार ततो ऽर्जुनः  
०१,१८१।०२०द्*१८७४_०१ अच्छिनद् धनुषां पार्थः शतं कर्णस्य संयुगे  
०१,१८१।०२०द्*१८७४_०२ छित्त्वा धनूंषि कर्णस्य कर्णमर्मस्व् अताडयत्  
०१,१८१।०२०द्*१८७४_०३ स छिन्नधन्वा बहुशश् छिन्नेषुधिनिषङ्गवान्  
०१,१८१।०२०द्*१८७५_०१ व्यधमद् बाणजालेन सर्वाङ्गं फल्गुनस्य च  
०१,१८१।०२०द्*१८७५_०२ हस्तावापं च सञ्च्छिद्य विननाद महास्वनम्  
०१,१८१।०२०द्*१८७५_०३ कौन्तेयो ऽपि भृशं क्रुद्धो भृशं कार्मुकम् आहवे  
०१,१८१।०२०द्*१८७६_०१ अर्दयित्वा भृशं बाणैर् द्रावयाम् आस पाण्डवः  
०१,१८१।०२०द्*१८७६_०२ मत्वासह्यान् बाणघातान् द्विजस्येव शचीपतेः  
०१,१८१।०२०द्*१८७६_०३ इन्द्रो ऽयं विप्ररूपेण विष्णुर् वा शङ्करो ऽपि वा  
०१,१८१।०२०द्*१८७६_०४ रामो दाशरथिर् वापि रामो वा जमदग्निजः  
०१,१८१।०२१अ एवम् उक्तस् तु राधेयो युद्धात् कर्णो न्यवर्तत  
०१,१८१।०२१च् ब्रह्मं तेजस् तदाजय्यं मन्यमानो महारथः  
०१,१८१।०२१द्*१८७७_०१ न जयेद् ब्राह्मणं सङ्ख्ये युद्धात् क्षत्रकुलोद्भवः  
०१,१८१।०२१द्*१८७७_०२ इति मत्वा द्रुतं कर्णः शिबिराय जगाम ह  
०१,१८१।०२२अ युद्धं तूपेयतुस् तत्र राजञ् शल्यवृकोदरौ  
०१,१८१।०२२च् बलिनौ युगपन् मत्तौ स्पर्धया च बलेन च  
०१,१८१।०२३अ अन्योन्यम् आह्वयन्तौ तौ मत्ताव् इव महागजौ  
०१,१८१।०२३च् मुष्टिभिर् जानुभिश् चैव निघ्नन्ताव् इतरेतरम्  
०१,१८१।०२३द्*१८७८_०१ प्रकर्षणाकर्षणयोर् अभ्याकर्षविकर्षणैः  
०१,१८१।०२३द्*१८७८_०२ आचकर्षतुर् अन्योन्यं मुष्टिभिश् चाभिजघ्नतुः  
०१,१८१।०२३द्*१८७८_०३ ततश् चटचटाशब्दः सुघोरो ह्य् अभवत् तयोः  
०१,१८१।०२३द्*१८७८_०४ पाषाणसम्पातनिभैः प्रहारैर् अभिजघ्नतुः  
०१,१८१।०२३ए मुहूर्तं तौ तथान्योन्यं समरे पर्यकर्षताम्  
०१,१८१।०२४अ ततो भीमः समुत्क्षिप्य बाहुभ्यां शल्यम् आहवे  
०१,१८१।०२४च् न्यवधीद् बलिनां श्रेष्ठो जहसुर् ब्राह्मणास् ततः  
०१,१८१।०२४द्*१८७९_०१ परिरभ्योत्क्षिप्य बाहुभ्यां मध्ये भारतसत्तम  
०१,१८१।०२५अ तत्राश्चर्यं भीमसेनश् चकार पुरुषर्षभः  
०१,१८१।०२५च् यच् छल्यं पतितं भूमौ नाहनद् बलिनं बली  
०१,१८१।०२५द्@०९९_०००१ ततो राजसमूहस्य पश्यतो वृक्षम् आरुजत्  
०१,१८१।०२५द्@०९९_०००२ ततस् तु भीमं सञ्ज्ञाभिर् वारयाम् आस धर्मराट्  
०१,१८१।०२५द्@०९९_०००३ आकारज्ञस् ततो भ्रातुः पाण्डवो ऽपि न्यवर्तत  
०१,१८१।०२५द्@०९९_०००४ धर्मराजश् च कौरव्यं दुर्योधनम् अमर्षणम्  
०१,१८१।०२५द्@०९९_०००५ एतस्मिन् नन्तरे ऽविध्यद् बाणेन नतपर्वणा  
०१,१८१।०२५द्@०९९_०००६ दुर्योधनम् अमित्रघ्नं धर्मराजो युधिष्ठिरः  
०१,१८१।०२५द्@०९९_०००७ ततो दुर्योधनः क्रुद्धो दण्डाहत इवोरगः  
०१,१८१।०२५द्@०९९_०००८ प्रत्ययुध्यत राजानं यत्नं परमम् आस्थितः  
०१,१८१।०२५द्@०९९_०००९ छित्त्वा राजा धनुः सज्यं धार्तराष्ट्रस्य संयुगे  
०१,१८१।०२५द्@०९९_००१० अभ्यवर्षच् छरोघैस् तं स हित्वा प्राद्रवद् रणम्  
०१,१८१।०२५द्@०९९_००११ दुःशासनस् तु सङ्क्रुद्धः सहदेवेन पार्थिव  
०१,१८१।०२५द्@०९९_००१२ युद्ध्वा च सुचिरं कालं धनुषा स महारथः  
०१,१८१।०२५द्@०९९_००१३ विसृज्य च धनुः सङ्ख्ये वर्म चादाय भास्वरम्  
०१,१८१।०२५द्@०९९_००१४ असिम् आकाशसङ्काशम् अभिदुद्राव पाण्डवम्  
०१,१८१।०२५द्@०९९_००१५ विकर्णचित्रसेनाभ्यां निगृहीतश् च कौरवः  
०१,१८१।०२५द्@०९९_००१६ दुःषहो नकुलाच् चापि अपकृष्टश् च कौरवैः  
०१,१८१।०२५द्@०९९_००१७ निवर्तन्तां भवन्तो वै कुतो विप्रेषु विग्रहः  
०१,१८१।०२५द्@०९९_००१८ न चेमे केवलं विप्रा न चैषां मानुषं बलम्  
०१,१८१।०२५द्@०९९_००१९ द्वाव् अत्र ब्राह्मणौ क्रूरौ द्वाव् इन्द्रसदृशौ बले  
०१,१८१।०२५द्@०९९_००२० ये वा के वा नमस् तेभ्यो गच्छामः स्वपुरं वयम्  
०१,१८१।०२५द्@०९९_००२१ एवं सम्भाष्य ते वीरा विनिवर्तन्त कौरवाः  
०१,१८१।०२५द्@०९९_००२२ प्रजहुर् ब्राह्मणास् तत्र समेतं राजमण्डलम्  
०१,१८१।०२५द्@०९९_००२३ प्रयातास् ते ततस् तत्र क्षत्रिया रणमूर्धनि  
०१,१८१।०२५द्@०९९_००२४ ब्राह्मणाश् च जयं प्राप्ताः कन्याम् आदाय निर्ययुः  
०१,१८१।०२६अ पातिते भीमसेनेन शल्ये कर्णे च शङ्किते  
०१,१८१।०२६ब्*१८८०_०१ दुर्योधने चापगते तथा दुःशासने रणात्  
०१,१८१।०२६च् शङ्किताः सर्वराजानः परिवव्रुर् वृकोदरम्  
०१,१८१।०२७अ ऊचुश् च सहितास् तत्र साध्व् इमे ब्राह्मणर्षभाः  
०१,१८१।०२७च् विज्ञायन्तां क्वजन्मानः क्वनिवासास् तथैव च  
०१,१८१।०२८अ को हि राधासुतं कर्मं शक्तो योधयितुं रणे  
०१,१८१।०२८च् अन्यत्र रामाद् द्रोणाद् वा कृपाद् वापि शरद्वतः  
०१,१८१।०२९अ कृष्णाद् वा देवकीपुत्रात् फल्गुनाद् वा परन्तपात्  
०१,१८१।०२९च् को वा दुर्योधनं शक्तः प्रतियोधयितुं रणे  
०१,१८१।०३०अ तथैव मद्रराजानं शल्यं बलवतां वरम्  
०१,१८१।०३०च् बलदेवाद् ऋते वीरात् पाण्डवाद् वा वृकोदरात्  
०१,१८१।०३०द्*१८८१_०१ वीराद् दुर्योधनाद् वान्यः शक्तः पातयितुं रणे  
०१,१८१।०३१अ क्रियताम् अवहारो ऽस्माद् युद्धाद् ब्राह्मणसंयुतात्  
०१,१८१।०३१ब्*१८८२_०१ ब्राह्मणा हि सदा रक्ष्याः सापराधापि नित्यदा  
०१,१८१।०३१च् अथैनान् उपलभ्येह पुनर् योत्स्यामहे वयम्  
०१,१८१।०३१द्*१८८३_०१ तांस् तथा वदतः सर्वान् प्रसमीक्ष्य क्षितीश्वरान्  
०१,१८१।०३१द्*१८८३_०२ अत्य् अन्यान् पुरुषांश् चापि कृत्वा तत् कर्म संयुगे  
०१,१८१।०३२अ तत् कर्म भीमस्य समीक्ष्य कृष्णः; कुन्तीसुतौ तौ परिशङ्कमानः  
०१,१८१।०३२च् निवारयाम् आस महीपतींस् तान्; धर्मेण लब्धेत्य् अनुनीय सर्वान्  
०१,१८१।०३३अ त एवं सन्निवृत्तास् तु युद्धाद् युद्धविशारदाः  
०१,१८१।०३३च् यथावासं ययुः सर्वे विस्मिता राजसत्तमाः  
०१,१८१।०३४अ वृत्तो ब्रह्मोत्तरो रङ्गः पाञ्चाली ब्राह्मणैर् वृता  
०१,१८१।०३४च् इति ब्रुवन्तः प्रययुर् ये तत्रासन् समागताः  
०१,१८१।०३५अ ब्राह्मणैस् तु प्रतिच्छन्नौ रौरवाजिनवासिभिः  
०१,१८१।०३५च् कृच्छ्रेण जग्मतुस् तत्र भीमसेनधनञ्जयौ  
०१,१८१।०३६अ विमुक्तौ जनसम्बाधाच् छत्रुभिः परिविक्षतौ  
०१,१८१।०३६च् कृष्णयानुगतौ तत्र नृवीरौ तौ विरेजतुः  
०१,१८१।०३६द्*१८८४_०१ पौर्णमास्यां घनैर् मुक्तौ चन्द्रसूर्याव् इवोदितौ  
०१,१८१।०३७अ तेषां माता बहुविधं विनाशं पर्यचिन्तयत्  
०१,१८१।०३७च् अनागच्छत्सु पुत्रेषु भैक्षकाले ऽतिगच्छति  
०१,१८१।०३८अ धार्तराष्ट्रैर् हता न स्युर् विज्ञाय कुरुपुङ्गवाः  
०१,१८१।०३८च् मायान्वितैर् वा रक्षोभिः सुघोरैर् दृढवैरिभिः  
०१,१८१।०३९अ विपरीतं मतं जातं व्यासस्यापि महात्मनः  
०१,१८१।०३९च् इत्य् एवं चिन्तयाम् आस सुतस्नेहान्विता पृथा  
०१,१८१।०३९द्*१८८५_०१ ततः सुप्तजनप्राये दुर्दिने मेघसम्प्लुते  
०१,१८१।०४०अ महत्य् अथापराह्णे तु घनैः सूर्य इवावृतः  
०१,१८१।०४०च् ब्राह्मणैः प्राविशत् तत्र जिष्णुर् ब्रह्मपुरस्कृतः  
०१,१८१।०४०द्*१८८६_०१ सहितैर् ब्राह्मणैस् तैस् तु वेदाध्ययनपण्डितैः  
०१,१८१।०४०द्*१८८६_०२ आगतस् तु गृहद्वारि यत्र तिष्ठति वै पृथा  
०१,१८२।००१ वैशम्पायन उवाच  
०१,१८२।००१अ गत्वा तु तां भार्गवकर्मशालाम्; पार्थौ पृथां प्राप्य महानुभावौ  
०१,१८२।००१च् तां याज्ञसेनीं परमप्रतीतौ; भिक्षेत्य् अथावेदयतां नराग्र्यौ  
०१,१८२।००१द्*१८८७_०१ प्राग् एव सम्प्रविष्टेषु भवनं भ्रातृषु त्रिषु  
०१,१८२।००१द्*१८८७_०२ अम्ब भिक्षेयम् आनीतेत्य् आहतुर् भीमफल्गुनौ  
०१,१८२।००२अ कुटीगता सा त्व् अनवेक्ष्य पुत्रान्; उवाच भुङ्क्तेति समेत्य सर्वे  
०१,१८२।००२च् पश्चात् तु कुन्ती प्रसमीक्ष्य कन्याम्; कष्टं मया भाषितम् इत्य् उवाच  
०१,१८२।००३अ साधर्मभीता हि विलज्जमाना; तां याज्ञसेनीं परमप्रतीताम्  
०१,१८२।००३च् पाणौ गृहीत्वोपजगाम कुन्ती; युधिष्ठिरं वाक्यम् उवाच चेदम्  
०१,१८२।००४अ इयं हि कन्या द्रुपदस्य राज्ञस्; तवानुजाभ्यां मयि सन्निसृष्टा  
०१,१८२।००४च् यथोचितं पुत्र मयापि चोक्तम्; समेत्य भुङ्क्तेति नृप प्रमादात्  
०१,१८२।००५अ कथं मया नानृतम् उक्तम् अद्य; भवेत् कुरूणाम् ऋषभ ब्रवीहि  
०१,१८२।००५च् पाञ्चालराजस्य सुताम् अधर्मो; न चोपवर्तेत नभूतपूर्वः  
०१,१८२।००६अ मुहूर्तमात्रं त्व् अनुचिन्त्य राजा; युधिष्ठिरो मातरम् उत्तमौजाः  
०१,१८२।००६च् कुन्तीं समाश्वास्य कुरुप्रवीरो; धनञ्जयं वाक्यम् इदं बभाषे  
०१,१८२।००७अ त्वया जिता पाण्डव याज्ञसेनी; त्वया च तोषिष्यति राजपुत्री  
०१,१८२।००७च् प्रज्वाल्यतां हूयतां चापि वह्निर्; गृहाण पाणिं विधिवत् त्वम् अस्याः  
०१,१८२।००८ अर्जुन उवाच  
०१,१८२।००८अ मा मां नरेन्द्र त्वम् अधर्मभाजम्; कृथा न धर्मो ह्य् अयम् ईप्सितो ऽन्यैः  
०१,१८२।००८च् भवान् निवेश्यः प्रथमं ततो ऽयम्; भीमो महाबाहुर् अचिन्त्यकर्मा  
०१,१८२।००९अ अहं ततो नकुलो ऽनन्तरं मे; माद्रीसुतः सहदेवो जघन्यः  
०१,१८२।००९च् वृकोदरो ऽहं च यमौ च राजन्न्; इयं च कन्या भवतः स्म सर्वे  
०१,१८२।०१०अ एवङ्गते यत् करणीयम् अत्र; धर्म्यं यशस्यं कुरु तत् प्रचिन्त्य  
०१,१८२।०१०च् पाञ्चालराजस्य च यत् प्रियं स्यात्; तद् ब्रूहि सर्वे स्म वशे स्थितास् ते  
०१,१८२।०११ वैशम्पायन उवाच  
०१,१८२।०११*१८८८_०१ जिष्णोर् वचनम् आज्ञाय भक्तिस्नेहसमन्वितम्  
०१,१८२।०११*१८८८_०२ दृष्टिं निवेशयाम् आसुः पाञ्चाल्यां पाण्डुनन्दनाः  
०१,१८२।०११अ ते दृष्ट्वा तत्र तिष्ठन्तीं सर्वे कृष्णां यशस्विनीम्  
०१,१८२।०११च् सम्प्रेक्ष्यान्योन्यम् आसीना हृदयैस् ताम् अधारयन्  
०१,१८२।०१२अ तेषां हि द्रौपदीं दृष्ट्वा सर्वेषाम् अमितौजसाम्  
०१,१८२।०१२च् सम्प्रमथ्येन्द्रियग्रामं प्रादुरासीन् मनोभवः  
०१,१८२।०१३अ काम्यं रूपं हि पाञ्चाल्या विधात्रा विहितं स्वयम्  
०१,१८२।०१३ब्*१८८९_०१ ते मन्यमानाः कौन्तेयाः सर्वभूतमनोहराम्  
०१,१८२।०१३ब्*१८८९_०२ चकमुः सत्त्वसम्पन्ना विधात्रा च प्रचोदिताः  
०१,१८२।०१३च् बभूवाधिकम् अन्याभ्यः सर्वभूतमनोहरम्  
०१,१८२।०१४अ तेषाम् आकारभावज्ञः कुन्तीपुत्रो युधिष्ठिरः  
०१,१८२।०१४च् द्वैपायनवचः कृत्स्नं संस्मरन् वै नरर्षभ  
०१,१८२।०१५अ अब्रवीत् स हि तान् भ्रातॄन् मिथोभेदभयान् नृपः  
०१,१८२।०१५च् सर्वेषां द्रौपदी भार्या भविष्यति हि नः शुभा  
०१,१८२।०१५द्*१८९०_०१ प्रत्यगृह्णंस् ततो वाणीं भ्रातुर् ज्येष्ठस्य पाण्डवाः  
०१,१८२।०१५द्*१८९०_०२ अन्योन्यं चानुपघ्नन्तो धर्मार्थं कामम् ईप्सितम्  
०१,१८२।०१५द्*१८९१=०० जनमेजयः  
०१,१८२।०१५द्*१८९१=०५ वैशम्पायनः  
०१,१८२।०१५द्*१८९१_०१ सतापि शक्तेन च केशवेन  
०१,१८२।०१५द्*१८९१_०२ सज्जं धनुस् तन् न कृतं किमर्थम्  
०१,१८२।०१५द्*१८९१_०३ विद्धं च लक्ष्यं न च कस्य हेतोर्  
०१,१८२।०१५द्*१८९१_०४ आचक्ष्व तन् मे द्विपदां वरिष्ठ  
०१,१८२।०१५द्*१८९१_०५ शक्तेन कृष्णेन च कार्मुकं तन्  
०१,१८२।०१५द्*१८९१_०६ नारोपितं ज्ञातुकामेन पार्थान्  
०१,१८२।०१५द्*१८९१_०७ परिश्रमाद् एव बभूव लोके  
०१,१८२।०१५द्*१८९१_०८ जीवन्ति पार्था इति निश्चयो ऽस्य  
०१,१८२।०१५द्*१८९१_०९ अन्यान् अशक्तान् नृपतीन् समीक्ष्य  
०१,१८२।०१५द्*१८९१_१० स्वयंवरे कार्मुकेणोत्तमेन  
०१,१८२।०१५द्*१८९१_११ धनञ्जयस् तद् धनुर् एकवीरः  
०१,१८२।०१५द्*१८९१_१२ सज्यं करोतीत्य् अभिवीक्ष्य कृष्णः  
०१,१८२।०१५द्*१८९१_१३ इति स्वयं वासुदेवो विचिन्त्य  
०१,१८२।०१५द्*१८९१_१४ पार्थान् विवित्सन् विविधैर् उपायैः  
०१,१८२।०१५द्*१८९१_१५ न तद् धनुः सज्यम् इयेष कर्तुं  
०१,१८२।०१५द्*१८९१_१६ बभूवुर् अस्येष्टतमा हि पार्थाः  
०१,१८३।००१ वैशम्पायन उवाच  
०१,१८३।००१अ भ्रातुर् वचस् तत् प्रसमीक्ष्य सर्वे; ज्येष्ठस्य पाण्डोस् तनयास् तदानीम्  
०१,१८३।००१च् तम् एवार्थं ध्यायमाना मनोभिर्; आसां चक्रुर् अथ तत्रामितौजाः  
०१,१८३।००२अ वृष्णिप्रवीरस् तु कुरुप्रवीरान्; आशङ्कमानः सहरौहिणेयः  
०१,१८३।००२च् जगाम तां भार्गवकर्मशालाम्; यत्रासते ते पुरुषप्रवीराः  
०१,१८३।००३अ तत्रोपविष्टं पृथुदीर्घबाहुम्; ददर्श कृष्णः सहरौहिणेयः  
०१,१८३।००३च् अजातशत्रुं परिवार्य तांश् च; उपोपविष्टाञ् ज्वलनप्रकाशान्  
०१,१८३।००४अ ततो ऽब्रवीद् वासुदेवो ऽभिगम्य; कुन्तीसुतं धर्मभृतां वरिष्ठम्  
०१,१८३।००४च् कृष्णो ऽहम् अस्मीति निपीड्य पादौ; युधिष्ठिरस्याजमीढस्य राज्ञः  
०१,१८३।००५अ तथैव तस्याप्य् अनु रौहिणेयस्; तौ चापि हृष्टाः कुरवो ऽभ्यनन्दन्  
०१,१८३।००५च् पितृष्वसुश् चापि यदुप्रवीराव्; अगृह्णतां भारतमुख्य पादौ  
०१,१८३।००६अ अजातशत्रुश् च कुरुप्रवीरः; पप्रच्छ कृष्णं कुशलं निवेद्य  
०१,१८३।००६च् कथं वयं वासुदेव त्वयेह; गूढा वसन्तो विदिताः स्म सर्वे  
०१,१८३।००७अ तम् अब्रवीद् वासुदेवः प्रहस्य; गूढो ऽप्य् अग्निर् ज्ञायत एव राजन्  
०१,१८३।००७च् तं विक्रमं पाण्डवेयानतीत्य; को ऽन्यः कर्ता विद्यते मानुषेषु  
०१,१८३।००८अ दिष्ट्या तस्मात् पावकात् सम्प्रमुक्ता; यूयं सर्वे पाण्डवाः शत्रुसाहाः  
०१,१८३।००८च् दिष्ट्या पापो धृतराष्ट्रस्य पुत्रः; सहामात्यो न सकामो ऽभविष्यत्  
०१,१८३।००८द्*१८९२_०१ दिष्ट्या कृष्णा वीर्यम् आश्रित्य लब्धा  
०१,१८३।००८द्*१८९२_०२ दिष्ट्या भूयः शश्वद् एवं कृतार्थाः  
०१,१८३।००९अ भद्रं वो ऽस्तु निहितं यद् गुहायाम्; विवर्धध्वं ज्वलन इवेध्यमानः  
०१,१८३।००९च् मा वो विद्युः पार्थिवाः के चनेह; यास्यावहे शिबिरायैव तावत्  
०१,१८३।००९ए सो ऽनुज्ञातः पाण्डवेनाव्ययश्रीः; प्रायाच् छीघ्रं बलदेवेन सार्धम्  
०१,१८३।००९फ़्*१८९३_०१ तत्रैवासन् पाण्डवाश् चाजघन्या  
०१,१८३।००९फ़्*१८९३_०२ मात्रा सार्धं कृष्णया चापि वीराः  
०१,१८४।००१ वैशम्पायन उवाच  
०१,१८४।००१अ धृष्टद्युम्नस् तु पाञ्चाल्यः पृष्ठतः कुरुनन्दनौ  
०१,१८४।००१च् अन्वगच्छत् तदा यान्तौ भार्गवस्य निवेशनम्  
०१,१८४।००२अ सो ऽज्ञायमानः पुरुषान् अवधाय समन्ततः  
०१,१८४।००२च् स्वयम् आरान् निविष्टो ऽभूद् भार्गवस्य निवेशने  
०१,१८४।००२द्*१८९४_०१ जिज्ञासमानस् तु स तान् सन्दिदेश नृपात्मजः  
०१,१८४।००२द्*१८९४_०२ पुरुषान् द्रौपदीहेतोर् जानीध्वं के त्व् इमे द्विजाः  
०१,१८४।००३अ साये ऽथ भीमस् तु रिपुप्रमाथी; जिष्णुर् यमौ चापि महानुभावौ  
०१,१८४।००३च् भैक्षं चरित्वा तु युधिष्ठिराय; निवेदयां चक्रुर् अदीनसत्त्वाः  
०१,१८४।००४अ ततस् तु कुन्ती द्रुपदात्मजां ताम्; उवाच काले वचनं वदान्या  
०१,१८४।००४च् अतो ऽग्रम् आदाय कुरुष्व भद्रे; बलिं च विप्राय च देहि भिक्षाम्  
०१,१८४।००५अ ये चान्नम् इच्छन्ति ददस्व तेभ्यः; परिश्रिता ये परितो मनुष्याः  
०१,१८४।००५च् ततश् च शेषं प्रविभज्य शीघ्रम्; अर्धं चतुर्णां मम चात्मनश् च  
०१,१८४।००६अ अर्धं च भीमाय ददाहि भद्रे; य एष मत्तर्षभतुल्यरूपः  
०१,१८४।००६च् श्यामो युवा संहननोपपन्न; एषो हि वीरो बहुभुक् सदैव  
०१,१८४।००७अ सा हृष्टरूपैव तु राजपुत्री; तस्या वचः साध्व् अविशङ्कमाना  
०१,१८४।००७च् यथावद् उक्तं प्रचकार साध्वी; ते चापि सर्वे ऽभ्यवजह्रुर् अन्नम्  
०१,१८४।००८अ कुशैस् तु भूमौ शयनं चकार; माद्रीसुतः सहदेवस् तरस्वी  
०१,१८४।००८च् यथात्मीयान्य् अजिनानि सर्वे; संस्तीर्य वीराः सुषुपुर् धरण्याम्  
०१,१८४।००९अ अगस्त्यशास्ताम् अभितो दिशं तु; शिरांसि तेषां कुरुसत्तमानाम्  
०१,१८४।००९च् कुन्ती पुरस्तात् तु बभूव तेषाम्; कृष्णा तिरश् चैव बभूव पत्तः  
०१,१८४।०१०अ अशेत भूमौ सह पाण्डुपुत्रैः; पादोपधानेव कृता कुशेषु  
०१,१८४।०१०च् न तत्र दुःखं च बभूव तस्या; न चावमेने कुरुपुङ्गवांस् तान्  
०१,१८४।०११अ ते तत्र शूराः कथयां बभूवुः; कथा विचित्राः पृतनाधिकाराः  
०१,१८४।०११च् अस्त्राणि दिव्यानि रथांश् च नागान्; खड्गान् गदाश् चापि परश्वधांश् च  
०१,१८४।०१२अ तेषां कथास् ताः परिकीर्त्यमानाः; पाञ्चालराजस्य सुतस् तदानीम्  
०१,१८४।०१२च् शुश्राव कृष्णां च तथा निषण्णाम्; ते चापि सर्वे ददृशुर् मनुष्याः  
०१,१८४।०१३अ धृष्टद्युम्नो राजपुत्रस् तु सर्वम्; वृत्तं तेषां कथितं चैव रात्रौ  
०१,१८४।०१३च् सर्वं राज्ञे द्रुपदायाखिलेन; निवेदयिष्यंस् त्वरितो जगाम  
०१,१८४।०१४अ पाञ्चालराजस् तु विषण्णरूपस्; तान् पाण्डवान् अप्रतिविन्दमानः  
०१,१८४।०१४च् धृष्टद्युम्नं पर्यपृच्छन् महात्मा; क्व सा गता केन नीता च कृष्णा  
०१,१८४।०१५अ कच्चिन् न शूद्रेण न हीनजेन; वैश्येन वा करदेनोपपन्ना  
०१,१८४।०१५च् कच्चित् पदं मूर्ध्नि न मे निदिग्धम्; कच्चिन् माला पतिता न श्मशाने  
०१,१८४।०१६अ कच्चित् सवर्णप्रवरो मनुष्य; उद्रिक्तवर्णो ऽप्य् उत वेह कच्चित्  
०१,१८४।०१६च् कच्चिन् न वामो मम मूर्ध्नि पादः; कृष्णाभिमर्शेन कृतो ऽद्य पुत्र  
०१,१८४।०१७अ कच्चिच् च यक्ष्ये परमप्रतीतः; संयुज्य पार्थेन नरर्षभेण  
०१,१८४।०१७च् ब्रवीहि तत्त्वेन महानुभावः; को ऽसौ विजेता दुहितुर् ममाद्य  
०१,१८४।०१८अ विचित्रवीर्यस्य तु कच्चिद् अद्य; कुरुप्रवीरस्य धरन्ति पुत्राः  
०१,१८४।०१८ब्*१८९५_०१ कच्चित् तु मे यज्ञफलेन पुत्र  
०१,१८४।०१८ब्*१८९५_०२ भाग्येन तस्याश् च कुलं च वा मे  
०१,१८४।०१८च् कच्चित् तु पार्थेन यवीयसाद्य; धनुर् गृहीतं निहतं च लक्ष्यम्  
०१,१८५।००१ वैशम्पायन उवाच  
०१,१८५।००१अ ततस् तथोक्तः परिहृष्टरूपः; पित्रे शशंसाथ स राजपुत्रः  
०१,१८५।००१च् धृष्टद्युम्नः सोमकानां प्रबर्हो; वृत्तं यथा येन हृता च कृष्णा  
०१,१८५।००२अ यो ऽसौ युवा स्वायतलोहिताक्षः; कृष्णाजिनी देवसमानरूपः  
०१,१८५।००२च् यः कार्मुकाग्र्यं कृतवान् अधिज्यम्; लक्ष्यं च तत् पातितवान् पृथिव्याम्  
०१,१८५।००३अ असज्जमानश् च गतस् तरस्वी; वृतो द्विजाग्र्यैर् अभिपूज्यमानः  
०१,१८५।००३च् चक्राम वज्रीव दितेः सुतेषु; सर्वैश् च देवैर् ऋषिभिश् च जुष्टः  
०१,१८५।००३द्*१८९६_०१ श्यामो युवा वारणमत्तगामी  
०१,१८५।००३द्*१८९६_०२ कृत्वा महत् कर्म सुदुष्करं तत्  
०१,१८५।००३द्*१८९७_०१ विक्षोभ्य विद्राव्य च पार्थिवांस् तान्  
०१,१८५।००३द्*१८९७_०२ स्वतेजसा दुष्प्रतिवीक्ष्यरूपौ  
०१,१८५।००४अ कृष्णा च गृह्याजिनम् अन्वयात् तम्; नागं यथा नागवधूः प्रहृष्टा  
०१,१८५।००४ब्*१८९८_०१ यः सूतपुत्रेण चकार युद्धं  
०१,१८५।००४ब्*१८९८_०२ शङ्के ऽर्जुनं तं त्रिदशेशवीर्यम्  
०१,१८५।००४च् अमृष्यमाणेषु नराधिपेषु; क्रुद्धेषु तं तत्र समापतत्सु  
०१,१८५।००५अ ततो ऽपरः पार्थिवराजमध्ये; प्रवृद्धम् आरुज्य महीप्ररोहम्  
०१,१८५।००५च् प्रकालयन्न् एव स पार्थिवौघान्; क्रुद्धो ऽन्तकः प्राणभृतो यथैव  
०१,१८५।००५द्*१८९९_०१ तं भीमसेनं परितर्कयामि  
०१,१८५।००५द्*१८९९_०२ यः पातयाम् आस रणे तु शल्यम्  
०१,१८५।००६अ तौ पार्थिवानां मिषतां नरेन्द्र; कृष्णाम् उपादाय गतौ नराग्र्यौ  
०१,१८५।००६च् विभ्राजमानाव् इव चन्द्रसूर्यौ; बाह्यां पुराद् भार्गवकर्मशालाम्  
०१,१८५।००७अ तत्रोपविष्टार्चिर् इवानलस्य; तेषां जनित्रीति मम प्रतर्कः  
०१,१८५।००७च् तथाविधैर् एव नरप्रवीरैर्; उपोपविष्टैस् त्रिभिर् अग्निकल्पैः  
०१,१८५।००८अ तस्यास् ततस् ताव् अभिवाद्य पादाव्; उक्त्वा च कृष्णाम् अभिवादयेति  
०१,१८५।००८च् स्थितौ च तत्रैव निवेद्य कृष्णाम्; भैक्षप्रचाराय गता नराग्र्याः  
०१,१८५।००९अ तेषां तु भैक्षं प्रतिगृह्य कृष्णा; कृत्वा बलिं ब्राह्मणसाच् च कृत्वा  
०१,१८५।००९च् तां चैव वृद्धां परिविष्य तांश् च; नरप्रवीरान् स्वयम् अप्य् अभुङ्क्त  
०१,१८५।०१०अ सुप्तास् तु ते पार्थिव सर्व एव; कृष्णा तु तेषां चरणोपधानम्  
०१,१८५।०१०च् आसीत् पृथिव्यां शयनं च तेषाम्; दर्भाजिनाग्र्यास्तरणोपपन्नम्  
०१,१८५।०११अ ते नर्दमाना इव कालमेघाः; कथा विचित्राः कथयां बभूवुः  
०१,१८५।०११च् न वैश्यशूद्रौपयिकीः कथास् ता; न च द्विजातेः कथयन्ति वीराः  
०१,१८५।०१२अ निःसंशयं क्षत्रियपुङ्गवास् ते; यथा हि युद्धं कथयन्ति राजन्  
०१,१८५।०१२च् आशा हि नो व्यक्तम् इयं समृद्धा; मुक्तान् हि पार्थाञ् शृणुमो ऽग्निदाहात्  
०१,१८५।०१३अ यथा हि लक्ष्यं निहतं धनुश् च; सज्यं कृतं तेन तथा प्रसह्य  
०१,१८५।०१३च् यथा च भाषन्ति परस्परं ते; छन्ना ध्रुवं ते प्रचरन्ति पार्थाः  
०१,१८५।०१४अ ततः स राजा द्रुपदः प्रहृष्टः; पुरोहितं प्रेषयां तत्र चक्रे  
०१,१८५।०१४च् विद्याम युष्मान् इति भाषमाणो; महात्मनः पाण्डुसुताः स्थ कच्चित्  
०१,१८५।०१५अ गृहीतवाक्यो नृपतेः पुरोधा; गत्वा प्रशंसाम् अभिधाय तेषाम्  
०१,१८५।०१५च् वाक्यं यथावन् नृपतेः समग्रम्; उवाच तान् स क्रमवित् क्रमेण  
०१,१८५।०१६अ विज्ञातुम् इच्छत्य् अवनीश्वरो वः; पाञ्चालराजो द्रुपदो वरार्हाः  
०१,१८५।०१६च् लक्ष्यस्य वेद्धारम् इमं हि दृष्ट्वा; हर्षस्य नान्तं परिपश्यते सः  
०१,१८५।०१७अ तद् आचड्ढ्वं ज्ञातिकुलानुपूर्वीम्; पदं शिरःसु द्विषतां कुरुध्वम्  
०१,१८५।०१७च् प्रह्लादयध्वं हृदयं ममेदम्; पाञ्चालराजस्य सहानुगस्य  
०१,१८५।०१८अ पाण्डुर् हि राजा द्रुपदस्य राज्ञः; प्रियः सखा चात्मसमो बभूव  
०१,१८५।०१८च् तस्यैष कामो दुहिता ममेयम्; स्नुषा यदि स्याद् इति कौरवस्य  
०१,१८५।०१९अ अयं च कामो द्रुपदस्य राज्ञो; हृदि स्थितो नित्यम् अनिन्दिताङ्गाः  
०१,१८५।०१९च् यद् अर्जुनो वै पृथुदीर्घबाहुर्; धर्मेण विन्देत सुतां ममेति  
०१,१८५।०१९द्*१९००_०१ तद् वै श्रुत्वा पाण्डवाः सर्व एव  
०१,१८५।०१९द्*१९००_०२ राज्ञा यद् उक्तं द्रुपदेन वाक्यम्  
०१,१८५।०१९द्*१९००_०३ कुन्त्या सार्धं मानयां चापि चक्रुः  
०१,१८५।०१९द्*१९००_०४ पुरोहितं ते पुरुषप्रवीराः  
०१,१८५।०१९द्*१९०१_०१ कृतं हि तत् स्यात् सुकृतं ममेदं  
०१,१८५।०१९द्*१९०१_०२ यशश् च पुण्यं च हितं तद् एतत्  
०१,१८५।०२०अ तथोक्तवाक्यं तु पुरोहितं तम्; स्थितं विनीतं समुदीक्ष्य राजा  
०१,१८५।०२०च् समीपस्थं भीमम् इदं शशास; प्रदीयतां पाद्यम् अर्घ्यं तथास्मै  
०१,१८५।०२१अ मान्यः पुरोधा द्रुपदस्य राज्ञस्; तस्मै प्रयोज्याभ्यधिकैव पूजा  
०१,१८५।०२१च् भीमस् तथा तत् कृतवान् नरेन्द्र; तां चैव पूजां प्रतिसङ्गृहीत्वा  
०१,१८५।०२२अ सुखोपविष्टं तु पुरोहितं तम्; युधिष्ठिरो ब्राह्मणम् इत्य् उवाच  
०१,१८५।०२२च् पाञ्चालराजेन सुता निसृष्टा; स्वधर्मदृष्टेन यथानुकामम्  
०१,१८५।०२३अ प्रदिष्टशुल्का द्रुपदेन राज्ञा; सानेन वीरेण तथानुवृत्ता  
०१,१८५।०२३च् न तत्र वर्णेषु कृता विवक्षा; न जीवशिल्पे न कुले न गोत्रे  
०१,१८५।०२४अ कृतेन सज्येन हि कार्मुकेण; विद्धेन लक्ष्येण च सन्निसृष्टा  
०१,१८५।०२४च् सेयं तथानेन महात्मनेह; कृष्णा जिता पार्थिवसङ्घमध्ये  
०१,१८५।०२५अ नैवङ्गते सौमकिर् अद्य राजा; सन्तापम् अर्हत्य् असुखाय कर्तुम्  
०१,१८५।०२५च् कामश् च यो ऽसौ द्रुपदस्य राज्ञः; स चापि सम्पत्स्यति पार्थिवस्य  
०१,१८५।०२६अ अप्राप्यरूपां हि नरेन्द्रकन्याम्; इमाम् अहं ब्राह्मण साधु मन्ये  
०१,१८५।०२६च् न तद् धनुर् मन्दबलेन शक्यम्; मौर्व्या समायोजयितुं तथा हि  
०१,१८५।०२६ए न चाकृतास्त्रेण न हीनजेन; लक्ष्यं तथा पातयितुं हि शक्यम्  
०१,१८५।०२७अ तस्मान् न तापं दुहितुर् निमित्तम्; पाञ्चालराजो ऽर्हति कर्तुम् अद्य  
०१,१८५।०२७च् न चापि तत् पातनम् अन्यथेह; कर्तुं विषह्यं भुवि मानवेन  
०१,१८५।०२८अ एवं ब्रुवत्य् एव युधिष्ठिरे तु; पाञ्चालराजस्य समीपतो ऽन्यः  
०१,१८५।०२८च् तत्राजगामाशु नरो द्वितीयो; निवेदयिष्यन्न् इह सिद्धम् अन्नम्  
०१,१८६।००१ दूत उवाच  
०१,१८६।००१अ जन्यार्थम् अन्नं द्रुपदेन राज्ञा; विवाहहेतोर् उपसंस्कृतं च  
०१,१८६।००१च् तद् आप्नुवध्वं कृतसर्वकार्याः; कृष्णा च तत्रैव चिरं न कार्यम्  
०१,१८६।००२अ इमे रथाः काञ्चनपद्मचित्राः; सदश्वयुक्ता वसुधाधिपार्हाः  
०१,१८६।००२च् एतान् समारुह्य परैत सर्वे; पाञ्चालराजस्य निवेशनं तत्  
०१,१८६।००३ वैशम्पायन उवाच  
०१,१८६।००३अ ततः प्रयाताः कुरुपुङ्गवास् ते; पुरोहितं तं प्रथमं प्रयाप्य  
०१,१८६।००३च् आस्थाय यानानि महान्ति तानि; कुन्ती च कृष्णा च सहैव याते  
०१,१८६।००३द्*१९०२_०१ सुस्नापिताः साक्षतलाजधानैर्  
०१,१८६।००३द्*१९०२_०२ वरैर् घटैश् चन्दनवारिपूर्णैः  
०१,१८६।००३द्*१९०२_०३ स्त्रीभिः सुगन्धाम्बरमाल्यदामैर्  
०१,१८६।००३द्*१९०२_०४ विभूषिता आभरणैर् विचित्रैः  
०१,१८६।००३द्*१९०२_०५ माङ्गल्यगीतध्वनिवाद्यशब्दैर्  
०१,१८६।००३द्*१९०२_०६ मनोहरैः पुण्यवतां प्रवृद्धैः  
०१,१८६।००३द्*१९०२_०७ सङ्गीयमानाः प्रययुः प्रहृष्टा  
०१,१८६।००३द्*१९०२_०८ दीपैर् ज्वलद्भिः सहिताश् च विप्रैः  
०१,१८६।००३द्*१९०३_०१ स वै तथोक्तस् तु युधिष्ठिरेण  
०१,१८६।००३द्*१९०३_०२ पाञ्चालराजस्य पुरोहिताग्र्यः  
०१,१८६।००३द्*१९०३_०३सर्वं यथोक्तं कुरुनन्दनेन  
०१,१८६।००३द्*१९०३_०४ निवेदयाम् आस नृपाय गत्वा  
०१,१८६।००४अ श्रुत्वा तु वाक्यानि पुरोहितस्य; यान्य् उक्तवान् भारत धर्मराजः  
०१,१८६।००४च् जिज्ञासयैवाथ कुरूत्तमानाम्; द्रव्याण्य् अनेकान्य् उपसञ्जहार  
०१,१८६।००५अ फलानि माल्यानि सुसंस्कृतानि; चर्माणि वर्माणि तथासनानि  
०१,१८६।००५च् गाश् चैव राजन्न् अथ चैव रज्जूर्; द्रव्याणि चान्यानि कृषीनिमित्तम्  
०१,१८६।००६अ अन्येषु शिल्पेषु च यान्य् अपि स्युः; सर्वाणि कॢप्तान्य् अखिलेन तत्र  
०१,१८६।००६च् क्रीडानिमित्तानि च यानि तानि; सर्वाणि तत्रोपजहार राजा  
०१,१८६।००७अ रथाश्ववर्माणि च भानुमन्ति; खड्गा महान्तो ऽश्वरथाश् च चित्राः  
०१,१८६।००७च् धनूंषि चाग्र्याणि शराश् च मुख्याः; शक्त्यृष्टयः काञ्चनभूषिताश् च  
०१,१८६।००८अ प्रासा भुशुण्ड्यश् च परश्वधाश् च; साङ्ग्रामिकं चैव तथैव सर्वम्  
०१,१८६।००८च् शय्यासनान्य् उत्तमसंस्कृतानि; तथैव चासन् विविधानि तत्र  
०१,१८६।००९अ कुन्ती तु कृष्णां परिगृह्य साध्वीम्; अन्तःपुरं द्रुपदस्याविवेष  
०१,१८६।००९च् स्त्रियश् च तां कौरवराजपत्नीम्; प्रत्यर्चयां चक्रुर् अदीनसत्त्वाः  
०१,१८६।०१०अ तान् सिंहविक्रान्तगतीन् अवेक्ष्य; महर्षभाक्षान् अजिनोत्तरीयान्  
०१,१८६।०१०च् गूढोत्तरांसान् भुजगेन्द्रभोग;प्रलम्बबाहून् पुरुषप्रवीरान्  
०१,१८६।०११अ राजा च राज्ञः सचिवाश् च सर्वे; पुत्राश् च राज्ञः सुहृदस् तथैव  
०१,१८६।०११च् प्रेष्याश् च सर्वे निखिलेन राजन्; हर्षं समापेतुर् अतीव तत्र  
०१,१८६।०१२अ ते तत्र वीराः परमासनेषु; सपादपीठेष्व् अविशङ्कमानाः  
०१,१८६।०१२च् यथानुपूर्व्या विविशुर् नराग्र्यास्; तदा महार्हेषु न विस्मयन्तः  
०१,१८६।०१३अ उच्चावचं पार्थिवभोजनीयम्; पात्रीषु जाम्बूनदराजतीषु  
०१,१८६।०१३च् दासाश् च दास्यश् च सुमृष्टवेषाः; भोजापकाश् चाप्य् उपजह्रुर् अन्नम्  
०१,१८६।०१४अ ते तत्र भुक्त्वा पुरुषप्रवीरा; यथानुकामं सुभृशं प्रतीताः  
०१,१८६।०१४च् उत्क्रम्य सर्वाणि वसूनि तत्र; साङ्ग्रामिकान्य् आविविशुर् नृवीराः  
०१,१८६।०१५अ तल् लक्षयित्वा द्रुपदस्य पुत्रो; राजा च सर्वैः सह मन्त्रिमुख्यैः  
०१,१८६।०१५च् समर्चयाम् आसुर् उपेत्य हृष्टाः; कुन्तीसुतान् पार्थिवपुत्रपौत्रान्  
०१,१८७।००१ वैशम्पायन उवाच  
०१,१८७।००१अ तत आहूय पाञ्चाल्यो राजपुत्रं युधिष्ठिरम्  
०१,१८७।००१च् परिग्रहेण ब्राह्मेण परिगृह्य महाद्युतिः  
०१,१८७।००२अ पर्यपृच्छद् अदीनात्मा कुन्तीपुत्रं सुवर्चसम्  
०१,१८७।००२च् कथं जानीम भवतः क्षत्रियान् ब्राह्मणान् उत  
०१,१८७।००३अ वैश्यान् वा गुणसम्पन्नान् उत वा शूद्रयोनिजान्  
०१,१८७।००३च् मायाम् आस्थाय वा सिद्धांश् चरतः सर्वतोदिशम्  
०१,१८७।००४अ कृष्णाहेतोर् अनुप्राप्तान् दिवः सन्दर्शनार्थिनः  
०१,१८७।००४च् ब्रवीतु नो भवान् सत्यं सन्देहो ह्य् अत्र नो महान्  
०१,१८७।००५अ अपि नः संशयस्यान्ते मनस्तुष्टिर् इहाविशेत्  
०१,१८७।००५च् अपि नो भागधेयानि शुभानि स्युः परन्तप  
०१,१८७।००६अ कामया ब्रूहि सत्यं त्वं सत्यं राजसु शोभते  
०१,१८७।००६च् इष्टापूर्तेन च तथा वक्तव्यम् अनृतं न तु  
०१,१८७।००७अ श्रुत्वा ह्य् अमरसङ्काश तव वाक्यम् अरिन्दम  
०१,१८७।००७च् ध्रुवं विवाहकरणम् आस्थास्यामि विधानतः  
०१,१८७।००८ युधिष्ठिर उवाच  
०१,१८७।००८अ मा राजन् विमना भूस् त्वं पाञ्चाल्य प्रीतिर् अस्तु ते  
०१,१८७।००८च् ईप्सितस् ते ध्रुवः कामः संवृत्तो ऽयम् असंशयम्  
०१,१८७।००९अ वयं हि क्षत्रिया राजन् पाण्डोः पुत्रा महात्मनः  
०१,१८७।००९च् ज्येष्ठं मां विद्धि कौन्तेयं भीमसेनार्जुनाव् इमौ  
०१,१८७।००९ए याभ्यां तव सुता राजन् निर्जिता राजसंसदि  
०१,१८७।०१०अ यमौ तु तत्र राजेन्द्र यत्र कृष्णा प्रतिष्ठिता  
०१,१८७।०१०च् व्येतु ते मानसं दुःखं क्षत्रियाः स्मो नरर्षभ  
०१,१८७।०१०ए पद्मिनीव सुतेयं ते ह्रदाद् अन्यं ह्रदं गता  
०१,१८७।०११अ इति तथ्यं महाराज सर्वम् एतद् ब्रवीमि ते  
०१,१८७।०११च् भवान् हि गुरुर् अस्माकं परमं च परायणम्  
०१,१८७।०१२ वैशम्पायन उवाच  
०१,१८७।०१२अ ततः स द्रुपदो राजा हर्षव्याकुललोचनः  
०१,१८७।०१२च् प्रतिवक्तुं तदा युक्तं नाशकत् तं युधिष्ठिरम्  
०१,१८७।०१३अ यत्नेन तु स तं हर्षं सन्निगृह्य परन्तपः  
०१,१८७।०१३च् अनुरूपं ततो राजा प्रत्युवाच युधिष्ठिरम्  
०१,१८७।०१४अ पप्रच्छ चैनं धर्मात्मा यथा ते प्रद्रुताः पुरा  
०१,१८७।०१४च् स तस्मै सर्वम् आचख्याव् आनुपूर्व्येण पाण्डवः  
०१,१८७।०१५अ तच् छ्रुत्वा द्रुपदो राजा कुन्तीपुत्रस्य भाषितम्  
०१,१८७।०१५च् विगर्हयाम् आस तदा धृतराष्ट्रं जनेश्वरम्  
०१,१८७।०१६अ आश्वासयाम् आस च तं कुन्तीपुत्रं युधिष्ठिरम्  
०१,१८७।०१६च् प्रतिजज्ञे च राज्याय द्रुपदो वदतां वरः  
०१,१८७।०१७अ ततः कुन्ती च कृष्णा च भीमसेनार्जुनाव् अपि  
०१,१८७।०१७च् यमौ च राज्ञा सन्दिष्टौ विविशुर् भवनं महत्  
०१,१८७।०१८अ तत्र ते न्यवसन् राजन् यज्ञसेनेन पूजिताः  
०१,१८७।०१८च् प्रत्याश्वस्तांस् ततो राजा सह पुत्रैर् उवाच तान्  
०१,१८७।०१९अ गृह्णातु विधिवत् पाणिम् अद्यैव कुरुनन्दनः  
०१,१८७।०१९च् पुण्ये ऽहनि महाबाहुर् अर्जुनः कुरुतां क्षणम्  
०१,१८७।०२०अ ततस् तम् अब्रवीद् राजा धर्मपुत्रो युधिष्ठिरः  
०१,१८७।०२०च् ममापि दारसम्बन्धः कार्यस् तावद् विशां पते  
०१,१८७।०२०द्*१९०४_०१ तस्मात् पूर्वं मया कार्यं यद् भवान् अनुमन्यते  
०१,१८७।०२१ द्रुपद उवाच  
०१,१८७।०२१अ भवान् वा विधिवत् पाणिं गृह्णातु दुहितुर् मम  
०१,१८७।०२१च् यस्य वा मन्यसे वीर तस्य कृष्णाम् उपादिश  
०१,१८७।०२२ युधिष्ठिर उवाच  
०१,१८७।०२२अ सर्वेषां द्रौपदी राजन् महिषी नो भविष्यति  
०१,१८७।०२२च् एवं हि व्याहृतं पूर्वं मम मात्रा विशां पते  
०१,१८७।०२३अ अहं चाप्य् अनिविष्टो वै भीमसेनश् च पाण्डवः  
०१,१८७।०२३च् पार्थेन विजिता चैषा रत्नभूता च ते सुता  
०१,१८७।०२४अ एष नः समयो राजन् रत्नस्य सहभोजनम्  
०१,१८७।०२४च् न च तं हातुम् इच्छामः समयं राजसत्तम  
०१,१८७।०२४द्*१९०५_०१ अक्रमेण निवेशे च धर्मलोपो महान् भवेत्  
०१,१८७।०२४द्*१९०५_०२ निर्जिता चैव पार्थेन रत्नभूता च ते सुता  
०१,१८७।०२५अ सर्वेषां धर्मतः कृष्णा महिषी नो भविष्यति  
०१,१८७।०२५च् आनुपूर्व्येण सर्वेषां गृह्णातु ज्वलने करम्  
०१,१८७।०२६ द्रुपद उवाच  
०१,१८७।०२६अ एकस्य बह्व्यो विहिता महिष्यः कुरुनन्दन  
०१,१८७।०२६च् नैकस्या बहवः पुंसो विधीयन्ते कदा चन  
०१,१८७।०२६द्*१९०६_०१ सो ऽयं न लोके वेदे वा जातु धर्मः प्रशस्यते  
०१,१८७।०२७अ लोकवेदविरुद्धं त्वं नाधर्मं धार्मिकः शुचिः  
०१,१८७।०२७च् कर्तुम् अर्हसि कौन्तेय कस्मात् ते बुद्धिर् ईदृशी  
०१,१८७।०२८ युधिष्ठिर उवाच  
०१,१८७।०२८अ सूक्ष्मो धर्मो महाराज नास्य विद्मो वयं गतिम्  
०१,१८७।०२८च् पूर्वेषाम् आनुपूर्व्येण यातं वर्त्मानुयामहे  
०१,१८७।०२८द्*१९०७_०१ लोकधर्मविरुद्धो ऽयं धर्मो धर्मभृतां वर  
०१,१८७।०२९अ न मे वाग् अनृतं प्राह नाधर्मे धीयते मतिः  
०१,१८७।०२९च् एवं चैव वदत्य् अम्बा मम चैव मनोगतम्  
०१,१८७।०२९द्*१९०८_०१ आश्रमे रुद्रनिर्दिष्टाद् व्यासाद् एतन् मया श्रुतम्  
०१,१८७।०३०अ एष धर्मो ध्रुवो राजंश् चरैनम् अविचारयन्  
०१,१८७।०३०च् मा च ते ऽत्र विशङ्का भूत् कथं चिद् अपि पार्थिव  
०१,१८७।०३१ द्रुपद उवाच  
०१,१८७।०३१अ त्वं च कुन्ती च कौन्तेय धृष्टद्युम्नश् च मे सुतः  
०१,१८७।०३१च् कथयन्त्व् इतिकर्तव्यं श्वः काले करवामहे  
०१,१८७।०३२ वैशम्पायन उवाच  
०१,१८७।०३२अ ते समेत्य ततः सर्वे कथयन्ति स्म भारत  
०१,१८७।०३२च् अथ द्वैपायनो राजन्न् अभ्यागच्छद् यदृच्छया  
०१,१८८।००१ वैशम्पायन उवाच  
०१,१८८।००१अ ततस् ते पाण्डवाः सर्वे पाञ्चाल्यश् च महायशाः  
०१,१८८।००१च् प्रत्युत्थाय महात्मानं कृष्णं दृष्ट्वाभ्यपूजयन्  
०१,१८८।००२अ प्रतिनन्द्य स तान् सर्वान् पृष्ट्वा कुशलम् अन्ततः  
०१,१८८।००२च् आसने काञ्चने शुभ्रे निषसाद महामनाः  
०१,१८८।००३अ अनुज्ञातास् तु ते सर्वे कृष्णेनामिततेजसा  
०१,१८८।००३च् आसनेषु महार्हेषु निषेदुर् द्विपदां वराः  
०१,१८८।००४अ ततो मुहूर्तान् मधुरां वाणीम् उच्चार्य पार्षतः  
०१,१८८।००४च् पप्रच्छ तं महात्मानं द्रौपद्यर्थे विशां पतिः  
०१,१८८।००५अ कथम् एका बहूनां स्यान् न च स्याद् धर्मसङ्करः  
०१,१८८।००५च् एतन् नो भगवान् सर्वं प्रब्रवीतु यथातथम्  
०१,१८८।००६ व्यास उवाच  
०१,१८८।००६अ अस्मिन् धर्मे विप्रलम्भे लोकवेदविरोधके  
०१,१८८।००६च् यस्य यस्य मतं यद् यच् छ्रोतुम् इच्छामि तस्य तत्  
०१,१८८।००७ द्रुपद उवाच  
०१,१८८।००७अ अधर्मो ऽयं मम मतो विरुद्धो लोकवेदयोः  
०१,१८८।००७च् न ह्य् एका विद्यते पत्नी बहूनां द्विजसत्तम  
०१,१८८।००८अ न चाप्य् आचरितः पूर्वैर् अयं धर्मो महात्मभिः  
०१,१८८।००८च् न च धर्मो ऽप्य् अनेकस्थश् चरितव्यः सनातनः  
०१,१८८।००९अ अतो नाहं करोम्य् एवं व्यवसायं क्रियां प्रति  
०१,१८८।००९च् धर्मसन्देहसन्दिग्धं प्रतिभाति हि माम् इदम्  
०१,१८८।०१० धृष्टद्युम्न उवाच  
०१,१८८।०१०अ यवीयसः कथं भार्यां ज्येष्ठो भ्राता द्विजर्षभ  
०१,१८८।०१०च् ब्रह्मन् समभिवर्तेत सद्वृत्तः संस् तपोधन  
०१,१८८।०११अ न तु धर्मस्य सूक्ष्मत्वाद् गतिं विद्मः कथं चन  
०१,१८८।०११च् अधर्मो धर्म इति वा व्यवसायो न शक्यते  
०१,१८८।०१२अ कर्तुम् अस्मद्विधैर् ब्रह्मंस् ततो न व्यवसाम्य् अहम्  
०१,१८८।०१२च् पञ्चानां महिषी कृष्णा भवत्व् इति कथं चन  
०१,१८८।०१३ युधिष्ठिर उवाच  
०१,१८८।०१३अ न मे वाग् अनृतं प्राह नाधर्मे धीयते मतिः  
०१,१८८।०१३च् वर्तते हि मनो मे ऽत्र नैषो ऽधर्मः कथं चन  
०१,१८८।०१४अ श्रूयते हि पुराणे ऽपि जटिला नाम गौतमी  
०१,१८८।०१४ब्*१९०९_०१ तस्य पुत्री महाप्राज्ञा गौतमस्य यशस्विनी  
०१,१८८।०१४च् ऋषीन् अध्यासितवती सप्त धर्मभृतां वर  
०१,१८८।०१४द्*१९१०_०१ तथैव मुनिजा वार्क्षी तपोभिर् भावितात्मनः  
०१,१८८।०१४द्*१९१०_०२ सङ्गताभूद् दश भ्रातॄन् एकनाम्नः प्रचेतसः  
०१,१८८।०१५अ गुरोश् च वचनं प्राहुर् धर्मं धर्मज्ञसत्तम  
०१,१८८।०१५च् गुरूणां चैव सर्वेषां जनित्री परमो गुरुः  
०१,१८८।०१६अ सा चाप्य् उक्तवती वाचं भैक्षवद् भुज्यताम् इति  
०१,१८८।०१६च् तस्माद् एतद् अहं मन्ये धर्मं द्विजवरोत्तम  
०१,१८८।०१७ कुन्त्य् उवाच  
०१,१८८।०१७*१९११_०१ भुज्यतां भ्रातृभिः सार्धम् इत्य् अर्जुनम् अचोदयम्  
०१,१८८।०१७अ एवम् एतद् यथाहायं धर्मचारी युधिष्ठिरः  
०१,१८८।०१७च् अनृतान् मे भयं तीव्रं मुच्येयम् अनृतात् कथम्  
०१,१८८।०१८ व्यास उवाच  
०१,१८८।०१८अ अनृतान् मोक्ष्यसे भद्रे धर्मश् चैष सनातनः  
०१,१८८।०१८च् न तु वक्ष्यामि सर्वेषां पाञ्चाल शृणु मे स्वयम्  
०१,१८८।०१९अ यथायं विहितो धर्मो यतश् चायं सनातनः  
०१,१८८।०१९च् यथा च प्राह कौन्तेयस् तथा धर्मो न संशयः  
०१,१८८।०२० वैशम्पायन उवाच  
०१,१८८।०२०अ तत उत्थाय भगवान् व्यासो द्वैपायनः प्रभुः  
०१,१८८।०२०च् करे गृहीत्वा राजानं राजवेश्म समाविशत्  
०१,१८८।०२१अ पाण्डवाश् चापि कुन्ती च धृष्टद्युम्नश् च पार्षतः  
०१,१८८।०२१च् विचेतसस् ते तत्रैव प्रतीक्षन्ते स्म ताव् उभौ  
०१,१८८।०२२अ ततो द्वैपायनस् तस्मै नरेन्द्राय महात्मने  
०१,१८८।०२२च् आचख्यौ तद् यथा धर्मो बहूनाम् एकपत्निता  
०१,१८८।०२२द्*१९१२_०१ यथा देवा ददुश् चैव राजपुत्र्याः पुरा वरम्  
०१,१८८।०२२द्*१९१२_०२ धर्माद्यास् तपसा तुष्टाः पञ्चपत्नीत्वम् ईश्वराः  
०१,१८८।०२२द्@१००=०००० व्यासः  
०१,१८८।०२२द्@१००=००१७ ऋषिः  
०१,१८८।०२२द्@१००=००२१ व्यासः  
०१,१८८।०२२द्@१००=००२३ नाऌआयनी  
०१,१८८।०२२द्@१००=००२६ व्यासः  
०१,१८८।०२२द्@१००=००५७ द्रुपदः  
०१,१८८।०२२द्@१००=००५९ व्यासः  
०१,१८८।०२२द्@१००=००७१ इन्द्रसेना  
०१,१८८।०२२द्@१००=००७५ ऋषिः  
०१,१८८।०२२द्@१००=००८१ व्यासः  
०१,१८८।०२२द्@१००=००९१ नाऌआयनी  
०१,१८८।०२२द्@१००=००९३ महेश्वरः  
०१,१८८।०२२द्@१००=००९५ नाऌआयनी  
०१,१८८।०२२द्@१००=०१०५ महेश्वरः  
०१,१८८।०२२द्@१००=०१०७ नाऌआयनी  
०१,१८८।०२२द्@१००=०१११ महेश्वरः  
०१,१८८।०२२द्@१००=०११७ व्यासः  
०१,१८८।०२२द्@१००_०००१ मा भूद् राजंस् तव तापो मनःस्थः; पञ्चानां भार्या दुहिता ममेति  
०१,१८८।०२२द्@१००_०००२ मातुर् एषा पार्थिव प्रार्थिता स्यात्; पञ्चानां भार्या दुहिता ममेति  
०१,१८८।०२२द्@१००_०००३ याजोपयाजौ धर्मरतौ तपोभ्याम्; तौ चक्रतुः पञ्चपतित्वम् अस्याः  
०१,१८८।०२२द्@१००_०००४ सा धर्मतः पाण्डुपुत्रैर् अवाप्ता; भार्या कृष्णा मोदतां वै कुलं ते  
०१,१८८।०२२द्@१००_०००५ लोके नान्यो नाथवांस् त्वद् विशिष्टः; सर्वारीणाम् अप्रधृष्यो ऽसि राजन्  
०१,१८८।०२२द्@१००_०००६ भूयस् तु मे शृण्व् इदं त्वं विशोको; यथागमं पञ्चपतित्वम् अस्याः  
०१,१८८।०२२द्@१००_०००७ एषा नाऌआयनी पूर्वं मौद्गल्यं स्थविरं पतिम्  
०१,१८८।०२२द्@१००_०००८ आराधयाम् आस तदा कुष्ठिनं तम् अनिन्दिता  
०१,१८८।०२२द्@१००_०००९ त्वगस्थिभूतं कटुकं लोलम् ईर्ष्युं सुकोपनम्  
०१,१८८।०२२द्@१००_००१० सुगन्धेतरगन्धाढ्यं वलीपलितधारिणम्  
०१,१८८।०२२द्@१००_००११ स्थविरं विकृताकारं शीर्यमाणनखत्वचम्  
०१,१८८।०२२द्@१००_००१२ उच्छिष्टम् उपभुञ्जाना पर्युपास्ते महाव्रता  
०१,१८८।०२२द्@१००_००१३ ततः कदा चिद् अङ्गुष्ठो भुञ्जानस्य व्यशीर्यत  
०१,१८८।०२२द्@१००_००१४ अन्नाद् उद्धृत्य तच् चान्नम् उपायुङ्क्ताविशङ्किता  
०१,१८८।०२२द्@१००_००१५ तेन तस्याः प्रसन्नेन कामव्याहारिणा तदा  
०१,१८८।०२२द्@१००_००१६ वरं वृणीष्वेत्य् असकृद् उक्ता वव्रे वरं तदा  
०१,१८८।०२२द्@१००_००१७ नास्मि वृद्धो न कटुको नेर्ष्युर् नैवातिकोपनः  
०१,१८८।०२२द्@१००_००१८ न च दुर्गन्धवदनो न कृशो न च लोलुपः  
०१,१८८।०२२द्@१००_००१९ कथं त्वां रमयामीह कथं त्वां वासयाम्य् अहम्  
०१,१८८।०२२द्@१००_००२० वद कल्याणि भद्रं ते यथा त्वं मनसेच्छसि  
०१,१८८।०२२द्@१००_००२१ सा तम् अक्लिष्टकर्माणं वरदं सर्वकामदम्  
०१,१८८।०२२द्@१००_००२२ भर्तारम् अनवद्याङ्गी प्रसन्नं प्रत्युवाच ह  
०१,१८८।०२२द्@१००_००२३ पञ्चबाणातिविद्धाहं मन्मथस्य महामते  
०१,१८८।०२२द्@१००_००२४ पञ्चधा मां विभक्तात्मा भगवांल् लोकविश्रुतः  
०१,१८८।०२२द्@१००_००२५ रमय त्वम् अचिन्त्यात्मन् पुनश् चैकत्वम् आस्थितः  
०१,१८८।०२२द्@१००_००२६ तां तथेत्य् अब्रवीद् धीमान् ब्रह्मर्षिर् वै महातपाः  
०१,१८८।०२२द्@१००_००२७ स पञ्चधानुभूत्वा तां रमयाम् आस सर्वशः  
०१,१८८।०२२द्@१००_००२८ नाऌआयनीं सुकेशान्तां मुद्गलश् चारुहासिनीम्  
०१,१८८।०२२द्@१००_००२९ आश्रमेष्व् अधिकं चापि पूज्यमानो महर्षिभिः  
०१,१८८।०२२द्@१००_००३० विचचार यथाकामं कामरूपवपुः पुनः  
०१,१८८।०२२द्@१००_००३१ यदा ययौ दिवं चापि तत्र देवर्षिभिः सह  
०१,१८८।०२२द्@१००_००३२ सुधामृतरसाहारः सुरलोके चचार ह  
०१,१८८।०२२द्@१००_००३३ पूज्यमानस् तथा शच्या शक्रस्य भवनेष्व् अपि  
०१,१८८।०२२द्@१००_००३४ महेन्द्रसेनया सार्धं पर्यधावद् रिरंसया  
०१,१८८।०२२द्@१००_००३५ सूर्यस्य च रथं दिव्यम् आरुह्य भगवान् प्रभुः  
०१,१८८।०२२द्@१००_००३६ पर्युपेत्य पुनर् मेरुं मेरौ वासम् अरोचयत्  
०१,१८८।०२२द्@१००_००३७ आकाशगङ्गाम् आप्लुत्य तया सह तपोनिधिः  
०१,१८८।०२२द्@१००_००३८ अंशुजालेषु चन्द्रस्य उवास च यथानिलः  
०१,१८८।०२२द्@१००_००३९ गिरिरूपं यदा दध्रे स महर्षिस् तदा पुनः  
०१,१८८।०२२द्@१००_००४० तत्प्रभावेन सा तस्य मध्ये जज्ञे महानदी  
०१,१८८।०२२द्@१००_००४१ यदा पुष्पाकुलः सालः सञ्जज्ञे भगवान् ऋषिः  
०१,१८८।०२२द्@१००_००४२ लतात्वम् अथ सम्पेदे तम् एवाभ्यनुवेष्टती  
०१,१८८।०२२द्@१००_००४३ पुपोष च वपुर् यस्य तस्यानुगं पुनः  
०१,१८८।०२२द्@१००_००४४ सा पुपोष समं भर्तुः स्कन्धेनापि चचार ह  
०१,१८८।०२२द्@१००_००४५ ततस् तस्य च तस्याश् च तुल्या प्रीतिर् अवर्धत  
०१,१८८।०२२द्@१००_००४६ तथा हि भगवांस् तस्याः प्रसादाद् ऋषिसत्तमः  
०१,१८८।०२२द्@१००_००४७ विजज्ञुषी च सा तत्र दैवयोगेन भामिनी  
०१,१८८।०२२द्@१००_००४८ स च तां तपसा देवीं रमयाम् आस योगतः  
०१,१८८।०२२द्@१००_००४९ एकपत्नी पुरा भूत्वा सदैवाग्रे यशस्विनी  
०१,१८८।०२२द्@१००_००५० अरुन्धतीव सीतेव बभूवातिपतिव्रता  
०१,१८८।०२२द्@१००_००५१ दमयन्त्याश् च मातुः सा विशेषम् अधिकं ययौ  
०१,१८८।०२२द्@१००_००५२ एतत् तथ्यं महाराज मा ते भूद् बुद्धिर् अन्यथा  
०१,१८८।०२२द्@१००_००५३ एषा नाऌआयनी जज्ञे दैवयोगेन केन चित्  
०१,१८८।०२२द्@१००_००५४ राजंस् तवात्मजा कृष्णा वेद्यां तेजस्विनी शुभा  
०१,१८८।०२२द्@१००_००५५ तस्मिंस् तस्या मनः सक्तं न शशाक कदा चन  
०१,१८८।०२२द्@१००_००५६ तथा प्रणिहितो ह्य् आत्मा तस्यास् तस्मिन् द्विजोत्तमे  
०१,१८८।०२२द्@१००_००५७ ब्रूहि तत् कारणं येन ब्रह्मञ् जाता तपस्विनी  
०१,१८८।०२२द्@१००_००५८ सुता ममाध्वरे कृष्णा सर्ववेदविदां वर  
०१,१८८।०२२द्@१००_००५९ शृणु राजन् यथा ह्य् अस्या दत्तो रुद्रेण वै वरः  
०१,१८८।०२२द्@१००_००६० यदर्थं चैव सम्भूता तव यज्ञे यशस्विनी  
०१,१८८।०२२द्@१००_००६१ अहं ते कथयिष्यामि कृष्णायाः पौर्वदेहिकम्  
०१,१८८।०२२द्@१००_००६२ इन्द्रसेनेति विख्याता पुरा नाऌआयनी शुभा  
०१,१८८।०२२द्@१००_००६३ मौद्गल्यं पतिम् आसाद्य चचार विगतज्वरा  
०१,१८८।०२२द्@१००_००६४ मौद्गल्यस्य महर्षेश् च रममाणस्य वै तया  
०१,१८८।०२२द्@१००_००६५ संवत्सरगणा राजन् व्यतीयुः क्षणवत् तदा  
०१,१८८।०२२द्@१००_००६६ ततः कदा चिद् धर्मात्मा तृप्तः कामाद् व्यरज्यत  
०१,१८८।०२२द्@१००_००६७ अन्विच्छन् परमं ब्रह्म त्यागधर्मपरो ऽभवत्  
०१,१८८।०२२द्@१००_००६८ उत्ससर्ज स तां विप्रः सा तदा चापतद् भुवि  
०१,१८८।०२२द्@१००_००६९ मौद्गल्यो राजशार्दूल तपोभिर् भावितः सदा  
०१,१८८।०२२द्@१००_००७० कामभोगातुराभ्येत्य वचनं चेदम् अब्रवीत्  
०१,१८८।०२२द्@१००_००७१ प्रसीद भगवन् मह्यं न माम् उत्स्रष्टुम् अर्हसि  
०१,१८८।०२२द्@१००_००७२ अवितृप्तास्मि ब्रह्मर्षे कामानां कामसेवनात्  
०१,१८८।०२२द्@१००_००७३ मारो मां बाधते ऽत्यर्थम् अनुगृह्णातु मां भवान्  
०१,१८८।०२२द्@१००_००७४ तर्पयस्व ममाक्षाणि गुह्यं मां बाधते ऽनिशम्  
०१,१८८।०२२द्@१००_००७५ यस्मात् त्वं मयि निःशङ्का ह्य् अवक्तव्यं प्रभाषसे  
०१,१८८।०२२द्@१००_००७६ आचरन्ती तपोविघ्नं तस्माच् छृणु वचो मम  
०१,१८८।०२२द्@१००_००७७ भविष्यसि नृलोके त्वं राजपुत्री यशस्विनी  
०१,१८८।०२२द्@१००_००७८ पाञ्चालराजस्य सुता द्रुपदस्य महात्मनः  
०१,१८८।०२२द्@१००_००७९ भवितारस् तु ते तत्र पतयः पञ्च विश्रुताः  
०१,१८८।०२२द्@१००_००८० तैः सार्धं मधुराकारैश् चिरं रतिम् अवाप्स्यसि  
०१,१८८।०२२द्@१००_००८१ सैवं शप्ता तु विमना वनं प्राप्ता यशस्विनी  
०१,१८८।०२२द्@१००_००८२ भोगैर् अतृप्ता देवेशं तपसाराधयत् तदा  
०१,१८८।०२२द्@१००_००८३ निराशीर् मारुताहारा निराहारा तथैव च  
०१,१८८।०२२द्@१००_००८४ अनुवर्तमाना त्व् आदित्यं तथा पञ्चतपाभवत्  
०१,१८८।०२२द्@१००_००८५ तीव्रेण तपसा तस्यास् तुष्टः पशुपतिः स्वयम्  
०१,१८८।०२२द्@१००_००८६ वरं प्रादात् तदा रुद्रः सर्वलोकेश्वरः प्रभुः  
०१,१८८।०२२द्@१००_००८७ भविष्यति परं जन्म मानुषेषु वराङ्गने  
०१,१८८।०२२द्@१००_००८८ भविष्यन्ति च ते भद्रे पतयः पञ्च सुव्रताः  
०१,१८८।०२२द्@१००_००८९ महेन्द्रवपुषः सर्वे महेन्द्रसमविक्रमाः  
०१,१८८।०२२द्@१००_००९० तत्रस्था च महत् कर्म सुराणां त्वं करिष्यसि  
०१,१८८।०२२द्@१००_००९१ एकः खलु मया भर्ता वृतः पञ्चापि मे कथम्  
०१,१८८।०२२द्@१००_००९२ भविष्यन्ति ममैकस्याः पतयस् तद् ब्रवीहि मे  
०१,१८८।०२२द्@१००_००९३ पञ्चकृत्वस् त्वया ह्य् उक्तः पतिं देहीत्य् अहं पुनः  
०१,१८८।०२२द्@१००_००९४ पञ्च ते पतयो भद्रे भविष्यन्ति सुखावहाः  
०१,१८८।०२२द्@१००_००९५ धर्म एकः पतिः स्त्रीणां पूर्वम् एव प्रकल्पितः  
०१,१८८।०२२द्@१००_००९६ बहुपत्नीकता पुंसां धर्मश् च पितृभिः कृतः  
०१,१८८।०२२द्@१००_००९७ स्त्रीधर्मः पूर्वम् एवायं निर्मितो मुनिभिः पुरा  
०१,१८८।०२२द्@१००_००९८ सहधर्मचरी भर्तुर् एका एकस्य चोच्यते  
०१,१८८।०२२द्@१००_००९९ एको हि भर्ता नारीणां कौमार इति लौकिकः  
०१,१८८।०२२द्@१००_०१०० आपत्सु च नियोगेन सन्तानार्थे परः स्मृतः  
०१,१८८।०२२द्@१००_०१०१ गच्छेत या तृतीयं तु तस्या निष्कृतिर् उच्यते  
०१,१८८।०२२द्@१००_०१०२ चतुर्थे पतिता धर्मात् पञ्चमे वर्धकी भवेत्  
०१,१८८।०२२द्@१००_०१०३ एवं गते धर्मपथे न वृणे बहुपुंस्कताम्  
०१,१८८।०२२द्@१००_०१०४ अलोकाचरितात् तस्मात् कथं मुच्येय सङ्करात्  
०१,१८८।०२२द्@१००_०१०५ अनावृताः पुरा नार्यो ह्य् आसञ् शुध्यन्ति चार्तवे  
०१,१८८।०२२द्@१००_०१०६ सकृद् उक्तं त्वया नैतान् नाधर्मस् ते भविष्यति  
०१,१८८।०२२द्@१००_०१०७ यदि मे पतयः पञ्च वरम् इच्छामि तैर् मिथः  
०१,१८८।०२२द्@१००_०१०८ कौमारं च भवेत् सर्वैः सङ्गमे सङ्गमे च मे  
०१,१८८।०२२द्@१००_०१०९ पतिशुश्रूषया चैव सिद्धिः प्राप्ता पुरा मया  
०१,१८८।०२२द्@१००_०११० भोगेच्छा च मया प्राप्ता स च भोगश् च मे भवेत्  
०१,१८८।०२२द्@१००_०१११ रतिश् च भद्रे सिद्धिश् च न भजेते परस्परम्  
०१,१८८।०२२द्@१००_०११२ अभोगा लप्स्यसे सिद्धिं योगेनापि महत्वताम्  
०१,१८८।०२२द्@१००_०११३ अन्यदेहान्तरे च त्वं रूपभाग्यगुणान्विता  
०१,१८८।०२२द्@१००_०११४ पञ्चभिः प्राप्य कौमारं महाभागा भविष्यसि  
०१,१८८।०२२द्@१००_०११५ गच्छ गङ्गाजलस्था च नरं पश्यसि यं शुभे  
०१,१८८।०२२द्@१००_०११६ तम् आनय ममाभ्याशं सुरराजं शुचिस्मिते  
०१,१८८।०२२द्@१००_०११७ इत्य् उक्ता विश्वरूपेण रुद्रं कृत्वा प्रदक्षिणम्  
०१,१८८।०२२द्@१००_०११८ जगाम गङ्गाम् उद्दिश्य पुण्यां त्रिपथगां नदीम्  
०१,१८९।००१ व्यास उवाच  
०१,१८९।००१अ पुरा वै नैमिषारण्ये देवाः सत्रम् उपासते  
०१,१८९।००१च् तत्र वैवस्वतो राजञ् शामित्रम् अकरोत् तदा  
०१,१८९।००२अ ततो यमो दीक्षितस् तत्र राजन्; नामारयत् किं चिद् अपि प्रजाभ्यः  
०१,१८९।००२च् ततः प्रजास् ता बहुला बभूवुः; कालातिपातान् मरणात् प्रहीणाः  
०१,१८९।००२द्*१९१३_०१ स तत्र दीक्षितस् तात यमो नामारयत् प्रजाः  
०१,१८९।००२द्*१९१३_०२ प्राणिनो ऽथ न मृताश् च । । । । । । । ।  
०१,१८९।००३अ ततस् तु शक्रो वरुणः कुबेरः; साध्या रुद्रा वसवश् चाश्विनौ च  
०१,१८९।००३च् प्रणेतारं भुवनस्य प्रजापतिम्; समाजग्मुस् तत्र देवास् तथान्ये  
०१,१८९।००४अ ततो ऽब्रुवंल् लोकगुरुं समेता; भयं नस् तीव्रं मानुषाणां विवृद्ध्या  
०१,१८९।००४च् तस्माद् भयाद् उद्विजन्तः सुखेप्सवः; प्रयाम सर्वे शरणं भवन्तम्  
०१,१८९।००५ ब्रह्मोवाच  
०१,१८९।००५अ किं वो भयं मानुषेभ्यो यूयं सर्वे यदामराः  
०१,१८९।००५च् मा वो मर्त्यसकाशाद् वै भयं भवतु कर्हि चित्  
०१,१८९।००६ देवा ऊचुः  
०१,१८९।००६अ मर्त्या ह्य् अमर्त्याः संवृत्ता न विशेषो ऽस्ति कश् चन  
०१,१८९।००६च् अविशेषाद् उद्विजन्तो विशेषार्थम् इहागताः  
०१,१८९।००७ ब्रह्मोवाच  
०१,१८९।००७अ वैवस्वतो व्यापृतः सत्रहेतोस्; तेन त्व् इमे न म्रियन्ते मनुष्याः  
०१,१८९।००७च् तस्मिन्न् एकाग्रे कृतसर्वकार्ये; तत एषां भवितैवान्तकालः  
०१,१८९।००८अ वैवस्वतस्यापि तनुर् विभूता; वीर्येण युष्माकम् उत प्रयुक्ता  
०१,१८९।००८च् सैषाम् अन्तो भविता ह्य् अन्तकाले; तनुर् हि वीर्यं भविता नरेषु  
०१,१८९।००९ व्यास उवाच  
०१,१८९।००९अ ततस् तु ते पूर्वजदेववाक्यम्; श्रुत्वा देवा यत्र देवा यजन्ते  
०१,१८९।००९च् समासीनास् ते समेता महाबला; भागीरथ्यां ददृशुः पुण्डरीकम्  
०१,१८९।०१०अ दृष्ट्वा च तद् विस्मितास् ते बभूवुस्; तेषाम् इन्द्रस् तत्र शूरो जगाम  
०१,१८९।०१०च् सो ऽपश्यद् योषाम् अथ पावकप्रभाम्; यत्र गङ्गा सततं सम्प्रसूता  
०१,१८९।०११अ सा तत्र योषा रुदती जलार्थिनी; गङ्गां देवीं व्यवगाह्यावतिष्ठत्  
०१,१८९।०११च् तस्याश्रुबिन्दुः पतितो जले वै; तत् पद्मम् आसीद् अथ तत्र काञ्चनम्  
०१,१८९।०१२अ तद् अद्भुतं प्रेक्ष्य वज्री तदानीम्; अपृच्छत् तां योषितम् अन्तिकाद् वै  
०१,१८९।०१२च् का त्वं कथं रोदिषि कस्य हेतोर्; वाक्यं तथ्यं कामयेह ब्रवीहि  
०१,१८९।०१३ स्त्र्य् उवाच  
०१,१८९।०१३अ त्वं वेत्स्यसे माम् इह यास्मि शक्र; यदर्थं चाहं रोदिमि मन्दभाग्या  
०१,१८९।०१३च् आगच्छ राजन् पुरतो ऽहं गमिष्ये; द्रष्टासि तद् रोदिमि यत्कृते ऽहम्  
०१,१८९।०१४ व्यास उवाच  
०१,१८९।०१४अ तां गच्छन्तीम् अन्वगच्छत् तदानीम्; सो ऽपश्यद् आरात् तरुणं दर्शनीयम्  
०१,१८९।०१४च् सिंहासनस्थं युवतीसहायम्; क्रीडन्तम् अक्षैर् गिरिराजमूर्ध्नि  
०१,१८९।०१५अ तम् अब्रवीद् देवराजो ममेदम्; त्वं विद्धि विश्वं भुवनं वशे स्थितम्  
०१,१८९।०१५च् ईशो ऽहम् अस्मीति समन्युर् अब्रवीद्; दृष्ट्वा तम् अक्षैः सुभृशं प्रमत्तम्  
०१,१८९।०१६अ क्रुद्धं तु शक्रं प्रसमीक्ष्य देवो; जहास शक्रं च शनैर् उदैक्षत  
०१,१८९।०१६च् संस्तम्भितो ऽभूद् अथ देवराजस्; तेनेक्षितः स्थाणुर् इवावतस्थे  
०१,१८९।०१७अ यदा तु पर्याप्तम् इहास्य क्रीडया; तदा देवीं रुदतीं ताम् उवाच  
०१,१८९।०१७च् आनीयताम् एष यतो ऽहम् आरान्; मैनं दर्पः पुनर् अप्य् आविशेत  
०१,१८९।०१८अ ततः शक्रः स्पृष्टमात्रस् तया तु; स्रस्तैर् अङ्गैः पतितो ऽभूद् धरण्याम्  
०१,१८९।०१८च् तम् अब्रवीद् भगवान् उग्रतेजा; मैवं पुनः शक्र कृथाः कथं चित्  
०१,१८९।०१९अ विवर्तयैनं च महाद्रिराजम्; बलं च वीर्यं च तवाप्रमेयम्  
०१,१८९।०१९च् विवृत्य चैवाविश मध्यम् अस्य; यत्रासते त्वद्विधाः सूर्यभासः  
०१,१८९।०२०अ स तद् विवृत्य शिखरं महागिरेस्; तुल्यद्युतींश् चतुरो ऽन्यान् ददर्श  
०१,१८९।०२०च् स तान् अभिप्रेक्ष्य बभूव दुःखितः; कच्चिन् नाहं भविता वै यथेमे  
०१,१८९।०२१अ ततो देवो गिरिशो वज्रपाणिम्; विवृत्य नेत्रे कुपितो ऽभ्युवाच  
०१,१८९।०२१च् दरीम् एतां प्रविश त्वं शतक्रतो; यन् मां बाल्याद् अवमंस्थाः पुरस्तात्  
०१,१८९।०२२अ उक्तस् त्व् एवं विभुना देवराजः; प्रवेपमानो भृशम् एवाभिषङ्गात्  
०१,१८९।०२२च् स्रस्तैर् अङ्गैर् अनिलेनेव नुन्नम्; अश्वत्थपत्रं गिरिराजमूर्ध्नि  
०१,१८९।०२३अ स प्राञ्जलिर् विनतेनाननेन; प्रवेपमानः सहसैवम् उक्तः  
०१,१८९।०२३च् उवाच चेदं बहुरूपम् उग्रम्; द्रष्टा शेषस्य भगवंस् त्वं भवाद्य  
०१,१८९।०२४अ तम् अब्रवीद् उग्रधन्वा प्रहस्य; नैवंशीलाः शेषम् इहाप्नुवन्ति  
०१,१८९।०२४च् एते ऽप्य् एवं भवितारः पुरस्तात्; तस्माद् एतां दरिम् आविश्य शेध्वम्  
०१,१८९।०२५अ शेषो ऽप्य् एवं भविता वो न संशयो; योनिं सर्वे मानुषीम् आविशध्वम्  
०१,१८९।०२५च् तत्र यूयं कर्म कृत्वाविषह्यम्; बहून् अन्यान् निधनं प्रापयित्वा  
०१,१८९।०२५द्*१९१४_०१ शस्त्रैर् दिव्यैर् मानुषान् योधयित्वा  
०१,१८९।०२५द्*१९१४_०२ शूरान् सर्वान् आहवे तान् विजित्य  
०१,१८९।०२६अ आगन्तारः पुनर् एवेन्द्रलोकम्; स्वकर्मणा पूर्वजितं महार्हम्  
०१,१८९।०२६च् सर्वं मया भाषितम् एतद् एवम्; कर्तव्यम् अन्यद् विविधार्थवच् च  
०१,१८९।०२७ पूर्वेन्द्रा ऊचुः  
०१,१८९।०२७अ गमिष्यामो मानुषं देवलोकाद्; दुराधरो विहितो यत्र मोक्षः  
०१,१८९।०२७च् देवास् त्व् अस्मान् आदधीरञ् जनन्याम्; धर्मो वायुर् मघवान् अश्विनौ च  
०१,१८९।०२७द्*१९१५_०१ अस्त्रैर् दिव्यैर् मानुषान् योधयित्वा  
०१,१८९।०२७द्*१९१५_०२ आगन्तारः पुनर् एवेन्द्रलोकम्  
०१,१८९।०२८ व्यास उवाच  
०१,१८९।०२८अ एतच् छ्रुत्वा वज्रपाणिर् वचस् तु; देवश्रेष्ठं पुनर् एवेदम् आह  
०१,१८९।०२८च् वीर्येणाहं पुरुषं कार्यहेतोर्; दद्याम् एषां पञ्चमं मत्प्रसूतम्  
०१,१८९।०२८द्*१९१६_०१ विश्वभुग् ऋतधामा च शिबिर् इन्द्रः प्रतापवान्  
०१,१८९।०२८द्*१९१६_०२ शान्तिश् चतुर्थस् तेषां वै तेजस्वी पञ्चमः स्मृतः  
०१,१८९।०२९अ तेषां कामं भगवान् उग्रधन्वा; प्रादाद् इष्टं सन्निसर्गाद् यथोक्तम्  
०१,१८९।०२९च् तां चाप्य् एषां योषितं लोककान्ताम्; श्रियं भार्यां व्यदधान् मानुषेषु  
०१,१८९।०३०अ तैर् एव सार्धं तु ततः स देवो; जगाम नारायणम् अप्रमेयम्  
०१,१८९।०३०ब्*१९१७_०१ अनन्तम् अव्यक्तम् अजं पुराणं  
०१,१८९।०३०ब्*१९१७_०२ सनातनं विश्वम् अनन्तरूपम्  
०१,१८९।०३०च् स चापि तद् व्यदधात् सर्वम् एव; ततः सर्वे सम्बभूवुर् धरण्याम्  
०१,१८९।०३०द्*१९१८_०१ नरं तु देवं विबुधप्रधानम्  
०१,१८९।०३०द्*१९१८_०२ इन्द्रो जिष्णुं पञ्चमं कल्पयित्वा  
०१,१८९।०३१अ स चापि केशौ हरिर् उद्बबर्ह; शुक्लम् एकम् अपरं चापि कृष्णम्  
०१,१८९।०३१च् तौ चापि केशौ विशतां यदूनाम्; कुले स्त्रियौ रोहिणीं देवकीं च  
०१,१८९।०३१च्*१९१९_०१ यो ऽसौ श्वेतस् तस्य देवस्य केशः  
०१,१८९।०३१ए तयोर् एको बलदेवो बभूव; कृष्णो द्वितीयः केशवः सम्बभूव  
०१,१८९।०३१फ़्*१९२०_०१ केशो यो ऽसौ वर्णतः कृष्ण उक्तः  
०१,१८९।०३२अ ये ते पूर्वं शक्ररूपा निरुद्धास्; तस्यां दर्यां पर्वतस्योत्तरस्य  
०१,१८९।०३२च् इहैव ते पाण्डवा वीर्यवन्तः; शक्रस्यांशः पाण्डवः सव्यसाची  
०१,१८९।०३३अ एवम् एते पाण्डवाः सम्बभूवुर्; ये ते राजन् पूर्वम् इन्द्रा बभूवुः  
०१,१८९।०३३च् लक्ष्मीश् चैषां पूर्वम् एवोपदिष्टा; भार्या यैषा द्रौपदी दिव्यरूपा  
०१,१८९।०३४अ कथं हि स्त्री कर्मणो ऽन्ते महीतलात्; समुत्तिष्ठेद् अन्यतो दैवयोगात्  
०१,१८९।०३४च् यस्या रूपं सोमसूर्यप्रकाशम्; गन्धश् चाग्र्यः क्रोशमात्रात् प्रवाति  
०१,१८९।०३५अ इदं चान्यत् प्रीतिपूर्वं नरेन्द्र; ददामि ते वरम् अत्यद्भुतं च  
०१,१८९।०३५च् दिव्यं चक्षुः पश्य कुन्तीसुतांस् त्वम्; पुण्यैर् दिव्यैः पूर्वदेहैर् उपेतान्  
०१,१८९।०३६ वैशम्पायन उवाच  
०१,१८९।०३६अ ततो व्यासः परमोदारकर्मा; शुचिर् विप्रस् तपसा तस्य राज्ञः  
०१,१८९।०३६च् चक्षुर् दिव्यं प्रददौ तान् स सर्वान्; राजापश्यत् पूर्वदेहैर् यथावत्  
०१,१८९।०३७अ ततो दिव्यान् हेमकिरीटमालिनः; शक्रप्रख्यान् पावकादित्यवर्णान्  
०१,१८९।०३७च् बद्धापीडांश् चारुरूपांश् च यूनो; व्यूढोरस्कांस् तालमात्रान् ददर्श  
०१,१८९।०३८अ दिव्यैर् वस्त्रैर् अरजोभिः सुवर्णैर्; माल्यैश् चाग्र्यैः शोभमानान् अतीव  
०१,१८९।०३८च् साक्षात् त्र्यक्षान् वसवो वाथ दिव्यान्; आदित्यान् वा सर्वगुणोपपन्नान्  
०१,१८९।०३८ए तान् पूर्वेन्द्रान् एवम् ईक्ष्याभिरूपान्; प्रीतो राजा द्रुपदो विस्मितश् च  
०१,१८९।०३८ए*१९२१_०१ शक्रात्मजं चेन्द्ररूपं निशम्य  
०१,१८९।०३९अ दिव्यां मायां ताम् अवाप्याप्रमेयाम्; तां चैवाग्र्यां श्रियम् इव रूपिणीं च  
०१,१८९।०३९ब्*१९२२_०१ दिव्यां साक्षात् सोमवह्निप्रकाशां  
०१,१८९।०३९च् योग्यां तेषां रूपतेजोयशोभिः; पत्नीम् ऋद्धां दृष्टवान् पार्थिवेन्द्रः  
०१,१८९।०४०अ स तद् दृष्ट्वा महद् आश्चर्यरूपम्; जग्राह पादौ सत्यवत्याः सुतस्य  
०१,१८९।०४०च् नैतच् चित्रं परमर्षे त्वयीति; प्रसन्नचेताः स उवाच चैनम्  
०१,१८९।०४१ व्यास उवाच  
०१,१८९।०४१अ आसीत् तपोवने का चिद् ऋषेः कन्या महात्मनः  
०१,१८९।०४१च् नाध्यगच्छत् पतिं सा तु कन्या रूपवती सती  
०१,१८९।०४२अ तोषयाम् आस तपसा सा किलोग्रेण शङ्करम्  
०१,१८९।०४२च् ताम् उवाचेश्वरः प्रीतो वृणु कामम् इति स्वयम्  
०१,१८९।०४३अ सैवम् उक्ताब्रवीत् कन्या देवं वरदम् ईश्वरम्  
०१,१८९।०४३च् पतिं सर्वगुणोपेतम् इच्छामीति पुनः पुनः  
०१,१८९।०४४अ ददौ तस्यै स देवेशस् तं वरं प्रीतिमांस् तदा  
०१,१८९।०४४च् पञ्च ते पतयः श्रेष्ठा भविष्यन्तीति शङ्करः  
०१,१८९।०४५अ सा प्रसादयती देवम् इदं भूयो ऽभ्यभाषत  
०१,१८९।०४५च् एकं पतिं गुणोपेतं त्वत्तो ऽर्हामीति वै तदा  
०१,१८९।०४५ए तां देवदेवः प्रीतात्मा पुनः प्राह शुभं वचः  
०१,१८९।०४६अ पञ्चकृत्वस् त्वया उक्तः पतिं देहीत्य् अहं पुनः  
०१,१८९।०४६च् तत् तथा भविता भद्रे तव तद् भद्रम् अस्तु ते  
०१,१८९।०४६ए देहम् अन्यं गतायास् ते यथोक्तं तद् भविष्यति  
०१,१८९।०४६फ़्@१०२_०००१ सैव नाऌआयनी भूत्वा रूपेणाप्रतिमा भुवि  
०१,१८९।०४६फ़्@१०२_०००२ मौद्गल्यं पतिम् आसाद्य शिवाद् वरम् अवाप्य च  
०१,१८९।०४६फ़्@१०२_०००३ शृणु गुह्यं महीपाल वदतः सावधानतः  
०१,१८९।०४६फ़्@१०२_०००४ संश्रद्धत्स्व वचो मह्यं ततः पश्यसि पाण्डवान्  
०१,१८९।०४६फ़्@१०२_०००५ हत्वा वृत्रं सुरपतिस् त्वाष्ट्रं स्वर्गात् स ह च्युतः  
०१,१८९।०४६फ़्@१०२_०००६ ब्रह्महत्याम् अवाप्याथ धर्मादिरहितस् तदा  
०१,१८९।०४६फ़्@१०२_०००७ ऐन्द्रो धर्मो यमम् अगाद् बलं वायुम् अथाविशत्  
०१,१८९।०४६फ़्@१०२_०००८ वीर्यं वरं ज्ञानरूपे नासत्याव् अभिजग्मतुः  
०१,१८९।०४६फ़्@१०२_०००९ ह्रीश् च लक्ष्मीश् च कीर्तिश् च सन्नतिर् मतिर् एव च  
०१,१८९।०४६फ़्@१०२_००१० एता विनिर्गता इन्द्राद् वाग्देवीं ताः समाश्रिताः  
०१,१८९।०४६फ़्@१०२_००११ पूर्वेन्द्रवरदानाच् च महेशस्याज्ञया नृप  
०१,१८९।०४६फ़्@१०२_००१२ धर्मादीन् पाण्डवान् विद्धि ह्रियाद् या द्रौपदीं तथा  
०१,१८९।०४६फ़्@१०२_००१३ तद् इमे पाण्डवा राजन् इन्द्र एको न संशयः  
०१,१८९।०४६फ़्@१०२_००१४ एकैव द्रौपदी राजन् पौलोमी ते न संशयः  
०१,१८९।०४६फ़्@१०२_००१५ शृणु गुह्यतमं चान्यद् रहस्यं देवनिर्मितम्  
०१,१८९।०४६फ़्@१०२_००१६ यच् छ्रुत्वा संशयस् ते ऽद्य शतधा विफलिष्यति  
०१,१८९।०४६फ़्@१०२_००१७ सद्योजातमुखादीनि मुखानि च महेशितुः  
०१,१८९।०४६फ़्@१०२_००१८ पाण्डवाः पञ्च यानि स्युः पार्वती द्रौपदी त्व् इयम्  
०१,१८९।०४६फ़्@१०२_००१९ इदम् अन्यद् रहस्यं ते देवगुह्यं सनातनम्  
०१,१८९।०४६फ़्@१०२_००२० भवतः प्रत्ययार्थं च निःसंशयकरं महत्  
०१,१८९।०४६फ़्@१०२_००२१ चत्वारश् च भुजा विष्णोः शङ्खचक्रादिलाञ्छिताः  
०१,१८९।०४६फ़्@१०२_००२२ धर्मराजश् च भीमश् च यमौ च नृपसत्तम  
०१,१८९।०४६फ़्@१०२_००२३ अर्जुनस् तु स्वयं विष्णुः पाञ्चाली कमलावती  
०१,१८९।०४६फ़्@१०२_००२४ चतस्रो मूर्तयो विष्णोः स्वयं विष्णुश् च सिन्धुजा  
०१,१८९।०४६फ़्@१०२_००२५ चतुरः पाण्डवाञ् जिष्णुं कृष्णां विद्धि महीश्वर  
०१,१८९।०४६फ़्@१०२_००२६ चतुर्मूर्तिश् चतुर्व्यूहो वासुदेवादिभिः सह  
०१,१८९।०४६फ़्@१०२_००२७ अवतीर्णो महीं विष्णुः पाञ्चाली कमला स्वयम्  
०१,१८९।०४६फ़्@१०२_००२८ पञ्चायतनसञ्ज्ञश् च पञ्चमूर्तिः सदाशिवः  
०१,१८९।०४६फ़्@१०२_००२९ निवृत्तादिलयान् पञ्च पाञ्चालीं विद्धि भूमिप  
०१,१८९।०४६फ़्@१०२_००३० तस्मात् ते संशयो मा भूत् पाण्डवेभ्यः प्रदीयताम्  
०१,१८९।०४६फ़्@१०२_००३१ कृष्णा तव सुता राजन् पञ्चभिः पूर्वसम्भवात्  
०१,१८९।०४६फ़्@१०२_००३२ पञ्चाग्नयः पाण्डवाः स्युः स्वाहा कृष्णा प्रकीर्तिता  
०१,१८९।०४७अ द्रुपदैषा हि सा जज्ञे सुता ते देवरूपिणी  
०१,१८९।०४७च् पञ्चानां विहिता पत्नी कृष्णा पार्षत्य् अनिन्दिता  
०१,१८९।०४८अ स्वर्गश्रीः पाण्डवार्थाय समुत्पन्ना महामखे  
०१,१८९।०४८च् सेह तप्त्वा तपो घोरं दुहितृत्वं तवागता  
०१,१८९।०४९अ सैषा देवी रुचिरा देवजुष्टा; पञ्चानाम् एका स्वकृतेन कर्मणा  
०१,१८९।०४९च् सृष्टा स्वयं देवपत्नी स्वयम्भुवा; श्रुत्वा राजन् द्रुपदेष्टं कुरुष्व  
०१,१८९।०४९द्@१०१=०००० व्यासः  
०१,१८९।०४९द्@१०१_०००१ इदं चापि पुरावृत्तं तन् निबोध च भूमिप  
०१,१८९।०४९द्@१०१_०००२ कीर्त्यमानं नृपर्षीणां पूर्वेषां दारकर्मणि  
०१,१८९।०४९द्@१०१_०००३ नितन्तुर् नाम राजर्षिर् बभूव भुवि विश्रुतः  
०१,१८९।०४९द्@१०१_०००४ तस्य पुत्रा महेष्वासा बभूवुः पञ्च भूमिपाः  
०१,१८९।०४९द्@१०१_०००५ साल्वेयः शूरसेनश् च श्रुतसेनश् च वीर्यवान्  
०१,१८९।०४९द्@१०१_०००६ तिन्दुसारो ऽतिसारश् च क्षत्रियाः क्रतुयाजिनः  
०१,१८९।०४९द्@१०१_०००७ नातिचक्रमुर् अन्योन्यम् अन्योन्यस्य प्रियंवदाः  
०१,१८९।०४९द्@१०१_०००८ एतान् नैतन्तवान् पञ्च शैब्या चात्र स्वयंवरे  
०१,१८९।०४९द्@१०१_०००९ अवाप सा पतीन् वीरान् भौमाश्वी मनुजाधिपान्  
०१,१८९।०४९द्@१०१_००१० वीणेव मधुरारावा गान्धारस्वरमूर्च्छिता  
०१,१८९।०४९द्@१०१_००११ उत्तमा सर्वनारीणां भौमाश्वी ह्य् अभवत् तदा  
०१,१८९।०४९द्@१०१_००१२ यस्या नैतन्तवाः पञ्च पतयः क्षत्रियर्षभाः  
०१,१८९।०४९द्@१०१_००१३ बभूवुः पृथिवीपालाः सर्वैः समुदिता गुणैः  
०१,१८९।०४९द्@१०१_००१४ तेषाम् एकाभवद् भार्या राज्ञाम् औशीनरी नृप  
०१,१८९।०४९द्@१०१_००१५ भौमाश्वी नाम भद्रं ते तदा रूपगुणान्विता  
०१,१८९।०४९द्@१०१_००१६ पञ्चभ्यः पञ्चधा पञ्च दायादान् सा व्यजायत  
०१,१८९।०४९द्@१०१_००१७ तेभ्यो नैतन्तवेभ्यस् तु राजशार्दूल वै तदा  
०१,१८९।०४९द्@१०१_००१८ पृथग् आख्याभवत् तेषां मत्स्यानां पञ्चधा भुवि  
०१,१८९।०४९द्@१०१_००१९ यथावत् कीर्त्यमानांस् ताञ् शृणु मे राजसत्तम  
०१,१८९।०४९द्@१०१_००२० साल्वेयाः शूरसेनाश् च श्रुतसेनाश् च पार्थिवाः  
०१,१८९।०४९द्@१०१_००२१ तिन्दुसारातिसाराश् च वंशा एषां नृपोत्तम  
०१,१८९।०४९द्@१०१_००२२ एवम् एकाभवद् भार्या भौमाश्वी भुवि विश्रुता  
०१,१९०।००१ द्रुपद उवाच  
०१,१९०।००१अ अश्रुत्वैवं वचनं ते महर्षे; मया पूर्वं यतितं कार्यम् एतत्  
०१,१९०।००१ब्*१९२३_०१ श्रुत्वा वचस् तथ्यम् इदं महार्थं  
०१,१९०।००१ब्*१९२३_०२ नष्टप्रमोहो ऽस्मि महानुभाव  
०१,१९०।००१च् न वै शक्यं विहितस्यापयातुम्; तद् एवेदम् उपपन्नं विधानम्  
०१,१९०।००२अ दिष्टस्य ग्रन्थिर् अनिवर्तनीयः; स्वकर्मणा विहितं नेह किं चित्  
०१,१९०।००२च् कृतं निमित्तं हि वरैकहेतोस्; तद् एवेदम् उपपन्नं बहूनाम्  
०१,१९०।००३अ यथैव कृष्णोक्तवती पुरस्तान्; नैकान् पतीन् मे भगवान् ददातु  
०१,१९०।००३च् स चाप्य् एवं वरम् इत्य् अब्रवीत् ताम्; देवो हि वेद परमं यद् अत्र  
०१,१९०।००४अ यदि वायं विहितः शङ्करेण; धर्मो ऽधर्मो वा नात्र ममापराधः  
०१,१९०।००४च् गृह्णन्त्व् इमे विधिवत् पाणिम् अस्या; यथोपजोषं विहितैषां हि कृष्णा  
०१,१९०।००४द्*१९२४_०१ नायं विधिर् मानुषाणां विवाहे  
०१,१९०।००४द्*१९२४_०२ देवा ह्य् एते द्रौपदी चापि लक्ष्मीः  
०१,१९०।००४द्*१९२४_०३ प्राक् कर्मणः स्वकृतात् पञ्च भर्तॄन्  
०१,१९०।००४द्*१९२४_०४ अवाप्य् एषा देवदेवप्रसादात्  
०१,१९०।००४द्*१९२४_०५ नैषाम् एवायं विहितः सद्विवाहो  
०१,१९०।००४द्*१९२४_०६ यद् भार्यैषा द्रौपदी पाण्डवानाम्  
०१,१९०।००४द्*१९२५_०१ अन्ये ऽप्य् एवं स्युर् मनुष्याः स्त्रियश् च  
०१,१९०।००४द्*१९२५_०२ न धर्मः स्यान् मानवोक्तो नरेन्द्र  
०१,१९०।००५ वैशम्पायन उवाच  
०१,१९०।००५अ ततो ऽब्रवीद् भगवान् धर्मराजम्; अद्य पुण्याहम् उत पाण्डवेय  
०१,१९०।००५च् अद्य पौष्यं योगम् उपैति चन्द्रमाः; पाणिं कृष्णायास् त्वं गृहाणाद्य पूर्वम्  
०१,१९०।००५द्*१९२६_०१ पाणिं गृहाण प्रथमं त्वम् अस्याः  
०१,१९०।००५द्*१९२६_०२ पाञ्चालराजस्य नरेन्द्र पुत्र्याः  
०१,१९०।००५द्*१९२७_०१ तत आजग्मतुस् तत्र तौ कृष्णद्रुपदाव् उभौ  
०१,१९०।००५द्*१९२७_०२ कुन्ती सपुत्रा यत्रास्ते धृष्टद्युम्नश् च पार्षतः  
०१,१९०।००५द्*१९२७_०३ ततो द्वैपायनः कृष्णो युधिष्ठिरम् अथाब्रवीत्  
०१,१९०।००५द्*१९२७_०४ अद्य पुण्यमहश् चन्द्रो रोहिण्या च समेष्यति  
०१,१९०।००५द्*१९२७_०५ क्रमेण मनुजव्याघ्राः पाणिं गृह्णन्तु पाण्डवाः  
०१,१९०।००५द्*१९२७_०६ द्रौपद्या धर्मतः सर्वे दृष्टम् एतत् पुरानघ  
०१,१९०।००६अ ततो राजा यज्ञसेनः सपुत्रो; जन्यार्थ युक्तं बहु तत् तदग्र्यम्  
०१,१९०।००६च् समानयाम् आस सुतां च कृष्णाम्; आप्लाव्य रत्नैर् बहुभिर् विभूष्य  
०१,१९०।००७अ ततः सर्वे सुहृदस् तत्र तस्य; समाजग्मुः सचिवा मन्त्रिणश् च  
०१,१९०।००७च् द्रष्टुं विवाहं परमप्रतीता; द्विजाश् च पौराश् च यथाप्रधानाः  
०१,१९०।००८अ तत् तस्य वेश्मार्थिजनोपशोभितम्; विकीर्णपद्मोत्पलभूषिताजिरम्  
०१,१९०।००८च् महार्हरत्नौघविचित्रम् आबभौ; दिवं यथा निर्मलतारकाचितम्  
०१,१९०।००९अ ततस् तु ते कौरवराजपुत्रा; विभूषिताः कुण्डलिनो युवानः  
०१,१९०।००९च् महार्हवस्त्रा वरचन्दनोक्षिताः; कृताभिषेकाः कृतमङ्गलक्रियाः  
०१,१९०।०१०अ पुरोहितेनाग्निसमानवर्चसा; सहैव धौम्येन यथाविधि प्रभो  
०१,१९०।०१०च् क्रमेण सर्वे विविशुश् च तत् सदो; महर्षभा गोष्ठम् इवाभिनन्दिनः  
०१,१९०।०११अ ततः समाधाय स वेदपारगो; जुहाव मन्त्रैर् ज्वलितं हुताशनम्  
०१,१९०।०११च् युधिष्ठिरं चाप्य् उपनीय मन्त्रविन्; नियोजयाम् आस सहैव कृष्णया  
०१,१९०।०१२अ प्रदक्षिणं तौ प्रगृहीतपाणी; समानयाम् आस स वेदपारगः  
०१,१९०।०१२ब्*१९२८_०१ विप्रांस् तु सन्तर्प्य युधिष्ठिरो ऽन्नैर्  
०१,१९०।०१२ब्*१९२८_०२ गोभिश् च रत्नैर् विविधैर् अपूर्वैः  
०१,१९०।०१२ब्*१९२८_०३ जग्राह पाणिं नरदेवपुत्र्या  
०१,१९०।०१२ब्*१९२८_०४ धौम्येन मन्त्रैर् विधिवद् धुते ऽग्नौ  
०१,१९०।०१२ब्*१९२८_०५ ततो ऽन्तरिक्षात् कुसुमानि पेतुर्  
०१,१९०।०१२ब्*१९२८_०६ ववौ च वायुः सुमनोज्ञगन्धः  
०१,१९०।०१२च् ततो ऽभ्यनुज्ञाय तम् आजिशोभिनम्; पुरोहितो राजगृहाद् विनिर्ययौ  
०१,१९०।०१३अ क्रमेण चानेन नराधिपात्मजा; वरस्त्रियास् ते जगृहुस् तदा करम्  
०१,१९०।०१३च् अहन्य् अहन्य् उत्तमरूपधारिणो; महारथाः कौरववंशवर्धनाः  
०१,१९०।०१४अ इदं च तत्राद्भुतरूपम् उत्तमम्; जगाद विप्रर्षिर् अतीतमानुषम्  
०१,१९०।०१४च् महानुभावा किल सा सुमध्यमा; बभूव कन्यैव गते गते ऽहनि  
०१,१९०।०१४द्*१९२९_०१ पतिश्वशुरता ज्येष्ठे पतिदेवरतानुजे  
०१,१९०।०१४द्*१९२९_०२ मध्यमेषु च पाञ्चाल्याः त्रितयं त्रितयं त्रिषु  
०१,१९०।०१५अ कृते विवाहे द्रुपदो धनं ददौ; महारथेभ्यो बहुरूपम् उत्तमम्  
०१,१९०।०१५च् शतं रथानां वरहेमभूषिणाम्; चतुर्युजां हेमखलीनमालिनाम्  
०१,१९०।०१६अ शतं गजानाम् अभिपद्मिनां तथा; शतं गिरीणाम् इव हेमशृङ्गिणाम्  
०१,१९०।०१६ब्*१९३०_०१ शतं दशाश्वान् मणिहेमभूषणान्  
०१,१९०।०१६ब्*१९३०_०२ मनोजवान् द्वादशवार्षिकान् यथा  
०१,१९०।०१६च् तथैव दासीशतम् अग्र्ययौवनम्; महार्हवेषाभरणाम्बरस्रजम्  
०१,१९०।०१६द्*१९३१_०१ हैमानि शय्यासनभाजनानि  
०१,१९०।०१६द्*१९३१_०२ द्रव्याणि चान्यानि महासनानि  
०१,१९०।०१७अ पृथक् पृथक् चैव दशायुतान्वितम्; धनं ददौ सौमकिर् अग्निसाक्षिकम्  
०१,१९०।०१७च् तथैव वस्त्राणि च भूषणानि; प्रभावयुक्तानि महाधनानि  
०१,१९०।०१८अ कृते विवाहे च ततः स्म पाण्डवाः; प्रभूतरत्नाम् उपलभ्य तां श्रियम्  
०१,१९०।०१८च् विजह्रुर् इन्द्रप्रतिमा महाबलाः; पुरे तु पाञ्चालनृपस्य तस्य ह  
०१,१९०।०१८द्*१९३२_०१ सर्वे ऽप्य् अतुष्यन् नृप पाण्डवेयास्  
०१,१९०।०१८द्*१९३२_०२ तस्याः शुभैः शीलसमाधिवृत्तैः  
०१,१९०।०१८द्*१९३२_०३ सा चाप्य् एषां याज्ञसेनी तदानीं  
०१,१९०।०१८द्*१९३२_०४ विवर्धयाम् आस मुदं स्ववृत्तैः  
०१,१९१।००१ वैशम्पायन उवाच  
०१,१९१।००१अ पाण्डवैः सह संयोगं गतस्य द्रुपदस्य तु  
०१,१९१।००१च् न बभूव भयं किं चिद् देवेभ्यो ऽपि कथं चन  
०१,१९१।००१द्*१९३३_०१ एवं विवाहं कृत्वा ते वीरा द्रुपदवेश्मनि  
०१,१९१।००१द्*१९३३_०२ ऊषुः सर्वे यथा पुण्यं कृतवन्तो ऽन्तरिक्षगाः  
०१,१९१।००२अ कुन्तीम् आसाद्य ता नार्यो द्रुपदस्य महात्मनः  
०१,१९१।००२च् नाम सङ्कीर्तयन्त्यस् ताः पादौ जग्मुः स्वमूर्धभिः  
०१,१९१।००३अ कृष्णा च क्षौमसंवीता कृतकौतुकमङ्गला  
०१,१९१।००३च् कृताभिवादना श्वश्र्वास् तस्थौ प्रह्वा कृताञ्जलिः  
०१,१९१।००४अ रूपलक्षणसम्पन्नां शीलाचारसमन्विताम्  
०१,१९१।००४च् द्रौपदीम् अवदत् प्रेम्णा पृथाशीर्वचनं स्नुषाम्  
०१,१९१।००५अ यथेन्द्राणी हरिहये स्वाहा चैव विभावसौ  
०१,१९१।००५च् रोहिणी च यथा सोमे दमयन्ती यथा नले  
०१,१९१।००६अ यथा वैश्रवणे भद्रा वसिष्ठे चाप्य् अरुन्धती  
०१,१९१।००६ब्*१९३४_०१ यथा दाशरथौ सीता यथा रुद्रे नगात्मजा  
०१,१९१।००६ब्*१९३५_०१ लोपामुद्रा यथागस्त्ये यथा रामे च जानकी  
०१,१९१।००६च् यथा नारायणे लक्ष्मीस् तथा त्वं भव भर्तृषु  
०१,१९१।००६च्*१९३६_०१ वाग्देवी चतुरानने  
०१,१९१।००६च्*१९३६_०२ गिरिजा गिरिशे यद्वद् उषा भानौ यथा स्थिरा  
०१,१९१।००६च्*१९३६_०३ स्थिरा च वल्लभा च त्वं  
०१,१९१।००७अ जीवसूर् वीरसूर् भद्रे बहुसौख्यसमन्विता  
०१,१९१।००७च् सुभगा भोगसम्पन्ना यज्ञपत्नी स्वनुव्रता  
०१,१९१।००८अ अतिथीन् आगतान् साधून् बालान् वृद्धान् गुरूंस् तथा  
०१,१९१।००८च् पूजयन्त्या यथान्यायं शश्वद् गच्छन्तु ते समाः  
०१,१९१।००९अ कुरुजाङ्गलमुख्येषु राष्ट्रेषु नगरेषु च  
०१,१९१।००९च् अनु त्वम् अभिषिच्यस्व नृपतिं धर्मवत्सलम्  
०१,१९१।०१०अ पतिभिर् निर्जिताम् उर्वीं विक्रमेण महाबलैः  
०१,१९१।०१०च् कुरु ब्राह्मणसात् सर्वाम् अश्वमेधे महाक्रतौ  
०१,१९१।०११अ पृथिव्यां यानि रत्नानि गुणवन्ति गुनान्विते  
०१,१९१।०११च् तान्य् आप्नुहि त्वं कल्याणि सुखिनी शरदां शतम्  
०१,१९१।०१२अ यथा च त्वाभिनन्दामि वध्व् अद्य क्षौमसंवृताम्  
०१,१९१।०१२च् तथा भूयो ऽभिनन्दिष्ये सूतपुत्रां गुणान्विताम्  
०१,१९१।०१३अ ततस् तु कृतदारेभ्यः पाण्डुभ्यः प्राहिणोद् धरिः  
०१,१९१।०१३च् मुक्तावैडूर्यचित्राणि हैमान्य् आभरणानि च  
०१,१९१।०१४अ वासांसि च महार्हाणि नानादेश्यानि माधवः  
०१,१९१।०१४च् कम्बलाजिनरत्नानि स्पर्शवन्ति शुभानि च  
०१,१९१।०१५अ शयनासनयानानि विविधानि महान्ति च  
०१,१९१।०१५च् वैडूर्यवज्रचित्राणि शतशो भाजनानि च  
०१,१९१।०१६अ रूपयौवनदाक्षिण्यैर् उपेताश् च स्वलङ्कृताः  
०१,१९१।०१६ब्*१९३७_०१ राकाशशाङ्कवदनाः पद्मिनीजातिसम्भवाः  
०१,१९१।०१६ब्*१९३७_०२ पद्मगन्धाः पद्ममुखाः पद्मपत्रनिभेक्षणाः  
०१,१९१।०१६ब्*१९३७_०३ मुक्तायुक्तसुकर्णाश् च सप्तबिन्दुललाटिकाः  
०१,१९१।०१६ब्*१९३७_०४ पीवरस्तनभारार्ताः शङ्खकण्ठ्यः सुनासिकाः  
०१,१९१।०१६ब्*१९३७_०५ कृष्णदीर्घसुकेशिन्यो मुष्टिग्राह्यसुमध्यमाः  
०१,१९१।०१६ब्*१९३७_०६ भृङ्गालिरोमलतिका ह्य् आवर्तनिभनाभिकाः  
०१,१९१।०१६ब्*१९३७_०७ विपुलश्रोणिफलका रम्भास्तम्भोरुयुग्मकाः  
०१,१९१।०१६च् प्रेष्याः सम्प्रददौ कृष्णो नानादेश्याः सहस्रशः  
०१,१९१।०१७अ गजान् विनीतान् भद्रांश् च सदश्वांश् च स्वलङ्कृतान्  
०१,१९१।०१७च् रथांश् च दान्तान् सौवर्णैः शुभैः पट्टैर् अलङ्कृतान्  
०१,१९१।०१८अ कोटिशश् च सुवर्णं स तेषाम् अकृतकं तथा  
०१,१९१।०१८च् वीतीकृतम् अमेयात्मा प्राहिणोन् मधुसूदनः  
०१,१९१।०१९अ तत् सर्वं प्रतिजग्राह धर्मराजो युधिष्ठिरः  
०१,१९१।०१९च् मुदा परमया युक्तो गोविन्दप्रियकाम्यया  
०१,१९२।००१ वैशम्पायन उवाच  
०१,१९२।००१अ ततो राज्ञां चरैर् आप्तैश् चारः समुपनीयत  
०१,१९२।००१च् पाण्डवैर् उपसम्पन्ना द्रौपदी पतिभिः शुभा  
०१,१९२।००२अ येन तद् धनुर् आयम्य लक्ष्यं विद्धं महात्मना  
०१,१९२।००२च् सो ऽर्जुनो जयतां श्रेष्ठो महाबाणधनुर्धरः  
०१,१९२।००३अ यः शल्यं मद्रराजानम् उत्क्षिप्याभ्रामयद् बली  
०१,१९२।००३च् त्रासयंश् चापि सङ्क्रुद्धो वृक्षेण पुरुषान् रणे  
०१,१९२।००४अ न चापि सम्भ्रमः कश् चिद् आसीत् तत्र महात्मनः  
०१,१९२।००४च् स भीमो भीमसंस्पर्शः शत्रुसेनाङ्गपातनः  
०१,१९२।००४द्*१९३८_०१ यो ऽसाव् अत्यक्रमीद् युद्धे युध्यन् दुर्योधनं तदा  
०१,१९२।००४द्*१९३८_०२ स राजा पाण्डवश्रेष्ठः श्रेष्ठभाग् बुद्धिवर्धनः  
०१,१९२।००४द्*१९३८_०३ दुर्योधनाद् अवरजैर् यौ युध्येतां प्रतीतवत्  
०१,१९२।००४द्*१९३८_०४ तौ यमौ वृत्तसम्पन्नौ सम्पन्नबलविक्रमौ  
०१,१९२।००४द्*१९३८_०५ चारैः प्रणिहिते चारे राजानो विगतज्वराः  
०१,१९२।००५अ ब्रह्मरूपधराञ् श्रुत्वा पाण्डुराजसुतांस् तदा  
०१,१९२।००५च् कौन्तेयान् मनुजेन्द्राणां विस्मयः समजायत  
०१,१९२।००६अ सपुत्रा हि पुरा कुन्ती दग्धा जतुगृहे श्रुता  
०१,१९२।००६ब्*१९३९_०१ सर्वभूमिपतीनां च राष्ट्राणां च यशस्विनाम्  
०१,१९२।००६च् पुनर्जातान् इति स्मैतान् मन्यन्ते सर्वपार्थिवाः  
०१,१९२।००७अ धिक् कुर्वन्तस् तदा भीष्मं धृतराष्ट्रं च कौरवम्  
०१,१९२।००७च् कर्मणा सुनृशंसेन पुरोचनकृतेन वै  
०१,१९२।००७द्@१०३=०००३ वैशम्पायनः  
०१,१९२।००७द्@१०३=०००५ शकुनिः  
०१,१९२।००७द्@१०३=००२७ वैशम्पायनः  
०१,१९२।००७द्@१०३=००७२ वैशम्पायनः  
०१,१९२।००७द्@१०३_०००१ धार्मिकान् वृत्तसम्पन्नान् मातुः प्रियहिते रतान्  
०१,१९२।००७द्@१०३_०००२ यदा तान् ईदृशान् पार्थान् उत्सादयितुम् अर्हति  
०१,१९२।००७द्@१०३_०००३ ततः स्वयंवरे वृत्ते धार्तराष्ट्राः स्म भारत  
०१,१९२।००७द्@१०३_०००४ मन्त्रयन्ते ततः सर्वे कर्णसौबलदूषिताः  
०१,१९२।००७द्@१०३_०००५ कश् चिच् छत्रुः कर्शनीयः पीडनीयस् तथा परः  
०१,१९२।००७द्@१०३_०००६ उत्सादनीयाः कौन्तेयाः सर्वे क्षत्रस्य मे मताः  
०१,१९२।००७द्@१०३_०००७ एवं पराजिताः सर्वे यदि यूयं गमिष्यथ  
०१,१९२।००७द्@१०३_०००८ अकृत्वा संविदं कां चित् तद् वस् तप्स्यत्य् असंशयम्  
०१,१९२।००७द्@१०३_०००९ अयं देशश् च कालश् च पाण्डवोद्धरणाय नः  
०१,१९२।००७द्@१०३_००१० न चेद् एवं करिष्यध्वं लोके हास्या भविष्यथ  
०१,१९२।००७द्@१०३_००११ यम् एते संश्रिता वस्तुं कामयन्ते च भूमिपम्  
०१,१९२।००७द्@१०३_००१२ सो ऽल्पवीर्यबलो राजा द्रुपदो वै मतो मम  
०१,१९२।००७द्@१०३_००१३ यावद् एतान् न जानन्ति जीवतो वृष्णिपुङ्गवाः  
०१,१९२।००७द्@१०३_००१४ चैद्यश् च पुरुषव्याघ्रः शिशुपालः प्रतापवान्  
०१,१९२।००७द्@१०३_००१५ एकीभावं गता राज्ञा द्रुपदेन महात्मना  
०१,१९२।००७द्@१०३_००१६ दुराधर्षतरा राजन् भविष्यन्ति न संशयः  
०१,१९२।००७द्@१०३_००१७ यावत् त्व् अचलतां सर्वे प्राप्नुवन्ति नराधिपाः  
०१,१९२।००७द्@१०३_००१८ तावद् एव व्यवस्यामः पाण्डवानां वधं प्रति  
०१,१९२।००७द्@१०३_००१९ मुक्ता जतुगृहाद् भीमाद् आशीविषमुखाद् इव  
०१,१९२।००७द्@१०३_००२० पुनर् यद् इह मुच्यन्ते महन् नो भयम् आविशेत्  
०१,१९२।००७द्@१०३_००२१ तेषाम् इहोपयातानाम् एषां च पुरवासिनाम्  
०१,१९२।००७द्@१०३_००२२ अन्तरे दुष्करं स्थातुं मेषयोर् महतोर् इव  
०१,१९२।००७द्@१०३_००२३ हलधृक्प्रगृहीतानि बलानि बलिनां स्वयम्  
०१,१९२।००७द्@१०३_००२४ यावन् न कुरुसेनायां पतन्ति पतगा इव  
०१,१९२।००७द्@१०३_००२५ तावत् सर्वाभिसारेण पुरम् एतद् विनाश्यताम्  
०१,१९२।००७द्@१०३_००२६ एतद् अत्र परं मन्ये प्राप्तकालं नरर्षभाः  
०१,१९२।००७द्@१०३_००२७ शकुनेर् वचनं श्रुत्वा भाषमाणस्य दुर्मतेः  
०१,१९२।००७द्@१०३_००२८ सौमदत्तिर् इदं वाक्यं जगाद परमं ततः  
०१,१९२।००७द्@१०३_००२९ प्रकृतीः सप्त वै ज्ञात्वा आत्मनश् च परस्य च  
०१,१९२।००७द्@१०३_००३० तथा देशं च कालं च षड्विधांश् च नयेद् गुणान्  
०१,१९२।००७द्@१०३_००३१ स्थानं वृद्धिं क्षयं चैव भूमिं मित्राणि विक्रमम्  
०१,१९२।००७द्@१०३_००३२ समीक्ष्याथाभियुञ्जीत परं व्यसनपीडितम्  
०१,१९२।००७द्@१०३_००३३ ततो ऽहं पाण्डवान् मन्ये मित्रकोशसमन्वितान्  
०१,१९२।००७द्@१०३_००३४ बलस्थान् विक्रमस्थांश् च स्वकृतैः प्रकृतिप्रियान्  
०१,१९२।००७द्@१०३_००३५ वपुषा भुवि भूतानां नेत्राणि च मनांसि च  
०१,१९२।००७द्@१०३_००३६ श्रोत्रं मधुरया वाचा रमयत्य् अर्जुनो नृणाम्  
०१,१९२।००७द्@१०३_००३७ न तु केवलदैवेन प्रजा भावेन भेजिरे  
०१,१९२।००७द्@१०३_००३८ यद् बभूव मनःकान्तं कर्मणा स चकार तत्  
०१,१९२।००७द्@१०३_००३९ न ह्य् अयुक्तं न चासक्तं नामृतं न च विप्रियम्  
०१,१९२।००७द्@१०३_००४० भाषितं चारुभाषस्य जज्ञे पार्थस्य भारती  
०१,१९२।००७द्@१०३_००४१ तान् एवं गुणसम्पन्नान् सम्पन्नान् राजलक्षणैः  
०१,१९२।००७द्@१०३_००४२ न तान् पश्यामि ये शक्ताः समुच्छेत्तुं यथाबलात्  
०१,१९२।००७द्@१०३_००४३ प्रभावशक्तिर् विपुला मन्त्रशक्तिश् च पुष्कला  
०१,१९२।००७द्@१०३_००४४ तथैवोत्साहशक्तिश् च पार्थेष्व् अभ्यधिका सदा  
०१,१९२।००७द्@१०३_००४५ मौलमित्रबलानां च कालज्ञो वै युधिष्ठिरः  
०१,१९२।००७द्@१०३_००४६ साम्ना दानेन भेदेन दण्डेनेति युधिष्ठिरः  
०१,१९२।००७द्@१०३_००४७ अमित्रं यतते जेतुं न रोषेणेति मे मतिः  
०१,१९२।००७द्@१०३_००४८ परिक्रीय धनैः शत्रून् मित्राणि च धनानि च  
०१,१९२।००७द्@१०३_००४९ मूलं च सुदृढं कृत्वा हन्त्य् अरीन् पाण्डवस् ततः  
०१,१९२।००७द्@१०३_००५० अशक्यान् पाण्डवान् मन्ये देवैर् अपि सवासवैः  
०१,१९२।००७द्@१०३_००५१ एषाम् अर्थे सदा युक्तौ कृष्णसङ्कर्षणाव् उभौ  
०१,१९२।००७द्@१०३_००५२ श्रेयश् च यदि मन्यध्वं मन्मतं यदि वो मतम्  
०१,१९२।००७द्@१०३_००५३ संविदं पाण्डवैः सार्धं कृत्वा याम यथागतम्  
०१,१९२।००७द्@१०३_००५४ गोपुराट्टालकैर् उच्चैर् उपतल्पशतैर् अपि  
०१,१९२।००७द्@१०३_००५५ गुप्तं पुरवरं श्रेष्ठम् एतद् अद्भिश् च संवृतम्  
०१,१९२।००७द्@१०३_००५६ तृणधान्येन्धनरसैस् तथा यन्त्रायुधौषधैः  
०१,१९२।००७द्@१०३_००५७ युक्तं ह्य् उरुकवाटैश् च द्रव्यागारतुषादिकैः  
०१,१९२।००७द्@१०३_००५८ भीमोच्छ्रितमहाचक्रं बृहदट्टालसंवृतम्  
०१,१९२।००७द्@१०३_००५९ दृढप्राकारनिर्यूहं शतघ्नीजालसंवृतम्  
०१,१९२।००७द्@१०३_००६० ऐष्टको दारवो वप्रो मानुषश् चेति यः स्मृतः  
०१,१९२।००७द्@१०३_००६१ प्राकारकर्तृभिर् वीरैर् नृगर्भस् तत्र पूजितः  
०१,१९२।००७द्@१०३_००६२ तद् एतन् नरगर्भेण पाण्डरेण विराजते  
०१,१९२।००७द्@१०३_००६३ सालेनानेकतालेन सर्वतः संवृतं पुरम्  
०१,१९२।००७द्@१०३_००६४ अनुरक्ताः प्रकृतयो द्रुपदस्य महात्मनः  
०१,१९२।००७द्@१०३_००६५ दानमानार्चिताः सर्वे बाह्याश् चाभ्यन्तराश् च ये  
०१,१९२।००७द्@१०३_००६६ प्रतिरुद्धान् इमाञ् ज्ञात्वा राजभिर् भीमविक्रमैः  
०१,१९२।००७द्@१०३_००६७ उपयास्यन्ति दाशार्हाः समुदग्रोच्छ्रितायुधाः  
०१,१९२।००७द्@१०३_००६८ तस्मात् सन्धिं वयं कृत्वा धार्तराष्ट्रस्य पाण्डवैः  
०१,१९२।००७द्@१०३_००६९ स्वराष्ट्रम् एव गच्छामो यद्य् आप्तं वचनं मम  
०१,१९२।००७द्@१०३_००७० एतन् मम मतं सर्वैः क्रियतां यदि रोचते  
०१,१९२।००७द्@१०३_००७१ एतच् च सुकृतं मन्ये क्षेमं चापि महीक्षिताम्  
०१,१९२।००७द्@१०३_००७२ सौमदत्तेर् वचः श्रुत्वा कर्णो वैकर्तनो वृषा  
०१,१९२।००७द्@१०३_००७३ उवाच वचनं काले कालज्ञः सर्वकर्मणाम्  
०१,१९२।००७द्@१०३_००७४ नीतिपूर्वम् इदं सर्वम् उक्तं वचनम् अर्थवत्  
०१,१९२।००७द्@१०३_००७५ वचनं नाभ्यसूयामि श्रूयतां मद्वचःस्थितिः  
०१,१९२।००७द्@१०३_००७६ द्वैधीभावो न गन्तव्यः सर्वकर्मसु मानवैः  
०१,१९२।००७द्@१०३_००७७ द्विधाभूतेन मनसा ह्य् अन्यत् कर्म न सिध्यति  
०१,१९२।००७द्@१०३_००७८ सम्प्रयाणासनाभ्यां तु कर्शनेन तथैव च  
०१,१९२।००७द्@१०३_००७९ नैतच् छक्यं पुरं हन्तुम् आक्रन्दो ऽस्याप्य् अशोभनः  
०१,१९२।००७द्@१०३_००८० अवमर्दनकालो ऽत्र मतश् चिन्तयतो मम  
०१,१९२।००७द्@१०३_००८१ यावन् नो वृष्णयः पार्ष्णीं न गृह्णन्ति रणप्रियाः  
०१,१९२।००७द्@१०३_००८२ प्रभवन्तो हृष्टतुष्टाः स्वबाहुबलशालिनः  
०१,१९२।००७द्@१०३_००८३ प्राकारम् अवमृद्नन्तु परिघाः पूरयन्त्व् अपि  
०१,१९२।००७द्@१०३_००८४ प्रस्रावयन्तु सलिलं क्रियतां विषमं समम्  
०१,१९२।००७द्@१०३_००८५ तृणकाष्ठेन महता खातम् अस्य प्रपूर्यताम्  
०१,१९२।००७द्@१०३_००८६ घुष्यतां राजसैन्येषु परेषां यो हनिष्यति  
०१,१९२।००७द्@१०३_००८७ नागम् अश्वं पदातिं वा दानमानं स लप्स्यते  
०१,१९२।००७द्@१०३_००८८ नागे दश सहस्राणि पञ्च चाश्वपदातिषु  
०१,१९२।००७द्@१०३_००८९ रथे वै द्विगुणं नागाद् वसु दास्यन्ति पार्थिवाः  
०१,१९२।००७द्@१०३_००९० यश् च कामसुखे सक्तो बालश् च स्थविरश् च यः  
०१,१९२।००७द्@१०३_००९१ अयुद्धमनसो ये च ते तु तिष्ठन्तु भीरवः  
०१,१९२।००७द्@१०३_००९२ प्रदरश् च न दातव्यो न गन्तव्यम् अचोदितैः  
०१,१९२।००७द्@१०३_००९३ यशो रक्षत भद्रं वो जेष्यामो वै वयं पुरम्  
०१,१९२।००७द्@१०३_००९४ अनुलोमाश् च नो वाताः सर्वतो मृगपक्षिणः  
०१,१९२।००७द्@१०३_००९५ अग्नयश् च विराजन्ते शस्त्राणि कवचानि च  
०१,१९२।००७द्@१०३_००९६ ततः कर्णवचः श्रुत्वा धार्तराष्ट्रप्रियैषिणः  
०१,१९२।००७द्@१०३_००९७ निर्ययुः पृथिवीपालाश् चालयन्तः परान् रणे  
०१,१९२।००७द्@१०३_००९८ न हि तेषां मनःसक्तिर् इन्द्रियार्थेषु सर्वशः  
०१,१९२।००७द्@१०३_००९९ यथा पुनर् अरिघ्नानां प्रसवो युद्ध एव च  
०१,१९२।००७द्@१०३_०१०० वैकर्तनपुरोवातः सैन्धवोर्मिमहास्वनः  
०१,१९२।००७द्@१०३_०१०१ दुःशासनमहामत्स्यो दुर्योधनमहाग्रहः  
०१,१९२।००७द्@१०३_०१०२ स राजसागरो भीमो भीमघोषप्रदर्शनः  
०१,१९२।००७द्@१०३_०१०३ अभिदुद्राव वेगेन पुरं तद् अपसव्यतः  
०१,१९२।००७द्@१०३_०१०४ तद् अनीकम् अनाधृष्यं शस्त्राग्निव्यालदीपितम्  
०१,१९२।००७द्@१०३_०१०५ समुत्कूलितम् आज्ञाय चुक्रुशुर् द्रुपदात्मजाः  
०१,१९२।००७द्@१०३_०१०६ ते मेघसमनिर्घोषैर् बलिनः स्यन्दनोत्तमैः  
०१,१९२।००७द्@१०३_०१०७ निर्ययुर् नगरद्वारात् त्रासयन्तः परान् रणे  
०१,१९२।००७द्@१०३_०१०८ धृष्टद्युम्नः शिखण्डी च सुमित्रः प्रियदर्शनः  
०१,१९२।००७द्@१०३_०१०९ चित्रकेतुः सुकेतुश् च ध्वजसेनश् च वीर्यवान्  
०१,१९२।००७द्@१०३_०११० पुत्रा द्रुपदराजस्य बलवन्तो जयैषिणः  
०१,१९२।००७द्@१०३_०१११ द्रुपदश् च महावीर्यः पाण्डरोष्णीषकेतनः  
०१,१९२।००७द्@१०३_०११२ पाण्डरव्यजनच्छत्रः पाण्डरध्वजवाहनः  
०१,१९२।००७द्@१०३_०११३ सपुत्रगणमध्यस्थः शुशुभे राजसत्तमः  
०१,१९२।००७द्@१०३_०११४ चन्द्रमा ज्योतिषां मध्ये पौर्णमास्याम् इवोदितः  
०१,१९२।००७द्@१०३_०११५ अथोद्धूतपताकाग्रम् अजिह्मगतिम् अव्ययम्  
०१,१९२।००७द्@१०३_०११६ द्रुपदानीकम् आयान्तं कुरुसैन्यम् अभिद्रवत्  
०१,१९२।००७द्@१०३_०११७ तयोर् उभयतो जज्ञे भैरवस् तुमुलः स्वनः  
०१,१९२।००७द्@१०३_०११८ बलयोः सम्प्रहरतोः स्रवन्त्योः सरितोर् इव  
०१,१९२।००७द्@१०३_०११९ प्रकीर्णरथनागाश्वैस् तान्य् अनीकानि सर्वशः  
०१,१९२।००७द्@१०३_०१२० ज्योतींषि विप्रकीर्णानि सर्वतः प्रचकाशिरे  
०१,१९२।००७द्@१०३_०१२१ उत्कृष्टभेरीनिनदे सम्प्रवृत्ते महारवे  
०१,१९२।००७द्@१०३_०१२२ अमर्षिता महात्मानः पाण्डवा निर्ययुस् ततः  
०१,१९२।००७द्@१०३_०१२३ रथान् वै मेघनिर्घोषान् युक्तान् परमवाजिभिः  
०१,१९२।००७द्@१०३_०१२४ धन्विनो ध्वजिनः शुभ्रान् आस्थाय भरतर्षभाः  
०१,१९२।००७द्@१०३_०१२५ ततः पाण्डुसुतान् दृष्ट्वा रथस्थान् आत्तकार्मुकान्  
०१,१९२।००७द्@१०३_०१२६ नृपाणाम् अभवत् कम्पो वेपथुर् हृदयेषु च  
०१,१९२।००७द्@१०३_०१२७ निर्यातेष्व् अथ पार्थेषु द्रौपदं तद् बलं रणे  
०१,१९२।००७द्@१०३_०१२८ आविशत् परमो हर्षः प्रमोदश् च जयं प्रति  
०१,१९२।००७द्@१०३_०१२९ स मुहूर्तं व्यतिकरः सैन्यानाम् अभवद् भृशम्  
०१,१९२।००७द्@१०३_०१३० ततो द्वन्द्वम् अयुध्यन्त मृत्युं कृत्वा निवर्तनम्  
०१,१९२।००७द्@१०३_०१३१ जघ्नतुः समरे तस्मिन् सुमित्रप्रियदर्शनौ  
०१,१९२।००७द्@१०३_०१३२ जयद्रथश् च कर्णश् च पश्यतः सव्यसाचिनः  
०१,१९२।००७द्@१०३_०१३३ अर्जुनः प्रेक्ष्य निहतौ सुमित्रप्रियदर्शनौ  
०१,१९२।००७द्@१०३_०१३४ जयद्रथसुतं तत्र जघान पितुर् अन्तिके  
०१,१९२।००७द्@१०३_०१३५ वृषसेनाद् अवरजं सुबाहुं वै धनञ्जयः  
०१,१९२।००७द्@१०३_०१३६ कर्णपुत्रं महावीर्यं रथनीडाद् अपातयत्  
०१,१९२।००७द्@१०३_०१३७ तौ सुतौ निहतौ दृष्ट्वा राजसिंहौ तरस्विनौ  
०१,१९२।००७द्@१०३_०१३८ नामृष्येतां महाबाहू प्रहारम् इव सद्गजौ  
०१,१९२।००७द्@१०३_०१३९ तौ जग्मतुर् असम्भ्रान्तौ फल्गुनस्य रथं प्रति  
०१,१९२।००७द्@१०३_०१४० प्रतिमुक्ततलत्राणौ त्रायमाणौ परस्परम्  
०१,१९२।००७द्@१०३_०१४१ सन्निपातस् तयोर् आसीत् फल्गुनेन महामृधे  
०१,१९२।००७द्@१०३_०१४२ वृत्रशम्बरयोः सङ्ख्ये वज्रिणेव महारणे  
०१,१९२।००७द्@१०३_०१४३ त्रीन् हयाञ् जघ्नतुस् तत्र फल्गुनस्य नरर्षभौ  
०१,१९२।००७द्@१०३_०१४४ ततः किलिकिलाशब्दः कुरूणाम् अभवत् तदा  
०१,१९२।००७द्@१०३_०१४५ तान् हयान् निहतान् दृष्ट्वा भीमसेनः प्रतापवान्  
०१,१९२।००७द्@१०३_०१४६ निमेषान्तरमात्रेण रथम् अश्वैर् अयोजयत्  
०१,१९२।००७द्@१०३_०१४७ उपयातं रथं दृष्ट्वा दुर्योधनपुरःसरौ  
०१,१९२।००७द्@१०३_०१४८ सौबलः सौमदत्तिश् च समेयातां परन्तपौ  
०१,१९२।००७द्@१०३_०१४९ तैः पञ्चभिर् अदीनात्मा भीमसेनो महाबलः  
०१,१९२।००७द्@१०३_०१५० अयुध्यत बलैर् वीरैर् इन्द्रियार्थैर् इवेश्वरः  
०१,१९२।००७द्@१०३_०१५१ तैर् निरुद्धो न सन्त्रासं जगाम समितिञ्जयः  
०१,१९२।००७द्@१०३_०१५२ पञ्चभिर् द्विरदैर् मत्तैर् निरुद्ध इव केसरी  
०१,१९२।००७द्@१०३_०१५३ तस्य ते युगपत् पञ्च पञ्चभिर् निशितैः शरैः  
०१,१९२।००७द्@१०३_०१५४ सारथिं वाजिनश् चैव निन्युर् वैवस्वतक्षयम्  
०१,१९२।००७द्@१०३_०१५५ हताश्वात् स्यन्दनश्रेष्ठाद् अवरुह्य महारथः  
०१,१९२।००७द्@१०३_०१५६ चचार विविधान् मार्गान् असिम् उद्यम्य पाण्डवः  
०१,१९२।००७द्@१०३_०१५७ अश्वस्कन्धेषु चक्रेषु युगेष्व् ईषासु चैव ह  
०१,१९२।००७द्@१०३_०१५८ व्यचरत् पातयञ् शत्रून् सुपर्ण इव भोगिनः  
०१,१९२।००७द्@१०३_०१५९ विधनुष्कं विकवचं विरथं च समीक्ष्य तम्  
०१,१९२।००७द्@१०३_०१६० अभिपेतुर् नरव्याघ्रम् अर्जुनप्रमुखा रथाः  
०१,१९२।००७द्@१०३_०१६१ धृष्टद्युम्नः शिखण्डी च यमौ च युधि दुर्जयौ  
०१,१९२।००७द्@१०३_०१६२ तस्मिन् दाशरथे युद्धे प्रवृत्ते शरवृष्टिभिः  
०१,१९२।००७द्@१०३_०१६३ रथा ध्वजाः पताकाश् च सर्वम् अन्तरधीयत  
०१,१९२।००७द्@१०३_०१६४ तत् प्रवृत्तं चिरं कालं युद्धं समम् इवाभवत्  
०१,१९२।००७द्@१०३_०१६५ रथेनाथ महाबाहुर् अर्जुनो ऽभ्यपतत् पुनः  
०१,१९२।००७द्@१०३_०१६६ तम् आपतन्तं दृष्ट्वैव महाबाहुर् धनुर्धरः  
०१,१९२।००७द्@१०३_०१६७ कर्णो ऽस्त्रविदुषां श्रेष्ठो वारयाम् आस सायकैः  
०१,१९२।००७द्@१०३_०१६८ स तेनाभिहतः पार्थो वासविर् वज्रसन्निभान्  
०१,१९२।००७द्@१०३_०१६९ त्रीञ् शरान् सन्दधे क्रुद्धो वधे कर्णस्य पाण्डवः  
०१,१९२।००७द्@१०३_०१७० तैः शरैर् आहतं कर्णं ध्वजयष्टिम् उपाश्रितम्  
०१,१९२।००७द्@१०३_०१७१ अपोवाह रथेनाशु सूतः परपुरञ्जयम्  
०१,१९२।००७द्@१०३_०१७२ ततः पराजिते कर्णे धार्तराष्ट्रान् महद् भयम्  
०१,१९२।००७द्@१०३_०१७३ विवेश समुदग्रांश् च पाञ्चालान् प्रसमीक्ष्य च  
०१,१९२।००७द्@१०३_०१७४ तत् प्रकम्पितम् अत्यर्थं दृष्ट्वा वै सौबलो बलम्  
०१,१९२।००७द्@१०३_०१७५ गिरा गम्भीरया वीरः समाश्वासयतासकृत्  
०१,१९२।००७द्@१०३_०१७६ धार्तराष्ट्रैस् ततः सर्वैर् दुर्योधनपुरःसरैः  
०१,१९२।००७द्@१०३_०१७७ धृतं तत् पुनर् एवासीद् बलं पार्थप्रकम्पितम्  
०१,१९२।००७द्@१०३_०१७८ ततो दुर्योधनं दृष्ट्वा भीमो भीमपराक्रमः  
०१,१९२।००७द्@१०३_०१७९ अक्रुध्यत् स महाबाहुर् अगारं जातुषं स्मरन्  
०१,१९२।००७द्@१०३_०१८० ततः सङ्ग्रामशिरसि ददर्श विपुलद्रुमम्  
०१,१९२।००७द्@१०३_०१८१ आयामभूतं तिष्ठन्तं स्कन्धपञ्चाशद् उन्नतम्  
०१,१९२।००७द्@१०३_०१८२ महास्कन्धं महोत्सेधं शक्रध्वजम् इवोच्छ्रितम्  
०१,१९२।००७द्@१०३_०१८३ चित्रमाल्याम्बरधरं पताकाशतशोभितम्  
०१,१९२।००७द्@१०३_०१८४ सालम् उद्यम्य पाणिभ्याम् उद्धृत्य च रणे बली  
०१,१९२।००७द्@१०३_०१८५ अभिपेदे परान् सङ्ख्ये वज्रपाणिर् इवासुरान्  
०१,१९२।००७द्@१०३_०१८६ भीमसेनभयार्तानि फल्गुनाभिहतानि च  
०१,१९२।००७द्@१०३_०१८७ न शेकुस् तान्य् अनीकानि धार्तराष्ट्राभिरक्षितुम्  
०१,१९२।००७द्@१०३_०१८८ तानि सम्भ्रान्तयोधानि श्रान्तवाजिगजानि च  
०१,१९२।००७द्@१०३_०१८९ दिशः प्राकालयद् भीमो दिवीवाभ्राणि मारुतः  
०१,१९२।००७द्@१०३_०१९० तान् निवृत्तान् निरानन्दान् हतवारणवाजिनः  
०१,१९२।००७द्@१०३_०१९१ नानुसस्रुर् न चाजघ्नुर् नोचुः किं चिच् च दारुणम्  
०१,१९२।००७द्@१०३_०१९२ स्वम् एव शिबिरं जग्मुः क्षत्रियाः शरविक्षताः  
०१,१९२।००७द्@१०३_०१९३ परे ऽप्य् अभिययुर् हृष्टाः पुरं पौरसुखावहाः  
०१,१९२।००७द्@१०३_०१९४ मुहूर्तम् अभवद् वैरं तेषां वै पाण्डवैः सह  
०१,१९२।००७द्@१०३_०१९५ यावत् तद् युद्धम् अभवन् महद् देवासुरोपमम्  
०१,१९२।००७द्@१०३_०१९६ सुवृत्तं चक्रिरे सर्वे सुप्राप्ताम् अब्रुवन् वधूम्  
०१,१९२।००७द्@१०३_०१९७ कृतार्थं द्रुपदं चोचुर् धृष्टद्युम्नं च पार्षतम्  
०१,१९२।००७द्@१०३_०१९८ शकुनिः सिन्धुराजश् च कर्णदुर्योधनाव् अपि  
०१,१९२।००७द्@१०३_०१९९ तेषां तद् अभवद् दुःखं हृदि वाचा तु नाब्रुवन्  
०१,१९२।००७द्@१०३_०२०० ततः प्रयाता राजानः सर्व एव यथागतम्  
०१,१९२।००७द्@१०३_०२०१ धार्तराष्ट्रा हि ते सर्वे गता नागपुरं तदा  
०१,१९२।००७द्@१०३_०२०२ प्राग् एव पुररोधात् तु पाण्डवैर् अश्वसादिनः  
०१,१९२।००७द्@१०३_०२०३ प्रेषिता गच्छतारिष्टान् अस्मान् आख्यात शौरये  
०१,१९२।००७द्@१०३_०२०४ ते त्व् अदीर्घेण कालेन गत्वा द्वारवतीं पुरीम्  
०१,१९२।००७द्@१०३_०२०५ ऊचुः सङ्कर्षणोपेन्द्रौ वचनं वचनक्षमौ  
०१,१९२।००७द्@१०३_०२०६ कुशलं पाण्डवाः सर्वान् आहुः स्मान्धकवृष्णयः  
०१,१९२।००७द्@१०३_०२०७ आत्मनश् चाक्षतान् आहुर् विमुक्ताञ् जातुषाद् गृहात्  
०१,१९२।००७द्@१०३_०२०८ समाजे द्रौपदीं स्माहुर् लब्धां राजीवलोचनाम्  
०१,१९२।००७द्@१०३_०२०९ आत्मनः सदृशीं सर्वे शीलवृत्तसमाधिभिः  
०१,१९२।००७द्@१०३_०२१० तच् छ्रुत्वा वचनं कृष्णस् तान् उवाचोत्तरं वचः  
०१,१९२।००७द्@१०३_०२११ सर्वम् एतद् अहं जाने वधात् तस्य तु रक्षसः  
०१,१९२।००७द्@१०३_०२१२ तत उद्योजयाम् आस केशवश् चतुरङ्गिणीम्  
०१,१९२।००७द्@१०३_०२१३ सेवां समुपयात् तूर्णं पाञ्चालनगरं प्रति  
०१,१९२।००७द्@१०३_०२१४ ततः सङ्कर्षणश् चैव केशवश् च महाबलः  
०१,१९२।००७द्@१०३_०२१५ यादवैः सह सर्वैश् च पाण्डवान् अभिजग्मतुः  
०१,१९२।००७द्@१०३_०२१६ पितृष्वसारं सम्पूज्य द्रुपदं च यथाविधि  
०१,१९२।००७द्@१०३_०२१७ द्रौपदीं भूषणैः शुभ्रैर् भूषयित्वा महाधनैः  
०१,१९२।००७द्@१०३_०२१८ न्यायतः पूजिता राज्ञा द्रुपदेन महात्मना  
०१,१९२।००७द्@१०३_०२१९ रेमिरे पाण्डवैः सार्धं पाञ्चालनगरे तदा  
०१,१९२।००८अ वृत्ते स्वयंवरे चैव राजानः सर्व एव ते  
०१,१९२।००८च् यथागतं विप्रजग्मुर् विदित्वा पाण्डवान् वृतान्  
०१,१९२।००९अ अथ दुर्योधनो राजा विमना भ्रातृभिः सह  
०१,१९२।००९च् अश्वत्थाम्ना मातुलेन कर्णेन च कृपेण च  
०१,१९२।०१०अ विनिवृत्तो वृतं दृष्ट्वा द्रौपद्या श्वेतवाहनम्  
०१,१९२।०१०च् तं तु दुःशासनो व्रीडन् मन्दं मन्दम् इवाब्रवीत्  
०१,१९२।०१०द्*१९४०_०१ खिद्यच्छुष्यन्मुखो राजा दूयमानेन चेतसा  
०१,१९२।०११अ यद्य् असौ ब्राह्मणो न स्याद् विन्देत द्रौपदीं न सः  
०१,१९२।०११च् न हि तं तत्त्वतो राजन् वेद कश् चिद् धनञ्जयम्  
०१,१९२।०१२अ दैवं तु परमं मन्ये पौरुषं तु निरर्थकम्  
०१,१९२।०१२च् धिग् अस्मत्पौरुषं तात यद् धरन्तीह पाण्डवाः  
०१,१९२।०१२द्*१९४१_०१ बद्ध्वा चक्षूंषि नः पार्था राज्ञां च द्रुपदात्मजाम्  
०१,१९२।०१२द्*१९४१_०२ उद्वाह्य राज्ञां तैर् न्यस्तं पादं वामं पृथासुतैः  
०१,१९२।०१२द्*१९४१_०३ विमुक्ताः कथम् एतेन जतुवेश्महविर्भुजा  
०१,१९२।०१२द्*१९४१_०४ अस्माकं पौरुषं सत्त्वं बुद्धिश् चापि गता कुतः  
०१,१९२।०१२द्*१९४१_०५ वयं हता मातुलाद्य विश्वस्य च पुरोचनम्  
०१,१९२।०१२द्*१९४१_०६ अदग्ध्वा पाण्डवान् दग्ध्वा स्वयं दग्धो हुताशने  
०१,१९२।०१२द्*१९४१_०७ मत्तो मातुल मन्ये ऽहं पाण्डवा बुद्धिमत्तराः  
०१,१९२।०१२द्*१९४१_०८ तेषां नास्ति भयं मृत्योर् मुक्तानां जतुवेश्मनः  
०१,१९२।०१३अ एवं सम्भाषमाणास् ते निन्दन्तश् च पुरोचनम्  
०१,१९२।०१३ब्*१९४२_०१ पञ्चपुत्रां किरातीं च विदुरं च महामतिम्  
०१,१९२।०१३च् विविशुर् हास्तिनपुरं दीना विगतचेतसः  
०१,१९२।०१४अ त्रस्ता विगतसङ्कल्पा दृष्ट्वा पार्थान् महौजसः  
०१,१९२।०१४च् मुक्तान् हव्यवहाच् चैनान् संयुक्तान् द्रुपदेन च  
०१,१९२।०१५अ धृष्टद्युम्नं च सञ्चिन्त्य तथैव च शिखण्डिनम्  
०१,१९२।०१५च् द्रुपदस्यात्मजांश् चान्यान् सर्वयुद्धविशारदान्  
०१,१९२।०१५द्*१९४३_०१ मुखानि धार्तराष्ट्राणां दृष्ट्वा क्षत्ता मुदान्वितः  
०१,१९२।०१५द्*१९४३_०२ विकसद्धृन्मुखाम्भोजः पद्मं दृष्ट्वेव भास्करम्  
०१,१९२।०१६अ विदुरस् त्व् अथ ताञ् श्रुत्वा द्रौपद्या पाण्डवान् वृतान्  
०१,१९२।०१६ब्*१९४४_०१ सर्वांस् तु बलिनो वीरान् संयुक्तान् द्रुपदेन च  
०१,१९२।०१६च् व्रीडितान् धार्तराष्ट्रांश् च भग्नदर्पान् उपागतान्  
०१,१९२।०१७अ ततः प्रीतमनाः क्षत्ता धृतराष्ट्रं विशां पते  
०१,१९२।०१७च् उवाच दिष्ट्या कुरवो वर्धन्त इति विस्मितः  
०१,१९२।०१७द्*१९४५=०३ वैशम्पायनः  
०१,१९२।०१७द्*१९४५_०१ सर्वापद्भ्यो विमुक्ताश् च विमुक्ता राजसङ्गरात्  
०१,१९२।०१७द्*१९४५_०२ कृष्णया संवृताश् चैव वीरलक्ष्म्या तथैव च  
०१,१९२।०१७द्*१९४५_०३ विदुरोक्तं वचः श्रुत्वा सामान्यात् कौरवा इति  
०१,१९२।०१७द्*१९४५_०४ उल्ललास स हर्षेण सन्तोषभरितो नृपः  
०१,१९२।०१७द्*१९४५_०५ प्रहर्षहरितो राजा स्तम्भीभूत इव क्षणम्  
०१,१९२।०१८अ वैचित्रवीर्यस् तु नृपो निशम्य विदुरस्य तत्  
०१,१९२।०१८च् अब्रवीत् परमप्रीतो दिष्ट्या दिष्ट्येति भारत  
०१,१९२।०१९अ मन्यते हि वृतं पुत्रं ज्येष्ठं द्रुपदकन्यया  
०१,१९२।०१९च् दुर्योधनम् अविज्ञानात् प्रज्ञाचक्षुर् नरेश्वरः  
०१,१९२।०२०अ अथ त्व् आज्ञापयाम् आस द्रौपद्या भूषणं बहु  
०१,१९२।०२०ब्*१९४६_०१ पुत्राणां च तथा सर्वं विचित्राभरणं वरम्  
०१,१९२।०२०च् आनीयतां वै कृष्णेति पुत्रं दुर्योधनं तदा  
०१,१९२।०२१अ अथास्य पश्चाद् विदुर आचख्यौ पाण्डवान् वृतान्  
०१,१९२।०२१ब्*१९४७_०१ पुत्राभिवृद्धिसन्तोषश्रवणानन्दनिर्भरम्  
०१,१९२।०२१ब्*१९४७_०२ कौरवा इति सामान्यान् न मन्येथास् तवात्मजान्  
०१,१९२।०२१ब्*१९४७_०३ वर्धिता इति मद्वाक्याद् वर्धिताः पाण्डुनन्दनाः  
०१,१९२।०२१ब्*१९४७_०४ कृष्णया संवृताः पार्था विमुक्ता राजसङ्गरात्  
०१,१९२।०२१च् सर्वान् कुशलिनो वीरान् पूजितान् द्रुपदेन च  
०१,१९२।०२१द्*१९४८_०१ सङ्कर्षणेन कृष्णेन सत्कृतान् पाण्डुनन्दनान्  
०१,१९२।०२१द्*१९४९_०१ एतच् छ्रुत्वा तु वचनं विदुरस्य नराधिपः  
०१,१९२।०२१द्*१९४९_०२ आकारच्छादनार्थं तु दिष्ट्या दिष्ट्येति चाब्रवीत्  
०१,१९२।०२१द्*१९४९_०३ एवं विदुर भद्रं ते यदि जीवन्ति पाण्डवाः  
०१,१९२।०२१द्*१९४९_०४ साध्वाचारा तथा कुन्ती सम्बन्धो द्रुपदेन च  
०१,१९२।०२१द्*१९४९_०५ अन्ववाये वसोर् जातः प्रवरो मात्स्यके कुले  
०१,१९२।०२१द्*१९४९_०६ वृत्तविद्यातपोवृद्धः पार्थिवानां धुरन्धरः  
०१,१९२।०२१द्*१९४९_०७ पुत्राश् चास्य तथा पौत्राः सर्वे सुचरितव्रताः  
०१,१९२।०२१द्*१९५०_०१ न ममौ मे तनौ प्रीतिस् त्वद्वाक्यामृतसम्भवा  
०१,१९२।०२१द्*१९५०_०२ आलिङ्गस्वेति मां क्षत्तः पुनः पुनर् अभाषत  
०१,१९२।०२१द्*१९५०_०३ दुर्भावगोपनार्थाय बाहू विस्तार्य दूरतः  
०१,१९२।०२१द्*१९५०_०४ एह्य् एहि विदुर प्राज्ञ माम् आलिङ्गितुम् अर्हसि  
०१,१९२।०२१द्*१९५०_०५ इत्य् उक्त्वाकृष्य विदुरं ज्ञात्वान्तर्भावम् आत्मनः  
०१,१९२।०२१द्*१९५०_०६ आलिलिङ्गे दृढं दोर्भ्यां निरुच्छ्वासं दुरात्मवान्  
०१,१९२।०२१ए तेषां सम्बन्धिनश् चान्यान् बहून् बलसमन्वितान्  
०१,१९२।०२१फ़्*१९५१_०१ समागतान् पाण्डवेयैस् तस्मिन्न् एव स्वयंवरे  
०१,१९२।०२२ धृतराष्ट्र उवाच  
०१,१९२।०२२अ यथैव पाण्डोः पुत्रास् ते तथैवाभ्यधिका मम  
०१,१९२।०२२च् सेयम् अभ्यधिका प्रीतिर् वृद्धिर् विदुर मे मता  
०१,१९२।०२२द्*१९५२_०१ या प्रीतिः पाण्डुपुत्रेषु न सान्यत्र ममाभिभो  
०१,१९२।०२२द्*१९५२_०२ नित्यो ऽयं निश्चितः क्षत्तः सत्यं सत्येन ते शपे  
०१,१९२।०२२द्*१९५३_०१ तेषां सम्बन्धिनश् चान्ये बहवः सुमहाबलाः  
०१,१९२।०२२द्*१९५४_०१ तन् मे पुत्रा दुरात्मानो विनष्टा इति मे मतिः  
०१,१९२।०२२ए यत् ते कुशलिनो वीरा मित्रवन्तश् च पाण्डवाः  
०१,१९२।०२२फ़्*१९५५_०१ मित्रवन्तो ऽभवन् पुत्रा दुर्योधनमुखाः सदा  
०१,१९२।०२२फ़्*१९५५_०२ मया श्रुता यदा वह्नेर् दग्धाः पाण्डुसुता इति  
०१,१९२।०२२फ़्*१९५५_०३ तदादह्यं दिवारात्रं न भोक्ष्ये न स्वपामि च  
०१,१९२।०२२फ़्*१९५५_०४ असहायाश् च मे पुत्रा लूनपक्षा इव द्विजाः  
०१,१९२।०२२फ़्*१९५५_०५ तत्त्वतः शृणु मे क्षत्तः सुसहायाः सुता मम  
०१,१९२।०२२फ़्*१९५५_०६ अद्य मे स्थिरसाम्राज्यम् आचन्द्रार्कं ममाभवत्  
०१,१९२।०२३अ को हि द्रुपदम् आसाद्य मित्रं क्षत्तः सबान्धवम्  
०१,१९२।०२३च् न बुभूषेद् भवेनार्थी गतश्रीर् अपि पार्थिवः  
०१,१९२।०२४ वैशम्पायन उवाच  
०१,१९२।०२४अ तं तथा भाषमाणं तु विदुरः प्रत्यभाषत  
०१,१९२।०२४ब्*१९५६_०१ बुद्धिर् एषा महाराज रूढमूला च ते हृदि  
०१,१९२।०२४ब्*१९५६_०२ कर्मणा मनसा वाचा स्थिरा यदि जनेश्वर  
०१,१९२।०२४च् नित्यं भवतु ते बुद्धिर् एषा राजञ् शतं समाः  
०१,१९२।०२४द्*१९५७_०१ इत्य् उक्त्वा प्रययौ राजन् विदुरः स्वं निवेशनम्  
०१,१९२।०२४द्*१९५८_०१ इत्य् उक्त्वा निरगात् क्षत्ता स्वगृहाय महामते  
०१,१९२।०२५अ ततो दुर्योधनश् चैव राधेयश् च विशां पते  
०१,१९२।०२५च् धृतराष्ट्रम् उपागम्य वचो ऽब्रूताम् इदं तदा  
०१,१९२।०२६अ सन्निधौ विदुरस्य त्वां वक्तुं नृप न शक्नुवः  
०१,१९२।०२६च् विविक्तम् इति वक्ष्यावः किं तवेदं चिकीर्षितम्  
०१,१९२।०२७अ सपत्नवृद्धिं यत् तात मन्यसे वृद्धिम् आत्मनः  
०१,१९२।०२७च् अभिष्टौषि च यत् क्षत्तुः समीपे द्विपदां वर  
०१,१९२।०२८अ अन्यस्मिन् नृप कर्तव्ये त्वम् अन्यत् कुरुषे ऽनघ  
०१,१९२।०२८च् तेषां बलविघातो हि कर्तव्यस् तात नित्यशः  
०१,१९२।०२९अ ते वयं प्राप्तकालस्य चिकीर्षां मन्त्रयामहे  
०१,१९२।०२९च् यथा नो न ग्रसेयुस् ते सपुत्रबलबान्धवान्  
०१,१९३।०००*१९५९=०० वैशम्पायनः  
०१,१९३।०००*१९५९_०१ दुर्योधनेनैवम् उक्तः कर्णेन च विशां पते  
०१,१९३।०००*१९५९_०२ पुत्रं च सूतपुत्रं च धृतराष्ट्रो ऽब्रवीद् इदम्  
०१,१९३।००१ धृतराष्ट्र उवाच  
०१,१९३।००१अ अहम् अप्य् एवम् एवैतच् चिन्तयामि यथा युवाम्  
०१,१९३।००१च् विवेक्तुं नाहम् इच्छामि त्व् आकारं विदुरं प्रति  
०१,१९३।००२अ अतस् तेषां गुणान् एव कीर्तयामि विशेषतः  
०१,१९३।००२च् नावबुध्येत विदुरो ममाभिप्रायम् इङ्गितैः  
०१,१९३।००३अ यच् च त्वं मन्यसे प्राप्तं तद् ब्रूहि त्वं सुयोधन  
०१,१९३।००३च् राधेय मन्यसे त्वं च यत् प्राप्तं तद् ब्रवीहि मे  
०१,१९३।००४ दुर्योधन उवाच  
०१,१९३।००४अ अद्य तान् कुशलैर् विप्रैः सुकृतैर् आप्तकारिभिः  
०१,१९३।००४च् कुन्तीपुत्रान् भेदयामो माद्रीपुत्रौ च पाण्डवौ  
०१,१९३।००५अ अथ वा द्रुपदो राजा महद्भिर् वित्तसञ्चयैः  
०१,१९३।००५च् पुत्राश् चास्य प्रलोभ्यन्ताम् अमात्याश् चैव सर्वशः  
०१,१९३।००६अ परित्यजध्वं राजानं कुन्तीपुत्रं युधिष्ठिरम्  
०१,१९३।००६च् अथ तत्रैव वा तेषां निवासं रोचयन्तु ते  
०१,१९३।००७अ इहैषां दोषवद् वासं वर्णयन्तु पृथक् पृथक्  
०१,१९३।००७च् ते भिद्यमानास् तत्रैव मनः कुर्वन्तु पाण्डवाः  
०१,१९३।००८अ अथवा कुशलाः के चिद् उपायनिपुणा नराः  
०१,१९३।००८च् इतरेतरतः पार्थान् भेदयन्त्व् अनुरागतः  
०१,१९३।००९अ व्युत्थापयन्तु वा कृष्णां बहुत्वात् सुकरं हि तत्  
०१,१९३।००९च् अथवा पाण्डवांस् तस्यां भेदयन्तु ततश् च ताम्  
०१,१९३।०१०अ भीमसेनस्य वा राजन्न् उपायकुशलैर् नरैः  
०१,१९३।०१०च् मृत्युर् विधीयतां छन्नैः स हि तेषां बलाधिकः  
०१,१९३।०१०द्*१९६०_०१ तम् आश्रित्य हि कौन्तेयः पुरा चास्मान् न मन्यते  
०१,१९३।०१०द्*१९६०_०२ स हि तीक्ष्णश् च शूरश् च तेषां चैव परायणम्  
०१,१९३।०११अ तस्मिंस् तु निहते राजन् हतोत्साहा हतौजसः  
०१,१९३।०११च् यतिष्यन्ते न राज्याय स हि तेषां व्यपाश्रयः  
०१,१९३।०१२अ अजेयो ह्य् अर्जुनः सङ्ख्ये पृष्ठगोपे वृकोदरे  
०१,१९३।०१२च् तम् ऋते फल्गुनो युद्धे राधेयस्य न पादभाक्  
०१,१९३।०१३अ ते जानमाना दौर्बल्यं भीमसेनम् ऋते महत्  
०१,१९३।०१३च् अस्मान् बलवतो ज्ञात्वा नशिष्यन्त्य् अबलीयसः  
०१,१९३।०१४अ इहागतेषु पार्थेषु निदेशवशवर्तिषु  
०१,१९३।०१४च् प्रवर्तिष्यामहे राजन् यथाश्रद्धं निबर्हणे  
०१,१९३।०१४द्*१९६१_०१ दर्पं विदधतां तेषां के चिद् अत्र मनस्विनः  
०१,१९३।०१४द्*१९६१_०२ द्रुपदस्यात्मजा राजंस् ते भिन्द्यन्तां ततः परैः  
०१,१९३।०१५अ अथवा दर्शनीयाभिः प्रमदाभिर् विलोभ्यताम्  
०१,१९३।०१५च् एकैकस् तत्र कौन्तेयस् ततः कृष्णा विरज्यताम्  
०१,१९३।०१६अ प्रेष्यतां वापि राधेयस् तेषाम् आगमनाय वै  
०१,१९३।०१६च् ते लोप्त्रहारैः सन्धाय वध्यन्ताम् आप्तकारिभिः  
०१,१९३।०१७अ एतेषाम् अभ्युपायानां यस् ते निर्दोषवान् मतः  
०१,१९३।०१७च् तस्य प्रयोगम् आतिष्ठ पुरा कालो ऽतिवर्तते  
०१,१९३।०१८अ यावच् चाकृतविश्वासा द्रुपदे पार्थिवर्षभे  
०१,१९३।०१८च् तावद् एवाद्य ते शक्या न शक्यास् तु ततः परम्  
०१,१९३।०१९अ एषा मम मतिस् तात निग्रहाय प्रवर्तते  
०१,१९३।०१९च् साधु वा यदि वासाधु किं वा राधेय मन्यसे  
०१,१९४।००१ कर्ण उवाच  
०१,१९४।००१अ दुर्योधन तव प्रज्ञा न सम्यग् इति मे मतिः  
०१,१९४।००१च् न ह्य् उपायेन ते शक्याः पाण्डवाः कुरुनन्दन  
०१,१९४।००२अ पूर्वम् एव हि ते सूक्ष्मैर् उपायैर् यतितास् त्वया  
०१,१९४।००२च् निग्रहीतुं यदा वीर शकिता न तदा त्वया  
०१,१९४।००३अ इहैव वर्तमानास् ते समीपे तव पार्थिव  
०१,१९४।००३च् अजातपक्षाः शिशवः शकिता नैव बाधितुम्  
०१,१९४।००४अ जातपक्षा विदेशस्था विवृद्धाः सर्वशो ऽद्य ते  
०१,१९४।००४च् नोपायसाध्याः कौन्तेया ममैषा मतिर् अच्युत  
०१,१९४।००५अ न च ते व्यसनैर् योक्तुं शक्या दिष्टकृता हि ते  
०१,१९४।००५च् शङ्किताश् चेप्सवश् चैव पितृपैतामहं पदम्  
०१,१९४।००६अ परस्परेण भेदश् च नाधातुं तेषु शक्यते  
०१,१९४।००६च् एकस्यां ये रताः पत्न्यां न भिद्यन्ते परस्परम्  
०१,१९४।००७अ न चापि कृष्णा शक्येत तेभ्यो भेदयितुं परैः  
०१,१९४।००७च् परिद्यूनान् वृतवती किम् उताद्य मृजावतः  
०१,१९४।००८अ ईप्सितश् च गुणः स्त्रीणाम् एकस्या बहुभर्तृता  
०१,१९४।००८च् तं च प्राप्तवती कृष्णा न सा भेदयितुं सुखम्  
०१,१९४।००९अ आर्यवृत्तश् च पाञ्चाल्यो न स राजा धनप्रियः  
०१,१९४।००९च् न सन्त्यक्ष्यति कौन्तेयान् राज्यदानैर् अपि ध्रुवम्  
०१,१९४।०१०अ तथास्य पुत्रो गुणवान् अनुरक्तश् च पाण्डवान्  
०१,१९४।०१०च् तस्मान् नोपायसाध्यांस् तान् अहं मन्ये कथं चन  
०१,१९४।०१०द्*१९६२_०१ पाण्डवान् भरतश्रेष्ठ विक्रमस् तत्र रोचताम्  
०१,१९४।०११अ इदं त्व् अद्य क्षमं कर्तुम् अस्माकं पुरुषर्षभ  
०१,१९४।०११च् यावन् न कृतमूलास् ते पाण्डवेया विशां पते  
०१,१९४।०११ए तावत् प्रहरणीयास् ते रोचतां तव विक्रमः  
०१,१९४।०१२अ अस्मत्पक्षो महान् यावद् यावत् पाञ्चालको लघुः  
०१,१९४।०१२च् तावत् प्रहरणं तेषां क्रियतां मा विचारय  
०१,१९४।०१३अ वाहनानि प्रभूतानि मित्राणि बहुलानि च  
०१,१९४।०१३च् यावन् न तेषां गान्धारे तावद् एवाशु विक्रम  
०१,१९४।०१४अ यावच् च राजा पाञ्चाल्यो नोद्यमे कुरुते मनः  
०१,१९४।०१४च् सह पुत्रैर् महावीर्यैस् तावद् एवाशु विक्रम  
०१,१९४।०१४द्*१९६३_०१ सदा च वैरी द्रुपदः सततं निकृतस् त्वया  
०१,१९४।०१४द्*१९६३_०२ यावन् न वर्धते मित्रै रोचतां तत्र विक्रमः  
०१,१९४।०१५अ यावन्न् आयाति वार्ष्णेयः कर्षन् यादववाहिनीम्  
०१,१९४।०१५च् राज्यार्थे पाण्डवेयानां तावद् एवाशु विक्रम  
०१,१९४।०१६अ वसूनि विविधान् भोगान् राज्यम् एव च केवलम्  
०१,१९४।०१६च् नात्याज्यम् अस्ति कृष्णस्य पाण्डवार्थे महीपते  
०१,१९४।०१७अ विक्रमेण मही प्राप्ता भरतेन महात्मना  
०१,१९४।०१७च् विक्रमेण च लोकांस् त्रीञ् जितवान् पाकशासनः  
०१,१९४।०१८अ विक्रमं च प्रशंसन्ति क्षत्रियस्य विशां पते  
०१,१९४।०१८च् स्वको हि धर्मः शूराणां विक्रमः पार्थिवर्षभ  
०१,१९४।०१९अ ते बलेन वयं राजन् महता चतुरङ्गिणा  
०१,१९४।०१९च् प्रमथ्य द्रुपदं शीघ्रम् आनयामेह पाण्डवान्  
०१,१९४।०२०अ न हि साम्ना न दानेन न भेदेन च पाण्डवाः  
०१,१९४।०२०च् शक्याः साधयितुं तस्माद् विक्रमेणैव ताञ् जहि  
०१,१९४।०२१अ तान् विक्रमेण जित्वेमाम् अखिलां भुङ्क्ष्व मेदिनीम्  
०१,१९४।०२१च् नान्यम् अत्र प्रपश्यामि कार्योपायं जनाधिप  
०१,१९४।०२२ वैशम्पायन उवाच  
०१,१९४।०२२अ श्रुत्वा तु राधेयवचो धृतराष्ट्रः प्रतापवान्  
०१,१९४।०२२च् अभिपूज्य ततः पश्चाद् इदं वचनम् अब्रवीत्  
०१,१९४।०२३अ उपपन्नं महाप्राज्ञे कृतास्त्रे सूतनन्दने  
०१,१९४।०२३च् त्वयि विक्रमसम्पन्नम् इदं वचनम् ईदृशम्  
०१,१९४।०२४अ भूय एव तु भीष्मश् च द्रोणो विदुर एव च  
०१,१९४।०२४च् युवां च कुरुतां बुद्धिं भवेद् या नः सुखोदया  
०१,१९४।०२५अ तत आनाय्य तान् सर्वान् मन्त्रिणः सुमहायशाः  
०१,१९४।०२५च् धृतराष्ट्रो महाराज मन्त्रयाम् आस वै तदा  
०१,१९५।००१ भीष्म उवाच  
०१,१९५।००१अ न रोचते विग्रहो मे पाण्डुपुत्रैः कथं चन  
०१,१९५।००१च् यथैव धृतराष्ट्रो मे तथा पाण्डुर् असंशयम्  
०१,१९५।००२अ गान्धार्याश् च यथा पुत्रास् तथा कुन्तीसुता मताः  
०१,१९५।००२च् यथा च मम ते रक्ष्या धृतराष्ट्र तथा तव  
०१,१९५।००३अ यथा च मम राज्ञश् च तथा दुर्योधनस्य ते  
०१,१९५।००३च् तथा कुरूणां सर्वेषाम् अन्येषाम् अपि भारत  
०१,१९५।००४अ एवं गते विग्रहं तैर् न रोचये; सन्धाय वीरैर् दीयताम् अद्य भूमिः  
०१,१९५।००४च् तेषाम् अपीदं प्रपितामहानाम्; राज्यं पितुश् चैव कुरूत्तमानाम्  
०१,१९५।००५अ दुर्योधन यथा राज्यं त्वम् इदं तात पश्यसि  
०१,१९५।००५च् मम पैतृकम् इत्य् एवं ते ऽपि पश्यन्ति पाण्डवाः  
०१,१९५।००६अ यदि राज्यं न ते प्राप्ताः पाण्डवेयास् तपस्विनः  
०१,१९५।००६च् कुत एव तवापीदं भारतस्य च कस्य चित्  
०१,१९५।००७अ अथ धर्मेण राज्यं त्वं प्राप्तवान् भरतर्षभ  
०१,१९५।००७च् ते ऽपि राज्यम् अनुप्राप्ताः पूर्वम् एवेति मे मतिः  
०१,१९५।००८अ मधुरेणैव राज्यस्य तेषाम् अर्धं प्रदीयताम्  
०१,१९५।००८च् एतद् धि पुरुषव्याघ्र हितं सर्वजनस्य च  
०१,१९५।००९अ अतो ऽन्यथा चेत् क्रियते न हितं नो भविष्यति  
०१,१९५।००९च् तवाप्य् अकीर्तिः सकला भविष्यति न संशयः  
०१,१९५।०१०अ कीर्तिरक्षणम् आतिष्ठ कीर्तिर् हि परमं बलम्  
०१,१९५।०१०अ*१९६४_०१ । । । । । । । । धर्मं कुरु कुलोचितम् (= १२ब्)  
०१,१९५।०१०अ*१९६४_०२ कीर्तिस् तु परमं तेजो । । । । । । । ।  
०१,१९५।०१०च् नष्टकीर्तेर् मनुष्यस्य जीवितं ह्य् अफलं स्मृतम्  
०१,१९५।०११अ यावत् कीर्तिर् मनुष्यस्य न प्रणश्यति कौरव  
०१,१९५।०११च् तावज् जीवति गान्धारे नष्टकीर्तिस् तु नश्यति  
०१,१९५।०१२अ तम् इमं समुपातिष्ठ धर्मं कुरुकुलोचितम्  
०१,१९५।०१२च् अनुरूपं महाबाहो पूर्वेषाम् आत्मनः कुरु  
०१,१९५।०१३अ दिष्ट्या धरन्ति ते वीरा दिष्ट्या जीवति सा पृथा  
०१,१९५।०१३च् दिष्ट्या पुरोचनः पापो नसकामो ऽत्ययं गतः  
०१,१९५।०१३द्*१९६५_०१ यदा प्रभृति दग्धास् ते कुन्तिभोजसुतासुताः  
०१,१९५।०१४अ तदा प्रभृति गान्धारे न शक्नोम्य् अभिवीक्षितुम्  
०१,१९५।०१४ब्*१९६६_०१ अदाहयो यदा पार्थान् स त्व् अग्नौ जतुवेश्मनि  
०१,१९५।०१४च् लोके प्राणभृतां कं चिच् छ्रुत्वा कुन्तीं तथागताम्  
०१,१९५।०१४द्*१९६७_०१ दुःखं न जायते राजन् भवान् सर्वस्य कारणम्  
०१,१९५।०१५अ न चापि दोषेण तथा लोको वैति पुरोचनम्  
०१,१९५।०१५च् यथा त्वां पुरुषव्याघ्र लोको दोषेण गच्छति  
०१,१९५।०१६अ तद् इदं जीवितं तेषां तव कल्मषनाशनम्  
०१,१९५।०१६च् सम्मन्तव्यं महाराज पाण्डवानां च दर्शनम्  
०१,१९५।०१७अ न चापि तेषां वीराणां जीवतां कुरुनन्दन  
०१,१९५।०१७च् पित्र्यो ऽंशः शक्य आदातुम् अपि वज्रभृता स्वयम्  
०१,१९५।०१८अ ते हि सर्वे स्थिता धर्मे सर्वे चैवैकचेतसः  
०१,१९५।०१८च् अधर्मेण निरस्ताश् च तुल्ये राज्ये विशेषतः  
०१,१९५।०१९अ यदि धर्मस् त्वया कार्यो यदि कार्यं प्रियं च मे  
०१,१९५।०१९च् क्षेमं च यदि कर्तव्यं तेषाम् अर्धं प्रदीयताम्  
०१,१९६।००१ द्रोण उवाच  
०१,१९६।००१अ मन्त्राय समुपानीतैर् धृतराष्ट्रहितैर् नृप  
०१,१९६।००१च् धर्म्यं पथ्यं यशस्यं च वाच्यम् इत्य् अनुशुश्रुमः  
०१,१९६।००२अ ममाप्य् एषा मतिस् तात या भीष्मस्य महात्मनः  
०१,१९६।००२च् संविभज्यास् तु कौन्तेया धर्म एष सनातनः  
०१,१९६।००३अ प्रेष्यतां द्रुपदायाशु नरः कश् चित् प्रियंवदः  
०१,१९६।००३च् बहुलं रत्नम् आदाय तेषाम् अर्थाय भारत  
०१,१९६।००४अ मिथः कृत्यं च तस्मै स आदाय बहु गच्छतु  
०१,१९६।००४च् वृद्धिं च परमां ब्रूयात् तत्संयोगोद्भवां तथा  
०१,१९६।००५अ सम्प्रीयमाणं त्वां ब्रूयाद् राजन् दूर्योधनं तथा  
०१,१९६।००५च् असकृद् द्रुपदे चैव धृष्टद्युम्ने च भारत  
०१,१९६।००६अ उचितत्वं प्रियत्वं च योगस्यापि च वर्णयेत्  
०१,१९६।००६च् पुनः पुनश् च कौन्तेयान् माद्रीपुत्रौ च सान्त्वयन्  
०१,१९६।००७अ हिरण्मयानि शुभ्राणि बहून्य् आभरणानि च  
०१,१९६।००७च् वचनात् तव राजेन्द्र द्रौपद्याः सम्प्रयच्छतु  
०१,१९६।००८अ तथा द्रुपदपुत्राणां सर्वेषां भरतर्षभ  
०१,१९६।००८च् पाण्डवानां च सर्वेषां कुन्त्या युक्तानि यानि च  
०१,१९६।००८द्*१९६८_०१ दत्त्वा तानि महार्हाणि पाण्डवान् सम्प्रहर्षय  
०१,१९६।००९अ एवं सान्त्वसमायुक्तं द्रुपदं पाण्डवैः सह  
०१,१९६।००९च् उक्त्वाथानन्तरं ब्रूयात् तेषाम् आगमनं प्रति  
०१,१९६।००९द्*१९६९_०१ सन्धीयतां यथाबुद्धिस् तत्त्ववेत्तृविदां वरः  
०१,१९६।०१०अ अनुज्ञातेषु वीरेषु बलं गच्छतु शोभनम्  
०१,१९६।०१०च् दुःशासनो विकर्णश् च पाण्डवान् आनयन्त्व् इह  
०१,१९६।०११अ ततस् ते पार्थिवश्रेष्ठ पूज्यमानाः सदा त्वया  
०१,१९६।०११च् प्रकृतीनाम् अनुमते पदे स्थास्यन्ति पैतृके  
०१,१९६।०१२अ एवं तव महाराज तेषु पुत्रेषु चैव ह  
०१,१९६।०१२च् वृत्तम् औपयिकं मन्ये भीष्मेण सह भारत  
०१,१९६।०१३ कर्ण उवाच  
०१,१९६।०१३अ योजिताव् अर्थमानाभ्यां सर्वकार्येष्व् अनन्तरौ  
०१,१९६।०१३च् न मन्त्रयेतां त्वच्छ्रेयः किम् अद्भुततरं ततः  
०१,१९६।०१४अ दुष्टेन मनसा यो वै प्रच्छन्नेनान्तरात्मना  
०१,१९६।०१४च् ब्रूयान् निःश्रेयसं नाम कथं कुर्यात् सतां मतम्  
०१,१९६।०१५अ न मित्राण्य् अर्थकृच्छ्रेषु श्रेयसे वेतराय वा  
०१,१९६।०१५च् विधिपूर्वं हि सर्वस्य दुःखं वा यदि वा सुखम्  
०१,१९६।०१६अ कृतप्रज्ञो ऽकृतप्रज्ञो बालो वृद्धश् च मानवः  
०१,१९६।०१६च् ससहायो ऽसहायश् च सर्वं सर्वत्र विन्दति  
०१,१९६।०१७अ श्रूयते हि पुरा कश् चिद् अम्बुवीच इति श्रुतः  
०१,१९६।०१७च् आसीद् राजगृहे राजा मागधानां महीक्षिताम्  
०१,१९६।०१८अ स हीनः करणैः सर्वैर् उच्छ्वासपरमो नृपः  
०१,१९६।०१८च् अमात्यसंस्थः कार्येषु सर्वेष्व् एवाभवत् तदा  
०१,१९६।०१८द्*१९७०_०१ तस्यामात्या बभूवुस् ते अन्योन्यसहितास् तदा  
०१,१९६।०१९अ तस्यामात्यो महाकर्णिर् बभूवैकेश्वरः पुरा  
०१,१९६।०१९च् स लब्धबलम् आत्मानं मन्यमानो ऽवमन्यते  
०१,१९६।०२०अ स राज्ञ उपभोग्यानि स्त्रियो रत्नधनानि च  
०१,१९६।०२०च् आददे सर्वशो मूढ ऐश्वर्यं च स्वयं तदा  
०१,१९६।०२१अ तद् आदाय च लुब्धस्य लाभाल् लोभो व्यवर्धत  
०१,१९६।०२१च् तथा हि सर्वम् आदाय राज्यम् अस्य जिहीर्षति  
०१,१९६।०२२अ हीनस्य करणैः सर्वैर् उच्छ्वासपरमस्य च  
०१,१९६।०२२च् यतमानो ऽपि तद् राज्यं न शशाकेति नः श्रुतम्  
०१,१९६।०२३अ किम् अन्यद् विहितान् नूनं तस्य सा पुरुषेन्द्रता  
०१,१९६।०२३ब्*१९७१_०१ यत् तस्य राज्यं सामात्यो न शक्नोत्य् अभिवर्धितुम्  
०१,१९६।०२३च् यदि ते विहितं राज्यं भविष्यति विशां पते  
०१,१९६।०२४अ मिषतः सर्वलोकस्य स्थास्यते त्वयि तद् ध्रुवम्  
०१,१९६।०२४च् अतो ऽन्यथा चेद् विहितं यतमानो न लप्स्यसे  
०१,१९६।०२५अ एवं विद्वन्न् उपादत्स्व मन्त्रिणां साध्व् असाधुताम्  
०१,१९६।०२५च् दुष्टानां चैव बोद्धव्यम् अदुष्टानां च भाषितम्  
०१,१९६।०२६ द्रोण उवाच  
०१,१९६।०२६अ विद्म ते भावदोषेण यदर्थम् इदम् उच्यते  
०१,१९६।०२६च् दुष्टः पाण्डवहेतोस् त्वं दोषं ख्यापयसे हि नः  
०१,१९६।०२७अ हितं तु परमं कर्ण ब्रवीमि कुरुवर्धनम्  
०१,१९६।०२७च् अथ त्वं मन्यसे दुष्टं ब्रूहि यत् परमं हितम्  
०१,१९६।०२८अ अतो ऽन्यथा चेत् क्रियते यद् ब्रवीमि परं हितम्  
०१,१९६।०२८च् कुरवो विनशिष्यन्ति नचिरेणेति मे मतिः  
०१,१९७।००१ विदुर उवाच  
०१,१९७।००१अ राजन् निःसंशयं श्रेयो वाच्यस् त्वम् असि बान्धवैः  
०१,१९७।००१च् न त्व् अशुश्रूषमाणेषु वाक्यं सम्प्रतितिष्ठति  
०१,१९७।००२अ हितं हि तव तद् वाक्यम् उक्तवान् कुरुसत्तमः  
०१,१९७।००२च् भीष्मः शान्तनवो राजन् प्रतिगृह्णासि तन् न च  
०१,१९७।००३अ तथा द्रोणेन बहुधा भाषितं हितम् उत्तमम्  
०१,१९७।००३च् तच् च राधासुतः कर्णो मन्यते न हितं तव  
०१,१९७।००४अ चिन्तयंश् च न पश्यामि राजंस् तव सुहृत्तमम्  
०१,१९७।००४च् आभ्यां पुरुषसिंहाभ्यां यो वा स्यात् प्रज्ञयाधिकः  
०१,१९७।००५अ इमौ हि वृद्धौ वयसा प्रज्ञया च श्रुतेन च  
०१,१९७।००५च् समौ च त्वयि राजेन्द्र तेषु पाण्डुसुतेषु च  
०१,१९७।००६अ धर्मे चानवमौ राजन् सत्यतायां च भारत  
०१,१९७।००६च् रामाद् दाशरथेश् चैव गयाच् चैव न संशयः  
०१,१९७।००७अ न चोक्तवन्ताव् अश्रेयः पुरस्ताद् अपि किं चन  
०१,१९७।००७च् न चाप्य् अपकृतं किं चिद् अनयोर् लक्ष्यते त्वयि  
०१,१९७।००८अ ताव् इमौ पुरुषव्याघ्राव् अनागसि नृप त्वयि  
०१,१९७।००८च् न मन्त्रयेतां त्वच् छ्रेयः कथं सत्यपराक्रमौ  
०१,१९७।००९अ प्रज्ञावन्तौ नरश्रेष्ठाव् अस्मिंल् लोके नराधिप  
०१,१९७।००९च् त्वन्निमित्तम् अतो नेमौ किं चिज् जिह्मं वदिष्यतः  
०१,१९७।००९द्*१९७२_०१ एतदर्थम् इमौ राजन् महात्मानौ महाद्युती  
०१,१९७।००९ए इति मे नैष्ठिकी बुद्धिर् वर्तते कुरुनन्दन  
०१,१९७।०१०अ न चार्थहेतोर् धर्मज्ञौ वक्ष्यतः पक्षसंश्रितम्  
०१,१९७।०१०च् एतद् धि परमं श्रेयो मेनाते तव भारत  
०१,१९७।०११अ दुर्योधनप्रभृतयः पुत्रा राजन् यथा तव  
०१,१९७।०११च् तथैव पाण्डवेयास् ते पुत्रा राजन् न संशयः  
०१,१९७।०१२अ तेषु चेद् अहितं किं चिन् मन्त्रयेयुर् अबुद्धितः  
०१,१९७।०१२च् मन्त्रिणस् ते न ते श्रेयः प्रपश्यन्ति विशेषतः  
०१,१९७।०१३अ अथ ते हृदये राजन् विशेषस् तेषु वर्तते  
०१,१९७।०१३च् अन्तरस्थं विवृण्वानाः श्रेयः कुर्युर् न ते ध्रुवम्  
०१,१९७।०१४अ एतदर्थम् इमौ राजन् महात्मानौ महाद्युती  
०१,१९७।०१४च् नोचतुर् विवृतं किं चिन् न ह्य् एष तव निश्चयः  
०१,१९७।०१५अ यच् चाप्य् अशक्यतां तेषाम् आहतुः पुरुषर्षभौ  
०१,१९७।०१५च् तत् तथा पुरुषव्याघ्र तव तद् भद्रम् अस्तु ते  
०१,१९७।०१६अ कथं हि पाण्डवः श्रीमान् सव्यसाची परन्तपः  
०१,१९७।०१६च् शक्यो विजेतुं सङ्ग्रामे राजन् मघवता अपि  
०१,१९७।०१७अ भीमसेनो महाबाहुर् नागायुतबलो महान्  
०१,१९७।०१७च् कथं हि युधि शक्येत विजेतुम् अमरैर् अपि  
०१,१९७।०१७द्*१९७३_०१ राक्षसाणां क्षयकरो बाहुशाली महाबलः  
०१,१९७।०१७द्*१९७३_०२ हिडिम्बो निहतो येन बाहुयुद्धेन भारत  
०१,१९७।०१७द्*१९७३_०३ यो रावणसमो युद्धे तथा च बकराक्षसः  
०१,१९७।०१७द्*१९७३_०४ स युध्यमानो राजेन्द्र भीमो भीमपराक्रमः  
०१,१९७।०१७द्*१९७३_०५ उद्योगं त्वत्कृतं श्रुत्वा युद्धार्थं पाण्डवैः सह  
०१,१९७।०१७द्*१९७३_०६ आगमिष्यन्ति सर्वे वै यादवाः शलभा इव  
०१,१९७।०१८अ तथैव कृतिनौ युद्धे यमौ यमसुताव् इव  
०१,१९७।०१८च् कथं विषहितुं शक्यौ रणे जीवितुम् इच्छता  
०१,१९७।०१९अ यस्मिन् धृतिर् अनुक्रोशः क्षमा सत्यं पराक्रमः  
०१,१९७।०१९च् नित्यानि पाण्डवश्रेष्ठे स जीयेत कथं रणे  
०१,१९७।०२०अ येषां पक्षधरो रामो येषां मन्त्री जनार्दनः  
०१,१९७।०२०च् किं नु तैर् अजितं सङ्ख्ये येषां पक्षे च सात्यकिः  
०१,१९७।०२१अ द्रुपदः श्वशुरो येषां येषां श्यालाश् च पार्षताः  
०१,१९७।०२१च् धृष्टद्युम्नमुखा वीरा भ्रातरो द्रुपदात्मजाः  
०१,१९७।०२१द्*१९७४_०१ चैद्यश् च येषां भ्राता च शिशुपालो महारथः  
०१,१९७।०२२अ सो ऽशक्यतां च विज्ञाय तेषाम् अग्रेण भारत  
०१,१९७।०२२च् दायाद्यतां च धर्मेण सम्यक् तेषु समाचर  
०१,१९७।०२३अ इदं निर्दिग्धम् अयशः पुरोचनकृतं महत्  
०१,१९७।०२३च् तेषाम् अनुग्रहेणाद्य राजन् प्रक्षालयात्मनः  
०१,१९७।०२३द्*१९७५_०१ तेषाम् अनुग्रहश् चायं सर्वेषां चैव नः कुले  
०१,१९७।०२३द्*१९७५_०२ जीवितं च परं श्रेयः क्षत्रस्य च विवर्धनम्  
०१,१९७।०२४अ द्रुपदो ऽपि महान् राजा कृतवैरश् च नः पुरा  
०१,१९७।०२४च् तस्य सङ्ग्रहणं राजन् स्वपक्षस्य विवर्धनम्  
०१,१९७।०२५अ बलवन्तश् च दाशार्हा बहवश् च विशां पते  
०१,१९७।०२५च् यतः कृष्णस् ततस् ते स्युर् यतः कृष्णस् ततो जयः  
०१,१९७।०२६अ यच् च साम्नैव शक्येत कार्यं साधयितुं नृप  
०१,१९७।०२६च् को दैवशप्तस् तत् कार्तुं विग्रहेण समाचरेत्  
०१,१९७।०२७अ श्रुत्वा च जीवतः पार्थान् पौरजानपदो जनः  
०१,१९७।०२७च् बलवद् दर्शने गृध्नुस् तेषां राजन् कुरु प्रियम्  
०१,१९७।०२८अ दुर्योधनश् च कर्णश् च शकुनिश् चापि सौबलः  
०१,१९७।०२८च् अधर्मयुक्ता दुष्प्रज्ञा बाला मैषां वचः कृथाः  
०१,१९७।०२९अ उक्तम् एतन् मया राजन् पुरा गुणवतस् तव  
०१,१९७।०२९च् दुर्योधनापराधेन प्रजेयं विनशिष्यति  
०१,१९७।०२९द्@१०४=००२७ धृतराष्ट्रः  
०१,१९७।०२९द्@१०४_०००१ अजय्याः पाण्डवा युद्धे हरेण हरिणापि वा  
०१,१९७।०२९द्@१०४_०००२ त्रैलोक्येनापि भूपाल किम् उ तैः खलु मानवैः  
०१,१९७।०२९द्@१०४_०००३ दैवानुकूलाः कौन्तेया दैवं तेषां परायणम्  
०१,१९७।०२९द्@१०४_०००४ प्रत्यक्षम् एतत् सर्वेषां मुक्ता जतुगृहानलात्  
०१,१९७।०२९द्@१०४_०००५ जित्वा गन्धर्वराजानं धौम्यं प्राप्य पुरोहितम्  
०१,१९७।०२९द्@१०४_०००६ पाञ्चालनगरं प्राप्य हत्वा लक्षम् अमानुषम्  
०१,१९७।०२९द्@१०४_०००७ अनम्यं धनुर् आनाम्य शिरोभिः सह भूभृताम्  
०१,१९७।०२९द्@१०४_०००८ चैद्यमागधकर्णाद्यैः किं कृतं तत्र भूमिपैः  
०१,१९७।०२९द्@१०४_०००९ आरूढमूलाः पार्थाश् च दरिद्रा निर्धना इति  
०१,१९७।०२९द्@१०४_००१० जेतुं शक्या न मन्येथा अजय्याः पाण्डवाः सुरैः  
०१,१९७।०२९द्@१०४_००११ यावत् तिष्ठति लोके ऽस्मिन् कृष्णो यादववंशजः  
०१,१९७।०२९द्@१०४_००१२ मुरारिः केशिहन्ता च लीलामानुषविग्रहः  
०१,१९७।०२९द्@१०४_००१३ प्रणतार्तिहरो योगी केशवः क्लेशनाशनः  
०१,१९७।०२९द्@१०४_००१४ भक्तानुवत्सलो भक्तस्वान्तवेश्मगृही तथा  
०१,१९७।०२९द्@१०४_००१५ चतुःसागरपर्यन्तां केवलं पृथिवीं न हि  
०१,१९७।०२९द्@१०४_००१६ धर्मात्मजो महाराज तावत् त्रैलोक्यम् अर्हति  
०१,१९७।०२९द्@१०४_००१७ अलं कर्णानया बुद्ध्या नोत्साहय सुयोधनम्  
०१,१९७।०२९द्@१०४_००१८ शकुने गच्छ मा गाधं निरयं कौरवैः सह  
०१,१९७।०२९द्@१०४_००१९ पाण्डवाश् च वयं सर्वे भूमिपालाः सबान्धवाः  
०१,१९७।०२९द्@१०४_००२० वृष्ण्यन्धकपुरोगाश् च यादवाः सहकेशवाः  
०१,१९७।०२९द्@१०४_००२१ सर्वे सम्भूय जीवाम सपुत्रपशुबान्धवाः  
०१,१९७।०२९द्@१०४_००२२ बोधयध्वं तथा यूयं तथैव शरदां शतम्  
०१,१९७।०२९द्@१०४_००२३ मा पुत्रवशगो भूप तव पुत्रः सुदुर्मतिः  
०१,१९७।०२९द्@१०४_००२४ आनीय पाण्डवान् साधून् पुत्रांश् च सह सर्वशः  
०१,१९७।०२९द्@१०४_००२५ अभेदेन निरीक्षस्व न भेदं चक्षुषोः कुरु  
०१,१९७।०२९द्@१०४_००२६ मनसा स्नेहपूर्णेन निर्भेदो नखमांसवत्  
०१,१९७।०२९द्@१०४_००२७ पार्थिवार्थे प्रियं ब्रूहि नाप्रियं सूतनन्दन  
०१,१९७।०२९द्@१०४_००२८ पुत्र त्वं च न मे ब्रूहि पार्थानाम् अहितं क्व चित्  
०१,१९७।०२९द्@१०४_००२९ दुर्योधनम् असन्मार्गान् निवर्तय महामते  
०१,१९८।००१ धृतराष्ट्र उवाच  
०१,१९८।००१अ भीष्मः शान्तनवो विद्वान् द्रोणश् च भगवान् ऋषिः  
०१,१९८।००१च् हितं परमकं वाक्यं त्वं च सत्यं ब्रवीषि माम्  
०१,१९८।००२अ यथैव पाण्डोस् ते वीराः कुन्तीपुत्रा महारथाः  
०१,१९८।००२च् तथैव धर्मतः सर्वे मम पुत्रा न संशयः  
०१,१९८।००३अ यथैव मम पुत्राणाम् इदं राज्यं विधीयते  
०१,१९८।००३च् तथैव पाण्डुपुत्राणाम् इदं राज्यं न संशयः  
०१,१९८।००४अ क्षत्तर् आनय गच्छैतान् सह मात्रा सुसत्कृतान्  
०१,१९८।००४च् तया च देवरूपिण्या कृष्णया सह भारत  
०१,१९८।००५अ दिष्ट्या जीवन्ति ते पार्था दिष्ट्या जीवति सा पृथा  
०१,१९८।००५च् दिष्ट्या द्रुपदकन्यां च लब्धवन्तो महारथाः  
०१,१९८।००६अ दिष्ट्या वर्धामहे सर्वे दिष्ट्या शान्तः पुरोचनः  
०१,१९८।००६च् दिष्ट्या मम परं दुःखम् अपनीतं महाद्युते  
०१,१९८।००६द्*१९७६_०१ त्वम् एव गत्वा विदुर तान् इहानय माचिरात्  
०१,१९८।००७ वैशम्पायन उवाच  
०१,१९८।००७*१९७७_०१ एवम् उक्तस् ततः क्षत्ता रथम् आरुह्य शीघ्रगम्  
०१,१९८।००७*१९७७_०२ अगात् कतिपयाहोभिः पाञ्चालान् राजधर्मवित्  
०१,१९८।००७अ ततो जगाम विदुरो धृतराष्ट्रस्य शासनात्  
०१,१९८।००७च् सकाशं यज्ञसेनस्य पाण्डवानां च भारत  
०१,१९८।००७द्*१९७८_०१ समुपादाय रत्नानि वसूनि विविधानि च  
०१,१९८।००७द्*१९७८_०२ द्रौपद्याः पाण्डवानां च यज्ञसेनस्य चैव हि  
०१,१९८।००७द्*१९७९_०१ आगतं विदुरं श्रुत्वा द्रुपदो राजसत्तमः  
०१,१९८।००७द्*१९७९_०२ स्वपुत्रैः सह धर्मात्मा पूजयाम् आस धर्मतः  
०१,१९८।००८अ तत्र गत्वा स धर्मज्ञः सर्वशास्त्रविशारदः  
०१,१९८।००८च् द्रुपदं न्यायतो राजन् संयुक्तम् उपतस्थिवान्  
०१,१९८।००९अ स चापि प्रतिजग्राह धर्मेण विदुरं ततः  
०१,१९८।००९ब्*१९८०_०१ चक्रे पूजां यथान्यायं विदुरस्य महात्मनः  
०१,१९८।००९च् चक्रतुश् च यथान्यायं कुशलप्रश्नसंविदम्  
०१,१९८।०१०अ ददर्श पाण्डवांस् तत्र वासुदेवं च भारत  
०१,१९८।०१०च् स्नेहात् परिष्वज्य स तान् पप्रच्छानामयं ततः  
०१,१९८।०११अ तैश् चाप्य् अमितबुद्धिः स पूजितो ऽथ यथाक्रमम्  
०१,१९८।०११च् वचनाद् धृतराष्ट्रस्य स्नेहयुक्तं पुनः पुनः  
०१,१९८।०११द्*१९८१_०१ पाण्डवा विनयोपेता नत्वालिङ्ग्य विशां पते  
०१,१९८।०११द्*१९८१_०२ दृष्ट्वा मुहुर् मुहू राजन् हर्षाद् अश्रूण्य् अवर्तयन्  
०१,१९८।०१२अ पप्रच्छानामयं राजंस् ततस् तान् पाण्डुनन्दनान्  
०१,१९८।०१२च् प्रददौ चापि रत्नानि विविधानि वसूनि च  
०१,१९८।०१३अ पाण्डवानां च कुन्त्याश् च द्रौपद्याश् च विशां पते  
०१,१९८।०१३च् द्रुपदस्य च पुत्राणां यथा दत्तानि कौरवैः  
०१,१९८।०१३द्*१९८२_०१ सङ्कर्षणं वासुदेवं प्रणम्य विदुरस् ततः  
०१,१९८।०१३द्*१९८२_०२ आसने काञ्चने शुभ्रे निषसाद महामतिः  
०१,१९८।०१३द्*१९८२_०३ कृत्वा मिथस् तु संलापं मुदा पुनर् अभाषत  
०१,१९८।०१३द्*१९८२_०४ भीष्मद्रोणाजमीढैश् च यद् उक्तं पाण्डवान् प्रति  
०१,१९८।०१३द्*१९८२_०५ अवदत् तत्र तत् सर्वं सर्वेषाम् अनुशृण्वताम्  
०१,१९८।०१४अ प्रोवाच चामितमतिः प्रश्रितं विनयान्वितः  
०१,१९८।०१४च् द्रुपदं पाण्डुपुत्राणां सन्निधौ केशवस्य च  
०१,१९८।०१५अ राजञ् शृणु सहामात्यः सपुत्रश् च वचो मम  
०१,१९८।०१५च् धृतराष्ट्रः सपुत्रस् त्वां सहामात्यः सबान्धवः  
०१,१९८।०१६अ अब्रवीत् कुशलं राजन् प्रीयमाणः पुनः पुनः  
०१,१९८।०१६च् प्रीतिमांस् ते दृढं चापि सम्बन्धेन नराधिप  
०१,१९८।०१७अ तथा भीष्मः शान्तनवः कौरवैः सह सर्वशः  
०१,१९८।०१७च् कुशलं त्वां महाप्राज्ञः सर्वतः परिपृच्छति  
०१,१९८।०१८अ भारद्वाजो महेष्वासो द्रोणः प्रियसखस् तव  
०१,१९८।०१८च् समाश्लेषम् उपेत्य त्वां कुशलं परिपृच्छति  
०१,१९८।०१९अ धृतराष्ट्रश् च पाञ्चाल्य त्वया सम्बन्धम् ईयिवान्  
०१,१९८।०१९च् कृतार्थं मन्यते ऽऽत्मानं तथा सर्वे ऽपि कौरवाः  
०१,१९८।०१९द्*१९८३_०१ त्रिदशैः सह सम्बन्धो न तथा प्रीतिकृत्तमः  
०१,१९८।०२०अ न तथा राज्यसम्प्राप्तिस् तेषां प्रीतिकरी मता  
०१,१९८।०२०च् यथा सम्बन्धकं प्राप्य यज्ञसेन त्वया सह  
०१,१९८।०२१अ एतद् विदित्वा तु भवान् प्रस्थापयतु पाण्डवान्  
०१,१९८।०२१च् द्रष्टुं हि पाण्डुदायादांस् त्वरन्ते कुरवो भृशम्  
०१,१९८।०२२अ विप्रोषिता दीर्घकालम् इमे चापि नरर्षभाः  
०१,१९८।०२२च् उत्सुका नगरं द्रष्टुं भविष्यन्ति पृथा तथा  
०१,१९८।०२३अ कृष्णाम् अपि च पाञ्चालीं सर्वाः कुरुवरस्त्रियः  
०१,१९८।०२३च् द्रष्टुकामाः प्रतीक्षन्ते पुरं च विषयं च नः  
०१,१९८।०२४अ स भवान् पाण्डुपुत्राणाम् आज्ञापयतु माचिरम्  
०१,१९८।०२४च् गमनं सहदाराणाम् एतद् आगमनं मम  
०१,१९८।०२५अ विसृष्टेषु त्वया राजन् पाण्डवेषु महात्मसु  
०१,१९८।०२५च् ततो ऽहं प्रेषयिष्यामि धृतराष्ट्रस्य शीघ्रगान्  
०१,१९८।०२५ए आगमिष्यन्ति कौन्तेयाः कुन्ती च सह कृष्णया  
०१,१९९।००१ द्रुपद उवाच  
०१,१९९।००१अ एवम् एतन् महाप्राज्ञ यथात्थ विदुराद्य माम्  
०१,१९९।००१च् ममापि परमो हर्षः सम्बन्धे ऽस्मिन् कृते विभो  
०१,१९९।००२अ गमनं चापि युक्तं स्याद् गृहम् एषां महात्मनाम्  
०१,१९९।००२च् न तु तावन् मया युक्तम् एतद् वक्तुं स्वयं गिरा  
०१,१९९।००३अ यदा तु मन्यते वीरः कुन्तीपुत्रो युधिष्ठिरः  
०१,१९९।००३च् भीमसेनार्जुनौ चैव यमौ च पुरुषर्षभौ  
०१,१९९।००४अ रामकृष्णौ च धर्मज्ञौ तदा गच्छन्तु पाण्डवाः  
०१,१९९।००४च् एतौ हि पुरुषव्याघ्राव् एषां प्रियहिते रतौ  
०१,१९९।००५ युधिष्ठिर उवाच  
०१,१९९।००५अ परवन्तो वयं राजंस् त्वयि सर्वे सहानुगाः  
०१,१९९।००५च् यथा वक्ष्यसि नः प्रीत्या करिष्यामस् तथा वयम्  
०१,१९९।००६ वैशम्पायन उवाच  
०१,१९९।००६अ ततो ऽब्रवीद् वासुदेवो गमनं मम रोचते  
०१,१९९।००६च् यथा वा मन्यते राजा द्रुपदः सर्वधर्मवित्  
०१,१९९।००७ द्रुपद उवाच  
०१,१९९।००७अ यथैव मन्यते वीरो दाशार्हः पुरुषोत्तमः  
०१,१९९।००७च् प्राप्तकालं महाबाहुः सा बुद्धिर् निश्चिता मम  
०१,१९९।००८अ यथैव हि महाभागाः कौन्तेया मम साम्प्रतम्  
०१,१९९।००८च् तथैव वासुदेवस्य पाण्डुपुत्रा न संशयः  
०१,१९९।००९अ न तद् ध्यायति कौन्तेयो धर्मपुत्रो युधिष्ठिरः  
०१,१९९।००९च् यद् एषां पुरुषव्याघ्रः श्रेयो ध्यायति केशवः  
०१,१९९।००९द्@१०५=०००० वैशम्पायनः  
०१,१९९।००९द्@१०५=०००४ कुन्ती  
०१,१९९।००९द्@१०५=००१३ वैशम्पायनः  
०१,१९९।००९द्@१०५=००१५ विदुरः  
०१,१९९।००९द्@१०५_०००१ पृथायास् तु तथा वेश्म प्रविवेश महाद्युतिः  
०१,१९९।००९द्@१०५_०००२ पादौ स्पृष्ट्वा पृथायास् तु शिरसा च महीं गतः  
०१,१९९।००९द्@१०५_०००३ दृष्ट्वा तु देवरं कुन्ती शुशोच च मुहुर् मुहुः  
०१,१९९।००९द्@१०५_०००४ वैचित्रवीर्य ते पुत्राः कथं चिज् जीवितास् त्वया  
०१,१९९।००९द्@१०५_०००५ त्वत्प्रसादाज् जतुगृहे त्राताः प्रत्यागतास् तव  
०१,१९९।००९द्@१०५_०००६ कूर्मश् चिन्तयते पुत्रान् यत्र वा तत्र वा गतः  
०१,१९९।००९द्@१०५_०००७ चिन्तया वर्धयेत् पुत्रान् यथा कुशलिनस् तथा  
०१,१९९।००९द्@१०५_०००८ तव पुत्रास् तु जीवन्ति त्वं त्राता भरतर्षभ  
०१,१९९।००९द्@१०५_०००९ यथा परभृतः पुत्रान् अरिष्टा वर्धयेत् सदा  
०१,१९९।००९द्@१०५_००१० तथैव तव पुत्रास् तु मया तात सुरक्षिताः  
०१,१९९।००९द्@१०५_००११ दुःखास् तु बहवः प्राप्तास् तथा प्राणान्तिका मया  
०१,१९९।००९द्@१०५_००१२ अतः परं न जानामि कर्तव्यं ज्ञातुम् अर्हसि  
०१,१९९।००९द्@१०५_००१३ इत्य् एवम् उक्त्वा दुःखार्ता शुशोच परमातुरा  
०१,१९९।००९द्@१०५_००१४ प्रणिपत्याब्रवीत् क्षत्ता मा शोच इति भारत  
०१,१९९।००९द्@१०५_००१५ न विनश्यन्ति लोकेषु तव पुत्रा महाबलाः  
०१,१९९।००९द्@१०५_००१६ अचिरेणैव कालेन स्वराज्यस्था भवन्ति ते  
०१,१९९।००९द्@१०५_००१७ बान्धवैः सहिताः सर्वैर् मा शोकं कुरु माधवि  
०१,१९९।०१० वैशम्पायन उवाच  
०१,१९९।०१०अ ततस् ते समनुज्ञाता द्रुपदेन महात्मना  
०१,१९९।०१०च् पाण्डवाश् चैव कृष्णश् च विदुरश् च महामतिः  
०१,१९९।०११अ आदाय द्रौपदीं कृष्णां कुन्तीं चैव यशस्विनीम्  
०१,१९९।०११च् सविहारं सुखं जग्मुर् नगरं नागसाह्वयम्  
०१,१९९।०११द्@१०६_०००१ सुवर्णकक्ष्याग्रैवेयान् सुवर्णाङ्कुशभूषितान्  
०१,१९९।०११द्@१०६_०००२ जाम्बूनदपरिष्कारान् प्रभिन्नकरटामुखान्  
०१,१९९।०११द्@१०६_०००३ अधिष्ठितान् महामात्रैः सर्वशस्त्रसमन्वितान्  
०१,१९९।०११द्@१०६_०००४ सहस्रं प्रददौ राजा गजानां वरवर्मिणाम्  
०१,१९९।०११द्@१०६_०००५ रथानां च सहस्रं वै सुवर्णमणिचित्रितम्  
०१,१९९।०११द्@१०६_०००६ चतुर्युजां भानुमच् च पाञ्चालः प्रददौ तदा  
०१,१९९।०११द्@१०६_०००७ सुवर्णपरिबर्हाणां वरचामरमालिनाम्  
०१,१९९।०११द्@१०६_०००८ जात्यश्वानां च पञ्चाशत् सहस्रं प्रददौ नृपः  
०१,१९९।०११द्@१०६_०००९ दासीनाम् अयुतं राजा प्रददौ वरभूषणम्  
०१,१९९।०११द्@१०६_००१० ततः सहस्रं दासानां प्रददौ वरधन्विनाम्  
०१,१९९।०११द्@१०६_००११ हैमानि शय्यासनभाजनानि; द्रव्याणि चान्यानि च गोधनानि  
०१,१९९।०११द्@१०६_००१२ पृथक् पृथक् चैव ददौ स कोटिम्; पाञ्चालराजः परमप्रहृष्टः  
०१,१९९।०११द्@१०६_००१३ शिबिकानां शतं पूर्णं वाहान् पञ्चशतं वरान्  
०१,१९९।०११द्@१०६_००१४ एवम् एतानि पाञ्चालो जन्यार्थे प्रददौ धनम्  
०१,१९९।०११द्@१०६_००१५ हरणं तत्र पाञ्चाल्या ज्ञातिदेयं तु सौमकिः  
०१,१९९।०११द्@१०६_००१६ धृष्टद्युम्नो ययौ तत्र भगिनीं गृह्य भारत  
०१,१९९।०११द्@१०६_००१७ नानद्यमानो बहुभिस् तूर्यशब्दैः सहस्रशः  
०१,१९९।०१२अ श्रुत्वा चोपस्थितान् वीरान् धृतराष्ट्रो ऽपि कौरवः  
०१,१९९।०१२च् प्रतिग्रहाय पाण्डूनां प्रेषयाम् आस कौरवान्  
०१,१९९।०१३अ विकर्णं च महेष्वासं चित्रसेनं च भारत  
०१,१९९।०१३च् द्रोणं च परमेष्वासं गौतमं कृपम् एव च  
०१,१९९।०१४अ तैस् ते परिवृता वीराः शोभमाना महारथाः  
०१,१९९।०१४च् नगरं हास्तिनपुरं शनैः प्रविविशुस् तदा  
०१,१९९।०१४द्*१९८४_०१ पाण्डवान् आगताञ् श्रुत्वा नागरास् तु कुतूहलात्  
०१,१९९।०१४द्*१९८४_०२ मण्डयां चक्रिरे तत्र नगरं नागसाह्वयम्  
०१,१९९।०१४द्*१९८४_०३ मुक्तपुष्पावकीर्णं तु जलसिक्तं तु सर्वशः  
०१,१९९।०१४द्*१९८४_०४ धूपितं दिव्यधूपेन मङ्गलैश् चाभिसंवृतम्  
०१,१९९।०१४द्*१९८४_०५ पताकोच्छ्रितमाल्यं च पुरम् अप्रतिमं बभौ  
०१,१९९।०१४द्*१९८४_०६ शङ्खभेरीनिनादैश् च नानावादित्रनिस्वनैः  
०१,१९९।०१५अ कौतूहलेन नगरं दीर्यमाणम् इवाभवत्  
०१,१९९।०१५च् यत्र ते पुरुषव्याघ्राः शोकदुःखविनाशनाः  
०१,१९९।०१६अ तत उच्चावचा वाचः प्रियाः प्रियचिकीर्षुभिः  
०१,१९९।०१६च् उदीरिता अशृण्वंस् ते पाण्डवा हृदयङ्गमाः  
०१,१९९।०१७अ अयं स पुरुषव्याघ्रः पुनर् आयाति धर्मवित्  
०१,१९९।०१७च् यो नः स्वान् इव दायादान् धर्मेण परिरक्षति  
०१,१९९।०१८अ अद्य पाण्डुर् महाराजो वनाद् इव वनप्रियः  
०१,१९९।०१८च् आगतः प्रियम् अस्माकं चिकीर्षुर् नात्र संशयः  
०१,१९९।०१९अ किं नु नाद्य कृतं तावत् सर्वेषां नः परं प्रियम्  
०१,१९९।०१९च् यन् नः कुन्तीसुता वीरा भर्तारः पुनरागताः  
०१,१९९।०२०अ यदि दत्तं यदि हुतं विद्यते यदि नस् तपः  
०१,१९९।०२०च् तेन तिष्ठन्तु नगरे पाण्डवाः शरदां शतम्  
०१,१९९।०२१अ ततस् ते धृतराष्ट्रस्य भीष्मस्य च महात्मनः  
०१,१९९।०२१च् अन्येषां च तदर्हाणां चक्रुः पादाभिवन्दनम्  
०१,१९९।०२२अ कृत्वा तु कुशलप्रश्नं सर्वेण नगरेण ते  
०१,१९९।०२२च् समाविशन्त वेश्मानि धृतराष्ट्रस्य शासनात्  
०१,१९९।०२२द्@१०७=०००० वैशम्पायनः  
०१,१९९।०२२द्@१०७_०००१ दुर्योधनस्य महिषी काशिराजसुता तदा  
०१,१९९।०२२द्@१०७_०००२ धृतराष्ट्रस्य पुत्राणां वधूभिः सहिता तदा  
०१,१९९।०२२द्@१०७_०००३ पाञ्चालीं प्रतिजग्राह द्रौपदीं श्रीम् इवापराम्  
०१,१९९।०२२द्@१०७_०००४ पूजयाम् आस पूजार्हां शचीं देवीम् इवागताम्  
०१,१९९।०२२द्@१०७_०००५ ववन्दे तत्र गान्धारीं माधवी कृष्णया सह  
०१,१९९।०२२द्@१०७_०००६ आशिषश् च प्रयुक्त्वा तु पाञ्चालीं परिषस्वजे  
०१,१९९।०२२द्@१०७_०००७ परिष्वज्य च गान्धारी कृष्णां कमललोचनाम्  
०१,१९९।०२२द्@१०७_०००८ पुत्राणां मम पाञ्चाली मृत्युर् एवेत्य् अमन्यत  
०१,१९९।०२२द्@१०७_०००९ सा चिन्त्य विदुरं प्राह युक्तितः सुबलात्मजा  
०१,१९९।०२२द्@१०७_००१० कुन्तीं राजसुतां क्षत्तः सवधूं सपरिच्छदाम्  
०१,१९९।०२२द्@१०७_००११ पाण्डोर् निवेशनं शीघ्रं नीयतां यदि रोचते  
०१,१९९।०२२द्@१०७_००१२ करणेन मुहूर्तेन नक्षत्रेण तिथौ शुभे  
०१,१९९।०२२द्@१०७_००१३ यथा सुखं तथा कुन्ती रंस्यते स्वगृहे सुतैः  
०१,१९९।०२२द्@१०७_००१४ तथेत्य् एव तदा क्षत्ता कारयाम् आस तत् तदा  
०१,१९९।०२२द्@१०७_००१५ पूजयाम् आसुर् अत्यर्थं बान्धवाः पाण्डवांस् तदा  
०१,१९९।०२२द्@१०७_००१६ नागराः श्रेणिमुख्याश् च पूजयन्ति स्म पाण्डवान्  
०१,१९९।०२२द्@१०७_००१७ भीष्मद्रोणौ तथा कर्णो बाह्लीकः ससुतस् तदा  
०१,१९९।०२२द्@१०७_००१८ शासनाद् धृतराष्ट्रस्य अकुर्वन्न् अतिथिक्रियाम्  
०१,१९९।०२२द्@१०७_००१९ एवं विहरतां तेषां पाण्डवानां महात्मनाम्  
०१,१९९।०२२द्@१०७_००२० नेता सर्वस्य कार्यस्य विदुरो राजशासनात्  
०१,१९९।०२३अ विश्रान्तास् ते महात्मानः कं चित् कालं महाबलाः  
०१,१९९।०२३च् आहूता धृतराष्ट्रेण राज्ञा शान्तनवेन च  
०१,१९९।०२४ धृतराष्ट्र उवाच  
०१,१९९।०२४अ भ्रातृभिः सह कौन्तेय निबोधेदं वचो मम  
०१,१९९।०२४ब्*१९८५_०१ पाण्डुना वर्धितं राज्यं पाण्डुना पालितं जगत्  
०१,१९९।०२४ब्*१९८५_०२ शासनान् मम कौन्तेय मम भ्राता महाबलः  
०१,१९९।०२४ब्*१९८५_०३ कृतवान् दुष्करं कर्म नित्यम् एव विशां पते  
०१,१९९।०२४ब्*१९८५_०४ तस्मात् त्वम् अपि कौन्तेय शासनं कुरु माचिरम्  
०१,१९९।०२४ब्*१९८५_०५ मम पुत्रा दुरात्मानः सर्वे ऽहङ्कारसंयुताः  
०१,१९९।०२४ब्*१९८५_०६ शासनं न करिष्यन्ति मम नित्यं युधिष्ठिर  
०१,१९९।०२४ब्*१९८५_०७ स्वकार्यनिरतैर् नित्यम् अवलिप्तैर् दुरात्मभिः  
०१,१९९।०२४च् पुनर् वो विग्रहो मा भूत् खाण्डवप्रस्थम् आविश  
०१,१९९।०२५अ न च वो वसतस् तत्र कश् चिच् छक्तः प्रबाधितुम्  
०१,१९९।०२५च् संरक्ष्यमाणान् पार्थेन त्रिदशान् इव वज्रिणा  
०१,१९९।०२५ए अर्धं राज्यस्य सम्प्राप्य खाण्डवप्रस्थम् आविश  
०१,१९९।०२५फ़्@१०८=०००२ धृतराष्ट्रः  
०१,१९९।०२५फ़्@१०८=००२१ वैशम्पायनः  
०१,१९९।०२५फ़्@१०८=००२२ श्रीवासुदेवः  
०१,१९९।०२५फ़्@१०८=००२४ वैशम्पायनः  
०१,१९९।०२५फ़्@१०८=००५९ वैशम्पायनः  
०१,१९९।०२५फ़्@१०८_०००० केशवो यदि मन्येत तत् कर्तव्यम् असंशयम्  
०१,१९९।०२५फ़्@१०८_०००१ वासुदेवेन सम्मन्त्र्य पाण्डवाः समुपाविशन्  
०१,१९९।०२५फ़्@१०८_०००२ अभिषेकस्य सम्भारान् क्षत्तर् आनय माचिरम्  
०१,१९९।०२५फ़्@१०८_०००३ अभिषिक्तं करिष्यामि अद्यैव कुरुनन्दनम्  
०१,१९९।०२५फ़्@१०८_०००४ ब्राह्मणा नैगमश्रेष्ठाः श्रेणिमुख्याश् च सर्वशः  
०१,१९९।०२५फ़्@१०८_०००५ आहूयन्तां प्रकृतयो बान्धवाश् च विशेषतः  
०१,१९९।०२५फ़्@१०८_०००६ पुण्याहं वाच्यतां तात गोसहस्रं तु दीयताम्  
०१,१९९।०२५फ़्@१०८_०००७ ग्राममुख्याश् च विप्रेभ्यो दीयन्तां सहदक्षिणाः  
०१,१९९।०२५फ़्@१०८_०००८ अङ्गदे मुकुटं क्षत्तर् हस्ताभरणम् एव च  
०१,१९९।०२५फ़्@१०८_०००९ मुक्तावलीं च हारं च निष्कादीन् कुण्डलानि च  
०१,१९९।०२५फ़्@१०८_००१० कटिबन्धं च सूत्रं च तथोदरनिबन्धनम्  
०१,१९९।०२५फ़्@१०८_००११ अष्टोत्तरसहस्रं च ब्राह्मणाधिष्ठिता गजाः  
०१,१९९।०२५फ़्@१०८_००१२ जाह्नवीसलिलं शीघ्रम् आनयन्तां पुरोहिताः  
०१,१९९।०२५फ़्@१०८_००१३ अभिषेकोदकक्लिन्नं सर्वाभरणभूषितम्  
०१,१९९।०२५फ़्@१०८_००१४ औपवाह्योपरिगतं दिव्यचामरवीजितम्  
०१,१९९।०२५फ़्@१०८_००१५ सुवर्णमणिचित्रेण श्वेतच्छत्रेण शोभितम्  
०१,१९९।०२५फ़्@१०८_००१६ जयेति द्विजवाक्येन स्तूयमानं नृपैस् तथा  
०१,१९९।०२५फ़्@१०८_००१७ दृष्ट्वा कुन्तीसुतं श्रेष्ठम् आजमीढं युधिष्ठिरम्  
०१,१९९।०२५फ़्@१०८_००१८ प्रीताः प्रीतेन मनसा प्रशंसन्तु पुरे जनाः  
०१,१९९।०२५फ़्@१०८_००१९ पाण्डोः कृतोपकारस्य राज्यं दत्त्वा ममैव च  
०१,१९९।०२५फ़्@१०८_००२० प्रतिक्रिया कृतम् इदं भविष्यति न संशयः  
०१,१९९।०२५फ़्@१०८_००२१ भीष्मो द्रोणः कृपः क्षत्ता साधु साध्व् इत्य् अभाषत  
०१,१९९।०२५फ़्@१०८_००२२ युक्तम् एतन् महाराज कौरवाणां यशस्करम्  
०१,१९९।०२५फ़्@१०८_००२३ शीघ्रम् अद्यैव राजेन्द्र यथोक्तं कर्तुम् अर्हसि  
०१,१९९।०२५फ़्@१०८_००२४ इत्य् एवम् उक्त्वा वार्ष्णेयस् त्वरयाम् आस तं तदा  
०१,१९९।०२५फ़्@१०८_००२५ यथोक्तं धृतराष्ट्रेण कारयाम् आस कौरव  
०१,१९९।०२५फ़्@१०८_००२६ तस्मिन् क्षणे महाराज कृष्णद्वैपायनस् तदा  
०१,१९९।०२५फ़्@१०८_००२७ आगम्य कुरुभिः सर्वैः पूजितः ससुहृद्गणैः  
०१,१९९।०२५फ़्@१०८_००२८ मूर्धावसिक्तैः सहितो ब्राह्मणैर् वेदपारगैः  
०१,१९९।०२५फ़्@१०८_००२९ कारयाम् आस विधिवत् केशवानुमते तदा  
०१,१९९।०२५फ़्@१०८_००३० कृपो द्रोणश् च भीष्मश् च धौम्यश् च व्यासकेशवौ  
०१,१९९।०२५फ़्@१०८_००३१ बाह्लीकः सोमदत्तश् च चातुर्वेद्यपुरस्कृताः  
०१,१९९।०२५फ़्@१०८_००३२ अभिषेकं तदा चक्रुर् भद्रपीठे सुसंयतम्  
०१,१९९।०२५फ़्@१०८_००३३ जित्वा तु पृथिवीं कृत्स्नां वशे कृत्वा नरर्षभान्  
०१,१९९।०२५फ़्@१०८_००३४ राजसूयादिभिर् यज्ञैः क्रतुभिर् भूरिदक्षिणैः  
०१,१९९।०२५फ़्@१०८_००३५ स्नात्वा ह्य् अवभृथस्नानं मोदन्तां बान्धवैः सह  
०१,१९९।०२५फ़्@१०८_००३६ एवम् उक्त्वा तु ते सर्वे आशीर्भिः प्रत्यपूजयन्  
०१,१९९।०२५फ़्@१०८_००३७ मूर्धाभिषिक्तः कौरव्यः सर्वाभरणभूषितः  
०१,१९९।०२५फ़्@१०८_००३८ जयेति संस्तुतो राजा प्रददौ धनम् अक्षयम्  
०१,१९९।०२५फ़्@१०८_००३९ सर्वमूर्धावसिक्तैश् च पूजितः कुरुनन्दनः  
०१,१९९।०२५फ़्@१०८_००४० औपवाह्यम् अथारुह्य दिव्यच्छत्रेण शोभितः  
०१,१९९।०२५फ़्@१०८_००४१ राज्ञाम् अनुगतो राजा महेन्द्र इव दैवतैः  
०१,१९९।०२५फ़्@१०८_००४२ ततः प्रदक्षिणीकृत्य नगरं नागसाह्वयम्  
०१,१९९।०२५फ़्@१०८_००४३ प्रविवेश तदा राजा नागरैः पूजितो भृशम्  
०१,१९९।०२५फ़्@१०८_००४४ मूर्धावसिक्तं पाण्डुसुतम् अभ्यनन्दन्त पाण्डवाः  
०१,१९९।०२५फ़्@१०८_००४५ गान्धारिपुत्राः शोचन्तः सर्वे ते सह बान्धवैः  
०१,१९९।०२५फ़्@१०८_००४६ ज्ञात्वा शोकं तु पुत्राणां धृतराष्ट्रो ऽब्रवीन् नृपम्  
०१,१९९।०२५फ़्@१०८_००४७ समक्षं वासुदेवस्य कुरूणां च समक्षतः  
०१,१९९।०२५फ़्@१०८_००४८ अभिषेकं त्वया प्राप्तं दुष्प्रापम् अकृतात्मभिः  
०१,१९९।०२५फ़्@१०८_००४९ गच्छ त्वम् अद्यैव नृप कृतकृत्यो ऽसि कौरव  
०१,१९९।०२५फ़्@१०८_००५० आयुः पुरूरवा राजन् नहुषश् च ययातिना  
०१,१९९।०२५फ़्@१०८_००५१ तत्रैव निवसन्ति स्म खाण्डवाख्ये नृपोत्तम  
०१,१९९।०२५फ़्@१०८_००५२ राजधानी तु सर्वेषां पौरवाणां महाभुज  
०१,१९९।०२५फ़्@१०८_००५३ विनाशितं मुनिगणैर् लोभान् मुनिसुतस्य तु  
०१,१९९।०२५फ़्@१०८_००५४ तस्मात् त्वं खाण्डवप्रस्थं पुरं राष्ट्रं च वर्धय  
०१,१९९।०२५फ़्@१०८_००५५ ब्राह्मणाः क्षत्रिया वैश्याः शूद्राश् च कृतनिश्चयाः  
०१,१९९।०२५फ़्@१०८_००५६ त्वद्भक्त्या जन्तवश् चान्ये भजन्त्य् एव पुरं शुभम्  
०१,१९९।०२५फ़्@१०८_००५७ पुरं राष्ट्रं समृद्धं वै धनधान्यैः समावृतम्  
०१,१९९।०२५फ़्@१०८_००५८ तस्माद् गच्छस्व कौन्तेय भ्रातृभिः सहितो ऽनघ  
०१,१९९।०२५फ़्@१०८_००५९ रथैर् नागैर् हयैश् चापि सहितास् तु पदातिभिः  
०१,१९९।०२६ वैशम्पायन उवाच  
०१,१९९।०२६अ प्रतिगृह्य तु तद् वाक्यं नृपं सर्वे प्रणम्य च  
०१,१९९।०२६च् प्रतस्थिरे ततो घोरं वनं तन् मनुजर्षभाः  
०१,१९९।०२६द्*१९८६_०१ पाण्डवैः सहिता गन्तुं नार्हतेति स नागरान्  
०१,१९९।०२६द्*१९८६_०२ घोषयाम् आस नगरे धार्तराष्ट्रः ससौबलः  
०१,१९९।०२६ए अर्धं राज्यस्य सम्प्राप्य खाण्डवप्रस्थम् आविशन्  
०१,१९९।०२७अ ततस् ते पाण्डवास् तत्र गत्वा कृष्णपुरोगमाः  
०१,१९९।०२७च् मण्डयां चक्रिरे तद् वै पुरं स्वर्गवद् अच्युताः  
०१,१९९।०२७द्*१९८७_०१ वासुदेवो जगन्नाथश् चिन्तयाम् आस वासवम्  
०१,१९९।०२७द्*१९८७_०२ महेन्द्रश् चिन्तितो राजन् विश्वकर्माणम् आदिशत्  
०१,१९९।०२७द्*१९८७_०३ विश्वकर्मन् महाप्राज्ञ अद्य प्रभृति तत् पुरम्  
०१,१९९।०२७द्*१९८७_०४ इन्द्रप्रस्थम् इति ख्यातं दिव्यं भूम्यां भविष्यति  
०१,१९९।०२७द्*१९८७_०५ महेन्द्रशासनाद् गत्वा विश्वकर्मा तु केशवम्  
०१,१९९।०२७द्*१९८७_०६ प्रणम्य प्रणिपातार्हं किं करोमीत्य् अभाषत  
०१,१९९।०२७द्*१९८७_०७ वासुदेवस् तु तच् छ्रुत्वा विश्वकर्माणम् अव्ययः  
०१,१९९।०२७द्*१९८७_०८ कुरुष्व कुरुराजस्य महेन्द्रपुरसन्निभम्  
०१,१९९।०२७द्*१९८७_०९ इन्द्रेण कृतनामानम् इद्रप्रस्थं महापुरम्  
०१,१९९।०२८अ ततः पुण्ये शिवे देशे शान्तिं कृत्वा महारथाः  
०१,१९९।०२८ब्*१९८८_०१ स्वस्ति वाच्य यथान्यायम् इन्द्रप्रस्थं भवत्व् इति  
०१,१९९।०२८च् नगरं मापयाम् आसुर् द्वैपायनपुरोगमाः  
०१,१९९।०२८द्*१९८९_०१ ततस् तु विश्वकर्मा तु चकार पुरम् उत्तमम्  
०१,१९९।०२९अ सागरप्रतिरूपाभिः परिखाभिर् अलङ्कृतम्  
०१,१९९।०२९च् प्राकारेण च सम्पन्नं दिवम् आवृत्य तिष्ठता  
०१,१९९।०३०अ पाण्डुराभ्रप्रकाशेन हिमराशिनिभेन च  
०१,१९९।०३०च् शुशुभे तत् पुरश्रेष्ठं नागैर् भोगवती यथा  
०१,१९९।०३१अ द्विपक्षगरुडप्रख्यैर् द्वारैर् घोरप्रदर्शनैः  
०१,१९९।०३१च् गुप्तम् अभ्रचयप्रख्यैर् गोपुरैर् मन्दरोपमैः  
०१,१९९।०३२अ विविधैर् अतिनिर्विद्धैः शस्त्रोपेतैः सुसंवृतैः  
०१,१९९।०३२च् शक्तिभिश् चावृतं तद् धि द्विजिह्वैर् इव पन्नगैः  
०१,१९९।०३२ए तल्पैश् चाभ्यासिकैर् युक्तं शुशुभे योधरक्षितम्  
०१,१९९।०३३अ तीक्ष्णाङ्कुशशतघ्नीभिर् यन्त्रजालैश् च शोभितम्  
०१,१९९।०३३च् आयसैश् च महाचक्रैः शुशुभे तत् पुरोत्तमम्  
०१,१९९।०३४अ सुविभक्तमहारथ्यं देवताबाधवर्जितम्  
०१,१९९।०३४च् विरोचमानं विविधैः पाण्डुरैर् भवनोत्तमैः  
०१,१९९।०३४द्*१९९०_०१ हर्म्यप्रासादसम्बाधं नानापण्यविभूषितम्  
०१,१९९।०३४द्*१९९०_०२ विस्पर्धयेव प्रासादा अन्योन्यस्योच्छ्रिताभवन्  
०१,१९९।०३४द्*१९९०_०३ मण्डपाश् च सभाः शालाः प्रपाश् चैव समन्ततः  
०१,१९९।०३५अ तत् त्रिविष्टपसङ्काशम् इन्द्रप्रस्थं व्यरोचत  
०१,१९९।०३५ब्@१०९_०००१ पुरीं सर्वगुणोपेतां निर्मितां विश्वकर्मणा  
०१,१९९।०३५ब्@१०९_०००२ पौरवाणाम् अधिपतिः कुन्तीपुत्रो युधिष्ठिरः  
०१,१९९।०३५ब्@१०९_०००३ कृतमङ्गलसत्कारो ब्राह्मणैर् वेदपारगैः  
०१,१९९।०३५ब्@१०९_०००४ द्वैपायनं पुरस्कृत्य धौम्यस्यानुमते स्थितः  
०१,१९९।०३५ब्@१०९_०००५ भ्रातृभिः सहितो राजन् केशवेन सहाभिभूः  
०१,१९९।०३५ब्@१०९_०००६ तोरणद्वारसुमुखां द्वात्रिंशद् द्वारसंयुताम्  
०१,१९९।०३५ब्@१०९_०००७ वर्धमानपुरद्वारां प्रविवेश महाद्युतिः  
०१,१९९।०३५ब्@१०९_०००८ शङ्खदुन्दुभिनिर्घोषाः श्रूयन्ते बहवो भृशम्  
०१,१९९।०३५ब्@१०९_०००९ जयेति ब्राह्मणगिरः श्रूयन्ते च सहस्रशः  
०१,१९९।०३५ब्@१०९_००१० संस्तूयमानो बहुभिः सूतमागधबन्दिभिः  
०१,१९९।०३५ब्@१०९_००११ औपवाह्यगतो राजा राजमार्गम् अतीत्य च  
०१,१९९।०३५ब्@१०९_००१२ कृतमङ्गलसत्कारं प्रविवेश गृहोत्तमम्  
०१,१९९।०३५ब्@१०९_००१३ प्रविश्य भवनं राजा सत्कारैर् अभिपूजितः  
०१,१९९।०३५ब्@१०९_००१४ पूजयाम् आस विप्रेन्द्रान् केशवेन यथाक्रमम्  
०१,१९९।०३५ब्@१०९_००१५ ततस् तु राष्ट्रं ववृधे नरनारीगणायुतम्  
०१,१९९।०३५ब्@१०९_००१६ गोधनैश् च समाकीर्णं सस्यवृद्धिस् तदाभवत्  
०१,१९९।०३५च् मेघवृन्दम् इवाकाशे वृद्धं विद्युत्समावृतम्  
०१,१९९।०३६अ तत्र रम्ये शुभे देशे कौरव्यस्य निवेशनम्  
०१,१९९।०३६च् शुशुभे धनसम्पूर्णं धनाध्यक्षक्षयोपमम्  
०१,१९९।०३६द्*१९९१_०१ पौरवाणाम् अधिपतिः कुन्तीपुत्रो युधिष्ठिरः  
०१,१९९।०३६द्*१९९१_०२ कृतमङ्गलसत्कारो ब्राह्मणैर् वेदपारगैः  
०१,१९९।०३६द्*१९९१_०३ द्वैपायनं पुरस्कृत्य धौम्यस्यानुमते स्थितः  
०१,१९९।०३६द्*१९९१_०४ भ्रातृभिः सहितो राजन् केशवेन सहाभिभूः  
०१,१९९।०३६द्*१९९१_०५ जयेति ब्रह्मणां वाचः श्रूयन्ते च सहस्रशः  
०१,१९९।०३६द्*१९९१_०६ संस्तूयमानो बहुभिः सूतमागधबन्दिभिः  
०१,१९९।०३६द्*१९९१_०७ औपवाह्यगतो राजा राजमार्गम् अतीत्य च  
०१,१९९।०३६द्*१९९१_०८ कृतमङ्गलसंस्कारं प्रविवेश गृहोत्तमम्  
०१,१९९।०३६द्*१९९१_०९ प्रविश्य भवनं राजा नागरैर् अभिपूजितः  
०१,१९९।०३६द्*१९९१_१० पूजयाम् आस विप्रेन्द्रान् केशवेन यथाक्रमम्  
०१,१९९।०३६द्*१९९१_११ ततस् तु राष्ट्रं ववृधे नरनारीगणैर् वृतम्  
०१,१९९।०३७अ तत्रागच्छन् द्विजा राजन् सर्ववेदविदां वराः  
०१,१९९।०३७च् निवासं रोचयन्ति स्म सर्वभाषाविदस् तथा  
०१,१९९।०३८अ वणिजश् चाभ्ययुस् तत्र देशे दिग्भ्यो धनार्थिनः  
०१,१९९।०३८च् सर्वशिल्पविदश् चैव वासायाभ्यागमंस् तदा  
०१,१९९।०३९अ उद्यानानि च रम्याणि नगरस्य समन्ततः  
०१,१९९।०३९च् आम्रैर् आम्रातकैर् नीपैर् अशोकैश् चम्पकैस् तथा  
०१,१९९।०३९द्*१९९२_०१ नालिकेरैश् च लिकुचैः कदलीभिः समावृताः  
०१,१९९।०३९द्*१९९२_०२ अशोकैस् तिलकैर् लोध्रैर् नीलाशोकैश् च चम्पकैः  
०१,१९९।०४०अ पुन्नागैर् नागपुष्पैश् च लकुचैः पनसैस् तथा  
०१,१९९।०४०च् शालतालकदम्बैश् च बकुलैश् च सकेतकैः  
०१,१९९।०४१अ मनोहरैः पुष्पितैश् च फलभारावनामितैः  
०१,१९९।०४१च् प्राचीनामलकैर् लोध्रैर् अङ्कोलैश् च सुपुष्पितैः  
०१,१९९।०४२अ जम्बूभिः पाटलाभिश् च कुब्जकैर् अतिमुक्तकैः  
०१,१९९।०४२च् करवीरैः पारिजातैर् अन्यैश् च विविधैर् द्रुमैः  
०१,१९९।०४३अ नित्यपुष्पफलोपेतैर् नानाद्विजगणायुतम्  
०१,१९९।०४३च् मत्तबर्हिणसङ्घुष्टं कोकिलैश् च सदामदैः  
०१,१९९।०४४अ गृहैर् आदर्शविमलैर् विविधैश् च लतागृहैः  
०१,१९९।०४४च् मनोहरैश् चित्रगृहैस् तथा जगतिपर्वतैः  
०१,१९९।०४४ए वापीभिर् विविधाभिश् च पूर्णाभिः परमाम्भसा  
०१,१९९।०४५अ सरोभिर् अतिरम्यैश् च पद्मोत्पलसुगन्धिभिः  
०१,१९९।०४५च् हंसकारण्डवयुतैश् चक्रवाकोपशोभितैः  
०१,१९९।०४६अ रम्याश् च विविधास् तत्र पुष्करिण्यो वनावृताः  
०१,१९९।०४६ब्*१९९३_०१ वेश्ममध्ये शिवं दिव्यम् इन्द्रवासगृहोपमम्  
०१,१९९।०४६ब्*१९९३_०२ राज्ञो वासगृहं रम्यं विश्वकर्मा त्व् अकारयत्  
०१,१९९।०४६ब्*१९९३_०३ सुवर्णमणिसोपानं सर्वरत्नविचित्रितम्  
०१,१९९।०४६ब्*१९९३_०४ विहारभूम्यो विविधाः कारिताः स्युर् मनोहराः  
०१,१९९।०४६ब्*१९९४_०१ तथा प्रासादमालाश् च शोभन्ते स्म सहस्रशः  
०१,१९९।०४६ब्*१९९४_०२ निरन्तरा राजमार्गाः स्त्रीरत्नैः शोभिताः सिताः  
०१,१९९।०४६च् तडागानि च रम्याणि बृहन्ति च महान्ति च  
०१,१९९।०४६द्*१९९५_०१ नदी च नन्दिनी नाम सा पुरीम् उपगूहते  
०१,१९९।०४६द्*१९९५_०२ चातुर्वर्ण्यसमाकीर्णं माल्यैः शिल्पिभिर् आवृतम्  
०१,१९९।०४६द्*१९९५_०३ उपभोगसमर्थैश् च सर्वैर् द्रव्यैः समावृतम्  
०१,१९९।०४६द्*१९९५_०४ नित्यम् आर्यजनोपेतं नरनारीगणायुतम्  
०१,१९९।०४६द्*१९९५_०५ मत्तवारणसम्पूर्णं गोभिर् उष्ट्रैः खरैर् अजैः  
०१,१९९।०४६द्*१९९५_०६ सर्वदाभिसृतं सद्भिः कारितं विश्वकर्मणा  
०१,१९९।०४७अ तेषां पुण्यजनोपेतं राष्ट्रम् आवसतां महत्  
०१,१९९।०४७च् पाण्डवानां महाराज शश्वत् प्रीतिर् अवर्धत  
०१,१९९।०४७द्*१९९६_०१ सौबलेन च कर्णेन धार्तराष्ट्रैः कृपेण च  
०१,१९९।०४८अ तत्र भीष्मेण राज्ञा च धर्मप्रणयने कृते  
०१,१९९।०४८च् पाण्डवाः समपद्यन्त खाण्डवप्रस्थवासिनः  
०१,१९९।०४९अ पञ्चभिस् तैर् महेष्वासैर् इन्द्रकल्पैः समन्वितम्  
०१,१९९।०४९च् शुशुभे तत् पुरश्रेष्ठं नागैर् भोगवती यथा  
०१,१९९।०४९द्@११०=००१० श्रीवासुदेवः  
०१,१९९।०४९द्@११०=००१७ वैशम्पायनः  
०१,१९९।०४९द्@११०=००१९ कुन्ती  
०१,१९९।०४९द्@११०=००२५ वैशम्पायनः  
०१,१९९।०४९द्@११०_०००१ ततस् तु विश्वकर्माणं पूजयित्वा विसृज्य च  
०१,१९९।०४९द्@११०_०००२ द्वैपायनं च सम्पूज्य विसृज्य च नराधिप  
०१,१९९।०४९द्@११०_०००३ वार्ष्णेयम् अब्रवीद् राजा गन्तुकामं कृतक्षणम्  
०१,१९९।०४९द्@११०_०००४ तव प्रसादाद् वार्ष्णेय राज्यं प्राप्तं मयानघ  
०१,१९९।०४९द्@११०_०००५ प्रसादाद् एव ते वीर शून्यं राष्ट्रं सुदुर्गमम्  
०१,१९९।०४९द्@११०_०००६ तवैव तत्प्रसादेन राज्यस्थास् तु भवामहे  
०१,१९९।०४९द्@११०_०००७ गतिस् त्वम् अन्तकाले च पाण्डवानां तु माधव  
०१,१९९।०४९द्@११०_०००८ मातास्माकं पिता देवो न पाण्डुं विद्महे वयम्  
०१,१९९।०४९द्@११०_०००९ ज्ञात्वा तु कृत्यं कर्तव्यं पाण्डवानां त्वयानघ  
०१,१९९।०४९द्@११०_००१० त्वत्प्रभावान् महाभाग राज्यं प्राप्तं स्वधर्मतः  
०१,१९९।०४९द्@११०_००११ पितृपैतामहं राज्यं कथं न स्यात् तव प्रभो  
०१,१९९।०४९द्@११०_००१२ धार्तराष्ट्रा दुराचाराः किं करिष्यन्ति पाण्डवान्  
०१,१९९।०४९द्@११०_००१३ यथेष्टं पालय महीं सदा धर्मधुरं वह  
०१,१९९।०४९द्@११०_००१४ धर्मोपदेशः सङ्क्षेपाद् ब्राह्मणान् भर कौरव  
०१,१९९।०४९द्@११०_००१५ अद्यैव नारदः श्रीमान् आगमिष्यति सत्वरः  
०१,१९९।०४९द्@११०_००१६ आदृत्य तस्य वाक्यानि शासनं कुरु तस्य वै  
०१,१९९।०४९द्@११०_००१७ एवम् उक्त्वा ततः कुन्तीम् अभिवाद्य जनार्दनः  
०१,१९९।०४९द्@११०_००१८ उवाच श्लक्ष्णया वाचा गमिष्यामि नमो ऽस्तु ते  
०१,१९९।०४९द्@११०_००१९ जातुषं गृहम् आसाद्य मया प्राप्तं च केशव  
०१,१९९।०४९द्@११०_००२० आर्येणापि तव ज्ञातं कुन्तिभोजेन चानघ  
०१,१९९।०४९द्@११०_००२१ त्वया नाथेन गोविन्द दुःखं प्राप्तं महत्तरम्  
०१,१९९।०४९द्@११०_००२२ किं पुनस् त्वम् अनाथानां दरिद्राणां विशेषतः  
०१,१९९।०४९द्@११०_००२३ सर्वदुःखानि शाम्यन्ति तव सन्दर्शनान् मम  
०१,१९९।०४९द्@११०_००२४ स्मरस्वैतान् महाप्राज्ञ तेन जीवन्ति पाण्डवाः  
०१,१९९।०४९द्@११०_००२५ करिष्यामीति चामन्त्र्य अभिवाद्य पितृष्वसाम्  
०१,१९९।०४९द्@११०_००२६ गमनाय मतिं चक्रे वासुदेवः सहानुगः  
०१,१९९।०५०अ तान् निवेश्य ततो वीरो रामेण सह केशवः  
०१,१९९।०५०च् ययौ द्वारवतीं राजन् पाण्डवानुमते तदा  
०१,२००।००१ जनमेजय उवाच  
०१,२००।००१अ एवं सम्प्राप्य राज्यं तद् इन्द्रप्रस्थे तपोधन  
०१,२००।००१च् अत ऊर्ध्वं महात्मानः किम् अकुर्वन्त पाण्डवाः  
०१,२००।००२अ सर्व एव महात्मानः पूर्वे मम पितामहाः  
०१,२००।००२च् द्रौपदी धर्मपत्नी च कथं तान् अन्ववर्तत  
०१,२००।००३अ कथं वा पञ्च कृष्णायाम् एकस्यां ते नराधिपाः  
०१,२००।००३च् वर्तमाना महाभागा नाभिद्यन्त परस्परम्  
०१,२००।००४अ श्रोतुम् इच्छाम्य् अहं सर्वं विस्तरेण तपोधन  
०१,२००।००४च् तेषां चेष्टितम् अन्योन्यं युक्तानां कृष्णया तया  
०१,२००।००५ वैशम्पायन उवाच  
०१,२००।००५अ धृतराष्ट्राभ्यनुज्ञाताः कृष्णया सह पाण्डवाः  
०१,२००।००५च् रेमिरे पुरुषव्याघ्राः प्राप्तराज्याः परन्तपाः  
०१,२००।००६अ प्राप्य राज्यं महातेजाः सत्यसन्धो युधिष्ठिरः  
०१,२००।००६च् पालयाम् आस धर्मेण पृथिवीं भ्रातृभिः सह  
०१,२००।००७अ जितारयो महाप्राज्ञाः सत्यधर्मपरायणाः  
०१,२००।००७च् मुदं परमिकां प्राप्तास् तत्रोषुः पाण्डुनन्दनाः  
०१,२००।००८अ कुर्वाणाः पौरकार्याणि सर्वाणि पुरुषर्षभाः  
०१,२००।००८च् आसां चक्रुर् महार्हेषु पार्थिवेष्व् आसनेषु च  
०१,२००।००९अ अथ तेषूपविष्टेषु सर्वेष्व् एव महात्मसु  
०१,२००।००९ब्@१११_०००१ आययौ धर्मराजं तु द्रष्टुकामो ऽथ नारदः  
०१,२००।००९ब्@१११_०००२ तथा नक्षत्रजुष्टेन सुपर्णचरितेन च  
०१,२००।००९ब्@१११_०००३ चन्द्रसूर्यप्रकाशेन सेवितेन महर्षिभिः  
०१,२००।००९ब्@१११_०००४ नभःस्थलेन दिव्येन दुर्लभेनातपस्विनाम्  
०१,२००।००९ब्@१११_०००५ भूतार्चितो भूतधरां राष्ट्रं नगरमालिनीम्  
०१,२००।००९ब्@१११_०००६ अवेक्षमाणो द्युतिमान् आजगाम महातपाः  
०१,२००।००९ब्@१११_०००७ सर्ववेदान्तगो विप्रः सर्वविद्यासु पारगः  
०१,२००।००९ब्@१११_०००८ परेण तपसा युक्तो ब्राह्मेण तपसा वृतः  
०१,२००।००९ब्@१११_०००९ नये नीतौ च नियतो विश्रुतश् च महामुनिः  
०१,२००।००९ब्@१११_००१० परात् परतरं प्राप्तो धर्मात् समभिजग्मिवान्  
०१,२००।००९ब्@१११_००११ भावितात्मा गतरजाः शान्तो मृदुऋजुर् द्विजः  
०१,२००।००९ब्@१११_००१२ धर्मेणाभिगतः सर्वैर् देवदानवमानवैः  
०१,२००।००९ब्@१११_००१३ क्षीणकर्मसु पापेषु भूतेषु विविधेषु च  
०१,२००।००९ब्@१११_००१४ सर्वथा कृतमर्यादो देवेषु विविधेषु च  
०१,२००।००९ब्@१११_००१५ शतशः सोमपा यज्ञे पुण्यकर्मकृद् अग्निचित्  
०१,२००।००९ब्@१११_००१६ ऋक्सामयजुषां वेत्ता न्यायवृत्तान्तकोविदः  
०१,२००।००९ब्@१११_००१७ ऋजुर् आरोहवाञ् शुक्लो भूयिष्ठपथिको ऽनघः  
०१,२००।००९ब्@१११_००१८ श्लक्ष्णया शिखयोपेतः सम्पन्नः परमत्विषा  
०१,२००।००९ब्@१११_००१९ अवदाते च सूक्ष्मे च दिव्ये च रुचिरे शुभे  
०१,२००।००९ब्@१११_००२० महेन्द्रदत्ते महती बिभ्रत् परमवाससी  
०१,२००।००९ब्@१११_००२१ जाम्बूनदमये दिव्ये गण्डूपदमुखेन वै  
०१,२००।००९ब्@१११_००२२ अग्न्यर्कसदृशे दिव्ये धारयन् कुण्डले शुभे  
०१,२००।००९ब्@१११_००२३ राजतच्छत्रम् उच्छ्रित्य चित्रं परमवर्चसम्  
०१,२००।००९ब्@१११_००२४ प्राप्य दुष्प्रापम् अन्येन ब्रह्मवर्चसम् उत्तमम्  
०१,२००।००९ब्@१११_००२५ भवने भूमिपालस्य बृहस्पतिर् इवाप्लुतः  
०१,२००।००९ब्@१११_००२६ संहितायां च सर्वेषां स्थितस्योपस्थितस्य च  
०१,२००।००९ब्@१११_००२७ द्विपदस्य च धर्मस्य क्रमधर्मस्य पारगः  
०१,२००।००९ब्@१११_००२८ गाथासामानुसामज्ञः साम्नां परमवल्गुनाम्  
०१,२००।००९ब्@१११_००२९ आत्मना सर्वमोक्षिभ्यः कृतिमान् कृत्यवित् तथा  
०१,२००।००९ब्@१११_००३० योक्ता धर्मे बहुविधे मनो मतिमतां वरः  
०१,२००।००९ब्@१११_००३१ विदितार्थः स्वसमयच्छेत्ता निगमसंशयान्  
०१,२००।००९ब्@१११_००३२ अर्थनिर्वचने नित्यं संशयच्छिद् असंशयः  
०१,२००।००९ब्@१११_००३३ प्रकृत्या धर्मकुशलो नानाधर्मविशारदः  
०१,२००।००९ब्@१११_००३४ लोपेनागमधर्मेण सङ्क्रमेण च वृत्तिषु  
०१,२००।००९ब्@१११_००३५ एकशब्दांश् च नानार्थान् एकार्थांश् च पृथक् श्रुतीन्  
०१,२००।००९ब्@१११_००३६ पृथग् अर्थाभिधानं च प्रयोगाणाम् अवेक्षिता  
०१,२००।००९ब्@१११_००३७ प्रमाणभूतो लोकस्य सर्वाधिकरणेषु च  
०१,२००।००९ब्@१११_००३८ सर्ववर्णविकारेषु नित्यं सकलपूजितः  
०१,२००।००९ब्@१११_००३९ स्वरे स्वरे च विविधे वृत्तेषु विविधेषु च  
०१,२००।००९ब्@१११_००४० समस्थानेषु सर्वेषु समाम्नायेषु धातुषु  
०१,२००।००९ब्@१११_००४१ उद्देश्यानां समाख्याता सर्वम् आख्यातम् उद्दिशन्  
०१,२००।००९ब्@१११_००४२ अभिसन्धिषु तत्त्वज्ञः पदान्य् अङ्गान्य् अनुस्मरन्  
०१,२००।००९ब्@१११_००४३ कालधर्मेण निर्दिष्टं यथार्थं च विचारयन्  
०१,२००।००९ब्@१११_००४४ चिकीर्षितं च यो वेत्ता यथा लोकेन संवृतम्  
०१,२००।००९ब्@१११_००४५ विभाषितं च समयं भाषितं हृदयङ्गमम्  
०१,२००।००९ब्@१११_००४६ आत्मने च परस्मै च स्वरसंस्कारयोगवान्  
०१,२००।००९ब्@१११_००४७ एषां स्वराणां ज्ञाता च बोद्धा प्रवचनस्वरान्  
०१,२००।००९ब्@१११_००४८ विज्ञाता उक्तवाक्यानां एकतां बहुतां तथा  
०१,२००।००९ब्@१११_००४९ बोद्धा च परमार्थांश् च विविधांश् च व्यतिक्रमान्  
०१,२००।००९ब्@१११_००५० अभेदतश् च बहुशो बहुशश् चापि भेदतः  
०१,२००।००९ब्@१११_००५१ वचनानां च विविधान् आदेशांश् च समीक्षिता  
०१,२००।००९ब्@१११_००५२ नानार्थकुशलस् तत्र तद्धितेषु च कृत्स्नशः  
०१,२००।००९ब्@१११_००५३ परिभूषयिता वाचां वर्णतः स्वरतो ऽर्थतः  
०१,२००।००९ब्@१११_००५४ प्रत्ययांश् च समाख्याता नियतं प्रतिधातुकम्  
०१,२००।००९ब्@१११_००५५ पञ्च चाक्षरजातानि स्वरसञ्ज्ञानि यानि च  
०१,२००।००९च् नारदस् त्व् अथ देवर्षिर् आजगाम यदृच्छया  
०१,२००।००९द्*१९९७_०१ तम् आगतम् ऋषिं दृष्ट्वा प्रत्युद्गम्याभिवाद्य च  
०१,२००।००९ए आसनं रुचिरं तस्मै प्रददौ स्वं युधिष्ठिरः  
०१,२००।००९फ़्*१९९८_०१ कृष्णाजिनोत्तरे तस्मिन्न् उपविष्टो महान् ऋषिः  
०१,२००।०१०अ देवर्षेर् उपविष्टस्य स्वयम् अर्घ्यं यथाविधि  
०१,२००।०१०च् प्रादाद् युधिष्ठिरो धीमान् राज्यं चास्मै न्यवेदयत्  
०१,२००।०११अ प्रतिगृह्य तु तां पूजाम् ऋषिः प्रीतमनाभवत्  
०१,२००।०११च् आशीर्भिर् वर्धयित्वा तु तम् उवाचास्यताम् इति  
०१,२००।०१२अ निषसादाभ्यनुज्ञातस् ततो राजा युधिष्ठिरः  
०१,२००।०१२च् प्रेषयाम् आस कृष्णायै भगवन्तम् उपस्थितम्  
०१,२००।०१३अ श्रुत्वैव द्रौपदी चापि शुचिर् भूत्वा समाहिता  
०१,२००।०१३च् जगाम तत्र यत्रास्ते नारदः पाण्डवैः सह  
०१,२००।०१४अ तस्याभिवाद्य चरणौ देवर्षेर् धर्मचारिणी  
०१,२००।०१४च् कृताञ्जलिः सुसंवीता स्थिताथ द्रुपदात्मजा  
०१,२००।०१५अ तस्याश् चापि स धर्मात्मा सत्यवाग् ऋषिसत्तमः  
०१,२००।०१५च् आशिषो विविधाः प्रोच्य राजपुत्र्यास् तु नारदः  
०१,२००।०१५ए गम्यताम् इति होवाच भगवांस् ताम् अनिन्दिताम्  
०१,२००।०१६अ गतायाम् अथ कृष्णायां युधिष्ठिरपुरोगमान्  
०१,२००।०१६च् विविक्ते पाण्डवान् सर्वान् उवाच भगवान् ऋषिः  
०१,२००।०१७अ पाञ्चाली भवताम् एका धर्मपत्नी यशस्विनी  
०१,२००।०१७च् यथा वो नात्र भेदः स्यात् तथा नीतिर् विधीयताम्  
०१,२००।०१८अ सुन्दोपसुन्दाव् असुरौ भ्रातरौ सहिताव् उभौ  
०१,२००।०१८च् आस्ताम् अवध्याव् अन्येषां त्रिषु लोकेषु विश्रुतौ  
०१,२००।०१९अ एकराज्याव् एकगृहाव् एकशय्यासनाशनौ  
०१,२००।०१९च् तिलोत्तमायास् तौ हेतोर् अन्योन्यम् अभिजघ्नतुः  
०१,२००।०२०अ रक्ष्यतां सौहृदं तस्माद् अन्योन्यप्रतिभाविकम्  
०१,२००।०२०च् यथा वो नात्र भेदः स्यात् तत् कुरुष्व युधिष्ठिर  
०१,२००।०२०द्*१९९९_०१ यथा च सर्वेषु समं तत् कुरुष्व महारथाः  
०१,२००।०२१ युधिष्ठिर उवाच  
०१,२००।०२१अ सुन्दोपसुन्दाव् असुरौ कस्य पुत्रौ महामुने  
०१,२००।०२१च् उत्पन्नश् च कथं भेदः कथं चान्योन्यम् अघ्नताम्  
०१,२००।०२२अ अप्सरा देवकन्या वा कस्य चैषा तिलोत्तमा  
०१,२००।०२२च् यस्याः कामेन सम्मत्तौ जघ्नतुस् तौ परस्परम्  
०१,२००।०२३अ एतत् सर्वं यथावृत्तं विस्तरेण तपोधन  
०१,२००।०२३च् श्रोतुम् इच्छामहे विप्र परं कौतूहलं हि नः  
०१,२०१।००१ नारद उवाच  
०१,२०१।००१अ शृणु मे विस्तरेणेमम् इतिहासं पुरातनम्  
०१,२०१।००१च् भ्रातृभीः सहितः पार्थ यथावृत्तं युधिष्ठिर  
०१,२०१।००२अ महासुरस्यान्ववाये हिरण्यकशिपोः पुरा  
०१,२०१।००२च् निकुम्भो नाम दैत्येन्द्रस् तेजस्वी बलवान् अभूत्  
०१,२०१।००३अ तस्य पुत्रौ महावीर्यौ जातौ भीमपराक्रमौ  
०१,२०१।००३ब्*२०००_०१ सुन्दोपसुन्दौ दैत्येन्द्रौ दारुणौ क्रूरमानसौ  
०१,२०१।००३ब्*२०००_०२ ताव् एकनिश्चयौ दैत्याव् एककार्यार्थसङ्गतौ  
०१,२०१।००३ब्*२०००_०३ निरन्तरम् अवर्तेतां समदुःखसुखाव् उभौ  
०१,२०१।००३च् सहान्योन्येन भुञ्जाते विनान्योन्यं न गच्छतः  
०१,२०१।००४अ अन्योन्यस्य प्रियकराव् अन्योन्यस्य प्रियंवदौ  
०१,२०१।००४च् एकशीलसमाचारौ द्विधैवैकं यथा कृतौ  
०१,२०१।००५अ तौ विवृद्धौ महावीर्यौ कार्येष्व् अप्य् एकनिश्चयौ  
०१,२०१।००५च् त्रैलोक्यविजयार्थाय समास्थायैकनिश्चयम्  
०१,२०१।००६अ कृत्वा दीक्षां गतौ विन्ध्यं तत्रोग्रं तेपतुस् तपः  
०१,२०१।००६च् तौ तु दीर्घेण कालेन तपोयुक्तौ बभूवतुः  
०१,२०१।००७अ क्षुत्पिपासापरिश्रान्तौ जटावल्कलधारिणौ  
०१,२०१।००७च् मलोपचितसर्वाङ्गौ वायुभक्षौ बभूवतुः  
०१,२०१।००७द्*२००१_०१ ग्रीष्मे पञ्चाग्निसंयुक्ताव् एकी उत्थातपारतौ (सिच्)  
०१,२०१।००७द्*२००१_०२ शयानौ तोयमध्ये तु वर्षाकाले युधिष्ठिर  
०१,२०१।००८अ आत्ममांसानि जुह्वन्तौ पादाङ्गुष्ठाग्रधिष्ठितौ  
०१,२०१।००८च् ऊर्ध्वबाहू चानिमिषौ दीर्घकालं धृतव्रतौ  
०१,२०१।००९अ तयोस् तपःप्रभावेण दीर्घकालं प्रतापितः  
०१,२०१।००९च् धूमं प्रमुमुचे विन्ध्यस् तद् अद्भुतम् इवाभवत्  
०१,२०१।०१०अ ततो देवाभवन् भीता उग्रं दृष्ट्वा तयोस् तपः  
०१,२०१।०१०च् तपोविघातार्थम् अथो देवा विघ्नानि चक्रिरे  
०१,२०१।०११अ रत्नैः प्रलोभयाम् आसुः स्त्रीभिश् चोभौ पुनः पुनः  
०१,२०१।०११च् न च तौ चक्रतुर् भङ्गं व्रतस्य सुमहाव्रतौ  
०१,२०१।०१२अ अथ मायां पुनर् देवास् तयोश् चक्रुर् महात्मनोः  
०१,२०१।०१२च् भगिन्यो मातरो भार्यास् तयोः परिजनस् तथा  
०१,२०१।०१३अ परिपात्यमाना वित्रस्ताः शूलहस्तेन रक्षसा  
०१,२०१।०१३च् स्रस्ताभरणकेशान्ता एकान्तभ्रष्टवाससः  
०१,२०१।०१४अ अभिधाव्य ततः सर्वास् तौ त्राहीति विचुक्रुशुः  
०१,२०१।०१४च् न च तौ चक्रतुर् भङ्गं व्रतस्य सुमहाव्रतौ  
०१,२०१।०१५अ यदा क्षोभं नोपयाति नार्तिम् अन्यतरस् तयोः  
०१,२०१।०१५च् ततः स्त्रियस् ता भूतं च सर्वम् अन्तरधीयत  
०१,२०१।०१६अ ततः पितामहः साक्षाद् अभिगम्य महासुरौ  
०१,२०१।०१६च् वरेण छन्दयाम् आस सर्वलोकपितामहः  
०१,२०१।०१७अ ततः सुन्दोपसुन्दौ तौ भ्रातरौ दृढविक्रमौ  
०१,२०१।०१७च् दृष्ट्वा पितामहं देवं तस्थतुः प्राञ्जली तदा  
०१,२०१।०१८अ ऊचतुश् च प्रभुं देवं ततस् तौ सहितौ तदा  
०१,२०१।०१८च् आवयोस् तपसानेन यदि प्रीतः पितामहः  
०१,२०१।०१९अ मायाविदाव् अस्त्रविदौ बलिनौ कामरूपिणौ  
०१,२०१।०१९च् उभाव् अप्य् अमरौ स्यावः प्रसन्नो यदि नौ प्रभुः  
०१,२०१।०२० पितामह उवाच  
०१,२०१।०२०अ ऋते ऽमरत्वम् अन्यद् वां सर्वम् उक्तं भविष्यति  
०१,२०१।०२०च् अन्यद् वृणीतां मृत्योश् च विधानम् अमरैः समम्  
०१,२०१।०२१अ करिष्यावेदम् इति यन् महद् अभ्युत्थितं तपः  
०१,२०१।०२१च् युवयोर् हेतुनानेन नामरत्वं विधीयते  
०१,२०१।०२२अ त्रैलोक्यविजयार्थाय भवद्भ्याम् आस्थितं तपः  
०१,२०१।०२२च् हेतुनानेन दैत्येन्द्रौ न वां कामं करोम्य् अहम्  
०१,२०१।०२३ सुन्दोपसुन्दाव् ऊचतुः  
०१,२०१।०२३अ त्रिषु लोकेषु यद् भूतं किं चित् स्थावरजङ्गमम्  
०१,२०१।०२३च् सर्वस्मान् नौ भयं न स्याद् ऋते ऽन्योन्यं पितामह  
०१,२०१।०२४ पितामह उवाच  
०१,२०१।०२४अ यत् प्रार्थितं यथोक्तं च कामम् एतद् ददानि वाम्  
०१,२०१।०२४च् मृत्योर् विधानम् एतच् च यथावद् वां भविष्यति  
०१,२०१।०२५ नारद उवाच  
०१,२०१।०२५अ ततः पितामहो दत्त्वा वरम् एतत् तदा तयोः  
०१,२०१।०२५च् निवर्त्य तपसस् तौ च ब्रह्मलोकं जगाम ह  
०१,२०१।०२६अ लब्ध्वा वराणि सर्वाणि दैत्येन्द्राव् अपि ताव् उभौ  
०१,२०१।०२६च् अवध्यौ सर्वलोकस्य स्वम् एव भवनं गतौ  
०१,२०१।०२७अ तौ तु लब्धवरौ दृष्ट्वा कृतकामौ महासुरौ  
०१,२०१।०२७च् सर्वः सुहृज्जनस् ताभ्यां प्रमोदम् उपजग्मिवान्  
०१,२०१।०२८अ ततस् तौ तु जटा हित्वा मौलिनौ सम्बभूवतुः  
०१,२०१।०२८च् महार्हाभरणोपेतौ विरजोम्बरधारिणौ  
०१,२०१।०२९अ अकालकौमुदीं चैव चक्रतुः सार्वकामिकीम्  
०१,२०१।०२९च् दैत्येन्द्रौ परमप्रीतौ तयोश् चैव सुहृज्जनः  
०१,२०१।०३०अ भक्ष्यतां भुज्यतां नित्यं रम्यतां गीयताम् इति  
०१,२०१।०३०च् पीयतां दीयतां चेति वाच आसन् गृहे गृहे  
०१,२०१।०३०द्*२००२_०१ इति वाचः प्रहृष्टानां तत्र तत्र महात्मनाम्  
०१,२०१।०३१अ तत्र तत्र महापानैर् उत्कृष्टतलनादितैः  
०१,२०१।०३१च् हृष्टं प्रमुदितं सर्वं दैत्यानाम् अभवत् पुरम्  
०१,२०१।०३२अ तैस् तैर् विहारैर् बहुभिर् दैत्यानां कामरूपिणाम्  
०१,२०१।०३२च् समाः सङ्क्रीडतां तेषाम् अहर् एकम् इवाभवत्  
०१,२०२।००१ नारद उवाच  
०१,२०२।००१अ उत्सवे वृत्तमात्रे तु त्रैलोक्याकाङ्क्षिणाव् उभौ  
०१,२०२।००१च् मन्त्रयित्वा ततः सेनां ताव् आज्ञापयतां तदा  
०१,२०२।००२अ सुहृद्भिर् अभ्यनुज्ञातौ दैत्यवृद्धैश् च मन्त्रिभिः  
०१,२०२।००२च् कृत्वा प्रास्थानिकं रात्रौ मघासु ययतुस् तदा  
०१,२०२।००३अ गदापट्टिशधारिण्या शूलमुद्गरहस्तया  
०१,२०२।००३च् प्रस्थितौ सहधर्मिण्या महत्या दैत्यसेनया  
०१,२०२।००४अ मङ्गलैः स्तुतिभिश् चापि विजयप्रतिसंहितैः  
०१,२०२।००४च् चारणैः स्तूयमानौ तु जग्मतुः परया मुदा  
०१,२०२।००५अ ताव् अन्तरिक्षम् उत्पत्य दैत्यौ कामगमाव् उभौ  
०१,२०२।००५च् देवानाम् एव भवनं जग्मतुर् युद्धदुर्मदौ  
०१,२०२।००६अ तयोर् आगमनं ज्ञात्वा वरदानं च तत् प्रभोः  
०१,२०२।००६च् हित्वा त्रिविष्टपं जग्मुर् ब्रह्मलोकं ततः सुराः  
०१,२०२।००७अ ताव् इन्द्रलोकं निर्जित्य यक्षरक्षोगणांस् तथा  
०१,२०२।००७च् खेचराण्य् अपि भूतानि जिग्यतुस् तीव्रविक्रमौ  
०१,२०२।००८अ अन्तर्भूमिगतान् नागाञ् जित्वा तौ च महासुरौ  
०१,२०२।००८च् समुद्रवासिनः सर्वान् म्लेच्छजातीन् विजिग्यतुः  
०१,२०२।००९अ ततः सर्वां महीं जेतुम् आरब्धाव् उग्रशासनौ  
०१,२०२।००९च् सैनिकांश् च समाहूय सुतीक्ष्णां वाचम् ऊचतुः  
०१,२०२।०१०अ राजर्षयो महायज्ञैर् हव्यकव्यैर् द्विजातयः  
०१,२०२।०१०च् तेजो बलं च देवानां वर्धयन्ति श्रियं तथा  
०१,२०२।०११अ तेषाम् एवं प्रवृद्धानां सर्वेषाम् असुरद्विषाम्  
०१,२०२।०११च् सम्भूय सर्वैर् अस्माभिः कार्यः सर्वात्मना वधः  
०१,२०२।०१२अ एवं सर्वान् समादिश्य पूर्वतीरे महोदधेः  
०१,२०२।०१२च् क्रूरां मतिं समास्थाय जग्मतुः सर्वतोमुखम्  
०१,२०२।०१३अ यज्ञैर् यजन्ते ये के चिद् याजयन्ति च ये द्विजाः  
०१,२०२।०१३च् तान् सर्वान् प्रसभं दृष्ट्वा बलिनौ जघ्नतुस् तदा  
०१,२०२।०१४अ आश्रमेष्व् अग्निहोत्राणि ऋषीणां भावितात्मनाम्  
०१,२०२।०१४च् गृहीत्वा प्रक्षिपन्त्य् अप्सु विश्रब्धाः सैनिकास् तयोः  
०१,२०२।०१५अ तपोधनैश् च ये शापाः क्रुद्धैर् उक्ता महात्मभिः  
०१,२०२।०१५च् नाक्रामन्ति तयोस् ते ऽपि वरदानेन जृम्भतोः  
०१,२०२।०१६अ नाक्रामन्ति यदा शापा बाणा मुक्ताः शिलास्व् इव  
०१,२०२।०१६च् नियमांस् तदा परित्यज्य व्यद्रवन्त द्विजातयः  
०१,२०२।०१७अ पृथिव्यां ये तपःसिद्धा दान्ताः शमपरायणाः  
०१,२०२।०१७च् तयोर् भयाद् दुद्रुवुस् ते वैनतेयाद् इवोरगाः  
०१,२०२।०१८अ मथितैर् आश्रमैर् भग्नैर् विकीर्णकलशस्रुवैः  
०१,२०२।०१८च् शून्यम् आसीज् जगत् सर्वं कालेनेव हतं यथा  
०१,२०२।०१९अ राजर्षिभिर् अदृश्यद्भिर् ऋषिभिश् च महासुरौ  
०१,२०२।०१९च् उभौ विनिश्चयं कृत्वा विकुर्वाते वधैषिणौ  
०१,२०२।०२०अ प्रभिन्नकरटौ मत्तौ भूत्वा कुञ्जररूपिणौ  
०१,२०२।०२०च् संलीनान् अपि दुर्गेषु निन्यतुर् यमसादनम्  
०१,२०२।०२१अ सिंहौ भूत्वा पुनर् व्याघ्रौ पुनश् चान्तर्हिताव् उभौ  
०१,२०२।०२१च् तैस् तैर् उपायैस् तौ क्रूराव् ऋषीन् दृष्ट्वा निजघ्नतुः  
०१,२०२।०२२अ निवृत्तयज्ञस्वाध्याया प्रणष्टनृपतिद्विजा  
०१,२०२।०२२च् उत्सन्नोत्सवयज्ञा च बभूव वसुधा तदा  
०१,२०२।०२३अ हाहाभूता भयार्ता च निवृत्तविपणापणा  
०१,२०२।०२३च् निवृत्तदेवकार्या च पुण्योद्वाहविवर्जिता  
०१,२०२।०२४अ निवृत्तकृषिगोरक्षा विध्वस्तनगराश्रमा  
०१,२०२।०२४च् अस्थिकङ्कालसङ्कीर्णा भूर् बभूवोग्रदर्शना  
०१,२०२।०२५अ निवृत्तपितृकार्यं च निर्वषट्कारमङ्गलम्  
०१,२०२।०२५च् जगत् प्रतिभयाकारं दुष्प्रेक्ष्यम् अभवत् तदा  
०१,२०२।०२६अ चन्द्रादित्यौ ग्रहास् तारा नक्षत्राणि दिवौकसः  
०१,२०२।०२६च् जग्मुर् विषादं तत् कर्म दृष्ट्वा सुन्दोपसुन्दयोः  
०१,२०२।०२७अ एवं सर्वा दिशो दैत्यौ जित्वा क्रूरेण कर्मणा  
०१,२०२।०२७च् निःसपत्नौ कुरुक्षेत्रे निवेशम् अभिचक्रतुः  
०१,२०३।००१ नारद उवाच  
०१,२०३।००१अ ततो देवर्षयः सर्वे सिद्धाश् च परमर्षयः  
०१,२०३।००१च् जग्मुस् तदा पराम् आर्तिं दृष्ट्वा तत् कदनं महत्  
०१,२०३।००२अ ते ऽभिजग्मुर् जितक्रोधा जितात्मानो जितेन्द्रियाः  
०१,२०३।००२च् पितामहस्य भवनं जगतः कृपया तदा  
०१,२०३।००३अ ततो ददृशुर् आसीनं सह देवैः पितामहम्  
०१,२०३।००३च् सिद्धैर् ब्रह्मर्षिभिश् चैव समन्तात् परिवारितम्  
०१,२०३।००४अ तत्र देवो महादेवस् तत्राग्निर् वायुना सह  
०१,२०३।००४च् चन्द्रादित्यौ च धर्मश् च परमेष्ठी तथा बुधः  
०१,२०३।००५अ वैखानसा वालखिल्या वानप्रस्था मरीचिपाः  
०१,२०३।००५च् अजाश् चैवाविमूढाश् च तेजोगर्भास् तपस्विनः  
०१,२०३।००५ए ऋषयः सर्व एवैते पितामहम् उपासते  
०१,२०३।००६अ ततो ऽभिगम्य सहिताः सर्व एव महर्षयः  
०१,२०३।००६च् सुन्दोपसुन्दयोः कर्म सर्वम् एव शशंसिरे  
०१,२०३।००७अ यथाकृतं यथा चैव कृतं येन क्रमेण च  
०१,२०३।००७च् न्यवेदयंस् ततः सर्वम् अखिलेन पितामहे  
०१,२०३।००८अ ततो देवगणाः सर्वे ते चैव परमर्षयः  
०१,२०३।००८च् तम् एवार्थं पुरस्कृत्य पितामहम् अचोदयन्  
०१,२०३।००९अ ततः पितामहः श्रुत्वा सर्वेषां तद् वचस् तदा  
०१,२०३।००९च् मुहूर्तम् इव सञ्चिन्त्य कर्तव्यस्य विनिश्चयम्  
०१,२०३।०१०अ तयोर् वधं समुद्दिश्य विश्वकर्माणम् आह्वयत्  
०१,२०३।०१०च् दृष्ट्वा च विश्वकर्माणं व्यादिदेश पितामहः  
०१,२०३।०१०ए सृज्यतां प्रार्थनीयेह प्रमदेति महातपाः  
०१,२०३।०११अ पितामहं नमस्कृत्य तद्वाक्यम् अभिनन्द्य च  
०१,२०३।०११च् निर्ममे योषितं दिव्यां चिन्तयित्वा प्रयत्नतः  
०१,२०३।०१२अ त्रिषु लोकेषु यत् किं चिद् भूतं स्थावरजङ्गमम्  
०१,२०३।०१२च् समानयद् दर्शनीयं तत् तद् यत्नात् ततस् ततः  
०१,२०३।०१३अ कोटिशश् चापि रत्नानि तस्या गात्रे न्यवेशयत्  
०१,२०३।०१३च् तां रत्नसङ्घातमयीम् असृजद् देवरूपिणीम्  
०१,२०३।०१४अ सा प्रयत्नेन महता निर्मिता विश्वकर्मणा  
०१,२०३।०१४च् त्रिषु लोकेषु नारीणां रूपेणाप्रतिमाभवत्  
०१,२०३।०१५अ न तस्याः सूक्ष्मम् अप्य् अस्ति यद् गात्रे रूपसम्पदा  
०१,२०३।०१५च् न युक्तं यत्र वा दृष्टिर् न सज्जति निरीक्षताम्  
०१,२०३।०१६अ सा विग्रहवतीव श्रीः कान्तरूपा वपुष्मती  
०१,२०३।०१६ब्*२००३_०१ पितामहम् उपातिष्ठत् किं करोमीति चाब्रवीत्  
०१,२०३।०१६ब्*२००३_०२ प्रीतो भूत्वा स दृष्ट्वैव प्रीत्या चास्यै ददौ वरम्  
०१,२०३।०१६ब्*२००३_०३ कान्तत्वं सर्वभूतानां स्वश्रियानुपमं वपुः  
०१,२०३।०१६ब्*२००३_०४ सा तेन वरदानेन कर्तुश् च क्रियया तदा  
०१,२०३।०१६च् जहार सर्वभूतानां चक्षूंषि च मनांसि च  
०१,२०३।०१७अ तिलं तिलं समानीय रत्नानां यद् विनिर्मिता  
०१,२०३।०१७च् तिलोत्तमेत्य् अतस् तस्या नाम चक्रे पितामहः  
०१,२०३।०१७द्*२००४_०१ ब्रह्माणं सा नमस्कृत्य प्राञ्जलिर् वाक्यम् अब्रवीत्  
०१,२०३।०१७द्*२००४_०२ किं कार्यं मयि भूतेश येनास्म्य् अद्येह निर्मिता  
०१,२०३।०१७द्*२००५=०० नारद उवाच  
०१,२०३।०१७द्*२००५_०१ ततस् तां चारुसर्वाङ्गीं मनःप्रह्लादिनीं शुभाम्  
०१,२०३।०१७द्*२००५_०२ उवाच भगवान् देवः कार्यम् एतत् प्रसाध्यताम्  
०१,२०३।०१८ पितामह उवाच  
०१,२०३।०१८अ गच्छ सुन्दोपसुन्दाभ्याम् असुराभ्यां तिलोत्तमे  
०१,२०३।०१८च् प्रार्थनीयेन रूपेण कुरु भद्रे प्रलोभनम्  
०१,२०३।०१९अ त्वत्कृते दर्शनाद् एव रूपसम्पत्कृतेन वै  
०१,२०३।०१९च् विरोधः स्याद् यथा ताभ्याम् अन्योन्येन तथा कुरु  
०१,२०३।०२० नारद उवाच  
०१,२०३।०२०अ सा तथेति प्रतिज्ञाय नमस्कृत्य पितामहम्  
०१,२०३।०२०च् चकार मण्डलं तत्र विबुधानां प्रदक्षिणम्  
०१,२०३।०२१अ प्राङ्मुखो भगवान् आस्ते दक्षिणेन महेश्वरः  
०१,२०३।०२१च् देवाश् चैवोत्तरेणासन् सर्वतस् त्व् ऋषयो ऽभवन्  
०१,२०३।०२२अ कुर्वन्त्या तु तया तत्र मण्डलं तत् प्रदक्षिणम्  
०१,२०३।०२२ब्*२००६_०१ ब्रह्मा विष्णुश् च भगवान् तृणीकृत्यावतिष्ठताम्  
०१,२०३।०२२च् इन्द्रः स्थाणुश् च भगवान् धैर्येण प्रत्यवस्थितौ  
०१,२०३।०२३अ द्रष्टुकामस्य चात्यर्थं गतायाः पार्श्वतस् तदा  
०१,२०३।०२३च् अन्यद् अञ्चितपक्ष्मान्तं दक्षिणं निःसृतं मुखम्  
०१,२०३।०२४अ पृष्ठतः परिवर्तन्त्याः पश्चिमं निःसृतं मुखम्  
०१,२०३।०२४च् गतायाश् चोत्तरं पार्श्वम् उत्तरं निःसृतं मुखम्  
०१,२०३।०२५अ महेन्द्रस्यापि नेत्राणां पार्श्वतः पृष्ठतो ऽग्रतः  
०१,२०३।०२५च् रक्तान्तानां विशालानां सहस्रं सर्वतो ऽभवत्  
०१,२०३।०२६अ एवं चतुर्मुखः स्थाणुर् महादेवो ऽभवत् पुरा  
०१,२०३।०२६च् तथा सहस्रनेत्रश् च बभूव बलसूदनः  
०१,२०३।०२७अ तथा देवनिकायानाम् ऋषीणां चैव सर्वशः  
०१,२०३।०२७च् मुखान्य् अभिप्रवर्तन्ते येन याति तिलोत्तमा  
०१,२०३।०२८अ तस्या गात्रे निपतिता तेषां दृष्टिर् महात्मनाम्  
०१,२०३।०२८च् सर्वेषाम् एव भूयिष्ठम् ऋते देवं पितामहम्  
०१,२०३।०२९अ गच्छन्त्यास् तु तदा देवाः सर्वे च परमर्षयः  
०१,२०३।०२९च् कृतम् इत्य् एव तत् कार्यं मेनिरे रूपसम्पदा  
०१,२०३।०३०अ तिलोत्तमायां तु तदा गतायां लोकभावनः  
०१,२०३।०३०च् सर्वान् विसर्जयाम् आस देवान् ऋषिगणांश् च तान्  
०१,२०३।०३०द्*२००७_०१ कृतं कार्यम् इति श्रीमान् अब्रवीच् च पितामहः  
०१,२०४।००१ नारद उवाच  
०१,२०४।००१अ जित्वा तु पृथिवीं दैत्यौ निःसपत्नौ गतव्यथौ  
०१,२०४।००१च् कृत्वा त्रैलोक्यम् अव्यग्रं कृतकृत्यौ बभूवतुः  
०१,२०४।००२अ देवगन्धर्वयक्षाणां नागपार्थिवरक्षसाम्  
०१,२०४।००२च् आदाय सर्वरत्नानि परां तुष्टिम् उपागतौ  
०१,२०४।००३अ यदा न प्रतिषेद्धारस् तयोः सन्तीह के चन  
०१,२०४।००३च् निरुद्योगौ तदा भूत्वा विजह्राते ऽमराव् इव  
०१,२०४।००४अ स्त्रीभिर् माल्यैश् च गन्धैश् च भक्षैर् भोज्यैश् च पुष्कलैः  
०१,२०४।००४च् पानैश् च विविधैर् हृद्यैः परां प्रीतिम् अवापतुः  
०१,२०४।००५अ अन्तःपुरे वनोद्याने पर्वतोपवनेषु च  
०१,२०४।००५च् यथेप्सितेषु देशेषु विजह्राते ऽमराव् इव  
०१,२०४।००६अ ततः कदा चिद् विन्ध्यस्य पृष्ठे समशिलातले  
०१,२०४।००६च् पुष्पिताग्रेषु शालेषु विहारम् अभिजग्मतुः  
०१,२०४।००७अ दिव्येषु सर्वकामेषु समानीतेषु तत्र तौ  
०१,२०४।००७च् वरासनेषु संहृष्टौ सह स्त्रीभिर् निषेदतुः  
०१,२०४।००८अ ततो वादित्रनृत्ताभ्याम् उपातिष्ठन्त तौ स्त्रियः  
०१,२०४।००८च् गीतैश् च स्तुतिसंयुक्तैः प्रीत्यर्थम् उपजग्मिरे  
०१,२०४।००८द्*२००८_०१ नामापि तस्याः संहारं विकारं च करोति वै  
०१,२०४।००८द्*२००८_०२ किं पुनर् दर्शनं तस्या विलासोल्लासितं प्रभो  
०१,२०४।००८द्*२००८_०३ रहःप्रचारकुशला मृदुगद्गदभाषिणी  
०१,२०४।००८द्*२००८_०४ किं नु नारी छलयति सुरक्ता तु सुलोचना  
०१,२०४।००८द्*२००८_०५ मुनेर् अपि मनो वश्यं सरागं कुरुते ऽङ्गना  
०१,२०४।००८द्*२००८_०६ प्रसन्नं कान्तिजननं सन्ध्येव शशिमण्डलम्  
०१,२०४।००८द्*२००८_०७ मनः प्रह्लायन्तीभिर् मर्दयन्तीभिर् अप्य् अलम्  
०१,२०४।००८द्*२००८_०८ महान्तो ऽपि हि भिद्यन्ते स्त्रीभिर् अद्भिर् इवाचलाः  
०१,२०४।००९अ ततस् तिलोत्तमा तत्र वने पुष्पाणि चिन्वती  
०१,२०४।००९च् वेषम् आक्षिप्तम् आधाय रक्तेनैकेन वाससा  
०१,२०४।०१०अ नदीतीरेषु जातान् सा कर्णिकारान् विचिन्वती  
०१,२०४।०१०च् शनैर् जगाम तं देशं यत्रास्तां तौ महासुरौ  
०१,२०४।०११अ तौ तु पीत्वा वरं पानं मदरक्तान्तलोचनौ  
०१,२०४।०११च् दृष्ट्वैव तां वरारोहां व्यथितौ सम्बभूवतुः  
०१,२०४।०१२अ ताव् उत्पत्यासनं हित्वा जग्मतुर् यत्र सा स्थिता  
०१,२०४।०१२च् उभौ च कामसम्मत्ताव् उभौ प्रार्थयतश् च ताम्  
०१,२०४।०१३अ दक्षिणे तां करे सुभ्रूं सुन्दो जग्राह पाणिना  
०१,२०४।०१३च् उपसुन्दो ऽपि जग्राह वामे पाणौ तिलोत्तमाम्  
०१,२०४।०१४अ वरप्रदानमत्तौ ताव् औरसेन बलेन च  
०१,२०४।०१४च् धनरत्नमदाभ्यां च सुरापानमदेन च  
०१,२०४।०१४द्*२००९_०१ तौ कटाक्षेण दैत्येन्द्राव् आकर्षन्ती मुहुर् मुहुः  
०१,२०४।०१४द्*२००९_०२ दक्षिणेन कटाक्षेण सुन्दं जग्राह भामिनी  
०१,२०४।०१४द्*२००९_०३ वामेनैव कटाक्षेण उपसुन्दं जिघूक्षती  
०१,२०४।०१४द्*२००९_०४ गन्धाभरणरूपैस् तौ व्यामोहम् उपजग्मतुः  
०१,२०४।०१५अ सर्वैर् एतैर् मदैर् मत्ताव् अन्योन्यं भ्रुकुटीकृतौ  
०१,२०४।०१५च् मदकामसमाविष्टौ परस्परम् अथोचतुः  
०१,२०४।०१६अ मम भार्या तव गुरुर् इति सुन्दो ऽभ्यभाषत  
०१,२०४।०१६च् मम भार्या तव वधूर् उपसुन्दो ऽभ्यभाषत  
०१,२०४।०१७अ नैषा तव ममैषेति तत्र तौ मन्युर् आविशत्  
०१,२०४।०१७ब्*२०१०_०१ तस्या रूपेण सम्मत्तौ विगतस्नेहसौहृदौ  
०१,२०४।०१७च् तस्या हेतोर् गदे भीमे ताव् उभाव् अप्य् अगृह्णताम्  
०१,२०४।०१८अ तौ प्रगृह्य गदे भीमे तस्याः कामेन मोहितौ  
०१,२०४।०१८च् अहं पूर्वम् अहं पूर्वम् इत्य् अन्योन्यं निजघ्नतुः  
०१,२०४।०१९अ तौ गदाभिहतौ भीमौ पेततुर् धरणीतले  
०१,२०४।०१९च् रुधिरेणावलिप्ताङ्गौ द्वाव् इवार्कौ नभश्च्युतौ  
०१,२०४।०२०अ ततस् ता विद्रुता नार्यः स च दैत्यगणस् तदा  
०१,२०४।०२०च् पातालम् अगमत् सर्वो विषादभयकम्पितः  
०१,२०४।०२१अ ततः पितामहस् तत्र सह देवैर् महर्षिभिः  
०१,२०४।०२१च् आजगाम विशुद्धात्मा पूजयिष्यंस् तिलोत्तमाम्  
०१,२०४।०२२अ वरेण छन्दिता सा तु ब्रह्मणा प्रीतिम् एव ह  
०१,२०४।०२२च् वरयाम् आस तत्रैनां प्रीतः प्राह पितामहः  
०१,२०४।०२३अ आदित्यचरितांल् लोकान् विचरिष्यसि भामिनि  
०१,२०४।०२३च् तेजसा च सुदृष्टां त्वां न करिष्यति कश् चन  
०१,२०४।०२४अ एवं तस्यै वरं दत्त्वा सर्वलोकपितामहः  
०१,२०४।०२४च् इन्द्रे त्रैलोक्यम् आधाय ब्रह्मलोकं गतः प्रभुः  
०१,२०४।०२५अ एवं तौ सहितौ भूत्वा सर्वार्थेष्व् एकनिश्चयौ  
०१,२०४।०२५च् तिलोत्तमार्थे सङ्क्रुद्धाव् अन्योन्यम् अभिजघ्नतुः  
०१,२०४।०२६अ तस्माद् ब्रवीमि वः स्नेहात् सर्वान् भरतसत्तमान्  
०१,२०४।०२६च् यथा वो नात्र भेदः स्यात् सर्वेषां द्रौपदीकृते  
०१,२०४।०२६ए तथा कुरुत भद्रं वो मम चेत् प्रियम् इच्छथ  
०१,२०४।०२६फ़्*२०११_०१ यथा सुन्दोपसुन्दाभ्यां तथा न स्याद् युधिष्ठिर  
०१,२०४।०२७ वैशम्पायन उवाच  
०१,२०४।०२७अ एवम् उक्ता महात्मानो नारदेन महर्षिणा  
०१,२०४।०२७च् समयं चक्रिरे राजंस् ते ऽन्योन्येन समागताः  
०१,२०४।०२७ए समक्षं तस्य देवर्षेर् नारदस्यामितौजसः  
०१,२०४।०२७फ़्*२०१२_०१ एकैकस्य गृहे कृष्णा वसेद् वर्षम् अकल्मषा  
०१,२०४।०२८अ द्रौपद्या नः सहासीनम् अन्यो ऽन्यं यो ऽभिदर्शयेत्  
०१,२०४।०२८च् स नो द्वादश वर्षाणि ब्रह्मचारी वने वसेत्  
०१,२०४।०२९अ कृते तु समये तस्मिन् पाण्डवैर् धर्मचारिभिः  
०१,२०४।०२९ब्*२०१३_०१ ततः स भगवांस् तत्र पाण्डवैर् अर्चितः प्रभुः  
०१,२०४।०२९च् नारदो ऽप्य् अगमत् प्रीत इष्टं देशं महामुनिः  
०१,२०४।०३०अ एवं तैः समयः पूर्वं कृतो नरदचोदितैः  
०१,२०४।०३०च् न चाभिद्यन्त ते सार्वे तदान्योन्येन भारत  
०१,२०४।०३०द्*२०१४_०१ एतद् विस्तरतः सर्वम् आख्यातं ते नरेश्वर  
०१,२०४।०३०द्*२०१४_०२ काले च तस्मिन् सम्पन्नं यथावज् जनमेजय  
०१,२०५।००१ वैशम्पायन उवाच  
०१,२०५।००१अ एवं ते समयं कृत्वा न्यवसंस् तत्र पाण्डवाः  
०१,२०५।००१च् वशे शस्त्रप्रतापेन कुर्वन्तो ऽन्यान् महीक्षितः  
०१,२०५।००२अ तेषां मनुजसिंहानां पञ्चानाम् अमितौजसाम्  
०१,२०५।००२च् बभूव कृष्णा सर्वेषां पार्थानां वशवर्तिनी  
०१,२०५।००३अ ते तया तैश् च सा वीरैः पतिभिः सह पञ्चभिः  
०१,२०५।००३च् बभूव परमप्रीता नागैर् इव सरस्वती  
०१,२०५।००४अ वर्तमानेषु धर्मेण पाण्डवेषु महात्मसु  
०१,२०५।००४च् व्यवर्धन् कुरवः सर्वे हीनदोषाः सुखान्विताः  
०१,२०५।००५अ अथ दीर्घेण कालेन ब्राह्मणस्य विशां पते  
०१,२०५।००५च् कस्य चित् तस्कराः के चिज् जह्रुर् गा नृपसत्तम  
०१,२०५।००६अ ह्रियमाणे धने तस्मिन् ब्राह्मणः क्रोधमूर्च्छितः  
०१,२०५।००६च् आगम्य खाण्डवप्रस्थम् उदक्रोशत पाण्डवान्  
०१,२०५।००७अ ह्रियते गोधनं क्षुद्रैर् नृशंसैर् अकृतात्मभिः  
०१,२०५।००७च् प्रसह्य वो ऽस्माद् विषयाद् अभिधावत पाण्डवाः  
०१,२०५।००८अ ब्राह्मणस्य प्रमत्तस्य हविर् ध्वाङ्क्षैर् विलुप्यते  
०१,२०५।००८च् शार्दूलस्य गुहां शून्यां नीचः क्रोष्टाभिमर्शति  
०१,२०५।००८द्*२०१५_०१ अरक्षितारं राजानं बलिषड्भागहारिणम्  
०१,२०५।००८द्*२०१५_०२ तम् आहुः सर्वलोकस्य समग्रं पापचारिणम्  
०१,२०५।००९अ ब्राह्मणस्वे हृते चोरैर् धर्मार्थे च विलोपिते  
०१,२०५।००९च् रोरूयमाणे च मयि क्रियताम् अस्त्रधारणम्  
०१,२०५।०१०अ रोरूयमाणस्याभ्याशे तस्य विप्रस्य पाण्डवः  
०१,२०५।०१०च् तानि वाक्यानि शुश्राव कुन्तीपुत्रो धनञ्जयः  
०१,२०५।०११अ श्रुत्वा चैव महाबाहुर् मा भैर् इत्य् आह तं द्विजम्  
०१,२०५।०११च् आयुधानि च यत्रासन् पाण्डवानां महात्मनाम्  
०१,२०५।०११ए कृष्णया सह तत्रासीद् धर्मराजो युधिष्ठिरः  
०१,२०५।०१२अ स प्रवेशाय चाशक्तो गमनाय च पाण्डवः  
०१,२०५।०१२च् तस्य चार्तस्य तैर् वाक्यैश् चोद्यमानः पुनः पुनः  
०१,२०५।०१२ए आक्रन्दे तत्र कौन्तेयश् चिन्तयाम् आस दुःखितः  
०१,२०५।०१३अ ह्रियमाणे धने तस्मिन् ब्राह्मणस्य तपस्विनः  
०१,२०५।०१३च् अश्रुप्रमार्जनं तस्य कर्तव्यम् इति निश्चितः  
०१,२०५।०१४अ उपप्रेक्षणजो ऽधर्मः सुमहान् स्यान् महीपतेः  
०१,२०५।०१४च् यद्य् अस्य रुदतो द्वारि न करोम्य् अद्य रक्षणम्  
०१,२०५।०१५अ अनास्तिक्यं च सर्वेषाम् अस्माकम् अपि रक्षणे  
०१,२०५।०१५च् प्रतितिष्ठेत लोके ऽस्मिन्न् अधर्मश् चैव नो भवेत्  
०१,२०५।०१६अ अनापृच्छ्य च राजानं गते मयि न संशयः  
०१,२०५।०१६च् अजातशत्रोर् नृपतेर् मम चैवाप्रियं भवेत्  
०१,२०५।०१७अ अनुप्रवेशे राज्ञस् तु वनवासो भवेन् मम  
०१,२०५।०१७ब्*२०१६_०१ सर्वम् अन्यत् परिहृतं धर्षणात् तु महीपतेः  
०१,२०५।०१७च् अधर्मो वा महान् अस्तु वने वा मरणं मम  
०१,२०५।०१७ए शरीरस्यापि नाशेन धर्म एव विशिष्यते  
०१,२०५।०१८अ एवं विनिश्चित्य ततः कुन्तीपुत्रो धनञ्जयः  
०१,२०५।०१८ब्*२०१७_०१ मुखम् आच्छाद्य निबिडम् उत्तरीयेण वाससा  
०१,२०५।०१८च् अनुप्रविश्य राजानम् आपृच्छ्य च विशां पते  
०१,२०५।०१९अ धनुर् आदाय संहृष्टो ब्राह्मणं प्रत्यभाषत  
०१,२०५।०१९च् ब्राह्मणागम्यतां शीघ्रं यावत् परधनैषिणः  
०१,२०५।०२०अ न दूरे ते गताः क्षुद्रास् तावद् गच्छामहे सह  
०१,२०५।०२०च् यावद् आवर्तयाम्य् अद्य चोरहस्ताद् धनं तव  
०१,२०५।०२१अ सो ऽनुसृत्य महाबाहुर् धन्वी वर्मी रथी ध्वजी  
०१,२०५।०२१च् शरैर् विध्वंसितांश् चोरान् अवजित्य च तद् धनम्  
०१,२०५।०२२अ ब्राह्मणस्य उपाहृत्य यशः पीत्वा च पाण्डवः  
०१,२०५।०२२ब्*२०१८_०१ ततस् तद् गोधनं पार्थो दत्त्वा तस्मै द्विजातये  
०१,२०५।०२२च् आजगाम पुरं वीरः सव्यसाची परन्तपः  
०१,२०५।०२३अ सो ऽभिवाद्य गुरून् सर्वांस् तैश् चापि प्रतिनन्दितः  
०१,२०५।०२३च् धर्मराजम् उवाचेदं व्रतम् आदिश्यतां मम  
०१,२०५।०२४अ समयः समतिक्रान्तो भवत्सन्दर्शनान् मया  
०१,२०५।०२४च् वनवासं गमिष्यामि समयो ह्य् एष नः कृतः  
०१,२०५।०२५अ इत्य् उक्तो धर्मराजस् तु सहसा वाक्यम् अप्रियम्  
०१,२०५।०२५च् कथम् इत्य् अब्रवीद् वाचा शोकार्तः सज्जमानया  
०१,२०५।०२५ए युधिष्ठिरो गुडाकेशं भ्राता भ्रातरम् अच्युतम्  
०१,२०५।०२५फ़्*२०१९_०१ उवाच दीनो राजा च धनञ्जयम् इदं वचः  
०१,२०५।०२६अ प्रमाणम् अस्मि यदि ते मत्तः शृणु वचो ऽनघ  
०१,२०५।०२६च् अनुप्रवेशे यद् वीर कृतवांस् त्वं ममाप्रियम्  
०१,२०५।०२६ए सर्वं तद् अनुजानामि व्यलीकं न च मे हृदि  
०१,२०५।०२७अ गुरोर् अनुप्रवेशो हि नोपघातो यवीयसः  
०१,२०५।०२७च् यवीयसो ऽनुप्रवेशो ज्येष्ठस्य विधिलोपकः  
०१,२०५।०२८अ निवर्तस्व महाबाहो कुरुष्व वचनं मम  
०१,२०५।०२८च् न हि ते धर्मलोपो ऽस्ति न च मे धर्षणा कृता  
०१,२०५।०२९ अर्जुन उवाच  
०१,२०५।०२९अ न व्याजेन चरेद् धर्मम् इति मे भवतः श्रुतम्  
०१,२०५।०२९च् न सत्याद् विचलिष्यामि सत्येनायुधम् आलभे  
०१,२०५।०२९द्*२०२०_०१ क्रियते स्वीकृते राजन् न हि चेद् आत्मना व्रतम्  
०१,२०५।०२९द्*२०२०_०२ भिद्येत सेतुश् चाधर्मो ऽप्य् अयशः प्राप्नुयां महत्  
०१,२०५।०२९द्*२०२१_०१ आज्ञा तु मम दातव्या भवता कीर्तिवर्धन  
०१,२०५।०२९द्*२०२१_०२ भवदाज्ञाम् ऋते किं चिन् न कार्यम् इति निश्चयः  
०१,२०५।०३० वैशम्पायन उवाच  
०१,२०५।०३०अ सो ऽभ्यनुज्ञाप्य राजानं ब्रह्मचर्याय दीक्षितः  
०१,२०५।०३०च् वने द्वादश वर्षाणि वासायोपजगाम ह  
०१,२०६।००१ वैशम्पायन उवाच  
०१,२०६।००१अ तं प्रयान्तं महाबाहुं कौरवाणां यशस्करम्  
०१,२०६।००१च् अनुजग्मुर् महात्मानो ब्राह्मणा वेदपारगाः  
०१,२०६।००२अ वेदवेदाङ्गविद्वांसस् तथैवाध्यात्मचिन्तकाः  
०१,२०६।००२च् चौक्षाश् च भगवद्भक्ताः सूताः पौराणिकाश् च ये  
०१,२०६।००३अ कथकाश् चापरे राजञ् श्रमणाश् च वनौकसः  
०१,२०६।००३च् दिव्याख्यानानि ये चापि पठन्ति मधुरं द्विजाः  
०१,२०६।००४अ एतैश् चान्यैश् च बहुभिः सहायैः पाण्डुनन्दनः  
०१,२०६।००४च् वृतः श्लक्ष्णकथैः प्रायान् मरुद्भिर् इव वासवः  
०१,२०६।००५अ रमणीयानि चित्राणि वनानि च सरांसि च  
०१,२०६।००५च् सरितः सागरांश् चैव देशान् अपि च भारत  
०१,२०६।००६अ पुण्यानि चैव तीर्थानि ददर्श भरतर्षभ  
०१,२०६।००६च् स गङ्गाद्वारम् आसाद्य निवेशम् अकरोत् प्रभुः  
०१,२०६।००७अ तत्र तस्याद्भुतं कर्म शृणु मे जनमेजय  
०१,२०६।००७च् कृतवान् यद् विशुद्धात्मा पाण्डूनां प्रवरो रथी  
०१,२०६।००८अ निविष्टे तत्र कौन्तेये ब्राह्मणेषु च भारत  
०१,२०६।००८च् अग्निहोत्राणि विप्रास् ते प्रादुश्चक्रुर् अनेकशः  
०१,२०६।००९अ तेषु प्रबोध्यमानेषु ज्वलितेषु हुतेषु च  
०१,२०६।००९च् कृतपुष्पोपहारेषु तीरान्तरगतेषु च  
०१,२०६।०१०अ कृताभिषेकैर् विद्वद्भिर् नियतैः सत्पथि स्थितैः  
०१,२०६।०१०च् शुशुभे ऽतीव तद् राजन् गङ्गाद्वारं महात्मभिः  
०१,२०६।०११अ तथा पर्याकुले तस्मिन् निवेशे पाण्डुनन्दनः  
०१,२०६।०११च् अभिषेकाय कौन्तेयो गङ्गाम् अवततार ह  
०१,२०६।०१२अ तत्राभिषेकं कृत्वा स तर्पयित्वा पितामहान्  
०१,२०६।०१२च् उत्तितीर्षुर् जलाद् राजन्न् अग्निकार्यचिकीर्षया  
०१,२०६।०१३अ अपकृष्टो महाबाहुर् नागराजस्य कन्यया  
०१,२०६।०१३च् अन्तर्जले महाराज उलूप्या कामयानया  
०१,२०६।०१३द्*२०२२_०१ गृहीत्वा स्वपितुर् वेश्म नीतो ऽयं पाण्डुनन्दनः  
०१,२०६।०१४अ ददर्श पाण्डवस् तत्र पावकं सुसमाहितम्  
०१,२०६।०१४च् कौरव्यस्याथ नागस्य भवने परमार्चिते  
०१,२०६।०१५अ तत्राग्निकार्यं कृतवान् कुन्तीपुत्रो धनञ्जयः  
०१,२०६।०१५च् अशङ्कमानेन हुतस् तेनातुष्यद् धुताशनः  
०१,२०६।०१६अ अग्निकार्यं स कृत्वा तु नागराजसुतां तदा  
०१,२०६।०१६च् प्रहसन्न् इव कौन्तेय इदं वचनम् अब्रवीत्  
०१,२०६।०१७अ किम् इदं साहसं भीरु कृतवत्य् असि भामिनि  
०१,२०६।०१७च् कश् चायं सुभगो देशः का च त्वं कस्य चात्मजा  
०१,२०६।०१८ उलूप्य् उवाच  
०१,२०६।०१८अ ऐरावतकुले जातः कौरव्यो नाम पन्नगः  
०१,२०६।०१८च् तस्यास्मि दुहिता पार्थ उलूपी नाम पन्नगी  
०१,२०६।०१९अ साहं त्वाम् अभिषेकार्थम् अवतीर्णं समुद्रगाम्  
०१,२०६।०१९च् दृष्टवत्य् एव कौन्तेय कन्दर्पेणास्मि मूर्च्छिता  
०१,२०६।०२०अ तां माम् अनङ्गमथितां त्वत्कृते कुरुनन्दन  
०१,२०६।०२०च् अनन्यां नन्दयस्वाद्य प्रदानेनात्मनो रहः  
०१,२०६।०२१ अर्जुन उवाच  
०१,२०६।०२१अ ब्रह्मचर्यम् इदं भद्रे मम द्वादशवार्षिकम्  
०१,२०६।०२१च् धर्मराजेन चादिष्टं नाहम् अस्मि स्वयंवशः  
०१,२०६।०२२अ तव चापि प्रियं कर्तुम् इच्छामि जलचारिणि  
०१,२०६।०२२च् अनृतं नोक्तपूर्वं च मया किं चन कर्हि चित्  
०१,२०६।०२३अ कथं च नानृतं तत् स्यात् तव चापि प्रियं भवेत्  
०१,२०६।०२३च् न च पीड्येत मे धर्मस् तथा कुर्यां भुजङ्गमे  
०१,२०६।०२४ उलूप्य् उवाच  
०१,२०६।०२४अ जानाम्य् अहं पाण्डवेय यथा चरसि मेदिनीम्  
०१,२०६।०२४च् यथा च ते ब्रह्मचर्यम् इदम् आदिष्टवान् गुरुः  
०१,२०६।०२५अ परस्परं वर्तमानान् द्रुपदस्यात्मजां प्रति  
०१,२०६।०२५च् यो नो ऽनुप्रविशेन् मोहात् स नो द्वादशवार्षिकम्  
०१,२०६।०२५ए वने चरेद् ब्रह्मचर्यम् इति वः समयः कृतः  
०१,२०६।०२६अ तद् इदं द्रौपदीहेतोर् अन्योन्यस्य प्रवासनम्  
०१,२०६।०२६ब्*२०२३_०१ नारदस्याज्ञया तत्र कृतं धर्मरिरंसया  
०१,२०६।०२६ब्*२०२३_०२ एकः संवत्सरः पूर्णः पञ्चधा शकलीकृतः  
०१,२०६।०२६ब्*२०२३_०३ द्रौपद्याम् एव कौन्तेय नारदस्याभ्यनुज्ञया  
०१,२०६।०२६च् कृतं वस् तत्र धर्मार्थम् अत्र धर्मो न दुष्यति  
०१,२०६।०२६द्*२०२४_०१ त्वया कामप्रचाराय प्रेरितं न हि यन् मनः  
०१,२०६।०२६द्*२०२४_०२ तस्मात् तव प्रत्यवायो युज्यते न हि कुत्र चित्  
०१,२०६।०२७अ परित्राणं च कर्तव्यम् आर्तानां पृथुलोचन  
०१,२०६।०२७च् कृत्वा मम परित्राणं तव धर्मो न लुप्यते  
०१,२०६।०२८अ यदि वाप्य् अस्य धर्मस्य सूक्ष्मो ऽपि स्याद् व्यतिक्रमः  
०१,२०६।०२८च् स च ते धर्म एव स्याद् दात्त्वा प्राणान् ममार्जुन  
०१,२०६।०२९अ भक्तां भजस्व मां पार्थ सताम् एतन् मतं प्रभो  
०१,२०६।०२९च् न करिष्यसि चेद् एवं मृतां माम् उपधारय  
०१,२०६।०३०अ प्राणदानान् महाबाहो चर धर्मम् अनुत्तमम्  
०१,२०६।०३०च् शरणं च प्रपन्नास्मि त्वाम् अद्य पुरुषोत्तम  
०१,२०६।०३१अ दीनान् अनाथान् कौन्तेय परिरक्षसि नित्यशः  
०१,२०६।०३१च् साहं शरणम् अभ्येमि रोरवीमि च दुःखिता  
०१,२०६।०३२अ याचे त्वाम् अभिकामाहं तस्मात् कुरु मम प्रियम्  
०१,२०६।०३२च् स त्वम् आत्मप्रदानेन सकामां कर्तुम् अर्हसि  
०१,२०६।०३३ वैशम्पायन उवाच  
०१,२०६।०३३अ एवम् उक्तस् तु कौन्तेयः पन्नगेश्वरकन्यया  
०१,२०६।०३३च् कृतवांस् तत् तथा सर्वं धर्मम् उद्दिश्य कारणम्  
०१,२०६।०३४अ स नागभवने रात्रिं ताम् उषित्वा प्रतापवान्  
०१,२०६।०३४ब्*२०२५_०१ पुत्रम् उत्पादयाम् आस तस्यां स सुमनोहरम्  
०१,२०६।०३४ब्*२०२५_०२ इरावन्तं महाभागं महाबलपराक्रमम्  
०१,२०६।०३४ब्*२०२६_०१ प्रभाते ऽभ्युषितोलूप्या प्रापितः स्वं निवेशनम्  
०१,२०६।०३४च् उदिते ऽभ्युत्थितः सूर्ये कौरव्यस्य निवेशनात्  
०१,२०६।०३४द्*२०२७_०१ आजगामार्जुनो धीमान् गङ्गाद्वाराश्रमं प्रति  
०१,२०६।०३४द्*२०२८_०१ निश्चक्राम तदा पार्थः स्वम् एव भवनं शुभम्  
०१,२०६।०३४द्*२०२९_०१ आगतस् तु पुनस् तत्र गङ्गाद्वारं तया सह  
०१,२०६।०३४द्*२०२९_०२ परित्यज्य गता साध्वी उलूपी निजमन्दिरम्  
०१,२०६।०३४द्*२०२९_०३ दत्त्वा वरम् अजेयत्वं जले सर्वत्र भारत  
०१,२०६।०३४द्*२०२९_०४ साध्या जलचराः सर्वे भविष्यन्ति न संशयः  
०१,२०७।००१ वैशम्पायन उवाच  
०१,२०७।००१अ कथयित्वा तु तत् सर्वं ब्राह्मणेभ्यः स भारत  
०१,२०७।००१च् प्रययौ हिमवत्पार्श्वं ततो वज्रधरात्मजः  
०१,२०७।००२अ अगस्त्यवटम् आसाद्य वसिष्ठस्य च पर्वतम्  
०१,२०७।००२च् भृगुतुङ्गे च कौन्तेयः कृतवाञ् शौचम् आत्मनः  
०१,२०७।००३अ प्रददौ गोसहस्राणि तीर्थेष्व् आयतनेषु च  
०१,२०७।००३च् निवेशांश् च द्विजातिभ्यः सो ऽददत् कुरुसत्तमः  
०१,२०७।००४अ हिरण्यबिन्दोस् तीर्थे च स्नात्वा पुरुषसत्तमः  
०१,२०७।००४च् दृष्टवान् पर्वतश्रेष्ठं पुण्यान्य् आयतनानि च  
०१,२०७।००५अ अवतीर्य नरश्रेष्ठो ब्राह्मणैः सह भारत  
०१,२०७।००५च् प्राचीं दिशम् अभिप्रेप्सुर् जगाम भरतर्षभः  
०१,२०७।००६अ आनुपूर्व्येण तीर्थानि दृष्टवान् कुरुसत्तमः  
०१,२०७।००६च् नदीं चोत्पलिनीं रम्याम् अरण्यं नैमिषं प्रति  
०१,२०७।००७अ नन्दाम् अपरनन्दां च कौशिकीं च यशस्विनीम्  
०१,२०७।००७च् महानदीं गयां चैव गङ्गाम् अपि च भारत  
०१,२०७।००८अ एवं सर्वाणि तीर्थानि पश्यमानस् तथाश्रमान्  
०१,२०७।००८च् आत्मनः पावनं कुर्वन् ब्राह्मणेभ्यो ददौ वसु  
०१,२०७।००९अ अङ्गवङ्गकलिङ्गेषु यानि पुण्यानि कानि चित्  
०१,२०७।००९च् जगाम तानि सर्वाणि तीर्थान्य् आयतनानि च  
०१,२०७।००९ए दृष्ट्वा च विधिवत् तानि धनं चापि ददौ ततः  
०१,२०७।०१०अ कलिङ्गराष्ट्रद्वारेषु ब्राह्मणाः पाण्डवानुगाः  
०१,२०७।०१०च् अभ्यनुज्ञाय कौन्तेयम् उपावर्तन्त भारत  
०१,२०७।०११अ स तु तैर् अभ्यनुज्ञातः कुन्तीपुत्रो धनञ्जयः  
०१,२०७।०११च् सहायैर् अल्पकैः शूरः प्रययौ येन सागरम्  
०१,२०७।०१२अ स कलिङ्गान् अतिक्रम्य देशान् आयतनानि च  
०१,२०७।०१२च् धर्म्याणि रमणीयानि प्रेक्षमाणो ययौ प्रभुः  
०१,२०७।०१२द्*२०३०_०१ शूर्पाकारम् अथाप्लुत्य सागरानूपम् आश्रितः  
०१,२०७।०१३अ महेन्द्रपर्वतं दृष्ट्वा तापसैर् उपशोभितम्  
०१,२०७।०१३ब्*२०३१_०१ गोदावर्यां ततः स्नात्वा ताम् अतीत्य महाबलः  
०१,२०७।०१३ब्*२०३१_०२ कावेरीं तां समासाद्य सङ्गमे सागरस्य ह  
०१,२०७।०१३ब्*२०३१_०३ स्नात्वा सम्पूज्य देवांश् च पितॄंश् च ऋषिभिः सह  
०१,२०७।०१३च् समुद्रतीरेण शनैर् मणलूरं जगाम ह  
०१,२०७।०१४अ तत्र सर्वाणि तीर्थानि पुण्यान्य् आयतनानि च  
०१,२०७।०१४ब्*२०३२_०१ अथ त्रयोदशे मासे मणलूरेश्वरं प्रभुम्  
०१,२०७।०१४च् अभिगम्य महाबाहुर् अभ्यगच्छन् महीपतिम्  
०१,२०७।०१४ए मणलूरेश्वरं राजन् धर्मज्ञं चित्रवाहनम्  
०१,२०७।०१४फ़्*२०३३_०१ सर्वशास्त्रेषु नेतारं सर्वास्त्रज्ञम् अकल्मषम्  
०१,२०७।०१४फ़्*२०३३_०२ धर्मे सत्ये दमे शौचे शौर्ये चैव विशेषतः  
०१,२०७।०१४फ़्*२०३३_०३ द्विजराजऋषीणां च धार्मिकाणां महीतले  
०१,२०७।०१४फ़्*२०३३_०४ कीर्तने चोपमाभूतं क्षत्रधर्मविद् उत्तमम्  
०१,२०७।०१४फ़्*२०३४_०१ स च तं प्रतिजग्राह विधिपूर्वेण पाण्डवम्  
०१,२०७।०१५अ तस्य चित्राङ्गदा नाम दुहिता चारुदर्शना  
०१,२०७।०१५च् तां ददर्श पुरे तस्मिन् विचरन्तीं यदृच्छया  
०१,२०७।०१६अ दृष्ट्वा च तां वरारोहां चकमे चैत्रवाहिनीम्  
०१,२०७।०१६च् अभिगम्य च राजानं ज्ञापयत् स्वं प्रयोजनम्  
०१,२०७।०१६द्*२०३५_०१ देहि मे खल्व् इमां राजन् क्षत्रियाय महात्मने  
०१,२०७।०१६द्*२०३५_०२ तच् छ्रुत्वा त्व् अब्रवीद् राजा कस्य पुत्रो ऽसि नाम किम्  
०१,२०७।०१६द्*२०३५_०३ उवाच तं पाण्डवो ऽहं कुन्तीपुत्रो धनञ्जयः  
०१,२०७।०१६ए तम् उवाचाथ राजा स सान्त्वपूर्वम् इदं वचः  
०१,२०७।०१७अ राजा प्रभङ्करो नाम कुले अस्मिन् बभूव ह  
०१,२०७।०१७च् अपुत्रः प्रसवेनार्थी तपस् तेपे स उत्तमम्  
०१,२०७।०१८अ उग्रेण तपसा तेन प्रणिपातेन शङ्करः  
०१,२०७।०१८च् ईश्वरस् तोषितस् तेन महादेव उमापतिः  
०१,२०७।०१९अ स तस्मै भगवान् प्रादाद् एकैकं प्रसवं कुले  
०१,२०७।०१९च् एकैकः प्रसवस् तस्माद् भवत्य् अस्मिन् कुले सदा  
०१,२०७।०२०अ तेषां कुमाराः सर्वेषां पूर्वेषां मम जज्ञिरे  
०१,२०७।०२०च् कन्या तु मम जातेयं कुलस्योत्पादनी ध्रुवम्  
०१,२०७।०२१अ पुत्रो ममेयम् इति मे भावना पुरुषोत्तम  
०१,२०७।०२१च् पुत्रिका हेतुविधिना सञ्ज्ञिता भरतर्षभ  
०१,२०७।०२१द्*२०३६_०१ तस्माद् एकः सुतो यो ऽस्यां जायते भारत त्वया  
०१,२०७।०२२अ एतच् छुल्कं भवत्व् अस्याः कुलकृज् जायताम् इह  
०१,२०७।०२२च् एतेन समयेनेमां प्रतिगृह्णीष्व पाण्डव  
०१,२०७।०२३अ स तथेति प्रतिज्ञाय कन्यां तां प्रतिगृह्य च  
०१,२०७।०२३ब्*२०३७_०१ मासे त्रयोदशे पार्थः कृत्वा वैवाहिकीं क्रियाम्  
०१,२०७।०२३च् उवास नगरे तस्मिन् कौन्तेयस् त्रिहिमाः समाः  
०१,२०७।०२३द्*२०३८_०१ तस्यां सुते समुत्पन्ने परिष्वज्य वराङ्गनाम्  
०१,२०७।०२३द्*२०३८_०२ आमन्त्र्य नृपतिं तं तु जगाम परिवर्तितुम्  
०१,२०८।००१ वैशम्पायन उवाच  
०१,२०८।००१अ ततः समुद्रे तीर्थानि दक्षिणे भरतर्षभः  
०१,२०८।००१च् अभ्यगच्छत् सुपुण्यानि शोभितानि तपस्विभिः  
०१,२०८।००२अ वर्जयन्ति स्म तीर्थानि पञ्च तत्र तु तापसाः  
०१,२०८।००२च् आचीर्णानि तु यान्य् आसन् पुरस्तात् तु तपस्विभिः  
०१,२०८।००३अ अगस्त्यतीर्थं सौभद्रं पौलोमं च सुपावनम्  
०१,२०८।००३च् कारन्धमं प्रसन्नं च हयमेधफलं च यत्  
०१,२०८।००३ए भारद्वाजस्य तीर्थं च पापप्रशमनं महत्  
०१,२०८।००३फ़्*२०३९_०१ एतानि पञ्च तीर्थानि ददर्श कुरुसत्तमः  
०१,२०८।००४अ विविक्तान्य् उपलक्ष्याथ तानि तीर्थानि पाण्डवः  
०१,२०८।००४च् दृष्ट्वा च वर्ज्यमानानि मुनिभिर् धर्मबुद्धिभिः  
०१,२०८।००५अ तपस्विनस् ततो ऽपृच्छत् प्राज्ञलिः कुरुनन्दनः  
०१,२०८।००५च् तीर्थानीमानि वर्ज्यन्ते किमर्थं ब्रह्मवादिभिः  
०१,२०८।००६ तापसा ऊचुः  
०१,२०८।००६अ ग्राहाः पञ्च वसन्त्य् एषु हरन्ति च तपोधनान्  
०१,२०८।००६च् अत एतानि वर्ज्यन्ते तीर्थानि कुरुनन्दन  
०१,२०८।००७ वैशम्पायन उवाच  
०१,२०८।००७अ तेषां श्रुत्वा महाबाहुर् वार्यमाणस् तपोधनैः  
०१,२०८।००७च् जगाम तानि तीर्थानि द्रष्टुं पुरुषसत्तमः  
०१,२०८।००८अ ततः सौभद्रम् आसाद्य महर्षेस् तीर्थम् उत्तमम्  
०१,२०८।००८च् विगाह्य तरसा शूरः स्नानं चक्रे परन्तपः  
०१,२०८।००९अ अथ तं पुरुषव्याघ्रम् अन्तर्जलचरो महान्  
०१,२०८।००९च् निजग्राह जले ग्राहः कुन्तीपुत्रं धनञ्जयम्  
०१,२०८।०१०अ स तम् आदाय कौन्तेयो विस्फुरन्तं जलेचरम्  
०१,२०८।०१०च् उदतिष्ठन् महाबाहुर् बलेन बलिनां वरः  
०१,२०८।०११अ उत्कृष्ट एव तु ग्राहः सो ऽर्जुनेन यशस्विना  
०१,२०८।०११च् बभूव नारी कल्याणी सर्वाभरणभूषिता  
०१,२०८।०११ए दीप्यमाना श्रिया राजन् दिव्यरूपा मनोरमा  
०१,२०८।०१२अ तद् अद्भुतं महद् दृष्ट्वा कुन्तीपुत्रो धनञ्जयः  
०१,२०८।०१२च् तां स्त्रियं परमप्रीत इदं वचनम् अब्रवीत्  
०१,२०८।०१३अ का वै त्वम् असि कल्याणि कुतो वासि जलेचरी  
०१,२०८।०१३च् किमर्थं च महत् पापम् इदं कृतवती पुरा  
०१,२०८।०१४ नार्य् उवाच  
०१,२०८।०१४अ अप्सरास्मि महाबाहो देवारण्यविचारिणी  
०१,२०८।०१४च् इष्टा धनपतेर् नित्यं वर्गा नाम महाबल  
०१,२०८।०१५अ मम सख्यश् चतस्रो ऽन्याः सर्वाः कामगमाः शुभाः  
०१,२०८।०१५च् ताभिः सार्धं प्रयातास्मि लोकपालनिवेशनम्  
०१,२०८।०१६अ ततः पश्यामहे सर्वा ब्राह्मणं संशितव्रतम्  
०१,२०८।०१६च् रूपवन्तम् अधीयानम् एकम् एकान्तचारिणम्  
०१,२०८।०१७अ तस्य वै तपसा राजंस् तद् वनं तेजसावृतम्  
०१,२०८।०१७च् आदित्य इव तं देशं कृत्स्नं स व्यवभासयत्  
०१,२०८।०१८अ तस्य दृष्ट्वा तपस् तादृग् रूपं चाद्भुतदर्शनम्  
०१,२०८।०१८च् अवतीर्णाः स्म तं देशं तपोविघ्नचिकीर्षया  
०१,२०८।०१९अ अहं च सौरभेयी च समीची बुद्बुदा लता  
०१,२०८।०१९च् यौगपद्येन तं विप्रम् अभ्यगच्छाम भारत  
०१,२०८।०२०अ गायन्त्यो वै हसन्त्यश् च लोभयन्त्यश् च तं द्विजम्  
०१,२०८।०२०ब्*२०४०_०१ प्रेक्षणानि च कुर्वन्त्यो विवृतं कारयन्ति च  
०१,२०८।०२०ब्*२०४०_०२ अनिच्छन्त्य इवाङ्गानि हासभावविलासितैः  
०१,२०८।०२०ब्*२०४०_०३ बाहूरुमूलदन्तानां दर्शनं वै वराङ्गनाः  
०१,२०८।०२०ब्*२०४०_०४ कुर्वन्त्यो लोभयन्त्यश् च तं द्विजं परितः स्थिताः  
०१,२०८।०२०च् स च नास्मासु कृतवान् मनो वीर कथं चन  
०१,२०८।०२०ए नाकम्पत महातेजाः स्थितस् तपसि निर्मले  
०१,२०८।०२१अ सो ऽशपत् कुपितो ऽस्मांस् तु ब्राह्मणः क्षत्रियर्षभ  
०१,२०८।०२१च् ग्राहभूता जले यूयं चरिष्यध्वं शतं समाः  
०१,२०९।००१ वर्गोवाच  
०१,२०९।००१अ ततो वयं प्रव्यथिताः सर्वा भरतसत्तम  
०१,२०९।००१च् आयाम शरणं विप्रं तं तपोधनम् अच्युतम्  
०१,२०९।००२अ रूपेण वयसा चैव कन्दर्पेण च दर्पिताः  
०१,२०९।००२च् अयुक्तं कृतवत्यः स्म क्षन्तुम् अर्हसि नो द्विज  
०१,२०९।००३अ एष एव वधो ऽस्माकं सुपर्याप्तस् तपोधन  
०१,२०९।००३च् यद् वयं संशितात्मानं प्रलोब्धुं त्वाम् इहागताः  
०१,२०९।००४अ अवध्यास् तु स्त्रियः सृष्टा मन्यन्ते धर्मचिन्तकाः  
०१,२०९।००४च् तस्माद् धर्मेण धर्मज्ञ नास्मान् हिंसितुम् अर्हसि  
०१,२०९।००५अ सर्वभूतेषु धर्मज्ञ मैत्रो ब्राह्मण उच्यते  
०१,२०९।००५च् सत्यो भवतु कल्याण एष वादो मनीषिणाम्  
०१,२०९।००६अ शरणं च प्रपन्नानां शिष्टाः कुर्वन्ति पालनम्  
०१,२०९।००६च् शरणं त्वां प्रपन्नाः स्म तस्मात् त्वं क्षन्तुम् अर्हसि  
०१,२०९।००७ वैशम्पायन उवाच  
०१,२०९।००७अ एवम् उक्तस् तु धर्मात्मा ब्राह्मणः शुभकर्मकृत्  
०१,२०९।००७च् प्रसादं कृतवान् वीर रविसोमसमप्रभः  
०१,२०९।००८ ब्राह्मण उवाच  
०१,२०९।००८अ शतं सहस्रं विश्वं च सर्वम् अक्षयवाचकम्  
०१,२०९।००८च् परिमाणं शतं त्व् एतन् नैतद् अक्षयवाचकम्  
०१,२०९।००९अ यदा च वो ग्राहभूता गृह्णन्तीः पुरुषाञ् जले  
०१,२०९।००९च् उत्कर्षति जलात् कश् चित् स्थलं पुरुषसत्तमः  
०१,२०९।०१०अ तदा यूयं पुनः सर्वाः स्वरूपं प्रतिपत्स्यथ  
०१,२०९।०१०च् अनृतं नोक्तपूर्वं मे हसतापि कदा चन  
०१,२०९।०११अ तानि सर्वाणि तीर्थानि इतः प्रभृति चैव ह  
०१,२०९।०११च् नारीतीर्थानि नाम्नेह ख्यातिं यास्यन्ति सर्वशः  
०१,२०९।०११ए पुण्यानि च भविष्यन्ति पावनानि मनीषिणाम्  
०१,२०९।०१२ वर्गोवाच  
०१,२०९।०१२अ ततो ऽभिवाद्य तं विप्रं कृत्वा चैव प्रदक्षिणम्  
०१,२०९।०१२च् अचिन्तयामोपसृत्य तस्माद् देशात् सुदुःखिताः  
०१,२०९।०१३अ क्व नु नाम वयं सर्वाः कालेनाल्पेन तं नरम्  
०१,२०९।०१३च् समागच्छेम यो नस् तद् रूपम् आपादयेत् पुनः  
०१,२०९।०१४अ ता वयं चिन्तयित्वैवं मुहूर्ताद् इव भारत  
०१,२०९।०१४च् दृष्टवत्यो महाभागं देवर्षिम् उत नारदम्  
०१,२०९।०१५अ सर्वा हृष्टाः स्म तं दृष्ट्वा देवर्षिम् अमितद्युतिम्  
०१,२०९।०१५च् अभिवाद्य च तं पार्थ स्थिताः स्म व्यथिताननाः  
०१,२०९।०१६अ स नो ऽपृच्छद् दुःखमूलम् उक्तवत्यो वयं च तत्  
०१,२०९।०१६ब्*२०४१_०१ क्व गच्छामो वयं सर्वा यत्र लप्स्यामहे पुनः  
०१,२०९।०१६च् श्रुत्वा तच् च यथावृत्तम् इदं वचनम् अब्रवीत्  
०१,२०९।०१७अ दक्षिणे सागरानूपे पञ्च तीर्थानि सन्ति वै  
०१,२०९।०१७च् पुण्यानि रमणीयानि तानि गच्छत माचिरम्  
०१,२०९।०१८अ तत्राशु पुरुषव्याघ्रः पाण्डवो वो धनञ्जयः  
०१,२०९।०१८च् मोक्षयिष्यति शुद्धात्मा दुःखाद् अस्मान् न संशयः  
०१,२०९।०१८द्*२०४२_०१ इत्य् उक्त्वा नारदः सर्वास् तत्रैवान्तरधीयत  
०१,२०९।०१९अ तस्य सर्वा वयं वीर श्रुत्वा वाक्यम् इहागताः  
०१,२०९।०१९च् तद् इदं सत्यम् एवाद्य मोक्षिताहं त्वयानघ  
०१,२०९।०२०अ एतास् तु मम वै सख्यश् चतस्रो ऽन्या जले स्थिताः  
०१,२०९।०२०च् कुरु कर्म शुभं वीर एताः सर्वा विमोक्षय  
०१,२०९।०२१ वैशम्पायन उवाच  
०१,२०९।०२१अ ततस् ताः पाण्डवश्रेष्ठः सर्वा एव विशां पते  
०१,२०९।०२१च् तस्माच् छापाद् अदीनात्मा मोक्षयाम् आस वीर्यवान्  
०१,२०९।०२२अ उत्थाय च जलात् तस्मात् प्रतिलभ्य वपुः स्वकम्  
०१,२०९।०२२च् तास् तदाप्सरसो राजन्न् अदृश्यन्त यथा पुरा  
०१,२०९।०२३अ तीर्थानि शोधयित्वा तु तथानुज्ञाय ताः प्रभुः  
०१,२०९।०२३च् चित्राङ्गदां पुनर् द्रष्टुं मणलूरपुरं ययौ  
०१,२०९।०२४अ तस्याम् अजनयत् पुत्रं राजानं बभ्रुवाहनम्  
०१,२०९।०२४च् तं दृष्ट्वा पाण्डवो राजन् गोकर्णम् अभितो ऽगमत्  
०१,२०९।०२४च्@११२_०००१ चित्रवाहनम् अब्रवीत्  
०१,२०९।०२४च्@११२_०००२ चित्राङ्गदायाः शुल्कं च गृह्णेमं बभ्रुवाहनम्  
०१,२०९।०२४च्@११२_०००३ अनेन तु भविष्यामि ऋणान् मुक्तो जनाधिप  
०१,२०९।०२४च्@११२_०००४ चित्राङ्गदां पुनर् वाक्यम् अब्रवीत् पाकशासनिः  
०१,२०९।०२४च्@११२_०००५ इहैव भव भद्रे त्वं बभ्रुवाहनवर्धना  
०१,२०९।०२४च्@११२_०००६ इन्द्रप्रस्थनिवासं मे आगता तत्र रंस्यसे  
०१,२०९।०२४च्@११२_०००७ कुन्तीं युधिष्ठिरं भीमं भ्रातरौ मे कनीयसौ  
०१,२०९।०२४च्@११२_०००८ आगता तत्र पश्येथा अन्यान् अपि च बान्धवान्  
०१,२०९।०२४च्@११२_०००९ बान्धवैः सहिता भद्रे नन्दसे त्वम् अनिन्दिते  
०१,२०९।०२४च्@११२_००१० धर्मे स्थितः सत्यधृतिः कुन्तीपुत्रो युधिष्ठिरः  
०१,२०९।०२४च्@११२_००११ जित्वा तु पृथिवीं सर्वां राजसूयं करिष्यति  
०१,२०९।०२४च्@११२_००१२ तत्रागच्छन्ति राजानः पृथिव्यां नृपसञ्ज्ञिताः  
०१,२०९।०२४च्@११२_००१३ बहूनि रत्नान्य् आदाय आगमिष्यति ते पिता  
०१,२०९।०२४च्@११२_००१४ एकसार्थं प्रयातासि चित्रवाहनसेनया  
०१,२०९।०२४च्@११२_००१५ द्रक्ष्यामि राजसूये त्वां पुत्रं पालय मा शुचः  
०१,२०९।०२४च्@११२_००१६ बभ्रुवाहननामा तु मम प्राणो बहिश्चरः  
०१,२०९।०२४च्@११२_००१७ तस्माद् भरस्व पुत्रं वै पूरुवंशविवर्धनम्  
०१,२०९।०२४च्@११२_००१८ चित्रवाहनदायादं धर्मात् पौरवनन्दनम्  
०१,२०९।०२४च्@११२_००१९ पाण्डवानां प्रियं पुत्रं तस्मात् पालय सर्वदा  
०१,२०९।०२४च्@११२_००२० विप्रयोगेन सन्तापं मा कृथास् त्वम् अनिन्दिते  
०१,२०९।०२४च्@११२_००२१ चित्राङ्गदाम् एवम् उक्त्वा  
०१,२०९।०२४द्*२०४३_०१ आद्यं पशुपतेः स्थानं दर्शनाद् एव मुक्तिदम्  
०१,२०९।०२४द्*२०४३_०२ यत्र पापो ऽपि मनुजः प्राप्नोत्य् अभयदं पदम्  
०१,२१०।००१ वैशम्पायन उवाच  
०१,२१०।००१अ सो ऽपरान्तेषु तीर्थानि पुण्यान्य् आयतनानि च  
०१,२१०।००१च् सर्वाण्य् एवानुपूर्व्येण जगामामितविक्रमः  
०१,२१०।००२अ समुद्रे पश्चिमे यानि तीर्थान्य् आयतनानि च  
०१,२१०।००२च् तानि सर्वाणि गत्वा स प्रभासम् उपजग्मिवान्  
०१,२१०।००२द्@११३=००२० सत्यभामा  
०१,२१०।००२द्@११३=००२४ श्रीभगवान्  
०१,२१०।००२द्@११३=००३६ वैशम्पायनः  
०१,२१०।००२द्@११३_०००१ चिन्तयाम् आस रात्रौ तु गदेन कथितां कथाम्  
०१,२१०।००२द्@११३_०००२ सुभद्रायाश् च माधुर्यं रूपसम्पद्गुणानि च  
०१,२१०।००२द्@११३_०००३ प्राप्तुं तां चिन्तयाम् आस क उपायो भवेद् इति  
०१,२१०।००२द्@११३_०००४ वेषवैकृतम् आपन्नः परिव्राजकरूपधृक्  
०१,२१०।००२द्@११३_०००५ कुकुरान्धकवृष्णीनाम् अज्ञातो वेषधारणात्  
०१,२१०।००२द्@११३_०००६ भ्रममाणश् चरन् भैक्षं परिव्राजकवेषवान्  
०१,२१०।००२द्@११३_०००७ येन केनाप्य् उपायेन प्रविश्य च गृहं महत्  
०१,२१०।००२द्@११३_०००८ दृष्ट्वा सुभद्रां कृष्णस्य भगिनीम् एकसुन्दरीम्  
०१,२१०।००२द्@११३_०००९ वासुदेवमतं ज्ञात्वा करिष्यामि हितं शुभम्  
०१,२१०।००२द्@११३_००१० एवं विनिश्चयं कृत्वा दीक्षितस् तु तदाभवत्  
०१,२१०।००२द्@११३_००११ त्रिदण्डी मुण्डितः कुण्डी अक्षमालाङ्गुलीयकः  
०१,२१०।००२द्@११३_००१२ योगभारं वहन् पार्थो वटवृक्षस्य कोटरम्  
०१,२१०।००२द्@११३_००१३ प्रविशन्न् एव बीभत्सुर् वृष्टिं वर्षति वासवे  
०१,२१०।००२द्@११३_००१४ चिन्तयाम् आस देवेशं केशवं क्लेशनाशनम्  
०१,२१०।००२द्@११३_००१५ प्रणतार्तिहरं शम्भुं मायारूपेण वञ्चकम्  
०१,२१०।००२द्@११३_००१६ केशवश् चिन्तितं ज्ञात्वा दिव्यज्ञानेन दृष्टवान्  
०१,२१०।००२द्@११३_००१७ शयानः शयने धन्ये सत्यभामासहायवान्  
०१,२१०।००२द्@११३_००१८ केशवः सहसा राजञ् जहास च ननन्द च  
०१,२१०।००२द्@११३_००१९ पुनः पुनः सत्यभामा चाब्रवीत् पुरुषोत्तमम्  
०१,२१०।००२द्@११३_००२० भगवंश् चिन्तयाविष्टः शयने शयितः सुखम्  
०१,२१०।००२द्@११३_००२१ भवान् बहुप्रकारेण जहास च पुनः पुनः  
०१,२१०।००२द्@११३_००२२ श्रोतव्यं यदि वा कृष्ण प्रसादो यदि चेन् मयि  
०१,२१०।००२द्@११३_००२३ वक्तुम् अर्हसि लोकेश तच् छ्रोतुं कामये ह्य् अहम्  
०१,२१०।००२द्@११३_००२४ पितृष्वसायाः पुत्रो मे भीमसेनानुजो ऽर्जुनः  
०१,२१०।००२द्@११३_००२५ तीर्थयात्रां गतः पार्थः कारणात् समयात् तदा  
०१,२१०।००२द्@११३_००२६ तीर्थयात्रासमाप्तौ तु निवृत्तो निशि भारतः  
०१,२१०।००२द्@११३_००२७ सुभद्रां चिन्तयानस् तु तदर्थे चापि मां पुनः  
०१,२१०।००२द्@११३_००२८ चिन्तयन्न् एव तां भद्रां यतिरूपधरो ऽभवत्  
०१,२१०।००२द्@११३_००२९ यतिरूपप्रतिच्छन्नो द्वारकां प्राप्य माधवीम्  
०१,२१०।००२द्@११३_००३० येन केनाप्य् उपायेन दृष्ट्वा तु वरवर्णिनीम्  
०१,२१०।००२द्@११३_००३१ वासुदेवमतं ज्ञात्वा प्रयतिष्ये मनोरथम्  
०१,२१०।००२द्@११३_००३२ एवं व्यवसितः पार्थो यतिलिङ्गेन पाण्डवः  
०१,२१०।००२द्@११३_००३३ छायायां वटवृक्षस्य वृष्टिं वर्षति वासवे  
०१,२१०।००२द्@११३_००३४ योगभारं वहन्न् एव मानसं दुःखम् आप्तवान्  
०१,२१०।००२द्@११३_००३५ ईदृशं मां विजानाति माधवो यदि मां स्मरन्  
०१,२१०।००२द्@११३_००३६ भ्रातरं तव पश्येति सत्यभामाम् अदर्शयत्  
०१,२१०।००२द्@११३_००३७ तत उत्थाय शयनात् प्रस्थितो मधुसूदनः  
०१,२१०।००३अ प्रभासदेशं सम्प्राप्तं बीभत्सुम् अपराजितम्  
०१,२१०।००३च् तीर्थान्य् अनुचरन्तं च शुश्राव मधुसूदनः  
०१,२१०।००३द्*२०४४_०१ चारणानां तु वचनाद् एकाकी स जनार्दनः  
०१,२१०।००४अ ततो ऽभ्यगच्छत् कौन्तेयम् अज्ञातो नाम माधवः  
०१,२१०।००४च् ददृशाते तदान्योन्यं प्रभासे कृष्णपाण्डवौ  
०१,२१०।००५अ ताव् अन्योन्यं समाश्लिष्य पृष्ट्वा च कुशलं वने  
०१,२१०।००५च् आस्तां प्रियसखायौ तौ नरनारायणाव् ऋषी  
०१,२१०।००६अ ततो ऽर्जुनं वासुदेवस् तां चर्यां पर्यपृच्छत  
०१,२१०।००६च् किमर्थं पाण्डवेमानि तीर्थान्य् अनुचरस्य् उत  
०१,२१०।००७अ ततो ऽर्जुनो यथावृत्तं सर्वम् आख्यातवांस् तदा  
०१,२१०।००७च् श्रुत्वोवाच च वार्ष्णेय एवम् एतद् इति प्रभुः  
०१,२१०।००८अ तौ विहृत्य यथाकामं प्रभासे कृष्णपाण्डवौ  
०१,२१०।००८च् महीधरं रैवतकं वासायैवाभिजग्मतुः  
०१,२१०।००९अ पूर्वम् एव तु कृष्णस्य वचनात् तं महीधरम्  
०१,२१०।००९च् पुरुषाः समलञ्चक्रुर् उपजह्रुश् च भोजनम्  
०१,२१०।०१०अ प्रतिगृह्यार्जुनः सर्वम् उपभुज्य च पाण्डवः  
०१,२१०।०१०च् सहैव वासुदेवेन दृष्टवान् नटनर्तकान्  
०१,२१०।०११अ अभ्यनुज्ञाप्य तान् सर्वान् अर्चयित्वा च पाण्डवः  
०१,२१०।०११च् सत्कृतं शयनं दिव्यम् अभ्यगच्छन् महाद्युतिः  
०१,२१०।०११द्*२०४५_०१ ततस् तत्र महाबाहुः शयानः शयने शुभे  
०१,२१०।०१२अ तीर्थानां दर्शनं चैव पर्वतानां च भारत  
०१,२१०।०१२च् आपगानां वनानां च कथयाम् आस सात्वते  
०१,२१०।०१३अ स कथाः कथयन्न् एव निद्रया जनमेजय  
०१,२१०।०१३च् कौन्तेयो ऽपहृतस् तस्मिञ् शयने स्वर्गसम्मिते  
०१,२१०।०१४अ मधुरेण स गीतेन वीणाशब्देन चानघ  
०१,२१०।०१४च् प्रबोध्यमानो बुबुधे स्तुतिभिर् मङ्गलैस् तथा  
०१,२१०।०१५अ स कृत्वावश्यकार्याणि वार्ष्णेयेनाभिनन्दितः  
०१,२१०।०१५ब्*२०४६_०१ वार्ष्णेयं समनुज्ञाय ततो वासम् अरोचयत्  
०१,२१०।०१५ब्*२०४६_०२ तथेत्य् उक्त्वा वासुदेवो भोजनं वै शशास ह  
०१,२१०।०१५ब्*२०४६_०३ यतिरूपधरं पार्थं विसृज्य सहसा हरिः  
०१,२१०।०१५च् रथेन काञ्चनाङ्गेन द्वारकाम् अभिजग्मिवान्  
०१,२१०।०१६अ अलङ्कृता द्वारका तु बभूव जनमेजय  
०१,२१०।०१६च् कुन्तीसुतस्य पूजार्थम् अपि निष्कुटकेष्व् अपि  
०१,२१०।०१७अ दिदृक्षवश् च कौन्तेयं द्वारकावासिनो जनाः  
०१,२१०।०१७च् नरेन्द्रमार्गम् आजग्मुस् तूर्णं शतसहस्रशः  
०१,२१०।०१७द्*२०४७_०१ क्षणार्धम् अपि वार्ष्णेया गोविन्दविरहाक्षमाः  
०१,२१०।०१७द्*२०४७_०२ कौतूहलसमाविष्टा भृशम् उत्प्रेक्ष्य संस्थिताः  
०१,२१०।०१८अ अवलोकेषु नारीणां सहस्राणि शतानि च  
०१,२१०।०१८च् भोजवृष्ण्यन्धकानां च समवायो महान् अभूत्  
०१,२१०।०१९अ स तथा सत्कृतः सर्वैर् भोजवृष्ण्यन्धकात्मजैः  
०१,२१०।०१९च् अभिवाद्याभिवाद्यांश् च सर्वैश् च प्रतिनन्दितः  
०१,२१०।०२०अ कुमारैः सर्वशो वीरः सत्कारेणाभिवादितः  
०१,२१०।०२०च् समानवयसः सर्वान् आश्लिष्य स पुनः पुनः  
०१,२१०।०२१अ कृष्णस्य भवने रम्ये रत्नभोज्यसमावृते  
०१,२१०।०२१च् उवास सह कृष्णेन बहुलास् तत्र शर्वरीः  
०१,२१०।०२१द्*२०४८_०१ कृष्णः स्वभवनं रम्यं प्रविवेश महाद्युतिः  
०१,२१०।०२१द्*२०४८_०२ प्रवासाद् आगतं सर्वा देव्यः कृष्णम् अपूजयन्  
०१,२११।००१ वैशम्पायन उवाच  
०१,२११।००१अ ततः कतिपयाहस्य तस्मिन् रैवतके गिरौ  
०१,२११।००१च् वृष्ण्यन्धकानाम् अभवत् सुमहान् उत्सवो नृप  
०१,२११।००२अ तत्र दानं ददुर् वीरा ब्राह्मणानां सहस्रशः  
०१,२११।००२च् भोजवृष्ण्यन्धकाश् चैव महे तस्य गिरेस् तदा  
०१,२११।००३अ प्रासादै रत्नचित्रैश् च गिरेस् तस्य समन्ततः  
०१,२११।००३च् स देशः शोभितो राजन् दीपवृक्षैश् च सर्वशः  
०१,२११।००४अ वादित्राणि च तत्र स्म वादकाः समवादयन्  
०१,२११।००४च् ननृतुर् नर्तकाश् चैव जगुर् गानानि गायनाः  
०१,२११।००५अ अलङ्कृताः कुमाराश् च वृष्णीनां सुमहौजसः  
०१,२११।००५च् यानैर् हाटकचित्राङ्गैश् चञ्चूर्यन्ते स्म सर्वशः  
०१,२११।००६अ पौराश् च पादचारेण यानैर् उच्चावचैस् तथा  
०१,२११।००६च् सदाराः सानुयात्राश् च शतशो ऽथ सहस्रशः  
०१,२११।००७अ ततो हलधरः क्षीबो रेवतीसहितः प्रभुः  
०१,२११।००७च् अनुगम्यमानो गन्धर्वैर् अचरत् तत्र भारत  
०१,२११।००८अ तथैव राजा वृष्णीनाम् उग्रसेनः प्रतापवान्  
०१,२११।००८च् उपगीयमानो गन्धर्वैः स्त्रीसहस्रसहायवान्  
०१,२११।००९अ रौक्मिणेयश् च साम्बश् च क्षीबौ समरदुर्मदौ  
०१,२११।००९च् दिव्यमाल्याम्बरधरौ विजह्राते ऽमराव् इव  
०१,२११।०१०अ अक्रूरः सारणश् चैव गदो भानुर् विडूरथः  
०१,२११।०१०च् निशठश् चारुदेष्णश् च पृथुर् विपृथुर् एव च  
०१,२११।०११अ सत्यकः सात्यकिश् चैव भङ्गकारसहाचरौ  
०१,२११।०११च् हार्दिक्यः कृतवर्मा च ये चान्ये नानुकीर्तिताः  
०१,२११।०१२अ एते परिवृताः स्त्रीभिर् गन्धर्वैश् च पृथक् पृथक्  
०१,२११।०१२च् तम् उत्सवं रैवतके शोभयां चक्रिरे तदा  
०१,२११।०१२द्*२०४९_०१ वासुदेवो ययौ तत्र सह स्त्रीभिर् गुणान्वितः  
०१,२११।०१२द्*२०४९_०२ दत्त्वा दानं द्विजातिभ्यः परिव्राजम् अपश्यत  
०१,२११।०१३अ तदा कोलाहले तस्मिन् वर्तमाने महाशुभे  
०१,२११।०१३च् वासुदेवश् च पार्थश् च सहितौ परिजग्मतुः  
०१,२११।०१४अ तत्र चङ्क्रम्यमाणौ तौ वासुदेवसुतां शुभाम्  
०१,२११।०१४च् अलङ्कृतां सखीमध्ये भद्रां ददृशतुस् तदा  
०१,२११।०१५अ दृष्ट्वैव ताम् अर्जुनस्य कन्दर्पः समजायत  
०१,२११।०१५च् तं तथैकाग्रमनसं कृष्णः पार्थम् अलक्षयत्  
०१,२११।०१६अ अथाब्रवीत् पुष्कराक्षः प्रहसन्न् इव भारत  
०१,२११।०१६च् वनेचरस्य किम् इदं कामेनालोड्यते मनः  
०१,२११।०१७अ ममैषा भगिनी पार्थ सारणस्य सहोदरा  
०१,२११।०१७ब्*२०५०_०१ सुभद्रा नाम भद्रं ते पितुर् मे दयिता सुता  
०१,२११।०१७च् यदि ते वर्तते बुद्धिर् वक्ष्यामि पितरं स्वयम्  
०१,२११।०१७द्*२०५१_०१ अब्रवीत् पुण्डरीकाक्षं प्रहसन्न् इव भारत  
०१,२११।०१८ अर्जुन उवाच  
०१,२११।०१८अ दुहिता वसुदेवस्य वासुदेवस्य च स्वसा  
०१,२११।०१८च् रूपेण चैव सम्पन्ना कम् इवैषा न मोहयेत्  
०१,२११।०१९अ कृतम् एव तु कल्याणं सर्वं मम भवेद् ध्रुवम्  
०१,२११।०१९च् यदि स्यान् मम वार्ष्णेयी महिषीयं स्वसा तव  
०१,२११।०१९द्*२०५२_०१ देववृन्दः सदा त्वां तु स्मृत्वा विजयते ऽसुरान्  
०१,२११।०१९द्*२०५२_०२ तव सन्दर्शनात् स्वामिन्न् अप्राप्यं न हि तत् किम् उ  
०१,२११।०२०अ प्राप्तौ तु क उपायः स्यात् तद् ब्रवीहि जनार्दन  
०१,२११।०२०च् आस्थास्यामि तथा सर्वं यदि शक्यं नरेण तत्  
०१,२११।०२१ वासुदेव उवाच  
०१,२११।०२१अ स्वयंवरः क्षत्रियाणां विवाहः पुरुषर्षभ  
०१,२११।०२१च् स च संशयितः पार्थ स्वभावस्यानिमित्ततः  
०१,२११।०२२अ प्रसह्य हरणं चापि क्षत्रियाणां प्रशस्यते  
०१,२११।०२२च् विवाहहेतोः शूराणाम् इति धर्मविदो विदुः  
०१,२११।०२३अ स त्वम् अर्जुन कल्याणीं प्रसह्य भगिनीं मम  
०१,२११।०२३च् हर स्वयंवरे ह्य् अस्याः को वै वेद चिकीर्षितम्  
०१,२११।०२३द्*२०५३_०१ यतिरूपधरस् त्वं तु यदा कालविपाकता  
०१,२११।०२४ वैशम्पायन उवाच  
०१,२११।०२४अ ततो ऽर्जुनश् च कृष्णश् च विनिश्चित्येतिकृत्यताम्  
०१,२११।०२४च् शीघ्रगान् पुरुषान् राजन् प्रेषयाम् आसतुस् तदा  
०१,२११।०२५अ धर्मराजाय तत् सर्वम् इन्द्रप्रस्थगताय वै  
०१,२११।०२५च् श्रुत्वैव च महाबाहुर् अनुजज्ञे स पाण्डवः  
०१,२११।०२५द्*२०५४_०१ भीमसेनस् तु तच् छ्रुत्वा कृतकृत्यं स्म मन्यते  
०१,२११।०२५द्*२०५४_०२ इत्य् एवं मनुजैः सार्धम् उक्त्वा प्रीतिम् उपेयिवान्  
०१,२१२।००१ वैशम्पायन उवाच  
०१,२१२।००१अ ततः संवादिते तस्मिन्न् अनुज्ञातो धनञ्जयः  
०१,२१२।००१च् गतां रैवतके कन्यां विदित्वा जनमेजय  
०१,२१२।००१द्@११४=००२५ वैशम्पायनः  
०१,२१२।००१द्@११४=००३९ श्रीभगवान्  
०१,२१२।००१द्@११४=००४१ वैशम्पायनः  
०१,२१२।००१द्@११४=००४७ वासुदेवः  
०१,२१२।००१द्@११४=००५२ बलदेवः  
०१,२१२।००१द्@११४=००५८ वैशम्पायनः  
०१,२१२।००१द्@११४=०१७२ वैशम्पायनः  
०१,२१२।००१द्@११४=०२०५ वैशम्पायनः  
०१,२१२।००१द्@११४=०२२२ वैशम्पायनः  
०१,२१२।००१द्@११४=०२६० वैशम्पायनः  
०१,२१२।००१द्@११४=०३१२ वैशम्पायनः  
०१,२१२।००१द्@११४=०३२३ वैशम्पायनः  
०१,२१२।००१द्@११४=०३३५ वैशम्पायनः  
०१,२१२।००१द्@११४=०३७१ वैशम्पायनः  
०१,२१२।००१द्@११४=०३९६ वैशम्पायनः  
०१,२१२।००१द्@११४=०४५९ वैशम्पायनः  
०१,२१२।००१द्@११४_०००१ चिन्तयानस् ततो भद्राम् उपविष्टः शिलातले  
०१,२१२।००१द्@११४_०००२ रमणीये वनोद्देशे बहुपादपसंवृते  
०१,२१२।००१द्@११४_०००३ सालतालाश्वकर्णैश् च बकुलैर् अर्जुनैस् तथा  
०१,२१२।००१द्@११४_०००४ चम्पकाशोकपुन्नागैः केतकैः पाटलैस् तथा  
०१,२१२।००१द्@११४_०००५ कर्णिकारैर् अशोकैश् च अङ्कोलैर् अतिमुक्तकैः  
०१,२१२।००१द्@११४_०००६ एवमादिभिर् अन्यैश् च संवृते स शिलातले  
०१,२१२।००१द्@११४_०००७ पुनः पुनश् चिन्तयानः सुभद्रां भद्रभाषिणीम्  
०१,२१२।००१द्@११४_०००८ यदृच्छया चोपपन्नान् वृष्णिवीरान् ददर्श ह  
०१,२१२।००१द्@११४_०००९ बलदेवं च हार्दिक्यं साम्बं सारणम् एव च  
०१,२१२।००१द्@११४_००१० प्रद्युम्नं च गदं चैव चारुदेष्णं विडूरथम्  
०१,२१२।००१द्@११४_००११ भानुं च निशठं चैव पृथुं विपृथुम् एव च  
०१,२१२।००१द्@११४_००१२ तथान्यांश् च बहून् पश्यन् हृदि शोकम् अधारयत्  
०१,२१२।००१द्@११४_००१३ ततस् ते सहिताः सर्वे यतिं दृष्ट्वा समुत्सुकाः  
०१,२१२।००१द्@११४_००१४ वृष्णयो विनयोपेताः परिवार्योपतस्थिरे  
०१,२१२।००१द्@११४_००१५ ततो ऽर्जुनः प्रीतमनाः स्वागतं व्याजहार सः  
०१,२१२।००१द्@११४_००१६ आस्यताम् आस्यतां सर्वै रमणीये शिलातले  
०१,२१२।००१द्@११४_००१७ इत्य् एवम् उक्ता यतिना प्रीतास् ते यादवर्षभाः  
०१,२१२।००१द्@११४_००१८ उपोपविविशुः सर्वे सुस्वागतम् इति ब्रुवन्  
०१,२१२।००१द्@११४_००१९ ततस् तेषु निविष्टेषु वृष्णिवीरेषु पाण्डवः  
०१,२१२।००१द्@११४_००२० आकारं गूहमानस् तु कुशलप्रश्नम् अब्रवीत्  
०१,२१२।००१द्@११४_००२१ सर्वत्र कुशलं चोक्त्वा बलदेवो ऽब्रवीद् इदम्  
०१,२१२।००१द्@११४_००२२ प्रसादं कुरु मे विप्र कुतस् त्वं चागतो ह्य् असि  
०१,२१२।००१द्@११४_००२३ त्वया दृष्टानि पुण्यानि वदस्व वदतां वर  
०१,२१२।००१द्@११४_००२४ पर्वतांश् चैव तीर्थानि वनान्य् आयतनानि च  
०१,२१२।००१द्@११४_००२५ तीर्थानां दर्शनं चैव पर्वतानां च भारत  
०१,२१२।००१द्@११४_००२६ आपगानां वनानां च कथयाम् आस यादवे  
०१,२१२।००१द्@११४_००२७ ताः कथाः कथयन्न् एव कथान्ते जनमेजय  
०१,२१२।००१द्@११४_००२८ कथां धर्मसमायुक्तां वृष्णिवीरे न्यवेदयत्  
०१,२१२।००१द्@११४_००२९ श्रुत्वा धर्मकथां पुण्यां वृष्णिवीरो ऽभ्यपूजयत्  
०१,२१२।००१द्@११४_००३० ततस् तु यादवाः सर्वे मन्त्रयन्ति स्म भारत  
०१,२१२।००१द्@११४_००३१ अयं देशातिथिः श्रीमान् यतिलिङ्गधरो द्विजः  
०१,२१२।००१द्@११४_००३२ आवासं कम् उपाश्रित्य वसेत निरुपद्रवः  
०१,२१२।००१द्@११४_००३३ इत्य् एवम् अब्रुवंस् ते वै रौहिणेयं तु यादवाः  
०१,२१२।००१द्@११४_००३४ ददृशुः कृष्णम् आयान्तं सर्वे यादवनन्दनम्  
०१,२१२।००१द्@११४_००३५ एहि केशव तातेति रौहिणेयो ऽब्रवीद् वचः  
०१,२१२।००१द्@११४_००३६ यतिलिङ्गधरो विद्वान् देशातिथिर् अयं द्विजः  
०१,२१२।००१द्@११४_००३७ वर्षरात्रनिवासार्थम् आगतो नः पुरं प्रति  
०१,२१२।००१द्@११४_००३८ स्थाने यस्मिन् निवसति तन् मे ब्रूहि जनार्दन  
०१,२१२।००१द्@११४_००३९ त्वयि स्थिते महाभाग परवान् अस्मि धर्मतः  
०१,२१२।००१द्@११४_००४० स्वयं तु रुचिरे स्थाने वसताम् इति मां वद  
०१,२१२।००१द्@११४_००४१ सुप्रीतस् तेन वाक्येन परिष्वज्य जनार्दनम्  
०१,२१२।००१द्@११४_००४२ बलदेवो ऽब्रवीद् वाक्यं चिन्तयित्वा महाबलः  
०१,२१२।००१द्@११४_००४३ आरामे तु वसेद् धीमांश् चतुरो वर्षमासकान्  
०१,२१२।००१द्@११४_००४४ कन्यापुरे सुभद्राया भुक्त्वा भोजनम् इष्टतः  
०१,२१२।००१द्@११४_००४५ लतागृहेषु वसताम् इति मे धीयते मतिः  
०१,२१२।००१द्@११४_००४६ लब्धानुज्ञास् त्वया तत्र मन्यन्ते सर्वयादवाः  
०१,२१२।००१द्@११४_००४७ बलवान् दर्शनीयश् च वाग्विच् छ्रीमान् बहुश्रुतः  
०१,२१२।००१द्@११४_००४८ कन्यापुरसमीपे तु न युक्तम् इति मे मतिः  
०१,२१२।००१द्@११४_००४९ गुरुः शास्ता च नेता च शास्त्रज्ञो धर्मवित्तमः  
०१,२१२।००१द्@११४_००५० त्वयोक्तं न विरुध्ये ऽहं करिष्यामि वचस् तव  
०१,२१२।००१द्@११४_००५१ शुभाशुभस्य विज्ञाने नान्यो ऽस्ति भुवि कश् चन  
०१,२१२।००१द्@११४_००५२ अयं देशातिथिः श्रीमान् सर्वधर्मविशारदः  
०१,२१२।००१द्@११४_००५३ धृतिमान् विनयोपेतः सत्यवाग् विजितेन्द्रियः  
०१,२१२।००१द्@११४_००५४ यतिलिङ्गधरो ह्य् एष को विजानाति मानसम्  
०१,२१२।००१द्@११४_००५५ त्वम् इमं पुण्डरीकाक्ष नीत्वा कन्यापुरं शुभम्  
०१,२१२।००१द्@११४_००५६ निवेदय सुभद्रायै मद्वाक्यपरिचोदितः  
०१,२१२।००१द्@११४_००५७ भक्ष्यैर् भोज्यैश् च पानैश् च अन्यैर् इष्टैश् च पूजय  
०१,२१२।००१द्@११४_००५८ स तथेति प्रतिज्ञाय सहितो यतिना हरिः  
०१,२१२।००१द्@११४_००५९ कृत्वा तु संविदं तेन प्रहृष्टः केशवो ऽभवत्  
०१,२१२।००१द्@११४_००६० पर्वते तौ विहृत्यैव यथेष्टं कृष्णपाण्डवौ  
०१,२१२।००१द्@११४_००६१ तां पुरीं प्रविवेशाथ गृह्य हस्ते च पाण्डवम्  
०१,२१२।००१द्@११४_००६२ प्रविश्य च गृहं रम्यं सर्वभोगसमन्वितम्  
०१,२१२।००१द्@११४_००६३ पार्थम् आवेदयाम् आस रुक्मिणीसत्यभामयोः  
०१,२१२।००१द्@११४_००६४ हृषीकेशवचः श्रुत्वा ते उभे ऊचतुर् भृशम्  
०१,२१२।००१द्@११४_००६५ मनोरथो महान् एष हृदि नः परिवर्तते  
०१,२१२।००१द्@११४_००६६ कदा द्रक्ष्याम बीभत्सुं पाण्डवं गृहम् आगतम्  
०१,२१२।००१द्@११४_००६७ इति चिन्तयमानानां पार्थो दुःखम् अपानुदत्  
०१,२१२।००१द्@११४_००६८ प्राप्तम् अज्ञातपूजाभिर् उत्तमाभिर् अपूजयत्  
०१,२१२।००१द्@११४_००६९ स तं प्रियातिथिश्रेष्ठं समीक्ष्य यतिम् आगतम्  
०१,२१२।००१द्@११४_००७० सोदर्यां भगिनीं कृष्णः सुभद्राम् इदम् अब्रवीत्  
०१,२१२।००१द्@११४_००७१ अयं देशातिथिर् भद्रे संयतो व्रतवान् ऋषिः  
०१,२१२।००१द्@११४_००७२ प्राप्नोतु सततं पूजां तव कन्यापुरे वसन्  
०१,२१२।००१द्@११४_००७३ आर्येण च परिज्ञातः पूजनीयो यतिः सदा  
०१,२१२।००१द्@११४_००७४ तस्माद् भरस्व वार्ष्णेयि भक्ष्यैर् भोज्यैर् यतिं सदा  
०१,२१२।००१द्@११४_००७५ एष यद् यद् ऋषिर् ब्रूयात् कार्यम् एव न संशयः  
०१,२१२।००१द्@११४_००७६ सखीभिः सहिता भद्रे भवास्य वशवर्तिनी  
०१,२१२।००१द्@११४_००७७ पुरापि यतयो भद्रे ये भैक्षार्थम् अनुव्रताः  
०१,२१२।००१द्@११४_००७८ ते बभूवुर् दशार्हाणां कन्यापुरनिवासिनः  
०१,२१२।००१द्@११४_००७९ तेभ्यो भोज्यानि भक्ष्याणि यथाकालम् अतन्द्रिताः  
०१,२१२।००१द्@११४_००८० कन्यापुरगताः कन्याः प्रयच्छन्ति यशस्विनि  
०१,२१२।००१द्@११४_००८१ सा तथेत्य् अब्रवीत् कृष्णं करिष्यामि यथात्थ माम्  
०१,२१२।००१द्@११४_००८२ तोषयिष्यामि वृत्तेन कर्मणा च द्विजर्षभम्  
०१,२१२।००१द्@११४_००८३ एवम् एतेन रूपेण कं चित् कालं धनञ्जयः  
०१,२१२।००१द्@११४_००८४ उवास भक्ष्यैर् भोज्यैश् च भद्रया परमार्चितः  
०१,२१२।००१द्@११४_००८५ तस्य सर्वगुणोपेतां वासुदेवसहोदराम्  
०१,२१२।००१द्@११४_००८६ पश्यतः सततं भद्रां प्रादुर् आसीन् मनोभवः  
०१,२१२।००१द्@११४_००८७ गूहयन्न् इव चाकारम् आलोक्य वरवर्णिनीम्  
०१,२१२।००१द्@११४_००८८ दीर्घम् उष्णं निशश्वास पार्थः कामवशं गतः  
०१,२१२।००१द्@११४_००८९ न कृष्णां रूपतो मेने वासुदेवसहोदराम्  
०१,२१२।००१द्@११४_००९० प्राप्तां हृदीन्द्रसेनां वा साक्षाद् वा वरुणात्मजाम्  
०१,२१२।००१द्@११४_००९१ अतीतसमये काले सोदर्याणां धनञ्जयः  
०१,२१२।००१द्@११४_००९२ न सस्मार सुभद्रायाः कामाङ्कुशनिवारितः  
०१,२१२।००१द्@११४_००९३ क्रीडारतिपरां भद्रां सखीजनशतैर् वृताम्  
०१,२१२।००१द्@११४_००९४ प्रीयते स्मार्जुनः पश्यन् स्वाहाम् इव हुताशनः  
०१,२१२।००१द्@११४_००९५ पाण्डवस्य सुभद्रायाः सकाशे तु यशस्विनः  
०१,२१२।००१द्@११४_००९६ समुत्पत्तिः प्रभावश् च गदेन कथितः पुरा  
०१,२१२।००१द्@११४_००९७ श्रुत्वा चाशनिनिर्घोषं केशवेनापि धीमता  
०१,२१२।००१द्@११४_००९८ उपमाम् अर्जुनं कृत्वा विस्तरः कथितः पुरा  
०१,२१२।००१द्@११४_००९९ क्रुद्धमत्तप्रलापश् च वृष्णीनाम् अर्जुनं प्रति  
०१,२१२।००१द्@११४_०१०० पौरुषाण्य् उपमां कृत्वा प्रावर्धन्त धनुष्मताम्  
०१,२१२।००१द्@११४_०१०१ अन्योन्यकलहे चापि विवादे चापि वृष्णयः  
०१,२१२।००१द्@११४_०१०२ अर्जुनो ऽपि न मे तुल्यः कुतस् त्वम् इति ते ऽब्रुवन्  
०१,२१२।००१द्@११४_०१०३ जातांश् च पुत्रान् गृह्णन्त आशिषो वृष्णयो ऽब्रुवन्  
०१,२१२।००१द्@११४_०१०४ अर्जुनस्य समो वीर्ये भव तात धनुर्धरः  
०१,२१२।००१द्@११४_०१०५ तस्मात् सुभद्रा चकमे पौरुषाद् भरतर्षभम्  
०१,२१२।००१द्@११४_०१०६ सत्यसन्धस्य रूपेण चातुर्येण च मोहिता  
०१,२१२।००१द्@११४_०१०७ चारणातिथिसङ्घानां गदस्य च निशम्य सा  
०१,२१२।००१द्@११४_०१०८ अदृष्टे कृतभावाभूत् सुभद्रा भरतर्षभे  
०१,२१२।००१द्@११४_०१०९ कीर्तयन् ददृशे यो यः कथं चित् कुरुजाङ्गलम्  
०१,२१२।००१द्@११४_०११० तं तम् एव सदा भद्रा बीभत्सुं स्माभिपृच्छति  
०१,२१२।००१द्@११४_०१११ अभीक्ष्णशः परिप्रश्नाद् अभीक्ष्णश्रवणात् तथा  
०१,२१२।००१द्@११४_०११२ प्रत्यक्ष इव भद्रायाः पाण्डवः समपद्यत  
०१,२१२।००१द्@११४_०११३ भुजौ भुजगसङ्काशौ ज्याघातेन किणीकृतौ  
०१,२१२।००१द्@११४_०११४ पार्थो ऽयम् इति पश्यन्त्या निःसंशयम् अजायत  
०१,२१२।००१द्@११४_०११५ यथारूपं हि शुश्राव सुभद्रा भरतर्षभम्  
०१,२१२।००१द्@११४_०११६ तथारूपम् अवेक्ष्यैनं परां प्रीतिम् अवाप सा  
०१,२१२।००१द्@११४_०११७ सा कदा चिद् उपासीनं पप्रच्छ कुरुनन्दनम्  
०१,२१२।००१द्@११४_०११८ कथं देशाः कथं शैला नानाजनपदाः कथम्  
०१,२१२।००१द्@११४_०११९ सरांसि सरितश् चैव वनानि च कथं यते  
०१,२१२।००१द्@११४_०१२० दिशः काश् च कथं प्राप्ताश् चरता भवता सदा  
०१,२१२।००१द्@११४_०१२१ स तथोक्तस् तदा भद्रां बहुनर्मानृतं ब्रुवन्  
०१,२१२।००१द्@११४_०१२२ उवाच परमप्रीतस् तस्या बहु तथा कथाः  
०१,२१२।००१द्@११४_०१२३ निशम्य विविधं तस्य लोके चरितम् आत्मनः  
०१,२१२।००१द्@११४_०१२४ कथापरिगतो भावः कन्यायाः समपद्यत  
०१,२१२।००१द्@११४_०१२५ पर्वसन्धौ च कस्मिंश् चित् सुभद्रा भरतर्षभम्  
०१,२१२।००१द्@११४_०१२६ रहस्य् एकान्तम् आसाद्य हृष्यमाणाभ्यभाषत  
०१,२१२।००१द्@११४_०१२७ यतिना चरता लोकान् खाण्डवप्रस्थवासिनी  
०१,२१२।००१द्@११४_०१२८ कच्चिद् भगवता दृष्टा पृथास्माकं पितृष्वसा  
०१,२१२।००१द्@११४_०१२९ भ्रातृभिः प्रयतैः सर्वैः कच्चिद् आर्यो युधिष्ठिरः  
०१,२१२।००१द्@११४_०१३० कच्चिद् धर्मपरो भीमो धर्मराजस्य धीमतः  
०१,२१२।००१द्@११४_०१३१ निवृत्तसमयः कच्चिद् अपराधाद् धनञ्जयः  
०१,२१२।००१द्@११४_०१३२ नियमे कामभोगानां वर्तमानः प्रियेतरे  
०१,२१२।००१द्@११४_०१३३ क्व नु पार्थश् चरत्य् अद्य बह्वीर् दुर्वसतीर् वसन्  
०१,२१२।००१द्@११४_०१३४ सुखोचितो ह्य् अदुःखार्हो दीर्घबाहुर् अरिन्दमः  
०१,२१२।००१द्@११४_०१३५ कच्चिच् छ्रुतो वा दृष्टो वा पार्थो भगवतार्जुनः  
०१,२१२।००१द्@११४_०१३६ निशम्य वचनं तस्यास् ताम् उवाच हसन्न् इव  
०१,२१२।००१द्@११४_०१३७ आर्ये पृथा च कुशला सपुत्रा च सहस्नुषा  
०१,२१२।००१द्@११४_०१३८ प्रीयते पश्यती पुत्रान् कुरुक्षेत्रं च पश्यती  
०१,२१२।००१द्@११४_०१३९ अनुज्ञातस् तु मात्रा च सोदर्यैस् तु धनञ्जयः  
०१,२१२।००१द्@११४_०१४० द्वारकाम् आवसत्य् एको यतिलिङ्गेन पाण्डवः  
०१,२१२।००१द्@११४_०१४१ पश्यन्ती सततं कस्मान् नाभिजानासि माधवि  
०१,२१२।००१द्@११४_०१४२ निशम्य वचनं तस्य वासुदेवसहोदरा  
०१,२१२।००१द्@११४_०१४३ निःश्वासबहुला तस्थौ क्षितिं विलिखती तदा  
०१,२१२।००१द्@११४_०१४४ ततः परमसंहृष्टः सर्वशस्त्रभृतां वरः  
०१,२१२।००१द्@११४_०१४५ अर्जुनो ऽहम् इति प्रीतस् ताम् उवाच धनञ्जयः  
०१,२१२।००१द्@११४_०१४६ यथा तव गतो भावः श्रवणान् मयि भामिनि  
०१,२१२।००१द्@११४_०१४७ त्वद्गतः सततं भावस् तथा शतगुणो मम  
०१,२१२।००१द्@११४_०१४८ प्रशस्ते ऽहनि धर्मेण भद्रे स्वयम् अहं वृतः  
०१,२१२।००१द्@११४_०१४९ सत्यवान् इव सावित्र्या भविष्यामि पतिस् तव  
०१,२१२।००१द्@११४_०१५० एवम् उक्त्वा ततः पार्थः प्रविवेश लतागृहम्  
०१,२१२।००१द्@११४_०१५१ ततः सुभद्रा ललिता लज्जाभावसमन्विता  
०१,२१२।००१द्@११४_०१५२ मुमोह शयने दिव्ये शयाना नतथोचिता  
०१,२१२।००१द्@११४_०१५३ कन्यापुरे च संवृत्तं ज्ञात्वा दिव्येन चक्षुषा  
०१,२१२।००१द्@११४_०१५४ शशास रुक्मिणीं कृष्णो भोजनादिकम् अर्जुने  
०१,२१२।००१द्@११४_०१५५ तदा प्रभृति तां भद्रां चिन्तयन् वै धनञ्जयः  
०१,२१२।००१द्@११४_०१५६ आस्ते स्म स तदारामे कार्येणैव सहाभिभूः  
०१,२१२।००१द्@११४_०१५७ सुभद्रापि न च स्वस्था पार्थं प्रति बभूव सा  
०१,२१२।००१द्@११४_०१५८ कृशा विवर्णवदना चिन्ताशोकपरायणा  
०१,२१२।००१द्@११४_०१५९ निःश्वासपरमा भद्रा मानसेन मनस्विनी  
०१,२१२।००१द्@११४_०१६० न शय्यासनभोगेषु रतिं विन्दति केन चित्  
०१,२१२।००१द्@११४_०१६१ न नक्तं न दिवा शेते बभूवोन्मत्तदर्शना  
०१,२१२।००१द्@११४_०१६२ एवं शोकपरां भद्रां देवकी वाक्यम् अब्रवीत्  
०१,२१२।००१द्@११४_०१६३ मा शोकं कुरु वार्ष्णेयि धृतिम् आलम्ब शोभने  
०१,२१२।००१द्@११४_०१६४ निवेदयिष्ये त्वां रामे कृष्णे चैव नरर्षभे  
०१,२१२।००१द्@११४_०१६५ पश्चाज् जानामि ते वार्तां मा शोकं कुरु माधवि  
०१,२१२।००१द्@११४_०१६६ एवम् उक्त्वा च सा माता भद्रायाः प्रियकामिनी  
०१,२१२।००१द्@११४_०१६७ निवेदयाम् आस तदा भद्राम् आनकदुन्दुभेः  
०१,२१२।००१द्@११४_०१६८ रहस्य् एकासना तत्र भद्रास्वस्थेति चाब्रवीत्  
०१,२१२।००१द्@११४_०१६९ आरामे तु यतिः श्रीमान् अर्जुनः सो ऽथ नः श्रुतः  
०१,२१२।००१द्@११४_०१७० अक्रूराय च कृष्णाय आहुकाय च सात्यके  
०१,२१२।००१द्@११४_०१७१ निवेद्यतां महाप्राज्ञ श्रोतव्यं यदि बान्धवैः  
०१,२१२।००१द्@११४_०१७२ वसुदेवस् तु तच् छ्रुत्वा अक्रूराहुकयोस् तदा  
०१,२१२।००१द्@११४_०१७३ निवेदयित्वा कृष्णाय मन्त्रयाम् आस नैकधा  
०१,२१२।००१द्@११४_०१७४ इदं कार्यम् इदं कृत्यम् इदम् एवं विनिश्चितम्  
०१,२१२।००१द्@११४_०१७५ अक्रूरश् चोग्रसेनश् च सत्यकश् च गदेन च  
०१,२१२।००१द्@११४_०१७६ पृथुश्रवाश् च कृष्णश् च सहिताः शिनिना सह  
०१,२१२।००१द्@११४_०१७७ रुक्मिणी सत्यभामा च देवकी रोहिणी तथा  
०१,२१२।००१द्@११४_०१७८ वासुदेवेन सहिताः पुरोहितमते स्थिताः  
०१,२१२।००१द्@११४_०१७९ विवाहं मन्त्रयाम् आसुर् द्वादशे ऽहनि भारत  
०१,२१२।००१द्@११४_०१८० अज्ञातं रौहिणेयस्य उद्धवस्य च भारत  
०१,२१२।००१द्@११४_०१८१ विवाहं तु सुभद्रायाः कर्तुकामो गदाग्रजः  
०१,२१२।००१द्@११४_०१८२ महादेवस्य पूजार्थं महोत्सवम् इति ब्रुवन्  
०१,२१२।००१द्@११४_०१८३ चतुस्त्रिंशद् अहोरात्रं सुभद्रार्तिप्रशान्तये  
०१,२१२।००१द्@११४_०१८४ नगरे घोषयाम् आस हितार्थं सव्यसाचिनः  
०१,२१२।००१द्@११४_०१८५ इतश् चतुर्थे त्व् अहनि अन्तर्द्वीपं तु गम्यताम्  
०१,२१२।००१द्@११४_०१८६ सदारैः सानुयात्रैश् च सपुत्रैश् च सबान्धवैः  
०१,२१२।००१द्@११४_०१८७ गन्तव्यं सर्ववर्णैश् च गन्तव्यं सर्वयादवैः  
०१,२१२।००१द्@११४_०१८८ एवम् उक्तास् तु ते सर्वे तथा चक्रुश् च सर्वशः  
०१,२१२।००१द्@११४_०१८९ ततः सर्वदशार्हाणाम् अन्तर्द्वीपे तु भारत  
०१,२१२।००१द्@११४_०१९० चतुस्त्रिंशद् अहोरात्रं बभूव परमोत्सवः  
०१,२१२।००१द्@११४_०१९१ कृष्णरामाहुकाक्रूरप्रद्युम्नशिनिसत्यकाः  
०१,२१२।००१द्@११४_०१९२ समुद्रं प्रययुर् हृष्टाः कुकुरान्धकवृष्णयः  
०१,२१२।००१द्@११४_०१९३ युक्तयन्त्रपताकाभिर् वृष्णयो ब्राह्मणैः सह  
०१,२१२।००१द्@११४_०१९४ समुद्रं प्रययुर् नौभिः सर्वे पुरनिवासिनः  
०१,२१२।००१द्@११४_०१९५ ततस् त्वरितम् आगम्य दाशार्हगणपूजितम्  
०१,२१२।००१द्@११४_०१९६ सुभद्रा पुण्डरीकाक्षम् अब्रवीद् यतिशासनात्  
०१,२१२।००१द्@११४_०१९७ कृत्यवान् द्वादशाहानि स्थाता स भगवान् इह  
०१,२१२।००१द्@११४_०१९८ तिष्ठतस् तस्य कः कुर्याद् उपस्थानविधिं प्रति  
०१,२१२।००१द्@११४_०१९९ ताम् उवाच हृषीकेशः कस् त्वद् अन्यो विशेषतः  
०१,२१२।००१द्@११४_०२०० तम् ऋषिं प्रत्युपस्थातुम् इतो नार्हति मानवः  
०१,२१२।००१द्@११४_०२०१ त्वम् एवास्मन्मतेनास्य महर्षेर् वशवर्तिनी  
०१,२१२।००१द्@११४_०२०२ कुरु सर्वाणि कार्याणि कीर्तिं धर्मम् अवेक्ष्य च  
०१,२१२।००१द्@११४_०२०३ तस्य चातिथिमुख्यस्य सर्वेषां च तपस्विनाम्  
०१,२१२।००१द्@११४_०२०४ संविधानपरा भद्रे भव त्वं वशवर्तिनी  
०१,२१२।००१द्@११४_०२०५ एवम् आदिश्य भद्रां च रक्षां च मधुसूदनः  
०१,२१२।००१द्@११४_०२०६ ययौ शङ्खप्रणादेन भेरीणां च महास्वनैः  
०१,२१२।००१द्@११४_०२०७ ततस् तद् द्वीपम् आसाद्य दानधर्मपरायणाः  
०१,२१२।००१द्@११४_०२०८ उग्रसेनमुखाः सर्वे विजह्रुः कुकुरान्धकाः  
०१,२१२।००१द्@११४_०२०९ सप्तयोजनविस्तार आयतो दशयोजनम्  
०१,२१२।००१द्@११४_०२१० बभूव स महाद्वीपः सपर्वतमहावनः  
०१,२१२।००१द्@११४_०२११ सेतुपुष्करिणीजालैर् आक्रीडः सर्वसात्वताम्  
०१,२१२।००१द्@११४_०२१२ वापीपल्वलसङ्घैश् च काननैश् च मनोरमैः  
०१,२१२।००१द्@११४_०२१३ वासुदेवसमैर् द्वीपः स सर्वैः कुकुरान्धकैः  
०१,२१२।००१द्@११४_०२१४ बभूव परमोपेतस् त्रिविष्टप इवामरैः  
०१,२१२।००१द्@११४_०२१५ चतुस्त्रिंशद् अहोरात्रं दानधर्मपरायणाः  
०१,२१२।००१द्@११४_०२१६ उग्रसेनमुखाः सर्वे विजह्रुः कुकुरान्धकाः  
०१,२१२।००१द्@११४_०२१७ विचित्रमाल्याभरणाश् चित्ररूपानुलेपनाः  
०१,२१२।००१द्@११४_०२१८ विहाराभिमुखाः सर्वे यादवाः पानसंयुताः  
०१,२१२।००१द्@११४_०२१९ सुनृत्तगीतवादित्रै रममाणास् ततो ऽभवन्  
०१,२१२।००१द्@११४_०२२० तत्र याते दशार्हाणाम् ऋषभे शार्ङ्गधन्वनि  
०१,२१२।००१द्@११४_०२२१ सुभद्रोद्वाहनं पार्थः प्राप्तकालम् अमन्यत  
०१,२१२।००१द्@११४_०२२२ वृष्ण्यन्धकपुरात् तस्माद् अपयानं च पाण्डवः  
०१,२१२।००१द्@११४_०२२३ विनिश्चित्य ततः पार्थः सुभद्राम् इदम् अब्रवीत्  
०१,२१२।००१द्@११४_०२२४ शृणु भद्रे यथाशास्त्रं यथार्थम् ऋषिभिः कृतम्  
०१,२१२।००१द्@११४_०२२५ कन्यायास् तु पिता भ्राता माता मातुल एव च  
०१,२१२।००१द्@११४_०२२६ पितृभ्राता गुरुश् चापि दाने तु प्रभुतां गतः  
०१,२१२।००१द्@११४_०२२७ महोत्सवं पशुपतेर् द्रष्टुकामः पिताहुकः  
०१,२१२।००१द्@११४_०२२८ अन्तर्द्वीपं गतो भद्रे पुत्रैः पौत्रैः सबान्धवैः  
०१,२१२।००१द्@११४_०२२९ मम चैव विशालाक्षि विदेशस्थास् तु बान्धवाः  
०१,२१२।००१द्@११४_०२३० तस्मात् सुभद्रे गान्धर्वो विवाहः पञ्चमो भवेत्  
०१,२१२।००१द्@११४_०२३१ समागमे तु कन्यायाः क्रियाः प्रोक्ताश् चतुर्विधाः  
०१,२१२।००१द्@११४_०२३२ तेषां प्रवृत्तिं साधूनां शृणु माधवि तद् यथा  
०१,२१२।००१द्@११४_०२३३ वरम् आहूय विधिना पितृदत्ता यथार्थिने  
०१,२१२।००१द्@११४_०२३४ सा पत्नी तु बुधैर् उक्ता सा तु वश्या पतिव्रता  
०१,२१२।००१द्@११४_०२३५ भृत्यानां भरणार्थाय आत्मनः पोषणाय च  
०१,२१२।००१द्@११४_०२३६ दारे स्थिते गृहीता सा भार्या चेति बुधैर् मता  
०१,२१२।००१द्@११४_०२३७ धर्मतो वरयित्वा तु आनीय स्वं निवेशनम्  
०१,२१२।००१द्@११४_०२३८ न्यायेन दत्ता तारुण्ये दाराः पितृकृता भवेत्  
०१,२१२।००१द्@११४_०२३९ जनयेद् या तु भर्तारं जाया इत्य् एव नामतः  
०१,२१२।००१द्@११४_०२४० दाराः पत्नी च भार्या च जाया चेति चतुर्विधाः  
०१,२१२।००१द्@११४_०२४१ चतस्र एवाग्निसाक्ष्याः क्रियायुक्तास् तु धर्मतः  
०१,२१२।००१द्@११४_०२४२ गान्धर्वेण विवाहेन रागात् पुत्रार्थकारणात्  
०१,२१२।००१द्@११४_०२४३ आत्मनानुगृहीता या सा तु वश्या प्रजावती  
०१,२१२।००१द्@११४_०२४४ गान्धर्वस् तु क्रियाहीनो रागाद् एव प्रवर्तते  
०१,२१२।००१द्@११४_०२४५ सकामायाः सकामेन निर्मन्त्रो रहसि स्मृतः  
०१,२१२।००१द्@११४_०२४६ मयोक्तम् अक्रियं चापि कर्तव्यं माधवि त्वया  
०१,२१२।००१द्@११४_०२४७ अयनं चैव मासश् च ऋक्षं पक्षस् तथा तिथिः  
०१,२१२।००१द्@११४_०२४८ करणं च मुहूर्तं च लग्नसम्पद् यथाद्य वै  
०१,२१२।००१द्@११४_०२४९ विवाहस्य विशालाक्षि प्रशस्तं चोत्तरायणम्  
०१,२१२।००१द्@११४_०२५० वैशाखश् चैव मासानां पक्षाणां शुभ्र एव च  
०१,२१२।००१द्@११४_०२५१ नक्षत्राणां तथा हस्तस् तृतीया च तिथिष्व् अपि  
०१,२१२।००१द्@११४_०२५२ लग्नो हि मकरः श्रेष्ठः करणानां बवस् तथा  
०१,२१२।००१द्@११४_०२५३ मैत्रो मुहूर्तो वैवाह्य आवयोः शुभकर्मणि  
०१,२१२।००१द्@११४_०२५४ सर्वसम्पद् इयं भद्रे अद्य रात्रौ भविष्यति  
०१,२१२।००१द्@११४_०२५५ भगवान् अस्तम् अभ्येति तपनस् तपतां वरः  
०१,२१२।००१द्@११४_०२५६ नारायणो हि सर्वज्ञो नानुबुध्येत विश्वकृत्  
०१,२१२।००१द्@११४_०२५७ धर्मसङ्कटम् आपन्ने किं नु कृत्वा शुभं भवेत्  
०१,२१२।००१द्@११४_०२५८ मनोभवेन कामेन मोहितं मा प्रलापिनम्  
०१,२१२।००१द्@११४_०२५९ प्रतिवाक्यं तु मे देहि किं न वक्ष्यसि माधवि  
०१,२१२।००१द्@११४_०२६० अर्जुनस्य वचः श्रुत्वा चिन्तयन्ती जनार्दनम्  
०१,२१२।००१द्@११४_०२६१ नोवाच किं चिद् वचनं बाष्पदूषितलोचना  
०१,२१२।००१द्@११४_०२६२ रागोन्मादप्रलापी स्याद् अर्जुनो जयतां वरः  
०१,२१२।००१द्@११४_०२६३ चिन्तयाम् आस पितरं प्रविश्य च लतागृहम्  
०१,२१२।००१द्@११४_०२६४ चिन्तयानं तु कौन्तेयं ज्ञात्वा शच्या शचीपतिः  
०१,२१२।००१द्@११४_०२६५ सहितो नारदाद्यैस् तु मुनिसिद्धाप्सरोगणैः  
०१,२१२।००१द्@११४_०२६६ अरुन्धत्या वसिष्ठेन आजगाम कुशस्थलीम्  
०१,२१२।००१द्@११४_०२६७ चिन्तितं च सुभद्रायाश् चिन्तयित्वा जनार्दनः  
०१,२१२।००१द्@११४_०२६८ निद्रयापहृतज्ञानं रौहिणेयं विना तदा  
०१,२१२।००१द्@११४_०२६९ सहाक्रूरेण शिनिना सत्यकेन गदेन च  
०१,२१२।००१द्@११४_०२७० वसुदेवेन देवक्या आहुकेन च धीमता  
०१,२१२।००१द्@११४_०२७१ आजगाम पुरीं रात्रौ द्वारकां स्वजनैर् वृतः  
०१,२१२।००१द्@११४_०२७२ पूजयित्वा तु देवेशं नारदाद्यैर् महर्षिभिः  
०१,२१२।००१द्@११४_०२७३ कुशलप्रश्नम् उक्त्वा तु देवेन्द्रेणाभियाचितः  
०१,२१२।००१द्@११४_०२७४ वैवाहिकक्रियां कृष्णस् तथेत्य् एवम् उवाच ह  
०१,२१२।००१द्@११४_०२७५ आहुको वसुदेवश् च सहाक्रूरः ससात्यकिः  
०१,२१२।००१द्@११४_०२७६ अभिप्रणम्य शिरसा पाकशासनम् अब्रुवन्  
०१,२१२।००१द्@११४_०२७७ देवदेव नमस् ते ऽस्तु लोकनाथ जगत्पते  
०१,२१२।००१द्@११४_०२७८ वयं धन्याः स्म लोकेषु बान्धवैः सहिता विभो  
०१,२१२।००१द्@११४_०२७९ कृतप्रसादास् तु वयं तव वाक्येन विश्वजित्  
०१,२१२।००१द्@११४_०२८० एवम् उक्त्वा प्रसाद्यैनं पूजयित्वा प्रयत्नतः  
०१,२१२।००१द्@११४_०२८१ महेन्द्रशासनात् सर्वे सहिताश् च महर्षिभिः  
०१,२१२।००१द्@११४_०२८२ विवाहं कारयाम् आसुः शक्रपुत्रस्य शास्त्रतः  
०१,२१२।००१द्@११४_०२८३ अरुन्धती शची देवी रुक्मिणी देवकी तथा  
०१,२१२।००१द्@११४_०२८४ दिव्यस्त्रीभिश् च सहिताः क्रियां भद्रां प्रयोजयन्  
०१,२१२।००१द्@११४_०२८५ महर्षिः काश्यपो होता सदस्या नारदादयः  
०१,२१२।००१द्@११४_०२८६ पुण्याशिषः प्रयोक्तारः सर्वे ह्य् आसंस् तदार्जुने  
०१,२१२।००१द्@११४_०२८७ अभिषेकं ततः कृत्वा महेन्द्रः पाकशासनिम्  
०१,२१२।००१द्@११४_०२८८ लोकपालैस् तु सहितः सर्वैर् देवैर् अभिष्टुतः  
०१,२१२।००१द्@११४_०२८९ किरीटाङ्गदहाराद्यैर् हस्ताभरणकुण्डलैः  
०१,२१२।००१द्@११४_०२९० भूषयित्वा तु तं पार्थं द्वितीयम् इव वासवम्  
०१,२१२।००१द्@११४_०२९१ पुत्रं परिष्वज्य तदा प्रीतिम् आप पुरन्दरः  
०१,२१२।००१द्@११४_०२९२ शची देवी तथा भद्राम् अरुन्धत्यादिभिस् तदा  
०१,२१२।००१द्@११४_०२९३ कारयाम् आस वैवाह्यं मङ्गल्यं यादवस्त्रियः  
०१,२१२।००१द्@११४_०२९४ सहाप्सरोभिर् मुदिता भूषणैश् चाभ्यपूजयन्  
०१,२१२।००१द्@११४_०२९५ पौलोमीम् इव मन्यन्ते सुभद्रां देवयोषितः  
०१,२१२।००१द्@११४_०२९६ ततो विवाहो ववृधे कृतः सर्वगुणान्वितः  
०१,२१२।००१द्@११४_०२९७ तस्याः पाणिं गृहीत्वा तु मन्त्रहोमपुरस्कृतम्  
०१,२१२।००१द्@११४_०२९८ यथा तस्यैव हि पिता शच्या इव शतक्रतुः  
०१,२१२।००१द्@११४_०२९९ सा जिष्णुम् अधिकं भेजे सुभद्रा चारुदर्शना  
०१,२१२।००१द्@११४_०३०० पार्थस्य सदृशी भद्रा रूपेण वयसा तथा  
०१,२१२।००१द्@११४_०३०१ सुभद्रायाश् च पार्थो ऽपि सदृशो रूपलक्षणैः  
०१,२१२।००१द्@११४_०३०२ इत्य् ऊचुश् च तदा देवाः प्रीताः सेन्द्रपुरोगमाः  
०१,२१२।००१द्@११४_०३०३ एवं निवेश्य देवास् तु गन्धर्वैः साप्सरोगणैः  
०१,२१२।००१द्@११४_०३०४ आमन्त्र्य यादवान् सर्वे विप्रजग्मुर् यथागतम्  
०१,२१२।००१द्@११४_०३०५ यादवाः पार्थम् आमन्त्र्य अन्तर्द्वीपं गतास् तदा  
०१,२१२।००१द्@११४_०३०६ वासुदेवस् तदा पार्थम् उवाच यदुनन्दनः  
०१,२१२।००१द्@११४_०३०७ द्वाविंशद् दिवसान् पार्थ इहोष्य भरतर्षभ  
०१,२१२।००१द्@११४_०३०८ मामकं रथम् आरुह्य सैन्यसुग्रीवयोजितम्  
०१,२१२।००१द्@११४_०३०९ सुभद्रया सुखं पार्थ खाण्डवप्रस्थम् आविश  
०१,२१२।००१द्@११४_०३१० यादवैः सहितः पश्चाद् आगमिष्यामि भारत  
०१,२१२।००१द्@११४_०३११ यतिवेषेण निरतो वस त्वं रुक्मिणीगृहे  
०१,२१२।००१द्@११४_०३१२ एवम् उक्त्वा प्रचक्राम अन्तर्द्वीपं जनार्दनः  
०१,२१२।००१द्@११४_०३१३ कृतोद्वाहस् तदा पार्थः कृतकार्यो ऽभवत् तदा  
०१,२१२।००१द्@११४_०३१४ तस्यां चोपगतो भावः पार्थस्य सहसागतः  
०१,२१२।००१द्@११४_०३१५ स तया युयुजे वीरो भद्रया भरतर्षभः  
०१,२१२।००१द्@११४_०३१६ अभिनिष्पन्नया रामः सीतयेव समन्वितः  
०१,२१२।००१द्@११४_०३१७ स हि जिष्णुर् विजज्ञे तां ह्रीं श्रियं सन्नतिक्रियाम्  
०१,२१२।००१द्@११४_०३१८ द्वादशानां वरस्त्रीणां रूपेणासदृशीं सतीम्  
०१,२१२।००१द्@११४_०३१९ स प्रकृत्या श्रिया दीप्तः सन्दिदीपे तयाधिकम्  
०१,२१२।००१द्@११४_०३२० उद्यत्सहस्रदीप्तांशुः शरदीव दिवाकरः  
०१,२१२।००१द्@११४_०३२१ सा तु तं मनुजव्याघ्रम् अनुरक्ता मनस्विनी  
०१,२१२।००१द्@११४_०३२२ कन्यापुरगता भूत्वा तत्परा समपद्यत  
०१,२१२।००१द्@११४_०३२३ वृष्ण्यन्धकपुरात् तत्र अपयानं धनञ्जयः  
०१,२१२।००१द्@११४_०३२४ विनिश्चित्य तया पार्थः सुभद्राम् इदम् अब्रवीत्  
०१,२१२।००१द्@११४_०३२५ द्विजानां गणमुख्यानां यथार्हं प्रतिपादय  
०१,२१२।००१द्@११४_०३२६ भक्ष्यैर् भोज्यैश् च कामैश् च प्रयच्छ प्रतियास्यताम्  
०१,२१२।००१द्@११४_०३२७ आत्मनश् च समुद्दिश्य महाव्रतसमापनम्  
०१,२१२।००१द्@११४_०३२८ गच्छ भद्रे स्वयं तूर्णं महाराजनिवेशनम्  
०१,२१२।००१द्@११४_०३२९ तेजोबलजवोपेतै रत्नैर् हयवरोत्तमैः  
०१,२१२।००१द्@११४_०३३० सैन्यसुग्रीवसंयुक्तं रथं तूर्णम् इहानय  
०१,२१२।००१द्@११४_०३३१ क्रीडार्थम् इति भाषित्वा सखीभिः सुभगे सह  
०१,२१२।००१द्@११४_०३३२ क्षिप्रम् आदाय पर्येहि रथं सर्वायुधानि च  
०१,२१२।००१द्@११४_०३३३ अनुकर्षान् पताकाश् च तूणीरांश् च धनूंषि च  
०१,२१२।००१द्@११४_०३३४ सर्वान् रथवरे कुर्याः सोत्सेधाश् च महागदाः  
०१,२१२।००१द्@११४_०३३५ अर्जुनेनैवम् उक्ता तु सुभद्रा भद्रभाषिणी  
०१,२१२।००१द्@११४_०३३६ जगाम नृपतेर् वेश्म सखीभिस् त्वरिता सह  
०१,२१२।००१द्@११४_०३३७ क्रीडार्थम् इव तत्रस्थान् रक्षिणो वाक्यम् अब्रवीत्  
०१,२१२।००१द्@११४_०३३८ रथेनानेन यास्यामि महाव्रतसमापनम्  
०१,२१२।००१द्@११४_०३३९ सैन्यसुग्रीवयुक्तेन सायुधेन च शार्ङ्गिणः  
०१,२१२।००१द्@११४_०३४० सुभद्रयैवम् उक्ते तु जनाः प्राञ्जलयो ऽब्रुवन्  
०१,२१२।००१द्@११४_०३४१ रथेनानेन भद्रे त्वं यथेष्टं क्रियताम् इति  
०१,२१२।००१द्@११४_०३४२ योजयित्वा रथवरं कल्याणैर् अभिभाष्य ताम्  
०१,२१२।००१द्@११४_०३४३ यथोक्तं सर्वम् आरोप्य सखीभिः सह भामिनी  
०१,२१२।००१द्@११४_०३४४ क्षिप्रम् आदाय कल्याणी सुभद्रार्जुनम् अब्रवीत्  
०१,२१२।००१द्@११४_०३४५ रथो ऽयं रथिनां श्रेष्ठ आनीतस् तव शासनात्  
०१,२१२।००१द्@११४_०३४६ स्वस्ति याहि यथाकामं कुरून् कौरवनन्दन  
०१,२१२।००१द्@११४_०३४७ निवेद्य तं रथं भर्तुः सुभद्रा भद्रसम्मता  
०१,२१२।००१द्@११४_०३४८ ब्राह्मणेभ्यो ददौ हृष्टा तदा सा विविधं वसु  
०१,२१२।००१द्@११४_०३४९ स्नेहवन्ति च भोज्यानि प्रददाव् ईप्सितानि च  
०१,२१२।००१द्@११४_०३५० यथाकामं यथाश्रद्धं वस्त्राणि विविधानि च  
०१,२१२।००१द्@११४_०३५१ तर्पिता विविधैर् भक्ष्यैस् तान्य् अवाप्य वसूनि च  
०१,२१२।००१द्@११४_०३५२ ब्राह्मणाः स्वगृहं जग्मुः प्रयुज्य परमाशिषः  
०१,२१२।००१द्@११४_०३५३ सुभद्रया तु विज्ञप्तः पूर्वम् एव धनञ्जयः  
०१,२१२।००१द्@११४_०३५४ रश्मिप्रग्रहणे पार्थ न मे ऽस्ति सदृशो भुवि  
०१,२१२।००१द्@११४_०३५५ तस्मात् सा पूर्वम् आरुह्य रश्मीञ् जग्राह माधवी  
०१,२१२।००१द्@११४_०३५६ सोदरा वासुदेवस्य कृतस्वस्त्ययना हयान्  
०१,२१२।००१द्@११४_०३५७ वर्जयित्वा तु तल् लिङ्गं समुच्छ्रितमहाधनुः  
०१,२१२।००१द्@११४_०३५८ आरुरोह रथश्रेष्ठं शुक्लवासा धनञ्जयः  
०१,२१२।००१द्@११४_०३५९ महेन्द्रदत्तमुकुटं तथा ह्य् आभरणानि च  
०१,२१२।००१द्@११४_०३६० अलङ्कृत्य तु कौन्तेयः प्रयातुम् उपचक्रमे  
०१,२१२।००१द्@११४_०३६१ ततः कन्यापुरे घोषस् तुमुलः समपद्यत  
०१,२१२।००१द्@११४_०३६२ दृष्ट्वा रथगतं पार्थं खड्गपाणिं धनुर्धरम्  
०१,२१२।००१द्@११४_०३६३ अभीशुहस्तां सुश्रोणीं अर्जुनेन रथे स्थिताम्  
०१,२१२।००१द्@११४_०३६४ ऊचुः कन्यापुरे कन्या वासुदेवसहोदराम्  
०१,२१२।००१द्@११४_०३६५ सर्वे कामाः समृद्धास् ते सुभद्रे भद्रभाषिणि  
०१,२१२।००१द्@११४_०३६६ वासुदेवप्रियं लब्ध्वा भर्तारं वीरम् अर्जुनम्  
०१,२१२।००१द्@११४_०३६७ सर्वसीमन्तिनीनां त्वं श्रेष्ठा कृष्णसहोदरे  
०१,२१२।००१द्@११४_०३६८ यस्मात् सर्वमनुष्याणां श्रेष्ठो भर्ता तवार्जुनः  
०१,२१२।००१द्@११४_०३६९ उपपन्नस् त्वया वीरः सर्वलोकमहारथः  
०१,२१२।००१द्@११४_०३७० स्वस्ति याहि गृहं भद्रे सुहृद्भिः सङ्गमो ऽस्तु ते  
०१,२१२।००१द्@११४_०३७१ एवम् उक्ता प्रहृष्टाभिः सखीभिः परिनन्दिता  
०१,२१२।००१द्@११४_०३७२ भद्रा भद्रजवोपेतान् पुनर् अश्वान् अचोदयत्  
०१,२१२।००१द्@११४_०३७३ ततश् चामरहस्ता सा सखी कुब्जाङ्गनाभवत्  
०१,२१२।००१द्@११४_०३७४ ततः कन्यापुरद्वारात् सघोषम् अभिनिःसृतम्  
०१,२१२।००१द्@११४_०३७५ ददृशुस् तं रथश्रेष्ठं जना जीमूतनिःस्वनम्  
०१,२१२।००१द्@११४_०३७६ सुभद्रासङ्गृहीतस्य रथस्य महतो रवम्  
०१,२१२।००१द्@११४_०३७७ मेघस्वनम् इवाकाशे शुश्रुवुः पुरवासिनः  
०१,२१२।००१द्@११४_०३७८ सुभद्रया च सम्पन्ने तिष्ठन् रथवरे ऽर्जुनः  
०१,२१२।००१द्@११४_०३७९ प्रबभौ परयोपेतः कैलास इव गङ्गया  
०१,२१२।००१द्@११४_०३८० पार्थः सुभद्रासहितो विरराज महारथः  
०१,२१२।००१द्@११४_०३८१ पार्थस्येव पिता शक्रो यथा शच्या समन्वितः  
०१,२१२।००१द्@११४_०३८२ सुभद्रां प्रेक्ष्य धर्मेण ह्रियमाणां यशस्विनीम्  
०१,२१२।००१द्@११४_०३८३ चक्रुः किलकिलाशब्दम् आसाद्य बहवो जनाः  
०१,२१२।००१द्@११४_०३८४ दाशार्हाणां कुलस्य श्रीः सुभद्रा भद्रभाषिणी  
०१,२१२।००१द्@११४_०३८५ अभिकामा सकामेन पार्थेन सह गच्छति  
०१,२१२।००१द्@११४_०३८६ अथापरे हि सङ्क्रुद्धा गृह्णीत घ्नत माचिरम्  
०१,२१२।००१द्@११४_०३८७ इति संवार्यमाणानां स नादः सुमहान् अभूत्  
०१,२१२।००१द्@११४_०३८८ स तेन जनघोषेण वीरो गज इवार्दितः  
०१,२१२।००१द्@११४_०३८९ ववर्ष शरवर्षाणि न तु कं चन रोषयत्  
०१,२१२।००१द्@११४_०३९० मुमोच निशितान् बाणान् दीप्यमानान् स्वतेजसा  
०१,२१२।००१द्@११४_०३९१ प्रासादवरसङ्घेषु हर्म्येषु भवनेषु च  
०१,२१२।००१द्@११४_०३९२ प्रासादपङ्क्तिस्तम्भेषु वेदिकासु ध्वजेषु च  
०१,२१२।००१द्@११४_०३९३ मुमोच निशितान् बाणान् न च कं चन रोषयत्  
०१,२१२।००१द्@११४_०३९४ क्षोभयित्वा पुरश्रेष्ठं गरुत्मान् इव सागरम्  
०१,२१२।००१द्@११४_०३९५ प्रेक्षन् रैवतकद्वारं निर्ययौ भरतर्षभः  
०१,२१२।००१द्@११४_०३९६ शासनात् पुरुषेन्द्रस्य बलेन महता बली  
०१,२१२।००१द्@११४_०३९७ गिरौ रैवतके नित्यं बभूव विपृथुश्रवाः  
०१,२१२।००१द्@११४_०३९८ प्रवासे वासुदेवस्य तस्मिन् हलधरोपमः  
०१,२१२।००१द्@११४_०३९९ सम्बभूव तदा गोप्ता पुरस्य पुरवर्धनः  
०१,२१२।००१द्@११४_०४०० प्राप्य पाण्डवनिर्याणं निर्ययौ विपृथुश्रवाः  
०१,२१२।००१द्@११४_०४०१ निशम्य पुरनिर्घोषं स्वम् अनीकम् अचोदयत्  
०१,२१२।००१द्@११४_०४०२ सो ऽभिपत्य तदाध्वानं ददर्श पुरुषर्षभम्  
०१,२१२।००१द्@११४_०४०३ निःसृतं द्वारकाद्वाराद् अंशुमन्तम् इवाम्बुदात्  
०१,२१२।००१द्@११४_०४०४ सविद्युतम् इवाम्भोदं प्रेक्ष्य बाणधनुर्धरम्  
०१,२१२।००१द्@११४_०४०५ पार्थम् आसाद्य योधानां विस्मयः समपद्यत  
०१,२१२।००१द्@११४_०४०६ उदीर्णरथनागाश्वम् अनीकम् अभिवीक्ष्य तत्  
०१,२१२।००१द्@११४_०४०७ उवाच परमप्रीता सुभद्रा भद्रभाषिणी  
०१,२१२।००१द्@११४_०४०८ सङ्ग्रहीतुम् अभिप्रायो दीर्घकालकृतो मम  
०१,२१२।००१द्@११४_०४०९ युध्यमानस्य सङ्ग्रामे रथं तव नरर्षभ  
०१,२१२।००१द्@११४_०४१० ओजस्तेजोद्युतिबलैर् आचितस्य महात्मनः  
०१,२१२।००१द्@११४_०४११ पार्थस्य वै सारथित्वे भवेथा इत्य् अशिक्षयन्  
०१,२१२।००१द्@११४_०४१२ एवम् उक्तः प्रियां प्रीतः प्रत्युवाच नरर्षभः  
०१,२१२।००१द्@११४_०४१३ चोदयाश्वान् असंसक्तान् विशन्तु विपृथोर् बलम्  
०१,२१२।००१द्@११४_०४१४ बहुभिर् युध्यमानस्य तावकानां जिघांसतः  
०१,२१२।००१द्@११४_०४१५ पश्य बाहुबलं भद्रे शरान् विक्षिपतो मम  
०१,२१२।००१द्@११४_०४१६ एवम् उक्ता ततो भद्रा पार्थेन भरतर्षभ  
०१,२१२।००१द्@११४_०४१७ चुचोद चाश्वान् विस्रब्धा ततस् ते विविशुर् बलम्  
०१,२१२।००१द्@११४_०४१८ तदाहतमहावाद्यं समुदग्रध्वजायुतम्  
०१,२१२।००१द्@११४_०४१९ अनीकं विपृथोर् हृष्टं पार्थम् एवान्ववर्तत  
०१,२१२।००१द्@११४_०४२० रथैर् बहुविधैर् हृष्टाः सदश्वैश् च महाजवैः  
०१,२१२।००१द्@११४_०४२१ किरन्तः शरवर्षाणि परिवव्रुर् धनञ्जयम्  
०१,२१२।००१द्@११४_०४२२ तेषाम् अस्त्राणि संवार्य दिव्यैर् अस्त्रैर् महास्त्रवित्  
०१,२१२।००१द्@११४_०४२३ आवृणोन् महद् आकाशं शरैः परपुरञ्जयः  
०१,२१२।००१द्@११४_०४२४ तेषां बाणान् महाबाहुर् मकुटान्य् अङ्गदान्य् अपि  
०१,२१२।००१द्@११४_०४२५ चिच्छेद निशितैर् बाणैः शरांश् चैव धनूंषि च  
०१,२१२।००१द्@११४_०४२६ युगानीषा वरूथानि यन्त्राणि विविधानि च  
०१,२१२।००१द्@११४_०४२७ अजिघांसन् परान् पार्थश् चिच्छेद निशितैः शरैः  
०१,२१२।००१द्@११४_०४२८ निर्धनुष्कान् विकवचान् विरथांश् च महारथान्  
०१,२१२।००१द्@११४_०४२९ कृत्वा पार्थः प्रियां प्रीतः प्रेक्ष्यताम् इत्य् अदर्शयत्  
०१,२१२।००१द्@११४_०४३० सा दृष्ट्वा महद् आश्चर्यं सुभद्रा पार्थम् अब्रवीत्  
०१,२१२।००१द्@११४_०४३१ अवाप्तार्थास्मि भद्रं ते याहि पार्थ यथासुखम्  
०१,२१२।००१द्@११४_०४३२ संसक्तं पाण्डुपुत्रेण समीक्ष्य विपृथुर् बलम्  
०१,२१२।००१द्@११४_०४३३ त्वरमाणो ऽभिसङ्क्रम्य स्थीयताम् इत्य् अभाषत  
०१,२१२।००१द्@११४_०४३४ तत् तु सेनापतेर् वाक्यं नात्यवर्तन्त यादवाः  
०१,२१२।००१द्@११४_०४३५ सागरे मारुतोद्धूता वेलाम् इव महोर्मयः  
०१,२१२।००१द्@११४_०४३६ ततो रथवरात् तूर्णम् अवरुह्य नरर्षभः  
०१,२१२।००१द्@११४_०४३७ अभिगम्य नरव्याघ्रं प्रहृष्टः परिषस्वजे  
०१,२१२।००१द्@११४_०४३८ सो ऽब्रवीत् पार्थम् आसाद्य दीर्घकालम् इदं तव  
०१,२१२।००१द्@११४_०४३९ निवासम् अभिजानामि शङ्खचक्रगदाधरात्  
०१,२१२।००१द्@११४_०४४० न मे ऽस्त्य् अविदितं किं चिद् यद् यद् आचरितं त्वया  
०१,२१२।००१द्@११४_०४४१ सुभद्रासम्प्रयोगेन प्रीतस् तव जनार्दनः  
०१,२१२।००१द्@११४_०४४२ प्राप्तस्य यतिलिङ्गेन द्वारकां तु धनञ्जय  
०१,२१२।००१द्@११४_०४४३ विसृष्टा सर्ववृष्णीनाम् ऋषभेण च सोदरा  
०१,२१२।००१द्@११४_०४४४ त्वम् इमां वीर दाशार्हां शचीम् इव शचीपतिः  
०१,२१२।००१द्@११४_०४४५ भक्तां गुणवतीं भद्रां सदा सत्कर्तुम् अर्हसि  
०१,२१२।००१द्@११४_०४४६ बन्धुर् भव सुभद्राया गतिश् च त्वं धनञ्जय  
०१,२१२।००१द्@११४_०४४७ बन्धुमान् असि रामेण महेन्द्रावरजेन च  
०१,२१२।००१द्@११४_०४४८ माम् एव हि सदाकार्षीन् मन्त्रिणं मधुसूदनः  
०१,२१२।००१द्@११४_०४४९ अन्तरेण सुभद्रां च त्वां च तात धनञ्जय  
०१,२१२।००१द्@११४_०४५० इमं रथवरं दिव्यं सर्वशस्त्रसमन्वितम्  
०१,२१२।००१द्@११४_०४५१ इदम् एवानुयात्रं च निर्दिश्य गदपूर्वजः  
०१,२१२।००१द्@११४_०४५२ अन्तर्द्वीपं तदा वीर यातो वृष्णिसुखावहः  
०१,२१२।००१द्@११४_०४५३ दीर्घकालावरुद्धं त्वां सम्प्राप्तं प्रियया सह  
०१,२१२।००१द्@११४_०४५४ पश्यन्तु भ्रातरस् तत्र वज्रपाणिम् इवामराः  
०१,२१२।००१द्@११४_०४५५ आगते तु दशार्हाणाम् ऋषभे शार्ङ्गधन्वनि  
०१,२१२।००१द्@११४_०४५६ भद्राम् अनुगमिष्यन्ति रत्नानि च वसूनि च  
०१,२१२।००१द्@११४_०४५७ अरिष्टं गच्छ पन्थानं सुखी भव धनञ्जय  
०१,२१२।००१द्@११४_०४५८ नष्टशोकैर् विशोकस्य सुहृद्भिः सङ्गमो ऽस्तु ते  
०१,२१२।००१द्@११४_०४५९ ततो विपृथुम् आमन्त्र्य पार्थः प्रीतो ऽभिवाद्य च  
०१,२१२।००१द्@११४_०४६० कृष्णस्य मतम् आस्थाय कृष्णस्य रथम् आस्थितः  
०१,२१२।००१द्@११४_०४६१ पूर्वम् एव तु पार्थाय कृष्णेन विनियोजितम्  
०१,२१२।००१द्@११४_०४६२ सर्वरत्नसुसम्पूर्णं सर्वभोगसमन्वितम्  
०१,२१२।००२अ वासुदेवाभ्यनुज्ञातः कथयित्वेतिकृत्यताम्  
०१,२१२।००२च् कृष्णस्य मतम् आज्ञाय प्रययौ भरतर्षभः  
०१,२१२।००२द्*२०५५_०१ वृत्तैः सहोत्सवैर् एवं वृष्णयो ऽप्य् अगमन् पुरीम्  
०१,२१२।००३अ रथेन काञ्चनाङ्गेन कल्पितेन यथाविधि  
०१,२१२।००३च् सैन्यसुग्रीवयुक्तेन किङ्किणीजालमालिना  
०१,२१२।००४अ सर्वशस्त्रोपपन्नेन जीमूतरवनादिना  
०१,२१२।००४च् ज्वलिताग्निप्रकाशेन द्विषतां हर्षघातिना  
०१,२१२।००५अ सन्नद्धः कवची खड्गी बद्धगोधाङ्गुलित्रवान्  
०१,२१२।००५ब्*२०५६_०१ युक्तः सेनानुयात्रेण रथम् आरोप्य माधवीम्  
०१,२१२।००५च् मृगयाव्यपदेशेन यौगपद्येन भारत  
०१,२१२।००६अ सुभद्रा त्व् अथ शैलेन्द्रम् अभ्यर्च्य सह रैवतम्  
०१,२१२।००६च् दैवतानि च सर्वाणि ब्राह्मणान् स्वस्ति वाच्य च  
०१,२१२।००७अ प्रदक्षिणं गिरिं कृत्वा प्रययौ द्वारकां प्रति  
०१,२१२।००७ब्*२०५७_०१ सुभद्रां कृष्णभगिनीं स्त्रीभिः परिवृतां तदा  
०१,२१२।००७च् ताम् अभिद्रुत्य कौन्तेयः प्रसह्यारोपयद् रथम्  
०१,२१२।००७द्*२०५८_०१ सुभद्रां चारुसर्वाङ्गीं कामबाणप्रपीडितः  
०१,२१२।००८अ ततः स पुरुषव्याघ्रस् ताम् आदाय शुचिस्मिताम्  
०१,२१२।००८च् रथेनाकाशगेनैव प्रययौ स्वपुरं प्रति  
०१,२१२।००९अ ह्रियमाणां तु तां दृष्ट्वा सुभद्रां सैनिको जनः  
०१,२१२।००९च् विक्रोशन् प्राद्रवत् सर्वो द्वारकाम् अभितः पुरीम्  
०१,२१२।०१०अ ते समासाद्य सहिताः सुधर्माम् अभितः सभाम्  
०१,२१२।०१०च् सभापालस्य तत् सर्वम् आचख्युः पार्थविक्रमम्  
०१,२१२।०११अ तेषां श्रुत्वा सभापालो भेरीं सान्नाहिकीं ततः  
०१,२१२।०११च् समाजघ्ने महाघोषां जाम्बूनदपरिष्कृताम्  
०१,२१२।०१२अ क्षुब्धास् तेनाथ शब्देन भोजवृष्ण्यन्धकास् तदा  
०१,२१२।०१२ब्*२०५९_०१ अन्तर्द्वीपात् समुत्पेतुः सहसा सहितास् तदा  
०१,२१२।०१२च् अन्नपानम् अपास्याथ समापेतुः सभां ततः  
०१,२१२।०१३अ ततो जाम्बूनदाङ्गानि स्पर्ध्यास्तरणवन्ति च  
०१,२१२।०१३च् मणिविद्रुमचित्राणि ज्वलिताग्निप्रभाणि च  
०१,२१२।०१४अ भेजिरे पुरुषव्याघ्रा वृष्ण्यन्धकमहारथाः  
०१,२१२।०१४च् सिंहासनानि शतशो धिष्ण्यानीव हुताशनाः  
०१,२१२।०१५अ तेषां समुपविष्टानां देवानाम् इव सन्नये  
०१,२१२।०१५च् आचख्यौ चेष्टितं जिष्णोः सभापालः सहानुगः  
०१,२१२।०१६अ तच् छ्रुत्वा वृष्णिवीरास् ते मदरक्तान्तलोचनाः  
०१,२१२।०१६च् अमृष्यमाणाः पार्थस्य समुत्पेतुर् अहङ्कृताः  
०१,२१२।०१७अ योजयध्वं रथान् आशु प्रासान् आहरतेति च  
०१,२१२।०१७अ*२०६०_०१ । । । । । । । । नागान् अश्वांस् तथैव च  
०१,२१२।०१७अ*२०६०_०२ कवचान् आहर क्षिप्रं । । । । । । । ।  
०१,२१२।०१७च् धनूंषि च महार्हाणि कवचानि बृहन्ति च  
०१,२१२।०१८अ सूतान् उच्चुक्रुशुः केच् चिद् रथान् योजयतेति च  
०१,२१२।०१८च् स्वयं च तुरगान् के चिन् निन्युर् हेमविभूषितान्  
०१,२१२।०१९अ रथेष्व् आनीयमानेषु कवचेषु ध्वजेषु च  
०१,२१२।०१९च् अभिक्रन्दे नृवीराणां तदासीत् सङ्कुलं महत्  
०१,२१२।०२०अ वनमाली ततः क्षीबः कैलासशिखरोपमः  
०१,२१२।०२०च् नीलवासा मदोत्सिक्त इदं वचनम् अब्रवीत्  
०१,२१२।०२१अ किम् इदं कुरुथाप्रज्ञास् तूष्णीं भूते जनार्दने  
०१,२१२।०२१च् अस्य भावम् अविज्ञाय सङ्क्रुद्धा मोघगर्जिताः  
०१,२१२।०२२अ एष तावद् अभिप्रायम् आख्यातु स्वं महामतिः  
०१,२१२।०२२च् यद् अस्य रुचितं कर्तुं तत् कुरुध्वम् अतन्द्रिताः  
०१,२१२।०२३अ ततस् ते तद् वचः श्रुत्वा ग्राह्यरूपं हलायुधात्  
०१,२१२।०२३च् तूष्णीं भूतास् ततः सर्वे साधु साध्व् इति चाब्रुवन्  
०१,२१२।०२४अ समं वचो निशम्येति बलदेवस्य धीमतः  
०१,२१२।०२४च् पुनर् एव सभामध्ये सर्वे तु समुपाविशन्  
०१,२१२।०२५अ ततो ऽब्रवीत् कामपालो वासुदेवं परन्तपम्  
०१,२१२।०२५ब्*२०६१_०१ त्रैलोक्यनाथ हे कृष्ण भूतभव्यभविष्यकृत्  
०१,२१२।०२५च् किम् अवाग् उपविष्टो ऽसि प्रेक्षमाणो जनार्दन  
०१,२१२।०२६अ सत्कृतस् त्वत्कृते पार्थः सर्वैर् अस्माभिर् अच्युत  
०१,२१२।०२६च् न च सो ऽर्हति तां पूजां दुर्बुद्धिः कुलपांसनः  
०१,२१२।०२७अ को हि तत्रैव भुक्त्वान्नं भाजनं भेत्तुम् अर्हति  
०१,२१२।०२७च् मन्यमानः कुले जातम् आत्मानं पुरुषः क्व चित्  
०१,२१२।०२८अ ईप्समानश् च सम्बन्धं कृतपूर्वं च मानयन्  
०१,२१२।०२८च् को हि नाम भवेनार्थी साहसेन समाचरेत्  
०१,२१२।०२९अ सो ऽवमन्य च नामास्मान् अनादृत्य च केशवम्  
०१,२१२।०२९च् प्रसह्य हृतवान् अद्य सुभद्रां मृत्युम् आत्मनः  
०१,२१२।०३०अ कथं हि शिरसो मध्ये पदं तेन कृतं मम  
०१,२१२।०३०ब्*२०६२_०१ त्वया चेन् नाभ्यनुज्ञातो धर्षयिष्यति माधव  
०१,२१२।०३०च् मर्षयिष्यामि गोविन्द पादस्पर्शम् इवोरगः  
०१,२१२।०३१अ अद्य निष्कौरवाम् एकः करिष्यामि वसुन्धराम्  
०१,२१२।०३१च् न हि मे मर्षणीयो ऽयम् अर्जुनस्य व्यतिक्रमः  
०१,२१२।०३१द्*२०६३_०१ तम् अहं भ्रातृभिः सार्धं निहन्मि कुलपांसनम्  
०१,२१२।०३२अ तं तथा गर्जमानं तु मेघदुन्दुभिनिःस्वनम्  
०१,२१२।०३२च् अन्वपद्यन्त ते सर्वे भोजवृष्ण्यन्धकास् तदा  
०१,२१३।००१ वैशम्पायन उवाच  
०१,२१३।००१अ उक्तवन्तो यदा वाक्यम् असकृत् सर्ववृष्णयः  
०१,२१३।००१च् ततो ऽब्रवीद् वासुदेवो वाक्यं धर्मार्थसंहितम्  
०१,२१३।००१द्*२०६४_०१ मयोक्तं न श्रुतं पूर्वं सहितैः सर्वयादवैः  
०१,२१३।००१द्*२०६४_०२ अतिक्रान्तम् अतिक्रान्तं न निवर्तति कर्हि चित्  
०१,२१३।००१द्*२०६४_०३ शृणुध्वं सहिताः सर्वे मम वाक्यं सहेतुकम्  
०१,२१३।००२अ नावमानं कुलस्यास्य गुडाकेशः प्रयुक्तवान्  
०१,२१३।००२च् सम्मानो ऽभ्यधिकस् तेन प्रयुक्तो ऽयम् असंशयम्  
०१,२१३।००३अ अर्थलुब्धान् न वः पार्थो मन्यते सात्वतान् सदा  
०१,२१३।००३च् स्वयंवरम् अनाधृष्यं मन्यते चापि पाण्डवः  
०१,२१३।००४अ प्रदानम् अपि कन्यायाः पशुवत् को ऽनुमंस्यते  
०१,२१३।००४च् विक्रयं चाप्य् अपत्यस्य कः कुर्यात् पुरुषो भुवि  
०१,२१३।००५अ एतान् दोषांश् च कौन्तेयो दृष्टवान् इति मे मतिः  
०१,२१३।००५च् अतः प्रसह्य हृतवान् कन्यां धर्मेण पाण्डवः  
०१,२१३।००६अ उचितश् चैव सम्बन्धः सुभद्रा च यशस्विनी  
०१,२१३।००६च् एष चापीदृशः पार्थः प्रसह्य हृतवान् इति  
०१,२१३।००७अ भरतस्यान्वये जातं शन्तनोश् च महात्मनः  
०१,२१३।००७च् कुन्तिभोजात्मजापुत्रं को बुभूषेत नार्जुनम्  
०१,२१३।००८अ न च पश्यामि यः पार्थं विक्रमेण पराजयेत्  
०१,२१३।००८ब्*२०६५_०१ वर्जयित्वा विरूपाक्षं भगनेत्रहरं हरम्  
०१,२१३।००८च् अपि सर्वेषु लोकेषु सेन्द्ररुद्रेषु मारिष  
०१,२१३।००९अ स च नाम रथस् तादृङ् मदीयास् ते च वाजिनः  
०१,२१३।००९ब्*२०६६_०१ मम शस्त्राण्य् अशेषेण तूणी चाक्षयसायकौ  
०१,२१३।००९च् योद्धा पार्थश् च शीघ्रास्त्रः को नु तेन समो भवेत्  
०१,२१३।०१०अ तम् अनुद्रुत्य सान्त्वेन परमेण धनञ्जयम्  
०१,२१३।०१०च् निवर्तयध्वं संहृष्टा ममैषा परमा मतिः  
०१,२१३।०११अ यदि निर्जित्य वः पार्थो बलाद् गच्छेत् स्वकं पुरम्  
०१,२१३।०११च् प्रणश्येद् वो यशः सद्यो न तु सान्त्वे पराजयः  
०१,२१३।०११द्*२०६७_०१ पितृष्वसायाः पुत्रो मे सम्बन्धं नार्हति द्विषाम्  
०१,२१३।०१२अ तच् छ्रुत्वा वासुदेवस्य तथा चक्रुर् जनाधिप  
०१,२१३।०१२ब्@११५=००४६ वैशम्पायनः  
०१,२१३।०१२ब्@११५_०००१ उद्योगं कृतवन्तस् ते भेरीं सन्नाद्य यादवाः  
०१,२१३।०१२ब्@११५_०००२ अर्जुनस् तु तदा श्रुत्वा भेरीसन्नादनं महत्  
०१,२१३।०१२ब्@११५_०००३ कौन्तेयस् त्वरमाणस् तु सुभद्राम् अभ्यभाषत  
०१,२१३।०१२ब्@११५_०००४ आयान्ति वृष्णयः सर्वे ससुहृज्जनबान्धवाः  
०१,२१३।०१२ब्@११५_०००५ त्वदर्थं योद्धुकामास् ते मदरक्तान्तलोचनाः  
०१,२१३।०१२ब्@११५_०००६ प्रमत्तान् अशुचीन् मूढान् सुरामत्तान् नराधमान्  
०१,२१३।०१२ब्@११५_०००७ वामिनो वाशिनादींस् तु करिष्यामि शरोत्तमैः  
०१,२१३।०१२ब्@११५_०००८ उताहो वा मदोन्मत्तान् नयिष्यामि यमक्षयम्  
०१,२१३।०१२ब्@११५_०००९ एवम् उक्त्वा प्रियां पार्थो न्यवर्तत महाबलः  
०१,२१३।०१२ब्@११५_००१० निवर्तमानं दृष्ट्वैव सुभद्रा त्रस्ततां गता  
०१,२१३।०१२ब्@११५_००११ एवं मा वद पार्थेति पादयोः पतिता तदा  
०१,२१३।०१२ब्@११५_००१२ सुभद्रा नु कलिर् जाता वृष्णीनां निधनाय च  
०१,२१३।०१२ब्@११५_००१३ एवं ब्रुवन्तः पौरास् ते जनवादं जनाः प्रभो  
०१,२१३।०१२ब्@११५_००१४ मम शोकं विवर्धन्ति तस्मात् पापं न चिन्तय  
०१,२१३।०१२ब्@११५_००१५ परिवादभयान् मुक्ता त्वत्प्रसादाद् भवाम्य् अहम्  
०१,२१३।०१२ब्@११५_००१६ एवम् उक्तस् ततः पार्थः प्रियया भद्रया तदा  
०१,२१३।०१२ब्@११५_००१७ गमनाय मतिं चक्रे पार्थः सत्यपराक्रमः  
०१,२१३।०१२ब्@११५_००१८ स्मितपूर्वं तदाभाष्य परिष्वज्य प्रियां तदा  
०१,२१३।०१२ब्@११५_००१९ उत्थाप्य च पुनः पार्थो याहि याहीति सो ऽब्रवीत्  
०१,२१३।०१२ब्@११५_००२० ततः सुभद्रा त्वरिता रश्मीन् सङ्गृह्य पाणिना  
०१,२१३।०१२ब्@११५_००२१ चोदयाम् आस जवनाञ् शीघ्रम् अश्वान् कृतत्वरा  
०१,२१३।०१२ब्@११५_००२२ ततस् तु कृतसन्नाहा वृष्णिवीराः समाहिताः  
०१,२१३।०१२ब्@११५_००२३ प्रत्यानयार्थं पार्थस्य जवनैस् तुरगोत्तमैः  
०१,२१३।०१२ब्@११५_००२४ राजमार्गम् अनुप्राप्ता दृष्ट्वा पार्थस्य विक्रमम्  
०१,२१३।०१२ब्@११५_००२५ प्रासादपङ्क्तिस्तम्भेषु वेदिकासु ध्वजेषु च  
०१,२१३।०१२ब्@११५_००२६ अर्जुनस्य शरान् दृष्ट्वा विस्मयं परमं गताः  
०१,२१३।०१२ब्@११५_००२७ केशवस्य वचस् तथ्यं मन्यमानास् तु यादवाः  
०१,२१३।०१२ब्@११५_००२८ अतीत्य शैलं रैवतकं श्रुत्वा तु विपृथोर् वचः  
०१,२१३।०१२ब्@११५_००२९ अर्जुनेन कृतं श्रुत्वा गन्तुकामास् तु वृष्णयः  
०१,२१३।०१२ब्@११५_००३० श्रुत्वा दूरं गतं पार्थं न्यवर्तन्त नराधिपाः  
०१,२१३।०१२ब्@११५_००३१ पुरोद्यानान्य् अतिक्रम्य विशालं च गिरिव्रजम्  
०१,२१३।०१२ब्@११५_००३२ सानुं मुञ्जावतं चैव वनान्य् उपवनानि च  
०१,२१३।०१२ब्@११५_००३३ पुण्येष्व् आनर्तराष्ट्रेषु वापीपद्मसरांसि च  
०१,२१३।०१२ब्@११५_००३४ प्राप्य धेनुमतीतीर्थम् अश्वरोधसरः प्रति  
०१,२१३।०१२ब्@११५_००३५ प्रेक्ष्यावर्तं ततः शैलम् अर्बुदं च नगोत्तमम्  
०१,२१३।०१२ब्@११५_००३६ आराच् छृङ्गम् उपस्थाय तीर्त्वा कारवतीं नदीम्  
०१,२१३।०१२ब्@११५_००३७ प्राप्य साल्वेयराष्ट्राणि निषधान् अभ्यतीत्य च  
०१,२१३।०१२ब्@११५_००३८ देवापृथुपुरं पश्यन् सर्वतः सुसमाहितः  
०१,२१३।०१२ब्@११५_००३९ तम् अतीत्य महाबाहुर् देवारण्यम् अपश्यत  
०१,२१३।०१२ब्@११५_००४० पूजयाम् आसुर् आयान्तं देवारण्यमहर्षयः  
०१,२१३।०१२ब्@११५_००४१ स वनानि नदीः शैलान् गिरिप्रस्रवणानि च  
०१,२१३।०१२ब्@११५_००४२ अतीत्य च तथा पार्थः सुभद्रासारथिस् तदा  
०१,२१३।०१२ब्@११५_००४३ कौरवं विषयं प्राप्य विशङ्कः समपद्यत  
०१,२१३।०१२ब्@११५_००४४ सोदर्याणां महाबाहुः सिंहाशयम् इवाशयम्  
०१,२१३।०१२ब्@११५_००४५ दूराद् उपवनोपेतां दाशार्हप्रतिमां पुरीम्  
०१,२१३।०१२ब्@११५_००४६ क्रोशमात्रे पुरस्यासीद् गोष्ठः पार्थस्य शोभनः  
०१,२१३।०१२ब्@११५_००४७ तत्राभीयात् स बीभत्सुर् निविष्टो यदुकन्यया  
०१,२१३।०१२ब्@११५_००४८ ततः सुभद्रां सत्कृत्य पार्थो वचनम् अब्रवीत्  
०१,२१३।०१२ब्@११५_००४९ गोपालिकानां वेषेण गच्छ त्वं वृजिनं पुरम्  
०१,२१३।०१२ब्@११५_००५० कामव्याहारिणी कृष्णा रोचतां ते वचो मम  
०१,२१३।०१२ब्@११५_००५१ दृष्ट्वा तु परुषं ब्रूयात् सह तत्र मया गताम्  
०१,२१३।०१२ब्@११५_००५२ अन्यवेषेण तु गतां दृष्ट्वा सा त्वां प्रियं वदेत्  
०१,२१३।०१२ब्@११५_००५३ यत् तु सा प्रथमं ब्रूयान् न तस्यास्ति निवर्तनम्  
०१,२१३।०१२ब्@११५_००५४ तस्मान् मानं च दर्पं च व्यपनीय स्वयं व्रज  
०१,२१३।०१२ब्@११५_००५५ तस्य तद् वचनं श्रुत्वा सुभद्रा प्रत्यभाषत  
०१,२१३।०१२ब्@११५_००५६ एवम् एतत् करिष्यामि यथा त्वं पार्थ भाषसे  
०१,२१३।०१२ब्@११५_००५७ सुभद्राया वचः श्रुत्वा सुप्रीतः पाकशासनिः  
०१,२१३।०१२ब्@११५_००५८ गोपालान् स समानीय त्वरितो वाक्यम् अब्रवीत्  
०१,२१३।०१२ब्@११५_००५९ तरुण्यः सन्ति यावन्त्यस् ताः सर्वा व्रजयोषितः  
०१,२१३।०१२ब्@११५_००६० आगच्छन्तु गमिष्यन्त्या भद्रया सह सङ्गताः  
०१,२१३।०१२ब्@११५_००६१ इन्द्रप्रस्थं पुरवरं कृष्णां द्रष्टुं यशस्विनीम्  
०१,२१३।०१२ब्@११५_००६२ एतच् छ्रुत्वा तु गोपालैर् आनीता व्रजयोषितः  
०१,२१३।०१२ब्@११५_००६३ ततस् ताभिः परिवृतां व्रजस्त्रीभिर् अनिन्दिताम्  
०१,२१३।०१२च् निवृत्तश् चार्जुनस् तत्र विवाहं कृतवांस् ततः  
०१,२१३।०१३अ उषित्वा तत्र कौन्तेयः संवत्सरपराः क्षपाः  
०१,२१३।०१३ब्*२०६८_०१ विहृत्य च यथाकामं पूजितो वृष्णिनन्दनैः  
०१,२१३।०१३च् पुष्करेषु ततः शिष्टं कालं वर्तितवान् प्रभुः  
०१,२१३।०१३ए पूर्णे तु द्वादशे वर्षे खाण्डवप्रस्थम् आविशत्  
०१,२१३।०१४अ अभिगम्य स राजानं विनयेन समाहितः  
०१,२१३।०१४च् अभ्यर्च्य ब्राह्मणान् पार्थो द्रौपदीम् अभिजग्मिवान्  
०१,२१३।०१५अ तं द्रौपदी प्रत्युवाच प्रणयात् कुरुनन्दनम्  
०१,२१३।०१५च् तत्रैव गच्छ कौन्तेय यत्र सा सात्वतात्मजा  
०१,२१३।०१५ए सुबद्धस्यापि भारस्य पूर्वबन्धः श्लथायते  
०१,२१३।०१६अ तथा बहुविधं कृष्णां विलपन्तीं धनञ्जयः  
०१,२१३।०१६च् सान्त्वयाम् आस भूयश् च क्षमयाम् आस चासकृत्  
०१,२१३।०१७अ सुभद्रां त्वरमाणश् च रक्तकौशेयवाससम्  
०१,२१३।०१७च् पार्थः प्रस्थापयाम् आस कृत्वा गोपालिकावपुः  
०१,२१३।०१८अ साधिकं तेन रूपेण शोभमाना यशस्विनी  
०१,२१३।०१८ब्*२०६९_०१ गोपालिकामध्यगता प्रययौ व्रजिनं पुरम्  
०१,२१३।०१८ब्*२०६९_०२ ततः पुरवरश्रेष्ठम् इन्द्रप्रस्थं यशस्विनी  
०१,२१३।०१८ब्*२०६९_०३ त्वरिता खाण्डवप्रस्थम् आससाद विवेश च  
०१,२१३।०१८च् भवनं श्रेष्ठम् आसाद्य वीरपत्नी वराङ्गना  
०१,२१३।०१८ए ववन्दे पृथुताम्राक्षी पृथां भद्रा यशस्विनी  
०१,२१३।०१८फ़्*२०७०_०१ तां कुन्ती चारुसर्वाङ्गीम् उपाजिघ्रत मूर्धनि  
०१,२१३।०१८फ़्*२०७०_०२ प्रीत्या परमया युक्ता आशीर्भिर् युञ्जतातुलाम्  
०१,२१३।०१९अ ततो ऽभिगम्य त्वरिता पूर्णेन्दुसदृशानना  
०१,२१३।०१९च् ववन्दे द्रौपदीं भद्रा प्रेष्याहम् इति चाब्रवीत्  
०१,२१३।०२०अ प्रत्युत्थाय च तां कृष्णा स्वसारं माधवस्य ताम्  
०१,२१३।०२०च् सस्वजे चावदत् प्रीता निःसपत्नो ऽस्तु ते पतिः  
०१,२१३।०२०द्*२०७१_०१ वीरसूर् भव भद्रे त्वं भव भर्तृप्रिया तथा  
०१,२१३।०२०द्*२०७२_०१ ओजसा निभृता बह्वीर् उवाच परमाशिषः  
०१,२१३।०२०ए तथैव मुदिता भद्रा ताम् उवाचैवम् अस्त्व् इति  
०१,२१३।०२०फ़्@११६_०००१ ततः सुभद्रां वार्ष्णेयीं परिष्वज्य शुभाननाम्  
०१,२१३।०२०फ़्@११६_०००२ अङ्के निवेश्य मुदिता वासुदेवं प्रशस्य तु  
०१,२१३।०२०फ़्@११६_०००३ ततः किलकिलाशब्दः क्षणेन समपद्यत  
०१,२१३।०२०फ़्@११६_०००४ हर्षाद् आनर्तयोधानाम् आसाद्य वृजिनं पुरम्  
०१,२१३।०२०फ़्@११६_०००५ देवपुत्रप्रकाशास् ते जाम्बूनदमयध्वजाः  
०१,२१३।०२०फ़्@११६_०००६ पृष्ठतो ऽनुययुः पार्थं पुरुहूतम् इवामराः  
०१,२१३।०२०फ़्@११६_०००७ गोभिर् उष्ट्रैः सदश्वैश् च युक्तानि बहुला जनाः  
०१,२१३।०२०फ़्@११६_०००८ ददृशुर् यानमुख्यानि दाशार्हपुरवासिनाम्  
०१,२१३।०२०फ़्@११६_०००९ ततः पुरवरे यूनां प्रहर्षः समजायत  
०१,२१३।०२०फ़्@११६_००१० प्रभासाद् आगतं पार्थं दृष्ट्वा स्वम् इव बान्धवम्  
०१,२१३।०२०फ़्@११६_००११ सो ऽभियाय पुरश्रेष्ठं दाशार्हगणसंवृतः  
०१,२१३।०२०फ़्@११६_००१२ पौरैः पुरवरैः प्रीत्या परया चाभिनन्दितः  
०१,२१३।०२०फ़्@११६_००१३ प्राप्य चान्तःपुरद्वारम् अवरुह्य धनञ्जयः  
०१,२१३।०२०फ़्@११६_००१४ ववन्दे धौम्यम् आसाद्य मातरं च धनञ्जयः  
०१,२१३।०२०फ़्@११६_००१५ स्पृष्ट्वा च चरणौ राज्ञो भीमस्य च धनञ्जयः  
०१,२१३।०२०फ़्@११६_००१६ यमाभ्यां वन्दितो हृष्टः सस्वजे ऽभिननन्द च  
०१,२१३।०२०फ़्@११६_००१७ ब्राह्मणप्रमुखान् सर्वान् भ्रातृभिः सह सङ्गतः  
०१,२१३।०२०फ़्@११६_००१८ यथार्हं मानयाम् आस पौरजानपदान् अपि  
०१,२१३।०२०फ़्@११६_००१९ तत्रस्थान्य् अनुयात्राणि प्रदाय गुरवे वधूम्  
०१,२१३।०२०फ़्@११६_००२० पूजयां चक्रुर् आसाद्य कुन्तीपुत्रं युधिष्ठिरम्  
०१,२१३।०२०फ़्@११६_००२१ पुरस्ताद् एव तेषां तु स महात्मा महायशाः  
०१,२१३।०२०फ़्@११६_००२२ पूजनार्हो ऽभवद् राजा यथैव गदपूर्वजः  
०१,२१३।०२०फ़्@११६_००२३ पाण्डवेन यथार्हं ते पूजार्हेण सुपूजिताः  
०१,२१३।०२०फ़्@११६_००२४ न्यविशन्ताभ्यनुज्ञाता राज्ञा तुष्टा यशस्विना  
०१,२१३।०२०फ़्@११६_००२५ ताम् अदीनाम् अदीनार्हां सुभद्रां प्रीतिवर्धिनीम्  
०१,२१३।०२०फ़्@११६_००२६ साक्षाच् छ्रियम् अमन्यन्त पार्थाः कृष्णसहोदराम्  
०१,२१३।०२०फ़्@११६_००२७ गुरूणां श्वशुराणां च देवराणां तथैव च  
०१,२१३।०२०फ़्@११६_००२८ सुभद्रा स्वेन वृत्तेन बभूव परमप्रिया  
०१,२१३।०२१अ ततस् ते हृष्टमनसः पाण्डवेया महारथाः  
०१,२१३।०२१च् कुन्ती च परमप्रीता बभूव जनमेजय  
०१,२१३।०२१द्*२०७३_०१ युधिष्ठिरमुखाः प्रीता बभूवुर् जनमेजय  
०१,२१३।०२१द्*२०७३_०२ कुन्ती च परमप्रीता कृष्णा च सततं तथा  
०१,२१३।०२१द्*२०७४=०० वैशम्पायनः  
०१,२१३।०२१द्*२०७४_०१ अथ शुश्राव निर्वृत्ते वृष्णीनां परमोत्सवे  
०१,२१३।०२१द्*२०७४_०२ अर्जुनेन हृतां भद्रां शङ्खचक्रगदाधरः  
०१,२१३।०२१द्*२०७४_०३ पुरस्ताद् एव पौराणां संशयः समजायत  
०१,२१३।०२१द्*२०७४_०४ जानता वासुदेवेन वासितो भरतर्षभः  
०१,२१३।०२१द्*२०७४_०५ लोकस्य विदितं ह्य् अद्य पूर्वं विपृथुना यथा  
०१,२१३।०२१द्*२०७४_०६ सान्त्वयित्वाभ्यनुज्ञातो भद्रया सह सङ्गतः  
०१,२१३।०२१द्*२०७४_०७ दित्सता सोदरां तस्मै पतत्रिवरकेतुना  
०१,२१३।०२१द्*२०७४_०८ अर्हते पुरुषेन्द्राय पार्थायायतलोचनाम्  
०१,२१३।०२१द्*२०७४_०९ सत्कृत्य पाण्डवश्रेष्ठं प्रेषयाम् आस चार्जुनम्  
०१,२१३।०२१द्*२०७४_१० भद्रया सह बीभत्सुः प्रापितो व्रजिणः पुरम्  
०१,२१३।०२२अ श्रुत्वा तु पुण्डरीकाक्षः सम्प्राप्तं स्वपुरोत्तमम्  
०१,२१३।०२२च् अर्जुनं पाण्डवश्रेष्ठम् इन्द्रप्रस्थगतं तदा  
०१,२१३।०२२द्*२०७५_०१ यियासुः खाण्डवप्रस्थम् आमन्त्रयत केशवः  
०१,२१३।०२२द्*२०७५_०२ पूर्वं सत्कृत्य राजानम् आहुकं मधुसूदनः  
०१,२१३।०२२द्*२०७५_०३ राजा विपृथुर् अक्रूरः सङ्कर्षणविडूरथौ  
०१,२१३।०२२द्*२०७५_०४ पित्रा च पुरुषेन्द्रेण पुरस्ताद् अभिमानितः  
०१,२१३।०२२द्*२०७५_०५ सम्प्रीतः प्रीयमाणेन वृष्णिराज्ञा जनार्दनः  
०१,२१३।०२२द्*२०७५_०६ अभिमन्त्र्याभ्यनुज्ञातो योजयाम् आस वाहिनीम्  
०१,२१३।०२२द्*२०७५_०७ ततस् तु यानान्य् आसाद्य दाशार्हपुरवासिनाम्  
०१,२१३।०२२द्*२०७५_०८ सिंहनादः प्रहृष्टानां क्षणेन समपद्यत  
०१,२१३।०२२द्*२०७५_०९ योजयन्तः सदश्वांश् च यानयुग्यं रथांस् तथा  
०१,२१३।०२२द्*२०७५_१० गजांश् च परमप्रीताः समपद्यन्त वृष्णयः  
०१,२१३।०२३अ आजगाम विशुद्धात्मा सह रामेण केशवः  
०१,२१३।०२३च् वृष्ण्यन्धकमहामात्रैः सह वीरैर् महारथैः  
०१,२१३।०२४अ भ्रातृभिश् च कुमारैश् च योधैश् च शतशो वृतः  
०१,२१३।०२४च् सैन्येन महता शौरिर् अभिगुप्तः परन्तपः  
०१,२१३।०२५अ तत्र दानपतिर् धीमान् आजगाम महायशाः  
०१,२१३।०२५च् अक्रूरो वृष्णिवीराणां सेनापतिर् अरिन्दमः  
०१,२१३।०२६अ अनाधृष्टिर् महातेजा उद्धवश् च महायशाः  
०१,२१३।०२६च् साक्षाद् बृहस्पतेः शिष्यो महाबुद्धिर् महायशाः  
०१,२१३।०२७अ सत्यकः सात्यकिश् चैव कृतवर्मा च सात्वतः  
०१,२१३।०२७च् प्रद्युम्नश् चैव साम्बश् च निशठः शङ्कुर् एव च  
०१,२१३।०२८अ चारुदेष्णश् च विक्रान्तो झिल्ली विपृथुर् एव च  
०१,२१३।०२८च् सारणश् च महाबाहुर् गदश् च विदुषां वरः  
०१,२१३।०२९अ एते चान्ये च बहवो वृष्णिभोजान्धकास् तथा  
०१,२१३।०२९च् आजग्मुः खाण्डवप्रस्थम् आदाय हरणं बहु  
०१,२१३।०२९द्*२०७६_०१ अन्वाहारं समादाय पृथग् वृष्णिपुरोगमाः  
०१,२१३।०२९द्*२०७६_०२ प्रययुः सिंहनादेन सुभद्राम् अवलोककाः  
०१,२१३।०२९द्*२०७६_०३ ते त्व् अदीर्घेण कालेन कृष्णेन सह यादवाः  
०१,२१३।०२९द्*२०७६_०४ पुरम् आसाद्य पार्थानां परां प्रीतिम् अवाप्नुवन्  
०१,२१३।०३०अ ततो युधिष्ठिरो राजा श्रुत्वा माधवम् आगतम्  
०१,२१३।०३०च् प्रतिग्रहार्थं कृष्णस्य यमौ प्रास्थापयत् तदा  
०१,२१३।०३१अ ताभ्यां प्रतिगृहीतं तद् वृष्णिचक्रं समृद्धिमत्  
०१,२१३।०३१च् विवेश खाण्डवप्रस्थं पताकाध्वजशोभितम्  
०१,२१३।०३२अ सिक्तसम्मृष्टपन्थानं पुष्पप्रकरशोभितम्  
०१,२१३।०३२च् चन्दनस्य रसैः शीतैः पुण्यगन्धैर् निषेवितम्  
०१,२१३।०३३अ दह्यतागुरुणा चैव देशे देशे सुगन्धिना  
०१,२१३।०३३ब्*२०७७_०१ गन्धोद्दामम् इवाकाशं बभूव जनमेजय  
०१,२१३।०३३च् सुसम्मृष्टजनाकीर्णं वणिग्भिर् उपशोभितम्  
०१,२१३।०३४अ प्रतिपेदे महाबाहुः सह रामेण केशवः  
०१,२१३।०३४च् वृष्ण्यन्धकमहाभोजैः संवृतः पुरुषोत्तमः  
०१,२१३।०३५अ सम्पूज्यमानः पौरैश् च ब्राह्मणैश् च सहस्रशः  
०१,२१३।०३५च् विवेश भवनं राज्ञः पुरन्दरगृहोपमम्  
०१,२१३।०३६अ युधिष्ठिरस् तु रामेण समागच्छद् यथाविधि  
०१,२१३।०३६च् मूर्ध्नि केशवम् आघ्राय पर्यष्वजत बाहुना  
०१,२१३।०३७अ तं प्रीयमाणं कृष्णस् तु विनयेनाभ्यपूजयत्  
०१,२१३।०३७च् भीमं च पुरुषव्याघ्रं विधिवत् प्रत्यपूजयत्  
०१,२१३।०३८अ तांश् च वृष्ण्यन्धकश्रेष्ठान् धर्मराजो युधिष्ठिरः  
०१,२१३।०३८च् प्रतिजग्राह सत्कारैर् यथाविधि यथोपगम्  
०१,२१३।०३९अ गुरुवत् पूजयाम् आस कांश् चित् कांश् चिद् वयस्यवत्  
०१,२१३।०३९च् कांश् चिद् अभ्यवदत् प्रेम्णा कैश् चिद् अप्य् अभिवादितः  
०१,२१३।०३९द्*२०७८_०१ ततः पृथा च पार्थाश् च मुदिताः कृष्णया सह  
०१,२१३।०३९द्*२०७८_०२ पुण्डरीकाक्षम् आसाद्य बभूवुर् मुदितेन्द्रियाः  
०१,२१३।०३९द्*२०७८_०३ हर्षाद् अभिगतौ दृष्ट्वा सङ्कर्षणजनार्दनौ  
०१,२१३।०३९द्*२०७८_०४ बन्धुमन्तं पृथा पार्थं युधिष्ठिरम् अमन्यत  
०१,२१३।०३९द्*२०७८_०५ ततः सङ्कर्षणाक्रूराव् अप्रमेयाव् अदीनवत्  
०१,२१३।०३९द्*२०७८_०६ भद्रवत्यै सुभद्रायै धनौघम् उपजह्रतुः  
०१,२१३।०३९द्*२०७८_०७ प्रवालानि च वस्त्राणि भूषणानि सहस्रशः  
०१,२१३।०३९द्*२०७८_०८ कुथास्तरपरिस्तोमान् व्याघ्राजिनपुरस्कृतान्  
०१,२१३।०३९द्*२०७८_०९ विविधैश् चैव रत्नौघैर् दीप्तप्रभम् अजायत  
०१,२१३।०३९द्*२०७८_१० शयनासनयानैश् च युधिष्ठिरनिवेशनम्  
०१,२१३।०३९द्*२०७८_११ ततः प्रीतिकरो यूनां विवाहपरमोत्सवः  
०१,२१३।०३९द्*२०७८_१२ भद्रवत्यै सुभद्रायै सप्तरात्रम् अवर्तत  
०१,२१३।०४०अ ततो ददौ वासुदेवो जन्यार्थे धनम् उत्तमम्  
०१,२१३।०४०च् हरणं वै सुभद्राया ज्ञातिदेयं महायशाः  
०१,२१३।०४१अ रथानां काञ्चनाङ्गानां किङ्किणीजालमालिनाम्  
०१,२१३।०४१च् चतुर्युजाम् उपेतानां सूतैः कुशलसम्मतैः  
०१,२१३।०४१द्*२०७९_०१ बाह्लीकसिन्धुजातानां काम्बोजानां शतं शतम्  
०१,२१३।०४१द्*२०७९_०२ हरणार्थं ददौ कृष्णस् तुरगाणां जनेश्वर  
०१,२१३।०४१ए सहस्रं प्रददौ कृष्णो गवाम् अयुतम् एव च  
०१,२१३।०४२अ श्रीमान् माथुरदेश्यानां दोग्ध्रीणां पुण्यवर्चसाम्  
०१,२१३।०४२ब्*२०८०_०१ ददौ पार्थाय शुद्धात्मा सहस्राण्य् एकविंशतिम्  
०१,२१३।०४२च् वडवानां च शुभ्राणां चन्द्रांशुसमवर्चसाम्  
०१,२१३।०४२ए ददौ जनार्दनः प्रीत्या सहस्रं हेमभूषणम्  
०१,२१३।०४२फ़्*२०८१_०१ गजानां नित्यमत्तानां सादिभिः समधिष्ठिताम्  
०१,२१३।०४२फ़्*२०८१_०२ मेघाभानां ददौ कृष्णः सहस्रम् असितेक्षणः  
०१,२१३।०४२फ़्*२०८२_०१ काम्बोजारट्टबाह्लीकसिन्धुजातांश् च भारत  
०१,२१३।०४२फ़्*२०८२_०२ सुवर्णकृतसन्नाहान् घण्टानादविनादितान्  
०१,२१३।०४२फ़्*२०८२_०३ श्वेतचामरसञ्छन्नान् सर्वशस्त्रैर् अलङ्कृतान्  
०१,२१३।०४२फ़्*२०८२_०४ जात्यश्वानां सहस्राणि पञ्चाशत् प्रददौ तदा  
०१,२१३।०४२फ़्*२०८३_०१ हयानां चन्द्रसङ्काशं श्यामकर्णान् ददौ शतम्  
०१,२१३।०४३अ तथैवाश्वतरीणां च दान्तानां वातरंहसाम्  
०१,२१३।०४३च् शतान्य् अञ्जनकेशीनां श्वेतानां पञ्च पञ्च च  
०१,२१३।०४३द्*२०८४_०१ शिबिकानां सहस्रं च प्रददौ मधुसूदनः  
०१,२१३।०४३द्*२०८५_०१ प्राच्यानां च प्रतीच्यानां बाह्लीकानां जनार्दनः  
०१,२१३।०४३द्*२०८५_०२ ददौ शतसहस्रं वै कन्याधनम् अनुत्तमम्  
०१,२१३।०४४अ स्नापनोत्सादने चैव सुयुक्तं वयसान्वितम्  
०१,२१३।०४४अ*२०८६_०१ । । । । । । । । भोजने पाचने तथा  
०१,२१३।०४४अ*२०८६_०२ आधानोद्वासने चैव प्रेरणे यत्र यत्र च  
०१,२१३।०४४अ*२०८६_०३ अनुलेपे च गन्धानां पेषणे च विचक्षणम्  
०१,२१३।०४४अ*२०८६_०४ सर्वकर्मणि निष्णातं । । । । । । । ।  
०१,२१३।०४४च् स्त्रीणां सहस्रं गौरीणां सुवेषाणां सुवर्चसाम्  
०१,२१३।०४५अ सुवर्णशतकण्ठीनाम् अरोगाणां सुवाससाम्  
०१,२१३।०४५च् परिचर्यासु दक्षाणां प्रददौ पुष्करेक्षणः  
०१,२१३।०४५द्*२०८७_०१ पृष्ठ्यानाम् अपि चाश्वानां बाह्लिजानां जनार्दनः  
०१,२१३।०४५द्*२०८७_०२ ददौ शतसहस्राख्यं कन्याधनम् अनुत्तमम्  
०१,२१३।०४६अ कृताकृतस्य मुख्यस्य कनकस्याग्निवर्चसः  
०१,२१३।०४६च् मनुष्यभारान् दाशार्हो ददौ दश जनार्दनः  
०१,२१३।०४६द्*२०८८_०१ भूषणानां तु मुख्यानां शतभारं ददौ धनम्  
०१,२१३।०४६द्*२०८८_०२ मुक्ताहाराणि शुभ्राणि शतसङ्ख्यानि केशवः  
०१,२१३।०४६द्*२०८८_०३ प्रवालानां सहस्रं च तथान्यान् अपि भारत  
०१,२१३।०४६द्*२०८८_०४ सुवर्णपादपीठानां महार्हास्तरणांस् तथा  
०१,२१३।०४६द्*२०८८_०५ पर्यङ्काणां सहस्रं च ददौ कन्याधनं तदा  
०१,२१३।०४७अ गजानां तु प्रभिन्नानां त्रिधा प्रस्रवतां मदम्  
०१,२१३।०४७च् गिरिकूटनिकाशानां समरेष्व् अनिवर्तिनाम्  
०१,२१३।०४७द्*२०८९_०१ सुवर्णकक्ष्याग्रैवेयान् सुवर्णाङ्कुशभूषितान्  
०१,२१३।०४८अ कॢप्तानां पटुघण्टानां वराणां हेममालिनाम्  
०१,२१३।०४८च् हस्त्यारोहैर् उपेतानां सहस्रं साहसप्रियः  
०१,२१३।०४८द्*२०९०_०१ स्थितानां बद्धघण्टानां गतानां गोचरं भुवः  
०१,२१३।०४८द्*२०९०_०२ महिषीणाम् अदाद् भूरिपयसाम् अयुतद्वयम्  
०१,२१३।०४८द्*२०९१_०१ प्रददौ वासुदेवस् तु वसुदेवाज्ञया तदा  
०१,२१३।०४९अ रामः पादग्राहणिकं ददौ पार्थाय लाङ्गली  
०१,२१३।०४९च् प्रीयमाणो हलधरः सम्बन्धप्रीतिम् आवहन्  
०१,२१३।०५०अ स महाधनरत्नौघो वस्त्रकम्बलफेनवान्  
०१,२१३।०५०च् महागजमहाग्राहः पताकाशैवलाकुलः  
०१,२१३।०५१अ पाण्डुसागरम् आविद्धः प्रविवेश महानदः  
०१,२१३।०५१च् पूर्णम् आपूरयंस् तेषां द्विषच् छोकावहो ऽभवत्  
०१,२१३।०५२अ प्रतिजग्राह तत् सर्वं धर्मराजो युधिष्ठिरः  
०१,२१३।०५२अ*२०९२_०१ । । । । । । । । बलदेवस् ततो मधु  
०१,२१३।०५२अ*२०९२_०२ दिवारात्रं च सततं सानुजैर् अधिकं मधु  
०१,२१३।०५२अ*२०९२_०३ द्राक्षाप्रभवम् अत्यन्तं कापिशायनम् एव च  
०१,२१३।०५२अ*२०९२_०४ दिव्यमाक्षिकसम्मिश्रम् आसवं च मनोरमम्  
०१,२१३।०५२अ*२०९२_०५ पद्मरागेन्द्रनीलादिभाजनेषु व्यवस्थितम्  
०१,२१३।०५२अ*२०९२_०६ रौप्यसौवर्णमुख्येषु चषकेषु पपुः सुराम्  
०१,२१३।०५२अ*२०९२_०७ पाण्डवो ऽपि च धर्मात्मा । । । । । । । ।  
०१,२१३।०५२च् पूजयाम् आस तांश् चैव वृष्ण्यन्धकमहारथान्  
०१,२१३।०५३अ ते समेता महात्मानः कुरुवृष्ण्यन्धकोत्तमाः  
०१,२१३।०५३च् विजह्रुर् अमरावासे नराः सुकृतिनो यथा  
०१,२१३।०५४अ तत्र तत्र महापानैर् उत्कृष्टतलनादितैः  
०१,२१३।०५४अ*२०९३_०१ । । । । । । । । आसवैश् च महाधनैः  
०१,२१३।०५४अ*२०९३_०२ पीत्वा पीत्वा तु मैरेयान् । । । । । । । ।  
०१,२१३।०५४च् यथायोगं यथाप्रीति विजह्रुः कुरुवृष्णयः  
०१,२१३।०५५अ एवम् उत्तमवीर्यास् ते विहृत्य दिवसान् बहून्  
०१,२१३।०५५ब्*२०९४_०१ पूज्य पार्थान् पृथां चैव भद्रां च यदुपुङ्गवाः  
०१,२१३।०५५ब्*२०९४_०२ केशवेनाभ्यनुज्ञाता गन्तुकामाः पुरीं प्रति  
०१,२१३।०५५च् पूजिताः कुरुभिर् जग्मुः पुनर् द्वारवतीं पुरीम्  
०१,२१३।०५६अ रामं पुरस्कृत्य ययुर् वृष्ण्यन्धकमहारथाः  
०१,२१३।०५६ब्*२०९५_०१ रामः सुभद्रां सम्पूज्य परिष्वज्य स्वसां तदा  
०१,२१३।०५६ब्*२०९५_०२ न्यासेति द्रौपदीम् उक्त्वा परिदाय महाबलः  
०१,२१३।०५६ब्*२०९५_०३ पितृष्वसायाश् चरणाव् अभिवाद्य ययौ तदा  
०१,२१३।०५६ब्*२०९५_०४ तस्मिन् काले पृथा प्रीता पूजयाम् आस तं तदा  
०१,२१३।०५६ब्*२०९५_०५ वृष्णिप्रवीराः पार्थैश् च पौरैश् च परमार्चिताः  
०१,२१३।०५६च् रत्नान्य् आदाय शुभ्राणि दत्तानि कुरुसत्तमैः  
०१,२१३।०५७अ वासुदेवस् तु पार्थेन तत्रैव सह भारत  
०१,२१३।०५७ब्*२०९६_०१ चतुर्विंशद् अहोरात्रं रममाणो महाबलः  
०१,२१३।०५७च् उवास नगरे रम्ये शक्रप्रस्थे महामनाः  
०१,२१३।०५७ए व्यचरद् यमुनाकूले पार्थेन सह भारत  
०१,२१३।०५७फ़्*२०९७_०१ मृगान् विध्यन् वराहांश् च रेमे सार्धं किरीटिना  
०१,२१३।०५८अ ततः सुभद्रा सौभद्रं केशवस्य प्रिया स्वसा  
०१,२१३।०५८च् जयन्तम् इव पौलोमी द्युतिमन्तम् अजीजनत्  
०१,२१३।०५९अ दीर्घबाहुं महासत्त्वम् ऋषभाक्षम् अरिन्दमम्  
०१,२१३।०५९च् सुभद्रा सुषुवे वीरम् अभिमन्युं नरर्षभम्  
०१,२१३।०६०अ अभीश् च मन्युमांश् चैव ततस् तम् अरिमर्दनम्  
०१,२१३।०६०च् अभिमन्युम् इति प्राहुर् आर्जुनिं पुरुषर्षभम्  
०१,२१३।०६१अ स सात्वत्याम् अतिरथः सम्बभूव धनञ्जयात्  
०१,२१३।०६१च् मखे निर्मथ्यमानाद् वा शमीगर्भाद् धुताशनः  
०१,२१३।०६२अ यस्मिञ् जाते महाबाहुः कुन्तीपुत्रो युधिष्ठिरः  
०१,२१३।०६२च् अयुतं गा द्विजातिभ्यः प्रादान् निष्कांश् च तावतः  
०१,२१३।०६३अ दयितो वासुदेवस्य बाल्यात् प्रभृति चाभवत्  
०१,२१३।०६३च् पितॄणां चैव सर्वेषां प्रजानाम् इव चन्द्रमाः  
०१,२१३।०६४अ जन्मप्रभृति कृष्णश् च चक्रे तस्य क्रियाः शुभाः  
०१,२१३।०६४च् स चापि ववृधे बालः शुक्लपक्षे यथा शशी  
०१,२१३।०६५अ चतुष्पादं दशविधं धनुर्वेदम् अरिन्दमः  
०१,२१३।०६५च् अर्जुनाद् वेद वेदज्ञात् सकलं दिव्यमानुषम्  
०१,२१३।०६६अ विज्ञानेष्व् अपि चास्त्राणां सौष्ठवे च महाबलः  
०१,२१३।०६६च् क्रियास्व् अपि च सर्वासु विशेषान् अभ्यशिक्षयत्  
०१,२१३।०६७अ आगमे च प्रयोगे च चक्रे तुल्यम् इवात्मनः  
०१,२१३।०६७च् तुतोष पुत्रं सौभद्रं प्रेक्षमाणो धनञ्जयः  
०१,२१३।०६८अ सर्वसंहननोपेतं सर्वलक्षणलक्षितम्  
०१,२१३।०६८च् दुर्धर्षम् ऋषभस्कन्धं व्यात्ताननम् इवोरगम्  
०१,२१३।०६९अ सिंहदर्पं महेष्वासं मत्तमातङ्गविक्रमम्  
०१,२१३।०६९च् मेघदुन्दुभिनिर्घोषं पूर्णचन्द्रनिभाननम्  
०१,२१३।०७०अ कृष्णस्य सदृशं शौर्ये वीर्ये रूपे तथाकृतौ  
०१,२१३।०७०च् ददर्श पुत्रं बीभत्सुर् मघवान् इव तं यथा  
०१,२१३।०७१अ पाञ्चाल्य् अपि च पञ्चभ्यः पतिभ्यः शुभलक्षणा  
०१,२१३।०७१च् लेभे पञ्च सुतान् वीराञ् शुभान् पञ्चाचलान् इव  
०१,२१३।०७२अ युधिष्ठिरात् प्रतिविन्ध्यं सुतसोमं वृकोदरात्  
०१,२१३।०७२च् अर्जुनाच् छ्रुतकर्माणं शतानीकं च नाकुलिम्  
०१,२१३।०७३अ सहदेवाच् छ्रुतसेनम् एतान् पञ्च महारथान्  
०१,२१३।०७३च् पाञ्चाली सुषुवे वीरान् आदित्यान् अदितिर् यथा  
०१,२१३।०७४अ शास्त्रतः प्रतिविन्ध्यं तम् ऊचुर् विप्रा युधिष्ठिरम्  
०१,२१३।०७४च् परप्रहरणज्ञाने प्रतिविन्ध्यो भवत्व् अयम्  
०१,२१३।०७५अ सुते सोमसहस्रे तु सोमार्कसमतेजसम्  
०१,२१३।०७५च् सुतसोमं महेष्वासं सुषुवे भीमसेनतः  
०१,२१३।०७६अ श्रुतं कर्म महत् कृत्वा निवृत्तेन किरीटिना  
०१,२१३।०७६च् जातः पुत्रस् तवेत्य् एवं श्रुतकर्मा ततो ऽभवत्  
०१,२१३।०७७अ शतानीकस्य राजर्षेः कौरव्यः कुरुनन्दनः  
०१,२१३।०७७च् चक्रे पुत्रं सनामानं नकुलः कीर्तिवर्धनम्  
०१,२१३।०७८अ ततस् त्व् अजीजनत् कृष्णा नक्षत्रे वह्निदैवते  
०१,२१३।०७८च् सहदेवात् सुतं तस्माच् छ्रुतसेनेति तं विदुः  
०१,२१३।०७९अ एकवर्षान्तरास् त्व् एव द्रौपदेया यशस्विनः  
०१,२१३।०७९च् अन्वजायन्त राजेन्द्र परस्परहिते रताः  
०१,२१३।०८०अ जातकर्माण्य् आनुपूर्व्याच् चूडोपनयनानि च  
०१,२१३।०८०च् चकार विधिवद् धौम्यस् तेषां भरतसत्तम  
०१,२१३।०८१अ कृत्वा च वेदाध्ययनं ततः सुचरितव्रताः  
०१,२१३।०८१च् जगृहुः सर्वम् इष्वस्त्रम् अर्जुनाद् दिव्यमानुषम्  
०१,२१३।०८२अ देवगर्भोपमैः पुत्रैर् व्यूढोरस्कैर् महाबलैः  
०१,२१३।०८२च् अन्विता राजशार्दूल पाण्डवा मुदम् आप्नुवन्  
०१,२१४।००१ वैशम्पायन उवाच  
०१,२१४।००१अ इन्द्रप्रस्थे वसन्तस् ते जघ्नुर् अन्यान् नराधिपान्  
०१,२१४।००१च् शासनाद् धृतराष्ट्रस्य राज्ञः शान्तनवस्य च  
०१,२१४।००२अ आश्रित्य धर्मराजानं सर्वलोको ऽवसत् सुखम्  
०१,२१४।००२च् पुण्यलक्षणकर्माणं स्वदेहम् इव देहिनः  
०१,२१४।००३अ स समं धर्मकामार्थान् सिषेवे भरतर्षभः  
०१,२१४।००३च् त्रीन् इवात्मसमान् बन्धून् बन्धुमान् इव मानयन्  
०१,२१४।००४अ तेषां समविभक्तानां क्षितौ देहवताम् इव  
०१,२१४।००४च् बभौ धर्मार्थकामानां चतुर्थ इव पार्थिवः  
०१,२१४।००५अ अध्येतारं परं वेदाः प्रयोक्तारं महाध्वराः  
०१,२१४।००५च् रक्षितारं शुभं वर्णा लेभिरे तं जनाधिपम्  
०१,२१४।००५द्*२०९८_०१ चत्वार इव ते वर्णा रेमिरे तं जनाधिपाः  
०१,२१४।००६अ अधिष्ठानवती लक्ष्मीः परायणवती मतिः  
०१,२१४।००६च् बन्धुमान् अखिलो धर्मस् तेनासीत् पृथिवीक्षिता  
०१,२१४।००७अ भ्रातृभिः सहितो राजा चतुर्भिर् अधिकं बभौ  
०१,२१४।००७च् प्रयुज्यमानैर् विततो वेदैर् इव महाध्वरः  
०१,२१४।००८अ तं तु धौम्यादयो विप्राः परिवार्योपतस्थिरे  
०१,२१४।००८च् बृहस्पतिसमा मुख्याः प्रजापतिम् इवामराः  
०१,२१४।००९अ धर्मराजे अतिप्रीत्या पूर्णचन्द्र इवामले  
०१,२१४।००९च् प्रजानां रेमिरे तुल्यं नेत्राणि हृदयानि च  
०१,२१४।००९द्*२०९९_०१ रञ्जयाम् आस वै प्रीत्या प्रीतिदानैर् अनुत्तमैः  
०१,२१४।०१०अ न तु केवलदैवेन प्रजा भावेन रेमिरे  
०१,२१४।०१०च् यद् बभूव मनःकान्तं कर्मणा स चकार तत्  
०१,२१४।०११अ न ह्य् अयुक्तं न चासत्यं नानृतं न च विप्रियम्  
०१,२१४।०११च् भाषितं चारुभाषस्य जज्ञे पार्थस्य धीमतः  
०१,२१४।०१२अ स हि सर्वस्य लोकस्य हितम् आत्मन एव च  
०१,२१४।०१२ब्*२१००_०१ राजते सकला पृथ्वी पाण्डवेन बलीयसा  
०१,२१४।०१२ब्*२१००_०२ पुष्पितानि वनानीव धान्यलक्ष्म्या च भारत  
०१,२१४।०१२च् चिकीर्षुः सुमहातेजा रेमे भरतसत्तमः  
०१,२१४।०१३अ तथा तु मुदिताः सर्वे पाण्डवा विगतज्वराः  
०१,२१४।०१३च् अवसन् पृथिवीपालांस् त्रासयन्तः स्वतेजसा  
०१,२१४।०१४अ ततः कतिपयाहस्य बीभत्सुः कृष्णम् अब्रवीत्  
०१,२१४।०१४च् उष्णानि कृष्ण वर्तन्ते गच्छामो यमुनां प्रति  
०१,२१४।०१५अ सुहृज्जनवृतास् तत्र विहृत्य मधुसूदन  
०१,२१४।०१५च् सायाह्ने पुनर् एष्यामो रोचतां ते जनार्दन  
०१,२१४।०१६ वासुदेव उवाच  
०१,२१४।०१६अ कुन्तीमातर् ममाप्य् एतद् रोचते यद् वयं जले  
०१,२१४।०१६च् सुहृज्जनवृताः पार्थ विहरेम यथासुखम्  
०१,२१४।०१७ वैशम्पायन उवाच  
०१,२१४।०१७अ आमन्त्र्य धर्मराजानम् अनुज्ञाप्य च भारत  
०१,२१४।०१७च् जग्मतुः पार्थगोविन्दौ सुहृज्जनवृतौ ततः  
०१,२१४।०१७द्@११७_०००१ विहरन् खाण्डवप्रस्थे काननेषु च माधवः  
०१,२१४।०१७द्@११७_०००२ पुष्पितोपवनां रम्यां ददर्श यमुनां नदीम्  
०१,२१४।०१७द्@११७_०००३ आलयं सर्वभूतानां खाण्डवं खड्गचर्मभृत्  
०१,२१४।०१७द्@११७_०००४ ददर्श स तु तं देशं सहितः सव्यसाचिना  
०१,२१४।०१७द्@११७_०००५ ऋक्षगोमायुसङ्घुष्टं हंससारसनादितम्  
०१,२१४।०१७द्@११७_०००६ शाखामृगगणैर् जुष्टं निकेतं सर्वरक्षसाम्  
०१,२१४।०१७द्@११७_०००७ द्वीपिगोमायुसिंहर्क्षवराहरुरुवारणैः  
०१,२१४।०१७द्@११७_०००८ नानामृगसहस्रैश् च पक्षिभिश् च समावृतम्  
०१,२१४।०१७द्@११७_०००९ माननार्हं च सर्वेषां देवदानवरक्षसाम्  
०१,२१४।०१७द्@११७_००१० आलयं पन्नगेन्द्रस्य तक्षकस्य महात्मनः  
०१,२१४।०१७द्@११७_००११ वेणुशाल्मलिमाल्याङ्गैर् उपेतं वेत्रसंवृतम्  
०१,२१४।०१७द्@११७_००१२ शाकपद्मकतालैश् च शतशाखैश् च रोहिणैः  
०१,२१४।०१७द्@११७_००१३ निरुद्देशतमप्रख्यम् आवृतं गजसंस्थितैः  
०१,२१४।०१७द्@११७_००१४ गुल्मैः कीचकवेणूनाम् आशीविषनिषेवितम्  
०१,२१४।०१७द्@११७_००१५ विगतार्कमहाभोगव्रततिद्रुमसङ्कटम्  
०१,२१४।०१७द्@११७_००१६ स्नुहिवेत्रकुलिङ्गाक्षैर् हिन्तालैश् च समावृतम्  
०१,२१४।०१७द्@११७_००१७ व्यालदंष्ट्रिगणाकीर्णं वर्जितं सर्वमानुषैः  
०१,२१४।०१७द्@११७_००१८ रक्षसां भुजगेन्द्राणां पक्षिणां च महालयम्  
०१,२१४।०१७द्@११७_००१९ भूतानां सर्वदेवेशः सर्वलोकविभागवित्  
०१,२१४।०१७द्@११७_००२० पीताम्बरधरो देवस् तद् वनं बहुधा चरन्  
०१,२१४।०१७द्@११७_००२१ सद्रुमस्य सयक्षस्य सभूतगणपक्षिणः  
०१,२१४।०१७द्@११७_००२२ खाण्डवस्य विनाशं तं ददर्श मधुसूदनः  
०१,२१४।०१८अ विहारदेशं सम्प्राप्य नानाद्रुमवद् उत्तमम्  
०१,२१४।०१८च् गृहैर् उच्चावचैर् युक्तं पुरन्दरगृहोपमम्  
०१,२१४।०१९अ भक्ष्यैर् भोज्यैश् च पेयैश् च रसवद्भिर् महाधनैः  
०१,२१४।०१९च् माल्यैश् च विविधैर् युक्तं युक्तं वार्ष्णेयपार्थयोः  
०१,२१४।०२०अ आविवेशतुर् आपूर्णं रत्नैर् उच्चावचैः शुभैः  
०१,२१४।०२०च् यथोपजोषं सर्वश् च जनश् चिक्रीड भारत  
०१,२१४।०२०द्*२१०१_०१ स्त्रियश् च विपुलश्रोण्यश् चारुपीनपयोधराः  
०१,२१४।०२०द्*२१०१_०२ मदस्खलितगामिन्यश् चिक्रीडुर् वामलोचनाः  
०१,२१४।०२१अ वने काश् चिज् जले काश् चित् काश् चिद् वेश्मसु चाङ्गनाः  
०१,२१४।०२१च् यथादेशं यथाप्रीति चिक्रीडुः कृष्णपार्थयोः  
०१,२१४।०२१द्*२१०२_०१ वासुदेवप्रिया नित्यं सत्यभामा च भामिनी  
०१,२१४।०२२अ द्रौपदी च सुभद्रा च वासांस्य् आभरणानि च  
०१,२१४।०२२च् प्रयच्छेतां महार्हाणि स्त्रीणां ते स्म मदोत्कटे  
०१,२१४।०२३अ काश् चित् प्रहृष्टा ननृतुश् चुक्रुशुश् च तथापराः  
०१,२१४।०२३च् जहसुश् चापरा नार्यः पपुश् चान्या वरासवम्  
०१,२१४।०२४अ रुरुदुश् चापरास् तत्र प्रजघ्नुश् च परस्परम्  
०१,२१४।०२४च् मन्त्रयाम् आसुर् अन्याश् च रहस्यानि परस्परम्  
०१,२१४।०२४द्*२१०३_०१ काश् चिन् माल्यानि चिन्वन्ति काश् चिन् माल्यानि दध्रिरे  
०१,२१४।०२५अ वेणुवीणामृदङ्गानां मनोज्ञानां च सर्वशः  
०१,२१४।०२५च् शब्देनापूर्यते ह स्म तद् वनं सुसमृद्धिमत्  
०१,२१४।०२६अ तस्मिंस् तथा वर्तमाने कुरुदाशार्हनन्दनौ  
०१,२१४।०२६च् समीपे जग्मतुः कं चिद् उद्देशं सुमनोहरम्  
०१,२१४।०२७अ तत्र गत्वा महात्मानौ कृष्णौ परपुरञ्जयौ  
०१,२१४।०२७च् महार्हासनयो राजंस् ततस् तौ सन्निषीदतुः  
०१,२१४।०२८अ तत्र पूर्वव्यतीतानि विक्रान्तानि रतानि च  
०१,२१४।०२८च् बहूनि कथयित्वा तौ रेमाते पार्थमाधवौ  
०१,२१४।०२९अ तत्रोपविष्टौ मुदितौ नाकपृष्ठे ऽश्विनाव् इव  
०१,२१४।०२९च् अभ्यगच्छत् तदा विप्रो वासुदेवधनञ्जयौ  
०१,२१४।०२९द्*२१०४_०१ सिंहासनसमीपे तौ वासुदेवधनञ्जयौ  
०१,२१४।०३०अ बृहच्छालप्रतीकाशः प्रतप्तकनकप्रभः  
०१,२१४।०३०च् हरिपिङ्गो हरिश्मश्रुः प्रमाणायामतः समः  
०१,२१४।०३१अ तरुणादित्यसङ्काशः कृष्णवासा जटाधरः  
०१,२१४।०३१च् पद्मपत्राननः पिङ्गस् तेजसा प्रज्वलन्न् इव  
०१,२१४।०३१द्*२१०५_०१ जगाम तौ कृष्णपार्थौ दिधक्षन् खाण्डवं वनम्  
०१,२१४।०३२अ उपसृष्टं तु तं कृष्णौ भ्राजमानं द्विजोत्तमम्  
०१,२१४।०३२ब्*२१०६_०१ दृष्ट्वा जगाम मनसा पावको ऽयम् इति प्रभुः  
०१,२१४।०३२च् अर्जुनो वासुदेवश् च तूर्णम् उत्पत्य तस्थतुः  
०१,२१५।००१ वैशम्पायन उवाच  
०१,२१५।००१अ सो ऽब्रवीद् अर्जुनं चैव वासुदेवं च सात्वतम्  
०१,२१५।००१च् लोकप्रवीरौ तिष्ठन्तौ खाण्डवस्य समीपतः  
०१,२१५।००२अ ब्राह्मणो बहुभोक्तास्मि भुञ्जे ऽपरिमितं सदा  
०१,२१५।००२च् भिक्षे वार्ष्णेयपार्थौ वाम् एकां तृप्तिं प्रयच्छताम्  
०१,२१५।००३अ एवम् उक्तौ तम् अब्रूतां ततस् तौ कृष्णपाण्डवौ  
०१,२१५।००३च् केनान्नेन भवांस् तृप्येत् तस्यान्नस्य यतावहे  
०१,२१५।००४अ एवम् उक्तः स भगवान् अब्रवीत् ताव् उभौ ततः  
०१,२१५।००४च् भाषमाणौ तदा वीरौ किम् अन्नं क्रियताम् इति  
०१,२१५।००५अ नाहम् अन्नं बुभुक्षे वै पावकं मां निबोधतम्  
०१,२१५।००५च् यदन्नम् अनुरूपं मे तद् युवां सम्प्रयच्छतम्  
०१,२१५।००६अ इदम् इन्द्रः सदा दावं खाण्डवं परिरक्षति  
०१,२१५।००६च् तं न शक्नोम्य् अहं दग्धुं रक्ष्यमाणं महात्मना  
०१,२१५।००७अ वसत्य् अत्र सखा तस्य तक्षकः पन्नगः सदा  
०१,२१५।००७च् सगणस् तत्कृते दावं परिरक्षति वज्रभृत्  
०१,२१५।००८अ तत्र भूतान्य् अनेकानि रक्ष्यन्ते स्म प्रसङ्गतः  
०१,२१५।००८ब्*२१०७_०१ बहूनि घोररूपाणि उग्रवीर्याणि चैव हि  
०१,२१५।००८च् तं दिधक्षुर् न शक्नोमि दग्धुं शक्रस्य तेजसा  
०१,२१५।००९अ स मां प्रज्वलितं दृष्ट्वा मेघाम्भोभिः प्रवर्षति  
०१,२१५।००९च् ततो दग्धुं न शक्नोमि दिधक्षुर् दावम् ईप्सितम्  
०१,२१५।०१०अ स युवाभ्यां सहायाभ्याम् अस्त्रविद्भ्यां समागतः  
०१,२१५।०१०च् दहेयं खाण्डवं दावम् एतद् अन्नं वृतं मया  
०१,२१५।०११अ युवां ह्य् उदकधारास् ता भूतानि च समन्ततः  
०१,२१५।०११च् उत्तमास्त्रविदो सम्यक् सर्वतो वारयिष्यथः  
०१,२१५।०११द्@११८=०००० जनमेजय उवाच  
०१,२१५।०११द्@११८=०००७ वैशम्पायन उवाच  
०१,२१५।०११द्@११८=००६२ रुद्र उवाच  
०१,२१५।०११द्@११८=००६५ वैशम्पायन उवाच  
०१,२१५।०११द्@११८=०१२४ वैशम्पायन उवाच  
०१,२१५।०११द्@११८_०००१ किमर्थं भगवान् अग्निः खाण्डवं दग्धुम् इच्छति  
०१,२१५।०११द्@११८_०००२ रक्ष्यमाणं महेन्द्रेण नानासत्त्वसमायुतम्  
०१,२१५।०११द्@११८_०००३ न ह्य् एतत् कारणं ब्रह्मन्न् अल्पं सम्प्रतिभाति मे  
०१,२१५।०११द्@११८_०००४ यद् ददाह सुसङ्क्रुद्धः खाण्डवं हव्यवाहनः  
०१,२१५।०११द्@११८_०००५ एतद् विस्तरशो ब्रह्मञ् श्रोतुम् इच्छामि तत्त्वतः  
०१,२१५।०११द्@११८_०००६ खाण्डवस्य यथा दाहः पुरा समभवन् मुने  
०१,२१५।०११द्@११८_०००७ हन्त ते कथयिष्यामि पुराणम् ऋषिसंस्तुतम्  
०१,२१५।०११द्@११८_०००८ कथाम् इमां नरश्रेष्ठ खाण्डवस्य विनाशिनीम्  
०१,२१५।०११द्@११८_०००९ पौराणः श्रूयते तात राजा हरिहयोपमः  
०१,२१५।०११द्@११८_००१० श्वेतकिर् नाम विख्यातो बलविक्रमसंयुतः  
०१,२१५।०११द्@११८_००११ यज्वा दानपतिर् धीमान् यथा नान्यो ऽस्ति कश् चन  
०१,२१५।०११द्@११८_००१२ ईजे स च महासत्रैः क्रतुभिश् चाप्तदक्षिणैः  
०१,२१५।०११द्@११८_००१३ तस्य नान्याभवद् बुद्धिर् दिवसे दिवसे नृप  
०१,२१५।०११द्@११८_००१४ सत्रे क्रियासमारम्भे दानेषु विविधेषु च  
०१,२१५।०११द्@११८_००१५ तस्यैवं वर्तमानस्य कदा चित् कालपर्यये  
०१,२१५।०११द्@११८_००१६ सत्रम् आहर्तुकामस्य संवत्सरशतं किल  
०१,२१५।०११द्@११८_००१७ ऋत्विजो नाभ्यपद्यन्त समाहर्तुं महात्मनः  
०१,२१५।०११द्@११८_००१८ स तु राजाकरोद् यत्नं महान्तं ससुहृज्जनः  
०१,२१५।०११द्@११८_००१९ प्रणिपातेन सान्त्वेन दानेन च महायशाः  
०१,२१५।०११द्@११८_००२० ऋत्विजो ऽनुनयाम् आस भूयो भूयस् त्व् अतन्द्रितः  
०१,२१५।०११द्@११८_००२१ ते चास्य तम् अभिप्रायं न चक्रुर् अमितौजसः  
०१,२१५।०११द्@११८_००२२ स चाश्रमस्थान् राजर्षिस् तान् उवाच रुषान्वितः  
०१,२१५।०११द्@११८_००२३ यद्य् अहं पतितो विप्राः शुश्रूषायां न च स्थितः  
०१,२१५।०११द्@११८_००२४ आशु त्याज्यो ऽस्मि युष्माभिर् ब्राह्मणैश् च जुगुप्सितः  
०१,२१५।०११द्@११८_००२५ तन् नार्हथ क्रतुश्रद्धां व्याघातयितुम् उत्तमाम्  
०१,२१५।०११द्@११८_००२६ अस्थाने वा परित्यागं कर्तुं मे द्विजसत्तमाः  
०१,२१५।०११द्@११८_००२७ प्रपन्न एव वो विप्राः प्रसादं कर्तुम् अर्हथ  
०१,२१५।०११द्@११८_००२८ सान्त्वदानादिभिर् वाक्यैस् तत्त्वतः कार्यवत्तया  
०१,२१५।०११द्@११८_००२९ प्रसादयित्वा वक्ष्यामि यन् नः कार्यं द्विजोत्तमाः  
०१,२१५।०११द्@११८_००३० अथवाहं परित्यक्तो भवद्भिर् द्वेषकारणात्  
०१,२१५।०११द्@११८_००३१ ऋत्विजो ऽन्यान् गमिष्यामि याजनार्थं तपोधनाः  
०१,२१५।०११द्@११८_००३२ एतावद् उक्त्वा वचनं विरराम स पार्थिवः  
०१,२१५।०११द्@११८_००३३ यदा न शेकू राजानं याजनार्थं परन्तप  
०१,२१५।०११द्@११८_००३४ ततस् ते याजकाः क्रुद्धास् तम् ऊचुर् नृपसत्तमम्  
०१,२१५।०११द्@११८_००३५ तव कर्माण्य् अजस्रं वै वर्तन्ते पार्थिवोत्तम  
०१,२१५।०११द्@११८_००३६ ततो वयं परिश्रान्ताः सततं कर्मवाहिनः  
०१,२१५।०११द्@११८_००३७ श्रमाद् अस्मात् परिश्रान्तान् स त्वं नस् त्यक्तुम् अर्हसि  
०१,२१५।०११द्@११८_००३८ बुद्धिमोहं समास्थाय त्वरासम्भावितो ऽनघ  
०१,२१५।०११द्@११८_००३९ गच्छ रुद्रसकाशं त्वं स हि त्वां याजयिष्यति  
०१,२१५।०११द्@११८_००४० साधिक्षेपं वचः श्रुत्वा सङ्क्रुद्धः श्वेतकिर् नृपः  
०१,२१५।०११द्@११८_००४१ कैलासं पर्वतं गत्वा तप उग्रं समास्थितः  
०१,२१५।०११द्@११८_००४२ आराधयन् महादेवं नियतः संशितव्रतः  
०१,२१५।०११द्@११८_००४३ उपवासपरो राजा दीर्घकालम् अतिष्ठत  
०१,२१५।०११द्@११८_००४४ कदा चिद् द्वादशे काले कदा चिद् अपि षोडशे  
०१,२१५।०११द्@११८_००४५ आहारम् अकरोद् राजा मूलानि च फलानि च  
०१,२१५।०११द्@११८_००४६ ऊर्ध्वबाहुस् त्व् अनिमिषस् तिष्ठन् स्थाणुर् इवाचलः  
०१,२१५।०११द्@११८_००४७ षण्मासान् अभवद् राजा श्वेतकिः सुसमाहितः  
०१,२१५।०११द्@११८_००४८ तं तथा नृपशार्दूलं तप्यमानं महत् तपः  
०१,२१५।०११द्@११८_००४९ शङ्करः परया प्रीत्या दर्शयाम् आस भारत  
०१,२१५।०११द्@११८_००५० उवाच चैनं भगवान् स्निग्धगम्भीरया गिरा  
०१,२१५।०११द्@११८_००५१ प्रीतो ऽस्मि राजशार्दूल तपसा ते परन्तप  
०१,२१५।०११द्@११८_००५२ वरं वृणीष्व भद्रं ते यं त्वम् इच्छसि पार्थिव  
०१,२१५।०११द्@११८_००५३ एतच् छ्रुत्वा तु वचनं रुद्रस्यामिततेजसः  
०१,२१५।०११द्@११८_००५४ प्रणिपत्य महात्मानं राजर्षिः प्रत्यभाषत  
०१,२१५।०११द्@११८_००५५ यदि मे भगवान् प्रीतः सर्वलोकनमस्कृतः  
०१,२१५।०११द्@११८_००५६ स्वयं मां देवदेवेश याजयस्व सुरेश्वर  
०१,२१५।०११द्@११८_००५७ एतच् छ्रुत्वा तु वचनं राज्ञा तेन प्रभाषितम्  
०१,२१५।०११द्@११८_००५८ उवाच भगवान् प्रीतः स्मितपूर्वम् इदं वचः  
०१,२१५।०११द्@११८_००५९ नास्माकम् एतद्विषये वर्तते याजनं प्रति  
०१,२१५।०११द्@११८_००६० त्वया च सुमहत् तप्तं तपो राजन् वरार्थिना  
०१,२१५।०११द्@११८_००६१ याजयिष्यामि राजंस् त्वां समयेन परन्तप  
०१,२१५।०११द्@११८_००६२ समा द्वादश राजेन्द्र ब्रह्मचारी समाहितः  
०१,२१५।०११द्@११८_००६३ सततं त्व् आज्यधाराभिर् यदि तर्पयसे ऽनलम्  
०१,२१५।०११द्@११८_००६४ कामं प्रार्थयसे यं त्वं मत्तः प्राप्स्यसि तं नृप  
०१,२१५।०११द्@११८_००६५ एवम् उक्तस् तु रुद्रेण श्वेतकिर् मनुजाधिपः  
०१,२१५।०११द्@११८_००६६ तथा चकार तत् सर्वं यथोक्तं शूलपाणिना  
०१,२१५।०११द्@११८_००६७ पूर्णे तु द्वादशे वर्षे पुनर् आयान् महेश्वरम्  
०१,२१५।०११द्@११८_००६८ दृष्ट्वैव च स राजानं शङ्करो लोकभावनः  
०१,२१५।०११द्@११८_००६९ उवाच परमप्रीतः श्वेतकिं नृपसत्तमम्  
०१,२१५।०११द्@११८_००७० तोषितो ऽहं नृपश्रेष्ठ त्वयेह स्वेन कर्मणा  
०१,२१५।०११द्@११८_००७१ याजनं ब्राह्मणानां तु विधिदृष्टं परन्तप  
०१,२१५।०११द्@११८_००७२ अतो ऽहं त्वां स्वयं नाद्य याजयामि परन्तप  
०१,२१५।०११द्@११८_००७३ ममांशस् तु क्षितितले महाभागो द्विजोत्तमः  
०१,२१५।०११द्@११८_००७४ दुर्वासा इति विख्यातः स हि त्वां याजयिष्यति  
०१,२१५।०११द्@११८_००७५ मन्नियोगान् महातेजाः सम्भाराः सम्भ्रियन्तु ते  
०१,२१५।०११द्@११८_००७६ एतच् छ्रुत्वा तु वचनं रुद्रेण समुदाहृतम्  
०१,२१५।०११द्@११८_००७७ स्वपुरं पुनर् आगम्य सम्भारान् पुनर् आर्जयत्  
०१,२१५।०११द्@११८_००७८ ततः सम्भृतसम्भारो भूयो रुद्रम् उपागमत्  
०१,२१५।०११द्@११८_००७९ सम्भृता मम सम्भाराः सर्वोपकरणानि च  
०१,२१५।०११द्@११८_००८० त्वत्प्रसादान् महादेव श्वो मे दीक्षा भवेद् इति  
०१,२१५।०११द्@११८_००८१ एतच् छ्रुत्वा तु वचनं तस्य राज्ञो महात्मनः  
०१,२१५।०११द्@११८_००८२ दुर्वाससं समाहूय रुद्रो वचनम् अब्रवीत्  
०१,२१५।०११द्@११८_००८३ एष राजा महाभागः श्वेतकिर् द्विजसत्तम  
०१,२१५।०११द्@११८_००८४ एनं याजय विप्रेन्द्र मन्नियोगेन भूमिपम्  
०१,२१५।०११द्@११८_००८५ बाढम् इत्य् एव वचनं रुद्रम् ऋषिर् उवाच ह  
०१,२१५।०११द्@११८_००८६ ततः सत्रं समभवत् तस्य राज्ञो महात्मनः  
०१,२१५।०११द्@११८_००८७ यथाविधि यथाकालं यथोक्तं बहुदक्षिणम्  
०१,२१५।०११द्@११८_००८८ तस्मिन् परिसमाप्ते तु राज्ञः सत्रे महात्मनः  
०१,२१५।०११द्@११८_००८९ दुर्वाससाभ्यनुज्ञाता विप्रतस्थुः स्म याजकाः  
०१,२१५।०११द्@११८_००९० ये तत्र दीक्षिताः सर्वे सदस्याश् च महौजसः  
०१,२१५।०११द्@११८_००९१ सो ऽपि राजा महाभागः स्वपुरं प्राविशत् तदा  
०१,२१५।०११द्@११८_००९२ ततो भगवतो वह्नेर् विकारः समजायत  
०१,२१५।०११द्@११८_००९३ तेजसा विप्रहीणश् च ग्लानिश् चैनं समाविशत्  
०१,२१५।०११द्@११८_००९४ स लक्षयित्वा चात्मानं तेजोहीनं हुताशनः  
०१,२१५।०११द्@११८_००९५ जगाम सदनं पुण्यं ब्रह्मणो लोकपूजितम्  
०१,२१५।०११द्@११८_००९६ तत्र ब्राह्मणम् आसीनम् इदं वचनम् अब्रवीत्  
०१,२१५।०११द्@११८_००९७ तेजसा विप्रहीणो ऽस्मि बलेन च जगत्पते  
०१,२१५।०११द्@११८_००९८ इच्छेयं त्वत्प्रसादेन स्वात्मनः प्रकृतिं स्थिराम्  
०१,२१५।०११द्@११८_००९९ एतच् छ्रुत्वा तु वचनं भगवान् सर्वलोककृत्  
०१,२१५।०११द्@११८_०१०० हव्यवाहम् इदं वाक्यम् उवाच प्रहसन्न् इव  
०१,२१५।०११द्@११८_०१०१ त्वया द्वादश वर्षाणि वसोर् धाराहुतं हविः  
०१,२१५।०११द्@११८_०१०२ उपयुक्तं महाभाग तेन त्वां ग्लानिर् आविशत्  
०१,२१५।०११द्@११८_०१०३ तेजसा विप्रहीणत्वात् सहसा हव्यवाहन  
०१,२१५।०११द्@११८_०१०४ मा गमस् त्वं व्यथां वह्ने प्रकृतिस्थो भविष्यसि  
०१,२१५।०११द्@११८_०१०५ पुरा देवनियोगेन यत् त्वया भस्मसात् कृतम्  
०१,२१५।०११द्@११८_०१०६ आलयं देवशत्रूणां सुघोरं खाण्डवं वनम्  
०१,२१५।०११द्@११८_०१०७ तत्र सर्वाणि सत्त्वानि निवसन्ति विभावसो  
०१,२१५।०११द्@११८_०१०८ तेषां त्वं मेदसा तृप्तः प्रकृतिस्थो भविष्यसि  
०१,२१५।०११द्@११८_०१०९ गच्छ शीघ्रं प्रदग्धुं त्वं ततो मोक्ष्यसि किल्बिषात्  
०१,२१५।०११द्@११८_०११० एतच् छ्रुत्वा तु वचनं परमेष्ठिमुखाच् च्युतम्  
०१,२१५।०११द्@११८_०१११ उत्तमं जवम् आस्थाय प्रदुद्राव हुताशनः  
०१,२१५।०११द्@११८_०११२ आगम्य खाण्डवं दावम् उत्तमं जवम् आस्थितः  
०१,२१५।०११द्@११८_०११३ सहसा प्रज्वलत्य् अग्निः क्रुद्धो वायुसमीरितः  
०१,२१५।०११द्@११८_०११४ प्रदीप्तं खाण्डवं दृष्ट्वा ये स्म तत्र निवासिनः  
०१,२१५।०११द्@११८_०११५ परमं यत्नम् आतिष्ठन् पावकस्य प्रशान्तये  
०१,२१५।०११द्@११८_०११६ करैस् तु करिणः शीघ्रं जलम् आदाय सत्वराः  
०१,२१५।०११द्@११८_०११७ सिषिचुः पावकं क्रुद्धाः शतशो ऽथ सहस्रशः  
०१,२१५।०११द्@११८_०११८ बहुशीर्षास् तथा नागाः शिरोभिर् जलवृष्टयः  
०१,२१५।०११द्@११८_०११९ मुमुचुः पावकाभ्याशे सत्वराः क्रोधमूर्च्छिताः  
०१,२१५।०११द्@११८_०१२० तथैवान्यानि सत्त्वानि नानाप्रहरणोद्यमैः  
०१,२१५।०११द्@११८_०१२१ विलयं पावकं शीघ्रम् अनयन् भरतोत्तम  
०१,२१५।०११द्@११८_०१२२ अनेन तु प्रकारेण भूयो भूयश् च प्रज्वलन्  
०१,२१५।०११द्@११८_०१२३ सप्तकृत्वः प्रशमितः खाण्डवे हव्यवाहनः  
०१,२१५।०११द्@११८_०१२४ स तु नैराश्यम् आपन्नः सदा ग्लानिसमन्वितः  
०१,२१५।०११द्@११८_०१२५ पितामहम् उपागच्छत् सङ्क्रुद्धो हव्यवाहनः  
०१,२१५।०११द्@११८_०१२६ तच् च सर्वं यथावृत्तं ब्रह्मणे सन्न्यवेदयत्  
०१,२१५।०११द्@११८_०१२७ उवाच चैनं भगवान् मुहूर्तं स विचिन्त्य तु  
०१,२१५।०११द्@११८_०१२८ उपायः परिदृष्टो मे यथा त्वं धक्ष्यसे ऽनल  
०१,२१५।०११द्@११८_०१२९ खाण्डवं दावम् अद्यैव मिषतो ऽस्य शतक्रतोः  
०१,२१५।०११द्@११८_०१३० नरनारायणौ यौ तौ पूर्वदेवौ विभावसो  
०१,२१५।०११द्@११८_०१३१ सम्प्राप्तौ मानुषं लोकं कार्यार्थं हि दिवौकसाम्  
०१,२१५।०११द्@११८_०१३२ अर्जुनं वासुदेवं च यौ तौ लोको ऽभिमन्यते  
०१,२१५।०११द्@११८_०१३३ ताव् एतौ सहितौ वह्ने खाण्डवस्य समीपतः  
०१,२१५।०११द्@११८_०१३४ तौ त्वं याचस्व साहाय्ये दाहार्थं खाण्डवस्य च  
०१,२१५।०११द्@११८_०१३५ ततो धक्ष्यसि तं दावं रक्षितं त्रिदशैर् अपि  
०१,२१५।०११द्@११८_०१३६ तौ तु सत्त्वानि सर्वाणि यत्नतो वारयिष्यतः  
०१,२१५।०११द्@११८_०१३७ देवराजं च सहितौ तत्र मे नास्ति संशयः  
०१,२१५।०११द्@११८_०१३८ एतच् छ्रुत्वा तु वचनं त्वरितो हव्यवाहनः  
०१,२१५।०११द्@११८_०१३९ कृष्णपार्थाव् उपागम्य यम् अर्थं त्व् अभ्यभाषत  
०१,२१५।०११द्@११८_०१४० तं ते कथितवान् अस्मि पूर्वम् एव नृपोत्तम  
०१,२१५।०१२अ एवम् उक्ते प्रत्युवाच बीभत्सुर् जातवेदसम्  
०१,२१५।०१२ब्*२१०८_०१ अब्रवीन् नृपशार्दूल तत्कालसदृशं वचः  
०१,२१५।०१२च् दिधक्षुं खाण्डवं दावम् अकामस्य शतक्रतोः  
०१,२१५।०१३अ उत्तमास्त्राणि मे सन्ति दिव्यानि च बहूनि च  
०१,२१५।०१३च् यैर् अहं शक्नुयां योद्धुम् अपि वज्रधरान् बहून्  
०१,२१५।०१४अ धनुर् मे नास्ति भगवन् बाहुवीर्येण सम्मितम्  
०१,२१५।०१४च् कुर्वतः समरे यत्नं वेगं यद् विषहेत मे  
०१,२१५।०१५अ शरैश् च मे ऽर्थो बहुभिर् अक्षयैः क्षिप्रम् अस्यतः  
०१,२१५।०१५ब्*२१०९_०१ उपासङ्गौ च मे न स्तः प्रतियोद्धुं पुरन्दरम्  
०१,२१५।०१५च् न हि वोढुं रथः शक्तः शरान् मम यथेप्सितान्  
०१,२१५।०१६अ अश्वांश् च दिव्यान् इच्छेयं पाण्डुरान् वातरंहसः  
०१,२१५।०१६च् रथं च मेघनिर्घोषं सूर्यप्रतिमतेजसम्  
०१,२१५।०१७अ तथा कृष्णस्य वीर्येण नायुधं विद्यते समम्  
०१,२१५।०१७च् येन नागान् पिशाचांश् च निहन्यान् माधवो रणे  
०१,२१५।०१८अ उपायं कर्मणः सिद्धौ भगवन् वक्तुम् अर्हसि  
०१,२१५।०१८च् निवारयेयं येनेन्द्रं वर्षमाणं महावने  
०१,२१५।०१९अ पौरुषेण तु यत् कार्यं तत् कर्तारौ स्व पावक  
०१,२१५।०१९च् करणानि समर्थानि भगवन् दातुम् अर्हसि  
०१,२१६।००१ वैशम्पायन उवाच  
०१,२१६।००१अ एवम् उक्तस् तु भगवान् धूमकेतुर् हुताशनः  
०१,२१६।००१च् चिन्तयाम् आस वरुणं लोकपालं दिदृक्षया  
०१,२१६।००१ए आदित्यम् उदके देवं निवसन्तं जलेश्वरम्  
०१,२१६।००२अ स च तच् चिन्तितं ज्ञात्वा दर्शयाम् आस पावकम्  
०१,२१६।००२च् तम् अब्रवीद् धूमकेतुः प्रतिपूज्य जलेश्वरम्  
०१,२१६।००२ए चतुर्थं लोकपालानां रक्षितारं महेश्वरम्  
०१,२१६।००२फ़्*२११०_०१ स ख्यातमात्रो वरुणः समायातो महाद्युतिः  
०१,२१६।००२फ़्*२११०_०२ अथेमं नृपशार्दूल वह्निर् वचनम् अब्रवीत्  
०१,२१६।००३अ सोमेन राज्ञा यद् दत्तं धनुश् चैवेषुधी च ते  
०१,२१६।००३च् तत् प्रयच्छोभयं शीघ्रं रथं च कपिलक्षणम्  
०१,२१६।००३च्*२१११_०१ त्वम् अस्मै सव्यसाचिने  
०१,२१६।००३च्*२१११_०२ दिव्यैर् अश्वैः समायुक्तं  
०१,२१६।००४अ कार्यं हि सुमहत् पार्थो गाण्डीवेन करिष्यति  
०१,२१६।००४च् चक्रेण वासुदेवश् च तन् मदर्थे प्रदीयताम्  
०१,२१६।००४ए ददानीत्य् एव वरुणः पावकं प्रत्यभाषत  
०१,२१६।००५अ ततो ऽद्भुतं महावीर्यं यशःकीर्तिविवर्धनम्  
०१,२१६।००५च् सर्वशस्त्रैर् अनाधृष्यं सर्वशस्त्रप्रमाथि च  
०१,२१६।००५ए सर्वायुधमहामात्रं परसेनाप्रधर्षणम्  
०१,२१६।००६अ एकं शतसहस्रेण सम्मितं राष्ट्रवर्धनम्  
०१,२१६।००६च् चित्रम् उच्चावचैर् वर्णैः शोभितं श्लक्ष्णम् अव्रणम्  
०१,२१६।००७अ देवदानवगन्धर्वैः पूजितं शाश्वतीः समाः  
०१,२१६।००७ब्*२११२_०१ तद् दिव्यं धनुषां श्रेष्ठं ब्रह्मणा निर्मितं पुरा  
०१,२१६।००७च् प्रादाद् वै धनुरत्नं तद् अक्षय्यौ च महेषुधी  
०१,२१६।००८अ रथं च दिव्याश्वयुजं कपिप्रवरकेतनम्  
०१,२१६।००८च् उपेतं राजतैर् अश्वैर् गान्धर्वैर् हेममालिभिः  
०१,२१६।००८ए पाण्डुराभ्रप्रतीकाशैर् मनोवायुसमैर् जवे  
०१,२१६।००९अ सर्वोपकरणैर् युक्तम् अजय्यं देवदानवैः  
०१,२१६।००९च् भानुमन्तं महाघोषं सर्वभूतमनोहरम्  
०१,२१६।०१०अ ससर्ज यत् स्वतपसा भौवनो भुवनप्रभुः  
०१,२१६।०१०च् प्रजापतिर् अनिर्देश्यं यस्य रूपं रवेर् इव  
०१,२१६।०११अ यं स्म सोमः समारुह्य दानवान् अजयत् प्रभुः  
०१,२१६।०११च् नगमेघप्रतीकाशं ज्वलन्तम् इव च श्रिया  
०१,२१६।०११द्*२११३_०१ सुरारियोषित्सौवर्णश्रुतिताटङ्कनाशनम्  
०१,२१६।०१२अ आश्रिता तं रथश्रेष्ठं शक्रायुधसमा शुभा  
०१,२१६।०१२च् तापनीया सुरुचिरा ध्वजयष्टिर् अनुत्तमा  
०१,२१६।०१३अ तस्यां तु वानरो दिव्यः सिंहशार्दूललक्षणः  
०१,२१६।०१३ब्*२११४_०१ हनूमान् नाम तेजस्वी कामरूपी समीरजः  
०१,२१६।०१३ब्*२११४_०२ नादेन च महारौद्रो भूतकोटिसमावृतः  
०१,२१६।०१३ब्*२११५_०१ यः पुरा वायुसम्भूतो रक्षोगणविनाशनः  
०१,२१६।०१३च् विनर्दन्न् इव तत्रस्थः संस्थितो मूर्ध्न्य् अशोभत  
०१,२१६।०१४अ ध्वजे भूतानि तत्रासन् विविधानि महान्ति च  
०१,२१६।०१४च् नादेन रिपुसैन्यानां येषां सञ्ज्ञा प्रणश्यति  
०१,२१६।०१५अ स तं नानापताकाभिः शोभितं रथम् उत्तमम्  
०१,२१६।०१५च् प्रदक्षिणम् उपावृत्य दैवतेभ्यः प्रणम्य च  
०१,२१६।०१६अ सन्नद्धः कवची खड्गी बद्धगोधाङ्गुलित्रवान्  
०१,२१६।०१६ब्*२११६_०१ विष्णोर् आज्ञां गृहीत्वा तु फल्गुनः परवीरहा  
०१,२१६।०१६च् आरुरोह रथं पार्थो विमानं सुकृती यथा  
०१,२१६।०१७अ तच् च दिव्यं धनुःश्रेष्ठं ब्रह्मणा निर्मितं पुरा  
०१,२१६।०१७च् गाण्डीवम् उपसङ्गृह्य बभूव मुदितो ऽर्जुनः  
०१,२१६।०१८अ हुताशनं नमस्कृत्य ततस् तद् अपि वीर्यवान्  
०१,२१६।०१८च् जग्राह बलम् आस्थाय ज्यया च युयुजे धनुः  
०१,२१६।०१९अ मौर्व्यां तु युज्यमानायां बलिना पाण्डवेन ह  
०१,२१६।०१९च् ये ऽशृण्वन् कूजितं तत्र तेषां वै व्यथितं मनः  
०१,२१६।०२०अ लब्ध्वा रथं धनुश् चैव तथाक्षय्यौ महेषुधी  
०१,२१६।०२०च् बभूव कल्यः कौन्तेयः प्रहृष्टः साह्यकर्मणि  
०१,२१६।०२१अ वज्रनाभं ततश् चक्रं ददौ कृष्णाय पावकः  
०१,२१६।०२१च् आग्नेयम् अस्त्रं दयितं स च कल्यो ऽभवत् तदा  
०१,२१६।०२२अ अब्रवीत् पावकश् चैनम् एतेन मधुसूदन  
०१,२१६।०२२च् अमानुषान् अपि रणे विजेष्यसि न संशयः  
०१,२१६।०२३अ अनेन त्वं मनुष्याणां देवानाम् अपि चाहवे  
०१,२१६।०२३च् रक्षःपिशाचदैत्यानां नागानां चाधिकः सदा  
०१,२१६।०२३ए भविष्यसि न सन्देहः प्रवरारिनिबर्हणे  
०१,२१६।०२३फ़्*२११७_०१ तवैतच् चक्रम् अस्त्रं यन् नामतश् च सुदर्शनम्  
०१,२१६।०२३फ़्*२११७_०२ तच् चास्मिन्न् अर्पय विभो दैत्यघाते यथा पुरा  
०१,२१६।०२३फ़्*२११८_०१ चक्रेण भस्मसात् सर्वं विसृष्टेन तु वीर्यवान्  
०१,२१६।०२४अ क्षिप्तं क्षिप्तं रणे चैतत् त्वया माधव शत्रुषु  
०१,२१६।०२४च् हत्वाप्रतिहतं सङ्ख्ये पाणिम् एष्यति ते पुनः  
०१,२१६।०२५अ वरुणश् च ददौ तस्मै गदाम् अशनिनिःस्वनाम्  
०१,२१६।०२५च् दैत्यान्तकरणीं घोरां नाम्ना कौमोदकीं हरेः  
०१,२१६।०२५द्@११९_०००१ तदाग्नेर् अनुमोदाय सखा सख्युः प्रियङ्करः  
०१,२१६।०२५द्@११९_०००२ उवाच पार्थं वार्ष्णेयः प्रीयमाणो धनञ्जयम्  
०१,२१६।०२५द्@११९_०००३ अजितस् त्वम् अजेयश् च जेता त्वम् असि पाण्डव  
०१,२१६।०२५द्@११९_०००४ अजितः फाल्गुनेत्य् उक्त्वा रश्मीन् आदाय वीर्यवान्  
०१,२१६।०२५द्@११९_०००५ जितम् इत्य् एव बीभत्सुं प्रत्युवाच जनार्दनः  
०१,२१६।०२५द्@११९_०००६ प्रदक्षिणं परिक्रम्य करेण रथम् अस्पृशत्  
०१,२१६।०२५द्@११९_०००७ प्रीयमाणो रथे तस्मिन्न् अभवत् कृष्णसारथिः  
०१,२१६।०२५द्@११९_०००८ पावकाय नमस्कृत्य ववन्दे गाण्डिवं धनुः  
०१,२१६।०२५द्@११९_०००९ रथम् आस्थाय बीभत्सुश् चक्रे ऽधिज्यं महद् धनुः  
०१,२१६।०२५द्@११९_००१० मौर्वी कृष्णस्य बाहुभ्यां विसृजद् भृशदारुणम्  
०१,२१६।०२५द्@११९_००११ कूजन्ती सापतत् तूर्णं सिंहीव मृगगृद्धिनी  
०१,२१६।०२६अ ततः पावकम् अब्रूतां प्रहृष्टौ कृष्णपाण्डवौ  
०१,२१६।०२६च् कृतास्त्रौ शस्त्रसम्पन्नौ रथिनौ ध्वजिनाव् अपि  
०१,२१६।०२७अ कल्यौ स्वो भगवन् योद्धुम् अपि सर्वैः सुरासुरैः  
०१,२१६।०२७च् किं पुनर् वज्रिणैकेन पन्नगार्थे युयुत्सुना  
०१,२१६।०२८ अर्जुन उवाच  
०१,२१६।०२८अ चक्रम् अस्त्रं च वार्ष्णेयो विसृजन् युधि वीर्यवान्  
०१,२१६।०२८च् त्रिषु लोकेषु तन् नास्ति यन् न जीयाज् जनार्दनः  
०१,२१६।०२९अ गाण्डीवं धनुर् आदाय तथाक्षय्यौ महेषुधी  
०१,२१६।०२९च् अहम् अप्य् उत्सहे लोकान् विजेतुं युधि पावक  
०१,२१६।०२९च्*२११९_०१ स सुरासुरमानवान्  
०१,२१६।०२९च्*२११९_०२ किं पुनर् वज्रिणैकं तु  
०१,२१६।०३०अ सर्वतः परिवार्यैनं दावेन महता प्रभो  
०१,२१६।०३०च् कामं सम्प्रज्वलाद्यैव कल्यौ स्वः साह्यकर्मणि  
०१,२१६।०३०द्*२१२०_०१ यदि खाण्डवम् एष्यति प्रमादात्  
०१,२१६।०३०द्*२१२०_०२ सगणो वा परिरक्षितुं महेन्द्रः  
०१,२१६।०३०द्*२१२०_०३ शरताडितखण्डकुण्डलानां  
०१,२१६।०३०द्*२१२०_०४ कदनं द्रक्ष्यति देववाहिनीनाम्  
०१,२१६।०३१ वैशम्पायन उवाच  
०१,२१६।०३१अ एवम् उक्तः स भगवान् दाशार्हेणार्जुनेन च  
०१,२१६।०३१च् तैजसं रूपम् आस्थाय दावं दग्धुं प्रचक्रमे  
०१,२१६।०३२अ सर्वतः परिवार्याथ सप्तार्चिर् ज्वलनस् तदा  
०१,२१६।०३२च् ददाह खाण्डवं क्रुद्धो युगान्तम् इव दर्शयन्  
०१,२१६।०३३अ परिगृह्य समाविष्टस् तद् वनं भरतर्षभ  
०१,२१६।०३३च् मेघस्तनितनिर्घोषं सर्वभूतानि निर्दहन्  
०१,२१६।०३४अ दह्यतस् तस्य विबभौ रूपं दावस्य भारत  
०१,२१६।०३४च् मेरोर् इव नगेन्द्रस्य काञ्चनस्य महाद्युतेः  
०१,२१७।००१ वैशम्पायन उवाच  
०१,२१७।००१अ तौ रथाभ्यां नरव्याघ्रौ दावस्योभयतः स्थितौ  
०१,२१७।००१च् दिक्षु सर्वासु भूतानां चक्राते कदनं महत्  
०१,२१७।००१द्@१२०=०००० जनमेजयः  
०१,२१७।००१द्@१२०=०००३ वैशम्पायनः  
०१,२१७।००१द्@१२०_०००१ किमर्थं भगवान् अग्निः खाण्डवं दग्धुम् इच्छति  
०१,२१७।००१द्@१२०_०००२ एतद् इच्छाम्य् अहं श्रोतुं वद ब्राह्मणसत्तम  
०१,२१७।००१द्@१२०_०००३ श्वेतो नाम महाराज आसीद् इक्ष्वाकुवंशजः  
०१,२१७।००१द्@१२०_०००४ यजतस् तस्य राज्ञस् तु सत्रं द्वादशवार्षिकम्  
०१,२१७।००१द्@१२०_०००५ निरन्तराज्यधारौघैर् हूयमानो विभावसुः  
०१,२१७।००१द्@१२०_०००६ तत्र पाण्डुच्छविर् अभूत् पाण्डुरोगेण धिष्ठितः  
०१,२१७।००१द्@१२०_०००७ नान्यस्य हविर् आदातुं शक्तो ऽभूद् धव्यवाहनः  
०१,२१७।००१द्@१२०_०००८ श्रान्तः श्रान्ततनुर् नित्यं ततो ब्रह्माणम् आगमत्  
०१,२१७।००१द्@१२०_०००९ गत्वा पितामहं देवं नमस्कृत्वा च पावकः  
०१,२१७।००१द्@१२०_००१० विज्ञापयाम् आस तदा स्वशरीरस्य वेदनाम्  
०१,२१७।००१द्@१२०_००११ ब्रह्मोवाच तदा ज्ञात्वा दग्ध्वा खाण्डवसत्रकम्  
०१,२१७।००१द्@१२०_००१२ अरोगः सिद्धतेजाश् च भविष्यसि न संशयः  
०१,२१७।००१द्@१२०_००१३ उक्तमात्रे तदा तेन ब्रह्मणा परमेष्ठिना  
०१,२१७।००१द्@१२०_००१४ खाण्डवं दग्धुकामः सन् गत्वा दग्धुं प्रचक्रमे  
०१,२१७।००१द्@१२०_००१५ वनपालैस् तदा देवैः शमितो वारिणागमत्  
०१,२१७।००१द्@१२०_००१६ सप्तकृत्वो विघातं च वहन् खाण्डवदाहकम्  
०१,२१७।००१द्@१२०_००१७ ततो ब्रह्माणम् अगमत् पुनर् ज्ञापितवान् प्रभुम्  
०१,२१७।००१द्@१२०_००१८ तेनापि च समादिष्टस् तद् धि पाण्डरविग्रहः  
०१,२१७।००१द्@१२०_००१९ नरनारायणौ यौ तु द्वापरे कृष्णफल्गुनौ  
०१,२१७।००१द्@१२०_००२० भविष्यन्तौ महात्मानौ खाण्डवस्य समीपतः  
०१,२१७।००१द्@१२०_००२१ तौ प्रार्थय महाशूरौ साहाय्यं ते करिष्यतः  
०१,२१७।००२अ यत्र यत्र हि दृश्यन्ते प्राणिनः खाण्डवालयाः  
०१,२१७।००२च् पलायन्तस् तत्र तत्र तौ वीरौ पर्यधावताम्  
०१,२१७।००३अ छिद्रं हि न प्रपश्यन्ति रथयोर् आशुविक्रमात्  
०१,२१७।००३च् आविद्धाव् इव दृश्येते रथिनौ तौ रथोत्तमौ  
०१,२१७।००४अ खाण्डवे दह्यमाने तु भूतान्य् अथ सहस्रशः  
०१,२१७।००४च् उत्पेतुर् भैरवान् नादान् विनदन्तो दिशो दश  
०१,२१७।००५अ दग्धैकदेशा बहवो निष्टप्ताश् च तथापरे  
०१,२१७।००५च् स्फुटिताक्षा विशीर्णाश् च विप्लुताश् च विचेतसः  
०१,२१७।००६अ समालिङ्ग्य सुतान् अन्ये पितॄन् मातॄंस् तथापरे  
०१,२१७।००६च् त्यक्तुं न शेकुः स्नेहेन तथैव निधनं गताः  
०१,२१७।००७अ विकृतैर् दर्शनैर् अन्ये समुत्पेतुः सहस्रशः  
०१,२१७।००७च् तत्र तत्र विघूर्णन्तः पुनर् अग्नौ प्रपेदिरे  
०१,२१७।००८अ दग्धपक्षाक्षिचरणा विचेष्टन्तो महीतले  
०१,२१७।००८च् तत्र तत्र स्म दृश्यन्ते विनश्यन्तः शरीरिणः  
०१,२१७।००९अ जलस्थानेषु सर्वेषु क्वाथ्यमानेषु भारत  
०१,२१७।००९च् गतसत्त्वाः स्म दृश्यन्ते कूर्ममत्स्याः सहस्रशः  
०१,२१७।०१०अ शरीरैः सम्प्रदीप्तैश् च देहवन्त इवाग्नयः  
०१,२१७।०१०च् अदृश्यन्त वने तस्मिन् प्राणिनः प्राणसङ्क्षये  
०१,२१७।०११अ तांस् तथोत्पततः पार्थः शरैः सञ्छिद्य खण्डशः  
०१,२१७।०११च् दीप्यमाने ततः प्रास्यत् प्रहसन् कृष्णवर्त्मनि  
०१,२१७।०१२अ ते शराचितसर्वाङ्गा विनदन्तो महारवान्  
०१,२१७।०१२च् ऊर्ध्वम् उत्पत्य वेगेन निपेतुः पावके पुनः  
०१,२१७।०१३अ शरैर् अभ्याहतानां च दह्यतां च वनौकसाम्  
०१,२१७।०१३च् विरावः श्रूयते ह स्म समुद्रस्येव मथ्यतः  
०१,२१७।०१३द्*२१२१_०१ उपलभ्य समुत्पेतुः समुत्पेतुर् महीधरात्  
०१,२१७।०१४अ वह्नेश् चापि प्रहृष्टस्य खम् उत्पेतुर् महार्चिषः  
०१,२१७।०१४च् जनयाम् आसुर् उद्वेगं सुमहान्तं दिवौकसाम्  
०१,२१७।०१४द्*२१२२_०१ तेनार्चिषा सुसन्तप्ता देवाः सर्षिपुरोगमाः  
०१,२१७।०१५अ ततो जग्मुर् महात्मानः सर्व एव दिवौकसः  
०१,२१७।०१५च् शरणं देवराजानं सहस्राक्षं पुरन्दरम्  
०१,२१७।०१६ देवा ऊचुः  
०१,२१७।०१६अ किं न्व् इमे मानवाः सर्वे दह्यन्ते कृष्णवर्त्मना  
०१,२१७।०१६च् कच्चिन् न सङ्क्षयः प्राप्तो लोकानाम् अमरेश्वर  
०१,२१७।०१६द्*२१२३_०१ इत्य् आक्रोशम् अकुर्वंस् ते लोकाः सर्वे भयान्विताः  
०१,२१७।०१७ वैशम्पायन उवाच  
०१,२१७।०१७अ तच् छ्रुत्वा वृत्रहा तेभ्यः स्वयम् एवान्ववेक्ष्य च  
०१,२१७।०१७च् खाण्डवस्य विमोक्षार्थं प्रययौ हरिवाहनः  
०१,२१७।०१८अ महता मेघजालेन नानारूपेण वज्रभृत्  
०१,२१७।०१८च् आकाशं समवस्तीर्य प्रववर्ष सुरेश्वरः  
०१,२१७।०१९अ ततो ऽक्षमात्रा विसृजन् धाराः शतसहस्रशः  
०१,२१७।०१९च् अभ्यवर्षत् सहस्राक्षः पावकं खाण्डवं प्रति  
०१,२१७।०२०अ असम्प्राप्तास् तु ता धारास् तेजसा जातवेदसः  
०१,२१७।०२०च् ख एव समशुष्यन्त न काश् चित् पावकं गताः  
०१,२१७।०२१अ ततो नमुचिहा क्रुद्धो भृशम् अर्चिष्मतस् तदा  
०१,२१७।०२१च् पुनर् एवाभ्यवर्षत् तम् अम्भः प्रविसृजन् बहु  
०१,२१७।०२२अ अर्चिर् धाराभिसम्बद्धं धूमविद्युत्समाकुलम्  
०१,२१७।०२२च् बभूव तद् वनं घोरं स्तनयित्नुसघोषवत्  
०१,२१८।००१ वैशम्पायन उवाच  
०१,२१८।००१अ तस्याभिवर्षतो वारि पाण्डवः प्रत्यवारयत्  
०१,२१८।००१च् शरवर्षेण बीभत्सुर् उत्तमास्त्राणि दर्शयन्  
०१,२१८।००२अ शरैः समन्ततः सर्वं खाण्डवं चापि पाण्डवः  
०१,२१८।००२च् छादयाम् आस तद् वर्षम् अपकृष्य ततो वनात्  
०१,२१८।००३अ न च स्म किं चिच् छक्नोति भूतं निश्चरितुं ततः  
०१,२१८।००३ब्*२१२४_०१ तद् दृष्ट्वा वारितं तोयं नाराचैः सव्यसाचिना  
०१,२१८।००३ब्*२१२४_०२ आश्चर्यम् अगमन् देवा मुनयश् च दिवि स्थिताः  
०१,२१८।००३च् सञ्छाद्यमाने खगमैर् अस्यता सव्यसाचिना  
०१,२१८।००४अ तक्षकस् तु न तत्रासीत् सर्पराजो महाबलः  
०१,२१८।००४च् दह्यमाने वने तस्मिन् कुरुक्षेत्रे ऽभवत् तदा  
०१,२१८।००५अ अश्वसेनस् तु तत्रासीत् तक्षकस्य सुतो बली  
०१,२१८।००५च् स यत्नम् अकरोत् तीव्रं मोक्षार्थं हव्यवाहनात्  
०१,२१८।००६अ न शशाक विनिर्गन्तुं कौन्तेयशरपीडितः  
०१,२१८।००६च् मोक्षयाम् आस तं माता निगीर्य भुजगात्मजा  
०१,२१८।००७अ तस्य पूर्वं शिरो ग्रस्तं पुच्छम् अस्य निगीर्यते  
०१,२१८।००७च् ऊर्ध्वम् आचक्रमे सा तु पन्नगी पुत्रगृद्धिनी  
०१,२१८।००८अ तस्यास् तीक्ष्णेन भल्लेन पृथुधारेण पाण्डवः  
०१,२१८।००८च् शिरश् चिच्छेद गच्छन्त्यास् ताम् अपश्यत् सुरेश्वरः  
०१,२१८।००९अ तं मुमोचयिषुर् वज्री वातवर्षेण पाण्डवम्  
०१,२१८।००९च् मोहयाम् आस तत्कालम् अश्वसेनस् त्व् अमुच्यत  
०१,२१८।०१०अ तां च मायां तदा दृष्ट्वा घोरां नागेन वञ्चितः  
०१,२१८।०१०च् द्विधा त्रिधा च चिच्छेद खगतान् एव भारत  
०१,२१८।०११अ शशाप तं च सङ्क्रुद्धो बीभत्सुर् जिह्मगामिनम्  
०१,२१८।०११च् पावको वासुदेवश् च अप्रतिष्ठो भवेद् इति  
०१,२१८।०१२अ ततो जिष्णुः सहस्राक्षं खं वितत्येषुभिः शितैः  
०१,२१८।०१२च् योधयाम् आस सङ्क्रुद्धो वञ्चनां ताम् अनुस्मरन्  
०१,२१८।०१३अ देवराड् अपि तं दृष्ट्वा संरब्धम् इव फल्गुनम्  
०१,२१८।०१३च् स्वम् अस्त्रम् असृजद् दीप्तं यत् ततानाखिलं नभः  
०१,२१८।०१३द्*२१२५_०१ सुभद्रजवम् आदीप्तं तदा वायुं विसर्ज ह  
०१,२१८।०१४अ ततो वायुर् महाघोषः क्षोभयन् सर्वसागरान्  
०१,२१८।०१४च् वियत्स्थो ऽजनयन् मेघाञ् जलधारामुचो ऽऽकुलान्  
०१,२१८।०१४द्*२१२६_०१ ततो ऽशनिमुचो घोरांस् तडित्स्तनितनिःस्वनान्  
०१,२१८।०१५अ तद्विघातार्थम् असृजद् अर्जुनो ऽप्य् अस्त्रम् उत्तमम्  
०१,२१८।०१५च् वायव्यम् एवाभिमन्त्र्य प्रतिपत्तिविशारदः  
०१,२१८।०१६अ तेनेन्द्राशनिमेघानां वीर्यौजस् तद्विनाशितम्  
०१,२१८।०१६च् जलधाराश् च ताः शोषं जग्मुर् नेशुश् च विद्युतः  
०१,२१८।०१७अ क्षणेन चाभवद् व्योम सम्प्रशान्तरजस्तमः  
०१,२१८।०१७च् सुखशीतानिलगुणं प्रकृतिस्थार्कमण्डलम्  
०१,२१८।०१८अ निष्प्रतीकारहृष्टश् च हुतभुग् विविधाकृतिः  
०१,२१८।०१८ब्*२१२७_०१ सिच्यमानो वसौघैस् तैः प्राणिनां देहनिःसृतैः  
०१,२१८।०१८च् प्रजज्वालातुलार्चिष्मान् स्वनादैः पूरयञ् जगत्  
०१,२१८।०१९अ कृष्णाभ्यां रक्षितं दृष्ट्वा तं च दावम् अहङ्कृताः  
०१,२१८।०१९च् समुत्पेतुर् अथाकाशं सुपर्णाद्याः पतत्रिणः  
०१,२१८।०२०अ गरुडा वज्रसदृशैः पक्षतुण्डनखैस् तथा  
०१,२१८।०२०च् प्रहर्तुकामाः सम्पेतुर् आकाशात् कृष्णपाण्डवौ  
०१,२१८।०२१अ तथैवोरगसङ्घाताः पाण्डवस्य समीपतः  
०१,२१८।०२१च् उत्सृजन्तो विषं घोरं निश्चेरुर् ज्वलिताननाः  
०१,२१८।०२१द्*२१२८_०१ तांश् चार्कसदृशैर् अस्त्रैः परपक्षसमाश्रितान्  
०१,२१८।०२२अ तांश् चकर्त शरैः पार्थः सरोषान् दृश्य खेचरान्  
०१,२१८।०२२च् विवशाश् चापतन् दीप्तं देहाभावाय पावकम्  
०१,२१८।०२३अ ततः सुराः सगन्धर्वा यक्षराक्षसपन्नगाः  
०१,२१८।०२३च् उत्पेतुर् नादम् अतुलम् उत्सृजन्तो रणार्थिणः  
०१,२१८।०२४अ अयःकणपचक्राश्मभुशुण्ड्युद्यतबाहवः  
०१,२१८।०२४च् कृष्णपार्थौ जिघांसन्तः क्रोधसम्मूर्च्छितौजसः  
०१,२१८।०२५अ तेषाम् अभिव्याहरतां शस्त्रवर्षं च मुञ्चताम्  
०१,२१८।०२५च् प्रममाथोत्तमाङ्गानि बीभत्सुर् निशितैः शरैः  
०१,२१८।०२६अ कृष्णश् च सुमहातेजाश् चक्रेणारिनिहा तदा  
०१,२१८।०२६च् दैत्यदानवसङ्घानां चकार कदनं महत्  
०१,२१८।०२७अ अथापरे शरैर् विद्धाश् चक्रवेगेरितास् तदा  
०१,२१८।०२७च् वेलाम् इव समासाद्य व्यातिष्ठन्त महौजसः  
०१,२१८।०२७द्*२१२९_०१ शेरते रुधिरक्लिन्ना इन्द्रगोपकसन्निभाः  
०१,२१८।०२८अ ततः शक्रो ऽभिसङ्क्रुद्धस् त्रिदशानां महेश्वरः  
०१,२१८।०२८च् पाण्डुरं गजम् आस्थाय ताव् उभौ समभिद्रवत्  
०१,२१८।०२९अ अशनिं गृह्य तरसा वज्रम् अस्त्रम् अवासृजत्  
०१,२१८।०२९च् हताव् एताव् इति प्राह सुरान् असुरसूदनः  
०१,२१८।०३०अ ततः समुद्यतां दृष्ट्वा देवेन्द्रेण महाशनिम्  
०१,२१८।०३०च् जगृहुः सर्वशस्त्राणि स्वानि स्वानि सुरास् तदा  
०१,२१८।०३१अ कालदण्डं यमो राजा शिबिकां च धनेश्वरः  
०१,२१८।०३१च् पाशं च वरुणस् तत्र विचक्रं च तथा शिवः  
०१,२१८।०३१द्*२१३०_०१ स्कन्दः शक्तिं समादाय तस्थौ मेरुर् इवाचलः  
०१,२१८।०३१द्*२१३१_०१ शक्तिं खड्गं यातुराजः समीरो ऽङ्कुशम् एव च  
०१,२१८।०३२अ ओषधीर् दीप्यमानाश् च जगृहाते ऽश्विनाव् अपि  
०१,२१८।०३२च् जगृहे च धनुर् धाता मुसलं च जयस् तथा  
०१,२१८।०३३अ पर्वतं चापि जग्राह क्रुद्धस् त्वष्टा महाबलः  
०१,२१८।०३३च् अंशस् तु शक्तिं जग्राह मृत्युर् देवः परश्वधम्  
०१,२१८।०३४अ प्रगृह्य परिघं घोरं विचचारार्यमा अपि  
०१,२१८।०३४च् मित्रश् च क्षुरपर्यन्तं चक्रं गृह्य व्यतिष्ठत  
०१,२१८।०३५अ पूषा भगश् च सङ्क्रुद्धः सविता च विशां पते  
०१,२१८।०३५च् आत्तकार्मुकनिस्त्रिंशाः कृष्णपार्थाव् अभिद्रुताः  
०१,२१८।०३६अ रुद्राश् च वसवश् चैव मरुतश् च महाबलाः  
०१,२१८।०३६च् विश्वेदेवास् तथा साध्या दीप्यमानाः स्वतेजसा  
०१,२१८।०३७अ एते चान्ये च बहवो देवास् तौ पुरुषोत्तमौ  
०१,२१८।०३७च् कृष्णपार्थौ जिघांसन्तः प्रतीयुर् विविधायुधाः  
०१,२१८।०३८अ तत्राद्भुतान्य् अदृश्यन्त निमित्तानि महाहवे  
०१,२१८।०३८च् युगान्तसमरूपाणि भूतोत्सादाय भारत  
०१,२१८।०३९अ तथा तु दृष्ट्वा संरब्धं शक्रं देवैः सहाच्युतौ  
०१,२१८।०३९च् अभीतौ युधि दुर्धर्षौ तस्थतुः सज्जकार्मुकौ  
०१,२१८।०४०अ आगतांश् चैव तान् दृष्ट्वा देवान् एकैकशस् ततः  
०१,२१८।०४०च् न्यवारयेतां सङ्क्रुद्धौ बाणैर् वज्रोपमैस् तदा  
०१,२१८।०४१अ असकृद् भग्नसङ्कल्पाः सुराश् च बहुशः कृताः  
०१,२१८।०४१च् भयाद् रणं परित्यज्य शक्रम् एवाभिशिश्रियुः  
०१,२१८।०४२अ दृष्ट्वा निवारितान् देवान् माधवेनार्जुनेन च  
०१,२१८।०४२च् आश्चर्यम् अगमंस् तत्र मुनयो दिवि विष्ठिताः  
०१,२१८।०४३अ शक्रश् चापि तयोर् वीर्यम् उपलभ्यासकृद् रणे  
०१,२१८।०४३च् बभूव परमप्रीतो भूयश् चैताव् अयोधयत्  
०१,२१८।०४४अ ततो ऽश्मवर्षं सुमहद् व्यसृजत् पाकशासनः  
०१,२१८।०४४च् भूय एव तदा वीर्यं जिज्ञासुः सव्यसाचिनः  
०१,२१८।०४४ए तच् छरैर् अर्जुनो वर्षं प्रतिजघ्ने ऽत्यमर्षणः  
०१,२१८।०४५अ विफलं क्रियमाणं तत् सम्प्रेक्ष्य च शतक्रतुः  
०१,२१८।०४५च् भूयः संवर्धयाम् आस तद् वर्षं देवराड् अथ  
०१,२१८।०४६अ सो ऽश्मवर्षं महावेगैर् इषुभिः पाकशासनिः  
०१,२१८।०४६च् विलयं गमयाम् आस हर्षयन् पितरं तदा  
०१,२१८।०४७अ समुत्पाट्य तु पाणिभ्यां मन्दराच् छिखरं महत्  
०१,२१८।०४७च् सद्रुमं व्यसृजच् छक्रो जिघांसुः पाण्डुनन्दनम्  
०१,२१८।०४८अ ततो ऽर्जुनो वेगवद्भिर् ज्वलिताग्रैर् अजिह्मगैः  
०१,२१८।०४८च् बाणैर् विध्वंसयाम् आस गिरेः शृङ्गं सहस्रधा  
०१,२१८।०४९अ गिरेर् विशीर्यमाणस्य तस्य रूपं तदा बभौ  
०१,२१८।०४९च् सार्कचन्द्रग्रहस्येव नभसः प्रविशीर्यतः  
०१,२१८।०५०अ तेनावाक्पतता दावे शैलेन महता भृशम्  
०१,२१८।०५०च् भूय एव हतास् तत्र प्राणिनः खाण्डवालयाः  
०१,२१९।००१ वैशम्पायन उवाच  
०१,२१९।००१अ तथा शैलनिपातेन भीषिताः खाण्डवालयाः  
०१,२१९।००१च् दानवा राक्षसा नागास् तरक्ष्वृक्षवनौकसः  
०१,२१९।००१ए द्विपाः प्रभिन्नाः शार्दूलाः सिंहाः केसरिणस् तथा  
०१,२१९।००२अ मृगाश् च महिषाश् चैव शतशः पक्षिणस् तथा  
०१,२१९।००२च् समुद्विग्ना विससृपुस् तथान्या भूतजातयः  
०१,२१९।००३अ तं दावं समुदीक्षन्तः कृष्णौ चाभ्युद्यतायुधौ  
०१,२१९।००३च् उत्पातनादशब्देन सन्त्रासित इवाभवन्  
०१,२१९।००३द्*२१३२_०१ ते वनं प्रसमीक्ष्याथ दह्यमानम् अनेकधा  
०१,२१९।००३द्*२१३२_०२ कृष्णम् अभ्युद्यतास्त्रं च नादं मुमुचुर् उल्बणम्  
०१,२१९।००३द्*२१३२_०३ तेन नादेन रौद्रेण नादेन च विभावसोः  
०१,२१९।००३द्*२१३२_०४ ररास गगनं कृत्स्नम् उत्पातजलदैर् इव  
०१,२१९।००३द्*२१३२_०५ ततः कृष्णो महाबाहुः स्वतेजो भास्वरं महत्  
०१,२१९।००४अ स्वतेजोभास्वरं चक्रम् उत्ससर्ज जनार्दनः  
०१,२१९।००४च् तेन ता जातयः क्षुद्राः सदानवनिशाचराः  
०१,२१९।००४ए निकृत्ताः शतशः सर्वा निपेतुर् अनलं क्षणात्  
०१,२१९।००५अ अदृश्यन् राक्षसास् तत्र कृष्णचक्रविदारिताः  
०१,२१९।००५च् वसारुधिरसम्पृक्ताः सन्ध्यायाम् इव तोयदाः  
०१,२१९।००६अ पिशाचान् पक्षिणो नागान् पशूंश् चापि सहस्रशः  
०१,२१९।००६च् निघ्नंश् चरति वार्ष्णेयः कालवत् तत्र भारत  
०१,२१९।००७अ क्षिप्तं क्षिप्तं हि तच् चक्रं कृष्णस्यामित्रघातिनः  
०१,२१९।००७च् हत्वानेकानि सत्त्वानि पाणिम् एति पुनः पुनः  
०१,२१९।००८अ तथा तु निघ्नतस् तस्य सर्वसत्त्वानि भारत  
०१,२१९।००८च् बभूव रूपम् अत्युग्रं सर्वभूतात्मनस् तदा  
०१,२१९।००९अ समेतानां च देवानां दानवानां च सर्वशः  
०१,२१९।००९च् विजेता नाभवत् कश् चित् कृष्णपाण्डवयोर् मृधे  
०१,२१९।०१०अ तयोर् बलात् परित्रातुं तं दावं तु यदा सुराः  
०१,२१९।०१०च् नाशक्नुवञ् शमयितुं तदाभूवन् पराङ्मुखाः  
०१,२१९।०११अ शतक्रतुश् च सम्प्रेक्ष्य विमुखान् देवतागणान्  
०१,२१९।०११च् बभूवावस्थितः प्रीतः प्रशंसन् कृष्णपाण्डवौ  
०१,२१९।०१२अ निवृत्तेषु तु देवेषु वाग् उवाचाशरीरिणी  
०१,२१९।०१२च् शतक्रतुम् अभिप्रेक्ष्य महागम्भीरनिःस्वना  
०१,२१९।०१३अ न ते सखा सन्निहितस् तक्षकः पन्नगोत्तमः  
०१,२१९।०१३च् दाहकाले खाण्डवस्य कुरुक्षेत्रं गतो ह्य् असौ  
०१,२१९।०१४अ न च शक्यौ त्वया जेतुं युद्धे ऽस्मिन् समवस्थितौ  
०१,२१९।०१४च् वासुदेवार्जुनौ शक्र निबोधेदं वचो मम  
०१,२१९।०१५अ नरनारायणौ देवौ ताव् एतौ विश्रुतौ दिवि  
०१,२१९।०१५च् भवान् अप्य् अभिजानाति यद्वीर्यौ यत्पराक्रमौ  
०१,२१९।०१६अ नैतौ शक्यौ दुराधर्षौ विजेतुम् अजितौ युधि  
०१,२१९।०१६च् अपि सर्वेषु लोकेषु पुराणाव् ऋषिसत्तमौ  
०१,२१९।०१७अ पूजनीयतमाव् एताव् अपि सर्वैः सुरासुरैः  
०१,२१९।०१७च् सयक्षरक्षोगन्धर्वनरकिन्नरपन्नगैः  
०१,२१९।०१८अ तस्माद् इतः सुरैः सार्धं गन्तुम् अर्हसि वासव  
०१,२१९।०१८च् दिष्टं चाप्य् अनुपश्यैतत् खाण्डवस्य विनाशनम्  
०१,२१९।०१९अ इति वाचम् अभिश्रुत्य तथ्यम् इत्य् अमरेश्वरः  
०१,२१९।०१९च् कोपामर्षौ समुत्सृज्य सम्प्रतस्थे दिवं तदा  
०१,२१९।०२०अ तं प्रस्थितं महात्मानं समवेक्ष्य दिवौकसः  
०१,२१९।०२०च् त्वरिताः सहिता राजन्न् अनुजग्मुः शतक्रतुम्  
०१,२१९।०२१अ देवराजं तदा यान्तं सह देवैर् उदीक्ष्य तु  
०१,२१९।०२१च् वासुदेवार्जुनौ वीरौ सिंहनादं विनेदतुः  
०१,२१९।०२२अ देवराजे गते राजन् प्रहृष्टौ कृष्णपाण्डवौ  
०१,२१९।०२२च् निर्विशङ्कं पुनर् दावं दाहयाम् आसतुस् तदा  
०१,२१९।०२३अ स मारुत इवाभ्राणि नाशयित्वार्जुनः सुरान्  
०१,२१९।०२३च् व्यधमच् छरसम्पातैः प्राणिनः खाण्डवालयान्  
०१,२१९।०२४अ न च स्म किं चिच् छक्नोति भूतं निश्चरितुं ततः  
०१,२१९।०२४च् सञ्छिद्यमानम् इषुभिर् अस्यता सव्यसाचिना  
०१,२१९।०२५अ नाशकंस् तत्र भूतानि महान्त्य् अपि रणे ऽर्जुनम्  
०१,२१९।०२५च् निरीक्षितुम् अमोघेषुं करिष्यन्ति कुतो रणम्  
०१,२१९।०२६अ शतेनैकं च विव्याध शतं चैकेन पत्रिणा  
०१,२१९।०२६च् व्यसवस् ते ऽपतन्न् अग्नौ साक्षात् कालहता इव  
०१,२१९।०२७अ न चालभन्त ते शर्म रोधःसु विषमेषु च  
०१,२१९।०२७च् पितृदेवनिवासेषु सन्तापश् चाप्य् अजायत  
०१,२१९।०२८अ भूतसङ्घसहस्राश् च दीनाश् चक्रुर् महास्वनम्  
०१,२१९।०२८च् रुरुवुर् वारणाश् चैव तथैव मृगपक्षिणः  
०१,२१९।०२८ए तेन शब्देन वित्रेसुर् गङ्गोदधिचरा झषाः  
०१,२१९।०२८फ़्*२१३३_०१ अप्सु न व्यचरंश् चैव तथान्ये मृगपक्षिणः  
०१,२१९।०२८फ़्*२१३४_०१ विद्याधरगणाश् चैव ये च तत्र वनौकसः  
०१,२१९।०२९अ न ह्य् अर्जुनं महाबाहुं नापि कृष्णं महाबलम्  
०१,२१९।०२९च् निरीक्षितुं वै शक्नोति कश् चिद् योद्धुं कुतः पुनः  
०१,२१९।०३०अ एकायनगता ये ऽपि निष्पतन्त्य् अत्र के चन  
०१,२१९।०३०च् राक्षसान् दानवान् नागाञ् जघ्ने चक्रेण तान् हरिः  
०१,२१९।०३१अ ते विभिन्नशिरोदेहाश् चक्रवेगाद् गतासवः  
०१,२१९।०३१च् पेतुर् आस्ये महाकाया दीप्तस्य वसुरेतसः  
०१,२१९।०३२अ स मांसरुधिरौघैश् च मेदौघैश् च समीरितः  
०१,२१९।०३२च् उपर्य् आकाशगो वह्निर् विधूमः समदृश्यत  
०१,२१९।०३३अ दीप्ताक्षो दीप्तजिह्वश् च दीप्तव्यात्तमहाननः  
०१,२१९।०३३च् दीप्तोर्ध्वकेशः पिङ्गाक्षः पिबन् प्राणभृतां वसाम्  
०१,२१९।०३४अ तां स कृष्णार्जुनकृतां सुधां प्राप्य हुताशनः  
०१,२१९।०३४च् बभूव मुदितस् तृप्तः परां निर्वृतिम् आगतः  
०१,२१९।०३५अ अथासुरं मयं नाम तक्षकस्य निवेशनात्  
०१,२१९।०३५च् विप्रद्रवन्तं सहसा ददर्श मधुसूदनः  
०१,२१९।०३६अ तम् अग्निः प्रार्थयाम् आस दिधक्षुर् वातसारथिः  
०१,२१९।०३६च् देहवान् वै जटी भूत्वा नदंश् च जलदो यथा  
०१,२१९।०३६द्*२१३५_०१ ज्ञात्वा तं दानवेन्द्राणां मयं वै शिल्पिनां वरम्  
०१,२१९।०३६ए जिघांसुर् वासुदेवश् च चक्रम् उद्यम्य विष्ठितः  
०१,२१९।०३६फ़्*२१३६_०१ जिह्वया लेलिहानो ऽग्निर् मयं दग्धुं तम् अन्वगात्  
०१,२१९।०३७अ स चक्रम् उद्यतं दृष्ट्वा दिधक्षुं च हुताशनम्  
०१,२१९।०३७च् अभिधावार्जुनेत्य् एवं मयश् चुक्रोश भारत  
०१,२१९।०३८अ तस्य भीतस्वनं श्रुत्वा मा भैर् इति धनञ्जयः  
०१,२१९।०३८च् प्रत्युवाच मयं पार्थो जीवयन्न् इव भारत  
०१,२१९।०३८द्*२१३७_०१ तं न भेतव्यम् इत्य् आह मयं पार्थो दयापरः  
०१,२१९।०३९अ तं पार्थेनाभये दत्ते नमुचेर् भ्रातरं मयम्  
०१,२१९।०३९च् न हन्तुम् ऐच्छद् दाशार्हः पावको न ददाह च  
०१,२१९।०३९द्*२१३८=०० वैशम्पायन उवाच  
०१,२१९।०३९द्*२१३८_०१ तद् वनं पावको धीमान् दिनानि दश पञ्च च  
०१,२१९।०३९द्*२१३८_०२ ददाह कृष्णपार्थाभ्यां रक्षितः पाकशासनात्  
०१,२१९।०४०अ तस्मिन् वने दह्यमाने षड् अग्निर् न ददाह च  
०१,२१९।०४०च् अश्वसेनं मयं चापि चतुरः शार्ङ्गकान् इति  
०१,२२०।००१ जनमेजय उवाच  
०१,२२०।००१अ किमर्थं शार्ङ्गकान् अग्निर् न ददाह तथागते  
०१,२२०।००१च् तस्मिन् वने दह्यमाने ब्रह्मन्न् एतद् वदाशु मे  
०१,२२०।००२अ अदाहे ह्य् अश्वसेनस्य दानवस्य मयस्य च  
०१,२२०।००२च् कारणं कीर्तितं ब्रह्मञ् शार्ङ्गकानां न कीर्तितम्  
०१,२२०।००३अ तद् एतद् अद्भुतं ब्रह्मञ् शार्ङ्गानाम् अविनाशनम्  
०१,२२०।००३च् कीर्तयस्वाग्निसम्मर्दे कथं ते न विनाशिताः  
०१,२२०।००४ वैशम्पायन उवाच  
०१,२२०।००४अ यदर्थं शार्ङ्गकान् अग्निर् न ददाह तथागते  
०१,२२०।००४ब्*२१३९_०१ तस्मिन् वने दह्यमाने सर्वभूतभयङ्करः  
०१,२२०।००४च् तत् ते सर्वं यथावृत्तं कथयिष्यामि भारत  
०१,२२०।००५अ धर्मज्ञानां मुख्यतमस् तपस्वी संशितव्रतः  
०१,२२०।००५च् आसीन् महर्षिः श्रुतवान् मन्दपाल इति श्रुतः  
०१,२२०।००६अ स मार्गम् आस्थितो राजन्न् ऋषीणाम् ऊर्ध्वरेतसाम्  
०१,२२०।००६च् स्वाध्यायवान् धर्मरतस् तपस्वी विजितेन्द्रियः  
०१,२२०।००७अ स गत्वा तपसः पारं देहम् उत्सृज्य भारत  
०१,२२०।००७च् जगाम पितृलोकाय न लेभे तत्र तत् फलम्  
०१,२२०।००८अ स लोकान् अफलान् दृष्ट्वा तपसा निर्जितान् अपि  
०१,२२०।००८च् पप्रच्छ धर्मराजस्य समीपस्थान् दिवौकसः  
०१,२२०।००९अ किमर्थम् आवृता लोका ममैते तपसार्जिताः  
०१,२२०।००९च् किं मया न कृतं तत्र यस्येदं कर्मणः फलम्  
०१,२२०।०१०अ तत्राहं तत् करिष्यामि यदर्थम् इदम् आवृतम्  
०१,२२०।०१०ब्*२१४०_०१ आप्नोमि सफलांल् लोकांस् तत् कर्म ब्रूत माचिरम्  
०१,२२०।०१०च् फलम् एतस्य तपसः कथयध्वं दिवौकसः  
०१,२२०।०११ देवा ऊचुः  
०१,२२०।०११अ ऋणिनो मानवा ब्रह्मञ् जायन्ते येन तच् छृणु  
०१,२२०।०११च् क्रियाभिर् ब्रह्मचर्येण प्रजया च न संशयः  
०१,२२०।०१२अ तद् अपाक्रियते सर्वं यज्ञेन तपसा सुतैः  
०१,२२०।०१२च् तपस्वी यज्ञकृच् चासि न तु ते विद्यते प्रजा  
०१,२२०।०१३अ त इमे प्रसवस्यार्थे तव लोकाः समावृताः  
०१,२२०।०१३च् प्रजायस्व ततो लोकान् उपभोक्तासि शाश्वतान्  
०१,२२०।०१४अ पुन्नाम्नो नरकात् पुत्रस् त्रातीति पितरं मुने  
०१,२२०।०१४च् तस्माद् अपत्यसन्ताने यतस्व द्विजसत्तम  
०१,२२०।०१५ वैशम्पायन उवाच  
०१,२२०।०१५अ तच् छ्रुत्वा मन्दपालस् तु तेषां वाक्यं दिवौकसाम्  
०१,२२०।०१५च् क्व नु शीघ्रम् अपत्यं स्याद् बहुलं चेत्य् अचिन्तयत्  
०१,२२०।०१६अ स चिन्तयन्न् अभ्यगच्छद् बहुलप्रसवान् खगान्  
०१,२२०।०१६च् शार्ङ्गिकां शार्ङ्गको भूत्वा जरितां समुपेयिवान्  
०१,२२०।०१७अ तस्यां पुत्रान् अजनयच् चतुरो ब्रह्मवादिनः  
०१,२२०।०१७च् तान् अपास्य स तत्रैव जगाम लपितां प्रति  
०१,२२०।०१७ए बालान् सुतान् अण्डगतान् मात्रा सह मुनिर् वने  
०१,२२०।०१८अ तस्मिन् गते महाभागे लपितां प्रति भारत  
०१,२२०।०१८च् अपत्यस्नेहसंविग्ना जरिता बह्व् अचिन्तयत्  
०१,२२०।०१९अ तेन त्यक्तान् असन्त्याज्यान् ऋषीन् अण्डगतान् वने  
०१,२२०।०१९च् नाजहत् पुत्रकान् आर्ता जरिता खाण्डवे नृप  
०१,२२०।०१९ए बभार चैतान् सञ्जातान् स्ववृत्त्या स्नेहविक्लवा  
०१,२२०।०२०अ ततो ऽग्निं खाण्डवं दग्धुम् आयान्तं दृष्टवान् ऋषिः  
०१,२२०।०२०च् मन्दपालश् चरंस् तस्मिन् वने लपितया सह  
०१,२२०।०२१अ तं सङ्कल्पं विदित्वास्य ज्ञात्वा पुत्रांश् च बालकान्  
०१,२२०।०२१ब्*२१४१_०१ महर्षिर् मन्दपालो ऽसौ वधात् स्तोतुं प्रचक्रमे  
०१,२२०।०२१च् सो ऽभितुष्टाव विप्रर्षिर् ब्राह्मणो जातवेदसम्  
०१,२२०।०२१ए पुत्रान् परिददद् भीतो लोकपालं महौजसम्  
०१,२२०।०२२ मन्दपाल उवाच  
०१,२२०।०२२अ त्वम् अग्ने सर्वदेवानां मुखं त्वम् असि हव्यवाट्  
०१,२२०।०२२च् त्वम् अन्तः सर्वभूतानां गूढश् चरसि पावक  
०१,२२०।०२३अ त्वाम् एकम् आहुः कवयस् त्वाम् आहुस् त्रिविधं पुनः  
०१,२२०।०२३च् त्वाम् अष्टधा कल्पयित्वा यज्ञवाहम् अकल्पयन्  
०१,२२०।०२४अ त्वया सृष्टम् इदं विश्वं वदन्ति परमर्षयः  
०१,२२०।०२४च् त्वद् ऋते हि जगत् कृत्स्नं सद्यो न स्याद् धुताशन  
०१,२२०।०२५अ तुभ्यं कृत्वा नमो विप्राः स्वकर्मविजितां गतिम्  
०१,२२०।०२५च् गच्छन्ति सह पत्नीभिः सुतैर् अपि च शाश्वतीम्  
०१,२२०।०२६अ त्वाम् अग्ने जलदान् आहुः खे विषक्तान् सविद्युतः  
०१,२२०।०२६च् दहन्ति सर्वभूतानि त्वत्तो निष्क्रम्य हायनाः  
०१,२२०।०२७अ जातवेदस् तवैवेयं विश्वसृष्टिर् महाद्युते  
०१,२२०।०२७च् तवैव कर्म विहितं भूतं सर्वं चराचरम्  
०१,२२०।०२८अ त्वयापो विहिताः पूर्वं त्वयि सर्वम् इदं जगत्  
०१,२२०।०२८च् त्वयि हव्यं च कव्यं च यथावत् सम्प्रतिष्ठितम्  
०१,२२०।०२९अ अग्ने त्वम् एव ज्वलनस् त्वं धाता त्वं बृहस्पतिः  
०१,२२०।०२९च् त्वम् अश्विनौ यमौ मित्रः सोमस् त्वम् असि चानिलः  
०१,२२०।०२९द्*२१४२_०१ ब्रह्मा भवान् समुत्तस्थौ स्थितिहेतुर् जनार्दनः  
०१,२२०।०२९द्*२१४२_०२ प्रलये चैव कालाग्नी रुद्ररूपी विभावसुः  
०१,२२०।०२९द्*२१४२_०३ जरायुणावृतं गर्भं पासि देव जगत्पते  
०१,२२०।०२९द्*२१४२_०४ त्वम् आत्मा जगतः स्तुत्यो देवदेव नमो ऽस्तु ते  
०१,२२०।०२९द्*२१४३_०१ मम पुत्रांश् च पौत्रांश् च पत्नीं रक्ष हुताशन  
०१,२२०।०२९द्*२१४३_०२ गृहं क्षेत्रं पशून् रक्ष रक्ष मां सर्व सर्वदा  
०१,२२०।०३० वैशम्पायन उवाच  
०१,२२०।०३०अ एवं स्तुतस् ततस् तेन मन्दपालेन पावकः  
०१,२२०।०३०च् तुतोष तस्य नृपते मुनेर् अमिततेजसः  
०१,२२०।०३०ए उवाच चैनं प्रीतात्मा किम् इष्टं करवाणि ते  
०१,२२०।०३१अ तम् अब्रवीन् मन्दपालः प्राञ्जलिर् हव्यवाहनम्  
०१,२२०।०३१च् प्रदहन् खाण्डवं दावं मम पुत्रान् विसर्जय  
०१,२२०।०३१द्*२१४४_०१ भार्यां रक्ष गृहं रक्ष पशुं मे रक्ष सर्वदा  
०१,२२०।०३१द्*२१४४_०२ पतन्तु हेतयः सर्वे स्वन्यद् अस्मत् तवाभिभो  
०१,२२०।०३१द्*२१४४_०३ सर्वत्र सर्वदास्माकं शिवो भव हुताशन  
०१,२२०।०३२अ तथेति तत् प्रतिश्रुत्य भगवान् हव्यवाहनः  
०१,२२०।०३२च् खाण्डवे तेन कालेन प्रजज्वाल दिधक्षया  
०१,२२१।००१ वैशम्पायन उवाच  
०१,२२१।००१अ ततः प्रज्वलिते शुक्रे शार्ङ्गकास् ते सुदुःखिताः  
०१,२२१।००१च् व्यथिताः परमोद्विग्ना नाधिजग्मुः परायणम्  
०१,२२१।००२अ निशाम्य पुत्रकान् बालान् माता तेषां तपस्विनी  
०१,२२१।००२च् जरिता दुःखसन्तप्ता विललाप नरेश्वर  
०१,२२१।००३अ अयम् अग्निर् दहन् कक्षम् इत आयाति भीषणः  
०१,२२१।००३च् जगत् सन्दीपयन् भीमो मम दुःखविवर्धनः  
०१,२२१।००४अ इमे च मां कर्षयन्ति शिशवो मन्दचेतसः  
०१,२२१।००४च् अबर्हाश् चरणैर् हीनाः पूर्वेषां नः परायणम्  
०१,२२१।००४ए त्रासयंश् चायम् आयाति लेलिहानो महीरुहान्  
०१,२२१।००५अ अशक्तिमत्त्वाच् च सुता न शक्ताः सरणे मम  
०१,२२१।००५च् आदाय च न शक्तास्मि पुत्रान् सरितुम् अन्यतः  
०१,२२१।००६अ न च त्यक्तुम् अहं शक्ता हृदयं दूयतीव मे  
०१,२२१।००६ब्*२१४५_०१ कथं प्रदीप्ताज् ज्वलनाद् विमुच्येरन् सुता मम  
०१,२२१।००६ब्*२१४५_०२ मन्दभाग्या सपुत्राहं किं करिष्यामि शोचती  
०१,२२१।००६च् कं नु जह्याम् अहं पुत्रं कम् आदाय व्रजाम्य् अहम्  
०१,२२१।००७अ किं नु मे स्यात् कृतं कृत्वा मन्यध्वं पुत्रकाः कथम्  
०१,२२१।००७च् चिन्तयाना विमोक्षं वो नाधिगच्छामि किं चन  
०१,२२१।००७ए छादयित्वा च वो गात्रैः करिष्ये मरणं सह  
०१,२२१।००८अ जरितारौ कुलं हीदं ज्येष्ठत्वेन प्रतिष्ठितम्  
०१,२२१।००८च् सारिसृक्वः प्रजायेत पितॄणां कुलवर्धनः  
०१,२२१।००९अ स्तम्बमित्रस् तपः कुर्याद् द्रोणो ब्रह्मविद् उत्तमः  
०१,२२१।००९च् इत्य् एवम् उक्त्वा प्रययौ पिता वो निर्घृणः पुरा  
०१,२२१।००९द्*२१४६_०१ सहैव चरितुं बालैर् न शक्नोमि तपोवने  
०१,२२१।०१०अ कम् उपादाय शक्येत गन्तुं कस्यापद् उत्तमा  
०१,२२१।०१०च् किं नु कृत्वा कृतं कार्यं भवेद् इति च विह्वला  
०१,२२१।०११अ नापश्यत् स्वधिया मोक्षं स्वसुतानां तदानलात्  
०१,२२१।०११च् एवं ब्रुवन्तीं शार्ङ्गास् ते प्रत्यूचुर् अथ मातरम्  
०१,२२१।०१२अ स्नेहम् उत्सृज्य मातस् त्वं पत यत्र न हव्यवाट्  
०१,२२१।०१२च् अस्मासु हि विनष्टेषु भवितारः सुतास् तव  
०१,२२१।०१२ए त्वयि मातर् विनष्टायां न नः स्यात् कुलसन्ततिः  
०१,२२१।०१३अ अन्ववेक्ष्यैतद् उभयं क्षमं स्याद् यत् कुलस्य नः  
०१,२२१।०१३च् तद् वै कर्तुं परः कालो मातर् एष भवेत् तव  
०१,२२१।०१४अ मा वै कुलविनाशाय स्नेहं कार्षीः सुतेषु नः  
०१,२२१।०१४च् न हीदं कर्म मोघं स्याल् लोककामस्य नः पितुः  
०१,२२१।०१५ जरितोवाच  
०१,२२१।०१५अ इदम् आखोर् बिलं भूमौ वृक्षस्यास्य समीपतः  
०१,२२१।०१५च् तद् आविशध्वं त्वरिता वह्नेर् अत्र न वो भयम्  
०१,२२१।०१६अ ततो ऽहं पांसुना छिद्रम् अपिधास्यामि पुत्रकाः  
०१,२२१।०१६च् एवं प्रतिकृतं मन्ये ज्वलतः कृष्णवर्त्मनः  
०१,२२१।०१७अ तत एष्याम्य् अतीते ऽग्नौ विहर्तुं पांसुसञ्चयम्  
०१,२२१।०१७च् रोचताम् एष वोपायो विमोक्षाय हुताशनात्  
०१,२२१।०१८ शार्ङ्गका ऊचुः  
०१,२२१।०१८अ अबर्हान् मांसभूतान् नः क्रव्यादाखुर् विनाशयेत्  
०१,२२१।०१८च् पश्यमाना भयम् इदं न शक्ष्यामो निषेवितुम्  
०१,२२१।०१९अ कथम् अग्निर् न नो दह्यात् कथम् आखुर् न भक्षयेत्  
०१,२२१।०१९च् कथं न स्यात् पिता मोघः कथं माता ध्रियेत नः  
०१,२२१।०२०अ बिल आखोर् विनाशः स्याद् अग्नेर् आकाशचारिणाम्  
०१,२२१।०२०च् अन्ववेक्ष्यैतद् उभयं श्रेयान् दाहो न भक्षणम्  
०१,२२१।०२१अ गर्हितं मरणं नः स्याद् आखुना खादता बिले  
०१,२२१।०२१च् शिष्टाद् इष्टः परित्यागः शरीरस्य हुताशनात्  
०१,२२१।०२१द्*२१४७_०१ अग्निदाहे तु नियतं ब्रह्मलोके ध्रुवा गतिः  
०१,२२२।००१ जरितोवाच  
०१,२२२।००१अ अस्माद् बिलान् निष्पतितं श्येन आखुं जहार तम्  
०१,२२२।००१च् क्षुद्रं गृहीत्वा पादाभ्यां भयं न भविता ततः  
०१,२२२।००२ शार्ङ्गका ऊचुः  
०१,२२२।००२अ न हृतं तं वयं विद्मः श्येनेनाखुं कथं चन  
०१,२२२।००२च् अन्ये ऽपि भवितारो ऽत्र तेभ्यो ऽपि भयम् एव नः  
०१,२२२।००३अ संशयो ह्य् अग्निर् आगच्छेद् दृष्टं वायोर् निवर्तनम्  
०१,२२२।००३च् मृत्युर् नो बिलवासिभ्यो भवेन् मातर् असंशयम्  
०१,२२२।००४अ निःसंशयात् संशयितो मृत्युर् मातर् विशिष्यते  
०१,२२२।००४च् चर खे त्वं यथान्यायं पुत्रान् वेत्स्यसि शोभनान्  
०१,२२२।००५ जरितोवाच  
०१,२२२।००५अ अहं वै श्येनम् आयान्तम् अद्राक्षं बिलम् अन्तिकात्  
०१,२२२।००५च् सञ्चरन्तं समादाय जहाराखुं बिलाद् बली  
०१,२२२।००६अ तं पतन्तम् अहं श्येनं त्वरिता पृष्ठतो ऽन्वगाम्  
०१,२२२।००६च् आशिषो ऽस्य प्रयुञ्जाना हरतो मूषकं बिलात्  
०१,२२२।००६द्*२१४८_०१ नमो ऽस्तु ते श्येनराज रक्षिता राजवत् त्वया  
०१,२२२।००७अ यो नो द्वेष्टारम् आदाय श्येनराज प्रधावसि  
०१,२२२।००७च् भव त्वं दिवम् आस्थाय निरमित्रो हिरण्मयः  
०१,२२२।००८अ यदा स भक्षितस् तेन क्षुधितेन पतत्रिणा  
०१,२२२।००८च् तदाहं तम् अनुज्ञाप्य प्रत्युपायां गृहान् प्रति  
०१,२२२।००९अ प्रविशध्वं बिलं पुत्रा विश्रब्धा नास्ति वो भयम्  
०१,२२२।००९च् श्येनेन मम पश्यन्त्या हृत आखुर् न संशयः  
०१,२२२।०१० शार्ङ्गका ऊचुः  
०१,२२२।०१०अ न विद्म वै वयं मातर् हृतम् आखुम् इतः पुरा  
०१,२२२।०१०च् अविज्ञाय न शक्ष्यामो बिलम् आविशतुं वयम्  
०१,२२२।०११ जरितोवाच  
०१,२२२।०११अ अहं हि तं प्रजानामि हृतं श्येनेन मूषकम्  
०१,२२२।०११च् अत एव भयं नास्ति क्रियतां वचनं मम  
०१,२२२।०१२ शार्ङ्गका ऊचुः  
०१,२२२।०१२अ न त्वं मिथ्योपचारेण मोक्षयेथा भयं महत्  
०१,२२२।०१२च् समाकुलेषु ज्ञानेषु न बुद्धिकृतम् एव तत्  
०१,२२२।०१३अ न चोपकृतम् अस्माभिर् न चास्मान् वेत्थ ये वयम्  
०१,२२२।०१३च् पीड्यमाना भरस्य् अस्मान् का सती के वयं तव  
०१,२२२।०१४अ तरुणी दर्शनीयासि समर्था भर्तुर् एषणे  
०१,२२२।०१४च् अनुगच्छ स्वभर्तारं पुत्रान् आप्स्यसि शोभनान्  
०१,२२२।०१५अ वयम् अप्य् अग्निम् आविश्य लोकान् प्राप्स्यामहे शुभान्  
०१,२२२।०१५च् अथास्मान् न दहेद् अग्निर् आयास् त्वं पुनर् एव नः  
०१,२२२।०१५द्*२१४९_०१ समागमश् च भविता त्वं वै शोकं च मा कृथाः  
०१,२२२।०१६ वैशम्पायन उवाच  
०१,२२२।०१६अ एवम् उक्ता ततः शार्ङ्गी पुत्रान् उत्सृज्य खाण्डवे  
०१,२२२।०१६च् जगाम त्वरिता देशं क्षेमम् अग्नेर् अनाश्रयम्  
०१,२२२।०१७अ ततस् तीक्ष्णार्चिर् अभ्यागाज् ज्वलितो हव्यवाहनः  
०१,२२२।०१७च् यत्र शार्ङ्गा बभूवुस् ते मन्दपालस्य पुत्रकाः  
०१,२२२।०१८अ ते शार्ङ्गा ज्वलनं दृष्ट्वा ज्वलितं स्वेन तेजसा  
०१,२२२।०१८ब्*२१५०_०१ व्यथिताः करुणा वाचः श्रावयाम् आसुर् अन्तिकात्  
०१,२२२।०१८च् जरितारिस् ततो वाचं श्रावयाम् आस पावकम्  
०१,२२३।००१ जरितारिर् उवाच  
०१,२२३।००१अ पुरतः कृच्छ्रकालस्य धीमाञ् जागर्ति पूरुषः  
०१,२२३।००१च् स कृच्छ्रकालं सम्प्राप्य व्यथां नैवैति कर्हि चित्  
०१,२२३।००१द्*२१५१_०१ कथं नाम पितास्माकं दुःखापन्ना वशन्त्विते (सिच्)  
०१,२२३।००२अ यस् तु कृच्छ्रम् असम्प्राप्तं विचेता नावबुध्यते  
०१,२२३।००२च् स कृच्छ्रकाले व्यथितो न प्रजानाति किं चन  
०१,२२३।००३ सारिसृक्व उवाच  
०१,२२३।००३अ धीरस् त्वम् असि मेधावी प्राणकृच्छ्रम् इदं च नः  
०१,२२३।००३च् शूरः प्राज्ञो बहूनां हि भवत्य् एको न संशयः  
०१,२२३।००४ स्तम्बमित्र उवाच  
०१,२२३।००४अ ज्येष्ठस् त्राता भवति वै ज्येष्ठो मुञ्चति कृच्छ्रतः  
०१,२२३।००४च् ज्येष्ठश् चेन् न प्रजानाति कनीयान् किं करिष्यति  
०१,२२३।००५ द्रोण उवाच  
०१,२२३।००५अ हिरण्यरेतास् त्वरितो ज्वलन्न् आयाति नः क्षयम्  
०१,२२३।००५च् सप्तजिह्वो ऽनलः क्षामो लेलिहानोपसर्पति  
०१,२२३।००६ वैशम्पायन उवाच  
०१,२२३।००६अ एवम् उक्तो भ्रातृभिस् तु जरितारिर् विभावसुम्  
०१,२२३।००६च् तुष्टाव प्राञ्जलिर् भूत्वा यथा तच् छृणु पार्थिव  
०१,२२३।००७ जरितारिर् उवाच  
०१,२२३।००७अ आत्मासि वायोः पवनः शरीरम् उत वीरुधाम्  
०१,२२३।००७च् योनिर् आपश् च ते शुक्र योनिस् त्वम् असि चाम्भसः  
०१,२२३।००८अ ऊर्ध्वं चाधश् च गच्छन्ति विसर्पन्ति च पार्श्वतः  
०१,२२३।००८च् अर्चिषस् ते महावीर्य रश्मयः सवितुर् यथा  
०१,२२३।००९ सारिसृक्व उवाच  
०१,२२३।००९अ माता प्रपन्ना पितरं न विद्मः; पक्षाश् च नो न प्रजाताब्जकेतो  
०१,२२३।००९च् न नस् त्राता विद्यते ऽग्ने त्वद् अन्यस्; तस्माद् धि नः परिरक्षैकवीर  
०१,२२३।०१०अ यद् अग्ने ते शिवं रूपं ये च ते सप्त हेतयः  
०१,२२३।०१०च् तेन नः परिरक्षाद्य ईडितः शरणैषिणः  
०१,२२३।०११अ त्वम् एवैकस् तपसे जातवेदो; नान्यस् तप्ता विद्यते गोषु देव  
०१,२२३।०११च् ऋषीन् अस्मान् बालकान् पालयस्व; परेणास्मान् प्रैहि वै हव्यवाह  
०१,२२३।०१२ स्तम्बमित्र उवाच  
०१,२२३।०१२अ सर्वम् अग्ने त्वम् एवैकस् त्वयि सर्वम् इदं जगत्  
०१,२२३।०१२च् त्वं धारयसि भूतानि भुवनं त्वं बिभर्षि च  
०१,२२३।०१३अ त्वम् अग्निर् हव्यवाहस् त्वं त्वम् एव परमं हविः  
०१,२२३।०१३च् मनीषिणस् त्वां यजन्ते बहुधा चैकधैव च  
०१,२२३।०१४अ सृष्ट्वा लोकांस् त्रीन् इमान् हव्यवाह; प्राप्ते काले पचसि पुनः समिद्धः  
०१,२२३।०१४च् सर्वस्यास्य भुवनस्य प्रसूतिस्; त्वम् एवाग्ने भवसि पुनः प्रतिष्ठा  
०१,२२३।०१५अ त्वम् अन्नं प्राणिनां भुक्तम् अन्तर्भूतो जगत्पते  
०१,२२३।०१५च् नित्यं प्रवृद्धः पचसि त्वयि सर्वं प्रतिष्ठितम्  
०१,२२३।०१६ द्रोण उवाच  
०१,२२३।०१६अ सूर्यो भूत्वा रश्मिभिर् जातवेदो; भूमेर् अम्भो भूमिजातान् रसांश् च  
०१,२२३।०१६च् विश्वान् आदाय पुनर् उत्सर्गकाले; सृष्ट्वा वृष्ट्या भावयसीह शुक्र  
०१,२२३।०१७अ त्वत्त एताः पुनः शुक्र वीरुधो हरितच्छदाः  
०१,२२३।०१७च् जायन्ते पुष्करिण्यश् च समुद्रश् च महोदधिः  
०१,२२३।०१८अ इदं वै सद्म तिग्मांशो वरुणस्य परायणम्  
०१,२२३।०१८च् शिवस् त्राता भवास्माकं मास्मान् अद्य विनाशय  
०१,२२३।०१९अ पिङ्गाक्ष लोहितग्रीव कृष्णवर्त्मन् हुताशन  
०१,२२३।०१९च् परेण प्रैहि मुञ्चास्मान् सागरस्य गृहान् इव  
०१,२२३।०२० वैशम्पायन उवाच  
०१,२२३।०२०अ एवम् उक्तो जातवेदा द्रोणेनाक्लिष्टकर्मणा  
०१,२२३।०२०च् द्रोणम् आह प्रतीतात्मा मन्दपालप्रतिज्ञया  
०१,२२३।०२१अ ऋषिर् द्रोणस् त्वम् असि वै ब्रह्मैतद् व्याहृतं त्वया  
०१,२२३।०२१च् ईप्सितं ते करिष्यामि न च ते विद्यते भयम्  
०१,२२३।०२२अ मन्दपालेन यूयं हि मम पूर्वं निवेदिताः  
०१,२२३।०२२च् वर्जयेः पुत्रकान् मह्यं दहन् दावम् इति स्म ह  
०१,२२३।०२३अ यच् च तद् वचनं तस्य त्वया यच् चेह भाषितम्  
०१,२२३।०२३च् उभयं मे गरीयस् तद् ब्रूहि किं करवाणि ते  
०१,२२३।०२३ए भृशं प्रीतो ऽस्मि भद्रं ते ब्रह्मन् स्तोत्रेण ते विभो  
०१,२२३।०२४ द्रोण उवाच  
०१,२२३।०२४*२१५२_०१ त्वद्भक्तान् सर्वदेवेश जातवेदो महायशाः  
०१,२२३।०२४अ इमे मार्जारकाः शुक्र नित्यम् उद्वेजयन्ति नः  
०१,२२३।०२४च् एतान् कुरुष्व दंष्ट्रासु हव्यवाह सबान्धवान्  
०१,२२३।०२५ वैशम्पायन उवाच  
०१,२२३।०२५अ तथा तत् कृतवान् वह्निर् अभ्यनुज्ञाय शार्ङ्गकान्  
०१,२२३।०२५च् ददाह खाण्डवं चैव समिद्धो जनमेजय  
०१,२२४।००१ वैशम्पायन उवाच  
०१,२२४।००१अ मन्दपालो ऽपि कौरव्य चिन्तयानः सुतांस् तदा  
०१,२२४।००१च् उक्तवान् अप्य् अशीतांशुं नैव स स्म न तप्यते  
०१,२२४।००२अ स तप्यमानः पुत्रार्थे लपिताम् इदम् अब्रवीत्  
०१,२२४।००२च् कथं न्व् अशक्ताः प्लवने लपिते मम पुत्रकाः  
०१,२२४।००३अ वर्धमाने हुतवहे वाते शीघ्रं प्रवायति  
०१,२२४।००३च् असमर्था विमोक्षाय भविष्यन्ति ममात्मजाः  
०१,२२४।००४अ कथं न्व् अशक्ता त्राणाय माता तेषां तपस्विनी  
०१,२२४।००४च् भविष्यत्य् असुखाविष्टा पुत्रत्राणम् अपश्यती  
०१,२२४।००५अ कथं नु सरणे ऽशक्तान् पतने च ममात्मजान्  
०१,२२४।००५च् सन्तप्यमाना अभितो वाशमानाभिधावती  
०१,२२४।००६अ जरितारिः कथं पुत्रः सारिसृक्वः कथं च मे  
०१,२२४।००६च् स्तम्बमित्रः कथं द्रोणः कथं सा च तपस्विनी  
०१,२२४।००७अ लालप्यमानं तम् ऋषिं मन्दपालं तथा वने  
०१,२२४।००७च् लपिता प्रत्युवाचेदं सासूयम् इव भारत  
०१,२२४।००८अ न ते सुतेष्व् अवेक्षास्ति तान् ऋषीन् उक्तवान् असि  
०१,२२४।००८च् तेजस्विनो वीर्यवन्तो न तेषां ज्वलनाद् भयम्  
०१,२२४।००९अ तथाग्नौ ते परीत्ताश् च त्वया हि मम सन्निधौ  
०१,२२४।००९च् प्रतिश्रुतं तथा चेति ज्वलनेन महात्मना  
०१,२२४।०१०अ लोकपालो ऽनृतां वाचं न तु वक्ता कथं चन  
०१,२२४।०१०च् समर्थास् ते च वक्तारो न ते तेष्व् अस्ति मानसम्  
०१,२२४।०११अ ताम् एव तु ममामित्रीं चिन्तयन् परितप्यसे  
०१,२२४।०११च् ध्रुवं मयि न ते स्नेहो यथा तस्यां पुराभवत्  
०१,२२४।०१२अ न हि पक्षवता न्याय्यं निःस्नेहेन सुहृज्जने  
०१,२२४।०१२च् पीड्यमान उपद्रष्टुं शक्तेनात्मा कथं चन  
०१,२२४।०१३अ गच्छ त्वं जरिताम् एव यदर्थं परितप्यसे  
०१,२२४।०१३च् चरिष्याम्य् अहम् अप्य् एका यथा कापुरुषे तथा  
०१,२२४।०१४ मन्दपाल उवाच  
०१,२२४।०१४अ नाहम् एवं चरे लोके यथा त्वम् अभिमन्यसे  
०१,२२४।०१४च् अपत्यहेतोर् विचरे तच् च कृच्छ्रगतं मम  
०१,२२४।०१५अ भूतं हित्वा भविष्ये ऽर्थे यो ऽवलम्बेत मन्दधीः  
०१,२२४।०१५च् अवमन्येत तं लोको यथेच्छसि तथा कुरु  
०१,२२४।०१६अ एष हि ज्वलमानो ऽग्निर् लेलिहानो महीरुहान्  
०१,२२४।०१६च् द्वेष्यं हि हृदि सन्तापं जनयत्य् अशिवं मम  
०१,२२४।०१७ वैशम्पायन उवाच  
०१,२२४।०१७अ तस्माद् देशाद् अतिक्रान्ते ज्वलने जरिता ततः  
०१,२२४।०१७च् जगाम पुत्रकान् एव त्वरिता पुत्रगृद्धिनी  
०१,२२४।०१८अ सा तान् कुशलिनः सर्वान् निर्मुक्ताञ् जातवेदसः  
०१,२२४।०१८च् रोरूयमाणा कृपणा सुतान् दृष्टवती वने  
०१,२२४।०१९अ अश्रद्धेयतमं तेषां दर्शनं सा पुनः पुनः  
०१,२२४।०१९च् एकैकशश् च तान् पुत्रान् क्रोशमानान्वपद्यत  
०१,२२४।०१९द्*२१५३_०१ जरिता तु परिष्वज्य पुत्रस्नेहाद् अचुम्बत  
०१,२२४।०२०अ ततो ऽभ्यगच्छत् सहसा मन्दपालो ऽपि भारत  
०१,२२४।०२०च् अथ ते सर्व एवैनं नाभ्यनन्दन्त वै सुताः  
०१,२२४।०२०द्*२१५४_०१ गुरुत्वान् मन्दपालस्य तपसश् च विशेषतः  
०१,२२४।०२०द्*२१५४_०२ अभिवादयामहे सर्वे जातपक्षाः प्रसादतः  
०१,२२४।०२०द्*२१५४_०३ एवम् उक्तवतां तेषां प्रतिनन्द्य महातपाः  
०१,२२४।०२०द्*२१५४_०४ परिष्वज्य च तान् पुत्रान् मूर्ध्न्य् उपाघ्राय बालकान्  
०१,२२४।०२०द्*२१५४_०५ पुत्रस्पर्शात् तु या प्रीतिस् ताम् अवाप स गौतमः  
०१,२२४।०२०द्*२१५५_०१ गुरुत्वान् मन्दपालस्य इति पादान्तिकं गताः  
०१,२२४।०२१अ लालप्यमानम् एकैकं जरितां च पुनः पुनः  
०१,२२४।०२१च् नोचुस् ते वचनं किं चित् तम् ऋषिं साध्व् असाधु वा  
०१,२२४।०२२ मन्दपाल उवाच  
०१,२२४।०२२अ ज्येष्ठः सुतस् ते कतमः कतमस् तदनन्तरः  
०१,२२४।०२२च् मध्यमः कतमः पुत्रः कनिष्ठः कतमश् च ते  
०१,२२४।०२३अ एवं ब्रुवन्तं दुःखार्तं किं मां न प्रतिभाषसे  
०१,२२४।०२३च् कृतवान् अस्मि हव्याशे नैव शान्तिम् इतो लभे  
०१,२२४।०२३द्*२१५६_०१ एवम् उक्त्वा तु तां पत्नीं मन्दपालस् तथास्पृशत्  
०१,२२४।०२४ जरितोवाच  
०१,२२४।०२४अ किं ते ज्येष्ठे सुते कार्यं किम् अनन्तरजेन वा  
०१,२२४।०२४च् किं च ते मध्यमे कार्यं किं कनिष्ठे तपस्विनि  
०१,२२४।०२५अ यस् त्वं मां सर्वशो हीनाम् उत्सृज्यासि गतः पुरा  
०१,२२४।०२५च् ताम् एव लपितां गच्छ तरुणीं चारुहासिनीम्  
०१,२२४।०२६ मन्दपाल उवाच  
०१,२२४।०२६अ न स्त्रीणां विद्यते किं चिद् अन्यत्र पुरुषान्तरात्  
०१,२२४।०२६च् सापत्नकम् ऋते लोके भवितव्यं हि तत् तथा  
०१,२२४।०२६द्*२१५७_०१ वैराग्निदीपनं चैव भृशम् उद्वेगकारि च  
०१,२२४।०२६द्*२१५८_०१ स्त्रीणां सदा हि सापत्न्यं भवितव्यं हि तत् तथा  
०१,२२४।०२७अ सुव्रतापि हि कल्याणी सर्वलोकपरिश्रुता  
०१,२२४।०२७च् अरुन्धती पर्यशङ्कद् वसिष्ठम् ऋषिसत्तमम्  
०१,२२४।०२८अ विशुद्धभावम् अत्यन्तं सदा प्रियहिते रतम्  
०१,२२४।०२८च् सप्तर्षिमध्यगं वीरम् अवमेने च तं मुनिम्  
०१,२२४।०२९अ अपध्यानेन सा तेन धूमारुणसमप्रभा  
०१,२२४।०२९च् लक्ष्यालक्ष्या नाभिरूपा निमित्तम् इव लक्ष्यते  
०१,२२४।०३०अ अपत्यहेतोः सम्प्राप्तं तथा त्वम् अपि माम् इह  
०१,२२४।०३०च् इष्टम् एवङ्गते हित्वा सा तथैव च वर्तसे  
०१,२२४।०३१अ नैव भार्येति विश्वासः कार्यः पुंसा कथं चन  
०१,२२४।०३१च् न हि कार्यम् अनुध्याति भार्या पुत्रवती सती  
०१,२२४।०३२ वैशम्पायन उवाच  
०१,२२४।०३२अ ततस् ते सर्व एवैनं पुत्राः सम्यग् उपासिरे  
०१,२२४।०३२च् स च तान् आत्मजान् राजन्न् आश्वासयितुम् आरभत्  
०१,२२५।००१ मन्दपाल उवाच  
०१,२२५।००१अ युष्माकं परिरक्षार्थं विज्ञप्तो ज्वलनो मया  
०१,२२५।००१च् अग्निना च तथेत्य् एवं पूर्वम् एव प्रतिश्रुतम्  
०१,२२५।००२अ अग्नेर् वचनम् आज्ञाय मातुर् धर्मज्ञतां च वः  
०१,२२५।००२च् युष्माकं च परं वीर्यं नाहं पूर्वम् इहागतः  
०१,२२५।००३अ न सन्तापो हि वः कार्यः पुत्रका मरणं प्रति  
०१,२२५।००३च् ऋषीन् वेद हुताशो ऽपि ब्रह्म तद् विदितं च वः  
०१,२२५।००४ वैशम्पायन उवाच  
०१,२२५।००४अ एवम् आश्वास्य पुत्रान् स भार्यां चादाय भारत  
०१,२२५।००४च् मन्दपालस् ततो देशाद् अन्यं देशं जगाम ह  
०१,२२५।००५अ भगवान् अपि तिग्मांशुः समिद्धं खाण्डवं वनम्  
०१,२२५।००५च् ददाह सह कृष्णाभ्यां जनयञ् जगतो ऽभयम्  
०१,२२५।००६अ वसामेदोवहाः कुल्यास् तत्र पीत्वा च पावकः  
०१,२२५।००६च् अगच्छत् परमां तृप्तिं दर्शयाम् आस चार्जुनम्  
०१,२२५।००७अ ततो ऽन्तरिक्षाद् भगवान् अवतीर्य सुरेश्वरः  
०१,२२५।००७च् मरुद्गणवृतः पार्थं माधवं चाब्रवीद् इदम्  
०१,२२५।००८अ कृतं युवाभ्यां कर्मेदम् अमरैर् अपि दुष्करम्  
०१,२२५।००८च् वरान् वृणीतं तुष्टो ऽस्मि दुर्लभान् अप्य् अमानुषान्  
०१,२२५।००९अ पार्थस् तु वरयाम् आस शक्राद् अस्त्राणि सर्वशः  
०१,२२५।००९ब्*२१५९=०० अर्जुन उवाच  
०१,२२५।००९ब्*२१५९=०३ देवराज उवाच  
०१,२२५।००९ब्*२१५९_०१ अस्त्रं पाशुपतं देव वृणोमि वदतां वर  
०१,२२५।००९ब्*२१५९_०२ दिव्यान्य् अस्त्राणि चान्यानि ददस्व हरिवाहन  
०१,२२५।००९ब्*२१५९_०३ ऐन्द्रादीन् गृह्यतां पार्थ अस्त्राणि विधिपूर्वकम्  
०१,२२५।००९ब्*२१५९_०४ अस्त्रं पाशुपतं दिव्यं त्र्यम्बकस् ते प्रदास्यति  
०१,२२५।००९च् ग्रहीतुं तच् च शक्रो ऽस्य तदा कालं चकार ह  
०१,२२५।०१०अ यदा प्रसन्नो भगवान् महादेवो भविष्यति  
०१,२२५।०१०च् तुभ्यं तदा प्रदास्यामि पाण्डवास्त्राणि सर्वशः  
०१,२२५।०११अ अहम् एव च तं कालं वेत्स्यामि कुरुनन्दन  
०१,२२५।०११च् तपसा महता चापि दास्यामि तव तान्य् अहम्  
०१,२२५।०१२अ आग्नेयानि च सर्वाणि वायव्यानि तथैव च  
०१,२२५।०१२च् मदीयानि च सर्वाणि ग्रहीष्यसि धनञ्जय  
०१,२२५।०१३अ वासुदेवो ऽपि जग्राह प्रीतिं पार्थेन शाश्वतीम्  
०१,२२५।०१३च् ददौ च तस्मै देवेन्द्रस् तं वरं प्रीतिमांस् तदा  
०१,२२५।०१४अ दत्त्वा ताभ्यां वरं प्रीतः सह देवैर् मरुत्पतिः  
०१,२२५।०१४च् हुताशनम् अनुज्ञाप्य जगाम त्रिदिवं पुनः  
०१,२२५।०१५अ पावकश् चापि तं दावं दग्ध्वा समृगपक्षिणम्  
०१,२२५।०१५च् अहानि पञ्च चैकं च विरराम सुतर्पितः  
०१,२२५।०१६अ जग्ध्वा मांसानि पीत्वा च मेदांसि रुधिराणि च  
०१,२२५।०१६च् युक्तः परमया प्रीत्या ताव् उवाच विशां पते  
०१,२२५।०१७अ युवाभ्यां पुरुषाग्र्याभ्यां तर्पितो ऽस्मि यथासुखम्  
०१,२२५।०१७च् अनुजानामि वां वीरौ चरतं यत्र वाञ्छितम्  
०१,२२५।०१७द्*२१६०_०१ गाण्डीवं च धनुर् दिव्यम् अक्षय्यौ च महेषुधी  
०१,२२५।०१७द्*२१६०_०२ कपिध्वजो रथश् चायं तव दत्तौ महारथ  
०१,२२५।०१७द्*२१६०_०३ अनेन धनुषा चैव रथेनानेन भारत  
०१,२२५।०१७द्*२१६०_०४ विजेष्यसि रणे शत्रून् ससुरासुरमानुषान्  
०१,२२५।०१८अ एवं तौ समनुज्ञातौ पावकेन महात्मना  
०१,२२५।०१८च् अर्जुनो वासुदेवश् च दानवश् च मयस् तथा  
०१,२२५।०१९अ परिक्रम्य ततः सर्वे त्रयो ऽपि भरतर्षभ  
०१,२२५।०१९च् रमणीये नदीकूले सहिताः समुपाविशन्  
०१,२२५।०१९द्*२१६१_०१ ततो ऽब्रवीन् मयः पार्थं वासुदेवस्य सन्निधौ  
०१,२२५।०१९द्*२१६१_०२ प्राञ्जलिः श्लक्ष्णया वाचा पूजयित्वा पुनः पुनः  
०१,२२५।०१९द्@१२१=०००० जनमेजय उवाच  
०१,२२५।०१९द्@१२१=०००५ वैशम्पायन उवाच  
०१,२२५।०१९द्@१२१_०००१ ददाह भगवान् वह्निः किमर्थं खाण्डवं च तत्  
०१,२२५।०१९द्@१२१_०००२ कस्य वा विप्रियं कुर्वन् कस्य वा प्रियकाम्यया  
०१,२२५।०१९द्@१२१_०००३ न ह्य् अल्पे कारणे वह्निर् निर्बन्धं कर्तुम् अर्हति  
०१,२२५।०१९द्@१२१_०००४ दहनं प्रति विप्रेन्द्र खाण्डवस्येति मे मतिः  
०१,२२५।०१९द्@१२१_०००५ शृणु मे भावितो राजन् सर्वम् एव यथातथम्  
०१,२२५।०१९द्@१२१_०००६ यन्निमित्तं ददाहाग्निः खाण्डवं पृथिवीपते  
०१,२२५।०१९द्@१२१_०००७ बभूव राजा राजेन्द्र श्वेतकेतुर् इति श्रुतः  
०१,२२५।०१९द्@१२१_०००८ इक्ष्वाकूणाम् अतिरथो यज्वा विपुलदक्षिणः  
०१,२२५।०१९द्@१२१_०००९ जग्राह दीक्षां स नृपस् तदा वर्षसहस्रकीम्  
०१,२२५।०१९द्@१२१_००१० ऋत्विग्भिः सहितो धीमान् अयजज् जनमेजय  
०१,२२५।०१९द्@१२१_००११ तस्य सत्रे तदा तस्मिन् समागच्छन् महर्षयः  
०१,२२५।०१९द्@१२१_००१२ वेदवेदाङ्गविद्वांसो ब्राह्मणाश् च सहस्रशः  
०१,२२५।०१९द्@१२१_००१३ ततस् तु ऋत्विजस् तस्य धूमव्याकुललोचनाः  
०१,२२५।०१९द्@१२१_००१४ कालेन महता खिन्नास् तत्यजुस् ते नराधिपम्  
०१,२२५।०१९द्@१२१_००१५ ततः प्रसादयाम् आस ऋत्विजः स महीपतिः  
०१,२२५।०१९द्@१२१_००१६ चक्षुर् विकलतां प्राप्ता न प्रसीदुश् च तस्य ते  
०१,२२५।०१९द्@१२१_००१७ ततस् तेषाम् अनुमते विघ्नितस् तु नराधिपः  
०१,२२५।०१९द्@१२१_००१८ सत्रं समापयाम् आस ऋत्विग्भिर् अपरैः सह  
०१,२२५।०१९द्@१२१_००१९ सत्रेण महता चापि ययौ स्वर्गम् अभिष्टुतः  
०१,२२५।०१९द्@१२१_००२० ऋत्विग्भिः सहितः सर्वैः ससदस्यैः समन्वितः  
०१,२२५।०१९द्@१२१_००२१ सत्रे पपौ हव्यवाहः सहस्रं परिवत्सरान्  
०१,२२५।०१९द्@१२१_००२२ स तेन हविषा वह्निः परां तृप्तिम् अगच्छत  
०१,२२५।०१९द्@१२१_००२३ न चैच्छद् अग्निर् आदातुं हविर् अन्यस्य कस्य चित्  
०१,२२५।०१९द्@१२१_००२४ अरुचिश् चाविशत् तस्य ततो ऽगात् स पितामहम्  
०१,२२५।०१९द्@१२१_००२५ स पितामहम् आसाद्य एतदर्थं न्यवेदयत्  
०१,२२५।०१९द्@१२१_००२६ भगवन् परमा तृप्तिः कृता वै श्वेतकेतुना  
०१,२२५।०१९द्@१२१_००२७ अरुचिश् चाविशत् तीव्रा तां न शक्नोम्य् अपोहितुम्  
०१,२२५।०१९द्@१२१_००२८ तम् अब्रवीत् तदा वह्निं सर्वभूतपितामहः  
०१,२२५।०१९द्@१२१_००२९ अरुचिं नाशयिष्ये ते समयं प्रतिपद्यसे  
०१,२२५।०१९द्@१२१_००३० ब्रवीतु तम् उवाचाथ ब्रह्माणं हव्यवाहनः  
०१,२२५।०१९द्@१२१_००३१ अब्रवीत् तं ततो ब्रह्मा खाण्डवं त्वं दहेर् यदि  
०१,२२५।०१९द्@१२१_००३२ तत्र ह्य् अनेके रिपवः सुराणां निवसन्त्य् उत  
०१,२२५।०१९द्@१२१_००३३ मत्प्रसादाद् रुचिः सम्यक् तव वह्ने भविष्यति  
०१,२२५।०१९द्@१२१_००३४ कालं च कं चित् क्षमतां ततस् तद् धक्ष्यते भवान्  
०१,२२५।०१९द्@१२१_००३५ मानुष्ये ऽपि च सम्भूतौ नरनारायणाव् ऋषी  
०१,२२५।०१९द्@१२१_००३६ ताभ्यां त्वं सहितो दावं धक्ष्यसे हव्यवाहन  
०१,२२५।०१९द्@१२१_००३७ एवम् अस्त्व् इति तं वह्निर् ब्रह्माणं प्रत्यभाषत  
०१,२२५।०१९द्@१२१_००३८ सम्भूतौ तौ विदित्वा तु नरनारायणाव् ऋषी  
०१,२२५।०१९द्@१२१_००३९ तदस्य महतो राजंस् तच् च वाक्यं स्वयम्भुवः  
०१,२२५।०१९द्@१२१_००४० अनुस्मृत्य जगामाथ दावं दग्धुं च हव्यवाट्  
०१,२२५।०१९द्@१२१_००४१ एतत् ते कथितं राजन् यथैतद् अभवत् पुरा  
०१,२२५।०१९द्@१२१_००४२ दहनाद् यत्र मुक्तो ऽसौ मयो नागो ऽथ शार्ङ्गकाः

