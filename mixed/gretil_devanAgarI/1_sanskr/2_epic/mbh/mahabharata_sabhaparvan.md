+++
title = "Mahabharata: Sabhaparvan"

+++


## Intro
  
  
  
  
Mahabharata: Sabhaparvan  
  
  
  
  
% Mahabharata: Sabhaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


०२,०००।०००*०००१_०१ नारायणं नमस्कृत्य नरं चैव नरोत्तमम्  
०२,०००।०००*०००१_०२ देवीं सरस्वतीं चैव ततो जयम् उदीरयेत्  
०२,०००।०००*०००२_०१ ॐ नमो भगवते तस्मै व्यासायामिततेजसे  
०२,०००।०००*०००२_०२ यस्य प्रसादाद् वक्ष्यामि नारायणकथां शुभाम्  
०२,०००।०००*०००३_०१ * * * * * * * * * * * * * * * *  
०२,०००।०००*०००३_०२ ततो ऽज्ञानतमोन्धस्य कावस्था जगतो भवेत्  
०२,०००।०००*०००४_०० जनमेजय उवाच  
०२,०००।०००*०००४_०१ मयस्य तु कथां दिव्यां श्रोतुम् इच्छामि सत्तम  
०२,०००।०००*०००४_०२ सभां चैव कृतां तेन धर्मराजस्य धीमतः  
०२,०००।०००*०००५_०० जनमेजय उवाच  
०२,०००।०००*०००५_०१ रक्षितः पाण्डवा * * मयो नाम महासुरः  
०२,०००।०००*०००५_०२ कृष्णाच् च पावकाच् चैव पार्थेनामिततेजसा  
०२,०००।०००*०००५_०३ स चकार यद् ऊर्ध्वं वै कर्म प्रत्ययकारकम्  
०२,०००।०००*०००५_०४ तद् ब्रूहि भगवन् सर्वं प्राणदाय किरीटिने  
०२,०००।०००*०००६_०० जनमेजयः  
०२,०००।०००*०००६_०१ अर्जुनो जयतां श्रेष्ठो मोक्षयित्वा मयं तदा  
०२,०००।०००*०००६_०२ किं चकार महातेजास् तन् मे ब्रूहि द्विजोत्तम  
०२,००१।०००*०००७_०१ शृणु राजन्न् अवहितश् चरितं पूर्वकस्य ते  
०२,००१।०००*०००७_०२ मोक्षयित्वा मयं तत्र पार्थः शस्त्रभृतां वरः  
०२,००१।०००*०००७_०३ गाण्डीवं कार्मुकश्रेष्ठं तूणी चाक्षयसायकौ  
०२,००१।०००*०००७_०४ दिव्यान्य् अस्त्राणि राजेन्द्र दुर्लभानि नृपैर् भुवि  
०२,००१।०००*०००७_०५ रथध्वजं पताकाश् च श्वेताश्वैः सह वीर्यवान्  
०२,००१।०००*०००७_०६ एतानि पावकात् प्राप्य मुदा परमया युतः  
०२,००१।०००*०००७_०७ तस्थौ पार्थो महावीर्यस् तदा सह मयेन सः  
०२,००१।००१ वैशम्पायन उवाच  
०२,००१।००१अ ततो ऽब्रवीन् मयः पार्थं वासुदेवस्य सन्निधौ  
०२,००१।००१ब्*०००८_०१ पाण्डवेन परित्रातस् तत्कृतं प्रत्यनुस्मरन्  
०२,००१।००१च् प्राञ्जलिः श्लक्ष्णया वाचा पूजयित्वा पुनः पुनः  
०२,००१।००२अ अस्माच् च कृष्णात् सङ्क्रुद्धात् पावकाच् च दिधक्षतः  
०२,००१।००२च् त्वया त्रातो ऽस्मि कौन्तेय ब्रूहि किं करवाणि ते  
०२,००१।००२द्*०००९_०१ अहं हि विश्वकर्मा वै असुराणां परन्तप  
०२,००१।००२द्*०००९_०२ तस्मात् ते विस्मयं किं चित् कुर्याम् अन्यैः सुदुष्करम्  
०२,००१।००२द्*०००९_०३ एवम् उक्तो महावीर्यः पार्थो मायाविदं मयम्  
०२,००१।००२द्*०००९_०४ ध्यात्वा मुहूर्तं कौन्तेयः प्रहसन् वाक्यम् अब्रवीत्  
०२,००१।००३ अर्जुन उवाच  
०२,००१।००३अ कृतम् एव त्वया सर्वं स्वस्ति गच्छ महासुर  
०२,००१।००३च् प्रीतिमान् भव मे नित्यं प्रीतिमन्तो वयं च ते  
०२,००१।००३द्*००१०_०१ प्राप्तोपकाराद् अर्थं हि नाहरामीति मे व्रतम्  
०२,००१।००४ मय उवाच  
०२,००१।००४अ युक्तम् एतत् त्वयि विभो यथात्थ पुरुषर्षभ  
०२,००१।००४च् प्रीतिपूर्वम् अहं किं चित् कर्तुम् इच्छामि भारत  
०२,००१।००५अ अहं हि विश्वकर्मा वै दानवानां महाकविः  
०२,००१।००५च् सो ऽहं वै त्वत्कृते किं चित् कर्तुम् इच्छामि पाण्डव  
०२,००१।००५द्*००११_०१ दानवानां पुरा पार्थ प्रासादा हि मया कृताः  
०२,००१।००५द्*००११_०२ रम्याणि सुखदर्शानि भोगाढ्यानि सहस्रशः  
०२,००१।००५द्*००११_०३ उद्यानानि च रम्याणि सरांसि विविधानि च  
०२,००१।००५द्*००११_०४ विचित्राणि च शस्त्राणि रथाः कामगमास् तथा  
०२,००१।००५द्*००११_०५ नगराणि विशालानि साट्टप्राकारतोरणैः  
०२,००१।००५द्*००११_०६ वाहनानि च मुख्यानि विचित्राणि सहस्रशः  
०२,००१।००५द्*००११_०७ बिलानि रमणीयानि सुखयुक्तानि वै भृशम्  
०२,००१।००५द्*००११_०८ एते कृता मया सर्वे तस्माद् इच्छामि फल्गुन  
०२,००१।००६ अर्जुन उवाच  
०२,००१।००६अ प्राणकृच्छ्राद् विमुक्तं त्वम् आत्मानं मन्यसे मया  
०२,००१।००६च् एवं गते न शक्ष्यामि किं चित् कारयितुं त्वया  
०२,००१।००७अ न चापि तव सङ्कल्पं मोघम् इच्छामि दानव  
०२,००१।००७च् कृष्णस्य क्रियतां किं चित् तथा प्रतिकृतं मयि  
०२,००१।००७द्*००१२_०० मयः  
०२,००१।००७द्*००१२_०१ वासुदेव मया कर्तुं किम् इच्छसि शुभानन  
०२,००१।००८ वैशम्पायन उवाच  
०२,००१।००८अ चोदितो वासुदेवस् तु मयेन भरतर्षभ  
०२,००१।००८च् मुहूर्तम् इव सन्दध्यौ किम् अयं चोद्यताम् इति  
०२,००१।००८द्*००१३_०१ नैपुणं दिवि शिल्पस्य सञ्चिन्त्य मयम् अब्रवीत्  
०२,००१।००८द्*००१४_०१ ततो विचिन्त्य मनसा लोकनाथः प्रजापतिः  
०२,००१।००९अ चोदयाम् आस तं कृष्णः सभा वै क्रियताम् इति  
०२,००१।००९ब्*००१५_०१ यदि त्वं कर्तुकामो ऽसि प्रियं शिल्पवतां वर  
०२,००१।००९च् धर्मराजस्य दैतेय यादृशीम् इह मन्यसे  
०२,००१।००९द्*००१६_०१ अनवाप्यां मनुष्येण तादृशीं कुरु वै सभाम्  
०२,००१।००९द्*००१६_०२ असुरान् मानुषान् देवान् गन्धर्वान् राक्षसान् अपि  
०२,००१।०१०अ यां कृतां नानुकुर्युस् ते मानवाः प्रेक्ष्य विस्मिताः  
०२,००१।०१०च् मनुष्यलोके कृत्स्ने ऽस्मिंस् तादृशीं कुरु वै सभाम्  
०२,००१।०११अ यत्र दिव्यान् अभिप्रायान् पश्येम विहितांस् त्वया  
०२,००१।०११च् आसुरान् मानुषांश् चैव तां सभां कुरु वै मय  
०२,००१।०१२अ प्रतिगृह्य तु तद् वाक्यं सम्प्रहृष्टो मयस् तदा  
०२,००१।०१२च् विमानप्रतिमां चक्रे पाण्डवस्य सभां मुदा  
०२,००१।०१३अ ततः कृष्णश् च पार्थश् च धर्मराजे युधिष्ठिरे  
०२,००१।०१३च् सर्वम् एतद् यथावेद्य दर्शयाम् आसतुर् मयम्  
०२,००१।०१४अ तस्मै युधिष्ठिरः पूजां यथार्हम् अकरोत् तदा  
०२,००१।०१४ब्*००१७_०१ आसनं कल्पयाम् आस पूजयाम् आस च प्रभुः  
०२,००१।०१४च् स तु तां प्रतिजग्राह मयः सत्कृत्य सत्कृतः  
०२,००१।०१५अ स पूर्वदेवचरितं तत्र तत्र विशां पते  
०२,००१।०१५ब्*००१८_०१ सम्प्रहृष्टो मयो राजन् पाण्डवस्य च तत्त्वतः  
०२,००१।०१५च् कथयाम् आस दैतेयः पाण्डुपुत्रेषु भारत  
०२,००१।०१६अ स कालं कं चिद् आश्वस्य विश्वकर्मा प्रचिन्त्य च  
०२,००१।०१६च् सभां प्रचक्रमे कर्तुं पाण्डवानां महात्मनाम्  
०२,००१।०१७अ अभिप्रायेण पार्थानां कृष्णस्य च महात्मनः  
०२,००१।०१७च् पुण्ये ऽहनि महातेजाः कृतकौतुकमङ्गलः  
०२,००१।०१८अ तर्पयित्वा द्विजश्रेष्ठान् पायसेन सहस्रशः  
०२,००१।०१८च् धनं बहुविधं दत्त्वा तेभ्य एव च वीर्यवान्  
०२,००१।०१८द्*००१९_०१ इति सर्वविधिं कृत्वा प्रदक्षिणम् अवर्तत  
०२,००१।०१९अ सर्वर्तुगुणसम्पन्नां दिव्यरूपां मनोरमाम्  
०२,००१।०१९ब्*००२०_०१ जनौघस्य रथौघस्य यानयुग्यस्य चैव हि  
०२,००१।०१९च् दशकिष्कुसहस्रां तां मापयाम् आस सर्वतः  
०२,००२।००१ वैशम्पायन उवाच  
०२,००२।००१अ उषित्वा खाण्डवप्रस्थे सुखवासं जनार्दनः  
०२,००२।००१च् पार्थैः प्रीतिसमायुक्तैः पूजनार्हो ऽभिपूजितः  
०२,००२।००२अ गमनाय मतिं चक्रे पितुर् दर्शनलालसः  
०२,००२।००२च् धर्मराजम् अथामन्त्र्य पृथां च पृथुलोचनः  
०२,००२।००३अ ववन्दे चरणौ मूर्ध्ना जगद्वन्द्यः पितृष्वसुः  
०२,००२।००३च् स तया मूर्ध्न्य् उपाघ्रातः परिष्वक्तश् च केशवः  
०२,००२।००४अ ददर्शानन्तरं कृष्णो भगिनीं स्वां महायशाः  
०२,००२।००४च् ताम् उपेत्य हृषीकेशः प्रीत्या बाष्पसमन्वितः  
०२,००२।००५अ अर्थ्यं तथ्यं हितं वाक्यं लघु युक्तम् अनुत्तमम्  
०२,००२।००५च् उवाच भगवान् भद्रां सुभद्रां भद्रभाषिणीम्  
०२,००२।००६अ तया स्वजनगामीनि श्रावितो वचनानि सः  
०२,००२।००६च् सम्पूजितश् चाप्य् असकृच् छिरसा चाभिवादितः  
०२,००२।००७अ ताम् अनुज्ञाप्य वार्ष्णेयः प्रतिनन्द्य च भामिनीम्  
०२,००२।००७च् ददर्शानन्तरं कृष्णां धौम्यं चापि जनार्दनः  
०२,००२।००८अ ववन्दे च यथान्यायं धौम्यं पुरुषसत्तमः  
०२,००२।००८च् द्रौपदीं सान्त्वयित्वा च आमन्त्र्य च जनार्दनः  
०२,००२।००९अ भ्रातॄन् अभ्यगमद् धीमान् पार्थेन सहितो बली  
०२,००२।००९च् भ्रातृभिः पञ्चभिः कृष्णो वृतः शक्र इवामरैः  
०२,००२।००९द्*००२१_०१ यात्राकालस्य योग्यानि कर्माणि गरुडध्वजः  
०२,००२।००९द्*००२१_०२ कर्तुकामः शुचिर् भूत्वा स्नातवान् समलङ्कृतः  
०२,००२।००९द्*००२२_०१ आमन्त्र्य च पृथां कृष्णः प्रतस्थे तस्थुषां वरः  
०२,००२।००९द्*००२२_०२ आमन्त्र्य च पृथां कृष्णां धौम्यं च पुरुषोत्तमः  
०२,००२।०१०अ अर्चयाम् आस देवांश् च द्विजांश् च यदुपुङ्गवः  
०२,००२।०१०च् माल्यजप्यनमस्कारैर् गन्धैर् उच्चावचैर् अपि  
०२,००२।०१०ए स कृत्वा सर्वकार्याणि प्रतस्थे तस्थुषां वरः  
०२,००२।०१०फ़्*००२३_०१ उपेत्य स यदुश्रेष्ठो बाह्यकक्षां विनिर्गतः  
०२,००२।०११अ स्वस्ति वाच्यार्हतो विप्रान् दधिपात्रफलाक्षतैः  
०२,००२।०११च् वसु प्रदाय च ततः प्रदक्षिणम् अवर्तत  
०२,००२।०११द्*००२४_०१ ततस् तु कृतमाङ्गल्यो ब्राह्मणैर् वेदपारगैः  
०२,००२।०१२अ काञ्चनं रथम् आस्थाय तार्क्ष्यकेतनम् आशुगम्  
०२,००२।०१२च् गदाचक्रासिशार्ङ्गाद्यैर् आयुधैश् च समन्वितम्  
०२,००२।०१३अ तिथाव् अथ च नक्षत्रे मुहूर्ते च गुणान्विते  
०२,००२।०१३च् प्रययौ पुण्डरीकाक्षः सैन्यसुग्रीववाहनः  
०२,००२।०१४अ अन्वारुरोह चाप्य् एनं प्रेम्णा राजा युधिष्ठिरः  
०२,००२।०१४च् अपास्य चास्य यन्तारं दारुकं यन्तृसत्तमम्  
०२,००२।०१४ए अभीषून् सम्प्रजग्राह स्वयं कुरुपतिस् तदा  
०२,००२।०१५अ उपारुह्यार्जुनश् चापि चामरव्यजनं सितम्  
०२,००२।०१५च् रुक्मदण्डं बृहन् मूर्ध्नि दुधावाभिप्रदक्षिणम्  
०२,००२।०१६अ तथैव भीमसेनो ऽपि यमाभ्यां सहितो वशी  
०२,००२।०१६अ*००२५_०१ **** **** रथम् आरुह्य वीर्यवान्  
०२,००२।०१६अ*००२५_०२ छत्रं शतशलाकं च दिव्यमाल्योपशोभितम्  
०२,००२।०१६अ*००२५_०३ वैडूर्यमणिदण्डं च चामीकरविभूषितम्  
०२,००२।०१६अ*००२५_०४ दधार तरसा भीमश् छत्रं तच् छार्ङ्गधन्वने  
०२,००२।०१६अ*००२५_०५ उपारुह्य रथं शीघ्रं चामरव्यजने सिते  
०२,००२।०१६अ*००२५_०६ नकुलः सहदेवश् च धूयमानौ जनार्दनम्  
०२,००२।०१६अ*००२५_०७ भीमसेनार्जुनौ चापि  
०२,००२।०१६च् पृष्ठतो ऽनुययौ कृष्णम् ऋत्विक् पौरजनैर् वृतः  
०२,००२।०१७अ स तथा भ्रातृभिः सार्धं केशवः परवीरहा  
०२,००२।०१७च् अनुगम्यमानः शुशुभे शिष्यैर् इव गुरुः प्रियैः  
०२,००२।०१७द्*००२६_०१ अभिमन्युं च सौभद्रं वृद्धैः परिवृतस् तदा  
०२,००२।०१७द्*००२६_०२ रथम् आरोप्य निर्यातो धौम्यो ब्राह्मणपुङ्गवः  
०२,००२।०१७द्*००२६_०३ इन्द्रप्रस्थम् अतिक्रम्य क्रोशमात्रं महाद्युतिः  
०२,००२।०१८अ पार्थम् आमन्त्र्य गोविन्दः परिष्वज्य च पीडितम्  
०२,००२।०१८च् युधिष्ठिरं पूजयित्वा भीमसेनं यमौ तथा  
०२,००२।०१९अ परिष्वक्तो भृशं ताभ्यां यमाभ्याम् अभिवादितः  
०२,००२।०१९च् ततस् तैः संविदं कृत्वा यथावन् मधुसूदनः  
०२,००२।०१९द्*००२७_०१ योजनार्धम् अथो गत्वा कृष्णः परपुरञ्जयः  
०२,००२।०१९द्*००२७_०२ युधिष्ठिरं समामन्त्र्य निवर्तस्वेति भारत  
०२,००२।०१९द्*००२७_०३ ततो ऽभिवाद्य गोविन्दः पादौ जग्राह धर्मवित्  
०२,००२।०१९द्*००२७_०४ उत्थाप्य धर्मराजस् तु मूर्ध्न्य् उपाघ्राय केशवम्  
०२,००२।०१९द्*००२७_०५ पाण्डवो यादवश्रेष्ठं कृष्णं कमललोचनम्  
०२,००२।०१९द्*००२७_०६ गम्यताम् इत्य् अनुज्ञाप्य धर्मराजो युधिष्ठिरः  
०२,००२।०२०अ निवर्तयित्वा च तदा पाण्डवान् सपदानुगान्  
०२,००२।०२०च् स्वां पुरीं प्रययौ कृष्णः पुरन्दर इवापरः  
०२,००२।०२१अ लोचनैर् अनुजग्मुस् ते तम् आ दृष्टिपथात् तदा  
०२,००२।०२१ब्*००२८_०१ पाण्डवा यादवश्रेष्ठं कृष्णं कमललोचनम्  
०२,००२।०२१च् मनोभिर् अनुजग्मुस् ते कृष्णं प्रीतिसमन्वयात्  
०२,००२।०२२अ अतृप्तमनसाम् एव तेषां केशवदर्शने  
०२,००२।०२२च् क्षिप्रम् अन्तर्दधे शौरिश् चक्षुषां प्रियदर्शनः  
०२,००२।०२३अ अकामा इव पार्थास् ते गोविन्दगतमानसाः  
०२,००२।०२३च् निवृत्योपययुः सर्वे स्वपुरं पुरुषर्षभाः  
०२,००२।०२३ए स्यन्दनेनाथ कृष्णो ऽपि समये द्वारकाम् अगात्  
०२,००२।०२३फ़्@००१_०००१ सात्वतेन च वीरेण पृष्ठतो यायिना तदा  
०२,००२।०२३फ़्@००१_०००२ दारुकेण च सूतेन सहितो देवकीसुतः  
०२,००२।०२३फ़्@००१_०००३ वैशम्पायन उवाच  
०२,००२।०२३फ़्@००१_०००३ स गतो द्वारकां विष्णुर् गरुत्मान् इव वेगवान्  
०२,००२।०२३फ़्@००१_०००४ निवृत्य धर्मराजस् तु सह भ्रातृभिर् अच्युतः  
०२,००२।०२३फ़्@००१_०००५ सुहृत्परिवृतो राजा प्रविवेश पुरोत्तमम्  
०२,००२।०२३फ़्@००१_०००६ विसृज्य सुहृदः सर्वान् भ्रातॄन् पुत्रांश् च धर्मराट्  
०२,००२।०२३फ़्@००१_०००७ मुमोद पुरुषव्याघ्रो द्रौपद्या सहितो नृप  
०२,००२।०२३फ़्@००१_०००८ केशवो ऽपि मुदा युक्तः प्रविवेश पुरोत्तमम्  
०२,००२।०२३फ़्@००१_०००९ पूज्यमानो यदुश्रेष्ठैर् उग्रसेनमुखैस् तथा  
०२,००२।०२३फ़्@००१_००१० आहुकं पितरं वृद्धं मातरं च यशस्विनीम्  
०२,००२।०२३फ़्@००१_००११ अभिवाद्य बलं चैव स्थितः कमललोचनः  
०२,००२।०२३फ़्@००१_००१२ प्रद्युम्नसाम्बनिशठांश् चारुदेष्णं गदं तथा  
०२,००२।०२३फ़्@००१_००१३ अनिरुद्धं च भानुं च परिष्वज्य जनार्दनः  
०२,००२।०२३फ़्@००१_००१४ स वृद्धैर् अभ्यनुज्ञातो रुक्मिण्या भवनं ययौ  
०२,००२।०२३फ़्@००१_००१५ मयो ऽपि स महाभागः सर्वरत्नविभूषिताम्  
०२,००२।०२३फ़्@००१_००१६ विधिवत् कल्पयाम् आस सभां धर्मसुताय वै  
०२,००३।००१ वैशम्पायन उवाच  
०२,००३।००१अ अथाब्रवीन् मयः पार्थम् अर्जुनं जयतां वरम्  
०२,००३।००१च् आपृच्छे त्वां गमिष्यामि क्षिप्रम् एष्यामि चाप्य् अहम्  
०२,००३।००२अ उत्तरेण तु कैलासं मैनाकं पर्वतं प्रति  
०२,००३।००२च् यक्ष्यमाणेषु सर्वेषु दानवेषु तदा मया  
०२,००३।००२ए कृतं मणिमयं भाण्डं रम्यं बिन्दुसरः प्रति  
०२,००३।००३अ सभायां सत्यसन्धस्य यद् आसीद् वृषपर्वणः  
०२,००३।००३च् आगमिष्यामि तद् गृह्य यदि तिष्ठति भारत  
०२,००३।००३द्*००२९_०१ विश्रुतां त्रिषु लोकेषु पार्थ दिव्यां सभां तव  
०२,००३।००३द्*००२९_०२ प्राणिनां विस्मयकरीं तव प्रीतिविवर्धिनीम्  
०२,००३।००३द्*००२९_०३ पाण्डवानां च सर्वेषां करिष्यामि धनञ्जय  
०२,००३।००४अ ततः सभां करिष्यामि पाण्डवाय यशस्विने  
०२,००३।००४च् मनःप्रह्लादिनीं चित्रां सर्वरत्नविभूषिताम्  
०२,००३।००५अ अस्ति बिन्दुसरस्य् एव गदा श्रेष्ठा कुरूद्वह  
०२,००३।००५च् निहिता यौवनाश्वेन राज्ञा हत्वा रणे रिपून्  
०२,००३।००५ए सुवर्णबिन्दुभिश् चित्रा गुर्वी भारसहा दृढा  
०२,००३।००५फ़्*००३०_०१ स्वर्णभारसहस्रेण निर्मिता शत्रुघातिनी  
०२,००३।००६अ सा वै शतसहस्रस्य सम्मिता सर्वघातिनी  
०२,००३।००६च् अनुरूपा च भीमस्य गाण्डीवं भवतो यथा  
०२,००३।००७अ वारुणश् च महाशङ्खो देवदत्तः सुघोषवान्  
०२,००३।००७च् सर्वम् एतत् प्रदास्यामि भवते नात्र संशयः  
०२,००३।००७ए इत्य् उक्त्वा सो ऽसुरः पार्थं प्रागुदीचीम् अगाद् दिशम्  
०२,००३।००८अ उत्तरेण तु कैलासं मैनाकं पर्वतं प्रति  
०२,००३।००८च् हिरण्यशृङ्गो भगवान् महामणिमयो गिरिः  
०२,००३।००९अ रम्यं बिन्दुसरो नाम यत्र राजा भगीरथः  
०२,००३।००९च् दृष्ट्वा भागीरथीं गङ्गाम् उवास बहुलाः समाः  
०२,००३।०१०अ यत्रेष्ट्वा सर्वभूतानाम् ईश्वरेण महात्मना  
०२,००३।०१०च् आहृताः क्रतवो मुख्याः शतं भरतसत्तम  
०२,००३।०११अ यत्र यूपा मणिमयाश् चित्याश् चापि हिरण्मयाः  
०२,००३।०११च् शोभार्थं विहितास् तत्र न तु दृष्टान्ततः कृताः  
०२,००३।०१२अ यत्रेष्ट्वा स गतः सिद्धिं सहस्राक्षः शचीपतिः  
०२,००३।०१२च् यत्र भूतपतिः सृष्ट्वा सर्वलोकान् सनातनः  
०२,००३।०१२ए उपास्यते तिग्मतेजा वृतो भूतैः सहस्रशः  
०२,००३।०१२फ़्*००३१_०१ यत्रेष्टं मुनिभिः सर्वैर् नारदाद्यैर् मुमुक्षुभिः  
०२,००३।०१३अ नरनारायणौ ब्रह्मा यमः स्थाणुश् च पञ्चमः  
०२,००३।०१३च् उपासते यत्र सत्रं सहस्रयुगपर्यये  
०२,००३।०१४अ यत्रेष्टं वासुदेवेन सत्रैर् वर्षसहस्रकैः  
०२,००३।०१४च् श्रद्दधानेन सततं शिष्टसम्प्रतिपत्तये  
०२,००३।०१५अ सुवर्णमालिनो यूपाश् चित्याश् चाप्य् अतिभास्वराः  
०२,००३।०१५च् ददौ यत्र सहस्राणि प्रयुतानि च केशवः  
०२,००३।०१६अ तत्र गत्वा स जग्राह गदां शङ्खं च भारत  
०२,००३।०१६ब्*००३२_०१ तस्माद् गिरेर् उपादाय शिलाः सुरुचिराः शुभाः  
०२,००३।०१६च् स्फाटिकं च सभाद्रव्यं यद् आसीद् वृषपर्वणः  
०२,००३।०१६ए किङ्करैः सह रक्षोभिर् अगृह्णात् सर्वम् एव तत्  
०२,००३।०१६फ़्*००३३_०१ तद् अगृह्णान् मयस् तत्र गत्वा सर्वं महासुरः  
०२,००३।०१७अ तद् आहृत्य तु तां चक्रे सो ऽसुरो ऽप्रतिमां सभाम्  
०२,००३।०१७च् विश्रुतां त्रिषु लोकेषु दिव्यां मणिमयीं शुभाम्  
०२,००३।०१८अ गदां च भीमसेनाय प्रवरां प्रददौ तदा  
०२,००३।०१८च् देवदत्तं च पार्थाय ददौ शङ्खम् अनुत्तमम्  
०२,००३।०१८द्*००३४_०१ यस्य शङ्खस्य नादेन भूतानि प्रचकम्पिरे  
०२,००३।०१९अ सभा तु सा महाराज शातकुम्भमयद्रुमा  
०२,००३।०१९च् दश किष्कुसहस्राणि समन्ताद् आयताभवत्  
०२,००३।०२०अ यथा वह्नेर् यथार्कस्य सोमस्य च यथैव सा  
०२,००३।०२०च् भ्राजमाना तथा दिव्या बभार परमं वपुः  
०२,००३।०२१अ प्रतिघ्नतीव प्रभया प्रभाम् अर्कस्य भास्वराम्  
०२,००३।०२१च् प्रबभौ ज्वलमानेव दिव्या दिव्येन वर्चसा  
०२,००३।०२२अ नगमेघप्रतीकाशा दिवम् आवृत्य विष्ठिता  
०२,००३।०२२च् आयता विपुला श्लक्ष्णा विपाप्मा विगतक्लमा  
०२,००३।०२३अ उत्तमद्रव्यसम्पन्ना मणिप्राकारमालिनी  
०२,००३।०२३च् बहुरत्ना बहुधना सुकृता विश्वकर्मणा  
०२,००३।०२४अ न दाशार्ही सुधर्मा वा ब्रह्मणो वापि तादृशी  
०२,००३।०२४च् आसीद् रूपेण सम्पन्ना यां चक्रे ऽप्रतिमां मयः  
०२,००३।०२४च्*००३५_०१ **** **** शम्भोर् वाथ महात्मनः  
०२,००३।०२४च्*००३५_०२ अतीव रूपसम्पन्नां  
०२,००३।०२५अ तां स्म तत्र मयेनोक्ता रक्षन्ति च वहन्ति च  
०२,००३।०२५च् सभाम् अष्टौ सहस्राणि किङ्करा नाम राक्षसाः  
०२,००३।०२६अ अन्तरिक्षचरा घोरा महाकाया महाबलाः  
०२,००३।०२६च् रक्ताक्षाः पिङ्गलाक्षाश् च शुक्तिकर्णाः प्रहारिणः  
०२,००३।०२७अ तस्यां सभायां नलिनीं चकाराप्रतिमां मयः  
०२,००३।०२७च् वैडूर्यपत्रविततां मणिनालमयाम्बुजाम्  
०२,००३।०२८अ पद्मसौगन्धिकवतीं नानाद्विजगणायुताम्  
०२,००३।०२८च् पुष्पितैः पङ्कजैश् चित्रां कूर्ममत्स्यैश् च शोभिताम्  
०२,००३।०२९अ सूपतीर्थाम् अकलुषां सर्वर्तुसलिलां शुभाम्  
०२,००३।०२९च् मारुतेनैव चोद्धूतैर् मुक्ताबिन्दुभिर् आचिताम्  
०२,००३।०२९द्*००३६_०१ महामणिशिलापट्टबद्धपर्यन्तवेदिकाम्  
०२,००३।०३०अ मणिरत्नचितां तां तु के चिद् अभ्येत्य पार्थिवाः  
०२,००३।०३०च् दृष्ट्वापि नाभ्यजानन्त ते ऽज्ञानात् प्रपतन्त्य् उत  
०२,००३।०३१अ तां सभाम् अभितो नित्यं पुष्पवन्तो महाद्रुमाः  
०२,००३।०३१च् आसन् नानाविधा नीलाः शीतच्छाया मनोरमाः  
०२,००३।०३२अ काननानि सुगन्धीनि पुष्करिण्यश् च सर्वशः  
०२,००३।०३२च् हंसकारण्डवयुताश् चक्रवाकोपशोभिताः  
०२,००३।०३३अ जलजानां च माल्यानां स्थलजानां च सर्वशः  
०२,००३।०३३च् मारुतो गन्धम् आदाय पाण्डवान् स्म निषेवते  
०२,००३।०३३द्*००३७_०१ अष्टौ तानि सहस्राणि किङ्करा नाम राक्षसाः  
०२,००३।०३३द्*००३७_०२ अयस्मयप्रहरणाः शूलमुद्गरपाणयः  
०२,००३।०३३द्*००३७_०३ उपगूढाः प्रनृत्यन्ति रमयन्ति स्म पाण्डवान्  
०२,००३।०३३द्*००३७_०४ प्राकारेण परिक्षिप्तां रत्नजालविभूषिताम्  
०२,००३।०३४अ ईदृशीं तां सभां कृत्वा मासैः परिचतुर्दशैः  
०२,००३।०३४च् निष्ठितां धर्मराजाय मयो राज्ञे न्यवेदयत्  
०२,००४।०००*००३८_०१ तां तु कृत्वा सभां श्रेष्ठां मयश् चार्जुनम् अब्रवीत्  
०२,००४।०००*००३८_०२ भूतानां च महावीर्यो ध्वजाग्रे किङ्करो गणः  
०२,००४।०००*००३८_०३ तव विष्फारघोषेण मेघवन् निनदिष्यति  
०२,००४।०००*००३८_०४ अयं हि सूर्यसङ्काशो ज्वलनस्य रथोत्तमः  
०२,००४।०००*००३८_०५ इमे च दिविजाः श्वेता वीर्यवन्तो हयोत्तमाः  
०२,००४।०००*००३८_०६ मायामयः कृतो ह्य् एष ध्वजो वानरलक्षणः  
०२,००४।०००*००३८_०७ असज्यमानो वृक्षेषु धूमकेतुर् इवोच्छ्रितः  
०२,००४।०००*००३८_०८ बहुवर्णं हि लक्ष्येत ध्वजं वानरलक्षणम्  
०२,००४।०००*००३८_०९ ध्वजोत्कटं ह्य् अनवमं युद्धे द्रक्ष्यसि विष्ठितम्  
०२,००४।०००*००३८_१० इत्य् उक्त्वालिङ्ग्य बीभत्सुं विसृष्टः प्रययौ मयः  
०२,००४।०००*००३९_०१ एषा सभा सव्यसाचिन् ध्वजो ऽग्र्यस् ते भविष्यति  
०२,००४।००१ वैशम्पायन उवाच  
०२,००४।००१अ ततः प्रवेशनं चक्रे तस्यां राजा युधिष्ठिरः  
०२,००४।००१च् अयुतं भोजयाम् आस ब्राह्मणानां नराधिपः  
०२,००४।००२अ घृतपायसेन मधुना भक्ष्यैर् मूलफलैस् तथा  
०२,००४।००२च् अहतैश् चैव वासोभिर् माल्यैर् उच्चावचैर् अपि  
०२,००४।००३अ ददौ तेभ्यः सहस्राणि गवां प्रत्येकशः प्रभुः  
०२,००४।००३च् पुण्याहघोषस् तत्रासीद् दिवस्पृग् इव भारत  
०२,००४।००४अ वादित्रैर् विविधैर् गीतैर् गन्धैर् उच्चावचैर् अपि  
०२,००४।००४ब्*००४०_०१ भक्ष्यैर् मूलैः फलैश् चैव मांसैर् वाराहहारिणैः  
०२,००४।००४ब्*००४१_०१ कृसरेणाथ जीवन्त्या हविष्येण च सर्वशः  
०२,००४।००४ब्*००४१_०२ मांसप्रकारैर् विविधैः खाद्यैश् चापि तथा नृप  
०२,००४।००४ब्*००४१_०३ चोष्यैश् च विविधै राजन् पेयैश् च बहुविस्तरैः  
०२,००४।००४च् पूजयित्वा कुरुश्रेष्ठो दैवतानि निवेश्य च  
०२,००४।००४द्*००४२_०१ तर्पयाम् आस विप्रेन्द्रान् नानादिग्भ्यः समागतान्  
०२,००४।००५अ तत्र मल्ला नटा झल्लाः सूता वैतालिकास् तथा  
०२,००४।००५च् उपतस्थुर् महात्मानं सप्तरात्रं युधिष्ठिरम्  
०२,००४।००६अ तथा स कृत्वा पूजां तां भ्रातृभिः सह पाण्डवः  
०२,००४।००६च् तस्यां सभायां रम्यायां रेमे शक्रो यथा दिवि  
०२,००४।००७अ सभायाम् ऋषयस् तस्यां पाण्डवैः सह आसते  
०२,००४।००७च् आसां चक्रुर् नरेन्द्राश् च नानादेशसमागताः  
०२,००४।००८अ असितो देवलः सत्यः सर्पमाली महाशिराः  
०२,००४।००८च् अर्वावसुः सुमित्रश् च मैत्रेयः शुनको बलिः  
०२,००४।००८द्*००४३_०१ आत्रेयः कण्वजठरौ मौद्गल्यो हस्तिकाश्यपौ  
०२,००४।००९अ बको दाल्भ्यः स्थूलशिराः कृष्णद्वैपायनः शुकः  
०२,००४।००९च् सुमन्तुर् जैमिनिः पैलो व्यासशिष्यास् तथा वयम्  
०२,००४।०१०अ तित्तिरिर् याज्ञवल्क्यश् च ससुतो लोमहर्षणः  
०२,००४।०१०ब्*००४४_०१ सत्याषाढश् च दुर्वासा भारद्वाजस् तथैव च  
०२,००४।०१०ब्*००४४_०२ शुनःशेफो वसिष्ठश् च कण्डुर् उद्दालकस् तथा  
०२,००४।०१०ब्*००४४_०३ श्वेतकेतुः सहश् चैव कपर्दी चाश्वलायनः  
०२,००४।०१०ब्*००४४_०४ बोधायनो भरद्वाज आपस्तम्बस् तथैव च  
०२,००४।०१०च् अप्सुहोम्यश् च धौम्यश् च आणीमाण्डव्यकौशिकौ  
०२,००४।०११अ दामोष्णीषस् त्रैवणिश् च पर्णादो घटजानुकः  
०२,००४।०११च् मौञ्जायनो वायुभक्षः पाराशर्यश् च सारिकौ  
०२,००४।०१२अ बलवाकः शिनीवाकः सुत्यपालः कृतश्रमः  
०२,००४।०१२च् जातूकर्णः शिखावांश् च सुबलः पारिजातकः  
०२,००४।०१३अ पर्वतश् च महाभागो मार्कण्डेयस् तथा मुनिः  
०२,००४।०१३च् पवित्रपाणिः सावर्णिर् भालुकिर् गालवस् तथा  
०२,००४।०१४अ जङ्घाबन्धुश् च रैभ्यश् च कोपवेगश्रवा भृगुः  
०२,००४।०१४च् हरिबभ्रुश् च कौण्डिन्यो बभ्रुमाली सनातनः  
०२,००४।०१५अ कक्षीवान् औशिजश् चैव नाचिकेतो ऽथ गौतमः  
०२,००४।०१५च् पैङ्गो वराहः शुनकः शाण्डिल्यश् च महातपाः  
०२,००४।०१५ए कर्करो वेणुजङ्घश् च कलापः कठ एव च  
०२,००४।०१५फ़्*००४५_०१ शार्ङ्गरस् तैलकुप्यश् च पर्णवल्कस् तथैव च  
०२,००४।०१६अ मुनयो धर्मसहिता धृतात्मानो जितेन्द्रियाः  
०२,००४।०१६च् एते चान्ये च बहवो वेदवेदाङ्गपारगाः  
०२,००४।०१७अ उपासते महात्मानं सभायाम् ऋषिसत्तमाः  
०२,००४।०१७च् कथयन्तः कथाः पुण्या धर्मज्ञाः शुचयो ऽमलाः  
०२,००४।०१८अ तथैव क्षत्रियश्रेष्ठा धर्मराजम् उपासते  
०२,००४।०१८च् श्रीमान् महात्मा धर्मात्मा मुञ्जकेतुर् विवर्धनः  
०२,००४।०१९अ सङ्ग्रामजिद् दुर्मुखश् च उग्रसेनश् च वीर्यवान्  
०२,००४।०१९च् कक्षसेनः क्षितिपतिः क्षेमकश् चापराजितः  
०२,००४।०१९ए काम्बोजराजः कमलः कम्पनश् च महाबलः  
०२,००४।०२०अ सततं कम्पयाम् आस यवनान् एक एव यः  
०२,००४।०२०ब्*००४६_०१ बलपौरुषसम्पन्नान् कृतास्त्रान् अमितौजसः  
०२,००४।०२०च् यथासुरान् कालकेयान् देवो वज्रधरस् तथा  
०२,००४।०२१अ जटासुरो मद्रकान्तश् च राजा; कुन्तिः कुणिन्दश् च किरातराजः  
०२,००४।०२१च् तथाङ्गवङ्गौ सह पुण्ड्रकेण; पाण्ड्योड्रराजौ सह चान्ध्रकेण  
०२,००४।०२१द्*००४७_०१ जटासुरो मद्रकश् च राजा कुन्तिः पुलिन्दकः  
०२,००४।०२१द्*००४७_०२ किरातराजश् च तथा वङ्गेशः सहपुण्ड्रकः  
०२,००४।०२१द्*००४७_०३ पाण्ड्यश् च राजा सुमहान् अन्ध्रकेण महात्मना  
०२,००४।०२१द्*००४८_०१ अङ्गो वङ्गः सुमित्रश् च शैब्यश् चामित्रकर्शनः  
०२,००४।०२२अ किरातराजः सुमना यवनाधिपतिस् तथा  
०२,००४।०२२ब्*००४९_०१ पाञ्चालश् च विराटश् च द्रुमशल्यः पृथुश्रवाः  
०२,००४।०२२च् चाणूरो देवरातश् च भोजो भीमरथश् च यः  
०२,००४।०२३अ श्रुतायुधश् च कालिङ्गो जयत्सेनश् च मागधः  
०२,००४।०२३च् सुशर्मा चेकितानश् च सुरथो ऽमित्रकर्षणः  
०२,००४।०२४अ केतुमान् वसुदानश् च वैदेहो ऽथ कृतक्षणः  
०२,००४।०२४च् सुधर्मा चानिरुद्धश् च श्रुतायुश् च महाबलः  
०२,००४।०२५अ अनूपराजो दुर्धर्षः क्षेमजिच् च सुदक्षिणः  
०२,००४।०२५च् शिशुपालः सहसुतः करूषाधिपतिस् तथा  
०२,००४।०२५द्*००५०_०१ पान्त्यान्ध्रराजौ सहितादं * * न महात्मनाम्  
०२,००४।०२६अ वृष्णीनां चैव दुर्धर्षाः कुमारा देवरूपिणः  
०२,००४।०२६च् आहुको विपृथुश् चैव गदः सारण एव च  
०२,००४।०२७अ अक्रूरः कृतवर्मा च सात्यकिश् च शिनेः सुतः  
०२,००४।०२७च् भीष्मको ऽथाहृतिश् चैव द्युमत्सेनश् च वीर्यवान्  
०२,००४।०२७ए केकयाश् च महेष्वासा यज्ञसेनश् च सौमकिः  
०२,००४।०२७फ़्*००५१_०१ केतुमान् वसुमांश् चैव कृतास्त्रश् च महाबलः  
०२,००४।०२७फ़्*००५२_०१ एते चान्ये च बहवः क्षत्रिया मुख्यसम्मताः  
०२,००४।०२७फ़्*००५२_०२ उपासते सभायां स्म कुन्तीपुत्रं युधिष्ठिरम्  
०२,००४।०२८अ अर्जुनं चापि संश्रित्य राजपुत्रा महाबलाः  
०२,००४।०२८च् अशिक्षन्त धनुर्वेदं रौरवाजिनवाससः  
०२,००४।०२९अ तत्रैव शिक्षिता राजन् कुमारा वृष्णिनन्दनाः  
०२,००४।०२९च् रौक्मिणेयश् च साम्बश् च युयुधानश् च सात्यकिः  
०२,००४।०२९द्*००५३_०१ सुधर्मा चानिरुद्धश् च शैब्यश् च नरपुङ्गवः  
०२,००४।०३०अ एते चान्ये च बहवो राजानः पृथिवीपते  
०२,००४।०३०ब्*००५४_०१ धनञ्जयम् उपातिष्ठन् धनुर्वेदचिकीर्षवः  
०२,००४।०३०च् धनञ्जयसखा चात्र नित्यम् आस्ते स्म तुम्बुरुः  
०२,००४।०३०द्*००५५_०१ उपासते महात्मानम् आसीनं सप्तविंशतिः  
०२,००४।०३१अ चित्रसेनः सहामात्यो गन्धर्वाप्सरसस् तथा  
०२,००४।०३१ब्*००५६_०१ तस्यां सभायाम् आस्ते स्म बहुभिः परिवारितः  
०२,००४।०३१च् गीतवादित्रकुशलाः शम्यातालविशारदाः  
०२,००४।०३२अ प्रमाणे ऽथ लयस्थाने किन्नराः कृतनिश्रमाः  
०२,००४।०३२च् सञ्चोदितास् तुम्बुरुणा गन्धर्वाः सहिता जगुः  
०२,००४।०३३अ गायन्ति दिव्यतानैस् ते यथान्यायं मनस्विनः  
०२,००४।०३३ब्*००५७_०१ देवतांश् च मुनींश् चैव पार्थिवांश् चैव तोषयन्  
०२,००४।०३३ब्*००५८_०१ शम्यातालेषु कुशलाः कुशला गीतवादने  
०२,००४।०३३च् पाण्डुपुत्रान् ऋषींश् चैव रमयन्त उपासते  
०२,००४।०३३द्*००५९_०१ हाहाहूहूः पर्वतश् च नारदश् च पृथुश्रवाः  
०२,००४।०३३द्*००५९_०२ गायन्ति च प्रनृत्यन्ति उर्वश्याद्यप्सरोगणैः  
०२,००४।०३४अ तस्यां सभायाम् आसीनाः सुव्रताः सत्यसङ्गराः  
०२,००४।०३४च् दिवीव देवा ब्रह्माणं युधिष्ठिरम् उपासते  
०२,००५।००१ वैशम्पायन उवाच  
०२,००५।००१अ तथा तत्रोपविष्टेषु पाण्डवेषु महात्मसु  
०२,००५।००१च् महत्सु चोपविष्टेषु गन्धर्वेषु च भारत  
०२,००५।००१द्@००२_०००१ वेदोपनिषदां वेत्ता ऋषिः सुरगणार्चितः  
०२,००५।००१द्@००२_०००२ इतिहासपुराणज्ञः पुराकल्पविशेषवित्  
०२,००५।००१द्@००२_०००३ न्यायविद् धर्मतत्त्वज्ञः षडङ्गविद् अनुत्तमः  
०२,००५।००१द्@००२_०००४ ऐक्यसंयोगनानात्वसमवायविशारदः  
०२,००५।००१द्@००२_०००५ वक्ता प्रगल्भो मेधावी स्मृतिमान् नयवित् कविः  
०२,००५।००१द्@००२_०००६ परापरविभागज्ञः प्रमाणकृतनिश्चयः  
०२,००५।००१द्@००२_०००७ पञ्चावयवयुक्तस्य वाक्यस्य गुणदोषवित्  
०२,००५।००१द्@००२_०००८ उत्तरोत्तरवक्ता च वदतो ऽपि बृहस्पतेः  
०२,००५।००१द्@००२_०००९ धर्मकामार्थमोक्षेषु यथावत् कृतनिश्चयः  
०२,००५।००१द्@००२_००१० तथा भुवनकोशस्य सर्वस्यास्य महामतिः  
०२,००५।००१द्@००२_००११ प्रत्यक्षदर्शी लोकस्य तिर्यग् ऊर्ध्वम् अधस् तथा  
०२,००५।००१द्@००२_००१२ साङ्ख्ययोगविभागज्ञो निर्विवित्सुः सुरासुरान्  
०२,००५।००१द्@००२_००१३ सन्धिविग्रहतत्त्वज्ञस् त्व् अनुमानविभागवित्  
०२,००५।००१द्@००२_००१४ षाड्गुण्यविधियुक्तश् च सर्वशास्त्रविशारदः  
०२,००५।००१द्@००२_००१५ युद्धगान्धर्वसेवी च सर्वत्राप्रतिघस् तथा  
०२,००५।००१द्@००२_००१६ एतैश् चान्यैश् च बहुभिर् युक्तो गुणगणैर् मुनिः  
०२,००५।००२अ लोकान् अनुचरन् सर्वान् आगमत् तां सभाम् ऋषिः  
०२,००५।००२च् नारदः सुमहातेजा ऋषिभिः सहितस् तदा  
०२,००५।००३अ पारिजातेन राजेन्द्र रैवतेन च धीमता  
०२,००५।००३च् सुमुखेन च सौम्येन देवर्षिर् अमितद्युतिः  
०२,००५।००३ए सभास्थान् पाण्डवान् द्रष्टुं प्रीयमाणो मनोजवः  
०२,००५।००३फ़्*००६०_०१ जयाशीर्भिः स्तुतं विप्रो धर्मराजानम् आर्चयत्  
०२,००५।००४अ तम् आगतम् ऋषिं दृष्ट्वा नारदं सर्वधर्मवित्  
०२,००५।००४च् सहसा पाण्डवश्रेष्ठः प्रत्युत्थायानुजैः सह  
०२,००५।००४ए अभ्यवादयत प्रीत्या विनयावनतस् तदा  
०२,००५।००५अ तदर्हम् आसनं तस्मै सम्प्रदाय यथाविधि  
०२,००५।००५ब्*००६१_०१ गां चैव मधुपर्कं च सम्प्रदायार्ध्यम् एव च  
०२,००५।००५च् अर्चयाम् आस रत्नैश् च सर्वकामैश् च धर्मवित्  
०२,००५।००५द्*००६२_०१ तुतोष च यथावच् च पूजां प्राप्य युधिष्ठिरात्  
०२,००५।००६अ सो ऽर्चितः पाण्डवैः सर्वैर् महर्षिर् वेदपारगः  
०२,००५।००६च् धर्मकामार्थसंयुक्तं पप्रच्छेदं युधिष्ठिरम्  
०२,००५।००७ नारद उवाच  
०२,००५।००७अ कच्चिद् अर्थाश् च कल्पन्ते धर्मे च रमते मनः  
०२,००५।००७च् सुखानि चानुभूयन्ते मनश् च न विहन्यते  
०२,००५।००८अ कच्चिद् आचरितां पूर्वैर् नरदेव पितामहैः  
०२,००५।००८च् वर्तसे वृत्तिम् अक्षीणां धर्मार्थसहितां नृषु  
०२,००५।००९अ कच्चिद् अर्थेन वा धर्मं धर्मेणार्थम् अथापि वा  
०२,००५।००९च् उभौ वा प्रीतिसारेण न कामेन प्रबाधसे  
०२,००५।०१०अ कच्चिद् अर्थं च धर्मं च कामं च जयतां वर  
०२,००५।०१०च् विभज्य काले कालज्ञ सदा वरद सेवसे  
०२,००५।०११अ कच्चिद् राजगुणैः षड्भिः सप्तोपायांस् तथानघ  
०२,००५।०११च् बलाबलं तथा सम्यक् चतुर्दश परीक्षसे  
०२,००५।०१२अ कच्चिद् आत्मानम् अन्वीक्ष्य परांश् च जयतां वर  
०२,००५।०१२च् तथा सन्धाय कर्माणि अष्टौ भारत सेवसे  
०२,००५।०१३अ कच्चित् प्रकृतयः षट् ते न लुप्ता भरतर्षभ  
०२,००५।०१३च् आढ्यास् तथाव्यसनिनः स्वनुरक्ताश् च सर्वशः  
०२,००५।०१४अ कच्चिन् न तर्कैर् दूतैर् वा ये चाप्य् अपरिशङ्किताः  
०२,००५।०१४च् त्वत्तो वा तव वामात्यैर् भिद्यते जातु मन्त्रितम्  
०२,००५।०१४द्*००६३_०१ मित्रोदासीनशत्रूणां कच्चिद् वेत्सि चिकीर्षितम्  
०२,००५।०१५अ कच्चित् सन्धिं यथाकालं विग्रहं चोपसेवसे  
०२,००५।०१५च् कच्चिद् वृत्तिम् उदासीने मध्यमे चानुवर्तसे  
०२,००५।०१६अ कच्चिद् आत्मसमा बुद्ध्या शुचयो जीवितक्षमाः  
०२,००५।०१६च् कुलीनाश् चानुरक्ताश् च कृतास् ते वीर मन्त्रिणः  
०२,००५।०१७अ विजयो मन्त्रमूलो हि राज्ञां भवति भारत  
०२,००५।०१७च् सुसंवृतो मन्त्रधनैर् अमात्यैः शास्त्रकोविदैः  
०२,००५।०१७द्*००६४_०१ राष्ट्रं सुरक्षितं तात शत्रुभिर् न विलुप्यते  
०२,००५।०१८अ कच्चिन् निद्रावशं नैषि कच्चित् काले विबुध्यसे  
०२,००५।०१८च् कच्चिच् चापररात्रेषु चिन्तयस्य् अर्थम् अर्थवित्  
०२,००५।०१९अ कच्चिन् मन्त्रयसे नैकः कच्चिन् न बहुभिः सह  
०२,००५।०१९च् कच्चित् ते मन्त्रितो मन्त्रो न राष्ट्रम् अनुधावति  
०२,००५।०२०अ कच्चिद् अर्थान् विनिश्चित्य लघुमूलान् महोदयान्  
०२,००५।०२०च् क्षिप्रम् आरभसे कर्तुं न विघ्नयसि तादृशान्  
०२,००५।०२१अ कच्चिन् न सर्वे कर्मान्ताः परोक्षास् ते विशङ्किताः  
०२,००५।०२१ब्*००६५_०१ परोक्षा वा महाराज मध्यं ह्य् अत्र प्रशस्यते  
०२,००५।०२१ब्*००६६_०१ आप्तैर् अलुब्धैः क्रमिकैस् ते च कच्चिद् अनुष्ठिताः  
०२,००५।०२१च् सर्वे वा पुनर् उत्सृष्टाः संसृष्टं ह्य् अत्र कारणम्  
०२,००५।०२२अ कच्चिद् राजन् कृतान्य् एव कृतप्रायाणि वा पुनः  
०२,००५।०२२च् विदुस् ते वीर कर्माणि नानवाप्तानि कानि चित्  
०२,००५।०२३अ कच्चित् कारणिकाः सर्वे सर्वशास्त्रेषु कोविदाः  
०२,००५।०२३च् कारयन्ति कुमारांश् च योधमुख्यांश् च सर्वशः  
०२,००५।०२४अ कच्चित् सहस्रैर् मूर्खाणाम् एकं क्रीणासि पण्डितम्  
०२,००५।०२४च् पण्डितो ह्य् अर्थकृच्छ्रेषु कुर्यान् निःश्रेयसं परम्  
०२,००५।०२५अ कच्चिद् दुर्गाणि सर्वाणि धनधान्यायुधोदकैः  
०२,००५।०२५च् यन्त्रैश् च परिपूर्णानि तथा शिल्पिधनुर्धरैः  
०२,००५।०२६अ एको ऽप्य् अमात्यो मेधावी शूरो दान्तो विचक्षणः  
०२,००५।०२६च् राजानं राजपुत्रं वा प्रापयेन् महतीं श्रियम्  
०२,००५।०२७अ कच्चिद् अष्टादशान्येषु स्वपक्षे दश पञ्च च  
०२,००५।०२७च् त्रिभिस् त्रिभिर् अविज्ञातैर् वेत्सि तीर्थानि चारकैः  
०२,००५।०२८अ कच्चिद् द्विषाम् अविदितः प्रतियत्तश् च सर्वदा  
०२,००५।०२८च् नित्ययुक्तो रिपून् सर्वान् वीक्षसे रिपुसूदन  
०२,००५।०२९अ कच्चिद् विनयसम्पन्नः कुलपुत्रो बहुश्रुतः  
०२,००५।०२९च् अनसूयुर् अनुप्रष्टा सत्कृतस् ते पुरोहितः  
०२,००५।०३०अ कच्चिद् अग्निषु ते युक्तो विधिज्ञो मतिमान् ऋजुः  
०२,००५।०३०च् हुतं च होष्यमाणं च काले वेदयते सदा  
०२,००५।०३१अ कच्चिद् अङ्गेषु निष्णातो ज्योतिषां प्रतिपादकः  
०२,००५।०३१च् उत्पातेषु च सर्वेषु दैवज्ञः कुशलस् तव  
०२,००५।०३२अ कच्चिन् मुख्या महत्स्व् एव मध्यमेषु च मध्यमाः  
०२,००५।०३२च् जघन्याश् च जघन्येषु भृत्याः कर्मसु योजिताः  
०२,००५।०३३अ अमात्यान् उपधातीतान् पितृपैतामहाञ् शुचीन्  
०२,००५।०३३च् श्रेष्ठाञ् श्रेष्ठेषु कच्चित् त्वं नियोजयसि कर्मसु  
०२,००५।०३४अ कच्चिन् नोग्रेण दण्डेन भृशम् उद्वेजितप्रजाः  
०२,००५।०३४च् राष्ट्रं तवानुशासन्ति मन्त्रिणो भरतर्षभ  
०२,००५।०३५अ कच्चित् त्वां नावजानन्ति याजकाः पतितं यथा  
०२,००५।०३५च् उग्रप्रतिग्रहीतारं कामयानम् इव स्त्रियः  
०२,००५।०३५द्*००६७_०१ कच्चिन् न विद्यते राष्ट्रे तव कीर्तिविनाशकाः  
०२,००५।०३६अ कच्चिद् धृष्टश् च शूरश् च मतिमान् धृतिमाञ् शुचिः  
०२,००५।०३६च् कुलीनश् चानुरक्तश् च दक्षः सेनापतिस् तव  
०२,००५।०३७अ कच्चिद् बलस्य ते मुख्याः सर्वे युद्धविशारदाः  
०२,००५।०३७च् दृष्टापदाना विक्रान्तास् त्वया सत्कृत्य मानिताः  
०२,००५।०३८अ कच्चिद् बलस्य भक्तं च वेतनं च यथोचितम्  
०२,००५।०३८च् सम्प्राप्तकालं दातव्यं ददासि न विकर्षसि  
०२,००५।०३९अ कालातिक्रमणाद् ध्य् एते भक्तवेतनयोर् भृताः  
०२,००५।०३९च् भर्तुः कुप्यन्ति दौर्गत्यात् सो ऽनर्थः सुमहान् स्मृतः  
०२,००५।०३९द्*००६८_०१ कच्चित् सर्वे महीपालास् त्वदाज्ञा मूर्ध्नि धारिताः  
०२,००५।०३९द्*००६८_०२ कच्चित् सुहृहयाः सर्वे ह्य् अर्चयन्ति भवत्कृते  
०२,००५।०३९द्*००६८_०३ कच्चिद् अन्तपुरा देवा काले संसेवितास् त्वया  
०२,००५।०३९द्*००६८_०४ कच्चिद् राजपुरन्ध्रीभिः प्रसूयन्ते कुलोचिताः  
०२,००५।०३९द्*००६८_०५ कुमारा धार्मिकाः शूरा राजधर्मविशारदाः  
०२,००५।०३९द्*००६८_०६ कच्चित् तेषां च पुत्राणां विवाहः क्रियते त्वया  
०२,००५।०३९द्*००६८_०७ सन्तानार्थं तु वंशस्य दोषं तस्य महीयसः  
०२,००५।०३९द्*००६८_०८ कच्चिद् आश्वासि*राजंस् त्वया शरणम् आगतान्  
०२,००५।०३९द्*००६८_०९ देवादीन् भयसन्त्रस्तान् अकार्पण्यधिया भृशम्  
०२,००५।०४०अ कच्चित् सर्वे ऽनुरक्तास् त्वां कुलपुत्राः प्रधानतः  
०२,००५।०४०च् कच्चित् प्राणांस् तवार्थेषु सन्त्यजन्ति सदा युधि  
०२,००५।०४१अ कच्चिन् नैको बहून् अर्थान् सर्वशः साम्परायिकान्  
०२,००५।०४१च् अनुशास्सि यथाकामं कामात्मा शासनातिगः  
०२,००५।०४२अ कच्चित् पुरुषकारेण पुरुषः कर्म शोभयन्  
०२,००५।०४२च् लभते मानम् अधिकं भूयो वा भक्तवेतनम्  
०२,००५।०४३अ कच्चिद् विद्याविनीतांश् च नराञ् ज्ञानविशारदान्  
०२,००५।०४३च् यथार्हं गुणतश् चैव दानेनाभ्यवपद्यसे  
०२,००५।०४४अ कच्चिद् दारान् मनुष्याणां तवार्थे मृत्युम् एयुषाम्  
०२,००५।०४४च् व्यसनं चाभ्युपेतानां बिभर्षि भरतर्षभ  
०२,००५।०४५अ कच्चिद् भयाद् उपनतं क्लीबं वा रिपुम् आगतम्  
०२,००५।०४५च् युद्धे वा विजितं पार्थ पुत्रवत् परिरक्षसि  
०२,००५।०४६अ कच्चित् त्वम् एव सर्वस्याः पृथिव्याः पृथिवीपते  
०२,००५।०४६च् समश् च नाभिशङ्क्यश् च यथा माता यथा पिता  
०२,००५।०४७अ कच्चिद् व्यसनिनं शत्रुं निशम्य भरतर्षभ  
०२,००५।०४७च् अभियासि जवेनैव समीक्ष्य त्रिविधं बलम्  
०२,००५।०४७द्*००६९_०१ यात्राम् आरभसे दिष्ट्या प्राप्तकालम् अरिन्दम  
०२,००५।०४८अ पार्ष्णिमूलं च विज्ञाय व्यवसायं पराजयम्  
०२,००५।०४८च् बलस्य च महाराज दत्त्वा वेतनम् अग्रतः  
०२,००५।०४९अ कच्चिच् च बलमुख्येभ्यः परराष्ट्रे परन्तप  
०२,००५।०४९च् उपच्छन्नानि रत्नानि प्रयच्छसि यथार्हतः  
०२,००५।०५०अ कच्चिद् आत्मानम् एवाग्रे विजित्य विजितेन्द्रियः  
०२,००५।०५०च् पराञ् जिगीषसे पार्थ प्रमत्तान् अजितेन्द्रियान्  
०२,००५।०५१अ कच्चित् ते यास्यतः शत्रून् पूर्वं यान्ति स्वनुष्ठिताः  
०२,००५।०५१च् साम दानं च भेदश् च दण्डश् च विधिवद् गुणाः  
०२,००५।०५२अ कच्चिन् मूलं दृढं कृत्वा यात्रां यासि विशां पते  
०२,००५।०५२च् तांश् च विक्रमसे जेतुं जित्वा च परिरक्षसि  
०२,००५।०५३अ कच्चिद् अष्टाङ्गसंयुक्ता चतुर्विधबला चमूः  
०२,००५।०५३च् बलमुख्यैः सुनीता ते द्विषतां प्रतिबाधनी  
०२,००५।०५४अ कच्चिल् लवं च मुष्टिं च परराष्ट्रे परन्तप  
०२,००५।०५४च् अविहाय महाराज विहंसि समरे रिपून्  
०२,००५।०५५अ कच्चित् स्वपरराष्ट्रेषु बहवो ऽधिकृतास् तव  
०२,००५।०५५च् अर्थान् समनुतिष्ठन्ति रक्षन्ति च परस्परम्  
०२,००५।०५६अ कच्चिद् अभ्यवहार्याणि गात्रसंस्पर्शकानि च  
०२,००५।०५६च् घ्रेयाणि च महाराज रक्षन्त्य् अनुमतास् तव  
०२,००५।०५७अ कच्चित् कोशं च कोष्ठं च वाहनं द्वारम् आयुधम्  
०२,००५।०५७च् आयश् च कृतकल्याणैस् तव भक्तैर् अनुष्ठितः  
०२,००५।०५८अ कच्चिद् आभ्यन्तरेभ्यश् च बाह्येभ्यश् च विशां पते  
०२,००५।०५८च् रक्षस्य् आत्मानम् एवाग्रे तांश् च स्वेभ्यो मिथश् च तान्  
०२,००५।०५९अ कच्चिन् न पाने द्यूते वा क्रीडासु प्रमदासु च  
०२,००५।०५९च् प्रतिजानन्ति पूर्वाह्णे व्ययं व्यसनजं तव  
०२,००५।०६०अ कच्चिद् आयस्य चार्धेन चतुर्भागेन वा पुनः  
०२,००५।०६०च् पादभागैस् त्रिभिर् वापि व्ययः संशोध्यते तव  
०२,००५।०६१अ कच्चिज् ज्ञातीन् गुरून् वृद्धान् वणिजः शिल्पिनः श्रितान्  
०२,००५।०६१च् अभीक्ष्णम् अनुगृह्णासि धनधान्येन दुर्गतान्  
०२,००५।०६२अ कच्चिद् आयव्यये युक्ताः सर्वे गणकलेखकाः  
०२,००५।०६२च् अनुतिष्ठन्ति पूर्वाह्णे नित्यम् आयव्ययं तव  
०२,००५।०६३अ कच्चिद् अर्थेषु सम्प्रौढान् हितकामान् अनुप्रियान्  
०२,००५।०६३च् नापकर्षसि कर्मभ्यः पूर्वम् अप्राप्य किल्बिषम्  
०२,००५।०६४अ कच्चिद् विदित्वा पुरुषान् उत्तमाधममध्यमान्  
०२,००५।०६४च् त्वं कर्मस्व् अनुरूपेषु नियोजयसि भारत  
०२,००५।०६५अ कच्चिन् न लुब्धाश् चौरा वा वैरिणो वा विशां पते  
०२,००५।०६५च् अप्राप्तव्यवहारा वा तव कर्मस्व् अनुष्ठिताः  
०२,००५।०६६अ कच्चिन् न लुब्धैश् चौरैर् वा कुमारैः स्त्रीबलेन वा  
०२,००५।०६६च् त्वया वा पीड्यते राष्ट्रं कच्चित् पुष्टाः कृषीवलाः  
०२,००५।०६७अ कच्चिद् राष्ट्रे तडागानि पूर्णानि च महान्ति च  
०२,००५।०६७च् भागशो विनिविष्टानि न कृषिर् देवमातृका  
०२,००५।०६८अ कच्चिद् बीजं च भक्तं च कर्षकायावसीदते  
०२,००५।०६८च् प्रतिकं च शतं वृद्ध्या ददास्य् ऋणम् अनुग्रहम्  
०२,००५।०६८द्*००७०_०१ कचित् ते दयिताः सर्वे कृषिगोरक्षजीविनः  
०२,००५।०६९अ कच्चित् स्वनुष्ठिता तात वार्त्ता ते साधुभिर् जनैः  
०२,००५।०६९च् वार्त्तायां संश्रितस् तात लोको ऽयं सुखम् एधते  
०२,००५।०७०अ कच्चिच् छुचिकृतः प्राज्ञाः पञ्च पञ्च स्वनुष्ठिताः  
०२,००५।०७०च् क्षेमं कुर्वन्ति संहत्य राजञ् जनपदे तव  
०२,००५।०७१अ कच्चिन् नगरगुप्त्यर्थं ग्रामा नगरवत् कृताः  
०२,००५।०७१च् ग्रामवच् च कृता रक्षा ते च सर्वे तदर्पणाः  
०२,००५।०७२अ कच्चिद् बलेनानुगताः समानि विषमाणि च  
०२,००५।०७२च् पुराणचौराः साध्यक्षाश् चरन्ति विषये तव  
०२,००५।०७३अ कच्चित् स्त्रियः सान्त्वयसि कच्चित् ताश् च सुरक्षिताः  
०२,००५।०७३च् कच्चिन् न श्रद्दधास्य् आसां कच्चिद् गुह्यं न भाषसे  
०२,००५।०७४अ कच्चिच् चारान् निशि श्रुत्वा तत् कार्यम् अनुचिन्त्य च  
०२,००५।०७४च् प्रियाण्य् अनुभवञ् शेषे विदित्वाभ्यन्तरं जनम्  
०२,००५।०७५अ कच्चिद् द्वौ प्रथमौ यामौ रात्र्यां सुप्त्वा विशां पते  
०२,००५।०७५च् सञ्चिन्तयसि धर्मार्थौ याम उत्थाय पश्चिमे  
०२,००५।०७६अ कच्चिद् दर्शयसे नित्यं मनुष्यान् समलङ्कृतान्  
०२,००५।०७६च् उत्थाय काले कालज्ञः सह पाण्डव मन्त्रिभिः  
०२,००५।०७७अ कच्चिद् रक्ताम्बरधराः खड्गहस्ताः स्वलङ्कृताः  
०२,००५।०७७च् अभितस् त्वाम् उपासन्ते रक्षणार्थम् अरिन्दम  
०२,००५।०७८अ कच्चिद् दण्ड्येषु यमवत् पूज्येषु च विशां पते  
०२,००५।०७८च् परीक्ष्य वर्तसे सम्यग् अप्रियेषु प्रियेषु च  
०२,००५।०७९अ कच्चिच् छारीरम् आबाधम् औषधैर् नियमेन वा  
०२,००५।०७९च् मानसं वृद्धसेवाभिः सदा पार्थापकर्षसि  
०२,००५।०८०अ कच्चिद् वैद्याश् चिकित्सायाम् अष्टाङ्गायां विशारदाः  
०२,००५।०८०च् सुहृदश् चानुरक्ताश् च शरीरे ते हिताः सदा  
०२,००५।०८१अ कच्चिन् न मानान् मोहाद् वा कामाद् वापि विशां पते  
०२,००५।०८१च् अर्थिप्रत्यर्थिनः प्राप्तान् अपास्यसि कथं चन  
०२,००५।०८२अ कच्चिन् न लोभान् मोहाद् वा विश्रम्भात् प्रणयेन वा  
०२,००५।०८२च् आश्रितानां मनुष्याणां वृत्तिं त्वं संरुणत्सि च  
०२,००५।०८२द्*००७१_०१ कच्चिद् अर्थेषु सम्प्रौढान् अर्थकर्मविचक्षणान्  
०२,००५।०८२द्*००७१_०२ नापकर्षसि कर्मभ्यो ह्य् अर्थयुक्ता इतीव हि  
०२,००५।०८३अ कच्चित् पौरा न सहिता ये च ते राष्ट्रवासिनः  
०२,००५।०८३च् त्वया सह विरुध्यन्ते परैः क्रीताः कथं चन  
०२,००५।०८४अ कच्चित् ते दुर्बलः शत्रुर् बलेनोपनिपीडितः  
०२,००५।०८४च् मन्त्रेण बलवान् कश् चिद् उभाभ्यां वा युधिष्ठिर  
०२,००५।०८५अ कच्चित् सर्वे ऽनुरक्तास् त्वां भूमिपालाः प्रधानतः  
०२,००५।०८५च् कच्चित् प्राणांस् त्वदर्थेषु सन्त्यजन्ति त्वया हृताः  
०२,००५।०८६अ कच्चित् ते सर्वविद्यासु गुणतो ऽर्चा प्रवर्तते  
०२,००५।०८६च् ब्राह्मणानां च साधूनां तव निःश्रेयसे शुभा  
०२,००५।०८६द्*००७२_०१ दक्षिणास् त्वं ददास्य् एषां नित्यं स्वर्गापवर्गदाः  
०२,००५।०८७अ कच्चिद् धर्मे त्रयीमूले पूर्वैर् आचरिते जनैः  
०२,००५।०८७च् वर्तमानस् तथा कर्तुं तस्मिन् कर्मणि वर्तसे  
०२,००५।०८८अ कच्चित् तव गृहे ऽन्नानि स्वादून्य् अश्नन्ति वै द्विजाः  
०२,००५।०८८च् गुणवन्ति गुणोपेतास् तवाध्यक्षं सदक्षिणम्  
०२,००५।०८९अ कच्चित् क्रतून् एकचित्तो वाजपेयांश् च सर्वशः  
०२,००५।०८९च् पुण्डरीकांश् च कार्त्स्न्येन यतसे कर्तुम् आत्मवान्  
०२,००५।०९०अ कच्चिज् ज्ञातीन् गुरून् वृद्धान् दैवतांस् तापसान् अपि  
०२,००५।०९०च् चैत्यांश् च वृक्षान् कल्याणान् ब्राह्मणांश् च नमस्यसि  
०२,००५।०९०द्*००७३_०१ कच्चिच् छोको न मन्युर् वा त्वया प्रोत्पाद्यते ऽनघ  
०२,००५।०९०द्*००७३_०२ अपि मङ्गलहस्तश् च जनः पार्श्वे ऽनुतिष्ठति  
०२,००५।०९१अ कच्चिद् एषा च ते बुद्धिर् वृत्तिर् एषा च ते ऽनघ  
०२,००५।०९१च् आयुष्या च यशस्या च धर्मकामार्थदर्शिनी  
०२,००५।०९२अ एतया वर्तमानस्य बुद्ध्या राष्ट्रं न सीदति  
०२,००५।०९२च् विजित्य च महीं राजा सो ऽत्यन्तं सुखम् एधते  
०२,००५।०९३अ कच्चिद् आर्यो विशुद्धात्मा क्षारितश् चौरकर्मणि  
०२,००५।०९३च् अदृष्टशास्त्रकुशलैर् न लोभाद् वध्यते शुचिः  
०२,००५।०९४अ पृष्टो गृहीतस् तत्कारी तज्ज्ञैर् दृष्टः सकारणः  
०२,००५।०९४च् कच्चिन् न मुच्यते स्तेनो द्रव्यलोभान् नरर्षभ  
०२,००५।०९५अ व्युत्पन्ने कच्चिद् आढ्यस्य दरिद्रस्य च भारत  
०२,००५।०९५च् अर्थान् न मिथ्या पश्यन्ति तवामात्या हृता धनैः  
०२,००५।०९६अ नास्तिक्यम् अनृतं क्रोधं प्रमादं दीर्घसूत्रताम्  
०२,००५।०९६च् अदर्शनं ज्ञानवताम् आलस्यं क्षिप्तचित्तताम्  
०२,००५।०९७अ एकचिन्तनम् अर्थानाम् अनर्थज्ञैश् च चिन्तनम्  
०२,००५।०९७च् निश्चितानाम् अनारम्भं मन्त्रस्यापरिरक्षणम्  
०२,००५।०९८अ मङ्गल्यस्याप्रयोगं च प्रसङ्गं विषयेषु च  
०२,००५।०९८च् कच्चित् त्वं वर्जयस्य् एतान् राजदोषांश् चतुर्दश  
०२,००५।०९८द्*००७४_०१ प्रायशो यैर् विनश्यन्ति कृतमूलापि पार्थिवाः  
०२,००५।०९९अ कच्चित् ते सफला वेदाः कच्चित् ते सफलं धनम्  
०२,००५।०९९च् कच्चित् ते सफला दाराः कच्चित् ते सफलं श्रुतम्  
०२,००५।१०० युधिष्ठिर उवाच  
०२,००५।१००अ कथं वै सफला वेदाः कथं वै सफलं धनम्  
०२,००५।१००च् कथं वै सफला दाराः कथं वै सफलं श्रुतम्  
०२,००५।१००द्*००७५_०१ इत्य् एवं भाषितो राज्ञा सर्वशास्त्रार्थतत्त्ववित्  
०२,००५।१००द्*००७५_०२ धर्मराजं महात्मानं पुनर् आह च तत्त्वतः  
०२,००५।१०१ नारद उवाच  
०२,००५।१०१अ अग्निहोत्रफला वेदा दत्तभुक्तफलं धनम्  
०२,००५।१०१च् रतिपुत्रफला दाराः शीलवृत्तफलं श्रुतम्  
०२,००५।१०२ वैशम्पायन उवाच  
०२,००५।१०२अ एतद् आख्याय स मुनिर् नारदः सुमहातपाः  
०२,००५।१०२च् पप्रच्छानन्तरम् इदं धर्मात्मानं युधिष्ठिरम्  
०२,००५।१०३ नारद उवाच  
०२,००५।१०३अ कच्चिद् अभ्यागता दूराद् वणिजो लाभकारणात्  
०२,००५।१०३च् यथोक्तम् अवहार्यन्ते शुल्कं शुल्कोपजीविभिः  
०२,००५।१०४अ कच्चित् ते पुरुषा राजन् पुरे राष्ट्रे च मानिताः  
०२,००५।१०४च् उपानयन्ति पण्यानि उपधाभिर् अवञ्चिताः  
०२,००५।१०५अ कच्चिच् छृणोषि वृद्धानां धर्मार्थसहिता गिरः  
०२,००५।१०५च् नित्यम् अर्थविदां तात तथा धर्मानुदर्शिनाम्  
०२,००५।१०६अ कच्चित् ते कृषितन्त्रेषु गोषु पुष्पफलेषु च  
०२,००५।१०६ब्*००७६_०१ नियुक्ताः कुशलास् तेषु विभागज्ञाः कुलोचिताः  
०२,००५।१०६च् धर्मार्थं च द्विजातिभ्यो दीयते मधुसर्पिषी  
०२,००५।१०७अ द्रव्योपकरणं कच्चित् सर्वदा सर्वशिल्पिनाम्  
०२,००५।१०७च् चातुर्मास्यावरं सम्यङ् नियतं सम्प्रयच्छसि  
०२,००५।१०८अ कच्चित् कृतं विजानीषे कर्तारं च प्रशंससि  
०२,००५।१०८च् सतां मध्ये महाराज सत्करोषि च पूजयन्  
०२,००५।१०९अ कच्चित् सूत्राणि सर्वाणि गृह्णासि भरतर्षभ  
०२,००५।१०९च् हस्तिसूत्राश्वसूत्राणि रथसूत्राणि चाभिभो  
०२,००५।११०अ कच्चिद् अभ्यस्यते शश्वद् गृहे ते भरतर्षभ  
०२,००५।११०च् धनुर्वेदस्य सूत्रं च यन्त्रसूत्रं च नागरम्  
०२,००५।१११अ कच्चिद् अस्त्राणि सर्वाणि ब्रह्मदण्डश् च ते ऽनघ  
०२,००५।१११च् विषयोगाश् च ते सर्वे विदिताः शत्रुनाशनाः  
०२,००५।११२अ कच्चिद् अग्निभयाच् चैव सर्पव्यालभयात् तथा  
०२,००५।११२च् रोगरक्षोभयाच् चैव राष्ट्रं स्वं परिरक्षसि  
०२,००५।११३अ कच्चिद् अन्धांश् च मूकांश् च पङ्गून् व्यङ्गान् अबान्धवान्  
०२,००५।११३च् पितेव पासि धर्मज्ञ तथा प्रव्रजितान् अपि  
०२,००५।११३द्*००७७_०१ षडनर्था महाराज कच्चित् ते पृष्ठतः कृताः  
०२,००५।११३द्*००७७_०२ निद्रालस्यं भयं क्रोधो मार्दवं दीर्घसूत्रता  
०२,००५।११४ वैशम्पायन उवाच  
०२,००५।११४अ एताः कुरूणाम् ऋषभो महात्मा; श्रुत्वा गिरो ब्राह्मणसत्तमस्य  
०२,००५।११४च् प्रणम्य पादाव् अभिवाद्य हृष्टो; राजाब्रवीन् नारदं देवरूपम्  
०२,००५।११५अ एवं करिष्यामि यथा त्वयोक्तम्; प्रज्ञा हि मे भूय एवाभिवृद्धा  
०२,००५।११५च् उक्त्वा तथा चैव चकार राजा; लेभे महीं सागरमेखलां च  
०२,००५।११६ नारद उवाच  
०२,००५।११६अ एवं यो वर्तते राजा चातुर्वर्ण्यस्य रक्षणे  
०२,००५।११६च् स विहृत्येह सुसुखी शक्रस्यैति सलोकताम्  
०२,००६।००१ वैशम्पायन उवाच  
०२,००६।००१अ सम्पूज्याथाभ्यनुज्ञातो महर्षेर् वचनात् परम्  
०२,००६।००१च् प्रत्युवाचानुपूर्व्येण धर्मराजो युधिष्ठिरः  
०२,००६।००२अ भगवन् न्याय्यम् आहैतं यथावद् धर्मनिश्चयम्  
०२,००६।००२च् यथाशक्ति यथान्यायं क्रियते ऽयं विधिर् मया  
०२,००६।००३अ राजभिर् यद् यथा कार्यं पुरा तत् तन् न संशयः  
०२,००६।००३च् यथान्यायोपनीतार्थं कृतं हेतुमद् अर्थवत्  
०२,००६।००४अ वयं तु सत्पथं तेषां यातुम् इच्छामहे प्रभो  
०२,००६।००४च् न तु शक्यं तथा गन्तुं यथा तैर् नियतात्मभिः  
०२,००६।००४द्*००७८_०१ तं तु विश्रान्तम् आसीनं देवर्षिम् अमितद्युतिम्  
०२,००६।००५अ एवम् उक्त्वा स धर्मात्मा वाक्यं तद् अभिपूज्य च  
०२,००६।००५च् मुहूर्तात् प्राप्तकालं च दृष्ट्वा लोकचरं मुनिम्  
०२,००६।००६अ नारदं स्वस्थम् आसीनम् उपासीनो युधिष्ठिरः  
०२,००६।००६च् अपृच्छत् पाण्डवस् तत्र राजमध्ये महामतिः  
०२,००६।००७अ भवान् सञ्चरते लोकान् सदा नानाविधान् बहून्  
०२,००६।००७च् ब्रह्मणा निर्मितान् पूर्वं प्रेक्षमाणो मनोजवः  
०२,००६।००८अ ईदृशी भवता का चिद् दृष्टपूर्वा सभा क्व चित्  
०२,००६।००८च् इतो वा श्रेयसी ब्रह्मंस् तन् ममाचक्ष्व पृच्छतः  
०२,००६।००९अ तच् छ्रुत्वा नारदस् तस्य धर्मराजस्य भाषितम्  
०२,००६।००९च् पाण्डवं प्रत्युवाचेदं स्मयन् मधुरया गिरा  
०२,००६।०१०अ मानुषेषु न मे तात दृष्टपूर्वा न च श्रुता  
०२,००६।०१०च् सभा मणिमयी राजन् यथेयं तव भारत  
०२,००६।०११अ सभां तु पितृराजस्य वरुणस्य च धीमतः  
०२,००६।०११च् कथयिष्ये तथेन्द्रस्य कैलासनिलयस्य च  
०२,००६।०१२अ ब्रह्मणश् च सभां दिव्यां कथयिष्ये गतक्लमाम्  
०२,००६।०१२ब्*००७९_०१ दिव्यां दिव्यैर् अभिप्रायैर् उपेतां विश्वरूपिणीम्  
०२,००६।०१२ब्*००७९_०२ देवैः पितृगणैः साध्यैर् यज्वभिर् नियतात्मभिः  
०२,००६।०१२ब्*००७९_०३ जुष्टां मुनिगणैः शान्तैर् वेदयज्ञैः सदक्षिणैः  
०२,००६।०१२च् यदि ते श्रवणे बुद्धिर् वर्तते भरतर्षभ  
०२,००६।०१३अ नारदेनैवम् उक्तस् तु धर्मराजो युधिष्ठिरः  
०२,००६।०१३च् प्राञ्जलिर् भ्रातृभिः सार्धं तैश् च सर्वैर् नृपैर् वृतः  
०२,००६।०१४अ नारदं प्रत्युवाचेदं धर्मराजो महामनाः  
०२,००६।०१४च् सभाः कथय ताः सर्वाः श्रोतुम् इच्छामहे वयम्  
०२,००६।०१५अ किन्द्रव्यास् ताः सभा ब्रह्मन् किंविस्ताराः किमायताः  
०२,००६।०१५च् पितामहं च के तस्यां सभायां पर्युपासते  
०२,००६।०१६अ वासवं देवराजं च यमं वैवस्वतं च के  
०२,००६।०१६च् वरुणं च कुबेरं च सभायां पर्युपासते  
०२,००६।०१७अ एतत् सर्वं यथातत्त्वं देवर्षे वदतस् तव  
०२,००६।०१७च् श्रोतुम् इच्छाम सहिताः परं कौतूहलं हि नः  
०२,००६।०१८अ एवम् उक्तः पाण्डवेन नारदः प्रत्युवाच तम्  
०२,००६।०१८च् क्रमेण राजन् दिव्यास् ताः श्रूयन्ताम् इह नः सभाः  
०२,००७।००१ नारद उवाच  
०२,००७।००१अ शक्रस्य तु सभा दिव्या भास्वरा कर्मभिर् जिता  
०२,००७।००१च् स्वयं शक्रेण कौरव्य निर्मितार्कसमप्रभा  
०२,००७।००२अ विस्तीर्णा योजनशतं शतम् अध्यर्धम् आयता  
०२,००७।००२च् वैहायसी कामगमा पञ्चयोजनम् उच्छ्रिता  
०२,००७।००३अ जराशोकक्लमापेता निरातङ्का शिवा शुभा  
०२,००७।००३च् वेश्मासनवती रम्या दिव्यपादपशोभिता  
०२,००७।००४अ तस्यां देवेश्वरः पार्थ सभायां परमासने  
०२,००७।००४च् आस्ते शच्या महेन्द्राण्या श्रिया लक्ष्म्या च भारत  
०२,००७।००५अ बिभ्रद् वपुर् अनिर्देश्यं किरीटी लोहिताङ्गदः  
०२,००७।००५च् विरजोम्बरश् चित्रमाल्यो ह्रीकीर्तिद्युतिभिः सह  
०२,००७।००६अ तस्याम् उपासते नित्यं महात्मानं शतक्रतुम्  
०२,००७।००६च् मरुतः सर्वतो राजन् सर्वे च गृहमेधिनः  
०२,००७।००६ए सिद्धा देवर्षयश् चैव साध्या देवगणास् तथा  
०२,००७।००६फ़्*००८०_०१ मरुत्वन्तश् च सहिता भास्वन्तो हेममालिनः  
०२,००७।००७अ एते सानुचराः सर्वे दिव्यरूपाः स्वलङ्कृताः  
०२,००७।००७च् उपासते महात्मानं देवराजम् अरिन्दमम्  
०२,००७।००८अ तथा देवर्षयः सर्वे पार्थ शक्रम् उपासते  
०२,००७।००८च् अमला धूतपाप्मानो दीप्यमाना इवाग्नयः  
०२,००७।००८ए तेजस्विनः सोमयुजो विपापा विगतक्लमाः  
०२,००७।००९अ पराशरः पर्वतश् च तथा सावर्णिगालवौ  
०२,००७।००९ब्*००८१_०१ एकतश् च द्वितश् चैव त्रितश् चैव महामुनिः  
०२,००७।००९च् शङ्खश् च लिखितश् चैव तथा गौरशिरा मुनिः  
०२,००७।०१०अ दुर्वासाश् च दीर्घतपा याज्ञवल्क्यो ऽथ भालुकिः  
०२,००७।०१०अ*००८२_०१ **** **** तथा दीर्घतमा मुनिः  
०२,००७।०१०अ*००८२_०२ पवित्रपाणिः सावर्णिः  
०२,००७।०१०च् उद्दालकः श्वेतकेतुस् तथा शाट्यायनः प्रभुः  
०२,००७।०११अ हविष्मांश् च गविष्ठश् च हरिश्चन्द्रश् च पार्थिवः  
०२,००७।०११च् हृद्यश् चोदरशाण्डिल्यः पाराशर्यः कृषीवलः  
०२,००७।०११द्*००८२अ_०१ जाबालिर् वामदेवश् च शक्तिर् गार्ग्यसुवामनौ  
०२,००७।०१२अ वातस्कन्धो विशाखश् च विधाता काल एव च  
०२,००७।०१२च् अनन्तदन्तस् त्वष्टा च विश्वकर्मा च तुम्बुरुः  
०२,००७।०१३अ अयोनिजा योनिजाश् च वायुभक्षा हुताशिनः  
०२,००७।०१३च् ईशानं सर्वलोकस्य वज्रिणं समुपासते  
०२,००७।०१४अ सहदेवः सुनीथश् च वाल्मीकिश् च महातपाः  
०२,००७।०१४च् समीकः सत्यवांश् चैव प्रचेताः सत्यसङ्गरः  
०२,००७।०१५अ मेधातिथिर् वामदेवः पुलस्त्यः पुलहः क्रतुः  
०२,००७।०१५च् मरुत्तश् च मरीचिश् च स्थाणुश् चात्रिर् महातपाः  
०२,००७।०१६अ कक्षीवान् गौतमस् तार्क्ष्यस् तथा वैश्वानरो मुनिः  
०२,००७।०१६ब्*००८३_०१ षडर्तुः कवषो धूम्रो रैभ्यो नलपरावसू  
०२,००७।०१६ब्*००८३_०२ स्वस्त्यात्रेयो जरत्कारुः कहोऌअः काश्यपस् तथा  
०२,००७।०१६ब्*००८३_०३ विभण्डको ऋष्यशृङ्ग उन्मुखो विमुखस् तथा  
०२,००७।०१६च् मुनिः कालकवृक्षीय आश्राव्यो ऽथ हिरण्यदः  
०२,००७।०१६ए संवर्तो देवहव्यश् च विष्वक्सेनश् च वीर्यवान्  
०२,००७।०१६फ़्*००८४_०१ कण्वः कात्यायनो राजन् गार्ग्यः कौशिक एव तु  
०२,००७।०१७अ दिव्या आपस् तथौषध्यः श्रद्धा मेधा सरस्वती  
०२,००७।०१७च् अर्थो धर्मश् च कामश् च विद्युतश् चापि पाण्डव  
०२,००७।०१८अ जलवाहास् तथा मेघा वायवः स्तनयित्नवः  
०२,००७।०१८च् प्राची दिग् यज्ञवाहाश् च पावकाः सप्तविंशतिः  
०२,००७।०१९अ अग्नीषोमौ तथेन्द्राग्नी मित्रो ऽथ सवितार्यमा  
०२,००७।०१९च् भगो विश्वे च साध्याश् च शुक्रो मन्थी च भारत  
०२,००७।०१९द्*००८५_०१ सर्वेषां मरुतां मान्या गुरुः शुक्रस् तथैव च  
०२,००७।०१९द्*००८६_०१ विश्वावसुश् चित्रसेनः सुमनस् तरुणस् तथा  
०२,००७।०२०अ यज्ञाश् च दक्षिणाश् चैव ग्रहाः स्तोभाश् च सर्वशः  
०२,००७।०२०च् यज्ञवाहाश् च ये मन्त्राः सर्वे तत्र समासते  
०२,००७।०२१अ तथैवाप्सरसो राजन् गन्धर्वाश् च मनोरमाः  
०२,००७।०२१अ*००८७_०१ **** **** रम्भोर्वश्य् अथ मेनका  
०२,००७।०२१अ*००८७_०२ घृताची पञ्चचूडा च विप्रचित्तिपुरोगमाः  
०२,००७।०२१अ*००८७_०३ विश्वावसुश् चित्रसेनः पर्वतस् तुम्बुरुस् तथा  
०२,००७।०२१अ*००८७_०४ विद्याधरास् तु राजेन्द्र  
०२,००७।०२१च् नृत्यवादित्रगीतैश् च हास्यैश् च विविधैर् अपि  
०२,००७।०२१ए रमयन्ति स्म नृपते देवराजं शतक्रतुम्  
०२,००७।०२२अ स्तुतिभिर् मङ्गलैश् चैव स्तुवन्तः कर्मभिस् तथा  
०२,००७।०२२च् विक्रमैश् च महात्मानं बलवृत्रनिषूदनम्  
०२,००७।०२३अ ब्रह्मराजर्षयः सर्वे सर्वे देवर्षयस् तथा  
०२,००७।०२३च् विमानैर् विविधैर् दिव्यैर् भ्राजमानैर् इवाग्निभिः  
०२,००७।०२४अ स्रग्विणो भूषिताश् चान्ये यान्ति चायान्ति चापरे  
०२,००७।०२४च् बृहस्पतिश् च शुक्रश् च तस्याम् आययतुः सह  
०२,००७।०२५अ एते चान्ये च बहवो यतात्मानो यतव्रताः  
०२,००७।०२५च् विमानैश् चन्द्रसङ्काशैः सोमवत् प्रियदर्शनाः  
०२,००७।०२५ए ब्रह्मणो वचनाद् राजन् भृगुः सप्तर्षयस् तथा  
०२,००७।०२६अ एषा सभा मया राजन् दृष्टा पुष्करमालिनी  
०२,००७।०२६च् शतक्रतोर् महाराज याम्यां शृणु ममानघ  
०२,००८।००१ नारद उवाच  
०२,००८।००१अ कथयिष्ये सभां दिव्यां युधिष्ठिर निबोध ताम्  
०२,००८।००१च् वैवस्वतस्य याम् अर्थे विश्वकर्मा चकार ह  
०२,००८।००२अ तैजसी सा सभा राजन् बभूव शतयोजना  
०२,००८।००२च् विस्तारायामसम्पन्ना भूयसी चापि पाण्डव  
०२,००८।००३अ अर्कप्रकाशा भ्राजिष्णुः सर्वतः कामचारिणी  
०२,००८।००३च् नैवातिशीता नात्युष्णा मनसश् च प्रहर्षिणी  
०२,००८।००४अ न शोको न जरा तस्यां क्षुत्पिपासे न चाप्रियम्  
०२,००८।००४च् न च दैन्यं क्लमो वापि प्रतिकूलं न चाप्य् उत  
०२,००८।००५अ सर्वे कामाः स्थितास् तस्यां ये दिव्या ये च मानुषाः  
०२,००८।००५च् रसवच् च प्रभूतं च भक्ष्यभोज्यम् अरिन्दम  
०२,००८।००५द्*००८८_०१ लेह्यं चोष्यं च पेयं च हृद्यं स्वादु मनोहरम्  
०२,००८।००६अ पुण्यगन्धाः स्रजस् तत्र नित्यपुष्पफलद्रुमाः  
०२,००८।००६च् रसवन्ति च तोयानि शीतान्य् उष्णानि चैव ह  
०२,००८।००६द्*००८९_०१ वृक्षाश् च विविधास् तत्र नित्यपुष्पा मनोरमाः  
०२,००८।००६द्*००८९_०२ शीतलानि च रम्याणि सुखोष्णानि च भारत  
०२,००८।००७अ तस्यां राजर्षयः पुण्यास् तथा ब्रह्मर्षयो ऽमलाः  
०२,००८।००७च् यमं वैवस्वतं तात प्रहृष्टाः पर्युपासते  
०२,००८।००८अ ययातिर् नहुषः पूरुर् मान्धाता सोमको नृगः  
०२,००८।००८च् त्रसदस्युश् च तुरयः कृतवीर्यः श्रुतश्रवाः  
०२,००८।००९अ अरिप्रणुत् सुसिंहश् च कृतवेगः कृतिर् निमिः  
०२,००८।००९च् प्रतर्दनः शिबिर् मत्स्यः पृथ्वक्षो ऽथ बृहद्रथः  
०२,००८।०१०अ ऐडो मरुत्तः कुशिकः साङ्काश्यः साङ्कृतिर् भवः  
०२,००८।०१०च् चतुरश्वः सदश्वोर्मिः कार्तवीर्यश् च पार्थिवः  
०२,००८।०११अ भरतस् तथा सुरथः सुनीथो नैषधो नलः  
०२,००८।०११ब्*००९०_०१ भरतः सुरथश् चैव तथा राजा तपोरथः  
०२,००८।०११ब्*००९०_०२ सुनीथो निशठो राजा नलो वै निषधाधिपः  
०२,००८।०११च् दिवोदासो ऽथ सुमना अम्बरीषो भगीरथः  
०२,००८।०११द्*००९१_०१ लोमपादो ऽनरण्यश् च लोहितः पूरुर् उद्वहः  
०२,००८।०१२अ व्यश्वः सदश्वो वध्र्यश्वः पञ्चहस्तः पृथुश्रवाः  
०२,००८।०१२च् रुषद्गुर् वृषसेनश् च क्षुपश् च सुमहाबलः  
०२,००८।०१३अ रुषदश्वो वसुमनाः पुरुकुत्सो ध्वजी रथी  
०२,००८।०१३च् आर्ष्टिषेणो दिलीपश् च महात्मा चाप्य् उशीनरः  
०२,००८।०१४अ औशीनरः पुण्डरीकः शर्यातिः शरभः शुचिः  
०२,००८।०१४च् अङ्गो ऽरिष्टश् च वेनश् च दुःषन्तः सञ्जयो जयः  
०२,००८।०१५अ भाङ्गास्वरिः सुनीथश् च निषधो ऽथ त्विषीरथः  
०२,००८।०१५च् करन्धमो बाह्लिकश् च सुद्युम्नो बलवान् मधुः  
०२,००८।०१५द्*००९२_०१ ऐलो मरुत्तश् च तथा बलवान् पृथिवीपतिः  
०२,००८।०१६अ कपोतरोमा तृणकः सहदेवार्जुनौ तथा  
०२,००८।०१६ब्*००९३_०१ व्यश्वः साश्वः कृशाश्वश् च शशबिन्दुश् च पार्थिवः  
०२,००८।०१६ब्*००९४_०१ राजा दशरथश् चैव ककुत्स्थो ऽथ प्रवर्धनः  
०२,००८।०१६च् रामो दाशरथिश् चैव लक्ष्मणो ऽथ प्रतर्दनः  
०२,००८।०१७अ अलर्कः कक्षसेनश् च गयो गौराश्व एव च  
०२,००८।०१७च् जामदग्न्यो ऽथ रामो ऽत्र नाभागसगरौ तथा  
०२,००८।०१८अ भूरिद्युम्नो महाश्वश् च पृथ्वश्वो जनकस् तथा  
०२,००८।०१८च् वैन्यो राजा वारिषेणः पुरुजो जनमेजयः  
०२,००८।०१९अ ब्रह्मदत्तस् त्रिगर्तश् च राजोपरिचरस् तथा  
०२,००८।०१९च् इन्द्रद्युम्नो भीमजानुर् गयः पृष्ठो नयो ऽनघः  
०२,००८।०२०अ पद्मो ऽथ मुचुकुन्दश् च भूरिद्युम्नः प्रसेनजित्  
०२,००८।०२०च् अरिष्टनेमिः प्रद्युम्नः पृथगश्वो ऽजकस् तथा  
०२,००८।०२१अ शतं मत्स्या नृपतयः शतं नीपाः शतं हयाः  
०२,००८।०२१च् धृतराष्ट्राश् चैकशतम् अशीतिर् जनमेजयाः  
०२,००८।०२२अ शतं च ब्रह्मदत्तानाम् ईरिणां वैरिणां शतम्  
०२,००८।०२२ब्*००९५_०१ भीष्माणां द्वे शते ऽप्य् अत्र भीमानां तु तथा शतम्  
०२,००८।०२२ब्*००९५_०२ शतं च प्रतिविन्ध्यानां शतं नागाः शतं हयाः  
०२,००८।०२२ब्*००९५_०३ पलाशानां शतं ज्ञेयं शतं काशकुशादयः  
०२,००८।०२२च् शन्तनुश् चैव राजर्षिः पाण्डुश् चैव पिता तव  
०२,००८।०२३अ उशद्गवः शतरथो देवराजो जयद्रथः  
०२,००८।०२३च् वृषादर्भिश् च राजर्षिर् धाम्ना सह समन्त्रिणा  
०२,००८।०२४अ अथापरे सहस्राणि ये गताः शशबिन्दवः  
०२,००८।०२४च् इष्ट्वाश्वमेधैर् बहुभिर् महद्भिर् भूरिदक्षिणैः  
०२,००८।०२५अ एते राजर्षयः पुण्याः कीर्तिमन्तो बहुश्रुताः  
०२,००८।०२५च् तस्यां सभायां राजर्षे वैवस्वतम् उपासते  
०२,००८।०२६अ अगस्त्यो ऽथ मतङ्गश् च कालो मृत्युस् तथैव च  
०२,००८।०२६च् यज्वानश् चैव सिद्धाश् च ये च योगशरीरिणः  
०२,००८।०२७अ अग्निष्वात्ताश् च पितरः फेनपाश् चोष्मपाश् च ये  
०२,००८।०२७च् स्वधावन्तो बर्हिषदो मूर्तिमन्तस् तथापरे  
०२,००८।०२८अ कालचक्रं च साक्षाच् च भगवान् हव्यवाहनः  
०२,००८।०२८च् नरा दुष्कृतकर्माणो दक्षिणायनमृत्यवः  
०२,००८।०२९अ कालस्य नयने युक्ता यमस्य पुरुषाश् च ये  
०२,००८।०२९च् तस्यां शिंशपपालाशास् तथा काशकुशादयः  
०२,००८।०२९ए उपासते धर्मराजं मूर्तिमन्तो निरामयाः  
०२,००८।०३०अ एते चान्ये च बहवः पितृराजसभासदः  
०२,००८।०३०च् अशक्याः परिसङ्ख्यातुं नामभिः कर्मभिस् तथा  
०२,००८।०३१अ असम्बाधा हि सा पार्थ रम्या कामगमा सभा  
०२,००८।०३१च् दीर्घकालं तपस् तप्त्वा निर्मिता विश्वकर्मणा  
०२,००८।०३२अ प्रभासन्ती ज्वलन्तीव तेजसा स्वेन भारत  
०२,००८।०३२च् ताम् उग्रतपसो यान्ति सुव्रताः सत्यवादिनः  
०२,००८।०३३अ शान्ताः सन्न्यासिनः सिद्धाः पूताः पुण्येन कर्मणा  
०२,००८।०३३च् सर्वे भास्वरदेहाश् च सर्वे च विरजोम्बराः  
०२,००८।०३४अ चित्राङ्गदाश् चित्रमाल्याः सर्वे ज्वलितकुण्डलाः  
०२,००८।०३४च् सुकृतैः कर्मभिः पुण्यैः परिबर्हैर् विभूषिताः  
०२,००८।०३५अ गन्धर्वाश् च महात्मानः शतशश् चाप्सरोगणाः  
०२,००८।०३५च् वादित्रं नृत्तगीतं च हास्यं लास्यं च सर्वशः  
०२,००८।०३६अ पुण्याश् च गन्धाः शब्दाश् च तस्यां पार्थ समन्ततः  
०२,००८।०३६च् दिव्यानि माल्यानि च ताम् उपतिष्ठन्ति सर्वशः  
०२,००८।०३७अ शतं शतसहस्राणि धर्मिणां तं प्रजेश्वरम्  
०२,००८।०३७च् उपासते महात्मानं रूपयुक्ता मनस्विनः  
०२,००८।०३८अ ईदृशी सा सभा राजन् पितृराज्ञो महात्मनः  
०२,००८।०३८च् वरुणस्यापि वक्ष्यामि सभां पुष्करमालिनीम्  
०२,००८।०३८द्*००९६_०१ त्वम् एकाग्रमना राजन्न् अवधारय पार्थिव  
०२,००९।००१ नारद उवाच  
०२,००९।००१अ युधिष्ठिर सभा दिव्या वरुणस्य सितप्रभा  
०२,००९।००१च् प्रमाणेन यथा याम्या शुभप्राकारतोरणा  
०२,००९।००२अ अन्तःसलिलम् आस्थाय विहिता विश्वकर्मणा  
०२,००९।००२च् दिव्यरत्नमयैर् वृक्षैः फलपुष्पप्रदैर् युता  
०२,००९।००३अ नीलपीतासितश्यामैः सितैर् लोहितकैर् अपि  
०२,००९।००३च् अवतानैस् तथा गुल्मैः पुष्पमञ्जरिधारिभिः  
०२,००९।००४अ तथा शकुनयस् तस्यां नानारूपा मृदुस्वराः  
०२,००९।००४च् अनिर्देश्या वपुष्मन्तः शतशो ऽथ सहस्रशः  
०२,००९।००५अ सा सभा सुखसंस्पर्शा न शीता न च घर्मदा  
०२,००९।००५च् वेश्मासनवती रम्या सिता वरुणपालिता  
०२,००९।००६अ यस्याम् आस्ते स वरुणो वारुण्या सह भारत  
०२,००९।००६च् दिव्यरत्नाम्बरधरो भूषणैर् उपशोभितः  
०२,००९।००६द्*००९७_०१ द्वितीयेन तु नाम्ना या गौरीति भुवि विश्रुता  
०२,००९।००६द्*००९७_०२ पत्न्या स वरुणो देवः प्रमोदति सुखी सुखम्  
०२,००९।००६द्*००९८_०१ दिव्यमाल्याम्बरधरा दिव्यालङ्कारभूषिता  
०२,००९।००७अ स्रग्विणो भूषिताश् चापि दिव्यमाल्यानुकर्षिणः  
०२,००९।००७च् आदित्यास् तत्र वरुणं जलेश्वरम् उपासते  
०२,००९।००८अ वासुकिस् तक्षकश् चैव नागश् चैरावतस् तथा  
०२,००९।००८च् कृष्णश् च लोहितश् चैव पद्मश् चित्रश् च वीर्यवान्  
०२,००९।००९अ कम्बलाश्वतरौ नागौ धृतराष्ट्रबलाहकौ  
०२,००९।००९ब्*००९९_०१ मणिश् च मणिनागश् च नागः शङ्खनखस् तथा  
०२,००९।००९ब्*००९९_०२ कौरव्यः स्वस्तिकश् चैव एलापुत्रः सुवामनः  
०२,००९।००९ब्*००९९_०३ अपराजितश् च दोषश् च नन्दकः पूरणस् तथा  
०२,००९।००९ब्*००९९_०४ अभीकः शिभिकः श्वेतो भद्रो भद्रेश्वरस् तथा  
०२,००९।००९च् मणिमान् कुण्डलधरः कर्कोटकधनञ्जयौ  
०२,००९।००९द्*०१००_०१ पाणिमान् कुण्डधारश् च बलवान् पृथिवीपते  
०२,००९।०१०अ प्रह्लादो मूषिकादश् च तथैव जनमेजयः  
०२,००९।०१०च् पताकिनो मण्डलिनः फणवन्तश् च सर्वशः  
०२,००९।०१०द्*०१०१_०१ अर्थो धर्मश् च कामश् च वसुः कपिल एव च  
०२,००९।०१०द्*०१०१_०२ अनन्तश् च महानागो यं स दृष्ट्वा जलेश्वरः  
०२,००९।०१०द्*०१०१_०३ अभ्यर्चयति सत्कारैर् आसनेन च तं विभुम्  
०२,००९।०१०द्*०१०१_०४ वासुकिप्रमुखाश् चैव सर्वे प्राञ्जलयः स्थिताः  
०२,००९।०१०द्*०१०१_०५ अनुज्ञाताश् च शेषेण यथार्हम् उपविश्य च  
०२,००९।०११अ एते चान्ये च बहवः सर्पास् तस्यां युधिष्ठिर  
०२,००९।०११ब्*०१०२_०१ वैनतेयश् च गरुडो ये चान्ये परिचारिणः  
०२,००९।०११च् उपासते महात्मानं वरुणं विगतक्लमाः  
०२,००९।०१२अ बलिर् वैरोचनो राजा नरकः पृथिवीञ्जयः  
०२,००९।०१२च् प्रह्लादो विप्रचित्तिश् च कालखञ्जाश् च सर्वशः  
०२,००९।०१३अ सुहनुर् दुर्मुखः शङ्खः सुमनाः सुमतिः स्वनः  
०२,००९।०१३च् घटोदरो महापार्श्वः क्रथनः पिठरस् तथा  
०२,००९।०१४अ विश्वरूपः सुरूपश् च विरूपो ऽथ महाशिराः  
०२,००९।०१४च् दशग्रीवश् च वाली च मेघवासा दशावरः  
०२,००९।०१५अ कैटभो विटटूतश् च संह्रादश् चेन्द्रतापनः  
०२,००९।०१५च् दैत्यदानवसङ्घाश् च सर्वे रुचिरकुण्डलाः  
०२,००९।०१६अ स्रग्विणो मौलिनः सर्वे तथा दिव्यपरिच्छदाः  
०२,००९।०१६च् सर्वे लब्धवराः शूराः सर्वे विगतमृत्यवः  
०२,००९।०१७अ ते तस्यां वरुणं देवं धर्मपाशस्थिताः सदा  
०२,००९।०१७च् उपासते महात्मानं सर्वे सुचरितव्रताः  
०२,००९।०१८अ तथा समुद्राश् चत्वारो नदी भागीरथी च या  
०२,००९।०१८च् कालिन्दी विदिशा वेण्णा नर्मदा वेगवाहिनी  
०२,००९।०१९अ विपाशा च शतद्रुश् च चन्द्रभागा सरस्वती  
०२,००९।०१९च् इरावती वितस्ता च सिन्धुर् देवनदस् तथा  
०२,००९।०२०अ गोदावरी कृष्णवेण्णा कावेरी च सरिद्वरा  
०२,००९।०२०च् एताश् चान्याश् च सरितस् तीर्थानि च सरांसि च  
०२,००९।०२०द्*०१०३_०१ किम्पुना च विशल्या च तथा वैतरणी नदी  
०२,००९।०२०द्*०१०३_०२ तृतीया ज्येष्ठिला चैव शोणश् चापि महानदः  
०२,००९।०२०द्*०१०३_०३ चर्मण्वती तथा चैव पर्णाशा च महानदी  
०२,००९।०२०द्*०१०३_०४ सरयूर् वारवत्याथ लाङ्गली च सरिद्वरा  
०२,००९।०२०द्*०१०४_०१ करतोया तथात्रेयी लौहित्यश् च महानदः  
०२,००९।०२०द्*०१०४_०२ लङ्घनी गोमती चैव सन्ध्या त्रिस्रोतसा तथा  
०२,००९।०२०द्*०१०५_०१ कम्बुदा च विशल्या च कौशिकी गोमती तथा  
०२,००९।०२०द्*०१०५_०२ देविका च विपङ्का च तथा वैतरणी नदी  
०२,००९।०२०द्*०१०५_०३ तृतीया ज्येष्ठिला चैव शोणश् चैव महानदः  
०२,००९।०२०द्*०१०५_०४ चर्मण्वती श्वेतनदी फल्गुना च महानदी  
०२,००९।०२०द्*०१०५_०५ सरयूश् चीरवल्केला कुलिश् च सरितस् तथा  
०२,००९।०२०द्*०१०६_०१ सुतीर्था लोकविश्रुताः  
०२,००९।०२०द्*०१०६_०२ सरितः सर्वतश् चान्यास्  
०२,००९।०२०द्*०१०७_०१ ह्रदाश् च वरुणं देवं सभायां पर्युपासते  
०२,००९।०२१अ कूपाश् च सप्रस्रवणा देहवन्तो युधिष्ठिर  
०२,००९।०२१च् पल्वलानि तडागानि देहवन्त्य् अथ भारत  
०२,००९।०२२अ दिशस् तथा मही चैव तथा सर्वे महीधराः  
०२,००९।०२२च् उपासते महात्मानं सर्वे जलचरास् तथा  
०२,००९।०२३अ गीतवादित्रवन्तश् च गन्धर्वाप्सरसां गणाः  
०२,००९।०२३च् स्तुवन्तो वरुणं तस्यां सर्व एव समासते  
०२,००९।०२४अ महीधरा रत्नवन्तो रसा येषु प्रतिष्ठिताः  
०२,००९।०२४च् सर्वे विग्रहवन्तस् ते तम् ईश्वरम् उपासते  
०२,००९।०२४द्*०१०८_०१ कथयन्तः सुमधुराः कथास् तत्र समासते  
०२,००९।०२४द्*०१०८_०२ वारुणश् च तथा मन्त्री सुनाभः पर्युपासते  
०२,००९।०२४द्*०१०८_०३ पुत्रपौत्रैः परिवृतो गोनाम्ना पुष्करेण च  
०२,००९।०२५अ एषा मया सम्पतता वारुणी भरतर्षभ  
०२,००९।०२५च् दृष्टपूर्वा सभा रम्या कुबेरस्य सभां शृणु  
०२,०१०।००१ नारद उवाच  
०२,०१०।००१अ सभा वैश्रवणी राजञ् शतयोजनम् आयता  
०२,०१०।००१च् विस्तीर्णा सप्ततिश् चैव योजनानि सितप्रभा  
०२,०१०।००२अ तपसा निर्मिता राजन् स्वयं वैश्रवणेन सा  
०२,०१०।००२च् शशिप्रभा खेचरीणां कैलासशिखरोपमा  
०२,०१०।००३अ गुह्यकैर् उह्यमाना सा खे विषक्तेव दृश्यते  
०२,०१०।००३च् दिव्या हेममयैर् उच्चैः पादपैर् उपशोभिता  
०२,०१०।००४अ रश्मिवती भास्वरा च दिव्यगन्धा मनोरमा  
०२,०१०।००४च् सिताभ्रशिखराकारा प्लवमानेव दृश्यते  
०२,०१०।००४द्*०१०९_०१ दिव्या हेममयैर् अङ्गैर् विद्युद्भिर् इव चित्रिता  
०२,०१०।००५अ तस्यां वैश्रवणो राजा विचित्राभरणाम्बरः  
०२,०१०।००५च् स्त्रीसहस्रावृतः श्रीमान् आस्ते ज्वलितकुण्डलः  
०२,०१०।००५द्*०११०_०१ सह पत्न्या महाराज ऋद्ध्या सह विराजते  
०२,०१०।००५द्*०११०_०२ सर्वाभरणभूषिण्या पुष्पवत्या धनेश्वरः  
०२,०१०।००६अ दिवाकरनिभे पुण्ये दिव्यास्तरणसंवृते  
०२,०१०।००६च् दिव्यपादोपधाने च निषण्णः परमासने  
०२,०१०।००७अ मन्दाराणाम् उदाराणां वनानि सुरभीणि च  
०२,०१०।००७च् सौगन्धिकानां चादाय गन्धान् गन्धवहः शुचिः  
०२,०१०।००८अ नलिन्याश् चालकाख्यायाश् चन्दनानां वनस्य च  
०२,०१०।००८च् मनोहृदयसंह्लादी वायुस् तम् उपसेवते  
०२,०१०।००९अ तत्र देवाः सगन्धर्वा गणैर् अप्सरसां वृताः  
०२,०१०।००९च् दिव्यतानेन गीतानि गान्ति दिव्यानि भारत  
०२,०१०।०१०अ मिश्रकेशी च रम्भा च चित्रसेना शुचिस्मिता  
०२,०१०।०१०च् चारुनेत्रा घृताची च मेनका पुञ्जिकस्थला  
०२,०१०।०११अ विश्वाची सहजन्या च प्रम्लोचा उर्वशी इरा  
०२,०१०।०११ब्*०१११_०१ प्रम्लोचाप्य् उर्वशी चैव इडा चित्रा विभावरी  
०२,०१०।०११च् वर्गा च सौरभेयी च समीची बुद्बुदा लता  
०२,०१०।०११च्*०११२_०१ **** **** देवी रम्भा मनोरमा  
०२,०१०।०११च्*०११२_०२ गोपाली पञ्चचूडा च विद्युद्वर्णा सुलोचना  
०२,०१०।०११च्*०११२_०३ चित्रदेवी च नीला च  
०२,०१०।०१२अ एताः सहस्रशश् चान्या नृत्तगीतविशारदाः  
०२,०१०।०१२च् उपतिष्ठन्ति धनदं पाण्डवाप्सरसां गणाः  
०२,०१०।०१३अ अनिशं दिव्यवादित्रैर् नृत्तैर् गीतैश् च सा सभा  
०२,०१०।०१३च् अशून्या रुचिरा भाति गन्धर्वाप्सरसां गणैः  
०२,०१०।०१४अ किन्नरा नाम गन्धर्वा नरा नाम तथापरे  
०२,०१०।०१४ब्*०११३_०१ एते गायन्ति नृत्यन्ति धनदं ह्लादयन्ति च  
०२,०१०।०१४च् मणिभद्रो ऽथ धनदः श्वेतभद्रश् च गुह्यकः  
०२,०१०।०१४द्*०११४_०१ स्थूणश् च सूर्यभानुश् च तथा शोणकतिन्दुकौ  
०२,०१०।०१५अ कशेरको गण्डकण्डुः प्रद्योतश् च महाबलः  
०२,०१०।०१५च् कुस्तुम्बुरुः पिशाचश् च गजकर्णो विशालकः  
०२,०१०।०१६अ वराहकर्णः सान्द्रोष्ठः फलभक्षः फलोदकः  
०२,०१०।०१६ब्*०११५_०१ मुद्गश् चमूहिलः पुष्पो हेमनेत्रप्रणालुकः  
०२,०१०।०१६च् अङ्गचूडः शिखावर्तो हेमनेत्रो विभीषणः  
०२,०१०।०१७अ पुष्पाननः पिङ्गलकः शोणितोदः प्रवालकः  
०२,०१०।०१७च् वृक्षवास्यनिकेतश् च चीरवासाश् च भारत  
०२,०१०।०१८अ एते चान्ये च बहवो यक्षाः शतसहस्रशः  
०२,०१०।०१८च् सदा भगवती च श्रीस् तथैव नलकूबरः  
०२,०१०।०१९अ अहं च बहुशस् तस्यां भवन्त्य् अन्ये च मद्विधाः  
०२,०१०।०१९च् आचार्याश् चाभवंस् तत्र तथा देवर्षयो ऽपरे  
०२,०१०।०१९द्*०११६_०१ क्रव्यादाश् च तथैवान्ये गन्धर्वाश् च महाबलाः  
०२,०१०।०१९द्*०११६_०२ उपासते महात्मानं तस्यां धनदम् ईश्वरम्  
०२,०१०।०२०अ भगवान् भूतसङ्घैश् च वृतः शतसहस्रशः  
०२,०१०।०२०च् उमापतिः पशुपतिः शूलधृग् भगनेत्रहा  
०२,०१०।०२१अ त्र्यम्बको राजशार्दूल देवी च विगतक्लमा  
०२,०१०।०२१च् वामनैर् विकटैः कुब्जैः क्षतजाक्षैर् मनोजवैः  
०२,०१०।०२२अ मांसमेदोवसाहारैर् उग्रश्रवणदर्शनैः  
०२,०१०।०२२च् नानाप्रहरणैर् घोरैर् वातैर् इव महाजवैः  
०२,०१०।०२२ए वृतः सखायम् अन्वास्ते सदैव धनदं नृप  
०२,०१०।०२२फ़्@००३_०००१ प्रहृष्टाः शतशश् चान्ये बहुशः सपरिच्छदाः  
०२,०१०।०२२फ़्@००३_०००२ गन्धर्वाणां च पतयो विश्वावसुर् हहाहुहूः  
०२,०१०।०२२फ़्@००३_०००३ तुम्बुरुः पर्वतश् चैव शैलूषस् त्व् अथ नारदः  
०२,०१०।०२२फ़्@००३_०००४ चित्रसेनश् च गीतज्ञस् तथा चित्ररथो ऽपि च  
०२,०१०।०२२फ़्@००३_०००५ एते चान्ये च गन्धर्वा धनेश्वरम् उपासते  
०२,०१०।०२२फ़्@००३_०००६ विद्याधराधिपश् चैव चन्द्रापीडः सहानुजैः  
०२,०१०।०२२फ़्@००३_०००७ उपासते महात्मानं धनानाम् ईश्वरं प्रभुम्  
०२,०१०।०२२फ़्@००३_०००८ किन्नराः शतशस् तत्र धनानाम् ईश्वरं प्रभुम्  
०२,०१०।०२२फ़्@००३_०००९ आसते चापि राजानो भगदत्तपुरोगमाः  
०२,०१०।०२२फ़्@००३_००१० द्रुमः किम्पुरुषेशश् च उपास्ते धनदेश्वरम्  
०२,०१०।०२२फ़्@००३_००११ राक्षसानां पतिश् चैव महेन्द्रो गन्धमादनः  
०२,०१०।०२२फ़्@००३_००१२ सह यक्षैः सगन्धर्वैः सह सर्वैर् निशाचरैः  
०२,०१०।०२२फ़्@००३_००१३ विभीषणश् च धर्मिष्ठ उपास्ते भ्रातरं प्रभुम्  
०२,०१०।०२२फ़्@००३_००१४ हिमवान् पारियात्रश् च विन्ध्यकैलासमन्दराः  
०२,०१०।०२२फ़्@००३_००१५ मलयो दर्दुरश् चैव महेन्द्रो गन्धमादनः  
०२,०१०।०२२फ़्@००३_००१६ इन्द्रनीलः सुनाभश् च तथा दिव्यौ च पर्वतौ  
०२,०१०।०२२फ़्@००३_००१७ एते चान्ये च बहवः सर्वे मेरुपुरोगमाः  
०२,०१०।०२२फ़्@००३_००१८ उपासते महात्मानं धनानाम् ईश्वरं प्रभुम्  
०२,०१०।०२२फ़्@००३_००१९ नन्दीश्वरश् च भगवान् महाकालस् तथैव च  
०२,०१०।०२२फ़्@००३_००२० शङ्कुकर्णमुखाः सर्वे दिव्याः पारिषदास् तथा  
०२,०१०।०२२फ़्@००३_००२१ काष्ठकूटः सोमनन्दी विजयश् च तपोधिकः  
०२,०१०।०२२फ़्@००३_००२२ श्वेतश् च वृषभस् तत्र ननर्द सुमहारवः  
०२,०१०।०२२फ़्@००३_००२३ धनदं राक्षसाश् चान्ये गन्धर्वाश् च समासते  
०२,०१०।०२२फ़्@००३_००२४ परिषद्गणैः परिवृतम् उपयातं महेश्वरम्  
०२,०१०।०२२फ़्@००३_००२५ तं दृष्ट्वा देवदेवेशं शिवं त्रैलोक्यभावनम्  
०२,०१०।०२२फ़्@००३_००२६ प्रणम्य मूर्ध्ना पौलस्त्यो बहुरूपम् उमापतिम्  
०२,०१०।०२२फ़्@००३_००२७ ततो ऽभ्यनुज्ञां सम्प्राप्य महादेवाद् धनेश्वरः  
०२,०१०।०२२फ़्@००३_००२८ आस्ते कदाचिद् भगवान् भवो धनपतेः सखा  
०२,०१०।०२२फ़्@००३_००२९ निधीनां प्रवरौ मुख्यौ शङ्खपद्मौ धनेश्वरौ  
०२,०१०।०२२फ़्@००३_००३० सर्वान् निधीन् प्रगृह्याथ उपास्तां वै धनेश्वरम्  
०२,०१०।०२३अ सा सभा तादृशी राजन् मया दृष्टान्तरिक्षगा  
०२,०१०।०२३च् पितामहसभां राजन् कथयिष्ये गतक्लमाम्  
०२,०११।००१ नारद उवाच  
०२,०११।००१अ पुरा देवयुगे राजन्न् आदित्यो भगवान् दिवः  
०२,०११।००१च् आगच्छन् मानुषं लोकं दिदृक्षुर् विगतक्लमः  
०२,०११।००१द्*०११७_०१ पितामहसभां तात कथ्यमानां निबोध मे  
०२,०११।००१द्*०११७_०२ शक्यते या न निर्देष्टुम् एवंरूपेति भारत  
०२,०११।००२अ चरन् मानुषरूपेण सभां दृष्ट्वा स्वयम्भुवः  
०२,०११।००२च् सभाम् अकथयन् मह्यं ब्राह्मीं तत्त्वेन पाण्डव  
०२,०११।००३अ अप्रमेयप्रभां दिव्यां मानसीं भरतर्षभ  
०२,०११।००३च् अनिर्देश्यां प्रभावेन सर्वभूतमनोरमाम्  
०२,०११।००४अ श्रुत्वा गुणान् अहं तस्याः सभायाः पाण्डुनन्दन  
०२,०११।००४च् दर्शनेप्सुस् तथा राजन्न् आदित्यम् अहम् अब्रुवम्  
०२,०११।००५अ भगवन् द्रष्टुम् इच्छामि पितामहसभाम् अहम्  
०२,०११।००५च् येन सा तपसा शक्या कर्मणा वापि गोपते  
०२,०११।००६अ औषधैर् वा तथा युक्तैर् उत वा मायया यया  
०२,०११।००६च् तन् ममाचक्ष्व भगवन् पश्येयं तां सभां कथम्  
०२,०११।००६द्*०११८_०१ स तन् मम वचः श्रुत्वा सहस्रांशुर् दिवाकरः  
०२,०११।००६द्*०११८_०२ प्रोवाच भरतश्रेष्ठ व्रतं वर्षसहस्रिकम्  
०२,०११।००६द्*०११८_०३ ब्रह्मव्रतम् उपास्स्व त्वं प्रयतेनान्तरात्मना  
०२,०११।००६द्*०११८_०४ ततो ऽहं हिमवत्पृष्ठे समारब्धो महाव्रतम्  
०२,०११।००७अ ततः स भगवान् सूर्यो माम् उपादाय वीर्यवान्  
०२,०११।००७च् अगच्छत् तां सभां ब्राह्मीं विपापां विगतक्लमाम्  
०२,०११।००८अ एवंरूपेति सा शक्या न निर्देष्टुं जनाधिप  
०२,०११।००८च् क्षणेन हि बिभर्त्य् अन्यद् अनिर्देश्यं वपुस् तथा  
०२,०११।००९अ न वेद परिमाणं वा संस्थानं वापि भारत  
०२,०११।००९च् न च रूपं मया तादृग् दृष्टपूर्वं कदा चन  
०२,०११।०१०अ सुसुखा सा सभा राजन् न शीता न च घर्मदा  
०२,०११।०१०च् न क्षुत्पिपासे न ग्लानिं प्राप्य तां प्राप्नुवन्त्य् उत  
०२,०११।०११अ नानारूपैर् इव कृता सुविचित्रैः सुभास्वरैः  
०२,०११।०११च् स्तम्भैर् न च धृता सा तु शाश्वती न च सा क्षरा  
०२,०११।०११द्*०११९_०१ दिव्यैर् नानाविधैर् भावैर् भासद्भिर् अमितप्रभैः  
०२,०११।०१२अ अति चन्द्रं च सूर्यं च शिखिनं च स्वयम्प्रभा  
०२,०११।०१२च् दीप्यते नाकपृष्ठस्था भासयन्तीव भास्करम्  
०२,०११।०१३अ तस्यां स भगवान् आस्ते विदधद् देवमायया  
०२,०११।०१३च् स्वयम् एको ऽनिशं राजंल् लोकांल् लोकपितामहः  
०२,०११।०१४अ उपतिष्ठन्ति चाप्य् एनं प्रजानां पतयः प्रभुम्  
०२,०११।०१४च् दक्षः प्रचेताः पुलहो मरीचिः कश्यपस् तथा  
०२,०११।०१४द्*०१२०_०१ आदित्याश् च तथा राजन् रुद्राश् च वसवो ऽश्विनौ  
०२,०११।०१५अ भृगुर् अत्रिर् वसिष्ठश् च गौतमश् च तथाङ्गिराः  
०२,०११।०१५ब्*०१२१_०१ पुलस्त्यश् च क्रतुश् चैव प्रह्रादः कर्दमस् तथा  
०२,०११।०१५ब्*०१२२_०१ अथर्वाङ्गिरसश् चैव वालखिल्या मरीचिपाः  
०२,०११।०१५ब्*०१२३_०१ ऋषयश् च महाभागाः पितामहम् उपासते  
०२,०११।०१५च् मनो ऽन्तरिक्षं विद्याश् च वायुस् तेजो जलं मही  
०२,०११।०१६अ शब्दः स्पर्शस् तथा रूपं रसो गन्धश् च भारत  
०२,०११।०१६च् प्रकृतिश् च विकारश् च यच् चान्यत् कारणं भुवः  
०२,०११।०१६द्*०१२४_०१ क्षमा धृतिः शुचिश् चैव प्रज्ञा बुद्धिः स्मृतिर् यशः  
०२,०११।०१६द्*०१२४_०२ भाष्याणि तर्कयुक्तानि देहवन्ति च भारत  
०२,०११।०१६द्*०१२५_०१ अगस्त्यश् च महातेजा मार्कण्डेयश् च वीर्यवान्  
०२,०११।०१६द्*०१२५_०२ जमदग्निर् भरद्वाजः संवर्तश् च्यवनस् तथा  
०२,०११।०१६द्*०१२५_०३ दुर्वासाश् च महाभाग ऋष्यशृङ्गश् च धार्मिकः  
०२,०११।०१६द्*०१२५_०४ सनत्कुमारो भगवान् योगाचार्यो महातपाः  
०२,०११।०१६द्*०१२५_०५ असितो देवलश् चैव जैगीषव्यश् च तत्त्ववित्  
०२,०११।०१६द्*०१२५_०६ ऋषभो जितशत्रुश् च महावीर्यस् तथा मणिः  
०२,०११।०१६द्*०१२५_०७ आयुर्वेदस् तथाष्टाङ्गो देहवांस् तत्र भारत  
०२,०११।०१६द्*०१२६_०१ कृष्णद्वैपायनश् चैव सह शिष्यैर् महामुनिः  
०२,०११।०१७अ चन्द्रमाः सह नक्षत्रैर् आदित्यश् च गभस्तिमान्  
०२,०११।०१७च् वायवः क्रतवश् चैव सङ्कल्पः प्राण एव च  
०२,०११।०१७द्*०१२७_०१ मूर्तिमन्तो महात्मानो महाव्रतपरायणाः  
०२,०११।०१८अ एते चान्ये च बहवः स्वयम्भुवम् उपस्थिताः  
०२,०११।०१८च् अर्थो धर्मश् च कामश् च हर्षो द्वेषस् तपो दमः  
०२,०११।०१९अ आयान्ति तस्यां सहिता गन्धर्वाप्सरसस् तथा  
०२,०११।०१९ब्*०१२८_०१ कालिका सुरभी देवी सरमा चैव गौतमी  
०२,०११।०१९ब्*०१२८_०२ प्रपा कद्रूश् च ता देवीस् तत्र देवाः समातरः  
०२,०११।०१९च् विंशतिः सप्त चैवान्ये लोकपालाश् च सर्वशः  
०२,०११।०२०अ शुक्रो बृहस्पतिश् चैव बुधो ऽङ्गारक एव च  
०२,०११।०२०च् शनैश्चरश् च राहुश् च ग्रहाः सर्वे तथैव च  
०२,०११।०२१अ मन्त्रो रथन्तरश् चैव हरिमान् वसुमान् अपि  
०२,०११।०२१च् आदित्याः साधिराजानो नानाद्वन्द्वैर् उदाहृताः  
०२,०११।०२२अ मरुतो विश्वकर्मा च वसवश् चैव भारत  
०२,०११।०२२ब्*०१२९_०१ सर्वे च कामप्रचुराः सभायां तत्र नित्यशः  
०२,०११।०२२च् तथा पितृगणाः सर्वे सर्वाणि च हवींष्य् अथ  
०२,०११।०२३अ ऋग्वेदः सामवेदश् च यजुर्वेदश् च पाण्डव  
०२,०११।०२३च् अथर्ववेदश् च तथा पर्वाणि च विशां पते  
०२,०११।०२४अ इतिहासोपवेदाश् च वेदाङ्गानि च सर्वशः  
०२,०११।०२४च् ग्रहा यज्ञाश् च सोमश् च दैवतानि च सर्वशः  
०२,०११।०२५अ सावित्री दुर्गतरणी वाणी सप्तविधा तथा  
०२,०११।०२५च् मेधा धृतिः श्रुतिश् चैव प्रज्ञा बुद्धिर् यशः क्षमा  
०२,०११।०२६अ सामानि स्तुतिशस्त्राणि गाथाश् च विविधास् तथा  
०२,०११।०२६च् भाष्याणि तर्कयुक्तानि देहवन्ति विशां पते  
०२,०११।०२६द्*०१३०_०१ नाटका विविधाः काव्याः कथाख्यायिककारिकाः  
०२,०११।०२६द्*०१३०_०२ तत्र तिष्ठन्ति ते पुण्या ये चान्ये गुरुपूजकाः  
०२,०११।०२७अ क्षणा लवा मुहूर्ताश् च दिवा रात्रिस् तथैव च  
०२,०११।०२७च् अर्धमासाश् च मासाश् च ऋतवः षट् च भारत  
०२,०११।०२८अ संवत्सराः पञ्चयुगम् अहोरात्राश् चतुर्विधाः  
०२,०११।०२८च् कालचक्रं च यद् दिव्यं नित्यम् अक्षयम् अव्ययम्  
०२,०११।०२८द्*०१३१_०१ धर्मचक्रं तथा चापि नित्यम् आस्ते युधिष्ठिर  
०२,०११।०२९अ अदितिर् दितिर् दनुश् चैव सुरसा विनता इरा  
०२,०११।०२९च् कालका सुरभिर् देवी सरमा चाथ गौतमी  
०२,०११।०२९द्*०१३२_०१ प्राधा कद्रूश् च वै देव्यौ देवतानां च मातरः  
०२,०११।०२९द्*०१३२_०२ रुद्राणी श्रीश् च लक्ष्मीश् च भद्रा षष्ठी तथापरा  
०२,०११।०२९द्*०१३२_०३ पृथिवी गां गता देवी ह्रीः स्वाहा कीर्तिर् एव च  
०२,०११।०२९द्*०१३२_०४ सुरा देवी शची चैव तथा पुष्टिर् अरुन्धती  
०२,०११।०२९द्*०१३२_०५ संवृत्तिर् आशा नियतिः सृष्टिर् देवी रतिस् तथा  
०२,०११।०२९द्*०१३२_०६ एताश् चान्याश् च वै देव्य उपतस्थुः प्रजापतिम्  
०२,०११।०३०अ आदित्या वसवो रुद्रा मरुतश् चाश्विनाव् अपि  
०२,०११।०३०च् विश्वेदेवाश् च साध्याश् च पितरश् च मनोजवाः  
०२,०११।०३०द्*०१३३_०१ पितॄणां च गणान् विद्धि सप्तैव पुरुषर्षभ  
०२,०११।०३०द्*०१३३_०२ चत्वारो मूर्तिमन्तो वै त्रयश् चाप्य् अशरीरिणः  
०२,०११।०३०द्*०१३३_०३ वैराजाश् च महाभागा अग्निष्वुआत्ताश् च भारत  
०२,०११।०३०द्*०१३३_०४ गार्हपत्या नाकचराः पितरो लोकविश्रुताः  
०२,०११।०३०द्*०१३३_०५ सोमपा एकशृङ्गाश् च चतुर्वेदाः कलास् तथा  
०२,०११।०३०द्*०१३३_०६ एते चतुर्षु वर्णेषु पूज्यन्ते पितरो नृप  
०२,०११।०३०द्*०१३३_०७ एतैर् आप्यायितैः पूर्वं सोमश् चाप्याय्यते पुनः  
०२,०११।०३०द्*०१३३_०८ त एते पितरः सर्वे प्रजापतिम् उपस्थिताः  
०२,०११।०३०द्*०१३३_०९ उपासते च संहृष्टा ब्रह्माणम् अमितौजसम्  
०२,०११।०३१अ राक्षसाश् च पिशाचाश् च दानवा गुह्यकास् तथा  
०२,०११।०३१च् सुपर्णनागपशवः पितामहम् उपासते  
०२,०११।०३१द्*०१३४_०१ स्थावरा जङ्गमाश् चैव महाभूतास् तथापरे  
०२,०११।०३१द्*०१३४_०२ पुरन्दरश् च देवेन्द्रो वरुणो धनदो यमः  
०२,०११।०३१द्*०१३४_०३ महादेवः सहोमो ऽत्र सदागच्छति सर्वशः  
०२,०११।०३१द्*०१३४_०४ महासेनश् च राजेन्द्र सदोपास्ते पितामहम्  
०२,०११।०३२अ देवो नारायणस् तस्यां तथा देवर्षयश् च ये  
०२,०११।०३२च् ऋषयो वालखिल्याश् च योनिजायोनिजास् तथा  
०२,०११।०३३अ यच् च किं चित् त्रिलोके ऽस्मिन् दृश्यते स्थाणुजङ्गमम्  
०२,०११।०३३च् सर्वं तस्यां मया दृष्टं तद् विद्धि मनुजाधिप  
०२,०११।०३४अ अष्टाशीतिसहस्राणि यतीनाम् ऊर्ध्वरेतसाम्  
०२,०११।०३४च् प्रजावतां च पञ्चाशद् ऋषीणाम् अपि पाण्डव  
०२,०११।०३५अ ते स्म तत्र यथाकामं दृष्ट्वा सर्वे दिवौकसः  
०२,०११।०३५च् प्रणम्य शिरसा तस्मै प्रतियान्ति यथागतम्  
०२,०११।०३६अ अतिथीन् आगतान् देवान् दैत्यान् नागान् मुनींस् तथा  
०२,०११।०३६च् यक्षान् सुपर्णान् कालेयान् गन्धर्वाप्सरसस् तथा  
०२,०११।०३७अ महाभागान् अमितधीर् ब्रह्मा लोकपितामहः  
०२,०११।०३७च् दयावान् सर्वभूतेषु यथार्हं प्रतिपद्यते  
०२,०११।०३८अ प्रतिगृह्य च विश्वात्मा स्वयम्भूर् अमितप्रभः  
०२,०११।०३८ब्*०१३५_०१ मधुरेण साम्ना भगवान् प्रतिगृह्णाति नित्यशः  
०२,०११।०३८च् सान्त्वमानार्थसम्भोगैर् युनक्ति मनुजाधिप  
०२,०११।०३९अ तथा तैर् उपयातैश् च प्रतियातैश् च भारत  
०२,०११।०३९च् आकुला सा सभा तात भवति स्म सुखप्रदा  
०२,०११।०४०अ सर्वतेजोमयी दिव्या ब्रह्मर्षिगणसेविता  
०२,०११।०४०च् ब्राह्म्या श्रिया दीप्यमाना शुशुभे विगतक्लमा  
०२,०११।०४१अ सा सभा तादृशी दृष्टा सर्वलोकेषु दुर्लभा  
०२,०११।०४१च् सभेयं राजशार्दूल मनुष्येषु यथा तव  
०२,०११।०४२अ एता मया दृष्टपूर्वाः सभा देवेषु पाण्डव  
०२,०११।०४२च् तवेयं मानुषे लोके सर्वश्रेष्ठतमा सभा  
०२,०११।०४३ युधिष्ठिर उवाच  
०२,०११।०४३अ प्रायशो राजलोकस् ते कथितो वदतां वर  
०२,०११।०४३च् वैवस्वतसभायां तु यथा वदसि वै प्रभो  
०२,०११।०४४अ वरुणस्य सभायां तु नागास् ते कथिता विभो  
०२,०११।०४४च् दैत्येन्द्राश् चैव भूयिष्ठाः सरितः सागरास् तथा  
०२,०११।०४५अ तथा धनपतेर् यक्षा गुह्यका राक्षसास् तथा  
०२,०११।०४५च् गन्धर्वाप्सरसश् चैव भगवांश् च वृषध्वजः  
०२,०११।०४६अ पितामहसभायां तु कथितास् ते महर्षयः  
०२,०११।०४६च् सर्वदेवनिकायाश् च सर्वशास्त्राणि चैव हि  
०२,०११।०४७अ शतक्रतुसभायां तु देवाः सङ्कीर्तिता मुने  
०२,०११।०४७च् उद्देशतश् च गन्धर्वा विविधाश् च महर्षयः  
०२,०११।०४८अ एक एव तु राजर्षिर् हरिश्चन्द्रो महामुने  
०२,०११।०४८च् कथितस् ते सभानित्यो देवेन्द्रस्य महात्मनः  
०२,०११।०४८द्*०१३६_०१ केन कर्मविपाकेन हरिश्चन्द्रो द्विजर्षभ  
०२,०११।०४८द्*०१३६_०२ तेषु राजसहस्रेषु प्रभयाप्य् अतिरोचते  
०२,०११।०४९अ किं कर्म तेनाचरितं तपो वा नियतव्रतम्  
०२,०११।०४९ब्*०१३७_०१ किं चिद् दत्तं हुतं तेन इष्टं वापि महामुने  
०२,०११।०४९च् येनासौ सह शक्रेण स्पर्धते स्म महायशाः  
०२,०११।०५०अ पितृलोकगतश् चापि त्वया विप्र पिता मम  
०२,०११।०५०च् दृष्टः पाण्डुर् महाभागः कथं चासि समागतः  
०२,०११।०५१अ किम् उक्तवांश् च भगवन्न् एतद् इच्छामि वेदितुम्  
०२,०११।०५१ब्*०१३८_०१ अनागतम् अतिक्रान्तं तत् सर्वं त्वयि निष्ठितम्  
०२,०११।०५१च् त्वत्तः श्रोतुम् अहं सर्वं परं कौतूहलं हि मे  
०२,०११।०५२ नारद उवाच  
०२,०११।०५२अ यन् मां पृच्छसि राजेन्द्र हरिश्चन्द्रं प्रति प्रभो  
०२,०११।०५२च् तत् ते ऽहं सम्प्रवक्ष्यामि माहात्म्यं तस्य धीमतः  
०२,०११।०५२द्*०१३९_०१ इक्ष्वाकूणां कुले जातस् त्रिशङ्कुर् नाम पार्थिवः  
०२,०११।०५२द्*०१३९_०२ अयोध्याधिपतिर् वीरो विश्वामित्रेण संस्थितः  
०२,०११।०५२द्*०१३९_०३ तस्य सत्यवती नाम पत्नी केकयवंशजा  
०२,०११।०५२द्*०१३९_०४ तस्यां गर्भः समभवद् धर्मेण कुरुनन्दन  
०२,०११।०५२द्*०१३९_०५ सा च काले महाभागा जन्ममासं प्रविश्य वै  
०२,०११।०५२द्*०१३९_०६ कुमारं जनयाम् आस हरिश्चन्द्रम् अकल्मषम्  
०२,०११।०५२द्*०१३९_०७ स वै राजा हरिश्चन्द्रस् त्रैशङ्कव इति स्मृतः  
०२,०११।०५३अ स राजा बलवान् आसीत् सम्राट् सर्वमहीक्षिताम्  
०२,०११।०५३च् तस्य सर्वे महीपालाः शासनावनताः स्थिताः  
०२,०११।०५४अ तेनैकं रथम् आस्थाय जैत्रं हेमविभूषितम्  
०२,०११।०५४च् शस्त्रप्रतापेन जिता द्वीपाः सप्त नरेश्वर  
०२,०११।०५५अ स विजित्य महीं सर्वां सशैलवनकाननाम्  
०२,०११।०५५च् आजहार महाराज राजसूयं महाक्रतुम्  
०२,०११।०५६अ तस्य सर्वे महीपाला धनान्य् आजह्रुर् आज्ञया  
०२,०११।०५६च् द्विजानां परिवेष्टारस् तस्मिन् यज्ञे च ते ऽभवन्  
०२,०११।०५७अ प्रादाच् च द्रविणं प्रीत्या याजकानां नरेश्वरः  
०२,०११।०५७च् यथोक्तं तत्र तैस् तस्मिंस् ततः पञ्चगुणाधिकम्  
०२,०११।०५८अ अतर्पयच् च विविधैर् वसुभिर् ब्राह्मणांस् तथा  
०२,०११।०५८च् प्रासर्पकाले सम्प्राप्ते नानादिग्भ्यः समागतान्  
०२,०११।०५९अ भक्ष्यैर् भोज्यैश् च विविधैर् यथाकामपुरस्कृतैः  
०२,०११।०५९च् रत्नौघतर्पितैस् तुष्टैर् द्विजैश् च समुदाहृतम्  
०२,०११।०५९ए तेजस्वी च यशस्वी च नृपेभ्यो ऽभ्यधिको ऽभवत्  
०२,०११।०६०अ एतस्मात् कारणात् पार्थ हरिश्चन्द्रो विराजते  
०२,०११।०६०च् तेभ्यो राजसहस्रेभ्यस् तद् विद्धि भरतर्षभ  
०२,०११।०६१अ समाप्य च हरिश्चन्द्रो महायज्ञं प्रतापवान्  
०२,०११।०६१च् अभिषिक्तः स शुशुभे साम्राज्येन नराधिप  
०२,०११।०६१द्*०१४०_०१ राजसूये ऽभिषिक्तस् तु समाप्तवरदक्षिणे  
०२,०११।०६२अ ये चान्ये ऽपि महीपाला राजसूयं महाक्रतुम्  
०२,०११।०६२च् यजन्ते ते महेन्द्रेण मोदन्ते सह भारत  
०२,०११।०६३अ ये चापि निधनं प्राप्ताः सङ्ग्रामेष्व् अपलायिनः  
०२,०११।०६३च् ते तत्सदः समासाद्य मोदन्ते भरतर्षभ  
०२,०११।०६४अ तपसा ये च तीव्रेण त्यजन्तीह कलेवरम्  
०२,०११।०६४च् ते ऽपि तत् स्थानम् आसाद्य श्रीमन्तो भान्ति नित्यशः  
०२,०११।०६५अ पिता च त्वाह कौन्तेय पाण्डुः कौरवनन्दनः  
०२,०११।०६५च् हरिश्चन्द्रे श्रियं दृष्ट्वा नृपतौ जातविस्मयः  
०२,०११।०६५द्*०१४१_०१ विज्ञाय मानुषं लोकम् आयान्तं मां नराधिप  
०२,०११।०६५द्*०१४१_०२ प्रोवाच प्रणतो भूत्वा वदेथास् त्वं युधिष्ठिरम्  
०२,०११।०६६अ समर्थो ऽसि महीं जेतुं भ्रातरस् ते वशे स्थिताः  
०२,०११।०६६च् राजसूयं क्रतुश्रेष्ठम् आहरस्वेति भारत  
०२,०११।०६६द्*०१४२_०१ त्वयीष्टवति पुत्रे ऽहं हरिश्चन्द्रवद् आशु वै  
०२,०११।०६६द्*०१४२_०२ मोदिष्ये बहुलाः शश्वत् समाः शक्रस्य संसदि  
०२,०११।०६६द्*०१४२_०३ एवं भवतु वक्ष्ये ऽहं तव पुत्रं नराधिपम्  
०२,०११।०६६द्*०१४२_०४ भूर्लोकं यदि गच्छेयम् इति पाण्डुम् अथाब्रुवम्  
०२,०११।०६७अ तस्य त्वं पुरुषव्याघ्र सङ्कल्पं कुरु पाण्डव  
०२,०११।०६७ब्*०१४३_०१ गन्तारस् ते महेन्द्रस्य पूर्वे सर्वे पितामहाः  
०२,०११।०६७ब्*०१४३_०२ सलोकतां सुरेन्द्रस्य त्रैलोक्याधिपतेर् नृप  
०२,०११।०६७च् गन्तारस् ते महेन्द्रस्य पूर्वैः सह सलोकताम्  
०२,०११।०६८अ बहुविघ्नश् च नृपते क्रतुर् एष स्मृतो महान्  
०२,०११।०६८च् छिद्राण्य् अत्र हि वाञ्छन्ति यज्ञघ्ना ब्रह्मराक्षसाः  
०२,०११।०६९अ युद्धं च पृष्ठगमनं पृथिवीक्षयकारकम्  
०२,०११।०६९च् किं चिद् एव निमित्तं च भवत्य् अत्र क्षयावहम्  
०२,०११।०६९द्*०१४४_०१ एतत् ते सर्वम् आख्यातं किं भूयः करवाणि ते  
०२,०११।०७०अ एतत् सञ्चिन्त्य राजेन्द्र यत् क्षमं तत् समाचर  
०२,०११।०७०च् अप्रमत्तोत्थितो नित्यं चातुर्वर्ण्यस्य रक्षणे  
०२,०११।०७०ए भव एधस्व मोदस्व दानैस् तर्पय च द्विजान्  
०२,०११।०७१अ एतत् ते विस्तरेणोक्तं यन् मां त्वं परिपृच्छसि  
०२,०११।०७१च् आपृच्छे त्वां गमिष्यामि दाशार्हनगरीं प्रति  
०२,०११।०७२ वैशम्पायन उवाच  
०२,०११।०७२अ एवम् आख्याय पार्थेभ्यो नारदो जनमेजय  
०२,०११।०७२च् जगाम तैर् वृतो राजन्न् ऋषिभिर् यैः समागतः  
०२,०११।०७३अ गते तु नारदे पार्थो भ्रातृभिः सह कौरव  
०२,०११।०७३च् राजसूयं क्रतुश्रेष्ठं चिन्तयाम् आस भारत  
०२,०१२।००१ वैशम्पायन उवाच  
०२,०१२।००१अ ऋषेस् तद् वचनं श्रुत्वा निशश्वास युधिष्ठिरः  
०२,०१२।००१च् चिन्तयन् राजसूयाप्तिं न लेभे शर्म भारत  
०२,०१२।००२अ राजर्षीणां हि तं श्रुत्वा महिमानं महात्मनाम्  
०२,०१२।००२च् यज्वनां कर्मभिः पुण्यैर् लोकप्राप्तिं समीक्ष्य च  
०२,०१२।००३अ हरिश्चन्द्रं च राजर्षिं रोचमानं विशेषतः  
०२,०१२।००३च् यज्वानं यज्ञम् आहर्तुं राजसूयम् इयेष सः  
०२,०१२।००४अ युधिष्ठिरस् ततः सर्वान् अर्चयित्वा सभासदः  
०२,०१२।००४च् प्रत्यर्चितश् च तैः सर्वैर् यज्ञायैव मनो दधे  
०२,०१२।००५अ स राजसूयं राजेन्द्र कुरूणाम् ऋषभः क्रतुम्  
०२,०१२।००५च् आहर्तुं प्रवणं चक्रे मनः सञ्चिन्त्य सो ऽसकृत्  
०२,०१२।००६अ भूयश् चाद्भुतवीर्यौजा धर्मम् एवानुपालयन्  
०२,०१२।००६च् किं हितं सर्वलोकानां भवेद् इति मनो दधे  
०२,०१२।००७अ अनुगृह्णन् प्रजाः सर्वाः सर्वधर्मविदां वरः  
०२,०१२।००७च् अविशेषेण सर्वेषां हितं चक्रे युधिष्ठिरः  
०२,०१२।००७द्*०१४५_०१ सर्वेषां दीयतां देयं मुष्णन् कोपमदाव् उभौ  
०२,०१२।००७द्*०१४५_०२ साधु धर्मेति धर्मेति नान्यच् छ्रूयेत भाषितम्  
०२,०१२।००८अ एवं गते ततस् तस्मिन् पितरीवाश्वसञ् जनाः  
०२,०१२।००८च् न तस्य विद्यते द्वेष्टा ततो ऽस्याजातशत्रुता  
०२,०१२।००८द्@००४_०००१ परिग्रहान् नरेन्द्रस्य भीमस्य परिपालनात्  
०२,०१२।००८द्@००४_०००२ शत्रूणां क्षपणाच् चैव बीभत्सोः सव्यसाचिनः  
०२,०१२।००८द्@००४_०००३ धीमतः सहदेवस्य धर्माणाम् अनुशासनात्  
०२,०१२।००८द्@००४_०००४ अविग्रहा वीतभयाः स्वकर्मनिरताः सदा  
०२,०१२।००८द्@००४_०००५ निकामवर्षाः स्फीताश् च आसञ् जनपदास् तथा  
०२,०१२।००८द्@००४_०००६ वार्धुषी यज्ञसत्त्वानि गोरक्षं कर्षणं वणिक्  
०२,०१२।००८द्@००४_०००७ विशेषात् सर्वम् एवैतत् सञ्जज्ञे राजकर्मणा  
०२,०१२।००८द्@००४_०००८ अनुकर्षं च निष्कर्षं व्याधिपावकमूर्छनम्  
०२,०१२।००८द्@००४_०००९ सर्वम् एव न तत्रासीद् धर्मनित्ये युधिष्ठिरे  
०२,०१२।००८द्@००४_००१० दस्युभ्यो वञ्चकेभ्यश् च राज्ञः प्रति परस्परम्  
०२,०१२।००८द्@००४_००११ राजवल्लभतश् चैव नाश्रूयत मृषाकृतम्  
०२,०१२।००८द्@००४_००१२ प्रियं कर्तुम् उपस्थातुं बलिकर्म स्वकर्मजम्  
०२,०१२।००८द्@००४_००१३ अभिहर्तुं नृपाः षट्सु पृथक् जात्यैश् च नैगमैः  
०२,०१२।००८द्@००४_००१४ ववृधे विषयस् तत्र धर्मनित्ये युधिष्ठिरे  
०२,०१२।००८द्@००४_००१५ कामतो ऽप्य् उपयुञ्जानै राजसैर् लोभजैर् जनैः  
०२,०१२।००८द्@००४_००१६ सर्वव्यापी सर्वगुणी सर्वसाहः स सर्वराट्  
०२,०१२।००८द्@००४_००१७ यस्मिन्न् अधिकृतः सम्राड् भ्राजमानो महायशाः  
०२,०१२।००८द्@००४_००१८ यत्र राजन् दश दिशः पितृतो मातृतस् तथा  
०२,०१२।००८द्@००४_००१९ अनुरक्ताः प्रजा आसन्न् आगोपाला द्विजातयः  
०२,०१२।००९अ स मन्त्रिणः समानाय्य भ्रातॄंश् च वदतां वरः  
०२,०१२।००९च् राजसूयं प्रति तदा पुनः पुनर् अपृच्छत  
०२,०१२।०१०अ ते पृच्छ्यमानाः सहिता वचो ऽर्थ्यं मन्त्रिणस् तदा  
०२,०१२।०१०च् युधिष्ठिरं महाप्राज्ञं यियक्षुम् इदम् अब्रुवन्  
०२,०१२।०११अ येनाभिषिक्तो नृपतिर् वारुणं गुणम् ऋच्छति  
०२,०१२।०११च् तेन राजापि सन् कृत्स्नं सम्राड्गुणम् अभीप्सति  
०२,०१२।०१२अ तस्य सम्राड्गुणार्हस्य भवतः कुरुनन्दन  
०२,०१२।०१२च् राजसूयस्य समयं मन्यन्ते सुहृदस् तव  
०२,०१२।०१३अ तस्य यज्ञस्य समयः स्वाधीनः क्षत्रसम्पदा  
०२,०१२।०१३च् साम्ना षड् अग्नयो यस्मिंश् चीयन्ते संशितव्रतैः  
०२,०१२।०१४अ दर्वीहोमान् उपादाय सर्वान् यः प्राप्नुते क्रतून्  
०२,०१२।०१४च् अभिषेकं च यज्ञान्ते सर्वजित् तेन चोच्यते  
०२,०१२।०१५अ समर्थो ऽसि महाबाहो सर्वे ते वशगा वयम्  
०२,०१२।०१५ब्*०१४६_०१ अचिरात् त्वं महाराज राजसूयम् अवाप्स्यसि  
०२,०१२।०१५च् अविचार्य महाराज राजसूये मनः कुरु  
०२,०१२।०१६अ इत्य् एवं सुहृदः सर्वे पृथक् च सह चाब्रुवन्  
०२,०१२।०१६च् स धर्म्यं पाण्डवस् तेषां वचः श्रुत्वा विशां पते  
०२,०१२।०१६ए धृष्टम् इष्टं वरिष्ठं च जग्राह मनसारिहा  
०२,०१२।०१७अ श्रुत्वा सुहृद्वचस् तच् च जानंश् चाप्य् आत्मनः क्षमम्  
०२,०१२।०१७ब्*०१४७_०१ वैशम्पायनः  
०२,०१२।०१७ब्*०१४७_०१ सम्प्रशस्तः क्षमारम्भः परीक्षाम् उपचक्रमे  
०२,०१२।०१७ब्*०१४७_०२ चतुर्भिर् भीमसेनाद्यैर् भ्रातृभिः सहितैर् हितम्  
०२,०१२।०१७ब्*०१४७_०३ एवम् उक्तस् तदा पार्थो धर्म एव मनो दधे  
०२,०१२।०१७ब्*०१४७_०४ स राजसूयं राजेन्द्रः कुरूणाम् ऋषभः क्रतुम्  
०२,०१२।०१७ब्*०१४७_०५ जगाम मनसा सद्य आहरिष्यन् युधिष्ठिरः  
०२,०१२।०१७ब्*०१४७_०६ भूयस् त्व् अद्भुतवीर्यौजा धर्मम् एवानुपालयन्  
०२,०१२।०१७च् पुनः पुनर् मनो दध्रे राजसूयाय भारत  
०२,०१२।०१८अ स भ्रातृभिः पुनर् धीमान् ऋत्विग्भिश् च महात्मभिः  
०२,०१२।०१८ब्*०१४८_०१ मन्त्रिभिश् चापि सहितो धर्मराजो युधिष्ठिरः  
०२,०१२।०१८च् धौम्यद्वैपायनाद्यैश् च मन्त्रयाम् आस मन्त्रिभिः  
०२,०१२।०१८द्*०१४९_०१ भीमार्जुनयमैः सार्धं पार्षतेन च धीमता  
०२,०१२।०१८द्*०१५०_०१ विराटद्रुपदाभ्यां च सात्यकेन च धीमता  
०२,०१२।०१८द्*०१५०_०२ युधामन्यूत्तमौजोभ्यां सौभद्रेण च धीमता  
०२,०१२।०१८द्*०१५०_०३ द्रौपदेयैः परं शूरैर् मन्त्रयाम् आस संवृतः  
०२,०१२।०१९ युधिष्ठिर उवाच  
०२,०१२।०१९अ इयं या राजसूयस्य सम्राडर्हस्य सुक्रतोः  
०२,०१२।०१९च् श्रद्दधानस्य वदतः स्पृहा मे सा कथं भवेत्  
०२,०१२।०२० वैशम्पायन उवाच  
०२,०१२।०२०अ एवम् उक्तास् तु ते तेन राज्ञा राजीवलोचन  
०२,०१२।०२०च् इदम् ऊचुर् वचः काले धर्मात्मानं युधिष्ठिरम्  
०२,०१२।०२०ए अर्हस् त्वम् असि धर्मज्ञ राजसूयं महाक्रतुम्  
०२,०१२।०२१अ अथैवम् उक्ते नृपताव् ऋत्विग्भिर् ऋषिभिस् तथा  
०२,०१२।०२१च् मन्त्रिणो भ्रातरश् चास्य तद् वचः प्रत्यपूजयन्  
०२,०१२।०२२अ स तु राजा महाप्राज्ञः पुनर् एवात्मनात्मवान्  
०२,०१२।०२२च् भूयो विममृशे पार्थो लोकानां हितकाम्यया  
०२,०१२।०२३अ सामर्थ्ययोगं सम्प्रेक्ष्य देशकालौ व्ययागमौ  
०२,०१२।०२३च् विमृश्य सम्यक् च धिया कुर्वन् प्राज्ञो न सीदति  
०२,०१२।०२३द्*०१५१_०१ सर्वैस् तैर् निश्चितमतिः काल इत्य् एव भारत  
०२,०१२।०२४अ न हि यज्ञसमारम्भः केवलात्मविपत्तये  
०२,०१२।०२४च् भवतीति समाज्ञाय यत्नतः कार्यम् उद्वहन्  
०२,०१२।०२५अ स निश्चयार्थं कार्यस्य कृष्णम् एव जनार्दनम्  
०२,०१२।०२५च् सर्वलोकात् परं मत्वा जगाम मनसा हरिम्  
०२,०१२।०२६अ अप्रमेयं महाबाहुं कामाज् जातम् अजं नृषु  
०२,०१२।०२६च् पाण्डवस् तर्कयाम् आस कर्मभिर् देवसम्मितैः  
०२,०१२।०२७अ नास्य किं चिद् अविज्ञातं नास्य किं चिद् अकर्मजम्  
०२,०१२।०२७च् न स किं चिन् न विषहेद् इति कृष्णम् अमन्यत  
०२,०१२।०२८अ स तु तां नैष्ठिकीं बुद्धिं कृत्वा पार्थो युधिष्ठिरः  
०२,०१२।०२८च् गुरुवद् भूतगुरवे प्राहिणोद् दूतम् अञ्जसा  
०२,०१२।०२९अ शीघ्रगेन रथेनाशु स दूतः प्राप्य यादवान्  
०२,०१२।०२९च् द्वारकावासिनं कृष्णं द्वारवत्यां समासदत्  
०२,०१२।०२९द्*०१५२_०१ दूतः  
०२,०१२।०२९द्*०१५२_०१ स प्रह्वः प्राञ्जलिर् भूत्वा विज्ञापयत माधवम्  
०२,०१२।०२९द्*०१५२_०२ धर्मराजो हृषीकेश धौम्यव्यासादिभिः सह  
०२,०१२।०२९द्*०१५२_०३ पाञ्चालमात्स्यसहितैर् भ्रातृभिश् चैव सर्वशः  
०२,०१२।०२९द्*०१५२_०४ त्वद्दर्शनं महाबाहो काङ्क्षते स युधिष्ठिरः  
०२,०१२।०२९द्*०१५२_०५ इन्द्रसेनवचः श्रुत्वा यादवप्रवरो बली  
०२,०१२।०३०अ दर्शनाकाङ्क्षिणं पार्थं दर्शनाकाङ्क्षयाच्युतः  
०२,०१२।०३०ब्*०१५३_०१ आमन्त्र्य वसुदेवं च बलदेवं च माधवः  
०२,०१२।०३०च् इन्द्रसेनेन सहित इन्द्रप्रस्थं ययौ तदा  
०२,०१२।०३१अ व्यतीत्य विविधान् देशांस् त्वरावान् क्षिप्रवाहनः  
०२,०१२।०३१च् इन्द्रप्रस्थगतं पार्थम् अभ्यगच्छज् जनार्दनः  
०२,०१२।०३२अ स गृहे भ्रातृवद् भ्रात्रा धर्मराजेन पूजितः  
०२,०१२।०३२च् भीमेन च ततो ऽपश्यत् स्वसारं प्रीतिमान् पितुः  
०२,०१२।०३३अ प्रीतः प्रियेण सुहृदा रेमे स सहितस् तदा  
०२,०१२।०३३च् अर्जुनेन यमाभ्यां च गुरुवत् पर्युपस्थितः  
०२,०१२।०३४अ तं विश्रान्तं शुभे देशे क्षणिनं कल्यम् अच्युतम्  
०२,०१२।०३४च् धर्मराजः समागम्य ज्ञापयत् स्वं प्रयोजनम्  
०२,०१२।०३५ युधिष्ठिर उवाच  
०२,०१२।०३५अ प्रार्थितो राजसूयो मे न चासौ केवलेप्सया  
०२,०१२।०३५च् प्राप्यते येन तत् ते ह विदितं कृष्ण सर्वशः  
०२,०१२।०३६अ यस्मिन् सर्वं सम्भवति यश् च सर्वत्र पूज्यते  
०२,०१२।०३६च् यश् च सर्वेश्वरो राजा राजसूयं स विन्दति  
०२,०१२।०३७अ तं राजसूयं सुहृदः कार्यम् आहुः समेत्य मे  
०२,०१२।०३७च् तत्र मे निश्चिततमं तव कृष्ण गिरा भवेत्  
०२,०१२।०३८अ के चिद् धि सौहृदाद् एव दोषं न परिचक्षते  
०२,०१२।०३८च् अर्थहेतोस् तथैवान्ये प्रियम् एव वदन्त्य् उत  
०२,०१२।०३९अ प्रियम् एव परीप्सन्ते के चिद् आत्मनि यद् धितम्  
०२,०१२।०३९च् एवम्प्रायाश् च दृश्यन्ते जनवादाः प्रयोजने  
०२,०१२।०४०अ त्वं तु हेतून् अतीत्यैतान् कामक्रोधौ व्यतीत्य च  
०२,०१२।०४०च् परमं नः क्षमं लोके यथावद् वक्तुम् अर्हसि  
०२,०१३।००१ श्रीकृष्ण उवाच  
०२,०१३।००१अ सर्वैर् गुणैर् महाराज राजसूयं त्वम् अर्हसि  
०२,०१३।००१च् जानतस् त्व् एव ते सर्वं किं चिद् वक्ष्यामि भारत  
०२,०१३।००२अ जामदग्न्येन रामेण क्षत्रं यद् अवशेषितम्  
०२,०१३।००२च् तस्माद् अवरजं लोके यद् इदं क्षत्रसञ्ज्ञितम्  
०२,०१३।००३अ कृतो ऽयं कुलसङ्कल्पः क्षत्रियैर् वसुधाधिप  
०२,०१३।००३च् निदेशवाग्भिस् तत् ते ह विदितं भरतर्षभ  
०२,०१३।००४अ ऐलस्येक्ष्वाकुवंशस्य प्रकृतिं परिचक्षते  
०२,०१३।००४च् राजानः श्रेणिबद्धाश् च ततो ऽन्ये क्षत्रिया भुवि  
०२,०१३।००५अ ऐलवंश्यास् तु ये राजंस् तथैवेक्ष्वाकवो नृपाः  
०२,०१३।००५च् तानि चैकशतं विद्धि कुलानि भरतर्षभ  
०२,०१३।००६अ ययातेस् त्व् एव भोजानां विस्तरो ऽतिगुणो महान्  
०२,०१३।००६च् भजते च महाराज विस्तरः स चतुर्दिशम्  
०२,०१३।००७अ तेषां तथैव तां लक्ष्मीं सर्वक्षत्रम् उपासते  
०२,०१३।००७ब्*०१५४_०१ इदानीम् एव वै राजञ् जरासन्धो महीपतिः  
०२,०१३।००७ब्*०१५४_०२ अभिभूय श्रियं तेषां कुलानाम् अभिषेचितः  
०२,०१३।००७ब्*०१५४_०३ स्थितो मूर्ध्नि नरेन्द्राणाम् ओजसाक्रम्य सर्वशः  
०२,०१३।००७च् सो ऽवनीं मध्यमां भुक्त्वा मिथोभेदेष्व् अमन्यत  
०२,०१३।००८अ चतुर्युस् त्व् अपरो राजा यस्मिन्न् एकशतो ऽभवत्  
०२,०१३।००८च् स साम्राज्यं जरासन्धः प्राप्तो भवति योनितः  
०२,०१३।००९अ तं स राजा महाप्राज्ञ संश्रित्य किल सर्वशः  
०२,०१३।००९च् राजन् सेनापतिर् जातः शिशुपालः प्रतापवान्  
०२,०१३।०१०अ तम् एव च महाराज शिष्यवत् समुपस्थितः  
०२,०१३।०१०च् वक्रः करूषाधिपतिर् मायायोधी महाबलः  
०२,०१३।०११अ अपरौ च महावीर्यौ महात्मानौ समाश्रितौ  
०२,०१३।०११च् जरासन्धं महावीर्यं तौ हंसडिभकाव् उभौ  
०२,०१३।०१२अ दन्तवक्रः करूषश् च कलभो मेघवाहनः  
०२,०१३।०१२च् मूर्ध्ना दिव्यं मणिं बिभ्रद् यं तं भूतमणिं विदुः  
०२,०१३।०१३अ मुरं च नरकं चैव शास्ति यो यवनाधिपौ  
०२,०१३।०१३च् अपर्यन्तबलो राजा प्रतीच्यां वरुणो यथा  
०२,०१३।०१४अ भगदत्तो महाराज वृद्धस् तव पितुः सखा  
०२,०१३।०१४च् स वाचा प्रणतस् तस्य कर्मणा चैव भारत  
०२,०१३।०१५अ स्नेहबद्धस् तु पितृवन् मनसा भक्तिमांस् त्वयि  
०२,०१३।०१५च् प्रतीच्यां दक्षिणं चान्तं पृथिव्याः पाति यो नृपः  
०२,०१३।०१५द्*०१५५_०१ ते चापि प्रणतास् तस्य महात्मानो भयार्दिताः  
०२,०१३।०१६अ मातुलो भवतः शूरः पुरुजित् कुन्तिवर्धनः  
०२,०१३।०१६च् स ते सन्नतिमान् एकः स्नेहतः शत्रुतापनः  
०२,०१३।०१७अ जरासन्धं गतस् त्व् एवं पुरा यो न मया हतः  
०२,०१३।०१७च् पुरुषोत्तमविज्ञातो यो ऽसौ चेदिषु दुर्मतिः  
०२,०१३।०१८अ आत्मानं प्रतिजानाति लोके ऽस्मिन् पुरुषोत्तमम्  
०२,०१३।०१८च् आदत्ते सततं मोहाद् यः स चिह्नं च मामकम्  
०२,०१३।०१९अ वङ्गपुण्ड्रकिरातेषु राजा बलसमन्वितः  
०२,०१३।०१९च् पौण्ड्रको वासुदेवेति यो ऽसौ लोकेषु विश्रुतः  
०२,०१३।०२०अ चतुर्युः स महाराज भोज इन्द्रसखो बली  
०२,०१३।०२०च् विद्याबलाद् यो व्यजयत् पाण्ड्यक्रथककैशिकान्  
०२,०१३।०२१अ भ्राता यस्याहृतिः शूरो जामदग्न्यसमो युधि  
०२,०१३।०२१च् स भक्तो मागधं राजा भीष्मकः परवीरहा  
०२,०१३।०२२अ प्रियाण्य् आचरतः प्रह्वान् सदा सम्बन्धिनः सतः  
०२,०१३।०२२च् भजतो न भजत्य् अस्मान् अप्रियेषु व्यवस्थितः  
०२,०१३।०२३अ न कुलं न बलं राजन्न् अभिजानंस् तथात्मनः  
०२,०१३।०२३च् पश्यमानो यशो दीप्तं जरासन्धम् उपाश्रितः  
०२,०१३।०२४अ उदीच्यभोजाश् च तथा कुलान्य् अष्टादशाभिभो  
०२,०१३।०२४च् जरासन्धभयाद् एव प्रतीचीं दिशम् आश्रिताः  
०२,०१३।०२५अ शूरसेना भद्रकारा बोधाः शाल्वाः पटच्चराः  
०२,०१३।०२५च् सुस्थराश् च सुकुट्टाश् च कुणिन्दाः कुन्तिभिः सह  
०२,०१३।०२६अ शाल्वेयानां च राजानः सोदर्यानुचरैः सह  
०२,०१३।०२६च् दक्षिणा ये च पाञ्चालाः पूर्वाः कुन्तिषु कोशलाः  
०२,०१३।०२७अ तथोत्तरां दिशं चापि परित्यज्य भयार्दिताः  
०२,०१३।०२७च् मत्स्याः सन्न्यस्तपादाश् च दक्षिणां दिशम् आश्रिताः  
०२,०१३।०२८अ तथैव सर्वपाञ्चाला जरासन्धभयार्दिताः  
०२,०१३।०२८च् स्वराष्ट्रं सम्परित्यज्य विद्रुताः सर्वतोदिशम्  
०२,०१३।०२८द्*०१५६_०१ अग्रतो ह्य् अस्य पाञ्चालास् तत्रानीके महात्मनः  
०२,०१३।०२८द्*०१५६_०२ अनिर्गते सारबले मागधेभ्यो गिरिव्रजात्  
०२,०१३।०२९अ कस्य चित् त्व् अथ कालस्य कंसो निर्मथ्य बान्धवान्  
०२,०१३।०२९च् बार्हद्रथसुते देव्याव् उपागच्छद् वृथामतिः  
०२,०१३।०३०अ अस्तिः प्राप्तिश् च नाम्ना ते सहदेवानुजे ऽबले  
०२,०१३।०३०च् बलेन तेन स ज्ञातीन् अभिभूय वृथामतिः  
०२,०१३।०३१अ श्रैष्ठ्यं प्राप्तः स तस्यासीद् अतीवापनयो महान्  
०२,०१३।०३१च् भोजराजन्यवृद्धैस् तु पीड्यमानैर् दुरात्मना  
०२,०१३।०३२अ ज्ञातित्राणम् अभीप्सद्भिर् अस्मत्सम्भावना कृता  
०२,०१३।०३२च् दत्त्वाक्रूराय सुतनुं ताम् आहुकसुतां तदा  
०२,०१३।०३३अ सङ्कर्षणद्वितीयेन ज्ञातिकार्यं मया कृतम्  
०२,०१३।०३३च् हतौ कंससुनामानौ मया रामेण चाप्य् उत  
०२,०१३।०३३द्*०१५७_०१ हत्वा कंसं तथैवाजौ जरासन्धस्य बिभ्यता  
०२,०१३।०३३द्*०१५७_०२ मया रामेण चान्यत्र ज्ञातयः परिपालिताः  
०२,०१३।०३४अ भये तु समुपक्रान्ते जरासन्धे समुद्यते  
०२,०१३।०३४च् मन्त्रो ऽयं मन्त्रितो राजन् कुलैर् अष्टादशावरैः  
०२,०१३।०३५अ अनारमन्तो निघ्नन्तो महास्त्रैः शतघातिभिः  
०२,०१३।०३५च् न हन्याम वयं तस्य त्रिभिर् वर्षशतैर् बलम्  
०२,०१३।०३६अ तस्य ह्य् अमरसङ्काशौ बलेन बलिनां वरौ  
०२,०१३।०३६च् नामभ्यां हंसडिभकाव् इत्य् आस्तां योधसत्तमौ  
०२,०१३।०३७अ ताव् उभौ सहितौ वीरौ जरासन्धश् च वीर्यवान्  
०२,०१३।०३७च् त्रयस् त्रयाणां लोकानां पर्याप्ता इति मे मतिः  
०२,०१३।०३८अ न हि केवलम् अस्माकं यावन्तो ऽन्ये च पार्थिवाः  
०२,०१३।०३८च् तथैव तेषाम् आसीच् च बुद्धिर् बुद्धिमतां वर  
०२,०१३।०३८द्*०१५८_०१ अष्टादश मया तस्य सङ्ग्रामा रोमहर्षणः  
०२,०१३।०३८द्*०१५८_०२ दत्ता न च हतो राजञ् जरासन्धो महाबलः  
०२,०१३।०३९अ अथ हम्स इति ख्यातः कश् चिद् आसीन् महान् नृपः  
०२,०१३।०३९च् स चान्यैः सहितो राजन् सङ्ग्रामे ऽष्टादशावरैः  
०२,०१३।०४०अ हतो हम्स इति प्रोक्तम् अथ केनापि भारत  
०२,०१३।०४०च् तच् छ्रुत्वा डिभको राजन् यमुनाम्भस्य् अमज्जत  
०२,०१३।०४१अ विना हंसेन लोके ऽस्मिन् नाहं जीवितुम् उत्सहे  
०२,०१३।०४१च् इत्य् एतां मतिम् आस्थाय डिभको निधनं गतः  
०२,०१३।०४२अ तथा तु डिभकं श्रुत्वा हंसः परपुरञ्जयः  
०२,०१३।०४२च् प्रपेदे यमुनाम् एव सो ऽपि तस्यां न्यमज्जत  
०२,०१३।०४३अ तौ स राजा जरासन्धः श्रुत्वाप्सु निधनं गतौ  
०२,०१३।०४३च् स्वपुरं शूरसेनानां प्रययौ भरतर्षभ  
०२,०१३।०४४अ ततो वयम् अमित्रघ्न तस्मिन् प्रतिगते नृपे  
०२,०१३।०४४च् पुनर् आनन्दिताः सर्वे मथुरायां वसामहे  
०२,०१३।०४५अ यदा त्व् अभ्येत्य पितरं सा वै राजीवलोचना  
०२,०१३।०४५च् कंसभार्या जरासन्धं दुहिता मागधं नृपम्  
०२,०१३।०४६अ चोदयत्य् एव राजेन्द्र पतिव्यसनदुःखिता  
०२,०१३।०४६च् पतिघ्नं मे जहीत्य् एवं पुनः पुनर् अरिन्दम  
०२,०१३।०४७अ ततो वयं महाराज तं मन्त्रं पूर्वमन्त्रितम्  
०२,०१३।०४७च् संस्मरन्तो विमनसो व्यपयाता नराधिप  
०२,०१३।०४८अ पृथक्त्वेन द्रुता राजन् सङ्क्षिप्य महतीं श्रियम्  
०२,०१३।०४८च् प्रपतामो भयात् तस्य सधनज्ञातिबान्धवाः  
०२,०१३।०४९अ इति सञ्चिन्त्य सर्वे स्म प्रतीचीं दिशम् आश्रिताः  
०२,०१३।०४९च् कुशस्थलीं पुरीं रम्यां रैवतेनोपशोभिताम्  
०२,०१३।०५०अ पुनर् निवेशनं तस्यां कृतवन्तो वयं नृप  
०२,०१३।०५०च् तथैव दुर्गसंस्कारं देवैर् अपि दुरासदम्  
०२,०१३।०५१अ स्त्रियो ऽपि यस्यां युध्येयुः किं पुनर् वृष्णिपुङ्गवाः  
०२,०१३।०५१च् तस्यां वयम् अमित्रघ्न निवसामो ऽकुतोभयाः  
०२,०१३।०५२अ आलोक्य गिरिमुख्यं तं माधवीतीर्थम् एव च  
०२,०१३।०५२च् माधवाः कुरुशार्दूल परां मुदम् अवाप्नुवन्  
०२,०१३।०५३अ एवं वयं जरासन्धाद् आदितः कृतकिल्बिषाः  
०२,०१३।०५३च् सामर्थ्यवन्तः सम्बन्धाद् भवन्तं समुपाश्रिताः  
०२,०१३।०५४अ त्रियोजनायतं सद्म त्रिस्कन्धं योजनाद् अधि  
०२,०१३।०५४च् योजनान्ते शतद्वारं विक्रमक्रमतोरणम्  
०२,०१३।०५४ए अष्टादशावरैर् नद्धं क्षत्रियैर् युद्धदुर्मदैः  
०२,०१३।०५५अ अष्टादश सहस्राणि व्रातानां सन्ति नः कुले  
०२,०१३।०५५च् आहुकस्य शतं पुत्रा एकैकस् त्रिशतावरः  
०२,०१३।०५६अ चारुदेष्णः सह भ्रात्रा चक्रदेवो ऽथ सात्यकिः  
०२,०१३।०५६च् अहं च रौहिणेयश् च साम्बः शौरिसमो युधि  
०२,०१३।०५७अ एवम् एते रथाः सप्त राजन्न् अन्यान् निबोध मे  
०२,०१३।०५७च् कृतवर्मा अनाधृष्टिः समीकः समितिञ्जयः  
०२,०१३।०५८अ कह्वः शङ्कुर् निदान्तश् च सप्तैवैते महारथाः  
०२,०१३।०५८ब्*०१५९_०१ प्रद्युम्नश् चानिरुद्धश् च भानुर् अक्रूरसारणौ  
०२,०१३।०५८ब्*०१५९_०२ निशठश् च गदश् चैव सप्त चैते महारथाः  
०२,०१३।०५८ब्*०१५९_०३ वितद्रुर् झल्लिबभ्रू च उद्धवो ऽथ विडूरथः  
०२,०१३।०५८ब्*०१५९_०४ वसुदेवोग्रसेनौ च सप्तैते मन्त्रिपुङ्गवाः  
०२,०१३।०५८ब्*०१५९_०५ प्रसेनजिच् च यमलो राजराजगुणान्वितः  
०२,०१३।०५८ब्*०१५९_०६ स्यमन्तको मणिर् यस्य रुक्मं निस्रवते बहु  
०२,०१३।०५८च् पुत्रौ चान्धकभोजस्य वृद्धो राजा च ते दश  
०२,०१३।०५९अ लोकसंहनना वीरा वीर्यवन्तो महाबलाः  
०२,०१३।०५९च् स्मरन्तो मध्यमं देशं वृष्णिमध्ये गतव्यथाः  
०२,०१३।०५९द्*०१६०_०० श्रीभगवान्  
०२,०१३।०५९द्*०१६०_०१ पाण्डवैश् चापि सततं नाथवन्तो वयं नृप  
०२,०१३।०६०अ स त्वं सम्राड्गुणैर् युक्तः सदा भरतसत्तम  
०२,०१३।०६०च् क्षत्रे सम्राजम् आत्मानं कर्तुम् अर्हसि भारत  
०२,०१३।०६०द्*०१६१_०१ दुर्योधनं शान्तनवं द्रोणं द्रोणायनिं कृपम्  
०२,०१३।०६०द्*०१६१_०२ कर्णं च शिशुपालं च रुक्मिणं च धनुर्धरम्  
०२,०१३।०६०द्*०१६१_०३ एकलव्यं द्रुमं श्वेतं शल्यं शकुनिम् एव च  
०२,०१३।०६०द्*०१६१_०४ एतान् अजित्वा सङ्ग्रामे कथं शक्नोषि तं क्रतुम्  
०२,०१३।०६०द्*०१६१_०५ अथैते गौरवेणैव न योत्स्यन्ति नराधिपाः  
०२,०१३।०६०द्*०१६१_०६ एकस् तत्र बलोन्मत्तः कर्णो वैकर्तनो वृषा  
०२,०१३।०६०द्*०१६१_०७ योत्स्यते स बलामर्षी दिव्यास्त्रबलगर्वितः  
०२,०१३।०६१अ न तु शक्यं जरासन्धे जीवमाने महाबले  
०२,०१३।०६१च् राजसूयस् त्वया प्राप्तुम् एषा राजन् मतिर् मम  
०२,०१३।०६२अ तेन रुद्धा हि राजानः सर्वे जित्वा गिरिव्रजे  
०२,०१३।०६२च् कन्दरायां गिरीन्द्रस्य सिंहेनेव महाद्विपाः  
०२,०१३।०६३अ सो ऽपि राजा जरासन्धो यियक्षुर् वसुधाधिपैः  
०२,०१३।०६३ब्*०१६२_०१ महादेवं महात्मानम् उमापतिम् अरिन्दम  
०२,०१३।०६३ब्*०१६३_०१ अभिषिक्तैश् च राजन्यैः सहस्रैर् उत चाष्टभिः  
०२,०१३।०६३च् आराध्य हि महादेवं निर्जितास् तेन पार्थिवाः  
०२,०१३।०६३द्*०१६४_०१ प्रतिज्ञायाश् च पारं स गतः क्षत्रियपुङ्गवः  
०२,०१३।०६४अ स हि निर्जित्य निर्जित्य पार्थिवान् पृतनागतान्  
०२,०१३।०६४च् पुरम् आनीय बद्ध्वा च चकार पुरुषव्रजम्  
०२,०१३।०६५अ वयं चैव महाराज जरासन्धभयात् तदा  
०२,०१३।०६५च् मथुरां सम्परित्यज्य गता द्वारवतीं पुरीम्  
०२,०१३।०६५द्*०१६५_०१ निवसाम तथाद्यापि सधनज्ञातिबान्धवाः  
०२,०१३।०६५द्*०१६५_०२ कंसहेतोर् हि यद् वैरं मागधस्य मया सह  
०२,०१३।०६५द्*०१६५_०३ पारं गत्वा स तस्याजौ यियक्षुर् देवम् उत्तमम्  
०२,०१३।०६६अ यदि त्व् एनं महाराज यज्ञं प्राप्तुम् इहेच्छसि  
०२,०१३।०६६च् यतस्व तेषां मोक्षाय जरासन्धवधाय च  
०२,०१३।०६७अ समारम्भो हि शक्यो ऽयं नान्यथा कुरुनन्दन  
०२,०१३।०६७च् राजसूयस्य कार्त्स्न्येन कर्तुं मतिमतां वर  
०२,०१३।०६७द्*०१६६_०१ जरासन्धवधोपायश् चिन्त्यतां भरतर्षभ  
०२,०१३।०६७द्*०१६६_०२ तस्मिञ् जिते जितं सर्वं सकलं पार्थिवं बलम्  
०२,०१३।०६८अ इत्य् एषा मे मती राजन् यथा वा मन्यसे ऽनघ  
०२,०१३।०६८च् एवं गते ममाचक्ष्व स्वयं निश्चित्य हेतुभिः  
०२,०१४।००१ युधिष्ठिर उवाच  
०२,०१४।००१अ उक्तं त्वया बुद्धिमता यन् नान्यो वक्तुम् अर्हति  
०२,०१४।००१च् संशयानां हि निर्मोक्ता त्वन् नान्यो विद्यते भुवि  
०२,०१४।००२अ गृहे गृहे हि राजानः स्वस्य स्वस्य प्रियङ्कराः  
०२,०१४।००२च् न च साम्राज्यम् आप्तास् ते सम्राट्शब्दो हि कृत्स्नभाक्  
०२,०१४।००३अ कथं परानुभावज्ञः स्वं प्रशंसितुम् अर्हति  
०२,०१४।००३च् परेण समवेतस् तु यः प्रशस्तः स पूज्यते  
०२,०१४।००४अ विशाला बहुला भूमिर् बहुरत्नसमाचिता  
०२,०१४।००४च् दूरं गत्वा विजानाति श्रेयो वृष्णिकुलोद्वह  
०२,०१४।००५अ शमम् एव परं मन्ये न तु मोक्षाद् भवेच् छमः  
०२,०१४।००५च् आरम्भे पारमेष्ठ्यं तु न प्राप्यम् इति मे मतिः  
०२,०१४।००६अ एवम् एवाभिजानन्ति कुले जाता मनस्विनः  
०२,०१४।००६च् कश् चित् कदा चिद् एतेषां भवेच् छ्रेष्ठो जनार्दन  
०२,०१४।००६द्*०१६७_०१ वयं चैव महाभाग जरासन्धभयात् तदा  
०२,०१४।००६द्*०१६७_०२ शङ्किताः स्म महाभाग दौरात्म्यात् तस्य चानघ  
०२,०१४।००६द्*०१६७_०३ अहं हि तव दुर्धर्ष भुजवीर्याश्रयः प्रभो  
०२,०१४।००६द्*०१६७_०४ नात्मानं बलिनं मन्ये त्वयि तस्माद् विशङ्किते  
०२,०१४।००६द्*०१६७_०५ त्वत्सकाशाच् च रामाच् च भीमसेनाच् च माधव  
०२,०१४।००६द्*०१६७_०६ अर्जुनाद् वा महाबाहो हन्तुं शक्यो न वेति वै  
०२,०१४।००६द्*०१६७_०७ एवं जानन् हि वार्ष्णेय विमृशामि पुनः पुनः  
०२,०१४।००६द्*०१६७_०८ त्वं मे प्रमाणभूतो ऽसि सर्वकार्येषु केशव  
०२,०१४।००६द्*०१६७_०९ तच् छ्रुत्वा चाब्रवीद् भीमो वाक्यं वाक्यविशारदः  
०२,०१४।००७ भीम उवाच  
०२,०१४।००७अ अनारम्भपरो राजा वल्मीक इव सीदति  
०२,०१४।००७च् दुर्बलश् चानुपायेन बलिनं यो ऽधितिष्ठति  
०२,०१४।००८अ अतन्द्रितस् तु प्रायेण दुर्बलो बलिनं रिपुम्  
०२,०१४।००८च् जयेत् सम्यङ् नयो राजन् नीत्यार्थान् आत्मनो हितान्  
०२,०१४।००९अ कृष्णे नयो मयि बलं जयः पार्थे धनञ्जये  
०२,०१४।००९च् मागधं साधयिष्यामो वयं त्रय इवाग्नयः  
०२,०१४।००९द्*०१६८_०१ त्वद्बुद्धिबलम् आश्रित्य सर्वं प्राप्स्यति धर्मराट्  
०२,०१४।००९द्*०१६८_०२ जयो ऽस्माकं हि गोविन्द येषां नाथो भवान् सदा  
०२,०१४।०१० कृष्ण उवाच  
०२,०१४।०१०अ आदत्ते ऽर्थपरो बालो नानुबन्धम् अवेक्षते  
०२,०१४।०१०च् तस्माद् अरिं न मृष्यन्ति बालम् अर्थपरायणम्  
०२,०१४।०१०द्*०१६९_०१ सर्वान् वंश्यान् अनुमृशन्न् एकम् एव सतां युगे  
०२,०१४।०११अ हित्वा करान् यौवनाश्वः पालनाच् च भगीरथः  
०२,०१४।०११च् कार्तवीर्यस् तपोयोगाद् बलात् तु भरतो विभुः  
०२,०१४।०११ए ऋद्ध्या मरुत्तस् तान् पञ्च सम्राज इति शुश्रुमः  
०२,०१४।०११फ़्*०१७०_०१ साम्राज्यम् इच्छतस् ते तु सर्वाकारं युधिष्ठिर  
०२,०१४।०११फ़्*०१७१_०१ सर्वान् वंशान् अनुमृशन् नैते सन्ति युगे युगे  
०२,०१४।०१२अ निग्राह्यलक्षणं प्राप्तो धर्मार्थनयलक्षणैः  
०२,०१४।०१२च् बार्हद्रथो जरासन्धस् तद् विद्धि भरतर्षभ  
०२,०१४।०१३अ न चैनम् अनुरुध्यन्ते कुलान्य् एकशतं नृपाः  
०२,०१४।०१३च् तस्माद् एतद् बलाद् एव साम्राज्यं कुरुते ऽद्य सः  
०२,०१४।०१४अ रत्नभाजो हि राजानो जरासन्धम् उपासते  
०२,०१४।०१४च् न च तुष्यति तेनापि बाल्याद् अनयम् आस्थितः  
०२,०१४।०१५अ मूर्धाभिषिक्तं नृपतिं प्रधानपुरुषं बलात्  
०२,०१४।०१५च् आदत्ते न च नो दृष्टो ऽभागः पुरुषतः क्व चित्  
०२,०१४।०१६अ एवं सर्वान् वशे चक्रे जरासन्धः शतावरान्  
०२,०१४।०१६च् तं दुर्बलतरो राजा कथं पार्थ उपैष्यति  
०२,०१४।०१६द्*०१७२_०१ तण्डुलप्रस्थके राजा कपर्दिनम् उपास्त सः  
०२,०१४।०१६द्*०१७३_०१ कथं जित्वा पुनर् यूयम् अस्मान् सम्प्रतियास्यथ  
०२,०१४।०१७अ प्रोक्षितानां प्रमृष्टानां राज्ञां पशुपतेर् गृहे  
०२,०१४।०१७च् पशूनाम् इव का प्रीतिर् जीविते भरतर्षभ  
०२,०१४।०१८अ क्षत्रियः शस्त्रमरणो यदा भवति सत्कृतः  
०२,०१४।०१८च् ननु स्म मागधं सर्वे प्रतिबाधेम यद् वयम्  
०२,०१४।०१९अ षडशीतिः समानीताः शेषा राजंश् चतुर्दश  
०२,०१४।०१९च् जरासन्धेन राजानस् ततः क्रूरं प्रपत्स्यते  
०२,०१४।०२०अ प्राप्नुयात् स यशो दीप्तं तत्र यो विघ्नम् आचरेत्  
०२,०१४।०२०च् जयेद् यश् च जरासन्धं स सम्राण् नियतं भवेत्  
०२,०१५।००१ युधिष्ठिर उवाच  
०२,०१५।००१अ सम्राड्गुणम् अभीप्सन् वै युष्मान् स्वार्थपरायणः  
०२,०१५।००१च् कथं प्रहिणुयां भीमं बलात् केवलसाहसात्  
०२,०१५।००२अ भीमार्जुनाव् उभौ नेत्रे मनो मन्ये जनार्दनम्  
०२,०१५।००२च् मनश्चक्षुर्विहीनस्य कीदृशं जीवितं भवेत्  
०२,०१५।००३अ जरासन्धबलं प्राप्य दुष्पारं भीमविक्रमम्  
०२,०१५।००३च् श्रमो हि वः पराजय्यात् किम् उ तत्र विचेष्टितम्  
०२,०१५।००४अ अस्मिन्न् अर्थान्तरे युक्तम् अनर्थः प्रतिपद्यते  
०२,०१५।००४च् यथाहं विमृशाम्य् एकस् तत् तावच् छ्रूयतां मम  
०२,०१५।००४द्*०१७४_०१ तस्मान् न प्रतिपत्तिस् तु कार्या युक्ता मता मम  
०२,०१५।००५अ सन्न्यासं रोचये साधु कार्यस्यास्य जनार्दन  
०२,०१५।००५च् प्रतिहन्ति मनो मे ऽद्य राजसूयो दुरासदः  
०२,०१५।००६ वैशम्पायन उवाच  
०२,०१५।००६अ पार्थः प्राप्य धनुःश्रेष्ठम् अक्षय्यौ च महेषुधी  
०२,०१५।००६च् रथं ध्वजं सभां चैव युधिष्ठिरम् अभाषत  
०२,०१५।००७अ धनुर् अस्त्रं शरा वीर्यं पक्षो भूमिर् यशो बलम्  
०२,०१५।००७च् प्राप्तम् एतन् मया राजन् दुष्प्रापं यद् अभीप्सितम्  
०२,०१५।००८अ कुले जन्म प्रशंसन्ति वैद्याः साधु सुनिष्ठिताः  
०२,०१५।००८च् बलेन सदृशं नास्ति वीर्यं तु मम रोचते  
०२,०१५।००९अ कृतवीर्यकुले जातो निर्वीर्यः किं करिष्यति  
०२,०१५।००९ब्*०१७५_०१ निर्वीर्ये तु कुले जातो वीर्यवांस् तु विशिष्यते  
०२,०१५।००९च् क्षत्रियः सर्वशो राजन् यस्य वृत्तिः पराजये  
०२,०१५।०१०अ सर्वैर् अपि गुणैर् हीनो वीर्यवान् हि तरेद् रिपून्  
०२,०१५।०१०च् सर्वैर् अपि गुणैर् युक्तो निर्वीर्यः किं करिष्यति  
०२,०१५।०११अ द्रव्यभूता गुणाः सर्वे तिष्ठन्ति हि पराक्रमे  
०२,०१५।०११च् जयस्य हेतुः सिद्धिर् हि कर्म दैवं च संश्रितम्  
०२,०१५।०१२अ संयुक्तो हि बलैः कश् चित् प्रमादान् नोपयुज्यते  
०२,०१५।०१२च् तेन द्वारेण शत्रुभ्यः क्षीयते सबलो रिपुः  
०२,०१५।०१३अ दैन्यं यथाबलवति तथा मोहो बलान्विते  
०२,०१५।०१३च् ताव् उभौ नाशकौ हेतू राज्ञा त्याज्यौ जयार्थिना  
०२,०१५।०१४अ जरासन्धविनाशं च राज्ञां च परिमोक्षणम्  
०२,०१५।०१४च् यदि कुर्याम यज्ञार्थं किं ततः परमं भवेत्  
०२,०१५।०१५अ अनारम्भे तु नियतो भवेद् अगुणनिश्चयः  
०२,०१५।०१५च् गुणान् निःसंशयाद् राजन् नैर्गुण्यं मन्यसे कथम्  
०२,०१५।०१६अ काषायं सुलभं पश्चान् मुनीनां शमम् इच्छताम्  
०२,०१५।०१६च् साम्राज्यं तु तवेच्छन्तो वयं योत्स्यामहे परैः  
०२,०१६।००१ वासुदेव उवाच  
०२,०१६।००१अ जातस्य भारते वंशे तथा कुन्त्याः सुतस्य च  
०२,०१६।००१च् या वै युक्ता मतिः सेयम् अर्जुनेन प्रदर्शिता  
०२,०१६।००२अ न मृत्योः समयं विद्म रात्रौ वा यदि वा दिवा  
०२,०१६।००२च् न चापि कं चिद् अमरम् अयुद्धेनापि शुश्रुमः  
०२,०१६।००३अ एतावद् एव पुरुषैः कार्यं हृदयतोषणम्  
०२,०१६।००३च् नयेन विधिदृष्टेन यद् उपक्रमते परान्  
०२,०१६।००४अ सुनयस्यानपायस्य संयुगे परमः क्रमः  
०२,०१६।००४च् संशयो जायते साम्ये साम्यं च न भवेद् द्वयोः  
०२,०१६।००५अ ते वयं नयम् आस्थाय शत्रुदेहसमीपगाः  
०२,०१६।००५च् कथम् अन्तं न गच्छेम वृक्षस्येव नदीरयाः  
०२,०१६।००५ए पररन्ध्रे पराक्रान्ताः स्वरन्ध्रावरणे स्थिताः  
०२,०१६।००६अ व्यूढानीकैर् अनुबलैर् नोपेयाद् बलवत्तरम्  
०२,०१६।००६च् इति बुद्धिमतां नीतिस् तन् ममापीह रोचते  
०२,०१६।००७अ अनवद्या ह्य् असम्बुद्धाः प्रविष्टाः शत्रुसद्म तत्  
०२,०१६।००७च् शत्रुदेहम् उपाक्रम्य तं कामं प्राप्नुयामहे  
०२,०१६।००८अ एको ह्य् एव श्रियं नित्यं बिभर्ति पुरुषर्षभ  
०२,०१६।००८च् अन्तरात्मेव भूतानां तत्क्षये वै बलक्षयः  
०२,०१६।००८द्*०१७६_०१ चतुःकिक्कु (सिच्) चतुर्दंष्ट्रो द्विशुक्तो दशपद्मवान्  
०२,०१६।००८द्*०१७६_०२ षड् उन्नतैर् दश बृहत् त्रिभिर् व्याप्तोति पार्थिवः  
०२,०१६।००९अ अथ चेत् तं निहत्याजौ शेषेणाभिसमागताः  
०२,०१६।००९च् प्राप्नुयाम ततः स्वर्गं ज्ञातित्राणपरायणाः  
०२,०१६।०१० युधिष्ठिर उवाच  
०२,०१६।०१०अ कृष्ण को ऽयं जरासन्धः किंवीर्यः किम्पराक्रमः  
०२,०१६।०१०च् यस् त्वां स्पृष्ट्वाग्निसदृशं न दग्धः शलभो यथा  
०२,०१६।०११ कृष्ण उवाच  
०२,०१६।०११अ शृणु राजञ् जरासन्धो यद्वीर्यो यत्पराक्रमः  
०२,०१६।०११च् यथा चोपेक्षितो ऽस्माभिर् बहुशः कृतविप्रियः  
०२,०१६।०१२अ अक्षौहिणीनां तिसृणाम् आसीत् समरदर्पितः  
०२,०१६।०१२च् राजा बृहद्रथो नाम मगधाधिपतिः पतिः  
०२,०१६।०१३अ रूपवान् वीर्यसम्पन्नः श्रीमान् अतुलविक्रमः  
०२,०१६।०१३ब्*०१७७_०१ स्वराज्यं कारयाम् आस मगधेषु गिरिव्रजे  
०२,०१६।०१३च् नित्यं दीक्षाकृशतनुः शतक्रतुर् इवापरः  
०२,०१६।०१४अ तेजसा सूर्यसदृशः क्षमया पृथिवीसमः  
०२,०१६।०१४च् यमान्तकसमः कोपे श्रिया वैश्रवणोपमः  
०२,०१६।०१५अ तस्याभिजनसंयुक्तैर् गुणैर् भरतसत्तम  
०२,०१६।०१५च् व्याप्तेयं पृथिवी सर्वा सूर्यस्येव गभस्तिभिः  
०२,०१६।०१६अ स काशिराजस्य सुते यमजे भरतर्षभ  
०२,०१६।०१६च् उपयेमे महावीर्यो रूपद्रविणसम्मते  
०२,०१६।०१७अ तयोश् चकार समयं मिथः स पुरुषर्षभः  
०२,०१६।०१७च् नातिवर्तिष्य इत्य् एवं पत्नीभ्यां सन्निधौ तदा  
०२,०१६।०१८अ स ताभ्यां शुशुभे राजा पत्नीभ्यां मनुजाधिप  
०२,०१६।०१८च् प्रियाभ्याम् अनुरूपाभ्यां करेणुभ्याम् इव द्विपः  
०२,०१६।०१९अ तयोर् मध्यगतश् चापि रराज वसुधाधिपः  
०२,०१६।०१९च् गङ्गायमुनयोर् मध्ये मूर्तिमान् इव सागरः  
०२,०१६।०२०अ विषयेषु निमग्नस्य तस्य यौवनम् अत्यगात्  
०२,०१६।०२०च् न च वंशकरः पुत्रस् तस्याजायत कश् चन  
०२,०१६।०२१अ मङ्गलैर् बहुभिर् होमैः पुत्रकामाभिर् इष्टिभिः  
०२,०१६।०२१च् नाससाद नृपश्रेष्ठः पुत्रं कुलविवर्धनम्  
०२,०१६।०२१द्*०१७८_०१ स भार्याभ्यां सह तदा निर्वेदम् अगमद् भृशम्  
०२,०१६।०२१द्*०१७८_०२ राज्यं चापि परित्यज्य तपोवनम् अथाश्रयत्  
०२,०१६।०२१द्*०१७८_०३ वार्यमाणः प्रकृतिभिर् नृपभक्त्या विशां पते  
०२,०१६।०२२अ अथ काक्षीवतः पुत्रं गौतमस्य महात्मनः  
०२,०१६।०२२च् शुश्राव तपसि श्रान्तम् उदारं चण्डकौशिकम्  
०२,०१६।०२३अ यदृच्छयागतं तं तु वृक्षमूलम् उपाश्रितम्  
०२,०१६।०२३च् पत्नीभ्यां सहितो राजा सर्वरत्नैर् अतोषयत्  
०२,०१६।०२३द्*०१७९_०१ बृहद्रथं च स ऋषिर् यथावत् प्रत्यनन्दत  
०२,०१६।०२३द्*०१७९_०२ उपविष्टश् च तेनाथ अनुज्ञातो महात्मना  
०२,०१६।०२३द्*०१७९_०३ तम् अपृच्छत् तदा विप्रः किम् आगमनम् इत्य् अथ  
०२,०१६।०२३द्*०१७९_०४ पौरैर् अनुगतस्यैव पत्नीभ्यां सहितस्य च  
०२,०१६।०२३द्*०१७९_०५ स उवाच मुनिं राजा भगवन् नास्ति मे सुतः  
०२,०१६।०२३द्*०१७९_०६ अपुत्रस्य वृथा जन्म इत्य् आहुर् मुनिसत्तमाः  
०२,०१६।०२३द्*०१७९_०७ तादृशस्य हि राज्येन वृद्धत्वे किं प्रयोजनम्  
०२,०१६।०२३द्*०१७९_०८ सो ऽहं तपश् चरिष्यामि पत्नीभ्यां सहितो वने  
०२,०१६।०२३द्*०१७९_०९ नाप्रजस्य मुने कीर्तिः स्वर्गश् चैवाक्षयो भवेत्  
०२,०१६।०२३द्*०१७९_१० एवम् उक्तस्य राज्ञा तु मुनेः कारुण्यम् आगतम्  
०२,०१६।०२४अ तम् अब्रवीत् सत्यधृतिः सत्यवाग् ऋषिसत्तमः  
०२,०१६।०२४च् परितुष्टो ऽस्मि ते राजन् वरं वरय सुव्रत  
०२,०१६।०२५अ ततः सभार्यः प्रणतस् तम् उवाच बृहद्रथः  
०२,०१६।०२५च् पुत्रदर्शननैराश्याद् बाष्पगद्गदया गिरा  
०२,०१६।०२६ बृहद्रथ उवाच  
०२,०१६।०२६अ भगवन् राज्यम् उत्सृज्य प्रस्थितस्य तपोवनम्  
०२,०१६।०२६च् किं वरेणाल्पभाग्यस्य किं राज्येनाप्रजस्य मे  
०२,०१६।०२७ कृष्ण उवाच  
०२,०१६।०२७अ एतच् छ्रुत्वा मुनिर् ध्यानम् अगमत् क्षुभितेन्द्रियः  
०२,०१६।०२७च् तस्यैव चाम्रवृक्षस्य छायायां समुपाविशत्  
०२,०१६।०२८अ तस्योपविष्टस्य मुनेर् उत्सङ्गे निपपात ह  
०२,०१६।०२८च् अवातम् अशुकादष्टम् एकम् आम्रफलं किल  
०२,०१६।०२९अ तत् प्रगृह्य मुनिश्रेष्ठो हृदयेनाभिमन्त्र्य च  
०२,०१६।०२९च् राज्ञे ददाव् अप्रतिमं पुत्रसम्प्राप्तिकारकम्  
०२,०१६।०३०अ उवाच च महाप्राज्ञस् तं राजानं महामुनिः  
०२,०१६।०३०च् गच्छ राजन् कृतार्थो ऽसि निवर्त मनुजाधिप  
०२,०१६।०३०द्*०१८०_०१ एष ते तनयो राजन् मा तप्सीस् त्वं तपो वने  
०२,०१६।०३०द्*०१८०_०२ प्रजाः पालय धर्मेण एष धर्मो महीक्षिताम्  
०२,०१६।०३०द्*०१८०_०३ यजस्व विविधैर् यज्ञैर् इन्द्रं तर्पय चेन्दुना  
०२,०१६।०३०द्*०१८०_०४ पुत्रं राज्ये प्रतिष्ठाप्य तत आश्रमम् आव्रज  
०२,०१६।०३०द्*०१८०_०५ अष्टौ वरान् प्रयच्छामि तव पुत्रस्य पार्थिव  
०२,०१६।०३०द्*०१८०_०६ ब्रह्मण्यताम् अजेयत्वं युद्धेषु च तथा रतिम्  
०२,०१६।०३०द्*०१८०_०७ प्रियातिथेयतां चैव दीनानाम् अन्ववेक्षणम्  
०२,०१६।०३०द्*०१८०_०८ तथा बलं च सुमहल् लोके कीर्तिं च शाश्वतीम्  
०२,०१६।०३०द्*०१८०_०९ अनुरागं प्रजानां च ददौ तस्मै स कौशिकः  
०२,०१६।०३०द्*०१८०_१० गच्छ राजन् कृतार्थो ऽसि निवर्तस्व जनाधिप  
०२,०१६।०३०द्*०१८०_११ अनुज्ञातः स ऋषिणा पत्नीभ्यां सहितो नृपः  
०२,०१६।०३०द्*०१८०_१२ पौरैर् अनुगतश् चापि विवेश स्वपुरं पुनः  
०२,०१६।०३०द्*०१८१_०१ एतच् छ्रुत्वा मुनेर् वाक्यं शिरसा प्रणिपत्य च  
०२,०१६।०३०द्*०१८१_०२ मुनेः पादौ महाप्राज्ञः स नृपः स्वगृहं गतः  
०२,०१६।०३१अ यथासमयम् आज्ञाय तदा स नृपसत्तमः  
०२,०१६।०३१च् द्वाभ्याम् एकं फलं प्रादात् पत्नीभ्यां भरतर्षभ  
०२,०१६।०३१द्*०१८२_०१ मुनेश् च बहुमानेन कालस्य च विपर्ययात्  
०२,०१६।०३२अ ते तद् आम्रं द्विधा कृत्वा भक्षयाम् आसतुः शुभे  
०२,०१६।०३२च् भावित्वाद् अपि चार्थस्य सत्यवाक्यात् तथा मुनेः  
०२,०१६।०३३अ तयोः समभवद् गर्भः फलप्राशनसम्भवः  
०२,०१६।०३३च् ते च दृष्ट्वा नरपतिः परां मुदम् अवाप ह  
०२,०१६।०३४अ अथ काले महाप्राज्ञ यथासमयम् आगते  
०२,०१६।०३४च् प्रजायेताम् उभे राजञ् शरीरशकले तदा  
०२,०१६।०३५अ एकाक्षिबाहुचरणे अर्धोदरमुखस्फिजे  
०२,०१६।०३५च् दृष्ट्वा शरीरशकले प्रवेपाते उभे भृशम्  
०२,०१६।०३६अ उद्विग्ने सह सम्मन्त्र्य ते भगिन्यौ तदाबले  
०२,०१६।०३६च् सजीवे प्राणिशकले तत्यजाते सुदुःखिते  
०२,०१६।०३७अ तयोर् धात्र्यौ सुसंवीते कृत्वा ते गर्भसम्प्लवे  
०२,०१६।०३७च् निर्गम्यान्तःपुरद्वारात् समुत्सृज्याशु जग्मतुः  
०२,०१६।०३७द्*०१८३_०१ दुकूलाभ्यां सुसञ्छन्ने पाण्डराभ्याम् उभे तदा  
०२,०१६।०३७द्*०१८३_०२ अज्ञाते कस्य चित् ते तु जहतुस् ते चतुष्पथे  
०२,०१६।०३७द्*०१८३_०३ ततो विविशतुर् धात्र्यौ पुनर् अन्तःपुरं तदा  
०२,०१६।०३७द्*०१८३_०४ कथयाम् आसतुर् उभे देवीभ्यां तु पृथक् पृथक्  
०२,०१६।०३८अ ते चतुष्पथनिक्षिप्ते जरा नामाथ राक्षसी  
०२,०१६।०३८च् जग्राह मनुजव्याघ्र मांसशोणितभोजना  
०२,०१६।०३९अ कर्तुकामा सुखवहे शकले सा तु राक्षसी  
०२,०१६।०३९च् सङ्घट्टयाम् आस तदा विधानबलचोदिता  
०२,०१६।०४०अ ते समानीतमात्रे तु शकले पुरुषर्षभ  
०२,०१६।०४०च् एकमूर्तिकृते वीरः कुमारः समपद्यत  
०२,०१६।०४१अ ततः सा राक्षसी राजन् विस्मयोत्फुल्ललोचना  
०२,०१६।०४१च् न शशाक समुद्वोढुं वज्रसारमयं शिशुम्  
०२,०१६।०४२अ बालस् ताम्रतलं मुष्टिं कृत्वा चास्ये निधाय सः  
०२,०१६।०४२च् प्राक्रोशद् अतिसंरम्भात् सतोय इव तोयदः  
०२,०१६।०४३अ तेन शब्देन सम्भ्रान्तः सहसान्तःपुरे जनः  
०२,०१६।०४३च् निर्जगाम नरव्याघ्र राज्ञा सह परन्तप  
०२,०१६।०४४अ ते चाबले परिग्लाने पयःपूर्णपयोधरे  
०२,०१६।०४४च् निराशे पुत्रलाभाय सहसैवाभ्यगच्छताम्  
०२,०१६।०४५अ अथ दृष्ट्वा तथाभूते राजानं चेष्टसन्ततिम्  
०२,०१६।०४५च् तं च बालं सुबलिनं चिन्तयाम् आस राक्षसी  
०२,०१६।०४६अ नार्हामि विषये राज्ञो वसन्ती पुत्रगृद्धिनः  
०२,०१६।०४६ब्*०१८४_०१ बालं पुत्रम् इमं हन्तुं धार्मिकस्य महात्मनः  
०२,०१६।०४६च् बालं पुत्रम् उपादातुं मेघलेखेव भास्करम्  
०२,०१६।०४७अ सा कृत्वा मानुषं रूपम् उवाच मनुजाधिपम्  
०२,०१६।०४७च् बृहद्रथ सुतस् ते ऽयं मद्दत्तः प्रतिगृह्यताम्  
०२,०१६।०४८अ तव पत्नीद्वये जातो द्विजातिवरशासनात्  
०२,०१६।०४८च् धात्रीजनपरित्यक्तो मयायं परिरक्षितः  
०२,०१६।०४९अ ततस् ते भरतश्रेष्ठ काशिराजसुते शुभे  
०२,०१६।०४९च् तं बालम् अभिपत्याशु प्रस्नवैर् अभिषिञ्चताम्  
०२,०१६।०५०अ ततः स राजा संहृष्टः सर्वं तद् उपलभ्य च  
०२,०१६।०५०च् अपृच्छन् नवहेमाभां राक्षसीं ताम् अराक्षसीम्  
०२,०१६।०५१अ का त्वं कमलगर्भाभे मम पुत्रप्रदायिनी  
०२,०१६।०५१च् कामया ब्रूहि कल्याणि देवता प्रतिभासि मे  
०२,०१७।००१ राक्षस्य् उवाच  
०२,०१७।००१अ जरा नामास्मि भद्रं ते राक्षसी कामरूपिणी  
०२,०१७।००१च् तव वेश्मनि राजेन्द्र पूजिता न्यवसं सुखम्  
०२,०१७।००१द्*०१८५_०१ गृहे गृहे मनुष्याणां नित्यं तिष्ठति राक्षसी  
०२,०१७।००१द्*०१८५_०२ गृहदेवीति नाम्ना वै पुरा सृष्टा स्वयम्भुवा  
०२,०१७।००१द्*०१८५_०३ दानवानां विनाशाय स्थापिता दिव्यरूपिणी  
०२,०१७।००१द्*०१८५_०४ यो मां भक्त्या लिखेत् कुड्ये सपुत्रां यौवनान्विताम्  
०२,०१७।००१द्*०१८५_०५ गृहे तस्य भवेद् वृद्धिर् अन्यथा क्षयम् आप्नुयात्  
०२,०१७।००१द्*०१८५_०६ त्वद्गृहे तिष्ठमाना तु पूजिताहं सदा विभो  
०२,०१७।००१द्*०१८५_०७ लिखिता चैव कुड्येषु पुत्रैर् बहुभिर् आवृता  
०२,०१७।००१द्*०१८५_०८ गन्धपुष्पैस् तथा धूपैर् भक्ष्यैर् भोज्यैः सुपूजिता  
०२,०१७।००२अ साहं प्रत्युपकारार्थं चिन्तयन्त्य् अनिशं नृप  
०२,०१७।००२च् तवेमे पुत्रशकले दृष्टवत्य् अस्मि धार्मिक  
०२,०१७।००३अ संश्लेषिते मया दैवात् कुमारः समपद्यत  
०२,०१७।००३च् तव भाग्यैर् महाराज हेतुमात्रम् अहं त्व् इह  
०२,०१७।००३द्*०१८६_०१ मेरुं वा खादितुं शक्ता किं पुनस् तव बालकम्  
०२,०१७।००३द्*०१८६_०२ गृहसम्पूजनात् तुष्ट्या मया प्रत्यर्पितस् तव  
०२,०१७।००३द्*०१८७_०१ तस्य बालस्य यत् कृत्यं तत् कुरुष्व नराधिप  
०२,०१७।००३द्*०१८८_०१ मम नाम्ना च लोके ऽस्मिन् ख्यात एव भविष्यति  
०२,०१७।००४ कृष्ण उवाच  
०२,०१७।००४अ एवम् उक्त्वा तु सा राजंस् तत्रैवान्तरधीयत  
०२,०१७।००४च् स गृह्य च कुमारं तं प्राविशत् स्वगृहं नृपः  
०२,०१७।००५अ तस्य बालस्य यत् कृत्यं तच् चकार नृपस् तदा  
०२,०१७।००५च् आज्ञापयच् च राक्षस्या मागधेषु महोत्सवम्  
०२,०१७।००६अ तस्य नामाकरोत् तत्र प्रजापतिसमः पिता  
०२,०१७।००६च् जरया सन्धितो यस्माज् जरासन्धस् ततो ऽभवत्  
०२,०१७।००७अ सो ऽवर्धत महातेजा मगधाधिपतेः सुतः  
०२,०१७।००७च् प्रमाणबलसम्पन्नो हुताहुतिर् इवानलः  
०२,०१७।००७द्*०१८९_०१ मागधो बलसम्पन्नो * * हुतीर् इवानलः  
०२,०१७।००७द्*०१९०_०१ मातापित्रोर् नन्दिकरः शुक्लपक्षे यथा शशी  
०२,०१७।००७द्*०१९१_०१ एवं स ववृधे राजन् कुमारः पुष्करेक्षणः  
०२,०१७।००७द्*०१९१_०२ कालेन महता चापि यौवनस्थो बभूव ह  
०२,०१७।००८अ कस्य चित् त्व् अथ कालस्य पुनर् एव महातपाः  
०२,०१७।००८च् मगधान् उपचक्राम भगवांश् चण्डकौशिकः  
०२,०१७।००९अ तस्यागमनसंहृष्टः सामात्यः सपुरःसरः  
०२,०१७।००९च् सभार्यः सह पुत्रेण निर्जगाम बृहद्रथः  
०२,०१७।०१०अ पाद्यार्घ्याचमनीयैस् तम् अर्चयाम् आस भारत  
०२,०१७।०१०च् स नृपो राज्यसहितं पुत्रं चास्मै न्यवेदयत्  
०२,०१७।०११अ प्रतिगृह्य तु तां पूजां पार्थिवाद् भगवान् ऋषिः  
०२,०१७।०११च् उवाच मागधं राजन् प्रहृष्टेनान्तरात्मना  
०२,०१७।०१२अ सर्वम् एतन् मया राजन् विज्ञातं ज्ञानचक्षुषा  
०२,०१७।०१२च् पुत्रस् तु शृणु राजेन्द्र यादृशो ऽयं भविष्यति  
०२,०१७।०१२द्*०१९२_०१ अस्य रूपं च सत्त्वं च बलम् ऊर्जितम् एव च  
०२,०१७।०१२द्*०१९२_०२ एष श्रिया समुदितः पुत्रस् तव न संशयः  
०२,०१७।०१२द्*०१९२_०३ प्रापयिष्यति तत् सर्वं विक्रमेण समन्वितः  
०२,०१७।०१३अ अस्य वीर्यवतो वीर्यं नानुयास्यन्ति पार्थिवाः  
०२,०१७।०१३ब्*०१९३_०१ पततो वैनतेयस्य गतिम् अन्ये यथा खगाः  
०२,०१७।०१३ब्*०१९४_०१ विनाशम् उपयास्यन्ति ये चास्य परिपन्थिनः  
०२,०१७।०१३च् देवैर् अपि विसृष्टानि शस्त्राण्य् अस्य महीपते  
०२,०१७।०१३ए न रुजं जनयिष्यन्ति गिरेर् इव नदीरयाः  
०२,०१७।०१४अ सर्वमूर्धाभिषिक्तानाम् एष मूर्ध्नि ज्वलिष्यति  
०२,०१७।०१४च् सर्वेषां निष्प्रभकरो ज्योतिषाम् इव भास्करः  
०२,०१७।०१५अ एनम् आसाद्य राजानः समृद्धबलवाहनाः  
०२,०१७।०१५च् विनाशम् उपयास्यन्ति शलभा इव पावकम्  
०२,०१७।०१६अ एष श्रियं समुदितां सर्वराज्ञां ग्रहीष्यति  
०२,०१७।०१६च् वर्षास्व् इवोद्धतजला नदीर् नदनदीपतिः  
०२,०१७।०१७अ एष धारयिता सम्यक् चातुर्वर्ण्यं महाबलः  
०२,०१७।०१७च् शुभाशुभम् इव स्फीता सर्वसस्यधरा धरा  
०२,०१७।०१७द्*०१९५_०१ श्रियं समुदिताः सर्वे भविष्यन्ति नराधिपाः  
०२,०१७।०१८अ अस्याज्ञावशगाः सर्वे भविष्यन्ति नराधिपाः  
०२,०१७।०१८च् सर्वभूतात्मभूतस्य वायोर् इव शरीरिणः  
०२,०१७।०१९अ एष रुद्रं महादेवं त्रिपुरान्तकरं हरम्  
०२,०१७।०१९च् सर्वलोकेष्व् अतिबलः स्वयं द्रक्ष्यति मागधः  
०२,०१७।०२०अ एवं ब्रुवन्न् एव मुनिः स्वकार्यार्थं विचिन्तयन्  
०२,०१७।०२०च् विसर्जयाम् आस नृपं बृहद्रथम् अथारिहन्  
०२,०१७।०२१अ प्रविश्य नगरं चैव ज्ञातिसम्बन्धिभिर् वृतः  
०२,०१७।०२१च् अभिषिच्य जरासन्धं मगधाधिपतिस् तदा  
०२,०१७।०२१ए बृहद्रथो नरपतिः परां निर्वृतिम् आययौ  
०२,०१७।०२२अ अभिषिक्ते जरासन्धे तदा राजा बृहद्रथः  
०२,०१७।०२२च् पत्नीद्वयेनानुगतस् तपोवनरतो ऽभवत्  
०२,०१७।०२३अ तपोवनस्थे पितरि मातृभ्यां सह भारत  
०२,०१७।०२३च् जरासन्धः स्ववीर्येण पार्थिवान् अकरोद् वशे  
०२,०१७।०२४अ अथ दीर्घस्य कालस्य तपोवनगतो नृपः  
०२,०१७।०२४च् सभार्यः स्वर्गम् अगमत् तपस् तप्त्वा बृहद्रथः  
०२,०१७।०२४द्*०१९६_०१ जरासन्धो ऽपि नृपतिर् यथोक्तं कौशिकेन तत्  
०२,०१७।०२४द्*०१९६_०२ वरप्रदानम् अखिलं प्राप्य राज्यम् अपालयत्  
०२,०१७।०२४द्*०१९७_०१ निहते वासुदेवेन तदा कंसे महीपतौ  
०२,०१७।०२४द्*०१९७_०२ जातो वै वैरनिर्बन्धः कृष्णेन सह तस्य वै  
०२,०१७।०२४द्*०१९७_०३ भ्रामयित्वा शतगुणम् एकोनं येन भारत  
०२,०१७।०२४द्*०१९७_०४ गदा क्षिप्ता बलवता मागधेन गिरिव्रजात्  
०२,०१७।०२४द्*०१९७_०५ तिष्ठतो मथुरायां वै कृष्णस्याद्भुतकर्मणः  
०२,०१७।०२४द्*०१९७_०६ एकोनयोजनशते सा पपात गदा शुभा  
०२,०१७।०२४द्*०१९७_०७ दृष्ट्वा पौरैस् तदा सम्यग् गदा चैव निवेदिता  
०२,०१७।०२४द्*०१९८_०१ गदावसानं तत् ख्यातं मथुरायां समीपतः  
०२,०१७।०२५अ तस्यास्तां हंसडिभकाव् अशस्त्रनिधनाव् उभौ  
०२,०१७।०२५च् मन्त्रे मतिमतां श्रेष्ठौ युद्धशास्त्रविशारदौ  
०२,०१७।०२५द्*०१९९_०१ हते चैव मया कंसे सहंसडिभके तदा  
०२,०१७।०२५द्*०१९९_०२ जरासन्धस्य दुहिता रोदते पार्श्वतः पितुः  
०२,०१७।०२५द्*०१९९_०३ ततो वैरं विनिर्बद्धं मया तस्य च भारत  
०२,०१७।०२६अ यौ तौ मया ते कथितौ पूर्वम् एव महाबलौ  
०२,०१७।०२६च् त्रयस् त्रयाणां लोकानां पर्याप्ता इति मे मतिः  
०२,०१७।०२७अ एवम् एष तदा वीर बलिभिः कुकुरान्धकैः  
०२,०१७।०२७च् वृष्णिभिश् च महाराज नीतिहेतोर् उपेक्षितः  
०२,०१८।००१ वासुदेव उवाच  
०२,०१८।००१अ पतितौ हंसडिभकौ कंसामात्यौ निपातितौ  
०२,०१८।००१च् जरासन्धस्य निधने कालो ऽयं समुपागतः  
०२,०१८।००२अ न स शक्यो रणे जेतुं सर्वैर् अपि सुरासुरैः  
०२,०१८।००२च् प्राणयुद्धेन जेतव्यः स इत्य् उपलभामहे  
०२,०१८।००३अ मयि नीतिर् बलं भीमे रक्षिता चावयोर्जुनः  
०२,०१८।००३च् साधयिष्याम तं राजन् वयं त्रय इवाग्नयः  
०२,०१८।००४अ त्रिभिर् आसादितो ऽस्माभिर् विजने स नराधिपः  
०२,०१८।००४च् न सन्देहो यथा युद्धम् एकेनाभ्युपयास्यति  
०२,०१८।००५अ अवमानाच् च लोकस्य व्यायतत्वाच् च धर्षितः  
०२,०१८।००५च् भीमसेनेन युद्धाय ध्रुवम् अभ्युपयास्यति  
०२,०१८।००६अ अलं तस्य महाबाहुर् भीमसेनो महाबलः  
०२,०१८।००६च् लोकस्य समुदीर्णस्य निधनायान्तको यथा  
०२,०१८।००७अ यदि ते हृदयं वेत्ति यदि ते प्रत्ययो मयि  
०२,०१८।००७च् भीमसेनार्जुनौ शीघ्रं न्यासभूतौ प्रयच्छ मे  
०२,०१८।००८ वैशम्पायन उवाच  
०२,०१८।००८अ एवम् उक्तो भगवता प्रत्युवाच युधिष्ठिरः  
०२,०१८।००८च् भीमपार्थौ समालोक्य सम्प्रहृष्टमुखौ स्थितौ  
०२,०१८।००९अ अच्युताच्युत मा मैवं व्याहरामित्रकर्षण  
०२,०१८।००९च् पाण्डवानां भवान् नाथो भवन्तं चाश्रिता वयम्  
०२,०१८।०१०अ यथा वदसि गोविन्द सर्वं तद् उपपद्यते  
०२,०१८।०१०च् न हि त्वम् अग्रतस् तेषां येषां लक्ष्मीः पराङ्मुखी  
०२,०१८।०१०द्*०२००_०१ येषाम् अभिमुखी लक्ष्मीस् तेषां कृष्ण त्वम् अग्रतः  
०२,०१८।०११अ निहतश् च जरासन्धो मोक्षिताश् च महीक्षितः  
०२,०१८।०११च् राजसूयश् च मे लब्धो निदेशे तव तिष्ठतः  
०२,०१८।०१२अ क्षिप्रकारिन् यथा त्व् एतत् कार्यं समुपपद्यते  
०२,०१८।०१२च् मम कार्यं जगत्कार्यं तथा कुरु नरोत्तम  
०२,०१८।०१३अ त्रिभिर् भवद्भिर् हि विना नाहं जीवितुम् उत्सहे  
०२,०१८।०१३च् धर्मकामार्थरहितो रोगार्त इव दुर्गतः  
०२,०१८।०१४अ न शौरिणा विना पार्थो न शौरिः पाण्डवं विना  
०२,०१८।०१४च् नाजेयो ऽस्त्य् अनयोर् लोके कृष्णयोर् इति मे मतिः  
०२,०१८।०१५अ अयं च बलिनां श्रेष्ठः श्रीमान् अपि वृकोदरः  
०२,०१८।०१५च् युवाभ्यां सहितो वीरः किं न कुर्यान् महायशाः  
०२,०१८।०१६अ सुप्रणीतो बलौघो हि कुरुते कार्यम् उत्तमम्  
०२,०१८।०१६च् अन्धं जडं बलं प्राहुः प्रणेतव्यं विचक्षणैः  
०२,०१८।०१७अ यतो हि निम्नं भवति नयन्तीह ततो जलम्  
०२,०१८।०१७च् यतश् छिद्रं ततश् चापि नयन्ते धीधना बलम्  
०२,०१८।०१८अ तस्मान् नयविधानज्ञं पुरुषं लोकविश्रुतम्  
०२,०१८।०१८च् वयम् आश्रित्य गोविन्दं यतामः कार्यसिद्धये  
०२,०१८।०१९अ एवं प्रज्ञानयबलं क्रियोपायसमन्वितम्  
०२,०१८।०१९च् पुरस्कुर्वीत कार्येषु कृष्ण कार्यार्थसिद्धये  
०२,०१८।०२०अ एवम् एव यदुश्रेष्ठं पार्थः कार्यार्थसिद्धये  
०२,०१८।०२०च् अर्जुनः कृष्णम् अन्वेतु भीमो ऽन्वेतु धनञ्जयम्  
०२,०१८।०२०ए नयो जयो बलं चैव विक्रमे सिद्धिम् एष्यति  
०२,०१८।०२१अ एवम् उक्तास् ततः सर्वे भ्रातरो विपुलौजसः  
०२,०१८।०२१च् वार्ष्णेयः पाण्डवेयौ च प्रतस्थुर् मागधं प्रति  
०२,०१८।०२२अ वर्चस्विनां ब्राह्मणानां स्नातकानां परिच्छदान्  
०२,०१८।०२२च् आच्छाद्य सुहृदां वाक्यैर् मनोज्ञैर् अभिनन्दिताः  
०२,०१८।०२२द्*०२०१_०१ माधवः पाण्डवेयौ च प्रतस्थुर् व्रतधारिणः  
०२,०१८।०२३अ अमर्षाद् अभितप्तानां ज्ञात्यर्थं मुख्यवाससाम्  
०२,०१८।०२३च् रविसोमाग्निवपुषां भीमम् आसीत् तदा वपुः  
०२,०१८।०२४अ हतं मेने जरासन्धं दृष्ट्वा भीमपुरोगमौ  
०२,०१८।०२४च् एककार्यसमुद्युक्तौ कृष्णौ युद्धे ऽपराजितौ  
०२,०१८।०२५अ ईशौ हि तौ महात्मानौ सर्वकार्यप्रवर्तने  
०२,०१८।०२५च् धर्मार्थकामकार्याणां कार्याणाम् इव निग्रहे  
०२,०१८।०२६अ कुरुभ्यः प्रस्थितास् ते तु मध्येन कुरुजाङ्गलम्  
०२,०१८।०२६च् रम्यं पद्मसरो गत्वा कालकूटम् अतीत्य च  
०२,०१८।०२७अ गण्डकीयां तथा शोणं सदानीरां तथैव च  
०२,०१८।०२७च् एकपर्वतके नद्यः क्रमेणैत्य व्रजन्ति ते  
०२,०१८।०२८अ सन्तीर्य सरयूं रम्यां दृष्ट्वा पूर्वांश् च कोसलान्  
०२,०१८।०२८च् अतीत्य जग्मुर् मिथिलां मालां चर्मण्वतीं नदीम्  
०२,०१८।०२९अ उत्तीर्य गङ्गां शोणं च सर्वे ते प्राङ्मुखास् त्रयः  
०२,०१८।०२९च् कुरवोरश्छदं जग्मुर् मागधं क्षेत्रम् अच्युताः  
०२,०१८।०३०अ ते शश्वद् गोधनाकीर्णम् अम्बुमन्तं शुभद्रुमम्  
०२,०१८।०३०च् गोरथं गिरिम् आसाद्य ददृशुर् मागधं पुरम्  
०२,०१९।००१ वासुदेव उवाच  
०२,०१९।००१अ एष पार्थ महान् स्वादुः पशुमान् नित्यम् अम्बुमान्  
०२,०१९।००१च् निरामयः सुवेश्माढ्यो निवेशो मागधः शुभः  
०२,०१९।००१द्*०२०२_०१ पुष्पौषधिफलोपेतो धनधान्यसमृद्धिमान्  
०२,०१९।००२अ वैहारो विपुलः शैलो वराहो वृषभस् तथा  
०२,०१९।००२च् तथैवर्षिगिरिस् तात शुभाश् चैत्यकपञ्चमाः  
०२,०१९।००३अ एते पञ्च महाशृङ्गाः पर्वताः शीतलद्रुमाः  
०२,०१९।००३च् रक्षन्तीवाभिसंहत्य संहताङ्गा गिरिव्रजम्  
०२,०१९।००४अ पुष्पवेष्टितशाखाग्रैर् गन्धवद्भिर् मनोरमैः  
०२,०१९।००४च् निगूढा इव लोध्राणां वनैः कामिजनप्रियैः  
०२,०१९।००४द्*०२०३_०१ यत्र दीर्घतमा नाम ऋषिः परमयन्त्रितः  
०२,०१९।००५अ शूद्रायां गौतमो यत्र महात्मा संशितव्रतः  
०२,०१९।००५च् औशीनर्याम् अजनयत् काक्षीवादीन् सुतान् ऋषिः  
०२,०१९।००६अ गौतमः क्षयणाद् अस्माद् अथासौ तत्र वेश्मनि  
०२,०१९।००६च् भजते मागधं वंशं स नृपाणाम् अनुग्रहात्  
०२,०१९।००७अ अङ्गवङ्गादयश् चैव राजानः सुमहाबलाः  
०२,०१९।००७च् गौतमक्षयम् अभ्येत्य रमन्ते स्म पुरार्जुन  
०२,०१९।००८अ वनराजीस् तु पश्येमाः प्रियालानां मनोरमाः  
०२,०१९।००८च् लोध्राणां च शुभाः पार्थ गौतमौकःसमीपजाः  
०२,०१९।००८च्*०२०४_०१ **** **** राजन् राजीवलोचन  
०२,०१९।००८च्*०२०४_०२ पुन्नागानां नगानां च  
०२,०१९।००९अ अर्बुदः शक्रवापी च पन्नगौ शत्रुतापनौ  
०२,०१९।००९च् स्वस्तिकस्यालयश् चात्र मणिनागस्य चोत्तमः  
०२,०१९।०१०अ अपरिहार्या मेघानां मागधेयं मणेः कृते  
०२,०१९।०१०च् कौशिको मणिमांश् चैव ववृधाते ह्य् अनुग्रहम्  
०२,०१९।०१०द्*०२०५_०१ एवं प्राप्य पुरं रम्यं दुराधर्षं समन्ततः  
०२,०१९।०१०द्*०२०६_०१ पाण्डरे विपुले चैव तथा वाराहके ऽपि च  
०२,०१९।०१०द्*०२०६_०२ चैत्यके च गिरिश्रेष्ठे मातङ्गे च शिलोच्चये  
०२,०१९।०१०द्*०२०६_०३ एतेषु पर्वतेन्द्रेषु सर्वसिद्धिसमालयाः  
०२,०१९।०१०द्*०२०६_०४ यतीनाम् आश्रमाश् चैव मुनीनां च महात्मनाम्  
०२,०१९।०१०द्*०२०६_०५ वृषभस्य तमालस्य महावीर्यस्य वै तथा  
०२,०१९।०१०द्*०२०६_०६ गन्धर्वरक्षसां चैव नागानां च तथालयाः  
०२,०१९।०१०द्*०२०६_०७ कक्षीवतस् तपोवीर्यात् तपोदा इति विश्रुताः  
०२,०१९।०१०द्*०२०६_०८ पुण्यतीर्थाश् च ते सर्वे सिद्धानां चैव कीर्तिताः  
०२,०१९।०१०द्*०२०६_०९ मणेश् च दर्शनाद् एव भद्रं हि शिवम् आप्नुयात्  
०२,०१९।०११अ अर्थसिद्धिं त्व् अनपगां जरासन्धो ऽभिमन्यते  
०२,०१९।०११च् वयम् आसादने तस्य दर्पम् अद्य निहन्म हि  
०२,०१९।०१२ वैशम्पायन उवाच  
०२,०१९।०१२अ एवम् उक्त्वा ततः सर्वे भ्रातरो विपुलौजसः  
०२,०१९।०१२च् वार्ष्णेयः पाण्डवेयौ च प्रतस्थुर् मागधं पुरम्  
०२,०१९।०१३अ तुष्टपुष्टजनोपेतं चातुर्वर्ण्यजनाकुलम्  
०२,०१९।०१३च् स्फीतोत्सवम् अनाधृष्यम् आसेदुश् च गिरिव्रजम्  
०२,०१९।०१३द्*०२०७_०१ पुरद्वारम् अपास्य त्वम् अद्वारेण प्रविश्य ते  
०२,०१९।०१४अ ते ऽथ द्वारम् अनासाद्य पुरस्य गिरिम् उच्छ्रितम्  
०२,०१९।०१४च् बार्हद्रथैः पूज्यमानं तथा नगरवासिभिः  
०२,०१९।०१५अ यत्र माषादम् ऋषभम् आससाद बृहद्रथः  
०२,०१९।०१५च् तं हत्वा माषनालाश् च तिस्रो भेरीर् अकारयत्  
०२,०१९।०१६अ आनह्य चर्मणा तेन स्थापयाम् आस स्वे पुरे  
०२,०१९।०१६च् यत्र ताः प्राणदन् भेर्यो दिव्यपुष्पावचूर्णिताः  
०२,०१९।०१६द्*०२०८_०१ भङ्क्त्वा भेरीत्रयं ते ऽपि चैत्यप्राकारम् आद्रवन्  
०२,०१९।०१६द्*०२०८_०२ द्वारतो ऽभिमुखाः सर्वे ययुर् नानायुधास् तदा  
०२,०१९।०१६द्*०२०९_०१ घोरनादं नदन्त्य् एते परचक्रागमे सदा  
०२,०१९।०१६द्*०२०९_०२ श्रुत्वा नादं महाघोरं गिरिव्रजनिवासिनः  
०२,०१९।०१७अ मागधानां सुरुचिरं चैत्यकान्तं समाद्रवन्  
०२,०१९।०१७च् शिरसीव जिघांसन्तो जरासन्धजिघांसवः  
०२,०१९।०१८अ स्थिरं सुविपुलं शृङ्गं सुमहान्तं पुरातनम्  
०२,०१९।०१८च् अर्चितं माल्यदामैश् च सततं सुप्रतिष्ठितम्  
०२,०१९।०१९अ विपुलैर् बाहुभिर् वीरास् ते ऽभिहत्याभ्यपातयन्  
०२,०१९।०१९च् ततस् ते मागधं दृष्ट्वा पुरं प्रविविशुस् तदा  
०२,०१९।०१९द्*०२१०_०१ दृष्ट्वा तु दुर्निमित्तं तद् ब्राह्मणा वेदपारगाः  
०२,०१९।०१९द्*०२११_०१ शान्तिदानजपैर् होमैर् देवान् अप्रीणयंस् तदा  
०२,०१९।०२०अ एतस्मिन्न् एव काले तु जरासन्धं समर्चयन्  
०२,०१९।०२०च् पर्यग्नि कुर्वंश् च नृपं द्विरदस्थं पुरोहिताः  
०२,०१९।०२०द्*०२१२_०१ ततस् तच्छान्तये राजा जरासन्धः प्रतापवान्  
०२,०१९।०२०द्*०२१३_०१ दीक्षितो नियमस्थो ऽसाव् उपवासपरो ऽभवत्  
०२,०१९।०२०द्*०२१४_०१ नीराजयन्ति दीपैस् तं कालमृत्युहरैर् जपैः  
०२,०१९।०२०द्*०२१४_०२ एतस्मिन्न् एव काले तु कृष्णभीमधनञ्जयाः  
०२,०१९।०२१अ स्नातकव्रतिनस् ते तु बाहुशस्त्रा निरायुधाः  
०२,०१९।०२१ब्*०२१५_०१ पश्यन्तः पुरसौभाग्यम् ऊर्जितां च पुरश्रियम्  
०२,०१९।०२१च् युयुत्सवः प्रविविशुर् जरासन्धेन भारत  
०२,०१९।०२२अ भक्ष्यमाल्यापणानां च ददृशुः श्रियम् उत्तमाम्  
०२,०१९।०२२अ*०२१६_०१ **** **** विपणिं रत्नवाससाम्  
०२,०१९।०२२अ*०२१६_०२ दिव्यनानापणानां च  
०२,०१९।०२२च् स्फीतां सर्वगुणोपेतां सर्वकामसमृद्धिनीम्  
०२,०१९।०२३अ तां तु दृष्ट्वा समृद्धिं ते वीथ्यां तस्यां नरोत्तमाः  
०२,०१९।०२३च् राजमार्गेण गच्छन्तः कृष्णभीमधनञ्जयाः  
०२,०१९।०२४अ बलाद् गृहीत्वा माल्यानि मालाकारान् महाबलाः  
०२,०१९।०२४ब्*०२१७_०१ कर्पूरशृङ्गं कोष्टं च सफलं चान्तरापणे  
०२,०१९।०२४ब्*०२१७_०२ वैश्याद् बलाद् गृहीत्वा ते विहृत्य च महारथाः  
०२,०१९।०२४च् विरागवसनाः सर्वे स्रग्विणो मृष्टकुण्डलाः  
०२,०१९।०२५अ निवेशनम् अथाजग्मुर् जरासन्धस्य धीमतः  
०२,०१९।०२५च् गोवासम् इव वीक्षन्तः सिंहा हैमवता यथा  
०२,०१९।०२६अ शैलस्तम्भनिभास् तेषां चन्दनागुरुभूषिताः  
०२,०१९।०२६च् अशोभन्त महाराज बाहवो बाहुशालिनाम्  
०२,०१९।०२७अ तान् दृष्ट्वा द्विरदप्रख्याञ् शालस्कन्धान् इवोद्गतान्  
०२,०१९।०२७च् व्यूढोरस्कान् मागधानां विस्मयः समजायत  
०२,०१९।०२७द्*०२१८_०१ अद्वारेणाभ्यवस्कन्द्य विविशुर् मागधालयम्  
०२,०१९।०२८अ ते त्व् अतीत्य जनाकीर्णास् तिस्रः कक्ष्या नरर्षभाः  
०२,०१९।०२८च् अहङ्कारेण राजानम् उपतस्थुर् महाबलाः  
०२,०१९।०२८द्*०२१९_०१ भोशब्देनैव राजानम् ऊचुस् ते तु महारथाः  
०२,०१९।०२८द्*०२२०_०१ आयुष्मान् भव सौम्येति वदेद् विप्राभिवादने  
०२,०१९।०२८द्*०२२०_०२ विजयं बाहुजं ब्रूयाद् वैश्ये नष्ट इतीरयेत्  
०२,०१९।०२८द्*०२२०_०३ आरोग्यं पादजे ब्रूयाच् छत्रौ नोशब्दम् ईरयेत्  
०२,०१९।०२८द्*०२२०_०४ राजदत्तेष्व् अनर्घ्येषु न निषेदुस् तदासने  
०२,०१९।०२८द्*०२२०_०५ पादेनासनम् आकृष्य तस्मिन्न् उपविशेद् रिपुः  
०२,०१९।०२८द्*०२२०_०६ भूतले वाप्य् अनास्तीर्णे शत्रुवेश्मन्य् अयं क्रमः  
०२,०१९।०२९अ तान् पाद्यमधुपर्कार्हान् मानार्हान् सत्कृतिं गतान्  
०२,०१९।०२९च् प्रत्युत्थाय जरासन्ध उपतस्थे यथाविधि  
०२,०१९।०३०अ उवाच चैतान् राजासौ स्वागतं वो ऽस्त्व् इति प्रभुः  
०२,०१९।०३०ब्*०२२१_०१ मौनम् आसीत् तदा पार्थभीमयोर् जनमेजय  
०२,०१९।०३०ब्*०२२१_०२ तेषां मध्ये महाबुद्धिः कृष्णो वचनम् अब्रवीत्  
०२,०१९।०३०ब्*०२२१_०३ वक्तुं नायाति राजेन्द्र एतयोर् नियमस्थयोः  
०२,०१९।०३०ब्*०२२१_०४ अर्वाङ् निशीथात् परतस् त्वया सार्धं वदिष्यतः  
०२,०१९।०३०ब्*०२२१_०५ यज्ञागारे स्थापयित्वा राजा राजगृहं गतः  
०२,०१९।०३०ब्*०२२१_०६ ततो ऽर्धरात्रे सम्प्राप्ते यातो यत्र स्थिता द्विजाः  
०२,०१९।०३०च् तस्य ह्य् एतद् व्रतं राजन् बभूव भुवि विश्रुतम्  
०२,०१९।०३०द्*०२२२_०१ बार्हद्रथो वै राजेन्द्रो महाबलपराक्रमः  
०२,०१९।०३१अ स्नातकान् ब्राह्मणान् प्राप्ताञ् श्रुत्वा स समितिञ्जयः  
०२,०१९।०३१च् अप्य् अर्धरात्रे नृपतिः प्रत्युद्गच्छति भारत  
०२,०१९।०३१च्*०२२३_०१ **** **** योषित्सङ्घगतो ऽपि वा  
०२,०१९।०३१च्*०२२३_०२ श्रुत्वा समागतान् विप्रान्  
०२,०१९।०३२अ तांस् त्व् अपूर्वेण वेषेण दृष्ट्वा नृपतिसत्तमः  
०२,०१९।०३२च् उपतस्थे जरासन्धो विस्मितश् चाभवत् तदा  
०२,०१९।०३३अ ते तु दृष्ट्वैव राजानं जरासन्धं नरर्षभाः  
०२,०१९।०३३ब्*०२२४_०१ सत्वं तेजो बलं धैर्यं गाम्भीर्यम् इव मूर्तिमान्  
०२,०१९।०३३च् इदम् ऊचुर् अमित्रघ्नाः सर्वे भरतसत्तम  
०२,०१९।०३३द्*०२२५_०१ राजन् विद्ध्य् अतिथीन् अस्मान् अर्थिनो दूरम् आगतान्  
०२,०१९।०३३द्*०२२५_०२ तन् नः प्रयच्छ भद्रं ते यद् वयं कामयामहे  
०२,०१९।०३३द्*०२२५_०३ किं दुर्मर्षं तितिक्षूणां किम् अकार्यम् असाधुभिः  
०२,०१९।०३३द्*०२२५_०४ किम् अदेयं वदान्यानां कः परः समदर्शिनाम्  
०२,०१९।०३३द्*०२२५_०५ यो ऽनित्येन शरीरेण सतां गेयं यशो ध्रुवम्  
०२,०१९।०३३द्*०२२५_०६ नाचिनोति स्वयं कल्पः स वाच्यः शोच्य एव सः  
०२,०१९।०३३द्*०२२५_०७ हरिश्चन्द्रो रन्तिदेव उञ्छवृत्तिः शिबिर् बलिः  
०२,०१९।०३३द्*०२२५_०८ व्याधः कपोतो बहवो ह्य् अध्रुवेण ध्रुवं गताः  
०२,०१९।०३४अ स्वस्त्य् अस्तु कुशलं राजन्न् इति सर्वे व्यवस्थिताः  
०२,०१९।०३४च् तं नृपं नृपशार्दूल विप्रैक्षन्त परस्परम्  
०२,०१९।०३५अ तान् अब्रवीज् जरासन्धस् तदा यादवपाण्डवान्  
०२,०१९।०३५च् आस्यताम् इति राजेन्द्र ब्राह्मणच्छद्मसंवृतान्  
०२,०१९।०३६अ अथोपविविशुः सर्वे त्रयस् ते पुरुषर्षभाः  
०२,०१९।०३६च् सम्प्रदीप्तास् त्रयो लक्ष्म्या महाध्वर इवाग्नयः  
०२,०१९।०३६द्*०२२६_०१ स्वरैर् आकृतिभिस् तांस् तु प्रकोष्ठैर् ज्याहतैर् अपि  
०२,०१९।०३६द्*०२२६_०२ राजन्यबन्धून् विज्ञाय दृष्टपूर्वान् अचिन्तयत्  
०२,०१९।०३६द्*०२२६_०३ राजन्यबन्धवो ह्य् एते ब्रह्मलिङ्गानि बिभ्रति  
०२,०१९।०३६द्*०२२६_०४ ददामि भिक्षितं तेभ्य आत्मानम् अपि दुस्त्यजम्  
०२,०१९।०३६द्*०२२६_०५ बलेर् न श्रूयते कीर्तिर् वितता दिक्षु सर्वतः  
०२,०१९।०३६द्*०२२६_०६ ऐश्वर्याद् भ्रंशितश् चापि विप्रव्याजेन विष्णुना  
०२,०१९।०३६द्*०२२६_०७ श्रियं जिहीर्षतेन्द्रस्य विष्णवे द्विजरूपिणे  
०२,०१९।०३६द्*०२२६_०८ जानन्न् अपि महीं प्रादाद् वार्यमाणो ऽपि दैत्यराट्  
०२,०१९।०३६द्*०२२६_०९ विजिता ब्राह्मणार्थाय को न्व् अर्थः क्षत्रबन्धुना  
०२,०१९।०३६द्*०२२६_१० देहेन तपमानेन नेहेत विपुलं यशः  
०२,०१९।०३६द्*०२२६_११ इत्य् उदारमतिः प्राह कृष्णार्जुनवृकोदरान्  
०२,०१९।०३६द्*०२२६_१२ हे विप्रा व्रीयतां कामो ददाम्य् आत्मा शिरो ऽपि च  
०२,०१९।०३७अ तान् उवाच जरासन्धः सत्यसन्धो नराधिपः  
०२,०१९।०३७ब्*०२२७_०१ हरिम् इन्द्रं समीरं च लीलामानुषविग्रहान्  
०२,०१९।०३७च् विगर्हमाणः कौरव्य वेषग्रहणकारणात्  
०२,०१९।०३८अ न स्नातकव्रता विप्रा बहिर्माल्यानुलेपनाः  
०२,०१९।०३८च् भवन्तीति नृलोके ऽस्मिन् विदितं मम सर्वशः  
०२,०१९।०३९अ ते यूयं पुष्पवन्तश् च भुजैर् ज्याघातलक्षणैः  
०२,०१९।०३९ब्*०२२८_०१ कृतश्मश्रुमुखा रक्ता रक्ततीक्ष्णनखाङ्कुराः  
०२,०१९।०३९ब्*०२२८_०२ रक्तोष्णीषधरा रक्तदन्तपङ्क्तिविराजिताः  
०२,०१९।०३९च् बिभ्रतः क्षात्रम् ओजश् च ब्राह्मण्यं प्रतिजानथ  
०२,०१९।०४०अ एवं विरागवसना बहिर्माल्यानुलेपनाः  
०२,०१९।०४०ब्*०२२९_०१ क्षत्रिया एव लोके ऽस्मिन् विदिता मम सर्वशः  
०२,०१९।०४०च् सत्यं वदत के यूयं सत्यं राजसु शोभते  
०२,०१९।०४०द्*०२३०_०१ इयं वसुमती सत्यं सत्यरूपा महीक्षितः  
०२,०१९।०४०द्*०२३०_०२ सत्ये स्थितो वदेत् सत्यम् अन्यथा विनशिष्यति  
०२,०१९।०४१अ चैत्यकं च गिरेः शृङ्गं भित्त्वा किम् इव सद्म नः  
०२,०१९।०४१च् अद्वारेण प्रविष्टाः स्थ निर्भया राजकिल्बिषात्  
०२,०१९।०४१च्*०२३१_०१ **** **** प्रवेष्टव्यं रिपोर् गृहम्  
०२,०१९।०४१च्*०२३१_०२ सो ऽहं न भवतां शत्रुर् ब्राह्मणा मम देवताः  
०२,०१९।०४१च्*०२३१_०३ अताडयत किं भेरीर् युद्धसन्नाहलक्षणाः  
०२,०१९।०४१च्*०२३१_०४ यूयं मया न योद्धव्या  
०२,०१९।०४२अ कर्म चैतद् विलिङ्गस्य किं वाद्य प्रसमीक्षितम्  
०२,०१९।०४२च् वदध्वं वाचि वीर्यं च ब्राह्मणस्य विशेषतः  
०२,०१९।०४३अ एवं च माम् उपस्थाय कस्माच् च विधिनार्हणाम्  
०२,०१९।०४३च् प्रणीतां नो न गृह्णीत कार्यं किं चास्मदागमे  
०२,०१९।०४४अ एवम् उक्तस् ततः कृष्णः प्रत्युवाच महामनाः  
०२,०१९।०४४च् स्निग्धगम्भीरया वाचा वाक्यं वाक्यविशारदः  
०२,०१९।०४५अ स्नातकव्रतिनो राजन् ब्राह्मणाः क्षत्रिया विशः  
०२,०१९।०४५च् विशेषनियमाश् चैषाम् अविशेषाश् च सन्त्य् उत  
०२,०१९।०४५द्*०२३२_०१ स्नातकान् ब्राह्मणान् राजन् विद्ध्य् अस्मांस् त्वं नराधिप  
०२,०१९।०४६अ विशेषवांश् च सततं क्षत्रियः श्रियम् अर्छति  
०२,०१९।०४६च् पुष्पवत्सु ध्रुवा श्रीश् च पुष्पवन्तस् ततो वयम्  
०२,०१९।०४७अ क्षत्रियो बाहुवीर्यस् तु न तथा वाक्यवीर्यवान्  
०२,०१९।०४७च् अप्रगल्भं वचस् तस्य तस्माद् बार्हद्रथे स्मृतम्  
०२,०१९।०४८अ स्ववीर्यं क्षत्रियाणां च बाह्वोर् धाता न्यवेशयत्  
०२,०१९।०४८च् तद् दिदृक्षसि चेद् राजन् द्रष्टास्य् अद्य न संशयः  
०२,०१९।०४९अ अद्वारेण रिपोर् गेहं द्वारेण सुहृदो गृहम्  
०२,०१९।०४९च् प्रविशन्ति सदा सन्तो द्वारं नो वर्जितं ततः  
०२,०१९।०५०अ कार्यवन्तो गृहान् एत्य शत्रुतो नार्हणां वयम्  
०२,०१९।०५०च् प्रतिगृह्णीम तद् विद्धि एतन् नः शाश्वतं व्रतम्  
०२,०२०।००१ जरासन्ध उवाच  
०२,०२०।००१अ न स्मरेयं कदा वैरं कृतं युष्माभिर् इत्य् उत  
०२,०२०।००१च् चिन्तयंश् च न पश्यामि भवतां प्रति वैकृतम्  
०२,०२०।००१द्*०२३३_०० वैशम्पायनः  
०२,०२०।००१द्*०२३३_०१ एवम् उक्तो भगवता बृहद्रथसुतो बली  
०२,०२०।००१द्*०२३३_०२ आत्मन्य् औत्सुकम् आलोक्य कृष्णम् आह नृपोत्तमाः  
०२,०२०।००२अ वैकृते चासति कथं मन्यध्वं माम् अनागसम्  
०२,०२०।००२च् अरिं विब्रूत तद् विप्राः सतां समय एष हि  
०२,०२०।००३अ अथ धर्मोपघाताद् धि मनः समुपतप्यते  
०२,०२०।००३च् यो ऽनागसि प्रसृजति क्षत्रियो ऽपि न संशयः  
०२,०२०।००३द्*०२३४_०१ क्षत्रिया एव लोके ऽस्मिन् विदितं मम सर्वशः  
०२,०२०।००४अ अतो ऽन्यथाचरंल् लोके धर्मज्ञः सन् महाव्रतः  
०२,०२०।००४च् वृजिनां गतिम् आप्नोति श्रेयसो ऽप्य् उपहन्ति च  
०२,०२०।००५अ त्रैलोक्ये क्षत्रधर्माद् धि श्रेयांसं साधुचारिणाम्  
०२,०२०।००५ब्*०२३५_०१ नान्यं धर्मं प्रशंसन्ति ये च धर्मविदो जनाः  
०२,०२०।००५ब्*०२३५_०२ तस्य मे ऽद्य स्थितस्येह स्वधर्मे नियतात्मनः  
०२,०२०।००५च् अनागसं प्रजानानाः प्रमादाद् इव जल्पथ  
०२,०२०।००६ वासुदेव उवाच  
०२,०२०।००६अ कुलकार्यं महाराज कश् चिद् एकः कुलोद्वहः  
०२,०२०।००६च् वहते तन्नियोगाद् वै वयम् अभ्युत्थितास् त्रयः  
०२,०२०।००७अ त्वया चोपहृता राजन् क्षत्रिया लोकवासिनः  
०२,०२०।००७च् तद् आगः क्रूरम् उत्पाद्य मन्यसे किं त्व् अनागसम्  
०२,०२०।००८अ राजा राज्ञः कथं साधून् हिंस्यान् नृपतिसत्तम  
०२,०२०।००८च् तद् राज्ञः सन्निगृह्य त्वं रुद्रायोपजिहीर्षसि  
०२,०२०।००९अ अस्मांस् तद् एनो गच्छेत त्वया बार्हद्रथे कृतम्  
०२,०२०।००९च् वयं हि शक्ता धर्मस्य रक्षणे धर्मचारिणः  
०२,०२०।००९द्*०२३६_०१ तस्माद् अद्योपगच्छामस् तव बार्हद्रथे ऽन्तिकम्  
०२,०२०।०१०अ मनुष्याणां समालम्भो न च दृष्टः कदा चन  
०२,०२०।०१०च् स कथं मानुषैर् देवं यष्टुम् इच्छसि शङ्करम्  
०२,०२०।०११अ सवर्णो हि सवर्णानां पशुसञ्ज्ञां करिष्यति  
०२,०२०।०११च् को ऽन्य एवं यथा हि त्वं जरासन्ध वृथामतिः  
०२,०२०।०११द्*०२३७_०१ यस्यां यस्याम् अवस्थायां यद् यत् कर्म करोति यः  
०२,०२०।०११द्*०२३७_०२ तस्यां तस्याम् अवस्थायां तत् फलं समवाप्नुयात्  
०२,०२०।०१२अ ते त्वां ज्ञातिक्षयकरं वयम् आर्तानुसारिणः  
०२,०२०।०१२च् ज्ञातिवृद्धिनिमित्तार्थं विनियन्तुम् इहागताः  
०२,०२०।०१३अ नास्ति लोके पुमान् अन्यः क्षत्रियेष्व् इति चैव यत्  
०२,०२०।०१३च् मन्यसे स च ते राजन् सुमहान् बुद्धिविप्लवः  
०२,०२०।०१४अ को हि जानन्न् अभिजनम् आत्मनः क्षत्रियो नृप  
०२,०२०।०१४च् नाविशेत् स्वर्गम् अतुलं रणानन्तरम् अव्ययम्  
०२,०२०।०१५अ स्वर्गं ह्य् एव समास्थाय रणयज्ञेषु दीक्षिताः  
०२,०२०।०१५च् यजन्ते क्षत्रिया लोकांस् तद् विद्धि मगधाधिप  
०२,०२०।०१६अ स्वर्गयोनिर् जयो राजन् स्वर्गयोनिर् महद् यशः  
०२,०२०।०१६च् स्वर्गयोनिस् तपो युद्धे मार्गः सो ऽव्यभिचारवान्  
०२,०२०।०१७अ एष ह्य् ऐन्द्रो वैजयन्तो गुणो नित्यं समाहितः  
०२,०२०।०१७च् येनासुरान् पराजित्य जगत् पाति शतक्रतुः  
०२,०२०।०१७द्*०२३८_०१ येन सर्वान् पराजित्य विजयस् त्व् अभिपादितः  
०२,०२०।०१८अ स्वर्गम् आस्थाय कस्य स्याद् विग्रहित्वं यथा तव  
०२,०२०।०१८च् मागधैर् विपुलैः सैन्यैर् बाहुल्यबलदर्पितैः  
०२,०२०।०१९अ मावमंस्थाः परान् राजन् नास्ति वीर्यं नरे नरे  
०२,०२०।०१९च् समं तेजस् त्वया चैव केवलं मनुजेश्वर  
०२,०२०।०२०अ यावद् एव न सम्बुद्धं तावद् एव भवेत् तव  
०२,०२०।०२०च् विषह्यम् एतद् अस्माकम् अतो राजन् ब्रवीमि ते  
०२,०२०।०२१अ जहि त्वं सदृशेष्व् एव मानं दर्पं च मागध  
०२,०२०।०२१च् मा गमः ससुतामात्यः सबलश् च यमक्षयम्  
०२,०२०।०२२अ दम्भोद्भवः कार्तवीर्य उत्तरश् च बृहद्रथः  
०२,०२०।०२२च् श्रेयसो ह्य् अवमन्येह विनेशुः सबला नृपाः  
०२,०२०।०२३अ मुमुक्षमाणास् त्वत्तश् च न वयं ब्राह्मणब्रुवाः  
०२,०२०।०२३च् शौरिर् अस्मि हृषीकेशो नृवीरौ पाण्डवाव् इमौ  
०२,०२०।०२३द्*०२३९_०१ अनयोर् मातुलेयं च कृष्णं मां विद्धि ते रिपुम्  
०२,०२०।०२४अ त्वाम् आह्वयामहे राजन् स्थिरो युध्यस्व मागध  
०२,०२०।०२४च् मुञ्च वा नृपतीन् सर्वान् मा गमस् त्वं यमक्षयम्  
०२,०२०।०२४द्@००५_०००० वैशम्पायनः  
०२,०२०।०२४द्@००५_०००१ जरासन्धः  
०२,०२०।०२४द्@००५_०००१ एतच् छ्रुत्वा जरासन्धः क्रुद्धो वचनम् अब्रवीत्  
०२,०२०।०२४द्@००५_०००२ नाहं कंसः प्रलम्बो वा न बाणो न च मुष्टिकः  
०२,०२०।०२४द्@००५_०००३ नरको नेन्द्रतपनो न केशी न च पूतना  
०२,०२०।०२४द्@००५_०००४ न कालयवनो वापि ये त्वया निहता युधि  
०२,०२०।०२४द्@००५_०००५ त्वं तु गोपकुलोत्पन्नो जातिं वै पूर्विकां स्मर  
०२,०२०।०२४द्@००५_०००६ यो ऽस्मद्भयाद् अपक्रम्य सागरानूपम् आश्रितः  
०२,०२०।०२४द्@००५_०००७ जन्मभूमिं परित्यज्य मधुरां प्राकृतो यथा  
०२,०२०।०२४द्@००५_०००८ सो ऽधुना कत्थसे शौरे शरदीव यथा घनः  
०२,०२०।०२४द्@००५_०००९ अद्यानृण्यं करिष्यामि भोजराजस्य धीमतः  
०२,०२०।०२४द्@००५_००१० जामातुर् औग्रसेनस्य त्वां निहत्याद्य माधव  
०२,०२०।०२४द्@००५_००११ चिरकाङ्क्षितो मे सङ्ग्रामस् त्वां हन्तुं ससुहृद्गणम्  
०२,०२०।०२४द्@००५_००१२ दिष्ट्या मे सफलो यत्नः कृतो देवैः सवासवैः  
०२,०२०।०२४द्@००५_००१३ क्लीबाव् इमौ च गोविन्द भीमसेनार्जुनाव् उभौ  
०२,०२०।०२४द्@००५_००१४ हिंस्यामि युधि विक्रम्य सिंहः क्षुद्रमृगान् इव  
०२,०२०।०२४द्@००५_००१४ वैशम्पायनः  
०२,०२०।०२४द्@००५_००१५ तस्य रोषाभिभूतस्य जरासन्धस्य गर्जतः  
०२,०२०।०२४द्@००५_००१६ श्रीभगवान्  
०२,०२०।०२४द्@००५_००१६ सर्वभूतानि वित्रेसुर् ये तत्रासन् समागताः  
०२,०२०।०२४द्@००५_००१७ किं गर्जसि जरासन्ध कर्मणा तान् समाचर  
०२,०२०।०२४द्@००५_००१८ मम निर्देशकर्तृभ्यां पाण्डवाभ्यां नृपाधम  
०२,०२०।०२४द्@००५_००१९ सामात्यं ससुतं चाद्य घातयिष्याम्य् अहं रणे  
०२,०२०।०२४द्@००५_००२० न कथं चन जीवन् वै प्रवेक्ष्यसि पुरोत्तमम्  
०२,०२०।०२५ जरासन्ध उवाच  
०२,०२०।०२५अ नाजितान् वै नरपतीन् अहम् आदद्मि कांश् चन  
०२,०२०।०२५च् जितः कः पर्यवस्थाता को ऽत्र यो न मया जितः  
०२,०२०।०२६अ क्षत्रियस्यैतद् एवाहुर् धर्म्यं कृष्णोपजीवनम्  
०२,०२०।०२६च् विक्रम्य वशम् आनीय कामतो यत् समाचरेत्  
०२,०२०।०२७अ देवतार्थम् उपाकृत्य राज्ञः कृष्ण कथं भयात्  
०२,०२०।०२७च् अहम् अद्य विमुञ्चेयं क्षात्रं व्रतम् अनुस्मरन्  
०२,०२०।०२८अ सैन्यं सैन्येन व्यूढेन एक एकेन वा पुनः  
०२,०२०।०२८च् द्वाभ्यां त्रिभिर् वा योत्स्ये ऽहं युगपत् पृथग् एव वा  
०२,०२०।०२९ वैशम्पायन उवाच  
०२,०२०।०२९अ एवम् उक्त्वा जरासन्धः सहदेवाभिषेचनम्  
०२,०२०।०२९च् आज्ञापयत् तदा राजा युयुत्सुर् भीमकर्मभिः  
०२,०२०।०३०अ स तु सेनापती राजा सस्मार भरतर्षभ  
०२,०२०।०३०च् कौशिकं चित्रसेनं च तस्मिन् युद्ध उपस्थिते  
०२,०२०।०३१अ ययोस् ते नामनी लोके हंसेति डिभकेति च  
०२,०२०।०३१च् पूर्वं सङ्कथिते पुम्भिर् नृलोके लोकसत्कृते  
०२,०२०।०३१द्*०२४०_०१ निशश्वास जरासन्धो दिष्टं सञ्चिन्तयंस् तदा  
०२,०२०।०३२अ तं तु राजन् विभुः शौरी राजानं बलिनां वरम्  
०२,०२०।०३२च् स्मृत्वा पुरुषशार्दूल शार्दूलसमविक्रमम्  
०२,०२०।०३३अ सत्यसन्धो जरासन्धं भुवि भीमपराक्रमम्  
०२,०२०।०३३च् भागम् अन्यस्य निर्दिष्टं वध्यं भूमिभृद् अच्युतः  
०२,०२०।०३४अ नात्मनात्मवतां मुख्य इयेष मधुसूदनः  
०२,०२०।०३४च् ब्रह्मणो ऽऽज्ञां पुरस्कृत्य हन्तुं हलधरानुजः  
०२,०२०।०३४द्@००६_०००० जनमेजयः  
०२,०२०।०३४द्@००६_०००१ किमर्थं वैरिणाव् आस्ताम् उभौ तौ कृष्णमागधौ  
०२,०२०।०३४द्@००६_०००२ कथं च निर्जितः सङ्ख्ये जरासन्धेन माधवः  
०२,०२०।०३४द्@००६_०००३ कश् च कंसो मागधस्य यस्य हेतोः स वैरवान्  
०२,०२०।०३४द्@००६_०००४ एतद् आचक्ष्व मे सर्वं वैशम्पायन तत्त्वतः  
०२,०२०।०३४द्@००६_०००४ वैशम्पायनः  
०२,०२०।०३४द्@००६_०००५ यादवानाम् अन्ववाये वसुदेवो महामतिः  
०२,०२०।०३४द्@००६_०००६ उदपद्यत वार्ष्णेयो ह्य् उग्रसेनस्य मन्त्रभृत्  
०२,०२०।०३४द्@००६_०००७ उग्रसेनस्य कंसस् तु बभूव बलवान् सुतः  
०२,०२०।०३४द्@००६_०००८ ज्येष्ठो बहूनां कौरव्य सर्वशस्त्रविशारदः  
०२,०२०।०३४द्@००६_०००९ जरासन्धस्य दुहिता तस्य भार्यातिविश्रुता  
०२,०२०।०३४द्@००६_००१० राज्यशुल्केन दत्ता सा जरासन्धेन धीमता  
०२,०२०।०३४द्@००६_००११ तदर्थम् उग्रसेनस्य मधुरायां सुतस् तदा  
०२,०२०।०३४द्@००६_००१२ अभिषिक्तस् तदामात्यैः स वै तीव्रपराक्रमः  
०२,०२०।०३४द्@००६_००१३ ऐश्वर्यबलमत्तस् तु स तदा बलमोहितः  
०२,०२०।०३४द्@००६_००१४ निगृह्य पितरं भुङ्क्ते तद् राज्यं मन्त्रिभिः सह  
०२,०२०।०३४द्@००६_००१५ वसुदेवस्य तत् कृत्यं न शृणोति स मन्दधीः  
०२,०२०।०३४द्@००६_००१६ स तेन सह तद् राज्यं धर्मतः पर्यपालयत्  
०२,०२०।०३४द्@००६_००१७ प्रीतिमान् स तु दैत्येन्द्रो वसुदेवस्य देवकीम्  
०२,०२०।०३४द्@००६_००१८ उवाह भार्यां स तदा दुहिता देवकस्य या  
०२,०२०।०३४द्@००६_००१९ तस्याम् उद्वाह्यमानायां रथेन जनमेजय  
०२,०२०।०३४द्@००६_००२० उपारुरोह वार्ष्णेयं कंसो भूमिपतिस् तदा  
०२,०२०।०३४द्@००६_००२१ ततो ऽन्तरिक्षे वाग् आसीद् देवदूतस्य कस्य चित्  
०२,०२०।०३४द्@००६_००२२ वसुदेवश् च शुश्राव तां वाचं पार्थिवश् च सः  
०२,०२०।०३४द्@००६_००२३ याम् एतां वहमानो ऽद्य कंसोद्वहसि देवकीम्  
०२,०२०।०३४द्@००६_००२४ अस्या यश् चाष्टमो गर्भः स ते मृत्युर् भविष्यति  
०२,०२०।०३४द्@००६_००२५ सो ऽवतीर्य ततो राजा खड्गम् उद्धृत्य निर्मलम्  
०२,०२०।०३४द्@००६_००२६ इयेष तस्या मूर्धानं छेत्तुं परमदुर्मतिः  
०२,०२०।०३४द्@००६_००२७ स सान्त्वयंस् तदा कंसं हसन् क्रोधवशानुगम्  
०२,०२०।०३४द्@००६_००२८ राजन्न् अनुनयाम् आस वसुदेवो महामतिः  
०२,०२०।०३४द्@००६_००२९ अहिंस्यां प्रमदाम् आहुः सर्वधर्मेषु पार्थिव  
०२,०२०।०३४द्@००६_००३० अकस्माद् अबलां नारीं हन्तासीमाम् अनागसीम्  
०२,०२०।०३४द्@००६_००३१ यच् च ते ऽत्र भयं राजञ् शक्यते बाधितुं त्वया  
०२,०२०।०३४द्@००६_००३२ इयं च शक्या पालयितुं समयश् चैव रक्षितुम्  
०२,०२०।०३४द्@००६_००३३ अस्यास् त्वम् अष्टमं गर्भं जातमात्रं महीपते  
०२,०२०।०३४द्@००६_००३४ विध्वंसय तदा प्राप्तम् एवं परिहृतं भवेत्  
०२,०२०।०३४द्@००६_००३५ एवं स राजा कथितो वसुदेवेन भारत  
०२,०२०।०३४द्@००६_००३६ वैशम्पायनः  
०२,०२०।०३४द्@००६_००३६ तस्य तद् वचनं चक्रे शूरसेनाधिपस् तदा  
०२,०२०।०३४द्@००६_००३७ ततस् तस्यां सम्बभूवुः कुमाराः सूर्यवर्चसः  
०२,०२०।०३४द्@००६_००३८ जाताञ् जातांस् तु तान् सर्वाञ् जघान मधुरेश्वरः  
०२,०२०।०३४द्@००६_००३९ अथ तस्यां समभवद् बलदेवस् तु सप्तमः  
०२,०२०।०३४द्@००६_००४० याम्यया मायया तं तु यमो राजा विशां पते  
०२,०२०।०३४द्@००६_००४१ देवक्या गर्भम् अतुलं रोहिण्या जठरे ऽक्षिपत्  
०२,०२०।०३४द्@००६_००४२ आकृष्य कर्षणात् सम्यक् सङ्कर्षण इति स्मृतः  
०२,०२०।०३४द्@००६_००४३ बलश्रेष्ठतया तस्य बलदेव इति स्मृतः  
०२,०२०।०३४द्@००६_००४४ पुनस् तस्यां समभवद् अष्टमो मधुसूदनः  
०२,०२०।०३४द्@००६_००४५ तस्य गर्भस्य रक्षां तु चक्रे सो ऽभ्यधिकं नृपः  
०२,०२०।०३४द्@००६_००४६ ततः काले रक्षणार्थं वसुदेवस्य सात्वतः  
०२,०२०।०३४द्@००६_००४७ उग्रः प्रयुक्तः कंसेन सचिवः क्रूरकर्मकृत्  
०२,०२०।०३४द्@००६_००४८ विमूढेषु प्रभावेन बालस्योत्तीर्य तत्र वै  
०२,०२०।०३४द्@००६_००४९ उपागम्य स घोषे तु जगाम समहाद्युतिः  
०२,०२०।०३४द्@००६_००५० जातमात्रं वासुदेवम् अथाकृष्य पिता ततः  
०२,०२०।०३४द्@००६_००५१ उपजह्रे परिक्रीतां सुतां गोपस्य कस्य चित्  
०२,०२०।०३४द्@००६_००५२ मुमुक्षमाणस् तं शब्दं देवदूतस्य पार्थिव  
०२,०२०।०३४द्@००६_००५३ जघान कंसस् तां कन्यां प्रहसन्ती जगाम सा  
०२,०२०।०३४द्@००६_००५४ आर्येति वाशती शब्दं तस्माद् आर्येति कीर्तिता  
०२,०२०।०३४द्@००६_००५५ एवं तं वञ्चयित्वा च राजानं स महामतिः  
०२,०२०।०३४द्@००६_००५६ वासुदेवं महात्मानं वर्धयाम् आस गोकुले  
०२,०२०।०३४द्@००६_००५७ वासुदेवो ऽपि गोपेषु ववृधे ऽब्जम् इवाम्भसि  
०२,०२०।०३४द्@००६_००५८ अज्ञायमानः कंसेन गूढो ऽग्निर् इव दारुषु  
०२,०२०।०३४द्@००६_००५९ विप्रचक्रे ऽथ तान् सर्वान् बल्लवान् मधुरेश्वरः  
०२,०२०।०३४द्@००६_००६० वर्धमानो महाबाहुस् तेजोबलसमन्वितः  
०२,०२०।०३४द्@००६_००६१ ततस् ते क्लिश्यमानास् तु पुण्डरीकाक्षम् अच्युतम्  
०२,०२०।०३४द्@००६_००६२ भयेन कामाद् अपरे गणशः पर्यवारयन्  
०२,०२०।०३४द्@००६_००६३ स तु लब्ध्वा बलं राजन्न् उग्रसेनस्य सम्मतः  
०२,०२०।०३४द्@००६_००६४ वसुदेवात्मजः सर्वभ्रातृभिः सहितं पुनः  
०२,०२०।०३४द्@००६_००६५ निर्जित्य युधि भोजेन्द्रं हत्वा कंसं महाबलः  
०२,०२०।०३४द्@००६_००६६ अभ्यषिञ्चत् ततो राज्य उग्रसेनं विशां पते  
०२,०२०।०३४द्@००६_००६७ ततः श्रुत्वा जरासन्धो माधवेन हतं युधि  
०२,०२०।०३४द्@००६_००६८ शूरसेनाधिपं चक्रे कंसपुत्रं तदा नृप  
०२,०२०।०३४द्@००६_००६९ स सैन्यं महद् उत्थाप्य वासुदेवं प्रसह्य च  
०२,०२०।०३४द्@००६_००७० अभ्यषिञ्चत् सुतं तत्र सुताया जनमेजय  
०२,०२०।०३४द्@००६_००७१ उग्रसेनं च वृष्णींश् च महाबलसमन्वितः  
०२,०२०।०३४द्@००६_००७२ स तत्र विप्रकुरुते जरासन्धः प्रतापवान्  
०२,०२०।०३४द्@००६_००७३ एतद् वैरं कौरवेय जरासन्धस्य माधवे  
०२,०२०।०३४द्@००६_००७४ आशासितार्थो राजेन्द्र संरुरोध विनिर्जितान्  
०२,०२०।०३४द्@००६_००७५ पार्थिवैस् तैर् नृपतिभिर् यक्ष्यमाणः समृद्धिमान्  
०२,०२०।०३४द्@००६_००७६ देवश्रेष्ठं महादेवं कृत्तिवासं त्रियम्बकम्  
०२,०२०।०३४द्@००६_००७७ एतत् सर्वं यथावृत्तं कथितं भरतर्षभ  
०२,०२०।०३४द्@००६_००७८ यथा तु स हतो राजा भीमसेनेन तच् छृणु  
०२,०२१।००१ वैशम्पायन उवाच  
०२,०२१।००१अ ततस् तं निश्चितात्मानं युद्धाय यदुनन्दनः  
०२,०२१।००१च् उवाच वाग्मी राजानं जरासन्धम् अधोक्षजः  
०२,०२१।००२अ त्रयाणां केन ते राजन् योद्धुं वितरते मनः  
०२,०२१।००२च् अस्मद् अन्यतमेनेह सज्जीभवतु को युधि  
०२,०२१।००२द्*०२४१_०१ त्वया मायाविना कृष्ण न योत्स्ये ऽहं कदा चन  
०२,०२१।००२द्*०२४१_०२ भयेन मे योजितानां यदूनां च पलायतः  
०२,०२१।००२द्*०२४१_०३ अर्जुनो न भवेद् योद्धा न च तुल्यबलो मम  
०२,०२१।००२द्*०२४१_०४ भीमः क्षणं क्षणार्धं वा क्षमः स्याद् इति मे पुरः  
०२,०२१।००३अ एवम् उक्तः स कृष्णेन युद्धं वव्रे महाद्युतिः  
०२,०२१।००३च् जरासन्धस् ततो राजन् भीमसेनेन मागधः  
०२,०२१।००३द्*०२४२_०१ न त्वया भीरुणा योत्स्ये युधि विक्लवचेतसा  
०२,०२१।००३द्*०२४२_०२ मथुरां स्वपुरीं त्यक्त्वा समुद्रं शरणं गतः  
०२,०२१।००३द्*०२४२_०३ अयं तु वयसातुल्यो नातिसत्त्वो न मे समः  
०२,०२१।००३द्*०२४२_०४ अर्जुनो नो भवेद् योद्धा भीमस् तुल्यबलो मम  
०२,०२१।००३द्*०२४२_०५ इत्य् उक्त्वा भीमसेनाय प्रदाय महतीं गदाम्  
०२,०२१।००३द्*०२४२_०६ द्वितीयां स्वयम् आदाय निर्जगाम पुराद् बहिः  
०२,०२१।००३द्*०२४३_०१ आदाय रोचनां मालां माङ्गल्यान्य् अपराणि च  
०२,०२१।००४अ धारयन्न् अगदान् मुख्यान् निर्वृतीर् वेदनानि च  
०२,०२१।००४च् उपतस्थे जरासन्धं युयुत्सुं वै पुरोहितः  
०२,०२१।००४द्*०२४४_०१ अर्जुनं वासुदेवं च वर्जयाम् आस मागधः  
०२,०२१।००४द्*०२४४_०२ मत्वा देवं गोप इति बालो ऽर्जुनम् इति स्म ह  
०२,०२१।००५अ कृतस्वस्त्ययनो विद्वान् ब्राह्मणेन यशस्विना  
०२,०२१।००५च् समनह्यज् जरासन्धः क्षत्रधर्मम् अनुव्रतः  
०२,०२१।००६अ अवमुच्य किरीटं स केशान् समनुमृज्य च  
०२,०२१।००६च् उदतिष्ठज् जरासन्धो वेलातिग इवार्णवः  
०२,०२१।००७अ उवाच मतिमान् राजा भीमं भीमपराक्रमम्  
०२,०२१।००७च् भीम योत्स्ये त्वया सार्धं श्रेयसा निर्जितं वरम्  
०२,०२१।००७द्*०२४५_०१ क्षेत्रोदये ततः कृष्ण बालो ऽयम् अनुजो ऽर्जुनः  
०२,०२१।००८अ एवम् उक्त्वा जरासन्धो भीमसेनम् अरिन्दमः  
०२,०२१।००८च् प्रत्युद्ययौ महातेजाः शक्रं बलिर् इवासुरः  
०२,०२१।००९अ ततः सम्मन्त्र्य कृष्णेन कृतस्वस्त्ययनो बली  
०२,०२१।००९च् भीमसेनो जरासन्धम् आससाद युयुत्सया  
०२,०२१।०१०अ ततस् तौ नरशार्दूलौ बाहुशस्त्रौ समीयतुः  
०२,०२१।०१०च् वीरौ परमसंहृष्टाव् अन्योन्यजयकाङ्क्षिणौ  
०२,०२१।०१०द्@००७_०००१ करग्रहणपूर्वं तु कृत्वा पादाभिवन्दनम्  
०२,०२१।०१०द्@००७_०००२ कक्षैः कक्षां विधुन्वानाव् आस्फोटं तत्र चक्रतुः  
०२,०२१।०१०द्@००७_०००३ स्कन्धे दोर्भ्यां समाहत्य निहत्य च मुहुर् मुहुः  
०२,०२१।०१०द्@००७_०००४ अङ्गम् अङ्गैः समाश्लिष्य पुनर् आस्फालनं विभो  
०२,०२१।०१०द्@००७_०००५ चित्रहस्तादिकं कृत्वा कक्षाबन्धं च चक्रतुः  
०२,०२१।०१०द्@००७_०००६ गलगण्डाभिघातेन सस्फुलिङ्गेन चाशनिम्  
०२,०२१।०१०द्@००७_०००७ बाहुपाशादिकं कृत्वा पादाहतशिराव् उभौ  
०२,०२१।०१०द्@००७_०००८ उरोहस्तं ततश् चक्रे पूर्णकुम्भौ प्रयुज्य तौ  
०२,०२१।०१०द्@००७_०००९ करसम्पीडनं कृत्वा गर्जन्तौ वारणाव् इव  
०२,०२१।०१०द्@००७_००१० नर्दन्तौ मेघसङ्काशौ बाहुप्रहरणाव् उभौ  
०२,०२१।०१०द्@००७_००११ तलेनाहन्यमानौ तु अन्योन्यं कृतवीक्षणौ  
०२,०२१।०१०द्@००७_००१२ सिंहाव् इव सुसंस्क्रुद्धाव् आकृष्याकृष्य युध्यताम्  
०२,०२१।०१०द्@००७_००१३ अङ्गेनाङ्गं समापीड्य बाहुभ्याम् उभयोर् अपि  
०२,०२१।०१०द्@००७_००१४ आवृत्य बाहुभिश् चापि उदरं च प्रचक्रतुः  
०२,०२१।०१०द्@००७_००१५ उभौ कट्यां सुपार्श्वे तु तक्षवन्तौ च शिक्षितौ  
०२,०२१।०१०द्@००७_००१६ अधोहस्तं स्वकण्ठे तूदरस्योरसि चाक्षिपत्  
०२,०२१।०१०द्@००७_००१७ सर्वातिक्रान्तमर्यादं पृष्ठभङ्गं च चक्रतुः  
०२,०२१।०१०द्@००७_००१८ सम्पूर्णमूर्छां बाहुभ्यां पूर्णकुम्भं प्रचक्रतुः  
०२,०२१।०१०द्@००७_००१९ तृणपीडं यथाकामं पूर्णयोगं समुष्टिकम्  
०२,०२१।०१०द्@००७_००२० एवमादीनि युद्धानि प्रकुर्वन्तौ परस्परम्  
०२,०२१।०१०द्@००७_००२१ तयोर् युद्धं ततो द्रष्टुं समेताः पुरवासिनः  
०२,०२१।०१०द्@००७_००२२ ब्राह्मणा वणिजश् चैव क्षत्रियाश् च सहस्रशः  
०२,०२१।०१०द्@००७_००२३ शूद्राश् च नरशार्दूल स्त्रियो वृद्धाश् च सर्वशः  
०२,०२१।०१०द्@००७_००२४ निरन्तरम् अभूत् तत्र जनौघैर् अभिसंवृतम्  
०२,०२१।०११अ तयोर् अथ भुजाघातान् निग्रहप्रग्रहात् तथा  
०२,०२१।०११च् आसीत् सुभीमसंह्रादो वज्रपर्वतयोर् इव  
०२,०२१।०१२अ उभौ परमसंहृष्टौ बलेनातिबलाव् उभौ  
०२,०२१।०१२ब्*०२४६_०१ अन्योन्यं तौ करतलैर् योधयाम् आसतुर् भृशम्  
०२,०२१।०१२च् अन्योन्यस्यान्तरं प्रेप्सू परस्परजयैषिणौ  
०२,०२१।०१२द्*०२४७_०१ शिरोभिर् इव तौ मेषौ वृक्षैर् इव निशाचरौ  
०२,०२१।०१२द्*०२४७_०२ पदैर् इव शुभाव् अश्वौ तुण्डाभ्यां तित्तिराव् इव  
०२,०२१।०१३अ तद् भीमम् उत्सार्य जनं युद्धम् आसीद् उपह्वरे  
०२,०२१।०१३च् बलिनोः संयुगे राजन् वृत्रवासवयोर् इव  
०२,०२१।०१४अ प्रकर्षणाकर्षणाभ्याम् अभ्याकर्षविकर्षणैः  
०२,०२१।०१४च् आकर्षेतां तथान्योन्यं जानुभिश् चाभिजघ्नतुः  
०२,०२१।०१५अ ततः शब्देन महता भर्त्सयन्तौ परस्परम्  
०२,०२१।०१५च् पाषाणसङ्घातनिभैः प्रहारैर् अभिजघ्नतुः  
०२,०२१।०१५द्*०२४८_०१ ततो भीमं जरासन्धो जघानोरसि मुष्टिना  
०२,०२१।०१५द्*०२४८_०२ भीमो ऽपि तं जरासन्धं वक्षस्य् अभिजघान ह  
०२,०२१।०१६अ व्यूढोरस्कौ दीर्घभुजौ नियुद्धकुशलाव् उभौ  
०२,०२१।०१६च् बाहुभिः समसज्जेताम् आयसैः परिघैर् इव  
०२,०२१।०१७अ कार्त्तिकस्य तु मासस्य प्रवृत्तं प्रथमे ऽहनि  
०२,०२१।०१७ब्*०२४९_०१ तदा तद् युद्धम् अभवद् दिनानि दश पञ्च च  
०२,०२१।०१७च् अनारतं दिवारात्रम् अविश्रान्तम् अवर्तत  
०२,०२१।०१७द्*०२५०_०१ घोरं विस्मापनकरम् अभूत् पञ्चदशे ऽहनि  
०२,०२१।०१८अ तद् वृत्तं तु त्रयोदश्यां समवेतं महात्मनोः  
०२,०२१।०१८ब्*०२५१_०१ गात्रं गात्रेण सम्पीड्य विश्रामम् अगमद् द्वयोः  
०२,०२१।०१८ब्*०२५१_०२ वायुना ह्य् अमृतश्वासाद् आप्यायत वृकोदरः  
०२,०२१।०१८च् चतुर्दश्यां निशायां तु निवृत्तो मागधः क्लमात्  
०२,०२१।०१९अ तं राजानं तथा क्लान्तं दृष्ट्वा राजञ् जनार्दनः  
०२,०२१।०१९च् उवाच भीमकर्माणं भीमं सम्बोधयन्न् इव  
०२,०२१।०१९द्*०२५२_०१ समयुद्धे नृणां मध्यात् पाटयन् बोधयन्न् इव  
०२,०२१।०१९द्*०२५३_०१ शत्रोर् जन्ममृती विद्वाञ् जीवितं च जराकृतम्  
०२,०२१।०१९द्*०२५३_०२ पार्थम् आप्याययन् स्वेन तेजसाचिन्तयद् धरिः  
०२,०२१।०१९द्*०२५३_०३ सञ्चिन्त्यारिवधोपायं भीमस्यामोघदर्शनः  
०२,०२१।०१९द्*०२५३_०४ दर्शयाम् आस विटपं पाटयन्न् इव सञ्ज्ञया  
०२,०२१।०२०अ क्लान्तः शत्रुर् न कौन्तेय लभ्यः पीडयितुं रणे  
०२,०२१।०२०च् पीड्यमानो हि कार्त्स्न्येन जह्याज् जीवितम् आत्मनः  
०२,०२१।०२१अ तस्मात् ते नैव कौन्तेय पीडनीयो नराधिपः  
०२,०२१।०२१च् समम् एतेन युध्यस्व बाहुभ्यां भरतर्षभ  
०२,०२१।०२२अ एवम् उक्तः स कृष्णेन पाण्डवः परवीरहा  
०२,०२१।०२२च् जरासन्धस्य तद् रन्ध्रं ज्ञात्वा चक्रे मतिं वधे  
०२,०२१।०२३अ ततस् तम् अजितं जेतुं जरासन्धं वृकोदरः  
०२,०२१।०२३च् संरभ्य बलिनां मुख्यो जग्राह कुरुनन्दनः  
०२,०२२।००१ वैशम्पायन उवाच  
०२,०२२।००१अ भीमसेनस् ततः कृष्णम् उवाच यदुनन्दनम्  
०२,०२२।००१च् बुद्धिम् आस्थाय विपुलां जरासन्धजिघांसया  
०२,०२२।००२अ नायं पापो मया कृष्ण युक्तः स्याद् अनुरोधितुम्  
०२,०२२।००२च् प्राणेन यदुशार्दूल बद्धवङ्क्षणवाससा  
०२,०२२।००३अ एवम् उक्तस् ततः कृष्णः प्रत्युवाच वृकोदरम्  
०२,०२२।००३च् त्वरयन् पुरुषव्याघ्रो जरासन्धवधेप्सया  
०२,०२२।००४अ यत् ते दैवं परं सत्त्वं यच् च ते मातरिश्वनः  
०२,०२२।००४च् बलं भीम जरासन्धे दर्शयाशु तद् अद्य नः  
०२,०२२।००४द्*०२५४_०१ बले तुभ्यं महाबाहो तम् इमं जहि मागधम्  
०२,०२२।००४द्*०२५५_०१ तवैष वध्यो दुर्बुद्धिर् जरासन्धो महारथः  
०२,०२२।००४द्*०२५५_०२ इत्य् अन्तरिक्षे त्व् अश्रौषं यदा वायुर् अपोह्यते  
०२,०२२।००४द्*०२५५_०३ गोमन्ते पर्वतश्रेष्ठे येनैष परिमोक्षितः  
०२,०२२।००४द्*०२५५_०४ बलदेवभुजं प्राप्य को ऽन्यो जीवेत मागधात्  
०२,०२२।००४द्*०२५५_०५ तद् अस्य मृत्युर् विहितस् त्वद् ऋते न महाबल  
०२,०२२।००४द्*०२५५_०६ वायुं चिन्त्य महाबाहो जहि त्वं मगधाधिपम्  
०२,०२२।००४द्*०२५५_०७ एवम् उक्तस् तदा भीमो मनसा चिन्त्य मारुतम्  
०२,०२२।००४द्*०२५५_०८ जनार्दनं नमस्यैव परिष्वज्य च फल्गुनम्  
०२,०२२।००५अ एवम् उक्तस् तदा भीमो जरासन्धम् अरिन्दमः  
०२,०२२।००५च् उत्क्षिप्य भ्रामयद् राजन् बलवन्तं महाबलः  
०२,०२२।००६अ भ्रामयित्वा शतगुणं भुजाभ्यां भरतर्षभ  
०२,०२२।००६च् बभञ्ज पृष्ठे सङ्क्षिप्य निष्पिष्य विननाद च  
०२,०२२।००६द्*०२५६_०१ करे गृहीत्वा चरणं द्वेधा चक्रे महाबलः  
०२,०२२।००७अ तस्य निष्पिष्यमाणस्य पाण्डवस्य च गर्जतः  
०२,०२२।००७च् अभवत् तुमुलो नादः सर्वप्राणिभयङ्करः  
०२,०२२।००७द्*०२५७_०१ स वामपादं सङ्कृष्य गृहीत्वा दक्षिणे महे  
०२,०२२।००७द्*०२५७_०२ द्विधा चकार तं पार्थो जरासन्धं महाबलम्  
०२,०२२।००८अ वित्रेसुर् मागधाः सर्वे स्त्रीणां गर्भाश् च सुस्रुवुः  
०२,०२२।००८च् भीमसेनस्य नादेन जरासन्धस्य चैव ह  
०२,०२२।००९अ किं नु स्विद् धिमवान् भिन्नः किं नु स्विद् दीर्यते मही  
०२,०२२।००९च् इति स्म मागधा जज्ञुर् भीमसेनस्य निस्वनात्  
०२,०२२।००९द्*०२५८_०१ गृहीत्वा पादयोः शत्रुं पातयाम् आस भूतले  
०२,०२२।००९द्*०२५८_०२ एकं पादं पदाक्रम्य दोर्भ्याम् अन्यं प्रगृह्य च  
०२,०२२।००९द्*०२५८_०३ गुदतः पाटयाम् आस शाखाम् इव महागजः  
०२,०२२।००९द्*०२५८_०४ एकपादोरुवृषणकटिहृत्पृष्ठनासिके  
०२,०२२।००९द्*०२५८_०५ एकबाह्वक्षिभ्रूकर्णे शकले ददृशुः प्रजाः  
०२,०२२।००९द्@००८_०००१ वीक्ष्य भीमं ततः कृष्णो नऌअं जग्राह पाणिना  
०२,०२२।००९द्@००८_०००२ द्विधा व्यतिलिखत् तं तु जरासन्धवधं प्रति  
०२,०२२।००९द्@००८_०००३ ततस् त्व् आज्ञाय तस्यै * * * * * * * * *  
०२,०२२।००९द्@००८_०००४ * * * * * * * * त्रं प्राक्षिपद् विननाद च  
०२,०२२।००९द्@००८_०००५ पुनः सन्धाय तु तदा जरासन्धः प्रतापवान्  
०२,०२२।००९द्@००८_०००६ भीमेन सह सङ्गम्य बाहुयुद्धं चकार ह  
०२,०२२।००९द्@००८_०००७ तयोः समभवद् युद्धं तुमुलं रोमहर्षणम्  
०२,०२२।००९द्@००८_०००८ सर्वलोकक्षयकरं सर्व * * * * * *  
०२,०२२।००९द्@००८_०००९ * * * * * * * * * * * * द्य माधवः  
०२,०२२।००९द्@००८_००१० व्यत्यस्य प्राक्षिपत् तत् तु जरासन्धवधेप्सया  
०२,०२२।००९द्@००८_००११ भीमसेनस् तदाज्ञात्वा निर्बिभेद च मागधम्  
०२,०२२।००९द्@००८_००१२ द्विधा व्यत्यस्य पादेन प्राक्षिपच् च ननाद ह  
०२,०२२।००९द्@००८_००१३ शुष्कमांसास्थिमेदोसृग् भिन्नमस्तकपिण्डकः  
०२,०२२।००९द्@००८_००१४ शवभूतस् तदा राजन् पिण्डीकृत इवाबभौ  
०२,०२२।०१०अ ततो राजकुलद्वारि प्रसुप्तम् इव तं नृपम्  
०२,०२२।०१०च् रात्रौ परासुम् उत्सृज्य निश्चक्रमुर् अरिन्दमाः  
०२,०२२।०११अ जरासन्धरथं कृष्णो योजयित्वा पताकिनम्  
०२,०२२।०११च् आरोप्य भ्रातरौ चैव मोक्षयाम् आस बान्धवान्  
०२,०२२।०१२अ ते वै रत्नभुजं कृष्णं रत्नार्हं पृथिवीश्वराः  
०२,०२२।०१२च् राजानश् चक्रुर् आसाद्य मोक्षिता महतो भयात्  
०२,०२२।०१३अ अक्षतः शस्त्रसम्पन्नो जितारिः सह राजभिः  
०२,०२२।०१३च् रथम् आस्थाय तं दिव्यं निर्जगाम गिरिव्रजात्  
०२,०२२।०१३द्*०२५९_०१ उष्ट्राणां शतसाहस्रं वाहयित्वा धनं बहु  
०२,०२२।०१३द्*०२५९_०२ महार्हाणि च रत्नानि रजतं काञ्चनं तथा  
०२,०२२।०१३द्*०२५९_०३ सहदेवं प्रतिष्ठाप्य स्वाधीनं च गिरिव्रजे  
०२,०२२।०१३द्*०२५९_०४ चतुरङ्गबलैः सार्धं निर्जगाम गिरिव्रजात्  
०२,०२२।०१४अ यः स सोदर्यवान् नाम द्वियोधः कृष्णसारथिः  
०२,०२२।०१४च् अभ्यासघाती सन्दृश्यो दुर्जयः सर्वराजभिः  
०२,०२२।०१५अ भीमार्जुनाभ्यां योधाभ्याम् आस्थितः कृष्णसारथिः  
०२,०२२।०१५च् शुशुभे रथवर्यो ऽसौ दुर्जयः सर्वधन्विभिः  
०२,०२२।०१६अ शक्रविष्णू हि सङ्ग्रामे चेरतुस् तारकामये  
०२,०२२।०१६च् रथेन तेन तं कृष्ण उपारुह्य ययौ तदा  
०२,०२२।०१६द्*०२६०_०१ एवम् एतौ महाबाहू तदा दुष्करकारिणौ  
०२,०२२।०१६द्*०२६०_०२ कृष्णप्रणीतौ लोके ऽस्मिन् रथे को द्रष्टुम् अर्हति  
०२,०२२।०१६द्*०२६०_०३ इत्य् अवोचन् व्रजन्तं तं जरासन्धपुरालयाः  
०२,०२२।०१६द्*०२६०_०४ वासुदेवं नरश्रेष्ठं युक्तं वातजवैर् हयैः  
०२,०२२।०१७अ तप्तचामीकराभेण किङ्किणीजालमालिना  
०२,०२२।०१७च् मेघनिर्घोषनादेन जैत्रेणामित्रघातिना  
०२,०२२।०१८अ येन शक्रो दानवानां जघान नवतीर् नव  
०२,०२२।०१८च् तं प्राप्य समहृष्यन्त रथं ते पुरुषर्षभाः  
०२,०२२।०१९अ ततः कृष्णं महाबाहुं भ्रातृभ्यां सहितं तदा  
०२,०२२।०१९च् रथस्थं मागधा दृष्ट्वा समपद्यन्त विस्मिताः  
०२,०२२।०२०अ हयैर् दिव्यैः समायुक्तो रथो वायुसमो जवे  
०२,०२२।०२०च् अधिष्ठितः स शुशुभे कृष्णेनातीव भारत  
०२,०२२।०२१अ असङ्गी देवविहितस् तस्मिन् रथवरे ध्वजः  
०२,०२२।०२१च् योजनाद् ददृशे श्रीमान् इन्द्रायुधसमप्रभः  
०२,०२२।०२२अ चिन्तयाम् आस कृष्णो ऽथ गरुत्मन्तं स चाभ्ययात्  
०२,०२२।०२२च् क्षणे तस्मिन् स तेनासीच् चैत्ययूप इवोच्छ्रितः  
०२,०२२।०२३अ व्यादितास्यैर् महानादैः सह भूतैर् ध्वजालयैः  
०२,०२२।०२३च् तस्थौ रथवरे तस्मिन् गरुत्मान् पन्नगाशनः  
०२,०२२।०२४अ दुर्निरीक्ष्यो हि भूतानां तेजसाभ्यधिकं बभौ  
०२,०२२।०२४च् आदित्य इव मध्याह्ने सहस्रकिरणावृतः  
०२,०२२।०२५अ न स सज्जति वृक्षेषु शस्त्रैश् चापि न रिष्यते  
०२,०२२।०२५च् दिव्यो ध्वजवरो राजन् दृश्यते देवमानुषैः  
०२,०२२।०२६अ तम् आस्थाय रथं दिव्यं पर्जन्यसमनिस्वनम्  
०२,०२२।०२६च् निर्ययौ पुरुषव्याघ्रः पाण्डवाभ्यां सहाच्युतः  
०२,०२२।०२७अ यं लेभे वासवाद् राजा वसुस् तस्माद् बृहद्रथः  
०२,०२२।०२७च् बृहद्रथात् क्रमेणैव प्राप्तो बार्हद्रथं नृपम्  
०२,०२२।०२८अ स निर्ययौ महाबाहुः पुण्डरीकेक्षणस् ततः  
०२,०२२।०२८च् गिरिव्रजाद् बहिस् तस्थौ समे देशे महायशाः  
०२,०२२।०२९अ तत्रैनं नागराः सर्वे सत्कारेणाभ्ययुस् तदा  
०२,०२२।०२९च् ब्राह्मणप्रमुखा राजन् विधिदृष्टेन कर्मणा  
०२,०२२।०३०अ बन्धनाद् विप्रमुक्ताश् च राजानो मधुसूदनम्  
०२,०२२।०३०च् पूजयाम् आसुर् ऊचुश् च सान्त्वपूर्वम् इदं वचः  
०२,०२२।०३१अ नैतच् चित्रं महाबाहो त्वयि देवकिनन्दन  
०२,०२२।०३१च् भीमार्जुनबलोपेते धर्मस्य परिपालनम्  
०२,०२२।०३२अ जरासन्धह्रदे घोरे दुःखपङ्के निमज्जताम्  
०२,०२२।०३२च् राज्ञां समभ्युद्धरणं यद् इदं कृतम् अद्य ते  
०२,०२२।०३३अ विष्णो समवसन्नानां गिरिदुर्गे सुदारुणे  
०२,०२२।०३३च् दिष्ट्या मोक्षाद् यशो दीप्तम् आप्तं ते पुरुषोत्तम  
०२,०२२।०३४अ किं कुर्मः पुरुषव्याघ्र ब्रवीहि पुरुषर्षभ  
०२,०२२।०३४च् कृतम् इत्य् एव तज् ज्ञेयं नृपैर् यद्य् अपि दुष्करम्  
०२,०२२।०३५अ तान् उवाच हृषीकेशः समाश्वास्य महामनाः  
०२,०२२।०३५च् युधिष्ठिरो राजसूयं क्रतुम् आहर्तुम् इच्छति  
०२,०२२।०३६अ तस्य धर्मप्रवृत्तस्य पार्थिवत्वं चिकीर्षतः  
०२,०२२।०३६च् सर्वैर् भवद्भिर् यज्ञार्थे साहाय्यं दीयताम् इति  
०२,०२२।०३७अ ततः प्रतीतमनसस् ते नृपा भरतर्षभ  
०२,०२२।०३७च् तथेत्य् एवाब्रुवन् सर्वे प्रतिजज्ञुश् च तां गिरम्  
०२,०२२।०३८अ रत्नभाजं च दाशार्हं चक्रुस् ते पृथिवीश्वराः  
०२,०२२।०३८च् कृच्छ्राज् जग्राह गोविन्दस् तेषां तदनुकम्पया  
०२,०२२।०३९अ जरासन्धात्मजश् चैव सहदेवो महारथः  
०२,०२२।०३९च् निर्ययौ सजनामात्यः पुरस्कृत्य पुरोहितम्  
०२,०२२।०४०अ स नीचैः प्रश्रितो भूत्वा बहुरत्नपुरोगमः  
०२,०२२।०४०च् सहदेवो नृणां देवं वासुदेवम् उपस्थितः  
०२,०२२।०४०द्@००९_०००० सहदेवः  
०२,०२२।०४०द्@००९_०००१ यत् कृतं पुरुषव्याघ्र मम पित्रा जनार्दन  
०२,०२२।०४०द्@००९_०००२ तत् ते हृदि महाबाहो न कार्यं पुरुषोत्तम  
०२,०२२।०४०द्@००९_०००३ त्वां प्रपन्नो ऽस्मि गोविन्द प्रसादं कुरु मे प्रभो  
०२,०२२।०४०द्@००९_०००४ पितुर् इच्छामि संस्कारं कर्तुं देवकिनन्दन  
०२,०२२।०४०द्@००९_०००५ त्वत्तो ऽभ्यनुज्ञां सम्प्राप्य भीमसेनात् तथार्जुनात्  
०२,०२२।०४०द्@००९_०००६ वैशम्पायनः  
०२,०२२।०४०द्@००९_०००६ निर्भयो विचरिष्यामि यथाकामं यथासुखम्  
०२,०२२।०४०द्@००९_०००७ एवं विज्ञाप्यमानस्य सहदेवस्य मारिष  
०२,०२२।०४०द्@००९_०००८ प्रहृष्टो देवकीपुत्रः पाण्डवौ च महारथौ  
०२,०२२।०४०द्@००९_०००९ क्रियतां संस्क्रिया राजन् पितुस् त इति चाब्रुवन्  
०२,०२२।०४०द्@००९_००१० तच् छ्रुत्वा वासुदेवस्य पार्थयोश् च मागधः  
०२,०२२।०४०द्@००९_००११ प्रविश्य नगरं तूर्णं सह मन्त्रिभिर् अप्य् उत  
०२,०२२।०४०द्@००९_००१२ चितां चन्दनकाष्ठैश् च कालेयसरलैस् तथा  
०२,०२२।०४०द्@००९_००१३ कालागुरुसुगन्धैश् च तैलैश् च विविधैर् अपि  
०२,०२२।०४०द्@००९_००१४ घृतधाराक्षतैश् चैव सुमनोभिश् च मागधम्  
०२,०२२।०४०द्@००९_००१५ समन्ताद् अवकीर्यन्त दह्यन्तं मगधाधिपम्  
०२,०२२।०४०द्@००९_००१६ उदकं तस्य चक्रे ऽथ सहदेवः सहानुजः  
०२,०२२।०४०द्@००९_००१७ कृत्वा पितुः स्वर्गगतिं निर्ययौ यत्र केशवः  
०२,०२२।०४०द्@००९_००१८ पाण्डवौ च महाभागौ भीमसेनार्जुनाव् उभौ  
०२,०२२।०४०द्@००९_००१९ स प्रह्वः प्राञ्जलिर् भूत्वा विज्ञापयत माधवम्  
०२,०२२।०४०द्@००९_००२० इमे रत्नानि भूरीणि गोजाविमहिषादयः  
०२,०२२।०४०द्@००९_००२१ हस्तिनो ऽश्वाश् च गोविन्द वासांसि विविधानि च  
०२,०२२।०४०द्@००९_००२२ दीयतां धर्मराजाय यथा वा मन्यते भवान्  
०२,०२२।०४१अ भयार्ताय ततस् तस्मै कृष्णो दत्त्वाभयं तदा  
०२,०२२।०४१ब्*०२६१_०१ आददे ऽस्य महार्हाणि रत्नानि पुरुषोत्तमः  
०२,०२२।०४१ब्*०२६२_०१ **** **** सहदेवं जनार्दनः  
०२,०२२।०४१ब्*०२६२_०२ मगधानां महीपालं  
०२,०२२।०४१च् अभ्यषिञ्चत तत्रैव जरासन्धात्मजं तदा  
०२,०२२।०४२अ गत्वैकत्वं च कृष्णेन पार्थाभ्यां चैव सत्कृतः  
०२,०२२।०४२च् विवेश राजा मतिमान् पुनर् बार्हद्रथं पुरम्  
०२,०२२।०४२द्*०२६३_०१ अभिषिक्तो महाबाहुर् जारासन्धिर् महात्मभिः  
०२,०२२।०४२द्*०२६४_०१ पार्थाभ्यां सहितः कृष्णः सर्वैश् च वसुधाधिपैः  
०२,०२२।०४२द्*०२६४_०२ यथावयः समागम्य विससर्ज नराधिपान्  
०२,०२२।०४२द्*०२६४_०३ विसृज्य सर्वान् नृपतीन् राजसूये महात्मभिः  
०२,०२२।०४२द्*०२६४_०४ आगन्तव्यं भवद्भिस् तु धर्मराजप्रियेप्सुभिः  
०२,०२२।०४२द्*०२६४_०५ एवम् उक्त्वा माधवेन सर्वे ते वसुधाधिपाः  
०२,०२२।०४२द्*०२६४_०६ एवम् अस्त्व् इति चाप्य् उक्त्वा समेताः परया मुदा  
०२,०२२।०४२द्*०२६४_०७ भीमार्जुनहृषीकेशाः प्रहृष्टाः प्रययुः सह  
०२,०२२।०४२द्*०२६४_०८ रत्नान्य् आदाय भूरीणि ज्वलन्तो रिपुसूदनाः  
०२,०२२।०४३अ कृष्णस् तु सह पार्थाभ्यां श्रिया परमया ज्वलन्  
०२,०२२।०४३च् रत्नान्य् आदाय भूरीणि प्रययौ पुष्करेक्षणः  
०२,०२२।०४४अ इन्द्रप्रस्थम् उपागम्य पाण्डवाभ्यां सहाच्युतः  
०२,०२२।०४४च् समेत्य धर्मराजानं प्रीयमाणो ऽभ्यभाषत  
०२,०२२।०४५अ दिष्ट्या भीमेन बलवाञ् जरासन्धो निपातितः  
०२,०२२।०४५च् राजानो मोक्षिताश् चेमे बन्धनान् नृपसत्तम  
०२,०२२।०४६अ दिष्ट्या कुशलिनौ चेमौ भीमसेनधनञ्जयौ  
०२,०२२।०४६च् पुनः स्वनगरं प्राप्ताव् अक्षताव् इति भारत  
०२,०२२।०४७अ ततो युधिष्ठिरः कृष्णं पूजयित्वा यथार्हतः  
०२,०२२।०४७च् भीमसेनार्जुनौ चैव प्रहृष्टः परिषस्वजे  
०२,०२२।०४८अ ततः क्षीणे जरासन्धे भ्रातृभ्यां विहितं जयम्  
०२,०२२।०४८च् अजातशत्रुर् आसाद्य मुमुदे भ्रातृभिः सह  
०२,०२२।०४८द्@०१०_०००१ हृष्टश् च धर्मराड् वाक्यं जनार्दनम् अभाषत  
०२,०२२।०४८द्@०१०_०००२ त्वां प्राप्य पुरुषव्याघ्र भीमसेनेन पातितः  
०२,०२२।०४८द्@०१०_०००३ मागधो ऽसौ बलोन्मत्तो जरासन्धः प्रतापवान्  
०२,०२२।०४८द्@०१०_०००४ राजसूयं क्रतुश्रेष्ठं प्राप्स्यामि विगतज्वरः  
०२,०२२।०४८द्@०१०_०००५ त्वद्बुद्धिबलम् आश्रित्य यागार्हो ऽस्मि जनार्दन  
०२,०२२।०४८द्@०१०_०००६ पीतं पृथिव्यां क्रुद्धेन यशस् ते पुरुषोत्तम  
०२,०२२।०४८द्@०१०_०००७ जरासन्धवधेनैव प्राप्तास् ते विपुलाः श्रियः  
०२,०२२।०४८द्@०१०_०००८ एवं सम्भाष्य कौन्तेयः प्रादाद् रथवरं प्रभो  
०२,०२२।०४८द्@०१०_०००९ प्रतिगृह्य तु गोविन्दो जरासन्धस्य तं रथम्  
०२,०२२।०४८द्@०१०_००१० प्रहृष्टस् तस्य मुमुदे फल्गुनेन जनार्दनः  
०२,०२२।०४८द्@०१०_००११ प्रीतिमान् अभवद् राजन् धर्मराजपुरस्कृतः  
०२,०२२।०४९अ यथावयः समागम्य राजभिस् तैश् च पाण्डवः  
०२,०२२।०४९च् सत्कृत्य पूजयित्वा च विससर्ज नराधिपान्  
०२,०२२।०५०अ युधिष्ठिराभ्यनुज्ञातास् ते नृपा हृष्टमानसाः  
०२,०२२।०५०च् जग्मुः स्वदेशांस् त्वरिता यानैर् उच्चावचैस् ततः  
०२,०२२।०५१अ एवं पुरुषशार्दूलो महाबुद्धिर् जनार्दनः  
०२,०२२।०५१च् पाण्डवैर् घातयाम् आस जरासन्धम् अरिं तदा  
०२,०२२।०५२अ घातयित्वा जरासन्धं बुद्धिपूर्वम् अरिन्दमः  
०२,०२२।०५२च् धर्मराजम् अनुज्ञाप्य पृथां कृष्णां च भारत  
०२,०२२।०५३अ सुभद्रां भीमसेनं च फल्गुनं यमजौ तथा  
०२,०२२।०५३च् धौम्यम् आमन्त्रयित्वा च प्रययौ स्वां पुरीं प्रति  
०२,०२२।०५३द्*०२६५_०१ पाण्डवैर् अनुधावद्भिर् युधिष्ठिरपुरोगमैः  
०२,०२२।०५३द्*०२६५_०२ हर्षेण महता युक्तः प्राप्य चानुत्तमं यशः  
०२,०२२।०५३द्*०२६५_०३ जगाम हृष्टः कृष्णस् तु पुनर् द्वारवतीं पुरीम्  
०२,०२२।०५४अ तेनैव रथमुख्येन तरुणादित्यवर्चसा  
०२,०२२।०५४च् धर्मराजविसृष्टेन दिव्येनानादयन् दिशः  
०२,०२२।०५५अ ततो युधिष्ठिरमुखाः पाण्डवा भरतर्षभ  
०२,०२२।०५५च् प्रदक्षिणम् अकुर्वन्त कृष्णम् अक्लिष्टकारिणम्  
०२,०२२।०५६अ ततो गते भगवति कृष्णे देवकिनन्दने  
०२,०२२।०५६च् जयं लब्ध्वा सुविपुलं राज्ञाम् अभयदास् तदा  
०२,०२२।०५७अ संवर्धितौजसो भूयः कर्मणा तेन भारत  
०२,०२२।०५७च् द्रौपद्याः पाण्डवा राजन् परां प्रीतिम् अवर्धयन्  
०२,०२२।०५८अ तस्मिन् काले तु यद् युक्तं धर्मकामार्थसंहितम्  
०२,०२२।०५८च् तद् राजा धर्मतश् चक्रे राज्यपालनकीर्तिमान्  
०२,०२३।००१ वैशम्पायन उवाच  
०२,०२३।००१अ पार्थः प्राप्य धनुःश्रेष्ठम् अक्षय्यौ च महेषुधी  
०२,०२३।००१च् रथं ध्वजं सभां चैव युधिष्ठिरम् अभाषत  
०२,०२३।००१द्*०२६६_०१ ऋषेस् तद् वचनं चिन्त्य निशश्वास युधिष्ठिरः  
०२,०२३।००१द्*०२६६_०२ धर्मं धर्मभृतां श्रेष्ठः कर्तुम् इच्छन् परन्तपः  
०२,०२३।००१द्*०२६६_०३ तस्येङ्गितज्ञो बीभत्सुः सर्वशस्त्रभृतां वरः  
०२,०२३।००१द्*०२६६_०४ संविवर्तयिषुः कामं पावकात् पाकशासनिः  
०२,०२३।००२अ धनुर् अस्त्रं शरा वीर्यं पक्षो भूमिर् यशो बलम्  
०२,०२३।००२च् प्राप्तम् एतन् मया राजन् दुष्प्रापं यद् अभीप्सितम्  
०२,०२३।००२द्@०११_०००१ एतच् छ्रुत्वा कुरुश्रेष्ठो धर्मराजः सहानुजः  
०२,०२३।००२द्@०११_०००२ प्रहृष्टो मन्त्रिभिश् चैव व्यासधौम्यादिभिः सह  
०२,०२३।००२द्@०११_०००३ ततो व्यासो महाबुद्धिर् उवाचेदं वचो ऽर्जुनम्  
०२,०२३।००२द्@०११_०००४ साधु साध्व् इति कौन्तेय दिष्ट्या ते बुद्धिर् ईदृशी  
०२,०२३।००२द्@०११_०००५ पृथिवीम् अखिलां जेतुम् एको व्यवसितो भवान्  
०२,०२३।००२द्@०११_०००६ धन्यः पाण्डुर् महीपालो यस्य पुत्रस् त्वम् ईदृशः  
०२,०२३।००२द्@०११_०००७ सर्वं प्राप्स्यति राजेन्द्रो धर्मपुत्रो युधिष्ठिरः  
०२,०२३।००२द्@०११_०००८ त्वद्वीर्येण स धर्मात्मा सार्वभौमत्वम् एष्यति  
०२,०२३।००२द्@०११_०००९ त्वद्बाहुबलम् आश्रित्य राजसूयम् अवाप्स्यति  
०२,०२३।००२द्@०११_००१० सुनयाद् वासुदेवस्य भीमार्जुनबलेन च  
०२,०२३।००२द्@०११_००११ यमयोश् चैव वीर्येण सर्वं प्राप्स्यति धर्मराट्  
०२,०२३।००२द्@०११_००१२ तस्माद् दिशं देवगुप्ताम् उदीचीं गच्छ फल्गुन  
०२,०२३।००२द्@०११_००१३ शक्तो भवान् सुराञ् जित्वा रत्नान्य् आहर्तुम् ओजसा  
०२,०२३।००२द्@०११_००१४ प्राचीं भीमो बलश्लाघी प्रयातु भरतर्षभ  
०२,०२३।००२द्@०११_००१५ याम्यां तत्र दिशं यातु सहदेवो महारथः  
०२,०२३।००२द्@०११_००१६ प्रतीचीं नकुलो गन्ता वरुणेनाभिपालिताम्  
०२,०२३।००२द्@०११_००१७ एषा मे नैष्ठिकी बुद्धिः क्रियतां भरतर्षभाः  
०२,०२३।००२द्@०११_००१८ श्रुत्वा व्यासवचो हृष्टास् तम् ऊचुः पाण्डुनन्दनाः  
०२,०२३।००२द्@०११_००१९ एवम् अस्तु मुनिश्रेष्ठ यथाज्ञापयसि प्रभो  
०२,०२३।००२द्@०११_००२० ते ऽप्य् अनुज्ञाप्य राजानं सैन्येन महता वृताः  
०२,०२३।००३अ तत्र कृत्यम् अहं मन्ये कोशस्यास्य विवर्धनम्  
०२,०२३।००३च् करम् आहारयिष्यामि राज्ञः सर्वान् नृपोत्तम  
०२,०२३।००४अ विजयाय प्रयास्यामि दिशं धनदरक्षिताम्  
०२,०२३।००४ब्*०२६७_०१ सर्वे वायुप्रवेगाश् च सर्वालङ्कारभूषिताः  
०२,०२३।००४च् तिथाव् अथ मुहूर्ते च नक्षत्रे च तथा शिवे  
०२,०२३।००५अ धनञ्जयवचः श्रुत्वा धर्मराजो युधिष्ठिरः  
०२,०२३।००५च् स्निग्धगम्भीरनादिन्या तं गिरा प्रत्यभाषत  
०२,०२३।००६अ स्वस्ति वाच्यार्हतो विप्रान् प्रयाहि भरतर्षभ  
०२,०२३।००६च् दुर्हृदाम् अप्रहर्षाय सुहृदां नन्दनाय च  
०२,०२३।००६ए विजयस् ते ध्रुवं पार्थ प्रियं कामम् अवाप्नुहि  
०२,०२३।००७अ इत्य् उक्तः प्रययौ पार्थः सैन्येन महता वृतः  
०२,०२३।००७च् अग्निदत्तेन दिव्येन रथेनाद्भुतकर्मणा  
०२,०२३।००८अ तथैव भीमसेनो ऽपि यमौ च पुरुषर्षभौ  
०२,०२३।००८च् ससैन्याः प्रययुः सर्वे धर्मराजाभिपूजिताः  
०२,०२३।००९अ दिशं धनपतेर् इष्टाम् अजयत् पाकशासनिः  
०२,०२३।००९च् भीमसेनस् तथा प्राचीं सहदेवस् तु दक्षिणाम्  
०२,०२३।०१०अ प्रतीचीं नकुलो राजन् दिशं व्यजयद् अस्त्रवित्  
०२,०२३।०१०च् खाण्डवप्रस्थम् अध्यास्ते धर्मराजो युधिष्ठिरः  
०२,०२३।०१०द्*०२६८_०१ आसीत् परमया लक्ष्म्या सुहृद्गणवृतः प्रभुः  
०२,०२३।०११ जनमेजय उवाच  
०२,०२३।०११अ दिशाम् अभिजयं ब्रह्मन् विस्तरेणानुकीर्तय  
०२,०२३।०११च् न हि तृप्यामि पूर्वेषां शृण्वानश् चरितं महत्  
०२,०२३।०१२ वैशम्पायन उवाच  
०२,०२३।०१२अ धनञ्जयस्य वक्ष्यामि विजयं पूर्वम् एव ते  
०२,०२३।०१२च् यौगपद्येन पार्थैर् हि विजितेयं वसुन्धरा  
०२,०२३।०१२द्*०२६९_०१ अवाप्य राजा राज्यार्धं कुन्तीपुत्रो युधिष्ठिरः  
०२,०२३।०१२द्*०२६९_०२ महत्त्वे राजशब्दस्य मनश् चक्रे महामनाः  
०२,०२३।०१२द्*०२६९_०३ तदा क्षत्रं विदित्वास्य पृथिवीविजयं प्रति  
०२,०२३।०१२द्*०२६९_०४ अमर्षात् पार्थिवेन्द्रास् ते तं समेयुर् युयुत्सवः  
०२,०२३।०१२द्*०२६९_०५ तत् समेत्य भुवः क्षत्रं रथनागाश्वपत्तिमत्  
०२,०२३।०१२द्*०२६९_०६ अभ्ययात् पार्थिवं जिष्णुं मोघीकर्तुं जनाधिप  
०२,०२३।०१२द्*०२६९_०७ तत् पार्थः पार्थिवं क्षत्रं युयुत्सुः परमाहवे  
०२,०२३।०१२द्*०२६९_०८ प्रत्युद्ययौ महाबाहुस् तरसा पाकशासनिः  
०२,०२३।०१२द्*०२६९_०९ तद् भग्नं पार्थिवं क्षत्रं पार्थेनाक्लिष्टकर्मणा  
०२,०२३।०१२द्*०२६९_१० वायुनेव घनानीकं मोघीभूतं ययौ दिशः  
०२,०२३।०१२द्*०२६९_११ तज् जित्वा पार्थिवं क्षत्रं समरे परवीरहा  
०२,०२३।०१२द्*०२६९_१२ ययौ तदा वशे कर्तुम् उदीचीं पाण्डुनन्दनः  
०२,०२३।०१३अ पूर्वं कुणिन्दविषये वशे चक्रे महीपतीन्  
०२,०२३।०१३च् धनञ्जयो महाबाहुर् नातितीव्रेण कर्मणा  
०२,०२३।०१३द्*०२७०_०१ तेनैव सहितः प्रायाज् जिष्णुः साल्वपुरं प्रति  
०२,०२३।०१३द्*०२७०_०२ स साल्वपुरम् आसाद्य साल्वराजं धनञ्जयः  
०२,०२३।०१३द्*०२७०_०३ विक्रमेणोग्रधन्वानं वशे चक्रे महामनाः  
०२,०२३।०१३द्*०२७०_०४ तं पार्थः सहसा जित्वा द्युमत्सेनं धनेश्वरम्  
०२,०२३।०१३द्*०२७०_०५ कृत्वानुसैनिकं प्रायात् कटदेशम् अरिन्दमः  
०२,०२३।०१३द्*०२७०_०६ तत्र पापजितं जिष्णुः सुनाभं वसुधाधिपम्  
०२,०२३।०१३द्*०२७०_०७ विक्रमेण वशे कृत्वा कृतवान् अनुसैनिकम्  
०२,०२३।०१४अ आनर्तान् कालकूटांश् च कुणिन्दांश् च विजित्य सः  
०२,०२३।०१४च् सुमण्डलं पापजितं कृतवान् अनुसैनिकम्  
०२,०२३।०१५अ स तेन सहितो राजन् सव्यसाची परन्तपः  
०२,०२३।०१५च् विजिग्ये सकलं द्वीपं प्रतिविन्ध्यं च पार्थिवम्  
०२,०२३।०१६अ सकलद्वीपवासांश् च सप्तद्वीपे च ये नृपाः  
०२,०२३।०१६ब्*०२७१_०१ तान् सर्वान् अजयत् पार्थो धर्मराजप्रियेप्सया  
०२,०२३।०१६च् अर्जुनस्य च सैन्यानां विग्रहस् तुमुलो ऽभवत्  
०२,०२३।०१७अ स तान् अपि महेष्वासो विजित्य भरतर्षभ  
०२,०२३।०१७च् तैर् एव सहितः सर्वैः प्राग्ज्योतिषम् उपाद्रवत्  
०२,०२३।०१८अ तत्र राजा महान् आसीद् भगदत्तो विशां पते  
०२,०२३।०१८च् तेनासीत् सुमहद् युद्धं पाण्डवस्य महात्मनः  
०२,०२३।०१९अ स किरातैश् च चीनैश् च वृतः प्राग्ज्योतिषो ऽभवत्  
०२,०२३।०१९च् अन्यैश् च बहुभिर् योधैः सागरानूपवासिभिः  
०२,०२३।०२०अ ततः स दिवसान् अष्टौ योधयित्वा धनञ्जयम्  
०२,०२३।०२०ब्*०२७२_०१ चतुरङ्गबलैः सार्धं भगदत्तः पराजितः  
०२,०२३।०२०ब्*०२७२_०२ पार्थसायकनुन्नस् तु विह्वलाङ्गो भृशातुरः  
०२,०२३।०२०च् प्रहसन्न् अब्रवीद् राजा सङ्ग्रामे विगतक्लमः  
०२,०२३।०२१अ उपपन्नं महाबाहो त्वयि पाण्डवनन्दन  
०२,०२३।०२१च् पाकशासनदायादे वीर्यम् आहवशोभिनि  
०२,०२३।०२२अ अहं सखा सुरेन्द्रस्य शक्राद् अनवमो रणे  
०२,०२३।०२२च् न च शक्नोमि ते तात स्थातुं प्रमुखतो युधि  
०२,०२३।०२३अ किम् ईप्सितं पाण्डवेय ब्रूहि किं करवाणि ते  
०२,०२३।०२३च् यद् वक्ष्यसि महाबाहो तत् करिष्यामि पुत्रक  
०२,०२३।०२४ अर्जुन उवाच  
०२,०२३।०२४अ कुरूणाम् ऋषभो राजा धर्मपुत्रो युधिष्ठिरः  
०२,०२३।०२४ब्*०२७३_०१ धर्मज्ञः सत्यसन्धश् च यज्वा विपुलदक्षिणः  
०२,०२३।०२४च् तस्य पार्थिवताम् ईप्से करस् तस्मै प्रदीयताम्  
०२,०२३।०२५अ भवान् पितृसखा चैव प्रीयमाणो मयापि च  
०२,०२३।०२५च् ततो नाज्ञापयामि त्वां प्रीतिपूर्वं प्रदीयताम्  
०२,०२३।०२६ भगदत्त उवाच  
०२,०२३।०२६अ कुन्तीमातर् यथा मे त्वं तथा राजा युधिष्ठिरः  
०२,०२३।०२६ब्*०२७४_०१ स तत्र सत्कृतस् तेन मासम् उष्य धनञ्जयः  
०२,०२३।०२६ब्*०२७४_०२ उदक्प्राच्यां विनिर्जित्य प्रायाद् रामगिरिं प्रति  
०२,०२३।०२६ब्*०२७४_०३ ततो रामगिरिं जित्वा तथा भुवनपर्वतम्  
०२,०२३।०२६ब्*०२७४_०४ अन्यान् अपि वशे चक्रे तरसा पाकशासनिः  
०२,०२३।०२६च् सर्वम् एतत् करिष्यामि किं चान्यत् करवाणि ते  
०२,०२४।००१ वैशम्पायन उवाच  
०२,०२४।००१अ तं विजित्य महाबाहुः कुन्तीपुत्रो धनञ्जयः  
०२,०२४।००१च् प्रययाव् उत्तरां तस्माद् दिशं धनदपालिताम्  
०२,०२४।००१द्*०२७५_०१ एवम् उक्तः प्रत्युवाच भगदत्तं धनञ्जयः  
०२,०२४।००१द्*०२७५_०२ अनेनैव कृतं सर्वं भविष्यत्य् अनुजानता  
०२,०२४।००२अ अन्तर्गिरिं च कौन्तेयस् तथैव च बहिर्गिरिम्  
०२,०२४।००२च् तथोपरिगिरिं चैव विजिग्ये पुरुषर्षभः  
०२,०२४।००३अ विजित्य पर्वतान् सर्वान् ये च तत्र नराधिपाः  
०२,०२४।००३च् तान् वशे स्थापयित्वा स रत्नान्य् आदाय सर्वशः  
०२,०२४।००४अ तैर् एव सहितः सर्वैर् अनुरज्य च तान् नृपान्  
०२,०२४।००४च् कुलूतवासिनं राजन् बृहन्तम् उपजग्मिवान्  
०२,०२४।००५अ मृदङ्गवरनादेन रथनेमिस्वनेन च  
०२,०२४।००५च् हस्तिनां च निनादेन कम्पयन् वसुधाम् इमाम्  
०२,०२४।००६अ ततो बृहन्तस् तरुणो बलेन चतुरङ्गिणा  
०२,०२४।००६च् निष्क्रम्य नगरात् तस्माद् योधयाम् आस पाण्डवम्  
०२,०२४।००७अ सुमहान् सन्निपातो ऽभूद् धनञ्जयबृहन्तयोः  
०२,०२४।००७च् न शशाक बृहन्तस् तु सोढुं पाण्डवविक्रमम्  
०२,०२४।००८अ सो ऽविषह्यतमं ज्ञात्वा कौन्तेयं पर्वतेश्वरः  
०२,०२४।००८च् उपावर्तत दुर्मेधा रत्नान्य् आदाय सर्वशः  
०२,०२४।००८द्*०२७६_०१ उपचारच्छलेनासौ प्रददौ सञ्चितान् वसून्  
०२,०२४।००८द्*०२७६_०२ अर्बुदं कुञ्जराणां च न्यर्बुदं वाजिनां तथा  
०२,०२४।००८द्*०२७६_०३ ततस् तेनैव सहितः कौलूतेन धनञ्जयः  
०२,०२४।००९अ स तद् राज्यम् अवस्थाप्य कुलूतसहितो ययौ  
०२,०२४।००९च् सेनाबिन्दुम् अथो राजन् राज्याद् आशु समाक्षिपत्  
०२,०२४।०१०अ मोदापुरं वामदेवं सुदामानं सुसङ्कुलम्  
०२,०२४।०१०च् कुलूतान् उत्तरांश् चैव तांश् च राज्ञः समानयत्  
०२,०२४।०११अ तत्रस्थः पुरुषैर् एव धर्मराजस्य शासनात्  
०२,०२४।०११च् व्यजयद् धनञ्जयो राजन् देशान् पञ्च प्रमाणतः  
०२,०२४।०१२अ स दिवःप्रस्थम् आसाद्य सेनाबिन्दोः पुरं महत्  
०२,०२४।०१२च् बलेन चतुरङ्गेण निवेशम् अकरोत् प्रभुः  
०२,०२४।०१३अ स तैः परिवृतः सर्वैर् विष्वगश्वं नराधिपम्  
०२,०२४।०१३च् अभ्यगच्छन् महातेजाः पौरवं पुरुषर्षभः  
०२,०२४।०१४अ विजित्य चाहवे शूरान् पार्वतीयान् महारथान्  
०२,०२४।०१४च् ध्वजिन्या व्यजयद् राजन् पुरं पौरवरक्षितम्  
०२,०२४।०१४द्*०२७७_०१ महता तत्र सैन्येन प्रमथ्यत् कुरुनन्दनः  
०२,०२४।०१४द्*०२७७_०२ उरसावलिनं चैव रोमाणं च रणे ऽक्षिपत्  
०२,०२४।०१५अ पौरवं तु विनिर्जित्य दस्यून् पर्वतवासिनः  
०२,०२४।०१५अ*०२७८_०१ **** **** सेनाबिन्दुं च तत्पुरे  
०२,०२४।०१५अ*०२७८_०२ न्यधापयद् अमेयात्मा  
०२,०२४।०१५च् गणान् उत्सवसङ्केतान् अजयत् सप्त पाण्डवः  
०२,०२४।०१६अ ततः काश्मीरकान् वीरान् क्षत्रियान् क्षत्रियर्षभः  
०२,०२४।०१६च् व्यजयल् लोहितं चैव मण्डलैर् दशभिः सह  
०२,०२४।०१७अ ततस् त्रिगर्तान् कौन्तेयो दार्वान् कोकनदाश् च ये  
०२,०२४।०१७च् क्षत्रिया बहवो राजन्न् उपावर्तन्त सर्वशः  
०२,०२४।०१८अ अभिसारीं ततो रम्यां विजिग्ये कुरुनन्दनः  
०२,०२४।०१८च् उरशावासिनं चैव रोचमानं रणे ऽजयत्  
०२,०२४।०१९अ ततः सिंहपुरं रम्यं चित्रायुधसुरक्षितम्  
०२,०२४।०१९च् प्रामथद् बलम् आस्थाय पाकशासनिर् आहवे  
०२,०२४।०२०अ ततः सुह्मांश् च चोलांश् च किरीटी पाण्डवर्षभः  
०२,०२४।०२०च् सहितः सर्वसैन्येन प्रामथत् कुरुनन्दनः  
०२,०२४।०२१अ ततः परमविक्रान्तो बाह्लीकान् कुरुनन्दनः  
०२,०२४।०२१च् महता परिमर्देन वशे चक्रे दुरासदान्  
०२,०२४।०२२अ गृहीत्वा तु बलं सारं फल्गु चोत्सृज्य पाण्डवः  
०२,०२४।०२२च् दरदान् सह काम्बोजैर् अजयत् पाकशासनिः  
०२,०२४।०२२द्*०२७९_०१ यवनांश् च महाराज शकांश् च व्यजयद् युधि  
०२,०२४।०२२द्*०२७९_०२ किरातान् सभयान् खर्वान् खलान् काचान् बहुवृतान्  
०२,०२४।०२२द्*०२७९_०३ नीरान् उत्पासिकांश् चैव म्लेच्छांश् चान्यान् सहस्रशः  
०२,०२४।०२२द्*०२७९_०४ तान् सर्वान् अजयत् पार्थो धर्मराजप्रियेप्सया  
०२,०२४।०२३अ प्रागुत्तरां दिशं ये च वसन्त्य् आश्रित्य दस्यवः  
०२,०२४।०२३च् निवसन्ति वने ये च तान् सर्वान् अजयत् प्रभुः  
०२,०२४।०२४अ लोहान् परमकाम्बोजान् ऋषिकान् उत्तरान् अपि  
०२,०२४।०२४च् सहितांस् तान् महाराज व्यजयत् पाकशासनिः  
०२,०२४।०२५अ ऋषिकेषु तु सङ्ग्रामो बभूवातिभयङ्करः  
०२,०२४।०२५च् तारकामयसङ्काशः परमर्षिकपार्थयोः  
०२,०२४।०२६अ स विजित्य ततो राजन्न् ऋषिकान् रणमूर्धनि  
०२,०२४।०२६च् शुकोदरसमप्रख्यान् हयान् अष्टौ समानयत्  
०२,०२४।०२६ए मयूरसदृशान् अन्यान् उभयान् एव चापरान्  
०२,०२४।०२६फ़्*०२८०_०१ जवनान् आशुगांश् चैव करार्थं समुपानयत्  
०२,०२४।०२६फ़्*०२८१_०१ ततः स जित्वा बीभत्सुर् भारतं वर्षकं तदा  
०२,०२४।०२६फ़्*०२८१_०२ जनमेजयः  
०२,०२४।०२६फ़्*०२८१_०२ अन्यान् वै दिव्यवर्षांश् च जितवान् कुलपर्वतान्  
०२,०२४।०२६फ़्*०२८१_०३ कथं स जितवान् पार्थो दिव्यान् वर्षान् सपर्वतान्  
०२,०२४।०२६फ़्*०२८१_०४ आनुपूर्व्याच् च मे शम्स नामभिः सह वै द्विज  
०२,०२४।०२६फ़्*०२८१_०४ वैशम्पायनः  
०२,०२४।०२६फ़्*०२८१_०५ स जित्वा भारतं वर्षं बलाद् राजा धनञ्जयः  
०२,०२४।०२६फ़्*०२८१_०६ दस्यूंश् चाप्य् अजयत् सर्वान् कुक्षौ हिमवतो बलात्  
०२,०२४।०२७अ स विनिर्जित्य सङ्ग्रामे हिमवन्तं सनिष्कुटम्  
०२,०२४।०२७च् श्वेतपर्वतम् आसाद्य न्यवसत् पुरुषर्षभः  
०२,०२५।००१ वैशम्पायन उवाच  
०२,०२५।००१अ स श्वेतपर्वतं वीरः समतिक्रम्य भारत  
०२,०२५।००१च् देशं किम्पुरुषावासं द्रुमपुत्रेण रक्षितम्  
०२,०२५।००२अ महता सन्निपातेन क्षत्रियान्तकरेण ह  
०२,०२५।००२च् व्यजयत् पाण्डवश्रेष्ठः करे चैव न्यवेशयत्  
०२,०२५।००३अ तं जित्वा हाटकं नाम देशं गुह्यकरक्षितम्  
०२,०२५।००३च् पाकशासनिर् अव्यग्रः सहसैन्यः समासदत्  
०२,०२५।००४अ तांस् तु सान्त्वेन निर्जित्य मानसं सर उत्तमम्  
०२,०२५।००४च् ऋषिकुल्याश् च ताः सर्वा ददर्श कुरुनन्दनः  
०२,०२५।००५अ सरो मानसम् आसाद्य हाटकान् अभितः प्रभुः  
०२,०२५।००५च् गन्धर्वरक्षितं देशं व्यजयत् पाण्डवस् ततः  
०२,०२५।००६अ तत्र तित्तिरिकल्माषान् मण्डूकाक्षान् हयोत्तमान्  
०२,०२५।००६च् लेभे स करम् अत्यन्तं गन्धर्वनगरात् तदा  
०२,०२५।००६द्@०१२_०००१ हेमकूटम् अथासाद्य न्यविशत् फल्गुनस् तदा  
०२,०२५।००६द्@०१२_०००२ तं हेमकूटं राजेन्द्र समतिक्रम्य पाण्डवः  
०२,०२५।००६द्@०१२_०००३ हरिवर्षं विवेशाथ सैन्येन महता वृतः  
०२,०२५।००६द्@०१२_०००४ तत्र पार्थो ददर्शाथ बहूंश् चैव मनोरमान्  
०२,०२५।००६द्@०१२_०००५ नगरांश् च वनांश् चैव नदीश् च विमलोदकाः  
०२,०२५।००६द्@०१२_०००६ पुरुषान् देवकल्पांश् च नारीश् च प्रियदर्शनाः  
०२,०२५।००६द्@०१२_०००७ तान् सर्वांस् तत्र दृष्ट्वाथ मुदा युक्तो धनञ्जयः  
०२,०२५।००६द्@०१२_०००८ वशे चक्रे च रत्नानि लेभे च सुबहूनि च  
०२,०२५।००६द्@०१२_०००९ ततो निषधम् आसाद्य गिरिस्थान् अजयत् प्रभुः  
०२,०२५।००६द्@०१२_००१० अथ राजन्न् अतिक्रम्य निषधं शैलम् आयतम्  
०२,०२५।००६द्@०१२_००११ विवेश मध्यमं वर्षं पार्थो दिव्यम् इलावृतम्  
०२,०२५।००६द्@०१२_००१२ तत्र देवोपमान् दिव्यान् पुरुषान् देवदर्शनान्  
०२,०२५।००६द्@०१२_००१३ अदृष्टपूर्वान् सुभगान् स ददर्श धनञ्जयः  
०२,०२५।००६द्@०१२_००१४ सदनानि च शुभ्राणि नारीश् चाप्सरसन्निभाः  
०२,०२५।००६द्@०१२_००१५ दृष्ट्वा तान् अजयद् रम्यान् स तैश् च ददृशे तदा  
०२,०२५।००६द्@०१२_००१६ जित्वा च तान् महाभागान् करे च विनिवेश्य सः  
०२,०२५।००६द्@०१२_००१७ रत्नान्य् आदाय दिव्यानि भूषणैर् वसनैः सह  
०२,०२५।००६द्@०१२_००१८ उदीचीम् अथ राजेन्द्र ययौ पार्थो मुदान्वितः  
०२,०२५।००६द्@०१२_००१९ स ददर्श ततो मेरुं शिखराणां प्रभुं महत्  
०२,०२५।००६द्@०१२_००२० तं काञ्चनमयं दिव्यं चतुर्वर्णं दुरासदम्  
०२,०२५।००६द्@०१२_००२१ आयतं शतसाहस्रं योजनानां तु सुस्थितम्  
०२,०२५।००६द्@०१२_००२२ ज्वलन्तम् अचलं मेरुं तेजोराशिम् अनुत्तमम्  
०२,०२५।००६द्@०१२_००२३ आक्षिपन्तं प्रभां भानोः स्वशृङ्गैः काञ्चनोज्ज्वलैः  
०२,०२५।००६द्@०१२_००२४ काञ्चनाभरणं दिव्यं देवगन्धर्वसेवितम्  
०२,०२५।००६द्@०१२_००२५ नित्यपुष्पफलोपेतं सिद्धचारणसेवितम्  
०२,०२५।००६द्@०१२_००२६ अप्रमेयम् अनाधृष्यम् अधर्मबहुलैर् जनैः  
०२,०२५।००६द्@०१२_००२७ व्यालैर् आचरितं घोरैर् दिव्यौषधिविदीपितम्  
०२,०२५।००६द्@०१२_००२८ स्वर्गम् आवृत्य तिष्ठन्तम् उच्छ्रयेण महागिरिम्  
०२,०२५।००६द्@०१२_००२९ अगम्यं मनसाप्य् अन्यैर् नदीवृक्षसमन्वितम्  
०२,०२५।००६द्@०१२_००३० नानाविहगसङ्घैश् च नादितं सुमनोहरैः  
०२,०२५।००६द्@०१२_००३१ तं दृष्ट्वा फल्गुनो मेरुं प्रीतिमान् अभवत् तदा  
०२,०२५।००६द्@०१२_००३२ मेरोर् इलावृतं वर्षं सर्वतः परिमण्डलम्  
०२,०२५।००६द्@०१२_००३३ मेरोस् तु दक्षिणे पार्श्वे जम्बूर् नाम वनस्पतिः  
०२,०२५।००६द्@०१२_००३४ नित्यपुष्पफलोपेतः सिद्धचारणसेवितः  
०२,०२५।००६द्@०१२_००३५ आस्वर्गम् उच्छ्रिता राजंस् तस्य शाखा वनस्पतेः  
०२,०२५।००६द्@०१२_००३६ यस्य नाम्ना त्व् इदं द्वीपं जम्बूद्वीपम् इति श्रुतम्  
०२,०२५।००६द्@०१२_००३७ तां च जम्बूं ददर्शाथ सव्यसाची परन्तपः  
०२,०२५।००६द्@०१२_००३८ तौ दृष्ट्वाप्रतिमौ लोके जम्बूं मेरुं च संस्थितौ  
०२,०२५।००६द्@०१२_००३९ प्रीतिमान् अभवद् राजन् सर्वतः स विलोकयन्  
०२,०२५।००६द्@०१२_००४० तत्र लेभे ततो जिष्णुः सिद्धैर् दिव्यैश् च चारणैः  
०२,०२५।००६द्@०१२_००४१ रत्नानि बहुसाहस्रं वस्त्राण्य् आभरणानि च  
०२,०२५।००६द्@०१२_००४२ अन्यानि च महार्हाणि तत्र लब्ध्वार्जुनस् तदा  
०२,०२५।००६द्@०१२_००४३ आमन्त्रयित्वा तान् सर्वान् यज्ञम् उद्दिश्य वै गुरोः  
०२,०२५।००६द्@०१२_००४४ अथादाय बहून् रत्नान् गमनायोपचक्रमे  
०२,०२५।००६द्@०१२_००४५ मेरुं प्रदक्षिणं कृत्वा पर्वतप्रवरं प्रभुः  
०२,०२५।००६द्@०१२_००४६ ययौ जम्बूनदीतीरे नदीं श्रेष्ठां विलोकयन्  
०२,०२५।००६द्@०१२_००४७ स तां मनोरमां दिव्यां जम्बूस्वादुरसावहाम्  
०२,०२५।००६द्@०१२_००४८ हैमपक्षिगणैर् जुष्टां सौवर्णजलजाकुलाम्  
०२,०२५।००६द्@०१२_००४९ हैमपङ्कां हैमजलां शुभां सौवर्णवालुकाम्  
०२,०२५।००६द्@०१२_००५० क्व चित् सौवर्णपद्मैश् च सङ्कुलां हैमपुष्पकैः  
०२,०२५।००६द्@०१२_००५१ क्व चित् सुपुष्पितैः कीर्णां सुवर्णकुमुदोत्पलैः  
०२,०२५।००६द्@०१२_००५२ क्व चित् तीररुहैः कीर्णां हैमवृक्षैः सुपुष्पितैः  
०२,०२५।००६द्@०१२_००५३ तीर्थैश् च रुक्मसोपानैः सर्वतः सङ्कुलां शुभाम्  
०२,०२५।००६द्@०१२_००५४ विमलैर् मणिजालैश् च नृत्तगीतरवैर् युताम्  
०२,०२५।००६द्@०१२_००५५ दीप्तैर् हेमवितानश् च समन्ताच् छोभितां शुभाम्  
०२,०२५।००६द्@०१२_००५६ तथाविधां नदीं दृष्ट्वा पार्थस् तां प्रशशम्स ह  
०२,०२५।००६द्@०१२_००५७ अदृष्टपूर्वां राजेन्द्र दृष्ट्वा हर्षम् अवाप च  
०२,०२५।००६द्@०१२_००५८ दर्शनीयान् नदीतीरे पुरुषान् सुमनोहरान्  
०२,०२५।००६द्@०१२_००५९ तान् नदीसलिलाहारान् सदारान् अमरोपमान्  
०२,०२५।००६द्@०१२_००६० नित्यं सुखमुदा युक्तान् सर्वालङ्कारशोभितान्  
०२,०२५।००६द्@०१२_००६१ तेभ्यो बहूनि रत्नानि तदा लेभे धनञ्जयः  
०२,०२५।००६द्@०१२_००६२ दिव्यजाम्बूनदं हैमं भूषणानि च पेशलम्  
०२,०२५।००६द्@०१२_००६३ लब्ध्वा तान् दुर्लभान् पार्थः प्रतीचीं प्रययौ दिशम्  
०२,०२५।००६द्@०१२_००६४ नागानां रक्षितं देशम् अजयच् चार्जुनस् ततः  
०२,०२५।००६द्@०१२_००६५ ततो गत्वा महाराज वारुणीं पाकशासनिः  
०२,०२५।००६द्@०१२_००६६ गन्धमादनम् आसाद्य तत्रस्थान् अजयत् प्रभुः  
०२,०२५।००६द्@०१२_००६७ तं गन्धमादनं राजन्न् अतिक्रम्य ततो ऽर्जुनः  
०२,०२५।००६द्@०१२_००६८ केतुमालं विवेशाथ वर्षं रत्नसमन्वितम्  
०२,०२५।००६द्@०१२_००६९ सेवितं देवकल्पैश् च नारीभिः प्रियदर्शनैः  
०२,०२५।००६द्@०१२_००७० तं जित्वा चार्जुनो राजन् करे च विनिवेश्य च  
०२,०२५।००६द्@०१२_००७१ आहृत्य तत्र रत्नानि दुर्लभानि तथार्जुनः  
०२,०२५।००६द्@०१२_००७२ पुनश् च परिवृत्याथ मध्यं देशम् इलावृतम्  
०२,०२५।००६द्@०१२_००७३ गत्वा प्राचीं दिशं राजन् सव्यसाची परन्तपः  
०२,०२५।००६द्@०१२_००७४ मेरुमन्दरयोर् मध्ये शैलोदाम् अभितो नदीम्  
०२,०२५।००६द्@०१२_००७५ ये ते कीचकवेणूनां छायां रम्याम् उपासते  
०२,०२५।००६द्@०१२_००७६ खषाञ् झषांश् च नद्योतान् प्रघसान् दीर्घवेणिकान्  
०२,०२५।००६द्@०१२_००७७ पशुपांश् च कुणिन्दांश् च टङ्कणान् परटङ्कणान्  
०२,०२५।००६द्@०१२_००७८ एतान् समस्ताञ् जित्वा च करे च विनिवेश्य च  
०२,०२५।००६द्@०१२_००७९ रत्नान्य् आदाय सर्वेभ्यो माल्यवन्तं ततो ययौ  
०२,०२५।००६द्@०१२_००८० तं माल्यवन्तं शैलेन्द्रं समतिक्रम्य पाण्डवः  
०२,०२५।००६द्@०१२_००८१ भद्राश्वं प्रविवेशाथ वर्षं स्वर्गोपमं शुभम्  
०२,०२५।००६द्@०१२_००८२ तत्रामरोपमान् रम्यान् पुरुषान् सुखसंयुतान्  
०२,०२५।००६द्@०१२_००८३ जित्वा तान् स्ववशे कृत्वा करे च विनिवेश्य च  
०२,०२५।००६द्@०१२_००८४ आहृत्य सर्वरत्नानि असङ्ख्यानि ततस् ततः  
०२,०२५।००६द्@०१२_००८५ नीलं नाम गिरिं गत्वा तत्रस्थान् अजयत् प्रभुः  
०२,०२५।००६द्@०१२_००८६ ततो जिष्णुर् अतिक्रम्य पर्वतं नीलम् आयतम्  
०२,०२५।००६द्@०१२_००८७ विवेश रम्यकं वर्षं सङ्कीर्णं मिथुनैः शुभैः  
०२,०२५।००६द्@०१२_००८८ तं देशम् अथ जित्वा स करे च विनिवेश्य च  
०२,०२५।००६द्@०१२_००८९ अजयच् चापि बीभत्सुर् देशं गुह्यकरक्षितम्  
०२,०२५।००६द्@०१२_००९० तत्र लेभे च राजेन्द्र सौवर्णान् मृगपक्षिणः  
०२,०२५।००६द्@०१२_००९१ अगृह्णद् यज्ञभूत्यर्थं रमणीयान् मनोरमान्  
०२,०२५।००६द्@०१२_००९२ अन्यानि लब्ध्वा रत्नानि पाण्डवो ऽथ महाबलः  
०२,०२५।००६द्@०१२_००९३ गन्धर्वरक्षितं देशम् अजयत् सगणं तदा  
०२,०२५।००६द्@०१२_००९४ तत्र रत्नानि दिव्यानि लब्ध्वा राजन्न् अथार्जुनः  
०२,०२५।००६द्@०१२_००९५ श्वेतपर्वतम् आसाद्य जित्वा पर्वतवासिनः  
०२,०२५।००६द्@०१२_००९६ स श्वेतं पर्वतं राजन् समतिक्रम्य पाण्डवः  
०२,०२५।००६द्@०१२_००९७ वर्षं हिरण्यकं नाम विवेशाथ महीपते  
०२,०२५।००६द्@०१२_००९८ स तु देशेषु रम्येषु गन्तुं तत्रोपचक्रमे  
०२,०२५।००६द्@०१२_००९९ मध्ये प्रासादवृन्देषु नक्षत्राणां शशी यथा  
०२,०२५।००६द्@०१२_०१०० महापथेषु राजेन्द्र सर्वतो यान्तम् अर्जुनम्  
०२,०२५।००६द्@०१२_०१०१ प्रासादवरशृङ्गस्थाः परया वीर्यशोभया  
०२,०२५।००६द्@०१२_०१०२ ददृशुस् ताः स्त्रियः सर्वाः पार्थम् आत्मयशस्करम्  
०२,०२५।००६द्@०१२_०१०३ तं कलापधरं शूरं सरथं सानुगं प्रभुम्  
०२,०२५।००६द्@०१२_०१०४ सवर्मं सकिरीटं वै सन्नद्धं सपरिच्छदम्  
०२,०२५।००६द्@०१२_०१०५ सुकुमारं महासत्त्वं तेजोराशिम् अनुत्तमम्  
०२,०२५।००६द्@०१२_०१०६ शक्रोपमम् अमित्रघ्नं परवारणवारणम्  
०२,०२५।००६द्@०१२_०१०७ पश्यन्तः स्त्रीगणास् तत्र शक्तिपाणिं स्म मेनिरे  
०२,०२५।००६द्@०१२_०१०८ अयं स पुरुषव्याघ्रो रणे ऽद्भुतपराक्रमः  
०२,०२५।००६द्@०१२_०१०९ अस्य बाहुबलं प्राप्य न भवन्त्य् असुहृद्गणाः  
०२,०२५।००६द्@०१२_०११० इति वाचो ब्रुवन्त्यस् ताः स्त्रियः प्रेम्णा धनञ्जयम्  
०२,०२५।००६द्@०१२_०१११ तुष्टुवुः पुष्पवृष्टिं च ससृजुस् तस्य मूर्धनि  
०२,०२५।००६द्@०१२_०११२ दृष्ट्वा ते तु मुदा युक्ताः कौतूहलसमन्विताः  
०२,०२५।००६द्@०१२_०११३ रत्नैर् विभूषणैश् चैव अभ्यवर्षन्त पाण्डवम्  
०२,०२५।००६द्@०१२_०११४ अथ जित्वा समस्तांस् तान् करे च विनिवेश्य च  
०२,०२५।००६द्@०१२_०११५ मणिहेमप्रवालानि वस्त्राण्य् आभरणानि च  
०२,०२५।००६द्@०१२_०११६ वैशम्पायनः  
०२,०२५।००६द्@०१२_०११६ एतानि लब्ध्वा पार्थो ऽपि शृङ्गवन्तं गिरिं ययौ  
०२,०२५।००६द्@०१२_०११७ शृङ्गवन्तं च कौन्तेयः समतिक्रम्य फल्गुनः  
०२,०२५।००७अ उत्तरं हरिवर्षं तु समासाद्य स पाण्डवः  
०२,०२५।००७ब्*०२८२_०१ विद्याधरगणांश् चैव यक्षेन्द्रांश् च विनिर्जयन्  
०२,०२५।००७ब्*०२८२_०२ तत्र लेभे महात्मा वै वासो दिव्यम् अनुत्तमम्  
०२,०२५।००७ब्*०२८२_०३ किन्नरद्रुमपत्रांश् च तत्र कृष्णाजिनान् बहून्  
०२,०२५।००७ब्*०२८२_०४ याज्ञीयांस् तांस् तदा दिव्यांस् तत्र लेभे धनञ्जयः  
०२,०२५।००७च् इयेष जेतुं तं देशं पाकशासननन्दनः  
०२,०२५।००८अ तत एनं महाकाया महावीर्या महाबलाः  
०२,०२५।००८च् द्वारपालाः समासाद्य हृष्टा वचनम् अब्रुवन्  
०२,०२५।००९अ पार्थ नेदं त्वया शक्यं पुरं जेतुं कथं चन  
०२,०२५।००९च् उपावर्तस्व कल्याण पर्याप्तम् इदम् अच्युत  
०२,०२५।०१०अ इदं पुरं यः प्रविशेद् ध्रुवं स न भवेन् नरः  
०२,०२५।०१०च् प्रीयामहे त्वया वीर पर्याप्तो विजयस् तव  
०२,०२५।०११अ न चापि किं चिज् जेतव्यम् अर्जुनात्र प्रदृश्यते  
०२,०२५।०११च् उत्तराः कुरवो ह्य् एते नात्र युद्धं प्रवर्तते  
०२,०२५।०१२अ प्रविष्टश् चापि कौन्तेय नेह द्रक्ष्यसि किं चन  
०२,०२५।०१२च् न हि मानुषदेहेन शक्यम् अत्राभिवीक्षितुम्  
०२,०२५।०१३अ अथेह पुरुषव्याघ्र किं चिद् अन्यच् चिकीर्षसि  
०२,०२५।०१३च् तद् ब्रवीहि करिष्यामो वचनात् तव भारत  
०२,०२५।०१४अ ततस् तान् अब्रवीद् राजन्न् अर्जुनः पाकशासनिः  
०२,०२५।०१४च् पार्थिवत्वं चिकीर्षामि धर्मराजस्य धीमतः  
०२,०२५।०१४द्*०२८३_०१ कृष्णस्य शासनाच् चैव पार्थिवत्वं चिकीर्षति  
०२,०२५।०१५अ न प्रवेक्ष्यामि वो देशं बाध्यत्वं यदि मानुषैः  
०२,०२५।०१५च् युधिष्ठिराय यत् किं चित् करवन् नः प्रदीयताम्  
०२,०२५।०१५द्*०२८४_०१ नो चेत् कृष्णेन सहितो योधयिष्यामि पालकाः  
०२,०२५।०१६अ ततो दिव्यानि वस्त्राणि दिव्यान्य् आभरणानि च  
०२,०२५।०१६च् मोकाजिनानि दिव्यानि तस्मै ते प्रददुः करम्  
०२,०२५।०१७अ एवं स पुरुषव्याघ्रो विजिग्ये दिशम् उत्तराम्  
०२,०२५।०१७ब्*०२८५_०१ सुदर्शनद्वीपम् इदं कार्त्स्न्येन भरतर्षभः  
०२,०२५।०१७च् सङ्ग्रामान् सुबहून् कृत्वा क्षत्रियैर् दस्युभिस् तथा  
०२,०२५।०१८अ स विनिर्जित्य राज्ञस् तान् करे च विनिवेश्य ह  
०२,०२५।०१८च् धनान्य् आदाय सर्वेभ्यो रत्नानि विविधानि च  
०२,०२५।०१९अ हयांस् तित्तिरिकल्माषाञ् शुकपत्रनिभान् अपि  
०२,०२५।०१९च् मयूरसदृशांश् चान्यान् सर्वान् अनिलरंहसः  
०२,०२५।०२०अ वृतः सुमहता राजन् बलेन चतुरङ्गिणा  
०२,०२५।०२०च् आजगाम पुनर् वीरः शक्रप्रस्थं पुरोत्तमम्  
०२,०२५।०२०द्*०२८५_०१ धर्मराजाय तत् पार्थो धनं सर्वं सवाहनम्  
०२,०२५।०२०द्*०२८५_०२ न्यवेदयद् अनुज्ञातस् तेन राज्ञा गृहान् ययौ  
०२,०२६।००१ वैशम्पायन उवाच  
०२,०२६।००१अ एतस्मिन्न् एव काले तु भीमसेनो ऽपि वीर्यवान्  
०२,०२६।००१च् धर्मराजम् अनुज्ञाप्य ययौ प्राचीं दिशं प्रति  
०२,०२६।००२अ महता बलचक्रेण परराष्ट्रावमर्दिना  
०२,०२६।००२ब्*०२८६_०१ हस्त्यश्वरथपूर्णेन दंशितेन प्रतापवान्  
०२,०२६।००२च् वृतो भरतशार्दूलो द्विषच्छोकविवर्धनः  
०२,०२६।००३अ स गत्वा राजशार्दूलः पाञ्चालानां पुरं महत्  
०२,०२६।००३च् पाञ्चालान् विविधोपायैः सान्त्वयाम् आस पाण्डवः  
०२,०२६।००३द्*०२८७_०१ किं चित् करं समादाय विदेहानां पुरं ययौ  
०२,०२६।००४अ ततः स गण्डकीं शूरो विदेहांश् च नरर्षभः  
०२,०२६।००४च् विजित्याल्पेन कालेन दशार्णान् अगमत् प्रभुः  
०२,०२६।००५अ तत्र दाशार्णको राजा सुधर्मा लोमहर्षणम्  
०२,०२६।००५च् कृतवान् कर्म भीमेन महद् युद्धं निरायुधम्  
०२,०२६।००६अ भीमसेनस् तु तद् दृष्ट्वा तस्य कर्म परन्तपः  
०२,०२६।००६ब्*०२८८_०१ बलं सर्वम् अवष्टभ्य परिचक्राम मण्डलम्  
०२,०२६।००६ब्*०२८८_०२ पोथयित्वा पुरं सर्वं सुवर्माणं ततो ऽजयत्  
०२,०२६।००६च् अधिसेनापतिं चक्रे सुधर्माणं महाबलम्  
०२,०२६।००७अ ततः प्राचीं दिशं भीमो ययौ भीमपराक्रमः  
०२,०२६।००७च् सैन्येन महता राजन् कम्पयन्न् इव मेदिनीम्  
०२,०२६।००८अ सो ऽश्वमेधेश्वरं राजन् रोचमानं सहानुजम्  
०२,०२६।००८च् जिगाय समरे वीरो बलेन बलिनां वरः  
०२,०२६।००९अ स तं निर्जित्य कौन्तेयो नातितीव्रेण कर्मणा  
०२,०२६।००९च् पूर्वदेशं महावीर्यो विजिग्ये कुरुनन्दनः  
०२,०२६।०१०अ ततो दक्षिणम् आगम्य पुलिन्दनगरं महत्  
०२,०२६।०१०च् सुकुमारं वशे चक्रे सुमित्रं च नराधिपम्  
०२,०२६।०११अ ततस् तु धर्मराजस्य शासनाद् भरतर्षभः  
०२,०२६।०११च् शिशुपालं महावीर्यम् अभ्ययाज् जनमेजय  
०२,०२६।०१२अ चेदिराजो ऽपि तच् छ्रुत्वा पाण्डवस्य चिकीर्षितम्  
०२,०२६।०१२च् उपनिष्क्रम्य नगरात् प्रत्यगृह्णात् परन्तपः  
०२,०२६।०१३अ तौ समेत्य महाराज कुरुचेदिवृषौ तदा  
०२,०२६।०१३च् उभयोर् आत्मकुलयोः कौशल्यं पर्यपृच्छताम्  
०२,०२६।०१४अ ततो निवेद्य तद् राष्ट्रं चेदिराजो विशां पते  
०२,०२६।०१४च् उवाच भीमं प्रहसन् किम् इदं कुरुषे ऽनघ  
०२,०२६।०१५अ तस्य भीमस् तदाचख्यौ धर्मराजचिकीर्षितम्  
०२,०२६।०१५च् स च तत् प्रतिगृह्यैव तथा चक्रे नराधिपः  
०२,०२६।०१६अ ततो भीमस् तत्र राजन्न् उषित्वा त्रिदशाः क्षपाः  
०२,०२६।०१६च् सत्कृतः शिशुपालेन ययौ सबलवाहनः  
०२,०२७।००१ वैशम्पायन उवाच  
०२,०२७।००१अ ततः कुमारविषये श्रेणिमन्तम् अथाजयत्  
०२,०२७।००१च् कोसलाधिपतिं चैव बृहद्बलम् अरिन्दमः  
०२,०२७।००२अ अयोध्यायां तु धर्मज्ञं दीर्घप्रज्ञं महाबलम्  
०२,०२७।००२च् अजयत् पाण्डवश्रेष्ठो नातितीव्रेण कर्मणा  
०२,०२७।००३अ ततो गोपालकच्छं च सोत्तमान् अपि चोत्तरान्  
०२,०२७।००३च् मल्लानाम् अधिपं चैव पार्थिवं व्यजयत् प्रभुः  
०२,०२७।००४अ ततो हिमवतः पार्श्वे समभ्येत्य जरद्गवम्  
०२,०२७।००४च् सर्वम् अल्पेन कालेन देशं चक्रे वशे बली  
०२,०२७।००५अ एवं बहुविधान् देशान् विजित्य पुरुषर्षभः  
०२,०२७।००५च् उन्नाटम् अभितो जिग्ये कुक्षिमन्तं च पर्वतम्  
०२,०२७।००५ए पाण्डवः सुमहावीर्यो बलेन बलिनां वरः  
०२,०२७।००६अ स काशिराजं समरे सुबन्धुम् अनिवर्तिनम्  
०२,०२७।००६च् वशे चक्रे महाबाहुर् भीमो भीमपराक्रमः  
०२,०२७।००७अ ततः सुपार्श्वम् अभितस् तथा राजपतिं क्रथम्  
०२,०२७।००७च् युध्यमानं बलात् सङ्ख्ये विजिग्ये पाण्डवर्षभः  
०२,०२७।००८अ ततो मत्स्यान् महातेजा मलयांश् च महाबलान्  
०२,०२७।००८च् अनवद्यान् गयांश् चैव पशुभूमिं च सर्वशः  
०२,०२७।००९अ निवृत्य च महाबाहुर् मदर्वीकं महीधरम्  
०२,०२७।००९च् सोपदेशं विनिर्जित्य प्रययाव् उत्तरामुखः  
०२,०२७।००९ए वत्सभूमिं च कौन्तेयो विजिग्ये बलवान् बलात्  
०२,०२७।०१०अ भर्गाणाम् अधिपं चैव निषादाधिपतिं तथा  
०२,०२७।०१०च् विजिग्ये भूमिपालांश् च मणिमत्प्रमुखान् बहून्  
०२,०२७।०११अ ततो दक्षिणमल्लांश् च भोगवन्तं च पाण्डवः  
०२,०२७।०११च् तरसैवाजयद् भीमो नातितीव्रेण कर्मणा  
०२,०२७।०१२अ शर्मकान् वर्मकांश् चैव सान्त्वेनैवाजयत् प्रभुः  
०२,०२७।०१२च् वैदेहकं च राजानं जनकं जगतीपतिम्  
०२,०२७।०१२ए विजिग्ये पुरुषव्याघ्रो नातितीव्रेण कर्मणा  
०२,०२७।०१२फ़्*०२८९_०१ शकांश् च बर्बरांश् चैव अजयच् छद्मपूर्वकम्  
०२,०२७।०१३अ वैदेहस्थस् तु कौन्तेय इन्द्रपर्वतम् अन्तिकात्  
०२,०२७।०१३च् किरातानाम् अधिपतीन् व्यजयत् सप्त पाण्डवः  
०२,०२७।०१४अ ततः सुह्मान् प्राच्यसुह्मान् समक्षांश् चैव वीर्यवान्  
०२,०२७।०१४च् विजित्य युधि कौन्तेयो मागधान् उपयाद् बली  
०२,०२७।०१५अ दण्डं च दण्डधारं च विजित्य पृथिवीपतीन्  
०२,०२७।०१५च् तैर् एव सहितः सर्वैर् गिरिव्रजम् उपाद्रवत्  
०२,०२७।०१६अ जारासन्धिं सान्त्वयित्वा करे च विनिवेश्य ह  
०२,०२७।०१६च् तैर् एव सहितो राजन् कर्णम् अभ्यद्रवद् बली  
०२,०२७।०१७अ स कम्पयन्न् इव महीं बलेन चतुरङ्गिणा  
०२,०२७।०१७च् युयुधे पाण्डवश्रेष्ठः कर्णेनामित्रघातिना  
०२,०२७।०१७द्*०२९०_०१ तैर् एव सहितः सर्वैः कर्णं चाप्य् अजयत् प्रभुः  
०२,०२७।०१७द्*०२९१_०१ शिशुपालेन सहितस् तं विनिर्जित्य पाण्डवः  
०२,०२७।०१८अ स कर्णं युधि निर्जित्य वशे कृत्वा च भारत  
०२,०२७।०१८च् ततो विजिग्ये बलवान् राज्ञः पर्वतवासिनः  
०२,०२७।०१९अ अथ मोदागिरिं चैव राजानं बलवत्तरम्  
०२,०२७।०१९च् पाण्डवो बाहुवीर्येण निजघान महामृधे  
०२,०२७।०२०अ ततः पौण्ड्राधिपं वीरं वासुदेवं महाबलम्  
०२,०२७।०२०ब्*०२९२_०१ इदानीं वृष्णिवीर्येण न योत्स्यामीति पौण्ड्रकः  
०२,०२७।०२०ब्*०२९२_०२ कृष्णस्य भुजसन्त्रासात् करम् आशु ददौ नृपः  
०२,०२७।०२०च् कौशिकीकच्छनिलयं राजानं च महौजसम्  
०२,०२७।०२१अ उभौ बलवृतौ वीराव् उभौ तीव्रपराक्रमौ  
०२,०२७।०२१च् निर्जित्याजौ महाराज वङ्गराजम् उपाद्रवत्  
०२,०२७।०२२अ समुद्रसेनं निर्जित्य चन्द्रसेनं च पार्थिवम्  
०२,०२७।०२२च् ताम्रलिप्तं च राजानं काचं वङ्गाधिपं तथा  
०२,०२७।०२२द्*०२९३_०१ अङ्गानाम् अधिपं चैव कालिङ्गानाम् अथेश्वरम्  
०२,०२७।०२३अ सुह्मानाम् अधिपं चैव ये च सागरवासिनः  
०२,०२७।०२३च् सर्वान् म्लेच्छगणांश् चैव विजिग्ये भरतर्षभः  
०२,०२७।०२३द्*०२९४_०१ किरातान् पुरुषादांश् च कर्णप्रवरणान् अपि  
०२,०२७।०२३द्*०२९४_०२ ये च काकमुखा नाम नरराक्षसयोनयः  
०२,०२७।०२३द्*०२९४_०३ किरातांस् तृणमूलांश् च किरातान् ओष्ठकर्णिकान्  
०२,०२७।०२४अ एवं बहुविधान् देशान् विजित्य पवनात्मजः  
०२,०२७।०२४च् वसु तेभ्य उपादाय लौहित्यम् अगमद् बली  
०२,०२७।०२५अ स सर्वान् म्लेच्छनृपतीन् सागरद्वीपवासिनः  
०२,०२७।०२५च् करम् आहारयाम् आस रत्नानि विविधानि च  
०२,०२७।०२६अ चन्दनागुरुवस्त्राणि मणिमुक्तम् अनुत्तमम्  
०२,०२७।०२६च् काञ्चनं रजतं वज्रं विद्रुमं च महाधनम्  
०२,०२७।०२७अ स कोटिशतसङ्ख्येन धनेन महता तदा  
०२,०२७।०२७च् अभ्यवर्षद् अमेयात्मा धनवर्षेण पाण्डवम्  
०२,०२७।०२८अ इन्द्रप्रस्थम् अथागम्य भीमो भीमपराक्रमः  
०२,०२७।०२८च् निवेदयाम् आस तदा धर्मराजाय तद् धनम्  
०२,०२८।००१ वैशम्पायन उवाच  
०२,०२८।००१अ तथैव सहदेवो ऽपि धर्मराजेन पूजितः  
०२,०२८।००१च् महत्या सेनया सार्धं प्रययौ दक्षिणां दिशम्  
०२,०२८।००२अ स शूरसेनान् कार्त्स्न्येन पूर्वम् एवाजयत् प्रभुः  
०२,०२८।००२च् मत्स्यराजं च कौरव्यो वशे चक्रे बलाद् बली  
०२,०२८।००३अ अधिराजाधिपं चैव दन्तवक्रं महाहवे  
०२,०२८।००३च् जिगाय करदं चैव स्वराज्ये सन्न्यवेशयत्  
०२,०२८।००४अ सुकुमारं वशे चक्रे सुमित्रं च नराधिपम्  
०२,०२८।००४च् तथैवापरमत्स्यांश् च व्यजयत् स पटच्चरान्  
०२,०२८।००४च्*०२९५_०१ श्रेणिम् अन्तम् अथो जित्वा गोशृङ्गे ऽथ पटच्चरान्  
०२,०२८।००५अ निषादभूमिं गोशृङ्गं पर्वतप्रवरं तथा  
०२,०२८।००५च् तरसा व्यजयद् धीमाञ् श्रेणिमन्तं च पार्थिवम्  
०२,०२८।००६अ नवराष्ट्रं विनिर्जित्य कुन्तिभोजम् उपाद्रवत्  
०२,०२८।००६च् प्रीतिपूर्वं च तस्यासौ प्रतिजग्राह शासनम्  
०२,०२८।००७अ ततश् चर्मण्वतीकूले जम्भकस्यात्मजं नृपम्  
०२,०२८।००७च् ददर्श वासुदेवेन शेषितं पूर्ववैरिणा  
०२,०२८।००८अ चक्रे तत्र स सङ्ग्रामं सह भोजेन भारत  
०२,०२८।००८च् स तम् आजौ विनिर्जित्य दक्षिणाभिमुखो ययौ  
०२,०२८।००८द्*०२९६_०१ भगदत्तं महाबाहुः क्षत्रियं नरकात्मजम्  
०२,०२८।००८द्*०२९६_०२ अर्जुनाय करं दत्तं श्रुत्वा तत्र न्यवर्तत  
०२,०२८।००८द्*०२९७_०१ सेकान् अपरसेकांश् च व्यजयत् सुमहाबलः  
०२,०२८।००९अ करांस् तेभ्य उपादाय रत्नानि विविधानि च  
०२,०२८।००९च् ततस् तैर् एव सहितो नर्मदाम् अभितो ययौ  
०२,०२८।०१०अ विन्दानुविन्दाव् आवन्त्यौ सैन्येन महता वृतौ  
०२,०२८।०१०च् जिगाय समरे वीराव् आश्विनेयः प्रतापवान्  
०२,०२८।०१०द्@०१३_०००१ ततो रत्नान्य् उपादाय पुरं भोजकटं ययौ  
०२,०२८।०१०द्@०१३_०००२ तत्र युद्धम् अभूद् राजन् दिवसद्वयम् अच्युत  
०२,०२८।०१०द्@०१३_०००३ स विजित्य दुराधर्षं भीष्मकं माद्रिनन्दनः  
०२,०२८।०१०द्@०१३_०००४ कोशलाधिपतिं चैव तथा वेणातटाधिपम्  
०२,०२८।०१०द्@०१३_०००५ कान्तारकांश् च समरे तथा प्राकोटकान् नृपान्  
०२,०२८।०१०द्@०१३_०००६ नाटकेयांश् च समरे तथा हेरम्बकान् युधि  
०२,०२८।०१०द्@०१३_०००७ मारुधं च विनिर्जित्य रम्यग्रामम् अथो बलात्  
०२,०२८।०१०द्@०१३_०००८ नाचीनान् अर्बुकांश् चैव राजानश् च सहस्रशः  
०२,०२८।०१०द्@०१३_०००९ तांस् तान् आटविकान् सर्वान् अजयत् पाण्डुनन्दनः  
०२,०२८।०१०द्@०१३_००१० वाताधिपं च नृपतिं वशे चक्रे महाबलः  
०२,०२८।०१०द्@०१३_००११ पुलिन्दांश् च रणे जित्वा ययौ दक्षिणतः पुनः  
०२,०२८।०१०द्@०१३_००१२ युयुधे पाण्ड्यराजेन दिवसं नकुलानुजः  
०२,०२८।०१०द्@०१३_००१३ तं जित्वा स महाबाहुः प्रययौ दक्षिणापथम्  
०२,०२८।०१०द्@०१३_००१४ गुहाम् आसादयाम् आस किष्किन्धां लोकविश्रुताम्  
०२,०२८।०१०द्@०१३_००१५ तत्र वानरराजाभ्यां मैन्देन द्विविदेन च  
०२,०२८।०१०द्@०१३_००१६ युयुधे दिवसान् सप्त न च तौ विकृतिं गतौ  
०२,०२८।०१०द्@०१३_००१७ ततस् तुष्टौ महात्मानौ सहदेवाय वानरौ  
०२,०२८।०१०द्@०१३_००१८ ऊचतुश् चैव संहृष्टौ प्रीतिपूर्वम् इदं वचः  
०२,०२८।०१०द्@०१३_००१९ गच्छ पाण्डवशार्दूल रत्नान्य् आदाय सर्वशः  
०२,०२८।०१०द्@०१३_००२० अविघ्नम् अस्तु कार्याय धर्मराजाय धीमते  
०२,०२८।०११अ ततो रत्नान्य् उपादाय पुरीं माहिष्मतीं ययौ  
०२,०२८।०११च् तत्र नीलेन राज्ञा स चक्रे युद्धं नरर्षभः  
०२,०२८।०१२अ पाण्डवः परवीरघ्नः सहदेवः प्रतापवान्  
०२,०२८।०१२च् ततो ऽस्य सुमहद् युद्धम् आसीद् भीरुभयङ्करम्  
०२,०२८।०१३अ सैन्यक्षयकरं चैव प्राणानां संशयाय च  
०२,०२८।०१३च् चक्रे तस्य हि साहाय्यं भगवान् हव्यवाहनः  
०२,०२८।०१३द्*०२९८_०१ चक्रे भारतशार्दूल बहुरूपत्वम् आस्थितः  
०२,०२८।०१४अ ततो हया रथा नागाः पुरुषाः कवचानि च  
०२,०२८।०१४च् प्रदीप्तानि व्यदृश्यन्त सहदेवबले तदा  
०२,०२८।०१५अ ततः सुसम्भ्रान्तमना बभूव कुरुनन्दनः  
०२,०२८।०१५च् नोत्तरं प्रतिवक्तुं च शक्तो ऽभूज् जनमेजय  
०२,०२८।०१६ जनमेजय उवाच  
०२,०२८।०१६अ किमर्थं भगवान् अग्निः प्रत्यमित्रो ऽभवद् युधि  
०२,०२८।०१६च् सहदेवस्य यज्ञार्थं घटमानस्य वै द्विज  
०२,०२८।०१७ वैशम्पायन उवाच  
०२,०२८।०१७अ तत्र माहिष्मतीवासी भगवान् हव्यवाहनः  
०२,०२८।०१७च् श्रूयते निगृहीतो वै पुरस्तात् पारदारिकः  
०२,०२८।०१७द्*०२९९_०१ नीलस्य राज्ञो दुहिता बभूवातीव शोभना  
०२,०२८।०१७द्*०२९९_०२ साग्निहोत्रम् उपातिष्ठद् बोधनाय पितुः सदा  
०२,०२८।०१७द्*०२९९_०३ व्यजनैर् धूयमानो ऽपि तावत् प्रज्वलते न सः  
०२,०२८।०१७द्*०२९९_०४ यावच् चारुपुटौष्ठेन वायुना न विधूयते  
०२,०२८।०१७द्*०२९९_०५ ततः स भगवान् अग्निश् चकमे तां सुदर्शनाम्  
०२,०२८।०१८अ नीलस्य राज्ञः पूर्वेषाम् उपनीतश् च सो ऽभवत्  
०२,०२८।०१८च् तदा ब्राह्मणरूपेण चरमाणो यदृच्छया  
०२,०२८।०१८द्*०३००_०१ चकमे तां वरारोहां कन्याम् उत्पललोचनाम्  
०२,०२८।०१९अ तं तु राजा यथाशास्त्रम् अन्वशाद् धार्मिकस् तदा  
०२,०२८।०१९च् प्रजज्वाल ततः कोपाद् भगवान् हव्यवाहनः  
०२,०२८।०२०अ तं दृष्ट्वा विस्मितो राजा जगाम शिरसा कविम्  
०२,०२८।०२०ब्*०३०१_०१ ततः कालेन तां कन्यां तथैव हि तदा नृपः  
०२,०२८।०२०ब्*०३०१_०२ प्रददौ विप्ररूपाय वह्नये शिरसा नतः  
०२,०२८।०२०ब्*०३०१_०३ प्रतिगृह्य च तां सुभ्रूं नीलराज्ञः सुतां तदा  
०२,०२८।०२०च् चक्रे प्रसादं च तदा तस्य राज्ञो विभावसुः  
०२,०२८।०२१अ वरेण छन्दयाम् आस तं नृपं स्विष्टकृत्तमः  
०२,०२८।०२१च् अभयं च स जग्राह स्वसैन्ये वै महीपतिः  
०२,०२८।०२२अ ततः प्रभृति ये के चिद् अज्ञानात् तां पुरीं नृपाः  
०२,०२८।०२२च् जिगीषन्ति बलाद् राजंस् ते दह्यन्तीह वह्निना  
०२,०२८।०२३अ तस्यां पुर्यां तदा चैव माहिष्मत्यां कुरूद्वह  
०२,०२८।०२३च् बभूवुर् अनभिग्राह्या योषितश् छन्दतः किल  
०२,०२८।०२४अ एवम् अग्निर् वरं प्रादात् स्त्रीणाम् अप्रतिवारणे  
०२,०२८।०२४च् स्वैरिण्यस् तत्र नार्यो हि यथेष्टं प्रचरन्त्य् उत  
०२,०२८।०२५अ वर्जयन्ति च राजानस् तद् राष्ट्रं पुरुषोत्तम  
०२,०२८।०२५च् भयाद् अग्नेर् महाराज तदा प्रभृति सर्वदा  
०२,०२८।०२६अ सहदेवस् तु धर्मात्मा सैन्यं दृष्ट्वा भयार्दितम्  
०२,०२८।०२६च् परीतम् अग्निना राजन्न् आकम्पत यथा गिरिः  
०२,०२८।०२७अ उपस्पृश्य शुचिर् भूत्वा सो ऽब्रवीत् पावकं ततः  
०२,०२८।०२७च् त्वदर्थो ऽयं समारम्भः कृष्णवर्त्मन् नमो ऽस्तु ते  
०२,०२८।०२८अ मुखं त्वम् असि देवानां यज्ञस् त्वम् असि पावक  
०२,०२८।०२८च् पावनात् पावकश् चासि वहनाद् धव्यवाहनः  
०२,०२८।०२९अ वेदास् त्वदर्थं जाताश् च जातवेदास् ततो ह्य् असि  
०२,०२८।०२९ब्*०३०२_०१ चित्रभानुः सुरेशश् च अनलस् त्वं विभावसुः  
०२,०२८।०२९ब्*०३०२_०२ अग्निर् दुःस्पर्शनश् चासि हुताशो ज्वलनः शिखी  
०२,०२८।०२९ब्*०३०२_०३ वैश्वानरस् त्वं पिङ्गेश भूरितेजाः प्लवङ्गमः  
०२,०२८।०२९ब्*०३०२_०४ कुमारसूनुर् भगवान् रुक्मगर्भो हिरण्यकृत्  
०२,०२८।०२९ब्@०१४_०००१ चित्रभानुः सुरेशश् च अनलस् त्वं विभावसो  
०२,०२८।०२९ब्@०१४_०००२ स्वर्गद्वारस्पृशश् चासि हुताशो ज्वलनः शिखी  
०२,०२८।०२९ब्@०१४_०००३ वैश्वानरस् त्वं पिङ्गेशः प्लवङ्गो भूरितेजसः  
०२,०२८।०२९ब्@०१४_०००४ कुमारसूस् त्वं भगवान् रुद्रधर्मो हिरण्यकृत्  
०२,०२८।०२९ब्@०१४_०००५ अग्निर् ददातु मे तेजो वायुः प्राणं ददातु मे  
०२,०२८।०२९ब्@०१४_०००६ पृथिवी बलम् आदध्याच् छिवं चापो दिशन्तु मे  
०२,०२८।०२९ब्@०१४_०००७ अपां गर्भ महासत्त्व जातवेदः सुरेश्वर  
०२,०२८।०२९ब्@०१४_०००८ देवानां मुखम् अग्ने त्वं सत्येन विपुनीहि माम्  
०२,०२८।०२९ब्@०१४_०००९ ऋषिभिर् ब्राह्मणैश् चैव दैवतैर् असुरैर् अपि  
०२,०२८।०२९ब्@०१४_००१० नित्यं सुहुत यज्ञेषु सत्येन विपुनीहि माम्  
०२,०२८।०२९ब्@०१४_००११ धूमकेतुः शिखी च त्वं पापहानिलसम्भवः  
०२,०२८।०२९ब्@०१४_००१२ सर्वप्राणिषु नित्यस्थः सत्येन विपुनीहि माम्  
०२,०२८।०२९ब्@०१४_००१३ एवं स्तुतो ऽसि भगवन् प्रीतेन शुचिना मया  
०२,०२८।०२९ब्@०१४_००१४ वैशम्पायन उवाच  
०२,०२८।०२९ब्@०१४_००१४ तुष्टिं पुष्टिं स्मृतिं चैव प्रीतिं चाग्ने प्रयच्छ मे  
०२,०२८।०२९ब्@०१४_००१५ इत्य् एवं मन्त्रम् आग्नेयं पठन् यो जुहुयाद् विभुम्  
०२,०२८।०२९ब्@०१४_००१६ ऋद्धिमान् सततं दान्तः सर्वपापैः प्रमुच्यते  
०२,०२८।०२९च् यज्ञविघ्नम् इमं कर्तुं नार्हस् त्वं हव्यवाहन  
०२,०२८।०३०अ एवम् उक्त्वा तु माद्रेयः कुशैर् आस्तीर्य मेदिनीम्  
०२,०२८।०३०च् विधिवत् पुरुषव्याघ्रः पावकं प्रत्युपाविशत्  
०२,०२८।०३१अ प्रमुखे सर्वसैन्यस्य भीतोद्विग्नस्य भारत  
०२,०२८।०३१च् न चैनम् अत्यगाद् वह्निर् वेलाम् इव महोदधिः  
०२,०२८।०३२अ तम् अभ्येत्य शनैर् वह्निर् उवाच कुरुनन्दनम्  
०२,०२८।०३२च् सहदेवं नृणां देवं सान्त्वपूर्वम् इदं वचः  
०२,०२८।०३३अ उत्तिष्ठोत्तिष्ठ कौरव्य जिज्ञासेयं कृता मया  
०२,०२८।०३३ब्*०३०३_०१ देवदेवस्य कृष्णस्य विष्णोर् अमिततेजसः  
०२,०२८।०३३ब्*०३०३_०२ भुजम् आश्रित्य यज्ञं तं चिकीर्षुं पाण्डुनन्दनम्  
०२,०२८।०३३ब्*०३०३_०३ जानामि सहदेवाद्य कृतार्थो याहि साम्प्रतम्  
०२,०२८।०३३च् वेद्मि सर्वम् अभिप्रायं तव धर्मसुतस्य च  
०२,०२८।०३४अ मया तु रक्षितव्येयं पुरी भरतसत्तम  
०२,०२८।०३४च् यावद् राज्ञो ऽस्य नीलस्य कुलवंशधरा इति  
०२,०२८।०३४ए ईप्सितं तु करिष्यामि मनसस् तव पाण्डव  
०२,०२८।०३५अ तत उत्थाय हृष्टात्मा प्राञ्जलिः शिरसानतः  
०२,०२८।०३५च् पूजयाम् आस माद्रेयः पावकं पुरुषर्षभः  
०२,०२८।०३६अ पावके विनिवृत्ते तु नीलो राजाभ्ययात् तदा  
०२,०२८।०३६ब्*०३०४_०१ पावकस्याज्ञया चैनम् अर्चयाम् आस पार्थिवः  
०२,०२८।०३६च् सत्कारेण नरव्याघ्रं सहदेवं युधां पतिम्  
०२,०२८।०३७अ प्रतिगृह्य च तां पूजां करे च विनिवेश्य तम्  
०२,०२८।०३७च् माद्रीसुतस् ततः प्रायाद् विजयी दक्षिणां दिशम्  
०२,०२८।०३८अ त्रैपुरं स वशे कृत्वा राजानम् अमितौजसम्  
०२,०२८।०३८च् निजग्राह महाबाहुस् तरसा पोतनेश्वरम्  
०२,०२८।०३९अ आहृतिं कौशिकाचार्यं यत्नेन महता ततः  
०२,०२८।०३९च् वशे चक्रे महाबाहुः सुराष्ट्राधिपतिं तथा  
०२,०२८।०४०अ सुराष्ट्रविषयस्थश् च प्रेषयाम् आस रुक्मिणे  
०२,०२८।०४०च् राज्ञे भोजकटस्थाय महामात्राय धीमते  
०२,०२८।०४१अ भीष्मकाय स धर्मात्मा साक्षाद् इन्द्रसखाय वै  
०२,०२८।०४१च् स चास्य ससुतो राजन् प्रतिजग्राह शासनम्  
०२,०२८।०४२अ प्रीतिपूर्वं महाबाहुर् वासुदेवम् अवेक्ष्य च  
०२,०२८।०४२च् ततः स रत्नान्य् आदाय पुनः प्रायाद् युधां पतिः  
०२,०२८।०४३अ ततः शूर्पारकं चैव गणं चोपकृताह्वयम्  
०२,०२८।०४३च् वशे चक्रे महातेजा दण्डकांश् च महाबलः  
०२,०२८।०४४अ सागरद्वीपवासांश् च नृपतीन् म्लेच्छयोनिजान्  
०२,०२८।०४४च् निषादान् पुरुषादांश् च कर्णप्रावरणान् अपि  
०२,०२८।०४४द्*०३०५_०१ निषादान् अजयत् तत्र सागरम्लेच्छयोनिजान्  
०२,०२८।०४५अ ये च कालमुखा नाम नरा राक्षसयोनयः  
०२,०२८।०४५ब्*०३०६_०१ ये चैकपादा मनुजा वृक्षकोटरशायिनः  
०२,०२८।०४५च् कृत्स्नं कोल्लगिरिं चैव मुरचीपत्तनं तथा  
०२,०२८।०४६अ द्वीपं ताम्राह्वयं चैव पर्वतं रामकं तथा  
०२,०२८।०४६च् तिमिङ्गिलं च नृपतिं वशे चक्रे महामतिः  
०२,०२८।०४७अ एकपादांश् च पुरुषान् केवलान् वनवासिनः  
०२,०२८।०४७च् नगरीं सञ्जयन्तीं च पिच्छण्डं करहाटकम्  
०२,०२८।०४७ए दूतैर् एव वशे चक्रे करं चैनान् अदापयत्  
०२,०२८।०४७फ़्*०३०७_०१ भृगुकच्छं गतो धीमान् दण्डेनामित्रकर्शनः  
०२,०२८।०४७फ़्*०३०७_०२ बर्बरान् पारशान् अन्यान् द्वीपवासान् वशे वशी  
०२,०२८।०४७फ़्*०३०७_०३ तूलकान् दरदांश् चान्यान् सिन्धुरान् वनवासिनः  
०२,०२८।०४७फ़्*०३०७_०४ अश्मकान् मूलकांश् चैव विदर्भांश् च महाबलान्  
०२,०२८।०४७फ़्*०३०७_०५ दूतैर् एव वशे चक्रे करे च विनिवेश्य सः  
०२,०२८।०४७फ़्*०३०८_०१ ततः कुसृतिवीतज्ञान् दक्षिणापथवासिनः  
०२,०२८।०४७फ़्*०३०८_०२ अजयत् संयुगे तत्र धर्ममार्गेण पाण्डवः  
०२,०२८।०४८अ पाण्ड्यांश् च द्रविडांश् चैव सहितांश् चोड्रकेरलैः  
०२,०२८।०४८ब्*०३०९_०१ सिंहलद्वीपकान् अन्यान् दूतैश् चक्रे वशे बलात्  
०२,०२८।०४८ब्*०३०९_०२ घटोत्कचं महाबाहुं राक्षसं घोरदर्शनम्  
०२,०२८।०४८ब्*०३०९_०३ आगम्यताम् इति प्राह धर्मराजस्य शासनात्  
०२,०२८।०४८ब्*०३०९_०४ सर्वस्वं करम् आदाय तैर् एव सहितो नृपः  
०२,०२८।०४८ब्*०३०९_०५ उत्तरं तीरम् आसाद्य सागरस्योर्मिमालिनः  
०२,०२८।०४८ब्*०३१०_०१ स राक्षसपरीवारस् तं प्रणम्याशु संस्थितः  
०२,०२८।०४८च् अन्ध्रांस् तलवनांश् चैव कलिङ्गान् ओष्ट्रकर्णिकान्  
०२,०२८।०४९अ अन्ताखीं चैव रोमां च यवनानां पुरं तथा  
०२,०२८।०४९च् दूतैर् एव वशे चक्रे करं चैनान् अदापयत्  
०२,०२८।०४९द्*०३११_०१ काननद्वीपकांश् चैव तरसातीत्य चाहवे  
०२,०२८।०४९द्*०३११_०२ ताम्रपर्णीं ततो गत्वा कन्यातीर्थम् अतीत्य च  
०२,०२८।०४९द्*०३११_०३ दक्षिणां च दिशं सर्वां विजित्य कुरुनन्दन  
०२,०२८।०४९द्*०३११_०४ सहदेवस् ततो राजन् मन्त्रिभिः सह तत्र वै  
०२,०२८।०४९द्*०३११_०५ सम्प्रधार्य महाबाहुः सचिवैर् बुद्धिमत्तरैः  
०२,०२८।०४९द्*०३११_०६ चिन्तयाम् आस कौरव्यो भ्रातृपुत्रं घटोत्कचम्  
०२,०२८।०४९द्*०३११_०७ ततश् चिन्तितमात्रस् तु राक्षसः प्रत्यदृश्यत  
०२,०२८।०४९द्*०३११_०८ अतिदीर्घो महाबाहुः सर्वाभरणभूषितः  
०२,०२८।०४९द्*०३११_०९ अभिवाद्य ततो राजन् सहदेवं घटोत्कचः  
०२,०२८।०४९द्*०३११_१० प्रह्वः कृताञ्जलिस् तस्थौ किं कार्यम् इति चाब्रवीत्  
०२,०२८।०४९द्*०३११_११ तं मेरुशिखराकारम् आगतं पाण्डुनन्दनः  
०२,०२८।०५०अ भरुकच्छं गतो धीमान् दूतान् माद्रवतीसुतः  
०२,०२८।०५०च् प्रेषयाम् आस राजेन्द्र पौलस्त्याय महात्मने  
०२,०२८।०५०ए विभीषणाय धर्मात्मा प्रीतिपूर्वम् अरिन्दमः  
०२,०२८।०५१अ स चास्य प्रतिजग्राह शासनं प्रीतिपूर्वकम्  
०२,०२८।०५१च् तच् च कालकृतं धीमान् अन्वमन्यत स प्रभुः  
०२,०२८।०५१द्*०३१२_०१ बिभीषणो महात्मन् यद् ईप्सितं करवाण्य् अहम्  
०२,०२८।०५२अ ततः सम्प्रेषयाम् आस रत्नानि विविधानि च  
०२,०२८।०५२च् चन्दनागुरुमुख्यानि दिव्यान्य् आभरणानि च  
०२,०२८।०५३अ वासांसि च महार्हाणि मणींश् चैव महाधनान्  
०२,०२८।०५३ब्*०३१३_०१ प्रीतिमान् अभवद् दृष्ट्वा रत्नौघं तं च पाण्डवः  
०२,०२८।०५३ब्@०१५_०००० जनमेजयः  
०२,०२८।०५३ब्@०१५_०००१ इच्छाम्य् आगमनं श्रोतुं हैडिम्बस्य द्विजोत्तम  
०२,०२८।०५३ब्@०१५_०००२ लङ्कायां च गतिं ब्रह्मन् पौलस्त्यस्य च दर्शनम्  
०२,०२८।०५३ब्@०१५_०००३ कावेरीदर्शनं चैव राजानः सर्व एव तान्  
०२,०२८।०५३ब्@०१५_०००४ आनुपूर्व्याच् च मे शम्स सर्वं ब्राह्मणपुङ्गव  
०२,०२८।०५३ब्@०१५_०००४ वैशम्पायनः  
०२,०२८।०५३ब्@०१५_०००५ शृणु राजन् पुरा वृत्तं सहदेवस्य साहसम्  
०२,०२८।०५३ब्@०१५_०००६ काननद्वीपकांश् चैव तरसा जित्य चाहवे  
०२,०२८।०५३ब्@०१५_०००७ दक्षिणां च दिशं जित्वा चोलस्य विषयं ययौ  
०२,०२८।०५३ब्@०१५_०००८ ददर्श पुण्यतोयां वै कावेरीं सरितां वराम्  
०२,०२८।०५३ब्@०१५_०००९ नानापक्षिगणैर् जुष्टां तापसैर् उपशोभिताम्  
०२,०२८।०५३ब्@०१५_००१० साललोध्रार्जुनैर् बिल्वैर् जम्बूशल्मलिकिंशुकैः  
०२,०२८।०५३ब्@०१५_००११ कदम्बैः सप्तपर्णैश् च काश्मर्यामलकैर् वृताम्  
०२,०२८।०५३ब्@०१५_००१२ न्यग्रोधैश् च महाशाखैः प्लक्षैर् औदुम्बरैर् अपि  
०२,०२८।०५३ब्@०१५_००१३ शमीपलाशवृक्षैश् च अश्वत्थैः खदिरैर् वृताम्  
०२,०२८।०५३ब्@०१५_००१४ बदरीभिश् च सम्पन्नाम् अश्वकर्णैश् च शोभिताम्  
०२,०२८।०५३ब्@०१५_००१५ करञ्जतिन्त्रिणीकैश् च तालव्रातैर् अलङ्कृताम्  
०२,०२८।०५३ब्@०१५_००१६ शिरीषैः कुटजैर् निम्बैर् मधूकैः क्षीरकैर् वृताम्  
०२,०२८।०५३ब्@०१५_००१७ पुन्नागैर् बकुलैः कुन्दैश् चम्पकैः सर्वतो वृताम्  
०२,०२८।०५३ब्@०१५_००१८ प्रियङ्ग्वशोकतिलकैर् अतिमुक्तैश् च शोभिताम्  
०२,०२८।०५३ब्@०१५_००१९ असनैः कर्णिकारैश् च नागवृक्षैर् अलङ्कृताम्  
०२,०२८।०५३ब्@०१५_००२० केतकीभिः कुरबकैर् जातियूथिककुन्दलैः  
०२,०२८।०५३ब्@०१५_००२१ अङ्कोलैः करवीरैश् च पुन्नागैः पाटलैर् वृताम्  
०२,०२८।०५३ब्@०१५_००२२ क्रमुकैर् नालिकेरैश् च पनसाम्रैश् च शोभिताम्  
०२,०२८।०५३ब्@०१५_००२३ चूतैः पुण्ड्रकपत्रैश् च कदल्याढकसंवृताम्  
०२,०२८।०५३ब्@०१५_००२४ नीपैश् च वेतसैः कीर्णां नालकुन्दकुशैर् वृताम्  
०२,०२८।०५३ब्@०१५_००२५ एवं बहुविधैर् वृक्षैर् दिव्यैर् अन्यैश् च शोभिताम्  
०२,०२८।०५३ब्@०१५_००२६ हंसकारण्डवैः कीर्णां कुररैः सारसैः शुकैः  
०२,०२८।०५३ब्@०१५_००२७ चक्रवाकगणैर् जुष्टां प्लवैश् च जलवायसैः  
०२,०२८।०५३ब्@०१५_००२८ समुद्रकाकैः क्रौञ्चैश् च नादितां जलकुक्कुटैः  
०२,०२८।०५३ब्@०१५_००२९ एवं खगैश् च बहुभिः सङ्घुष्टां जलचारिभिः  
०२,०२८।०५३ब्@०१५_००३० आश्रमैर् बहुभिर् युक्तां चैत्यवृक्षैश् च शोभिताम्  
०२,०२८।०५३ब्@०१५_००३१ सेवितां ब्राह्मणैः शुभ्रैर् वेदवेदाङ्गपारगैः  
०२,०२८।०५३ब्@०१५_००३२ क्व चित् तीररुहैर् वृक्षैर् मालाभिर् इव शोभिताम्  
०२,०२८।०५३ब्@०१५_००३३ पुष्पगुल्मलतोपेताम् अङ्गनाम् इव भूषणैः  
०२,०२८।०५३ब्@०१५_००३४ क्व चित् पत्रचितैः पद्मैः क्व चित् सौगन्धिकोत्पलैः  
०२,०२८।०५३ब्@०१५_००३५ कह्लारकुमुदैः फुल्लैः कमलैर् उपशोभिताम्  
०२,०२८।०५३ब्@०१५_००३६ नानापुष्परजोध्वस्तां प्रमदाम् इव भूषिताम्  
०२,०२८।०५३ब्@०१५_००३७ रमणीयां तथा हृद्यां विहृताम् अप्सरोगणैः  
०२,०२८।०५३ब्@०१५_००३८ मृष्टतीर्थाम् अकलुषां प्राणिनां जीवनीं शुभाम्  
०२,०२८।०५३ब्@०१५_००३९ अपारां स्वादुतोयां वै पुलिनद्वीपशोभिताम्  
०२,०२८।०५३ब्@०१५_००४० कावेरीं तादृशीं दृष्ट्वा प्रीतिमान् पाण्डवो ऽब्रवीत्  
०२,०२८।०५३ब्@०१५_००४१ अस्मद्राष्ट्रे यथा गङ्गा कावेरी च तथा इह  
०२,०२८।०५३ब्@०१५_००४२ सहदेवस् तु तां तीर्त्वा नदीम् अनुचरैः सह  
०२,०२८।०५३ब्@०१५_००४३ दक्षिणं तीरम् आसाद्य गमनायोपचक्रमे  
०२,०२८।०५३ब्@०१५_००४४ आगतं पाण्डवं तत्र श्रुत्वा विषयवासिनः  
०२,०२८।०५३ब्@०१५_००४५ दर्शनार्थं ययुस् ते तु कौतूहलसमन्विताः  
०२,०२८।०५३ब्@०१५_००४६ द्रमिऌआः पुरुषा राजन् स्त्रियश् च प्रियदर्शनाः  
०२,०२८।०५३ब्@०१५_००४७ गत्वा पाण्डुसुतं तत्र ददृशुस् ते मुदान्विताः  
०२,०२८।०५३ब्@०१५_००४८ सुकुमारं विशालाक्षं व्रजन्तं त्रिदशोपमम्  
०२,०२८।०५३ब्@०१५_००४९ दर्शनीयतमं लोके नेत्रैर् अनिमिषैर् इव  
०२,०२८।०५३ब्@०१५_००५० आश्चर्यभूतं ददृशुर् द्रमिऌआस् ते समाहिताः  
०२,०२८।०५३ब्@०१५_००५१ महासेनोपमं दृष्ट्वा पूजां चक्रुश् च तस्य वै  
०२,०२८।०५३ब्@०१५_००५२ रत्नैश् च विविधैर् इष्टैर् भोगैर् अन्यैश् च सम्मतैः  
०२,०२८।०५३ब्@०१५_००५३ गीतमङ्गलयुक्ताभिः स्तुवन्तो नकुलानुजम्  
०२,०२८।०५३ब्@०१५_००५४ सहदेवस् तु तान् दृष्ट्वा द्रमिलान् आगतांस् तदा  
०२,०२८।०५३ब्@०१५_००५५ विसृज्य तान् महाराज प्रस्थितो दक्षिणां दिशम्  
०२,०२८।०५३ब्@०१५_००५६ दूतेन तरसा चोलं विजित्य द्रमिऌएश्वरम्  
०२,०२८।०५३ब्@०१५_००५७ ततो रत्नान्य् उपादाय पाण्ड्यस्य विषयं ययौ  
०२,०२८।०५३ब्@०१५_००५८ दर्शने सहदेवस्य न च तृप्ता नराः परे  
०२,०२८।०५३ब्@०१५_००५९ गच्छन्तम् अनुगच्छन्तः प्रीत्या कौतूहलान्विताः  
०२,०२८।०५३ब्@०१५_००६० ततो माद्रीसुतो राजन् मृगव्रातान् व्यलोकयत्  
०२,०२८।०५३ब्@०१५_००६१ गजान् वनचरान् अन्यान् व्याघ्रान् कृष्णमृगान् बहून्  
०२,०२८।०५३ब्@०१५_००६२ शुकान् मयूरान् दृष्ट्वा तु गृध्रान् आरण्यकुक्कुटान्  
०२,०२८।०५३ब्@०१५_००६३ ततो देशं समासाद्य श्वशुरस्य महीपतेः  
०२,०२८।०५३ब्@०१५_००६४ प्रेषयाम् आस माद्रेयो दूतान् पाण्ड्याय वै तदा  
०२,०२८।०५३ब्@०१५_००६५ प्रतिजग्राह तस्याज्ञां सम्प्रीत्या मलयध्वजः  
०२,०२८।०५३ब्@०१५_००६६ भार्या रूपवती जिष्णोः पाण्ड्यस्य तनया शुभा  
०२,०२८।०५३ब्@०१५_००६७ चित्राङ्गदेति विख्याता द्रमिला योषितां वरा  
०२,०२८।०५३ब्@०१५_००६८ आगतं सहदेवं तु सा श्रुत्वान्तःपुरे पितुः  
०२,०२८।०५३ब्@०१५_००६९ प्रेषयाम् आस सम्प्रीत्या पूजां रत्नानि वै बहु  
०२,०२८।०५३ब्@०१५_००७० पाण्ड्यो ऽपि बहुरत्नानि दूतैः सह मुमोच ह  
०२,०२८।०५३ब्@०१५_००७१ मणिमुक्ताप्रवालांश् च शङ्खशुक्तियुतान् बहून्  
०२,०२८।०५३ब्@०१५_००७२ तां दृष्ट्वा प्रीतिमान् पूजां पाण्डवो ऽथ मुदा नृप  
०२,०२८।०५३ब्@०१५_००७३ भ्रातुः पुत्रे बहून् रत्नान् अददाद् बभ्रुवाहने  
०२,०२८।०५३ब्@०१५_००७४ पाण्ड्यं द्रमिऌअराजानं श्वशुरं मलयध्वजम्  
०२,०२८।०५३ब्@०१५_००७५ स दूतैस् तं वशे कृत्वा मणलूरेश्वरं तदा  
०२,०२८।०५३ब्@०१५_००७६ ततो रत्नान्य् उपादाय द्रमिऌऐर् आवृतो ययौ  
०२,०२८।०५३ब्@०१५_००७७ अगस्त्यस्यालयं दिव्यं देवलोकसमं गिरिम्  
०२,०२८।०५३ब्@०१५_००७८ स तं प्रदक्षिणं कृत्वा मलयं भरतर्षभ  
०२,०२८।०५३ब्@०१५_००७९ लङ्घयित्वा तु माद्रेयस् ताम्रपर्णीं नदीं शुभाम्  
०२,०२८।०५३ब्@०१५_००८० प्रसन्नसलिलां दिव्यां सुशीतां चन्दनोद्वहाम्  
०२,०२८।०५३ब्@०१५_००८१ समुद्रतीरम् आसाद्य न्यविशत् पाण्डुनन्दनः  
०२,०२८।०५३ब्@०१५_००८१ वैशम्पायनः  
०२,०२८।०५३ब्@०१५_००८२ सहदेवस् ततो राजन् मन्त्रिभिः सह भारत  
०२,०२८।०५३ब्@०१५_००८३ सम्प्रधार्य महाबाहुः सचिवैर् बुद्धिमत्तरैः  
०२,०२८।०५३ब्@०१५_००८४ अनुमान्य स तां राजन् सहदेवस् त्वरान्वितः  
०२,०२८।०५३ब्@०१५_००८५ चिन्तयाम् आस राजेन्द्र भ्रातुः पुत्रं घटोत्कचम्  
०२,०२८।०५३ब्@०१५_००८६ ततश् चिन्तितमात्रे तु राक्षसः प्रत्यदृश्यत  
०२,०२८।०५३ब्@०१५_००८७ अतिदीर्घो महाकायः सर्वाभरणभूषितः  
०२,०२८।०५३ब्@०१५_००८८ नीलजीमूतसङ्काशस् तप्तकाञ्चनकुण्डलः  
०२,०२८।०५३ब्@०१५_००८९ विचित्रहारकेयूरः किङ्किणीमणिभूषितः  
०२,०२८।०५३ब्@०१५_००९० हेममाली महादंष्ट्रः किरीटी कुक्षिबन्धनः  
०२,०२८।०५३ब्@०१५_००९१ ताम्रकेशो हरिश्मश्रुर् भीमाक्षः कनकाङ्गदः  
०२,०२८।०५३ब्@०१५_००९२ रक्तचन्दनदिग्धाङ्गः सूक्ष्माम्बरधरो बली  
०२,०२८।०५३ब्@०१५_००९३ जवेन स ययौ तत्र चालयन्न् इव मेदिनीम्  
०२,०२८।०५३ब्@०१५_००९४ ततो दृष्ट्वा जना राजन्न् आयान्तं पर्वतोपमम्  
०२,०२८।०५३ब्@०१५_००९५ भयाद् धि दुद्रुवुः सर्वे सिंहात् क्षुद्रमृगा यथा  
०२,०२८।०५३ब्@०१५_००९६ आससाद च माद्रेयं पुलस्त्यं रावणो यथा  
०२,०२८।०५३ब्@०१५_००९७ अभिवाद्य ततो राजन् सहदेवं घटोत्कचः  
०२,०२८।०५३ब्@०१५_००९८ प्रह्वः कृताञ्जलिस् तस्थौ किं कार्यम् इति चाब्रवीत्  
०२,०२८।०५३ब्@०१५_००९९ तं मेरुशिखराकारम् आगतं पाण्डुनन्दनः  
०२,०२८।०५३ब्@०१५_०१०० तं परिष्वज्य बाहुभ्यां मूर्ध्न्य् उपाघ्राय चासकृत्  
०२,०२८।०५३ब्@०१५_०१०१ सहदेवः  
०२,०२८।०५३ब्@०१५_०१०१ पूजयित्वा सहामात्यः प्रीतो वाक्यम् उवाच ह  
०२,०२८।०५३ब्@०१५_०१०२ गच्छ लङ्कां पुरीं वत्स करार्थं मम शासनात्  
०२,०२८।०५३ब्@०१५_०१०३ तत्र दृष्ट्वा महात्मानं राक्षसेन्द्रं विभीषणम्  
०२,०२८।०५३ब्@०१५_०१०४ रत्नानि राजसूयार्थं विविधानि बहूनि च  
०२,०२८।०५३ब्@०१५_०१०५ वैशम्पायनः  
०२,०२८।०५३ब्@०१५_०१०५ उपादाय च सर्वाणि प्रत्यागच्छ महाबल  
०२,०२८।०५३ब्@०१५_०१०६ पाण्डवेनैवम् उक्तस् तु मुदा युक्तो घटोत्कचः  
०२,०२८।०५३ब्@०१५_०१०७ तथेत्य् उक्त्वा महाराज प्रतस्थे दक्षिणां दिशम्  
०२,०२८।०५३ब्@०१५_०१०८ ययौ प्रदक्षिणं कृत्वा सहदेवं घटोत्कचः  
०२,०२८।०५३ब्@०१५_०१०९ लङ्काम् अभिमुखो राजन् समुद्रम् अवलोकयत्  
०२,०२८।०५३ब्@०१५_०११० कूर्मग्राहझषाकीर्णं मीनैर् नक्रैस् तथाकुलम्  
०२,०२८।०५३ब्@०१५_०१११ शुक्तिव्रातैः समाकीर्णं शङ्खानां निचयाकुलम्  
०२,०२८।०५३ब्@०१५_०११२ स दृष्ट्वा रामसेतुं च चिन्तयन् रामविक्रमम्  
०२,०२८।०५३ब्@०१५_०११३ प्रणम्य तम् अतिक्रम्य याम्यां वेलाम् अलोकयत्  
०२,०२८।०५३ब्@०१५_०११४ गत्वा पारं समुद्रस्य दक्षिणं स घटोत्कचः  
०२,०२८।०५३ब्@०१५_०११५ ददर्श लङ्कां राजेन्द्र नाकपृष्ठोपमां शुभाम्  
०२,०२८।०५३ब्@०१५_०११६ प्राकारेणावृतां रम्यां शुभद्वारैश् च शोभिताम्  
०२,०२८।०५३ब्@०१५_०११७ प्रासादैर् बहुसाहस्रैः श्वेतरक्तैश् च सङ्कुलाम्  
०२,०२८।०५३ब्@०१५_०११८ तापनीयगवाक्षेण मुक्ताजालान्तराणि च  
०२,०२८।०५३ब्@०१५_०११९ हैमराजतजालेन दान्तजालैश् च शोभिताम्  
०२,०२८।०५३ब्@०१५_०१२० हर्म्यगोपुरसम्बाधां रुक्मतोरणसङ्कुलाम्  
०२,०२८।०५३ब्@०१५_०१२१ दिव्यदुन्दुभिनिर्ह्रादाम् उद्यानवनशोभिताम्  
०२,०२८।०५३ब्@०१५_०१२२ सर्वकालफलैर् वृक्षैः पुष्पितैर् उपशोभिताम्  
०२,०२८।०५३ब्@०१५_०१२३ पुष्पगन्धैश् च सङ्कीर्णां रमणीयमहापथाम्  
०२,०२८।०५३ब्@०१५_०१२४ नानारत्नैश् च सम्पूर्णाम् इन्द्रस्येवामरावतीम्  
०२,०२८।०५३ब्@०१५_०१२५ विवेश स पुरीं लङ्कां राक्षसैश् च निषेविताम्  
०२,०२८।०५३ब्@०१५_०१२६ ददर्श राक्षसव्राताञ् शूलप्रासधरान् बहून्  
०२,०२८।०५३ब्@०१५_०१२७ नानावेषधरान् दक्षान् नारीश् च प्रियदर्शनाः  
०२,०२८।०५३ब्@०१५_०१२८ दिव्यमाल्याम्बरधरा दिव्यभूषणभूषिताः  
०२,०२८।०५३ब्@०१५_०१२९ मदरक्तान्तनयनाः पीनश्रोणिपयोधराः  
०२,०२८।०५३ब्@०१५_०१३० भैमसेनिं ततो दृष्ट्वा हृष्टास् ते विस्मयं गताः  
०२,०२८।०५३ब्@०१५_०१३१ आससाद गृहं राज्ञ इन्द्रस्य सदनोपमम्  
०२,०२८।०५३ब्@०१५_०१३२ घटोत्कचः  
०२,०२८।०५३ब्@०१५_०१३२ स द्वारपालम् आसाद्य वाक्यम् एतद् उवाच ह  
०२,०२८।०५३ब्@०१५_०१३३ कुरूणाम् ऋषभो राजा पाण्डुर् नाम महाबलः  
०२,०२८।०५३ब्@०१५_०१३४ कनीयांस् तस्य दायादः सहदेव इति श्रुतः  
०२,०२८।०५३ब्@०१५_०१३५ कृष्णमित्रस्य तु गुरो राजसूयार्थम् उद्यतः  
०२,०२८।०५३ब्@०१५_०१३६ तेनाहं प्रेषितो दूतः करार्थं कौरवस्य च  
०२,०२८।०५३ब्@०१५_०१३७ द्रष्टुम् इच्छामि राजेन्द्रं त्वं क्षिप्रं मां निवेदय  
०२,०२८।०५३ब्@०१५_०१३७ वैशम्पायनः  
०२,०२८।०५३ब्@०१५_०१३८ तस्य तद् वचनं श्रुत्वा द्वारपालो महीपतेः  
०२,०२८।०५३ब्@०१५_०१३९ तथेत्य् उक्त्वा विवेशाथ भवनं स निवेदकः  
०२,०२८।०५३ब्@०१५_०१४० साञ्जलिः स समाचष्ट सर्वां दूतगिरं तदा  
०२,०२८।०५३ब्@०१५_०१४१ द्वारपालवचः श्रुत्वा राक्षसेन्द्रो विभीषणः  
०२,०२८।०५३ब्@०१५_०१४२ उवाच वाक्यं धर्मात्मा समीपं मे प्रवेश्यताम्  
०२,०२८।०५३ब्@०१५_०१४३ एवम् उक्तस् तु राजेन्द्र धर्मज्ञेन महात्मना  
०२,०२८।०५३ब्@०१५_०१४४ अथ निष्क्रम्य सम्भ्रान्तो द्वाःस्थो हैडिम्बम् अब्रवीत्  
०२,०२८।०५३ब्@०१५_०१४५ एहि दूत नृपं द्रष्टुं क्षिप्रं प्रविश च स्वयम्  
०२,०२८।०५३ब्@०१५_०१४६ द्वारपालवचः श्रुत्वा प्रविवेश घटोत्कचः  
०२,०२८।०५३ब्@०१५_०१४७ स प्रविश्य ददर्शाथ राक्षसेन्द्रस्य मन्दिरम्  
०२,०२८।०५३ब्@०१५_०१४८ ततः कैलाससङ्काशं तप्तकाञ्चनतोरणम्  
०२,०२८।०५३ब्@०१५_०१४९ प्राकारेण परिक्षिप्तं गोपुरैश् चापि शोभितम्  
०२,०२८।०५३ब्@०१५_०१५० हर्म्यप्रासादसम्बाधं नानारत्नसमन्वितम्  
०२,०२८।०५३ब्@०१५_०१५१ काञ्चनैस् तापनीयैश् च स्फाटिकै राजतैर् अपि  
०२,०२८।०५३ब्@०१५_०१५२ वज्रवैडूर्यगर्भैश् च स्तम्भैर् दृष्टिमनोहरैः  
०२,०२८।०५३ब्@०१५_०१५३ नानाध्वजपताकाभिर् युक्तं मणिविचित्रितम्  
०२,०२८।०५३ब्@०१५_०१५४ चित्रमाल्यावृतं रम्यं तप्तकाञ्चनवेदिकम्  
०२,०२८।०५३ब्@०१५_०१५५ तान् दृष्ट्वा तत्र सर्वान् स भैमसेनिर् मनोरमान्  
०२,०२८।०५३ब्@०१५_०१५६ प्रविशन्न् एव हैडिम्बः शुश्राव मुरवस्वनम्  
०२,०२८।०५३ब्@०१५_०१५७ तन्त्रीगीतसमाकीर्णं समतालमिताक्षरम्  
०२,०२८।०५३ब्@०१५_०१५८ दिव्यदुन्दुभिनिर्ह्रादं वादित्रशतसङ्कुलम्  
०२,०२८।०५३ब्@०१५_०१५९ स श्रुत्वा मधुरं शब्दं प्रीतिमान् अभवत् तदा  
०२,०२८।०५३ब्@०१५_०१६० ततो विगाह्य हैडिम्बो बहुकक्ष्यां मनोरमाम्  
०२,०२८।०५३ब्@०१५_०१६१ स ददर्श महात्मानं द्वाःस्थेन सह भारत  
०२,०२८।०५३ब्@०१५_०१६२ तं विभीषणम् आसीनं काञ्चने परमासने  
०२,०२८।०५३ब्@०१५_०१६३ दिव्ये भास्करसङ्काशे मुक्तामणिविभूषिते  
०२,०२८।०५३ब्@०१५_०१६४ दिव्याभरणचित्राङ्गं दिव्यरूपधरं विभुम्  
०२,०२८।०५३ब्@०१५_०१६५ दिव्यमाल्याम्बरधरं दिव्यगन्धोक्षितं शुभम्  
०२,०२८।०५३ब्@०१५_०१६६ विभ्राजमानं वपुषा सूर्यवैश्वानरप्रभम्  
०२,०२८।०५३ब्@०१५_०१६७ उपोपविष्टं सचिवैर् देवैर् इव शतक्रतुम्  
०२,०२८।०५३ब्@०१५_०१६८ यक्षैर् महारथैर् दिव्यैर् नारीभिः प्रियदर्शनैः  
०२,०२८।०५३ब्@०१५_०१६९ गीर्भिर् मङ्गलयुक्ताभिः पूज्यमानं यथाविधि  
०२,०२८।०५३ब्@०१५_०१७० चामरे व्यजने चाग्र्ये हेमदण्डे महाधने  
०२,०२८।०५३ब्@०१५_०१७१ गृहीते वरनारीभ्यां धूयमाने च मूर्धनि  
०२,०२८।०५३ब्@०१५_०१७२ अर्चिष्मन्तं श्रिया जुष्टं कुबेरवरुणोपमम्  
०२,०२८।०५३ब्@०१५_०१७३ धर्मे चैव स्थितं नित्यम् अद्भुतं राक्षसेश्वरम्  
०२,०२८।०५३ब्@०१५_०१७४ दृष्ट्वा घटोत्कचो राजन् ववन्दे तं कृताञ्जलिः  
०२,०२८।०५३ब्@०१५_०१७५ प्रह्वस् तस्थौ महावीर्यः शक्रं चित्ररथो यथा  
०२,०२८।०५३ब्@०१५_०१७६ तं दूतम् आगतं दृष्ट्वा राक्षसेन्द्रो विभीषणः  
०२,०२८।०५३ब्@०१५_०१७७ विभीषणः  
०२,०२८।०५३ब्@०१५_०१७७ पूजयित्वा यथान्यायं सान्त्वपूर्वं वचो ऽब्रवीत्  
०२,०२८।०५३ब्@०१५_०१७८ कस्य वंशे नु सञ्जातः करम् इच्छन् महीपतिः  
०२,०२८।०५३ब्@०१५_०१७९ तस्यानुजान् समस्तांश् च पुरं देशं च तस्य वै  
०२,०२८।०५३ब्@०१५_०१८० त्वां च कार्यं च तत् सर्वं श्रोतुम् इच्छामि तत्त्वतः  
०२,०२८।०५३ब्@०१५_०१८१ वैशम्पायनः  
०२,०२८।०५३ब्@०१५_०१८१ विस्तरेण मम ब्रूहि सर्वान् एतान् पृथक् पृथक्  
०२,०२८।०५३ब्@०१५_०१८२ एवम् उक्तस् तु हैडिम्बः पौलस्त्येन महात्मना  
०२,०२८।०५३ब्@०१५_०१८३ घटोत्कचः  
०२,०२८।०५३ब्@०१५_०१८३ कृताञ्जलिर् उवाचाथ सान्त्वयन् राक्षसाधिपम्  
०२,०२८।०५३ब्@०१५_०१८४ सोमस्य वंशे राजासीत् पाण्डुर् नाम महाबलः  
०२,०२८।०५३ब्@०१५_०१८५ पाण्डोः पुत्राश् च पञ्चासञ् शक्रतुल्यपराक्रमाः  
०२,०२८।०५३ब्@०१५_०१८६ तेषां ज्येष्ठस् तु नाम्नाभूद् धर्मपुत्र इति श्रुतः  
०२,०२८।०५३ब्@०१५_०१८७ अजातशत्रुर् धर्मात्मा धर्मो विग्रहवान् इव  
०२,०२८।०५३ब्@०१५_०१८८ ततो युधिष्ठिरो राजा प्राप्य राज्यम् अकारयत्  
०२,०२८।०५३ब्@०१५_०१८९ गङ्गाया दक्षिणे तीरे नगरे नागसाह्वये  
०२,०२८।०५३ब्@०१५_०१९० तद् दत्वा धृतराष्ट्राय शक्रप्रस्थं ययौ ततः  
०२,०२८।०५३ब्@०१५_०१९१ भ्रातृभिः सह राजेन्द्र शक्रप्रस्थे प्रमोदते  
०२,०२८।०५३ब्@०१५_०१९२ गङ्गायमुनयोर् मध्ये ताव् उभौ नगरोत्तमौ  
०२,०२८।०५३ब्@०१५_०१९३ नित्यं धर्मे स्थितो राजा शक्रप्रस्थे प्रशासति  
०२,०२८।०५३ब्@०१५_०१९४ तस्यानुजो महाबाहुर् भीमसेनो महाबलः  
०२,०२८।०५३ब्@०१५_०१९५ महातेजा महावीर्यः सिंहतुल्यः स पाण्डवः  
०२,०२८।०५३ब्@०१५_०१९६ दशनागसहस्राणां बले तुल्यः स पाण्डवः  
०२,०२८।०५३ब्@०१५_०१९७ तस्यानुजो ऽर्जुनो नाम महावीर्यपराक्रमः  
०२,०२८।०५३ब्@०१५_०१९८ सुकुमारो महासत्त्वो लोके वीर्येण विश्रुतः  
०२,०२८।०५३ब्@०१५_०१९९ कार्तवीर्यसमो वीर्ये सागरप्रतिमो बले  
०२,०२८।०५३ब्@०१५_०२०० जामदग्न्यसमो ह्य् अस्त्रे सङ्ख्ये रामसमो ऽर्जुनः  
०२,०२८।०५३ब्@०१५_०२०१ रूपे शक्रसमः पार्थस् तेजसा भास्करोपमः  
०२,०२८।०५३ब्@०१५_०२०२ देवदानवगन्धर्वैः पिशाचोरगराक्षसैः  
०२,०२८।०५३ब्@०१५_०२०३ मानुषैश् च समस्तैश् च अजेयः फल्गुनो रणे  
०२,०२८।०५३ब्@०१५_०२०४ तेन तत् खाण्डवं दावं तर्पितं जातवेदसे  
०२,०२८।०५३ब्@०१५_०२०५ तरसा तर्पयित्वा तं शक्रं देवगणैः सह  
०२,०२८।०५३ब्@०१५_०२०६ लब्धान्य् अस्त्राणि दिव्यानि तर्पयित्वा हुताशनम्  
०२,०२८।०५३ब्@०१५_०२०७ तेन लब्धा महाराज दुर्लभा दैवतैर् अपि  
०२,०२८।०५३ब्@०१५_०२०८ वासुदेवस्य भगिनी सुभद्रा नाम विश्रुता  
०२,०२८।०५३ब्@०१५_०२०९ अर्जुनस्यानुजो राजन् नकुलश् चेति विश्रुतः  
०२,०२८।०५३ब्@०१५_०२१० दर्शनीयतमो लोके मूर्तिमान् इव मन्मथः  
०२,०२८।०५३ब्@०१५_०२११ तस्यानुजो महातेजाः सहदेव इति श्रुतः  
०२,०२८।०५३ब्@०१५_०२१२ तेनाहं प्रेषितो राजन् सहदेवेन मारिष  
०२,०२८।०५३ब्@०१५_०२१३ अहं घटोत्कचो नाम भीमसेनसुतो बली  
०२,०२८।०५३ब्@०१५_०२१४ मम माता महाभागा हिडिम्बा नाम राक्षसी  
०२,०२८।०५३ब्@०१५_०२१५ पार्थानाम् उपकारार्थं चरामि पृथिवीम् इमाम्  
०२,०२८।०५३ब्@०१५_०२१६ आसीत् पृथिव्याः सर्वस्या महीपालो युधिष्ठिरः  
०२,०२८।०५३ब्@०१५_०२१७ राजसूयं क्रतुश्रेष्ठम् आहर्तुम् उपचक्रमे  
०२,०२८।०५३ब्@०१५_०२१८ सन्दिदेश च स भ्रातॄन् करार्थं सर्वतोदिशम्  
०२,०२८।०५३ब्@०१५_०२१९ उदीचीम् अर्जुनस् तूर्णं करार्थं समुपाययौ  
०२,०२८।०५३ब्@०१५_०२२० गत्वा शतसहस्राणि योजनानि महाबलः  
०२,०२८।०५३ब्@०१५_०२२१ जित्वा सर्वान् नृपान् युद्धे हत्वा च तरसा वशी  
०२,०२८।०५३ब्@०१५_०२२२ स्वर्गद्वारम् उपागम्य रत्नान्य् आदाय वै भृशम्  
०२,०२८।०५३ब्@०१५_०२२३ अश्वांश् च विविधान् दिव्यान् सर्वान् आदाय फल्गुनः  
०२,०२८।०५३ब्@०१५_०२२४ धनं बहुविधं राजन् धर्मपुत्राय वै ददौ  
०२,०२८।०५३ब्@०१५_०२२५ भीमसेनो हि राजेन्द्र जित्वा प्राचीं दिशं बलात्  
०२,०२८।०५३ब्@०१५_०२२६ वशे कृत्वा महीपालान् पाण्डवाय धनं ददौ  
०२,०२८।०५३ब्@०१५_०२२७ दिशं प्रतीचीं नकुलः करार्थं प्रययौ तथा  
०२,०२८।०५३ब्@०१५_०२२८ सहदेवो दिशं याम्यां जित्वा सर्वान् महीक्षितः  
०२,०२८।०५३ब्@०१५_०२२९ मां सन्दिदेश राजेन्द्र करार्थम् इह सत्कृतः  
०२,०२८।०५३ब्@०१५_०२३० पार्थानां चरितं तुभ्यं सङ्क्षेपात् समुदाहृतम्  
०२,०२८।०५३ब्@०१५_०२३१ तम् अवेक्ष्य महाराज धर्मराजं युधिष्ठिरम्  
०२,०२८।०५३ब्@०१५_०२३२ पावकं राजसूयं च भगवन्तं हरिं प्रभुम्  
०२,०२८।०५३ब्@०१५_०२३३ वैशम्पायनः  
०२,०२८।०५३ब्@०१५_०२३३ एतान् अवेक्ष्य धर्मज्ञ करं त्वं दातुम् अर्हसि  
०२,०२८।०५३ब्@०१५_०२३४ तेन तद् भाषितं श्रुत्वा राक्षसेन्द्रो विभीषणः  
०२,०२८।०५३ब्@०१५_०२३५ प्रीतिमान् अभवद् राजन् धर्मात्मा सचिवैः सह  
०२,०२८।०५३ब्@०१५_०२३६ स चास्य प्रतिजग्राह शासनं प्रीतिपूर्वकम्  
०२,०२८।०५३ब्@०१५_०२३७ तच् च कालकृतं धीमान् इत्य् अमन्यत स प्रभुः  
०२,०२८।०५३ब्@०१५_०२३८ ततो ददौ विचित्राणि कम्बलानि कुथानि च  
०२,०२८।०५३ब्@०१५_०२३९ दान्तकाञ्चनपर्यङ्कान् मणिहेमविचित्रितान्  
०२,०२८।०५३ब्@०१५_०२४० भूषणानि विचित्राणि महार्हाणि बहूनि च  
०२,०२८।०५३ब्@०१५_०२४१ प्रवालानि च शुभ्राणि मणींश् च विविधान् बहून्  
०२,०२८।०५३ब्@०१५_०२४२ काञ्चनानि च भाण्डानि कलशानि घटानि च  
०२,०२८।०५३ब्@०१५_०२४३ राजतानि च भाण्डानि चित्राणि च बहूनि च  
०२,०२८।०५३ब्@०१५_०२४४ शस्त्राणि रुक्मचित्राणि मणिमुक्तैर् विचित्रितान्  
०२,०२८।०५३ब्@०१५_०२४५ यज्ञस्य तोरणे युक्तान् ददौ तालांश् चतुर्दश  
०२,०२८।०५३ब्@०१५_०२४६ रुक्मपङ्कजपुष्पाणि शिबिका मणिभूषिताः  
०२,०२८।०५३ब्@०१५_०२४७ मुकुटानि महार्हाणि हेमवर्णांश् च कुण्डलान्  
०२,०२८।०५३ब्@०१५_०२४८ हेमपुष्पाणि विविधान् रुक्ममाल्यानि चापरान्  
०२,०२८।०५३ब्@०१५_०२४९ शङ्खांश् च चन्द्रसङ्काशाञ् शतावर्तान् विचित्रिणः  
०२,०२८।०५३ब्@०१५_०२५० चन्दनानि च मुख्यानि रुक्मरत्नान्य् अनेकशः  
०२,०२८।०५३ब्@०१५_०२५१ वासांसि च महार्हाणि कम्बलानि बहून्य् अपि  
०२,०२८।०५३ब्@०१५_०२५२ अन्यांश् च विविधान् राजन् रत्नानि च बहूनि च  
०२,०२८।०५३ब्@०१५_०२५३ स ददौ सहदेवाय तदा राजा विभीषणः  
०२,०२८।०५३ब्@०१५_०२५४ विभीषणं च राजानम् अभिवाद्य कृताञ्जलिः  
०२,०२८।०५३ब्@०१५_०२५५ प्रदक्षिणं परीत्यैव निर्जगाम घटोत्कचः  
०२,०२८।०५३ब्@०१५_०२५६ तानि सर्वाणि रत्नानि अष्टाशीतिर् निशाचराः  
०२,०२८।०५३ब्@०१५_०२५७ आजह्रुः समुदा राजन् हैडिम्बेन तदा सह  
०२,०२८।०५३ब्@०१५_०२५८ रत्नान्य् आदाय सर्वाणि प्रतस्थे स घटोत्कचः  
०२,०२८।०५३ब्@०१५_०२५९ ततो रत्नान्य् उपादाय हैडिम्बो राक्षसैः सह  
०२,०२८।०५३ब्@०१५_०२६० जगाम तूर्णं लङ्कायाः सहदेवपदं प्रति  
०२,०२८।०५३ब्@०१५_०२६१ आसेदुः पाण्डवं सर्वे लङ्घयित्वा महोदधिम्  
०२,०२८।०५३ब्@०१५_०२६२ सहदेवो ददर्शाथ रत्नाहारान् निशाचरान्  
०२,०२८।०५३ब्@०१५_०२६३ आगतान् भीमसङ्काशान् हैडिम्बं च तथा नृप  
०२,०२८।०५३ब्@०१५_०२६४ द्रमिला नैरृतान् दृष्ट्वा दुद्रुवुस् ते भयार्दिताः  
०२,०२८।०५३ब्@०१५_०२६५ भैमसेनिस् ततो गत्वा माद्रेयं प्राञ्जलिः स्थितः  
०२,०२८।०५३ब्@०१५_०२६६ प्रीतिमान् अभवद् दृष्ट्वा रत्नौघं तं च पाण्डवः  
०२,०२८।०५३ब्@०१५_०२६७ विसृज्य द्रमिलान् सर्वान् गमनायोपचक्रमे  
०२,०२८।०५३च् न्यवर्तत ततो धीमान् सहदेवः प्रतापवान्  
०२,०२८।०५४अ एवं निर्जित्य तरसा सान्त्वेन विजयेन च  
०२,०२८।०५४च् करदान् पार्थिवान् कृत्वा प्रत्यागच्छद् अरिन्दमः  
०२,०२८।०५४द्*०३१४_०१ रत्नसारम् उपादाय ययौ सह निशाचरैः  
०२,०२८।०५४द्*०३१४_०२ इन्द्रप्रस्थं विवेशाथ कम्पयन्न् इव मेदिनीम्  
०२,०२८।०५४द्*०३१४_०३ दृष्ट्वा युधिष्ठिरं राजन् सहदेवः कृताञ्जलिः  
०२,०२८।०५४द्*०३१४_०४ प्रह्वो ऽभिवाद्य तस्थौ स पूजितश् चैव तेन वै  
०२,०२८।०५४द्*०३१४_०५ लङ्काप्राप्तान् धनौघांश् च दृष्ट्वा तान् दुर्लभान् बहून्  
०२,०२८।०५४द्*०३१४_०६ प्रीतिमान् अभवद् राजा विस्मयं परमं ययौ  
०२,०२८।०५५अ धर्मराजाय तत् सर्वं निवेद्य भरतर्षभ  
०२,०२८।०५५ब्*०३१५_०१ कोटीसहस्रम् अधिकं हिरण्यस्य महात्मनः  
०२,०२८।०५५ब्*०३१५_०२ विचित्रांस् तु मणीन् रत्नान् गोजाविमहिषांस् तथा  
०२,०२८।०५५च् कृतकर्मा सुखं राजन्न् उवास जनमेजय  
०२,०२९।००१ वैशम्पायन उवाच  
०२,०२९।००१अ नकुलस्य तु वक्ष्यामि कर्माणि विजयं तथा  
०२,०२९।००१च् वासुदेवजिताम् आशां यथासौ व्यजयत् प्रभुः  
०२,०२९।००२अ निर्याय खाण्डवप्रस्थात् प्रतीचीम् अभितो दिशम्  
०२,०२९।००२च् उद्दिश्य मतिमान् प्रायान् महत्या सेनया सह  
०२,०२९।००३अ सिंहनादेन महता योधानां गर्जितेन च  
०२,०२९।००३च् रथनेमिनिनादैश् च कम्पयन् वसुधाम् इमाम्  
०२,०२९।००४अ ततो बहुधनं रम्यं गवाश्वधनधान्यवत्  
०२,०२९।००४च् कार्त्तिकेयस्य दयितं रोहीतकम् उपाद्रवत्  
०२,०२९।००५अ तत्र युद्धं महद् वृत्तं शूरैर् मत्तमयूरकैः  
०२,०२९।००५च् मरुभूमिं च कार्त्स्न्येन तथैव बहुधान्यकम्  
०२,०२९।००६अ शैरीषकं महेच्छं च वशे चक्रे महाद्युतिः  
०२,०२९।००६ब्*०३१६_०१ आक्रोशं चैव राजर्षिं तेन युद्धम् अभून् महत्  
०२,०२९।००६ब्*०३१६_०२ तान् दशार्णान् स जित्वा च प्रतस्थे पाण्डुनन्दनः  
०२,०२९।००६ब्*०३१७_०१ लिलिटान् पाटनांश् चैव दूतैर् एव जिगाय तान्  
०२,०२९।००६च् शिबींस् त्रिगर्तान् अम्बष्ठान् मालवान् पञ्चकर्पटान्  
०२,०२९।००७अ तथा मध्यमिकायांश् च वाटधानान् द्विजान् अथ  
०२,०२९।००७च् पुनश् च परिवृत्याथ पुष्करारण्यवासिनः  
०२,०२९।००८अ गणान् उत्सवसङ्केतान् व्यजयत् पुरुषर्षभः  
०२,०२९।००८च् सिन्धुकूलाश्रिता ये च ग्रामणेया महाबलाः  
०२,०२९।००९अ शूद्राभीरगणाश् चैव ये चाश्रित्य सरस्वतीम्  
०२,०२९।००९च् वर्तयन्ति च ये मत्स्यैर् ये च पर्वतवासिनः  
०२,०२९।०१०अ कृत्स्नं पञ्चनदं चैव तथैवापरपर्यटम्  
०२,०२९।०१०ब्*०३१८_०१ रत्नाकरम् अमित्रघ्नं तथा वेल्लातटं पुनः  
०२,०२९।०१०ब्*०३१९_०१ तथा सिंहनदं चैव तथैवापरपत्तनान्  
०२,०२९।०१०ब्*०३१९_०२ दूतैर् एव वशे चक्रे नकुलः कुलनन्दनः  
०२,०२९।०१०च् उत्तरज्योतिकं चैव तथा वृन्दाटकं पुरम्  
०२,०२९।०१०ए द्वारपालं च तरसा वशे चक्रे महाद्युतिः  
०२,०२९।०११अ रमठान् हारहूणांश् च प्रतीच्याश् चैव ये नृपाः  
०२,०२९।०११च् तान् सर्वान् स वशे चक्रे शासनाद् एव पाण्डवः  
०२,०२९।०११द्*०३२०_०१ अरणं चैव रोमं च यवनानां पुराणि च  
०२,०२९।०११द्*०३२०_०२ लम्बानुदेशजांश् चैव बन्धकांश् च नरोत्तम  
०२,०२९।०११द्*०३२०_०३ दूतैर् एव वशे चक्रे करं चैनान् अदापयत्  
०२,०२९।०१२अ तत्रस्थः प्रेषयाम् आस वासुदेवाय चाभिभुः  
०२,०२९।०१२ब्*०३२१_०१ दूतं धर्मविदं शान्तं वाग्मिनं शुचिम् उत्तमम्  
०२,०२९।०१२ब्*०३२२_०१ स चापि योजयाम् आस वासुदेवाय भारत  
०२,०२९।०१२च् स चास्य दशभी राज्यैः प्रतिजग्राह शासनम्  
०२,०२९।०१३अ ततः शाकलम् अभ्येत्य मद्राणां पुटभेदनम्  
०२,०२९।०१३च् मातुलं प्रीतिपूर्वेण शल्यं चक्रे वशे बली  
०२,०२९।०१४अ स तस्मिन् सत्कृतो राज्ञा सत्कारार्हो विशां पते  
०२,०२९।०१४च् रत्नानि भूरीण्य् आदाय सम्प्रतस्थे युधां पतिः  
०२,०२९।०१५अ ततः सागरकुक्षिस्थान् म्लेच्छान् परमदारुणान्  
०२,०२९।०१५च् पह्लवान् बर्बरांश् चैव तान् सर्वान् अनयद् वशम्  
०२,०२९।०१६अ ततो रत्नान्य् उपादाय वशे कृत्वा च पार्थिवान्  
०२,०२९।०१६च् न्यवर्तत नरश्रेष्ठो नकुलश् चित्रमार्गवित्  
०२,०२९।०१७अ करभाणां सहस्राणि कोशं तस्य महात्मनः  
०२,०२९।०१७च् ऊहुर् दश महाराज कृच्छ्राद् इव महाधनम्  
०२,०२९।०१८अ इन्द्रप्रस्थगतं वीरम् अभ्येत्य स युधिष्ठिरम्  
०२,०२९।०१८च् ततो माद्रीसुतः श्रीमान् धनं तस्मै न्यवेदयत्  
०२,०२९।०१९अ एवं प्रतीचीं नकुलो दिशं वरुणपालिताम्  
०२,०२९।०१९च् विजिग्ये वासुदेवेन निर्जितां भरतर्षभः  
०२,०३०।०००@०१६_०००१ एवं निर्जित्य पृथिवीं भ्रातरः कुरुनन्दन  
०२,०३०।०००@०१६_०००२ वर्तमानाः स्वधर्मेण शशासुः पृथिवीम् इमाम्  
०२,०३०।०००@०१६_०००३ चतुर्भिर् भीमसेनाद्यैर् भ्रातृभिः सहितो नृपः  
०२,०३०।०००@०१६_०००४ अनुगृह्य प्रजाः सर्वाः सर्ववर्णान् अगोपयत्  
०२,०३०।०००@०१६_०००५ अविरोधेन सर्वेषां हितं चक्रे युधिष्ठिरः  
०२,०३०।०००@०१६_०००६ क्रीयतां दीयतां सर्वं मुक्त्वा कोपं बलं विना  
०२,०३०।०००@०१६_०००७ साधुधर्मेति पार्थस्य नान्यच् छ्रूयत भाषितम्  
०२,०३०।०००@०१६_०००८ एवं वृत्ते जगत् तस्मिन् पितरीवान्वरज्यत  
०२,०३०।०००@०१६_०००९ न तस्य विद्यते द्वेष्टा ततो ऽस्याजातशत्रुता  
०२,०३०।००१ वैशम्पायन उवाच  
०२,०३०।००१अ रक्षणाद् धर्मराजस्य सत्यस्य परिपालनात्  
०२,०३०।००१च् शत्रूणां क्षपणाच् चैव स्वकर्मनिरताः प्रजाः  
०२,०३०।००२अ बलीनां सम्यग् आदानाद् धर्मतश् चानुशासनात्  
०२,०३०।००२च् निकामवर्षी पर्जन्यः स्फीतो जनपदो ऽभवत्  
०२,०३०।००३अ सर्वारम्भाः सुप्रवृत्ता गोरक्षं कर्षणं वणिक्  
०२,०३०।००३अ*०३२३_०१ **** **** नीरुजा निरुपद्रवाः  
०२,०३०।००३अ*०३२३_०२ स्वादुसस्या च पृथिवी बहुपुष्पफलद्रुमा  
०२,०३०।००३अ*०३२३_०३ ब्राह्मणा यज्ञसन्तानाः  
०२,०३०।००३च् विशेषात् सर्वम् एवैतत् सञ्जज्ञे राजकर्मणः  
०२,०३०।००४अ दस्युभ्यो वञ्चकेभ्यो वा राजन् प्रति परस्परम्  
०२,०३०।००४च् राजवल्लभतश् चैव नाश्रूयन्त मृषा गिरः  
०२,०३०।००५अ अवर्षं चातिवर्षं च व्याधिपावकमूर्छनम्  
०२,०३०।००५च् सर्वम् एतत् तदा नासीद् धर्मनित्ये युधिष्ठिरे  
०२,०३०।००५द्*०३२४_०१ मनस्तुष्टिं कथं गच्छेद् इत्य् एवमनसो नराः  
०२,०३०।००५द्*०३२४_०२ सर्वात्मना प्रियाण्य् एव कर्तुं समुपचक्रमुः  
०२,०३०।००६अ प्रियं कर्तुम् उपस्थातुं बलिकर्म स्वभावजम्  
०२,०३०।००६च् अभिहर्तुं नृपा जग्मुर् नान्यैः कार्यैः पृथक् पृथक्  
०२,०३०।००७अ धर्म्यैर् धनागमैस् तस्य ववृधे निचयो महान्  
०२,०३०।००७च् कर्तुं यस्य न शक्येत क्षयो वर्षशतैर् अपि  
०२,०३०।००७द्*०३२५_०१ सर्वेषां भूमिपालानां श्रेष्ठः स च महीपतिः  
०२,०३०।००८अ स्वकोशस्य परीमाणं कोष्ठस्य च महीपतिः  
०२,०३०।००८च् विज्ञाय राजा कौन्तेयो यज्ञायैव मनो दधे  
०२,०३०।००९अ सुहृदश् चैव तं सर्वे पृथक् च सह चाब्रुवन्  
०२,०३०।००९च् यज्ञकालस् तव विभो क्रियताम् अत्र साम्प्रतम्  
०२,०३०।०१०अ अथैवं ब्रुवताम् एव तेषाम् अभ्याययौ हरिः  
०२,०३०।०१०च् ऋषिः पुराणो वेदात्मा दृश्यश् चापि विजानताम्  
०२,०३०।०११अ जगतस् तस्थुषां श्रेष्ठः प्रभवश् चाप्ययश् च ह  
०२,०३०।०११च् भूतभव्यभवन्नाथः केशवः केशिसूदनः  
०२,०३०।०११द्*०३२६_०१ प्रधानः सर्वलोकानां भोजवृष्ण्यन्धकाग्रणीः  
०२,०३०।०१२अ प्राकारः सर्ववृष्णीनाम् आपत्स्व् अभयदो ऽरिहा  
०२,०३०।०१२च् बलाधिकारे निक्षिप्य संहत्यानकदुन्दुभिम्  
०२,०३०।०१३अ उच्चावचम् उपादाय धर्मराजाय माधवः  
०२,०३०।०१३च् धनौघं पुरुषव्याघ्रो बलेन महता वृतः  
०२,०३०।०१४अ तं धनौघम् अपर्यन्तं रत्नसागरम् अक्षयम्  
०२,०३०।०१४च् नादयन् रथघोषेण प्रविवेश पुरोत्तमम्  
०२,०३०।०१४द्*०३२७_०१ पूर्णम् आपूरयंस् तेषां द्विषच्छोकावहो ऽभवत्  
०२,०३०।०१५अ असूर्यम् इव सूर्येण निवातम् इव वायुना  
०२,०३०।०१५ब्*०३२८_०१ अथ सर्वे समुत्थाय काञ्चनासनम् आददुः  
०२,०३०।०१५च् कृष्णेन समुपेतेन जहृषे भारतं पुरम्  
०२,०३०।०१६अ तं मुदाभिसमागम्य सत्कृत्य च यथाविधि  
०२,०३०।०१६च् सम्पृष्ट्वा कुशलं चैव सुखासीनं युधिष्ठिरः  
०२,०३०।०१७अ धौम्यद्वैपायनमुखैर् ऋत्विग्भिः पुरुषर्षभः  
०२,०३०।०१७च् भीमार्जुनयमैश् चापि सहितः कृष्णम् अब्रवीत्  
०२,०३०।०१८अ त्वत्कृते पृथिवी सर्वा मद्वशे कृष्ण वर्तते  
०२,०३०।०१८च् धनं च बहु वार्ष्णेय त्वत्प्रसादाद् उपार्जितम्  
०२,०३०।०१९अ सो ऽहम् इच्छामि तत् सर्वं विधिवद् देवकीसुत  
०२,०३०।०१९च् उपयोक्तुं द्विजाग्र्येषु हव्यवाहे च माधव  
०२,०३०।०२०अ तद् अहं यष्टुम् इच्छामि दाशार्ह सहितस् त्वया  
०२,०३०।०२०च् अनुजैश् च महाबाहो तन् मानुज्ञातुम् अर्हसि  
०२,०३०।०२१अ स दीक्षापय गोविन्द त्वम् आत्मानं महाभुज  
०२,०३०।०२१च् त्वयीष्टवति दाशार्ह विपाप्मा भविता ह्य् अहम्  
०२,०३०।०२२अ मां वाप्य् अभ्यनुजानीहि सहैभिर् अनुजैर् विभो  
०२,०३०।०२२च् अनुज्ञातस् त्वया कृष्ण प्राप्नुयां क्रतुम् उत्तमम्  
०२,०३०।०२३अ तं कृष्णः प्रत्युवाचेदं बहूक्त्वा गुणविस्तरम्  
०२,०३०।०२३च् त्वम् एव राजशार्दूल सम्राड् अर्हो महाक्रतुम्  
०२,०३०।०२३ए सम्प्राप्नुहि त्वया प्राप्ते कृतकृत्यास् ततो वयम्  
०२,०३०।०२४अ यजस्वाभीप्सितं यज्ञं मयि श्रेयस्य् अवस्थिते  
०२,०३०।०२४च् नियुङ्क्ष्व चापि मां कृत्ये सर्वं कर्तास्मि ते वचः  
०२,०३०।०२५ युधिष्ठिर उवाच  
०२,०३०।०२५अ सफलः कृष्ण सङ्कल्पः सिद्धिश् च नियता मम  
०२,०३०।०२५च् यस्य मे त्वं हृषीकेश यथेप्सितम् उपस्थितः  
०२,०३०।०२५द्@०१७_०००१ आगतान् पृथिवीपालान् सम्प्रेक्ष्याह युधिष्ठिरः  
०२,०३०।०२५द्@०१७_०००२ कृष्णं कमलपत्राक्षं सर्वतः कार्यसाधकम्  
०२,०३०।०२५द्@०१७_०००३ पादावनेजनं देयं राजसूये महाक्रतौ  
०२,०३०।०२५द्@०१७_०००४ न तादृग् दृश्यते मह्यं न च भूपैः समाहृतम्  
०२,०३०।०२५द्@०१७_०००५ कृष्ण उवाच  
०२,०३०।०२५द्@०१७_०००५ कुतो लभ्यं महाबाहो एतस्य च धनागमम्  
०२,०३०।०२५द्@०१७_०००६ मा विषीदस्व राजेन्द्र धनस्यार्थे कथं चन  
०२,०३०।०२५द्@०१७_०००७ हैडिम्बं प्रेषयिष्यामि विभीषणम् अरिन्दमम्  
०२,०३०।०२५द्@०१७_०००८ आनेतुं रक्षसां नाथं धनौघपरिपूर्तये  
०२,०३०।०२५द्@०१७_०००९ तत आहूय हैडिम्बं बहुमानपुरःसरम्  
०२,०३०।०२५द्@०१७_००१० उवाच श्लक्ष्णया वाचा पूजयन्न् इव माधवः  
०२,०३०।०२५द्@०१७_००११ गच्छ हैडिम्ब भद्रं ते लङ्कायां रक्षसां पतिम्  
०२,०३०।०२५द्@०१७_००१२ निवेदयस्व मद्वाचा यद् उक्तं राक्षसं प्रति  
०२,०३०।०२५द्@०१७_००१३ तत् स्मृत्वा त्वं समागच्छ प्रसादं मम च स्मर  
०२,०३०।०२५द्@०१७_००१४ ततो भीमसुतः कृत्वा प्रणामं कृष्णपादयोः  
०२,०३०।०२५द्@०१७_००१५ जगाम त्वरितो लोकान् द्रष्टुं पौलस्त्यम् अञ्जसा  
०२,०३०।०२५द्@०१७_००१६ ततः सागरम् आसाद्य बद्धं रामेण पादपम्  
०२,०३०।०२५द्@०१७_००१७ तत्र रामेश्वरं देवं सम्पूज्य विधिवत् तदा  
०२,०३०।०२५द्@०१७_००१८ हैडिम्बस् त्वरितो लोकान् प्रविवेश नृपाज्ञया  
०२,०३०।०२५द्@०१७_००१९ स गतो वायुवेगेन लङ्कां द्वारम् उपास्थितः  
०२,०३०।०२५द्@०१७_००२० स पृष्टो द्वारपालैस् तु कस् त्वं षण्डाकृतिः कुतः  
०२,०३०।०२५द्@०१७_००२१ द्वाःस्थान् कांश् चित् समुत्क्षिप्य कर्णाभ्यां प्राहसत् तदा  
०२,०३०।०२५द्@०१७_००२२ दुर्दृशा राक्षसास् तत्र जायन्ते कुरुजाङ्गले  
०२,०३०।०२५द्@०१७_००२३ भैमसेनिस् तदोवाच द्वारस्थान् क्रोधसंयुतः  
०२,०३०।०२५द्@०१७_००२४ कृष्णाज्ञयागतं मां च निवेदयत राक्षसाः  
०२,०३०।०२५द्@०१७_००२५ विभीषणाय वै शीघ्रं कार्यार्थं राक्षसोत्तमाः  
०२,०३०।०२५द्@०१७_००२६ तद् उक्तम् आकर्ण्य च ते पौलस्त्याय न्यवेदयन्  
०२,०३०।०२५द्@०१७_००२७ आहूय तम् उवाचेदं किं कार्यं तन् निशामय  
०२,०३०।०२५द्@०१७_००२८ स सर्वं कथयाम् आस कृष्णप्रोक्तं तदाग्रतः  
०२,०३०।०२५द्@०१७_००२९ विभीषणश् च धर्मात्मा कृष्णाज्ञां शिरसा दधत्  
०२,०३०।०२५द्@०१७_००३० संस्मृत्य रामवचनं कृष्णाज्ञां पालयत् तदा  
०२,०३०।०२५द्@०१७_००३१ मन्दोदर्यै निवेद्याथ कृष्णरामप्रसादजम्  
०२,०३०।०२५द्@०१७_००३२ कृष्णं द्रष्टुं गमिष्यामि आज्ञापय नृपात्मजे  
०२,०३०।०२५द्@०१७_००३३ जगत्सारं रत्नजातं दशग्रीवेन रक्षितम्  
०२,०३०।०२५द्@०१७_००३४ आनीतं विबुधादींश् च जित्वा तच् च समृद्धिमत्  
०२,०३०।०२५द्@०१७_००३५ प्रेषयिष्यामि तत् सर्वं कृष्णप्रीत्यै नृपात्मजे  
०२,०३०।०२५द्@०१७_००३६ पश्यतोभयतः पादौ रत्नजैः पूरितैर् धनैः  
०२,०३०।०२५द्@०१७_००३७ इन्द्रप्रस्थं गत उत कृष्णश् चासौ महायशाः  
०२,०३०।०२५द्@०१७_००३८ वैशम्पायन उवाच  
०२,०३०।०२५द्@०१७_००३८ राक्षसा यादवेन्द्रं तं द्रष्टुं गच्छाम माचिरम्  
०२,०३०।०२५द्@०१७_००३९ इति श्रुत्वा वचस् तस्य विस्मिता वाक्यम् अब्रवीत्  
०२,०३०।०२५द्@०१७_००४० विभीषण उवाच  
०२,०३०।०२५द्@०१७_००४० मानुषेभ्यः कथं राजन् करं दत्से वदस्व मे  
०२,०३०।०२५द्@०१७_००४१ शुभे कारणतो दद्मि न बिभेमि कुतो ऽस्म्य् अहम्  
०२,०३०।०२५द्@०१७_००४२ पुरा रामेण कथितं ममाग्रे मयनन्दिनि  
०२,०३०।०२५द्@०१७_००४३ जन्म मे यादवे वंशे द्वापरे समुपस्थिते  
०२,०३०।०२५द्@०१७_००४४ साहाय्यं पाण्डवस्यार्थे करिष्यामि तदा व्रज  
०२,०३०।०२५द्@०१७_००४५ वैशम्पायन उवाच  
०२,०३०।०२५द्@०१७_००४५ इन्द्रप्रस्थे महाबाहो दर्शनं ते करोम्य् अहम्  
०२,०३०।०२५द्@०१७_००४६ इत्य् उक्त्वा स ययौ तत्र यत्र कृष्णः सुरारिहा  
०२,०३०।०२५द्@०१७_००४७ सम्पूज्य कृष्णं संशुद्धं पौलस्त्यः परमो महान्  
०२,०३०।०२५द्@०१७_००४८ सम्पूज्य राक्षसं विष्णुर् इत्य् उवाच विभीषणम्  
०२,०३०।०२५द्@०१७_००४९ विभीषण उवाच  
०२,०३०।०२५द्@०१७_००४९ स्वागतं ते महाबाहो कुशलं ते च सर्वदा  
०२,०३०।०२५द्@०१७_००५० तव दर्शनतो विष्णो अशुभं नास्ति मे क्व चित्  
०२,०३०।०२५द्@०१७_००५१ अद्य मे स्वागतं जन्म जीवितं च सुजीवितम्  
०२,०३०।०२५द्@०१७_००५२ इदं स्वर्णं मयानीतं कोटिशो यदुनन्दन  
०२,०३०।०२५द्@०१७_००५३ यज्ञार्थं धर्मराजस्य तवाज्ञां वचसां दधृक्  
०२,०३०।०२५द्@०१७_००५४ इति श्रुत्वा वचस् तस्य ततः स्फुरितलोचनः  
०२,०३०।०२५द्@०१७_००५५ गन्तुम् आज्ञां ददौ लङ्कां पौलस्त्याय महात्मने  
०२,०३०।०२५द्@०१७_००५६ व्रज लङ्कां महावीर तुल्यं बलिर् इहासुर  
०२,०३०।०२५द्@०१७_००५७ इति श्रुत्वा ततो लङ्काम् अगमद् रावणानुजः  
०२,०३०।०२५द्@०१७_००५८ पूज्यमानो महावीरै राक्षसो भरतर्षभ  
०२,०३०।०२६ वैशम्पायन उवाच  
०२,०३०।०२६अ अनुज्ञातस् तु कृष्णेन पाण्डवो भ्रातृभिः सह  
०२,०३०।०२६च् ईहितुं राजसूयाय साधनान्य् उपचक्रमे  
०२,०३०।०२७अ तत आज्ञापयाम् आस पाण्डवो ऽरिनिबर्हणः  
०२,०३०।०२७च् सहदेवं युधां श्रेष्ठं मन्त्रिणश् चैव सर्वशः  
०२,०३०।०२८अ अस्मिन् क्रतौ यथोक्तानि यज्ञाङ्गानि द्विजातिभिः  
०२,०३०।०२८च् तथोपकरणं सर्वं मङ्गलानि च सर्वशः  
०२,०३०।०२९अ अधियज्ञांश् च सम्भारान् धौम्योक्तान् क्षिप्रम् एव हि  
०२,०३०।०२९च् समानयन्तु पुरुषा यथायोगं यथाक्रमम्  
०२,०३०।०३०अ इन्द्रसेनो विशोकश् च पूरुश् चार्जुनसारथिः  
०२,०३०।०३०ब्*०३२९_०१ सूताश् च सहिताः सर्वे शुचयो मृष्टकुण्डलाः  
०२,०३०।०३०ब्*०३३०_०१ समीको ध्वजसेनश् च पञ्च सारथिपुङ्गवाः  
०२,०३०।०३०च् अन्नाद्याहरणे युक्ताः सन्तु मत्प्रियकाम्यया  
०२,०३०।०३०द्*०३३१_०१ उपस्थितान् सर्वकामान् सुगन्धिकनकप्रभान्  
०२,०३०।०३१अ सर्वकामाश् च कार्यन्तां रसगन्धसमन्विताः  
०२,०३०।०३१च् मनोहराः प्रीतिकरा द्विजानां कुरुसत्तम  
०२,०३०।०३२अ तद् वाक्यसमकालं तु कृतं सर्वम् अवेदयत्  
०२,०३०।०३२च् सहदेवो युधां श्रेष्ठो धर्मराजे महात्मनि  
०२,०३०।०३३अ ततो द्वैपायनो राजन्न् ऋत्विजः समुपानयत्  
०२,०३०।०३३च् वेदान् इव महाभागान् साक्षान् मूर्तिमतो द्विजान्  
०२,०३०।०३४अ स्वयं ब्रह्मत्वम् अकरोत् तस्य सत्यवतीसुतः  
०२,०३०।०३४ब्*०३३२_०१ मूर्तिमान् सामवेदो ऽथ वेदवेदाङ्गपारगः  
०२,०३०।०३४च् धनञ्जयानाम् ऋषभः सुसामा सामगो ऽभवत्  
०२,०३०।०३५अ याज्ञवल्क्यो बभूवाथ ब्रह्मिष्ठो ऽध्वर्युसत्तमः  
०२,०३०।०३५च् पैलो होता वसोः पुत्रो धौम्येन सहितो ऽभवत्  
०२,०३०।०३६अ एतेषां शिष्यवर्गाश् च पुत्राश् च भरतर्षभ  
०२,०३०।०३६च् बभूवुर् होत्रगाः सर्वे वेदवेदाङ्गपारगाः  
०२,०३०।०३६द्*०३३३_०१ स्वयं च भगवांस् तत्र शिष्यैः सर्वैः पुरस्कृतः  
०२,०३०।०३६द्*०३३३_०२ कृष्णद्वैपायनो राजन् सदस्यम् अकरोत् प्रभुः  
०२,०३०।०३७अ ते वाचयित्वा पुण्याहम् ईहयित्वा च तं विधिम्  
०२,०३०।०३७च् शास्त्रोक्तं योजयाम् आसुस् तद् देवयजनं महत्  
०२,०३०।०३८अ तत्र चक्रुर् अनुज्ञाताः शरणान्य् उत शिल्पिनः  
०२,०३०।०३८च् रत्नवन्ति विशालानि वेश्मानीव दिवौकसाम्  
०२,०३०।०३९अ तत आज्ञापयाम् आस स राजा राजसत्तमः  
०२,०३०।०३९च् सहदेवं तदा सद्यो मन्त्रिणं कुरुसत्तमः  
०२,०३०।०३९द्*०३३४_०० वैशम्पायनः  
०२,०३०।०३९द्*०३३४_०१ सहदेवं तदा प्राह मन्त्रिणं कुरुसत्तमः  
०२,०३०।०३९द्*०३३४_०२ उवाच राजा कौन्तेयो वचनं वचनक्षमम्  
०२,०३०।०४०अ आमन्त्रणार्थं दूतांस् त्वं प्रेषयस्वाशुगान् द्रुतम्  
०२,०३०।०४०च् उपश्रुत्य वचो राज्ञः स दूतान् प्राहिणोत् तदा  
०२,०३०।०४१अ आमन्त्रयध्वं राष्ट्रेषु ब्राह्मणान् भूमिपान् अपि  
०२,०३०।०४१च् विशश् च मान्याञ् शूद्रांश् च सर्वान् आनयतेति च  
०२,०३०।०४२अ ते सर्वान् पृथिवीपालान् पाण्डवेयस्य शासनात्  
०२,०३०।०४२च् आमन्त्रयां बभूवुश् च प्रेषयाम् आस चापरान्  
०२,०३०।०४२द्*०३३५_०१ तथापरान् अपि नरान् आत्मनः शीघ्रगामिनः  
०२,०३०।०४२द्*०३३६_०१ दूतास् ते वाहनैर् जग्मू राष्ट्राणि सुबहूनि च  
०२,०३०।०४३अ ततस् ते तु यथाकालं कुन्तीपुत्रं युधिष्ठिरम्  
०२,०३०।०४३च् दीक्षयां चक्रिरे विप्रा राजसूयाय भारत  
०२,०३०।०४३द्*०३३७_०१ ज्येष्ठामूले अमावस्यां महाजनसमावृतः  
०२,०३०।०४३द्*०३३७_०२ रौरवाजिनसंवीतो नवनीताक्तदेहवान्  
०२,०३०।०४४अ दीक्षितः स तु धर्मात्मा धर्मराजो युधिष्ठिरः  
०२,०३०।०४४च् जगाम यज्ञायतनं वृतो विप्रैः सहस्रशः  
०२,०३०।०४५अ भ्रातृभिर् ज्ञातिभिश् चैव सुहृद्भिः सचिवैस् तथा  
०२,०३०।०४५च् क्षत्रियैश् च मनुष्येन्द्र नानादेशसमागतैः  
०२,०३०।०४५ए अमात्यैश् च नृपश्रेष्ठो धर्मो विग्रहवान् इव  
०२,०३०।०४६अ आजग्मुर् ब्राह्मणास् तत्र विषयेभ्यस् ततस् ततः  
०२,०३०।०४६च् सर्वविद्यासु निष्णाता वेदवेदाङ्गपारगाः  
०२,०३०।०४७अ तेषाम् आवसथांश् चक्रुर् धर्मराजस्य शासनात्  
०२,०३०।०४७च् बह्वन्नाञ् शयनैर् युक्तान् सगणानां पृथक् पृथक्  
०२,०३०।०४७ए सर्वर्तुगुणसम्पन्नाञ् शिल्पिनो ऽथ सहस्रशः  
०२,०३०।०४८अ तेषु ते न्यवसन् राजन् ब्राह्मणा भृशसत्कृताः  
०२,०३०।०४८च् कथयन्तः कथा बह्वीः पश्यन्तो नटनर्तकान्  
०२,०३०।०४९अ भुञ्जतां चैव विप्राणां वदतां च महास्वनः  
०२,०३०।०४९च् अनिशं श्रूयते स्मात्र मुदितानां महात्मनाम्  
०२,०३०।०५०अ दीयतां दीयताम् एषां भुज्यतां भुज्यताम् इति  
०२,०३०।०५०च् एवम्प्रकाराः सञ्जल्पाः श्रूयन्ते स्मात्र नित्यशः  
०२,०३०।०५१अ गवां शतसहस्राणि शयनानां च भारत  
०२,०३०।०५१च् रुक्मस्य योषितां चैव धर्मराजः पृथग् ददौ  
०२,०३०।०५२अ प्रावर्ततैवं यज्ञः स पाण्डवस्य महात्मनः  
०२,०३०।०५२च् पृथिव्याम् एकवीरस्य शक्रस्येव त्रिविष्टपे  
०२,०३०।०५३अ ततो युधिष्ठिरो राजा प्रेषयाम् आस पाण्डवम्  
०२,०३०।०५३च् नकुलं हास्तिनपुरं भीष्माय भरतर्षभ  
०२,०३०।०५३द्*०३३८_०१ बाह्लीकाय सपुत्राय भूरिश्रवसभीष्मयोः  
०२,०३०।०५४अ द्रोणाय धृतराष्ट्राय विदुराय कृपाय च  
०२,०३०।०५४च् भ्रातॄणां चैव सर्वेषां ये ऽनुरक्ता युधिष्ठिरे  
०२,०३१।०००*०३३९_०१ तत आमन्त्रिता राजन् राजानः सत्कृतास् तदा  
०२,०३१।०००*०३३९_०२ पुरेभ्यः प्रययुः स्वेभ्यो विमानेभ्य इवामराः  
०२,०३१।००१ वैशम्पायन उवाच  
०२,०३१।००१अ स गत्वा हास्तिनपुरं नकुलः समितिञ्जयः  
०२,०३१।००१ब्*०३४०_०१ प्रयतः प्राञ्जलिर् भूत्वा भारतान् आनयत् तदा  
०२,०३१।००१च् भीष्मम् आमन्त्रयाम् आस धृतराष्ट्रं च पाण्डवः  
०२,०३१।००२अ प्रययुः प्रीतमनसो यज्ञं ब्रह्मपुरःसराः  
०२,०३१।००२च् संश्रुत्य धर्मराजस्य यज्ञं यज्ञविदस् तदा  
०२,०३१।००३अ अन्ये च शतशस् तुष्टैर् मनोभिर् मनुजर्षभ  
०२,०३१।००३ब्*०३४१_०१ बहु वित्तं समादाय विविधाः पार्थिवा ययुः  
०२,०३१।००३च् द्रष्टुकामाः सभां चैव धर्मराजं च पाण्डवम्  
०२,०३१।००४अ दिग्भ्यः सर्वे समापेतुः पार्थिवास् तत्र भारत  
०२,०३१।००४च् समुपादाय रत्नानि विविधानि महान्ति च  
०२,०३१।००५अ धृतराष्ट्रश् च भीष्मश् च विदुरश् च महामतिः  
०२,०३१।००५च् दुर्योधनपुरोगाश् च भ्रातरः सर्व एव ते  
०२,०३१।००६अ सत्कृत्यामन्त्रिताः सर्वे आचार्यप्रमुखा नृपाः  
०२,०३१।००६च् गान्धारराजः सुबलः शकुनिश् च महाबलः  
०२,०३१।००७अ अचलो वृषकश् चैव कर्णश् च रथिनां वरः  
०२,०३१।००७च् ऋतः शल्यो मद्रराजो बाह्लिकश् च महारथः  
०२,०३१।००८अ सोमदत्तो ऽथ कौरव्यो भूरिर् भूरिश्रवाः शलः  
०२,०३१।००८च् अश्वत्थामा कृपो द्रोणः सैन्धवश् च जयद्रथः  
०२,०३१।००९अ यज्ञसेनः सपुत्रश् च शाल्वश् च वसुधाधिपः  
०२,०३१।००९च् प्राग्ज्योतिषश् च नृपतिर् भगदत्तो महायशाः  
०२,०३१।०१०अ सह सर्वैस् तथा म्लेच्छैः सागरानूपवासिभिः  
०२,०३१।०१०च् पार्वतीयाश् च राजानो राजा चैव बृहद्बलः  
०२,०३१।०११अ पौण्ड्रको वासुदेवश् च वङ्गः कालिङ्गकस् तथा  
०२,०३१।०११च् आकर्षः कुन्तलश् चैव वानवास्यान्ध्रकास् तथा  
०२,०३१।०१२अ द्रविडाः सिंहलाश् चैव राजा काश्मीरकस् तथा  
०२,०३१।०१२च् कुन्तिभोजो महातेजाः सुह्मश् च सुमहाबलः  
०२,०३१।०१३अ बाह्लिकाश् चापरे शूरा राजानः सर्व एव ते  
०२,०३१।०१३च् विराटः सह पुत्रैश् च माचेल्लश् च महारथः  
०२,०३१।०१३ए राजानो राजपुत्राश् च नानाजनपदेश्वराः  
०२,०३१।०१४अ शिशुपालो महावीर्यः सह पुत्रेण भारत  
०२,०३१।०१४च् आगच्छत् पाण्डवेयस्य यज्ञं सङ्ग्रामदुर्मदः  
०२,०३१।०१५अ रामश् चैवानिरुद्धश् च बभ्रुश् च सहसारणः  
०२,०३१।०१५च् गदप्रद्युम्नसाम्बाश् च चारुदेष्णश् च वीर्यवान्  
०२,०३१।०१६अ उल्मुको निशठश् चैव वीरः प्राद्युम्निर् एव च  
०२,०३१।०१६च् वृष्णयो निखिलेनान्ये समाजग्मुर् महारथाः  
०२,०३१।०१७अ एते चान्ये च बहवो राजानो मध्यदेशजाः  
०२,०३१।०१७च् आजग्मुः पाण्डुपुत्रस्य राजसूयं महाक्रतुम्  
०२,०३१।०१८अ ददुस् तेषाम् आवसथान् धर्मराजस्य शासनात्  
०२,०३१।०१८च् बहुकक्ष्यान्वितान् राजन् दीर्घिकावृक्षशोभितान्  
०२,०३१।०१९अ तथा धर्मात्मजस् तेषां चक्रे पूजाम् अनुत्तमाम्  
०२,०३१।०१९च् सत्कृताश् च यथोद्दिष्टाञ् जग्मुर् आवसथान् नृपाः  
०२,०३१।०२०अ कैलासशिखरप्रख्यान् मनोज्ञान् द्रव्यभूषितान्  
०२,०३१।०२०च् सर्वतः संवृतान् उच्चैः प्राकारैः सुकृतैः सितैः  
०२,०३१।०२१अ सुवर्णजालसंवीतान् मणिकुट्टिमशोभितान्  
०२,०३१।०२१च् सुखारोहणसोपानान् महासनपरिच्छदान्  
०२,०३१।०२२अ स्रग्दामसमवच्छन्नान् उत्तमागुरुगन्धिनः  
०२,०३१।०२२च् हंसांशुवर्णसदृशान् आयोजनसुदर्शनान्  
०२,०३१।०२३अ असम्बाधान् समद्वारान् युतान् उच्चावचैर् गुणैः  
०२,०३१।०२३च् बहुधातुपिनद्धाङ्गान् हिमवच्छिखरान् इव  
०२,०३१।०२४अ विश्रान्तास् ते ततो ऽपश्यन् भूमिपा भूरिदक्षिणम्  
०२,०३१।०२४च् वृतं सदस्यैर् बहुभिर् धर्मराजं युधिष्ठिरम्  
०२,०३१।०२५अ तत् सदः पार्थिवैः कीर्णं ब्राह्मणैश् च महात्मभिः  
०२,०३१।०२५च् भ्राजते स्म तदा राजन् नाकपृष्ठम् इवामरैः  
०२,०३२।०००*०३४२_०१ ततस् त्व् आज्ञापयाम् आस पाण्डवो ऽरिनिबर्हणः  
०२,०३२।०००*०३४२_०२ सहदेवं कुरुश्रेष्ठं मन्त्रिणश् चैव सर्वशः  
०२,०३२।०००*०३४२_०३ अस्मिन् क्रतौ यथोक्तानि यज्ञाङ्गानि द्विजातिभिः  
०२,०३२।०००*०३४२_०४ अधियज्ञांश् च सम्भारान् धौम्योक्तान् भरतर्षभ  
०२,०३२।०००*०३४२_०५ सर्वम् आनय नः क्षिप्रं सहदेव यथातथम्  
०२,०३२।०००*०३४२_०६ इन्द्रसेनो विशोकश् च रुक्मश् चार्जुनसारथिः  
०२,०३२।०००*०३४२_०७ अन्नाद्ये व्यापृताः सन्तु सहदेव तवाज्ञया  
०२,०३२।०००*०३४२_०८ उपार्जितान् सर्वकामान् सुगन्धरसमिश्रितान्  
०२,०३२।०००*०३४२_०९ मनोहरान् प्रीतिकरान् अन्नाद्ये ऽर्थे सुसंस्कृतान्  
०२,०३२।०००*०३४३_०१ समीको ध्वजसेनश् च पञ्चसारथिपुङ्गवाः  
०२,०३२।००१ वैशम्पायन उवाच  
०२,०३२।००१अ पितामहं गुरुं चैव प्रत्युद्गम्य युधिष्ठिरः  
०२,०३२।००१च् अभिवाद्य ततो राजन्न् इदं वचनम् अब्रवीत्  
०२,०३२।००१ए भीष्मं द्रोणं कृपं द्रौणिं दुर्योधनविविंशती  
०२,०३२।००२अ अस्मिन् यज्ञे भवन्तो माम् अनुगृह्णन्तु सर्वशः  
०२,०३२।००२च् इदं वः स्वम् अहं चैव यद् इहास्ति धनं मम  
०२,०३२।००२ए प्रीणयन्तु भवन्तो मां यथेष्टम् अनियन्त्रिताः  
०२,०३२।००३अ एवम् उक्त्वा स तान् सर्वान् दीक्षितः पाण्डवाग्रजः  
०२,०३२।००३च् युयोज ह यथायोगम् अधिकारेष्व् अनन्तरम्  
०२,०३२।००४अ भक्ष्यभोज्याधिकारेषु दुःशासनम् अयोजयत्  
०२,०३२।००४अ*०३४४_०१ **** **** युयुत्सुं समयोजयत्  
०२,०३२।००४अ*०३४४_०२ पङ्क्त्यारोपणकार्ये तु उच्छिष्टापनये पुनः  
०२,०३२।००४अ*०३४४_०३ भोजनावेक्षणे चैव  
०२,०३२।००४च् परिग्रहे ब्राह्मणानाम् अश्वत्थामानम् उक्तवान्  
०२,०३२।००५अ राज्ञां तु प्रतिपूजार्थं सञ्जयं सन्न्ययोजयत्  
०२,०३२।००५च् कृताकृतपरिज्ञाने भीष्मद्रोणौ महामती  
०२,०३२।००५द्*०३४५_०१ तत्रान्वतिष्ठतां राजा वृद्धौ परमसम्मतौ  
०२,०३२।००६अ हिरण्यस्य सुवर्णस्य रत्नानां चान्ववेक्षणे  
०२,०३२।००६च् दक्षिणानां च वै दाने कृपं राजा न्ययोजयत्  
०२,०३२।००६ए तथान्यान् पुरुषव्याघ्रांस् तस्मिंस् तस्मिन् न्ययोजयत्  
०२,०३२।००७अ बाह्लिको धृतराष्ट्रश् च सोमदत्तो जयद्रथः  
०२,०३२।००७च् नकुलेन समानीताः स्वामिवत् तत्र रेमिरे  
०२,०३२।००८अ क्षत्ता व्ययकरस् त्व् आसीद् विदुरः सर्वधर्मवित्  
०२,०३२।००८च् दुर्योधनस् त्व् अर्हणानि प्रतिजग्राह सर्वशः  
०२,०३२।००८द्*०३४६_०१ कुन्ती माद्री च गान्धारी स्त्रीणां कुर्वन्तु चार्चनम्  
०२,०३२।००८द्*०३४६_०२ अन्याः सर्वाः स्नुषास् तासां सन्देशं यान्तु मा चिरम्  
०२,०३२।००८द्*०३४६_०३ तिष्ठेत् कृष्णान्तिके सो ऽयम् अर्जुनः कार्यसिद्धये  
०२,०३२।००८द्*०३४७_०१ चरणक्षालने कृष्णो ब्राह्मणानां स्वयं ह्य् अभूत्  
०२,०३२।००८द्*०३४८_०१ कर्णः कोशगृहाधीशश् चायव्ययसमीक्षकः  
०२,०३२।००९अ सर्वलोकः समावृत्तः पिप्रीषुः फलम् उत्तमम्  
०२,०३२।००९च् द्रष्टुकामः सभां चैव धर्मराजं च पाण्डवम्  
०२,०३२।०१०अ न कश् चिद् आहरत् तत्र सहस्रावरम् अर्हणम्  
०२,०३२।०१०च् रत्नैश् च बहुभिस् तत्र धर्मराजम् अवर्धयन्  
०२,०३२।०११अ कथं नु मम कौरव्यो रत्नदानैः समाप्नुयात्  
०२,०३२।०११च् यज्ञम् इत्य् एव राजानः स्पर्धमाना ददुर् धनम्  
०२,०३२।०१२अ भवनैः सविमानाग्रैः सोदर्कैर् बलसंवृतैः  
०२,०३२।०१२च् लोकराजविमानैश् च ब्राह्मणावसथैः सह  
०२,०३२।०१३अ कृतैर् आवसथैर् दिव्यैर् विमानप्रतिमैस् तथा  
०२,०३२।०१३च् विचित्रै रत्नवद्भिश् च ऋद्ध्या परमया युतैः  
०२,०३२।०१४अ राजभिश् च समावृत्तैर् अतीवश्रीसमृद्धिभिः  
०२,०३२।०१४च् अशोभत सदो राजन् कौन्तेयस्य महात्मनः  
०२,०३२।०१५अ ऋद्ध्या च वरुणं देवं स्पर्धमानो युधिष्ठिरः  
०२,०३२।०१५च् षडग्निनाथ यज्ञेन सो ऽयजद् दक्षिणावता  
०२,०३२।०१५ए सर्वाञ् जनान् सर्वकामैः समृद्धैः समतर्पयत्  
०२,०३२।०१६अ अन्नवान् बहुभक्ष्यश् च भुक्तवज्जनसंवृतः  
०२,०३२।०१६च् रत्नोपहारकर्मण्यो बभूव स समागमः  
०२,०३२।०१७अ इडाज्यहोमाहुतिभिर् मन्त्रशिक्षासमन्वितैः  
०२,०३२।०१७च् तस्मिन् हि ततृपुर् देवास् तते यज्ञे महर्षिभिः  
०२,०३२।०१८अ यथा देवास् तथा विप्रा दक्षिणान्नमहाधनैः  
०२,०३२।०१८च् ततृपुः सर्ववर्णाश् च तस्मिन् यज्ञे मुदान्विताः  
०२,०३३।००१ वैशम्पायन उवाच  
०२,०३३।००१अ ततो ऽभिषेचनीये ऽह्नि ब्राह्मणा राजभिः सह  
०२,०३३।००१च् अन्तर्वेदीं प्रविविशुः सत्कारार्थं महर्षयः  
०२,०३३।००२अ नारदप्रमुखास् तस्याम् अन्तर्वेद्यां महात्मनः  
०२,०३३।००२च् समासीनाः शुशुभिरे सह राजर्षिभिस् तदा  
०२,०३३।००३अ समेता ब्रह्मभवने देवा देवर्षयो यथा  
०२,०३३।००३च् कर्मान्तरम् उपासन्तो जजल्पुर् अमितौजसः  
०२,०३३।००४अ इदम् एवं न चाप्य् एवम् एवम् एतन् न चान्यथा  
०२,०३३।००४च् इत्य् ऊचुर् बहवस् तत्र वितण्डानाः परस्परम्  
०२,०३३।००५अ कृशान् अर्थांस् तथा के चिद् अकृशांस् तत्र कुर्वते  
०२,०३३।००५च् अकृशांश् च कृशांश् चक्रुर् हेतुभिः शास्त्रनिश्चितैः  
०२,०३३।००६अ तत्र मेधाविनः के चिद् अर्थम् अन्यैः प्रपूरितम्  
०२,०३३।००६च् विचिक्षिपुर् यथा श्येना नभोगतम् इवामिषम्  
०२,०३३।००७अ के चिद् धर्मार्थसंयुक्ताः कथास् तत्र महाव्रताः  
०२,०३३।००७च् रेमिरे कथयन्तश् च सर्ववेदविदां वराः  
०२,०३३।००८अ सा वेदिर् वेदसम्पन्नैर् देवद्विजमहर्षिभिः  
०२,०३३।००८च् आबभासे समाकीर्णा नक्षत्रैर् द्यौर् इवामला  
०२,०३३।००९अ न तस्यां सन्निधौ शूद्रः कश् चिद् आसीन् न चाव्रतः  
०२,०३३।००९च् अन्तर्वेद्यां तदा राजन् युधिष्ठिरनिवेशने  
०२,०३३।०१०अ तां तु लक्ष्मीवतो लक्ष्मीं तदा यज्ञविधानजाम्  
०२,०३३।०१०च् तुतोष नारदः पश्यन् धर्मराजस्य धीमतः  
०२,०३३।०११अ अथ चिन्तां समापेदे स मुनिर् मनुजाधिप  
०२,०३३।०११च् नारदस् तं तदा पश्यन् सर्वक्षत्रसमागमम्  
०२,०३३।०१२अ सस्मार च पुरावृत्तां कथां तां भरतर्षभ  
०२,०३३।०१२च् अंशावतरणे यासौ ब्रह्मणो भवने ऽभवत्  
०२,०३३।०१३अ देवानां सङ्गमं तं तु विज्ञाय कुरुनन्दन  
०२,०३३।०१३च् नारदः पुण्डरीकाक्षं सस्मार मनसा हरिम्  
०२,०३३।०१४अ साक्षात् स विबुधारिघ्नः क्षत्रे नारायणो विभुः  
०२,०३३।०१४च् प्रतिज्ञां पालयन् धीमाञ् जातः परपुरञ्जयः  
०२,०३३।०१५अ सन्दिदेश पुरा यो ऽसौ विबुधान् भूतकृत् स्वयम्  
०२,०३३।०१५च् अन्योन्यम् अभिनिघ्नन्तः पुनर् लोकान् अवाप्स्यथ  
०२,०३३।०१६अ इति नारायणः शम्भुर् भगवाञ् जगतः प्रभुः  
०२,०३३।०१६च् आदिश्य विबुधान् सर्वान् अजायत यदुक्षये  
०२,०३३।०१७अ क्षिताव् अन्धकवृष्णीनां वंशे वंशभृतां वरः  
०२,०३३।०१७च् परया शुशुभे लक्ष्म्या नक्षत्राणाम् इवोडुराट्  
०२,०३३।०१८अ यस्य बाहुबलं सेन्द्राः सुराः सर्व उपासते  
०२,०३३।०१८च् सो ऽयं मानुषवन् नाम हरिर् आस्ते ऽरिमर्दनः  
०२,०३३।०१९अ अहो बत महद् भूतं स्वयम्भूर् यद् इदं स्वयम्  
०२,०३३।०१९च् आदास्यति पुनः क्षत्रम् एवं बलसमन्वितम्  
०२,०३३।०२०अ इत्य् एतां नारदश् चिन्तां चिन्तयाम् आस धर्मवित्  
०२,०३३।०२०च् हरिं नारायणं ज्ञात्वा यज्ञैर् ईड्यं तम् ईश्वरम्  
०२,०३३।०२१अ तस्मिन् धर्मविदां श्रेष्ठो धर्मराजस्य धीमतः  
०२,०३३।०२१च् महाध्वरे महाबुद्धिस् तस्थौ स बहुमानतः  
०२,०३३।०२१द्@०१८_०००० वैशम्पायनः  
०२,०३३।०२१द्@०१८_०००१ ततः समुदिता मुख्यैर् गुणैर् गुणवतां वराः  
०२,०३३।०२१द्@०१८_०००२ बहवो भावितात्मानः पृथक् पृथग् अरिन्दमाः  
०२,०३३।०२१द्@०१८_०००३ आत्मकृत्यम् इति ज्ञात्वा पाञ्चालास् तत्र सर्वशः  
०२,०३३।०२१द्@०१८_०००४ समीयुर् वृष्णयश् चैव तदानीकाग्रहारिणः  
०२,०३३।०२१द्@०१८_०००५ सदाराः सजनामात्या वहन्तो रत्नसञ्चयान्  
०२,०३३।०२१द्@०१८_०००६ विकृष्टत्वाच् च देशस्य गुरुभारतया च ते  
०२,०३३।०२१द्@०१८_०००७ ययुः प्रमुदिताः पश्चाद् राजभिर् न समं ययुः  
०२,०३३।०२१द्@०१८_०००८ बलशेषं समुदितं परिगृह्य समन्ततः  
०२,०३३।०२१द्@०१८_०००९ राज्ञां चक्रायुधः शौरिर् अमित्रगणमर्दनः  
०२,०३३।०२१द्@०१८_००१० बलाधिकारे निक्षिप्तं सम्मान्यानकदुन्दुभिम्  
०२,०३३।०२१द्@०१८_००११ सम्प्रायाद् यादवश्रेष्ठो यजमाने युधिष्ठिरे  
०२,०३३।०२१द्@०१८_००१२ उच्चावचम् उपादाय धर्मराजाय माधवः  
०२,०३३।०२१द्@०१८_००१३ धनौघं पुरतः कृत्वा खाण्डवप्रस्थम् आययौ  
०२,०३३।०२१द्@०१८_००१४ तत्र यज्ञागतान् सर्वांश् चैद्यवक्रपुरोगमान्  
०२,०३३।०२१द्@०१८_००१५ भूमिपालगणान् सर्वान् सप्रभान् इव तोयदान्  
०२,०३३।०२१द्@०१८_००१६ मेघकायान् निःश्वसतो यूथपान् इव यूथपः  
०२,०३३।०२१द्@०१८_००१७ बलिनः सिंहसङ्काशान् महीम् आवृत्य तिष्ठतः  
०२,०३३।०२१द्@०१८_००१८ ततो जनौघसम्बाधं राजसागरम् अव्ययम्  
०२,०३३।०२१द्@०१८_००१९ नादयन् रथघोषेणाभ्युपायान् मधुसूदनः  
०२,०३३।०२१द्@०१८_००२० असूर्यम् इव सूर्येण निवातम् इव वायुना  
०२,०३३।०२१द्@०१८_००२१ कृष्णेन समुपेतेन जहर्षे भारतं पुरम्  
०२,०३३।०२१द्@०१८_००२२ ब्राह्मणक्षत्रियाणां हि पूजार्थं सर्वधर्मवित्  
०२,०३३।०२१द्@०१८_००२३ सहदेवो विशेषज्ञो माद्रीपुत्रः कृतो ऽभवत्  
०२,०३३।०२१द्@०१८_००२४ प्रभवन्तं तु भूतानां भास्वन्तम् इव तेजसा  
०२,०३३।०२१द्@०१८_००२५ प्रविशन्तं यज्ञभूमिं सितस्यावरजं विभुम्  
०२,०३३।०२१द्@०१८_००२६ तेजोराशिम् ऋषिं विप्रम् अदृश्यम् अविजानताम्  
०२,०३३।०२१द्@०१८_००२७ वयोधिकानां वृद्धानां मार्गम् आत्मनि तिष्ठताम्  
०२,०३३।०२१द्@०१८_००२८ जगतस् तस्थुषश् चैव प्रभवाप्ययम् अच्युतम्  
०२,०३३।०२१द्@०१८_००२९ अनन्तम् अन्तं शत्रूणाम् अमित्रगणमर्दनम्  
०२,०३३।०२१द्@०१८_००३० प्रभवं सर्वभूतानाम् आपत्स्व् अभयम् अच्युतम्  
०२,०३३।०२१द्@०१८_००३१ भविष्यं भावनं भूतं द्वारवत्याम् अरिन्दमम्  
०२,०३३।०२१द्@०१८_००३२ स दृष्ट्वा कृष्णम् आयान्तं प्रतिपूज्यामितौजसम्  
०२,०३३।०२१द्@०१८_००३३ यथार्हं केशवे वृत्तिं प्रत्यपद्यत पाण्डवः  
०२,०३३।०२१द्@०१८_००३४ ज्यैष्ठ्यकानिष्ठ्यसंयोगं सम्प्रधार्य गुणागुणैः  
०२,०३३।०२१द्@०१८_००३५ आरिराधयिषुर् धर्मः पूजयित्वा द्विजोत्तमान्  
०२,०३३।०२१द्@०१८_००३६ महद् आदित्यसङ्काशम् आसनं च जगत्पतेः  
०२,०३३।०२१द्@०१८_००३७ ददौ नासादितं कैश् चित् तस्मिन्न् उपविवेश सः  
०२,०३३।०२२अ ततो भीष्मो ऽब्रवीद् राजन् धर्मराजं युधिष्ठिरम्  
०२,०३३।०२२च् क्रियताम् अर्हणं राज्ञां यथार्हम् इति भारत  
०२,०३३।०२३अ आचार्यम् ऋत्विजं चैव संयुक्तं च युधिष्ठिर  
०२,०३३।०२३च् स्नातकं च प्रियं चाहुः षड् अर्घ्यार्हान् नृपं तथा  
०२,०३३।०२४अ एतान् अर्हान् अभिगतान् आहुः संवत्सरोषितान्  
०२,०३३।०२४च् त इमे कालपूगस्य महतो ऽस्मान् उपागताः  
०२,०३३।०२५अ एषाम् एकैकशो राजन्न् अर्घ्यम् आनीयताम् इति  
०२,०३३।०२५च् अथ चैषां वरिष्ठाय समर्थायोपनीयताम्  
०२,०३३।०२६ युधिष्ठिर उवाच  
०२,०३३।०२६अ कस्मै भवान् मन्यते ऽर्घम् एकस्मै कुरुनन्दन  
०२,०३३।०२६च् उपनीयमानं युक्तं च तन् मे ब्रूहि पितामह  
०२,०३३।०२७ वैशम्पायन उवाच  
०२,०३३।०२७अ ततो भीष्मः शान्तनवो बुद्ध्या निश्चित्य भारत  
०२,०३३।०२७च् वार्ष्णेयं मन्यते कृष्णम् अर्हणीयतमं भुवि  
०२,०३३।०२८अ एष ह्य् एषां समेतानां तेजोबलपराक्रमैः  
०२,०३३।०२८च् मध्ये तपन्न् इवाभाति ज्योतिषाम् इव भास्करः  
०२,०३३।०२९अ असूर्यम् इव सूर्येण निवातम् इव वायुना  
०२,०३३।०२९च् भासितं ह्लादितं चैव कृष्णेनेदं सदो हि नः  
०२,०३३।०३०अ तस्मै भीष्माभ्यनुज्ञातः सहदेवः प्रतापवान्  
०२,०३३।०३०च् उपजह्रे ऽथ विधिवद् वार्ष्णेयायार्घ्यम् उत्तमम्  
०२,०३३।०३०द्*०३४९_०१ गाम् अर्घ्यं मधुपर्कं चाप्य् आनीयापाहरत् तदा  
०२,०३३।०३०द्*०३४९_०२ चरणाव् अस्पृशच् छौरेः सहदेवो विशां पते  
०२,०३३।०३०द्*०३४९_०३ केशवश् चाप्य् उपाघ्राय मूर्ध्नि शस्त्रभृतां वरः  
०२,०३३।०३०द्*०३४९_०४ सहदेवम् अथोवाच कच्चिद् वः कुशलं गृहे  
०२,०३३।०३०द्*०३५०_०१ सो ऽपि तं तु तथेत्य् आह सर्वं ननु तवाज्ञया  
०२,०३३।०३०द्*०३५०_०२ एतस्मिन्न् अन्तरे राजन्न् इदम् आसीद् अथाद्भुतम्  
०२,०३३।०३०द्*०३५१_०१ तां दृष्ट्वा क्षत्रियाः सर्वे पूजां कृष्णस्य भूयसीम्  
०२,०३३।०३०द्*०३५१_०२ सम्प्रेक्ष्यान्योन्यम् आसीना हृदयैस् ताम् अधारयन्  
०२,०३३।०३१अ प्रतिजग्राह तत् कृष्णः शास्त्रदृष्टेन कर्मणा  
०२,०३३।०३१च् शिशुपालस् तु तां पूजां वासुदेवे न चक्षमे  
०२,०३३।०३२अ स उपालभ्य भीष्मं च धर्मराजं च संसदि  
०२,०३३।०३२च् अपाक्षिपद् वासुदेवं चेदिराजो महाबलः  
०२,०३३।०३२द्*०३५२_०१ तेषाम् आकारभावज्ञः सहदेवो न चक्षमे  
०२,०३३।०३२द्*०३५२_०२ मानिनां बलिनां राज्ञां पुरः सन्दर्शिते पदे  
०२,०३३।०३२द्*०३५२_०३ पुष्पवृष्टिर् महत्य् आसीत् सहदेवस्य मूर्धनि  
०२,०३३।०३२द्*०३५२_०४ जन्मप्रभृति वृष्णीनां सुनीथः शत्रुर् अब्रवीत्  
०२,०३३।०३२द्*०३५२_०५ प्रष्टा वियोनिजो राजा प्रतिवक्ता नदीसुतः  
०२,०३३।०३२द्*०३५२_०६ प्रतिग्रहीता गोपालः प्रदाता च वियोनिजः  
०२,०३३।०३२द्*०३५२_०७ सदस्या मूकवत् सर्वे आसते ऽत्र किम् उच्यते  
०२,०३३।०३२द्*०३५२_०८ इत्य् उक्त्वा स विहस्याशु पाण्डवं पुनर् अब्रवीत्  
०२,०३३।०३२द्*०३५२_०९ अतिपश्यसि वा सर्वान् न वा पश्यसि पाण्डव  
०२,०३३।०३२द्*०३५२_१० तिष्ठत्स्व् अन्येषु पूज्येषु गोपम् अर्चितवान् असि  
०२,०३३।०३२द्*०३५२_११ एते चैवोभये तात कार्यस्य तु विनाशके  
०२,०३३।०३२द्*०३५२_१२ अतिदृष्टिर् अदृष्टिर् वा तयोः किं त्वं समास्थितः  
०२,०३४।००१ शिशुपाल उवाच  
०२,०३४।००१अ नायम् अर्हति वार्ष्णेयस् तिष्ठत्स्व् इह महात्मसु  
०२,०३४।००१च् महीपतिषु कौरव्य राजवत् पार्थिवार्हणम्  
०२,०३४।००२अ नायं युक्तः समाचारः पाण्डवेषु महात्मसु  
०२,०३४।००२च् यत् कामात् पुण्डरीकाक्षं पाण्डवार्चितवान् असि  
०२,०३४।००३अ बाला यूयं न जानीध्वं धर्मः सूक्ष्मो हि पाण्डवाः  
०२,०३४।००३च् अयं तत्राभ्यतिक्रान्त आपगेयो ऽल्पदर्शनः  
०२,०३४।००४अ त्वादृशो धर्मयुक्तो हि कुर्वाणः प्रियकाम्यया  
०२,०३४।००४च् भवत्य् अभ्यधिकं भीष्मो लोकेष्व् अवमतः सताम्  
०२,०३४।००५अ कथं ह्य् अराजा दाशार्हो मध्ये सर्वमहीक्षिताम्  
०२,०३४।००५च् अर्हणाम् अर्हति तथा यथा युष्माभिर् अर्चितः  
०२,०३४।००६अ अथ वा मन्यसे कृष्णं स्थविरं भरतर्षभ  
०२,०३४।००६च् वसुदेवे स्थिते वृद्धे कथम् अर्हति तत्सुतः  
०२,०३४।००७अ अथ वा वासुदेवो ऽपि प्रियकामो ऽनुवृत्तवान्  
०२,०३४।००७च् द्रुपदे तिष्ठति कथं माधवो ऽर्हति पूजनम्  
०२,०३४।००८अ आचार्यं मन्यसे कृष्णम् अथ वा कुरुपुङ्गव  
०२,०३४।००८च् द्रोणे तिष्ठति वार्ष्णेयं कस्माद् अर्चितवान् असि  
०२,०३४।००९अ ऋत्विजं मन्यसे कृष्णम् अथ वा कुरुनन्दन  
०२,०३४।००९च् द्वैपायने स्थिते विप्रे कथं कृष्णो ऽर्चितस् त्वया  
०२,०३४।००९द्@०१९_०००१ भीष्मे शान्तनवे राजन् स्थिते पुरुषसत्तमे  
०२,०३४।००९द्@०१९_०००२ स्वच्छन्दमृत्युके राजन् कथं कृष्णो ऽर्चितस् त्वया  
०२,०३४।००९द्@०१९_०००३ अश्वत्थाम्नि स्थिते वीरे सर्वशास्त्रविशारदे  
०२,०३४।००९द्@०१९_०००४ कथं कृष्णस् त्वया राजन्न् अर्चितः कुरुनन्दन  
०२,०३४।००९द्@०१९_०००५ दुर्योधने च राजेन्द्रे स्थिते पुरुषसत्तमे  
०२,०३४।००९द्@०१९_०००६ कृपे च भारताचार्ये कथं कृष्णस् त्वयार्चितः  
०२,०३४।००९द्@०१९_०००७ द्रुमं किम्पुरुषाचार्यम् अतिक्रम्य तथार्चितः  
०२,०३४।००९द्@०१९_०००८ भीष्मके च दुराधर्षे पाण्ड्ये च कृतलक्षणे  
०२,०३४।००९द्@०१९_०००९ नृपे च रुक्मिणि श्रेष्ठे एकलव्ये तथैव च  
०२,०३४।००९द्@०१९_००१० शल्ये मद्राधिपे चैव कथं कृष्णो ऽर्चितस् त्वया  
०२,०३४।००९द्@०१९_००११ अयं च सर्वराज्ञां यो बलश्लाघी महारथः  
०२,०३४।००९द्@०१९_००१२ जामदग्न्यस्य दयितः शिष्यो विप्रस्य भारत  
०२,०३४।००९द्@०१९_००१३ येनात्मबलम् आश्रित्य राजानो युधि निर्जिताः  
०२,०३४।००९द्@०१९_००१४ तं च कर्णम् अतिक्रम्य कथं कृष्णो ऽर्चितस् त्वया  
०२,०३४।००९द्@०२०_०००१ भीष्मे शान्तनवे राजन् स्थिते पुरुषसत्तमे  
०२,०३४।००९द्@०२०_०००२ स्वच्छन्दमृत्युके तस्मिन् कथं कृष्णो ऽर्चितस् त्वया  
०२,०३४।००९द्@०२०_०००३ कृपे च भारताचार्ये कथं कृष्णो ऽर्चितस् त्वया  
०२,०३४।००९द्@०२०_०००४ अश्वत्थाम्नि स्थिते वीरे सर्वशस्त्रविशारदे  
०२,०३४।००९द्@०२०_०००५ कथं कृष्णस् त्वया राजन्न् अर्चितो यदुनन्दनः  
०२,०३४।००९द्@०२०_०००६ द्रुमे किम्पुरुषाचार्ये कथं कृष्णस् त्वयार्चितः  
०२,०३४।००९द्@०२०_०००७ अयं पार्थाद् अनवमो धनुर्वेदे पराक्रमे  
०२,०३४।००९द्@०२०_०००८ एकलव्ये स्थिते राजन् कथं कृष्णस् त्वयार्चितः  
०२,०३४।००९द्@०२०_०००९ भगदत्ते महावीर्ये जयत्सेने च मागधे  
०२,०३४।००९द्@०२०_००१० कालिङ्गे च स्थिते राजन् कथं कृष्णस् त्वयार्चितः  
०२,०३४।००९द्@०२०_००११ पूर्वदेशाधिपे वीरे कौसलेन्द्रे बृहद्बले  
०२,०३४।००९द्@०२०_००१२ विराटे च स्थिते वीरे कथं कृष्णो ऽर्चितस् त्वया  
०२,०३४।००९द्@०२०_००१३ भीष्मके च दुराधर्षे पाण्ड्ये च कृतधन्वनि  
०२,०३४।००९द्@०२०_००१४ नृपे रुक्मिणि च श्रेष्ठे दन्तवक्रे च पार्थिवे  
०२,०३४।००९द्@०२०_००१५ शल्ये मद्राधिपे चैव कथं कृष्णस् त्वयार्चितः  
०२,०३४।००९द्@०२०_००१६ सुराष्ट्राधिपतौ वीरे मालवे च स्थिते नृपे  
०२,०३४।००९द्@०२०_००१७ कृतक्षणे च वैदेहे कथं कृष्णस् त्वयार्चितः  
०२,०३४।००९द्@०२०_००१८ अयं च सर्वराज्ञां यो बलश्लाघी महारथः  
०२,०३४।००९द्@०२०_००१९ जामदग्न्यस्य दयितः शिष्यो विप्रस्य भारत  
०२,०३४।००९द्@०२०_००२० येनात्मबलम् आश्रित्य जरासन्धो युधा जितः  
०२,०३४।००९द्@०२०_००२१ तं कर्णं समतिक्रम्य कथं कृष्णस् त्वयार्चितः  
०२,०३४।००९द्@०२०_००२२ विन्दानुविन्दाव् आवन्त्यौ काम्भोजं च सुदक्षिणम्  
०२,०३४।००९द्@०२०_००२३ स्थिते साल्वे च राजेन्द्रे कथं कृष्णो ऽर्चितस् त्वया  
०२,०३४।००९द्@०२०_००२४ अस्मिन् पार्थसखे राजन् गन्धर्वाणां महीपतौ  
०२,०३४।००९द्@०२०_००२५ स्थिते चित्ररथे वीरे कथं कृष्णस् त्वयार्चितः  
०२,०३४।००९द्@०२०_००२६ बाह्लीकं स्थविरं वीरं कौरवाणां महारथम्  
०२,०३४।००९द्@०२०_००२७ सौमदत्तिं महावीर्यं सोमदत्तं महारथम्  
०२,०३४।००९द्@०२०_००२८ शकुनिं सौबलं चैव सिन्धुराजं महाबलम्  
०२,०३४।००९द्@०२०_००२९ एतान् अवमतान् कृत्वा कथं कृष्णो ऽर्चितस् त्वया  
०२,०३४।०१०अ नैव ऋत्विङ् न चाचार्यो न राजा मधुसूदनः  
०२,०३४।०१०ब्*०३५३_०१ न स्नातको न जामाता कथं कृष्णो ऽर्चितस् त्वया  
०२,०३४।०१०च् अर्चितश् च कुरुश्रेष्ठ किम् अन्यत् प्रियकाम्यया  
०२,०३४।०११अ अथ वाप्य् अर्चनीयो ऽयं युष्माकं मधुसूदनः  
०२,०३४।०११च् किं राजभिर् इहानीतैर् अवमानाय भारत  
०२,०३४।०१२अ वयं तु न भयाद् अस्य कौन्तेयस्य महात्मनः  
०२,०३४।०१२च् प्रयच्छामः करान् सर्वे न लोभान् न च सान्त्वनात्  
०२,०३४।०१३अ अस्य धर्मप्रवृत्तस्य पार्थिवत्वं चिकीर्षतः  
०२,०३४।०१३च् करान् अस्मै प्रयच्छामः सो ऽयम् अस्मान् न मन्यते  
०२,०३४।०१४अ किम् अन्यद् अवमानाद् धि यद् इमं राजसंसदि  
०२,०३४।०१४च् अप्राप्तलक्षणं कृष्णम् अर्घ्येणार्चितवान् असि  
०२,०३४।०१५अ अकस्माद् धर्मपुत्रस्य धर्मात्मेति यशो गतम्  
०२,०३४।०१५च् को हि धर्मच्युते पूजाम् एवं युक्तां प्रयोजयेत्  
०२,०३४।०१५ए यो ऽयं वृष्णिकुले जातो राजानं हतवान् पुरा  
०२,०३४।०१५फ़्*०३५४_०१ जरासन्धं महात्मानम् अन्यायेन दुरात्मवान्  
०२,०३४।०१६अ अद्य धर्मात्मता चैव व्यपकृष्टा युधिष्ठिरात्  
०२,०३४।०१६च् कृपणत्वं निविष्टं च कृष्णे ऽर्घ्यस्य निवेदनात्  
०२,०३४।०१७अ यदि भीताश् च कौन्तेयाः कृपणाश् च तपस्विनः  
०२,०३४।०१७ब्*०३५५_०१ राज्ञां तु मध्ये पूजां ते कृतवन्तो गरीयसीम्  
०२,०३४।०१७च् ननु त्वयापि बोद्धव्यं यां पूजां माधवो ऽर्हति  
०२,०३४।०१८अ अथ वा कृपणैर् एताम् उपनीतां जनार्दन  
०२,०३४।०१८च् पूजाम् अनर्हः कस्मात् त्वम् अभ्यनुज्ञातवान् असि  
०२,०३४।०१९अ अयुक्ताम् आत्मनः पूजां त्वं पुनर् बहु मन्यसे  
०२,०३४।०१९च् हविषः प्राप्य निष्यन्दं प्राशितुं श्वेव निर्जने  
०२,०३४।०२०अ न त्व् अयं पार्थिवेन्द्राणाम् अवमानः प्रयुज्यते  
०२,०३४।०२०च् त्वाम् एव कुरवो व्यक्तं प्रलम्भन्ते जनार्दन  
०२,०३४।०२१अ क्लीबे दारक्रिया यादृग् अन्धे वा रूपदर्शनम्  
०२,०३४।०२१च् अराज्ञो राजवत् पूजा तथा ते मधुसूदन  
०२,०३४।०२२अ दृष्टो युधिष्ठिरो राजा दृष्टो भीष्मश् च यादृशः  
०२,०३४।०२२च् वासुदेवो ऽप्य् अयं दृष्टः सर्वम् एतद् यथातथम्  
०२,०३४।०२३अ इत्य् उक्त्वा शिशुपालस् तान् उत्थाय परमासनात्  
०२,०३४।०२३च् निर्ययौ सदसस् तस्मात् सहितो राजभिस् तदा  
०२,०३५।००१ वैशम्पायन उवाच  
०२,०३५।००१अ ततो युधिष्ठिरो राजा शिशुपालम् उपाद्रवत्  
०२,०३५।००१च् उवाच चैनं मधुरं सान्त्वपूर्वम् इदं वचः  
०२,०३५।००२अ नेदं युक्तं महीपाल यादृशं वै त्वम् उक्तवान्  
०२,०३५।००२च् अधर्मश् च परो राजन् पारुष्यं च निरर्थकम्  
०२,०३५।००३अ न हि धर्मं परं जातु नावबुध्येत पार्थिव  
०२,०३५।००३च् भीष्मः शान्तनवस् त्व् एनं मावमंस्था अतो ऽन्यथा  
०२,०३५।००४अ पश्य चेमान् महीपालांस् त्वत्तो वृद्धतमान् बहून्  
०२,०३५।००४च् मृष्यन्ते चार्हणां कृष्णे तद्वत् त्वं क्षन्तुम् अर्हसि  
०२,०३५।००५अ वेद तत्त्वेन कृष्णं हि भीष्मश् चेदिपते भृशम्  
०२,०३५।००५च् न ह्य् एनं त्वं तथा वेत्थ यथैनं वेद कौरवः  
०२,०३५।००६ भीष्म उवाच  
०२,०३५।००६अ नास्मा अनुनयो देयो नायम् अर्हति सान्त्वनम्  
०२,०३५।००६च् लोकवृद्धतमे कृष्णे यो ऽर्हणां नानुमन्यते  
०२,०३५।००७अ क्षत्रियः क्षत्रियं जित्वा रणे रणकृतां वरः  
०२,०३५।००७च् यो मुञ्चति वशे कृत्वा गुरुर् भवति तस्य सः  
०२,०३५।००८अ अस्यां च समितौ राज्ञाम् एकम् अप्य् अजितं युधि  
०२,०३५।००८च् न पश्यामि महीपालं सात्वतीपुत्रतेजसा  
०२,०३५।००९अ न हि केवलम् अस्माकम् अयम् अर्च्यतमो ऽच्युतः  
०२,०३५।००९च् त्रयाणाम् अपि लोकानाम् अर्चनीयो जनार्दनः  
०२,०३५।०१०अ कृष्णेन हि जिता युद्धे बहवः क्षत्रियर्षभाः  
०२,०३५।०१०च् जगत् सर्वं च वार्ष्णेये निखिलेन प्रतिष्ठितम्  
०२,०३५।०११अ तस्मात् सत्स्व् अपि वृद्धेषु कृष्णम् अर्चाम नेतरान्  
०२,०३५।०११च् एवं वक्तुं न चार्हस् त्वं मा भूत् ते बुद्धिर् ईदृशी  
०२,०३५।०१२अ ज्ञानवृद्धा मया राजन् बहवः पर्युपासिताः  
०२,०३५।०१२ब्*०३५६_०१ यस्य राजन् प्रभावज्ञाः पुरा सर्वे च रक्षिताः  
०२,०३५।०१२च् तेषां कथयतां शौरेर् अहं गुणवतो गुणान्  
०२,०३५।०१२ए समागतानाम् अश्रौषं बहून् बहुमतान् सताम्  
०२,०३५।०१३अ कर्माण्य् अपि च यान्य् अस्य जन्मप्रभृति धीमतः  
०२,०३५।०१३च् बहुशः कथ्यमानानि नरैर् भूयः श्रुतानि मे  
०२,०३५।०१४अ न केवलं वयं कामाच् चेदिराज जनार्दनम्  
०२,०३५।०१४च् न सम्बन्धं पुरस्कृत्य कृतार्थं वा कथं चन  
०२,०३५।०१५अ अर्चामहे ऽर्चितं सद्भिर् भुवि भौमसुखावहम्  
०२,०३५।०१५च् यशः शौर्यं जयं चास्य विज्ञायार्चां प्रयुज्महे  
०२,०३५।०१६अ न हि कश् चिद् इहास्माभिः सुबालो ऽप्य् अपरीक्षितः  
०२,०३५।०१६च् गुणैर् वृद्धान् अतिक्रम्य हरिर् अर्च्यतमो मतः  
०२,०३५।०१७अ ज्ञानवृद्धो द्विजातीनां क्षत्रियाणां बलाधिकः  
०२,०३५।०१७ब्*०३५७_०१ वैश्यानां धान्यधनवाञ् शूद्राणाम् एव जन्मतः  
०२,०३५।०१७च् पूज्ये ताव् इह गोविन्दे हेतू द्वाव् अपि संस्थितौ  
०२,०३५।०१८अ वेदवेदाङ्गविज्ञानं बलं चाप्य् अमितं तथा  
०२,०३५।०१८च् नृणां हि लोके कस्यास्ति विशिष्टं केशवाद् ऋते  
०२,०३५।०१९अ दानं दाक्ष्यं श्रुतं शौर्यं ह्रीः कीर्तिर् बुद्धिर् उत्तमा  
०२,०३५।०१९च् सन्नतिः श्रीर् धृतिस् तुष्टिः पुष्टिश् च नियताच्युते  
०२,०३५।०२०अ तम् इमं सर्वसम्पन्नम् आचार्यं पितरं गुरुम्  
०२,०३५।०२०च् अर्च्यम् अर्चितम् अर्चार्हं सर्वे सम्मन्तुम् अर्हथ  
०२,०३५।०२१अ ऋत्विग् गुरुर् विवाह्यश् च स्नातको नृपतिः प्रियः  
०२,०३५।०२१च् सर्वम् एतद् धृषीकेशे तस्माद् अभ्यर्चितो ऽच्युतः  
०२,०३५।०२२अ कृष्ण एव हि लोकानाम् उत्पत्तिर् अपि चाप्ययः  
०२,०३५।०२२च् कृष्णस्य हि कृते भूतम् इदं विश्वं समर्पितम्  
०२,०३५।०२३अ एष प्रकृतिर् अव्यक्ता कर्ता चैव सनातनः  
०२,०३५।०२३च् परश् च सर्वभूतेभ्यस् तस्माद् वृद्धतमो ऽच्युतः  
०२,०३५।०२४अ बुद्धिर् मनो महान् वायुस् तेजो ऽम्भः खं मही च या  
०२,०३५।०२४च् चतुर्विधं च यद् भूतं सर्वं कृष्णे प्रतिष्ठितम्  
०२,०३५।०२५अ आदित्यश् चन्द्रमाश् चैव नक्षत्राणि ग्रहाश् च ये  
०२,०३५।०२५च् दिशश् चोपदिशश् चैव सर्वं कृष्णे प्रतिष्ठितम्  
०२,०३५।०२५द्*०३५८_०१ अग्निहोत्रमुखा वेदा गायत्री छन्दसां मुखम्  
०२,०३५।०२५द्*०३५८_०२ राजा मुखं मनुष्याणां नदीनां सागरो मुखम्  
०२,०३५।०२५द्*०३५८_०३ नक्षत्राणां मुखं चन्द्र आदित्यस् तेजसां मुखम्  
०२,०३५।०२५द्*०३५८_०४ पर्वतानां मुखं मेरुर् गरुडः पततां मुखम्  
०२,०३५।०२५द्*०३५८_०५ ऊर्ध्वं तिर्यग् अधश् चैव यावती जगतो गतिः  
०२,०३५।०२५द्*०३५८_०६ सदेवकेषु लोकेषु भगवान् केशवो मुखम्  
०२,०३५।०२५द्*०३५९_०१ एष रुद्रश् च सर्वात्मा ब्रह्मा चैष सनातनः  
०२,०३५।०२५द्*०३५९_०२ अक्षरः क्षररूपेण मानुषत्वम् उपागतः  
०२,०३५।०२६अ अयं तु पुरुषो बालः शिशुपालो न बुध्यते  
०२,०३५।०२६च् सर्वत्र सर्वदा कृष्णं तस्माद् एवं प्रभाषते  
०२,०३५।०२७अ यो हि धर्मं विचिनुयाद् उत्कृष्टं मतिमान् नरः  
०२,०३५।०२७च् स वै पश्येद् यथाधर्मं न तथा चेदिराड् अयम्  
०२,०३५।०२८अ सवृद्धबालेष्व् अथ वा पार्थिवेषु महात्मसु  
०२,०३५।०२८च् को नार्हं मन्यते कृष्णं को वाप्य् एनं न पूजयेत्  
०२,०३५।०२९अ अथेमां दुष्कृतां पूजां शिशुपालो व्यवस्यति  
०२,०३५।०२९च् दुष्कृतायां यथान्यायं तथायं कर्तुम् अर्हति  
०२,०३५।०२९द्@०२१_०००० वैशम्पायनः  
०२,०३५।०२९द्@०२१_०००१ एवम् उक्ते तु गाङ्गेये शिशुपालश् चुकोप ह  
०२,०३५।०२९द्@०२१_०००२ सहदेवः  
०२,०३५।०२९द्@०२१_०००२ क्रुद्धं सुनीथं दृष्ट्वाथ सहदेवो ऽब्रवीत् तदा  
०२,०३५।०२९द्@०२१_०००३ नीतिपूर्वम् इदं सर्वं चेदिराज मया कृतम्  
०२,०३५।०२९द्@०२१_०००४ न मे विमतिर् अस्तीह कारणं चात्र मे शृणु  
०२,०३५।०२९द्@०२१_०००५ स पार्थिवानां सर्वेषां गुरुः कृष्णो बलेन वै  
०२,०३५।०२९द्@०२१_०००६ तस्माद् अभ्यर्चितो ऽर्घ्यार्हः सर्वे सम्मन्तुम् अर्हथ  
०२,०३५।०२९द्@०२१_०००७ यो वा न सहते राज्ञां कश् चित् सबलवाहनः  
०२,०३५।०२९द्@०२१_०००८ क्षिप्रं युद्धाय निर्यातु शक्तश् चेद् अत्र मे युधि  
०२,०३५।०२९द्@०२१_०००९ तस्य मूर्ध्नि सुसन्न्यस्तं राज्ञः सव्यं पदं मया  
०२,०३५।०२९द्@०२१_००१० एवम् उक्तो मया हेतुर् उत्तरं प्रब्रवीतु मे  
०२,०३५।०२९द्@०२१_००१० वैशम्पायनः  
०२,०३५।०२९द्@०२१_००११ ततो न व्याजहारैषां कश् चिद् बुद्धिमतां सताम्  
०२,०३५।०२९द्@०२१_००१२ मानिनां बलिनां राज्ञां मध्ये सन्दर्शिते पदे  
०२,०३५।०२९द्@०२१_००१३ पुष्पवृष्टिर् महत्य् आसीत् सहदेवस्य मूर्धनि  
०२,०३५।०२९द्@०२१_००१४ एवम् उक्ते सुनीथस्य सहदेवेन केशवे  
०२,०३५।०२९द्@०२१_००१५ स्वभावरक्ते नयने भूयो रक्ते बभूवतुः  
०२,०३५।०२९द्@०२१_००१६ तस्य कोपं समुद्भूतं ज्ञात्वा भीष्मः प्रतापवान्  
०२,०३५।०२९द्@०२१_००१७ आचचक्षे पुनस् तस्मै कृष्णस्यैवोत्तमान् गुणान्  
०२,०३५।०२९द्@०२१_००१८ स सुनीथं समामन्त्र्य तांश् च सर्वान् महीक्षितः  
०२,०३५।०२९द्@०२१_००१९ उवाच वदतां श्रेष्ठ इदं मतिमतां वरः  
०२,०३५।०२९द्@०२१_००२० सहदेवेन राजानो यद् उक्तं केशवं प्रति  
०२,०३५।०२९द्@०२१_००२१ वैशम्पायनः  
०२,०३५।०२९द्@०२१_००२१ तत् तथेति विजानीध्वं भूयश् चात्र निबोधत  
०२,०३५।०२९द्@०२१_००२२ ततो भीष्मस्य तच् छ्रुत्वा वचः काले युधिष्ठिरः  
०२,०३५।०२९द्@०२१_००२३ उवाच मतिमान् भीष्मं ततः कौरवनन्दनः  
०२,०३५।०२९द्@०२१_००२४ विस्तरेणास्य देवस्य कर्माणीच्छामि सर्वशः  
०२,०३५।०२९द्@०२१_००२५ श्रोतुं भगवतस् तानि प्रब्रवीहि पितामह  
०२,०३५।०२९द्@०२१_००२६ कर्मणाम् आनुपूर्व्यं च प्रादुर्भावांश् च मे विभोः  
०२,०३५।०२९द्@०२१_००२७ वैशम्पायनः  
०२,०३५।०२९द्@०२१_००२७ यथा च प्रकृतिः कृष्णे तन् मे ब्रूहि पितामह  
०२,०३५।०२९द्@०२१_००२८ एवम् उक्तस् तदा भीष्मः प्रोवाच पुरुषर्षभम्  
०२,०३५।०२९द्@०२१_००२९ युधिष्ठिरम् अमित्रघ्नं तस्मिन् क्षत्रसमागमे  
०२,०३५।०२९द्@०२१_००३० समक्षं वासुदेवस्य देवस्येव शतक्रतोः  
०२,०३५।०२९द्@०२१_००३१ कर्माण्य् असुकराण्य् अन्यैर् आचचक्षे जनाधिप  
०२,०३५।०२९द्@०२१_००३२ शृण्वतां पार्थिवानां च धर्मराजस्य चान्तिके  
०२,०३५।०२९द्@०२१_००३३ इदं मतिमतां श्रेष्ठः कृष्णं प्रति विशां पते  
०२,०३५।०२९द्@०२१_००३४ साम्नैवामन्त्र्य राजेन्द्रं चेदिराजम् अरिन्दमम्  
०२,०३५।०२९द्@०२१_००३५ भीमकर्मा ततो भीष्मो भूयः स इदम् अब्रवीत्  
०२,०३५।०२९द्@०२१_००३६ भीष्मः  
०२,०३५।०२९द्@०२१_००३६ कुरूणां चापि राजानं युधिष्ठिरम् उवाच ह  
०२,०३५।०२९द्@०२१_००३७ वर्तमानाम् अतीतां च शृणु राजन् युधिष्ठिर  
०२,०३५।०२९द्@०२१_००३८ ईश्वरस्योत्तमस्यैनां कर्मणां गहनां गतिम्  
०२,०३५।०२९द्@०२१_००३९ अव्यक्तो व्यक्तलिङ्गस्थो य एष भगवान् प्रभुः  
०२,०३५।०२९द्@०२१_००४० पुरा नारायणो देवः स्वयम्भूः प्रपितामहः  
०२,०३५।०२९द्@०२१_००४१ सहस्रशीर्षः पुरुषो ध्रुवो ऽव्यक्तः सनातनः  
०२,०३५।०२९द्@०२१_००४२ सहस्राक्षः सहस्रास्यः सहस्रचरणो विभुः  
०२,०३५।०२९द्@०२१_००४३ सहस्रबाहुः साहस्रो देवो नामसहस्रवान्  
०२,०३५।०२९द्@०२१_००४४ सहस्रमुकुटो देवो विश्वरूपो महाद्युतिः  
०२,०३५।०२९द्@०२१_००४५ अनेकवर्णो देवादिर् अव्यक्ताद् वै परे स्थितः  
०२,०३५।०२९द्@०२१_००४६ असृजत् सलिलं पूर्वं स च नारायणः प्रभुः  
०२,०३५।०२९द्@०२१_००४७ ततस् तु भगवांस् तोये ब्रह्माणम् असृजत् स्वयम्  
०२,०३५।०२९द्@०२१_००४८ ब्रह्मा चतुर्मुखो लोकान् सर्वांस् तान् असृजत् स्वयम्  
०२,०३५।०२९द्@०२१_००४९ आदिकाले पुरा ह्य् एवं सर्वलोकस्य चोद्भवः  
०२,०३५।०२९द्@०२१_००५० पुराथ प्रलये प्राप्ते नष्टे स्थावरजङ्गमे  
०२,०३५।०२९द्@०२१_००५१ ब्रह्मादिषु प्रलीनेषु नष्टे लोके चराचरे  
०२,०३५।०२९द्@०२१_००५२ आभूतसम्प्लवे प्राप्ते प्रलीने प्रकृतौ महान्  
०२,०३५।०२९द्@०२१_००५३ एकस् तिष्ठति सर्वात्मा स तु नारायणः प्रभुः  
०२,०३५।०२९द्@०२१_००५४ नारायणस्य चाङ्गानि सर्वदैवानि भारत  
०२,०३५।०२९द्@०२१_००५५ शिरस् तस्य दिवं राजन् नाभिः खं चरणौ मही  
०२,०३५।०२९द्@०२१_००५६ अश्विनौ कर्णयोर् देवौ चक्षुषी शशिभास्करौ  
०२,०३५।०२९द्@०२१_००५७ इन्द्रवैश्वानरौ देवौ मुखं तस्य महात्मनः  
०२,०३५।०२९द्@०२१_००५८ अन्यानि सर्वदैवानि तस्याङ्गानि महात्मनः  
०२,०३५।०२९द्@०२१_००५९ सर्वं व्याप्य हरिस् तस्थौ सूत्रं मणिगणान् इव  
०२,०३५।०२९द्@०२१_००६० आभूतसम्प्लवान्ते ऽथ दृष्ट्वा सर्वं तमोन्वितम्  
०२,०३५।०२९द्@०२१_००६१ नारायणो महायोगी सर्वज्ञः परमात्मवान्  
०२,०३५।०२९द्@०२१_००६२ ब्रह्मभूतस् तदात्मानं ब्रह्माणम् असृजत् स्वयम्  
०२,०३५।०२९द्@०२१_००६३ सो ऽध्यक्षः सर्वभूतानां प्रभूतः प्रभवो ऽच्युतः  
०२,०३५।०२९द्@०२१_००६४ सनत्कुमारं रुद्रं च मनुं चैव तपोधनान्  
०२,०३५।०२९द्@०२१_००६५ सर्वम् एवासृजद् ब्रह्मा ततो लोकान् प्रजास् तथा  
०२,०३५।०२९द्@०२१_००६६ तेन तद् व्यसृजत् तत्र प्राप्ते काले युधिष्ठिर  
०२,०३५।०२९द्@०२१_००६७ तेभ्यो ऽभवन् महात्मभ्यो बहुधा ब्रह्म शाश्वतम्  
०२,०३५।०२९द्@०२१_००६८ कल्पानां बहुकोट्यश् च समतीता हि भारत  
०२,०३५।०२९द्@०२१_००६९ आभूतसम्प्लवाश् चैव बहुकोट्यो ऽतिचक्रमुः  
०२,०३५।०२९द्@०२१_००७० मन्वन्तरयुगे ऽजस्रं सङ्कल्पा भूतसम्प्लवाः  
०२,०३५।०२९द्@०२१_००७१ चक्रवत् परिवर्तन्ते सर्वं विष्णुमयं जगत्  
०२,०३५।०२९द्@०२१_००७२ सृष्ट्वा चतुर्मुखं देवं देवो नारायणः प्रभुः  
०२,०३५।०२९द्@०२१_००७३ स लोकानां हितार्थाय क्षीरोदे वसति प्रभुः  
०२,०३५।०२९द्@०२१_००७४ ब्रह्मा तु सर्वभूतानां लोकस्य च पितामहः  
०२,०३५।०२९द्@०२१_००७५ भीष्मः  
०२,०३५।०२९द्@०२१_००७५ ततो नारायणो देवः सर्वस्य प्रपितामहः  
०२,०३५।०२९द्@०२१_००७६ अव्यक्तो व्यक्तलिङ्गस्थो य एष भगवान् प्रभुः  
०२,०३५।०२९द्@०२१_००७७ नारायणो जगच् चक्रे प्रभवाप्ययसंहितः  
०२,०३५।०२९द्@०२१_००७८ एष नारायणो भूत्वा हरिर् आसीद् युधिष्ठिर  
०२,०३५।०२९द्@०२१_००७९ ब्रह्माणं शशिसूर्यौ च धर्मं चैवासृजत् स्वयम्  
०२,०३५।०२९द्@०२१_००८० बहुशः सर्वभूतात्मा प्रादुर्भवति कार्यतः  
०२,०३५।०२९द्@०२१_००८१ प्रादुर्भावांस् तु वक्ष्यामि दिव्यान् देवगणैर् युतान्  
०२,०३५।०२९द्@०२१_००८२ सुप्त्वा युगसहस्रं स प्रादुर्भवति कार्यवान्  
०२,०३५।०२९द्@०२१_००८३ पूर्णे युगसहस्रे ऽथ देवदेवो जगत्पतिः  
०२,०३५।०२९द्@०२१_००८४ ब्रह्माणं कपिलं चैव परमेष्ठिं तथैव च  
०२,०३५।०२९द्@०२१_००८५ देवान् सप्तऋषींश् चैव शङ्करं च महायशाः  
०२,०३५।०२९द्@०२१_००८६ सनत्कुमारं भगवान् मनुं चैव प्रजापतिम्  
०२,०३५।०२९द्@०२१_००८७ पुरा चक्रे ऽथ देवादिः प्रदीप्ताग्निसमप्रभः  
०२,०३५।०२९द्@०२१_००८८ येन चार्णवमध्यस्थौ नष्टे स्थावरजङ्गमे  
०२,०३५।०२९द्@०२१_००८९ नष्टदेवासुरनरे प्रणष्टोरगराक्षसे  
०२,०३५।०२९द्@०२१_००९० योद्धुकामौ सुदुर्धर्षौ भ्रातरौ मधुकैटभौ  
०२,०३५।०२९द्@०२१_००९१ हतौ प्रभवता तेन तयोर् दत्त्वा वृतं वरम्  
०२,०३५।०२९द्@०२१_००९२ भूमिं बद्ध्वा कृतौ पूर्वं मृन्मयौ द्वौ महासुरौ  
०२,०३५।०२९द्@०२१_००९३ कर्णस्रोतोद्भवौ तौ तु विष्णोस् तस्य महात्मनः  
०२,०३५।०२९द्@०२१_००९४ महार्णवे प्रस्वपतः शैलराजसमौ स्थितौ  
०२,०३५।०२९द्@०२१_००९५ तौ विवेश स्वयं वायुर् ब्रह्मणा साधु चोदितः  
०२,०३५।०२९द्@०२१_००९६ तौ दिवं छादयित्वा तु ववृधाते महासुरौ  
०२,०३५।०२९द्@०२१_००९७ वायुप्राणौ तु तौ दृष्ट्वा ब्रह्मा पर्यामृशच् छनैः  
०२,०३५।०२९द्@०२१_००९८ एकं मृदुतरं विद्धि कठिनं विद्धि चापरम्  
०२,०३५।०२९द्@०२१_००९९ नामनी तु तयोश् चक्रे स विभुः सलिलोद्भवः  
०२,०३५।०२९द्@०२१_०१०० मृदुस् त्व् अयं मधुर् नाम कठिनः कैटभः स्वयम्  
०२,०३५।०२९द्@०२१_०१०१ तौ दैत्यौ कृतनामानौ चेरतुर् बलगर्वितौ  
०२,०३५।०२९द्@०२१_०१०२ तौ पुराथ दिवं सर्वां प्राप्तौ राजन् महासुरौ  
०२,०३५।०२९द्@०२१_०१०३ प्रच्छाद्याथ दिवं सर्वां चेरतुर् मधुकैटभौ  
०२,०३५।०२९द्@०२१_०१०४ सर्वम् एकार्णवं लोकं योद्धुकामौ सुनिर्भयौ  
०२,०३५।०२९द्@०२१_०१०५ तौ गताव् असुरौ दृष्ट्वा ब्रह्मा लोकपितामहः  
०२,०३५।०२९द्@०२१_०१०६ एकार्णवाम्बुनिचये तत्रैवान्तरधीयत  
०२,०३५।०२९द्@०२१_०१०७ स पद्मे पद्मनाभस्य नाभिदेशात् समुत्थिते  
०२,०३५।०२९द्@०२१_०१०८ आसीद् आदौ स्वयं जन्म तत् पङ्कजम् अपङ्कजम्  
०२,०३५।०२९द्@०२१_०१०९ पूजयाम् आस वसतिं ब्रह्मा लोकपितामहः  
०२,०३५।०२९द्@०२१_०११० ताव् उभौ जलगर्भस्थौ नारायणचतुर्मुखौ  
०२,०३५।०२९द्@०२१_०१११ बहून् वर्षायुतान् अप्सु शयानौ न चकम्पतुः  
०२,०३५।०२९द्@०२१_०११२ अथ दीर्घस्य कालस्य ताव् उभौ मधुकैटभौ  
०२,०३५।०२९द्@०२१_०११३ आजग्मतुस् तम् उद्देशं यत्र ब्रह्मा व्यवस्थितः  
०२,०३५।०२९द्@०२१_०११४ तौ दृष्ट्वा लोकनाथस् तु कोपात् संरक्तलोचनः  
०२,०३५।०२९द्@०२१_०११५ उत्पपाताथ शयनात् पद्मनाभो महाद्युतिः  
०२,०३५।०२९द्@०२१_०११६ तद् युद्धम् अभवद् घोरं तयोस् तस्य च वै तदा  
०२,०३५।०२९द्@०२१_०११७ एकार्णवे तदा घोरे त्रैलोक्ये जलतां गते  
०२,०३५।०२९द्@०२१_०११८ तद् अभूत् तुमुलं युद्धं वर्षसङ्घान् सहस्रशः  
०२,०३५।०२९द्@०२१_०११९ न च ताव् असुरौ युद्धे तदा श्रमम् अवापतुः  
०२,०३५।०२९द्@०२१_०१२० अथ दीर्घस्य कालस्य तौ दैत्यौ युद्धदुर्मदौ  
०२,०३५।०२९द्@०२१_०१२१ ऊचतुः प्रीतमनसौ देवं नारायणं प्रभुम्  
०२,०३५।०२९द्@०२१_०१२२ प्रीतौ स्वस् तव युद्धेन श्लाघ्यस् त्वं मृत्युर् आवयोः  
०२,०३५।०२९द्@०२१_०१२३ आवां जहि न यत्रोर्वी सलिलेन परिप्लुता  
०२,०३५।०२९द्@०२१_०१२४ हतौ च तव पुत्रत्वं प्राप्नुयाव सुरोत्तम  
०२,०३५।०२९द्@०२१_०१२५ यो ह्य् आवां युधि निर्जेता तस्यावां विहितौ सुतौ  
०२,०३५।०२९द्@०२१_०१२६ तयोः स वचनं श्रुत्वा तदा नारायणः प्रभुः  
०२,०३५।०२९द्@०२१_०१२७ तौ प्रगृह्य मृधे दैत्यौ दोर्भ्यां तौ समपीडयत्  
०२,०३५।०२९द्@०२१_०१२८ ऊरुभ्यां निधनं चक्रे ताव् उभौ मधुकैटभौ  
०२,०३५।०२९द्@०२१_०१२९ तौ हतौ चाप्लुतौ तोये वपुर्भ्याम् एकतां गतौ  
०२,०३५।०२९द्@०२१_०१३० मेदो मुमुचतुर् दैत्यौ मथ्यमानौ जलोर्मिभिः  
०२,०३५।०२९द्@०२१_०१३१ मेदसा तज् जलं व्याप्तं ताभ्याम् अन्तर्दधे तदा  
०२,०३५।०२९द्@०२१_०१३२ नारायणश् च भगवान् असृजद् विविधाः प्रजाः  
०२,०३५।०२९द्@०२१_०१३३ दैत्ययोर् मेदसा छन्ना सर्वा राजन् वसुन्धरा  
०२,०३५।०२९द्@०२१_०१३४ तदा प्रभृति कौन्तेय मेदिनीति स्मृता मही  
०२,०३५।०२९द्@०२१_०१३५ प्रभावात् पद्मनाभस्य शाश्वती च कृता नृणाम्  
०२,०३५।०२९द्@०२१_०१३५ भीष्मः  
०२,०३५।०२९द्@०२१_०१३६ प्रादुर्भावसहस्राणि समतीतान्य् अनेकशः  
०२,०३५।०२९द्@०२१_०१३७ यथाशक्ति तु वक्ष्यामि शृणु तान् कुरुनन्दन  
०२,०३५।०२९द्@०२१_०१३८ पुरा कमलनाभस्य स्वपतः सागराम्भसि  
०२,०३५।०२९द्@०२१_०१३९ पुष्करे यत्र सम्भूता देवा ऋषिगणैः सह  
०२,०३५।०२९द्@०२१_०१४० एष पौष्करिको नाम प्रादुर्भावः प्रकीर्तितः  
०२,०३५।०२९द्@०२१_०१४१ पुराणः कथ्यते यत्र वेदश्रुतिसमाहितः  
०२,०३५।०२९द्@०२१_०१४२ वाराहस् तु श्रुतिमुखः प्रादुर्भावो महात्मनः  
०२,०३५।०२९द्@०२१_०१४३ यत्र विष्णुः सुरश्रेष्ठो वाराहं रूपम् आस्थितः  
०२,०३५।०२९द्@०२१_०१४४ उज्जहार महीं तोयात् सशैलवनकाननाम्  
०२,०३५।०२९द्@०२१_०१४५ वेदपादो यूपदंष्ट्रः क्रतुदन्तश् चितीमुखः  
०२,०३५।०२९द्@०२१_०१४६ अग्निजिह्वो दर्भरोमा ब्रह्मशीर्षो महातपाः  
०२,०३५।०२९द्@०२१_०१४७ अहोरात्रेक्षणो दिव्यो वेदाङ्गः श्रुतिभूषणः  
०२,०३५।०२९द्@०२१_०१४८ आज्यनासः स्नुवतुण्डः सामघोषस्वनो महान्  
०२,०३५।०२९द्@०२१_०१४९ धर्मसत्यमयः श्रीमान् कर्मविक्रमसत्कृतः  
०२,०३५।०२९द्@०२१_०१५० प्रायश्चित्तमयो धीरः पशुजानुर् महावृषः  
०२,०३५।०२९द्@०२१_०१५१ उद्गातृहोमलिङ्गो ऽसौ पशुबीजमहौषधिः  
०२,०३५।०२९द्@०२१_०१५२ बाह्यान्तरात्मा मन्त्रास्थिविकृतः सौम्यदर्शनः  
०२,०३५।०२९द्@०२१_०१५३ वेदस्कन्धो हविर्गन्धो हव्यकव्यादिवेगवान्  
०२,०३५।०२९द्@०२१_०१५४ प्राग्वंशकायो द्युतिमान् नानादीक्षाभिर् आचितः  
०२,०३५।०२९द्@०२१_०१५५ दक्षिणाहृदयो योगी महासत्रमयो महान्  
०२,०३५।०२९द्@०२१_०१५६ उपाकर्मोष्ठरुचकः प्रवर्ग्यावर्तभूषणः  
०२,०३५।०२९द्@०२१_०१५७ छायापत्नीसहायो वै मणिशृङ्ग इवोच्छ्रितः  
०२,०३५।०२९द्@०२१_०१५८ एवं यज्ञवराहो वै भूत्वा विष्णुः सनातनः  
०२,०३५।०२९द्@०२१_०१५९ महीं सागरपर्यन्तां सशैलवनकाननाम्  
०२,०३५।०२९द्@०२१_०१६० एकार्णवजले भ्रष्टाम् एकार्णवगतः प्रभुः  
०२,०३५।०२९द्@०२१_०१६१ मज्जितां सलिले तस्मिन् स्वदेवीं पृथिवीं तदा  
०२,०३५।०२९द्@०२१_०१६२ उज्जहार विषाणेन मार्कण्डेयस्य पश्यतः  
०२,०३५।०२९द्@०२१_०१६३ शृङ्गेणेमां समुद्धृत्य लोकानां हितकाम्यया  
०२,०३५।०२९द्@०२१_०१६४ सहस्रशीर्षो देवेशो निर्ममे जगतीं प्रभुः  
०२,०३५।०२९द्@०२१_०१६५ एवं यज्ञवराहेण भूतभव्यभवात्मना  
०२,०३५।०२९द्@०२१_०१६६ उद्धृता पृथिवी देवी सागराम्बुधरा पुरा  
०२,०३५।०२९द्@०२१_०१६७ निहता दानवाः सर्वे देवदेवेन विष्णुना  
०२,०३५।०२९द्@०२१_०१६८ वाराहः कथितो ह्य् एष नारसिंहम् अथो शृणु  
०२,०३५।०२९द्@०२१_०१६९ यत्र भूत्वा मृगेन्द्रेण हिरण्यकशिपुर् हतः  
०२,०३५।०२९द्@०२१_०१६९ भीष्मः  
०२,०३५।०२९द्@०२१_०१७० दैत्येन्द्रो बलवान् राजन् सुरारिर् बलगर्वितः  
०२,०३५।०२९द्@०२१_०१७१ हिरण्यकशिपुर् नाम आसीत् त्रैलोक्यकण्टकः  
०२,०३५।०२९द्@०२१_०१७२ दैत्यानाम् आदिपुरुषो वीर्यवान् धृतिमान् बली  
०२,०३५।०२९द्@०२१_०१७३ स प्रविश्य वनं राजंश् चकार तप उत्तमम्  
०२,०३५।०२९द्@०२१_०१७४ दश वर्षसहस्राणि शतानि दश पञ्च च  
०२,०३५।०२९द्@०२१_०१७५ जपोपवासस् तस्यासीत् स्थाणुर् मौनव्रतो दृढः  
०२,०३५।०२९द्@०२१_०१७६ ततो दमशमाभ्यां च ब्रह्मचर्येण चानघ  
०२,०३५।०२९द्@०२१_०१७७ ब्रह्मा प्रीतमनास् तस्य तपसा नियमेन च  
०२,०३५।०२९द्@०२१_०१७८ ततः स्वयम्भूर् भगवान् स्वयम् आगम्य भूपते  
०२,०३५।०२९द्@०२१_०१७९ विमानेनार्कवर्णेन हंसयुक्तेन भास्वता  
०२,०३५।०२९द्@०२१_०१८० आदित्यैर् वसुभिः साध्यैर् मरुद्भिर् दैवतैः सह  
०२,०३५।०२९द्@०२१_०१८१ रद्रैर् विश्वसहायैश् च यक्षराक्षसकिन्नरैः  
०२,०३५।०२९द्@०२१_०१८२ दिशाभिर् विदिशाभिश् च नदीभिः सागरैस् तथा  
०२,०३५।०२९द्@०२१_०१८३ नक्षत्रैश् च मुहूर्तैश् च खेचरैश् चापरैर् ग्रहैः  
०२,०३५।०२९द्@०२१_०१८४ देवर्षिभिस् तपोयुक्तैः सिद्धैः सप्तर्षिभिस् तथा  
०२,०३५।०२९द्@०२१_०१८५ राजर्षिभिः पुण्यतमैर् गन्धर्वैर् अप्सरोगणैः  
०२,०३५।०२९द्@०२१_०१८६ चराचरगुरुः श्रीमान् वृतः सर्वसुरैस् तथा  
०२,०३५।०२९द्@०२१_०१८७ ब्रह्मा  
०२,०३५।०२९द्@०२१_०१८७ ब्रह्मा ब्रह्मविदां श्रेष्ठो दैत्यम् आगम्य चाब्रवीत्  
०२,०३५।०२९द्@०२१_०१८८ प्रीतो ऽस्मि तव भक्तस्य तपसानेन सुव्रत  
०२,०३५।०२९द्@०२१_०१८९ वरं वरय भद्रं ते यथेष्टं कामम् आप्नुहि  
०२,०३५।०२९द्@०२१_०१८९ हिरण्यकशिपुः  
०२,०३५।०२९द्@०२१_०१९० न देवासुरगन्धर्वा न यक्षोरगराक्षसाः  
०२,०३५।०२९द्@०२१_०१९१ न मानुषाः पिशाचाश् च हन्युर् मां देवसत्तम  
०२,०३५।०२९द्@०२१_०१९२ ऋषयो वा न मां शापैः क्रुद्धा लोकपितामह  
०२,०३५।०२९द्@०२१_०१९३ शपेयुस् तपसा युक्ता वर एष वृतो मया  
०२,०३५।०२९द्@०२१_०१९४ न शस्त्रेण न चास्त्रेण गिरिणा पादपेन च  
०२,०३५।०२९द्@०२१_०१९५ न शुष्केण न चार्द्रेण स्यान् न चान्येन मे वधः  
०२,०३५।०२९द्@०२१_०१९६ नाकाशे वा न भूमौ वा रात्रौ वा दिवसे ऽपि वा  
०२,०३५।०२९द्@०२१_०१९७ नान्तर् वा न बहिर् वापि स्याद् वधो मे पितामह  
०२,०३५।०२९द्@०२१_०१९८ पशुभिर् वा मृगैर् न स्यात् पक्षिभिर् वा सरीसृपैः  
०२,०३५।०२९द्@०२१_०१९९ ब्रह्मा  
०२,०३५।०२९द्@०२१_०१९९ ददासि चेद् वरान् एतान् देवदेव वृणोम्य् अहम्  
०२,०३५।०२९द्@०२१_०२०० एते दिव्या वरास् तात मया दत्तास् तवाद्भुताः  
०२,०३५।०२९द्@०२१_०२०१ सर्वकामान् वरांस् तात प्राप्स्यसे त्वं न संशयः  
०२,०३५।०२९द्@०२१_०२०२ एवम् उक्त्वा स भगवान् आकाशेन जगाम ह  
०२,०३५।०२९द्@०२१_०२०३ रराज ब्रह्मलोके स ब्रह्मर्षिगणसेवितः  
०२,०३५।०२९द्@०२१_०२०४ ततो देवाश् च नागाश् च गन्धर्वा मुनयस् तथा  
०२,०३५।०२९द्@०२१_०२०५ वरप्रदानं श्रुत्वा ते ब्रह्माणम् उपतस्थिरे  
०२,०३५।०२९द्@०२१_०२०५ देवाः  
०२,०३५।०२९द्@०२१_०२०६ वरेणानेन भगवन् बाधिष्यति स नो ऽसुरः  
०२,०३५।०२९द्@०२१_०२०७ तत् प्रसीदस्व भगवन् वधो ऽस्य प्रविचिन्त्यताम्  
०२,०३५।०२९द्@०२१_०२०८ भगवन् सर्वभूतानां स्वयम्भूर् आदिकृद् विभुः  
०२,०३५।०२९द्@०२१_०२०९ भीष्मः  
०२,०३५।०२९द्@०२१_०२०९ स्रष्टा च हव्यकव्यानाम् अव्यक्तप्रकृतिर् ध्रुवः  
०२,०३५।०२९द्@०२१_०२१० ततो लोकहितं वाक्यं श्रुत्वा देवः प्रजापतिः  
०२,०३५।०२९द्@०२१_०२११ प्रोवाच भगवान् वाक्यं सर्वदेवगणांस् तदा  
०२,०३५।०२९द्@०२१_०२१२ अवश्यं त्रिदशास् तेन प्राप्तव्यं तपसः फलम्  
०२,०३५।०२९द्@०२१_०२१३ तपसो ऽन्ते ऽस्य भगवान् वधं कृष्णः करिष्यति  
०२,०३५।०२९द्@०२१_०२१४ एतच् छ्रुत्वा सुराः सर्वे ब्रह्मणा तस्य वै वधम्  
०२,०३५।०२९द्@०२१_०२१५ स्वानि स्थानानि दिव्यानि जग्मुस् ते वै मुदान्विताः  
०२,०३५।०२९द्@०२१_०२१६ लब्धमात्रे वरे चापि सर्वास् ता बाधते प्रजाः  
०२,०३५।०२९द्@०२१_०२१७ हिरण्यकशिपुर् दैत्यो वरदानेन दर्पितः  
०२,०३५।०२९द्@०२१_०२१८ राज्यं चकार दैत्येन्द्रो दैत्यसङ्घैः समावृतः  
०२,०३५।०२९द्@०२१_०२१९ सप्त द्वीपान् वशे चक्रे लोकालोकान्तरं बलात्  
०२,०३५।०२९द्@०२१_०२२० दिव्यलोकान् समस्तान् वै भोगान् दिव्यान् अवाप सः  
०२,०३५।०२९द्@०२१_०२२१ देवांस् त्रिभुवनस्थांस् तान् पराजित्य महासुरः  
०२,०३५।०२९द्@०२१_०२२२ त्रैलोक्यं वशम् आनीय स्वर्गे वसति दानवः  
०२,०३५।०२९द्@०२१_०२२३ यदा वरमदोन्मत्तो न्यवसद् दानवो दिवि  
०२,०३५।०२९द्@०२१_०२२४ अथ लोकान् समस्तांश् च विजित्य स महाबलः  
०२,०३५।०२९द्@०२१_०२२५ भवेयम् अहम् एवेन्द्रः सोमो ऽग्निर् मारुतो रविः  
०२,०३५।०२९द्@०२१_०२२६ सलिलं चान्तरिक्षं च नक्षत्राणि दिशो दश  
०२,०३५।०२९द्@०२१_०२२७ अहं क्रोधश् च कामश् च वरुणो वासवो यमः  
०२,०३५।०२९द्@०२१_०२२८ धनदश् च धनाध्यक्षो यक्षः किम्पुरुषाधिपः  
०२,०३५।०२९द्@०२१_०२२९ एते भवेयम् इत्य् उक्त्वा स्वयं भूत्वा बलात् स च  
०२,०३५।०२९द्@०२१_०२३० तेषां गृहीत्वा स्थानानि तेषां कार्याण्य् अवाप सः  
०२,०३५।०२९द्@०२१_०२३१ ईड्यश् चास्मिन् मखवरैर् देवकिन्नरसत्तमैः  
०२,०३५।०२९द्@०२१_०२३२ नरकस्थान् समानीय स्वर्गस्थांस् तांश् चकार सः  
०२,०३५।०२९द्@०२१_०२३३ एवमादीनि कर्माणि कृत्वा दैत्यपतिर् बली  
०२,०३५।०२९द्@०२१_०२३४ आश्रमेषु महाभागान् मुनीन् वै संशितव्रतान्  
०२,०३५।०२९द्@०२१_०२३५ सत्यधर्मरतान् दान्तान् पुरा धर्षितवांश् च सः  
०२,०३५।०२९द्@०२१_०२३६ यज्ञीयान् कृतवान् दैत्यान् अयज्ञीयाश् च देवताः  
०२,०३५।०२९द्@०२१_०२३७ यत्र यत्र सुरा जग्मुस् तत्र तत्र व्रजन्त्य् उत  
०२,०३५।०२९द्@०२१_०२३८ स्थानानि देवतानां तु हृत्वा राज्यम् अपालयत्  
०२,०३५।०२९द्@०२१_०२३९ पञ्च कोट्यश् च वर्षाणि नियुतान्य् एकषष्टि च  
०२,०३५।०२९द्@०२१_०२४० षष्टिश् चैव सहस्राणां जग्मुस् तस्य दुरात्मनः  
०२,०३५।०२९द्@०२१_०२४१ एतद् वर्षं स दैत्येन्द्रो भोगैश्वर्यम् अवाप सः  
०२,०३५।०२९द्@०२१_०२४२ तेनाति बाध्यमानास् ते दैत्येन्द्रेण बलीयसा  
०२,०३५।०२९द्@०२१_०२४३ ब्रह्मलोकं सुरा जग्मुः सर्वे शक्रपुरोगमाः  
०२,०३५।०२९द्@०२१_०२४४ देवाः  
०२,०३५।०२९द्@०२१_०२४४ पितामहं समासाद्य खिन्नाः प्राञ्जलयो ऽब्रुवन्  
०२,०३५।०२९द्@०२१_०२४५ भगवन् भूतभव्येश नस् त्रायस्व इहागतान्  
०२,०३५।०२९द्@०२१_०२४६ भयं दितिसुताद् घोरं भवत्य् अद्य दिवानिशम्  
०२,०३५।०२९द्@०२१_०२४७ भगवन् सर्वभूतानां स्वयम्भूर् आदिकृद् विभुः  
०२,०३५।०२९द्@०२१_०२४८ ब्रह्मा  
०२,०३५।०२९द्@०२१_०२४८ स्रष्टा त्वं हव्यकव्यानाम् अव्यक्तः प्रकृतिर् ध्रुवः  
०२,०३५।०२९द्@०२१_०२४९ श्रूयताम् आपद् एवं हि दुर्विज्ञेयं मयापि च  
०२,०३५।०२९द्@०२१_०२५० नारायणस् तु पुरुषो विश्वरूपो महाद्युतिः  
०२,०३५।०२९द्@०२१_०२५१ अव्यक्तः सर्वभूतानाम् अचिन्त्यो विभुर् अव्ययः  
०२,०३५।०२९द्@०२१_०२५२ ममापि स तु युष्माकं व्यसने परमा गतिः  
०२,०३५।०२९द्@०२१_०२५३ नारायणः परो ऽव्यक्ताद् अहम् अव्यक्तसम्भवः  
०२,०३५।०२९द्@०२१_०२५४ मत्तो जज्ञुः प्रजा लोकाः सर्वदेवासुराश् च ते  
०२,०३५।०२९द्@०२१_०२५५ देवा यथाहं युष्माकं तथा नारायणो मम  
०२,०३५।०२९द्@०२१_०२५६ पितामहो ऽहं सर्वस्य स विष्णुः प्रपितामहः  
०२,०३५।०२९द्@०२१_०२५७ निश्चितं विबुधा दैत्यं स विष्णुस् तं हनिष्यति  
०२,०३५।०२९द्@०२१_०२५८ भीष्मः  
०२,०३५।०२९द्@०२१_०२५८ तस्य नास्ति ह्य् अशक्यं च तस्माद् व्रजत माचिरम्  
०२,०३५।०२९द्@०२१_०२५९ पितामहवचः श्रुत्वा सर्वे ते भरतर्षभ  
०२,०३५।०२९द्@०२१_०२६० विबुधा ब्रह्मणा सार्धं जग्मुः क्षीरोदधिं प्रति  
०२,०३५।०२९द्@०२१_०२६१ आदित्या वसवः साध्या विश्वे च मरुतस् तथा  
०२,०३५।०२९द्@०२१_०२६२ रुद्रा महर्षयश् चैव अश्विनौ च सुरूपिणौ  
०२,०३५।०२९द्@०२१_०२६३ अन्ये च दिव्या ये राजंस् ते सर्वे सगणाः सुराः  
०२,०३५।०२९द्@०२१_०२६४ चतुर्मुखं पुरस्कृत्य श्वेतद्वीपम् उपस्थिताः  
०२,०३५।०२९द्@०२१_०२६५ गत्वा क्षीरसमुद्रे तं शाश्वतीं परमां गतिम्  
०२,०३५।०२९द्@०२१_०२६६ अनन्तशयनं देवम् अनन्तं दीप्ततेजसम्  
०२,०३५।०२९द्@०२१_०२६७ शरण्यं त्रिदशा विष्णुम् उपतस्थुः सनातनम्  
०२,०३५।०२९द्@०२१_०२६८ देवं ब्रह्ममयं यज्ञं ब्रह्मदेवं महाबलम्  
०२,०३५।०२९द्@०२१_०२६९ भूतं भव्यं भविष्यच् च प्रभुं लोकनमस्कृतम्  
०२,०३५।०२९द्@०२१_०२७० देवाः  
०२,०३५।०२९द्@०२१_०२७० नारायणं विभुं देवं शरण्यं शरणं गताः  
०२,०३५।०२९द्@०२१_०२७१ त्रायस्व नो ऽद्य देवेश हिरण्यकशिपोर् वधात्  
०२,०३५।०२९द्@०२१_०२७२ त्वं हि नः परमो धाता ब्रह्मादीनां सुरोत्तम  
०२,०३५।०२९द्@०२१_०२७३ उत्फुल्लामलपत्राक्ष शत्रुपक्षभयङ्कर  
०२,०३५।०२९द्@०२१_०२७४ क्षयाय दितिवंशस्य शरणं त्वं भविष्यसि  
०२,०३५।०२९द्@०२१_०२७४ भीष्मः  
०२,०३५।०२९द्@०२१_०२७५ देवानां वचनं श्रुत्वा तदा विष्णुः शुचिश्रवाः  
०२,०३५।०२९द्@०२१_०२७६ विष्णुः  
०२,०३५।०२९द्@०२१_०२७६ अदृश्यः सर्वभूतानां वक्तुम् एवोपचक्रमे  
०२,०३५।०२९द्@०२१_०२७७ भयं त्यजध्वम् अमरा अभयं वो ददाम्य् अहम्  
०२,०३५।०२९द्@०२१_०२७८ तद् एवं त्रिदिवं देवाः प्रतिपद्यत माचिरम्  
०२,०३५।०२९द्@०२१_०२७९ एषो ऽहं सगणं दैत्यं वरदानेन दर्पितम्  
०२,०३५।०२९द्@०२१_०२८० ब्रह्मा  
०२,०३५।०२९द्@०२१_०२८० अवध्यम् अमरेन्द्राणां दानवेन्द्रं निहन्म्य् अहम्  
०२,०३५।०२९द्@०२१_०२८१ भगवन् भूतभव्येश खिन्ना ह्य् एते भृशं सुराः  
०२,०३५।०२९द्@०२१_०२८२ विष्णुः  
०२,०३५।०२९द्@०२१_०२८२ तस्मात् त्वं जहि दैत्येन्द्रं क्षिप्रं कालो ऽस्य मा चिरम्  
०२,०३५।०२९द्@०२१_०२८३ क्षिप्रं देवाः करिष्यामि त्वरया दैत्यनाशनम्  
०२,०३५।०२९द्@०२१_०२८४ तस्मात् त्वं विबुधाश् चैव प्रतिपद्यत वै दिवम्  
०२,०३५।०२९द्@०२१_०२८४ भीष्मः  
०२,०३५।०२९द्@०२१_०२८५ एवम् उक्त्वा तु भगवान् विसृज्य त्रिदिवेश्वरान्  
०२,०३५।०२९द्@०२१_०२८६ नरस्यार्धतनुं कृत्वा सिंहस्यार्धतनुं तथा  
०२,०३५।०२९द्@०२१_०२८७ नारसिंहेन वपुषा पाणिं निष्पिष्य पाणिना  
०२,०३५।०२९द्@०२१_०२८८ भीमरूपो महातेजा व्यादितास्य इवान्तकः  
०२,०३५।०२९द्@०२१_०२८९ हिरण्यकशिपुं राजञ् जगाम हरिर् ईश्वरः  
०२,०३५।०२९द्@०२१_०२९० दैत्यास् तम् आगतं दृष्ट्वा नारसिंहं महाबलम्  
०२,०३५।०२९द्@०२१_०२९१ ववर्षुः शस्त्रवर्षैस् ते सुसङ्क्रुद्धास् तदा हरिम्  
०२,०३५।०२९द्@०२१_०२९२ तैर् विसृष्टानि शस्त्राणि भक्षयाम् आस वै हरिः  
०२,०३५।०२९द्@०२१_०२९३ जघान च रणे दैत्यान् सहस्राणि बहून्य् अपि  
०२,०३५।०२९द्@०२१_०२९४ तान् निहत्य च दैत्येन्द्रान् सर्वान् क्रुद्धान् महाबलान्  
०२,०३५।०२९द्@०२१_०२९५ अभ्यधावत् सुसङ्क्रुद्धो दैत्येन्द्रं बलगर्वितम्  
०२,०३५।०२९द्@०२१_०२९६ जीमूतघनसङ्काशो जीमूतघननिस्वनः  
०२,०३५।०२९द्@०२१_०२९७ जीमूत इव दीप्तौजा जीमूत इव वेगवान्  
०२,०३५।०२९द्@०२१_०२९८ देवारिर् दितिजो दुष्टो नृसिंहं समुपाद्रवत्  
०२,०३५।०२९द्@०२१_०२९९ दैत्यं सो ऽतिबलं दृष्ट्वा क्रुद्धशार्दूलविक्रमम्  
०२,०३५।०२९द्@०२१_०३०० दृप्तैर् दैत्यगणैर् गुप्तं खरैर् नखमुखैर् उत  
०२,०३५।०२९द्@०२१_०३०१ ततः कृत्वा तु युद्धं वै तेन दैत्येन वै हरिः  
०२,०३५।०२९द्@०२१_०३०२ सन्ध्याकाले महातेजा भवनान्ते त्वरान्वितः  
०२,०३५।०२९द्@०२१_०३०३ ऊरौ निधाय दैत्येन्द्रं निर्बिभेद नखैर् हि तम्  
०२,०३५।०२९द्@०२१_०३०४ महाबलं महावीर्यं वरदानेन दर्पितम्  
०२,०३५।०२९द्@०२१_०३०५ दैत्यश्रेष्ठं सुरश्रेष्ठो जघान तरसा हरिः  
०२,०३५।०२९द्@०२१_०३०६ हिरण्यकशिपुं हत्वा सर्वान् दैत्यांश् च वै तदा  
०२,०३५।०२९द्@०२१_०३०७ विबुधानां प्रजानां च हितं कृत्वा महाद्युतिः  
०२,०३५।०२९द्@०२१_०३०८ प्रमुमोद हरिर् देवः प्राप्य धर्मं तदा भुवि  
०२,०३५।०२९द्@०२१_०३०९ एष ते नारसिंहो ऽत्र कथितः पाण्डुनन्दन  
०२,०३५।०२९द्@०२१_०३१० भीष्मः  
०२,०३५।०२९द्@०२१_०३१० शृणु त्वं वामनं नाम प्रादुर्भावं महात्मनः  
०२,०३५।०२९द्@०२१_०३११ पुरा त्रेतायुगे राजन् बलिर् वैरोचनो ऽभवत्  
०२,०३५।०२९द्@०२१_०३१२ दैत्यानां पार्थिवो वीरो बलेनाप्रतिमो बली  
०२,०३५।०२९द्@०२१_०३१३ तदा बलिर् महाराज दैत्यसङ्घैः समावृतः  
०२,०३५।०२९द्@०२१_०३१४ विजित्य तरसा शक्रम् इन्द्रस्थानम् अवाप सः  
०२,०३५।०२९द्@०२१_०३१५ तेन वित्रासिता देवा बलिनाखण्डलादयः  
०२,०३५।०२९द्@०२१_०३१६ ब्रह्माणं वै पुरस्कृत्य गत्वा क्षीरोदधिं तदा  
०२,०३५।०२९द्@०२१_०३१७ तुष्टुवुः सहिताः सर्वे देवं नारायणं प्रभुम्  
०२,०३५।०२९द्@०२१_०३१८ तेषां प्रसादं चक्रे ऽथ विबुधानां हरिस् तदा  
०२,०३५।०२९द्@०२१_०३१९ प्रसादजं तस्य विभोर् अदित्यां जन्म उच्यते  
०२,०३५।०२९द्@०२१_०३२० अदितेर् अपि पुत्रत्वम् एत्य यादवनन्दनः  
०२,०३५।०२९द्@०२१_०३२१ एष विष्णुर् इति ख्यात इन्द्रस्यावरजो ऽभवत्  
०२,०३५।०२९द्@०२१_०३२२ तस्मिन्न् एव तु काले तु दैत्येन्द्रो वीर्यवान् बली  
०२,०३५।०२९द्@०२१_०३२३ अश्वमेधं क्रतुश्रेष्ठम् आहर्तुम् उपचक्रमे  
०२,०३५।०२९द्@०२१_०३२४ वर्तमाने तदा यज्ञे दैत्येन्द्रस्य युधिष्ठिर  
०२,०३५।०२९द्@०२१_०३२५ स विष्णुर् वामनो भूत्वा प्रच्छन्नो ब्रह्मवेषधृक्  
०२,०३५।०२९द्@०२१_०३२६ मुण्डो यज्ञोपवीती च कृष्णाजिनधरः शिखी  
०२,०३५।०२९द्@०२१_०३२७ पलाशदण्डं सङ्गृह्य वामनो ऽद्भुतदर्शनः  
०२,०३५।०२९द्@०२१_०३२८ प्रविश्य स बलेर् यज्ञे वर्तमाने तु दक्षिणाम्  
०२,०३५।०२९द्@०२१_०३२९ देहीत्य् उवाच दैत्येन्द्रं विक्रमांस् त्रीन् ममैव ह  
०२,०३५।०२९द्@०२१_०३३० दीयतां त्रिपदीमात्रम् इत्य् अवोचन् महासुरम्  
०२,०३५।०२९द्@०२१_०३३१ स तथेति प्रतिश्रुत्य प्रददौ विष्णवे तदा  
०२,०३५।०२९द्@०२१_०३३२ तेन लब्ध्वा हरिर् भूमिं जृम्भयाम् आस वै भृशम्  
०२,०३५।०२९द्@०२१_०३३३ स शिशुः सदिवं खं च पृथिवीं च विशां पते  
०२,०३५।०२९द्@०२१_०३३४ त्रिभिर् विक्रमणैर् एतत् सर्वम् आक्रमताभिभूः  
०२,०३५।०२९द्@०२१_०३३५ बलेर् बलवतो यज्ञे बलिना विष्णुना पुरा  
०२,०३५।०२९द्@०२१_०३३६ विक्रमैस् त्रिभिर् अक्षोभ्याः क्षोभितास् ते महासुराः  
०२,०३५।०२९द्@०२१_०३३७ विप्रचित्तिमुखाः क्रुद्धा दैत्यसङ्घा महाबलाः  
०२,०३५।०२९द्@०२१_०३३८ नानावक्त्रा महाकाया नानावेषधरा नृप  
०२,०३५।०२९द्@०२१_०३३९ नानाप्रहरणा रौद्रा नानामाल्यानुलेपनाः  
०२,०३५।०२९द्@०२१_०३४० स्वान्य् आयुधानि सङ्गृह्य प्रदीप्ता इव तेजसा  
०२,०३५।०२९द्@०२१_०३४१ क्रममाणं हरिं तत्र उपावर्तन्त भारत  
०२,०३५।०२९द्@०२१_०३४२ प्रमथ्य सर्वान् दैतेयान् पादहस्ततलैस् तु तान्  
०२,०३५।०२९द्@०२१_०३४३ रूपं कृत्वा महाभीमं जहाराशु स मेदिनीम्  
०२,०३५।०२९द्@०२१_०३४४ सम्प्राप्य दिवम् आकाशम् आदित्यसदने स्थितः  
०२,०३५।०२९द्@०२१_०३४५ अत्यरोचत भूतात्मा भास्करं स्वेन तेजसा  
०२,०३५।०२९द्@०२१_०३४६ प्रकाशयन् दिशः सर्वाः प्रदिशश् च महाबलः  
०२,०३५।०२९द्@०२१_०३४७ शुशुभे स महाबाहुः सर्वलोकान् प्रकाशयन्  
०२,०३५।०२९द्@०२१_०३४८ तस्य विक्रमतो भूमिं चन्द्रादित्यौ स्तनान्तरे  
०२,०३५।०२९द्@०२१_०३४९ नभः प्रक्रममाणस्य नाभ्यां किल तदा स्थितौ  
०२,०३५।०२९द्@०२१_०३५० परम् आक्रममाणस्य जानुभ्यां तौ व्यवस्थितौ  
०२,०३५।०२९द्@०२१_०३५१ विष्णोर् अमितवीर्यस्य वदन्त्य् एवं द्विजातयः  
०२,०३५।०२९द्@०२१_०३५२ अथासाद्य कपालं स अण्डस्य तु युधिष्ठिर  
०२,०३५।०२९द्@०२१_०३५३ तच्छिद्रात् स्यन्दिनी तस्य पादाद् भ्रष्टाथ निम्नगा  
०२,०३५।०२९द्@०२१_०३५४ ससार सागरं साशु पावनी सागरङ्गमा  
०२,०३५।०२९द्@०२१_०३५५ जहार मेदिनीं सर्वां हत्वा दानवपुङ्गवान्  
०२,०३५।०२९द्@०२१_०३५६ आसुरीं श्रियम् आहृत्य त्रींल् लोकान् स जनार्दनः  
०२,०३५।०२९द्@०२१_०३५७ सपुत्रदारान् असुरान् पाताले विन्यपातयत्  
०२,०३५।०२९द्@०२१_०३५८ नमुचिः शम्बरश् चैव प्रह्लादश् च महामनाः  
०२,०३५।०२९द्@०२१_०३५९ पादपाताभिनिर्धूताः पाताले विनिपातिताः  
०२,०३५।०२९द्@०२१_०३६० महाभूतानि भूतात्मा सविशेषाणि वै हरिः  
०२,०३५।०२९द्@०२१_०३६१ कालं च सकलं राजन् गात्रभूतान्य् अदर्शयत्  
०२,०३५।०२९द्@०२१_०३६२ तस्य गात्रे जगत् सर्वम् आनीतम् इव दृश्यते  
०२,०३५।०२९द्@०२१_०३६३ न किं चिद् अस्ति लोकेषु यद् अनाप्तं महात्मना  
०२,०३५।०२९द्@०२१_०३६४ तद् धि रूपम् उपेन्द्रस्य देवदानवमानवाः  
०२,०३५।०२९द्@०२१_०३६५ दृष्ट्वा तं मुमुहुः सर्वे विष्णुतेजोभिपीडिताः  
०२,०३५।०२९द्@०२१_०३६६ बलिर् बद्धो ऽभिमानी च यज्ञवाटे महात्मना  
०२,०३५।०२९द्@०२१_०३६७ विरोचनकुलं सर्वं पाताले विनिपातितम्  
०२,०३५।०२९द्@०२१_०३६८ एवंविधानि कर्माणि कृत्वा गरुडवाहनः  
०२,०३५।०२९द्@०२१_०३६९ न विस्मयम् उपागच्छत् पारमेष्ठ्येन तेजसा  
०२,०३५।०२९द्@०२१_०३७० स सर्वम् अमरैश्वर्यं सम्प्रदाय शचीपतेः  
०२,०३५।०२९द्@०२१_०३७१ त्रैलोक्यं च ददौ शक्रे विष्णुर् दानवसूदनः  
०२,०३५।०२९द्@०२१_०३७२ एष ते वामनो नाम प्रादुर्भावो महात्मनः  
०२,०३५।०२९द्@०२१_०३७३ वेदविद्भिर् द्विजैर् एतत् कथ्यते वैष्णवं यशः  
०२,०३५।०२९द्@०२१_०३७४ भीष्मः  
०२,०३५।०२९द्@०२१_०३७४ मानुषेषु यथा विष्णोः प्रादुर्भावं तथा शृणु  
०२,०३५।०२९द्@०२१_०३७५ विष्णोः पुनर् महाराज प्रादुर्भावो महात्मनः  
०२,०३५।०२९द्@०२१_०३७६ दत्तात्रेय इति ख्यात ऋषिर् आसीन् महायशाः  
०२,०३५।०२९द्@०२१_०३७७ तेन नष्टेषु वेदेषु क्रियासु च मखेषु च  
०२,०३५।०२९द्@०२१_०३७८ चातुर्वर्ण्ये च सङ्कीर्णे धर्मे शिथिलतां गते  
०२,०३५।०२९द्@०२१_०३७९ अभिवर्धति चाधर्मे सत्ये नष्टे स्थिते ऽनृते  
०२,०३५।०२९द्@०२१_०३८० प्रजासु क्षीयमाणासु धर्मे चाकुलतां गते  
०२,०३५।०२९द्@०२१_०३८१ सयज्ञाः सक्रिया वेदाः प्रत्यानीताश् च तेन वै  
०२,०३५।०२९द्@०२१_०३८२ चातुर्वर्ण्यम् असङ्कीर्णं कृतं तेन महात्मना  
०२,०३५।०२९द्@०२१_०३८३ स एष वै यदा प्रादाद् धेहयाधिपतेर् वरम्  
०२,०३५।०२९द्@०२१_०३८४ तं हेहयानाम् अधिपस् त्व् अर्जुनो ऽभिप्रसादयन्  
०२,०३५।०२९द्@०२१_०३८५ वने पर्यचरत् सम्यक् शुश्रूषुर् अनसूयकः  
०२,०३५।०२९द्@०२१_०३८६ निर्ममो निरहङ्कारो दीर्घकालम् अतोषयत्  
०२,०३५।०२९द्@०२१_०३८७ आराध्य दत्तात्रेयं हि अगृह्णात् स वरान् इमान्  
०२,०३५।०२९द्@०२१_०३८८ आप्ताद् आप्ततराद् विप्राद् विद्वान् विद्वन्निषेवितान्  
०२,०३५।०२९द्@०२१_०३८९ ऋते ऽमरत्वाद् विप्रेण दत्तात्रेयेण धीमता  
०२,०३५।०२९द्@०२१_०३९० वरैश् चतुर्भिः प्रवृत इमांस् तत्राभ्यनन्दत  
०२,०३५।०२९द्@०२१_०३९१ श्रीमान् मनस्वी बलवान् सत्यवाग् अनसूयकः  
०२,०३५।०२९द्@०२१_०३९२ सहस्रबाहुर् भूयासम् एष मे प्रथमो वरः  
०२,०३५।०२९द्@०२१_०३९३ जरायुजाण्डजं सर्वं सर्वं चैव चराचरम्  
०२,०३५।०२९द्@०२१_०३९४ प्राशास्तुम् इच्छे धर्मेण द्वितीयस् त्व् एष मे वरः  
०२,०३५।०२९द्@०२१_०३९५ पितॄन् देवान् ऋषीन् विप्रान् यजेयं विपुलैर् मखैः  
०२,०३५।०२९द्@०२१_०३९६ अमित्रान् निशितैर् बाणैर् घातयेयं रणाजिरे  
०२,०३५।०२९द्@०२१_०३९७ दत्तात्रेयेह भगवंस् तृतीयो वर एष मे  
०२,०३५।०२९द्@०२१_०३९८ यस्य नासीन् न भविता न चास्ति सदृशः पुमान्  
०२,०३५।०२९द्@०२१_०३९९ इह वा दिवि वा लोके स मे हन्ता भवेद् इति  
०२,०३५।०२९द्@०२१_०४०० सो ऽर्जुनः कृतवीर्यस्य वरः पुत्रो ऽभवद् युधि  
०२,०३५।०२९द्@०२१_०४०१ स सहस्रं सहस्राणां माहिष्मत्याम् अवर्धत  
०२,०३५।०२९द्@०२१_०४०२ स भूमिम् अखिलां जित्वा द्वीपांश् चापि समुद्रिणः  
०२,०३५।०२९द्@०२१_०४०३ नभसीव ज्वलन् सूर्यः पुण्यैः कर्मभिर् अर्जुनः  
०२,०३५।०२९द्@०२१_०४०४ इन्द्रद्वीपं कशेरुं च ताम्रद्वीपं गभस्तिमत्  
०२,०३५।०२९द्@०२१_०४०५ गान्धर्वं वारुणं द्वीपं सौम्यार्षम् इति च प्रभुः  
०२,०३५।०२९द्@०२१_०४०६ पूर्वैर् अजितपूर्वांश् च द्वीपान् अजयद् अर्जुनः  
०२,०३५।०२९द्@०२१_०४०७ सौवर्णं सर्वम् अप्य् आसीद् विमानवरम् उत्तमम्  
०२,०३५।०२९द्@०२१_०४०८ चतुर्धा व्यभजद् राष्ट्रं तद् विभज्यान्वपालयत्  
०२,०३५।०२९द्@०२१_०४०९ एकांशेनाहरत् सेनाम् एकांशेनावसद् गृहान्  
०२,०३५।०२९द्@०२१_०४१० यस् तु तस्य तृतीयांशो राजासीज् जनसङ्ग्रहे  
०२,०३५।०२९द्@०२१_०४११ आप्तः परमकल्याणस् तेन यज्ञान् अकल्पयत्  
०२,०३५।०२९द्@०२१_०४१२ ये दस्यवो ग्रामचरा अरण्ये च वसन्ति ये  
०२,०३५।०२९द्@०२१_०४१३ चतुर्थेन च सो ऽंशेन तान् सर्वान् प्रत्यषेधयत्  
०२,०३५।०२९द्@०२१_०४१४ सर्वेभ्यश् चान्तवासिभ्यः कार्तवीर्यो ऽहरद् बलिम्  
०२,०३५।०२९द्@०२१_०४१५ आहृतं स्वबलैर् यत् तद् अर्जुनस्यावमन्यते  
०२,०३५।०२९द्@०२१_०४१६ काको वा मूषिको वापि तं तम् एव न्यबर्हयत्  
०२,०३५।०२९द्@०२१_०४१७ द्वाराणि नापिधीयन्ते राष्ट्रेषु नगरेषु च  
०२,०३५।०२९द्@०२१_०४१८ स एव राष्ट्रपालो ऽभूत् स्त्रीपालो ऽभवद् अर्जुनः  
०२,०३५।०२९द्@०२१_०४१९ स एवासीद् अजापालः स गोपालो विशां पते  
०२,०३५।०२९द्@०२१_०४२० सर्वाण्य् एव मनुष्याणां राजा क्षेत्राणि रक्षति  
०२,०३५।०२९द्@०२१_०४२१ इदं तु कार्तवीर्यस्य बभूवासदृशं जनैः  
०२,०३५।०२९द्@०२१_०४२२ न पूर्वे नापरे तस्य गमिष्यन्ति गतिं नृपाः  
०२,०३५।०२९द्@०२१_०४२३ यद् अर्णवे प्रयातस्य वस्त्रं न परिषिच्यते  
०२,०३५।०२९द्@०२१_०४२४ शतं वर्षसहस्राणाम् अनुशिष्यार्जुनो महीम्  
०२,०३५।०२९द्@०२१_०४२५ दत्तात्रेयप्रसादेन एवं राज्यं चकार सः  
०२,०३५।०२९द्@०२१_०४२६ एवं बहूनि कर्माणि चक्रे लोकहिताय सः  
०२,०३५।०२९द्@०२१_०४२७ दत्तात्रेय इति ख्यातः प्रादुर्भावस् तु वैष्णवः  
०२,०३५।०२९द्@०२१_०४२८ भीष्मः  
०२,०३५।०२९द्@०२१_०४२८ कथितो भरतश्रेष्ठ शृणु भूयो महात्मनः  
०२,०३५।०२९द्@०२१_०४२९ यदा भृगुकुले जन्म यदर्थं च महात्मनः  
०२,०३५।०२९द्@०२१_०४३० जामदग्न्य इति ख्यातः प्रादुर्भावस् तु वैष्णवः  
०२,०३५।०२९द्@०२१_०४३१ जमदग्नेः सुतो राजन् रामो नाम स वीर्यवान्  
०२,०३५।०२९द्@०२१_०४३२ हेहयान्तकरो राजन् स रामो बलिनां वरः  
०२,०३५।०२९द्@०२१_०४३३ कार्तवीर्यो महावीर्यो बलेनाप्रतिमस् तथा  
०२,०३५।०२९द्@०२१_०४३४ रामेण जामदग्न्येन हतो विषमम् आचरन्  
०२,०३५।०२९द्@०२१_०४३५ तं कार्तवीर्यं राजानं हेहयानाम् अरिन्दमम्  
०२,०३५।०२९द्@०२१_०४३६ रथस्थं पार्थिवं रामः पातयित्वावधीद् रणे  
०२,०३५।०२९द्@०२१_०४३७ जम्भस्य यज्ञहन्ता स ऋत्विजं चैव संस्तरे  
०२,०३५।०२९द्@०२१_०४३८ जम्भस्य मूर्ध्नि भेत्ता च हन्ता च शतदुन्दुभेः  
०२,०३५।०२९द्@०२१_०४३९ स एष कृष्णो गोविन्दो जातो भृगुषु वीर्यवान्  
०२,०३५।०२९द्@०२१_०४४० सहस्रबाहुम् उद्धर्तुं सहस्रजितम् आहवे  
०२,०३५।०२९द्@०२१_०४४१ क्षत्रियाणां चतुःषष्टिम् अयुतानि महायशाः  
०२,०३५।०२९द्@०२१_०४४२ सरस्वत्यां समेतानि एष वै धनुषाजयत्  
०२,०३५।०२९द्@०२१_०४४३ ब्रह्मद्विषां वधे तस्मिन् सहस्राणि चतुर्दश  
०२,०३५।०२९द्@०२१_०४४४ पुनर् जग्राह शूराणाम् अन्तं चक्रे नरर्षभः  
०२,०३५।०२९द्@०२१_०४४५ ततो दशसहस्रस्य भङ्क्त्वा पूर्वम् अरिन्दमः  
०२,०३५।०२९द्@०२१_०४४६ सहस्रं मुसलेनाघ्नन् सहस्रम् उदकृन्तत  
०२,०३५।०२९द्@०२१_०४४७ चतुर्दश सहस्राणि कणधूमम् अपाययत्  
०२,०३५।०२९द्@०२१_०४४८ शिष्टान् ब्रह्मद्विषो जित्वा ततो ऽस्नायत भार्गवः  
०२,०३५।०२९द्@०२१_०४४९ राम रामेत्य् अभिक्रुष्टो ब्राह्मणैः क्षत्रियार्दितैः  
०२,०३५।०२९द्@०२१_०४५० न्यघ्नद् दश सहस्राणि रामः परशुनाभिभूः  
०२,०३५।०२९द्@०२१_०४५१ न ह्य् अमृष्यत तां वाचम् आर्तैर् भृशम् उदीरिताम्  
०२,०३५।०२९द्@०२१_०४५२ भृगो रामाभिधावेति यदाक्रन्दन् द्विजातयः  
०२,०३५।०२९द्@०२१_०४५३ काश्मीरान् दरदान् कुन्तीन् क्षुद्रकान् मालवाञ् शकान्  
०२,०३५।०२९द्@०२१_०४५४ चेदिकाशिकरूशांश् च ऋषीकान् क्रथकैशिकान्  
०२,०३५।०२९द्@०२१_०४५५ अङ्गान् वङ्गान् कलिङ्गांश् च मागधान् काशिकोसलान्  
०२,०३५।०२९द्@०२१_०४५६ रात्रायणान् वीतिहोत्रान् किरातान् मार्त्तिकावतान्  
०२,०३५।०२९द्@०२१_०४५७ एतान् अन्यांश् च राजेन्द्रान् देशे देशे सहस्रशः  
०२,०३५।०२९द्@०२१_०४५८ निकृत्य निशितैर् बाणैः सम्प्रदाय विवस्वते  
०२,०३५।०२९द्@०२१_०४५९ कीर्णा क्षत्रियकोटीभिर् मेरुमन्दरभूषणा  
०२,०३५।०२९द्@०२१_०४६० त्रिःसप्तकृत्वः पृथिवी तेन निःक्षत्रिया कृता  
०२,०३५।०२९द्@०२१_०४६१ कृत्वा निःक्षत्रियां चैव भार्गवः स महायशाः  
०२,०३५।०२९द्@०२१_०४६२ इन्द्रगोपकवर्णस्य जीवञ्जीवनिभस्य च  
०२,०३५।०२९द्@०२१_०४६३ पूरयाम् आस सरितः क्षतजस्य सरांसि च  
०२,०३५।०२९द्@०२१_०४६४ चकार तर्पणं वीरः पितॄणां तासु तेषु च  
०२,०३५।०२९द्@०२१_०४६५ सर्वान् अष्टादश द्वीपान् वशम् आनीय भार्गवः  
०२,०३५।०२९द्@०२१_०४६६ सो ऽश्वमेधसहस्राणि नरमेधशतानि च  
०२,०३५।०२९द्@०२१_०४६७ इष्ट्वा सागरपर्यन्तां काश्यपाय महीं ददौ  
०२,०३५।०२९द्@०२१_०४६८ तस्याग्रेणानुपर्येति भूमिं कृत्वा विपांसुलाम्  
०२,०३५।०२९द्@०२१_०४६९ ततः कालकृतां सत्यां भार्गवाय महात्मने  
०२,०३५।०२९द्@०२१_०४७० गाथाम् अप्य् अत्र गायन्ति ये पुराणविदो जनाः  
०२,०३५।०२९द्@०२१_०४७१ वेदिम् अष्टादशोत्सेधां हिरण्यस्यातिपौरुषीम्  
०२,०३५।०२९द्@०२१_०४७२ रामस्य जामदग्न्यस्य प्रतिजग्राह काश्यपः  
०२,०३५।०२९द्@०२१_०४७३ एवम् इष्ट्वा महाबाहुः क्रतुभिर् भूरिदक्षिणैः  
०२,०३५।०२९द्@०२१_०४७४ अन्यद् वर्षशतं रामः सौभे साल्वम् अयोधयत्  
०२,०३५।०२९द्@०२१_०४७५ ततः स भृगुशार्दूलस् तं सौभं योधयन् प्रभुः  
०२,०३५।०२९द्@०२१_०४७६ सुबन्धुरं रथं राजन्न् आस्थाय भरतर्षभ  
०२,०३५।०२९द्@०२१_०४७७ नग्निकानां कुमारीणां गायन्तीनाम् उपाशृणोत्  
०२,०३५।०२९द्@०२१_०४७८ राम राम महाबाहो भृगूणां कीर्तिवर्धन  
०२,०३५।०२९द्@०२१_०४७९ त्यज शस्त्राणि सर्वाणि न त्वं सौभं वधिष्यसि  
०२,०३५।०२९द्@०२१_०४८० चक्रहस्तो गदापाणिर् भीतानाम् अभयङ्करः  
०२,०३५।०२९द्@०२१_०४८१ युधि प्रद्युम्नसाम्बाभ्यां कृष्णः सौभं वधिष्यति  
०२,०३५।०२९द्@०२१_०४८२ तच् छ्रुत्वा पुरुषव्याघ्रस् तत एव वनं ययौ  
०२,०३५।०२९द्@०२१_०४८३ न्यस्य सर्वाणि शस्त्राणि कालकाङ्क्षी महायशाः  
०२,०३५।०२९द्@०२१_०४८४ रथं वर्मायुधं चैव शरान् परशुम् एव च  
०२,०३५।०२९द्@०२१_०४८५ धनूंष्य् अप्सु प्रतिष्ठाप्य रामस् तेपे परं तपः  
०२,०३५।०२९द्@०२१_०४८६ ह्रियं प्रज्ञां श्रियं कीर्तिं लक्ष्मीं चामित्रकर्शनः  
०२,०३५।०२९द्@०२१_०४८७ पञ्चाधिष्ठाय धर्मात्मा तं रथं विससर्ज ह  
०२,०३५।०२९द्@०२१_०४८८ आदिकाले प्रवृत्तं हि विभजन् कालम् ईश्वरः  
०२,०३५।०२९द्@०२१_०४८९ नाहनच् छ्रद्धया सौभं न ह्य् अशक्तो महायशाः  
०२,०३५।०२९द्@०२१_०४९० जामदग्न्य इति ख्यातो यस् त्व् असौ भगवान् ऋषिः  
०२,०३५।०२९द्@०२१_०४९१ भीष्मः  
०२,०३५।०२९द्@०२१_०४९१ सो ऽस्य भागस् तपस् तेपे भार्गवो लोकविश्रुतः  
०२,०३५।०२९द्@०२१_०४९२ शृणु राजंस् तथा विष्णोः प्रादुर्भावं महात्मनः  
०२,०३५।०२९द्@०२१_०४९३ चतुर्विंशे युगे चापि मार्कण्डेयपुरःसरः  
०२,०३५।०२९द्@०२१_०४९४ तिथौ नावमिके जज्ञे तथा दशरथाद् अपि  
०२,०३५।०२९द्@०२१_०४९५ कृत्वात्मानं महाबाहुश् चतुर्धा विष्णुर् अव्ययः  
०२,०३५।०२९द्@०२१_०४९६ लोके राम इति ख्यातस् तेजसा भास्करोपमः  
०२,०३५।०२९द्@०२१_०४९७ प्रसाधनार्थं लोकस्य विष्णुस् तस्य सनातनः  
०२,०३५।०२९द्@०२१_०४९८ धर्मार्थम् एव कौन्तेय जज्ञे तत्र महायशाः  
०२,०३५।०२९द्@०२१_०४९९ तम् अप्य् आहुर् मनुष्येन्द्रं सर्वभूतपतेस् तनुम्  
०२,०३५।०२९द्@०२१_०५०० यज्ञविघ्नं तदा कृत्वा विश्वामित्रस्य भारत  
०२,०३५।०२९द्@०२१_०५०१ सुबाहुर् निहतहस् तेन मारीचस् ताडितो भृशम्  
०२,०३५।०२९द्@०२१_०५०२ तस्मै दत्तानि शस्त्राणि विश्वामित्रेण धीमता  
०२,०३५।०२९द्@०२१_०५०३ वधार्थं देवशत्रूणां दुर्वाराणि सुरैर् अपि  
०२,०३५।०२९द्@०२१_०५०४ वर्तमाने तदा यज्ञे जनकस्य महात्मनः  
०२,०३५।०२९द्@०२१_०५०५ भग्नं माहेश्वरं चापं क्रीडता लीलया परम्  
०२,०३५।०२९द्@०२१_०५०६ ततो विवाहं सीतायाः कृत्वा स रघुवल्लभः  
०२,०३५।०२९द्@०२१_०५०७ नगरीं पुनर् आसाद्य मुमुदे तत्र सीतया  
०२,०३५।०२९द्@०२१_०५०८ कस्य चित् त्व् अथ कालस्य पित्रा तत्राभिचोदितः  
०२,०३५।०२९द्@०२१_०५०९ कैकेय्याः प्रियम् अन्विच्छन् वनम् अभ्यवपद्यत  
०२,०३५।०२९द्@०२१_०५१० यः समाः सर्वधर्मज्ञश् चतुर्दश वने वसन्  
०२,०३५।०२९द्@०२१_०५११ लक्ष्मणानुचरो रामः सर्वभूतहिते रतः  
०२,०३५।०२९द्@०२१_०५१२ चतुर्दश वने तप्त्वा तपो वर्षाणि भारत  
०२,०३५।०२९द्@०२१_०५१३ रूपिणी यस्य पार्श्वस्था सीतेत्य् अभिहिता जनैः  
०२,०३५।०२९द्@०२१_०५१४ पूर्वोचितत्वात् सा लक्ष्मीर् भर्तारम् अनुगच्छति  
०२,०३५।०२९द्@०२१_०५१५ जनस्थाने वसन् कार्यं त्रिदशानां चकार सः  
०२,०३५।०२९द्@०२१_०५१६ मारीचं दूषणं हत्वा खरं त्रिशिरसं तथा  
०२,०३५।०२९द्@०२१_०५१७ चतुर्दश सहस्राणि रक्षसां घोरकर्मणाम्  
०२,०३५।०२९द्@०२१_०५१८ जघान रामो धर्मात्मा प्रजानां हितकाम्यया  
०२,०३५।०२९द्@०२१_०५१९ विराधं च कबन्धं च राक्षसौ क्रूरकर्मिणौ  
०२,०३५।०२९द्@०२१_०५२० जघान च तदा रामो गन्धर्वौ शापविक्षतौ  
०२,०३५।०२९द्@०२१_०५२१ स रावणस्य भगिनीनासाच्छेदं च कारयत्  
०२,०३५।०२९द्@०२१_०५२२ भार्यावियोगं तं प्राप्य मृगयन् व्यचरद् वनम्  
०२,०३५।०२९द्@०२१_०५२३ ततस् तम् ऋश्यमूकं स गत्वा पम्पाम् अतीत्य च  
०२,०३५।०२९द्@०२१_०५२४ सुग्रीवं मारुतिं दृष्ट्वा चक्रे मैत्रीं तयोः स वै  
०२,०३५।०२९द्@०२१_०५२५ अथ गत्वा स किष्किन्धां सुग्रीवेण तदा सह  
०२,०३५।०२९द्@०२१_०५२६ निहत्य वालिनं युद्धे वानरेन्द्रं महाबलम्  
०२,०३५।०२९द्@०२१_०५२७ अभ्यषिञ्चत् तदा रामः सुग्रीवं वानरेश्वरम्  
०२,०३५।०२९द्@०२१_०५२८ ततः स वीर्यवान् राजंस् त्वरयन् वै समुत्सुकः  
०२,०३५।०२९द्@०२१_०५२९ विचित्य वायुपुत्रेण लङ्कादेशं निवेदितम्  
०२,०३५।०२९द्@०२१_०५३० सेतुं बद्ध्वा समुद्रस्य वानरैः सहितस् तदा  
०२,०३५।०२९द्@०२१_०५३१ सीतायाः पदम् अन्विच्छन् रामो लङ्कां विवेश ह  
०२,०३५।०२९द्@०२१_०५३२ देवोरगगणानां हि यक्षराक्षसपक्षिणाम्  
०२,०३५।०२९द्@०२१_०५३३ तत्रावध्यं राक्षसेन्द्रं रावणं युधि दुर्जयम्  
०२,०३५।०२९द्@०२१_०५३४ युक्तं राक्षसकोटीभिर् भिन्नाञ्जनचयोपमम्  
०२,०३५।०२९द्@०२१_०५३५ दुर्निरीक्ष्यं सुरगणैर् वरदानेन दर्पितम्  
०२,०३५।०२९द्@०२१_०५३६ जघान सचिवैः सार्धं सान्वयं रावणं रणे  
०२,०३५।०२९द्@०२१_०५३७ त्रैलोक्यकण्टकं वीरं महाकायं महाबलम्  
०२,०३५।०२९द्@०२१_०५३८ रावणं सगणं हत्वा रामो भूतपतिः पुरा  
०२,०३५।०२९द्@०२१_०५३९ लङ्कायां तं महात्मानं राक्षसेन्द्रं विभीषणम्  
०२,०३५।०२९द्@०२१_०५४० अभिषिच्य च तत्रैव अमरत्वं ददौ तदा  
०२,०३५।०२९द्@०२१_०५४१ आरुह्य पुष्पकं रामः सीताम् आदाय पाण्डव  
०२,०३५।०२९द्@०२१_०५४२ सबलः स्वपुरं गत्वा धर्मराज्यम् अपालयत्  
०२,०३५।०२९द्@०२१_०५४३ दानवो लवणो नाम मधोः पुत्रो महाबलः  
०२,०३५।०२९द्@०२१_०५४४ शत्रुघ्नेन हतो राजंस् ततो रामस्य शासनात्  
०२,०३५।०२९द्@०२१_०५४५ एवं बहूनि कर्माणि कृत्वा लोकहिताय सः  
०२,०३५।०२९द्@०२१_०५४६ राज्यं चकार विधिवद् रामो धर्मभृतां वरः  
०२,०३५।०२९द्@०२१_०५४७ दशाश्वमेधान् आजह्रे ज्योतिरुक्थ्यान् अहर्गणान्  
०२,०३५।०२९द्@०२१_०५४८ नाश्रूयन्ताशुभा वाचो नात्ययः प्राणिनां तदा  
०२,०३५।०२९द्@०२१_०५४९ न वित्तजं भयं चासीद् रामे राज्यं प्रशासति  
०२,०३५।०२९द्@०२१_०५५० प्राणिनां च भयं नासीज् जलानलविधानजम्  
०२,०३५।०२९द्@०२१_०५५१ पर्यदेवन् न विधवा नानाथाः काश् चनाभवन्  
०२,०३५।०२९द्@०२१_०५५२ सर्वम् आसीत् तदा तृप्तं रामे राज्यं प्रशासति  
०२,०३५।०२९द्@०२१_०५५३ न सङ्करकरा वर्णा न कृष्टकरकृज् जनः  
०२,०३५।०२९द्@०२१_०५५४ न च स्म वृद्धा बालानां प्रेतकार्याणि कुर्वते  
०२,०३५।०२९द्@०२१_०५५५ विशः पर्यचरन् क्षत्रं क्षत्रं नापीडयद् विशः  
०२,०३५।०२९द्@०२१_०५५६ नरा नात्यचरन् भार्या भार्या नात्यचरन् पतीन्  
०२,०३५।०२९द्@०२१_०५५७ नासीद् अल्पकृषिर् लोके रामे राज्यं प्रशासति  
०२,०३५।०२९द्@०२१_०५५८ आसन् वर्षसहस्राणि तथा पुत्रसहस्रिणः  
०२,०३५।०२९द्@०२१_०५५९ अरोगाः प्राणिनो ऽप्य् आसन् रामे राज्यं प्रशासति  
०२,०३५।०२९द्@०२१_०५६० ऋषीणां देवतानां च मनुष्याणां तथैव च  
०२,०३५।०२९द्@०२१_०५६१ पृथिव्यां सहवासो ऽभूद् रामे राज्यं प्रशासति  
०२,०३५।०२९द्@०२१_०५६२ सर्वे ह्य् आसंस् तृप्तरूपास् तदा तस्मिन् विशां पते  
०२,०३५।०२९द्@०२१_०५६३ धर्मेण पृथिवीं सर्वाम् अनुशासति भूमिपे  
०२,०३५।०२९द्@०२१_०५६४ तपस्य् एवाभवन् सर्वे सर्वे धर्मम् अनुव्रताः  
०२,०३५।०२९द्@०२१_०५६५ पृथिव्यां धार्मिके तस्मिन् रामे राज्यं प्रशासति  
०२,०३५।०२९द्@०२१_०५६६ नाधर्मिष्ठो नरः कश् चिद् बभूव प्राणिनां क्व चित्  
०२,०३५।०२९द्@०२१_०५६७ प्राणापानौ समाव् आस्तां रामे राज्यं प्रशासति  
०२,०३५।०२९द्@०२१_०५६८ गाथाम् अप्य् अत्र गायन्ति ये पुराणविदो जनाः  
०२,०३५।०२९द्@०२१_०५६९ श्यामो युवा लोहिताक्षो मातङ्गानाम् इवर्षभः  
०२,०३५।०२९द्@०२१_०५७० आजानुबाहुः सुमुखः सिंहस्कन्धो महाबलः  
०२,०३५।०२९द्@०२१_०५७१ दश वर्षसहस्राणि दश वर्षशतानि च  
०२,०३५।०२९द्@०२१_०५७२ राज्यं भोगं च सम्प्राप्य शशास पृथिवीम् इमाम्  
०२,०३५।०२९द्@०२१_०५७३ रामो रामो राम इति प्रजानाम् अभवन् कथाः  
०२,०३५।०२९द्@०२१_०५७४ रामभूतं जगद् इदं रामे राज्यं प्रशासति  
०२,०३५।०२९द्@०२१_०५७५ ऋग्यजुःसामहीनाश् च न तदासन् द्विजातयः  
०२,०३५।०२९द्@०२१_०५७६ उषित्वा दण्डके कार्यं त्रिदशानां चकार सः  
०२,०३५।०२९द्@०२१_०५७७ पूर्वापकारिणं सङ्ख्ये पौलस्त्यं मनुजर्षभः  
०२,०३५।०२९द्@०२१_०५७८ देवगन्धर्वनागानाम् अरिं स निजघान ह  
०२,०३५।०२९द्@०२१_०५७९ सत्त्ववान् गुणसम्पन्नो दीप्यमानः स्वतेजसा  
०२,०३५।०२९द्@०२१_०५८० एवम् एव महाबाहुर् इक्ष्वाकुकुलवर्धनः  
०२,०३५।०२९द्@०२१_०५८१ रावणं सगणं हत्वा दिवम् आक्रमताभिभूः  
०२,०३५।०२९द्@०२१_०५८२ इति दाशरथेः ख्यातः प्रादुर्भावो महात्मनः  
०२,०३५।०२९द्@०२१_०५८३ ततः कृष्णो महाबाहुर् भीतानाम् अभयङ्करः  
०२,०३५।०२९द्@०२१_०५८४ अष्टाविंशे युगे राजञ् जज्ञे श्रीवत्सलक्षणः  
०२,०३५।०२९द्@०२१_०५८५ पेशलश् च वदान्यश् च लोके बहुमतो नृषु  
०२,०३५।०२९द्@०२१_०५८६ स्मृतिमान् देशकालज्ञः शङ्खचक्रगदासिधृक्  
०२,०३५।०२९द्@०२१_०५८७ वासुदेव इति ख्यातो लोकानां हितकृत् सदा  
०२,०३५।०२९द्@०२१_०५८८ वृष्णीनां च कुले जातो भूमेः प्रियचिकीर्षया  
०२,०३५।०२९द्@०२१_०५८९ स नृणाम् अभयं दाता मधुहेति स विश्रुतः  
०२,०३५।०२९द्@०२१_०५९० स शक्रार्जुनरामाणां किल स्थानान्य् असूदयत्  
०२,०३५।०२९द्@०२१_०५९१ कंसादीन् निजघानाजौ दैत्यान् मानुषविग्रहान्  
०२,०३५।०२९द्@०२१_०५९२ अयं लोकहितार्थाय प्रादुर्भावो महात्मनः  
०२,०३५।०२९द्@०२१_०५९३ कल्की विष्णुयशा नाम भूयश् चोत्पत्स्यते हरिः  
०२,०३५।०२९द्@०२१_०५९४ कलेर् युगान्ते सम्प्राप्ते धर्मे शिथिलतां गते  
०२,०३५।०२९द्@०२१_०५९५ पाषण्डिनां गणानां हि वधार्थं भरतर्षभ  
०२,०३५।०२९द्@०२१_०५९६ धर्मस्य च विवृद्ध्यर्थं विप्राणां हितकाम्यया  
०२,०३५।०२९द्@०२१_०५९७ एते चान्ये च बहवो दिव्या देवगणैर् युताः  
०२,०३५।०२९द्@०२१_०५९८ वैशम्पायनः  
०२,०३५।०२९द्@०२१_०५९८ प्रादुर्भावाः पुराणेषु गीयन्ते ब्रह्मवादिभिः  
०२,०३५।०२९द्@०२१_०५९९ एवम् उक्तो ऽथ कौन्तेयस् ततः पौरवनन्दनः  
०२,०३५।०२९द्@०२१_०६०० युधिष्ठिरः  
०२,०३५।०२९द्@०२१_०६०० आबभाषे पुनर् भीष्मं धर्मराजो युधिष्ठिरः  
०२,०३५।०२९द्@०२१_०६०१ भूय एव मनुष्येन्द्र उपेन्द्रस्य यशस्विनः  
०२,०३५।०२९द्@०२१_०६०२ जन्म वृष्णिषु विज्ञातुम् इच्छामि वदतां वर  
०२,०३५।०२९द्@०२१_०६०३ यथैव भगवाञ् जातः क्षिताव् इह जनार्दनः  
०२,०३५।०२९द्@०२१_०६०४ माधवेषु महाबुद्धिस् तन् मे ब्रूहि पितामह  
०२,०३५।०२९द्@०२१_०६०५ यदर्थं च महातेजा गास् तु गोवृषभेक्षणः  
०२,०३५।०२९द्@०२१_०६०६ ररक्ष कंसस्य वधाल् लोकानाम् अभिरक्षिता  
०२,०३५।०२९द्@०२१_०६०७ क्रीडता चैव यद् बाल्ये गोविन्देन विचेष्टितम्  
०२,०३५।०२९द्@०२१_०६०८ वैशम्पायनः  
०२,०३५।०२९द्@०२१_०६०८ तदा मतिमतां श्रेष्ठ तन् मे ब्रूहि पितामह  
०२,०३५।०२९द्@०२१_०६०९ एवम् उक्तस् ततो भीष्मः केशवस्य महात्मनः  
०२,०३५।०२९द्@०२१_०६१० भीष्मः  
०२,०३५।०२९द्@०२१_०६१० माधवेषु तदा जन्म कथयाम् आस वीर्यवान्  
०२,०३५।०२९द्@०२१_०६११ हन्त ते कथयिष्यामि युधिष्ठिर यथातथम्  
०२,०३५।०२९द्@०२१_०६१२ यतो नारायणस्येह जन्म वृष्णिषु कौरव  
०२,०३५।०२९द्@०२१_०६१३ पुरा लोके महाराज वर्तमाने कृते युगे  
०२,०३५।०२९द्@०२१_०६१४ आसीत् त्रैलोक्यविख्यातः सङ्ग्रामस् तारकामयः  
०२,०३५।०२९द्@०२१_०६१५ विरोचनो मयस् तारो वराहः श्वेत एव च  
०२,०३५।०२९द्@०२१_०६१६ लम्बः किशोरः स्वर्भानुर् अरिष्टो ऽथ क्षरश् च वै  
०२,०३५।०२९द्@०२१_०६१७ विप्रचित्तिः प्रलम्बश् च वृत्रजम्भबलादयः  
०२,०३५।०२९द्@०२१_०६१८ नमुचिः कालनेमिश् च प्रह्लाद इति विश्रुतः  
०२,०३५।०२९द्@०२१_०६१९ एते चान्ये च बहवो दैत्यसङ्घाः सहस्रशः  
०२,०३५।०२९द्@०२१_०६२० नानाशस्त्रधरा राजन् नानाभूषणवाहनाः  
०२,०३५।०२९द्@०२१_०६२१ देवतानाम् अभिमुखास् तस्थुर् दैतेयदानवाः  
०२,०३५।०२९द्@०२१_०६२२ देवास् तु युध्यमानास् ते दानवान् अभ्ययू रणे  
०२,०३५।०२९द्@०२१_०६२३ आदित्या वसवो रुद्राः साध्या विश्वे मरुद्गणाः  
०२,०३५।०२९द्@०२१_०६२४ इन्द्रो यमश् च चन्द्रश् च वरुणो ऽथ धनेश्वरः  
०२,०३५।०२९द्@०२१_०६२५ अश्विनौ च महावीर्यौ ये चान्ये देवतागणाः  
०२,०३५।०२९द्@०२१_०६२६ चक्रुर् युद्धं महाघोरं दानवैश् च यथाक्रमम्  
०२,०३५।०२९द्@०२१_०६२७ युध्यमानाः समेयुश् च देवा दैतेयदानवैः  
०२,०३५।०२९द्@०२१_०६२८ तद् युद्धम् अभवद् घोरं देवदानवसङ्कुलम्  
०२,०३५।०२९द्@०२१_०६२९ ताभ्यां बलाभ्यां सञ्जज्ञे तुमुलो विग्रहस् तदा  
०२,०३५।०२९द्@०२१_०६३० तीक्ष्णैः शस्त्रैः किरन्तो ऽथ अभ्ययुर् देवदानवाः  
०२,०३५।०२९द्@०२१_०६३१ अघ्नन् देवान् सगन्धर्वान् सयक्षोरगचारणान्  
०२,०३५।०२९द्@०२१_०६३२ ते वध्यमाना दैतेयैर् देवसङ्घास् तदा रणे  
०२,०३५।०२९द्@०२१_०६३३ दुद्रुवुः सम्परिश्रान्ताः क्षीणप्रहरणा रणे  
०२,०३५।०२९द्@०२१_०६३४ त्रातारं मनसा जग्मुर् देवं नारायणं प्रभुम्  
०२,०३५।०२९द्@०२१_०६३५ एतस्मिन्न् अन्तरे तत्र जगाम हरिर् ईश्वरः  
०२,०३५।०२९द्@०२१_०६३६ दीपयञ् ज्योतिषा भूमिं शङ्खचक्रगदाधरः  
०२,०३५।०२९द्@०२१_०६३७ तम् आगतं सुपर्णस्थं विष्णुं लोकनमस्कृतम्  
०२,०३५।०२९द्@०२१_०६३८ दृष्ट्वा मुदा युताः सर्वे भयं त्यक्त्वा रणे सुराः  
०२,०३५।०२९द्@०२१_०६३९ चक्रुर् युद्धं पुनः सर्वे देवा दैतेयदानवैः  
०२,०३५।०२९द्@०२१_०६४० तद् युद्धम् अभवद् घोरम् अचिन्त्यं रोमहर्षणम्  
०२,०३५।०२९द्@०२१_०६४१ जघ्नुर् दैत्यान् रणे देवाः सर्वे शक्रपुरोगमाः  
०२,०३५।०२९द्@०२१_०६४२ ते वध्यमाना विबुधैर् दुद्रुवुर् दैत्यदानवाः  
०२,०३५।०२९द्@०२१_०६४३ विद्रुतान् दानवान् दृष्ट्वा तदा भारत संयुगे  
०२,०३५।०२९द्@०२१_०६४४ कालनेमिर् इति ख्यातो दानवः प्रत्यदृश्यत  
०२,०३५।०२९द्@०२१_०६४५ शतप्रहरणो घोरः शतबाहुः शताननः  
०२,०३५।०२९द्@०२१_०६४६ शतशीर्षः स्थितः श्रीमाञ् शतशृङ्ग इवाचलः  
०२,०३५।०२९द्@०२१_०६४७ भास्कराकारमुकुटः शिञ्जिताभरणाङ्गदः  
०२,०३५।०२९द्@०२१_०६४८ धूम्रकेशो हरिश्मश्रुर् निर्दष्ठोष्ठपुटाननः  
०२,०३५।०२९द्@०२१_०६४९ त्रैलोक्यान्तरविस्तारं धारयन् विपुलं वपुः  
०२,०३५।०२९द्@०२१_०६५० तर्जयन् वै रणे देवाञ् छादयन् स दिशो दश  
०२,०३५।०२९द्@०२१_०६५१ अभ्यधावत् सुसङ्क्रुद्धो व्यादितास्य इवान्तकः  
०२,०३५।०२९द्@०२१_०६५२ ततः शस्त्रप्रपातैश् च देवान् धर्षितवान् रणे  
०२,०३५।०२९द्@०२१_०६५३ अथाभ्ययुः सुरान् सर्वान् पुनस् ते दैत्यदानवाः  
०२,०३५।०२९द्@०२१_०६५४ आपीडयन् रणे क्रुद्धास् ततो देवान् युधिष्ठिर  
०२,०३५।०२९द्@०२१_०६५५ ते वध्यमाना विबुधाः समरे कालनेमिना  
०२,०३५।०२९द्@०२१_०६५६ दैत्यैश् चैव महाराज दुद्रुवुः सहिता दिशः  
०२,०३५।०२९द्@०२१_०६५७ विद्रुतान् विबुधान् दृष्ट्वा कालनेमिर् महासुरः  
०२,०३५।०२९द्@०२१_०६५८ इन्द्रं यमाग्निवरुणान् वायुं च धनदं रविम्  
०२,०३५।०२९द्@०२१_०६५९ एतांश् चान्यान् बलाज् जित्वा तेषां कार्याण्य् अवाप सः  
०२,०३५।०२९द्@०२१_०६६० तान् सर्वांस् तरसा जित्वा कालनेमिर् महासुरः  
०२,०३५।०२९द्@०२१_०६६१ ददर्श गगने विष्णुं सुपर्णस्थं महाद्युतिम्  
०२,०३५।०२९द्@०२१_०६६२ तं दृष्ट्वा क्रोधताम्राक्षस् तर्जयन्न् अभ्ययात् तदा  
०२,०३५।०२९द्@०२१_०६६३ स बाहुशतम् उद्यम्य सर्वास्त्रग्रहणं रणे  
०२,०३५।०२९द्@०२१_०६६४ रोषाद् भारत दैत्येन्द्रो विष्णोर् उरसि पातयत्  
०२,०३५।०२९द्@०२१_०६६५ दैत्याश् च दानवाश् चैव सर्वे मयपुरोगमाः  
०२,०३५।०२९द्@०२१_०६६६ स्वान्य् आयुधानि सङ्गृह्य सर्वे विष्णुम् अताडयन्  
०२,०३५।०२९द्@०२१_०६६७ स ताड्यमानो ऽतिबलैर् दैत्यैः सर्वायुधोद्यतैः  
०२,०३५।०२९द्@०२१_०६६८ न चचाल हरिर् युद्धे ऽकम्प्यमान इवाचलः  
०२,०३५।०२९द्@०२१_०६६९ पुनर् उद्यम्य सङ्क्रुद्धः कालनेमिर् दृढां गदाम्  
०२,०३५।०२९द्@०२१_०६७० जघान संयुगे राजन् स विष्णुं गरुडं च वै  
०२,०३५।०२९द्@०२१_०६७१ स दृष्ट्वा गरुडं श्रान्तं चक्रम् उद्यम्य वै हरिः  
०२,०३५।०२९द्@०२१_०६७२ शतं शिरांसि बाहूंश् च सो ऽच्छिनत् कालनेमिनः  
०२,०३५।०२९द्@०२१_०६७३ जघानान्यांश् च तान् सर्वान् समरे दैत्यदानवान्  
०२,०३५।०२९द्@०२१_०६७४ तस्मिन् राजन् रणे दैत्यास् त्रय एव विनिःसृताः  
०२,०३५।०२९द्@०२१_०६७५ विरोचनो मयश् चैव स्वर्भानुश् च महासुरः  
०२,०३५।०२९द्@०२१_०६७६ सर्वान् अशेषान् हत्वा तु विष्णुर् वै दैत्यदानवान्  
०२,०३५।०२९द्@०२१_०६७७ विबुधानाम् ऋषीणां च स्वानि स्थानानि वै ददौ  
०२,०३५।०२९द्@०२१_०६७८ दत्त्वा सुराणां सुप्रीतिं प्राप्य सर्वाणि भारत  
०२,०३५।०२९द्@०२१_०६७९ जगाम ब्रह्मणा सार्धं ब्रह्मलोकं तदा हरिः  
०२,०३५।०२९द्@०२१_०६८० ब्रह्मलोकं प्रविश्याथ तत्र नारायणः प्रभुः  
०२,०३५।०२९द्@०२१_०६८१ पौराणां गुह्यसदनं दिव्यं नारायणाश्रमम्  
०२,०३५।०२९द्@०२१_०६८२ सम्प्रविश्य तदा देवः स्तूयमानो महर्षिभिः  
०२,०३५।०२९द्@०२१_०६८३ सहस्रशीर्षो भूत्वाथ शयनायोपचक्रमे  
०२,०३५।०२९द्@०२१_०६८४ आदिदेवः पुराणात्मा निद्रावशम् उपागतः  
०२,०३५।०२९द्@०२१_०६८५ शेते सुखं सदा विष्णुर् मोहयञ् जगद् अव्ययः  
०२,०३५।०२९द्@०२१_०६८६ जग्मुस् तस्याथ वर्षाणि शयानस्य महात्मनः  
०२,०३५।०२९द्@०२१_०६८७ षट्त्रिंशच्छतसाहस्रं मानुषेणेह सङ्ख्यया  
०२,०३५।०२९द्@०२१_०६८८ ततः कृतयुगत्रेताद्वापरान्ते बुबोध सः  
०२,०३५।०२९द्@०२१_०६८९ ब्रह्मादिभिः सुरैश् चापि स्तूयमानो महर्षिभिः  
०२,०३५।०२९द्@०२१_०६९० उत्प्लुत्य शयनाद् विष्णुर् ब्रह्मणा विबुधैः सह  
०२,०३५।०२९द्@०२१_०६९१ देवानां च हितार्थाय ययौ देवसभां प्रति  
०२,०३५।०२९द्@०२१_०६९२ मेरोः शिखरविन्यस्तां ज्वलन्तीं तां शुभां सभाम्  
०२,०३५।०२९द्@०२१_०६९३ विविशुस् तां सुराः सर्वे ब्रह्मणा सह भारत  
०२,०३५।०२९द्@०२१_०६९४ जग्मुस् तत्र निषेदुस् ते सा निःशब्दम् अभूत् तदा  
०२,०३५।०२९द्@०२१_०६९५ भूमिः  
०२,०३५।०२९द्@०२१_०६९५ तत्र भूमिर् उवाचाथ खेदात् करुणभाषिणी  
०२,०३५।०२९द्@०२१_०६९६ राज्ञां बलैर् बलवतां खिन्नास्मि भृशपीडिता  
०२,०३५।०२९द्@०२१_०६९७ नित्यं भारपरिश्रान्ता दुःखाज् जीवामि वै सुराः  
०२,०३५।०२९द्@०२१_०६९८ पुरे पुरे च नृपतिः कोटिसङ्ख्यैर् बलैर् वृतः  
०२,०३५।०२९द्@०२१_०६९९ राष्ट्रे राष्ट्रे च शतशो ग्रामाः कुलसहस्रिणः  
०२,०३५।०२९द्@०२१_०७०० भूमिपानां सहस्रैश् च तेषां च बलिनां बलैः  
०२,०३५।०२९द्@०२१_०७०१ ग्रामायुतैश् च राष्ट्रैश् च अहं निर्विवरीकृता  
०२,०३५।०२९द्@०२१_०७०२ के चिद् दैत्येषु चोत्पन्ना के चिद् राक्षसयोनयः  
०२,०३५।०२९द्@०२१_०७०३ तस्माद् धारयितुं शक्ता न शक्ष्यामि जनान् अहम्  
०२,०३५।०२९द्@०२१_०७०४ दैत्येशैर् बाध्यमानास् ताः प्रजा नित्यं दुरात्मभिः  
०२,०३५।०२९द्@०२१_०७०४ भीष्मः  
०२,०३५।०२९द्@०२१_०७०५ भूमेस् तद् वचनं श्रुत्वा देवो नारायणस् तदा  
०२,०३५।०२९द्@०२१_०७०६ भीष्मः  
०२,०३५।०२९द्@०२१_०७०६ व्यादिश्य तान् सुरान् सर्वान् क्षितौ वस्तुं मनो दधे  
०२,०३५।०२९द्@०२१_०७०७ यच् चक्रे भगवान् विष्णुर् वसुदेवकुलोद्भवः  
०२,०३५।०२९द्@०२१_०७०८ तत् ते ऽहं नृप वक्ष्यामि शृणु सर्वम् अशेषतः  
०२,०३५।०२९द्@०२१_०७०९ वासुदेवस्य माहात्म्यं चरितं च महाद्युतेः  
०२,०३५।०२९द्@०२१_०७१० हितार्थं सुरमर्त्यानां लोकानां हि हिताय च  
०२,०३५।०२९द्@०२१_०७११ यदा दिवि विभुस् तात न रेमे भगवान् असौ  
०२,०३५।०२९द्@०२१_०७१२ ततो व्यादिश्य भूतानि भुवि भौमसुखावहः  
०२,०३५।०२९द्@०२१_०७१३ निग्रहार्थाय दैत्यानां चोदयाम् आस वै तदा  
०२,०३५।०२९द्@०२१_०७१४ मरुतश् च वसूंश् चैव सूर्याचन्द्रमसाव् उभौ  
०२,०३५।०२९द्@०२१_०७१५ गन्धर्वाप्सरसश् चैव रुद्रादित्यांस् तथाश्विनौ  
०२,०३५।०२९द्@०२१_०७१६ जायध्वं मानुषे लोके सर्वभूतमहेश्वराः  
०२,०३५।०२९द्@०२१_०७१७ जङ्गमानि विशालाक्षो ह्य् आत्मानं ह्य् आत्मनासृजत्  
०२,०३५।०२९द्@०२१_०७१८ जायताम् इति गोविन्दस् तिर्यग्योनिगतैर् अपि  
०२,०३५।०२९द्@०२१_०७१९ तानि सर्वाणि सर्वज्ञः ससुराणि सुरेश्वरः  
०२,०३५।०२९द्@०२१_०७२० त एवम् उक्ताः कृष्णेन सर्व एव दिवौकसः  
०२,०३५।०२९द्@०२१_०७२१ दैत्यदानवहन्तारः सम्भूता भुवनेश्वराः  
०२,०३५।०२९द्@०२१_०७२२ ययातिवंशजस्याथ वसुदेवस्य धीमतः  
०२,०३५।०२९द्@०२१_०७२३ कुले पुण्ययशःकर्मा भेजे नारायणः प्रभुः  
०२,०३५।०२९द्@०२१_०७२४ आज्ञापयित्वा रत्यर्थम् अजायत यदोः कुले  
०२,०३५।०२९द्@०२१_०७२५ आत्मानम् आत्मना तात कृत्वा बहुविधं हरिः  
०२,०३५।०२९द्@०२१_०७२६ रत्यर्थम् एव गावस् ता ररक्ष पुरुषोत्तमः  
०२,०३५।०२९द्@०२१_०७२७ अजातशत्रो जातस् तु यथैष भुवि भूमिप  
०२,०३५।०२९द्@०२१_०७२८ भीष्मः  
०२,०३५।०२९द्@०२१_०७२८ कीर्त्यमानं मया तात निबोध भरतर्षभ  
०२,०३५।०२९द्@०२१_०७२९ सागराः समकम्पन्त मुदा चेलुश् च पर्वताः  
०२,०३५।०२९द्@०२१_०७३० जज्वलुश् चाग्नयः शान्ता जायमाने जनार्दने  
०२,०३५।०२९द्@०२१_०७३१ शिवाः सम्प्रववुर् वाताः प्रशान्तम् अभवद् रजः  
०२,०३५।०२९द्@०२१_०७३२ ज्योतींषि सम्प्रकाशन्ते जायमाने जनार्दने  
०२,०३५।०२९द्@०२१_०७३३ देवदुन्दुभयश् चापि सस्वनुर् भृशम् अम्बरे  
०२,०३५।०२९द्@०२१_०७३४ अभ्यवर्षत् तदागम्य नारदः पुष्पवृष्टिभिः  
०२,०३५।०२९द्@०२१_०७३५ गीर्भिर् मङ्गलयुक्ताभिर् अस्तुवन् मधुसूदनम्  
०२,०३५।०२९द्@०२१_०७३६ उपतस्थुस् तदा प्रीताः प्रादुर्भावे महर्षयः  
०२,०३५।०२९द्@०२१_०७३७ ततस् तान् अभिसम्प्रेक्ष्य नारदप्रमुखान् ऋषीन्  
०२,०३५।०२९द्@०२१_०७३८ उपानृत्यन्न् उपजगुर् गन्धर्वाप्सरसां गणाः  
०२,०३५।०२९द्@०२१_०७३९ उपतस्थे च गोविन्दं सहस्राक्षः शचीपतिः  
०२,०३५।०२९द्@०२१_०७४० अभ्यभाषत तेजस्वी महर्षीन् पूजयंस् तदा  
०२,०३५।०२९द्@०२१_०७४१ कृत्यानि देवकार्याणि कृत्वा लोकहिताय च  
०२,०३५।०२९द्@०२१_०७४२ स्वं लोकं लोककृद् देवः पुनर् गच्छति तेजसा  
०२,०३५।०२९द्@०२१_०७४३ इत्य् उक्त्वा मुनिभिः सार्धं जगाम त्रिदिवेश्वरः  
०२,०३५।०२९द्@०२१_०७४४ अभ्यनुज्ञाय तान् सर्वाञ् छादयन् प्रकृतिं पराम्  
०२,०३५।०२९द्@०२१_०७४५ नन्दगोपकुले कृष्ण उषित्वा बहुलाः समाः  
०२,०३५।०२९द्@०२१_०७४६ वसुदेवस् ततो जातं बालम् आदित्यसन्निभम्  
०२,०३५।०२९द्@०२१_०७४७ नन्दगोपकुले राजन् भयात् प्रच्छादयद् धरिम्  
०२,०३५।०२९द्@०२१_०७४८ ततः कदाचित् सुप्तं तं शकटस्य त्व् अधः शिशुम्  
०२,०३५।०२९द्@०२१_०७४९ यशोदा सम्परित्यज्य जगाम यमुनां नदीम्  
०२,०३५।०२९द्@०२१_०७५० शिशुलीलां ततः कुर्वन् स्वहस्तचरणौ क्षिपन्  
०२,०३५।०२९द्@०२१_०७५१ रुरोद मधुरं कृष्णः पादाव् ऊर्ध्वं प्रसारयन्  
०२,०३५।०२९द्@०२१_०७५२ पादाङ्गुष्ठेन शकटं धारयन्न् अथ केशवः  
०२,०३५।०२९द्@०२१_०७५३ तत्राथैकेन पादेन पातयित्वा तदा शिशुः  
०२,०३५।०२९द्@०२१_०७५४ न्युब्जं पयोधराकाङ्क्षी चकार च रुरोद च  
०२,०३५।०२९द्@०२१_०७५५ पातितं शकटं दृष्ट्वा भिन्नभाण्डघटीघटम्  
०२,०३५।०२९द्@०२१_०७५६ जनास् ते शिशुना तेन विस्मयं परमं ययुः  
०२,०३५।०२९द्@०२१_०७५७ प्रत्यक्षं शूरसेनानां दृश्यते महद् अद्भुतम्  
०२,०३५।०२९द्@०२१_०७५८ शयानेन हतः पक्षी शिशुना तिग्मतेजसा  
०२,०३५।०२९द्@०२१_०७५९ पूतना चापि निहता महाकाया महास्तनी  
०२,०३५।०२९द्@०२१_०७६० पश्यतां सर्वदेवानां वासुदेवेन भारत  
०२,०३५।०२९द्@०२१_०७६१ ततः काले महाराज संसक्तौ रामकेशवौ  
०२,०३५।०२९द्@०२१_०७६२ कृष्णः सङ्कर्षणश् चोभौ रिङ्खिणौ समपद्यताम्  
०२,०३५।०२९द्@०२१_०७६३ अन्योन्यकिरणग्रस्तौ चन्द्रसूर्याव् इवाम्बरे  
०२,०३५।०२९द्@०२१_०७६४ विसर्पयेतां सर्वत्र सर्पभोगभुजौ तदा  
०२,०३५।०२९द्@०२१_०७६५ रेजतुः पांसुदिग्धाङ्गौ रामकृष्णौ तदा नृप  
०२,०३५।०२९द्@०२१_०७६६ क्व चिच् च जानुभिः स्पृष्टौ क्रीडमानौ क्व चिद् वने  
०२,०३५।०२९द्@०२१_०७६७ पिबन्तौ दधिकुल्याश् च मथ्यमाने च भारत  
०२,०३५।०२९द्@०२१_०७६८ ततः स बालो गोविन्दो नवनीतं तदाक्षयम्  
०२,०३५।०२९द्@०२१_०७६९ ग्रसमानस् तु तत्राथ गोपीभिर् ददृशे ऽथ वै  
०२,०३५।०२९द्@०२१_०७७० दाम्नाथोलूखले कृष्णो गोपस्त्रीभिश् च बन्धितः  
०२,०३५।०२९द्@०२१_०७७१ तदाथ शिशुना तेन राजंस् ताव् अर्जुनाव् उभौ  
०२,०३५।०२९द्@०२१_०७७२ समूलविटपौ भग्नौ तद् अद्भुतम् इवाभवत्  
०२,०३५।०२९द्@०२१_०७७३ ततस् तौ बाल्यम् उत्तीर्णौ कृष्णसङ्कर्षणाव् उभौ  
०२,०३५।०२९द्@०२१_०७७४ तस्मिन्न् एव व्रजस्थाने सप्तवर्षौ बभूवतुः  
०२,०३५।०२९द्@०२१_०७७५ नीलपीताम्बरधरौ पीतश्वेतानुलेपनौ  
०२,०३५।०२९द्@०२१_०७७६ बभूवतुर् वत्सपालौ काकपक्षधराव् उभौ  
०२,०३५।०२९द्@०२१_०७७७ पर्णवाद्यं श्रुतिसुखं वादयन्तौ वराननौ  
०२,०३५।०२९द्@०२१_०७७८ शुशुभाते वनगताव् उदीर्णाव् इव पन्नगौ  
०२,०३५।०२९द्@०२१_०७७९ मयूराङ्गजकर्णौ तौ पल्लवापीडधारिणौ  
०२,०३५।०२९द्@०२१_०७८० वनमालापरिक्षिप्तौ सालपोताव् इवोद्गतौ  
०२,०३५।०२९द्@०२१_०७८१ अरविन्दकृतापीडौ रज्जुयज्ञोपवीतिनौ  
०२,०३५।०२९द्@०२१_०७८२ शिक्यतुम्बधरौ वीरौ गोपवेणुप्रवादकौ  
०२,०३५।०२९द्@०२१_०७८३ क्व चिद् धसन्ताव् अन्योन्यं क्रीडमानौ क्व चिद् वने  
०२,०३५।०२९द्@०२१_०७८४ पर्णशय्यासु संसुप्तौ क्व चिन् निद्रान्तरैषिणौ  
०२,०३५।०२९द्@०२१_०७८५ तौ वत्सान् पालयन्तौ हि शोभयन्तौ महद् वनम्  
०२,०३५।०२९द्@०२१_०७८६ चञ्चूर्यन्तौ रमन्तौ स्म राजन्न् एवं तदा शुभौ  
०२,०३५।०२९द्@०२१_०७८७ ततो वृन्दावनं गत्वा वसुदेवसुताव् उभौ  
०२,०३५।०२९द्@०२१_०७८८ भीष्मः  
०२,०३५।०२९द्@०२१_०७८८ गोव्रजं तत्र कौन्तेय चारयन्तौ विजह्रतुः  
०२,०३५।०२९द्@०२१_०७८९ ततः कदा चिद् गोविन्दो ज्येष्ठं सङ्कर्षणं विना  
०२,०३५।०२९द्@०२१_०७९० चचार तद् वनं रम्यं रम्यरूपो वराननः  
०२,०३५।०२९द्@०२१_०७९१ काकपक्षधरः श्रीमाञ् श्यामः पद्मनिभेक्षणः  
०२,०३५।०२९द्@०२१_०७९२ श्रीवत्सेनोरसा युक्तः शशाङ्क इव लक्ष्मणा  
०२,०३५।०२९द्@०२१_०७९३ रज्जुयज्ञोपवीती स पीताम्बरधरो युवा  
०२,०३५।०२९द्@०२१_०७९४ श्वेतगन्धेन लिप्ताङ्गो नीलकुञ्चितमूर्धजः  
०२,०३५।०२९द्@०२१_०७९५ राजता बर्हिपत्रेण मन्दमारुतकम्पिना  
०२,०३५।०२९द्@०२१_०७९६ क्व चिद् गायन् क्व चित् क्रीडन् क्व चिन् नृत्यन् क्व चिद् धसन्  
०२,०३५।०२९द्@०२१_०७९७ गोपवेणुं स मधुरं कामं तद् अपि वादयन्  
०२,०३५।०२९द्@०२१_०७९८ प्रह्लादनार्थं तु गवां क्व चिद् वनगतो युवा  
०२,०३५।०२९द्@०२१_०७९९ गोकुले मेघकाले तु चचार द्युतिमान् प्रभुः  
०२,०३५।०२९द्@०२१_०८०० बहुरम्येषु देशेषु वनस्य वनराजिषु  
०२,०३५।०२९द्@०२१_०८०१ तासु कृष्णो मुदं लेभे क्रीडया भरतर्षभ  
०२,०३५।०२९द्@०२१_०८०२ स कदा चिद् वने तस्मिन् गोभिः सह परिव्रजन्  
०२,०३५।०२९द्@०२१_०८०३ भाण्डीरं नाम दृष्ट्वाथ न्यग्रोधं केशवो महान्  
०२,०३५।०२९द्@०२१_०८०४ तस्य छायानिवासाय मतिं चक्रे तदा प्रभुः  
०२,०३५।०२९द्@०२१_०८०५ स तत्र वयसा तुल्यैर् वत्सपालैः सहानघ  
०२,०३५।०२९द्@०२१_०८०६ रेमे स दिवसान् कृष्णः पुरा स्वर्गपुरे यथा  
०२,०३५।०२९द्@०२१_०८०७ तं क्रीडमानं गोपालाः कृष्णं भाण्डीरवासिनः  
०२,०३५।०२९द्@०२१_०८०८ रमयन्ति स्म बहवो मान्यैः क्रीडनकैस् तदा  
०२,०३५।०२९द्@०२१_०८०९ अन्ये स्म परिगायन्ति गोपा मुदितमानसाः  
०२,०३५।०२९द्@०२१_०८१० गोपालाः कृष्णम् एवान्ये गायन्ति स्म वनप्रियाः  
०२,०३५।०२९द्@०२१_०८११ तेषां स गायताम् एव वादयाम् आस केशवः  
०२,०३५।०२९द्@०२१_०८१२ पर्णवाद्यान्तरे वेणुं तुम्बवीणां च तत्र वै  
०२,०३५।०२९द्@०२१_०८१३ एवं क्रीडान्तरैः कृष्णो गोपालैर् विजहार सः  
०२,०३५।०२९द्@०२१_०८१४ तेन बालेन कौन्तेय कृतं लोकहितं तदा  
०२,०३५।०२९द्@०२१_०८१५ पश्यतां सर्वभूतानां वासुदेवेन भारत  
०२,०३५।०२९द्@०२१_०८१६ ह्रदे नीपवने तत्र क्रीडितं नागमूर्धनि  
०२,०३५।०२९द्@०२१_०८१७ शासयित्वा तु कालीयं सर्वलोकस्य पश्यतः  
०२,०३५।०२९द्@०२१_०८१८ विजहार ततः कृष्णो बलदेवसहायवान्  
०२,०३५।०२९द्@०२१_०८१९ धेनुको दारुणो दैत्यो राजन् रासभविग्रहः  
०२,०३५।०२९द्@०२१_०८२० तदा तालवने राजन् बलदेवेन वै हतः  
०२,०३५।०२९द्@०२१_०८२१ ततः कदा चित् कौन्तेय रामकृष्णौ वनं गतौ  
०२,०३५।०२९द्@०२१_०८२२ चारयन्तौ प्रवृद्धानि गोधनानि शुभाननौ  
०२,०३५।०२९द्@०२१_०८२३ विहरन्तौ मुदा युक्तौ वीक्षमाणौ वनानि वै  
०२,०३५।०२९द्@०२१_०८२४ क्ष्वेलयन्तौ प्रगायन्तौ विचिन्वन्तौ च पादपान्  
०२,०३५।०२९द्@०२१_०८२५ नामभिर् व्याहरन्तौ च वत्सान् गाश् च परन्तपौ  
०२,०३५।०२९द्@०२१_०८२६ चेरतुर् लोकसिद्धाभिः क्रीडाभिर् अपराजितौ  
०२,०३५।०२९द्@०२१_०८२७ तौ देवौ मानुषीं दीक्षां वहन्तौ सुरपूजितौ  
०२,०३५।०२९द्@०२१_०८२८ तज्जातिगुणयुक्ताभिः क्रीडाभिश् चेरतुर् वनम्  
०२,०३५।०२९द्@०२१_०८२९ ततः कृष्णो महातेजास् तदा गत्वा तु गोव्रजम्  
०२,०३५।०२९द्@०२१_०८३० गिरियज्ञं तम् एवैष प्रकृतं गोपदारकैः  
०२,०३५।०२९द्@०२१_०८३१ बुभुजे पायसं शौरिर् ईश्वरः सर्वभूतकृत्  
०२,०३५।०२९द्@०२१_०८३२ तं दृष्ट्वा गोपकाः सर्वे कृष्णम् एव समर्चयन्  
०२,०३५।०२९द्@०२१_०८३३ पूज्यमानस् ततो गोपैर् दिव्यं वपुर् अधारयत्  
०२,०३५।०२९द्@०२१_०८३४ धृतो गोवर्धनो नाम सप्ताहं पर्वतस् तदा  
०२,०३५।०२९द्@०२१_०८३५ शिशुना वासुदेवेन गवार्थम् अरिमर्दन  
०२,०३५।०२९द्@०२१_०८३६ क्रीडमानस् तदा कृष्णः कृतवान् कर्म दुष्करम्  
०२,०३५।०२९द्@०२१_०८३७ तद् अद्भुतम् इवात्रासीत् सर्वलोकस्य भारत  
०२,०३५।०२९द्@०२१_०८३८ देवदेवः क्षितिं गत्वा कृष्णं दृष्ट्वा मुदान्वितः  
०२,०३५।०२९द्@०२१_०८३९ गोविन्द इति तं ह्य् उक्त्वा ह्य् अभ्यषिञ्चत् पुरन्दरः  
०२,०३५।०२९द्@०२१_०८४० इत्य् उक्त्वाश्लिष्य गोविन्दं पुरुहूतो ऽभ्ययाद् दिवम्  
०२,०३५।०२९द्@०२१_०८४१ अथारिष्ट इति ख्यातं दैत्यं वृषभविग्रहम्  
०२,०३५।०२९द्@०२१_०८४२ जघान तरसा कृष्णः पशूनां हितकाम्यया  
०२,०३५।०२९द्@०२१_०८४३ केशिनं नाम दैतेयं राजन् वै हयविग्रहम्  
०२,०३५।०२९द्@०२१_०८४४ तथा वनगतं पार्थ गजायुतबलं हयम्  
०२,०३५।०२९द्@०२१_०८४५ प्रगृह्य भोजपुत्रस्य जघान पुरुषोत्तमः  
०२,०३५।०२९द्@०२१_०८४६ आन्ध्रं मल्लं च चाणूरं निजघान महासुरम्  
०२,०३५।०२९द्@०२१_०८४७ सुनामानम् अमित्रघ्नः सर्वसैन्यपुरस्कृतम्  
०२,०३५।०२९द्@०२१_०८४८ मृगरूपेण गोविन्दं त्रासयाम् आस भारत  
०२,०३५।०२९द्@०२१_०८४९ बलदेवेन चायत्नात् समाजे मुष्टिको हतः  
०२,०३५।०२९द्@०२१_०८५० त्रासितश् च तदा कंसः स हि कृष्णेन भारत  
०२,०३५।०२९द्@०२१_०८५१ ऐरावतं युयुत्सन्तं मातङ्गानाम् इवर्षभम्  
०२,०३५।०२९द्@०२१_०८५२ कृष्णः कुवलयापीडं हतवांस् तस्य पश्यतः  
०२,०३५।०२९द्@०२१_०८५३ हत्वा कंसम् अमित्रघ्नः सर्वेषां पश्यतां तदा  
०२,०३५।०२९द्@०२१_०८५४ अभिषिच्योग्रसेनं तं पित्रोः पादम् अवन्दत  
०२,०३५।०२९द्@०२१_०८५५ एवमादीनि कर्माणि कृतवान् वै जनार्दनः  
०२,०३५।०२९द्@०२१_०८५६ भीष्मः  
०२,०३५।०२९द्@०२१_०८५६ एवं बाल्ये ऽपि गोपालैः क्रीडाभिस् तौ विजह्रतुः  
०२,०३५।०२९द्@०२१_०८५७ ततस् तौ जग्मतुस् तात गुरुं सान्दीपनिं पुनः  
०२,०३५।०२९द्@०२१_०८५८ गुरुशुश्रूषया युक्तौ धर्मज्ञौ धर्मचारिणौ  
०२,०३५।०२९द्@०२१_०८५९ व्रतम् उग्रं महात्मानौ विचरन्ताव् अवन्तिषु  
०२,०३५।०२९द्@०२१_०८६० अहोरात्रैश् चतुःषष्ट्या षडङ्गं वेदम् आपतुः  
०२,०३५।०२९द्@०२१_०८६१ लेख्यं च गणितं चोभौ प्राप्नुतां यदुनन्दनौ  
०२,०३५।०२९द्@०२१_०८६२ गान्धर्ववेदं चित्रं च सकलं समवापतुः  
०२,०३५।०२९द्@०२१_०८६३ हस्तिशिक्षाश्वशिक्षां च द्वादशाहेन चापतुः  
०२,०३५।०२९द्@०२१_०८६४ ताव् उभौ जग्मतुर् वीरौ गुरुं सान्दीपनिं पुनः  
०२,०३५।०२९द्@०२१_०८६५ धनुर्वेदचिकीर्षार्थं धर्मज्ञौ धर्मचारिणौ  
०२,०३५।०२९द्@०२१_०८६६ ताव् इष्वस्त्रवराचार्यम् अभिगम्य प्रणम्य च  
०२,०३५।०२९द्@०२१_०८६७ तेन तौ सत्कृतौ राजन् विचरन्ताव् अवन्तिषु  
०२,०३५।०२९द्@०२१_०८६८ पञ्चाशद्भिर् अहोरात्रैर् दशाङ्गं सुप्रतिष्ठितम्  
०२,०३५।०२९द्@०२१_०८६९ सरहस्यं धनुर्वेदं सकलं ताव् अवापतुः  
०२,०३५।०२९द्@०२१_०८७० दृष्ट्वा कृतार्थौ विप्रेन्द्रो गुर्वर्थे ताव् अचोदयत्  
०२,०३५।०२९द्@०२१_०८७१ अयाचतार्थं गोविन्दं ततः सान्दीपनिर् विभुः  
०२,०३५।०२९द्@०२१_०८७२ मम पुत्रः समुद्रे ऽस्मिंस् तिमिना चापवाहितः  
०२,०३५।०२९द्@०२१_०८७३ पुत्रम् आनय भद्रं ते भक्षितं तिमिना मम  
०२,०३५।०२९द्@०२१_०८७४ आर्ताय गुरवे तत्र प्रतिशुश्राव दुष्करम्  
०२,०३५।०२९द्@०२१_०८७५ अशक्यं त्रिषु लोकेषु कर्तुम् अन्येन केन चित्  
०२,०३५।०२९द्@०२१_०८७६ यश् च सान्दीपनेः पुत्रं जघान भरतर्षभ  
०२,०३५।०२९द्@०२१_०८७७ सो ऽसुरः समरे ताभ्यां समुद्रे विनिपातितः  
०२,०३५।०२९द्@०२१_०८७८ ततः सान्दीपनेः पुत्रः प्रसादाद् अमितौजसः  
०२,०३५।०२९द्@०२१_०८७९ दीर्घकालं गतः प्रेतः पुनर् आसीच् छरीरवान्  
०२,०३५।०२९द्@०२१_०८८० तद् अशक्यम् अचिन्त्यं च दृष्ट्वा सुमहद् अद्भुतम्  
०२,०३५।०२९द्@०२१_०८८१ सर्वेषाम् एव भूतानां विस्मयः समजायत  
०२,०३५।०२९द्@०२१_०८८२ ऐश्वर्याणि च सर्वाणि गवाश्वं च धनानि च  
०२,०३५।०२९द्@०२१_०८८३ सर्वं तद् उपजह्राते गुरवे रामकेशवौ  
०२,०३५।०२९द्@०२१_०८८४ गदापरिघयुद्धेषु सर्वास्त्रेषु च केशवः  
०२,०३५।०२९द्@०२१_०८८५ परमां मुख्यतां प्राप्तः सर्वलोकेषु विश्रुतः  
०२,०३५।०२९द्@०२१_०८८६ कश् च नारायणाद् अन्यः सर्वरत्नविभूषितम्  
०२,०३५।०२९द्@०२१_०८८७ रथम् आदित्यसङ्काशम् आतिष्ठेत शचीपतेः  
०२,०३५।०२९द्@०२१_०८८८ तस्य चाप्रतिमो यन्ता वज्रपाणेः प्रियः सखा  
०२,०३५।०२९द्@०२१_०८८९ मातलिः सङ्गृहीता स्याद् अन्यत्र पुरुषोत्तमात्  
०२,०३५।०२९द्@०२१_०८९० भोजराजतनूजो ऽपि कंसस् तात युधिष्ठिर  
०२,०३५।०२९द्@०२१_०८९१ अस्त्रज्ञाने बले वीर्ये कार्तवीर्यसमो ऽभवत्  
०२,०३५।०२९द्@०२१_०८९२ तस्य भोजपतेः पुत्राद् भोजराजन्यवर्धनात्  
०२,०३५।०२९द्@०२१_०८९३ उद्विजन्ते स्म राजानः सुपर्णाद् इव पन्नगाः  
०२,०३५।०२९द्@०२१_०८९४ चित्रकार्मुकनिस्त्रिंशविमलप्रासयोधिनः  
०२,०३५।०२९द्@०२१_०८९५ शतं शतसहस्राणि पादातास् तस्य भारत  
०२,०३५।०२९द्@०२१_०८९६ अष्टौ शतसहस्राणि शूराणाम् अनिवर्तिनाम्  
०२,०३५।०२९द्@०२१_०८९७ अभवन् भोजराजस्य जाम्बूनदमयध्वजाः  
०२,०३५।०२९द्@०२१_०८९८ रुक्मकाञ्चनकक्ष्यास् तु गजास् तस्य युधिष्ठिर  
०२,०३५।०२९द्@०२१_०८९९ तावन्त्य् एव सहस्राणि गजानाम् अनिवर्तिनाम्  
०२,०३५।०२९द्@०२१_०९०० ते च पर्वतसङ्काशाश् चित्रध्वजपताकिनः  
०२,०३५।०२९द्@०२१_०९०१ बभूवुर् भोजराजस्य नित्यं प्रमुदिता गजाः  
०२,०३५।०२९द्@०२१_०९०२ स्वलङ्कृतानां शीघ्राणां करेणूनां युधिष्ठिर  
०२,०३५।०२९द्@०२१_०९०३ अभवद् भोजराजस्य द्विस् तावद् धि महद् बलम्  
०२,०३५।०२९द्@०२१_०९०४ षोडशाश्वसहस्राणि किंशुकाभानि तस्य वै  
०२,०३५।०२९द्@०२१_०९०५ अपरस् तु महाव्यूहः किशोराणां युधिष्ठिर  
०२,०३५।०२९द्@०२१_०९०६ आरोहवरसम्पन्नो दुर्धर्षः केन चिद् बलात्  
०२,०३५।०२९द्@०२१_०९०७ स च षोडशसाहस्रः कंसभ्रातृपुरःसरः  
०२,०३५।०२९द्@०२१_०९०८ सुनामा सर्वतस् त्व् एनं स कंसं पर्यपालयत्  
०२,०३५।०२९द्@०२१_०९०९ य आसन् सर्ववर्णास् तु हयास् तस्य युधिष्ठिर  
०२,०३५।०२९द्@०२१_०९१० स गणो मिश्रको नाम षष्टिसाहस्र उच्यते  
०२,०३५।०२९द्@०२१_०९११ कंसरोषमहावेगां ध्वजानूपमहाद्रुमाम्  
०२,०३५।०२९द्@०२१_०९१२ मत्तद्विपमहाग्राहां वैवस्वतवशानुगाम्  
०२,०३५।०२९द्@०२१_०९१३ शस्त्रजालमहाफेनां सादिवेगमहाजलाम्  
०२,०३५।०२९द्@०२१_०९१४ गदापरिघपाठीनां नानाकवचशैवलाम्  
०२,०३५।०२९द्@०२१_०९१५ रथनागमहावर्तां नानारुधिरकर्दमाम्  
०२,०३५।०२९द्@०२१_०९१६ चित्रकार्मुकनिस्त्रिंशां रथाश्वकलिलह्रदाम्  
०२,०३५।०२९द्@०२१_०९१७ महामृधनदीं घोरां युधावर्तननिस्वनाम्  
०२,०३५।०२९द्@०२१_०९१८ को वा नारायणाद् एकः कंसहन्ता युधिष्ठिर  
०२,०३५।०२९द्@०२१_०९१९ एष शक्ररथे तिष्ठंस् तान्य् अनीकानि भारत  
०२,०३५।०२९द्@०२१_०९२० व्यधमद् भोजपुत्रस्य महाभ्राणीव मारुतः  
०२,०३५।०२९द्@०२१_०९२१ तं सभास्थं सहामात्यं हत्वा कंसं सहान्वयम्  
०२,०३५।०२९द्@०२१_०९२२ मानयाम् आस मानार्हां देवकीं ससुहृद्गणाम्  
०२,०३५।०२९द्@०२१_०९२३ यशोदां रोहिणीं चैव अभिवाद्य पुनः पुनः  
०२,०३५।०२९द्@०२१_०९२४ उग्रसेनं च राजानम् अभिषिच्य जनार्दनः  
०२,०३५।०२९द्@०२१_०९२५ अर्चितो यदुमुख्यैस् तु भगवान् वासवानुजः  
०२,०३५।०२९द्@०२१_०९२६ ततः पार्थिवम् आयान्तं सहितं सर्वराजभिः  
०२,०३५।०२९द्@०२१_०९२७ भीष्मः  
०२,०३५।०२९द्@०२१_०९२७ सरस्वत्यां जरासन्धम् अजयत् पुरुषोत्तमः  
०२,०३५।०२९द्@०२१_०९२८ शूरसेनपुरं त्यक्त्वा सर्वयादवनन्दनः  
०२,०३५।०२९द्@०२१_०९२९ द्वारकां भगवान् कृष्णः प्रत्यपद्यत केशवः  
०२,०३५।०२९द्@०२१_०९३० प्रत्यपद्यत यानानि रत्नानि च बहूनि च  
०२,०३५।०२९द्@०२१_०९३१ यथार्हं पुण्डरीकाक्षो नैरृतान् प्रत्यपद्यत  
०२,०३५।०२९द्@०२१_०९३२ तत्र विघ्नं चरन्ति स्म दैतेयाः सह दानवैः  
०२,०३५।०२९द्@०२१_०९३३ ताञ् जघान महाबाहुर् वरदत्तान् महासुरान्  
०२,०३५।०२९द्@०२१_०९३४ स विघ्नम् अकरोत् तत्र नरको नाम नैरृतः  
०२,०३५।०२९द्@०२१_०९३५ त्रासनः सुरसङ्घानां विदितो वः प्रभावतः  
०२,०३५।०२९द्@०२१_०९३६ स भूम्यां मूर्तिलिङ्गस्थः सर्वदेवासुरान्तकः  
०२,०३५।०२९द्@०२१_०९३७ मानुषाणाम् ऋषीणां च प्रतीपम् अकरोत् तदा  
०२,०३५।०२९द्@०२१_०९३८ त्वष्टुर् दुहितरं भौमः कशेरुम् अगमत् तदा  
०२,०३५।०२९द्@०२१_०९३९ गजरूपेण जग्राह रुचिराङ्गीं चतुर्दशीम्  
०२,०३५।०२९द्@०२१_०९४० प्रमथ्य च जहारैनां हृत्वा च नरको ऽब्रवीत्  
०२,०३५।०२९द्@०२१_०९४१ नरकः  
०२,०३५।०२९द्@०२१_०९४१ नष्टशोकभयाबाधः प्राग्ज्योतिषपतिस् तदा  
०२,०३५।०२९द्@०२१_०९४२ यानि देवमनुष्येषु रत्नानि विविधानि च  
०२,०३५।०२९द्@०२१_०९४३ बिभर्ति च मही कृत्स्ना सागरेषु च यद् वसु  
०२,०३५।०२९द्@०२१_०९४४ अद्यप्रभृति तद् देवि सहिताः सर्वनैरृताः  
०२,०३५।०२९द्@०२१_०९४५ तवैवोपहरिष्यन्ति दैत्याश् च सह दानवैः  
०२,०३५।०२९द्@०२१_०९४६ एवम् उत्तमरत्नानि बहूनि विविधानि च  
०२,०३५।०२९द्@०२१_०९४७ स जहार तदा भौमः स्त्रीरत्नानि च भारत  
०२,०३५।०२९द्@०२१_०९४८ गन्धर्वाणां च याः कन्या जहार नरको बलात्  
०२,०३५।०२९द्@०२१_०९४९ याश् च देवमनुष्याणां सप्त चाप्सरसां गणाः  
०२,०३५।०२९द्@०२१_०९५० चतुर्दशसहस्राणाम् एकविंशच्छतानि च  
०२,०३५।०२९द्@०२१_०९५१ एकवेणीधराः सर्वाः सतां मार्गम् अनुव्रताः  
०२,०३५।०२९द्@०२१_०९५२ तासाम् अन्तःपुरं भौमो ऽकारयन् मणिपर्वते  
०२,०३५।०२९द्@०२१_०९५३ औदकायाम् अदीनात्मा मुरस्य विषयं प्रति  
०२,०३५।०२९द्@०२१_०९५४ ताश् च प्राग्ज्योतिषो राजा मुरस्य दश चात्मजाः  
०२,०३५।०२९द्@०२१_०९५५ नैरृताश् च यथा मुख्याः पालयन्त उपासते  
०२,०३५।०२९द्@०२१_०९५६ स एष तपसः पारे वरदत्तो महीसुतः  
०२,०३५।०२९द्@०२१_०९५७ अदितिं धर्षयाम् आस कुण्डलार्थं युधिष्ठिर  
०२,०३५।०२९द्@०२१_०९५८ न चासुरगणैः सर्वैः सहितैः कर्म तत् पुरा  
०२,०३५।०२९द्@०२१_०९५९ कृतपूर्वं महाघोरं यद् अकार्षीन् महासुरः  
०२,०३५।०२९द्@०२१_०९६० यं मही सुषुवे देवी यस्य प्राग्ज्योतिषं पुरम्  
०२,०३५।०२९द्@०२१_०९६१ विषयान्तपालाश् चत्वारो यस्यासन् युद्धदुर्मदाः  
०२,०३५।०२९द्@०२१_०९६२ आदेवयानम् आवृत्य पन्थानं पर्यवस्थिताः  
०२,०३५।०२९द्@०२१_०९६३ त्रासनाः सुरसङ्घानां विरूपै राक्षसैः सह  
०२,०३५।०२९द्@०२१_०९६४ हयग्रीवो निसुम्भश् च घोरः पञ्चजनस् तथा  
०२,०३५।०२९द्@०२१_०९६५ मुरः पुत्रसहस्रैश् च वरदत्तो महासुरः  
०२,०३५।०२९द्@०२१_०९६६ तद्वधार्थं महाबाहुर् एष चक्रगदासिधृक्  
०२,०३५।०२९द्@०२१_०९६७ जातो वृष्णिषु देवक्यां वासुदेवो जनार्दनः  
०२,०३५।०२९द्@०२१_०९६८ तस्यास्य पुरुषेन्द्रस्य लोकप्रथिततेजसः  
०२,०३५।०२९द्@०२१_०९६९ निवासो द्वारका तात विदितो वः प्रधानतः  
०२,०३५।०२९द्@०२१_०९७० अतीव हि पुरी रम्या द्वारका वासवक्षयात्  
०२,०३५।०२९द्@०२१_०९७१ अति वै राजते पृथ्व्यां प्रत्यक्षं ते युधिष्ठिर  
०२,०३५।०२९द्@०२१_०९७२ तस्मिन् देवपुरप्रख्ये सा सभा वृष्ण्युपाश्रया  
०२,०३५।०२९द्@०२१_०९७३ या दाशार्हीति विख्याता योजनायतविस्तृता  
०२,०३५।०२९द्@०२१_०९७४ तत्र वृष्ण्यन्धकाः सर्वे रामकृष्णपुरोगमाः  
०२,०३५।०२९द्@०२१_०९७५ लोकयात्राम् इमां कृत्स्नां परिरक्षन्त आसते  
०२,०३५।०२९द्@०२१_०९७६ तत्रासीनेषु सर्वेषु कदा चिद् भरतर्षभ  
०२,०३५।०२९द्@०२१_०९७७ दिव्यगन्धा ववुर् वाताः कुसुमानां च वृष्टयः  
०२,०३५।०२९द्@०२१_०९७८ ततः सूर्यसहस्राभस् तेजोराशिर् महाद्भुतः  
०२,०३५।०२९द्@०२१_०९७९ मुहूर्तम् अन्तरिक्षे ऽभूत् ततो भूमौ प्रतिष्ठितः  
०२,०३५।०२९द्@०२१_०९८० मध्ये तु तेजसस् तस्य पाण्डरं गजम् आस्थितः  
०२,०३५।०२९द्@०२१_०९८१ वृतो देवगणैः सर्वैर् वासवः प्रत्यदृश्यत  
०२,०३५।०२९द्@०२१_०९८२ रामकृष्णौ च राजा च वृष्ण्यन्धकगणैः सह  
०२,०३५।०२९द्@०२१_०९८३ उत्पत्य सहसा तस्मै नमस्कारम् अकुर्वत  
०२,०३५।०२९द्@०२१_०९८४ सो ऽवतीर्य गजात् तूर्णं परिष्वज्य जनार्दनम्  
०२,०३५।०२९द्@०२१_०९८५ सस्वजे बलदेवं च राजानं च तम् आहुकम्  
०२,०३५।०२९द्@०२१_०९८६ उद्धवं वसुदेवं च विकद्रुं च महामतिम्  
०२,०३५।०२९द्@०२१_०९८७ प्रद्युम्नसाम्बनिशठान् अनिरुद्धं ससात्यकिम्  
०२,०३५।०२९द्@०२१_०९८८ गदं सारणम् अक्रूरं भानुझिल्लिविडूरथान्  
०२,०३५।०२९द्@०२१_०९८९ कृतवर्माचारुदेष्णौ दाशार्हाणां पुरोगमान्  
०२,०३५।०२९द्@०२१_०९९० परिष्वज्य च दृष्ट्वा च भगवान् भूतभावनः  
०२,०३५।०२९द्@०२१_०९९१ वृष्ण्यन्धकमहामात्रान् परिष्वज्याथ वासवः  
०२,०३५।०२९द्@०२१_०९९२ प्रगृह्य पूजां तैर् दत्तां भगवान् पाकशासनः  
०२,०३५।०२९द्@०२१_०९९३ सो ऽदितेर् वचनात् तात कुण्डलार्थे जनार्दन  
०२,०३५।०२९द्@०२१_०९९४ उवाच परमप्रीतो जहि भौमम् इति प्रभो  
०२,०३५।०२९द्@०२१_०९९४ भीष्मः  
०२,०३५।०२९द्@०२१_०९९५ तम् उवाच महाबाहुः प्रियमाणो जनार्दनः  
०२,०३५।०२९द्@०२१_०९९६ निहत्य नरकं भौमम् आहरिष्यामि कुण्डले  
०२,०३५।०२९द्@०२१_०९९७ एवम् उक्त्वा तु गोविन्दो रामम् एवाभ्यभाषत  
०२,०३५।०२९द्@०२१_०९९८ प्रद्युम्नम् अनिरुद्धं च साम्बं चाप्रतिमं बले  
०२,०३५।०२९द्@०२१_०९९९ एतांश् चोक्त्वा तदा तत्र वासुदेवो महायशाः  
०२,०३५।०२९द्@०२१_१००० अथारुह्य सुपर्णं वै शङ्खचक्रगदासिधृत्  
०२,०३५।०२९द्@०२१_१००१ ययौ तदा हृषीकेशो देवानां हितकाम्यया  
०२,०३५।०२९द्@०२१_१००२ तं प्रयान्तम् अमित्रघ्नं देवाः सहपुरन्दराः  
०२,०३५।०२९द्@०२१_१००३ पृष्ठतो ऽनुययुः प्रीताः स्तुवन्तो विष्णुम् अच्युतम्  
०२,०३५।०२९द्@०२१_१००४ उग्रान् रक्षोगणान् हत्वा नरकस्य महासुरान्  
०२,०३५।०२९द्@०२१_१००५ क्षुरान्तान् मौरवान् पाशान् षट्सहस्रं ददर्श सः  
०२,०३५।०२९द्@०२१_१००६ सञ्छिद्य पाशाञ् शस्त्रेण मुरं हत्वा सहान्वयम्  
०२,०३५।०२९द्@०२१_१००७ शिलासङ्घान् अतिक्रम्य निशुम्भम् अवपोथयत्  
०२,०३५।०२९द्@०२१_१००८ यः सहस्रसमस् त्व् एकः सर्वान् देवान् अयोधयत्  
०२,०३५।०२९द्@०२१_१००९ तं जघान महावीर्यं हयग्रीवं महाबलम्  
०२,०३५।०२९द्@०२१_१०१० अपारतेजा दुर्धर्षः सर्वयादवनन्दनः  
०२,०३५।०२९द्@०२१_१०११ मध्ये लोहितगङ्गायां भगवान् देवकीसुतः  
०२,०३५।०२९द्@०२१_१०१२ औदकायां विरूपाक्षं जघान मधुसूदनः  
०२,०३५।०२९द्@०२१_१०१३ पञ्च पञ्चजनान् घोरान् नरकस्य महासुरान्  
०२,०३५।०२९द्@०२१_१०१४ ततः प्राग्ज्योतिषं नाम दीप्यमानम् इव श्रिया  
०२,०३५।०२९द्@०२१_१०१५ पुरम् आसादयाम् आस तत्र युद्धम् अवर्तत  
०२,०३५।०२९द्@०२१_१०१६ महद् देवासुरं युद्धं यद् वृत्तं भरतर्षभ  
०२,०३५।०२९द्@०२१_१०१७ युद्धं न स्यात् समं तेन लोकविस्मयकारकम्  
०२,०३५।०२९द्@०२१_१०१८ चक्रलाङ्गलसञ्छिन्नाः शक्तिखड्गहतास् तदा  
०२,०३५।०२९द्@०२१_१०१९ निपेतुर् दानवास् तत्र समासाद्य जनार्दनम्  
०२,०३५।०२९द्@०२१_१०२० अष्टौ शतसहस्राणि दानवानां परन्तप  
०२,०३५।०२९द्@०२१_१०२१ निहत्य पुरुषव्याघ्रः पातालविवरं ययौ  
०२,०३५।०२९द्@०२१_१०२२ त्रासनं सुरसङ्घानां नरकं पुरुषोत्तमः  
०२,०३५।०२९द्@०२१_१०२३ योधयत्य् अतितेजस्वी मधुवन् मधुसूदनः  
०२,०३५।०२९द्@०२१_१०२४ तद् युद्धम् अभवद् घोरं तेन भौमेन भारत  
०२,०३५।०२९द्@०२१_१०२५ कुण्डलार्थे सुरेशस्य नरकेण महात्मना  
०२,०३५।०२९द्@०२१_१०२६ मुहूर्तं लालयित्वाथ नरकं मधुसूदनः  
०२,०३५।०२९द्@०२१_१०२७ प्रवृत्तचक्रं चक्रेण प्रममाथ बलाद् बली  
०२,०३५।०२९द्@०२१_१०२८ चक्रप्रमथितं तस्य पपात सहसा भुवि  
०२,०३५।०२९द्@०२१_१०२९ उत्तमाङ्गं हताङ्गस्य वृत्रे वज्रहते यथा  
०२,०३५।०२९द्@०२१_१०३० भूमिस् तु पतितं दृष्ट्वा ते वै प्रादाच् च कुण्डले  
०२,०३५।०२९द्@०२१_१०३१ प्रदाय च महाबाहुम् इदं वचनम् अब्रवीत्  
०२,०३५।०२९द्@०२१_१०३२ सृष्टस् त्वयैव मधुहंस् त्वयैव निहतः प्रभो  
०२,०३५।०२९द्@०२१_१०३३ यथेच्छसि तथा क्रीडन् प्रजास् तस्यानुपालय  
०२,०३५।०२९द्@०२१_१०३३ वासुदेवः  
०२,०३५।०२९द्@०२१_१०३४ देवानां च मुनीनां च पितॄणां च महात्मनाम्  
०२,०३५।०२९द्@०२१_१०३५ उद्वेजनीयो भूतानां ब्रह्मद्विट् पुरुषाधमः  
०२,०३५।०२९द्@०२१_१०३६ लोकद्विष्टः सुतस् तुभ्यं देवारिर् लोककण्टकः  
०२,०३५।०२९द्@०२१_१०३७ सर्वलोकनमस्कार्याम् अदितिं बाधते बली  
०२,०३५।०२९द्@०२१_१०३८ कुण्डले दर्पसम्पूर्णस् ततो मे निहतो ऽसुरः  
०२,०३५।०२९द्@०२१_१०३९ नैव मन्युस् त्वया कार्यो यत् कृतं मयि भामिनि  
०२,०३५।०२९द्@०२१_१०४० मत्प्रभावाच् च ते पुत्रो लब्धवान् गतिम् उत्तमाम्  
०२,०३५।०२९द्@०२१_१०४१ तस्माद् गच्छ महाभागे भारावतरणं कृतम्  
०२,०३५।०२९द्@०२१_१०४१ भीष्मः  
०२,०३५।०२९द्@०२१_१०४२ निहत्य नरकं भौमं सत्यभामासहायवान्  
०२,०३५।०२९द्@०२१_१०४३ सहितो लोकपालैश् च ददर्श नरकालयम्  
०२,०३५।०२९द्@०२१_१०४४ अथास्य गृहम् आसाद्य नरकस्य यशस्विनः  
०२,०३५।०२९द्@०२१_१०४५ ददर्श धनम् अक्षय्यं रत्नानि विविधानि च  
०२,०३५।०२९द्@०२१_१०४६ मणिमुक्ताप्रवालानि वैडूर्यविकृतानि च  
०२,०३५।०२९द्@०२१_१०४७ अश्मसारान् अर्कमणीन् विमलान् स्फाटिकान् अपि  
०२,०३५।०२९द्@०२१_१०४८ जाम्बूनदमयान्य् एव शातकुम्भमयानि च  
०२,०३५।०२९द्@०२१_१०४९ प्रदीप्तज्वलनाभानि शीतरश्मिप्रभाणि च  
०२,०३५।०२९द्@०२१_१०५० हिरण्यवर्णं रुचिरं श्वेतम् अभ्यन्तरं गृहम्  
०२,०३५।०२९द्@०२१_१०५१ यत् तद् अर्थं गृहे दृष्टं नरकस्य धनं बहु  
०२,०३५।०२९द्@०२१_१०५२ न हि राज्ञः कुबेरस्य तावद् धनसमुच्छ्रयः  
०२,०३५।०२९द्@०२१_१०५३ दृष्टपूर्वः पुरा साक्षान् महेन्द्रसदनेष्व् अपि  
०२,०३५।०२९द्@०२१_१०५४ हते भौमे निसुम्भे च वासवः सगणो ऽब्रवीत्  
०२,०३५।०२९द्@०२१_१०५५ दाशार्हपतिम् आसीनम् आहृत्य मणिकुण्डले  
०२,०३५।०२९द्@०२१_१०५६ इमानि मणिरत्नानि विविधानि वसूनि च  
०२,०३५।०२९द्@०२१_१०५७ हेमसूत्रा महाकक्ष्यास् तोमरैर् वीर्यशालिनः  
०२,०३५।०२९द्@०२१_१०५८ भीमरूपाश् च मातङ्गाः प्रवालविकृताः कुथाः  
०२,०३५।०२९द्@०२१_१०५९ विमलानि पताकानि वासांसि विविधानि च  
०२,०३५।०२९द्@०२१_१०६० ते च विंशतिसाहस्रा द्विस् तावत्यः करेणवः  
०२,०३५।०२९द्@०२१_१०६१ अष्टौ शतसहस्राणि देशजाश् चोत्तमा हयाः  
०२,०३५।०२९द्@०२१_१०६२ गोभिश् चाविकृतैर् यानैः कामं तव जनार्दन  
०२,०३५।०२९द्@०२१_१०६३ एतत् ते प्रापयिष्यामि वृष्ण्यावासम् अरिन्दम  
०२,०३५।०२९द्@०२१_१०६४ आविकानि च सूक्ष्माणि शयनान्य् आसनानि च  
०२,०३५।०२९द्@०२१_१०६५ कामव्याहारिणश् चापि पक्षिणः प्रियदर्शनाः  
०२,०३५।०२९द्@०२१_१०६६ चन्दनागरुमिश्राणि यानानि विविधानि च  
०२,०३५।०२९द्@०२१_१०६७ तच् च ते प्रापयिष्यामि वृष्ण्यावासम् अरिन्दम  
०२,०३५।०२९द्@०२१_१०६८ वसु यत् त्रिषु लोकेषु धर्मेणैवार्जितं त्वया  
०२,०३५।०२९द्@०२१_१०६९ देवगन्धर्वरत्नानि दैतेयासुरजानि च  
०२,०३५।०२९द्@०२१_१०७० यानि सन्तीह रत्नानि नरकस्य निवेशने  
०२,०३५।०२९द्@०२१_१०७१ एतत् तु गरुडे सर्वं क्षिप्रम् आरोप्य वासवः  
०२,०३५।०२९द्@०२१_१०७२ दाशार्हपतिना सार्धम् उपायान् मणिपर्वतम्  
०२,०३५।०२९द्@०२१_१०७३ तत्र पुण्या ववुर् वाताः प्रभाश् चित्राः समुज्ज्वलाः  
०२,०३५।०२९द्@०२१_१०७४ प्रेक्षतां सुरसङ्घानां विस्मयः समपद्यत  
०२,०३५।०२९द्@०२१_१०७५ त्रिदशा ऋषयश् चैव चन्द्रादित्यौ तथा दिवि  
०२,०३५।०२९द्@०२१_१०७६ प्रभया तस्य शैलस्य निर्विशेषम् इवाभवत्  
०२,०३५।०२९द्@०२१_१०७७ अनुज्ञातस् तु रामेण वासवेन च केशवः  
०२,०३५।०२९द्@०२१_१०७८ प्रीयमाणो महाबाहुर् विवेश मणिपर्वतम्  
०२,०३५।०२९द्@०२१_१०७९ तत्र वैडूर्यवर्णानि ददर्श मधुसूदनः  
०२,०३५।०२९द्@०२१_१०८० सतोरणपताकानि द्वाराणि शरणानि च  
०२,०३५।०२९द्@०२१_१०८१ चित्रग्रथितमेघाभः प्रबभौ मणिपर्वतः  
०२,०३५।०२९द्@०२१_१०८२ हेमचित्रपताकैश् च प्रासादैर् उपशोभितः  
०२,०३५।०२९द्@०२१_१०८३ हर्म्याणि च विशालानि मणिसोपानवन्ति च  
०२,०३५।०२९द्@०२१_१०८४ तत्रस्था वरवर्णाभा ददर्श मधुसूदनः  
०२,०३५।०२९द्@०२१_१०८५ गन्धर्वासुरमुख्यानां प्रिया दुहितरस् तदा  
०२,०३५।०२९द्@०२१_१०८६ त्रिविष्टपसमे देशे तिष्ठन्तम् अपराजितम्  
०२,०३५।०२९द्@०२१_१०८७ परिवव्रुर् महाबाहुम् एकवेणीधराः स्त्रियः  
०२,०३५।०२९द्@०२१_१०८८ सर्वाः काषायवासिन्यः सर्वाश् च नियतेन्द्रियाः  
०२,०३५।०२९द्@०२१_१०८९ व्रतसन्तापजः शोको नात्र काश् चिद् अपीडयत्  
०२,०३५।०२९द्@०२१_१०९० अरजांसि च वासांसि बिभ्रत्यः कौशिकान्य् अपि  
०२,०३५।०२९द्@०२१_१०९१ समेत्य यदुसिंहस्य चक्रुर् अस्याञ्जलिं स्त्रियः  
०२,०३५।०२९द्@०२१_१०९२ ऊचुश् चैनं हृषीकेशं सर्वास् ताः कमलेक्षणाः  
०२,०३५।०२९द्@०२१_१०९३ नारदेन समाख्यातम् अस्माकं पुरुषोत्तम  
०२,०३५।०२९द्@०२१_१०९४ आगमिष्यति गोविन्दः सुरकार्यार्थसिद्धये  
०२,०३५।०२९द्@०२१_१०९५ सो ऽसुरं नरकं हत्वा निसुम्भं मुरम् एव च  
०२,०३५।०२९द्@०२१_१०९६ भौमं च सपरीवारं हयग्रीवं च दानवम्  
०२,०३५।०२९द्@०२१_१०९७ तथा पञ्चजनं चैव प्राप्स्यते धनम् अक्षयम्  
०२,०३५।०२९द्@०२१_१०९८ सो ऽचिरेणैव कालेन युष्मद्भर्ता भविष्यति  
०२,०३५।०२९द्@०२१_१०९९ एवम् उक्त्वागमद् धीमान् देवर्षिर् नारदस् तदा  
०२,०३५।०२९द्@०२१_११०० त्वां चिन्तयानाः सततं तपो घोरम् उपास्महे  
०२,०३५।०२९द्@०२१_११०१ काले ऽतीते महाबाहुं कदा द्रक्ष्याम माधवम्  
०२,०३५।०२९द्@०२१_११०२ इत्य् एवं हृदि सङ्कल्पं कृत्वा पुरुषसत्तम  
०२,०३५।०२९द्@०२१_११०३ तपश् चराम सततं रक्ष्यमाणा हि दानवैः  
०२,०३५।०२९द्@०२१_११०४ गान्धर्वेण विवाहेन विवाहं कुरु नः प्रियम्  
०२,०३५।०२९द्@०२१_११०५ ततो ऽस्मत्प्रियकामार्थं भगवान् मारुतः स्वयम्  
०२,०३५।०२९द्@०२१_११०६ यथोक्तं नारदेनाथ नचिरात् तद् भविष्यति  
०२,०३५।०२९द्@०२१_११०७ तासां परमनारीणाम् ऋषभाक्षं पुरस्कृतम्  
०२,०३५।०२९द्@०२१_११०८ ददृशुर् देवगन्धर्वा गृष्टीनाम् इव गोपतिम्  
०२,०३५।०२९द्@०२१_११०९ तस्य चन्द्रोपमं वक्त्रम् उदीक्ष्य मुदितेन्द्रियाः  
०२,०३५।०२९द्@०२१_१११० सम्प्रहृष्टा महाबाहुम् इदं वचनम् अब्रुवन्  
०२,०३५।०२९द्@०२१_११११ सत्यं बत पुरा वायुर् इदम् अस्मान् इहाब्रवीत्  
०२,०३५।०२९द्@०२१_१११२ सर्वभूतकृतज्ञश् च महर्षिर् अपि नारदः  
०२,०३५।०२९द्@०२१_१११३ विष्णुर् नारायणो देवः शङ्खचक्रगदासिधृक्  
०२,०३५।०२९द्@०२१_१११४ स भौमं नरकं हत्वा भर्ता वो भविता हि सः  
०२,०३५।०२९द्@०२१_१११५ दिष्ट्या तस्यर्षिमुख्यस्य नारदस्य महात्मनः  
०२,०३५।०२९द्@०२१_१११६ वचनं दर्शनाद् एव सत्यं भवितुम् अर्हति  
०२,०३५।०२९द्@०२१_१११७ यत् प्रियं बत पश्याम वक्त्रं चन्द्रोपमं तु ते  
०२,०३५।०२९द्@०२१_१११८ दर्शनेन कृतार्थाः स्म वयम् अद्य महात्मनः  
०२,०३५।०२९द्@०२१_१११९ उवाच स यदुश्रेष्ठः सर्वास् ता जातमन्मथाः  
०२,०३५।०२९द्@०२१_११२० यथा ब्रूत विशालाक्ष्यस् तत् सर्वं वो भविष्यति  
०२,०३५।०२९द्@०२१_११२१ तानि सर्वाणि रत्नानि गमयित्वाथ किङ्करैः  
०२,०३५।०२९द्@०२१_११२२ स्त्रियश् च गमयित्वाथ देवर्षिनृपकन्यकाः  
०२,०३५।०२९द्@०२१_११२३ वैनतेयभुजे कृष्णो मणिपर्वतम् उत्तमम्  
०२,०३५।०२९द्@०२१_११२४ क्षिप्रम् आरोपयां चक्रे भगवान् देवकीसुतः  
०२,०३५।०२९द्@०२१_११२५ सपक्षिगणमातङ्गं सव्यालमृगपन्नगम्  
०२,०३५।०२९द्@०२१_११२६ शाखामृगगणैर् जुष्टं सप्रस्तरशिलातलम्  
०२,०३५।०२९द्@०२१_११२७ न्यङ्कुभिश् च वराहैश् च रुरुभिश् च निषेवितम्  
०२,०३५।०२९द्@०२१_११२८ सप्रपातमहासानुं विचित्रशिखिसङ्कुलम्  
०२,०३५।०२९द्@०२१_११२९ तं महेन्द्रानुजः शौरिश् चकार गरुडोपरि  
०२,०३५।०२९द्@०२१_११३० पश्यतां सर्वभूतानाम् उत्पाट्य मणिपर्वतम्  
०२,०३५।०२९द्@०२१_११३१ उपेन्द्रं बलदेवं च वासवं च महाबलम्  
०२,०३५।०२९द्@०२१_११३२ तं च रत्नौघम् अतुलं पर्वतं च महाबलः  
०२,०३५।०२९द्@०२१_११३३ वरुणस्यामृतं दिव्यं छत्रं चन्द्रोपमं शुभम्  
०२,०३५।०२९द्@०२१_११३४ स्वपक्षबलविक्षेपैर् महाद्रिशिखरोपमः  
०२,०३५।०२९द्@०२१_११३५ दिक्षु सर्वासु संरावं स चक्रे गरुडो वहन्  
०२,०३५।०२९द्@०२१_११३६ आरुजन् पर्वताग्राणि पादपांश् च समुत्क्षिपन्  
०२,०३५।०२९द्@०२१_११३७ सञ्जहार महाभ्राणि वैश्वानरपथं गतः  
०२,०३५।०२९द्@०२१_११३८ ग्रहनक्षत्रताराणां सप्तर्षिगणतेजसाम्  
०२,०३५।०२९द्@०२१_११३९ प्रभाजालम् अतिक्रम्य चन्द्रसूर्यपथं ययौ  
०२,०३५।०२९द्@०२१_११४० मेरोः शिखरम् आसाद्य मध्यमं मधुसूदनः  
०२,०३५।०२९द्@०२१_११४१ देवस्थानानि सर्वाणि ददर्श भरतर्षभ  
०२,०३५।०२९द्@०२१_११४२ विश्वेषां मरुतां चैव साध्यानां च युधिष्ठिर  
०२,०३५।०२९द्@०२१_११४३ भ्राजमानान्य् अतिक्रम्य अश्विनोश् च परन्तप  
०२,०३५।०२९द्@०२१_११४४ प्राप्य पुण्यतमं स्थानं देवलोकम् अरिन्दमः  
०२,०३५।०२९द्@०२१_११४५ शक्रसद्म समासाद्य अवरुह्य जनार्दनः  
०२,०३५।०२९द्@०२१_११४६ सो ऽभिवाद्य दितेः पादाव् अर्चितः सर्वदैवतैः  
०२,०३५।०२९द्@०२१_११४७ ब्रह्मदक्षपुरोगैश् च प्रजापतिभिर् एव च  
०२,०३५।०२९द्@०२१_११४८ अदितेः कुण्डले दिव्ये ददावाथ तदा विभुः  
०२,०३५।०२९द्@०२१_११४९ रत्नानि च परार्ध्याणि रामेण सह केशवः  
०२,०३५।०२९द्@०२१_११५० प्रतिगृह्य च तत् सर्वम् अदितिर् वासवानुजम्  
०२,०३५।०२९द्@०२१_११५१ पूजयाम् आस दाशार्हं रामं च विगतज्वरा  
०२,०३५।०२९द्@०२१_११५२ शची महेन्द्रमहिषी कृष्णस्य महिषीं तदा  
०२,०३५।०२९द्@०२१_११५३ सत्यभामां तु सङ्गृह्य अदित्यै वै न्यवेदयत्  
०२,०३५।०२९द्@०२१_११५४ सा तस्याः सत्यभामायाः कृष्णप्रियचिकीर्षया  
०२,०३५।०२९द्@०२१_११५५ अदितिः  
०२,०३५।०२९द्@०२१_११५५ वरं प्रादाद् देवमाता सत्यायै विगतज्वरा  
०२,०३५।०२९द्@०२१_११५६ जरां न यास्यसि शुभे यावद् वै कृष्णमानुषम्  
०२,०३५।०२९द्@०२१_११५७ भीष्मः  
०२,०३५।०२९द्@०२१_११५७ सर्वगन्धगुणोपेता भविष्यसि वरानने  
०२,०३५।०२९द्@०२१_११५८ विहृत्य सत्यभामा वै सह शच्या सुमध्यमा  
०२,०३५।०२९द्@०२१_११५९ शच्यापि समनुज्ञाता ययौ कृष्णनिवेशनम्  
०२,०३५।०२९द्@०२१_११६० सम्पूज्यमानस् त्रिदशैर् महर्षिगणसेवितः  
०२,०३५।०२९द्@०२१_११६१ द्वारकां प्रययौ कृष्णो देवलोकाद् अरिन्दमः  
०२,०३५।०२९द्@०२१_११६२ सो ऽतिपत्य महाबाहुर् दीर्घम् अध्वानम् अच्युतः  
०२,०३५।०२९द्@०२१_११६३ वर्धमानपुरद्वारम् आससाद पुरोत्तमम्  
०२,०३५।०२९द्@०२१_११६३ भीष्मः  
०२,०३५।०२९द्@०२१_११६४ तां पुरीं द्वारकां दृष्ट्वा विभुर् नारायणो हरिः  
०२,०३५।०२९द्@०२१_११६५ हृष्टः सर्वार्थसम्पन्नां प्रवेष्टुम् उपचक्रमे  
०२,०३५।०२९द्@०२१_११६६ सो ऽपश्यद् वृक्षषण्डांश् च रम्यान् आरामजान् बहून्  
०२,०३५।०२९द्@०२१_११६७ समन्ततो द्वारवत्यां नानापुष्पफलान्वितान्  
०२,०३५।०२९द्@०२१_११६८ अर्कचन्द्रप्रतीकाशैर् मेरुकूटनिभैर् गृहैः  
०२,०३५।०२९द्@०२१_११६९ द्वारका रचिता रम्यैः सुकृता विश्वकर्मणा  
०२,०३५।०२९द्@०२१_११७० पद्मषण्डाकुलाभिश् च हंससेवितवारिभिः  
०२,०३५।०२९द्@०२१_११७१ गङ्गासिन्धुप्रकाशाभिः परिघाभिर् अलङ्कृता  
०२,०३५।०२९द्@०२१_११७२ प्राकारेणार्कवर्णेन पाण्डरेण विराजता  
०२,०३५।०२९द्@०२१_११७३ वियन्मूर्ध्नि निविष्टेन द्यौर् इवाभ्रपरिच्छदा  
०२,०३५।०२९द्@०२१_११७४ नन्दनप्रतिमैश् चापि मिश्रकप्रतिमैर् वनैः  
०२,०३५।०२९द्@०२१_११७५ भाति चैत्ररथं दिव्यं पितामहवनं यथा  
०२,०३५।०२९द्@०२१_११७६ वैभ्राजप्रतिमैश् चैव सर्वर्तुकुसुमोत्कटैः  
०२,०३५।०२९द्@०२१_११७७ भाति तारापरिक्षिप्ता द्वारका द्यौर् इवाम्बरे  
०२,०३५।०२९द्@०२१_११७८ भाति रैवतकः शैलो रम्यसानुर् महाजिरः  
०२,०३५।०२९द्@०२१_११७९ पूर्वस्यां दिशि रम्यायां द्वारकायां विभूषणम्  
०२,०३५।०२९द्@०२१_११८० दक्षिणस्यां लतावेष्टः पञ्चवर्णो विराजते  
०२,०३५।०२९द्@०२१_११८१ इन्द्रकेतुप्रतीकाशः पश्चिमां दिशम् आश्रितः  
०२,०३५।०२९द्@०२१_११८२ सुकक्षो राजतः शैलश् चित्रपुष्पमहावनः  
०२,०३५।०२९द्@०२१_११८३ उत्तरस्यां दिशि तथा वेणुमन्तो विराजते  
०२,०३५।०२९द्@०२१_११८४ मन्दराद्रिप्रतीकाशः पाण्डरः पाण्डवर्षभ  
०२,०३५।०२९द्@०२१_११८५ चित्रकम्बलवर्णाभं पाञ्चजन्यवनं तथा  
०२,०३५।०२९द्@०२१_११८६ सर्वर्तुकवनं चैव भाति रैवतकं प्रति  
०२,०३५।०२९द्@०२१_११८७ लतावेष्टं समन्तात् तु मेरुप्रभवनं महत्  
०२,०३५।०२९द्@०२१_११८८ भाति तालवनं चैव पुष्पकं पुण्डरीकि च  
०२,०३५।०२९द्@०२१_११८९ सुकक्षं परिवार्यैनं चित्रपुष्पं महावनम्  
०२,०३५।०२९द्@०२१_११९० शतपत्रवनं चैव करवीरकुसुम्भि च  
०२,०३५।०२९द्@०२१_११९१ भाति चैत्ररथं चैव नन्दनं च महावनम्  
०२,०३५।०२९द्@०२१_११९२ रमणं भावनं चैव वेणुमन्तं समन्ततः  
०२,०३५।०२९द्@०२१_११९३ भाति पुष्करिणी रम्या पूर्वस्यां दिशि भारत  
०२,०३५।०२९द्@०२१_११९४ धनुःशतपरीणाहा केशवस्य महात्मनः  
०२,०३५।०२९द्@०२१_११९५ महापुरीं द्वारवतीं पञ्चाशद्भिर् मुखैर् युताम्  
०२,०३५।०२९द्@०२१_११९६ प्रविष्टो द्वारकां रम्यां भासयन्तीं समन्ततः  
०२,०३५।०२९द्@०२१_११९७ अप्रमेयां महोत्सेधां महागाधपरिप्लवाम्  
०२,०३५।०२९द्@०२१_११९८ प्रासादवरसम्पन्नां श्वेतप्रासादशालिनीम्  
०२,०३५।०२९द्@०२१_११९९ तीक्ष्णयन्त्रशतघ्नीभिर् यन्त्रजालैः समन्विताम्  
०२,०३५।०२९द्@०२१_१२०० आयसैश् च महाचक्रैर् ददर्श द्वारकां पुरीम्  
०२,०३५।०२९द्@०२१_१२०१ अष्टौ रथसहस्राणि प्राकारे किङ्किणीकिनः  
०२,०३५।०२९द्@०२१_१२०२ समुच्छ्रितपताकानि यथा देवपुरे तथा  
०२,०३५।०२९द्@०२१_१२०३ अष्टयोजनविस्तीर्णाम् अचलां द्वादशायताम्  
०२,०३५।०२९द्@०२१_१२०४ द्विगुणोपनिवेशां च ददर्श द्वारकां पुरीम्  
०२,०३५।०२९द्@०२१_१२०५ अष्टमार्गां महाकक्ष्यां महाषोडशचत्वराम्  
०२,०३५।०२९द्@०२१_१२०६ एवं मार्गपरिक्षिप्तां साक्षाद् उशनसा कृताम्  
०२,०३५।०२९द्@०२१_१२०७ व्यूहानाम् अन्तरा मार्गाः सप्त चैव महापथाः  
०२,०३५।०२९द्@०२१_१२०८ तत्र सा विहिता साक्षान् नगरी विश्वकर्मणा  
०२,०३५।०२९द्@०२१_१२०९ काञ्चनैर् मणिसोपानैर् उपेता जनहर्षिणी  
०२,०३५।०२९द्@०२१_१२१० गीतघोषमहाघोषैः प्रासादप्रवरैः शुभा  
०२,०३५।०२९द्@०२१_१२११ तस्मिन् पुरवरश्रेष्ठे दाशार्हाणां यशस्विनाम्  
०२,०३५।०२९द्@०२१_१२१२ वेश्मानि जहृषे दृष्ट्वा भगवान् पाकशासनः  
०२,०३५।०२९द्@०२१_१२१३ समुच्छ्रितपताकानि पारिप्लवनिभानि च  
०२,०३५।०२९द्@०२१_१२१४ काञ्चनाग्राणि भास्वन्ति मेरुकूटनिभानि च  
०२,०३५।०२९द्@०२१_१२१५ सुधापाण्डरशृङ्गैश् च शातकुम्भपरिच्छदैः  
०२,०३५।०२९द्@०२१_१२१६ रत्नसानुगुहाशृङ्गैः सर्वरत्नविभूषितैः  
०२,०३५।०२९द्@०२१_१२१७ सहर्म्यैः सार्धचन्द्रैश् च सनिर्यूहैः सपञ्जरैः  
०२,०३५।०२९द्@०२१_१२१८ सयन्त्रगृहसम्बाधैः सधातुभिर् इवाद्रिभिः  
०२,०३५।०२९द्@०२१_१२१९ मणिकाञ्चनभौमैश् च सुधामृष्टतलैस् तथा  
०२,०३५।०२९द्@०२१_१२२० जाम्बूनदमयैर् द्वारैर् वैडूर्यविकृतार्गलैः  
०२,०३५।०२९द्@०२१_१२२१ सर्वर्तुसुखसंस्पर्शैर् महाधनपरिच्छदैः  
०२,०३५।०२९द्@०२१_१२२२ रम्यसानुगुहाशृङ्गैर् विचित्रैर् इव पर्वतैः  
०२,०३५।०२९द्@०२१_१२२३ पञ्चवर्णसुवर्णैश् च पुष्पवृष्टिसमप्रभैः  
०२,०३५।०२९द्@०२१_१२२४ तुल्यैः पर्जन्यनिर्घोषैर् नानावर्णैर् इवाम्बुदैः  
०२,०३५।०२९द्@०२१_१२२५ महेन्द्रशिखरप्रख्यैर् विहितैर् विश्वकर्मणा  
०२,०३५।०२९द्@०२१_१२२६ आलिखद्भिर् इवाकाशम् अतिचन्द्रार्कभास्वरैः  
०२,०३५।०२९द्@०२१_१२२७ तैर् दाशार्हमहानागैर् बभासे भवनह्रदैः  
०२,०३५।०२९द्@०२१_१२२८ चण्डनागाकुलैर् घोरैर् ह्रदैर् भोगवती यथा  
०२,०३५।०२९द्@०२१_१२२९ कृष्णध्वजोपवाह्यैश् च दाशार्हायुधरोहितैः  
०२,०३५।०२९द्@०२१_१२३० वृष्णिमत्तमयूरैश् च स्त्रीसहस्रप्रजाकुलैः  
०२,०३५।०२९द्@०२१_१२३१ वासुदेवेन्द्रपर्जन्यैर् गृहमेघैर् अलङ्कृता  
०२,०३५।०२९द्@०२१_१२३२ ददृशे द्वारकातीव मेघैर् द्यौर् इव संवृता  
०२,०३५।०२९द्@०२१_१२३३ साक्षाद् भगवतो वेश्म विहितं विश्वकर्मणा  
०२,०३५।०२९द्@०२१_१२३४ ददृशुर् देवदेवस्य चतुर्योजनम् आयतम्  
०२,०३५।०२९द्@०२१_१२३५ तावद् एव च विस्तीर्णम् अप्रमेयं महाधनैः  
०२,०३५।०२९द्@०२१_१२३६ प्रासादवरसम्पन्नं युक्तं जगतिपर्वतैः  
०२,०३५।०२९द्@०२१_१२३७ यं चकार महाबाहुस् त्वष्टा वासवचोदितः  
०२,०३५।०२९द्@०२१_१२३८ प्रासादं पद्मनाभस्य सर्वतो योजनायतम्  
०२,०३५।०२९द्@०२१_१२३९ मेरोर् इव गिरेः शृङ्गम् उच्छ्रितं काञ्चनायुतम्  
०२,०३५।०२९द्@०२१_१२४० रुक्मिण्याः प्रवरो वासो विहितः स महात्मना  
०२,०३५।०२९द्@०२१_१२४१ सत्यभामा पुनर् वेश्म सदा वसति पाण्डरम्  
०२,०३५।०२९द्@०२१_१२४२ विचित्रमणिसोपानं यं विदुः शीतवान् इति  
०२,०३५।०२९द्@०२१_१२४३ विमलादित्यवर्णाभिः पताकाभिर् अलङ्कृतम्  
०२,०३५।०२९द्@०२१_१२४४ व्यक्तबद्धं वनोद्देशैश् चतुर्दिशि महाध्वजम्  
०२,०३५।०२९द्@०२१_१२४५ स च प्रासादमुख्यो ऽत्र जाम्बवत्या विभूषितः  
०२,०३५।०२९द्@०२१_१२४६ प्रभया भूषणैश् चित्रैस् त्रैलोक्यम् इव भासयन्  
०२,०३५।०२९द्@०२१_१२४७ यस् तु पाण्डरवर्णाभस् तयोर् अन्तरम् आश्रितः  
०२,०३५।०२९द्@०२१_१२४८ विश्वकर्माकरोद् एनं कैलासशिखरोपमम्  
०२,०३५।०२९द्@०२१_१२४९ जाम्बूनदप्रदीप्ताग्रः प्रदीप्तज्वलनोपमः  
०२,०३५।०२९द्@०२१_१२५० सागरप्रतिमो ऽतिष्ठन् मेरुर् इत्य् अभिविश्रुतः  
०२,०३५।०२९द्@०२१_१२५१ तस्मिन् गान्धारराजस्य दुहिता कुलशालिनी  
०२,०३५।०२९द्@०२१_१२५२ सुकेशी नाम विख्याता केशवेन निवेशिता  
०२,०३५।०२९द्@०२१_१२५३ पद्मकूट इति ख्यातः पद्मवर्णो महाप्रभः  
०२,०३५।०२९द्@०२१_१२५४ सुप्रभाया महाबाहो निवासः परमार्चितः  
०२,०३५।०२९द्@०२१_१२५५ यस् तु सूर्यप्रभो नाम प्रासादवर उच्यते  
०२,०३५।०२९द्@०२१_१२५६ लक्ष्मणायाः कुरुश्रेष्ठ स दत्तः शार्ङ्गधन्वना  
०२,०३५।०२९द्@०२१_१२५७ वैडूर्यवरवर्णाभः प्रासादो हरितप्रभः  
०२,०३५।०२९द्@०२१_१२५८ सेतुजालानि यत्रैव तत्रैव च निवेशितः  
०२,०३५।०२९द्@०२१_१२५९ यं विदुः सर्वभूतानि हरिर् इत्य् एव भारत  
०२,०३५।०२९द्@०२१_१२६० स मित्रविन्दया वासो देवर्षिगणपूजितः  
०२,०३५।०२९द्@०२१_१२६१ महिष्या वासुदेवस्य भूषणं सर्ववेश्मनाम्  
०२,०३५।०२९द्@०२१_१२६२ यस् तु प्रासादमुख्यो ऽत्र विहितः सर्वशिल्पिभिः  
०२,०३५।०२९द्@०२१_१२६३ अतीव रम्यः सो ऽप्य् अत्र प्रहसन्न् इव तिष्ठति  
०२,०३५।०२९द्@०२१_१२६४ सुदत्तायाः सुवासस् तु पूजितः सर्वशिल्पिभिः  
०२,०३५।०२९द्@०२१_१२६५ महिष्या वासुदेवस्य केतुमान् इति विश्रुतः  
०२,०३५।०२९द्@०२१_१२६६ प्रासादो विरजो नाम विरजस्को महात्मनः  
०२,०३५।०२९द्@०२१_१२६७ उपस्थानगृहं तात केशवस्य महात्मनः  
०२,०३५।०२९द्@०२१_१२६८ यस् तु प्रासादमुख्यो ऽत्र यं त्वष्टा व्यदधात् स्वयम्  
०२,०३५।०२९द्@०२१_१२६९ योजनायतविष्कम्भं सर्वरत्नमयं विभोः  
०२,०३५।०२९द्@०२१_१२७० तेषां तु विहिताः सर्वे रुक्मदण्डाः पताकिनः  
०२,०३५।०२९द्@०२१_१२७१ सदने वासुदेवस्य मार्गसञ्जनना ध्वजाः  
०२,०३५।०२९द्@०२१_१२७२ घण्टाजालानि तत्रैव सर्वेषां च निवेशने  
०२,०३५।०२९द्@०२१_१२७३ आहृत्य यदुसिंहेन वैजयन्त्य् अचलो महान्  
०२,०३५।०२९द्@०२१_१२७४ हंसकूटस्य यच् छृङ्गम् इन्द्रद्युम्नसरो महत्  
०२,०३५।०२९द्@०२१_१२७५ षष्टितालसमुत्सेधम् अर्धयोजनविस्तृतम्  
०२,०३५।०२९द्@०२१_१२७६ सकिन्नरमहानादं तद् अप्य् अमिततेजसः  
०२,०३५।०२९द्@०२१_१२७७ पश्यतां सर्वभूतानां त्रिषु लोकेषु विश्रुतम्  
०२,०३५।०२९द्@०२१_१२७८ आदित्यपथगं यत् तन् मेरोः शिखरम् उत्तमम्  
०२,०३५।०२९द्@०२१_१२७९ जाम्बूनदमयं दिव्यं त्रिषु लोकेषु विश्रुतम्  
०२,०३५।०२९द्@०२१_१२८० तद् अप्य् उत्पाट्य कृष्णेन स्वं निवेशनम् आहृतम्  
०२,०३५।०२९द्@०२१_१२८१ भ्राजमानं पुरा तत्र सर्वौषधिविभूषितम्  
०२,०३५।०२९द्@०२१_१२८२ यम् इन्द्रभवनाच् छौरिर् आजहार परन्तपः  
०२,०३५।०२९द्@०२१_१२८३ पारिजातः स तत्रैव केशवेन निवेशितः  
०२,०३५।०२९द्@०२१_१२८४ लेपहस्तशतैर् जुष्टो विमानैश् च हिरण्मयैः  
०२,०३५।०२९द्@०२१_१२८५ विहिता वासुदेवेन ब्रह्मस्थलमहाद्रुमाः  
०२,०३५।०२९द्@०२१_१२८६ पद्माकुलजलोपेता रत्नसौगन्धिकोत्पलाः  
०२,०३५।०२९द्@०२१_१२८७ मणिमौक्तिकवालूकाः पुष्करिण्यः सरांसि च  
०२,०३५।०२९द्@०२१_१२८८ तासां परमकूलानि शोभयन्ति महाद्रुमाः  
०२,०३५।०२९द्@०२१_१२८९ सालतालाश्वकर्णाश् च शतशाखाश् च रोहिणः  
०२,०३५।०२९द्@०२१_१२९० भल्लातकाः कपित्थाश् च चन्द्रवृक्षाश् च चम्पकाः  
०२,०३५।०२९द्@०२१_१२९१ खर्जूराः केतकाश् चैव समन्तात् परिरोपिताः  
०२,०३५।०२९द्@०२१_१२९२ ये च हैमवता वृक्षा ये च नन्दनजास् तथा  
०२,०३५।०२९द्@०२१_१२९३ आहृत्य यदुसिंहेन ते ऽपि तत्र निवेशिताः  
०२,०३५।०२९द्@०२१_१२९४ रक्तपीतारुणप्रख्याः सितपुष्पाश् च पादपाः  
०२,०३५।०२९द्@०२१_१२९५ सर्वर्तुफलपूर्णास् ते तेषु काननसन्धिषु  
०२,०३५।०२९द्@०२१_१२९६ सहस्रपत्रपद्माश् च मन्दाराश् च सहस्रशः  
०२,०३५।०२९द्@०२१_१२९७ अशोकाः कर्णिकाराश् च तिलका नागमल्लिकाः  
०२,०३५।०२९द्@०२१_१२९८ कुरवा नागपुष्पाश् च चम्पकास् तृणगुल्मकाः  
०२,०३५।०२९द्@०२१_१२९९ सप्तपर्णाः कदम्बाश् च नीपाः कुरवकास् तथा  
०२,०३५।०२९द्@०२१_१३०० केतक्यः केसराश् चैव हिन्तालतलताटकाः  
०२,०३५।०२९द्@०२१_१३०१ तालाः प्रियङ्गुवकुलाः पिण्डिका बीजपूरकाः  
०२,०३५।०२९द्@०२१_१३०२ द्राक्षामलकखर्जूरा मृद्वीका जम्बुकास् तथा  
०२,०३५।०२९द्@०२१_१३०३ आम्राः पनसवृक्षाश् च अङ्कोलास् तिलतिन्दुकाः  
०२,०३५।०२९द्@०२१_१३०४ लिकुचाम्रातकाश् चैव क्षीरिका कण्टकीस् तथा  
०२,०३५।०२९द्@०२१_१३०५ नालिकेरेङ्गुदाश् चैव उत्क्रोशकवनानि च  
०२,०३५।०२९द्@०२१_१३०६ वनानि च कदल्याश् च जातिमल्लिकपाटलाः  
०२,०३५।०२९द्@०२१_१३०७ कुमुदोत्पलपूर्णाश् च वाप्यः कूपाः सहस्रशः  
०२,०३५।०२९द्@०२१_१३०८ भल्लातककपित्थाश् च तैतभा बन्धुजीवकाः  
०२,०३५।०२९द्@०२१_१३०९ प्रियङ्ग्वशोककाश्मर्यः प्राचीनाश् चापि सर्वशः  
०२,०३५।०२९द्@०२१_१३१० प्रियङ्गुबदरीभिश् च यवैः स्पन्दनचन्दनैः  
०२,०३५।०२९द्@०२१_१३११ शमीबिल्वपलाशैश् च पालाशवटपिप्पलैः  
०२,०३५।०२९द्@०२१_१३१२ उदुम्बरैश् च बिल्वैश् च पालाशैः पारिभद्रकैः  
०२,०३५।०२९द्@०२१_१३१३ इन्द्रवृक्षार्जुनैश् चैव अश्वत्थैश् चिरिबिल्वकैः  
०२,०३५।०२९द्@०२१_१३१४ सौभञ्जनकवृक्षैश् च भल्लटैर् अश्वसाह्वयैः  
०२,०३५।०२९द्@०२१_१३१५ सर्जैस् ताम्बूलवल्लीभिर् लवङ्गैः क्रमुकैस् तथा  
०२,०३५।०२९द्@०२१_१३१६ वंशैश् च विविधैस् तत्र समन्तात् परिरोपितैः  
०२,०३५।०२९द्@०२१_१३१७ ये च नन्दनजा वृक्षा ये च चैत्ररथे वने  
०२,०३५।०२९द्@०२१_१३१८ सर्वे ते यदुनाथेन समन्तात् परिरोपिताः  
०२,०३५।०२९द्@०२१_१३१९ समाकुला महावाप्यः पीता लोहितवालुकाः  
०२,०३५।०२९द्@०२१_१३२० तस्मिन् गृहवरे नद्यः प्रसन्नसलिला ह्रदाः  
०२,०३५।०२९द्@०२१_१३२१ फुल्लोत्पलजलोपेता नानाद्रुमसमाकुलाः  
०२,०३५।०२९द्@०२१_१३२२ तस्मिन् गृहवरे नद्यो मणिशर्करवालुकाः  
०२,०३५।०२९द्@०२१_१३२३ मत्तबर्हिणसङ्घाश् च कोकिलाश् च मदोद्वहाः  
०२,०३५।०२९द्@०२१_१३२४ बभूवुः परमोपेताः सर्वे जगतिपर्वताः  
०२,०३५।०२९द्@०२१_१३२५ तत्रैव गजयूथानि तत्र गोमहिषास् तथा  
०२,०३५।०२९द्@०२१_१३२६ निवासाश् च कृतास् तत्र वराहमृगपक्षिणाम्  
०२,०३५।०२९द्@०२१_१३२७ विश्वकर्मकृतः शैलः प्राकारस् तस्य वेश्मनः  
०२,०३५।०२९द्@०२१_१३२८ व्यक्तं किष्कुशतोद्यामः सुधाकरसमप्रभः  
०२,०३५।०२९द्@०२१_१३२९ तेन ते च महाशैलाः सरितश् च सरांसि च  
०२,०३५।०२९द्@०२१_१३३० परिक्षिप्तानि हर्म्यस्य वनान्य् उपवनानि च  
०२,०३५।०२९द्@०२१_१३३० भीष्मः  
०२,०३५।०२९द्@०२१_१३३१ एवम् आलोकयां चक्रुर् द्वारकाम् ऋषभास् त्रयः  
०२,०३५।०२९द्@०२१_१३३२ उपेन्द्रबलदेवौ च वासवश् च महायशाः  
०२,०३५।०२९द्@०२१_१३३३ ततस् तं पाण्डरं शौरिर् मूर्ध्नि तिष्ठन् गरुत्मतः  
०२,०३५।०२९द्@०२१_१३३४ प्रीतः शङ्खम् उपादध्मौ विद्विषां रोमहर्षणम्  
०२,०३५।०२९द्@०२१_१३३५ तस्य शङ्खस्य शब्देन सागरश् चुक्षुभे भृशम्  
०२,०३५।०२९द्@०२१_१३३६ ररास च नभः सर्वं तच् चित्रम् अभवत् तदा  
०२,०३५।०२९द्@०२१_१३३७ पाञ्चजन्यस्य निर्घोषं निशम्य कुकुरान्धकाः  
०२,०३५।०२९द्@०२१_१३३८ विशोकाः समपद्यन्त गरुडस्य च दर्शनात्  
०२,०३५।०२९द्@०२१_१३३९ शङ्खचक्रगदापाणिं सुपर्णशिरसि स्थितम्  
०२,०३५।०२९द्@०२१_१३४० दृष्ट्वा जहृषिरे कृष्णं भास्करोदयतेजसम्  
०२,०३५।०२९द्@०२१_१३४१ ततस् तूर्यप्रणादश् च भेरीणां च महास्वनः  
०२,०३५।०२९द्@०२१_१३४२ सिंहनादश् च सञ्जज्ञे सर्वेषां पुरवासिनाम्  
०२,०३५।०२९द्@०२१_१३४३ ततस् ते सर्वदाशार्हाः सर्वे च कुकुरान्धकाः  
०२,०३५।०२९द्@०२१_१३४४ प्रीयमाणाः समाजग्मुर् आलोक्य मधुसूदनम्  
०२,०३५।०२९द्@०२१_१३४५ वासुदेवं पुरस्कृत्य वेणुशङ्खरवैः सह  
०२,०३५।०२९द्@०२१_१३४६ उग्रसेनो ययौ राजा वासुदेवनिवेशनम्  
०२,०३५।०२९द्@०२१_१३४७ आनन्दितुं पर्यचरन् स्वेषु वेश्मसु देवकी  
०२,०३५।०२९द्@०२१_१३४८ रोहिणी च यथोद्देशम् आहुकस्य च या स्त्रियः  
०२,०३५।०२९द्@०२१_१३४९ हता ब्रह्मद्विषः सर्वे जयन्त्य् अन्धकवृष्णयः  
०२,०३५।०२९द्@०२१_१३५० एवम् उक्तः सह स्त्रीभिर् अक्षतैर् मधुसूदनः  
०२,०३५।०२९द्@०२१_१३५१ ततः शौरिः सुपर्णेन स्वं निवेशनम् अभ्ययात्  
०२,०३५।०२९द्@०२१_१३५२ चकाराथ यथोद्देशम् ईश्वरो मणिपर्वतम्  
०२,०३५।०२९द्@०२१_१३५३ ततो धनानि रत्नानि सभायां मधुसूदनः  
०२,०३५।०२९द्@०२१_१३५४ निधाय पुण्डरीकाक्षः पितुर् दर्शनलालसः  
०२,०३५।०२९द्@०२१_१३५५ ततः सान्दीपिनिं पूर्वम् उपस्पृष्ट्वा महायशाः  
०२,०३५।०२९द्@०२१_१३५६ ववन्दे पृथुताम्राक्षः प्रीयमाणो महाभुजः  
०२,०३५।०२९द्@०२१_१३५७ तथाश्रुपरिपूर्णाक्षम् आनन्दगतचेतसम्  
०२,०३५।०२९द्@०२१_१३५८ ववन्दे सह रामेण पितरं वासवानुजः  
०२,०३५।०२९द्@०२१_१३५९ ताभ्यां च मूर्ध्न्य् उपाघ्रातः केशवः परवीरहा  
०२,०३५।०२९द्@०२१_१३६० यथाश्रेष्ठम् उपागम्य सात्वतान् यदुनन्दनः  
०२,०३५।०२९द्@०२१_१३६१ सर्वेषां नाम जग्राह दाशार्हाणाम् अधोक्षजः  
०२,०३५।०२९द्@०२१_१३६२ ततः सर्वाणि वित्तानि सर्वरत्नमयानि च  
०२,०३५।०२९द्@०२१_१३६३ भीष्मः  
०२,०३५।०२९द्@०२१_१३६३ व्यभजत् तानि तेभ्यो ऽथ सर्वेभ्यो यदुनन्दनः  
०२,०३५।०२९द्@०२१_१३६४ सा केशवमहामात्रैर् महेन्द्रप्रमुखैः सह  
०२,०३५।०२९द्@०२१_१३६५ शुशुभे वृष्णिशार्दूलैः सिंहैर् इव गिरेर् गुहा  
०२,०३५।०२९द्@०२१_१३६६ अथासनगतान् सर्वान् उवाच विबुधाधिपः  
०२,०३५।०२९द्@०२१_१३६७ शुभया हर्षयन् वाचा महेन्द्रस् तान् महायशाः  
०२,०३५।०२९द्@०२१_१३६८ कुकुरान्धकमुख्यांश् च तं च राजानम् आहुकम्  
०२,०३५।०२९द्@०२१_१३६९ यदर्थं जन्म कृष्णस्य मानुषेषु महात्मनः  
०२,०३५।०२९द्@०२१_१३७० यत् कृतं वासुदेवेन तद् वक्ष्यामि समासतः  
०२,०३५।०२९द्@०२१_१३७१ अयं शतसहस्राणि दानवानाम् अरिन्दमः  
०२,०३५।०२९द्@०२१_१३७२ निहत्य पुण्डरीकाक्षः पातालविवरं ययौ  
०२,०३५।०२९द्@०२१_१३७३ यच् च नाधिगतं पूर्वैः प्रह्लादबलिशम्बरैः  
०२,०३५।०२९द्@०२१_१३७४ तद् इदं शौरिणा वित्तं प्रापितं भवताम् इह  
०२,०३५।०२९द्@०२१_१३७५ सपाशं मुरम् आक्रम्य पाञ्चजन्यं च धीमता  
०२,०३५।०२९द्@०२१_१३७६ शिलासङ्घान् अतिक्रम्य निसुम्भः सगणो हतः  
०२,०३५।०२९द्@०२१_१३७७ हयग्रीवश् च विक्रान्तो दानवो निहतो बली  
०२,०३५।०२९द्@०२१_१३७८ मथितश् च मृधे भौमः कुण्डले चाहृते पुनः  
०२,०३५।०२९द्@०२१_१३७९ प्राप्तं च दिवि देवेषु केशवेन महद् यशः  
०२,०३५।०२९द्@०२१_१३८० वीतशोकभयाबाधाः कृष्णबाहुबलाश्रयाः  
०२,०३५।०२९द्@०२१_१३८१ यजन्तो विविधैः सोमैर् मखैर् अन्धकवृष्णयः  
०२,०३५।०२९द्@०२१_१३८२ पुनर् बाणवधे शौरिम् आदित्या वसुभिः सह  
०२,०३५।०२९द्@०२१_१३८३ मन्मुखाभिगमिष्यन्ति साध्याश् च मधुसूदनम्  
०२,०३५।०२९द्@०२१_१३८४ एवम् उक्त्वा ततः सर्वान् आमन्त्र्य कुकुरान्धकान्  
०२,०३५।०२९द्@०२१_१३८५ सस्वजे रामकृष्णौ च वसुदेवं च वासवः  
०२,०३५।०२९द्@०२१_१३८६ प्रद्युम्नसाम्बनिशठान् अनिरुद्धं च सारणम्  
०२,०३५।०२९द्@०२१_१३८७ बभ्रुं झिल्लिं गदं भानुं चारुदेष्णं च वृत्रहा  
०२,०३५।०२९द्@०२१_१३८८ सत्कृत्य सारणाक्रूरौ पुनर् आभाष्य सात्यकिम्  
०२,०३५।०२९द्@०२१_१३८९ सस्वजे वृष्णिराजानम् आहुकं कुकुराधिपम्  
०२,०३५।०२९द्@०२१_१३९० भोजं च कृतवर्माणम् अन्यांश् चान्धकवृष्णिषु  
०२,०३५।०२९द्@०२१_१३९१ आमन्त्र्य देवप्रवरो वासवो वासवानुजम्  
०२,०३५।०२९द्@०२१_१३९२ ततः श्वेताचलप्रख्यं गजम् ऐरावतं प्रभुः  
०२,०३५।०२९द्@०२१_१३९३ पश्यतां सर्वभूतानाम् आरुरोह शचीपतिः  
०२,०३५।०२९द्@०२१_१३९४ पृथिवीं चान्तरिक्षं च दिवं च वरवारणम्  
०२,०३५।०२९द्@०२१_१३९५ मुखाडम्बरनिर्घोषैः पूरयन्तम् इवासकृत्  
०२,०३५।०२९द्@०२१_१३९६ हैमयन्त्रमहाकक्ष्यं हिरण्मयविषाणिनम्  
०२,०३५।०२९द्@०२१_१३९७ मनोहरकुथास्तीर्णं सर्वरत्नविभूषितम्  
०२,०३५।०२९द्@०२१_१३९८ अनेकशतरत्नाभिः पताकाभिर् अलङ्कृतम्  
०२,०३५।०२९द्@०२१_१३९९ नित्यस्रुतमदास्रावं क्षरन्तम् इव तोयदम्  
०२,०३५।०२९द्@०२१_१४०० दिशागजं महामात्रं काञ्चनस्रजम् आस्थितः  
०२,०३५।०२९द्@०२१_१४०१ प्रबभौ मन्दराग्रस्थः प्रतपन् भानुमान् इव  
०२,०३५।०२९द्@०२१_१४०२ ततो वज्रमयं भीमं प्रगृह्य परमाङ्कुशम्  
०२,०३५।०२९द्@०२१_१४०३ ययौ बलवता सार्धं पावकेन शचीपतिः  
०२,०३५।०२९द्@०२१_१४०४ तं करेणुगजव्रातैर् विमानैश् च मरुद्गणाः  
०२,०३५।०२९द्@०२१_१४०५ पृष्ठतो ऽनुययुः प्रीताः कुबेरवरुणग्रहाः  
०२,०३५।०२९द्@०२१_१४०६ स वायुपथम् आस्थाय वैश्वानरपथं गतः  
०२,०३५।०२९द्@०२१_१४०७ भीष्मः  
०२,०३५।०२९द्@०२१_१४०७ प्राप्य सूर्यपथं देवस् तत्रैवान्तरधीयत  
०२,०३५।०२९द्@०२१_१४०८ ततः सर्वदशार्हाणाम् आहुकस्य च याः स्त्रियः  
०२,०३५।०२९द्@०२१_१४०९ नन्दगोपस्य महिषी यशोदा लोकविश्रुता  
०२,०३५।०२९द्@०२१_१४१० रेवती च महाभागा रुक्मिणी च पतिव्रता  
०२,०३५।०२९द्@०२१_१४११ सत्या जाम्बवती चोभे गान्धारी शिंशुमापि च  
०२,०३५।०२९द्@०२१_१४१२ विशोका लक्ष्मणा साध्वी सुमित्रा केतुमा तथा  
०२,०३५।०२९द्@०२१_१४१३ वासुदेवमहिष्यो ऽन्याः श्रिया सार्धं ययुस् तदा  
०२,०३५।०२९द्@०२१_१४१४ विभूतिं द्रष्टुमनसः केशवस्य वराङ्गनाः  
०२,०३५।०२९द्@०२१_१४१५ प्रीयमाणाः सभां जग्मुर् आलोकयितुम् अच्युतम्  
०२,०३५।०२९द्@०२१_१४१६ देवकी सर्वदेवीनां रोहिणी च पुरस्कृता  
०२,०३५।०२९द्@०२१_१४१७ ददृशुर् देवम् आसीनं कृष्णं हलभृता सह  
०२,०३५।०२९द्@०२१_१४१८ तौ तु पूर्वम् उपक्रम्य रोहिणीम् अभिवाद्य च  
०२,०३५।०२९द्@०२१_१४१९ अभ्यवादयतां देवौ देवकीं रामकेशवौ  
०२,०३५।०२९द्@०२१_१४२० देवकीं सप्तदेवीनां यथाश्रेष्ठं च मातरः  
०२,०३५।०२९द्@०२१_१४२१ ववन्दे सह रामेण भगवान् वासवानुजः  
०२,०३५।०२९द्@०२१_१४२२ अथासनवरं प्राप्य वृष्णिदारपुरस्कृता  
०२,०३५।०२९द्@०२१_१४२३ उभाव् अङ्कगतौ चक्रे देवकी रामकेशवौ  
०२,०३५।०२९द्@०२१_१४२४ सा ताभ्याम् ऋषभाक्षाभ्यां पुत्राभ्यां शुशुभे तदा  
०२,०३५।०२९द्@०२१_१४२५ देवकी देवमातेव मित्रेण वरुणेन च  
०२,०३५।०२९द्@०२१_१४२६ ततः प्राप्ता यशोदाया दुहिता वै क्षणेन हि  
०२,०३५।०२९द्@०२१_१४२७ जाज्वल्यमाना वपुषा प्रभयातीव भारत  
०२,०३५।०२९द्@०२१_१४२८ एकानङ्गेति याम् आहुः कन्यां तां कामरूपिणीम्  
०२,०३५।०२९द्@०२१_१४२९ यत्कृते सगणं कंसं जघान पुरुषोत्तमः  
०२,०३५।०२९द्@०२१_१४३० ततः स भगवान् रामस् ताम् उपाक्रम्य भामिनीम्  
०२,०३५।०२९द्@०२१_१४३१ मूर्ध्न्य् उपाघ्राय सव्येन परिजग्राह पाणिना  
०२,०३५।०२९द्@०२१_१४३२ तां च तत्रोपसङ्गृह्य प्रियाम् इव सखीं समाम्  
०२,०३५।०२९द्@०२१_१४३३ दक्षिणेन कराग्रेण परिजग्राह माधवः  
०२,०३५।०२९द्@०२१_१४३४ ददृशुस् तां सभामध्ये भगिनीं रामकृष्णयोः  
०२,०३५।०२९द्@०२१_१४३५ रुक्मपद्मशयां पद्मां श्रीम् इवोत्तमनागयोः  
०२,०३५।०२९द्@०२१_१४३६ अथाक्षतमहावृष्ट्या लाजपुष्पघृतैर् अपि  
०२,०३५।०२९द्@०२१_१४३७ वृष्णयो ऽवाकिरन् प्रीताः सङ्कर्षणजनार्दनौ  
०२,०३५।०२९द्@०२१_१४३८ सबालाः सहवृद्धाश् च सज्ञातिकुलबान्धवाः  
०२,०३५।०२९द्@०२१_१४३९ उपोपविविशुः प्रीता वृष्णयो मधुसूदनम्  
०२,०३५।०२९द्@०२१_१४४० पूज्यमानो महाबाहुः पौराणां रतिवर्धनः  
०२,०३५।०२९द्@०२१_१४४१ विवेश पुरुषव्याघ्रः स्ववेश्म मधुसूदनः  
०२,०३५।०२९द्@०२१_१४४२ रुक्मिण्या सहितो देव्या प्रमुमोद सुखी सुखम्  
०२,०३५।०२९द्@०२१_१४४३ तदनन्तरं च सत्याया जाम्बवत्याश् च भारत  
०२,०३५।०२९द्@०२१_१४४४ सर्वासां च यदुश्रेष्ठः सर्वकालविहारवान्  
०२,०३५।०२९द्@०२१_१४४५ जगाम च हृषीकेशो रुक्मिण्याः स निवेशनम्  
०२,०३५।०२९द्@०२१_१४४६ एष तात महाबाहो विजयः शार्ङ्गधन्वनः  
०२,०३५।०२९द्@०२१_१४४७ एतदर्थं च जन्माहुर् मानुषेषु महात्मनः  
०२,०३५।०२९द्@०२१_१४४७ भीष्मः  
०२,०३५।०२९द्@०२१_१४४८ द्वारकायां ततः कृष्णः स्वदारेषु दिवानिशम्  
०२,०३५।०२९द्@०२१_१४४९ सुखं लब्ध्वा महाराज प्रमुमोद महायशाः  
०२,०३५।०२९द्@०२१_१४५० पौत्रस्य कारणाच् चक्रे विबुधानां हितं तदा  
०२,०३५।०२९द्@०२१_१४५१ सवासवैः सुरैः सर्वैर् दुस्तरं भरतर्षभ  
०२,०३५।०२९द्@०२१_१४५२ बाणो नामाभवद् राजा बलेर् ज्येष्ठसुतो बली  
०२,०३५।०२९द्@०२१_१४५३ वीर्यवान् भरतश्रेष्ठ स च बाहुसहस्रवान्  
०२,०३५।०२९द्@०२१_१४५४ ततश् चक्रे तपस् तीव्रं सत्येन मनसा नृप  
०२,०३५।०२९द्@०२१_१४५५ रुद्रम् आराधयाम् आस स च बाणः समा बहु  
०२,०३५।०२९द्@०२१_१४५६ तस्मै बहुवरा दत्ताः शङ्करेण महात्मना  
०२,०३५।०२९द्@०२१_१४५७ तस्माल् लब्ध्वा वरान् बाणो दुर्लभान् असुरैर् भुवि  
०२,०३५।०२९द्@०२१_१४५८ स शोणितपुरे राज्यं चकाराप्रतिमो बले  
०२,०३५।०२९द्@०२१_१४५९ त्रासिताश् च सुराः सर्वे तेन बाणेन पाण्डव  
०२,०३५।०२९द्@०२१_१४६० विजित्य विबुधान् सर्वान् सेन्द्रान् बाणः समा बहु  
०२,०३५।०२९द्@०२१_१४६१ अशासत महद् राज्यं कुबेर इव भारत  
०२,०३५।०२९द्@०२१_१४६२ ऋद्ध्यर्थं कुरुते यत्नं तस्य चैवोशना कविः  
०२,०३५।०२९द्@०२१_१४६३ ततो राजन्न् उषा नाम बाणस्य दुहिता तथा  
०२,०३५।०२९द्@०२१_१४६४ रूपेणाप्रतिमा लोके मेनकायाः सुता यथा  
०२,०३५।०२९द्@०२१_१४६५ अथोपायेन कौन्तेय अनिरुद्धो महाद्युतिः  
०२,०३५।०२९द्@०२१_१४६६ प्राद्युम्निस् ताम् उषां प्राप्य प्रच्छन्नः प्रमुमोद ह  
०२,०३५।०२९द्@०२१_१४६७ अथ बाणो महातेजास् तदा तत्र युधिष्ठिर  
०२,०३५।०२९द्@०२१_१४६८ तं गुह्यनिलयं ज्ञात्वा प्राद्युम्निं सुतया सह  
०२,०३५।०२९द्@०२१_१४६९ गृहीत्वा कारयाम् आस वस्तुं कारागृहे बलात्  
०२,०३५।०२९द्@०२१_१४७० सुकुमारः सुखार्हो ऽथ तदा दुःखम् अवाप सः  
०२,०३५।०२९द्@०२१_१४७१ बाणेन खेदितो राजन्न् अनिरुद्धो मुमोह च  
०२,०३५।०२९द्@०२१_१४७२ एतस्मिन्न् एव काले तु नारदो मुनिपुङ्गवः  
०२,०३५।०२९द्@०२१_१४७३ द्वारकां प्राप्य कौन्तेय कृष्णं दृष्ट्वा वचो ऽब्रवीत्  
०२,०३५।०२९द्@०२१_१४७४ कृष्ण कृष्ण महाबाहो यदूनां कीर्तिवर्धन  
०२,०३५।०२९द्@०२१_१४७५ त्वत्पौत्रो बाध्यमानो ऽथ बाणेनामिततेजसा  
०२,०३५।०२९द्@०२१_१४७६ कृच्छ्रं प्राप्तो ऽनिरुद्धो वै शेते कन्यागृहे सदा  
०२,०३५।०२९द्@०२१_१४७७ एवम् उक्त्वा सुरर्षिर् वै बाणस्याथ पुरं ययौ  
०२,०३५।०२९द्@०२१_१४७८ नारदस्य वचः श्रुत्वा ततो राजञ् जनार्दनः  
०२,०३५।०२९द्@०२१_१४७९ आहूय बलदेवं वै प्रद्युम्नं च महाद्युतिम्  
०२,०३५।०२९द्@०२१_१४८० आरुरोह गरुत्मन्तं ताभ्यां सह जनार्दनः  
०२,०३५।०२९द्@०२१_१४८१ ततः सुपर्णम् आरुह्य त्रयस् ते पुरुषर्षभाः  
०२,०३५।०२९द्@०२१_१४८२ जग्मुः क्रुद्धा महावीर्या बाणस्य नगरं प्रति  
०२,०३५।०२९द्@०२१_१४८३ अथासाद्य महाराज तत् पुरं ददृशुश् च ते  
०२,०३५।०२९द्@०२१_१४८४ ताम्रप्राकारसंवीतां रूप्यद्वारैश् च शोभिताम्  
०२,०३५।०२९द्@०२१_१४८५ हेमप्रासादसम्बाधां मुक्तामणिविचित्रिताम्  
०२,०३५।०२९द्@०२१_१४८६ उद्यानवनसम्पन्नां नृत्तगीतैश् च शोभिताम्  
०२,०३५।०२९द्@०२१_१४८७ तोरणैः पक्षिभिः कीर्णां पुष्करिण्यैश् च शोभिताम्  
०२,०३५।०२९द्@०२१_१४८८ तां पुरीं स्वर्गसङ्काशां हृष्टपुष्टजनाकुलाम्  
०२,०३५।०२९द्@०२१_१४८९ दृष्ट्वा मुदा युतां हैमां विस्मयं परमं ययुः  
०२,०३५।०२९द्@०२१_१४९० तस्य बाणपुरस्यासन् द्वारस्था देवताः सदा  
०२,०३५।०२९द्@०२१_१४९१ महेश्वरो गुहश् चैव भद्रकाली च पावकः  
०२,०३५।०२९द्@०२१_१४९२ एता वै देवता राजन् ररक्षुस् तां पुरीं सदा  
०२,०३५।०२९द्@०२१_१४९३ अथ कृष्णो बलाज् जित्वा द्वारपालान् युधिष्ठिर  
०२,०३५।०२९द्@०२१_१४९४ सुसङ्क्रुद्धो महातेजाः शङ्खचक्रगदाधरः  
०२,०३५।०२९द्@०२१_१४९५ आससादोत्तरद्वारं शङ्करेणाभिपालितम्  
०२,०३५।०२९द्@०२१_१४९६ तत्र तस्थौ महातेजाः शूलपाणिर् महेश्वरः  
०२,०३५।०२९द्@०२१_१४९७ पिनाकं सशरं गृह्य बाणस्य हितकाम्यया  
०२,०३५।०२९द्@०२१_१४९८ ज्ञात्वा तम् आगतं कृष्णं व्यादितास्यम् इवान्तकम्  
०२,०३५।०२९द्@०२१_१४९९ ततस् तौ चक्रतुर् युद्धं वासुदेवमहेश्वरौ  
०२,०३५।०२९द्@०२१_१५०० तद् युद्धम् अभवद् घोरम् अचिन्त्यं रोमहर्षणम्  
०२,०३५।०२९द्@०२१_१५०१ अन्योन्यं तौ ततक्षेताम् अन्योन्यजयकाङ्क्षिणौ  
०२,०३५।०२९द्@०२१_१५०२ दिव्यास्त्राणि च तौ देवौ क्रुद्धौ मुमुचतुश् च तौ  
०२,०३५।०२९द्@०२१_१५०३ ततः कृष्णो रणं कृत्वा मुहूर्तं शूलपाणिना  
०२,०३५।०२९द्@०२१_१५०४ विजित्य तं महादेवं ततो युद्धे जनार्दनः  
०२,०३५।०२९द्@०२१_१५०५ अन्यांश् च जित्वा द्वारस्थान् प्रविवेश पुरोत्तमम्  
०२,०३५।०२९द्@०२१_१५०६ प्रविश्य बाणम् आसाद्य स तत्राथ जनार्दनः  
०२,०३५।०२९द्@०२१_१५०७ चक्रे युद्धं महत् क्रुद्धस् तेन बाणेन पाण्डव  
०२,०३५।०२९द्@०२१_१५०८ बाणो ऽपि सर्वशस्त्राणि शितानि भरतर्षभ  
०२,०३५।०२९द्@०२१_१५०९ सुसङ्क्रुद्धस् तदा युद्धे पातयाम् आस केशवे  
०२,०३५।०२९द्@०२१_१५१० पुनर् उद्यम्य शस्त्राणां सहस्रं सर्वबाहुभिः  
०२,०३५।०२९द्@०२१_१५११ मुमोच बाणः सङ्क्रुद्धः कृष्णं प्रति रणाजिरे  
०२,०३५।०२९द्@०२१_१५१२ ततः कृष्णस् तदा छित्वा सर्वशस्त्राणि भारत  
०२,०३५।०२९द्@०२१_१५१३ कृत्वा मुहूर्तं बाणेन युद्धं राजन्न् अधोक्षजः  
०२,०३५।०२९द्@०२१_१५१४ चक्रम् उद्यम्य राजन् वै दिव्यं शस्त्रोत्तमं ततः  
०२,०३५।०२९द्@०२१_१५१५ सहस्रबाहूंश् चिच्छेद बाणस्यामिततेजसः  
०२,०३५।०२९द्@०२१_१५१६ ततो बाणो महाराज कृष्णेन भृशपीडितः  
०२,०३५।०२९द्@०२१_१५१७ छिन्नबाहुः पपाताशु विशाख इव पादपः  
०२,०३५।०२९द्@०२१_१५१८ स पातयित्वा बालेयं बाणं कृष्णस् त्वरान्वितः  
०२,०३५।०२९द्@०२१_१५१९ प्राद्युम्निं मोक्षयाम् आस क्षिप्तं राजगृहे तदा  
०२,०३५।०२९द्@०२१_१५२० मोक्षयित्वाथ गोविन्दः प्राद्युम्निं सह भार्यया  
०२,०३५।०२९द्@०२१_१५२१ बाणस्य सर्वरत्नानि असङ्ख्यानि जहार सः  
०२,०३५।०२९द्@०२१_१५२२ गोधनान्य् अथ सर्वस्वं स बाणस्यालये बलात्  
०२,०३५।०२९द्@०२१_१५२३ जहार च हृषीकेशो यदूनां कीर्तिवर्धनः  
०२,०३५।०२९द्@०२१_१५२४ ततः स सर्वरत्नानि चाहृत्य मधुसूदनः  
०२,०३५।०२९द्@०२१_१५२५ क्षिप्रम् आरोपयां चक्रे सर्वस्वं गरुडोपरि  
०२,०३५।०२९द्@०२१_१५२६ त्वरयाथ स कौन्तेय बलदेवं महाबलम्  
०२,०३५।०२९द्@०२१_१५२७ प्रद्युम्नं च महावीर्यम् अनिरुद्धं महाद्युतिम्  
०२,०३५।०२९द्@०२१_१५२८ उषां च सुन्दरीं राजन् भृत्यदासीगणैः सह  
०२,०३५।०२९द्@०२१_१५२९ सर्वान् एतान् समारोप्य रत्नानि विविधानि च  
०२,०३५।०२९द्@०२१_१५३० मुदा युक्तो महातेजाः पीताम्बरधरो बली  
०२,०३५।०२९द्@०२१_१५३१ दिव्याभरणचित्राङ्गः शङ्खचक्रगदासिधृक्  
०२,०३५।०२९द्@०२१_१५३२ आरुरोह गरुत्मन्तम् उदयं भास्करो यथा  
०२,०३५।०२९द्@०२१_१५३३ अथारुह्य सुपर्णं स प्रययौ द्वारकां प्रति  
०२,०३५।०२९द्@०२१_१५३४ प्रविश्य स्वपुरं कृष्णो यादवैः सहितस् तदा  
०२,०३५।०२९द्@०२१_१५३५ भीष्मः  
०२,०३५।०२९द्@०२१_१५३५ प्रमुमोद तदा राजन् स्वर्गस्थो वासवो यथा  
०२,०३५।०२९द्@०२१_१५३६ सूदिता मौरवाः पाशा निशुम्भनरकौ हतौ  
०२,०३५।०२९द्@०२१_१५३७ कृतक्षेमः पुनः पन्थाः पुरं प्राग्ज्योतिषं प्रति  
०२,०३५।०२९द्@०२१_१५३८ शौरिणा पृथिवीपालास् त्रासिता भरतर्षभ  
०२,०३५।०२९द्@०२१_१५३९ धनुषश् च प्रणादेन पाञ्चजन्यस्वनेन च  
०२,०३५।०२९द्@०२१_१५४० मेघप्रख्यैर् अनीकैश् च दाक्षिणात्याभिसंवृतम्  
०२,०३५।०२९द्@०२१_१५४१ रुक्मिणं त्रासयाम् आस केशवो भरतर्षभ  
०२,०३५।०२९द्@०२१_१५४२ ततः पर्जन्यघोषेण रथेनादित्यवर्चसा  
०२,०३५।०२९द्@०२१_१५४३ उवाह महिषीं भोज्याम् एष चक्रगदाधरः  
०२,०३५।०२९द्@०२१_१५४४ जारूथ्याम् आहृतिः क्राथः शिशुपालश् च निर्जितः  
०२,०३५।०२९द्@०२१_१५४५ वक्रश् च सह शैब्येन शतधन्वा च क्षत्रियः  
०२,०३५।०२९द्@०२१_१५४६ इन्द्रद्युम्नो हतः कोपाद् यवनश् च कशेरुमान्  
०२,०३५।०२९द्@०२१_१५४७ हतः सौभपतिः साल्वः सहैव क्रथधन्वना  
०२,०३५।०२९द्@०२१_१५४८ पर्वतानां सहस्रं च चक्रेण पुरुषोत्तमः  
०२,०३५।०२९द्@०२१_१५४९ विभिद्य पुण्डरीकाक्षो द्युमत्सेनम् अयोधयत्  
०२,०३५।०२९द्@०२१_१५५० महेन्द्रशिखरे चैव निमेषान्तरचारिणौ  
०२,०३५।०२९द्@०२१_१५५१ जग्राह भरतश्रेष्ठ वरुणस्याभितश् चरौ  
०२,०३५।०२९द्@०२१_१५५२ इरावत्याम् उभौ चैताव् अग्निसूर्यसमौ बले  
०२,०३५।०२९द्@०२१_१५५३ गोपतिस् तालकेतुश् च निहतौ शार्ङ्गधन्वना  
०२,०३५।०२९द्@०२१_१५५४ अक्षप्रपतने चैव नेमिहंसपथेषु च  
०२,०३५।०२९द्@०२१_१५५५ उभौ ताव् अपि कृष्णेन सुराष्ट्रौ विनिपातितौ  
०२,०३५।०२९द्@०२१_१५५६ दग्धा वाराणसी तात केशवेन महात्मना  
०२,०३५।०२९द्@०२१_१५५७ सानुबन्धः सराष्ट्रश् च काशीनाम् ऋषभो हतः  
०२,०३५।०२९द्@०२१_१५५८ प्राग्ज्योतिषं पुरश्रेष्ठम् असुरैर् बहुभिर् वृतम्  
०२,०३५।०२९द्@०२१_१५५९ प्राप्य लोहितकूटानि कृष्णेन वरुणो जितः  
०२,०३५।०२९द्@०२१_१५६० अजेयो दुष्प्रधर्षश् च लोकपालो महाद्युतिः  
०२,०३५।०२९द्@०२१_१५६१ इन्द्रद्वीपो महेन्द्रेण गुप्तो मघवता स्वयम्  
०२,०३५।०२९द्@०२१_१५६२ पारिजातो हृतः पार्थ केशवेन बलीयसा  
०२,०३५।०२९द्@०२१_१५६३ पाण्ड्यं पौण्ड्रं च मात्स्यं च कलिङ्गं च जनार्दनः  
०२,०३५।०२९द्@०२१_१५६४ जघान सहितान् सर्वान् अङ्गराजं च माधवः  
०२,०३५।०२९द्@०२१_१५६५ एष चैकशतं हत्वा रथेन क्षत्रपुङ्गवान्  
०२,०३५।०२९द्@०२१_१५६६ गान्धारीम् अवहत् कृष्णो महिषीं यादवर्षभः  
०२,०३५।०२९द्@०२१_१५६७ अथ गाण्डीवधन्वानं क्रीडार्थं मधुसूदनः  
०२,०३५।०२९द्@०२१_१५६८ जिगाय भरतश्रेष्ठ कुन्त्याश् च प्रमुखे विभुः  
०२,०३५।०२९द्@०२१_१५६९ द्रोणं द्रौणिं कृपं कर्णं भीमसेनं सुयोधनम्  
०२,०३५।०२९द्@०२१_१५७० वक्रानुयाने सहिताञ् जिगाय भरतर्षभ  
०२,०३५।०२९द्@०२१_१५७१ बभ्रोश् च प्रियम् अन्विच्छन्न् एष चक्रगदाधरः  
०२,०३५।०२९द्@०२१_१५७२ वेणुदारिवृतां भार्याम् उन्ममाथ युधिष्ठिर  
०२,०३५।०२९द्@०२१_१५७३ पर्याप्तां पृथिवीं सर्वां साश्वां सरथकुञ्जराम्  
०२,०३५।०२९द्@०२१_१५७४ वेणुदारिवशे युक्तां जिगाय मधुसूदनः  
०२,०३५।०२९द्@०२१_१५७५ अवाप्य तपसा वीर्यं बलम् ओजश् च भारत  
०२,०३५।०२९द्@०२१_१५७६ त्रासिताः सगणाः सर्वे बाणेन विबुधाधिपाः  
०२,०३५।०२९द्@०२१_१५७७ वज्राशनिगदापाशैस् त्रासयद्भिर् अनेकशः  
०२,०३५।०२९द्@०२१_१५७८ तस्य नासीद् रणे मृत्युर् देवैर् अपि सवासवैः  
०२,०३५।०२९द्@०२१_१५७९ सो ऽभिभूतश् च कृष्णेन निहतश् च महात्मना  
०२,०३५।०२९द्@०२१_१५८० छित्त्वा बाहुसहस्रं तद् गोविन्देन महात्मना  
०२,०३५।०२९द्@०२१_१५८१ एष पीठं महाबाहुः कंसं च मधुसूदनः  
०२,०३५।०२९द्@०२१_१५८२ पैठकं चातिलोमानं निजघान जनार्दनः  
०२,०३५।०२९द्@०२१_१५८३ जम्भम् ऐरावतं चैव विरूपं च महायशाः  
०२,०३५।०२९द्@०२१_१५८४ जघान भरतश्रेष्ठ शम्बरं चारिमर्दनम्  
०२,०३५।०२९द्@०२१_१५८५ एष भोगवतीं गत्वा वासुकिं भरतर्षभ  
०२,०३५।०२९द्@०२१_१५८६ निर्जित्य पुण्डरीकाक्षो रौहिणेयम् अमोचयत्  
०२,०३५।०२९द्@०२१_१५८७ एवं बहूनि कर्माणि शिशुर् एव जनार्दनः  
०२,०३५।०२९द्@०२१_१५८८ कृतवान् पुण्डरीकाक्षः सङ्कर्षणसहायवान्  
०२,०३५।०२९द्@०२१_१५८९ एवम् एषो ऽसुराणां च सुराणां चापि सर्वशः  
०२,०३५।०२९द्@०२१_१५९० भयाभयकरः कृष्णः सर्वलोकेश्वरः प्रभुः  
०२,०३५।०२९द्@०२१_१५९१ एवम् एष महाबाहुः शास्ता सर्वदुरात्मनाम्  
०२,०३५।०२९द्@०२१_१५९२ कृत्वा देवार्थम् अमितं स्वस्थानं प्रतिपत्स्यते  
०२,०३५।०२९द्@०२१_१५९३ एष भोगवतीं रम्याम् ऋषीकान्तां महायशाः  
०२,०३५।०२९द्@०२१_१५९४ द्वारकाम् आत्मसात् कृत्वा सागरं गमयिष्यति  
०२,०३५।०२९द्@०२१_१५९५ बहुपुण्यवतीं रम्यां चैत्ययूपवतीं शुभाम्  
०२,०३५।०२९द्@०२१_१५९६ द्वारकां वरुणावासं प्रवेक्ष्यति सकाननाम्  
०२,०३५।०२९द्@०२१_१५९७ तां सूर्यसदनप्रख्यां मनोज्ञां शार्ङ्गधन्वनः  
०२,०३५।०२९द्@०२१_१५९८ विसृष्टां वासुदेवेन सागरः प्लावयिष्यति  
०२,०३५।०२९द्@०२१_१५९९ सुरासुरमनुष्येषु नासीन् न भविता क्व चित्  
०२,०३५।०२९द्@०२१_१६०० यस् ताम् अध्यवसद् राजा अन्यत्र मधुसूदनात्  
०२,०३५।०२९द्@०२१_१६०१ भ्राजमानास् तु शिशवो वृष्ण्यन्धकमहारथाः  
०२,०३५।०२९द्@०२१_१६०२ तज् जुष्टं प्रतिपत्स्यन्ते नाकपृष्ठं गतासवः  
०२,०३५।०२९द्@०२१_१६०३ एवम् एष दशार्हाणां विधाय विधिना विधिम्  
०२,०३५।०२९द्@०२१_१६०४ विष्णुर् नारायणः सोमः सूर्यश् च भविता स्वयम्  
०२,०३५।०२९द्@०२१_१६०५ अप्रमेयो ऽनियोज्यश् च यत्रकामगमो वशी  
०२,०३५।०२९द्@०२१_१६०६ मोदते भगवान् भूतैर् बालः क्रीडनकैर् इव  
०२,०३५।०२९द्@०२१_१६०७ नैष गर्भत्वम् आपेदे न योन्याम् आवसत् प्रभुः  
०२,०३५।०२९द्@०२१_१६०८ आत्मनस् तेजसा कृष्णः सर्वेषां कुरुते गतिम्  
०२,०३५।०२९द्@०२१_१६०९ यथा बुद्बुद उत्थाय तत्रैव तु निलीयते  
०२,०३५।०२९द्@०२१_१६१० चराचराणि भूतानि तथा नारायणे सदा  
०२,०३५।०२९द्@०२१_१६११ न प्रमातुं महाबाहुः शक्यो भारत केशवः  
०२,०३५।०२९द्@०२१_१६१२ परं ह्य् अपरम् एतद् विश्वरूपान् न विद्यते  
०२,०३६।००१ वैशम्पायन उवाच  
०२,०३६।००१अ एवम् उक्त्वा ततो भीष्मो विरराम महायशाः  
०२,०३६।००१च् व्याजहारोत्तरं तत्र सहदेवो ऽर्थवद् वचः  
०२,०३६।००२अ केशवं केशिहन्तारम् अप्रमेयपराक्रमम्  
०२,०३६।००२ब्*०३६०_०१ सर्वलोकेश्वरं कृष्णं विज्ञाय पुरुषोत्तमम्  
०२,०३६।००२च् पूज्यमानं मया यो वः कृष्णं न सहते नृपाः  
०२,०३६।००२द्*०३६१_०१ क्षिप्रं युद्धाय निर्यातु शक्तश् चेद् अत्र मे युधि  
०२,०३६।००३अ सर्वेषां बलिनां मूर्ध्नि मयेदं निहितं पदम्  
०२,०३६।००३च् एवम् उक्ते मया सम्यग् उत्तरं प्रब्रवीतु सः  
०२,०३६।००३द्*०३६२_०१ स एव हि मया वध्यो भविष्यति न संशयः  
०२,०३६।००४अ मतिमन्तस् तु ये के चिद् आचार्यं पितरं गुरुम्  
०२,०३६।००४च् अर्च्यम् अर्चितम् अर्चार्हम् अनुजानन्तु ते नृपाः  
०२,०३६।००५अ ततो न व्याजहारैषां कश् चिद् बुद्धिमतां सताम्  
०२,०३६।००५च् मानिनां बलिनां राज्ञां मध्ये सन्दर्शिते पदे  
०२,०३६।००६अ ततो ऽपतत् पुष्पवृष्टिः सहदेवस्य मूर्धनि  
०२,०३६।००६च् अदृश्यरूपा वाचश् चाप्य् अब्रुवन् साधु साध्व् इति  
०२,०३६।००७अ आविध्यद् अजिनं कृष्णं भविष्यद्भूतजल्पकः  
०२,०३६।००७च् सर्वसंशयनिर्मोक्ता नारदः सर्वलोकवित्  
०२,०३६।००७द्*०३६३_०१ उवाचाखिलभूतानां मध्ये स्पष्टतरं वचः  
०२,०३६।००७द्*०३६३_०२ कृष्णं कमलपत्राक्षं नार्चयिष्यन्ति ये नराः  
०२,०३६।००७द्*०३६३_०३ वैशम्पायन उवाच  
०२,०३६।००७द्*०३६३_०३ जीवन्मृतास् तु ते ज्ञेया न सम्भाष्याः कदा चन  
०२,०३६।००८अ तत्राहूतागताः सर्वे सुनीथप्रमुखा गणाः  
०२,०३६।००८च् सम्प्रादृश्यन्त सङ्क्रुद्धा विवर्णवदनास् तथा  
०२,०३६।००९अ युधिष्ठिराभिषेकं च वासुदेवस्य चार्हणम्  
०२,०३६।००९ब्*०३६४_०१ न स्याद् यथा तथा कार्यम् एवं सर्वे तदाब्रुवन्  
०२,०३६।००९ब्*०३६४_०२ निष्कर्षान् निश्चयात् सर्वे राजानः क्रोधमूर्छिताः  
०२,०३६।००९च् अब्रुवंस् तत्र राजानो निर्वेदाद् आत्मनिश्चयात्  
०२,०३६।०१०अ सुहृद्भिर् वार्यमाणानां तेषां हि वपुर् आबभौ  
०२,०३६।०१०च् आमिषाद् अपकृष्टानां सिंहानाम् इव गर्जताम्  
०२,०३६।०११अ तं बलौघम् अपर्यन्तं राजसागरम् अक्षयम्  
०२,०३६।०११च् कुर्वाणं समयं कृष्णो युद्धाय बुबुधे तदा  
०२,०३६।०१२अ पूजयित्वा तु पूजार्हं ब्रह्मक्षत्रं विशेषतः  
०२,०३६।०१२च् सहदेवो नृणां देवः समापयत कर्म तत्  
०२,०३६।०१३अ तस्मिन्न् अभ्यर्चिते कृष्णे सुनीथः शत्रुकर्षणः  
०२,०३६।०१३च् अतिताम्रेक्षणः कोपाद् उवाच मनुजाधिपान्  
०२,०३६।०१४अ स्थितः सेनापतिर् वो ऽहं मन्यध्वं किं नु साम्प्रतम्  
०२,०३६।०१४च् युधि तिष्ठाम सन्नह्य समेतान् वृष्णिपाण्डवान्  
०२,०३६।०१५अ इति सर्वान् समुत्साह्य राज्ञस् तांश् चेदिपुङ्गवः  
०२,०३६।०१५च् यज्ञोपघाताय ततः सो ऽमन्त्रयत राजभिः  
०२,०३७।००१ वैशम्पायन उवाच  
०२,०३७।००१अ ततः सागरसङ्काशं दृष्ट्वा नृपतिसागरम्  
०२,०३७।००१ब्*०३६५_०१ संवर्तवाताभिहतं भीमं क्षुब्धम् इवार्णवम्  
०२,०३७।००१च् रोषात् प्रचलितं सर्वम् इदम् आह युधिष्ठिरः  
०२,०३७।००२अ भीष्मं मतिमतां श्रेष्ठं वृद्धं कुरुपितामहम्  
०२,०३७।००२च् बृहस्पतिं बृहत्तेजाः पुरुहूत इवारिहा  
०२,०३७।००३अ असौ रोषात् प्रचलितो महान् नृपतिसागरः  
०२,०३७।००३च् अत्र यत् प्रतिपत्तव्यं तन् मे ब्रूहि पितामह  
०२,०३७।००४अ यज्ञस्य च न विघ्नः स्यात् प्रजानां च शिवं भवेत्  
०२,०३७।००४च् यथा सर्वत्र तत् सर्वं ब्रूहि मे ऽद्य पितामह  
०२,०३७।००५अ इत्य् उक्तवति धर्मज्ञे धर्मराजे युधिष्ठिरे  
०२,०३७।००५च् उवाचेदं वचो भीष्मस् ततः कुरुपितामहः  
०२,०३७।००६अ मा भैस् त्वं कुरुशार्दूल श्वा सिंहं हन्तुम् अर्हति  
०२,०३७।००६च् शिवः पन्थाः सुनीतो ऽत्र मया पूर्वतरं वृतः  
०२,०३७।००७अ प्रसुप्ते हि यथा सिंहे श्वानस् तत्र समागताः  
०२,०३७।००७च् भषेयुः सहिताः सर्वे तथेमे वसुधाधिपाः  
०२,०३७।००८अ वृष्णिसिंहस्य सुप्तस्य तथेमे प्रमुखे स्थिताः  
०२,०३७।००८च् भषन्ते तात सङ्क्रुद्धाः श्वानः सिंहस्य सन्निधौ  
०२,०३७।००९अ न हि सम्बुध्यते तावत् सुप्तः सिम्ह इवाच्युतः  
०२,०३७।००९ब्*०३६६_०१ तद् इदं ज्ञातपूर्वं हि तव संस्तोतुम् इच्छतः  
०२,०३७।००९च् तेन सिंहीकरोत्य् एतान् नृसिंहश् चेदिपुङ्गवः  
०२,०३७।०१०अ पार्थिवान् पार्थिवश्रेष्ठ शिशुपालो ऽल्पचेतनः  
०२,०३७।०१०च् सर्वान् सर्वात्मना तात नेतुकामो यमक्षयम्  
०२,०३७।०११अ नूनम् एतत् समादातुं पुनर् इच्छत्य् अधोक्षजः  
०२,०३७।०११च् यद् अस्य शिशुपालस्थं तेजस् तिष्ठति भारत  
०२,०३७।०१२अ विप्लुता चास्य भद्रं ते बुद्धिर् बुद्धिमतां वर  
०२,०३७।०१२च् चेदिराजस्य कौन्तेय सर्वेषां च महीक्षिताम्  
०२,०३७।०१३अ आदातुं हि नरव्याघ्रो यं यम् इच्छत्य् अयं यदा  
०२,०३७।०१३च् तस्य विप्लवते बुद्धिर् एवं चेदिपतेर् यथा  
०२,०३७।०१४अ चतुर्विधानां भूतानां त्रिषु लोकेषु माधवः  
०२,०३७।०१४च् प्रभवश् चैव सर्वेषां निधनं च युधिष्ठिर  
०२,०३७।०१५अ इति तस्य वचः श्रुत्वा ततश् चेदिपतिर् नृपः  
०२,०३७।०१५च् भीष्मं रूक्षाक्षरा वाचः श्रावयाम् आस भारत  
०२,०३८।००१ शिशुपाल उवाच  
०२,०३८।००१अ विभीषिकाभिर् बह्वीभिर् भीषयन् सर्वपार्थिवान्  
०२,०३८।००१च् न व्यपत्रपसे कस्माद् वृद्धः सन् कुलपांसनः  
०२,०३८।००२अ युक्तम् एतत् तृतीयायां प्रकृतौ वर्तता त्वया  
०२,०३८।००२च् वक्तुं धर्माद् अपेतार्थं त्वं हि सर्वकुरूत्तमः  
०२,०३८।००३अ नावि नौर् इव सम्बद्धा यथान्धो वान्धम् अन्वियात्  
०२,०३८।००३च् तथाभूता हि कौरव्या भीष्म येषां त्वम् अग्रणीः  
०२,०३८।००४अ पूतनाघातपूर्वाणि कर्माण्य् अस्य विशेषतः  
०२,०३८।००४च् त्वया कीर्तयतास्माकं भूयः प्रच्यावितं मनः  
०२,०३८।००५अ अवलिप्तस्य मूर्खस्य केशवं स्तोतुम् इच्छतः  
०२,०३८।००५च् कथं भीष्म न ते जिह्वा शतधेयं विदीर्यते  
०२,०३८।००६अ यत्र कुत्सा प्रयोक्तव्या भीष्म बालतरैर् नरैः  
०२,०३८।००६च् तम् इमं ज्ञानवृद्धः सन् गोपं संस्तोतुम् इच्छसि  
०२,०३८।००७अ यद्य् अनेन हता बाल्ये शकुनिश् चित्रम् अत्र किम्  
०२,०३८।००७च् तौ वाश्ववृषभौ भीष्म यौ न युद्धविशारदौ  
०२,०३८।००८अ चेतनारहितं काष्ठं यद्य् अनेन निपातितम्  
०२,०३८।००८च् पादेन शकटं भीष्म तत्र किं कृतम् अद्भुतम्  
०२,०३८।००८द्*०३६७_०१ अर्कप्रमाणौ तौ वृक्षौ यद्य् अनेन निपातितौ  
०२,०३८।००८द्*०३६७_०२ नागश् च पातितो येन तत्र किं विस्मयं कृतम्  
०२,०३८।००९अ वल्मीकमात्रः सप्ताहं यद्य् अनेन धृतो ऽचलः  
०२,०३८।००९च् तदा गोवर्धनो भीष्म न तच् चित्रं मतं मम  
०२,०३८।०१०अ भुक्तम् एतेन बह्व् अन्नं क्रीडता नगमूर्धनि  
०२,०३८।०१०च् इति ते भीष्म शृण्वानाः परं विस्मयम् आगताः  
०२,०३८।०१०द्*०३६८_०१ मतिमन्तो न शंसन्ति सज्जना धर्मिणः सदा  
०२,०३८।०११अ यस्य चानेन धर्मज्ञ भुक्तम् अन्नं बलीयसः  
०२,०३८।०११च् स चानेन हतः कम्स इत्य् एतन् न महाद्भुतम्  
०२,०३८।०११द्*०३६९_०१ कागहा बगहा वत्ससर्पहा खरहा तथा  
०२,०३८।०११द्*०३६९_०२ अग्निपो मायिक इव कथं नार्हो ऽग्रपूजने  
०२,०३८।०१२अ न ते श्रुतम् इदं भीष्म नूनं कथयतां सताम्  
०२,०३८।०१२च् यद् वक्ष्ये त्वाम् अधर्मज्ञ वाक्यं कुरुकुलाधम  
०२,०३८।०१३अ स्त्रीषु गोषु न शस्त्राणि पातयेद् ब्राह्मणेषु च  
०२,०३८।०१३च् यस्य चान्नानि भुञ्जीत यश् च स्याच् छरणागतः  
०२,०३८।०१४अ इति सन्तो ऽनुशासन्ति सज्जना धर्मिणः सदा  
०२,०३८।०१४च् भीष्म लोके हि तत् सर्वं वितथं त्वयि दृश्यते  
०२,०३८।०१५अ ज्ञानवृद्धं च वृद्धं च भूयांसं केशवं मम  
०२,०३८।०१५च् अजानत इवाख्यासि संस्तुवन् कुरुसत्तम  
०२,०३८।०१५ए गोघ्नः स्त्रीघ्नश् च सन् भीष्म कथं संस्तवम् अर्हति  
०२,०३८।०१५ए*०३७०_०१ **** **** त्वद्वाक्याद् यदि पूज्यते  
०२,०३८।०१५ए*०३७०_०२ एवम्भूतश् च यो भीष्म  
०२,०३८।०१६अ असौ मतिमतां श्रेष्ठो य एष जगतः प्रभुः  
०२,०३८।०१६च् सम्भावयति यद्य् एवं त्वद्वाक्याच् च जनार्दनः  
०२,०३८।०१६ए एवम् एतत् सर्वम् इति सर्वं तद् वितथं ध्रुवम्  
०२,०३८।०१७अ न गाथा गाथिनं शास्ति बहु चेद् अपि गायति  
०२,०३८।०१७च् प्रकृतिं यान्ति भूतानि भूलिङ्गशकुनिर् यथा  
०२,०३८।०१८अ नूनं प्रकृतिर् एषा ते जघन्या नात्र संशयः  
०२,०३८।०१८ब्*०३७१_०१ नदीसुतत्वात् ते चित्तं चञ्चलं न स्थिरं स्मृतम्  
०२,०३८।०१८च् अतः पापीयसी चैषां पाण्डवानाम् अपीष्यते  
०२,०३८।०१९अ येषाम् अर्च्यतमः कृष्णस् त्वं च येषां प्रदर्शकः  
०२,०३८।०१९च् धर्मवाक् त्वम् अधर्मज्ञः सतां मार्गाद् अवप्लुतः  
०२,०३८।०२०अ को हि धर्मिणम् आत्मानं जानञ् ज्ञानवतां वरः  
०२,०३८।०२०च् कुर्याद् यथा त्वया भीष्म कृतं धर्मम् अवेक्षता  
०२,०३८।०२०द्*०३७२_०१ चेत् त्वं धर्मं विजानासि यदि प्राज्ञा मतिस् तव  
०२,०३८।०२१अ अन्यकामा हि धर्मज्ञ कन्यका प्राज्ञमानिना  
०२,०३८।०२१ब्*०३७३_०१ गृहीता पाणिधर्मेण राज्ञा साल्वेन धीमता  
०२,०३८।०२१च् अम्बा नामेति भद्रं ते कथं सापहृता त्वया  
०२,०३८।०२२अ यां त्वयापहृतां भीष्म कन्यां नैषितवान् नृपः  
०२,०३८।०२२च् भ्राता विचित्रवीर्यस् ते सतां वृत्तम् अनुष्ठितः  
०२,०३८।०२३अ दारयोर् यस्य चान्येन मिषतः प्राज्ञमानिनः  
०२,०३८।०२३च् तव जातान्य् अपत्यानि सज्जनाचरिते पथि  
०२,०३८।०२४अ न हि धर्मो ऽस्ति ते भीष्म ब्रह्मचर्यम् इदं वृथा  
०२,०३८।०२४च् यद् धारयसि मोहाद् वा क्लीबत्वाद् वा न संशयः  
०२,०३८।०२५अ न त्व् अहं तव धर्मज्ञ पश्याम्य् उपचयं क्व चित्  
०२,०३८।०२५च् न हि ते सेविता वृद्धा य एवं धर्मम् अब्रुवन्  
०२,०३८।०२६अ इष्टं दत्तम् अधीतं च यज्ञाश् च बहुदक्षिणाः  
०२,०३८।०२६च् सर्वम् एतद् अपत्यस्य कलां नार्हति षोडशीम्  
०२,०३८।०२७अ व्रतोपवासैर् बहुभिः कृतं भवति भीष्म यत्  
०२,०३८।०२७च् सर्वं तद् अनपत्यस्य मोघं भवति निश्चयात्  
०२,०३८।०२८अ सो ऽनपत्यश् च वृद्धश् च मिथ्याधर्मानुशासनात्  
०२,०३८।०२८च् हंसवत् त्वम् अपीदानीं ज्ञातिभ्यः प्राप्नुया वधम्  
०२,०३८।०२९अ एवं हि कथयन्त्य् अन्ये नरा ज्ञानविदः पुरा  
०२,०३८।०२९च् भीष्म यत् तद् अहं सम्यग् वक्ष्यामि तव शृण्वतः  
०२,०३८।०३०अ वृद्धः किल समुद्रान्ते कश् चिद् धंसो ऽभवत् पुरा  
०२,०३८।०३०च् धर्मवाग् अन्यथावृत्तः पक्षिणः सो ऽनुशास्ति ह  
०२,०३८।०३१अ धर्मं चरत माधर्मम् इति तस्य वचः किल  
०२,०३८।०३१ब्*०३७४_०१ घोरां मायां प्रविष्टाः स्थ तस्माज् जाग्रत जाग्रत  
०२,०३८।०३१ब्*०३७४_०२ अहिंसा परमो धर्म इति तस्य वचः किल  
०२,०३८।०३१च् पक्षिणः शुश्रुवुर् भीष्म सततं धर्मवादिनः  
०२,०३८।०३१द्@०२२_०००१ हंसस्य तद् वचः श्रुत्वा मुदिताः सर्वपक्षिणः  
०२,०३८।०३१द्@०२२_०००२ पक्षिणः  
०२,०३८।०३१द्@०२२_०००२ ऊचुश् चैनं खगा हंसं परिवार्य च सर्वशः  
०२,०३८।०३१द्@०२२_०००३ कथयस्व भवान् धर्मं पक्षिणां तत् समासतः  
०२,०३८।०३१द्@०२२_०००४ को हि नाम द्विजश्रेष्ठ ब्रूहि नो धर्मम् उत्तमम्  
०२,०३८।०३१द्@०२२_०००४ हंसः  
०२,०३८।०३१द्@०२२_०००५ प्रजास्व् अहिंसा धर्मो वै हिंसाधर्मः खगव्रजाः  
०२,०३८।०३१द्@०२२_०००६ एतद् एवानुबोद्धव्यं धर्माधर्मः समासतः  
०२,०३८।०३१द्@०२२_०००७ वृद्धहंसवचः श्रुत्वा पक्षिणस् ते सुसंहिताः  
०२,०३८।०३१द्@०२२_०००८ पक्षिणः  
०२,०३८।०३१द्@०२२_०००८ ऊचुश् च धर्मलुब्धास् ते स्मयमाना इवाण्डजाः  
०२,०३८।०३१द्@०२२_०००९ धर्मं यः कुरुते नित्यं लोके धीरतरो ऽण्डजः  
०२,०३८।०३१द्@०२२_००१० हंसः  
०२,०३८।०३१द्@०२२_००१० स यत्र गच्छेद् धर्मात्मा तन् नो ब्रूहीह तत्त्वतः  
०२,०३८।०३१द्@०२२_००११ धर्मं यः कुरुते नित्यं लोके सद्वृत्तिम् आस्थितः  
०२,०३८।०३१द्@०२२_००१२ पक्षिणः  
०२,०३८।०३१द्@०२२_००१२ स गच्छेत् सर्वलोकान् वै तथा वै नियतं खगाः  
०२,०३८।०३१द्@०२२_००१३ ज्ञात्वा हि धर्माधर्मं च नित्यं लोके द्विजोत्तम  
०२,०३८।०३१द्@०२२_००१४ हंसः  
०२,०३८।०३१द्@०२२_००१४ दुर्लभं स्वर्गलोकं तु तं कस्मात् त्वं न गच्छसि  
०२,०३८।०३१द्@०२२_००१५ बाला यूयं न जानीध्वं धर्मसूक्ष्मं विहङ्गमाः  
०२,०३८।०३१द्@०२२_००१६ धर्मं यः कुरुते लोके सततं शुभबुद्धिना  
०२,०३८।०३१द्@०२२_००१७ स चायुषो ऽन्ते स्वं देहं त्यक्त्वा स्वर्गं तु गच्छति  
०२,०३८।०३१द्@०२२_००१८ स चाहम् अपि च त्यक्त्वा काले देहम् इमं द्विजाः  
०२,०३८।०३१द्@०२२_००१९ शिशुपालः  
०२,०३८।०३१द्@०२२_००१९ स्वर्गलोकं गमिष्यामि इयं धर्मस्य वै गतिः  
०२,०३८।०३१द्@०२२_००२० एवं धर्मकथां चक्रे स हंसः पक्षिणां भृशम्  
०२,०३८।०३१द्@०२२_००२१ पक्षिणः शुश्रुवुर् भीष्म सततं धर्मम् एव ते  
०२,०३८।०३२अ अथास्य भक्ष्यम् आजह्रुः समुद्रजलचारिणः  
०२,०३८।०३२च् अण्डजा भीष्म तस्यान्ये धर्मार्थम् इति शुश्रुम  
०२,०३८।०३३अ तस्य चैव समभ्याशे निक्षिप्याण्डानि सर्वशः  
०२,०३८।०३३च् समुद्राम्भस्य् अमोदन्त चरन्तो भीष्म पक्षिणः  
०२,०३८।०३४अ तेषाम् अण्डानि सर्वेषां भक्षयाम् आस पापकृत्  
०२,०३८।०३४च् स हंसः सम्प्रमत्तानाम् अप्रमत्तः स्वकर्मणि  
०२,०३८।०३५अ ततः प्रक्षीयमाणेषु तेष्व् अण्डेष्व् अण्डजो ऽपरः  
०२,०३८।०३५च् अशङ्कत महाप्राज्ञस् तं कदा चिद् ददर्श ह  
०२,०३८।०३५च्*०३७५_०१ **** **** कर्मास्येदं भवेद् इति  
०२,०३८।०३५च्*०३७५_०२ ततो गतेषु हंसेषु सर्वेषु चरितुं तदा  
०२,०३८।०३५च्*०३७५_०३ स्थित आत्मानम् आवृत्य  
०२,०३८।०३५द्*०३७६_०१ ततो गतेषु हंसेषु सर्वेषु चरितं तदा  
०२,०३८।०३५द्*०३७६_०२ स्थित आत्मानम् आवृत्य तं कदा चिद् ददर्श ह  
०२,०३८।०३६अ ततः स कथयाम् आस दृष्ट्वा हंसस्य किल्बिषम्  
०२,०३८।०३६च् तेषां परमदुःखार्तः स पक्षी सर्वपक्षिणाम्  
०२,०३८।०३७अ ततः प्रत्यक्षतो दृष्ट्वा पक्षिणस् ते समागताः  
०२,०३८।०३७च् निजघ्नुस् तं तदा हंसं मिथ्यावृत्तं कुरूद्वह  
०२,०३८।०३७द्*०३७७_०१ हंसवत् त्वम् अपीदानीं ज्ञातिभ्यो वधम् आप्नुयाः  
०२,०३८।०३७द्*०३७८_०१ वृद्धहंसो हतस् तत्र मिथ्यावृत्तो दुरात्मवान्  
०२,०३८।०३८अ ते त्वां हंससधर्माणम् अपीमे वसुधाधिपाः  
०२,०३८।०३८च् निहन्युर् भीष्म सङ्क्रुद्धाः पक्षिणस् तम् इवाण्डजम्  
०२,०३८।०३९अ गाथाम् अप्य् अत्र गायन्ति ये पुराणविदो जनाः  
०२,०३८।०३९च् भीष्म यां तां च ते सम्यक् कथयिष्यामि भारत  
०२,०३८।०४०अ अन्तरात्मनि विनिहिते; रौषि पत्ररथ वितथम्  
०२,०३८।०४०च् अण्डभक्षणम् अशुचि ते; कर्म वाचम् अतिशयते  
०२,०३९।००१ शिशुपाल उवाच  
०२,०३९।००१अ स मे बहुमतो राजा जरासन्धो महाबलः  
०२,०३९।००१च् यो ऽनेन युद्धं नेयेष दासो ऽयम् इति संयुगे  
०२,०३९।००२अ केशवेन कृतं यत् तु जरासन्धवधे तदा  
०२,०३९।००२च् भीमसेनार्जुनाभ्यां च कस् तत् साध्व् इति मन्यते  
०२,०३९।००३अ अद्वारेण प्रविष्टेन छद्मना ब्रह्मवादिना  
०२,०३९।००३च् दृष्टः प्रभावः कृष्णेन जरासन्धस्य धीमतः  
०२,०३९।००४अ येन धर्मात्मनात्मानं ब्रह्मण्यम् अभिजानता  
०२,०३९।००४च् नैषितं पाद्यम् अस्मै तद् दातुम् अग्रे दुरात्मने  
०२,०३९।००५अ भुज्यताम् इति तेनोक्ताः कृष्णभीमधनञ्जयाः  
०२,०३९।००५च् जरासन्धेन कौरव्य कृष्णेन विकृतं कृतम्  
०२,०३९।००६अ यद्य् अयं जगतः कर्ता यथैनं मूर्ख मन्यसे  
०२,०३९।००६च् कस्मान् न ब्राह्मणं सम्यग् आत्मानम् अवगच्छति  
०२,०३९।००७अ इदं त्व् आश्चर्यभूतं मे यद् इमे पाण्डवास् त्वया  
०२,०३९।००७च् अपकृष्टाः सतां मार्गान् मन्यन्ते तच् च साध्व् इति  
०२,०३९।००८अ अथ वा नैतद् आश्चर्यं येषां त्वम् असि भारत  
०२,०३९।००८च् स्त्रीसधर्मा च वृद्धश् च सर्वार्थानां प्रदर्शकः  
०२,०३९।००९ वैशम्पायन उवाच  
०२,०३९।००९अ तस्य तद् वचनं श्रुत्वा रूक्षं रूक्षाक्षरं बहु  
०२,०३९।००९च् चुकोप बलिनां श्रेष्ठो भीमसेनः प्रतापवान्  
०२,०३९।०१०अ तस्य पद्मप्रतीकाशे स्वभावायतविस्तृते  
०२,०३९।०१०च् भूयः क्रोधाभिताम्रान्ते रक्ते नेत्रे बभूवतुः  
०२,०३९।०११अ त्रिशिखां भ्रुकुटीं चास्य ददृशुः सर्वपार्थिवाः  
०२,०३९।०११च् ललाटस्थां त्रिकूटस्थां गङ्गां त्रिपथगाम् इव  
०२,०३९।०१२अ दन्तान् सन्दशतस् तस्य कोपाद् ददृशुर् आननम्  
०२,०३९।०१२च् युगान्ते सर्वभूतानि कालस्येव दिधक्षतः  
०२,०३९।०१३अ उत्पतन्तं तु वेगेन जग्राहैनं मनस्विनम्  
०२,०३९।०१३च् भीष्म एव महाबाहुर् महासेनम् इवेश्वरः  
०२,०३९।०१४अ तस्य भीमस्य भीष्मेण वार्यमाणस्य भारत  
०२,०३९।०१४च् गुरुणा विविधैर् वाक्यैः क्रोधः प्रशमम् आगतः  
०२,०३९।०१५अ नातिचक्राम भीष्मस्य स हि वाक्यम् अरिन्दमः  
०२,०३९।०१५च् समुद्धूतो घनापाये वेलाम् इव महोदधिः  
०२,०३९।०१६अ शिशुपालस् तु सङ्क्रुद्धे भीमसेने नराधिप  
०२,०३९।०१६च् नाकम्पत तदा वीरः पौरुषे स्वे व्यवस्थितः  
०२,०३९।०१७अ उत्पतन्तं तु वेगेन पुनः पुनर् अरिन्दमः  
०२,०३९।०१७च् न स तं चिन्तयाम् आस सिंहः क्षुद्रमृगं यथा  
०२,०३९।०१८अ प्रहसंश् चाब्रवीद् वाक्यं चेदिराजः प्रतापवान्  
०२,०३९।०१८च् भीमसेनम् अतिक्रुद्धं दृष्ट्वा भीमपराक्रमम्  
०२,०३९।०१९अ मुञ्चैनं भीष्म पश्यन्तु यावद् एनं नराधिपाः  
०२,०३९।०१९च् मत्प्रतापाग्निनिर्दग्धं पतङ्गम् इव वह्निना  
०२,०३९।०२०अ ततश् चेदिपतेर् वाक्यं तच् छ्रुत्वा कुरुसत्तमः  
०२,०३९।०२०च् भीमसेनम् उवाचेदं भीष्मो मतिमतां वरः  
०२,०३९।०२०द्*०३७९_०१ नैषा चेदिपतेर् बुद्धिर् यया त्व् आह्वयते ऽच्युतम्  
०२,०३९।०२०द्*०३७९_०२ भीमसेन महाबाहो कृष्णे ऽस्य वधनिश्चयः  
०२,०४०।००१ भीष्म उवाच  
०२,०४०।००१अ चेदिराजकुले जातस् त्र्यक्ष एष चतुर्भुजः  
०२,०४०।००१च् रासभारावसदृशं रुराव च ननाद च  
०२,०४०।००२अ तेनास्य मातापितरौ त्रेसतुस् तौ सबान्धवौ  
०२,०४०।००२च् वैकृतं तच् च तौ दृष्ट्वा त्यागाय कुरुतां मतिम्  
०२,०४०।००३अ ततः सभार्यं नृपतिं सामात्यं सपुरोहितम्  
०२,०४०।००३च् चिन्तासम्मूढहृदयं वाग् उवाचाशरीरिणी  
०२,०४०।००४अ एष ते नृपते पुत्रः श्रीमाञ् जातो महाबलः  
०२,०४०।००४च् तस्माद् अस्मान् न भेतव्यम् अव्यग्रः पाहि वै शिशुम्  
०२,०४०।००५अ न चैवैतस्य मृत्युस् त्वं न कालः प्रत्युपस्थितः  
०२,०४०।००५च् मृत्युर् हन्तास्य शस्त्रेण स चोत्पन्नो नराधिप  
०२,०४०।००६अ संश्रुत्योदाहृतं वाक्यं भूतम् अन्तर्हितं ततः  
०२,०४०।००६च् पुत्रस्नेहाभिसन्तप्ता जननी वाक्यम् अब्रवीत्  
०२,०४०।००७अ येनेदम् ईरितं वाक्यं ममैव तनयं प्रति  
०२,०४०।००७च् प्राञ्जलिस् तं नमस्यामि ब्रवीतु स पुनर् वचः  
०२,०४०।००७द्*०३८०_०१ याथातथ्येन भगवान् देवो वा यदि वेतरः  
०२,०४०।००७द्*०३८१_०१ महद् बलं महद् भूतम् इत्य् उक्त्वा पुनर् उत्तरम्  
०२,०४०।००८अ श्रोतुम् इच्छामि पुत्रस्य को ऽस्य मृत्युर् भविष्यति  
०२,०४०।००८च् अन्तर्हितं ततो भूतम् उवाचेदं पुनर् वचः  
०२,०४०।००९अ येनोत्सङ्गे गृहीतस्य भुजाव् अभ्यधिकाव् उभौ  
०२,०४०।००९च् पतिष्यतः क्षितितले पञ्चशीर्षाव् इवोरगौ  
०२,०४०।०१०अ तृतीयम् एतद् बालस्य ललाटस्थं च लोचनम्  
०२,०४०।०१०च् निमज्जिष्यति यं दृष्ट्वा सो ऽस्य मृत्युर् भविष्यति  
०२,०४०।०११अ त्र्यक्षं चतुर्भुजं श्रुत्वा तथा च समुदाहृतम्  
०२,०४०।०११च् धरण्यां पार्थिवाः सर्वे अभ्यगच्छन् दिदृक्षवः  
०२,०४०।०१२अ तान् पूजयित्वा सम्प्राप्तान् यथार्हं स महीपतिः  
०२,०४०।०१२च् एकैकस्य नृपस्याङ्के पुत्रम् आरोपयत् तदा  
०२,०४०।०१३अ एवं राजसहस्राणां पृथक्त्वेन यथाक्रमम्  
०२,०४०।०१३च् शिशुर् अङ्के समारूढो न तत् प्राप निदर्शनम्  
०२,०४०।०१३द्*०३८२_०१ एतद् एव तु संश्रुत्य द्वारवत्यां महाबलौ  
०२,०४०।०१४अ ततश् चेदिपुरं प्राप्तौ सङ्कर्षणजनार्दनौ  
०२,०४०।०१४च् यादवौ यादवीं द्रष्टुं स्वसारं तां पितुस् तदा  
०२,०४०।०१४द्*०३८३_०१ पितृस्वसारं तां दृष्ट्वा समाश्वास्य महाभुजौ  
०२,०४०।०१४द्*०३८४_०१ तौ दामघोषं राजानम् अभिवाद्य यथाक्रमम्  
०२,०४०।०१५अ अभिवाद्य यथान्यायं यथाज्येष्ठं नृपांश् च तान्  
०२,०४०।०१५च् कुशलानामयं पृष्ट्वा निषण्णौ रामकेशवौ  
०२,०४०।०१६अ अभ्यर्चितौ तदा वीरौ प्रीत्या चाभ्यधिकं ततः  
०२,०४०।०१६च् पुत्रं दामोदरोत्सङ्गे देवी सन्न्यदधात् स्वयम्  
०२,०४०।०१७अ न्यस्तमात्रस्य तस्याङ्के भुजाव् अभ्यधिकाव् उभौ  
०२,०४०।०१७च् पेततुस् तच् च नयनं निममज्ज ललाटजम्  
०२,०४०।०१८अ तद् दृष्ट्वा व्यथिता त्रस्ता वरं कृष्णम् अयाचत  
०२,०४०।०१८च् ददस्व मे वरं कृष्ण भयार्ताया महाभुज  
०२,०४०।०१९अ त्वं ह्य् आर्तानां समाश्वासो भीतानाम् अभयङ्करः  
०२,०४०।०१९ब्*०३८५_०१ एवम् उक्तस् ततः कृष्णः प्रोवाच यदुनन्दनः  
०२,०४०।०१९ब्*०३८६_०१ स तं द्व्यक्षं ततो दृष्ट्वा समाश्वास्य महाभुजः  
०२,०४०।०१९ब्*०३८७_०१ श्रुत्वा पितृष्वसुर् वाक्यं भक्तानाम् अभयप्रदः  
०२,०४०।०१९च् पितृष्वसारं मा भैषीर् इत्य् उवाच जनार्दनः  
०२,०४०।०२०अ ददानि कं वरं किं वा करवाणि पितृष्वसः  
०२,०४०।०२०च् शक्यं वा यदि वाशक्यं करिष्यामि वचस् तव  
०२,०४०।०२१अ एवम् उक्ता ततः कृष्णम् अब्रवीद् यदुनन्दनम्  
०२,०४०।०२१च् शिशुपालस्यापराधान् क्षमेथास् त्वं महाबल  
०२,०४०।०२१द्*०३८८_०१ मत्कृते यदुशार्दूल विद्ध्य् एनं मे वरं प्रभो  
०२,०४०।०२१द्*०३८९_०१ इत्य् उक्तः पुण्डरीकाक्षः प्रत्युवाच महाबलः  
०२,०४०।०२२ कृष्ण उवाच  
०२,०४०।०२२अ अपराधशतं क्षाम्यं मया ह्य् अस्य पितृष्वसः  
०२,०४०।०२२च् पुत्रस्य ते वधार्हाणां मा त्वं शोके मनः कृथाः  
०२,०४०।०२२द्*०३९०_०१ एवम् एतत् पुरावृत्तं शिशाव् अस्मिन् वृकोदर  
०२,०४०।०२२द्*०३९१_०१ स जानन्न् आत्मनो मृत्युं कृष्णं यदुसुखावहम्  
०२,०४०।०२३ भीष्म उवाच  
०२,०४०।०२३अ एवम् एष नृपः पापः शिशुपालः सुमन्दधीः  
०२,०४०।०२३च् त्वां समाह्वयते वीर गोविन्दवरदर्पितः  
०२,०४१।००१ भीष्म उवाच  
०२,०४१।००१अ नैषा चेदिपतेर् बुद्धिर् यया त्वाह्वयते ऽच्युतम्  
०२,०४१।००१च् नूनम् एष जगद्भर्तुः कृष्णस्यैव विनिश्चयः  
०२,०४१।००२अ को हि मां भीमसेनाद्य क्षिताव् अर्हति पार्थिवः  
०२,०४१।००२च् क्षेप्तुं दैवपरीतात्मा यथैष कुलपांसनः  
०२,०४१।००३अ एष ह्य् अस्य महाबाहो तेजोंशश् च हरेर् ध्रुवम्  
०२,०४१।००३च् तम् एव पुनर् आदातुम् इच्छत् पृथुयशा हरिः  
०२,०४१।००४अ येनैष कुरुशार्दूल शार्दूल इव चेदिराट्  
०२,०४१।००४च् गर्जत्य् अतीव दुर्बुद्धिः सर्वान् अस्मान् अचिन्तयन्  
०२,०४१।००५ वैशम्पायन उवाच  
०२,०४१।००५अ ततो न ममृषे चैद्यस् तद् भीष्मवचनं तदा  
०२,०४१।००५च् उवाच चैनं सङ्क्रुद्धः पुनर् भीष्मम् अथोत्तरम्  
०२,०४१।००६ शिशुपाल उवाच  
०२,०४१।००६अ द्विषतां नो ऽस्तु भीष्मैष प्रभावः केशवस्य यः  
०२,०४१।००६च् यस्य संस्तववक्ता त्वं बन्दिवत् सततोत्थितः  
०२,०४१।००७अ संस्तवाय मनो भीष्म परेषां रमते सदा  
०२,०४१।००७च् यदि संस्तौषि राज्ञस् त्वम् इमं हित्वा जनार्दनम्  
०२,०४१।००८अ दरदं स्तुहि बाह्लीकम् इमं पार्थिवसत्तमम्  
०२,०४१।००८च् जायमानेन येनेयम् अभवद् दारिता मही  
०२,०४१।००९अ वङ्गाङ्गविषयाध्यक्षं सहस्राक्षसमं बले  
०२,०४१।००९च् स्तुहि कर्णम् इमं भीष्म महाचापविकर्षणम्  
०२,०४१।००९द्*०३९२_०१ यस्येमे कुण्डले दिव्ये सहजे देवनिर्मिते  
०२,०४१।००९द्*०३९२_०२ कवचं च महाबाहो बालार्कसदृशप्रभम्  
०२,०४१।००९द्*०३९२_०३ वासवप्रतिमो येन जरासन्धो ऽतिदुर्जयः  
०२,०४१।००९द्*०३९२_०४ विजितो बाहुयुद्धेन देहभेदं च लम्भितः  
०२,०४१।००९द्*०३९३_०१ स्तुहि भीष्मबाहूरु वीरौ च भुवि [वि]श्रुतौ  
०२,०४१।०१०अ द्रोणं द्रौणिं च साधु त्वं पितापुत्रौ महारथौ  
०२,०४१।०१०च् स्तुहि स्तुत्याव् इमौ भीष्म सततं द्विजसत्तमौ  
०२,०४१।०११अ ययोर् अन्यतरो भीष्म सङ्क्रुद्धः सचराचराम्  
०२,०४१।०११च् इमां वसुमतीं कुर्याद् अशेषाम् इति मे मतिः  
०२,०४१।०१२अ द्रोणस्य हि समं युद्धे न पश्यामि नराधिपम्  
०२,०४१।०१२च् अश्वत्थाम्नस् तथा भीष्म न चैतौ स्तोतुम् इच्छसि  
०२,०४१।०१३अ शल्यादीन् अपि कस्मात् त्वं न स्तौषि वसुधाधिपान्  
०२,०४१।०१३च् स्तवाय यदि ते बुद्धिर् वर्तते भीष्म सर्वदा  
०२,०४१।०१४अ किं हि शक्यं मया कर्तुं यद् वृद्धानां त्वया नृप  
०२,०४१।०१४च् पुरा कथयतां नूनं न श्रुतं धर्मवादिनाम्  
०२,०४१।०१५अ आत्मनिन्दात्मपूजा च परनिन्दा परस्तवः  
०२,०४१।०१५च् अनाचरितम् आर्याणां वृत्तम् एतच् चतुर्विधम्  
०२,०४१।०१६अ यद् अस्तव्यम् इमं शश्वन् मोहात् संस्तौषि भक्तितः  
०२,०४१।०१६च् केशवं तच् च ते भीष्म न कश् चिद् अनुमन्यते  
०२,०४१।०१७अ कथं भोजस्य पुरुषे वर्गपाले दुरात्मनि  
०२,०४१।०१७च् समावेशयसे सर्वं जगत् केवलकाम्यया  
०२,०४१।०१८अ अथ वैषा न ते भक्तिः पकृतिं याति भारत  
०२,०४१।०१८च् मयैव कथितं पूर्वं भूलिङ्गशकुनिर् यथा  
०२,०४१।०१९अ भूलिङ्गशकुनिर् नाम पार्श्वे हिमवतः परे  
०२,०४१।०१९च् भीष्म तस्याः सदा वाचः श्रूयन्ते ऽर्थविगर्हिताः  
०२,०४१।०२०अ मा साहसम् इतीदं सा सततं वाशते किल  
०२,०४१।०२०च् साहसं चात्मनातीव चरन्ती नावबुध्यते  
०२,०४१।०२१अ सा हि मांसार्गलं भीष्म मुखात् सिंहस्य खादतः  
०२,०४१।०२१च् दन्तान्तरविलग्नं यत् तद् आदत्ते ऽल्पचेतना  
०२,०४१।०२२अ इच्छतः सा हि सिंहस्य भीष्म जीवत्य् असंशयम्  
०२,०४१।०२२च् तद्वत् त्वम् अप्य् अधर्मज्ञ सदा वाचः प्रभाषसे  
०२,०४१।०२३अ इच्छतां पार्थिवेन्द्राणां भीष्म जीवस्य् असंशयम्  
०२,०४१।०२३च् लोकविद्विष्टकर्मा हि नान्यो ऽस्ति भवता समः  
०२,०४१।०२४ वैशम्पायन उवाच  
०२,०४१।०२४अ ततश् चेदिपतेः श्रुत्वा भीष्मः स कटुकं वचः  
०२,०४१।०२४च् उवाचेदं वचो राजंश् चेदिराजस्य शृण्वतः  
०२,०४१।०२५अ इच्छतां किल नामाहं जीवाम्य् एषां महीक्षिताम्  
०२,०४१।०२५च् यो ऽहं न गणयाम्य् एतांस् तृणानीव नराधिपान्  
०२,०४१।०२६अ एवम् उक्ते तु भीष्मेण ततः सञ्चुक्रुधुर् नृपाः  
०२,०४१।०२६च् के चिज् जहृषिरे तत्र के चिद् भीष्मं जगर्हिरे  
०२,०४१।०२७अ के चिद् ऊचुर् महेष्वासाः श्रुत्वा भीष्मस्य तद् वचः  
०२,०४१।०२७च् पापो ऽवलिप्तो वृद्धश् च नायं भीष्मो ऽर्हति क्षमाम्  
०२,०४१।०२८अ हन्यतां दुर्मतिर् भीष्मः पशुवत् साध्व् अयं नृपैः  
०२,०४१।०२८च् सर्वैः समेत्य संरब्धैर् दह्यतां वा कटाग्निना  
०२,०४१।०२९अ इति तेषां वचः श्रुत्वा ततः कुरुपितामहः  
०२,०४१।०२९च् उवाच मतिमान् भीष्मस् तान् एव वसुधाधिपान्  
०२,०४१।०३०अ उक्तस्योक्तस्य नेहान्तम् अहं समुपलक्षये  
०२,०४१।०३०च् यत् तु वक्ष्यामि तत् सर्वं शृणुध्वं वसुधाधिपाः  
०२,०४१।०३१अ पशुवद् घातनं वा मे दहनं वा कटाग्निना  
०२,०४१।०३१ब्*०३९४_०१ एतच् छ्रुत्वा ततो भीष्मस् तेषां पार्थिवसंसदि  
०२,०४१।०३१ब्*०३९४_०२ उवाच वाक्यं धर्मात्मा भीष्मस् तान् क्षत्रियांस् ततः  
०२,०४१।०३१च् क्रियतां मूर्ध्नि वो न्यस्तं मयेदं सकलं पदम्  
०२,०४१।०३२अ एष तिष्ठति गोविन्दः पूजितो ऽस्माभिर् अच्युतः  
०२,०४१।०३२च् यस्य वस् त्वरते बुद्धिर् मरणाय स माधवम्  
०२,०४१।०३३अ कृष्णम् आह्वयताम् अद्य युद्धे शार्ङ्गगदाधरम्  
०२,०४१।०३३च् यावद् अस्यैव देवस्य देहं विशतु पातितः  
०२,०४१।०४२द्@०२३_०००१ पृथिव्यां सागरान्तायां यो वै प्रतिसमो भवेत्  
०२,०४१।०४२द्@०२३_०००२ दुर्योधनं च राजेन्द्रम् अतिक्रम्य महाभुजम्  
०२,०४१।०४२द्@०२३_०००३ जयद्रथं च राजानं कृतास्रं दृढविक्रमम्  
०२,०४१।०४२द्@०२३_०००४ द्रुमं किम्पुरुषाचार्यं लोके प्रथितविक्रमम्  
०२,०४१।०४२द्@०२३_०००५ अतिक्रम्य महावीर्यं किं प्रशंससि केशवम्  
०२,०४१।०४२द्@०२३_०००६ वृद्धं च भारताचार्यं तथा शारद्वतं कृपम्  
०२,०४१।०४२द्@०२३_०००७ अतिक्रम्य महावीर्यं किं प्रशंससि केशवम्  
०२,०४१।०४२द्@०२३_०००८ धनुर्धराणां प्रवरं रुक्मिणं पुरुषोत्तमम्  
०२,०४१।०४२द्@०२३_०००९ अतिक्रम्य महावीर्यं किं प्रशंससि केशवम्  
०२,०४१।०४२द्@०२३_००१० भीष्मकं च महावीर्यं दन्तवक्रं च भूमिपम्  
०२,०४१।०४२द्@०२३_००११ भगदत्तं यूपकेतुं जयत्सेनं च मागधम्  
०२,०४१।०४२द्@०२३_००१२ विराटद्रुपदौ चोभौ शकुनिं च बृहद्बलम्  
०२,०४१।०४२द्@०२३_००१३ विन्दानुविन्दाव् आवन्त्यौ पाण्ड्यं श्वेतम् अथोत्तमम्  
०२,०४१।०४२द्@०२३_००१४ शङ्खं च सुमहाभागं वृषसेनं च मानिनम्  
०२,०४१।०४२द्@०२३_००१५ एकलव्यं च विक्रान्तं कालिङ्गं च महारथम्  
०२,०४१।०४२द्@०२३_००१६ अतिक्रम्य महावीर्यं किं प्रशंससि केशवम्  
०२,०४२।००१ वैशम्पायन उवाच  
०२,०४२।००१अ ततः श्रुत्वैव भीष्मस्य चेदिराड् उरुविक्रमः  
०२,०४२।००१च् युयुत्सुर् वासुदेवेन वासुदेवम् उवाच ह  
०२,०४२।००२अ आह्वये त्वां रणं गच्छ मया सार्धं जनार्दन  
०२,०४२।००२च् यावद् अद्य निहन्मि त्वां सहितं सर्वपाण्डवैः  
०२,०४२।००३अ सह त्वया हि मे वध्याः पाण्डवाः कृष्ण सर्वथा  
०२,०४२।००३च् नृपतीन् समतिक्रम्य यैर् अराजा त्वम् अर्चितः  
०२,०४२।००४अ ये त्वां दासम् अराजानं बाल्याद् अर्चन्ति दुर्मतिम्  
०२,०४२।००४च् अनर्हम् अर्हवत् कृष्ण वध्यास् त इति मे मतिः  
०२,०४२।००४ए इत्य् उक्त्वा राजशार्दूलस् तस्थौ गर्जन्न् अमर्षणः  
०२,०४२।००४फ़्@०२४_०००१ पश्यतां भूमिपालानां शिशुपालः प्रतापवान्  
०२,०४२।००४फ़्@०२४_०००२ स रणायैव सङ्क्रुद्धः सन्नद्धः सर्वराजभिः  
०२,०४२।००४फ़्@०२४_०००३ सुनीथः प्रययौ क्षिप्रं पार्थयज्ञजिघांसया  
०२,०४२।००४फ़्@०२४_०००४ ततश् चक्रगदापाणिः केशवः केशिहा हरिः  
०२,०४२।००४फ़्@०२४_०००५ सध्वजं रथम् आस्थाय दारुकेण सुसत्कृतम्  
०२,०४२।००४फ़्@०२४_०००६ भीष्मेण दत्तहस्तो ऽसौ युद्धाय समुपस्थितः  
०२,०४२।००४फ़्@०२४_०००७ तेन पापस्वभावेन कोपितान् सर्वपार्थिवान्  
०२,०४२।००४फ़्@०२४_०००८ आससाद तदा कृष्णः सज्जितैकरथे स्थितः  
०२,०४२।००४फ़्@०२४_०००९ ततः पुष्करपत्राक्षं गरुडध्वजम् अच्युतम्  
०२,०४२।००४फ़्@०२४_००१० दिवाकरम् इवोद्यन्तं ददृशुः सर्वपार्थिवाः  
०२,०४२।००४फ़्@०२४_००११ दृष्ट्वा कृष्णम् अथायान्तं प्रतपन्तम् इवौजसा  
०२,०४२।००४फ़्@०२४_००१२ स्थितं पुष्परथे दिव्ये पुष्पकेतुम् इवापरम्  
०२,०४२।००४फ़्@०२४_००१३ यथार्हं केशवे वृत्तिम् अवशाः प्रतिपेदिरे  
०२,०४२।००४फ़्@०२४_००१४ तान् उवाच महाबाहुर् महासुरनिबर्हणः  
०२,०४२।००४फ़्@०२४_००१५ वृष्णिवीरस् तदा राजन् सान्त्वयन् परवीरहा  
०२,०४२।००४फ़्@०२४_००१६ अपेत सबलाः सर्व आश्वस्ता मम शासनात्  
०२,०४२।००४फ़्@०२४_००१७ मा दुष्टान् दूषयेत् पाप एष वै सर्वपार्थिवान्  
०२,०४२।००५अ एवम् उक्ते ततः कृष्णो मृदुपूर्वम् इदं वचः  
०२,०४२।००५च् उवाच पार्थिवान् सर्वांस् तत्समक्षं च पाण्डवान्  
०२,०४२।००६अ एष नः शत्रुर् अत्यन्तं पार्थिवाः सात्वतीसुतः  
०२,०४२।००६च् सात्वतानां नृशंसात्मा न हितो ऽनपकारिणाम्  
०२,०४२।००७अ प्राग्ज्योतिषपुरं यातान् अस्माञ् ज्ञात्वा नृशंसकृत्  
०२,०४२।००७ब्@०२५_०००१ बभ्रोर् भार्याम् अथादत्ते ममापश्यन्त यादवाः  
०२,०४२।००७ब्@०२५_०००२ तदानीं हन्तुम् आरब्धो न भज्येनम् अथान्यता  
०२,०४२।००७ब्@०२५_०००३ तस्यर्थे व भवो वध्द्मा (सिच्) तदासन् संवृतं नृपान्  
०२,०४२।००७ब्@०२५_०००४ अतिप्रसङ्गदोषेण ताम् आदाय च केवलम्  
०२,०४२।००७ब्@०२५_०००५ बभ्रवे दत्तवान् पूर्वं युष्माकं पश्यतां मिथः  
०२,०४२।००७ब्@०२५_०००६ गोमन्ते पर्वते पूर्वं निहते मागधे ऽपि च  
०२,०४२।००७ब्@०२५_०००७ अनेन च सृगालेन न वै पादिदं (सिच्) किल  
०२,०४२।००७ब्@०२५_०००८ ततः कुण्डिनयात्रायां कृतवान् विप्रियाणि मे  
०२,०४२।००७ब्@०२५_०००९ तानि सर्वाणि सङ्ख्यातुं न शक्ष्यामि नराधिपाः  
०२,०४२।००७ब्@०२५_००१० काकतालीयन्यायेन सर्वं मे रिपुनाशनम्  
०२,०४२।००७ब्@०२५_००११ एतस्मिन् कलहे भूपाः कोटिशस् तु मया हताः  
०२,०४२।००७ब्@०२५_००१२ क्षमा लालज्जयाम्य् अद्य (सिच्) दुष्टस्त्रीहरणं यथा  
०२,०४२।००७ब्@०२५_००१३ पितृष्वस्रे प्रियं भूपाः करिष्ये ऽन्यं महत्तरम्  
०२,०४२।००७च् अदहद् द्वारकाम् एष स्वस्रीयः सन् नराधिपाः  
०२,०४२।००८अ क्रीडतो भोजराजन्यान् एष रैवतके गिरौ  
०२,०४२।००८च् हत्वा बद्ध्वा च तान् सर्वान् उपायात् स्वपुरं पुरा  
०२,०४२।००९अ अश्वमेधे हयं मेध्यम् उत्सृष्टं रक्षिभिर् वृतम्  
०२,०४२।००९च् पितुर् मे यज्ञविघ्नार्थम् अहरत् पापनिश्चयः  
०२,०४२।०१०अ सौवीरान् प्रतिपत्तौ च बभ्रोर् एष यशस्विनः  
०२,०४२।०१०च् भार्याम् अभ्यहरन् मोहाद् अकामां ताम् इतो गताम्  
०२,०४२।०११अ एष मायाप्रतिच्छन्नः करूषार्थे तपस्विनीम्  
०२,०४२।०११च् जहार भद्रां वैशालीं मातुलस्य नृशंसकृत्  
०२,०४२।०११द्@०२६_०००१ विशालराज्ञो दुहितां मम पित्रा वृतां सतीम्  
०२,०४२।०११द्@०२६_०००२ अनेन कृत्वा सन्धानं करूशेन जिहीर्षया  
०२,०४२।०११द्@०२६_०००३ वृष्णिदारान् विलुप्यैष हत्वा च कुकुरान्धकान्  
०२,०४२।०११द्@०२६_०००४ पापबुद्धिर् उपातिष्ठत् सम्प्रविश्य ससम्भ्रमम्  
०२,०४२।०११द्@०२६_०००५ जरासन्धं समाश्रित्य कृतवान् विप्रियाणि मे  
०२,०४२।०११द्@०२६_०००६ तानि सर्वाणि सङ्ख्यातुं न शक्ष्यामि नराधिपाः  
०२,०४२।०११द्@०२६_०००७ एवम् एतद् अपर्यन्तम् एष वृष्णिषु किल्बिषी  
०२,०४२।०११द्@०२६_०००८ अस्माकम् अयम् आरम्भाच् चकार परमानृजुः  
०२,०४२।०११द्@०२६_०००९ शतं क्षन्तव्यम् अस्माभिर् वधार्हाणां किलागसाम्  
०२,०४२।०११द्@०२६_००१० बद्धो ऽस्मि समयैर् घोरैर् मातुरस्यैव सङ्गरे  
०२,०४२।०११द्@०२६_००११ तत् तथा शतम् अस्माकं क्षान्तं क्षयकरं मया  
०२,०४२।०११द्@०२६_००१२ द्वौ तु मे वधकाले ऽस्मिन् न क्षन्तव्यौ कथं चन  
०२,०४२।०११द्@०२६_००१३ यज्ञविघ्नकरं हन्यां पाण्डवानां च दुर्हृदम्  
०२,०४२।०११द्@०२६_००१४ इति मे वर्तते भावस् तम् अतीयां कथं न्व् अहम्  
०२,०४२।०१२अ पितृष्वसुः कृते दुःखं सुमहन् मर्षयाम्य् अहम्  
०२,०४२।०१२च् दिष्ट्या त्व् इदं सर्वराज्ञां सन्निधाव् अद्य वर्तते  
०२,०४२।०१३अ पश्यन्ति हि भवन्तो ऽद्य मय्य् अतीव व्यतिक्रमम्  
०२,०४२।०१३च् कृतानि तु परोक्षं मे यानि तानि निबोधत  
०२,०४२।०१४अ इमं त्व् अस्य न शक्ष्यामि क्षन्तुम् अद्य व्यतिक्रमम्  
०२,०४२।०१४ब्@०२७_०००१ आकालिकं पुष्पफलं राष्ट्रक्षोभं विनिर्दिशेत्  
०२,०४२।०१४ब्@०२७_०००२ वनस्पतिः पूज्यमानः पूजितो ऽपूजितो ऽपि वा  
०२,०४२।०१४ब्@०२७_०००३ यदा भज्येत वातेन भिद्यते नमितो ऽपि वा  
०२,०४२।०१४ब्@०२७_०००४ अग्निवायुभयं विद्याच् छ्रेष्ठो वापि विनश्यति  
०२,०४२।०१४ब्@०२७_०००५ दिशः सर्वाश् च दीप्यन्ते जायन्ते राजविभ्रमाः  
०२,०४२।०१४ब्@०२७_०००६ भिद्यमानो यदा वृक्षो निनदेच् चापि पातितः  
०२,०४२।०१४ब्@०२७_०००७ सह राष्ट्रं च पतितं न तं वृक्षं प्रपातयेत्  
०२,०४२।०१४ब्@०२७_०००८ अथैनं छेदयेत् कश् चित् प्रतिक्रुद्धो वनस्पतिः  
०२,०४२।०१४ब्@०२७_०००९ छेत्ता भेत्ता पतिश् चैव क्षिप्रम् एव नशिष्यति  
०२,०४२।०१४ब्@०२७_००१० देवतानां च पतनं मण्टपानां च पातनम्  
०२,०४२।०१४ब्@०२७_००११ अचलानां प्रकम्पश् च तत् पराभवलक्षणम्  
०२,०४२।०१४ब्@०२७_००१२ अर्चा यत्र प्रनृत्यन्ति नदन्ति च हसन्ति च  
०२,०४२।०१४ब्@०२७_००१३ उन्मीलन्ति निमीलन्ति राष्ट्रक्षोभं विनिर्दिशेत्  
०२,०४२।०१४ब्@०२७_००१४ शिला यदि प्रसिञ्चन्ति स्नेहांश् चोदकसम्भवान्  
०२,०४२।०१४ब्@०२७_००१५ अन्यद् वा विकृतं किं चित् तद् भयस्य निदर्शनम्  
०२,०४२।०१४ब्@०२७_००१६ म्रियन्ते वा महामात्रा राजा सपरिवारकः  
०२,०४२।०१४ब्@०२७_००१७ पुरस्य वा भवेद् व्याधी राष्ट्रे देशे च विभ्रमाः  
०२,०४२।०१४ब्@०२७_००१८ देवतानां यदावासे राज्ञां वा यत्र वेश्मनि  
०२,०४२।०१४ब्@०२७_००१९ भाण्डागारायुधागारे निविशेत यदा मधु  
०२,०४२।०१४ब्@०२७_००२० सर्वं तदा भवेत् स्थानं हन्यमानं बलीयसा  
०२,०४२।०१४ब्@०२७_००२१ आगन्तुकं भयं तत्र भवेद् इत्य् एव निर्दिशेत्  
०२,०४२।०१४ब्@०२७_००२२ पादपश् चैव यो यत्र रक्तं स्रवति शोणितम्  
०२,०४२।०१४ब्@०२७_००२३ दन्ताग्रात् कुञ्जरो वापि शृङ्गाद् वा वृषभस् तथा  
०२,०४२।०१४ब्@०२७_००२४ पादपाद् राष्ट्रविभ्रंशः कुञ्जराद् राजविभ्रमः  
०२,०४२।०१४ब्@०२७_००२५ गोब्राह्मणविनाशः स्याद् वृषभस्येति निर्दिशेत्  
०२,०४२।०१४ब्@०२७_००२६ छत्रं नरपतेर् यत्र निपतेत् पृथिवीतले  
०२,०४२।०१४ब्@०२७_००२७ सराष्ट्रो नृपती राजन् क्षिप्रम् एव विनश्यति  
०२,०४२।०१४ब्@०२७_००२८ देवागारेषु वा यत्र राज्ञो वा यत्र वेश्मनि  
०२,०४२।०१४ब्@०२७_००२९ विकृतं यदि दृश्येत नागावासेषु वा पुनः  
०२,०४२।०१४ब्@०२७_००३० तस्य देशस्य पीडा स्याद् राज्ञो जनपदस्य वा  
०२,०४२।०१४ब्@०२७_००३१ अनावृष्टिभयं घोरम् अतिदुर्भिक्षम् आदिशेत्  
०२,०४२।०१४च् अवलेपाद् वधार्हस्य समग्रे राजमण्डले  
०२,०४२।०१५अ रुक्मिण्याम् अस्य मूढस्य प्रार्थनासीन् मुमूर्षतः  
०२,०४२।०१५च् न च तां प्राप्तवान् मूढः शूद्रो वेदश्रुतिं यथा  
०२,०४२।०१६अ एवमादि ततः सर्वे सहितास् ते नराधिपाः  
०२,०४२।०१६ब्*०३९५_०१ गर्हणां शिशुपालस्य वासुदेवेन श्राविताः  
०२,०४२।०१६ब्*०३९६_०१ रथोपस्थे धनुष्मन्तं शरान् सन्दधतं रुषा  
०२,०४२।०१६च् वासुदेववचः श्रुत्वा चेदिराजं व्यगर्हयन्  
०२,०४२।०१६द्@०२८_०००१ विहाय परमोद्विग्नाश् चेदिराजं चमूमुखे  
०२,०४२।०१६द्@०२८_०००२ तांस् तु विप्रद्रुतान् सर्वान् साश्वपत्तिरथद्विपान्  
०२,०४२।०१६द्@०२८_०००३ दारितान् वृष्णिवीरेण त्रासितान् उरुविक्रमान्  
०२,०४२।०१६द्@०२८_०००४ कृष्णतेजोहतान् सर्वान् समीक्ष्य वसुधाधिपान्  
०२,०४२।०१६द्@०२८_०००५ शिशुपालो रथेनैकः प्रत्युपायात् स केशवम्  
०२,०४२।०१६द्@०२८_०००६ रुषा ताम्रेक्षणो राजञ् शलभः पावकं यथा  
०२,०४२।०१६द्@०२८_०००६ वैशम्पायनः  
०२,०४२।०१६द्@०२८_०००७ ततो युद्धाय सन्नद्धं चेदिराजं युधिष्ठिरः  
०२,०४२।०१६द्@०२८_०००८ युधिष्ठिरः  
०२,०४२।०१६द्@०२८_०००८ दृष्ट्वा मतिमतां श्रेष्ठो नारदं समुवाच ह  
०२,०४२।०१६द्@०२८_०००९ अन्तरिक्षे च भूमौ च न ते ऽस्त्य् अविदितं क्व चित्  
०२,०४२।०१६द्@०२८_००१० यानि राजविनाशाय भौमानि च खगानि च  
०२,०४२।०१६द्@०२८_००११ निमित्तानीह जायन्ते उत्पाताश् च पृथग्विधाः  
०२,०४२।०१६द्@०२८_००१२ वैशम्पायनः  
०२,०४२।०१६द्@०२८_००१२ एतद् इच्छामि कार्त्स्न्येन श्रोतुं त्वत्तो महामुने  
०२,०४२।०१६द्@०२८_००१३ इत्य् एवं मतिमान् विप्रः कुरुराजस्य धीमतः  
०२,०४२।०१६द्@०२८_००१४ नारदः  
०२,०४२।०१६द्@०२८_००१४ पृच्छतः सर्वम् अव्यग्रम् आचचक्षे महायशाः  
०२,०४२।०१६द्@०२८_००१५ पराक्रमं च मार्गं च सन्निपातं समुच्छ्रयम्  
०२,०४२।०१६द्@०२८_००१६ आरोहणं कुरुश्रेष्ठ अन्योन्यं प्रति सर्पणम्  
०२,०४२।०१६द्@०२८_००१७ रश्मीनां व्यतिसंसर्गं व्यायामं वृत्तिपीडनम्  
०२,०४२।०१६द्@०२८_००१८ दर्शनादर्शनं चैव अदृश्यानां च दर्शनम्  
०२,०४२।०१६द्@०२८_००१९ हानिं वृद्धिं च ह्रासं च वर्णस्थानं बलाबलम्  
०२,०४२।०१६द्@०२८_००२० सर्वम् एतत् परीक्षेत ग्रहाणां ग्रहकोविदः  
०२,०४२।०१६द्@०२८_००२१ भौमाः पूर्वं प्रवर्तन्ते खेचराश् च ततः परम्  
०२,०४२।०१६द्@०२८_००२२ उत्पद्यन्ते च लोके ऽस्मिन्न् उत्पाता देवनिर्मिताः  
०२,०४२।०१६द्@०२८_००२३ यदा तु सर्वभूतानां छाया न परिवर्तते  
०२,०४२।०१६द्@०२८_००२४ अपरेण गते सूर्ये तत् पराभवलक्षणम्  
०२,०४२।०१६द्@०२८_००२५ अच्छाये विमलच्छाया प्रतिच्छायेव लक्ष्यते  
०२,०४२।०१६द्@०२८_००२६ यत्र चैत्यकवृक्षाणां तत्र विद्यान् महद् भयम्  
०२,०४२।०१६द्@०२८_००२७ शीर्णपर्णप्रवालाश् च शुष्कपर्णाश् च चैत्यकाः  
०२,०४२।०१६द्@०२८_००२८ अपभ्रष्टप्रवालाश् च तत्राभावं विनिर्दिशेत्  
०२,०४२।०१६द्@०२८_००२९ स्निग्धपत्रप्रवालाश् च दृश्यन्ते यत्र चैत्यकाः  
०२,०४२।०१६द्@०२८_००३० ईहमानाश् च दृष्टाश् च भावस् तत्र न संशयः  
०२,०४२।०१६द्@०२८_००३१ पुष्पे पुष्पं प्रजायेत फले वा फलम् आश्रितम्  
०२,०४२।०१६द्@०२८_००३२ राजा वा राजमात्रो वा मरणायोपपद्यते  
०२,०४२।०१६द्@०२८_००३३ प्रावृट् छरदि हेमन्ते वसन्ते वापि सर्वशः  
०२,०४२।०१६द्@०२८_००३४ अकालजं पुष्पफलं राष्ट्रक्षोभं विनिर्दिशेत्  
०२,०४२।०१६द्@०२८_००३५ नदीनां स्रोतसो ऽकाले द्योतयन्ति महाभयम्  
०२,०४२।०१६द्@०२८_००३६ वनस्पतिः पूज्यमानः पूजितो ऽपूजितो ऽपि वा  
०२,०४२।०१६द्@०२८_००३७ यदा भज्येत वातेन भिद्यते नमते ऽपि वा  
०२,०४२।०१६द्@०२८_००३८ अग्निवायुभयं विद्याच् छ्रेष्ठो वात्र विनश्यति  
०२,०४२।०१६द्@०२८_००३९ दिशः सर्वाश् च दीप्यन्ते जायन्ते राजविभ्रमाः  
०२,०४२।०१६द्@०२८_००४० छिद्यमानो यदा वृक्षो विनदेच् चापि पातितः  
०२,०४२।०१६द्@०२८_००४१ सह राष्ट्रं च नदति न तं वृक्षं प्रपातयेत्  
०२,०४२।०१६द्@०२८_००४२ अथैनं छेदयेत् कश् चित् प्रतिक्रुद्धो वनस्पतिम्  
०२,०४२।०१६द्@०२८_००४३ छेत्ता भेत्ता पतिश् चैव क्षिप्रम् एव विनश्यति  
०२,०४२।०१६द्@०२८_००४४ देवतानां च पतनं मण्डपानां च घुष्टनम्  
०२,०४२।०१६द्@०२८_००४५ अचलानां प्रकम्पश् च तत् पराभवलक्षणम्  
०२,०४२।०१६द्@०२८_००४६ निशि चेन्द्रधनुर् दृष्टं ततो ऽपि च महद् भयम्  
०२,०४२।०१६द्@०२८_००४७ तद् द्रष्टुर् एव भीतिः स्यान् नान्येषां भरतर्षभ  
०२,०४२।०१६द्@०२८_००४८ रात्राव् इन्द्रधनुर् दृष्ट्वा तद् राष्ट्रं परिवर्जयेत्  
०२,०४२।०१६द्@०२८_००४९ देवता यत्र नृत्यन्ति नदन्ति च हसन्ति च  
०२,०४२।०१६द्@०२८_००५० उन्मीलन्ति निमीलन्ति राष्ट्रक्षोभं विनिर्दिशेत्  
०२,०४२।०१६द्@०२८_००५१ शिला यत्र प्रसिञ्चन्ति स्नेहांश् चोदकसम्भवान्  
०२,०४२।०१६द्@०२८_००५२ अन्यद् वा विकृतं किं चित् तद् भयस्य निदर्शनम्  
०२,०४२।०१६द्@०२८_००५३ म्रियते वा महामात्रो राजा सपरिवारकः  
०२,०४२।०१६द्@०२८_००५४ पुरस्य वा भवेद् व्याधी राष्ट्रे देशे च विभ्रमः  
०२,०४२।०१६द्@०२८_००५५ देवतानां यदावासे राज्ञां वा यत्र वेश्मनि  
०२,०४२।०१६द्@०२८_००५६ भाण्डागारायुधागारे निविशेत यदा मधु  
०२,०४२।०१६द्@०२८_००५७ सर्वं तद् दाहयेत् स्थानं हन्यमानं बलीयसा  
०२,०४२।०१६द्@०२८_००५८ आगन्तुकं भयं तत्र भवेद् इत्य् एव निर्दिशेत्  
०२,०४२।०१६द्@०२८_००५९ पादपश् चैव यो यत्र रक्तं स्रवति शोणितम्  
०२,०४२।०१६द्@०२८_००६० दन्ताग्रात् कुञ्जरो वापि शृङ्गाग्राद् वृषभस् तथा  
०२,०४२।०१६द्@०२८_००६१ पादपाद् राष्ट्रविभ्रंशः कुञ्जराद् राजविभ्रमः  
०२,०४२।०१६द्@०२८_००६२ गोब्राह्मणविनाशः स्याद् वृषभस्येति निर्दिशेत्  
०२,०४२।०१६द्@०२८_००६३ छत्रं नरपतेर् यस्य निपतेत् पृथिवीतले  
०२,०४२।०१६द्@०२८_००६४ स सराष्ट्रो नरपतिः क्षिप्रम् एव विनश्यति  
०२,०४२।०१६द्@०२८_००६५ देवागारेषु वा यत्र राज्ञो वा यत्र वेश्मनि  
०२,०४२।०१६द्@०२८_००६६ विकृतं यदि दृश्येत नागावासेषु वा पुनः  
०२,०४२।०१६द्@०२८_००६७ तस्य देशस्य पीडा स्याद् राज्ञो जनपदस्य वा  
०२,०४२।०१६द्@०२८_००६८ अनावृष्टिभयं घोरं दुर्भिक्षम् इति निर्दिशेत्  
०२,०४२।०१६द्@०२८_००६९ बाहुभङ्गे तु देवानां ग्रहस्थानां भयं भवेत्  
०२,०४२।०१६द्@०२८_००७० भग्ने प्रहरणे विद्यात् सेनापतिविनाशनम्  
०२,०४२।०१६द्@०२८_००७१ आगन्तुका च प्रतिमा स्थानं यत्र न विन्दति  
०२,०४२।०१६द्@०२८_००७२ अभ्यन्तरेण षण्मासाद् राजा त्यजति तत् पुरम्  
०२,०४२।०१६द्@०२८_००७३ प्रदीर्यते मही यत्र विनदत्य् अपि पात्यते  
०२,०४२।०१६द्@०२८_००७४ म्रियते तत्र राजा च तच् च राष्ट्रं विनश्यति  
०२,०४२।०१६द्@०२८_००७५ एणीपदान् वा सर्पान् वा डुण्डुभान् अथ दीप्यकान्  
०२,०४२।०१६द्@०२८_००७६ मण्डूको ग्रसते यत्र तत्र राजा विनश्यति  
०२,०४२।०१६द्@०२८_००७७ अभिन्नं वाप्य् अपक्वं वा यत्रान्नम् उपचीयते  
०२,०४२।०१६द्@०२८_००७८ जीर्यन्ते वा म्रियन्ते वा तद् अन्नं नोपभुज्यते  
०२,०४२।०१६द्@०२८_००७९ उदपाने च यत्रापो विवर्धन्ते युधिष्ठिर  
०२,०४२।०१६द्@०२८_००८० स्थावरेषु प्रवर्तन्ते निर्गच्छेच् च पुनस् ततः  
०२,०४२।०१६द्@०२८_००८१ अपादं वा त्रिपादं वा द्विशीर्षं वा चतुर्भुजम्  
०२,०४२।०१६द्@०२८_००८२ स्त्रियो यत्र प्रसूयन्ते ब्रूयात् तत्र पराभवम्  
०२,०४२।०१६द्@०२८_००८३ हस्तिनी महिषी गौर् वा खरोष्ट्रम् अथ सूकरम्  
०२,०४२।०१६द्@०२८_००८४ ईदृशानि प्रजायन्ते विद्यात् तत्र पराभवम्  
०२,०४२।०१६द्@०२८_००८५ अजैडकाः स्त्रियो गावो ऽवयश् चान्ये ऽपि योनयः  
०२,०४२।०१६द्@०२८_००८६ विकृतानि प्रजायन्ते तत्र तत्र पराभवः  
०२,०४२।०१६द्@०२८_००८७ नदी यत्र प्रतिस्रोतम् आवहेत् कलुषोदकम्  
०२,०४२।०१६द्@०२८_००८८ नारदः  
०२,०४२।०१६द्@०२८_००८८ दिशश् च न प्रकाशन्ते तत् पराभवलक्षणम्  
०२,०४२।०१६द्@०२८_००८९ एतानि तु निमित्तानि यानि चान्यानि भारत  
०२,०४२।०१६द्@०२८_००९० केशवाद् एव जायन्ते भौमानि च खगानि च  
०२,०४२।०१६द्@०२८_००९१ चन्द्रादित्यौ ग्रहाश् चैव नक्षत्राणि च भारत  
०२,०४२।०१६द्@०२८_००९२ वायुर् अग्निस् तथैवापः पृथिवी च जनार्दनात्  
०२,०४२।०१६द्@०२८_००९३ यस्य देशस्य हानिं वा वृद्धिं वा कर्तुम् इच्छति  
०२,०४२।०१६द्@०२८_००९४ तस्मिन् देशे निमित्तानि तानि तानि करोत्य् अयम्  
०२,०४२।०१६द्@०२८_००९५ यो ऽसौ चेदिपतेस् तात विनाशः समुपस्थितः  
०२,०४२।०१६द्@०२८_००९६ निवेदयति गोविन्दः स्वैर् उपायैर् न संशयः  
०२,०४२।०१६द्@०२८_००९७ इयं प्रचलिता भूमिर् अशिवं वान्ति मारुताः  
०२,०४२।०१६द्@०२८_००९८ राहुश् चाप्य् अपतत् सोमम् अपर्वणि विशां पते  
०२,०४२।०१६द्@०२८_००९९ सनिर्घाताः पतन्त्य् उल्कास् तमः सञ्जायते भृशम्  
०२,०४२।०१६द्@०२८_०१०० वैशम्पायनः  
०२,०४२।०१६द्@०२८_०१०० चेदिराजविनाशाय हरिर् एष विजृम्भते  
०२,०४२।०१६द्@०२८_०१०१ एवम् उक्त्वा तु भगवान् नारदो विरराम ह  
०२,०४२।०१६द्@०२८_०१०२ ताभ्यां पुरुषसिंहाभ्यां तस्मिन् युद्ध उपस्थिते  
०२,०४२।०१६द्@०२८_०१०३ ददृशुर् भूमिपालास् ते घोरान् औत्पातिकान् बहून्  
०२,०४२।०१६द्@०२८_०१०४ तत्र तैर् दृश्यमानानां दिक्षु सर्वासु भारत  
०२,०४२।०१६द्@०२८_०१०५ अश्रूयन्त तदा राजञ् शिवानाम् अशिवा गिरः  
०२,०४२।०१६द्@०२८_०१०६ ररास च मही कृत्स्ना सवृक्षपुरपर्वता  
०२,०४२।०१६द्@०२८_०१०७ अपर्वणि च मध्याह्ने सूर्यं स्वर्भानुर् अग्रसत्  
०२,०४२।०१६द्@०२८_०१०८ ध्वजाग्रे चेदिराजस्य सर्वरत्नपरिष्कृते  
०२,०४२।०१६द्@०२८_०१०९ अपतत् खाच् च्युतो गृध्रस् तीक्ष्णतुण्डः परन्तप  
०२,०४२।०१६द्@०२८_०११० आरण्यैः सह संहृष्टा ग्राम्याश् च मृगपक्षिणः  
०२,०४२।०१६द्@०२८_०१११ चक्रुशुर् भैरवं तत्र तस्मिन् युद्ध उपस्थिते  
०२,०४२।०१६द्@०२८_०११२ एवमादीनि घोराणि भौमानि च खगानि च  
०२,०४२।०१६द्@०२८_०११३ वैशम्पायनः  
०२,०४२।०१६द्@०२८_०११३ औत्पातिकान्य् अदृश्यन्त सङ्क्रुद्धे शार्ङ्गधन्विनि  
०२,०४२।०१६द्@०२८_०११४ महद् विष्फारयन् राजा ततश् चेदिपतिर् धनुः  
०२,०४२।०१६द्@०२८_०११५ अभियास्यन् हृषीकेशम् उवाच मधुसूदनम्  
०२,०४२।०१६द्@०२८_०११६ एकस् त्वम् असि मे शत्रुस् तत् त्वां हत्वाद्य माधव  
०२,०४२।०१६द्@०२८_०११७ ततः सागरपर्यन्तां पालयिष्यामि मेदिनीम्  
०२,०४२।०१६द्@०२८_०११८ द्वैरथं काङ्क्षितं यन् मे तद् इदं पर्युपस्थितम्  
०२,०४२।०१६द्@०२८_०११९ चिरस्य बत मे दिष्ट्या वासुदेव सह त्वया  
०२,०४२।०१६द्@०२८_०१२० अद्य त्वां निहनिष्ये ऽहं भीष्मं च सह पाण्डवैः  
०२,०४२।०१६द्@०२८_०१२१ एवम् उक्त्वा स तं बाणैर् निशितैर् आप्ततेजनैः  
०२,०४२।०१६द्@०२८_०१२२ विव्याध युधि तीक्ष्णाग्रैश् चेदिराड् यदुपुङ्गवम्  
०२,०४२।०१६द्@०२८_०१२३ कङ्कपत्रच्छदा बाणाश् चेदिराजधनुश्च्युताः  
०२,०४२।०१६द्@०२८_०१२४ विविशुस् ते तदा कृष्णं भुजङ्गा इव पर्वतम्  
०२,०४२।०१६द्@०२८_०१२५ नाददानस्य चैद्यस्य शरान् अत्यस्यतो ऽपि वा  
०२,०४२।०१६द्@०२८_०१२६ ददृशुस् ते ऽन्तरं के चिद् गतिं वायोर् इवाम्बरे  
०२,०४२।०१६द्@०२८_०१२७ चेदिराजमहामेघः शरजालाम्बुमांस् तदा  
०२,०४२।०१६द्@०२८_०१२८ अभ्यवर्षद् धृषीकेशं पयोद इव पर्वतम्  
०२,०४२।०१६द्@०२८_०१२९ ततः शार्ङ्गम् अमित्रघ्नं कृत्वा सशरम् अच्युतः  
०२,०४२।०१६द्@०२८_०१३० आबभाषे महाबाहुः सुनीथं परवीरहा  
०२,०४२।०१६द्@०२८_०१३१ अयं त्वां मामकस् तीक्ष्णश् चेदिराज महाशरः  
०२,०४२।०१६द्@०२८_०१३२ भेत्तुम् अर्हति वेगेन महाशनिर् इवाचलम्  
०२,०४२।०१६द्@०२८_०१३३ एवं ब्रुवति गोविन्दे ततश् चेदिपतिः पुनः  
०२,०४२।०१६द्@०२८_०१३४ मुमोच निशितान् अन्यान् कृष्णं प्रति शरान् बहून्  
०२,०४२।०१६द्@०२८_०१३५ अथ बाणार्दितः कृष्णः शार्ङ्गम् आयम्य दीप्तिमान्  
०२,०४२।०१६द्@०२८_०१३६ मुमोच निशितान् बाणाञ् शतशो ऽथ सहस्रशः  
०२,०४२।०१६द्@०२८_०१३७ ताञ् शरांस् तु स चिच्छेद शरवर्षैश् च चेदिराट्  
०२,०४२।०१६द्@०२८_०१३८ षड्भिश् चान्यैर् जघानाशु केशवं चेदिपुङ्गवः  
०२,०४२।०१६द्@०२८_०१३९ ततो ऽस्त्रं सहसा कृष्णः प्रमुमोच जगत्पतिः  
०२,०४२।०१६द्@०२८_०१४० अस्त्रेणैव महाबाहुर् नाशयाम् आस चेदिराट्  
०२,०४२।०१६द्@०२८_०१४१ ततः शतसहस्रेण शराणां नतपर्वणाम्  
०२,०४२।०१६द्@०२८_०१४२ सर्वतः समवाकीर्य शौरिं दामोदरं तदा  
०२,०४२।०१६द्@०२८_०१४३ ननाद बलवान् क्रुद्धः शिशुपालः प्रतापवान्  
०२,०४२।०१६द्@०२८_०१४४ इदं चोवाच सङ्क्रुद्धः केशवं परवीरहा  
०२,०४२।०१६द्@०२८_०१४५ अद्याङ्गं मामका बाणा भेत्स्यन्ति तव संयुगे  
०२,०४२।०१६द्@०२८_०१४६ हत्वा त्वां ससुतामात्यान् पाण्डवांश् च तरस्विनः  
०२,०४२।०१६द्@०२८_०१४७ आनृण्यम् अद्य यास्यामि जरासन्धस्य धीमतः  
०२,०४२।०१६द्@०२८_०१४८ कंसस्य केशिनश् चैव नरकस्य तथैव च  
०२,०४२।०१६द्@०२८_०१४९ इत्य् उक्त्वा क्रोधताम्राक्षः शिशुपालो जनार्दनम्  
०२,०४२।०१६द्@०२८_०१५० अदृश्यः शरवर्षेण सर्वतः समवाकिरत्  
०२,०४२।०१६द्@०२८_०१५१ ततो ऽस्त्रेणैव भगवान् अकृन्तत शरान् बहून्  
०२,०४२।०१६द्@०२८_०१५२ निकृत्य च शरान् सर्वान् अन्तर्धातुं प्रचक्रमे  
०२,०४२।०१६द्@०२८_०१५३ अन्तर्धानगतौ वीरौ शुशुभाते महाबलौ  
०२,०४२।०१६द्@०२८_०१५४ साधु साध्व् इति भूतानि पूजयाम् आसुर् अम्बरे  
०२,०४२।०१६द्@०२८_०१५५ न दृष्टपूर्वम् अस्माभिर् युद्धम् ईदृशकं पुरा  
०२,०४२।०१६द्@०२८_०१५६ ततः कृष्णं जघानाशु शिशुपालस् त्रिभिः शरैः  
०२,०४२।०१६द्@०२८_०१५७ कृष्णो ऽपि बाणैर् विव्याध सुनीथं पञ्चभिर् युधि  
०२,०४२।०१६द्@०२८_०१५८ ततः सुनीथः सप्तत्या नाराचैर् अर्दयद् बली  
०२,०४२।०१६द्@०२८_०१५९ ततो ऽतिविद्धः कृष्णेन सुनीथः क्रोधमूर्छितः  
०२,०४२।०१६द्@०२८_०१६० विव्याध निशितैर् बाणैर् वासुदेवं स्तनान्तरे  
०२,०४२।०१६द्@०२८_०१६१ पुनः कृष्णं त्रिभिर् विद्ध्वा ननादावसरे नृपः  
०२,०४२।०१६द्@०२८_०१६२ ततो ऽतिदारुणं युद्धं सहसा चक्रतुः शरैः  
०२,०४२।०१६द्@०२८_०१६३ तौ नखैर् इव शार्दूलौ दन्तैर् इव गजोत्तमौ  
०२,०४२।०१६द्@०२८_०१६४ दंष्ट्राभिर् इव पञ्चास्यौ तुण्डकैर् इव कुक्कुटौ  
०२,०४२।०१६द्@०२८_०१६५ दारयेतां शरैस् तीक्ष्णैर् अन्योन्यं युधि ताव् उभौ  
०२,०४२।०१६द्@०२८_०१६६ ततो मुमुचतुः क्रुद्धौ शरवर्षम् अनुत्तमम्  
०२,०४२।०१६द्@०२८_०१६७ शरैर् एव शराञ् छित्त्वा ताव् उभौ पुरुषर्षभौ  
०२,०४२।०१६द्@०२८_०१६८ चक्राते ऽस्त्रमयं युद्धं घोरं तद् अतिमानुषम्  
०२,०४२।०१६द्@०२८_०१६९ आग्नेयम् अस्त्रं मुमुचे शिशुपालः प्रतापवान्  
०२,०४२।०१६द्@०२८_०१७० वारुणेनास्त्रयोगेन नाशयाम् आस केशवः  
०२,०४२।०१६द्@०२८_०१७१ कौबेरम् अस्त्रं सहसा चेदिराट् प्रमुमोच ह  
०२,०४२।०१६द्@०२८_०१७२ कौबेरेणैव सहसानाशयज् जगतः प्रभुः  
०२,०४२।०१६द्@०२८_०१७३ याम्यम् अस्त्रं ततः क्रुद्धो मुमुचे कालमोहितः  
०२,०४२।०१६द्@०२८_०१७४ याम्येनैवास्त्रयोगेन याम्यम् अस्त्रं व्यनाशयत्  
०२,०४२।०१६द्@०२८_०१७५ गान्धर्वेण च गान्धर्वं मानवं मानवेन च  
०२,०४२।०१६द्@०२८_०१७६ वायव्येन च वायव्यं रौद्रं रौद्रेण चाभिभूः  
०२,०४२।०१६द्@०२८_०१७७ ऐन्द्रम् ऐन्द्रेण भगवान् वैष्णवेन च वैष्णवम्  
०२,०४२।०१६द्@०२८_०१७८ एवम् अस्त्राणि कुर्वाणौ युयुधाते महाबलौ  
०२,०४२।०१६द्@०२८_०१७९ ततो मायां विकुर्वाणो दमघोषसुतो बली  
०२,०४२।०१६द्@०२८_०१८० गदामुसलवर्षं तच् छक्तितोमरसायकान्  
०२,०४२।०१६द्@०२८_०१८१ परश्वथमुसुण्ठीनां पातयाम् आस चेदिराट्  
०२,०४२।०१६द्@०२८_०१८२ अमोघास्त्रेण भगवान् व्यनाशयत केशवः  
०२,०४२।०१६द्@०२८_०१८३ शिलावर्षं महाघोरं पातयाम् आस केशवे  
०२,०४२।०१६द्@०२८_०१८४ वज्रास्त्रेणाभिसङ्क्रुद्धश् चूर्णम् एवाकरोत् प्रभुः  
०२,०४२।०१६द्@०२८_०१८५ जलवर्षं ततो घोरं व्यसृजच् चेदिपुङ्गवः  
०२,०४२।०१६द्@०२८_०१८६ वायव्यास्त्रेण भगवान् व्याक्षिपच् छतशो हरिः  
०२,०४२।०१६द्@०२८_०१८७ निहत्य सर्वमायां वै सुनीथस्य जनार्दनः  
०२,०४२।०१६द्@०२८_०१८८ स मुहूर्तं चकाराशु द्वन्द्वयुद्धं महारथः  
०२,०४२।०१६द्@०२८_०१८९ स बाणयुद्धं कुर्वाणो भर्त्सयाम् आस चेदिराट्  
०२,०४२।०१६द्@०२८_०१९० दमघोषसुतो धृष्टम् उवाच यदुनन्दनम्  
०२,०४२।०१६द्@०२८_०१९१ अद्य कृष्णम् अकृष्णं तु कुर्वन्तु मम सायकाः  
०२,०४२।०१६द्@०२८_०१९२ इत्य् एवम् उक्त्वा दुष्टात्मा शरवर्षं जनार्दने  
०२,०४२।०१६द्@०२८_०१९३ मुमोच पुरुषव्याघ्रो घोरम् आस्थाय तद्वपुः  
०२,०४२।०१६द्@०२८_०१९४ शरसङ्कृत्तगात्रस् तु क्षणेन यदुनन्दनः  
०२,०४२।०१६द्@०२८_०१९५ रुधिरं परिसुस्राव सो ऽतीव पुरुषोत्तमः  
०२,०४२।०१६द्@०२८_०१९६ न यन्ता न रथो वापि न चाश्वाः पर्वतोपमाः  
०२,०४२।०१६द्@०२८_०१९७ दृश्यन्ते शरसञ्छन्ना आविग्नम् अभवज् जगत्  
०२,०४२।०१६द्@०२८_०१९८ केशवं तदवस्थं तु दृष्ट्वा भूतानि चुक्रुशुः  
०२,०४२।०१६द्@०२८_०१९९ दारुकस् तु तदा प्राह केशवं परवीरहा  
०२,०४२।०१६द्@०२८_०२०० नेदृशो दृष्टपूर्वो हि सङ्ग्रामो यादृशो मया  
०२,०४२।०१६द्@०२८_०२०१ स्थातव्यम् इति तिष्ठामि त्वत्प्रभावेण माधव  
०२,०४२।०१६द्@०२८_०२०२ अन्यथा न च मे प्राणा धारयेयुर् जनार्दन  
०२,०४२।०१६द्@०२८_०२०३ वैशम्पायनः  
०२,०४२।०१६द्@०२८_०२०३ इति सञ्चिन्त्य गोविन्द क्षिप्रम् एव वधं कुरु  
०२,०४२।०१६द्@०२८_०२०४ एवम् उक्तस् तु सूतेन केशवो वाक्यम् अब्रवीत्  
०२,०४२।०१६द्@०२८_०२०५ एष ह्य् अतिबलो दैत्यो हिरण्यकशिपुः पुरा  
०२,०४२।०१६द्@०२८_०२०६ रिपुः सुराणां दैत्येन्द्रो वरदानेन गर्वितः  
०२,०४२।०१६द्@०२८_०२०७ अथासीद् रावणो नाम राक्षसेन्द्रो ऽतिवीर्यवान्  
०२,०४२।०१६द्@०२८_०२०८ तेनैव बलवीर्येण बलं नागणयन् मम  
०२,०४२।०१६द्@०२८_०२०९ अहं मृत्युश् च भविता काले काले दुरात्मनः  
०२,०४२।०१६द्@०२८_०२१० न भेतव्यं त्वया सूत नैष कश् चिन् मयि स्थिते  
०२,०४२।०१६द्@०२८_०२११ इत्य् एवम् उक्त्वा भगवान् ननर्द गरुडध्वजः  
०२,०४२।०१६द्@०२८_०२१२ पाञ्चजन्यं महाशङ्खं पूरयाम् आस केशवः  
०२,०४२।०१६द्@०२८_०२१३ सम्मोहयित्वा भगवांश् चक्रं दिव्यं समाददे  
०२,०४२।०१६द्@०२८_०२१४ चिच्छेद च सुनीथस्य शिरश् चक्रेण संयुगे  
०२,०४२।०१७अ ततस् तद् वचनं श्रुत्वा शिशुपालः प्रतापवान्  
०२,०४२।०१७च् जहास स्वनवद् धासं प्रहस्येदम् उवाच ह  
०२,०४२।०१८अ मत्पूर्वां रुक्मिणीं कृष्ण संसत्सु परिकीर्तयन्  
०२,०४२।०१८च् विशेषतः पार्थिवेषु व्रीडां न कुरुषे कथम्  
०२,०४२।०१९अ मन्यमानो हि कः सत्सु पुरुषः परिकीर्तयेत्  
०२,०४२।०१९च् अन्यपूर्वां स्त्रियं जातु त्वद् अन्यो मधुसूदन  
०२,०४२।०२०अ क्षम वा यदि ते श्रद्धा मा वा कृष्ण मम क्षम  
०२,०४२।०२०च् क्रुद्धाद् वापि प्रसन्नाद् वा किं मे त्वत्तो भविष्यति  
०२,०४२।०२१अ तथा ब्रुवत एवास्य भगवान् मधुसूदनः  
०२,०४२।०२१ब्*०३९७_०१ आगच्छन्तं तु तं दृष्ट्वा शिशुपालं स दुर्मतिम्  
०२,०४२।०२१ब्*०३९७_०२ पार्श्वस्थं चक्रम् आदाय प्रेषयन् स दुरात्मनि  
०२,०४२।०२१ब्*०३९८_०१ अपराधशतं तस्य क्षमित्वालोक्य सर्वशः  
०२,०४२।०२१ब्*०३९८_०२ उदपात्रम् उपालभ्य चक्रार्थं च तदानघ  
०२,०४२।०२१ब्*०३९९_०१ तप्तचामीकराभासं क्षिप्तं तस्यैव दुर्मतेः  
०२,०४२।०२१ब्*०४००_०१ चक्रं च तत् कृष्णकरप्रभासं  
०२,०४२।०२१ब्*०४००_०२ जहार तस्याङ्गम् अनुत्तमं तथा  
०२,०४२।०२१ब्*०४००_०३ बभौ पृथिव्यां पतितं सकुण्डलं  
०२,०४२।०२१ब्*०४००_०४ हा हेति शब्दः समभूत् सभायाम्  
०२,०४२।०२१ब्*०४०१_०१ मनसाचिन्तयच् चक्रं दैत्यवर्गनिषूदनम्  
०२,०४२।०२१ब्*०४०१_०२ एतस्मिन्न् एव काले तु चक्रे हस्तगते सति  
०२,०४२।०२१ब्*०४०१_०३ उवाच भगवान् उच्चैर् वाक्यं वाक्यविशारदः  
०२,०४२।०२१ब्*०४०१_०४ शृण्वन्तु मे महीपाला येनैतत् क्षमितं मया  
०२,०४२।०२१ब्*०४०१_०५ अपराधशतं क्षाम्यं मातुरस्यैव याचतः  
०२,०४२।०२१ब्*०४०१_०६ दत्तं मया याचितं च तद् वै पूर्णं हि पार्थिवाः  
०२,०४२।०२१ब्*०४०१_०७ अधुना मारयिष्यामि पश्यतां वो महीक्षिताम्  
०२,०४२।०२१ब्*०४०१_०८ एवम् उक्त्वा यदुश्रेष्ठश् चेदिराजस्य तत्क्षणात्  
०२,०४२।०२१च् व्यपाहरच् छिरः क्रुद्धश् चक्रेणामित्रकर्षणः  
०२,०४२।०२१ए स पपात महाबाहुर् वज्राहत इवाचलः  
०२,०४२।०२२अ ततश् चेदिपतेर् देहात् तेजो ऽग्र्यं ददृशुर् नृपाः  
०२,०४२।०२२च् उत्पतन्तं महाराज गगनाद् इव भास्करम्  
०२,०४२।०२३अ ततः कमलपत्राक्षं कृष्णं लोकनमस्कृतम्  
०२,०४२।०२३ब्*०४०२_०१ स्तुत्यं त्रैलोक्यवन्द्यं तम् अस्तोतारम् अजं विभुम्  
०२,०४२।०२३च् ववन्दे तत् तदा तेजो विवेश च नराधिप  
०२,०४२।०२४अ तद् अद्भुतम् अमन्यन्त दृष्ट्वा सर्वे महीक्षितः  
०२,०४२।०२४च् यद् विवेश महाबाहुं तत् तेजः पुरुषोत्तमम्  
०२,०४२।०२५अ अनभ्रे प्रववर्ष द्यौः पपात ज्वलिताशनिः  
०२,०४२।०२५च् कृष्णेन निहते चैद्ये चचाल च वसुन्धरा  
०२,०४२।०२६अ ततः के चिन् महीपाला नाब्रुवंस् तत्र किं चन  
०२,०४२।०२६च् अतीतवाक्पथे काले प्रेक्षमाणा जनार्दनम्  
०२,०४२।०२७अ हस्तैर् हस्ताग्रम् अपरे प्रत्यपीषन्न् अमर्षिताः  
०२,०४२।०२७च् अपरे दशनैर् ओष्ठान् अदशन् क्रोधमूर्छिताः  
०२,०४२।०२८अ रहस् तु के चिद् वार्ष्णेयं प्रशशंसुर् नराधिपाः  
०२,०४२।०२८च् के चिद् एव तु संरब्धा मध्यस्थास् त्व् अपरे ऽभवन्  
०२,०४२।०२८द्*०४०३_०१ ये देवगन्धर्वगणा राजानो भुवि विश्रुताः  
०२,०४२।०२८द्*०४०३_०२ ते प्रणामं हृषीकेशे प्रकुर्वन्ति महात्मनि  
०२,०४२।०२८द्*०४०३_०३ ये त्व् आसुरगणात् पक्षात् सम्भूताः क्षत्रिया इह  
०२,०४२।०२८द्*०४०३_०४ ते निन्दन्ति हृषीकेशं दुरात्मानो गतायुषः  
०२,०४२।०२८द्*०४०३_०५ प्राजापत्यगणा ये तु मध्यस्थाश् च महात्मनि  
०२,०४२।०२८द्*०४०३_०६ ब्रह्मर्षयश् च सिद्धाश् च गन्धर्वोरगचारणाः  
०२,०४२।०२८द्*०४०३_०७ ते वै स्तुवन्ति गोविन्दं दिव्यैर् मङ्गऌअसंयुतैः  
०२,०४२।०२८द्*०४०३_०८ परस्परं च नृत्यन्ति गीतेन विविधेन च  
०२,०४२।०२८द्*०४०३_०९ उपतिष्ठन्ति गोविन्दं प्रीतियुक्ता महात्मनि  
०२,०४२।०२९अ प्रहृष्टाः केशवं जग्मुः संस्तुवन्तो महर्षयः  
०२,०४२।०२९च् ब्राह्मणाश् च महात्मानः पार्थिवाश् च महाबलाः  
०२,०४२।०२९द्*०४०४_०१ शशंसुर् निर्वृताः सर्वे दृष्ट्वा कृष्णस्य विक्रमम्  
०२,०४२।०३०अ पाण्डवस् त्व् अब्रवीद् भ्रातॄन् सत्कारेण महीपतिम्  
०२,०४२।०३०च् दमघोषात्मजं वीरं संसाधयत मा चिरम्  
०२,०४२।०३०द्*०४०५_०१ कुरुराजवचः श्रुत्वा भ्रातरस् ते त्वरान्विताः  
०२,०४२।०३०ए तथा च कृतवन्तस् ते भ्रातुर् वै शासनं तदा  
०२,०४२।०३१अ चेदीनाम् आधिपत्ये च पुत्रम् अस्य महीपतिम्  
०२,०४२।०३१च् अभ्यषिञ्चत् तदा पार्थः सह तैर् वसुधाधिपैः  
०२,०४२।०३१द्@०२९_०००० वैशम्पायनः  
०२,०४२।०३१द्@०२९_०००१ ततः प्रववृते यज्ञो धर्मराजस्य धीमतः  
०२,०४२।०३१द्@०२९_०००२ शान्तविघ्नार्हणक्षोभो महर्षिगणसङ्कुलः  
०२,०४२।०३१द्@०२९_०००३ तस्मिन् यज्ञे प्रवृत्ते तु वाग्विदो हेतुवादिनः  
०२,०४२।०३१द्@०२९_०००४ हेतुवादान् बहून् प्राहुः परस्परजिगीषवः  
०२,०४२।०३१द्@०२९_०००५ ददृशुस् तं नृपतयो यज्ञस्य विधिम् उत्तमम्  
०२,०४२।०३१द्@०२९_०००६ उपेन्द्रस्येव विहितं सहदेवेन भारत  
०२,०४२।०३१द्@०२९_०००७ ददृशुस् तोरणान्य् अत्र हेमतालमयानि च  
०२,०४२।०३१द्@०२९_०००८ दीप्तभास्करतुल्यानि प्रदीप्तानीव तेजसा  
०२,०४२।०३१द्@०२९_०००९ स यज्ञस् तोरणैस् तैश् च ग्रहैर् द्यौर् इव सम्बभौ  
०२,०४२।०३१द्@०२९_००१० शय्यासनविहारांश् च सुबहून् वित्तसम्भृतान्  
०२,०४२।०३१द्@०२९_००११ घटान् पात्रीः कटाहानि कलशानि समन्ततः  
०२,०४२।०३१द्@०२९_००१२ न ते किं चिद् असौवर्णम् अपश्यंस् तत्र पार्थिवाः  
०२,०४२।०३१द्@०२९_००१३ तद्यज्ञे न्यवसन् राजन् ब्राह्मणा भृशसत्कृताः  
०२,०४२।०३१द्@०२९_००१४ कथयन्तः कथा बह्वीः पश्यन्तो नटनर्तकान्  
०२,०४२।०३१द्@०२९_००१५ भुञ्जतां चैव विप्राणां स्वादु भोज्यं पृथग्विधम्  
०२,०४२।०३१द्@०२९_००१६ अनिशं श्रूयते तत्र मुदितानां महास्वनः  
०२,०४२।०३१द्@०२९_००१७ दीयतां दीयताम् एषां भुज्यतां भुज्यताम् इति  
०२,०४२।०३१द्@०२९_००१८ एवम्प्रकाराः सञ्जल्पाः श्रूयन्ते स्मात्र नित्यशः  
०२,०४२।०३१द्@०२९_००१९ ओदनानां विकाराणि स्वादूनि विविधानि च  
०२,०४२।०३१द्@०२९_००२० सुबहूनि च भक्ष्याणि पेयानि मधुराणि च  
०२,०४२।०३१द्@०२९_००२१ ददुर् द्विजानां सततं राजप्रेष्या महाध्वरे  
०२,०४२।०३१द्@०२९_००२२ पूर्णे शतसहस्रे तु विप्राणां भुञ्जतां तदा  
०२,०४२।०३१द्@०२९_००२३ स्थापिता तत्र सञ्ज्ञाभूच् छङ्खो ऽध्मायत नित्यशः  
०२,०४२।०३१द्@०२९_००२४ मुहुर् मुहुः प्रणादस् तु तस्य शङ्खस्य भारत  
०२,०४२।०३१द्@०२९_००२५ उत्तमं शङ्खशब्दं तं श्रुत्वा विस्मयम् आगताः  
०२,०४२।०३१द्@०२९_००२६ एवं प्रवृत्ते यज्ञे तु तुष्टपुष्टजनायुते  
०२,०४२।०३१द्@०२९_००२७ अन्नस्य बहवो राजन्न् उत्सेधाः पर्वतोपमाः  
०२,०४२।०३१द्@०२९_००२८ दधिकुल्याश् च ददृशुः सर्पिषां च ह्रदाञ् जनाः  
०२,०४२।०३१द्@०२९_००२९ जम्बूद्वीपो हि सकलो नानाजनपदायुतः  
०२,०४२।०३१द्@०२९_००३० राजन्न् अदृश्यतैकस्थो राज्ञस् तस्मिन् महाक्रतौ  
०२,०४२।०३१द्@०२९_००३१ तत्र राजसहस्राणि पुरुषाणां ततस् ततः  
०२,०४२।०३१द्@०२९_००३२ गृहीत्वा धनम् आजग्मुस् तस्य राज्ञो महाक्रतौ  
०२,०४२।०३१द्@०२९_००३३ राजानः स्रग्विणस् तत्र सुमृष्टमणिकुण्डलाः  
०२,०४२।०३१द्@०२९_००३४ तान् पर्यविविषुर् विप्राञ् शतशो ऽथ सहस्रशः  
०२,०४२।०३१द्@०२९_००३५ विविधान्य् अन्नपानानि लेह्यानि विविधानि च  
०२,०४२।०३१द्@०२९_००३६ तेषां नृपोपभोग्यानि ब्राह्मणेभ्यो ददुः स्म ते  
०२,०४२।०३१द्@०२९_००३७ नानाविधानि भक्ष्याणि स्वादुपुष्पफलानि च  
०२,०४२।०३१द्@०२९_००३८ गुलानि स्वादुक्षौद्राणि ददुस् ते ब्राह्मणेष्व् इह  
०२,०४२।०३१द्@०२९_००३९ एतानि सततं भुक्त्वा तस्मिन् यज्ञे द्विजादयः  
०२,०४२।०३१द्@०२९_००४० परां प्रीतिं ययुः सर्वे मोदमानास् तदा भृशम्  
०२,०४२।०३१द्@०२९_००४१ एवं समुदितं सर्वं बहुगोधनधान्यवत्  
०२,०४२।०३१द्@०२९_००४२ यज्ञवाटं नृपा दृष्ट्वा विस्मयं परमं ययुः  
०२,०४२।०३१द्@०२९_००४३ ऋत्विजश् च यथाशास्त्रं राजसूयं महाक्रतुम्  
०२,०४२।०३१द्@०२९_००४४ पाण्डवस्य यथाकालं जुहुवुः सर्वयाजकाः  
०२,०४२।०३१द्@०२९_००४५ निराक्रामंश् च शास्त्रज्ञा विधिवत् सर्वशिक्षिताः  
०२,०४२।०३१द्@०२९_००४६ व्यासधौम्यादयः सर्वे विधिवत् षोडशर्त्विजः  
०२,०४२।०३१द्@०२९_००४७ स्वस्वकर्माणि चक्रुस् ते पाण्डवस्य महाक्रतौ  
०२,०४२।०३१द्@०२९_००४८ नाषडङ्गविद् अत्रासीत् सदस्यो नाबहुश्रुतः  
०२,०४२।०३१द्@०२९_००४९ नाव्रतो नानुपाध्यायो न पापो नाक्षमो द्विजः  
०२,०४२।०३१द्@०२९_००५० न तत्र कृपणः कश् चिद् दरिद्रो न बभूव ह  
०२,०४२।०३१द्@०२९_००५१ क्षुधितो दुःखितो वापि प्राकृतो वापि मानुषः  
०२,०४२।०३१द्@०२९_००५२ भोजनं भोजनार्थिभ्यो दापयाम् आस सर्वदा  
०२,०४२।०३१द्@०२९_००५३ सहदेवो महातेजाः सततं राजशासनात्  
०२,०४२।०३१द्@०२९_००५४ संस्तरे कुशलाश् चापि सर्वकर्माणि याजकाः  
०२,०४२।०३१द्@०२९_००५५ दिवसे दिवसे चक्रुर् यथाशास्त्रार्थचक्षुषः  
०२,०४२।०३१द्@०२९_००५६ ब्राह्मणा वेदशास्त्रज्ञाः कथाश् चक्रुश् च सर्वदा  
०२,०४२।०३१द्@०२९_००५७ रेमिरे च कथान्ते तु सर्वे तस्मिन् महाक्रतौ  
०२,०४२।०३१द्@०२९_००५८ सा वेदिर् वेदसम्पन्नैर् देवद्विजमहर्षिभिः  
०२,०४२।०३१द्@०२९_००५९ आबभासे तदा कीर्णा नक्षत्रैर् द्यौर् इवामला  
०२,०४२।०३१द्@०२९_००६० ततो वै हेमयूपांश् च सर्वरत्नसमाचितान्  
०२,०४२।०३१द्@०२९_००६१ शोभार्थं कारयाम् आस सहदेवो महाद्युतिः  
०२,०४२।०३१द्@०२९_००६२ ददृशुस् तोरणान् यत्र हेमतालमयानि च  
०२,०४२।०३१द्@०२९_००६३ स यज्ञस् तोरणैस् तैश् च ग्रहैर् द्यौर् इव सम्बभौ  
०२,०४२।०३१द्@०२९_००६४ तालानां तोरणैर् हैमैर् दन्तैर् इव दिशागजैः  
०२,०४२।०३१द्@०२९_००६५ दिक्षु सर्वासु विन्यस्तैस् तेजोभिर् भास्करैर् यथा  
०२,०४२।०३१द्@०२९_००६६ सकिरीटैर् नृपैश् चैव शुशुभे तत् सदस् तदा  
०२,०४२।०३१द्@०२९_००६७ दैवैर् अन्यैश् च यक्षैश् च उरगैर् दिव्यमानुषैः  
०२,०४२।०३१द्@०२९_००६८ विद्याधरगणैः कीर्णः पाण्डवस्य महात्मनः  
०२,०४२।०३१द्@०२९_००६९ स राजसूयः शुशुभे धर्मराजस्य धीमतः  
०२,०४२।०३१द्@०२९_००७० गन्धर्वगणसङ्कीर्णः शोभितो ऽप्सरसां गणैः  
०२,०४२।०३१द्@०२९_००७१ स किम्पुरुषगीतैश् च किन्नरैर् उपशोभितः  
०२,०४२।०३१द्@०२९_००७२ नारदश् च जगौ तत्र तुम्बुरुश् च महाद्युतिः  
०२,०४२।०३१द्@०२९_००७३ विश्वावसुश् चित्रसेनस् तथान्ये गीतकोविदाः  
०२,०४२।०३१द्@०२९_००७४ रमयन्ति स्म तान् सर्वान् यज्ञकर्मान्तरेष्व् अथ  
०२,०४२।०३१द्@०२९_००७५ तत्र चाप्सरसः सर्वाः सुन्दर्यः प्रियदर्शनाः  
०२,०४२।०३१द्@०२९_००७६ ननृतुश् च जगुश् चात्र नित्यं कर्मान्तरेष्व् अथ  
०२,०४२।०३१द्@०२९_००७७ इतिहासपुराणानि आख्यानानि च सर्वशः  
०२,०४२।०३१द्@०२९_००७८ ऊचुर् वै शब्दशास्त्रज्ञा नित्यं कर्मान्तरेष्व् अथ  
०२,०४२।०३१द्@०२९_००७९ भेर्यश् च मुरजाश् चैव डुण्डुका गोमुखाश् च ये  
०२,०४२।०३१द्@०२९_००८० शृङ्गवंशाम्बुजाश् चैव श्रूयन्ते स्म सहस्रशः  
०२,०४२।०३१द्@०२९_००८१ लोके ऽस्मिन् सर्वविप्राश् च वैश्याः शूद्राश् च सर्वशः  
०२,०४२।०३१द्@०२९_००८२ सर्वे म्लेच्छाः सर्ववर्णाः सादिमध्यान्तजास् तथा  
०२,०४२।०३१द्@०२९_००८३ नानादेशसमुत्थैश् च नानाजातिभिर् आगतैः  
०२,०४२।०३१द्@०२९_००८४ पर्याप्त इव लोको ऽयं युधिष्ठिरनिवेशने  
०२,०४२।०३१द्@०२९_००८५ भीष्मद्रोणादयः सर्वे कुरवः ससुयोधनाः  
०२,०४२।०३१द्@०२९_००८६ वृष्णयश् च समग्राश् च पाञ्चालाश् चापि सर्वशः  
०२,०४२।०३१द्@०२९_००८७ यथार्हं सर्वकर्माणि चक्रुर् दासा इव क्रतौ  
०२,०४२।०३१द्@०२९_००८८ एवं प्रवृत्तो यज्ञः स धर्मराजस्य धीमतः  
०२,०४२।०३१द्@०२९_००८९ शुशुभे च महाबाहो सोमस्येव क्रतुर् यथा  
०२,०४२।०३१द्@०२९_००९० वस्त्राणि कम्बलांश् चैव प्रावारांश् चैव सर्वदा  
०२,०४२।०३१द्@०२९_००९१ निष्कहेमजभाण्डानि भूषणानि च सर्वशः  
०२,०४२।०३१द्@०२९_००९२ प्रददौ तत्र सततं धर्मराजो युधिष्ठिरः  
०२,०४२।०३१द्@०२९_००९३ यानि तत्र महीपेभ्यो लब्धवान् धनम् उत्तमम्  
०२,०४२।०३१द्@०२९_००९४ तानि रत्नानि सर्वाणि विप्राणां प्रददौ तदा  
०२,०४२।०३२अ ततः स कुरुराजस्य क्रतुः सर्वसमृद्धिमान्  
०२,०४२।०३२च् यूनां प्रीतिकरो राजन् सम्बभौ विपुलौजसः  
०२,०४२।०३३अ शान्तविघ्नः सुखारम्भः प्रभूतधनधान्यवान्  
०२,०४२।०३३च् अन्नवान् बहुभक्ष्यश् च केशवेन सुरक्षितः  
०२,०४२।०३४अ समापयाम् आस च तं राजसूयं महाक्रतुम्  
०२,०४२।०३४च् तं तु यज्ञं महाबाहुर् आ समाप्तेर् जनार्दनः  
०२,०४२।०३४ए ररक्ष भगवाञ् शौरिः शार्ङ्गचक्रगदाधरः  
०२,०४२।०३४फ़्*०४०६_०१ कोतीसहस्रं प्रददौ ब्राह्मणानां महात्मनाम्  
०२,०४२।०३४फ़्*०४०६_०२ न करिष्यति तल् लोके कश् चिद् अन्यो महीपतिः  
०२,०४२।०३४फ़्*०४०६_०३ याजकाः सर्वकामैश् च सततं ततृपुर् धनैः  
०२,०४२।०३४फ़्*०४०६_०४ ततश् चावभृथः स्नातः स राजा पाण्डुनन्दनः  
०२,०४२।०३४फ़्*०४०६_०५ व्यासं धौम्यं च प्रयतो नारदं च महामतिम्  
०२,०४२।०३४फ़्*०४०६_०६ सुमन्तुं जैमिनिं पैलं वैशम्पायनम् एव च  
०२,०४२।०३४फ़्*०४०६_०७ याज्ञवल्क्यं कठं चैव कलापं च महौजसम्  
०२,०४२।०३४फ़्*०४०६_०८ सर्वांश् च विप्रप्रवरान् पूजयाम् आस सत्कृतान्  
०२,०४२।०३४फ़्*०४०६_०९ युष्मत्प्रभावात् प्राप्तो ऽयं राजसूयो महाक्रतुः  
०२,०४२।०३४फ़्*०४०६_१० जनार्दनप्रभावाच् च सम्पूर्णो मे मनोरथः  
०२,०४२।०३४फ़्*०४०६_११ अथ यज्ञं समाप्यान्ते पूजयाम् आस माधवम्  
०२,०४२।०३४फ़्*०४०६_१२ बलदेवं च देवेशं भीष्माद्यांश् च कुरूत्तमान्  
०२,०४२।०३५अ ततस् त्व् अवभृथस्नातं धर्मराजं युधिष्ठिरम्  
०२,०४२।०३५च् समस्तं पार्थिवं क्षत्रम् अभिगम्येदम् अब्रवीत्  
०२,०४२।०३६अ दिष्ट्या वर्धसि धर्मज्ञ साम्राज्यं प्राप्तवान् विभो  
०२,०४२।०३६च् आजमीढाजमीढानां यशः संवर्धितं त्वया  
०२,०४२।०३६ए कर्मणैतेन राजेन्द्र धर्मश् च सुमहान् कृतः  
०२,०४२।०३७अ आपृच्छामो नरव्याघ्र सर्वकामैः सुपूजिताः  
०२,०४२।०३७च् स्वराष्ट्राणि गमिष्यामस् तद् अनुज्ञातुम् अर्हसि  
०२,०४२।०३८अ श्रुत्वा तु वचनं राज्ञां धर्मराजो युधिष्ठिरः  
०२,०४२।०३८च् यथार्हं पूज्य नृपतीन् भ्रातॄन् सर्वान् उवाच ह  
०२,०४२।०३९अ राजानः सर्व एवैते प्रीत्यास्मान् समुपागताः  
०२,०४२।०३९च् प्रस्थिताः स्वानि राष्ट्राणि माम् आपृच्छ्य परन्तपाः  
०२,०४२।०३९ए ते ऽनुव्रजत भद्रं वो विषयान्तं नृपोत्तमान्  
०२,०४२।०४०अ भ्रातुर् वचनम् आज्ञाय पाण्डवा धर्मचारिणः  
०२,०४२।०४०च् यथार्हं नृपमुख्यांस् तान् एकैकं समनुव्रजन्  
०२,०४२।०४१अ विराटम् अन्वयात् तूर्णं धृष्टद्युम्नः प्रतापवान्  
०२,०४२।०४१च् धनञ्जयो यज्ञसेनं महात्मानं महारथः  
०२,०४२।०४२अ भीष्मं च धृतराष्ट्रं च भीमसेनो महाबलः  
०२,०४२।०४२अ*०४०७_०१ **** **** विदुरं च महामतिम्  
०२,०४२।०४२अ*०४०७_०२ सञ्जयं च महात्मानं  
०२,०४२।०४२ब्*०४०८_०१ द्रोणं द्रोणायनिं चैव सामात्यं ससुहृद्गणम्  
०२,०४२।०४२च् द्रोणं च ससुतं वीरं सहदेवो महारथः  
०२,०४२।०४३अ नकुलः सुबलं राजन् सहपुत्रं समन्वयात्  
०२,०४२।०४३ब्*०४०९_०१ शल्यं तु ससुतं वीरं सत्यकः परवीरहा  
०२,०४२।०४३ब्*०४०९_०२ भगदत्तं च राजानं कौसल्यं च बृहद्बलम्  
०२,०४२।०४३ब्*०४१०_०१ भीष्मकं सह पुत्रेण मातुलं च महामतिम्  
०२,०४२।०४३ब्*०४१०_०२ दाक्षिणात्यांश् च सर्वांश् च हैडिम्बः समनुव्रजत्  
०२,०४२।०४३च् द्रौपदेयाः ससौभद्राः पार्वतीयान् महीपतीन्  
०२,०४२।०४४अ अन्वगच्छंस् तथैवान्यान् क्षत्रियान् क्षत्रियर्षभाः  
०२,०४२।०४४च् एवं सम्पूजितास् ते वै जग्मुर् विप्राश् च सर्वशः  
०२,०४२।०४५अ गतेषु पार्थिवेन्द्रेषु सर्वेषु भरतर्षभ  
०२,०४२।०४५च् युधिष्ठिरम् उवाचेदं वासुदेवः प्रतापवान्  
०२,०४२।०४५द्*०४११_०१ कृतार्थं पाण्डवं दृष्ट्वा सिंहासनगतं नृपम्  
०२,०४२।०४५द्*०४११_०२ रोचमानं महेन्द्राभं वासुदेवो ऽब्रवीद् बली  
०२,०४२।०४६अ आपृच्छे त्वां गमिष्यामि द्वारकां कुरुनन्दन  
०२,०४२।०४६च् राजसूयं क्रतुश्रेष्ठं दिष्ट्या त्वं प्राप्तवान् असि  
०२,०४२।०४७अ तम् उवाचैवम् उक्तस् तु धर्मराण् मधुसूदनम्  
०२,०४२।०४७च् तव प्रसादाद् गोविन्द प्राप्तवान् अस्मि वै क्रतुम्  
०२,०४२।०४८अ समस्तं पार्थिवं क्षत्रं त्वत्प्रसादाद् वशानुगम्  
०२,०४२।०४८च् उपादाय बलिं मुख्यं माम् एव समुपस्थितम्  
०२,०४२।०४८द्*०४१२_०१ कथं त्वद्गमनार्थं मे वाणी वितरते ऽनघ  
०२,०४२।०४९अ न वयं त्वाम् ऋते वीर रंस्यामेह कथं चन  
०२,०४२।०४९च् अवश्यं चापि गन्तव्या त्वया द्वारवती पुरी  
०२,०४२।०५०अ एवम् उक्तः स धर्मात्मा युधिष्ठिरसहायवान्  
०२,०४२।०५०च् अभिगम्याब्रवीत् प्रीतः पृथां पृथुयशा हरिः  
०२,०४२।०५१अ साम्राज्यं समनुप्राप्ताः पुत्रास् ते ऽद्य पितृष्वसः  
०२,०४२।०५१च् सिद्धार्था वसुमन्तश् च सा त्वं प्रीतिम् अवाप्नुहि  
०२,०४२।०५२अ अनुज्ञातस् त्वया चाहं द्वारकां गन्तुम् उत्सहे  
०२,०४२।०५२ब्*०४१३_०१ एवम् उक्त्वा ततः शौरिर् भगिनीं वै पितुस् तदा  
०२,०४२।०५२च् सुभद्रां द्रौपदीं चैव सभाजयत केशवः  
०२,०४२।०५३अ निष्क्रम्यान्तःपुराच् चैव युधिष्ठिरसहायवान्  
०२,०४२।०५३च् स्नातश् च कृतजप्यश् च ब्राह्मणान् स्वस्ति वाच्य च  
०२,०४२।०५४अ ततो मेघवरप्रख्यं स्यन्दनं वै सुकल्पितम्  
०२,०४२।०५४च् योजयित्वा महाराज दारुकः प्रत्युपस्थितः  
०२,०४२।०५५अ उपस्थितं रथं दृष्ट्वा तार्क्ष्यप्रवरकेतनम्  
०२,०४२।०५५ब्*०४१४_०१ युधिष्ठिरकिरीटिभ्यां दत्तहस्तो ययौ रथे  
०२,०४२।०५५च् प्रदक्षिणम् उपावृत्य समारुह्य महामनाः  
०२,०४२।०५५ए प्रययौ पुण्डरीकाक्षस् ततो द्वारवतीं पुरीम्  
०२,०४२।०५५फ़्*०४१५_०१ सात्यकिः कृतवर्मा च रथम् आरुह्य सत्वरौ  
०२,०४२।०५५फ़्*०४१५_०२ वीजयाम् आसतुस् तत्र चामराभ्यां हरिं तदा  
०२,०४२।०५५फ़्*०४१५_०३ बलदेवश् च देवेशो यादवाश् च सहस्रशः  
०२,०४२।०५५फ़्*०४१५_०४ प्रययू राजवत् सर्वे धर्मपुत्रेण पूजिताः  
०२,०४२।०५५फ़्*०४१५_०५ ततः स सम्मतं राजा हित्वा सौवर्णम् आसनम्  
०२,०४२।०५६अ तं पद्भ्याम् अनुवव्राज धर्मराजो युधिष्ठिरः  
०२,०४२।०५६च् भ्रातृभिः सहितः श्रीमान् वासुदेवं महाबलम्  
०२,०४२।०५६द्*०४१६_०१ कार्यमानुषरूपं वै विष्णुं सर्वगुरुं प्रभुम्  
०२,०४२।०५६द्*०४१७_०१ वायोर् दूतनरप्रख्यगतिं कुर्वाणम् अग्रतः  
०२,०४२।०५७अ ततो मुहूर्तं सङ्गृह्य स्यन्दनप्रवरं हरिः  
०२,०४२।०५७च् अब्रवीत् पुण्डरीकाक्षः कुन्तीपुत्रं युधिष्ठिरम्  
०२,०४२।०५८अ अप्रमत्तः स्थितो नित्यं प्रजाः पाहि विशां पते  
०२,०४२।०५८च् पर्जन्यम् इव भूतानि महाद्रुमम् इवाण्डजाः  
०२,०४२।०५८ए बान्धवास् त्वोपजीवन्तु सहस्राक्षम् इवामराः  
०२,०४२।०५९अ कृत्वा परस्परेणैवं संविदं कृष्णपाण्डवौ  
०२,०४२।०५९च् अन्योन्यं समनुज्ञाप्य जग्मतुः स्वगृहान् प्रति  
०२,०४२।०६०अ गते द्वारवतीं कृष्णे सात्वतप्रवरे नृप  
०२,०४२।०६०ब्*०४१८_०१ युधिष्ठिरो महाराजः प्रविवेश पुरं ततः  
०२,०४२।०६०च् एको दुर्योधनो राजा शकुनिश् चापि सौबलः  
०२,०४२।०६०द्*०४१९_०१ सूतपुत्रश् च राधेयः सह दुःशासनादिभिः  
०२,०४२।०६०द्*०४१९_०२ सर्वकामगुणोपेतैर् अर्च्यमानास् तु भारत  
०२,०४२।०६०ए तस्यां सभायां दिव्यायाम् ऊषतुस् तौ नरर्षभौ  
०२,०४२।०६०फ़्@०३०_०००० वैशम्पायन उवाच  
०२,०४२।०६०फ़्@०३०_०००१ समाप्ते राजसूये तु क्रतुश्रेष्ठे सुदुर्लभे  
०२,०४२।०६०फ़्@०३०_०००२ शिष्यैः परिवृतो व्यासः पुरस्तात् समपद्यत  
०२,०४२।०६०फ़्@०३०_०००३ सो ऽभ्ययाद् आसनात् तूर्णं भ्रातृभिः परिवारितः  
०२,०४२।०६०फ़्@०३०_०००४ पाद्येनासनदानेन पितामहम् अपूजयत्  
०२,०४२।०६०फ़्@०३०_०००५ अथोपविश्य भगवान् काञ्चने परमासने  
०२,०४२।०६०फ़्@०३०_०००६ आस्यताम् इति चोवाच धर्मराजं युधिष्ठिरम्  
०२,०४२।०६०फ़्@०३०_०००७ अथोपविष्टं राजानं भ्रातृभिः परिवारितम्  
०२,०४२।०६०फ़्@०३०_०००८ उवाच भगवान् व्यासस् तत्तद्वाक्यविशारदः  
०२,०४२।०६०फ़्@०३०_०००९ दिष्ट्या वर्धसि कौन्तेय साम्राज्यं प्राप्य दुर्लभम्  
०२,०४२।०६०फ़्@०३०_००१० वर्धिताः कुरवः सर्वे त्वया कुरुकुलोद्वह  
०२,०४२।०६०फ़्@०३०_००११ आपृच्छे त्वां गमिष्यामि पूजितो ऽस्मि विशां पते  
०२,०४२।०६०फ़्@०३०_००१२ एवम् उक्तः स कृष्णेन धर्मराजो युधिष्ठिरः  
०२,०४२।०६०फ़्@०३०_००१३ अभिवाद्योपसङ्गृह्य पितामहम् अथाब्रवीत्  
०२,०४२।०६०फ़्@०३०_००१३ युधिष्ठिर उवाच  
०२,०४२।०६०फ़्@०३०_००१४ संशयो द्विपदां श्रेष्ठ ममोत्पन्नः सुदुर्लभः  
०२,०४२।०६०फ़्@०३०_००१५ तस्य नान्यो ऽस्ति वक्ता वै त्वाम् ऋते द्विजपुङ्गव  
०२,०४२।०६०फ़्@०३०_००१६ उत्पातांस् त्रिविधान् प्राह नारदो भगवान् ऋषिः  
०२,०४२।०६०फ़्@०३०_००१७ दिव्यांश् चैवान्तरिक्षांश् च पार्थिवांश् च पितामह  
०२,०४२।०६०फ़्@०३०_००१८ वैशम्पायन उवाच  
०२,०४२।०६०फ़्@०३०_००१८ अपि चैद्यस्य पतनाच् छन्नम् औत्पातिकं महत्  
०२,०४२।०६०फ़्@०३०_००१९ राज्ञस् तु वचनं श्रुत्वा पराशरसुतः प्रभुः  
०२,०४२।०६०फ़्@०३०_००२० कृष्णद्वैपायनो व्यास इदं वचनम् अब्रवीत्  
०२,०४२।०६०फ़्@०३०_००२१ त्रयोदश समा राजन्न् उत्पातानां फलं महत्  
०२,०४२।०६०फ़्@०३०_००२२ सर्वक्षत्रविनाशाय भविष्यति विशां पते  
०२,०४२।०६०फ़्@०३०_००२३ त्वाम् एकं कारणं कृत्वा कालेन भरतर्षभ  
०२,०४२।०६०फ़्@०३०_००२४ समेतं पार्थिवं क्षत्रं क्षयं यास्यति भारत  
०२,०४२।०६०फ़्@०३०_००२५ दुर्योधनापराधेन भीमार्जुनबलेन च  
०२,०४२।०६०फ़्@०३०_००२६ स्वप्ने द्रक्ष्यसि राजेन्द्र क्षपान्ते त्वं वृषध्वजम्  
०२,०४२।०६०फ़्@०३०_००२७ नीलकण्ठं भवं स्थाणुं कापालिं त्रिपुरान्तकम्  
०२,०४२।०६०फ़्@०३०_००२८ उग्रं रुद्रं पशुपतिं महादेवम् उमापतिम्  
०२,०४२।०६०फ़्@०३०_००२९ हरं शर्वं वृषं शूलिं पिनाकिं कृत्तिवाससम्  
०२,०४२।०६०फ़्@०३०_००३० कैलासकूटप्रतिमे वृषभे ऽवस्थितं शिवम्  
०२,०४२।०६०फ़्@०३०_००३१ निरीक्षमाणं सततं पितृराजाश्रितां दिशम्  
०२,०४२।०६०फ़्@०३०_००३२ एवम् ईदृशकं स्वप्नं द्रक्ष्यसि त्वं विशां पते  
०२,०४२।०६०फ़्@०३०_००३३ मा तत्कृते ह्य् अनुध्याहि कालो हि दुरतिक्रमः  
०२,०४२।०६०फ़्@०३०_००३४ स्वस्ति ते ऽस्तु गमिष्यामि कैलासं पर्वतं प्रति  
०२,०४२।०६०फ़्@०३०_००३५ वैशम्पायन उवाच  
०२,०४२।०६०फ़्@०३०_००३५ अप्रमत्तः स्थितो दान्तः पृथिवीं परिपालय  
०२,०४२।०६०फ़्@०३०_००३६ एवम् उक्त्वा स भगवान् कैलासं पर्वतं ययौ  
०२,०४२।०६०फ़्@०३०_००३७ कृष्णद्वैपायनो व्यासः सह शिष्यैः श्रुतानुगैः  
०२,०४२।०६०फ़्@०३०_००३८ गते पितामहे राजा चिन्ताशोकसमन्वितः  
०२,०४२।०६०फ़्@०३०_००३९ निःश्वसन्न् उष्णम् असकृत् तम् एवार्थं विचिन्तयन्  
०२,०४२।०६०फ़्@०३०_००४० कथं तु दैवं शक्येत पौरुषेण प्रबाधितुम्  
०२,०४२।०६०फ़्@०३०_००४१ अवश्यम् एव भविता यद् उक्तं परमर्षिणा  
०२,०४२।०६०फ़्@०३०_००४२ ततो ऽब्रवीन् महातेजाः सर्वान् भ्रातॄन् युधिष्ठिरः  
०२,०४२।०६०फ़्@०३०_००४३ श्रुतं वै पुरुषव्याघ्रा यन् मां द्वैपायनो ऽब्रवीत्  
०२,०४२।०६०फ़्@०३०_००४४ तदा तद्वचनं श्रुत्वा मरणे निश्चिता मतिः  
०२,०४२।०६०फ़्@०३०_००४५ सर्वक्षत्रस्य निधने यद्य् अहं हेतुर् ईप्सितः  
०२,०४२।०६०फ़्@०३०_००४६ कालेन निर्मितस् तात को ममार्थो ऽस्ति जीवतः  
०२,०४२।०६०फ़्@०३०_००४७ एवं ब्रुवन्तं राजानं फाल्गुनः प्रत्यभाषत  
०२,०४२।०६०फ़्@०३०_००४८ मा राजन् कश्मलं घोरं प्राविशो बुद्धिनाशनम्  
०२,०४२।०६०फ़्@०३०_००४९ सम्प्रधार्य महाराज यत् क्षमं तत् समाचर  
०२,०४२।०६०फ़्@०३०_००५० ततो ऽब्रवीत् सत्यधृतिर् भ्रातॄन् सर्वान् युधिष्ठिरः  
०२,०४२।०६०फ़्@०३०_००५१ द्वैपायनस्य वचनं तत्रैव समचिन्तयन्  
०२,०४२।०६०फ़्@०३०_००५२ अद्य प्रभृति भद्रं वः प्रतिज्ञां मे निबोधत  
०२,०४२।०६०फ़्@०३०_००५३ त्रयोदश समास् तात को ममार्थो ऽस्ति जीवतः  
०२,०४२।०६०फ़्@०३०_००५४ न प्रवक्ष्यामि परुषं भ्रातॄन् अन्यांश् च पार्थिवान्  
०२,०४२।०६०फ़्@०३०_००५५ स्थितो निदेशे ज्ञातीनां योक्ष्ये तत् समुदाहरन्  
०२,०४२।०६०फ़्@०३०_००५६ एवं मे वर्तमानस्य स्वसुतेष्व् इतरेषु च  
०२,०४२।०६०फ़्@०३०_००५७ भेदो न भविता लोके भेदमूलो हि विग्रहः  
०२,०४२।०६०फ़्@०३०_००५८ विग्रहं दूरतो रक्षन् प्रियाण्य् एव समाचरन्  
०२,०४२।०६०फ़्@०३०_००५९ वाच्यतां न गमिष्यामि लोकेषु मनुजर्षभाः  
०२,०४२।०६०फ़्@०३०_००६० भ्रातुर् ज्येष्ठस्य वचनं पाण्डवाः सन्निशम्य तत्  
०२,०४२।०६०फ़्@०३०_००६१ तम् एव समवर्तन्त धर्मराजहिते रताः  
०२,०४२।०६०फ़्@०३०_००६२ संसत्सु समयं कृत्वा धर्मराड् भ्रातृभिः सह  
०२,०४२।०६०फ़्@०३०_००६३ पितॄंस् तर्प्य यथान्यायं देवताश् च विशां पते  
०२,०४२।०६०फ़्@०३०_००६४ कृतमङ्गलकल्याणो भ्रातृभिः परिवारितः  
०२,०४२।०६०फ़्@०३०_००६५ गतेषु क्षत्रियेन्द्रेषु सर्वेषु भरतर्षभ  
०२,०४२।०६०फ़्@०३०_००६६ युधिष्ठिरः सहामात्यः प्रविवेश पुरोत्तमम्  
०२,०४२।०६०फ़्@०३०_००६७ दुर्योधनो महाराज शकुनिश् चापि सौबलः  
०२,०४२।०६०फ़्@०३०_००६८ सभायां रमणीयायां तत्रैवास्ते नराधिप  
०२,०४३।००१ वैशम्पायन उवाच  
०२,०४३।००१अ वसन् दुर्योधनस् तस्यां सभायां भरतर्षभ  
०२,०४३।००१च् शनैर् ददर्श तां सर्वां सभां शकुनिना सह  
०२,०४३।००२अ तस्यां दिव्यान् अभिप्रायान् ददर्श कुरुनन्दनः  
०२,०४३।००२च् न दृष्टपूर्वा ये तेन नगरे नागसाह्वये  
०२,०४३।००३अ स कदा चित् सभामध्ये धार्तराष्ट्रो महीपतिः  
०२,०४३।००३च् स्फाटिकं तलम् आसाद्य जलम् इत्य् अभिशङ्कया  
०२,०४३।००४अ स्ववस्त्रोत्कर्षणं राजा कृतवान् बुद्धिमोहितः  
०२,०४३।००४ब्*०४२०_०१ तत्राप्य् एनं जनो दृष्ट्वा जहसुः पाण्डवास् तदा  
०२,०४३।००४च् दुर्मना विमुखश् चैव परिचक्राम तां सभाम्  
०२,०४३।००४द्*०४२१_०१ ततः स्थले निपतितो दुर्मना व्रीडितो नृपः  
०२,०४३।००५अ ततः स्फाटिकतोयां वै स्फाटिकाम्बुजशोभिताम्  
०२,०४३।००५च् वापीं मत्वा स्थलम् इति सवासाः प्रापतज् जले  
०२,०४३।००६अ जले निपतितं दृष्ट्वा किङ्करा जहसुर् भृशम्  
०२,०४३।००६च् वासांसि च शुभान्य् अस्मै प्रददू राजशासनात्  
०२,०४३।००६द्*०४२२_०१ जहास जहसुश् चैव किङ्कराश् च सुयोधनम्  
०२,०४३।००७अ तथागतं तु तं दृष्ट्वा भीमसेनो महाबलः  
०२,०४३।००७च् अर्जुनश् च यमौ चोभौ सर्वे ते प्राहसंस् तदा  
०२,०४३।००७द्*०४२३_०१ ततो ऽन्यस्मिन् सभोद्देशे पुनर् दुर्योधनो नृपः  
०२,०४३।००८अ नामर्षयत् ततस् तेषाम् अवहासम् अमर्षणः  
०२,०४३।००८च् आकारं रक्षमाणस् तु न स तान् समुदैक्षत  
०२,०४३।००९अ पुनर् वसनम् उत्क्षिप्य प्रतरिष्यन्न् इव स्थलम्  
०२,०४३।००९च् आरुरोह ततः सर्वे जहसुस् ते पुनर् जनाः  
०२,०४३।००९द्*०४२४_०१ द्वारं तु पिहिताकारं स्फाटिकं प्रेक्ष्य भूमिपः  
०२,०४३।००९द्*०४२४_०२ प्रविशन्न् आहतो मूर्ध्नि व्याघूर्णित इव स्थितः  
०२,०४३।००९द्*०४२४_०३ तादृक्षम् अपरं द्वारं स्फाटिकोरुकपाटकम्  
०२,०४३।००९द्*०४२४_०४ विघट्टयन् कराभ्यां तु निष्क्रम्याग्रे पपात ह  
०२,०४३।०१०अ द्वारं च विवृताकारं ललाटेन समाहनत्  
०२,०४३।०१०च् संवृतं चेति मन्वानो द्वारदेशाद् उपारमत्  
०२,०४३।०११अ एवं प्रलम्भान् विविधान् प्राप्य तत्र विशां पते  
०२,०४३।०११च् पाण्डवेयाभ्यनुज्ञातस् ततो दुर्योधनो नृपः  
०२,०४३।०१२अ अप्रहृष्टेन मनसा राजसूये महाक्रतौ  
०२,०४३।०१२च् प्रेक्ष्य ताम् अद्भुताम् ऋद्धिं जगाम गजसाह्वयम्  
०२,०४३।०१३अ पाण्डवश्रीप्रतप्तस्य ध्यानग्लानस्य गच्छतः  
०२,०४३।०१३च् दुर्योधनस्य नृपतेः पापा मतिर् अजायत  
०२,०४३।०१३द्*०४२५_०१ नतुष्टो धर्मराजस्य यज्ञम् आसाद्य तं तदा  
०२,०४३।०१३द्*०४२५_०२ जगाम स्वगृहं त्व् अन्यान् ऋते दुर्योधनो नृपः  
०२,०४३।०१३द्*०४२५_०३ दृष्ट्वा यज्ञविभूतिं तां पाण्डवानां यशस्विनाम्  
०२,०४३।०१३द्*०४२५_०४ पश्यतो दुःखदीनस्य पापा मतिर् अजायत  
०२,०४३।०१४अ पार्थान् सुमनसो दृष्ट्वा पार्थिवांश् च वशानुगान्  
०२,०४३।०१४च् कृत्स्नं चापि हितं लोकम् आकुमारं कुरूद्वह  
०२,०४३।०१५अ महिमानं परं चापि पाण्डवानां महात्मनाम्  
०२,०४३।०१५च् दुर्योधनो धार्तराष्ट्रो विवर्णः समपद्यत  
०२,०४३।०१६अ स तु गच्छन्न् अनेकाग्रः सभाम् एवानुचिन्तयन्  
०२,०४३।०१६च् श्रियं च ताम् अनुपमां धर्मराजस्य धीमतः  
०२,०४३।०१७अ प्रमत्तो धृतराष्ट्रस्य पुत्रो दुर्योधनस् तदा  
०२,०४३।०१७च् नाभ्यभाषत् सुबलजं भाषमाणं पुनः पुनः  
०२,०४३।०१८अ अनेकाग्रं तु तं दृष्ट्वा शकुनिः प्रत्यभाषत  
०२,०४३।०१८च् दुर्योधन कुतोमूलं निःश्वसन्न् इव गच्छसि  
०२,०४३।०१९ दुर्योधन उवाच  
०२,०४३।०१९अ दृष्ट्वेमां पृथिवीं कृत्स्नां युधिष्ठिरवशानुगाम्  
०२,०४३।०१९ब्*०४२६_०१ देवर्षियक्षगन्धर्वास् तत्रागच्छन्ति नित्यशः  
०२,०४३।०१९ब्*०४२६_०२ कृष्णस् तु दुर्मनास् तेषां विवर्धयति सम्पदः  
०२,०४३।०१९ब्*०४२६_०३ आतुरास् तत्र नीयन्ते व्यवहारवचोधिकाः  
०२,०४३।०१९ब्*०४२६_०४ गन्धानां नात्र गच्छन्ति विक्रेतारो महाप्रभाः  
०२,०४३।०१९ब्*०४२६_०५ खरोष्ट्राश्वाजखड्गानां विक्रेतारस् तथा नृपाः  
०२,०४३।०१९ब्*०४२६_०६ लोके ऽस्मिन् कौरवः शब्दस् तत्रैव परिवर्तते  
०२,०४३।०१९ब्*०४२६_०७ हरिप्रस्थपुरद्वारं सदा तु निबिडीकृतम्  
०२,०४३।०१९ब्*०४२६_०८ रथहस्त्यश्वयानानां रोहणेन सदा नृणाम्  
०२,०४३।०१९च् जिताम् अस्त्रप्रतापेन श्वेताश्वस्य महात्मनः  
०२,०४३।०२०अ तं च यज्ञं तथाभूतं दृष्ट्वा पार्थस्य मातुल  
०२,०४३।०२०च् यथा शक्रस्य देवेषु तथाभूतं महाद्युते  
०२,०४३।०२१अ अमर्षेण सुसम्पूर्णो दह्यमानो दिवानिशम्  
०२,०४३।०२१च् शुचिशुक्रागमे काले शुष्ये तोयम् इवाल्पकम्  
०२,०४३।०२२अ पश्य सात्वतमुख्येन शिशुपालं निपातितम्  
०२,०४३।०२२च् न च तत्र पुमान् आसीत् कश् चित् तस्य पदानुगः  
०२,०४३।०२३अ दह्यमाना हि राजानः पाण्डवोत्थेन वह्निना  
०२,०४३।०२३च् क्षान्तवन्तो ऽपराधं तं को हि तं क्षन्तुम् अर्हति  
०२,०४३।०२४अ वासुदेवेन तत् कर्म तथायुक्तं महत् कृतम्  
०२,०४३।०२४च् सिद्धं च पाण्डवेयानां प्रतापेन महात्मनाम्  
०२,०४३।०२५अ तथा हि रत्नान्य् आदाय विविधानि नृपा नृपम्  
०२,०४३।०२५च् उपतिष्ठन्ति कौन्तेयं वैश्या इव करप्रदाः  
०२,०४३।०२६अ श्रियं तथाविधां दृष्ट्वा ज्वलन्तीम् इव पाण्डवे  
०२,०४३।०२६च् अमर्षवशम् आपन्नो दह्ये ऽहम् अतथोचितः  
०२,०४३।०२६द्*०४२७_०१ एवं स निश्चयं कृत्वा ततो वचनम् अब्रवीत्  
०२,०४३।०२६द्*०४२७_०२ पुनर् गान्धारनृपतिं दह्यमान इवाग्निना  
०२,०४३।०२७अ वह्निम् एव प्रवेक्ष्यामि भक्षयिष्यामि वा विषम्  
०२,०४३।०२७च् अपो वापि प्रवेक्ष्यामि न हि शक्ष्यामि जीवितुम्  
०२,०४३।०२८अ को हि नाम पुमांल् लोके मर्षयिष्यति सत्त्ववान्  
०२,०४३।०२८च् सपत्नान् ऋध्यतो दृष्ट्वा हानिम् आत्मन एव च  
०२,०४३।०२९अ सो ऽहं न स्त्री न चाप्य् अस्त्री न पुमान् नापुमान् अपि  
०२,०४३।०२९च् यो ऽहं तां मर्षयाम्य् अद्य तादृशीं श्रियम् आगताम्  
०२,०४३।०३०अ ईश्वरत्वं पृथिव्याश् च वसुमत्तां च तादृशीम्  
०२,०४३।०३०च् यज्ञं च तादृशं दृष्ट्वा मादृशः को न सञ्ज्वरेत्  
०२,०४३।०३१अ अशक्तश् चैक एवाहं ताम् आहर्तुं नृपश्रियम्  
०२,०४३।०३१च् सहायांश् च न पश्यामि तेन मृत्युं विचिन्तये  
०२,०४३।०३२अ दैवम् एव परं मन्ये पौरुषं तु निरर्थकम्  
०२,०४३।०३२च् दृष्ट्वा कुन्तीसुते शुभ्रां श्रियं ताम् आहृतां तथा  
०२,०४३।०३३अ कृतो यत्नो मया पूर्वं विनाशे तस्य सौबल  
०२,०४३।०३३च् तच् च सर्वम् अतिक्रम्य स वृद्धो ऽप्स्व् इव पङ्कजम्  
०२,०४३।०३४अ तेन दैवं परं मन्ये पौरुषं तु निरर्थकम्  
०२,०४३।०३४च् धार्तराष्ट्रा हि हीयन्ते पार्था वर्धन्ति नित्यशः  
०२,०४३।०३५अ सो ऽहं श्रियं च तां दृष्ट्वा सभां तां च तथाविधाम्  
०२,०४३।०३५च् रक्षिभिश् चावहासं तं परितप्ये यथाग्निना  
०२,०४३।०३६अ स माम् अभ्यनुजानीहि मातुलाद्य सुदुःखितम्  
०२,०४३।०३६च् अमर्षं च समाविष्टं धृतराष्ट्रे निवेदय  
०२,०४४।००१ शकुनिर् उवाच  
०२,०४४।००१अ दुर्योधन न ते ऽमर्षः कार्यः प्रति युधिष्ठिरम्  
०२,०४४।००१च् भागधेयानि हि स्वानि पाण्डवा भुञ्जते सदा  
०२,०४४।००१द्*०४२८_०१ विधानं विविधाकारं परं तेषां विधानतः  
०२,०४४।००२अ अनेकैर् अभ्युपायैश् च त्वयारब्धाः पुरासकृत्  
०२,०४४।००२ब्*०४२९_०१ आरब्धापि महाराज पुनः पुनर् अरिन्दम  
०२,०४४।००२ब्*०४३०_०१ उत्साहवन्तः पुरुषा नावसीदन्ति कर्मसु  
०२,०४४।००२च् विमुक्ताश् च नरव्याघ्रा भागधेयपुरस्कृताः  
०२,०४४।००३अ तैर् लब्धा द्रौपदी भार्या द्रुपदश् च सुतैः सह  
०२,०४४।००३च् सहायः पृथिवीलाभे वासुदेवश् च वीर्यवान्  
०२,०४४।००३द्*०४३१_०१ अजितः सो ऽपि सर्वैर् हि सदेवासुरमानुषैः  
०२,०४४।००३द्*०४३१_०२ तत्तेजसा प्रवृद्धो ऽसौ तत्र का परिदेवना  
०२,०४४।००४अ लब्धश् च नाभिभूतो ऽर्थः पित्र्यो ऽंशः पृथिवीपते  
०२,०४४।००४च् विवृद्धस् तेजसा तेषां तत्र का परिदेवना  
०२,०४४।००५अ धनञ्जयेन गाण्डीवम् अक्षय्यौ च महेषुधी  
०२,०४४।००५च् लब्धान्य् अस्त्राणि दिव्यानि तर्पयित्वा हुताशनम्  
०२,०४४।००६अ तेन कार्मुकमुख्येन बाहुवीर्येण चात्मनः  
०२,०४४।००६च् कृता वशे महीपालास् तत्र का परिदेवना  
०२,०४४।००७अ अग्निदाहान् मयं चापि मोक्षयित्वा स दानवम्  
०२,०४४।००७च् सभां तां कारयाम् आस सव्यसाची परन्तपः  
०२,०४४।००८अ तेन चैव मयेनोक्ताः किङ्करा नाम राक्षसाः  
०२,०४४।००८च् वहन्ति तां सभां भीमास् तत्र का परिदेवना  
०२,०४४।००९अ यच् चासहायतां राजन्न् उक्तवान् असि भारत  
०२,०४४।००९च् तन् मिथ्या भ्रातरो हीमे सहायास् ते महारथाः  
०२,०४४।०१०अ द्रोणस् तव महेष्वासः सह पुत्रेण धीमता  
०२,०४४।०१०च् सूतपुत्रश् च राधेयो गौतमश् च महारथः  
०२,०४४।०१०द्*०४३२_०१ स एकः समरे सर्वान् पाण्डवान् सहसोमकान्  
०२,०४४।०१०द्*०४३२_०२ विजेष्यति महाबाहुः किं सहायैः करिष्यसि  
०२,०४४।०१०द्*०४३२_०३ भीष्मश् च पुरुषव्याघ्रो गौतमश् च महारथः  
०२,०४४।०१०द्*०४३२_०४ जयद्रथश् च बलवान् कृतास्त्रो दृढधन्वकः  
०२,०४४।०११अ अहं च सह सोदर्यैः सौमदत्तिश् च वीर्यवान्  
०२,०४४।०११च् एतैस् त्वं सहितः सर्वैर् जय कृत्स्नां वसुन्धराम्  
०२,०४४।०१२ दुर्योधन उवाच  
०२,०४४।०१२अ त्वया च सहितो राजन्न् एतैश् चान्यैर् महारथैः  
०२,०४४।०१२च् एतान् एव विजेष्यामि यदि त्वम् अनुमन्यसे  
०२,०४४।०१३अ एतेषु विजितेष्व् अद्य भविष्यति मही मम  
०२,०४४।०१३च् सर्वे च पृथिवीपालाः सभा सा च महाधना  
०२,०४४।०१४ शकुनिर् उवाच  
०२,०४४।०१४अ धनञ्जयो वासुदेवो भीमसेनो युधिष्ठिरः  
०२,०४४।०१४च् नकुलः सहदेवश् च द्रुपदश् च सहात्मजैः  
०२,०४४।०१५अ नैते युधि बलाज् जेतुं शक्याः सुरगणैर् अपि  
०२,०४४।०१५च् महारथा महेष्वासाः कृतास्त्रा युद्धदुर्मदाः  
०२,०४४।०१६अ अहं तु तद् विजानामि विजेतुं येन शक्यते  
०२,०४४।०१६च् युधिष्ठिरं स्वयं राजंस् तन् निबोध जुषस्व च  
०२,०४४।०१६द्*०४३३_०१ शकुनेर् वचनं श्रुत्वा कुरुराजस् तम् अब्रवीत्  
०२,०४४।०१७ दुर्योधन उवाच  
०२,०४४।०१७अ अप्रमादेन सुहृदाम् अन्येषां च महात्मनाम्  
०२,०४४।०१७च् यदि शक्या विजेतुं ते तन् ममाचक्ष्व मातुल  
०२,०४४।०१८ शकुनिर् उवाच  
०२,०४४।०१८अ द्यूतप्रियश् च कौन्तेयो न च जानाति देवितुम्  
०२,०४४।०१८च् समाहूतश् च राजेन्द्रो न शक्ष्यति निवर्तितुम्  
०२,०४४।०१८द्*०४३४_०१ कपटे विजयं शक्यम् अन्यथा जेतुम् अक्षमः  
०२,०४४।०१९अ देवने कुशलश् चाहं न मे ऽस्ति सदृशो भुवि  
०२,०४४।०१९च् त्रिषु लोकेषु कौन्तेयं तं त्वं द्यूते समाह्वय  
०२,०४४।०२०अ तस्याक्षकुशलो राजन्न् आदास्ये ऽहम् असंशयम्  
०२,०४४।०२०च् राज्यं श्रियं च तां दीप्तां त्वदर्थं पुरुषर्षभ  
०२,०४४।०२१अ इदं तु सर्वं त्वं राज्ञे दुर्योधन निवेदय  
०२,०४४।०२१च् अनुज्ञातस् तु ते पित्रा विजेष्ये तं न संशयः  
०२,०४४।०२२ दुर्योधन उवाच  
०२,०४४।०२२अ त्वम् एव कुरुमुख्याय धृतराष्ट्राय सौबल  
०२,०४४।०२२च् निवेदय यथान्यायं नाहं शक्ष्ये निशंसितुम्  
०२,०४५।००१ वैशम्पायन उवाच  
०२,०४५।००१अ अनुभूय तु राज्ञस् तं राजसूयं महाक्रतुम्  
०२,०४५।००१च् युधिष्ठिरस्य नृपतेर् गान्धारीपुत्रसंयुतः  
०२,०४५।००१द्*०४३५_०१ विवेश हस्तिनपुरं दुर्योधनमतेन सः  
०२,०४५।००१द्*०४३५_०२ बाढम् इत्य् एव शकुनिर् दृढं हृदि चकार ह  
०२,०४५।००१द्*०४३५_०३ अस्वस्थतां च तां दृष्ट्वा धार्तराष्ट्रस्य पापकृत्  
०२,०४५।००१द्*०४३५_०४ पापः पापात्मना तेन समेत्य पृथिवीक्षिताम्  
०२,०४५।००१द्*०४३५_०५ भारतानां च दुष्टात्मा क्षयाय हि नृपक्षयम्  
०२,०४५।००२अ प्रियकृन् मतम् आज्ञाय पूर्वं दुर्योधनस्य तत्  
०२,०४५।००२ब्*०४३६_०१ वैशसं सर्वलोकस्य हृदि कृत्वा सुदुर्मतिः  
०२,०४५।००२ब्*०४३६_०२ दैवेन विधिना चैव चोदितः क्रूरकर्मकृत्  
०२,०४५।००२च् प्रज्ञाचक्षुषम् आसीनं शकुनिः सौबलस् तदा  
०२,०४५।००३अ दुर्योधनवचः श्रुत्वा धृतराष्ट्रं जनाधिपम्  
०२,०४५।००३च् उपगम्य महाप्राज्ञं शकुनिर् वाक्यम् अब्रवीत्  
०२,०४५।००४अ दुर्योधनो महाराज विवर्णो हरिणः कृशः  
०२,०४५।००४च् दीनश् चिन्तापरश् चैव तद् विद्धि भरतर्षभ  
०२,०४५।००५अ न वै परीक्षसे सम्यग् असह्यं शत्रुसम्भवम्  
०२,०४५।००५च् ज्येष्ठपुत्रस्य शोकं त्वं किमर्थं नावबुध्यसे  
०२,०४५।००५द्*०४३७_०१ एवम् उक्तः शकुनिना धृतराष्ट्रो जनेश्वरः  
०२,०४५।००५द्*०४३७_०२ दुर्योधनं समाहूय इदं वचनम् अब्रवीत्  
०२,०४५।००६ धृतराष्ट्र उवाच  
०२,०४५।००६अ दुर्योधन कुतोमूलं भृशम् आर्तो ऽसि पुत्रक  
०२,०४५।००६च् श्रोतव्यश् चेन् मया सो ऽर्थो ब्रूहि मे कुरुनन्दन  
०२,०४५।००७अ अयं त्वां शकुनिः प्राह विवर्णं हरिणं कृशम्  
०२,०४५।००७च् चिन्तयंश् च न पश्यामि शोकस्य तव सम्भवम्  
०२,०४५।००८अ ऐश्वर्यं हि महत् पुत्र त्वयि सर्वं समर्पितम्  
०२,०४५।००८च् भ्रातरः सुहृदश् चैव नाचरन्ति तवाप्रियम्  
०२,०४५।००८द्*०४३८_०१ त्वद्दत्तं चैव भुञ्जामो गान्धारी चाहम् एव च  
०२,०४५।००९अ आच्छादयसि प्रावारान् अश्नासि पिशितौदनम्  
०२,०४५।००९च् आजानेया वहन्ति त्वां केनासि हरिणः कृशः  
०२,०४५।०१०अ शयनानि महार्हाणि योषितश् च मनोरमाः  
०२,०४५।०१०च् गुणवन्ति च वेश्मानि विहाराश् च यथासुखम्  
०२,०४५।०११अ देवानाम् इव ते सर्वं वाचि बद्धं न संशयः  
०२,०४५।०११च् स दीन इव दुर्धर्षः कस्माच् छोचसि पुत्रक  
०२,०४५।०११द्@०३१_०००१ मात्रा पित्रा च पुत्रस्य यद् वै कार्यं परं स्मृतम्  
०२,०४५।०११द्@०३१_०००२ प्राप्तस् त्वम् असि तत् तात निखिलां नः कुलश्रियम्  
०२,०४५।०११द्@०३१_०००३ उपस्थितः सर्वकामैस् त्रिदिवे वासवो यथा  
०२,०४५।०११द्@०३१_०००४ विविधैर् अन्नपानैश् च प्रवरैः किं नु शोचसि  
०२,०४५।०११द्@०३१_०००५ अधीतवान् कृतविद्यः प्रियो मे लाऌइतो गृहे  
०२,०४५।०११द्@०३१_०००६ निरुक्तं निगमं छन्दः सषडङ्गार्थशास्त्रवान्  
०२,०४५।०११द्@०३१_०००७ अधीतः कृतविद्यस् त्वम् अष्टव्याकरणैः कृपात्  
०२,०४५।०११द्@०३१_०००८ हलायुधात् कृपाद् द्रोणाद् अस्त्रविद्यां त्व् अधीतवान्  
०२,०४५।०११द्@०३१_०००९ भ्रातृज्येष्ठः स्थितो राज्ये किं नु शोचसि पुत्रक  
०२,०४५।०११द्@०३१_००१० पृथग्जनैर् अतुल्यं यद् अशनाच्छादनं बहु  
०२,०४५।०११द्@०३१_००११ प्रभुस् त्वं भुञ्जसे पुत्र संस्तुतः सूतमागधैः  
०२,०४५।०११द्@०३१_००१२ तस्य ते विदितप्रज्ञ शोकमूलम् इदं कथम्  
०२,०४५।०११द्@०३१_००१३ लोके ऽस्मिञ् ज्येष्ठभाग्यो ऽन्यस् तन् ममाचक्ष्व पुत्रक  
०२,०४५।०११द्@०३१_००१३ वैशम्पायनः  
०२,०४५।०११द्@०३१_००१४ तस्य तद् वचनं श्रुत्वा मन्दः क्रोधवशानुगः  
०२,०४५।०११द्@०३१_००१५ पितरं प्रत्युवाचेदं स्वां मतिं सम्प्रकाशयन्  
०२,०४५।०१२ दुर्योधन उवाच  
०२,०४५।०१२अ अश्नाम्य् आच्छादये चाहं यथा कुपुरुषस् तथा  
०२,०४५।०१२च् अमर्षं धारये चोग्रं तितिक्षन् कालपर्ययम्  
०२,०४५।०१३अ अमर्षणः स्वाः प्रकृतीर् अभिभूय परे स्थिताः  
०२,०४५।०१३च् क्लेशान् मुमुक्षुः परजान् स वै पुरुष उच्यते  
०२,०४५।०१४अ सन्तोषो वै श्रियं हन्ति अभिमानश् च भारत  
०२,०४५।०१४च् अनुक्रोशभये चोभे यैर् वृतो नाश्नुते महत्  
०२,०४५।०१५अ न माम् अवति तद् भुक्तं श्रियं दृष्ट्वा युधिष्ठिरे  
०२,०४५।०१५च् ज्वलन्तीम् इव कौन्तेये विवर्णकरणीं मम  
०२,०४५।०१६अ सपत्नान् ऋध्यतो ऽऽत्मानं हीयमानं निशाम्य च  
०२,०४५।०१६च् अदृश्याम् अपि कौन्तेये स्थितां पश्यन्न् इवोद्यताम्  
०२,०४५।०१६ए तस्माद् अहं विवर्णश् च दीनश् च हरिणः कृशः  
०२,०४५।०१७अ अष्टाशीतिसहस्राणि स्नातका गृहमेधिनः  
०२,०४५।०१७च् त्रिंशद्दासीक एकैको यान् बिभर्ति युधिष्ठिरः  
०२,०४५।०१८अ दशान्यानि सहस्राणि नित्यं तत्रान्नम् उत्तमम्  
०२,०४५।०१८च् भुञ्जते रुक्मपात्रीभिर् युधिष्ठिरनिवेशने  
०२,०४५।०१८द्*०४३९_०१ शत्रोर् ऋद्धिविशेषेण विरूपो ऽन्नविवर्जितः  
०२,०४५।०१९अ कदलीमृगमोकानि कृष्णश्यामारुणानि च  
०२,०४५।०१९च् काम्बोजः प्राहिणोत् तस्मै परार्ध्यान् अपि कम्बलान्  
०२,०४५।०२०अ रथयोषिद्गवाश्वस्य शतशो ऽथ सहस्रशः  
०२,०४५।०२०च् त्रिंशतं चोष्ट्रवामीनां शतानि विचरन्त्य् उत  
०२,०४५।०२०द्*०४४०_०१ राजानो बलिम् आदाय समेता हि नृपक्षये  
०२,०४५।०२१अ पृथग्विधानि रत्नानि पार्थिवाः पृथिवीपते  
०२,०४५।०२१च् आहरन् क्रतुमुख्ये ऽस्मिन् कुन्तीपुत्राय भूरिशः  
०२,०४५।०२२अ न क्व चिद् धि मया दृष्टस् तादृशो नैव च श्रुतः  
०२,०४५।०२२च् यादृग् धनागमो यज्ञे पाण्डुपुत्रस्य धीमतः  
०२,०४५।०२२द्*०४४१_०१ असत्यं चेद् इदं सर्वं सञ्जयं प्रष्टुम् अर्हसि  
०२,०४५।०२३अ अपर्यन्तं धनौघं तं दृष्ट्वा शत्रोर् अहं नृप  
०२,०४५।०२३च् शर्म नैवाधिगच्छामि चिन्तयानो ऽनिशं विभो  
०२,०४५।०२४अ ब्राह्मणा वाटधानाश् च गोमन्तः शतसङ्घशः  
०२,०४५।०२४च् त्रैखर्वं बलिम् आदाय द्वारि तिष्ठन्ति वारिताः  
०२,०४५।०२५अ कमण्डलून् उपादाय जातरूपमयाञ् शुभान्  
०२,०४५।०२५च् एवं बलिं समादाय प्रवेशं लेभिरे ततः  
०२,०४५।०२६अ यन् नैव मधु शक्राय धारयन्त्य् अमरस्त्रियः  
०२,०४५।०२६च् तद् अस्मै कांस्यम् आहार्षीद् वारुणं कलशोदधिः  
०२,०४५।०२७अ शैक्यं रुक्मसहस्रस्य बहुरत्नविभूषितम्  
०२,०४५।०२७ब्*०४४२_०१ शङ्खप्रवरम् आदाय वासुदेवो ऽभिषिक्तवान्  
०२,०४५।०२७च् दृष्ट्वा च मम तत् सर्वं ज्वररूपम् इवाभवत्  
०२,०४५।०२८अ गृहीत्वा तत् तु गच्छन्ति समुद्रौ पूर्वदक्षिणौ  
०२,०४५।०२८च् तथैव पश्चिमं यान्ति गृहीत्वा भरतर्षभ  
०२,०४५।०२८द्*०४४३_०१ जलार्थं तत्र राजेन्द्र घटान् आदाय राक्षसाः  
०२,०४५।०२८द्*०४४३_०२ दिशो ययुर् जलार्थं ते वर्जयित्वोत्तरां दिशम्  
०२,०४५।०२९अ उत्तरं तु न गच्छन्ति विना तात पतत्रिभिः  
०२,०४५।०२९ब्*०४४४_०१ तत्र गत्वार्जुनो दण्डम् आजहारामितं धनम्  
०२,०४५।०२९ब्@०३२_०००१ कृतां बैन्दुसरोरत्नैर् मयेन स्फाटिकच्छदाम्  
०२,०४५।०२९ब्@०३२_०००२ अपश्यं नलिनीं पूर्णाम् उदकस्येव भारत  
०२,०४५।०२९ब्@०३२_०००३ उत्कर्षन्तं च वै वासः प्राहसन् मां वृकोदरः  
०२,०४५।०२९ब्@०३२_०००४ किङ्कराश् च सभापाला जहसुर् भरतर्षभ  
०२,०४५।०२९ब्@०३२_०००५ पित्रोर् अर्थे विशेषेण प्रावृण्वं तत्र जीवितम्  
०२,०४५।०२९ब्@०३२_०००६ तत्र स्म यदि शक्तः स्यां घातयेयं वृकोदरम्  
०२,०४५।०२९ब्@०३२_०००७ सपत्नेनापहासो हि स मां दहति भारत  
०२,०४५।०२९ब्@०३२_०००८ तत्र स्फाटिकतोयां हि स्फाटिकाम्बुजशोभिताम्  
०२,०४५।०२९ब्@०३२_०००९ सभां पुष्करिणीं मत्वा पतितो ऽस्मि नराधिप  
०२,०४५।०२९ब्@०३२_००१० तत्र माम् अहसद् भीमः सह पार्थेन सस्वरम्  
०२,०४५।०२९ब्@०३२_००११ द्रौपदी च सह स्त्रीभिः पातयन्ती मनो मम  
०२,०४५।०२९ब्@०३२_००१२ क्लिन्नवस्त्रस्य च जले किङ्करा राजचोदिताः  
०२,०४५।०२९ब्@०३२_००१३ ददुर् वासांसि मे ऽन्यानि तच् च दुःखतरं मम  
०२,०४५।०२९ब्@०३२_००१४ अस्तम्भा इव तिष्ठन्ति स्तम्भाः शतसहस्रशः  
०२,०४५।०२९ब्@०३२_००१५ सो ऽहं तत्राहतो राजन् स्फटिकाभ्यन्तरे विभो  
०२,०४५।०२९ब्@०३२_००१६ छायाः स्तम्भा इवातिष्ठञ् शतशो ऽथ सहस्रशः  
०२,०४५।०२९ब्@०३२_००१७ अद्वारेण विनिर्गच्छन् द्वारसंस्थानरूपिणा  
०२,०४५।०२९ब्@०३२_००१८ अभिहत्य शिलां भूयो ललाटेनास्मि विक्षतः  
०२,०४५।०२९ब्@०३२_००१९ आमृशन् नियतं दृष्ट्वा मार्गान्तरम् उपाविशम्  
०२,०४५।०२९ब्@०३२_००२० स्त्रियश् च तत्र मां दृष्ट्वा जहसुस् तादृशं नृप  
०२,०४५।०२९ब्@०३२_००२१ इदं द्वारम् इदं राजन् न द्वारम् इति मां प्रति  
०२,०४५।०२९ब्@०३२_००२२ अग्रतः प्रहसन् वाक्यं बभाषे स वृकोदरः  
०२,०४५।०२९ब्@०३२_००२३ सर्वं हास्यकरं तेषां सदस्यानां नरर्षभ  
०२,०४५।०२९ब्@०३२_००२४ न श्रुतानि न दृष्टानि यानि रत्नानि मे क्व चित्  
०२,०४५।०२९ब्@०३२_००२५ तानि मे तत्र दृष्टानि तेन तप्तो ऽस्मि दुःखितः  
०२,०४५।०२९ब्@०३२_००२६ हुताशनं प्रवेक्ष्यामि प्रविशे वा महोदधिम्  
०२,०४५।०२९ब्@०३२_००२७ सम्भावितस्य चाकीर्तिर् मरणाद् अतिरिच्यते  
०२,०४५।०२९च् इदं चाद्भुतम् अत्रासीत् तन् मे निगदतः शृणु  
०२,०४५।०३०अ पूर्णे शतसहस्रे तु विप्राणां परिविष्यताम्  
०२,०४५।०३०च् स्थापिता तत्र सञ्ज्ञाभूच् छङ्खो ध्मायति नित्यशः  
०२,०४५।०३१अ मुहुर् मुहुः प्रणदतस् तस्य शङ्खस्य भारत  
०२,०४५।०३१च् उत्तमं शब्दम् अश्रौषं ततो रोमाणि मे ऽहृषन्  
०२,०४५।०३२अ पार्थिवैर् बहुभिः कीर्णम् उपस्थानं दिदृक्षुभिः  
०२,०४५।०३२ब्*०४४५_०१ अशोभत महाराज नक्षत्रैर् द्यौर् इवामला  
०२,०४५।०३२च् सर्वरत्नान्य् उपादाय पार्थिवा वै जनेश्वर  
०२,०४५।०३३अ यज्ञे तस्य महाराज पाण्डुपुत्रस्य धीमतः  
०२,०४५।०३३च् वैश्या इव महीपाला द्विजातिपरिवेषकाः  
०२,०४५।०३४अ न सा श्रीर् देवराजस्य यमस्य वरुणस्य वा  
०२,०४५।०३४च् गुह्यकाधिपतेर् वापि या श्री राजन् युधिष्ठिरे  
०२,०४५।०३४च्*०४४६_०१ **** **** स्वयं विष्णोर् अपि प्रभो  
०२,०४५।०३४च्*०४४६_०२ राक्षसाधिपतेर् वापि  
०२,०४५।०३५अ तां दृष्ट्वा पाण्डुपुत्रस्य श्रियं परमिकाम् अहम्  
०२,०४५।०३५च् शान्तिं न परिगच्छामि दह्यमानेन चेतसा  
०२,०४५।०३५द्*०४४७_०१ अप्राप्य पाण्डवैश्वर्यं शमो मम न विद्यते  
०२,०४५।०३५द्*०४४७_०२ अवाप्स्ये वा श्रियं बाणैः शयिष्ये वा हतः परैः  
०२,०४५।०३५द्*०४४७_०३ अतादृशस्य मे किं नु जीवितेन परन्तप  
०२,०४५।०३५द्*०४४७_०४ वर्धन्ते पाण्डवा राजन् वयं हि स्थितवृद्धयः  
०२,०४५।०३६ शकुनिर् उवाच  
०२,०४५।०३६अ याम् एताम् उत्तमां लक्ष्मीं दृष्टवान् असि पाण्डवे  
०२,०४५।०३६च् तस्याः प्राप्ताव् उपायं मे शृणु सत्यपराक्रम  
०२,०४५।०३७अ अहम् अक्षेष्व् अभिज्ञातः पृथिव्याम् अपि भारत  
०२,०४५।०३७च् हृदयज्ञः पणज्ञश् च विशेषज्ञश् च देवने  
०२,०४५।०३८अ द्यूतप्रियश् च कौन्तेयो न च जानाति देवितुम्  
०२,०४५।०३८च् आहूतश् चैष्यति व्यक्तं दीव्यावेत्य् आह्वयस्व तम्  
०२,०४५।०३८च्*०४४८_०१ **** **** द्यूताद् अपि रणाद् अपि  
०२,०४५।०३८च्*०४४८_०२ नियतं तं विजेष्यामि कृत्वा तु कपटं विभो  
०२,०४५।०३८च्*०४४८_०३ आनयामि समृद्धिं तां  
०२,०४५।०३९ वैशम्पायन उवाच  
०२,०४५।०३९अ एवम् उक्तः शकुनिना राजा दुर्योधनस् तदा  
०२,०४५।०३९च् धृतराष्ट्रम् इदं वाक्यम् अपदान्तरम् अब्रवीत्  
०२,०४५।०४०अ अयम् उत्सहते राजञ् श्रियम् आहर्तुम् अक्षवित्  
०२,०४५।०४०च् द्यूतेन पाण्डुपुत्रस्य तद् अनुज्ञातुम् अर्हसि  
०२,०४५।०४१ धृतराष्ट्र उवाच  
०२,०४५।०४१अ क्षत्ता मन्त्री महाप्राज्ञः स्थितो यस्यास्मि शासने  
०२,०४५।०४१च् तेन सङ्गम्य वेत्स्यामि कार्यस्यास्य विनिश्चयम्  
०२,०४५।०४२अ स हि धर्मं पुरस्कृत्य दीर्घदर्शी परं हितम्  
०२,०४५।०४२च् उभयोः पक्षयोर् युक्तं वक्ष्यत्य् अर्थविनिश्चयम्  
०२,०४५।०४३ दुर्योधन उवाच  
०२,०४५।०४३अ निवर्तयिष्यति त्वासौ यदि क्षत्ता समेष्यति  
०२,०४५।०४३ब्*०४४९_०१ अथ वा वासुदेवं वा भीष्मं वा कार्यनिश्चये  
०२,०४५।०४३ब्*०४४९_०२ आहूय मन्त्रणं कुर्याः कथं व्यवसितं यतः  
०२,०४५।०४३च् निवृत्ते त्वयि राजेन्द्र मरिष्ये ऽहम् असंशयम्  
०२,०४५।०४४अ स मयि त्वं मृते राजन् विदुरेण सुखी भव  
०२,०४५।०४४च् भोक्ष्यसे पृथिवीं कृत्स्नां किं मया त्वं करिष्यसि  
०२,०४५।०४५ वैशम्पायन उवाच  
०२,०४५।०४५अ आर्तवाक्यं तु तत् तस्य प्रणयोक्तं निशम्य सः  
०२,०४५।०४५च् धृतराष्ट्रो ऽब्रवीत् प्रेष्यान् दुर्योधनमते स्थितः  
०२,०४५।०४६अ स्थूणासहस्रैर् बृहतीं शतद्वारां सभां मम  
०२,०४५।०४६च् मनोरमां दर्शनीयाम् आशु कुर्वन्तु शिल्पिनः  
०२,०४५।०४७अ ततः संस्तीर्य रत्नैस् ताम् अक्षान् आवाप्य सर्वशः  
०२,०४५।०४७च् सुकृतां सुप्रवेशां च निवेदयत मे शनैः  
०२,०४५।०४८अ दुर्योधनस्य शान्त्यर्थम् इति निश्चित्य भूमिपः  
०२,०४५।०४८च् धृतराष्ट्रो महाराज प्राहिणोद् विदुराय वै  
०२,०४५।०४९अ अपृष्ट्वा विदुरं ह्य् अस्य नासीत् कश् चिद् विनिश्चयः  
०२,०४५।०४९च् द्यूतदोषांश् च जानन् स पुत्रस्नेहाद् अकृष्यत  
०२,०४५।०५०अ तच् छ्रुत्वा विदुरो धीमान् कलिद्वारम् उपस्थितम्  
०२,०४५।०५०च् विनाशमुखम् उत्पन्नं धृतराष्ट्रम् उपाद्रवत्  
०२,०४५।०५१अ सो ऽभिगम्य महात्मानं भ्राता भ्रातरम् अग्रजम्  
०२,०४५।०५१च् मूर्ध्ना प्रणम्य चरणाव् इदं वचनम् अब्रवीत्  
०२,०४५।०५२अ नाभिनन्दामि ते राजन् व्यवसायम् इमं प्रभो  
०२,०४५।०५२च् पुत्रैर् भेदो यथा न स्याद् द्यूतहेतोस् तथा कुरु  
०२,०४५।०५३ धृतराष्ट्र उवाच  
०२,०४५।०५३अ क्षत्तः पुत्रेषु पुत्रैर् मे कलहो न भविष्यति  
०२,०४५।०५३च् दिवि देवाः प्रसादं नः करिष्यन्ति न संशयः  
०२,०४५।०५४अ अशुभं वा शुभं वापि हितं वा यदि वाहितम्  
०२,०४५।०५४च् प्रवर्ततां सुहृद्द्यूतं दिष्टम् एतन् न संशयः  
०२,०४५।०५५अ मयि सन्निहिते चैव भीष्मे च भरतर्षभे  
०२,०४५।०५५च् अनयो दैवविहितो न कथं चिद् भविष्यति  
०२,०४५।०५६अ गच्छ त्वं रथम् आस्थाय हयैर् वातसमैर् जवे  
०२,०४५।०५६च् खाण्डवप्रस्थम् अद्यैव समानय युधिष्ठिरम्  
०२,०४५।०५७अ न वार्यो व्यवसायो मे विदुरैतद् ब्रवीमि ते  
०२,०४५।०५७च् दैवम् एव परं मन्ये येनैतद् उपपद्यते  
०२,०४५।०५८अ इत्य् उक्तो विदुरो धीमान् नैतद् अस्तीति चिन्तयन्  
०२,०४५।०५८अ*०४५०_०१ **** **** इदं वचनम् अब्रवीत्  
०२,०४५।०५८अ*०४५०_०२ कुलं सबान्धवं चैतन्  
०२,०४५।०५८च् आपगेयं महाप्राज्ञम् अभ्यगच्छत् सुदुःखितः  
०२,०४६।००१ जनमेजय उवाच  
०२,०४६।००१अ कथं समभवद् द्यूतं भ्रातॄणां तन् महात्ययम्  
०२,०४६।००१च् यत्र तद् व्यसनं प्राप्तं पाण्डवैर् मे पितामहैः  
०२,०४६।००२अ के च तत्र सभास्तारा राजानो ब्रह्मवित्तम  
०२,०४६।००२च् के चैनम् अन्वमोदन्त के चैनं प्रत्यषेधयन्  
०२,०४६।००३अ विस्तरेणैतद् इच्छामि कथ्यमानं त्वया द्विज  
०२,०४६।००३च् मूलं ह्य् एतद् विनाशस्य पृथिव्या द्विजसत्तम  
०२,०४६।००४ सूत उवाच  
०२,०४६।००४अ एवम् उक्तस् तदा राज्ञा व्यासशिष्यः प्रतापवान्  
०२,०४६।००४च् आचचक्षे यथावृत्तं तत् सर्वं सर्ववेदवित्  
०२,०४६।००५ वैशम्पायन उवाच  
०२,०४६।००५अ शृणु मे विस्तरेणेमां कथां भरतसत्तम  
०२,०४६।००५च् भूय एव महाराज यदि ते श्रवणे मतिः  
०२,०४६।००६अ विदुरस्य मतं ज्ञात्वा धृतराष्ट्रो ऽम्बिकासुतः  
०२,०४६।००६च् दुर्योधनम् इदं वाक्यम् उवाच विजने पुनः  
०२,०४६।००७अ अलं द्यूतेन गान्धारे विदुरो न प्रशंसति  
०२,०४६।००७च् न ह्य् असौ सुमहाबुद्धिर् अहितं नो वदिष्यति  
०२,०४६।००८अ हितं हि परमं मन्ये विदुरो यत् प्रभाषते  
०२,०४६।००८च् क्रियतां पुत्र तत् सर्वम् एतन् मन्ये हितं तव  
०२,०४६।००९अ देवर्षिर् वासवगुरुर् देवराजाय धीमते  
०२,०४६।००९च् यत् प्राह शास्त्रं भगवान् बृहस्पतिर् उदारधीः  
०२,०४६।०१०अ तद् वेद विदुरः सर्वं सरहस्यं महाकविः  
०२,०४६।०१०च् स्थितश् च वचने तस्य सदाहम् अपि पुत्रक  
०२,०४६।०११अ विदुरो वापि मेधावी कुरूणां प्रवरो मतः  
०२,०४६।०११च् उद्धवो वा महाबुद्धिर् वृष्णीनाम् अर्चितो नृप  
०२,०४६।०१२अ द्यूतेन तद् अलं पुत्र द्यूते भेदो हि दृश्यते  
०२,०४६।०१२च् भेदे विनाशो राज्यस्य तत् पुत्र परिवर्जय  
०२,०४६।०१२द्*०४५१_०१ अलम् अर्धं कुरूणां ते राष्ट्राणाम् इह सम्मतम्  
०२,०४६।०१२द्*०४५१_०२ ज्ञातिभिर् भ्रातृभिश् चैव सहितो रंस्यसे सुखम्  
०२,०४६।०१३अ पित्रा मात्रा च पुत्रस्य यद् वै कार्यं परं स्मृतम्  
०२,०४६।०१३च् प्राप्तस् त्वम् असि तत् तात पितृपैतामहं पदम्  
०२,०४६।०१४अ अधीतवान् कृती शास्त्रे लालितः सततं गृहे  
०२,०४६।०१४च् भ्रातृज्येष्ठः स्थितो राज्ये विन्दसे किं न शोभनम्  
०२,०४६।०१५अ पृथग्जनैर् अलभ्यं यद् भोजनाच्छादनं परम्  
०२,०४६।०१५च् तत् प्राप्तो ऽसि महाबाहो कस्माच् छोचसि पुत्रक  
०२,०४६।०१६अ स्फीतं राष्ट्रं महाबाहो पितृपैतामहं महत्  
०२,०४६।०१६च् नित्यम् आज्ञापयन् भासि दिवि देवेश्वरो यथा  
०२,०४६।०१६द्*०४५२_०१ यादृशं च तवैश्वर्यं तद् अन्येषां सुदुर्लभम्  
०२,०४६।०१६द्*०४५२_०२ ये चोपभोगास् ते राजन् मया पूर्वं प्रकीर्तिताः  
०२,०४६।०१७अ तस्य ते विदितप्रज्ञ शोकमूलम् इदं कथम्  
०२,०४६।०१७च् समुत्थितं दुःखतरं तन् मे शंसितुम् अर्हसि  
०२,०४६।०१८ दुर्योधन उवाच  
०२,०४६।०१८अ अश्नाम्य् आच्छादयामीति प्रपश्यन् पापपूरुषः  
०२,०४६।०१८ब्*०४५३_०१ अन्यान् स्वाद् अधिकान् राजन् प्रपश्यन्न् आप्तपूरुषः  
०२,०४६।०१८च् नामर्षं कुरुते यस् तु पुरुषः सो ऽधमः स्मृतः  
०२,०४६।०१९अ न मां प्रीणाति राजेन्द्र लक्ष्मीः साधारणा विभो  
०२,०४६।०१९च् ज्वलिताम् इव कौन्तेये श्रियं दृष्ट्वा च विव्यथे  
०२,०४६।०२०अ सर्वां हि पृथिवीं दृष्ट्वा युधिष्ठिरवशानुगाम्  
०२,०४६।०२०च् स्थिरो ऽस्मि यो ऽहं जीवामि दुःखाद् एतद् ब्रवीमि ते  
०२,०४६।०२१अ आवर्जिता इवाभान्ति निघ्नाश् चैत्रकिकौकुराः  
०२,०४६।०२१च् कारस्करा लोहजङ्घा युधिष्ठिरनिवेशने  
०२,०४६।०२२अ हिमवत्सागरानूपाः सर्वरत्नाकरास् तथा  
०२,०४६।०२२च् अन्त्याः सर्वे पर्युदस्ता युधिष्ठिरनिवेशने  
०२,०४६।०२३अ ज्येष्ठो ऽयम् इति मां मत्वा श्रेष्ठश् चेति विशां पते  
०२,०४६।०२३च् युधिष्ठिरेण सत्कृत्य युक्तो रत्नपरिग्रहे  
०२,०४६।०२४अ उपस्थितानां रत्नानां श्रेष्ठानाम् अर्घहारिणाम्  
०२,०४६।०२४च् नादृश्यत परः प्रान्तो नापरस् तत्र भारत  
०२,०४६।०२५अ न मे हस्तः समभवद् वसु तत् प्रतिगृह्णतः  
०२,०४६।०२५च् प्रातिष्ठन्त मयि श्रान्ते गृह्य दूराहृतं वसु  
०२,०४६।०२६अ कृतां बिन्दुसरोरत्नैर् मयेन स्फाटिकच्छदाम्  
०२,०४६।०२६च् अपश्यं नलिनीं पूर्णाम् उदकस्येव भारत  
०२,०४६।०२७अ वस्त्रम् उत्कर्षति मयि प्राहसत् स वृकोदरः  
०२,०४६।०२७ब्*०४५४_०१ किङ्कराश् च सभापाला जहसुर् भरतर्षभ  
०२,०४६।०२७च् शत्रोर् ऋद्धिविशेषेण विमूढं रत्नवर्जितम्  
०२,०४६।०२८अ तत्र स्म यदि शक्तः स्यां पातयेयं वृकोदरम्  
०२,०४६।०२८ब्*०४५५_०१ यदि कुर्यां समारम्भं भीमं हन्तुं नराधिप  
०२,०४६।०२८ब्*०४५५_०२ शिशुपाल इवास्माकं गतिः स्यान् नात्र संशयः  
०२,०४६।०२८च् सपत्नेनावहासो हि स मां दहति भारत  
०२,०४६।०२९अ पुनश् च तादृशीम् एव वापीं जलजशालिनीम्  
०२,०४६।०२९च् मत्वा शिलासमां तोये पतितो ऽस्मि नराधिप  
०२,०४६।०३०अ तत्र मां प्राहसत् कृष्णः पार्थेन सह सस्वनम्  
०२,०४६।०३०च् द्रौपदी च सह स्त्रीभिर् व्यथयन्ती मनो मम  
०२,०४६।०३०द्*०४५६_०१ भृत्यवर्गश् च यः कश् चित् सो ऽपि प्रहसते ऽनघ  
०२,०४६।०३१अ क्लिन्नवस्त्रस्य च जले किङ्करा राजचोदिताः  
०२,०४६।०३१च् ददुर् वासांसि मे ऽन्यानि तच् च दुःखतरं मम  
०२,०४६।०३२अ प्रलम्भं च शृणुष्वान्यं गदतो मे नराधिप  
०२,०४६।०३२च् अद्वारेण विनिर्गच्छन् द्वारसंस्थानरूपिणा  
०२,०४६।०३२ए अभिहत्य शिलां भूयो ललाटेनास्मि विक्षतः  
०२,०४६।०३२फ़्*०४५७_०१ स्त्रियश् च तत्र मां दृष्ट्वा जहसुस् तादृशं नृप  
०२,०४६।०३२फ़्*०४५७_०२ इदं द्वारम् इदं राजन्न् अद्वारम् इति मां प्रति  
०२,०४६।०३२फ़्*०४५७_०३ अग्रतः प्रहसन् वाक्यं बभाषे स वृकोदरः  
०२,०४६।०३३अ तत्र मां यमजौ दूराद् आलोक्य ललितौ किल  
०२,०४६।०३३च् बाहुभिः परिगृह्णीतां शोचन्तौ सहिताव् उभौ  
०२,०४६।०३४अ उवाच सहदेवस् तु तत्र मां विस्मयन्न् इव  
०२,०४६।०३४च् इदं द्वारम् इतो गच्छ राजन्न् इति पुनः पुनः  
०२,०४६।०३४द्*०४५८_०१ भीमसेनेन तत्रोक्तो धृतराष्ट्रात्मजेति च  
०२,०४६।०३४द्*०४५८_०२ सम्बोध्य प्रहसित्वा च इतो द्वारं नराधिप  
०२,०४६।०३५अ नामधेयानि रत्नानां पुरस्तान् न श्रुतानि मे  
०२,०४६।०३५च् यानि दृष्टानि मे तस्यां मनस् तपति तच् च मे  
०२,०४६।०३५द्*०४५९_०१ हुताशनं प्रवेक्ष्यामि प्रविशे वा महोदधिम्  
०२,०४६।०३५द्*०४५९_०२ सम्भावितस्य चाकीर्तिर् मरणाद् अतिरिच्यते  
०२,०४७।०००*०४६०_०१ तस्यां सभायां राजेन्द्र राजसूये महाक्रतौ  
०२,०४७।००१ दुर्योधन उवाच  
०२,०४७।००१अ यन् मया पाण्डवानां तु दृष्टं तच् छृणु भारत  
०२,०४७।००१च् आहृतं भूमिपालैर् हि वसु मुख्यं ततस् ततः  
०२,०४७।००२अ न विन्दे दृढम् आत्मानं दृष्ट्वाहं तद् अरेर् धनम्  
०२,०४७।००२च् फलतो भूमितो वापि प्रतिपद्यस्व भारत  
०२,०४७।००३अ ऐडांश् चैलान् वार्षदंशाञ् जातरूपपरिष्कृतान्  
०२,०४७।००३च् प्रावाराजिनमुख्यांश् च काम्बोजः प्रददौ वसु  
०२,०४७।००४अ अश्वांस् तित्तिरिकल्माषांस् त्रिशतं शुकनासिकान्  
०२,०४७।००४च् उष्ट्रवामीस् त्रिशतं च पुष्टाः पीलुशमीङ्गुदैः  
०२,०४७।००५अ गोवासना ब्राह्मणाश् च दासमीयाश् च सर्वशः  
०२,०४७।००५च् प्रीत्यर्थं ते महाभागा धर्मराज्ञो महात्मनः  
०२,०४७।००५ए त्रिखर्वं बलिम् आदाय द्वारि तिष्ठन्ति वारिताः  
०२,०४७।००५फ़्*०४६१_०१ ब्राह्मणा वाटधानाश् च गोमन्तः शतसङ्घशः  
०२,०४७।००६अ कमण्डलून् उपादाय जातरूपमयाञ् शुभान्  
०२,०४७।००६ब्@०३३_०००१ रत्नानि च हिरण्यं च सुवर्णं चैव केवलम्  
०२,०४७।००६ब्@०३३_०००२ प्रीयमाणः प्रसन्नात्मा स्वयं स्वजनसंवृतः  
०२,०४७।००६ब्@०३३_०००३ त्रैखर्वो रथमुख्येशः पाण्डवाय न्यवेदयत्  
०२,०४७।००६ब्@०३३_०००४ यश् च स द्विजमुख्येन राज्ञः शङ्खो निवेदितः  
०२,०४७।००६ब्@०३३_०००५ प्रीत्या दत्तः कुणिन्देन धर्मराजाय धीमते  
०२,०४७।००६ब्@०३३_०००६ तं सर्वे भ्रातरो भ्रात्रे ददुः शङ्खं किरीटिने  
०२,०४७।००६ब्@०३३_०००७ तं प्रत्यगृह्णाद् बीभत्सुस् तोयजं हेममालिनम्  
०२,०४७।००६ब्@०३३_०००८ चितं निष्कसहस्रेण भ्राजमानं स्वतेजसा  
०२,०४७।००६ब्@०३३_०००९ रुचिरं दर्शनीयं च भूषितं विश्वकर्मणा  
०२,०४७।००६ब्@०३३_००१० अधारयच् च धर्मश् च तं नमस्य पुनः पुनः  
०२,०४७।००६ब्@०३३_००११ यो ऽनादने ऽपि नदति स ननादाधिकं तदा  
०२,०४७।००६ब्@०३३_००१२ प्रणादाद् भूमिपास् तस्य पेतुर् हीनाः स्वतेजसा  
०२,०४७।००६ब्@०३३_००१३ धृष्टद्युम्नः पाण्डवाश् च सात्यकिः केशवो ऽष्टमः  
०२,०४७।००६ब्@०३३_००१४ सत्त्वस्थाः शौर्यसम्पन्ना अन्योन्यप्रियकारिणः  
०२,०४७।००६ब्@०३३_००१५ विसञ्ज्ञान् भूमिपान् दृष्ट्वा मां च ते प्राहसंस् तदा  
०२,०४७।००६ब्@०३३_००१६ ततः प्रहृष्टो बीभत्सुर् अददाद् धेमशृङ्गिणः  
०२,०४७।००६ब्@०३३_००१७ शतान्य् अनडुहां पञ्च द्विजमुख्याय भारत  
०२,०४७।००६ब्@०३३_००१८ सुमुखेन बलिर् मुख्यः प्रेषितो ऽजातशत्रवे  
०२,०४७।००६ब्@०३३_००१९ कुणिन्देन हिरण्यं च वासांसि विविधानि च  
०२,०४७।००६ब्@०३३_००२० काश्मीरराजो माध्वीकं शुद्धं च रसवन् मधु  
०२,०४७।००६ब्@०३३_००२१ बलिं च कृत्स्नम् आदाय पाण्डवायाभ्युपाहरत्  
०२,०४७।००६ब्@०३३_००२२ यवना हयान् उपादाय पार्वतीयान् महाजवान्  
०२,०४७।००६ब्@०३३_००२३ आसनानि महार्हाणि कम्बलांश् च महाधनान्  
०२,०४७।००६ब्@०३३_००२४ नवान् विचित्रान् सूक्ष्मांश् च परार्ध्यान् सुप्रदर्शनान्  
०२,०४७।००६ब्@०३३_००२५ अन्यच् च विविधं रत्नं द्वारि तिष्ठन्ति वारिताः  
०२,०४७।००६ब्@०३३_००२६ श्रुतायुर् अपि कालिङ्गो मणिरत्नम् अनुत्तमम्  
०२,०४७।००६ब्@०३३_००२७ अङ्गस्त्रियो दर्शनीया जातरूपविभूषिताः  
०२,०४७।००६ब्@०३३_००२८ वङ्गो जाम्बूनदमयान् पर्यङ्काञ् शतशो नृप  
०२,०४७।००६ब्@०३३_००२९ दक्षिणात् सागराभ्याशात् प्रावारांश् च परःशतम्  
०२,०४७।००६ब्@०३३_००३० औदकानि च रत्नानि बलिं चादाय भारत  
०२,०४७।००६ब्@०३३_००३१ अन्येभ्यो भूमिपालेभ्यः पाण्डवाय न्यवेदयत्  
०२,०४७।००६ब्@०३३_००३२ दार्दरं चन्दनं मुख्यं भारान् षण्णवतिं ध्रुवम्  
०२,०४७।००६ब्@०३३_००३३ पाण्डवाय ददौ पाण्ड्यः शङ्खांस् तावत एव च  
०२,०४७।००६ब्@०३३_००३४ चन्दनागरु चानन्तं मुक्तावैडूर्यचित्रकाः  
०२,०४७।००६ब्@०३३_००३५ चोलश् च केरलश् चोभौ ददतुः पाण्डवाय वै  
०२,०४७।००६ब्@०३३_००३६ अश्मको हेमशृङ्गीश् च दोग्ध्रीर् हेमविभूषिताः  
०२,०४७।००६ब्@०३३_००३७ सवत्साः कुम्भदोहाश् च गाः सहस्राण्य् अदाद् दश  
०२,०४७।००६ब्@०३३_००३८ सैन्धवानां सहस्राणि हयानां पञ्चविंशतिम्  
०२,०४७।००६ब्@०३३_००३९ अददात् सैन्धवो राजा हेममाल्यैर् अलङ्कृतान्  
०२,०४७।००६ब्@०३३_००४० सौवीरो हस्तिभिर् युक्तान् रथांश् च त्रिंशतो वरान्  
०२,०४७।००६ब्@०३३_००४१ जातरूपपरिष्कारान् मणिरत्नविभूषितान्  
०२,०४७।००६ब्@०३३_००४२ मध्यन्दिनार्कप्रतिमांस् तेजसाप्रतिमान् इव  
०२,०४७।००६ब्@०३३_००४३ बलिं च कृत्स्नम् आदाय पाण्डवाय न्यवेदयत्  
०२,०४७।००६ब्@०३३_००४४ अवन्तिराजो रत्नानि विविधानि सहस्रशः  
०२,०४७।००६ब्@०३३_००४५ हाराङ्गदांश् च मुख्यान् वै विविधं च विभूषणम्  
०२,०४७।००६ब्@०३३_००४६ दासीनाम् अयुतं चैव बलिम् आदाय भारत  
०२,०४७।००६ब्@०३३_००४७ सभाद्वारि नरश्रेष्ठ दिदृक्षुर् अवतिष्ठते  
०२,०४७।००६ब्@०३३_००४८ दशार्णश् चेदिराजश् च शूरसेनश् च वीर्यवान्  
०२,०४७।००६ब्@०३३_००४९ बलिं च कृत्स्नम् आदाय पाण्डवाय न्यवेदयत्  
०२,०४७।००६ब्@०३३_००५० काशिराजेन हृष्टेन बली राजन् निवेदितः  
०२,०४७।००६ब्@०३३_००५१ अशीतिगोसहस्राणि शतान्य् अष्टौ च दन्तिनाम्  
०२,०४७।००६ब्@०३३_००५२ अयुतं च नदीजानां हयानां हेममालिनाम्  
०२,०४७।००६ब्@०३३_००५३ विविधानि च रत्नानि काशिराजो बलिं ददौ  
०२,०४७।००६ब्@०३३_००५४ कृतक्षणश् च वैदेहः कौसलश् च बृहद्बलः  
०२,०४७।००६ब्@०३३_००५५ ददतुर् वाजिमुख्यांश् च सहस्राणि चतुर्दश  
०२,०४७।००६ब्@०३३_००५६ शैब्यो वसातिभिः सार्धं त्रिगर्तो मालवैः सह  
०२,०४७।००६ब्@०३३_००५७ तस्मै रत्नानि ददतुर् एकैको भूमिपो ऽमितम्  
०२,०४७।००६ब्@०३३_००५८ हारांश् च मुख्यान् मुक्तांश् च विविधं च विभूषणम्  
०२,०४७।००६च् एवं बलिं प्रदायाथ प्रवेशं लेभिरे ततः  
०२,०४७।००७अ शतं दासीसहस्राणां कार्पासिकनिवासिनाम्  
०२,०४७।००७च् श्यामास् तन्व्यो दीर्घकेश्यो हेमाभरणभूषिताः  
०२,०४७।००७ए शूद्रा विप्रोत्तमार्हाणि राङ्कवान्य् अजिनानि च  
०२,०४७।००७फ़्*०४६२_०१ ते सर्वे पाण्डुपुत्राय द्वार्य् अतिष्ठन् दिदृक्षवः  
०२,०४७।००८अ बलिं च कृत्स्नम् आदाय भरुकच्छनिवासिनः  
०२,०४७।००८च् उपनिन्युर् महाराज हयान् गान्धारदेशजान्  
०२,०४७।००९अ इन्द्रकृष्टैर् वर्तयन्ति धान्यैर् नदीमुखैश् च ये  
०२,०४७।००९च् समुद्रनिष्कुटे जाताः परिसिन्धु च मानवाः  
०२,०४७।०१०अ ते वैरामाः पारदाश् च वङ्गाश् च कितवैः सह  
०२,०४७।०१०च् विविधं बलिम् आदाय रत्नानि विविधानि च  
०२,०४७।०११अ अजाविकं गोहिरण्यं खरोष्ट्रं फलजं मधु  
०२,०४७।०११च् कम्बलान् विविधांश् चैव द्वारि तिष्ठन्ति वारिताः  
०२,०४७।०१२अ प्राग्ज्योतिषाधिपः शूरो म्लेच्छानाम् अधिपो बली  
०२,०४७।०१२च् यनवैः सहितो राजा भगदत्तो महारथः  
०२,०४७।०१३अ आजानेयान् हयाञ् शीघ्रान् आदायानिलरंहसः  
०२,०४७।०१३च् बलिं च कृत्स्नम् आदाय द्वारि तिष्ठति वारितः  
०२,०४७।०१४अ अश्मसारमयं भाण्डं शुद्धदन्तत्सरून् असीन्  
०२,०४७।०१४च् प्राग्ज्योतिषो ऽथ तद् दत्त्वा भगदत्तो ऽव्रजत् तदा  
०२,०४७।०१५अ द्व्यक्षांस् त्र्यक्षांल् ललाटाक्षान् नानादिग्भ्यः समागतान्  
०२,०४७।०१५च् औष्णीषान् अनिवासांश् च बाहुकान् पुरुषादकान्  
०२,०४७।०१६अ एकपादांश् च तत्राहम् अपश्यं द्वारि वारितान्  
०२,०४७।०१६च् बल्यर्थं ददतस् तस्मै हिरण्यं रजतं बहु  
०२,०४७।०१६द्*०४६३_०१ राजानो बलिम् आदाय नानावर्णान् अनेकशः  
०२,०४७।०१६द्*०४६३_०२ कृष्णग्रीवान् महाकायान् रासभान् दूरपातिनः  
०२,०४७।०१६द्*०४६३_०३ आजह्रुर् दशसाहस्रान् विनीतान् दिक्षु विश्रुतान्  
०२,०४७।०१६द्*०४६३_०४ प्रमाणरागसम्पन्नान् वङ्क्षुतीरसमुद्भवान्  
०२,०४७।०१६द्*०४६४_०१ दत्त्वा प्रवेशं प्राप्तास् ते युधिष्ठिरनिवेशने  
०२,०४७।०१७अ इन्द्रगोपकवर्णाभाञ् शुकवर्णान् मनोजवान्  
०२,०४७।०१७च् तथैवेन्द्रायुधनिभान् सन्ध्याभ्रसदृशान् अपि  
०२,०४७।०१८अ अनेकवर्णान् आरण्यान् गृहीत्वाश्वान् मनोजवान्  
०२,०४७।०१८च् जातरूपम् अनर्घ्यं च ददुस् तस्यैकपादकाः  
०२,०४७।०१८द्@०३४_०००१ सिंहलश् च ततो राजा परिगृह्य धनं बहु  
०२,०४७।०१८द्@०३४_०००२ गोशीर्षकं पद्मकं च हरिं श्यामं च चन्दनम्  
०२,०४७।०१८द्@०३४_०००३ भाराणां शतम् एकं तु द्वारि तिष्ठति वारितः  
०२,०४७।०१८द्@०३४_०००४ ये नग्नविषया राजन् बर्बरेयाश् च विश्रुताः  
०२,०४७।०१८द्@०३४_०००५ शतं दासीसहस्राणां कम्बलानां सहस्रशः  
०२,०४७।०१८द्@०३४_०००६ परिगृह्य महाराज द्वारि तिष्ठन्ति वारिताः  
०२,०४७।०१८द्@०३४_०००७ पौण्ड्राश् च दामलिप्ताश् च यथाकामकृतो नृपाः  
०२,०४७।०१८द्@०३४_०००८ कालेयकं च रूप्यं च परिगृह्य परिच्छदान्  
०२,०४७।०१८द्@०३४_०००९ अगरून् स्फाटिकांश् चैव दन्ताञ् जातीफलानि च  
०२,०४७।०१८द्@०३४_००१० तक्कोलांश् च लवङ्गांश् च कर्पूरांश् च महाबलाः  
०२,०४७।०१८द्@०३४_००११ अन्यांश् च विविधान् द्रव्यान् परिगृह्य उपस्थिताः  
०२,०४७।०१८द्@०३४_००१२ एते सर्वे महात्मानो द्वारि तिष्ठन्ति वारिताः  
०२,०४७।०१८द्@०३४_००१३ शैलेयश् च ततो राजा पत्रोर्णान् परिगृह्य सः  
०२,०४७।०१८द्@०३४_००१४ द्वारि तिष्ठन् महाराज द्वारपालैर् निवारितः  
०२,०४७।०१९अ चीनान् हूणाञ् शकान् ओड्रान् पर्वतान्तरवासिनः  
०२,०४७।०१९च् वार्ष्णेयान् हारहूणांश् च कृष्णान् हैमवतांस् तथा  
०२,०४७।०१९द्*०४६५_०१ निषादान् पारसीकांश् च कृष्णान् हैमवतांस् तथा  
०२,०४७।०१९द्*०४६६_०१ आख्यातुं तान् अशक्तो ऽहं विविधान् द्वारि वारितान्  
०२,०४७।०२०अ न पारयाम्य् अभिगतान् विविधान् द्वारि वारितान्  
०२,०४७।०२०च् बल्यर्थं ददतस् तस्य नानारूपान् अनेकशः  
०२,०४७।०२१अ कृष्णग्रीवान् महाकायान् रासभाञ् शतपातिनः  
०२,०४७।०२१च् आहार्षुर् दशसाहस्रान् विनीतान् दिक्षु विश्रुतान्  
०२,०४७।०२२अ प्रमाणरागस्पर्शाढ्यं बाह्लीचीनसमुद्भवम्  
०२,०४७।०२२ब्*०४६७_०१ खर्वटास् तोमराश् चैव शूरा वर्धनकास् तथा  
०२,०४७।०२२ब्*०४६७_०२ चेलान् बहुविधान् गृह्य द्वारि तिष्ठन्ति वारिताः  
०२,०४७।०२२ब्*०४६७_०३ प्राकोटास् ताटकेयाश् च नन्दिनागरकास् तथा  
०२,०४७।०२२ब्*०४६७_०४ तापितास् त्रैपुराश् चैव पञ्चमेयाः सहोरुमाः  
०२,०४७।०२२ब्*०४६७_०५ तथा चाटविकाः सर्वे नानाद्रव्यपरिच्छदान्  
०२,०४७।०२२ब्*०४६७_०६ परिगृह्य महाराज द्वारि तिष्ठन्ति वारिताः  
०२,०४७।०२२च् और्णं च राङ्कवं चैव कीटजं पट्टजं तथा  
०२,०४७।०२३अ कुट्टीकृतं तथैवान्यत् कमलाभं सहस्रशः  
०२,०४७।०२३च् श्लक्ष्णं वस्त्रम् अकार्पासम् आविकं मृदु चाजिनम्  
०२,०४७।०२४अ निशितांश् चैव दीर्घासीन् ऋष्टिशक्तिपरश्वधान्  
०२,०४७।०२४च् अपरान्तसमुद्भूतांस् तथैव परशूञ् शितान्  
०२,०४७।०२५अ रसान् गन्धांश् च विविधान् रत्नानि च सहस्रशः  
०२,०४७।०२५च् बलिं च कृत्स्नम् आदाय द्वारि तिष्ठन्ति वारिताः  
०२,०४७।०२६अ शकास् तुखाराः कङ्काश् च रोमशाः शृङ्गिणो नराः  
०२,०४७।०२६च् महागमान् दूरगमान् गणितान् अर्बुदं हयान्  
०२,०४७।०२७अ कोटिशश् चैव बहुशः सुवर्णं पद्मसम्मितम्  
०२,०४७।०२७च् बलिम् आदाय विविधं द्वारि तिष्ठन्ति वारिताः  
०२,०४७।०२८अ आसनानि महार्हाणि यानानि शयनानि च  
०२,०४७।०२८च् मणिकाञ्चनचित्राणि गजदन्तमयानि च  
०२,०४७।०२८द्*०४६८_०१ कवचानि महार्हाणि शस्त्राणि विविधानि च  
०२,०४७।०२९अ रथांश् च विविधाकाराञ् जातरूपपरिष्कृतान्  
०२,०४७।०२९च् हयैर् विनीतैः सम्पन्नान् वैयाघ्रपरिवारणान्  
०२,०४७।०३०अ विचित्रांश् च परिस्तोमान् रत्नानि च सहस्रशः  
०२,०४७।०३०च् नाराचान् अर्धनाराचाञ् शस्त्राणि विविधानि च  
०२,०४७।०३१अ एतद् दत्त्वा महद् द्रव्यं पूर्वदेशाधिपो नृपः  
०२,०४७।०३१च् प्रविष्टो यज्ञसदनं पाण्डवस्य महात्मनः  
०२,०४७।०३१द्@०३५_०००१ जतुचेलान् द्विसाहस्रं दुकूलान्य् अयुतानि च  
०२,०४७।०३१द्@०३५_०००२ कांस्यानि चैव भाण्डानि महार्हाणि कुथानि च  
०२,०४७।०३१द्@०३५_०००३ एतान्य् अन्यानि रत्नानि ददौ पार्थस्य वै मुदा  
०२,०४७।०३१द्@०३५_०००४ अन्यान् बहुविधान् राजन् नराः सागरम् आश्रिताः  
०२,०४७।०३१द्@०३५_०००५ रत्नं बहुविधं गृह्य ददुस् ते पाण्डवाय तु  
०२,०४७।०३१द्@०३५_०००६ मालवश् च ततो राजन् रत्नानि विविधानि च  
०२,०४७।०३१द्@०३५_०००७ गोधूमानां च राजेन्द्र द्रोणानां कोटिसम्मितम्  
०२,०४७।०३१द्@०३५_०००८ अन्यांश् च विविधान् धान्यान् परिगृह्य महाबलः  
०२,०४७।०३१द्@०३५_०००९ पाण्डवाय ददौ प्रीत्या प्रविवेश महाध्वरम्  
०२,०४७।०३१द्@०३५_००१० नानारत्नान् बहून् गृह्य सुराष्ट्राधिपतिर् नृपः  
०२,०४७।०३१द्@०३५_००११ तैलकुम्भैर् महाराज द्रोणानाम् अयुतानि च  
०२,०४७।०३१द्@०३५_००१२ गुडान् अपि सितान् स्वादून् सहस्रशकटैर् नृपः  
०२,०४७।०३१द्@०३५_००१३ एतानि सर्वाण्य् आदाय ददौ कुन्तीसुताय सः  
०२,०४७।०३१द्@०३५_००१४ अन्ये च पार्थिवा राजन् नानादेशसमागताः  
०२,०४७।०३१द्@०३५_००१५ रत्नानि विविधान् गृह्य ददुस् ते कौरवाय तु  
०२,०४७।०३१द्@०३५_००१६ जम्बूद्वीपे समस्ते तु सराष्ट्रवनपर्वते  
०२,०४७।०३१द्@०३५_००१७ करं तु न प्रयच्छेद् यो नास्ति पार्थस्य पार्थिवः  
०२,०४७।०३१द्@०३५_००१८ नरः सप्तसु वर्षेषु तद्यज्ञे नास्ति नागतः  
०२,०४७।०३१द्@०३५_००१९ क्रतुर् नानागणैः कीर्णो बभौ शक्रसदो यथा  
०२,०४८।००१ दुर्योधन उवाच  
०२,०४८।००१अ दायं तु तस्मै विविधं शृणु मे गदतो ऽनघ  
०२,०४८।००१च् यज्ञार्थं राजभिर् दत्तं महान्तं धनसञ्चयम्  
०२,०४८।००२अ मेरुमन्दरयोर् मध्ये शैलोदाम् अभितो नदीम्  
०२,०४८।००२च् ये ते कीचकवेणूनां छायां रम्याम् उपासते  
०२,०४८।००३अ खशा एकाशनाज्योहाः प्रदरा दीर्घवेणवः  
०२,०४८।००३च् पशुपाश् च कुणिन्दाश् च तङ्गणाः परतङ्गणाः  
०२,०४८।००४अ ते वै पिपीलिकं नाम वरदत्तं पिपीलिकैः  
०२,०४८।००४च् जातरूपं द्रोणमेयम् अहार्षुः पुञ्जशो नृपाः  
०२,०४८।००५अ कृष्णांल् ललामांश् चमराञ् शुक्लांश् चान्याञ् शशिप्रभान्  
०२,०४८।००५च् हिमवत्पुष्पजं चैव स्वादु क्षौद्रं तथा बहु  
०२,०४८।००६अ उत्तरेभ्यः कुरुभ्यश् चाप्य् अपोढं माल्यम् अम्बुभिः  
०२,०४८।००६च् उत्तराद् अपि कैलासाद् ओषधीः सुमहाबलाः  
०२,०४८।००७अ पार्वतीया बलिं चान्यम् आहृत्य प्रणताः स्थिताः  
०२,०४८।००७च् अजातशत्रोर् नृपतेर् द्वारि तिष्ठन्ति वारिताः  
०२,०४८।००८अ ये परार्धे हिमवतः सूर्योदयगिरौ नृपाः  
०२,०४८।००८च् वारिषेणसमुद्रान्ते लोहित्यम् अभितश् च ये  
०२,०४८।००८ए फलमूलाशना ये च किराताश् चर्मवाससः  
०२,०४८।००८फ़्*०४६९_०१ क्रूरशस्त्राः क्रूरकृतस् तांश् च पश्याम्य् अहं प्रभो  
०२,०४८।००९अ चन्दनागुरुकाष्ठानां भारान् कालीयकस्य च  
०२,०४८।००९च् चर्मरत्नसुवर्णानां गन्धानां चैव राशयः  
०२,०४८।०१०अ कैरातिकानाम् अयुतं दासीनां च विशां पते  
०२,०४८।०१०च् आहृत्य रमणीयार्थान् दूरजान् मृगपक्षिणः  
०२,०४८।०११अ निचितं पर्वतेभ्यश् च हिरण्यं भूरिवर्चसम्  
०२,०४८।०११च् बलिं च कृत्स्नम् आदाय द्वारि तिष्ठन्ति वारिताः  
०२,०४८।०१२अ कायव्या दरदा दार्वाः शूरा वैयमकास् तथा  
०२,०४८।०१२च् औदुम्बरा दुर्विभागाः पारदा बाह्लिकैः सह  
०२,०४८।०१३अ काश्मीराः कुन्दमानाश् च पौरका हंसकायनाः  
०२,०४८।०१३च् शिबित्रिगर्तयौधेया राजन्या मद्रकेकयाः  
०२,०४८।०१४अ अम्बष्ठाः कौकुरास् तार्क्ष्या वस्त्रपाः पह्लवैः सह  
०२,०४८।०१४च् वसातयः समौलेयाः सह क्षुद्रकमालवैः  
०२,०४८।०१५अ शौण्डिकाः कुक्कुराश् चैव शकाश् चैव विशां पते  
०२,०४८।०१५च् अङ्गा वङ्गाश् च पुण्ड्राश् च शानवत्या गयास् तथा  
०२,०४८।०१६अ सुजातयः श्रेणिमन्तः श्रेयांसः शस्त्रपाणयः  
०२,०४८।०१६च् आहार्षुः क्षत्रिया वित्तं शतशो ऽजातशत्रवे  
०२,०४८।०१७अ वङ्गाः कलिङ्गपतयस् ताम्रलिप्ताः सपुण्ड्रकाः  
०२,०४८।०१७ब्*०४७०_०१ द्रविडौड्राः सपाण्ड्याश् च चोलाः कुल्यास् तथैव च  
०२,०४८।०१७च् दुकूलं कौशिकं चैव पत्रोर्णं प्रावरान् अपि  
०२,०४८।०१७द्*०४७१_०१ कर्णप्रावरणाश् चैव बहवस् तत्र भारत  
०२,०४८।०१७द्*०४७२_०१ औपत्यकान् अपाहार्यन् नातिप्रीतिम् अकुर्वत  
०२,०४८।०१७द्*०४७३_०१ औपवृत्ता नृपास् तस्य ददुः प्रीतिं न चागमन्  
०२,०४८।०१८अ तत्र स्म द्वारपालैस् ते प्रोच्यन्ते राजशासनात्  
०२,०४८।०१८च् कृतकाराः सुबलयस् ततो द्वारम् अवाप्स्यथ  
०२,०४८।०१९अ ईषादन्तान् हेमकक्षान् पद्मवर्णान् कुथावृतान्  
०२,०४८।०१९च् शैलाभान् नित्यमत्तांश् च अभितः काम्यकं सरः  
०२,०४८।०२०अ दत्त्वैकैको दशशतान् कुञ्जरान् कवचावृतान्  
०२,०४८।०२०च् क्षमावतः कुलीनांश् च द्वारेण प्राविशंस् ततः  
०२,०४८।०२०द्*०४७४_०१ सुरसाश् चन्दनरसा हेमकुम्भसमास्थिताः  
०२,०४८।०२०द्*०४७५_०१ वैदेहकाश् च पुण्ड्राश् च गोलेयास् ताम्रलिप्तकाः  
०२,०४८।०२०द्*०४७५_०२ मरुकाः काशिका दर्दा भौमेया नटनर्तकाः  
०२,०४८।०२०द्*०४७५_०३ कर्णाटाः कांस्यकुट्टाश् च पद्मजालाः सुतीवराः  
०२,०४८।०२०द्*०४७५_०४ दाक्षिणात्याः पुलिन्दाश् च शम्बराः कङ्कणाः खषाः  
०२,०४८।०२०द्*०४७५_०५ बर्बरा यवनाश् चैव गुर्जराभीरकास् तथा  
०२,०४८।०२०द्*०४७५_०६ पल्लवाः शककारूशास् तुम्बराः काशिकास् तथा  
०२,०४८।०२१अ एते चान्ये च बहवो गणा दिग्भ्यः समागताः  
०२,०४८।०२१च् अन्यैश् चोपाहृतान्य् अत्र रत्नानीह महात्मभिः  
०२,०४८।०२२अ राजा चित्ररथो नाम गन्धर्वो वासवानुगः  
०२,०४८।०२२च् शतानि चत्वार्य् अददद् धयानां वातरंहसाम्  
०२,०४८।०२३अ तुम्बुरुस् तु प्रमुदितो गन्धर्वो वाजिनां शतम्  
०२,०४८।०२३च् आम्रपत्रसवर्णानाम् अददद् धेममालिनाम्  
०२,०४८।०२४अ कृती तु राजा कौरव्य शूकराणां विशां पते  
०२,०४८।०२४च् अददद् गजरत्नानां शतानि सुबहून्य् अपि  
०२,०४८।०२५अ विराटेन तु मत्स्येन बल्यर्थं हेममालिनाम्  
०२,०४८।०२५च् कुञ्जराणां सहस्रे द्वे मत्तानां समुपाहृते  
०२,०४८।०२६अ पांशुराष्ट्राद् वसुदानो राजा षड्विंशतिं गजान्  
०२,०४८।०२६च् अश्वानां च सहस्रे द्वे राजन् काञ्चनमालिनाम्  
०२,०४८।०२७अ जवसत्त्वोपपन्नानां वयःस्थानां नराधिप  
०२,०४८।०२७च् बलिं च कृत्स्नम् आदाय पाण्डवेभ्यो न्यवेदयत्  
०२,०४८।०२८अ यज्ञसेनेन दासीनां सहस्राणि चतुर्दश  
०२,०४८।०२८च् दासानाम् अयुतं चैव सदाराणां विशां पते  
०२,०४८।०२८द्*०४७६_०१ पञ्चविंशतिसाहस्रम् अश्वानां हेममालिनाम्  
०२,०४८।०२८द्*०४७६_०२ बाह्लीकः प्रददौ राजा पाण्डवाय महात्मने  
०२,०४८।०२९अ गजयुक्ता महाराज रथाः षड्विंशतिस् तथा  
०२,०४८।०२९च् राज्यं च कृत्स्नं पार्थेभ्यो यज्ञार्थं वै निवेदितम्  
०२,०४८।०२९द्*०४७७_०१ वासुदेवो ऽपि वार्ष्णेयो मानं कुर्वन् किरीटिनः  
०२,०४८।०२९द्*०४७७_०२ अददद् गजमुख्यानां सहस्राणि चतुर्दश  
०२,०४८।०२९द्*०४७७_०३ आत्मा हि पार्थः कृष्णस्य कृष्णो ह्य् आत्मा किरीटिनः  
०२,०४८।०२९द्*०४७७_०४ यद् ब्रूयाद् अर्जुनः कृष्णं सर्वं कुर्याद् असंशयम्  
०२,०४८।०२९द्*०४७७_०५ कृष्णो धनञ्जयस्यार्थं स्वर्गलोकम् अपि त्यजेत्  
०२,०४८।०२९द्*०४७७_०६ तथैव पार्थः कृष्णार्थे प्राणान् अपि परित्यजेत्  
०२,०४८।०२९द्*०४७७_०७ सुरभींश् चन्दनरसान् हेमकुम्भसमास्थितान्  
०२,०४८।०२९द्*०४७७_०८ सह्यजान् दर्दुररुहांश् चन्दनागुरुसञ्चयान्  
०२,०४८।०२९द्*०४७७_०९ मणिरत्नानि भास्वन्ति काञ्चनं सूक्ष्मवस्त्रकम्  
०२,०४८।०२९द्*०४७७_१० चौलपाण्ड्याव् अपि द्वारं न लेभाते ह्य् उपस्थितौ  
०२,०४८।०२९द्*०४७८_०१ अन्तरात्मा महाराज तस्माद् यन् मे न शाम्यति  
०२,०४८।०२९द्*०४७८_०२ अश्वेनेव युगं नद्धं विपरीतं हि दृश्यते  
०२,०४८।०२९द्*०४७८_०३ गुणहीनतरश् चापि युष्माभिर् भरतर्षभ  
०२,०४८।०२९द्*०४७८_०४ कनीयांसो ऽभिवर्धन्ते ज्येष्ठपुत्रो ऽवसीदति  
०२,०४८।०२९द्*०४७८_०५ वदन्ति कारणं भक्त्या कुन्तीपुत्रस्य धीमतः  
०२,०४८।०२९द्*०४७८_०६ सर्वे स्वबलसम्पन्नाः क्षत्रिया मानगर्विताः  
०२,०४८।०२९द्*०४७८_०७ यज्ञे करप्रदास् तस्य ये च म्लेच्छेषु भूमिपाः  
०२,०४८।०२९द्*०४७८_०८ अतीव ते प्रमुदिताः पाण्डुपुत्रा महारथाः  
०२,०४८।०३०अ समुद्रसारं वैडूर्यं मुक्ताः शङ्खांस् तथैव च  
०२,०४८।०३०च् शतशश् च कुथांस् तत्र सिंहलाः समुपाहरन्  
०२,०४८।०३१अ संवृता मणिचीरैस् तु श्यामास् ताम्रान्तलोचनाः  
०२,०४८।०३१च् तान् गृहीत्वा नरास् तत्र द्वारि तिष्ठन्ति वारिताः  
०२,०४८।०३२अ प्रीत्यर्थं ब्राह्मणाश् चैव क्षत्रियाश् च विनिर्जिताः  
०२,०४८।०३२च् उपाजह्रुर् विशश् चैव शूद्राः शुश्रूषवो ऽपि च  
०२,०४८।०३२ए प्रीत्या च बहुमानाच् च अभ्यगच्छन् युधिष्ठिरम्  
०२,०४८।०३३अ सर्वे म्लेच्छाः सर्ववर्णा आदिमध्यान्तजास् तथा  
०२,०४८।०३३च् नानादेशसमुत्थैश् च नानाजातिभिर् आगतैः  
०२,०४८।०३३ए पर्यस्त इव लोको ऽयं युधिष्ठिरनिवेशने  
०२,०४८।०३४अ उच्चावचान् उपग्राहान् राजभिः प्रहितान् बहून्  
०२,०४८।०३४च् शत्रूणां पश्यतो दुःखान् मुमूर्षा मे ऽद्य जायते  
०२,०४८।०३५अ भृत्यास् तु ये पाण्डवानां तांस् ते वक्ष्यामि भारत  
०२,०४८।०३५च् येषाम् आमं च पक्वं च संविधत्ते युधिष्ठिरः  
०२,०४८।०३६अ अयुतं त्रीणि पद्मानि गजारोहाः ससादिनः  
०२,०४८।०३६च् रथानाम् अर्बुदं चापि पादाता बहवस् तथा  
०२,०४८।०३७अ प्रमीयमाणम् आरब्धं पच्यमानं तथैव च  
०२,०४८।०३७च् विसृज्यमानं चान्यत्र पुण्याहस्वन एव च  
०२,०४८।०३८अ नाभुक्तवन्तं नाहृष्टं नासुभिक्षं कथं चन  
०२,०४८।०३८च् अपश्यं सर्ववर्णानां युधिष्ठिरनिवेशने  
०२,०४८।०३९अ अष्टाशीतिसहस्राणि स्नातका गृहमेधिनः  
०२,०४८।०३९ब्*०४७९_०१ आर्यास् तु ये वै राजानः सत्यसन्धा महाव्रताः  
०२,०४८।०३९च् त्रिंशद्दासीक एकैको यान् बिभर्ति युधिष्ठिरः  
०२,०४८।०३९ए सुप्रीताः परितुष्टाश् च ते ऽप्य् आशंसन्त्य् अरिक्षयम्  
०२,०४८।०४०अ दशान्यानि सहस्राणि यतीनाम् ऊर्ध्वरेतसाम्  
०२,०४८।०४०च् भुञ्जते रुक्मपात्रीषु युधिष्ठिरनिवेशने  
०२,०४८।०४१अ भुक्ताभुक्तं कृताकृतं सर्वम् आकुब्जवामनम्  
०२,०४८।०४१च् अभुञ्जाना याज्ञसेनी प्रत्यवैक्षद् विशां पते  
०२,०४८।०४२अ द्वौ करं न प्रयच्छेतां कुन्तीपुत्राय भारत  
०२,०४८।०४२च् वैवाहिकेन पाञ्चालाः सख्येनान्धकवृष्णयः  
०२,०४९।००१ दुर्योधन उवाच  
०२,०४९।००१अ आर्यास् तु ये वै राजानः सत्यसन्धा महाव्रताः  
०२,०४९।००१च् पर्याप्तविद्या वक्तारो वेदान्तावभृथाप्लुताः  
०२,०४९।००२अ धृतिमन्तो ह्रीनिषेधा धर्मात्मानो यशस्विनः  
०२,०४९।००२च् मूर्धाभिषिक्तास् ते चैनं राजानः पर्युपासते  
०२,०४९।००३अ दक्षिणार्थं समानीता राजभिः कांस्यदोहनाः  
०२,०४९।००३च् आरण्या बहुसाहस्रा अपश्यं तत्र तत्र गाः  
०२,०४९।००४अ आजह्रुस् तत्र सत्कृत्य स्वयम् उद्यम्य भारत  
०२,०४९।००४च् अभिषेकार्थम् अव्यग्रा भाण्डम् उच्चावचं नृपाः  
०२,०४९।००५अ बाह्लीको रथम् आहार्षीज् जाम्बूनदपरिष्कृतम्  
०२,०४९।००५च् सुदक्षिणस् तं युयुजे श्वेतैः काम्बोजजैर् हयैः  
०२,०४९।००६अ सुनीथो ऽप्रतिमं तस्य अनुकर्षं महायशाः  
०२,०४९।००६च् ध्वजं चेदिपतिः क्षिप्रम् अहार्षीत् स्वयम् उद्यतम्  
०२,०४९।००७अ दाक्षिणात्यः सन्नहनं स्रगुष्णीषे च मागधः  
०२,०४९।००७च् वसुदानो महेष्वासो गजेन्द्रं षष्टिहायनम्  
०२,०४९।००८अ मत्स्यस् त्व् अक्षान् अवाबध्नाद् एकलव्य उपानहौ  
०२,०४९।००८च् आवन्त्यस् त्व् अभिषेकार्थम् आपो बहुविधास् तथा  
०२,०४९।००९अ चेकितान उपासङ्गं धनुः काश्य उपाहरत्  
०२,०४९।००९च् असिं रुक्मत्सरुं शल्यः शैक्यं काञ्चनभूषणम्  
०२,०४९।०१०अ अभ्यषिञ्चत् ततो धौम्यो व्यासश् च सुमहातपाः  
०२,०४९।०१०च् नारदं वै पुरस्कृत्य देवलं चासितं मुनिम्  
०२,०४९।०१०द्*०४८०_०१ याज्ञवल्क्यं मुनिश्रेष्ठं ब्रह्मजं विजितेन्द्रियम्  
०२,०४९।०१०द्*०४८०_०२ ब्राह्मणा ज्ञानसम्पन्नास् तेजसा भास्करोपमाः  
०२,०४९।०११अ प्रीतिमन्त उपातिष्ठन्न् अभिषेकं महर्षयः  
०२,०४९।०११च् जामदग्न्येन सहितास् तथान्ये वेदपारगाः  
०२,०४९।०१२अ अभिजग्मुर् महात्मानं मन्त्रवद् भूरिदक्षिणम्  
०२,०४९।०१२च् महेन्द्रम् इव देवेन्द्रं दिवि सप्तर्षयो यथा  
०२,०४९।०१३अ अधारयच् छत्रम् अस्य सात्यकिः सत्यविक्रमः  
०२,०४९।०१३च् धनञ्जयश् च व्यजने भीमसेनश् च पाण्डवः  
०२,०४९।०१३द्*०४८१_०१ चामरे चापि शुद्धे द्वे यमौ जगृहतुस् तदा  
०२,०४९।०१४अ उपागृह्णाद् यम् इन्द्राय पुराकल्पे प्रजापतिः  
०२,०४९।०१४च् तम् अस्मै शङ्खम् आहार्षीद् वारुणं कलशोदधिः  
०२,०४९।०१५अ सिक्तं निष्कसहस्रेण सुकृतं विश्वकर्मणा  
०२,०४९।०१५च् तेनाभिषिक्तः कृष्णेन तत्र मे कश्मलो ऽभवत्  
०२,०४९।०१५द्*०४८२_०१ जलार्थं तत्र राजेन्द्र घटान् आदाय राक्षसाः  
०२,०४९।०१६अ गच्छन्ति पूर्वाद् अपरं समुद्रं चापि दक्षिणम्  
०२,०४९।०१६च् उत्तरं तु न गच्छन्ति विना तात पतत्रिभिः  
०२,०४९।०१७अ तत्र स्म दध्मुः शतशः शङ्खान् मङ्गल्यकारणात्  
०२,०४९।०१७च् प्राणदंस् ते समाध्मातास् तत्र रोमाणि मे ऽहृषन्  
०२,०४९।०१८अ प्रणता भूमिपाश् चापि पेतुर् हीनाः स्वतेजसा  
०२,०४९।०१८च् धृष्टद्युम्नः पाण्डवाश् च सात्यकिः केशवो ऽष्टमः  
०२,०४९।०१९अ सत्त्वस्थाः शौर्यसम्पन्ना अन्योन्यप्रियकारिणः  
०२,०४९।०१९च् विसञ्ज्ञान् भूमिपान् दृष्ट्वा मां च ते प्राहसंस् तदा  
०२,०४९।०२०अ ततः प्रहृष्टो बीभत्सुः प्रादाद् धेमविषाणिनाम्  
०२,०४९।०२०ब्*०४८३_०१ रोहिणीनां सवत्सानां सुवर्णशतयोजिनाम्  
०२,०४९।०२०ब्*०४८३_०२ सहस्रैकं तथा दत्त्वा सवस्त्रां पदशोभिताम्  
०२,०४९।०२०च् शतान्य् अनडुहां पञ्च द्विजमुख्येषु भारत  
०२,०४९।०२१अ नैवं शम्बरहन्ताभूद् यौवनाश्वो मनुर् न च  
०२,०४९।०२१च् न च राजा पृथुर् वैन्यो न चाप्य् आसीद् भगीरथः  
०२,०४९।०२१द्*०४८४_०१ ययातिर् नहुषो वापि यथा राजा युधिष्ठिरः  
०२,०४९।०२२अ यथातिमात्रं कौन्तेयः श्रिया परमया युतः  
०२,०४९।०२२च् राजसूयम् अवाप्यैवं हरिश्चन्द्र इव प्रभुः  
०२,०४९।०२२द्*०४८५_०१ नैवं सान्नरहन्तासीन् नाखिनेयौ तथापि च  
०२,०४९।०२३अ एतां दृष्ट्वा श्रियं पार्थे हरिश्चन्द्रे यथा विभो  
०२,०४९।०२३च् कथं नु जीवितं श्रेयो मम पश्यसि भारत  
०२,०४९।०२४अ अन्धेनेव युगं नद्धं विपर्यस्तं नराधिप  
०२,०४९।०२४च् कनीयांसो विवर्धन्ते ज्येष्ठा हीयन्ति भारत  
०२,०४९।०२५अ एवं दृष्ट्वा नाभिविन्दामि शर्म; परीक्षमाणो ऽपि कुरुप्रवीर  
०२,०४९।०२५च् तेनाहम् एवं कृशतां गतश् च; विवर्णतां चैव सशोकतां च  
०२,०५०।००१ धृतराष्ट्र उवाच  
०२,०५०।००१अ त्वं वै ज्येष्ठो ज्यैष्ठिनेयः पुत्र मा पाण्डवान् द्विषः  
०२,०५०।००१च् द्वेष्टा ह्य् असुखम् आदत्ते यथैव निधनं तथा  
०२,०५०।००२अ अव्युत्पन्नं समानार्थं तुल्यमित्रं युधिष्ठिरम्  
०२,०५०।००२च् अद्विषन्तं कथं द्विष्यात् त्वादृशो भरतर्षभ  
०२,०५०।००३अ तुल्याभिजनवीर्यश् च कथं भ्रातुः श्रियं नृप  
०२,०५०।००३च् पुत्र कामयसे मोहान् मैवं भूः शाम्य साध्व् इह  
०२,०५०।००४अ अथ यज्ञविभूतिं तां काङ्क्षसे भरतर्षभ  
०२,०५०।००४च् ऋत्विजस् तव तन्वन्तु सप्ततन्तुं महाध्वरम्  
०२,०५०।००५अ आहरिष्यन्ति राजानस् तवापि विपुलं धनम्  
०२,०५०।००५च् प्रीत्या च बहुमानाच् च रत्नान्य् आभरणानि च  
०२,०५०।००५द्*०४८६_०१ मही कामदुघा सा हि वीरपत्नीति चोच्यते  
०२,०५०।००५द्*०४८६_०२ तथा वीराश्रिता भूमिस् तनुते हि मनोरथम्  
०२,०५०।००५द्*०४८६_०३ तवाप्य् अस्ति हि चेद् वीर्यं भिक्ष्यसे हि महीम् इमाम्  
०२,०५०।००६अ अनर्थाचरितं तात परस्वस्पृहणं भृशम्  
०२,०५०।००६ब्*०४८७_०१ उभयोर् लोकयोर् दुःखं सुहृदाम् अवमाननम्  
०२,०५०।००६च् स्वसन्तुष्टः स्वधर्मस्थो यः स वै सुखम् एधते  
०२,०५०।००७अ अव्यापारः परार्थेषु नित्योद्योगः स्वकर्मसु  
०२,०५०।००७च् उद्यमो रक्षणे स्वेषाम् एतद् वैभवलक्षणम्  
०२,०५०।००८अ विपत्तिष्व् अव्यथो दक्षो नित्यम् उत्थानवान् नरः  
०२,०५०।००८च् अप्रमत्तो विनीतात्मा नित्यं भद्राणि पश्यति  
०२,०५०।००८द्*०४८८_०१ बाहून् इवैतान् मा छेत्सीः पाण्डुपुत्रास् तथैव ते  
०२,०५०।००८द्*०४८८_०२ भ्रातॄणां तद् धनार्थं वै मित्रद्रोहं च मा कुरु  
०२,०५०।००८द्*०४८९_०१ पाण्डोः पुत्रान् मा द्विषस्वेह राजंस्  
०२,०५०।००८द्*०४८९_०२ तथैव ते भ्रातृधनं समग्रम्  
०२,०५०।००८द्*०४८९_०३ मित्रद्रोहे तात महान् अधर्मः  
०२,०५०।००८द्*०४८९_०४ पितामहा ये तव ते ऽपि तेषाम्  
०२,०५०।००८द्*०४९०_०१ मित्रद्रोहं ततः कर्म महान् धर्मः प्रकीर्तितः  
०२,०५०।००८द्*०४९१_०१ यो ऽसौ पितामहस् तुभ्यं तेषाम् अपि स एव हि  
०२,०५०।००९अ अन्तर्वेद्यां ददद् वित्तं कामान् अनुभवन् प्रियान्  
०२,०५०।००९च् क्रीडन् स्त्रीभिर् निरातङ्कः प्रशाम्य भरतर्षभ  
०२,०५०।०१० दुर्योधन उवाच  
०२,०५०।०१०अ जानन् वै मोहयसि मां नावि नौर् इव संयता  
०२,०५०।०१०च् स्वार्थे किं नावधानं ते उताहो द्वेष्टि मां भवान्  
०२,०५०।०१०द्*०४९२_०१ यस्य नास्ति निजा प्रज्ञा केवलं तु बहुश्रुतः  
०२,०५०।०१०द्*०४९२_०२ न स जानाति शास्त्रार्थं दर्वी सूपरसान् इव  
०२,०५०।०११अ न सन्तीमे धार्तराष्ट्रा येषां त्वम् अनुशासिता  
०२,०५०।०११च् भविष्यम् अर्थम् आख्यासि सदा त्वं कृत्यम् आत्मनः  
०२,०५०।०१२अ परप्रणेयो ऽग्रणीर् हि यश् च मार्गात् प्रमुह्यति  
०२,०५०।०१२च् पन्थानम् अनुगच्छेयुः कथं तस्य पदानुगाः  
०२,०५०।०१३अ राजन् परिगतप्रज्ञो वृद्धसेवी जितेन्द्रियः  
०२,०५०।०१३च् प्रतिपन्नान् स्वकार्येषु सम्मोहयसि नो भृशम्  
०२,०५०।०१४अ लोकवृत्ताद् राजवृत्तम् अन्यद् आह बृहस्पतिः  
०२,०५०।०१४च् तस्माद् राज्ञा प्रयत्नेन स्वार्थश् चिन्त्यः सदैव हि  
०२,०५०।०१५अ क्षत्रियस्य महाराज जये वृत्तिः समाहिता  
०२,०५०।०१५च् स वै धर्मो ऽस्त्व् अधर्मो वा स्ववृत्तौ भरतर्षभ  
०२,०५०।०१६अ प्रकालयेद् दिशः सर्वाः प्रतोदेनेव सारथिः  
०२,०५०।०१६च् प्रत्यमित्रश्रियं दीप्तां बुभूषुर् भरतर्षभ  
०२,०५०।०१७अ प्रच्छन्नो वा प्रकाशो वा यो योगो रिपुबान्धनः  
०२,०५०।०१७च् तद् वै शस्त्रं शस्त्रविदां न शस्त्रं छेदनं स्मृतम्  
०२,०५०।०१७द्*०४९३_०१ शत्रुश् चैव हि मित्रं च न लेख्यं न च मातृका  
०२,०५०।०१७द्*०४९३_०२ यो वै सन्तापयति यं स शत्रुः प्रोच्यते नृप  
०२,०५०।०१८अ असन्तोषः श्रियो मूलं तस्मात् तं कामयाम्य् अहम्  
०२,०५०।०१८च् समुच्छ्रये यो यतते स राजन् परमो नयी  
०२,०५०।०१९अ ममत्वं हि न कर्तव्यम् ऐश्वर्ये वा धने ऽपि वा  
०२,०५०।०१९च् पूर्वावाप्तं हरन्त्य् अन्ये राजधर्मं हि तं विदुः  
०२,०५०।०२०अ अद्रोहे समयं कृत्वा चिच्छेद नमुचेः शिरः  
०२,०५०।०२०च् शक्रः सा हि मता तस्य रिपौ वृत्तिः सनातनी  
०२,०५०।०२१अ द्वाव् एतौ ग्रसते भूमिः सर्पो बिलशयान् इव  
०२,०५०।०२१च् राजानं चाविरोद्धारं ब्राह्मणं चाप्रवासिनम्  
०२,०५०।०२२अ नास्ति वै जातितः शत्रुः पुरुषस्य विशां पते  
०२,०५०।०२२च् येन साधारणी वृत्तिः स शत्रुर् नेतरो जनः  
०२,०५०।०२३अ शत्रुपक्षं समृध्यन्तं यो मोहात् समुपेक्षते  
०२,०५०।०२३च् व्याधिर् आप्यायित इव तस्य मूलं छिनत्ति सः  
०२,०५०।०२४अ अल्पो ऽपि ह्य् अरिर् अत्यन्तं वर्धमानपराक्रमः  
०२,०५०।०२४च् वल्मीको मूलज इव ग्रसते वृक्षम् अन्तिकात्  
०२,०५०।०२५अ आजमीढ रिपोर् लक्ष्मीर् मा ते रोचिष्ट भारत  
०२,०५०।०२५च् एष भारः सत्त्ववतां नयः शिरसि धिष्ठितः  
०२,०५०।०२६अ जन्मवृद्धिम् इवार्थानां यो वृद्धिम् अभिकाङ्क्षते  
०२,०५०।०२६च् एधते ज्ञातिषु स वै सद्योवृद्धिर् हि विक्रमः  
०२,०५०।०२७अ नाप्राप्य पाण्डवैश्वर्यं संशयो मे भविष्यति  
०२,०५०।०२७च् अवाप्स्ये वा श्रियं तां हि शेष्ये वा निहतो युधि  
०२,०५०।०२८अ अतादृशस्य किं मे ऽद्य जीवितेन विशां पते  
०२,०५०।०२८च् वर्धन्ते पाण्डवा नित्यं वयं तु स्थिरवृद्धयः  
०२,०५१।००१ शकुनिर् उवाच  
०२,०५१।००१अ यां त्वम् एतां श्रियं दृष्ट्वा पाण्डुपुत्रे युधिष्ठिरे  
०२,०५१।००१च् तप्यसे तां हरिष्यामि द्यूतेनाहूयतां परः  
०२,०५१।००१द्*०४९४_०१ आहूयतां परं राजन् कुन्तीपुत्रो युधिष्ठिरः  
०२,०५१।००२अ अगत्वा संशयम् अहम् अयुद्ध्वा च चमूमुखे  
०२,०५१।००२च् अक्षान् क्षिपन्न् अक्षतः सन् विद्वान् अविदुषो जये  
०२,०५१।००३अ ग्लहान् धनूंषि मे विद्धि शरान् अक्षांश् च भारत  
०२,०५१।००३च् अक्षाणां हृदयं मे ज्यां रथं विद्धि ममास्तरम्  
०२,०५१।००४ दुर्योधन उवाच  
०२,०५१।००४अ अयम् उत्सहते राजञ् श्रियम् आहर्तुम् अक्षवित्  
०२,०५१।००४च् द्यूतेन पाण्डुपुत्रेभ्यस् तत् तुभ्यं तात रोचताम्  
०२,०५१।००५ धृतराष्ट्र उवाच  
०२,०५१।००५अ स्थितो ऽस्मि शासने भ्रातुर् विदुरस्य महात्मनः  
०२,०५१।००५च् तेन सङ्गम्य वेत्स्यामि कार्यस्यास्य विनिश्चयम्  
०२,०५१।००६ दुर्योधन उवाच  
०२,०५१।००६अ विहनिष्यति ते बुद्धिं विदुरो मुक्तसंशयः  
०२,०५१।००६च् पाण्डवानां हिते युक्तो न तथा मम कौरव  
०२,०५१।००६द्*०४९५_०१ कृष्णाद् अभ्यधिकः सो ऽपि बुद्ध्या क्षत्ता विशां पते  
०२,०५१।००६द्*०४९५_०२ केवलं धर्मम् एवाह न तद् विजयसाधनम्  
०२,०५१।००६द्*०४९५_०३ नयश् च धर्मतो ऽपेतस् तथैव भरतर्षभ  
०२,०५१।००६द्*०४९५_०४ तस्माद् विनयतो जेतुस् ताव् उभौ च विरोधिनौ  
०२,०५१।००७अ नारभेत् परसामर्थ्यात् पुरुषः कार्यम् आत्मनः  
०२,०५१।००७च् मतिसाम्यं द्वयोर् नास्ति कार्येषु कुरुनन्दन  
०२,०५१।००८अ भयं परिहरन् मन्द आत्मानं परिपालयन्  
०२,०५१।००८च् वर्षासु क्लिन्नकटवत् तिष्ठन्न् एवावसीदति  
०२,०५१।००९अ न व्याधयो नापि यमः श्रेयःप्राप्तिं प्रतीक्षते  
०२,०५१।००९च् यावद् एव भवेत् कल्पस् तावच् छ्रेयः समाचरेत्  
०२,०५१।०१० धृतराष्ट्र उवाच  
०२,०५१।०१०अ सर्वथा पुत्र बलिभिर् विग्रहं ते न रोचये  
०२,०५१।०१०च् वैरं विकारं सृजति तद् वै शस्त्रम् अनायसम्  
०२,०५१।०११अ अनर्थम् अर्थं मन्यसे राजपुत्र; सङ्ग्रन्थनं कलहस्यातिघोरम्  
०२,०५१।०११च् तद् वै प्रवृत्तं तु यथा कथं चिद्; विमोक्षयेच् चाप्य् असिसायकांश् च  
०२,०५१।०१२ दुर्योधन उवाच  
०२,०५१।०१२अ द्यूते पुराणैर् व्यवहारः प्रणीतस्; तत्रात्ययो नास्ति न सम्प्रहारः  
०२,०५१।०१२च् तद् रोचतां शकुनेर् वाक्यम् अद्य; सभां क्षिप्रं त्वम् इहाज्ञापयस्व  
०२,०५१।०१३अ स्वर्गद्वारं दीव्यतां नो विशिष्टम्; तद्वर्तिनां चापि तथैव युक्तम्  
०२,०५१।०१३च् भवेद् एवं ह्य् आत्मना तुल्यम् एव; दुरोदरं पाण्डवैस् त्वं कुरुष्व  
०२,०५१।०१४ धृतराष्ट्र उवाच  
०२,०५१।०१४अ वाक्यं न मे रोचते यत् त्वयोक्तम्; यत् ते प्रियं तत् क्रियतां नरेन्द्र  
०२,०५१।०१४च् पश्चात् तप्स्यसे तद् उपाक्रम्य वाक्यम्; न हीदृशं भावि वचो हि धर्म्यम्  
०२,०५१।०१५अ दृष्टं ह्य् एतद् विदुरेणैवम् एव; सर्वं पूर्वं बुद्धिविद्यानुगेन  
०२,०५१।०१५च् तद् एवैतद् अवशस्याभ्युपैति; महद् भयं क्षत्रियबीजघाति  
०२,०५१।०१६ वैशम्पायन उवाच  
०२,०५१।०१६अ एवम् उक्त्वा धृतराष्ट्रो मनीषी; दैवं मत्वा परमं दुस्तरं च  
०२,०५१।०१६च् शशासोच्चैः पुरुषान् पुत्रवाक्ये; स्थितो राजा दैवसम्मूढचेताः  
०२,०५१।०१७अ सहस्रस्तम्भां हेमवैडूर्यचित्राम्; शतद्वारां तोरणस्फाटिशृङ्गाम्  
०२,०५१।०१७च् सभाम् अग्र्यां क्रोशमात्रायतां मे; तद् विस्ताराम् आशु कुर्वन्तु युक्ताः  
०२,०५१।०१८अ श्रुत्वा तस्य त्वरिता निर्विशङ्काः; प्राज्ञा दक्षास् तां तथा चक्रुर् आशु  
०२,०५१।०१८च् सर्वद्रव्याण्य् उपजह्रुः सभायाम्; सहस्रशः शिल्पिनश् चापि युक्ताः  
०२,०५१।०१९अ कालेनाल्पेनाथ निष्ठां गतां ताम्; सभां रम्यां बहुरत्नां विचित्राम्  
०२,०५१।०१९च् चित्रैर् हैमैर् आसनैर् अभ्युपेताम्; आचख्युस् ते तस्य राज्ञः प्रतीताः  
०२,०५१।०२०अ ततो विद्वान् विदुरं मन्त्रिमुख्यम्; उवाचेदं धृतराष्ट्रो नरेन्द्रः  
०२,०५१।०२०च् युधिष्ठिरं राजपुत्रं हि गत्वा; मद्वाक्येन क्षिप्रम् इहानयस्व  
०२,०५१।०२१अ सभेयं मे बहुरत्ना विचित्रा; शय्यासनैर् उपपन्ना महार्हैः  
०२,०५१।०२१च् सा दृश्यतां भ्रातृभिः सार्धम् एत्य; सुहृद्द्यूतं वर्तताम् अत्र चेति  
०२,०५१।०२२अ मतम् आज्ञाय पुत्रस्य धृतराष्ट्रो नराधिपः  
०२,०५१।०२२च् मत्वा च दुस्तरं दैवम् एतद् राजा चकार ह  
०२,०५१।०२३अ अन्यायेन तथोक्तस् तु विदुरो विदुषां वरः  
०२,०५१।०२३च् नाभ्यनन्दद् वचो भ्रातुर् वचनं चेदम् अब्रवीत्  
०२,०५१।०२४अ नाभिनन्दामि नृपते प्रैषम् एतम्; मैवं कृथाः कुलनाशाद् बिभेमि  
०२,०५१।०२४च् पुत्रैर् भिन्नैः कलहस् ते ध्रुवं स्याद्; एतच् छङ्के द्यूतकृते नरेन्द्र  
०२,०५१।०२५ धृतराष्ट्र उवाच  
०२,०५१।०२५अ नेह क्षत्तः कलहस् तप्स्यते माम्; न चेद् दैवं प्रतिलोमं भविष्यत्  
०२,०५१।०२५च् धात्रा तु दिष्टस्य वशे किलेदम्; सर्वं जगच् चेष्टति न स्वतन्त्रम्  
०२,०५१।०२६अ तद् अद्य विदुर प्राप्य राजानं मम शासनात्  
०२,०५१।०२६च् क्षिप्रम् आनय दुर्धर्षं कुन्तीपुत्रं युधिष्ठिरम्  
०२,०५२।००१ वैशम्पायन उवाच  
०२,०५२।००१अ ततः प्रायाद् विदुरो ऽश्वैर् उदारैर्; महाजवैर् बलिभिः साधुदान्तैः  
०२,०५२।००१च् बलान् नियुक्तो धृतराष्ट्रेण राज्ञा; मनीषिणां पाण्डवानां सकाशम्  
०२,०५२।००२अ सो ऽभिपत्य तदध्वानम् आसाद्य नृपतेः पुरम्  
०२,०५२।००२च् प्रविवेश महाबुद्धिः पूज्यमानो द्विजातिभिः  
०२,०५२।००३अ स राजगृहम् आसाद्य कुबेरभवनोपमम्  
०२,०५२।००३च् अभ्यगच्छत धर्मात्मा धर्मपुत्रं युधिष्ठिरम्  
०२,०५२।००४अ तं वै राजा सत्यधृतिर् महात्मा; अजातशत्रुर् विदुरं यथावत्  
०२,०५२।००४च् पूजापूर्वं प्रतिगृह्याजमीढस्; ततो ऽपृच्छद् धृतराष्ट्रं सपुत्रम्  
०२,०५२।००५ युधिष्ठिर उवाच  
०२,०५२।००५अ विज्ञायते ते मनसो न प्रहर्षः; कच्चित् क्षत्तः कुशलेनागतो ऽसि  
०२,०५२।००५च् कच्चित् पुत्राः स्थविरस्यानुलोमा; वशानुगाश् चापि विशो ऽपि कच्चित्  
०२,०५२।००६ विदुर उवाच  
०२,०५२।००६अ राजा महात्मा कुशली सपुत्र; आस्ते वृतो ज्ञातिभिर् इन्द्रकल्पैः  
०२,०५२।००६च् प्रीतो राजन् पुत्रगणैर् विनीतैर्; विशोक एवात्मरतिर् दृढात्मा  
०२,०५२।००७अ इदं तु त्वां कुरुराजो ऽभ्युवाच; पूर्वं पृष्ट्वा कुशलं चाव्ययं च  
०२,०५२।००७च् इयं सभा त्वत्सभातुल्यरूपा; भ्रातॄणां ते पश्य ताम् एत्य पुत्र  
०२,०५२।००८अ समागम्य भ्रातृभिः पार्थ तस्याम्; सुहृद्द्यूतं क्रियतां रम्यतां च  
०२,०५२।००८च् प्रीयामहे भवतः सङ्गमेन; समागताः कुरवश् चैव सर्वे  
०२,०५२।००९अ दुरोदरा विहिता ये तु तत्र; महात्मना धृतराष्ट्रेण राज्ञा  
०२,०५२।००९च् तान् द्रक्ष्यसे कितवान् सन्निविष्टान्; इत्य् आगतो ऽहं नृपते तज् जुषस्व  
०२,०५२।०१० युधिष्ठिर उवाच  
०२,०५२।०१०अ द्यूते क्षत्तः कलहो विद्यते नः; को वै द्यूतं रोचयेद् बुध्यमानः  
०२,०५२।०१०च् किं वा भवान् मन्यते युक्तरूपम्; भवद्वाक्ये सर्व एव स्थिताः स्म  
०२,०५२।०११ विदुर उवाच  
०२,०५२।०११अ जानाम्य् अहं द्यूतम् अनर्थमूलम्; कृतश् च यत्नो ऽस्य मया निवारणे  
०२,०५२।०११च् राजा तु मां प्राहिणोत् त्वत्सकाशम्; श्रुत्वा विद्वञ् श्रेय इहाचरस्व  
०२,०५२।०१२ युधिष्ठिर उवाच  
०२,०५२।०१२अ के तत्रान्ये कितवा दीव्यमाना; विना राज्ञो धृतराष्ट्रस्य पुत्रैः  
०२,०५२।०१२च् पृच्छामि त्वां विदुर ब्रूहि नस् तान्; यैर् दीव्यामः शतशः सन्निपत्य  
०२,०५२।०१३ विदुर उवाच  
०२,०५२।०१३अ गान्धारराजः शकुनिर् विशां पते; राजातिदेवी कृतहस्तो मताक्षः  
०२,०५२।०१३च् विविंशतिश् चित्रसेनश् च राजा; सत्यव्रतः पुरुमित्रो जयश् च  
०२,०५२।०१४ युधिष्ठिर उवाच  
०२,०५२।०१४अ महाभयाः कितवाः सन्निविष्टा; मायोपधा देवितारो ऽत्र सन्ति  
०२,०५२।०१४च् धात्रा तु दिष्टस्य वशे किलेदम्; नादेवनं कितवैर् अद्य तैर् मे  
०२,०५२।०१५अ नाहं राज्ञो धृतराष्ट्रस्य शासनान्; न गन्तुम् इच्छामि कवे दुरोदरम्  
०२,०५२।०१५च् इष्टो हि पुत्रस्य पिता सदैव; तद् अस्मि कर्ता विदुरात्थ मां यथा  
०२,०५२।०१६अ न चाकामः शकुनिना देविताहम्; न चेन् मां धृष्णुर् आह्वयिता सभायाम्  
०२,०५२।०१६च् आहूतो ऽहं न निवर्ते कदा चित्; तद् आहितं शाश्वतं वै व्रतं मे  
०२,०५२।०१७ वैशम्पायन उवाच  
०२,०५२।०१७अ एवम् उक्त्वा विदुरं धर्मराजः; प्रायात्रिकं सर्वम् आज्ञाप्य तूर्णम्  
०२,०५२।०१७च् प्रायाच् छ्वोभूते सगणः सानुयात्रः; सह स्त्रीभिर् द्रौपदीम् आदिकृत्वा  
०२,०५२।०१८अ दैवं प्रज्ञां तु मुष्णाति तेजश् चक्षुर् इवापतत्  
०२,०५२।०१८च् धातुश् च वशम् अन्वेति पाशैर् इव नरः सितः  
०२,०५२।०१९अ इत्य् उक्त्वा प्रययौ राजा सह क्षत्त्रा युधिष्ठिरः  
०२,०५२।०१९च् अमृष्यमाणस् तत् पार्थः समाह्वानम् अरिन्दमः  
०२,०५२।०२०अ बाह्लिकेन रथं दत्तम् आस्थाय परवीरहा  
०२,०५२।०२०च् परिच्छन्नो ययौ पार्थो भ्रातृभिः सह पाण्डवः  
०२,०५२।०२०द्@०३६_०००१ सन्दिदेश ततः प्रेष्यान् नागाह्वयगतिं प्रति  
०२,०५२।०२०द्@०३६_०००२ ततस् ते नृपशार्दूलाश् चक्रुर् वै नृपशासनम्  
०२,०५२।०२०द्@०३६_०००३ ततो राजा महातेजाः सधौम्यः सपरिच्छदः  
०२,०५२।०२०द्@०३६_०००४ ब्राह्मणैः स्वस्तिवाच्यैव निर्ययौ मन्दिराद् बहिः  
०२,०५२।०२०द्@०३६_०००५ ब्राह्मणेभ्यो धनं दत्त्वा गत्यर्थं स यथाविधि  
०२,०५२।०२०द्@०३६_०००६ अन्येभ्यः स तु दत्त्वार्थं गन्तुं तत्रोपचक्रमे  
०२,०५२।०२०द्@०३६_०००७ सर्वलक्षणसम्पन्नं राजार्हं सपरिच्छदम्  
०२,०५२।०२०द्@०३६_०००८ तम् आरुह्य महाराजो गजेन्द्रं षाष्टिहायनम्  
०२,०५२।०२०द्@०३६_०००९ निषसाद गजस्कन्धे काञ्चने परमासने  
०२,०५२।०२०द्@०३६_००१० हारी किरीटी हेमाभः सर्वाभरणभूषितः  
०२,०५२।०२०द्@०३६_००११ रराज राजन् पार्थो वै परया नृपशोभया  
०२,०५२।०२०द्@०३६_००१२ रुक्मवेदिगतः प्राज्ञो ज्वलन्न् इव हुताशनः  
०२,०५२।०२०द्@०३६_००१३ ततो जगाम राजा स प्रहृष्टनरवाहनः  
०२,०५२।०२०द्@०३६_००१४ रथघोषेण महता पूरयन् वै नभःस्थलम्  
०२,०५२।०२०द्@०३६_००१५ संस्तूयमानः स्तुतिभिः सूतमागधवन्दिभिः  
०२,०५२।०२०द्@०३६_००१६ महासैन्येन संवीतो यथादित्यः स्वरश्मिभिः  
०२,०५२।०२०द्@०३६_००१७ पाण्डुरेणातपत्रेण ध्रियमाणेन मूर्धनि  
०२,०५२।०२०द्@०३६_००१८ बभौ युधिष्ठिरो राजा पौर्णमास्याम् इवोडुराट्  
०२,०५२।०२०द्@०३६_००१९ उभयोः पक्षयोश् चैव गजस्थः कुरुनन्दनः  
०२,०५२।०२१अ राजश्रिया दीप्यमानो ययौ ब्रह्मपुरःसरः  
०२,०५२।०२१ब्@०३७_०००१ चामरैर् हेमदण्डैश् च धूयमानः समन्ततः  
०२,०५२।०२१ब्@०३७_०००२ जयाशिषः प्रहृष्टानां नराणां पथि पाण्डवः  
०२,०५२।०२१ब्@०३७_०००३ प्रत्यगृह्णाद् यथान्यायं यथावद् भरतर्षभः  
०२,०५२।०२१ब्@०३७_०००४ अपरे कुरुराजानं पथि यान्तं समाहिताः  
०२,०५२।०२१ब्@०३७_०००५ स्तुवन्ति सततं सौख्यान् मृगपक्षिस्वनैर् नराः  
०२,०५२।०२१ब्@०३७_०००६ तथैव सैनिका राजन् राजानम् अनुयान्ति ये  
०२,०५२।०२१ब्@०३७_०००७ तेषां हलहलाशब्दो दिवं स्तब्ध्वा प्रतिष्ठितः  
०२,०५२।०२१ब्@०३७_०००८ नृपस्याग्रे ययौ भीमो गजस्कन्धगतो बली  
०२,०५२।०२१ब्@०३७_०००९ उभौ पार्श्वे गजौ राज्ञः सतल्पौ वै सुकल्पितौ  
०२,०५२।०२१ब्@०३७_००१० अधिरूढौ यमौ चापि जग्मतुर् भरतर्षभ  
०२,०५२।०२१ब्@०३७_००११ शोभयन्तौ महासैन्यं ताव् उभौ रूपशालिनौ  
०२,०५२।०२१ब्@०३७_००१२ पृष्ठतो ऽनुययौ धीमान् पार्थः शस्त्रभृतां वरः  
०२,०५२।०२१ब्@०३७_००१३ श्वेताश्वो गाण्डिवं गृह्य अग्निदत्तं रथं गतः  
०२,०५२।०२१ब्@०३७_००१४ सैन्यमध्ये ययौ राजन् कुरुराजो युधिष्ठिरः  
०२,०५२।०२१ब्@०३७_००१५ द्रौपदीप्रमुखा नार्यः सानुगाः सपरिच्छदाः  
०२,०५२।०२१ब्@०३७_००१६ आरुह्य ता विचित्राणि शिबिकाः शकटानि च  
०२,०५२।०२१ब्@०३७_००१७ महत्या सेनया राजन्न् अग्रे राज्ञो ययुस् तदा  
०२,०५२।०२१ब्@०३७_००१८ समृद्धनरनागाश्वं सपताकारथध्वजम्  
०२,०५२।०२१ब्@०३७_००१९ समृद्धरथनिस्त्रिंशं पत्तिभिर् घोषितस्वनम्  
०२,०५२।०२१ब्@०३७_००२० शङ्खदुन्दुभितालानां वेणुवीणानुनादितम्  
०२,०५२।०२१ब्@०३७_००२१ शुशुभे पाण्डवं सैन्यं प्रयातं तत् तदा नृप  
०२,०५२।०२१ब्@०३७_००२२ यथा कुबेरो लङ्कायां पुरा चात्यन्तशोभया  
०२,०५२।०२१ब्@०३७_००२३ महत्या सेनया सार्धं गुरुमित्रं स गच्छति  
०२,०५२।०२१ब्@०३७_००२४ तथा ययौ स पार्थो ऽपि महत्या च विभूतिना  
०२,०५२।०२१ब्@०३७_००२५ सुसमृद्धेन सैन्येन यथा वैश्रवणस् तथा  
०२,०५२।०२१ब्@०३७_००२६ स सरांसि नदीश् चैव वनान्य् उपवनानि च  
०२,०५२।०२१ब्@०३७_००२७ अत्यक्रामन् महाराज पुरीं चाभ्यवपद्यत  
०२,०५२।०२१ब्@०३७_००२८ हस्तीपुरसमीपे तु कुरुराजो युधिष्ठिरः  
०२,०५२।०२१ब्@०३७_००२९ चक्रे निवेशनं तत्र ततः स सहसैनिकः  
०२,०५२।०२१ब्@०३७_००३० शिवे देशे समे चैव न्यवसत् पाण्डवस् तदा  
०२,०५२।०२१ब्@०३७_००३१ ततो राजन् समाहूय शोकविह्वलया गिरा  
०२,०५२।०२१ब्@०३७_००३२ एतद् वाक्यं च सर्वस्वं धृतराष्ट्रचिकीर्षितम्  
०२,०५२।०२१ब्@०३७_००३३ आचचक्षे यथावृत्तं विदुरो ऽथ नृपस्य ह  
०२,०५२।०२१ब्@०३७_००३४ श्रुत्वा तु भाषितं तेन धर्मराजो ऽब्रवीद् इदम्  
०२,०५२।०२१ब्@०३७_००३५ मर्षयामि ह्य् अहं क्षत्तः समाह्वानं व्रतेन मे  
०२,०५२।०२१ब्@०३७_००३६ वैशम्पायनः  
०२,०५२।०२१ब्@०३७_००३६ स्वस्त्य् अस्तु लोके विप्राणां प्रजानां चैव सर्वथा  
०२,०५२।०२१ब्@०३७_००३७ इत्य् उक्त्वा प्रययौ राजा पुरं नागाह्वयं ततः  
०२,०५२।०२१च् धृतराष्ट्रेण चाहूतः कालस्य समयेन च  
०२,०५२।०२१द्*०४९६_०१ प्रविवेश ततो राजा पुरं नागाह्वयं ततः  
०२,०५२।०२२अ स हास्तिनपुरं गत्वा धृतराष्ट्रगृहं ययौ  
०२,०५२।०२२च् समियाय च धर्मात्मा धृतराष्ट्रेण पाण्डवः  
०२,०५२।०२३अ तथा द्रोणेन भीष्मेण कर्णेन च कृपेण च  
०२,०५२।०२३च् समियाय यथान्यायं द्रौणिना च विभुः सह  
०२,०५२।०२४अ समेत्य च महाबाहुः सोमदत्तेन चैव ह  
०२,०५२।०२४च् दुर्योधनेन शल्येन सौबलेन च वीर्यवान्  
०२,०५२।०२५अ ये चान्ये तत्र राजानः पूर्वम् एव समागताः  
०२,०५२।०२५ब्*०४९७_०१ दुःशासनेन वीरेण सर्वैर् भ्रातृभिर् एव च  
०२,०५२।०२५ब्*०४९८_०१ अन्यैश् च धार्तराष्ट्रैश् च नृपैर् अन्यैः समेयिवान्  
०२,०५२।०२५च् जयद्रथेन च तथा कुरुभिश् चापि सर्वशः  
०२,०५२।०२५द्*०४९९_०१ समेत्य कुरुभिः सर्वैर् यथान्यायम् अरिन्दम  
०२,०५२।०२६अ ततः सर्वैर् महाबाहुर् भ्रातृभिः परिवारितः  
०२,०५२।०२६च् प्रविवेश गृहं राज्ञो धृतराष्ट्रस्य धीमतः  
०२,०५२।०२७अ ददर्श तत्र गान्धारीं देवीं पतिम् अनुव्रताम्  
०२,०५२।०२७च् स्नुषाभिः संवृतां शश्वत् ताराभिर् इव रोहिणीम्  
०२,०५२।०२८अ अभिवाद्य स गान्धारीं तया च प्रतिनन्दितः  
०२,०५२।०२८च् ददर्श पितरं वृद्धं प्रज्ञाचक्षुषम् ईश्वरम्  
०२,०५२।०२९अ राज्ञा मूर्धन्य् उपाघ्रातास् ते च कौरवनन्दनाः  
०२,०५२।०२९च् चत्वारः पाण्डवा राजन् भीमसेनपुरोगमाः  
०२,०५२।०३०अ ततो हर्षः समभवत् कौरवाणां विशां पते  
०२,०५२।०३०च् तान् दृष्ट्वा पुरुषव्याघ्रान् पाण्डवान् प्रियदर्शनान्  
०२,०५२।०३१अ विविशुस् ते ऽभ्यनुज्ञाता रत्नवन्ति गृहाण्य् अथ  
०२,०५२।०३१च् ददृशुश् चोपयातास् तान् द्रौपदीप्रमुखाः स्त्रियः  
०२,०५२।०३२अ याज्ञसेन्याः पराम् ऋद्धिं दृष्ट्वा प्रज्वलिताम् इव  
०२,०५२।०३२च् स्नुषास् ता धृतराष्ट्रस्य नातिप्रमनसो ऽभवन्  
०२,०५२।०३३अ ततस् ते पुरुषव्याघ्रा गत्वा स्त्रीभिस् तु संविदम्  
०२,०५२।०३३च् कृत्वा व्यायामपूर्वाणि कृत्यानि प्रतिकर्म च  
०२,०५२।०३४अ ततः कृताह्निकाः सर्वे दिव्यचन्दनरूषिताः  
०२,०५२।०३४च् कल्याणमनसश् चैव ब्राह्मणान् स्वस्ति वाच्य च  
०२,०५२।०३५अ मनोज्ञम् अशनं भुक्त्वा विविशुः शरणान्य् अथ  
०२,०५२।०३५च् उपगीयमाना नारीभिर् अस्वपन् कुरुनन्दनाः  
०२,०५२।०३५द्*०५००_०१ अनन्तरं च सुषुपुः प्रीताः परपुरञ्जयाः  
०२,०५२।०३६अ जगाम तेषां सा रात्रिः पुण्या रतिविहारिणाम्  
०२,०५२।०३६च् स्तूयमानाश् च विश्रान्ताः काले निद्राम् अथात्यजन्  
०२,०५२।०३७अ सुखोषितास् तां रजनीं प्रातः सर्वे कृताह्निकाः  
०२,०५२।०३७च् सभां रम्यां प्रविविशुः कितवैर् अभिसंवृताम्  
०२,०५३।०००*०५०१_०० वैशम्पायन उवाच  
०२,०५३।०००*०५०१_०१ प्रविश्य तां सभां पार्था युधिष्ठिरपुरोगमाः  
०२,०५३।०००*०५०१_०२ समेत्य पार्थिवान् सर्वान् पूजार्हान् अभिपूज्य च  
०२,०५३।०००*०५०१_०३ यथावयः समेयाना उपविष्टा यथार्हतः  
०२,०५३।०००*०५०१_०४ आसनेषु विचित्रेषु स्पर्ध्यास्तरणवत्सु च  
०२,०५३।०००*०५०१_०५ अथ तेषूपविष्टेषु सर्वेष्व् अथ नृपेषु च  
०२,०५३।०००*०५०१_०६ शकुनिः सौबलस् तत्र युधिष्ठिरम् अभाषत  
०२,०५३।००१ शकुनिर् उवाच  
०२,०५३।००१अ उपस्तीर्णा सभा राजन् रन्तुं चैते कृतक्षणाः  
०२,०५३।००१च् अक्षान् उप्त्वा देवनस्य समयो ऽस्तु युधिष्ठिर  
०२,०५३।००२ युधिष्ठिर उवाच  
०२,०५३।००२अ निकृतिर् देवनं पापं न क्षात्रो ऽत्र पराक्रमः  
०२,०५३।००२च् न च नीतिर् ध्रुवा राजन् किं त्वं द्यूतं प्रशंससि  
०२,०५३।००३अ न हि मानं प्रशंसन्ति निकृतौ कितवस्य ह  
०२,०५३।००३च् शकुने मैव नो जैषीर् अमार्गेण नृशंसवत्  
०२,०५३।००४ शकुनिर् उवाच  
०२,०५३।००४अ यो ऽन्वेति सङ्ख्यां निकृतौ विधिज्ञश्; चेष्टास्व् अखिन्नः कितवो ऽक्षजासु  
०२,०५३।००४च् महामतिर् यश् च जानाति द्यूतम्; स वै सर्वं सहते प्रक्रियासु  
०२,०५३।००५अ अक्षग्लहः सो ऽभिभवेत् परं नस्; तेनैव कालो भवतीदम् आत्थ  
०२,०५३।००५च् दीव्यामहे पार्थिव मा विशङ्काम्; कुरुष्व पाणं च चिरं च मा कृथाः  
०२,०५३।००६ युधिष्ठिर उवाच  
०२,०५३।००६अ एवम् आहायम् असितो देवलो मुनिसत्तमः  
०२,०५३।००६च् इमानि लोकद्वाराणि यो वै सञ्चरते सदा  
०२,०५३।००७अ इदं वै देवनं पापं मायया कितवैः सह  
०२,०५३।००७च् धर्मेण तु जयो युद्धे तत् परं साधु देवनम्  
०२,०५३।००८अ नार्या म्लेच्छन्ति भाषाभिर् मायया न चरन्त्य् उत  
०२,०५३।००८च् अजिह्मम् अशठं युद्धम् एतत् सत्पुरुषव्रतम्  
०२,०५३।००९अ शक्तितो ब्राह्मणान् वन्द्याञ् शिक्षितुं प्रयतामहे  
०२,०५३।००९च् तद् वै वित्तं मातिदेवीर् मा जैषीः शकुने परम्  
०२,०५३।०१०अ नाहं निकृत्या कामये सुखान्य् उत धनानि वा  
०२,०५३।०१०च् कितवस्याप्य् अनिकृतेर् वृत्तम् एतन् न पूज्यते  
०२,०५३।०११ शकुनिर् उवाच  
०२,०५३।०११अ श्रोत्रियो ऽश्रोत्रियम् उत निकृत्यैव युधिष्ठिर  
०२,०५३।०११च् विद्वान् अविदुषो ऽभ्येति नाहुस् तां निकृतिं जनाः  
०२,०५३।०११द्*०५०२_०१ अक्षैर् हि शिक्षितो ऽभ्येति निकृत्यैव युधिष्ठिर  
०२,०५३।०११द्*०५०३_०१ अकृतास्त्रं कृतास्त्राश् च दुर्बलं बलवत्तरः  
०२,०५३।०११द्*०५०४_०१ एवं कर्मसु सर्वेषु निकृत्यैव युधिष्ठिर  
०२,०५३।०१२अ एवं त्वं माम् इहाभ्येत्य निकृतिं यदि मन्यसे  
०२,०५३।०१२च् देवनाद् विनिवर्तस्व यदि ते विद्यते भयम्  
०२,०५३।०१३ युधिष्ठिर उवाच  
०२,०५३।०१३अ आहूतो न निवर्तेयम् इति मे व्रतम् आहितम्  
०२,०५३।०१३च् विधिश् च बलवान् राजन् दिष्टस्यास्मि वशे स्थितः  
०२,०५३।०१४अ अस्मिन् समागमे केन देवनं मे भविष्यति  
०२,०५३।०१४च् प्रतिपाणश् च को ऽन्यो ऽस्ति ततो द्यूतं प्रवर्तताम्  
०२,०५३।०१५ दुर्योधन उवाच  
०२,०५३।०१५अ अहं दातास्मि रत्नानां धनानां च विशां पते  
०२,०५३।०१५च् मदर्थे देविता चायं शकुनिर् मातुलो मम  
०२,०५३।०१६ युधिष्ठिर उवाच  
०२,०५३।०१६अ अन्येनान्यस्य विषमं देवनं प्रतिभाति मे  
०२,०५३।०१६च् एतद् विद्वन्न् उपादत्स्व कामम् एवं प्रवर्तताम्  
०२,०५३।०१७ वैशम्पायन उवाच  
०२,०५३।०१७अ उपोह्यमाने द्यूते तु राजानः सर्व एव ते  
०२,०५३।०१७च् धृतराष्ट्रं पुरस्कृत्य विविशुस् तां सभां ततः  
०२,०५३।०१८अ भीष्मो द्रोणः कृपश् चैव विदुरश् च महामतिः  
०२,०५३।०१८च् नातीवप्रीतमनसस् ते ऽन्ववर्तन्त भारत  
०२,०५३।०१९अ ते द्वन्द्वशः पृथक् चैव सिंहग्रीवा महौजसः  
०२,०५३।०१९च् सिंहासनानि भूरीणि विचित्राणि च भेजिरे  
०२,०५३।०२०अ शुशुभे सा सभा राजन् राजभिस् तैः समागतैः  
०२,०५३।०२०च् देवैर् इव महाभागैः समवेतैस् त्रिविष्टपम्  
०२,०५३।०२१अ सर्वे वेदविदः शूराः सर्वे भास्वरमूर्तयः  
०२,०५३।०२१च् प्रावर्तत महाराज सुहृद्द्यूतम् अनन्तरम्  
०२,०५३।०२२ युधिष्ठिर उवाच  
०२,०५३।०२२अ अयं बहुधनो राजन् सागरावर्तसम्भवः  
०२,०५३।०२२च् मणिर् हारोत्तरः श्रीमान् कनकोत्तमभूषणः  
०२,०५३।०२३अ एतद् राजन् धनं मह्यं प्रतिपाणस् तु कस् तव  
०२,०५३।०२३च् भवत्व् एष क्रमस् तात जयाम्य् एनं दुरोदरम्  
०२,०५३।०२४ दुर्योधन उवाच  
०२,०५३।०२४अ सन्ति मे मणयश् चैव धनानि विविधानि च  
०२,०५३।०२४च् मत्सरश् च न मे ऽर्थेषु जयाम्य् एनं दुरोदरम्  
०२,०५३।०२४द्*०५०५_०१ शकुने हन्त दिव्यानो ग्लग[रेअद्स् ह]मानौ सहस्रशः  
०२,०५३।०२४द्*०५०५_०२ इमे निष्कसहस्रस्य कुण्डिनो हारिणः शतम्  
०२,०५३।०२५ वैशम्पायन उवाच  
०२,०५३।०२५*०५०६_०१ एतच् छ्रुत्वा तु शकुनिर् निकृतिं समुपाश्रितः  
०२,०५३।०२५अ ततो जग्राह शकुनिस् तान् अक्षान् अक्षतत्त्ववित्  
०२,०५३।०२५च् जितम् इत्य् एव शकुनिर् युधिष्ठिरम् अभाषत  
०२,०५४।००१ युधिष्ठिर उवाच  
०२,०५४।००१अ मत्तः कैतवकेनैव यज् जितो ऽस्मि दुरोदरम्  
०२,०५४।००१च् शकुने हन्त दीव्यामो ग्लहमानाः सहस्रशः  
०२,०५४।००२अ इमे निष्कसहस्रस्य कुण्डिनो भरिताः शतम्  
०२,०५४।००२च् कोशो हिरण्यम् अक्षय्यं जातरूपम् अनेकशः  
०२,०५४।००२ए एतद् राजन् धनं मह्यं तेन दीव्याम्य् अहं त्वया  
०२,०५४।००३ वैशम्पायन उवाच  
०२,०५४।००३*०५०७_०१ कौरवाणां कुलकरं ज्येष्ठं पाण्डवम् अच्युतम्  
०२,०५४।००३*०५०८_०१ जितम् इत्य् एव शकुनिर् युधिष्ठिरम् अभाषत  
०२,०५४।००३*०५०९_०१ जितम् इत्य् एव नृपते भूयस् त्वं केन दीव्यसे  
०२,०५४।००३अ इत्य् उक्तः शकुनिः प्राह जितम् इत्य् एव तं नृपम्  
०२,०५४।००४ युधिष्ठिर उवाच  
०२,०५४।००४अ अयं सहस्रसमितो वैयाघ्रः सुप्रवर्तितः  
०२,०५४।००४च् सुचक्रोपस्करः श्रीमान् किङ्किणीजालमण्डितः  
०२,०५४।००५अ संह्रादनो राजरथो य इहास्मान् उपावहत्  
०२,०५४।००५च् जैत्रो रथवरः पुण्यो मेघसागरनिःस्वनः  
०२,०५४।००६अ अष्टौ यं कुररच्छायाः सदश्वा राष्ट्रसम्मताः  
०२,०५४।००६च् वहन्ति नैषाम् उच्येत पदा भूमिम् उपस्पृशन्  
०२,०५४।००६ए एतद् राजन् धनं मह्यं तेन दीव्याम्य् अहं त्वया  
०२,०५४।००७ वैशम्पायन उवाच  
०२,०५४।००७अ एतच् छ्रुत्वा व्यवसितो निकृतिं समुपाश्रितः  
०२,०५४।००७च् जितम् इत्य् एव शकुनिर् युधिष्ठिरम् अभाषत  
०२,०५४।००८ युधिष्ठिर उवाच  
०२,०५४।००८अ सहस्रसङ्ख्या नागा मे मत्तास् तिष्ठन्ति सौबल  
०२,०५४।००८च् हेमकक्षाः कृतापीडाः पद्मिनो हेममालिनः  
०२,०५४।००९अ सुदान्ता राजवहनाः सर्वशब्दक्षमा युधि  
०२,०५४।००९च् ईषादन्ता महाकायाः सर्वे चाष्टकरेणवः  
०२,०५४।०१०अ सर्वे च पुरभेत्तारो नगमेघनिभा गजाः  
०२,०५४।०१०च् एतद् राजन् धनं मह्यं तेन दीव्याम्य् अहं त्वया  
०२,०५४।०११ वैशम्पायन उवाच  
०२,०५४।०११अ तम् एवंवादिनं पार्थं प्रहसन्न् इव सौबलः  
०२,०५४।०११ब्*०५१०_०१ स तच् छ्रुत्वा व्यवसितो निकृतिं समुपस्थितः  
०२,०५४।०११च् जितम् इत्य् एव शकुनिर् युधिष्ठिरम् अभाषत  
०२,०५४।०१२ युधिष्ठिर उवाच  
०२,०५४।०१२अ शतं दासीसहस्राणि तरुण्यो मे प्रभद्रिकाः  
०२,०५४।०१२च् कम्बुकेयूरधारिण्यो निष्ककण्ठ्यः स्वलङ्कृताः  
०२,०५४।०१३अ महार्हमाल्याभरणाः सुवस्त्राश् चन्दनोक्षिताः  
०२,०५४।०१३च् मणीन् हेम च बिभ्रत्यः सर्वा वै सूक्ष्मवाससः  
०२,०५४।०१४अ अनुसेवां चरन्तीमाः कुशला नृत्यसामसु  
०२,०५४।०१४च् स्नातकानाम् अमात्यानां राज्ञां च मम शासनात्  
०२,०५४।०१४ए एतद् राजन् धनं मह्यं तेन दीव्याम्य् अहं त्वया  
०२,०५४।०१५ वैशम्पायन उवाच  
०२,०५४।०१५अ एतच् छ्रुत्वा व्यवसितो निकृतिं समुपाश्रितः  
०२,०५४।०१५च् जितम् इत्य् एव शकुनिर् युधिष्ठिरम् अभाषत  
०२,०५४।०१६ युधिष्ठिर उवाच  
०२,०५४।०१६अ एतावन्त्य् एव दासानां सहस्राण्य् उत सन्ति मे  
०२,०५४।०१६च् प्रदक्षिणानुलोमाश् च प्रावारवसनाः सदा  
०२,०५४।०१७अ प्राज्ञा मेधाविनो दक्षा युवानो मृष्टकुण्डलाः  
०२,०५४।०१७च् पात्रीहस्ता दिवारात्रम् अतिथीन् भोजयन्त्य् उत  
०२,०५४।०१७ए एतद् राजन् धनं मह्यं तेन दीव्याम्य् अहं त्वया  
०२,०५४।०१८ वैशम्पायन उवाच  
०२,०५४।०१८अ एतच् छ्रुत्वा व्यवसितो निकृतिं समुपाश्रितः  
०२,०५४।०१८च् जितम् इत्य् एव शकुनिर् युधिष्ठिरम् अभाषत  
०२,०५४।०१९ युधिष्ठिर उवाच  
०२,०५४।०१९अ रथास् तावन्त एवेमे हेमभाण्डाः पताकिनः  
०२,०५४।०१९च् हयैर् विनीतैः सम्पन्ना रथिभिश् चित्रयोधिभिः  
०२,०५४।०२०अ एकैको यत्र लभते सहस्रपरमां भृतिम्  
०२,०५४।०२०च् युध्यतो ऽयुध्यतो वापि वेतनं मासकालिकम्  
०२,०५४।०२०ए एतद् राजन् धनं मह्यं तेन दीव्याम्य् अहं त्वया  
०२,०५४।०२१ वैशम्पायन उवाच  
०२,०५४।०२१अ इत्य् एवम् उक्ते पार्थेन कृतवैरो दुरात्मवान्  
०२,०५४।०२१च् जितम् इत्य् एव शकुनिर् युधिष्ठिरम् अभाषत  
०२,०५४।०२२ युधिष्ठिर उवाच  
०२,०५४।०२२अ अश्वांस् तित्तिरिकल्माषान् गान्धर्वान् हेममालिनः  
०२,०५४।०२२च् ददौ चित्ररथस् तुष्टो यांस् तान् गाण्डीवधन्वने  
०२,०५४।०२२द्*०५११_०१ युद्धे जितः पराभूतः प्रीतिपूर्वम् अरिन्दमः  
०२,०५४।०२२ए एतद् राजन् धनं मह्यं तेन दीव्याम्य् अहं त्वया  
०२,०५४।०२३ वैशम्पायन उवाच  
०२,०५४।०२३अ एतच् छ्रुत्वा व्यवसितो निकृतिं समुपाश्रितः  
०२,०५४।०२३च् जितम् इत्य् एव शकुनिर् युधिष्ठिरम् अभाषत  
०२,०५४।०२४ युधिष्ठिर उवाच  
०२,०५४।०२४अ रथानां शकटानां च हयानां चायुतानि मे  
०२,०५४।०२४च् युक्तानाम् एव तिष्ठन्ति वाहैर् उच्चावचैर् वृताः  
०२,०५४।०२५अ एवं वर्णस्य वर्णस्य समुच्चीय सहस्रशः  
०२,०५४।०२५ब्*०५१२_०१ तथा समुदिता वीराः सर्वे वीरपराक्रमाः  
०२,०५४।०२५च् क्षीरं पिबन्तस् तिष्ठन्ति भुञ्जानाः शालितण्डुलान्  
०२,०५४।०२६अ षष्टिस् तानि सहस्राणि सर्वे पृथुलवक्षसः  
०२,०५४।०२६च् एतद् राजन् धनं मह्यं तेन दीव्याम्य् अहं त्वया  
०२,०५४।०२७ वैशम्पायन उवाच  
०२,०५४।०२७अ एतच् छ्रुत्वा व्यवसितो निकृतिं समुपाश्रितः  
०२,०५४।०२७च् जितम् इत्य् एव शकुनिर् युधिष्ठिरम् अभाषत  
०२,०५४।०२८ युधिष्ठिर उवाच  
०२,०५४।०२८अ ताम्रलोहैः परिवृता निधयो मे चतुःशताः  
०२,०५४।०२८च् पञ्चद्रौणिक एकैकः सुवर्णस्याहतस्य वै  
०२,०५४।०२८द्*०५१३_०१ जातरूपस्य मुख्यस्य अनर्घेयस्य भारत  
०२,०५४।०२८ए एतद् राजन् धनं मह्यं तेन दीव्याम्य् अहं त्वया  
०२,०५४।०२९ वैशम्पायन उवाच  
०२,०५४।०२९अ एतच् छ्रुत्वा व्यवसितो निकृतिं समुपाश्रितः  
०२,०५४।०२९च् जितम् इत्य् एव शकुनिर् युधिष्ठिरम् अभाषत  
०२,०५५।००१ विदुर उवाच  
०२,०५५।००१*०५१४_०० वैशम्पायन उवाच  
०२,०५५।००१*०५१४_०१ एवं प्रवर्तिते द्यूते घोरे सर्वापहारिणि  
०२,०५५।००१*०५१४_०२ सर्वसंशयनिर्मोक्ता विदुरो वाक्यम् अब्रवीत्  
०२,०५५।००१अ महाराज विजानीहि यत् त्वां वक्ष्यामि तच् छृणु  
०२,०५५।००१च् मुमूर्षोर् औषधम् इव न रोचेतापि ते श्रुतम्  
०२,०५५।००२अ यद् वै पुरा जातमात्रो रुराव; गोमायुवद् विस्वरं पापचेताः  
०२,०५५।००२च् दुर्योधनो भारतानां कुलघ्नः; सो ऽयं युक्तो भविता कालहेतुः  
०२,०५५।००३अ गृहे वसन्तं गोमायुं त्वं वै मत्वा न बुध्यसे  
०२,०५५।००३च् दुर्योधनस्य रूपेण शृणु काव्यां गिरं मम  
०२,०५५।००४अ मधु वै माध्विको लब्ध्वा प्रपातं नावबुध्यते  
०२,०५५।००४च् आरुह्य तं मज्जति वा पतनं वाधिगच्छति  
०२,०५५।००५*०५१५_०१ विषादन्ति च दैवेन देवनेन महारथैः  
०२,०५५।००५अ सो ऽयं मत्तो ऽक्षदेवेन मधुवन् न परीक्षते  
०२,०५५।००५च् प्रपातं बुध्यते नैव वैरं कृत्वा महारथैः  
०२,०५५।००६अ विदितं ते महाराज राजस्व् एवासमञ्जसम्  
०२,०५५।००६च् अन्धका यादवा भोजाः समेताः कंसम् अत्यजन्  
०२,०५५।००६द्*०५१६_०१ पुत्रं सन्त्यक्तवान् पूर्वं पौराणां हितकाम्यया  
०२,०५५।००७अ नियोगाच् च हते तस्मिन् कृष्णेनामित्रघातिना  
०२,०५५।००७च् एवं ते ज्ञातयः सर्वे मोदमानाः शतं समाः  
०२,०५५।००८अ त्वन्नियुक्तः सव्यसाची निगृह्णातु सुयोधनम्  
०२,०५५।००८च् निग्रहाद् अस्य पापस्य मोदन्तां कुरवः सुखम्  
०२,०५५।००९अ काकेनेमांश् चित्रबर्हाञ् शार्दूलान् क्रोष्टुकेन च  
०२,०५५।००९च् क्रीणीष्व पाण्डवान् राजन् मा मज्जीः शोकसागरे  
०२,०५५।०१०अ त्यजेत् कुलार्थे पुरुषं ग्रामस्यार्थे कुलं त्यजेत्  
०२,०५५।०१०च् ग्रामं जनपदस्यार्थे आत्मार्थे पृथिवीं त्यजेत्  
०२,०५५।०११अ सर्वज्ञः सर्वभावज्ञः सर्वशत्रुभयङ्करः  
०२,०५५।०११च् इति स्म भाषते काव्यो जम्भत्यागे महासुरान्  
०२,०५५।०१२अ हिरण्यष्ठीविनः कश् चित् पक्षिणो वनगोचरान्  
०२,०५५।०१२च् गृहे किल कृतावासांल् लोभाद् राजन्न् अपीडयत्  
०२,०५५।०१३अ सदोपभोज्यांल् लोभान्धो हिरण्यार्थे परन्तप  
०२,०५५।०१३च् आयतिं च तदात्वं च उभे सद्यो व्यनाशयत्  
०२,०५५।०१४अ तदात्वकामः पाण्डूंस् त्वं मा द्रुहो भरतर्षभ  
०२,०५५।०१४च् मोहात्मा तप्यसे पश्चात् पक्षिहा पुरुषो यथा  
०२,०५५।०१४द्*०५१७_०१ एतेन तव नाशः स्याद् बऌइशाच् छबरो यथा  
०२,०५५।०१५अ जातं जातं पाण्डवेभ्यः पुष्पम् आदत्स्व भारत  
०२,०५५।०१५च् मालाकार इवारामे स्नेहं कुर्वन् पुनः पुनः  
०२,०५५।०१६अ वृक्षान् अङ्गारकारीव मैनान् धाक्षीः समूलकान्  
०२,०५५।०१६च् मा गमः ससुतामात्यः सबलश् च पराभवम्  
०२,०५५।०१७अ समवेतान् हि कः पार्थान् प्रतियुध्येत भारत  
०२,०५५।०१७च् मरुद्भिः सहितो राजन्न् अपि साक्षान् मरुत्पतिः  
०२,०५५।०१७द्*०५१८_०१ युधि जेतुम् अशक्तो हि पाण्डवान् पुरुषोत्तमः  
०२,०५६।०००*०५१९_०१ दुर्योधने क्रीडति पाण्डवेन  
०२,०५६।०००*०५१९_०२ दृष्ट्वा धनं पापम् अगागतं तत्  
०२,०५६।०००*०५१९_०३ आनन्दम् आपश्यसि नैव पातं  
०२,०५६।०००*०५१९_०४ महाभयं पुत्रवियोगजं त्वम्  
०२,०५६।०००*०५१९_०५ किं चिन्तयसि द्यूते ऽस्मिन् मज्जमानान् न पश्यसि  
०२,०५६।०००*०५१९_०६ दुर्योधनापराधेन पुत्रान् अन्यांश् च भूपते  
०२,०५६।००१ विदुर उवाच  
०२,०५६।००१अ द्यूतं मूलं कलहस्यानुपाति; मिथोभेदाय महते वा रणाय  
०२,०५६।००१च् यद् आस्थितो ऽयं धृतराष्ट्रस्य पुत्रो; दुर्योधनः सृजते वैरम् उग्रम्  
०२,०५६।००२अ प्रातिपीयाः शान्तनवा भैमसेनाः सबाह्लिकाः  
०२,०५६।००२च् दुर्योधनापराधेन कृच्छ्रं प्राप्स्यन्ति सर्वशः  
०२,०५६।००३अ दुर्योधनो मदेनैव क्षेमं राष्ट्राद् अपोहति  
०२,०५६।००३च् विषाणं गौर् इव मदात् स्वयम् आरुजते बलात्  
०२,०५६।००४अ यश् चित्तम् अन्वेति परस्य राजन्; वीरः कविः स्वाम् अतिपत्य दृष्टिम्  
०२,०५६।००४च् नावं समुद्र इव बालनेत्राम्; आरुह्य घोरे व्यसने निमज्जेत्  
०२,०५६।००५अ दुर्योधनो ग्लहते पाण्डवेन; प्रियायसे त्वं जयतीति तच् च  
०२,०५६।००५च् अतिनर्माज् जायते सम्प्रहारो; यतो विनाशः समुपैति पुंसाम्  
०२,०५६।००५द्*०५२०_०१ सर्वाणि मर्माण्य् अभिसम्प्रहारो  
०२,०५६।००५द्*०५२०_०२ यतो विनाशः समुपैति पुंसाम्  
०२,०५६।००६अ आकर्षस् ते ऽवाक्फलः कुप्रणीतो; हृदि प्रौढो मन्त्रपदः समाधिः  
०२,०५६।००६च् युधिष्ठिरेण सफलः संस्तवो ऽस्तु; साम्नः सुरिक्तो ऽरिमतेः सुधन्वा  
०२,०५६।००७अ प्रातिपीयाः शान्तनवाश् च राजन्; काव्यां वाचं शृणुत मात्यगाद् वः  
०२,०५६।००७च् वैश्वानरं प्रज्वलितं सुघोरम्; अयुद्धेन प्रशमयतोत्पतन्तम्  
०२,०५६।००८अ यदा मन्युं पाण्डवो ऽजातशत्रुर्; न संयच्छेद् अक्षमयाभिभूतः  
०२,०५६।००८च् वृकोदरः सव्यसाची यमौ च; को ऽत्र द्वीपः स्यात् तुमुले वस् तदानीम्  
०२,०५६।००९अ महाराज प्रभवस् त्वं धनानाम्; पुरा द्यूतान् मनसा यावद् इच्छेः  
०२,०५६।००९च् बहु वित्तं पाण्डवांश् चेज् जयेस् त्वम्; किं तेन स्याद् वसु विन्देह पार्थान्  
०२,०५६।०१०अ जानीमहे देवितं सौबलस्य; वेद द्यूते निकृतिं पार्वतीयः  
०२,०५६।०१०च् यतः प्राप्तः शकुनिस् तत्र यातु; मायायोधी भारत पार्वतीयः  
०२,०५७।००१ दुर्योधन उवाच  
०२,०५७।००१अ परेषाम् एव यशसा श्लाघसे त्वम्; सदा छन्नः कुत्सयन् धार्तराष्ट्रान्  
०२,०५७।००१च् जानीमस् त्वां विदुर यत्प्रियस् त्वम्; बालान् इवास्मान् अवमन्यसे त्वम्  
०२,०५७।००२अ सुविज्ञेयः पुरुषो ऽन्यत्रकामो; निन्दाप्रशंसे हि तथा युनक्ति  
०२,०५७।००२च् जिह्वा मनस् ते हृदयं निर्व्यनक्ति; ज्यायो निराह मनसः प्रातिकूल्यम्  
०२,०५७।००३अ उत्सङ्गेन व्याल इवाहृतो ऽसि; मार्जारवत् पोषकं चोपहंसि  
०२,०५७।००३च् भर्तृघ्नत्वान् न हि पापीय आहुस्; तस्मात् क्षत्तः किं न बिभेषि पापात्  
०२,०५७।००४अ जित्वा शत्रून् फलम् आप्तं महन् नो; मास्मान् क्षत्तः परुषाणीह वोचः  
०२,०५७।००४च् द्विषद्भिस् त्वं सम्प्रयोगाभिनन्दी; मुहुर् द्वेषं यासि नः सम्प्रमोहात्  
०२,०५७।००५अ अमित्रतां याति नरो ऽक्षमं ब्रुवन्; निगूहते गुह्यम् अमित्रसंस्तवे  
०२,०५७।००५ब्*०५२१_०१ साम्ना च दानेन च भेदनेन  
०२,०५७।००५ब्*०५२१_०२ वधेन मायाप्रतिदर्शनेन  
०२,०५७।००५ब्*०५२१_०३ न[? रेअद् त]म् इन्द्रजालेन च मोहनेन  
०२,०५७।००५ब्*०५२१_०४ द्यूतेन मन्त्रौषधिसाधनेन  
०२,०५७।००५ब्*०५२१_०५ एभिः प्रकारैर् अपरैश् च सर्वैर्  
०२,०५७।००५ब्*०५२१_०६ आबुद्धिमन्तो विजयन्त्य् अरातीन्  
०२,०५७।००५च् तदाश्रितापत्रपा किं न बाधते; यद् इच्छसि त्वं तद् इहाद्य भाषसे  
०२,०५७।००६अ मा नो ऽवमंस्था विद्म मनस् तवेदम्; शिक्षस्व बुद्धिं स्थविराणां सकाशात्  
०२,०५७।००६च् यशो रक्षस्व विदुर सम्प्रणीतम्; मा व्यापृतः परकार्येषु भूस् त्वम्  
०२,०५७।००७अ अहं कर्तेति विदुर मावमंस्था; मा नो नित्यं परुषाणीह वोचः  
०२,०५७।००७च् न त्वां पृच्छामि विदुर यद् धितं मे; स्वस्ति क्षत्तर् मा तितिक्षून् क्षिणु त्वम्  
०२,०५७।००८अ एकः शास्ता न द्वितीयो ऽस्ति शास्ता; गर्भे शयानं पुरुषं शास्ति शास्ता  
०२,०५७।००८च् तेनानुशिष्टः प्रवणाद् इवाम्भो; यथा नियुक्तो ऽस्मि तथा वहामि  
०२,०५७।००९अ भिनत्ति शिरसा शैलम् अहिं भोजयते च यः  
०२,०५७।००९च् स एव तस्य कुरुते कार्याणाम् अनुशासनम्  
०२,०५७।०१०अ यो बलाद् अनुशास्तीह सो ऽमित्रं तेन विन्दति  
०२,०५७।०१०च् मित्रताम् अनुवृत्तं तु समुपेक्षेत पण्डितः  
०२,०५७।०११अ प्रदीप्य यः प्रदीप्ताग्निं प्राक् त्वरन् नाभिधावति  
०२,०५७।०११च् भस्मापि न स विन्देत शिष्टं क्व चन भारत  
०२,०५७।०१२अ न वासयेत् पारवर्ग्यं द्विषन्तम्; विशेषतः क्षत्तर् अहितं मनुष्यम्  
०२,०५७।०१२च् स यत्रेच्छसि विदुर तत्र गच्छ; सुसान्त्वितापि ह्य् असती स्त्री जहाति  
०२,०५७।०१२द्*०५२१अ_०१ न वासयेत् पारवश्यं द्विषन्तं न विशेषतः  
०२,०५७।०१२द्*०५२१अ_०२ कर्तारम् इहितं चैव मन्ये यत्रे * * च्छ *  
०२,०५७।०१२द्*०५२१अ_०३ विदुर तत्रैव [रेस्त् ओमित्तेद्?]  
०२,०५७।०१२द्*०५२१अ_०४ सान्त्व्यमानापि ह्य् असती स्त्री जहाति  
०२,०५७।०१२द्*०५२१ब्_०१ न वासयेत् परं वर्गं द्विषन्तं च विशेषतः  
०२,०५७।०१२द्*०५२१ब्_०२ क्षत्तारम् अहितं चैव मन्ये यत्रेष्टम् इच्छति  
०२,०५७।०१२द्*०५२१ब्_०३ विदुरात्र न वस्तव्यं गच्छ स त्वं यथेष्टतः  
०२,०५७।०१२द्*०५२१ब्_०४ सान्त्वमानापि ह्य् असती स्त्री (यथा) जहाति तथा च त्वम्  
०२,०५७।०१२द्*०५२१च्_०१ न वासये त्वा परवर्ग द्विषन्तं च विशेषतः  
०२,०५७।०१२द्*०५२१च्_०२ क्षत्तारम् अहितं चैव मन्ये यदृष्टम् इच्छसि  
०२,०५७।०१२द्*०५२१च्_०३ विदुर तत्र गच्छ त्वं  
०२,०५७।०१२द्*०५२१च्_०४ सान्त्वमाना हृसति (सिच्) स्त्री जहाति  
०२,०५७।०१२द्*०५२१द्_०१ न वासयेत् तं पुरुषं न द्विषन्तं विशेषतः  
०२,०५७।०१२द्*०५२१द्_०२ क्षत्तर*हितं मन्ये न मन्ये हितम् आत्मनः  
०२,०५७।०१२द्*०५२१द्_०३ विदुरं तत्र गच्छ त्वं सान्त्व्यमानो विमुह्यसि  
०२,०५७।०१२द्*०५२१ए_०१ न वासयत् परवर्ग्यं न द्विषन्तं विशेषतः  
०२,०५७।०१२द्*०५२१ए_०२ क्षत्तारम् अहितं मन्ये न मन्ये हितम् आत्मनः  
०२,०५७।०१२द्*०५२१ए_०३ यत्रेच्छसि त्वं विदुर तत्र गच्छ  
०२,०५७।०१२द्*०५२१ए_०४ सान्त्व्यमाना ह्य् असती स्त्री जहाति  
०२,०५७।०१३ विदुर उवाच  
०२,०५७।०१३अ एतावता ये पुरुषं त्यजन्ति; तेषां सख्यम् अन्तवद् ब्रूहि राजन्  
०२,०५७।०१३च् राज्ञां हि चित्तानि परिप्लुतानि; सान्त्वं दत्त्वा मुसलैर् घातयन्ति  
०२,०५७।०१४अ अबालस् त्वं मन्यसे राजपुत्र; बालो ऽहम् इत्य् एव सुमन्दबुद्धे  
०२,०५७।०१४च् यः सौहृदे पुरुषं स्थापयित्वा; पश्चाद् एनं दूषयते स बालः  
०२,०५७।०१५अ न श्रेयसे नीयते मन्दबुद्धिः; स्त्री श्रोत्रियस्येव गृहे प्रदुष्टा  
०२,०५७।०१५च् ध्रुवं न रोचेद् भरतर्षभस्य; पतिः कुमार्या इव षष्टिवर्षः  
०२,०५७।०१६अ अनुप्रियं चेद् अनुकाङ्क्षसे त्वम्; सर्वेषु कार्येषु हिताहितेषु  
०२,०५७।०१६च् स्त्रियश् च राजञ् जडपङ्गुकांश् च; पृच्छ त्वं वै तादृशांश् चैव मूढान्  
०२,०५७।०१७अ लभ्यः खलु प्रातिपीय नरो ऽनुप्रियवाग् इह  
०२,०५७।०१७च् अप्रियस्य तु पथ्यस्य वक्ता श्रोता च दुर्लभः  
०२,०५७।०१८अ यस् तु धर्मे पराश्वस्य हित्वा भर्तुः प्रियाप्रिये  
०२,०५७।०१८च् अप्रियाण्य् आह पथ्यानि तेन राजा सहायवान्  
०२,०५७।०१८द्*०५२२_०१ नाप्रियः साधुर् भवति न मेधावी न पण्डितः  
०२,०५७।०१८द्*०५२२_०२ प्रियेष्व् एतानि दृश्यन्ते यावद् द्वेषो हि भारत  
०२,०५७।०१९अ अव्याधिजं कटुकं तीक्ष्णम् उष्णम्; यशोमुषं परुषं पूतिगन्धि  
०२,०५७।०१९च् सतां पेयं यन् न पिबन्त्य् असन्तो; मन्युं महाराज पिब प्रशाम्य  
०२,०५७।०२०अ वैचित्रवीर्यस्य यशो धनं च; वाञ्छाम्य् अहं सहपुत्रस्य शश्वत्  
०२,०५७।०२०च् यथा तथा वो ऽस्तु नमश् च वो ऽस्तु; ममापि च स्वस्ति दिशन्तु विप्राः  
०२,०५७।०२१अ आशीविषान् नेत्रविषान् कोपयेन् न तु पण्डितः  
०२,०५७।०२१च् एवं ते ऽहं वदामीदं प्रयतः कुरुनन्दन  
०२,०५८।००१ शकुनिर् उवाच  
०२,०५८।००१अ बहु वित्तं पराजैषीः पाण्डवानां युधिष्ठिर  
०२,०५८।००१च् आचक्ष्व वित्तं कौन्तेय यदि ते ऽस्त्य् अपराजितम्  
०२,०५८।००२ युधिष्ठिर उवाच  
०२,०५८।००२अ मम वित्तम् असङ्ख्येयं यद् अहं वेद सौबल  
०२,०५८।००२च् अथ त्वं शकुने कस्माद् वित्तं समनुपृच्छसि  
०२,०५८।००३अ अयुतं प्रयुतं चैव खर्वं पद्मं तथार्बुदम्  
०२,०५८।००३च् शङ्खं चैव निखर्वं च समुद्रं चात्र पण्यताम्  
०२,०५८।००३द्*०५२३_०१ मध्यं चैव परार्धं च सपरं चात्र पण्यताम्  
०२,०५८।००३द्*०५२४_०१ कबन्धं निकबन्धं च सागरं चात्र पण्यताम्  
०२,०५८।००३ए एतन् मम धनं राजंस् तेन दीव्याम्य् अहं त्वया  
०२,०५८।००४ वैशम्पायन उवाच  
०२,०५८।००४अ एतच् छ्रुत्वा व्यवसितो निकृतिं समुपाश्रितः  
०२,०५८।००४च् जितम् इत्य् एव शकुनिर् युधिष्ठिरम् अभाषत  
०२,०५८।००५ युधिष्ठिर उवाच  
०२,०५८।००५अ गवाश्वं बहुधेनूकम् असङ्ख्येयम् अजाविकम्  
०२,०५८।००५च् यत् किं चिद् अनुवर्णानां प्राक् सिन्धोर् अपि सौबल  
०२,०५८।००५ए एतन् मम धनं राजंस् तेन दीव्याम्य् अहं त्वया  
०२,०५८।००६ वैशम्पायन उवाच  
०२,०५८।००६अ एतच् छ्रुत्वा व्यवसितो निकृतिं समुपाश्रितः  
०२,०५८।००६च् जितम् इत्य् एव शकुनिर् युधिष्ठिरम् अभाषत  
०२,०५८।००७ युधिष्ठिर उवाच  
०२,०५८।००७अ पुरं जनपदो भूमिर् अब्राह्मणधनैः सह  
०२,०५८।००७च् अब्राह्मणाश् च पुरुषा राजञ् शिष्टं धनं मम  
०२,०५८।००७ए एतद् राजन् धनं मह्यं तेन दीव्याम्य् अहं त्वया  
०२,०५८।००८ वैशम्पायन उवाच  
०२,०५८।००८अ एतच् छ्रुत्वा व्यवसितो निकृतिं समुपाश्रितः  
०२,०५८।००८च् जितम् इत्य् एव शकुनिर् युधिष्ठिरम् अभाषत  
०२,०५८।००९ युधिष्ठिर उवाच  
०२,०५८।००९अ राजपुत्रा इमे राजञ् शोभन्ते येन भूषिताः  
०२,०५८।००९च् कुण्डलानि च निष्काश् च सर्वं चाङ्गविभूषणम्  
०२,०५८।००९द्*०५२५_०१ वासांसि च महार्हाणि सर्वम् अन्यद् विनायुधैः  
०२,०५८।००९ए एतन् मम धनं राजंस् तेन दीव्याम्य् अहं त्वया  
०२,०५८।०१० वैशम्पायन उवाच  
०२,०५८।०१०अ एतच् छ्रुत्वा व्यवसितो निकृतिं समुपाश्रितः  
०२,०५८।०१०च् जितम् इत्य् एव शकुनिर् युधिष्ठिरम् अभाषत  
०२,०५८।०११ युधिष्ठिर उवाच  
०२,०५८।०११अ श्यामो युवा लोहिताक्षः सिंहस्कन्धो महाभुजः  
०२,०५८।०११च् नकुलो ग्लह एको मे यच् चैतत् स्वगतं धनम्  
०२,०५८।०१२ शकुनिर् उवाच  
०२,०५८।०१२अ प्रियस् ते नकुलो राजन् राजपुत्रो युधिष्ठिर  
०२,०५८।०१२च् अस्माकं धनतां प्राप्तो भूयस् त्वं केन दीव्यसि  
०२,०५८।०१३ वैशम्पायन उवाच  
०२,०५८।०१३अ एवम् उक्त्वा तु शकुनिस् तान् अक्षान् प्रत्यपद्यत  
०२,०५८।०१३च् जितम् इत्य् एव शकुनिर् युधिष्ठिरम् अभाषत  
०२,०५८।०१४ युधिष्ठिर उवाच  
०२,०५८।०१४अ अयं धर्मान् सहदेवो ऽनुशास्ति; लोके ह्य् अस्मिन् पण्डिताख्यां गतश् च  
०२,०५८।०१४च् अनर्हता राजपुत्रेण तेन; त्वया दीव्याम्य् अप्रियवत् प्रियेण  
०२,०५८।०१५ वैशम्पायन उवाच  
०२,०५८।०१५अ एतच् छ्रुत्वा व्यवसितो निकृतिं समुपाश्रितः  
०२,०५८।०१५च् जितम् इत्य् एव शकुनिर् युधिष्ठिरम् अभाषत  
०२,०५८।०१६ शकुनिर् उवाच  
०२,०५८।०१६अ माद्रीपुत्रौ प्रियौ राजंस् तवेमौ विजितौ मया  
०२,०५८।०१६च् गरीयांसौ तु ते मन्ये भीमसेनधनञ्जयौ  
०२,०५८।०१७ युधिष्ठिर उवाच  
०२,०५८।०१७अ अधर्मं चरसे नूनं यो नावेक्षसि वै नयम्  
०२,०५८।०१७च् यो नः सुमनसां मूढ विभेदं कर्तुम् इच्छसि  
०२,०५८।०१८ शकुनिर् उवाच  
०२,०५८।०१८अ गर्ते मत्तः प्रपतति प्रमत्तः स्थाणुम् ऋच्छति  
०२,०५८।०१८च् ज्येष्ठो राजन् वरिष्ठो ऽसि नमस् ते भरतर्षभ  
०२,०५८।०१९अ स्वप्ने न तानि पश्यन्ति जाग्रतो वा युधिष्ठिर  
०२,०५८।०१९च् कितवा यानि दीव्यन्तः प्रलपन्त्य् उत्कटा इव  
०२,०५८।०२० युधिष्ठिर उवाच  
०२,०५८।०२०अ यो नः सङ्ख्ये नौर् इव पारनेता; जेता रिपूणां राजपुत्रस् तरस्वी  
०२,०५८।०२०च् अनर्हता लोकवीरेण तेन; दीव्याम्य् अहं शकुने फल्गुनेन  
०२,०५८।०२१ वैशम्पायन उवाच  
०२,०५८।०२१अ एतच् छ्रुत्वा व्यवसितो निकृतिं समुपाश्रितः  
०२,०५८।०२१च् जितम् इत्य् एव शकुनिर् युधिष्ठिरम् अभाषत  
०२,०५८।०२२ शकुनिर् उवाच  
०२,०५८।०२२अ अयं मया पाण्डवानां धनुर्धरः; पराजितः पाण्डवः सव्यसाची  
०२,०५८।०२२च् भीमेन राजन् दयितेन दीव्य; यत् कैतव्यं पाण्डव ते ऽवशिष्टम्  
०२,०५८।०२३ युधिष्ठिर उवाच  
०२,०५८।०२३अ यो नो नेता यो युधां नः प्रणेता; यथा वज्री दानवशत्रुर् एकः  
०२,०५८।०२३च् तिर्यक्प्रेक्षी संहतभ्रूर् महात्मा; सिंहस्कन्धो यश् च सदात्यमर्षी  
०२,०५८।०२४अ बलेन तुल्यो यस्य पुमान् न विद्यते; गदाभृताम् अग्र्य इहारिमर्दनः  
०२,०५८।०२४च् अनर्हता राजपुत्रेण तेन; दीव्याम्य् अहं भीमसेनेन राजन्  
०२,०५८।०२५ वैशम्पायन उवाच  
०२,०५८।०२५अ एतच् छ्रुत्वा व्यवसितो निकृतिं समुपाश्रितः  
०२,०५८।०२५च् जितम् इत्य् एव शकुनिर् युधिष्ठिरम् अभाषत  
०२,०५८।०२६ शकुनिर् उवाच  
०२,०५८।०२६अ बहु वित्तं पराजैषीर् भ्रातॄंश् च सहयद्विपान्  
०२,०५८।०२६च् आचक्ष्व वित्तं कौन्तेय यदि ते ऽस्त्य् अपराजितम्  
०२,०५८।०२७ युधिष्ठिर उवाच  
०२,०५८।०२७अ अहं विशिष्टः सर्वेषां भ्रातॄणां दयितस् तथा  
०२,०५८।०२७च् कुर्यामस् ते जिताः कर्म स्वयम् आत्मन्य् उपप्लवे  
०२,०५८।०२८ वैशम्पायन उवाच  
०२,०५८।०२८अ एतच् छ्रुत्वा व्यवसितो निकृतिं समुपाश्रितः  
०२,०५८।०२८च् जितम् इत्य् एव शकुनिर् युधिष्ठिरम् अभाषत  
०२,०५८।०२९ शकुनिर् उवाच  
०२,०५८।०२९अ एतत् पापिष्ठम् अकरोर् यद् आत्मानं पराजितः  
०२,०५८।०२९च् शिष्टे सति धने राजन् पाप आत्मपराजयः  
०२,०५८।०३० वैशम्पायन उवाच  
०२,०५८।०३०अ एवम् उक्त्वा मताक्षस् तान् ग्लहे सर्वान् अवस्थितान्  
०२,०५८।०३०च् पराजयल् लोकवीरान् आक्षेपेण पृथक् पृथक्  
०२,०५८।०३१ शकुनिर् उवाच  
०२,०५८।०३१अ अस्ति वै ते प्रिया देवी ग्लह एको ऽपराजितः  
०२,०५८।०३१च् पणस्व कृष्णां पाञ्चालीं तयात्मानं पुनर् जय  
०२,०५८।०३२ युधिष्ठिर उवाच  
०२,०५८।०३२अ नैव ह्रस्वा न महती नातिकृष्णा न रोहिणी  
०२,०५८।०३२च् सरागरक्तनेत्रा च तया दीव्याम्य् अहं त्वया  
०२,०५८।०३३अ शारदोत्पलपत्राक्ष्या शारदोत्पलगन्धया  
०२,०५८।०३३च् शारदोत्पलसेविन्या रूपेण श्रीसमानया  
०२,०५८।०३४अ तथैव स्याद् आनृशंस्यात् तथा स्याद् रूपसम्पदा  
०२,०५८।०३४च् तथा स्याच् छीलसम्पत्त्या याम् इच्छेत् पुरुषः स्त्रियम्  
०२,०५८।०३४द्*०५२६_०१ सर्वैर् गुणैर् हि सम्पन्नाम् अनुकूलां प्रियंवदाम्  
०२,०५८।०३४द्*०५२६_०२ यदृशीं धर्मकामार्थसिद्धिम् इच्छेन् नरः स्त्रियम्  
०२,०५८।०३५अ चरमं संविशति या प्रथमं प्रतिबुध्यते  
०२,०५८।०३५च् आ गोपालाविपालेभ्यः सर्वं वेद कृताकृतम्  
०२,०५८।०३६अ आभाति पद्मवद् वक्त्रं सस्वेदं मल्लिकेव च  
०२,०५८।०३६च् वेदीमध्या दीर्घकेशी ताम्राक्षी नातिरोमशा  
०२,०५८।०३७अ तयैवंविधया राजन् पाञ्चाल्याहं सुमध्यया  
०२,०५८।०३७च् ग्लहं दीव्यामि चार्वङ्ग्या द्रौपद्या हन्त सौबल  
०२,०५८।०३८ वैशम्पायन उवाच  
०२,०५८।०३८अ एवम् उक्ते तु वचने धर्मराजेन भारत  
०२,०५८।०३८च् धिग् धिग् इत्य् एव वृद्धानां सभ्यानां निःसृता गिरः  
०२,०५८।०३९अ चुक्षुभे सा सभा राजन् राज्ञां सञ्जज्ञिरे कथाः  
०२,०५८।०३९च् भीष्मद्रोणकृपादीनां स्वेदश् च समजायत  
०२,०५८।०४०अ शिरो गृहीत्वा विदुरो गतसत्त्व इवाभवत्  
०२,०५८।०४०च् आस्ते ध्यायन्न् अधोवक्त्रो निःश्वसन् पन्नगो यथा  
०२,०५८।०४०द्*०५२७_०१ बाह्लिकः सोमदत्तश् च प्रातिपीयः ससञ्जयः  
०२,०५८।०४०द्*०५२७_०२ द्रौणिर् भूरिश्रवाश् चैव युयुत्सुर् धृतराष्ट्रजः  
०२,०५८।०४०द्*०५२७_०३ हस्तौ पिङ्क्षन्न् अधोवक्त्रा निःश्वसन्त इवोरगाः  
०२,०५८।०४१अ धृतराष्ट्रस् तु संहृष्टः पर्यपृच्छत् पुनः पुनः  
०२,०५८।०४१च् किं जितं किं जितम् इति ह्य् आकारं नाभ्यरक्षत  
०२,०५८।०४२अ जहर्ष कर्णो ऽतिभृशं सह दुःशासनादिभिः  
०२,०५८।०४२च् इतरेषां तु सभ्यानां नेत्रेभ्यः प्रापतज् जलम्  
०२,०५८।०४३अ सौबलस् त्व् अविचार्यैव जितकाशी मदोत्कटः  
०२,०५८।०४३च् जितम् इत्य् एव तान् अक्षान् पुनर् एवान्वपद्यत  
०२,०५९।००१ दुर्योधन उवाच  
०२,०५९।००१अ एहि क्षत्तर् द्रौपदीम् आनयस्व; प्रियां भार्यां सम्मतां पाण्डवानाम्  
०२,०५९।००१च् सम्मार्जतां वेश्म परैतु शीघ्रम्; आनन्दो नः सह दासीभिर् अस्तु  
०२,०५९।००२ विदुर उवाच  
०२,०५९।००२अ दुर्विभाव्यं भवति त्वादृशेन; न मन्द सम्बुध्यसि पाशबद्धः  
०२,०५९।००२च् प्रपाते त्वं लम्बमानो न वेत्सि; व्याघ्रान् मृगः कोपयसे ऽतिबाल्यात्  
०२,०५९।००३अ आशीविषाः शिरसि ते पूर्णकोशा महाविषाः  
०२,०५९।००३च् मा कोपिष्ठाः सुमन्दात्मन् मा गमस् त्वं यमक्षयम्  
०२,०५९।००४अ न हि दासीत्वम् आपन्ना कृष्णा भवति भारत  
०२,०५९।००४च् अनीशेन हि राज्ञैषा पणे न्यस्तेति मे मतिः  
०२,०५९।००५अ अयं धत्ते वेणुर् इवात्मघाती; फलं राजा धृतराष्ट्रस्य पुत्रः  
०२,०५९।००५च् द्यूतं हि वैराय महाभयाय; पक्वो न बुध्यत्य् अयम् अन्तकाले  
०२,०५९।००६अ नारुन्तुदः स्यान् न नृशंसवादी; न हीनतः परम् अभ्याददीत  
०२,०५९।००६च् ययास्य वाचा पर उद्विजेत; न तां वदेद् रुशतीं पापलोक्याम्  
०२,०५९।००७अ समुच्चरन्त्य् अतिवादा हि वक्त्राद्; यैर् आहतः शोचति रात्र्यहानि  
०२,०५९।००७च् परस्य नामर्मसु ते पतन्ति; तान् पण्डितो नावसृजेत् परेषु  
०२,०५९।००८अ अजो हि शस्त्रम् अखनत् किलैकः; शस्त्रे विपन्ने पद्भिर् अपास्य भूमिम्  
०२,०५९।००८च् निकृन्तनं स्वस्य कण्ठस्य घोरम्; तद्वद् वैरं मा खनीः पाण्डुपुत्रैः  
०२,०५९।००९अ न किं चिद् ईड्यं प्रवदन्ति पापम्; वनेचरं वा गृहमेधिनं वा  
०२,०५९।००९च् तपस्विनं सम्परिपूर्णविद्यम्; भषन्ति हैवं श्वनराः सदैव  
०२,०५९।०१०अ द्वारं सुघोरं नरकस्य जिह्मम्; न बुध्यसे धृतराष्ट्रस्य पुत्र  
०२,०५९।०१०च् त्वाम् अन्वेतारो बहवः कुरूणाम्; द्यूतोदये सह दुःशासनेन  
०२,०५९।०११अ मज्जन्त्य् अलाबूनि शिलाः प्लवन्ते; मुह्यन्ति नावो ऽम्भसि शश्वद् एव  
०२,०५९।०११च् मूढो राजा धृतराष्ट्रस्य पुत्रो; न मे वाचः पथ्यरूपाः शृणोति  
०२,०५९।०१२अ अन्तो नूनं भवितायं कुरूणाम्; सुदारुणः सर्वहरो विनाशः  
०२,०५९।०१२च् वाचः काव्याः सुहृदां पथ्यरूपा; न श्रूयन्ते वर्धते लोभ एव  
०२,०६०।००१ वैशम्पायन उवाच  
०२,०६०।००१अ धिग् अस्तु क्षत्तारम् इति ब्रुवाणो; दर्पेण मत्तो धृतराष्ट्रस्य पुत्रः  
०२,०६०।००१च् अवैक्षत प्रातिकामीं सभायाम्; उवाच चैनं परमार्यमध्ये  
०२,०६०।००२अ त्वं प्रातिकामिन् द्रौपदीम् आनयस्व; न ते भयं विद्यते पाण्डवेभ्यः  
०२,०६०।००२च् क्षत्ता ह्य् अयं विवदत्य् एव भीरुर्; न चास्माकं वृद्धिकामः सदैव  
०२,०६०।००३अ एवम् उक्तः प्रातिकामी स सूतः; प्रायाच् छीघ्रं राजवचो निशम्य  
०२,०६०।००३च् प्रविश्य च श्वेव स सिंहगोष्ठम्; समासदन् महिषीं पाण्डवानाम्  
०२,०६०।००४ प्रातिकाम्य् उवाच  
०२,०६०।००४अ युधिष्ठिरे द्यूतमदेन मत्ते; दुर्योधनो द्रौपदि त्वाम् अजैषीत्  
०२,०६०।००४च् सा प्रपद्य त्वं धृतराष्ट्रस्य वेश्म; नयामि त्वां कर्मणे याज्ञसेनि  
०२,०६०।००५ द्रौपद्य् उवाच  
०२,०६०।००५अ कथं त्व् एवं वदसि प्रातिकामिन्; को वै दीव्येद् भार्यया राजपुत्रः  
०२,०६०।००५च् मूढो राजा द्यूतमदेन मत्त; आहो नान्यत् कैतवम् अस्य किं चित्  
०२,०६०।००६ प्रातिकाम्य् उवाच  
०२,०६०।००६अ यदा नाभूत् कैतवम् अन्यद् अस्य; तदादेवीत् पाण्डवो ऽजातशत्रुः  
०२,०६०।००६च् न्यस्ताः पूर्वं भ्रातरस् तेन राज्ञा; स्वयं चात्मा त्वम् अथो राजपुत्रि  
०२,०६०।००७ द्रौपद्य् उवाच  
०२,०६०।००७अ गच्छ त्वं कितवं गत्वा सभायां पृच्छ सूतज  
०२,०६०।००७च् किं नु पूर्वं पराजैषीर् आत्मानं मां नु भारत  
०२,०६०।००७ए एतज् ज्ञात्वा त्वम् आगच्छ ततो मां नय सूतज  
०२,०६०।००७फ़्*०५२८_०१ ज्ञात्वा चिकीर्षितम् अहं राज्ञो यास्यामि दुःखिता  
०२,०६०।००८ वैशम्पायन उवाच  
०२,०६०।००८अ सभां गत्वा स चोवाच द्रौपद्यास् तद् वचस् तदा  
०२,०६०।००८ब्*०५२९_०१ युधिष्ठिरं नरेन्द्राणां मध्ये स्थितम् इदं वचः  
०२,०६०।००८च् कस्येशो नः पराजैषीर् इति त्वाम् आह द्रौपदी  
०२,०६०।००८ए किं नु पूर्वं पराजैषीर् आत्मानम् अथ वापि माम्  
०२,०६०।००८फ़्*०५३०_०१ इत्य् अब्रवीन् महाराज * *पुत्री विशां पते  
०२,०६०।००९अ युधिष्ठिरस् तु निश्चेष्टो गतसत्त्व इवाभवत्  
०२,०६०।००९च् न तं सूतं प्रत्युवाच वचनं साध्व् असाधु वा  
०२,०६०।०१० दुर्योधन उवाच  
०२,०६०।०१०अ इहैत्य कृष्णा पाञ्चाली प्रश्नम् एतं प्रभाषताम्  
०२,०६०।०१०च् इहैव सर्वे शृण्वन्तु तस्या अस्य च यद् वचः  
०२,०६०।०११ वैशम्पायन उवाच  
०२,०६०।०११अ स गत्वा राजभवनं दुर्योधनवशानुगः  
०२,०६०।०११च् उवाच द्रौपदीं सूतः प्रातिकामी व्यथन्न् इव  
०२,०६०।०१२अ सभ्यास् त्व् अमी राजपुत्र्य् आह्वयन्ति; मन्ये प्राप्तः सङ्क्षयः कौरवाणाम्  
०२,०६०।०१२च् न वै समृद्धिं पालयते लघीयान्; यत् त्वं सभाम् एष्यसि राजपुत्रि  
०२,०६०।०१३ द्रौपद्य् उवाच  
०२,०६०।०१३अ एवं नूनं व्यदधात् संविधाता; स्पर्शाव् उभौ स्पृशतो धीरबालौ  
०२,०६०।०१३च् धर्मं त्व् एकं परमं प्राह लोके; स नः शमं धास्यति गोप्यमानः  
०२,०६०।०१३द्*०५३१_०१ सो ऽयं धर्मो मात्यगात् कौरवान् वै  
०२,०६०।०१३द्*०५३१_०२ सभ्यान् गत्वा पृच्छ धर्म्यं वचो मे  
०२,०६०।०१३द्*०५३१_०३ ते मां ब्रूयुर् निश्चितं तत् करिष्ये  
०२,०६०।०१३द्*०५३१_०४ धर्मात्मानो नीतिमन्तो वरिष्ठाः  
०२,०६०।०१३द्*०५३१_०५ श्रुत्वा सूतस् तद् वचो याज्ञसेन्याः  
०२,०६०।०१३द्*०५३१_०६ सभां गत्वा प्राह वाक्यं तदानीम्  
०२,०६०।०१३द्*०५३१_०७ अधोमुखास् ते न च किं चिद् ऊचुर्  
०२,०६०।०१३द्*०५३१_०८ निर्बन्धं तं धार्तराष्ट्रस्य बुद्ध्वा  
०२,०६०।०१४ वैशम्पायन उवाच  
०२,०६०।०१४अ युधिष्ठिरस् तु तच् छ्रुत्वा दुर्योधनचिकीर्षितम्  
०२,०६०।०१४च् द्रौपद्याः सम्मतं दूतं प्राहिणोद् भरतर्षभ  
०२,०६०।०१५अ एकवस्त्रा अधोनीवी रोदमाना रजस्वला  
०२,०६०।०१५च् सभाम् आगम्य पाञ्चाली श्वशुरस्याग्रतो ऽभवत्  
०२,०६०।०१५द्*०५३२_०१ अथ ताम् आगतां दृष्ट्वा राजपुत्रीं सभां तदा  
०२,०६०।०१५द्*०५३२_०२ सभ्याः सर्वे विनिन्दीरन् मनोभिर् धृतराष्ट्रजम्  
०२,०६०।०१५द्*०५३३_०१ स गत्वा त्वरितं दूतः कृष्णाया भवनं नृप  
०२,०६०।०१५द्*०५३३_०२ न्यवेदयन् मतं धीमान् धर्मराजस्य निश्चितम्  
०२,०६०।०१५द्*०५३४_०१ पाण्डवाश् च महात्मानो दीना दुःखसमन्विताः  
०२,०६०।०१५द्*०५३४_०२ सत्येनाभिपरीताङ्गा नोदीक्षन्ते स्म किं चन  
०२,०६०।०१६अ ततस् तेषां मुखम् आलोक्य राजा; दुर्योधनः सूतम् उवाच हृष्टः  
०२,०६०।०१६च् इहैवैताम् आनय प्रातिकामिन्; प्रत्यक्षम् अस्याः कुरवो ब्रुवन्तु  
०२,०६०।०१७अ ततः सूतस् तस्य वशानुगामी; भीतश् च कोपाद् द्रुपदात्मजायाः  
०२,०६०।०१७च् विहाय मानं पुनर् एव सभ्यान्; उवाच कृष्णां किम् अहं ब्रवीमि  
०२,०६०।०१८ दुर्योधन उवाच  
०२,०६०।०१८अ दुःशासनैष मम सूतपुत्रो; वृकोदराद् उद्विजते ऽल्पचेताः  
०२,०६०।०१८च् स्वयं प्रगृह्यानय याज्ञसेनीम्; किं ते करिष्यन्त्य् अवशाः सपत्नाः  
०२,०६०।०१९अ ततः समुत्थाय स राजपुत्रः; श्रुत्वा भ्रातुः कोपविरक्तदृष्टिः  
०२,०६०।०१९च् प्रविश्य तद् वेश्म महारथानाम्; इत्य् अब्रवीद् द्रौपदीं राजपुत्रीम्  
०२,०६०।०२०अ एह्य् एहि पाञ्चालि जितासि कृष्णे; दुर्योधनं पश्य विमुक्तलज्जा  
०२,०६०।०२०च् कुरून् भजस्वायतपद्मनेत्रे; धर्मेण लब्धासि सभां परैहि  
०२,०६०।०२१अ ततः समुत्थाय सुदुर्मनाः सा; विवर्णम् आमृज्य मुखं करेण  
०२,०६०।०२१च् आर्ता प्रदुद्राव यतः स्त्रियस् ता; वृद्धस्य राज्ञः कुरुपुङ्गवस्य  
०२,०६०।०२२अ ततो जवेनाभिससार रोषाद्; दुःशासनस् ताम् अभिगर्जमानः  
०२,०६०।०२२च् दीर्घेषु नीलेष्व् अथ चोर्मिमत्सु; जग्राह केशेषु नरेन्द्रपत्नीम्  
०२,०६०।०२३अ ये राजसूयावभृथे जलेन; महाक्रतौ मन्त्रपूतेन सिक्ताः  
०२,०६०।०२३च् ते पाण्डवानां परिभूय वीर्यम्; बलात् प्रमृष्टा धृतराष्ट्रजेन  
०२,०६०।०२४अ स तां परामृश्य सभासमीपम्; आनीय कृष्णाम् अतिकृष्णकेशीम्  
०२,०६०।०२४च् दुःशासनो नाथवतीम् अनाथवच्; चकर्ष वायुः कदलीम् इवार्ताम्  
०२,०६०।०२५अ सा कृष्यमाणा नमिताङ्गयष्टिः; शनैर् उवाचाद्य रजस्वलास्मि  
०२,०६०।०२५च् एकं च वासो मम मन्दबुद्धे; सभां नेतुं नार्हसि माम् अनार्य  
०२,०६०।०२६अ ततो ऽब्रवीत् तां प्रसभं निगृह्य; केशेषु कृष्णेषु तदा स कृष्णाम्  
०२,०६०।०२६च् कृष्णं च जिष्णुं च हरिं नरं च; त्राणाय विक्रोश नयामि हि त्वाम्  
०२,०६०।०२६द्*०५३५_०१ गोविन्द द्वारकावास कृष्ण गोपीजनप्रिय  
०२,०६०।०२६द्*०५३५_०२ कुरुभिः परिभूतां मां किं न जानासि केशव  
०२,०६०।०२६द्*०५३५_०३ महिषी पाण्डुपुत्राणाम् अजमीढकुले वधूः  
०२,०६०।०२६द्*०५३५_०४ साहं केशग्रहं प्राप्ता त्वयि जीवति केशव  
०२,०६०।०२७अ रजस्वला वा भव याज्ञसेनि; एकाम्बरा वाप्य् अथ वा विवस्त्रा  
०२,०६०।०२७च् द्यूते जिता चासि कृतासि दासी; दासीषु कामश् च यथोपजोषम्  
०२,०६०।०२८अ प्रकीर्णकेशी पतितार्धवस्त्रा; दुःशासनेन व्यवधूयमाना  
०२,०६०।०२८च् ह्रीमत्य् अमर्षेण च दह्यमाना; शनैर् इदं वाक्यम् उवाच कृष्णा  
०२,०६०।०२९अ इमे सभायाम् उपदिष्टशास्त्राः; क्रियावन्तः सर्व एवेन्द्रकल्पाः  
०२,०६०।०२९च् गुरुस्थाना गुरवश् चैव सर्वे; तेषाम् अग्रे नोत्सहे स्थातुम् एवम्  
०२,०६०।०३०अ नृशंसकर्मंस् त्वम् अनार्यवृत्त; मा मां विवस्त्रां कृधि मा विकार्षीः  
०२,०६०।०३०च् न मर्षयेयुस् तव राजपुत्राः; सेन्द्रापि देवा यदि ते सहायाः  
०२,०६०।०३१अ धर्मे स्थितो धर्मसुतश् च राजा; धर्मश् च सूक्ष्मो निपुणोपलभ्यः  
०२,०६०।०३१च् वाचापि भर्तुः परमाणुमात्रम्; नेच्छामि दोषं स्वगुणान् विसृज्य  
०२,०६०।०३२अ इदं त्व् अनार्यं कुरुवीरमध्ये; रजस्वलां यत् परिकर्षसे माम्  
०२,०६०।०३२च् न चापि कश् चित् कुरुते ऽत्र पूजाम्; ध्रुवं तवेदं मतम् अन्वपद्यन्  
०२,०६०।०३३अ धिग् अस्तु नष्टः खलु भारतानाम्; धर्मस् तथा क्षत्रविदां च वृत्तम्  
०२,०६०।०३३च् यत्राभ्यतीतां कुरुधर्मवेलाम्; प्रेक्षन्ति सर्वे कुरवः सभायाम्  
०२,०६०।०३४अ द्रोणस्य भीष्मस्य च नास्ति सत्त्वम्; ध्रुवं तथैवास्य महात्मनो ऽपि  
०२,०६०।०३४च् राज्ञस् तथा हीमम् अधर्मम् उग्रम्; न लक्षयन्ते कुरुवृद्धमुख्याः  
०२,०६०।०३४द्*०५३६_०१ इमं प्रश्नम् इमे ब्रूत सर्व एव सभासदः  
०२,०६०।०३४द्*०५३६_०२ जितां वाप्य् अजितां वा मां मन्यध्वे सर्वभूमिपाः  
०२,०६०।०३५अ तथा ब्रुवन्ती करुणं सुमध्यमा; काक्षेण भर्तॄन् कुपितान् अपश्यत्  
०२,०६०।०३५च् सा पाण्डवान् कोपपरीतदेहान्; सन्दीपयाम् आस कटाक्षपातैः  
०२,०६०।०३६अ हृतेन राज्येन तथा धनेन; रत्नैश् च मुख्यैर् न तथा बभूव  
०२,०६०।०३६च् यथार्तया कोपसमीरितेन; कृष्णाकटाक्षेण बभूव दुःखम्  
०२,०६०।०३७अ दुःशासनश् चापि समीक्ष्य कृष्णाम्; अवेक्षमाणां कृपणान् पतींस् तान्  
०२,०६०।०३७च् आधूय वेगेन विसञ्ज्ञकल्पाम्; उवाच दासीति हसन्न् इवोग्रः  
०२,०६०।०३८अ कर्णस् तु तद् वाक्यम् अतीव हृष्टः; सम्पूजयाम् आस हसन् सशब्दम्  
०२,०६०।०३८च् गान्धारराजः सुबलस्य पुत्रस्; तथैव दुःशासनम् अभ्यनन्दत्  
०२,०६०।०३९अ सभ्यास् तु ये तत्र बभूवुर् अन्ये; ताभ्याम् ऋते धार्तराष्ट्रेण चैव  
०२,०६०।०३९च् तेषाम् अभूद् दुःखम् अतीव कृष्णाम्; दृष्ट्वा सभायां परिकृष्यमाणाम्  
०२,०६०।०३९द्*०५३७_०१ दिष्टं विजानन् निःसङ्गः सर्वशास्त्रविशारदः  
०२,०६०।०३९द्*०५३७_०२ उवाच द्रौपदीं भीष्मस् तन्मतज्ञो महामतिः  
०२,०६०।०४० भीष्म उवाच  
०२,०६०।०४०अ न धर्मसौक्ष्म्यात् सुभगे विवक्तुम्; शक्नोमि ते प्रश्नम् इमं यथावत्  
०२,०६०।०४०च् अस्वो ह्य् अशक्तः पणितुं परस्वम्; स्त्रियश् च भर्तुर् वशतां समीक्ष्य  
०२,०६०।०४१अ त्यजेत सर्वां पृथिवीं समृद्धाम्; युधिष्ठिरः सत्यम् अथो न जह्यात्  
०२,०६०।०४१च् उक्तं जितो ऽस्मीति च पाण्डवेन; तस्मान् न शक्नोमि विवेक्तुम् एतत्  
०२,०६०।०४१च्*०५३८_०१ **** **** स धर्मः सौक्ष्म्यात् सुभगे विवेक्तुम्  
०२,०६०।०४१च्*०५३८_०२ शक्तो जितो ऽसीति च पाण्डवेन  
०२,०६०।०४२अ द्यूते ऽद्वितीयः शकुनिर् नरेषु; कुन्तीसुतस् तेन निसृष्टकामः  
०२,०६०।०४२च् न मन्यते तां निकृतिं महात्मा; तस्मान् न ते प्रश्नम् इमं ब्रवीमि  
०२,०६०।०४३ द्रौपद्य् उवाच  
०२,०६०।०४३अ आहूय राजा कुशलैः सभायाम्; दुष्टात्मभिर् नैकृतिकैर् अनार्यैः  
०२,०६०।०४३च् द्यूतप्रियैर् नातिकृतप्रयत्नः; कस्माद् अयं नाम निसृष्टकामः  
०२,०६०।०४४अ स शुद्धभावो निकृतिप्रवृत्तिम्; अबुध्यमानः कुरुपाण्डवाग्र्यः  
०२,०६०।०४४च् सम्भूय सर्वैश् च जितो ऽपि यस्मात्; पश्चाच् च यत् कैतवम् अभ्युपेतः  
०२,०६०।०४५अ तिष्ठन्ति चेमे कुरवः सभायाम्; ईशाः सुतानां च तथा स्नुषाणाम्  
०२,०६०।०४५च् समीक्ष्य सर्वे मम चापि वाक्यम्; विब्रूत मे प्रश्नम् इमं यथावत्  
०२,०६०।०४५द्*०५३९_०१ जितास्मि किं वा न जितास्म्य् अनेन  
०२,०६०।०४५द्*०५४०_०१ न सा सभा यत्र न सन्ति वृद्धा  
०२,०६०।०४५द्*०५४०_०२ न ते वृद्धा ये न वदन्ति धर्मम्  
०२,०६०।०४५द्*०५४०_०३ नासौ धर्मो यत्र न सत्यम् अस्ति  
०२,०६०।०४५द्*०५४०_०४ न तत् सत्यं यच् छलेनानुविद्धम्  
०२,०६०।०४६ वैशम्पायन उवाच  
०२,०६०।०४६अ तथा ब्रुवन्तीं करुणं रुदन्तीम्; अवेक्षमाणाम् असकृत् पतींस् तान्  
०२,०६०।०४६च् दुःशासनः परुषाण्य् अप्रियाणि; वाक्यान्य् उवाचामधुराणि चैव  
०२,०६०।०४७अ तां कृष्यमाणां च रजस्वलां च; स्रस्तोत्तरीयाम् अतदर्हमाणाम्  
०२,०६०।०४७च् वृकोदरः प्रेक्ष्य युधिष्ठिरं च; चकार कोपं परमार्तरूपः  
०२,०६१।००१ भीम उवाच  
०२,०६१।००१अ भवन्ति देशे बन्धक्यः कितवानां युधिष्ठिर  
०२,०६१।००१च् न ताभिर् उत दीव्यन्ति दया चैवास्ति तास्व् अपि  
०२,०६१।००२अ काश्यो यद् बलिम् आहार्षीद् द्रव्यं यच् चान्यद् उत्तमम्  
०२,०६१।००२च् तथान्ये पृथिवीपाला यानि रत्नान्य् उपाहरन्  
०२,०६१।००३अ वाहनानि धनं चैव कवचान्य् आयुधानि च  
०२,०६१।००३च् राज्यम् आत्मा वयं चैव कैतवेन हृतं परैः  
०२,०६१।००४अ न च मे तत्र कोपो ऽभूत् सर्वस्येशो हि नो भवान्  
०२,०६१।००४च् इदं त्व् अतिकृतं मन्ये द्रौपदी यत्र पण्यते  
०२,०६१।००५अ एषा ह्य् अनर्हती बाला पाण्डवान् प्राप्य कौरवैः  
०२,०६१।००५च् त्वत्कृते क्लिश्यते क्षुद्रैर् नृशंसैर् निकृतिप्रियैः  
०२,०६१।००६अ अस्याः कृते मन्युर् अयं त्वयि राजन् निपात्यते  
०२,०६१।००६च् बाहू ते सम्प्रधक्ष्यामि सहदेवाग्निम् आनय  
०२,०६१।००७ अर्जुन उवाच  
०२,०६१।००७अ न पुरा भीमसेन त्वम् ईदृशीर् वदिता गिरः  
०२,०६१।००७च् परैस् ते नाशितं नूनं नृशंसैर् धर्मगौरवम्  
०२,०६१।००८अ न सकामाः परे कार्या धर्मम् एवाचरोत्तमम्  
०२,०६१।००८च् भ्रातरं धार्मिकं ज्येष्ठं नातिक्रमितुम् अर्हति  
०२,०६१।००९अ आहूतो हि परै राजा क्षात्रधर्मम् अनुस्मरन्  
०२,०६१।००९च् दीव्यते परकामेन तन् नः कीर्तिकरं महत्  
०२,०६१।०१० भीमसेन उवाच  
०२,०६१।०१०अ एवम् अस्मिकृतं विद्यां यद्य् अस्याहं धनञ्जय  
०२,०६१।०१०च् दीप्ते ऽग्नौ सहितौ बाहू निर्दहेयं बलाद् इव  
०२,०६१।०११ वैशम्पायन उवाच  
०२,०६१।०११अ तथा तान् दुःखितान् दृष्ट्वा पाण्डवान् धृतराष्ट्रजः  
०२,०६१।०११च् क्लिश्यमानां च पाञ्चालीं विकर्ण इदम् अब्रवीत्  
०२,०६१।०१२अ याज्ञसेन्या यद् उक्तं तद् वाक्यं विब्रूत पार्थिवाः  
०२,०६१।०१२च् अविवेकेन वाक्यस्य नरकः सद्य एव नः  
०२,०६१।०१३अ भीष्मश् च धृतराष्ट्रश् च कुरुवृद्धतमाव् उभौ  
०२,०६१।०१३च् समेत्य नाहतुः किं चिद् विदुरश् च महामतिः  
०२,०६१।०१४अ भारद्वाजो ऽपि सर्वेषाम् आचार्यः कृप एव च  
०२,०६१।०१४च् अत एताव् अपि प्रश्नं नाहतुर् द्विजसत्तमौ  
०२,०६१।०१५अ ये त्व् अन्ये पृथिवीपालाः समेताः सर्वतो दिशः  
०२,०६१।०१५च् कामक्रोधौ समुत्सृज्य ते ब्रुवन्तु यथामति  
०२,०६१।०१६अ यद् इदं द्रौपदी वाक्यम् उक्तवत्य् असकृच् छुभा  
०२,०६१।०१६च् विमृश्य कस्य कः पक्षः पार्थिवा वदतोत्तरम्  
०२,०६१।०१७अ एवं स बहुशः सर्वान् उक्तवांस् तान् सभासदः  
०२,०६१।०१७च् न च ते पृथिवीपालास् तम् ऊचुः साध्व् असाधु वा  
०२,०६१।०१८अ उक्त्वा तथासकृत् सर्वान् विकर्णः पृथिवीपतीन्  
०२,०६१।०१८च् पाणिं पाणौ विनिष्पिष्य निःश्वसन्न् इदम् अब्रवीत्  
०२,०६१।०१९अ विब्रूत पृथिवीपाला वाक्यं मा वा कथं चन  
०२,०६१।०१९च् मन्ये न्याय्यं यद् अत्राहं तद् धि वक्ष्यामि कौरवाः  
०२,०६१।०२०अ चत्वार्य् आहुर् नरश्रेष्ठा व्यसनानि महीक्षिताम्  
०२,०६१।०२०च् मृगयां पानम् अक्षांश् च ग्राम्ये चैवातिसक्तताम्  
०२,०६१।०२१अ एतेषु हि नरः सक्तो धर्मम् उत्सृज्य वर्तते  
०२,०६१।०२१च् तथायुक्तेन च कृतां क्रियां लोको न मन्यते  
०२,०६१।०२२अ तद् अयं पाण्डुपुत्रेण व्यसने वर्तता भृशम्  
०२,०६१।०२२च् समाहूतेन कितवैर् आस्थितो द्रौपदीपणः  
०२,०६१।०२३अ साधारणी च सर्वेषां पाण्डवानाम् अनिन्दिता  
०२,०६१।०२३च् जितेन पूर्वं चानेन पाण्डवेन कृतः पणः  
०२,०६१।०२४अ इयं च कीर्तिता कृष्णा सौबलेन पणार्थिना  
०२,०६१।०२४च् एतत् सर्वं विचार्याहं मन्ये न विजिताम् इमाम्  
०२,०६१।०२५अ एतच् छ्रुत्वा महान् नादः सभ्यानाम् उदतिष्ठत  
०२,०६१।०२५च् विकर्णं शंसमानानां सौबलं च विनिन्दताम्  
०२,०६१।०२६अ तस्मिन्न् उपरते शब्दे राधेयः क्रोधमूर्छितः  
०२,०६१।०२६च् प्रगृह्य रुचिरं बाहुम् इदं वचनम् अब्रवीत्  
०२,०६१।०२७अ दृश्यन्ते वै विकर्णे हि वैकृतानि बहून्य् अपि  
०२,०६१।०२७च् तज्जस् तस्य विनाशाय यथाग्निर् अरणिप्रजः  
०२,०६१।०२७द्*०५४१_०१ व्याधिर् बलं नाशयते शरीरस्थो ऽपि सम्भृतः  
०२,०६१।०२७द्*०५४१_०२ तृणानि पशवो घ्नन्ति स्वपक्षं चैव कौरवः  
०२,०६१।०२७द्*०५४१_०३ द्रोणो भीष्मः कृपो द्रौणिर् विदुरश् च महामतिः  
०२,०६१।०२७द्*०५४१_०४ धृतराष्ट्रश् च गान्धारी भवतः प्राज्ञवत्तराः  
०२,०६१।०२८अ एते न किं चिद् अप्य् आहुश् चोद्यमानापि कृष्णया  
०२,०६१।०२८च् धर्मेण विजितां मन्ये मन्यन्ते द्रुपदात्मजाम्  
०२,०६१।०२९अ त्वं तु केवलबाल्येन धार्तराष्ट्र विदीर्यसे  
०२,०६१।०२९च् यद् ब्रवीषि सभामध्ये बालः स्थविरभाषितम्  
०२,०६१।०३०अ न च धर्मं यथातत्त्वं वेत्सि दुर्योधनावर  
०२,०६१।०३०च् यद् ब्रवीषि जितां कृष्णाम् अजितेति सुमन्दधीः  
०२,०६१।०३१अ कथं ह्य् अविजितां कृष्णां मन्यसे धृतराष्ट्रज  
०२,०६१।०३१च् यदा सभायां सर्वस्वं न्यस्तवान् पाण्डवाग्रजः  
०२,०६१।०३२अ अभ्यन्तरा च सर्वस्वे द्रौपदी भरतर्षभ  
०२,०६१।०३२च् एवं धर्मजितां कृष्णां मन्यसे न जितां कथम्  
०२,०६१।०३३अ कीर्तिता द्रौपदी वाचा अनुज्ञाता च पाण्डवैः  
०२,०६१।०३३च् भवत्य् अविजिता केन हेतुनैषा मता तव  
०२,०६१।०३४अ मन्यसे वा सभाम् एताम् आनीताम् एकवाससम्  
०२,०६१।०३४च् अधर्मेणेति तत्रापि शृणु मे वाक्यम् उत्तरम्  
०२,०६१।०३५अ एको भर्ता स्त्रिया देवैर् विहितः कुरुनन्दन  
०२,०६१।०३५च् इयं त्व् अनेकवशगा बन्धकीति विनिश्चिता  
०२,०६१।०३६अ अस्याः सभाम् आनयनं न चित्रम् इति मे मतिः  
०२,०६१।०३६च् एकाम्बरधरत्वं वाप्य् अथ वापि विवस्त्रता  
०२,०६१।०३७अ यच् चैषां द्रविणं किं चिद् या चैषा ये च पाण्डवाः  
०२,०६१।०३७च् सौबलेनेह तत् सर्वं धर्मेण विजितं वसु  
०२,०६१।०३८अ दुःशासन सुबालो ऽयं विकर्णः प्राज्ञवादिकः  
०२,०६१।०३८च् पाण्डवानां च वासांसि द्रौपद्याश् चाप्य् उपाहर  
०२,०६१।०३९अ तच् छ्रुत्वा पाण्डवाः सर्वे स्वानि वासांसि भारत  
०२,०६१।०३९च् अवकीर्योत्तरीयाणि सभायां समुपाविशन्  
०२,०६१।०४०अ ततो दुःशासनो राजन् द्रौपद्या वसनं बलात्  
०२,०६१।०४०च् सभामध्ये समाक्षिप्य व्यपक्रष्टुं प्रचक्रमे  
०२,०६१।०४०द्*०५४२_०० वैशम्पायन उवाच  
०२,०६१।०४०द्*०५४२_०१ गोविन्द द्वारकावास कृष्ण गोपीजनप्रिय  
०२,०६१।०४०द्*०५४२_०२ कुरुभिः परिभूतां मां किं न जानासि केशव  
०२,०६१।०४०द्*०५४२_०३ महिषीं पाण्डुपुत्राणाम् आजमीढकुले वधूम्  
०२,०६१।०४०द्*०५४२_०४ साहं केशग्रहं प्राप्ता त्वयि जीवति केशव  
०२,०६१।०४०द्*०५४३_०० वैशम्पायन उवाच  
०२,०६१।०४०द्*०५४३_०१ आकृष्यमाणे वसने द्रौपद्या चिन्तितो हरिः  
०२,०६१।०४०द्*०५४३_०२ गोविन्द द्वारकावासिन् कृष्ण गोपीजनप्रिय  
०२,०६१।०४०द्*०५४३_०३ कौरवैः परिभूतां मां किं न जानासि केशव  
०२,०६१।०४०द्*०५४३_०४ हे नाथ हे रमानाथ व्रजनाथार्तिनाशन  
०२,०६१।०४०द्*०५४३_०५ कौरवार्णवमग्नां माम् उद्धरस्व जनार्दन  
०२,०६१।०४०द्*०५४३_०६ कृष्ण कृष्ण महायोगिन् विश्वात्मन् विश्वभावन  
०२,०६१।०४०द्*०५४३_०७ प्रपन्नां पाहि गोविन्द कुरुमध्ये ऽवसीदतीम्  
०२,०६१।०४०द्*०५४३_०८ इत्य् अनुस्मृत्य कृष्णं सा हरिं त्रिभुवनेश्वरम्  
०२,०६१।०४०द्*०५४३_०९ प्रारुदद् दुःखिता राजन् मुखम् आच्छाद्य भामिनी  
०२,०६१।०४०द्*०५४३_१० याज्ञसेन्या वचः श्रुत्वा कृष्णो गह्वरितो ऽभवत्  
०२,०६१।०४०द्*०५४३_११ त्यक्त्वा शय्यासनं पद्भ्यां कृपालुः कृपयाभ्यगात्  
०२,०६१।०४०द्*०५४४_०१ कृष्णं च विष्णुं च हरिं नरं च  
०२,०६१।०४०द्*०५४४_०२ त्राणाय विक्रोशति याज्ञसेनी  
०२,०६१।०४०द्*०५४४_०३ ततस् तु धर्मो ऽन्तरितो महात्मा  
०२,०६१।०४०द्*०५४४_०४ समावृणोत् तां विविधवस्त्रपूगः  
०२,०६१।०४०द्*०५४५_०१ सा तत्काले तु गोविन्दे विनिवेशितमानसा  
०२,०६१।०४०द्*०५४५_०२ त्राहि मां कृष्ण कृष्णेति दुःखाद् एतद् उदाहृतम्  
०२,०६१।०४०द्*०५४६_०१ त्वया सिंहेन नाथेन रक्षमाणाम् अनाथवत्  
०२,०६१।०४०द्*०५४६_०२ चकर्ष वसनं पापः कुरूणां सन्निधौ मम  
०२,०६१।०४०द्*०५४७_०१ अपकृष्यमाणे वसने विललाप सुदुःखिता  
०२,०६१।०४०द्*०५४७_०२ गोविन्देति समाभाष्य कृष्णेति च पुनः पुनः  
०२,०६१।०४०द्*०५४७_०३ शङ्खचक्रगदापाणे द्वारकानिलयाच्युत  
०२,०६१।०४०द्*०५४७_०४ गोविन्द पुण्डरीकाक्ष रक्ष मां शरणागताम्  
०२,०६१।०४०द्*०५४८_०१ ज्ञातं मया वसिष्ठेन पुरा गीतं महात्मना  
०२,०६१।०४०द्*०५४८_०२ महत्य् आपदि सम्प्राप्ते स्मर्तव्यो भगवान् हरिः  
०२,०६१।०४०द्*०५४९_०१ मनसा चिन्तयाम् आस देवं नारायणं प्रभुम्  
०२,०६१।०४०द्*०५४९_०२ द्रौपदी  
०२,०६१।०४०द्*०५४९_०२ आपत्स्व् अभयदं कृष्णं लोकानां प्रपितामहम्  
०२,०६१।०४०द्*०५५०_०१ हा कृष्ण द्वारकावासिन् क्वासि यादवनन्दन  
०२,०६१।०४०द्*०५५०_०२ इमाम् अवस्थां सम्प्राप्ताम् अनाथां किम् उपेक्षसे  
०२,०६१।०४१अ आकृष्यमाणे वसने द्रौपद्यास् तु विशां पते  
०२,०६१।०४१च् तद्रूपम् अपरं वस्त्रं प्रादुरासीद् अनेकशः  
०२,०६१।०४१द्*०५५१_०१ तस्य प्रसादाद् द्रौपद्याः कृष्यमाणे ऽम्बरे तथा  
०२,०६१।०४१द्*०५५२_०१ अष्टोत्तरशतं यावद् वसनं प्रचकर्ष ह  
०२,०६१।०४१द्*०५५३_०१ नानारागविरागाणि वसनान्य् अथ वै प्रभो  
०२,०६१।०४१द्*०५५३_०२ प्रादुर्भवन्ति शतशो धर्मस्य परिपालनात्  
०२,०६१।०४२अ ततो हलहलाशब्दस् तत्रासीद् घोरनिस्वनः  
०२,०६१।०४२च् तद् अद्भुततमं लोके वीक्ष्य सर्वमहीक्षिताम्  
०२,०६१।०४२द्*०५५४_०१ शशंसुर् द्रौपदीं तत्र कुत्सन्तो धृतराष्ट्रजम्  
०२,०६१।०४२द्*०५५५_०१ धिग् धिग् इत्य् अशिवां वाचम् उत्सृजन् कौरवं प्रति  
०२,०६१।०४३अ शशाप तत्र भीमस् तु राजमध्ये महास्वनः  
०२,०६१।०४३च् क्रोधाद् विस्फुरमाणोष्ठो विनिष्पिष्य करे करम्  
०२,०६१।०४४अ इदं मे वाक्यम् आदद्ध्वं क्षत्रिया लोकवासिनः  
०२,०६१।०४४च् नोक्तपूर्वं नरैर् अन्यैर् न चान्यो यद् वदिष्यति  
०२,०६१।०४५अ यद्य् एतद् एवम् उक्त्वा तु न कुर्यां पृथिवीश्वराः  
०२,०६१।०४५च् पितामहानां सर्वेषां नाहं गतिम् अवाप्नुयाम्  
०२,०६१।०४६अ अस्य पापस्य दुर्जातेर् भारतापसदस्य च  
०२,०६१।०४६च् न पिबेयं बलाद् वक्षो भित्त्वा चेद् रुधिरं युधि  
०२,०६१।०४७अ तस्य ते वचनं श्रुत्वा सर्वलोकप्रहर्षणम्  
०२,०६१।०४७च् प्रचक्रुर् बहुलां पूजां कुत्सन्तो धृतराष्ट्रजम्  
०२,०६१।०४८अ यदा तु वाससां राशिः सभामध्ये समाचितः  
०२,०६१।०४८च् ततो दुःशासनः श्रान्तो व्रीडितः समुपाविशत्  
०२,०६१।०४९अ धिक्शब्दस् तु ततस् तत्र समभूल् लोमहर्षणः  
०२,०६१।०४९च् सभ्यानां नरदेवानां दृष्ट्वा कुन्तीसुतांस् तदा  
०२,०६१।०५०अ न विब्रुवन्ति कौरव्याः प्रश्नम् एतम् इति स्म ह  
०२,०६१।०५०च् स जनः क्रोशति स्मात्र धृतराष्ट्रं विगर्हयन्  
०२,०६१।०५१अ ततो बाहू समुच्छ्रित्य निवार्य च सभासदः  
०२,०६१।०५१च् विदुरः सर्वधर्मज्ञ इदं वचनम् अब्रवीत्  
०२,०६१।०५२ विदुर उवाच  
०२,०६१।०५२अ द्रौपदी प्रश्नम् उक्त्वैवं रोरवीति ह्य् अनाथवत्  
०२,०६१।०५२च् न च विब्रूत तं प्रश्नं सभ्या धर्मो ऽत्र पीड्यते  
०२,०६१।०५३अ सभां प्रपद्यते ह्य् आर्तः प्रज्वलन्न् इव हव्यवाट्  
०२,०६१।०५३च् तं वै सत्येन धर्मेण सभ्याः प्रशमयन्त्य् उत  
०२,०६१।०५४अ धर्मप्रश्नम् अथो ब्रूयाद् आर्तः सभ्येषु मानवः  
०२,०६१।०५४च् विब्रूयुस् तत्र ते प्रश्नं कामक्रोधवशातिगाः  
०२,०६१।०५५अ विकर्णेन यथाप्रज्ञम् उक्तः प्रश्नो नराधिपाः  
०२,०६१।०५५च् भवन्तो ऽपि हि तं प्रश्नं विब्रुवन्तु यथामति  
०२,०६१।०५६अ यो हि प्रश्नं न विब्रूयाद् धर्मदर्शी सभां गतः  
०२,०६१।०५६च् अनृते या फलावाप्तिस् तस्याः सो ऽर्धं समश्नुते  
०२,०६१।०५७अ यः पुनर् वितथं ब्रूयाद् धर्मदर्शी सभां गतः  
०२,०६१।०५७च् अनृतस्य फलं कृत्स्नं सम्प्राप्नोतीति निश्चयः  
०२,०६१।०५८अ अत्राप्य् उदाहरन्तीमम् इतिहासं पुरातनम्  
०२,०६१।०५८च् प्रह्लादस्य च संवादं मुनेर् आङ्गिरसस्य च  
०२,०६१।०५९अ प्रह्लादो नाम दैत्येन्द्रस् तस्य पुत्रो विरोचनः  
०२,०६१।०५९च् कन्याहेतोर् आङ्गिरसं सुधन्वानम् उपाद्रवत्  
०२,०६१।०६०अ अहं ज्यायान् अहं ज्यायान् इति कन्येप्सया तदा  
०२,०६१।०६०च् तयोर् देवनम् अत्रासीत् प्राणयोर् इति नः श्रुतम्  
०२,०६१।०६१अ तयोः प्रश्नविवादो ऽभूत् प्रह्लादं ताव् अपृच्छताम्  
०२,०६१।०६१च् ज्यायान् क आवयोर् एकः प्रश्नं प्रब्रूहि मा मृषा  
०२,०६१।०६२अ स वै विवदनाद् भीतः सुधन्वानं व्यलोकयत्  
०२,०६१।०६२च् तं सुधन्वाब्रवीत् क्रुद्धो ब्रह्मदण्ड इव ज्वलन्  
०२,०६१।०६३अ यदि वै वक्ष्यसि मृषा प्रह्लादाथ न वक्ष्यसि  
०२,०६१।०६३च् शतधा ते शिरो वज्री वज्रेण प्रहरिष्यति  
०२,०६१।०६४अ सुधन्वना तथोक्तः सन् व्यथितो ऽश्वत्थपर्णवत्  
०२,०६१।०६४च् जगाम कश्यपं दैत्यः परिप्रष्टुं महौजसम्  
०२,०६१।०६५ प्रह्लाद उवाच  
०२,०६१।०६५अ त्वं वै धर्मस्य विज्ञाता दैवस्येहासुरस्य च  
०२,०६१।०६५च् ब्राह्मणस्य महाप्राज्ञ धर्मकृच्छ्रम् इदं शृणु  
०२,०६१।०६६अ यो वै प्रश्नं न विब्रूयाद् वितथं वापि निर्दिशेत्  
०२,०६१।०६६च् के वै तस्य परे लोकास् तन् ममाचक्ष्व पृच्छतः  
०२,०६१।०६७ कश्यप उवाच  
०२,०६१।०६७अ जानन् न विब्रुवन् प्रश्नं कामात् क्रोधात् तथा भयात्  
०२,०६१।०६७च् सहस्रं वारुणान् पाशान् आत्मनि प्रतिमुञ्चति  
०२,०६१।०६७द्*०५५६_०१ साक्षी वा विब्रुवन् साक्ष्यं गोकर्णशिथिलश् चरन्  
०२,०६१।०६७द्*०५५७_०१ सहस्रं वारुणान् पाशान् आत्मनि प्रतिमुञ्चति  
०२,०६१।०६८अ तस्य संवत्सरे पूर्णे पाश एकः प्रमुच्यते  
०२,०६१।०६८च् तस्मात् सत्यं तु वक्तव्यं जानता सत्यम् अञ्जसा  
०२,०६१।०६९अ विद्धो धर्मो ह्य् अधर्मेण सभां यत्र प्रपद्यते  
०२,०६१।०६९च् न चास्य शल्यं कृन्तन्ति विद्धास् तत्र सभासदः  
०२,०६१।०६९द्*०५५८_०१ पादो गच्छति कर्तारं पादः साक्षिणम् अर्छति  
०२,०६१।०६९द्*०५५८_०२ पादः सभासदः सर्वान् पादो राजानम् अर्छति  
०२,०६१।०७०अ अर्धं हरति वै श्रेष्ठः पादो भवति कर्तृषु  
०२,०६१।०७०च् पादश् चैव सभासत्सु ये न निन्दन्ति निन्दितम्  
०२,०६१।०७१अ अनेना भवति श्रेष्ठो मुच्यन्ते च सभासदः  
०२,०६१।०७१च् एनो गच्छति कर्तारं निन्दार्हो यत्र निन्द्यते  
०२,०६१।०७२अ वितथं तु वदेयुर् ये धर्मं प्रह्लाद पृच्छते  
०२,०६१।०७२च् इष्टापूर्तं च ते घ्नन्ति सप्त चैव परावरान्  
०२,०६१।०७३अ हृतस्वस्य हि यद् दुःखं हतपुत्रस्य चापि यत्  
०२,०६१।०७३च् ऋणिनं प्रति यच् चैव राज्ञा ग्रस्तस्य चापि यत्  
०२,०६१।०७४अ स्त्रियाः पत्या विहीनायाः सार्थाद् भ्रष्टस्य चैव यत्  
०२,०६१।०७४ब्*०५५९_०१ अपुत्रायाश् च यद् दुःखं व्याघ्राघ्रातस्य चैव यत्  
०२,०६१।०७४च् अध्यूढायाश् च यद् दुःखं साक्षिभिर् विहतस्य च  
०२,०६१।०७५अ एतानि वै समान्य् आहुर् दुःखानि त्रिदशेश्वराः  
०२,०६१।०७५च् तानि सर्वाणि दुःखानि प्राप्नोति वितथं ब्रुवन्  
०२,०६१।०७६अ समक्षदर्शनात् साक्ष्यं श्रवणाच् चेति धारणात्  
०२,०६१।०७६च् तस्मात् सत्यं ब्रुवन् साक्षी धर्मार्थाभ्यां न हीयते  
०२,०६१।०७७ विदुर उवाच  
०२,०६१।०७७अ कश्यपस्य वचः श्रुत्वा प्रह्लादः पुत्रम् अब्रवीत्  
०२,०६१।०७७च् श्रेयान् सुधन्वा त्वत्तो वै मत्तः श्रेयांस् तथाङ्गिराः  
०२,०६१।०७८अ माता सुधन्वनश् चापि श्रेयसी मातृतस् तव  
०२,०६१।०७८च् विरोचन सुधन्वायं प्राणानाम् ईश्वरस् तव  
०२,०६१।०७९ सुधन्वोवाच  
०२,०६१।०७९अ पुत्रस्नेहं परित्यज्य यस् त्वं धर्मे प्रतिष्ठितः  
०२,०६१।०७९च् अनुजानामि ते पुत्रं जीवत्व् एष शतं समाः  
०२,०६१।०८० विदुर उवाच  
०२,०६१।०८०अ एवं वै परमं धर्मं श्रुत्वा सर्वे सभासदः  
०२,०६१।०८०च् यथाप्रश्नं तु कृष्णाया मन्यध्वं तत्र किं परम्  
०२,०६१।०८१ वैशम्पायन उवाच  
०२,०६१।०८१अ विदुरस्य वचः श्रुत्वा नोचुः किं चन पार्थिवाः  
०२,०६१।०८१च् कर्णो दुःशासनं त्व् आह कृष्णां दासीं गृहान् नय  
०२,०६१।०८२अ तां वेपमानां सव्रीडां प्रलपन्तीं स्म पाण्डवान्  
०२,०६१।०८२च् दुःशासनः सभामध्ये विचकर्ष तपस्विनीम्  
०२,०६२।००१ द्रौपद्य् उवाच  
०२,०६२।००१अ पुरस्तात् करणीयं मे न कृतं कार्यम् उत्तरम्  
०२,०६२।००१च् विह्वलास्मि कृतानेन कर्षता बलिना बलात्  
०२,०६२।००१द्*०५६०_०१ तावत् प्रतीक्ष दुःप्रज्ञ दुःशासन नराधम  
०२,०६२।००२अ अभिवादं करोम्य् एषां गुरूणां कुरुसंसदि  
०२,०६२।००२च् न मे स्याद् अपराधो ऽयं यद् इदं न कृतं मया  
०२,०६२।००३ वैशम्पायन उवाच  
०२,०६२।००३अ सा तेन च समुद्धूता दुःखेन च तपस्विनी  
०२,०६२।००३च् पतिता विललापेदं सभायाम् अतथोचिता  
०२,०६२।००४ द्रौपद्य् उवाच  
०२,०६२।००४अ स्वयंवरे यास्मि नृपैर् दृष्टा रङ्गे समागतैः  
०२,०६२।००४च् न दृष्टपूर्वा चान्यत्र साहम् अद्य सभां गता  
०२,०६२।००५अ यां न वायुर् न चादित्यो दृष्टवन्तौ पुरा गृहे  
०२,०६२।००५च् साहम् अद्य सभामध्ये दृश्यामि कुरुसंसदि  
०२,०६२।००६अ यां न मृष्यन्ति वातेन स्पृश्यमानां पुरा गृहे  
०२,०६२।००६च् स्पृश्यमानां सहन्ते ऽद्य पाण्डवास् तां दुरात्मना  
०२,०६२।००७अ मृष्यन्ते कुरवश् चेमे मन्ये कालस्य पर्ययम्  
०२,०६२।००७च् स्नुषां दुहितरं चैव क्लिश्यमानाम् अनर्हतीम्  
०२,०६२।००८अ किं त्व् अतः कृपणं भूयो यद् अहं स्त्री सती शुभा  
०२,०६२।००८च् सभामध्यं विगाहे ऽद्य क्व नु धर्मो महीक्षिताम्  
०२,०६२।००९अ धर्म्याः स्त्रियः सभां पूर्वं न नयन्तीति नः श्रुतम्  
०२,०६२।००९च् स नष्टः कौरवेयेषु पूर्वो धर्मः सनातनः  
०२,०६२।०१०अ कथं हि भार्या पाण्डूनां पार्षतस्य स्वसा सती  
०२,०६२।०१०च् वासुदेवस्य च सखी पार्थिवानां सभाम् इयाम्  
०२,०६२।०११अ ताम् इमां धर्मराजस्य भार्यां सदृशवर्णजाम्  
०२,०६२।०११च् ब्रूत दासीम् अदासीं वा तत् करिष्यामि कौरवाः  
०२,०६२।०१२अ अयं हि मां दृढं क्षुद्रः कौरवाणां यशोहरः  
०२,०६२।०१२ब्*०५६१_०१ नृशंसानुमतो रोषाद् अविज्ञायैव दुर्जनः  
०२,०६२।०१२ब्*०५६१_०२ गुरूणां सम्मुखे चापि सतीव्रतपरायणाम्  
०२,०६२।०१२ब्*०५६१_०३ क्लेशासहां सभामध्ये धृतराष्ट्रो नयन् नृपः  
०२,०६२।०१२ब्*०५६२_०१ अनाचारप्रवृत्तो वै पश्यतां धर्मकोविदाः  
०२,०६२।०१२च् क्लिश्नाति नाहं तत् सोढुं चिरं शक्ष्यामि कौरवाः  
०२,०६२।०१३अ जितां वाप्य् अजितां वापि मन्यध्वं वा यथा नृपाः  
०२,०६२।०१३च् तथा प्रत्युक्तम् इच्छामि तत् करिष्यामि कौरवाः  
०२,०६२।०१४ भीष्म उवाच  
०२,०६२।०१४अ उक्तवान् अस्मि कल्याणि धर्मस्य तु परां गतिम्  
०२,०६२।०१४च् लोके न शक्यते गन्तुम् अपि विप्रैर् महात्मभिः  
०२,०६२।०१५अ बलवांस् तु यथा धर्मं लोके पश्यति पूरुषः  
०२,०६२।०१५च् स धर्मो धर्मवेलायां भवत्य् अभिहितः परैः  
०२,०६२।०१६अ न विवेक्तुं च ते प्रश्नम् एतं शक्नोमि निश्चयात्  
०२,०६२।०१६ब्*०५६३_०१ अनुमोदनात् पाण्डवस्य सूक्ष्मत्वात् कार्यगौरवात्  
०२,०६२।०१६च् सूक्ष्मत्वाद् गहनत्वाच् च कार्यस्यास्य च गौरवात्  
०२,०६२।०१७अ नूनम् अन्तः कुलस्यास्य भविता नचिराद् इव  
०२,०६२।०१७च् तथा हि कुरवः सर्वे लोभमोहपरायणाः  
०२,०६२।०१८अ कुलेषु जाताः कल्याणि व्यसनाभ्याहता भृशम्  
०२,०६२।०१८च् धर्म्यान् मार्गान् न च्यवन्ते यथा नस् त्वं वधूः स्थिता  
०२,०६२।०१९अ उपपन्नं च पाञ्चालि तवेदं वृत्तम् ईदृशम्  
०२,०६२।०१९च् यत् कृच्छ्रम् अपि सम्प्राप्ता धर्मम् एवान्ववेक्षसे  
०२,०६२।०२०अ एते द्रोणादयश् चैव वृद्धा धर्मविदो जनाः  
०२,०६२।०२०च् शून्यैः शरीरैस् तिष्ठन्ति गतासव इवानताः  
०२,०६२।०२१अ युधिष्ठिरस् तु प्रश्ने ऽस्मिन् प्रमाणम् इति मे मतिः  
०२,०६२।०२१च् अजितां वा जितां वापि स्वयं व्याहर्तुम् अर्हति  
०२,०६२।०२२ वैशम्पायन उवाच  
०२,०६२।०२२अ तथा तु दृष्ट्वा बहु तत् तद् एवम्; रोरूयमाणां कुररीम् इवार्ताम्  
०२,०६२।०२२च् नोचुर् वचः साध्व् अथ वाप्य् असाधु; महीक्षितो धार्तराष्ट्रस्य भीताः  
०२,०६२।०२३अ दृष्ट्वा तु तान् पार्थिवपुत्रपौत्रांस्; तूष्णीम्भूतान् धृतराष्ट्रस्य पुत्रः  
०२,०६२।०२३च् स्मयन्न् इवेदं वचनं बभाषे; पाञ्चालराजस्य सुतां तदानीम्  
०२,०६२।०२४अ तिष्ठत्व् अयं प्रश्न उदारसत्त्वे; भीमे ऽर्जुने सहदेवे तथैव  
०२,०६२।०२४च् पत्यौ च ते नकुले याज्ञसेनि; वदन्त्व् एते वचनं त्वत्प्रसूतम्  
०२,०६२।०२५अ अनीश्वरं विब्रुवन्त्व् आर्यमध्ये; युधिष्ठिरं तव पाञ्चालि हेतोः  
०२,०६२।०२५च् कुर्वन्तु सर्वे चानृतं धर्मराजम्; पाञ्चालि त्वं मोक्ष्यसे दासभावात्  
०२,०६२।०२६अ धर्मे स्थितो धर्मराजो महात्मा; स्वयं चेदं कथयत्व् इन्द्रकल्पः  
०२,०६२।०२६च् ईशो वा ते यद्य् अनीशो ऽथ वैष; वाक्याद् अस्य क्षिप्रम् एकं भजस्व  
०२,०६२।०२७अ सर्वे हीमे कौरवेयाः सभायाम्; दुःखान्तरे वर्तमानास् तवैव  
०२,०६२।०२७च् न विब्रुवन्त्य् आर्यसत्त्वा यथावत्; पतींश् च ते समवेक्ष्याल्पभाग्यान्  
०२,०६२।०२८अ ततः सभ्याः कुरुराजस्य तत्र; वाक्यं सर्वे प्रशशंसुस् तदोच्चैः  
०२,०६२।०२८च् चेलावेधांश् चापि चक्रुर् नदन्तो; हा हेत्य् आसीद् अपि चैवात्र नादः  
०२,०६२।०२८द्*०५६४_०१ श्रुत्वा तु तद् वाक्यमनोहरं तद्  
०२,०६२।०२८द्*०५६४_०२ धर्षश् चासीत् कौरवाणां सभायाम्  
०२,०६२।०२८ए सर्वे चासन् पार्थिवाः प्रीतिमन्तः; कुरुश्रेष्ठं धार्मिकं पूजयन्तः  
०२,०६२।०२८फ़्*०५६५_०१ श्रुत्वा चेदं धार्तराष्ट्रस्य चोक्तं  
०२,०६२।०२८फ़्*०५६५_०२ भवत्व् इदं धर्मयुक्तं सदैव  
०२,०६२।०२९अ युधिष्ठिरं च ते सर्वे समुदैक्षन्त पार्थिवाः  
०२,०६२।०२९च् किं नु वक्ष्यति धर्मज्ञ इति साचीकृताननाः  
०२,०६२।०३०अ किं नु वक्ष्यति बीभत्सुर् अजितो युधि पाण्डवः  
०२,०६२।०३०च् भीमसेनो यमौ चेति भृशं कौतूहलान्विताः  
०२,०६२।०३१अ तस्मिन्न् उपरते शब्दे भीमसेनो ऽब्रवीद् इदम्  
०२,०६२।०३१च् प्रगृह्य विपुलं वृत्तं भुजं चन्दनरूषितम्  
०२,०६२।०३२अ यद्य् एष गुरुर् अस्माकं धर्मराजो युधिष्ठिरः  
०२,०६२।०३२च् न प्रभुः स्यात् कुलस्यास्य न वयं मर्षयेमहि  
०२,०६२।०३३अ ईशो नः पुण्यतपसां प्राणानाम् अपि चेश्वरः  
०२,०६२।०३३च् मन्यते जितम् आत्मानं यद्य् एष विजिता वयम्  
०२,०६२।०३४अ न हि मुच्येत जीवन् मे पदा भूमिम् उपस्पृशन्  
०२,०६२।०३४च् मर्त्यधर्मा परामृश्य पाञ्चाल्या मूर्धजान् इमान्  
०२,०६२।०३५अ पश्यध्वम् आयतौ वृत्तौ भुजौ मे परिघाव् इव  
०२,०६२।०३५च् नैतयोर् अन्तरं प्राप्य मुच्येतापि शतक्रतुः  
०२,०६२।०३६अ धर्मपाशसितस् त्व् एवं नाधिगच्छामि सङ्कटम्  
०२,०६२।०३६च् गौरवेण निरुद्धश् च निग्रहाद् अर्जुनस्य च  
०२,०६२।०३७अ धर्मराजनिसृष्टस् तु सिंहः क्षुद्रमृगान् इव  
०२,०६२।०३७च् धार्तराष्ट्रान् इमान् पापान् निष्पिषेयं तलासिभिः  
०२,०६२।०३७द्*०५६६_०१ एवम् उक्त्वा महाबाहुं विस्फुरन्तं मुहुर् मुहुः  
०२,०६२।०३८अ तम् उवाच तदा भीष्मो द्रोणो विदुर एव च  
०२,०६२।०३८च् क्षम्यताम् एवम् इत्य् एवं सर्वं सम्भवति त्वयि  
०२,०६३।००१ कर्ण उवाच  
०२,०६३।००१अ त्रयः किलेमे अधना भवन्ति; दासः शिष्यश् चास्वतन्त्रा च नारी  
०२,०६३।००१च् दासस्य पत्नी त्वं धनम् अस्य भद्रे; हीनेश्वरा दासधनं च दासी  
०२,०६३।००१द्*०५६७_०१ त्रयः किलैते सधनाः सभायां  
०२,०६३।००१द्*०५६७_०२ भीष्मः क्षत्ता कौरवाणां गुरुश् च  
०२,०६३।००१द्*०५६७_०३ ये स्वामिनं दुष्टतमं वदन्ति  
०२,०६३।००१द्*०५६७_०४ वाञ्छन्ति वृद्धिं न च विक्षिपन्ति  
०२,०६३।००२अ प्रविश्य सा नः परिचारैर् भजस्व; तत् ते कार्यं शिष्टम् आवेश्य वेश्म  
०२,०६३।००२च् ईशाः स्म सर्वे तव राजपुत्रि; भवन्ति ते धार्तराष्ट्रा न पार्थाः  
०२,०६३।००३अ अन्यं वृणीष्व पतिम् आशु भामिनि; यस्माद् दास्यं न लभसे देवनेन  
०२,०६३।००३च् अनवद्या वै पतिषु कामवृत्तिर्; नित्यं दास्ये विदितं वै तवास्तु  
०२,०६३।००४अ पराजितो नकुलो भीमसेनो; युधिष्ठिरः सहदेवो ऽर्जुनश् च  
०२,०६३।००४च् दासीभूता प्रविश याज्ञसेनि; पराजितास् ते पतयो न सन्ति  
०२,०६३।००५अ प्रयोजनं चात्मनि किं नु मन्यते; पराक्रमं पौरुषं चेह पार्थः  
०२,०६३।००५च् पाञ्चाल्यस्य द्रुपदस्यात्मजाम् इमाम्; सभामध्ये यो ऽतिदेवीद् ग्लहेषु  
०२,०६३।००६ वैशम्पायन उवाच  
०२,०६३।००६अ तद् वै श्रुत्वा भीमसेनो ऽत्यमर्षी; भृशं निशश्वास तदार्तरूपः  
०२,०६३।००६च् राजानुगो धर्मपाशानुबद्धो; दहन्न् इवैनं कोपविरक्तदृष्टिः  
०२,०६३।००७ भीम उवाच  
०२,०६३।००७अ नाहं कुप्ये सूतपुत्रस्य राजन्न्; एष सत्यं दासधर्मः प्रविष्टः  
०२,०६३।००७च् किं विद्विषो वाद्य मां धारयेयुर्; नादेवीस् त्वं यद्य् अनया नरेन्द्र  
०२,०६३।००८ वैशम्पायन उवाच  
०२,०६३।००८अ राधेयस्य वचः श्रुत्वा राजा दुर्योधनस् तदा  
०२,०६३।००८च् युधिष्ठिरम् उवाचेदं तूष्णीम्भूतम् अचेतसम्  
०२,०६३।००९अ भीमार्जुनौ यमौ चैव स्थितौ ते नृप शासने  
०२,०६३।००९च् प्रश्नं प्रब्रूहि कृष्णां त्वम् अजितां यदि मन्यसे  
०२,०६३।०१०अ एवम् उक्त्वा स कौन्तेयम् अपोह्य वसनं स्वकम्  
०२,०६३।०१०च् स्मयन्न् इवैक्षत् पाञ्चालीम् ऐश्वर्यमदमोहितः  
०२,०६३।०११अ कदलीदण्डसदृशं सर्वलक्षणपूजितम्  
०२,०६३।०११च् गजहस्तप्रतीकाशं वज्रप्रतिमगौरवम्  
०२,०६३।०१२अ अभ्युत्स्मयित्वा राधेयं भीमम् आधर्षयन्न् इव  
०२,०६३।०१२च् द्रौपद्याः प्रेक्षमाणायाः सव्यम् ऊरुम् अदर्शयत्  
०२,०६३।०१३अ वृकोदरस् तद् आलोक्य नेत्रे उत्फाल्य लोहिते  
०२,०६३।०१३च् प्रोवाच राजमध्ये तं सभां विश्रावयन्न् इव  
०२,०६३।०१४अ पितृभिः सह सालोक्यं मा स्म गच्छेद् वृकोदरः  
०२,०६३।०१४च् यद्य् एतम् ऊरुं गदया न भिन्द्यां ते महाहवे  
०२,०६३।०१४द्*०५६८_०१ न प्रयास्यामि तांल् लोकान् पुण्यान् पुण्यतमान् अपि  
०२,०६३।०१४द्*०५६८_०२ यद्य् अहं मुकुटं चैव मर्दयित्वा पदा च ते  
०२,०६३।०१४द्*०५६८_०३ न शिरस् ताडयाम्य् आजौ तदाग्निं प्रविशाम्य् अहम्  
०२,०६३।०१५अ क्रुद्धस्य तस्य स्रोतोभ्यः सर्वेभ्यः पावकार्चिषः  
०२,०६३।०१५च् वृक्षस्येव विनिश्चेरुः कोटरेभ्यः प्रदह्यतः  
०२,०६३।०१६ विदुर उवाच  
०२,०६३।०१६अ परं भयं पश्यत भीमसेनाद्; बुध्यध्वं राज्ञो वरुणस्येव पाशात्  
०२,०६३।०१६च् दैवेरितो नूनम् अयं पुरस्तात्; परो ऽनयो भरतेषूदपादि  
०२,०६३।०१७अ अतिद्यूतं कृतम् इदं धार्तराष्ट्रा; ये ऽस्यां स्त्रियं विवदध्वं सभायाम्  
०२,०६३।०१७च् योगक्षेमो दृश्यते वो महाभयः; पापान् मन्त्रान् कुरवो मन्त्रयन्ति  
०२,०६३।०१८अ इमं धर्मं कुरवो जानताशु; दुर्दृष्टे ऽस्मिन् परिषत् सम्प्रदुष्येत्  
०२,०६३।०१८च् इमां चेत् पूर्वं कितवो ऽग्लहीष्यद्; ईशो ऽभविष्यद् अपराजितात्मा  
०२,०६३।०१९अ स्वप्ने यथैतद् धि धनं जितं स्यात्; तद् एवं मन्ये यस्य दीव्यत्य् अनीशः  
०२,०६३।०१९च् गान्धारिपुत्रस्य वचो निशम्य; धर्माद् अस्मात् कुरवो मापयात  
०२,०६३।०२० दुर्योधन उवाच  
०२,०६३।०२०अ भीमस्य वाक्ये तद्वद् एवार्जुनस्य; स्थितो ऽहं वै यमयोश् चैवम् एव  
०२,०६३।०२०च् युधिष्ठिरं चेत् प्रवदन्त्य् अनीशम्; अथो दास्यान् मोक्ष्यसे याज्ञसेनि  
०२,०६३।०२१ अर्जुन उवाच  
०२,०६३।०२१अ ईशो राजा पूर्वम् आसीद् ग्लहे नः; कुन्तीपुत्रो धर्मराजो महात्मा  
०२,०६३।०२१च् ईशस् त्व् अयं कस्य पराजितात्मा; तज् जानीध्वं कुरवः सर्व एव  
०२,०६३।०२१द्@०३८_०००० कर्णः  
०२,०६३।०२१द्@०३८_०००१ दुःशासन निबोधेदं वचनं मे प्रभाषितम्  
०२,०६३।०२१द्@०३८_०००२ किम् अनेन चिरं वीर नयस्व द्रुपदात्मजाम्  
०२,०६३।०२१द्@०३८_०००३ दासीभावेन भुङ्क्ष्व त्वं यथेष्टं कुरु मानद  
०२,०६३।०२१द्@०३८_०००३ वैशम्पायनः  
०२,०६३।०२१द्@०३८_०००४ ततो गान्धारराजस्य पुत्रः शकुनिर् अब्रवीत्  
०२,०६३।०२१द्@०३८_०००५ साधु कर्ण महाबाहो यथेष्टं क्रियताम् इति  
०२,०६३।०२१द्@०३८_०००६ ततो दुःशासनस् तूर्णं द्रुपदस्य सुतां बलात्  
०२,०६३।०२१द्@०३८_०००७ प्रवेशयितुम् आरब्धः स चाकर्षद् दुरात्मवान्  
०२,०६३।०२१द्@०३८_०००८ ततो विक्रोशती वेगात् पाञ्चाली देववर्णिनी  
०२,०६३।०२१द्@०३८_०००९ परित्रायस्व मां भीष्म द्रोण द्रौणे तथा कृप  
०२,०६३।०२१द्@०३८_००१० परित्रायस्व विदुर धर्मिष्ठो धर्मवत्सल  
०२,०६३।०२१द्@०३८_००११ धृतराष्ट्र महाराज परित्रायस्व वै स्नुषाम्  
०२,०६३।०२१द्@०३८_००१२ गान्धारि त्वं महाभागे सर्वज्ञे सर्वदर्शिनि  
०२,०६३।०२१द्@०३८_००१३ परित्रायस्व मां देवि सुयोधनभयार्दिताम्  
०२,०६३।०२१द्@०३८_००१४ त्वम् आर्ये वीरजननि किं मां पश्यसि यादवि  
०२,०६३।०२१द्@०३८_००१५ क्लिश्यमानाम् अनार्यैर् मां न त्रायसि स्वकां वधूम्  
०२,०६३।०२१द्@०३८_००१६ इति लालप्यमानां मां न कश् चित् किं चिद् अब्रवीत्  
०२,०६३।०२१द्@०३८_००१७ हा हतास्मि सुमन्दात्मा दुर्योधनवशं गता  
०२,०६३।०२१द्@०३८_००१८ न वा पाण्डुर् नरपतिर् न धर्मो न च देवराट्  
०२,०६३।०२१द्@०३८_००१९ न वायुर् नाश्विनौ वापि परित्रायन्ति वै स्नुषाम्  
०२,०६३।०२१द्@०३८_००२० विदुरः  
०२,०६३।०२१द्@०३८_००२० धिक् कष्टं यद् अहं जीवे मन्दभाग्या पतिव्रता  
०२,०६३।०२१द्@०३८_००२१ शृणोमि वाक्यं तव राजपुत्रि  
०२,०६३।०२१द्@०३८_००२२ नेमे पार्थाः किं चिद् अपि ब्रुवन्ति  
०२,०६३।०२१द्@०३८_००२३ सा त्वं प्रियार्थं शृणु वाक्यम् एतद्  
०२,०६३।०२१द्@०३८_००२४ यद् उच्यते पापमतिः कृतघ्नः  
०२,०६३।०२१द्@०३८_००२५ सुयोधनः सानुचरः सुदुष्टः  
०२,०६३।०२१द्@०३८_००२६ सहैव राजा विकृतः सूनुना च  
०२,०६३।०२१द्@०३८_००२७ यद्य् एव वाक्यं महद् उच्यमानं  
०२,०६३।०२१द्@०३८_००२८ न श्रोष्यते पापमतिः सुदुष्टः  
०२,०६३।०२१द्@०३८_००२९ इत्य् एवम् उक्त्वा द्रुपदस्य पुत्रीं  
०२,०६३।०२१द्@०३८_००३० विदुरः  
०२,०६३।०२१द्@०३८_००३० क्षत्ताब्रवीद् धृतराष्ट्रस्य पुत्रम्  
०२,०६३।०२१द्@०३८_००३१ मा क्लिश्यतां वै द्रुपदस्य पुत्री  
०२,०६३।०२१द्@०३८_००३२ वैशम्पायनः  
०२,०६३।०२१द्@०३८_००३२ मा त्वं चारीन् द्रक्ष्यसि राजपुत्र  
०२,०६३।०२१द्@०३८_००३३ विदुरः  
०२,०६३।०२१द्@०३८_००३३ तम् एवम् उक्त्वा प्रथमं धृतराष्ट्रम् उवाच ह  
०२,०६३।०२१द्@०३८_००३४ यद्य् एवं त्वं महाराज सङ्क्लेशयसि द्रौपदीम्  
०२,०६३।०२१द्@०३८_००३५ अचिरेणैव कालेन पुत्रस् ते सह मन्त्रिभिः  
०२,०६३।०२१द्@०३८_००३६ गमिष्यति क्षयं पापः पाण्डवाप्रियकारकः  
०२,०६३।०२१द्@०३८_००३७ भीमार्जुनाभ्यां क्रुद्धाभ्यां माद्रीपुत्रद्वयेन च  
०२,०६३।०२१द्@०३८_००३८ तस्मान् निवारय सुतं मा विनाशं विचिन्तय  
०२,०६३।०२१द्@०३८_००३८ वैशम्पायनः  
०२,०६३।०२१द्@०३८_००३९ एतच् छ्रुत्वा मन्दबुद्धिर् नोत्तरं किं चिद् अब्रवीत्  
०२,०६३।०२१द्@०३८_००४० ततो दुर्योधनस् तत्र दैवमोहबलात्कृतः  
०२,०६३।०२१द्@०३८_००४१ अचिन्त्य क्षत्तुर् वचनं हर्षेणायतलोचनः  
०२,०६३।०२१द्@०३८_००४२ ऊरू दर्शयते पापो द्रौपद्या वै मुहुर् मुहुः  
०२,०६३।०२१द्@०३८_००४३ ऊरौ सन्दृश्यमाने तु निरीक्ष्य तु सुयोधनम्  
०२,०६३।०२१द्@०३८_००४४ वृकोदरस् तदालोक्य नेत्रे उत्पाद्य लोहिते  
०२,०६३।०२१द्@०३८_००४५ एतत् समीक्ष्यात्मनि चावमानं  
०२,०६३।०२१द्@०३८_००४६ नियम्य मन्युं बलवान् स मानी  
०२,०६३।०२१द्@०३८_००४७ राजानुजः संसदि कौरवाणां  
०२,०६३।०२१द्@०३८_००४८ विनिष्क्रमन् वाक्यम् उवाच भीमः  
०२,०६३।०२१द्@०३८_००४९ अहं दुर्योधनं हन्ता कर्णं हन्ता धनञ्जयः  
०२,०६३।०२१द्@०३८_००५० शकुनिं त्व् अक्षकितवं सहदेवो हनिष्यति  
०२,०६३।०२१द्@०३८_००५१ इदं च भूयो वक्ष्यामि सभामध्ये बृहद् वचः  
०२,०६३।०२१द्@०३८_००५२ सत्यं देवाः करिष्यन्ति यदा युद्धं भविष्यति  
०२,०६३।०२१द्@०३८_००५३ सुयोधनम् इमं पापं हन्तास्मि गदया युधि  
०२,०६३।०२१द्@०३८_००५४ शिरः पादेन चास्याहम् अधितिष्ठामि भूतले  
०२,०६३।०२१द्@०३८_००५५ वक्षः शूरस्य निर्भिद्य पुरुषस्य दुरात्मनः  
०२,०६३।०२१द्@०३८_००५६ अर्जुनः  
०२,०६३।०२१द्@०३८_००५६ दुःशासनस्य रुधिरं पातास्मि मृगराड् इव  
०२,०६३।०२१द्@०३८_००५७ भीमसेन न ते सन्ति येषां वैरं त्वया सह  
०२,०६३।०२१द्@०३८_००५८ मन्दा गृहेषु सुखिनो न बुध्यन्ते महद् भयम्  
०२,०६३।०२१द्@०३८_००५९ न च वाचा व्यवसितं भीम विज्ञायते सताम्  
०२,०६३।०२१द्@०३८_००६० यदि स्थास्यन्ति सङ्ग्रामे क्षत्रधर्मेण वै सह  
०२,०६३।०२१द्@०३८_००६१ दुर्योधनस्य कर्णस्य शकुनेश् च दुरात्मनः  
०२,०६३।०२१द्@०३८_००६२ दुःशासनचतुर्थानां भूमिः पास्यति शोणितम्  
०२,०६३।०२१द्@०३८_००६३ असूनृतानां शत्रूणां प्रहृष्टानां दुरात्मनाम्  
०२,०६३।०२१द्@०३८_००६४ भीमसेन नियोगात् ते हन्ताहं कर्णम् आहवे  
०२,०६३।०२१द्@०३८_००६५ कर्णं कर्णानुगांश् चैव रणे हन्तास्मि पत्रिभिः  
०२,०६३।०२१द्@०३८_००६६ ये चान्ये प्रतियोत्स्यन्ति बुद्धिमोहेन मां नृपाः  
०२,०६३।०२१द्@०३८_००६७ तान् स्म सर्वाञ् शितैर् बाणैर् नेतास्मि यमसादनम्  
०२,०६३।०२१द्@०३८_००६८ चलेद् धि हिमवान् स्थानान् निष्प्रभः स्याद् दिवाकरः  
०२,०६३।०२१द्@०३८_००६९ वैशम्पायनः  
०२,०६३।०२१द्@०३८_००६९ शैत्यं सोमात् प्रणश्येत मत्सत्यं विचलेद् यदि  
०२,०६३।०२१द्@०३८_००७० इत्य् उक्तवति पार्थे तु श्रीमान् माद्रवतीसुतः  
०२,०६३।०२१द्@०३८_००७१ प्रगृह्य विपुलं बाहुं सहदेवः प्रतापवान्  
०२,०६३।०२१द्@०३८_००७२ सौबलस्य वधप्रेप्सुर् इदं वचनम् अब्रवीत्  
०२,०६३।०२१द्@०३८_००७३ क्रोधसंरक्तनयनो निःश्वसन्न् इव पन्नगः  
०२,०६३।०२१द्@०३८_००७३ सहदेवः  
०२,०६३।०२१द्@०३८_००७४ अक्षान् यान् मन्यसे मूढ गान्धाराणां यशोहर  
०२,०६३।०२१द्@०३८_००७५ नैते ऽक्षा निशिता बाणा ये त्वया समरे धृताः  
०२,०६३।०२१द्@०३८_००७६ यथा चैवोक्तवान् आर्यस् त्वाम् उद्दिश्य सबान्धवम्  
०२,०६३।०२१द्@०३८_००७७ कर्ताहं कर्मणस् तस्य कुरु कार्याणि सर्वशः  
०२,०६३।०२१द्@०३८_००७८ वैशम्पायनः  
०२,०६३।०२१द्@०३८_००७८ यदि स्थास्यसि सङ्ग्रामे क्षत्रधर्मेण सौबल  
०२,०६३।०२१द्@०३८_००७९ सहदेववचः श्रुत्वा नकुलो ऽपि विशां पते  
०२,०६३।०२१द्@०३८_००८० नकुलः  
०२,०६३।०२१द्@०३८_००८० दर्शनीयतमो नॄणाम् इदं वचनम् अब्रवीत्  
०२,०६३।०२१द्@०३८_००८१ सुतेयं यज्ञसेनस्य द्यूते ऽस्मिन् धृतराष्ट्रजैः  
०२,०६३।०२१द्@०३८_००८२ यैर् वाचः श्राविता कृष्णा स्थितैर् दुर्योधनप्रियैः  
०२,०६३।०२१द्@०३८_००८३ धार्तराष्ट्रान् सुदुर्वृत्तान् मुमूर्षून् कालचोदितान्  
०२,०६३।०२१द्@०३८_००८४ दर्शयिष्यामि भूयिष्ठम् अहं वैवस्वतक्षयम्  
०२,०६३।०२१द्@०३८_००८५ उलूकं च दुरात्मानं सौबलस्य सुतं प्रियम्  
०२,०६३।०२१द्@०३८_००८६ हन्ताहम् अस्मि समरे मम शत्रुं नराधमम्  
०२,०६३।०२१द्@०३८_००८७ निदेशाद् धर्मराजस्य द्रौपद्याः पदवीं चरन्  
०२,०६३।०२१द्@०३८_००८८ द्रौपदी  
०२,०६३।०२१द्@०३८_००८८ निर्धार्तराष्ट्रां पृथिवीं कर्तास्मि नचिराद् इव  
०२,०६३।०२१द्@०३८_००८९ यस्माच् चोरुं दर्शयसे यस्माच् चोरुं निरीक्षसे  
०२,०६३।०२१द्@०३८_००९० तस्मात् तवाप्य् अधर्मिष्ठ ऊरौ मृत्युर् भविष्यति  
०२,०६३।०२१द्@०३८_००९१ यस्माच् चैवं क्लेशयति भ्राता ते मां दुरात्मवान्  
०२,०६३।०२१द्@०३८_००९२ तस्माद् रुधिरम् एवास्य पास्यते वै वृकोदरः  
०२,०६३।०२१द्@०३८_००९३ इमं च पापिष्ठमतिं कर्णं ससुतबान्धवम्  
०२,०६३।०२१द्@०३८_००९४ सामात्यं सपरीवारं हनिष्यति धनञ्जयः  
०२,०६३।०२१द्@०३८_००९५ क्षुद्रधर्मं नैकृतिकं शकुनिं पापचेतसम्  
०२,०६३।०२१द्@०३८_००९६ वैशम्पायनः  
०२,०६३।०२१द्@०३८_००९६ सहदेवो रणे क्रुद्धो हनिष्यति सबान्धवम्  
०२,०६३।०२१द्@०३८_००९७ इत्य् एवम् आह वचनं द्रौपदी धर्मदर्शिनी  
०२,०६३।०२१द्@०३८_००९८ ततो ऽन्तरिक्षात् सुमहत् पुष्पवर्षम् अवापतत्  
०२,०६३।०२१द्@०३८_००९९ मूर्ध्न्य् अदृश्यत पाञ्चाल्याः साधुशब्दश् च सर्वशः  
०२,०६३।०२१द्@०३८_०१०० ततो ऽर्जुनो वचः श्रुत्वा प्रतिज्ञां कुरुते दृढम्  
०२,०६३।०२१द्@०३८_०१०१ कर्णं हन्तास्मि समरे सपुत्रं सहबान्धवम्  
०२,०६३।०२१द्@०३८_०१०२ यस्याश्रयात् स्वयं पापो धार्तराष्ट्रः प्रगर्जति  
०२,०६३।०२१द्@०३८_०१०३ तं समूलं हनिष्यामि सूतं तं बलशालिनम्  
०२,०६३।०२१द्@०३८_०१०४ ये चापरे च योत्स्यन्ति धार्तराष्ट्राः सराजकाः  
०२,०६३।०२१द्@०३८_०१०५ तान् सर्वान् निहनिष्यामि सत्येनायुधम् आलभे  
०२,०६३।०२१द्@०३८_०१०६ अद्यैवाहं हनिष्यामि सर्वान् एतान् सभासदः  
०२,०६३।०२१द्@०३८_०१०७ अतीव मन्युर् भवति दृष्ट्वेमां द्रुपदात्मजाम्  
०२,०६३।०२१द्@०३८_०१०८ किं न्व् अहं वै करिष्यामि यद् राजा सततं घृणी  
०२,०६३।०२१द्@०३८_०१०९ अथ वाहं मुहूर्तेन कृत्स्नं नृपतिमण्डलम्  
०२,०६३।०२१द्@०३८_०११० शरैर् नयिष्ये सदनं यमस्यामित्रकर्शिनः  
०२,०६३।०२१द्@०३८_०११० वैशम्पायनः  
०२,०६३।०२१द्@०३८_०१११ तेषां तु वचनं श्रुत्वा नोचुस् तत्र सभासदः  
०२,०६३।०२१द्@०३८_०११२ अर्जुनस्य भयाद् राजन्न् अभून् निःशब्दम् अत्र वै  
०२,०६३।०२१द्@०३८_०११३ द्रौपद्या वचनं श्रुत्वा चुकोपाथ धनञ्जयः  
०२,०६३।०२१द्@०३८_०११४ स तथा क्रोधताम्राक्ष इदं वचनम् अब्रवीत्  
०२,०६३।०२१द्@०३८_०११५ अयं तु मा वारयते धर्मराजो युधिष्ठिरः  
०२,०६३।०२१द्@०३८_०११६ इत्य् उक्त्वा क्रोधताम्राक्षो धनुर् आदाय वीर्यवान्  
०२,०६३।०२१द्@०३८_०११७ सव्यसाची समुत्पत्य ताञ् शत्रून् समुदैक्षत  
०२,०६३।०२१द्@०३८_०११८ उद्यन्तं फल्गुनं तत्र ददृशुः सर्वपार्थिवाः  
०२,०६३।०२१द्@०३८_०११९ युगान्ते सर्वलोकांस् तु दहन्तम् इव पावकम्  
०२,०६३।०२१द्@०३८_०१२० वीक्षमाणं धनुष्पाणिं निःश्वसन्तं मुहुर् मुहुः  
०२,०६३।०२१द्@०३८_०१२१ हन्तुकामं पशून् क्रुद्धं रुद्रं दक्षक्रतौ यथा  
०२,०६३।०२१द्@०३८_०१२२ तथाभूतं नृपा दृष्ट्वा विषेदुस् त्रस्तमानसाः  
०२,०६३।०२१द्@०३८_०१२३ धनञ्जयस्य वीर्यज्ञा निराशा जीविते तदा  
०२,०६३।०२१द्@०३८_०१२४ मृतभूताभवन् सर्वे नेत्रैर् अनिमिषैर् इव  
०२,०६३।०२१द्@०३८_०१२५ अर्जुनं धर्मपुत्रं च समुदैक्षन्त पार्थिवाः  
०२,०६३।०२१द्@०३८_०१२६ क्रुद्धं तदार्जुनं दृष्ट्वा पृथिवी च चचाल ह  
०२,०६३।०२१द्@०३८_०१२७ खेचराणि च भूतानि वित्रेसुर् वै भयार्दिताः  
०२,०६३।०२१द्@०३८_०१२८ नादित्यो विरराजाथ नापि वाति च मारुतः  
०२,०६३।०२१द्@०३८_०१२९ न चन्द्रो न च नक्षत्रं द्यौर् दिशो न व्यभाव्यत  
०२,०६३।०२१द्@०३८_०१३० सर्वम् आविद्धम् अभवज् जगत् स्थावरजङ्गमम्  
०२,०६३।०२१द्@०३८_०१३१ उत्पतन् स बभौ पार्थो दिवाकर इवाम्बरे  
०२,०६३।०२१द्@०३८_०१३२ पार्थं दृष्ट्वान्तरे क्रुद्धं कालान्तकयमोपमम्  
०२,०६३।०२१द्@०३८_०१३३ भीमसेनो मुदा युक्तो युद्धायैव मनो दधे  
०२,०६३।०२१द्@०३८_०१३४ पाञ्चाली च ददर्शाथ सुसङ्क्रुद्धं धनञ्जयम्  
०२,०६३।०२१द्@०३८_०१३५ हन्तुकामं रिपून् सर्वान् सुपर्णम् इव पन्नगान्  
०२,०६३।०२१द्@०३८_०१३६ दुष्प्रेक्षः सो ऽभवत् क्रुद्धो युगान्ताग्निर् इव ज्वलन्  
०२,०६३।०२१द्@०३८_०१३७ तं दृष्ट्वा तेजसाविष्टं विव्यथुः पुरवासिनः  
०२,०६३।०२१द्@०३८_०१३८ उत्पतन्तं तु वेगेन ततो दृष्ट्वा धनञ्जयम्  
०२,०६३।०२१द्@०३८_०१३९ जग्राह स ततो राजा पुरुहूतो यथा हरिम्  
०२,०६३।०२१द्@०३८_०१४० युधिष्ठिरः  
०२,०६३।०२१द्@०३८_०१४० उवाच स घृणी ज्येष्ठो धर्मराजो युधिष्ठिरः  
०२,०६३।०२१द्@०३८_०१४१ मा पार्थ साहसं कार्षीर् मा विनाशं गमेर् यशः  
०२,०६३।०२१द्@०३८_०१४२ अहम् एतं पापमतिं सूतं दग्धुं समुत्सहे  
०२,०६३।०२१द्@०३८_०१४३ किं त्व् अस्य चरणौ दृष्ट्वा क्रोधो नाशम् उपैति मे  
०२,०६३।०२१द्@०३८_०१४४ वैशम्पायनः  
०२,०६३।०२१द्@०३८_०१४४ त्वम् इमं जगतो ऽर्थे वै कोपं संयच्छ पाण्डव  
०२,०६३।०२१द्@०३८_०१४५ एवम् उक्तस् तदा राज्ञा पाण्डवो ऽथ धनञ्जयः  
०२,०६३।०२१द्@०३८_०१४६ क्रोधं संशमयन् पार्थो धार्तराष्ट्रं प्रति स्थितः  
०२,०६३।०२१द्@०३८_०१४७ तस्मिन् वीरे प्रशान्ते तु पाण्डवे फल्गुने ततः  
०२,०६३।०२१द्@०३८_०१४८ सर्वं प्रहृष्टम् अभवज् जगत् स्थावरजङ्गमम्  
०२,०६३।०२१द्@०३८_०१४९ वारितं च ततो दृष्ट्वा भ्रात्रा पार्थं वृकोदरः  
०२,०६३।०२१द्@०३८_०१५० बभूव विमना राजन्न् अभून् निःशब्दम् अत्र वै  
०२,०६३।०२२ वैशम्पायन उवाच  
०२,०६३।०२२अ ततो राज्ञो धृतराष्ट्रस्य गेहे; गोमायुर् उच्चैर् व्याहरद् अग्निहोत्रे  
०२,०६३।०२२च् तं रासभाः प्रत्यभाषन्त राजन्; समन्ततः पक्षिणश् चैव रौद्राः  
०२,०६३।०२३अ तं च शब्दं विदुरस् तत्त्ववेदी; शुश्राव घोरं सुबलात्मजा च  
०२,०६३।०२३च् भीष्मद्रोणौ गौतमश् चापि विद्वान्; स्वस्ति स्वस्तीत्य् अपि चैवाहुर् उच्चैः  
०२,०६३।०२४अ ततो गान्धारी विदुरश् चैव विद्वांस्; तम् उत्पातं घोरम् आलक्ष्य राज्ञे  
०२,०६३।०२४च् निवेदयाम् आसतुर् आर्तवत् तदा; ततो राजा वाक्यम् इदं बभाषे  
०२,०६३।०२५अ हतो ऽसि दुर्योधन मन्दबुद्धे; यस् त्वं सभायां कुरुपुङ्गवानाम्  
०२,०६३।०२५च् स्त्रियं समाभाषसि दुर्विनीत; विशेषतो द्रौपदीं धर्मपत्नीम्  
०२,०६३।०२६अ एवम् उक्त्वा धृतराष्ट्रो मनीषी; हितान्वेषी बान्धवानाम् अपायात्  
०२,०६३।०२६च् कृष्णां पाञ्चालीम् अब्रवीत् सान्त्वपूर्वम्; विमृश्यैतत् प्रज्ञया तत्त्वबुद्धिः  
०२,०६३।०२७ धृतराष्ट्र उवाच  
०२,०६३।०२७अ वरं वृणीष्व पाञ्चालि मत्तो यद् अभिकाङ्क्षसि  
०२,०६३।०२७च् वधूनां हि विशिष्टा मे त्वं धर्मपरमा सती  
०२,०६३।०२८ द्रौपद्य् उवाच  
०२,०६३।०२८अ ददासि चेद् वरं मह्यं वृणोमि भरतर्षभ  
०२,०६३।०२८च् सर्वधर्मानुगः श्रीमान् अदासो ऽस्तु युधिष्ठिरः  
०२,०६३।०२८द्*०५६९_०० धृतराष्ट्रः  
०२,०६३।०२८द्*०५६९_०१ एवम् अस्तु तवाभीष्टम् अदासो ऽस्तु युधिष्ठिरः  
०२,०६३।०२८द्*०५६९_०२ पुनर् अन्यं वरं पुत्रि वृणीष्व त्वं पतिव्रते  
०२,०६३।०२९अ मनस्विनम् अजानन्तो मा वै ब्रूयुः कुमारकाः  
०२,०६३।०२९च् एष वै दासपुत्रेति प्रतिविन्ध्यं तम् आगतम्  
०२,०६३।०३०अ राजपुत्रः पुरा भूत्वा यथा नान्यः पुमान् क्व चित्  
०२,०६३।०३०च् लालितो दासपुत्रत्वं पश्यन् नश्येद् धि भारत  
०२,०६३।०३१ धृतराष्ट्र उवाच  
०२,०६३।०३१*०५७०_०१ एवं भवतु कल्याणि यथा त्वम् अभिभाषसे  
०२,०६३।०३१अ द्वितीयं ते वरं भद्रे ददामि वरयस्व माम्  
०२,०६३।०३१च् मनो हि मे वितरति नैकं त्वं वरम् अर्हसि  
०२,०६३।०३२ द्रौपद्य् उवाच  
०२,०६३।०३२अ सरथौ सधनुष्कौ च भीमसेनधनञ्जयौ  
०२,०६३।०३२च् नकुलं सहदेवं च द्वितीयं वरये वरम्  
०२,०६३।०३३ धृतराष्ट्र उवाच  
०२,०६३।०३३*०५७१_०१ तथास्तु ते महाभागे यथा त्वं नन्दिनीच्छसि  
०२,०६३।०३३अ तृतीयं वरयास्मत्तो नासि द्वाभ्यां सुसत्कृता  
०२,०६३।०३३च् त्वं हि सर्वस्नुषाणां मे श्रेयसी धर्मचारिणी  
०२,०६३।०३३द्*०५७२_०१ क्षमस्वाद्याश्रुपातेन शून्यं भवति वै गृहम्  
०२,०६३।०३४ द्रौपद्य् उवाच  
०२,०६३।०३४अ लोभो धर्मस्य नाशाय भगवन् नाहम् उत्सहे  
०२,०६३।०३४च् अनर्हा वरम् आदातुं तृतीयं राजसत्तम  
०२,०६३।०३५अ एकम् आहुर् वैश्यवरं द्वौ तु क्षत्रस्त्रिया वरौ  
०२,०६३।०३५च् त्रयस् तु राज्ञो राजेन्द्र ब्राह्मणस्य शतं वराः  
०२,०६३।०३६अ पापीयाम्स इमे भूत्वा सन्तीर्णाः पतयो मम  
०२,०६३।०३६च् वेत्स्यन्ति चैव भद्राणि राजन् पुण्येन कर्मणा  
०२,०६४।००१ कर्ण उवाच  
०२,०६४।००१अ या नः श्रुता मनुष्येषु स्त्रियो रूपेण सम्मताः  
०२,०६४।००१च् तासाम् एतादृशं कर्म न कस्यां चन शुश्रुमः  
०२,०६४।००२अ क्रोधाविष्टेषु पार्थेषु धार्तराष्ट्रेषु चाप्य् अति  
०२,०६४।००२च् द्रौपदी पाण्डुपुत्राणां कृष्णा शान्तिर् इहाभवत्  
०२,०६४।००३अ अप्लवे ऽम्भसि मग्नानाम् अप्रतिष्ठे निमज्जताम्  
०२,०६४।००३च् पाञ्चाली पाण्डुपुत्राणां नौर् एषा पारगाभवत्  
०२,०६४।००४ वैशम्पायन उवाच  
०२,०६४।००४अ तद् वै श्रुत्वा भीमसेनः कुरुमध्ये ऽत्यमर्षणः  
०२,०६४।००४च् स्त्री गतिः पाण्डुपुत्राणाम् इत्य् उवाच सुदुर्मनाः  
०२,०६४।००५अ त्रीणि ज्योतींषि पुरुष इति वै देवलो ऽब्रवीत्  
०२,०६४।००५ब्*०५७३_०१ युद्धे ऽपराङ्मुखत्वं च आहूतस्यानिवर्तनम्  
०२,०६४।००५ब्*०५७३_०२ दाराणां रक्षणं चैव इति तज् ज्योतिषां त्रयम्  
०२,०६४।००५च् अपत्यं कर्म विद्या च यतः सृष्टाः प्रजास् ततः  
०२,०६४।००६अ अमेध्ये वै गतप्राणे शून्ये ज्ञातिभिर् उज्झिते  
०२,०६४।००६च् देहे त्रितयम् एवैतत् पुरुषस्योपजायते  
०२,०६४।००७अ तन् नो ज्योतिर् अभिहतं दाराणाम् अभिमर्शनात्  
०२,०६४।००७च् धनञ्जय कथं स्वित् स्याद् अपत्यम् अभिमृष्टजम्  
०२,०६४।००८ अर्जुन उवाच  
०२,०६४।००८अ न चैवोक्ता न चानुक्ता हीनतः परुषा गिरः  
०२,०६४।००८च् भारताः प्रतिजल्पन्ति सदा तूत्तमपूरुषाः  
०२,०६४।००९अ स्मरन्ति सुकृतान्य् एव न वैराणि कृतानि च  
०२,०६४।००९च् सन्तः प्रतिविजानन्तो लब्ध्वा प्रत्ययम् आत्मनः  
०२,०६४।००९द्*०५७४_०१ पुनर् युधिष्ठिरं भीमः क्रुद्धो वचनम् अब्रवीत्  
०२,०६४।००९द्*०५७४_०२ अनुजानीहि मां राजन् निग्रहाय दुरात्मनाम्  
०२,०६४।०१० भीम उवाच  
०२,०६४।०१०अ इहैवैतांस् तुरा सर्वान् हन्मि शत्रून् समागतान्  
०२,०६४।०१०च् अथ निष्क्रम्य राजेन्द्र समूलान् कृन्धि भारत  
०२,०६४।०११अ किं नो विवदितेनेह किं नः क्लेशेन भारत  
०२,०६४।०११च् अद्यैवैतान् निहन्मीह प्रशाधि वसुधाम् इमाम्  
०२,०६४।०१२ वैशम्पायन उवाच  
०२,०६४।०१२अ इत्य् उक्त्वा भीमसेनस् तु कनिष्ठैर् भ्रातृभिर् वृतः  
०२,०६४।०१२च् मृगमध्ये यथा सिंहो मुहुः परिघम् ऐक्षत  
०२,०६४।०१३अ सान्त्व्यमानो वीज्यमानः पार्थेनाक्लिष्टकर्मणा  
०२,०६४।०१३च् स्विद्यते च महाबाहुर् अन्तर्दाहेन वीर्यवान्  
०२,०६४।०१४अ क्रुद्धस्य तस्य स्रोतोभ्यः कर्णादिभ्यो नराधिप  
०२,०६४।०१४च् सधूमः सस्फुलिङ्गार्चिः पावकः समजायत  
०२,०६४।०१५अ भ्रुकुटीपुटदुष्प्रेक्ष्यम् अभवत् तस्य तन् मुखम्  
०२,०६४।०१५च् युगान्तकाले सम्प्राप्ते कृतान्तस्येव रूपिणः  
०२,०६४।०१६अ युधिष्ठिरस् तम् आवार्य बाहुना बाहुशालिनम्  
०२,०६४।०१६च् मैवम् इत्य् अब्रवीच् चैनं जोषम् आस्स्वेति भारत  
०२,०६४।०१७अ निवार्य तं महाबाहुं कोपसंरक्तलोचनम्  
०२,०६४।०१७च् पितरं समुपातिष्ठद् धृतराष्ट्रं कृताञ्जलिः  
०२,०६५।००१ युधिष्ठिर उवाच  
०२,०६५।००१अ राजन् किं करवामस् ते प्रशाध्य् अस्मांस् त्वम् ईश्वरः  
०२,०६५।००१च् नित्यं हि स्थातुम् इच्छामस् तव भारत शासने  
०२,०६५।००२ धृतराष्ट्र उवाच  
०२,०६५।००२अ अजातशत्रो भद्रं ते अरिष्टं स्वस्ति गच्छत  
०२,०६५।००२च् अनुज्ञाताः सहधनाः स्वराज्यम् अनुशासत  
०२,०६५।००३अ इदं त्व् एवावबोद्धव्यं वृद्धस्य मम शासनम्  
०२,०६५।००३च् धिया निगदितं कृत्स्नं पथ्यं निःश्रेयसं परम्  
०२,०६५।००४अ वेत्थ त्वं तात धर्माणां गतिं सूक्ष्मां युधिष्ठिर  
०२,०६५।००४च् विनीतो ऽसि महाप्राज्ञ वृद्धानां पर्युपासिता  
०२,०६५।००५अ यतो बुद्धिस् ततः शान्तिः प्रशमं गच्छ भारत  
०२,०६५।००५च् नादारौ क्रमते शस्त्रं दारौ शस्त्रं निपात्यते  
०२,०६५।००६अ न वैराण्य् अभिजानन्ति गुणान् पश्यन्ति नागुणान्  
०२,०६५।००६च् विरोधं नाधिगच्छन्ति ये त उत्तमपूरुषाः  
०२,०६५।००६द्*०५७५_०१ सन्तः परार्थं कुर्वाणा नावेक्षन्ते प्रतिक्रियाम्  
०२,०६५।००७अ संवादे परुषाण्य् आहुर् युधिष्ठिर नराधमाः  
०२,०६५।००७च् प्रत्याहुर् मध्यमास् त्व् एतान् उक्ताः परुषम् उत्तरम्  
०२,०६५।००८अ नैवोक्ता नैव चानुक्ता अहिताः परुषा गिरः  
०२,०६५।००८च् प्रतिजल्पन्ति वै धीराः सदा उत्तमपूरुषाः  
०२,०६५।००९अ स्मरन्ति सुकृतान्य् एव न वैराणि कृतान्य् अपि  
०२,०६५।००९च् सन्तः प्रतिविजानन्तो लब्ध्वा प्रत्ययम् आत्मनः  
०२,०६५।००९द्*०५७६_०१ असम्भिन्नार्थमर्यादाः साधवः प्रियदर्शनाः  
०२,०६५।०१०अ तथाचरितम् आर्येण त्वयास्मिन् सत्समागमे  
०२,०६५।०१०च् दुर्योधनस्य पारुष्यं तत् तात हृदि मा कृथाः  
०२,०६५।०११अ मातरं चैव गान्धारीं मां च त्वद्गुणकाङ्क्षिणम्  
०२,०६५।०११च् उपस्थितं वृद्धम् अन्धं पितरं पश्य भारत  
०२,०६५।०१२अ प्रेक्षापूर्वं मया द्यूतम् इदम् आसीद् उपेक्षितम्  
०२,०६५।०१२च् मित्राणि द्रष्टुकामेन पुत्राणां च बलाबलम्  
०२,०६५।०१३अ अशोच्याः कुरवो राजन् येषां त्वम् अनुशासिता  
०२,०६५।०१३च् मन्त्री च विदुरो धीमान् सर्वशास्त्रविशारदः  
०२,०६५।०१४अ त्वयि धर्मो ऽर्जुने वीर्यं भीमसेने पराक्रमः  
०२,०६५।०१४च् श्रद्धा च गुरुशुश्रूषा यमयोः पुरुषाग्र्ययोः  
०२,०६५।०१५अ अजातशत्रो भद्रं ते खाण्डवप्रस्थम् आविश  
०२,०६५।०१५च् भ्रातृभिस् ते ऽस्तु सौभ्रात्रं धर्मे ते धीयतां मनः  
०२,०६५।०१६ वैशम्पायन उवाच  
०२,०६५।०१६अ इत्य् उक्तो भरतश्रेष्ठो धर्मराजो युधिष्ठिरः  
०२,०६५।०१६च् कृत्वार्यसमयं सर्वं प्रतस्थे भ्रातृभिः सह  
०२,०६५।०१७अ ते रथान् मेघसङ्काशान् आस्थाय सह कृष्णया  
०२,०६५।०१७च् प्रययुर् हृष्टमनस इन्द्रप्रस्थं पुरोत्तमम्  
०२,०६६।००१ जनमेजय उवाच  
०२,०६६।००१अ अनुज्ञातांस् तान् विदित्वा सरत्नधनसञ्चयान्  
०२,०६६।००१च् पाण्डवान् धार्तराष्ट्राणां कथम् आसीन् मनस् तदा  
०२,०६६।००२ वैशम्पायन उवाच  
०२,०६६।००२अ अनुज्ञातांस् तान् विदित्वा धृतराष्ट्रेण धीमता  
०२,०६६।००२च् राजन् दुःशासनः क्षिप्रं जगाम भ्रातरं प्रति  
०२,०६६।००३अ दुर्योधनं समासाद्य सामात्यं भरतर्षभ  
०२,०६६।००३च् दुःखार्तो भरतश्रेष्ठ इदं वचनम् अब्रवीत्  
०२,०६६।००४अ दुःखेनैतत् समानीतं स्थविरो नाशयत्य् असौ  
०२,०६६।००४ब्*०५७७_०१ निष्क्रान्ताः पाण्डवा राजन् सहवाहधनानुगाः  
०२,०६६।००४ब्*०५७७_०२ सधनुष्काः सतूणीरास् तद् बुध्यध्वं महारथाः  
०२,०६६।००४च् शत्रुसाद् गमयद् द्रव्यं तद् बुध्यध्वं महारथाः  
०२,०६६।००५अ अथ दुर्योधनः कर्णः शकुनिश् चापि सौबलः  
०२,०६६।००५च् मिथः सङ्गम्य सहिताः पाण्डवान् प्रति मानिनः  
०२,०६६।००६अ वैचित्रवीर्यं राजानं धृतराष्ट्रं मनीषिणम्  
०२,०६६।००६च् अभिगम्य त्वरायुक्ताः श्लक्ष्णं वचनम् अब्रुवन्  
०२,०६६।००७ दुर्योधन उवाच  
०२,०६६।००७अ न त्वयेदं श्रुतं राजन् यज् जगाद बृहस्पतिः  
०२,०६६।००७च् शक्रस्य नीतिं प्रवदन् विद्वान् देवपुरोहितः  
०२,०६६।००८अ सर्वोपायैर् निहन्तव्याः शत्रवः शत्रुकर्षण  
०२,०६६।००८च् पुरा युद्धाद् बलाद् वापि प्रकुर्वन्ति तवाहितम्  
०२,०६६।००९अ ते वयं पाण्डवधनैः सर्वान् सम्पूज्य पार्थिवान्  
०२,०६६।००९च् यदि तान् योधयिष्यामः किं वा नः परिहास्यति  
०२,०६६।०१०अ अहीन् आशीविषान् क्रुद्धान् दंशाय समुपस्थितान्  
०२,०६६।०१०च् कृत्वा कण्ठे च पृष्ठे च कः समुत्स्रष्टुम् अर्हति  
०२,०६६।०११अ आत्तशस्त्रा रथगताः कुपितास् तात पाण्डवाः  
०२,०६६।०११च् निःशेषं नः करिष्यन्ति क्रुद्धा ह्य् आशीविषा यथा  
०२,०६६।०१२अ सन्नद्धो ह्य् अर्जुनो याति विवृत्य परमेषुधी  
०२,०६६।०१२ब्*०५७८_०१ गाण्डीवं गृह्य सङ्क्रुद्धः पार्थः शस्त्रभृतां वरः  
०२,०६६।०१२ब्*०५७८_०२ अचिरेणैव कालेन निःशेषं नः करिष्यति  
०२,०६६।०१२ब्*०५७८_०३ न पश्यामि रणे क्रुद्धं बीभत्सुं विनिवर्तितुम्  
०२,०६६।०१२च् गाण्डीवं मुहुर् आदत्ते निःश्वसंश् च निरीक्षते  
०२,०६६।०१२द्@०३९_०००१ अचिरेणैव कालेन निःशेषं नः करिष्यति  
०२,०६६।०१२द्@०३९_०००२ न पश्यामि रणे क्रुद्धं बीभत्सुं प्रतिवारणम्  
०२,०६६।०१२द्@०३९_०००३ भीष्मद्रोणौ च कर्णश् च द्रौणिश् च रथिनां वरः  
०२,०६६।०१२द्@०३९_०००४ कृपश् च वृषसेनश् च विकर्णश् च जयद्रथः  
०२,०६६।०१२द्@०३९_०००५ बाह्लीकः सोमदत्तश् च भूरिर् भूरिश्रवाः शलः  
०२,०६६।०१२द्@०३९_०००६ शकुनिः ससुतश् चैव नृपाश् चान्ये च कौरवाः  
०२,०६६।०१२द्@०३९_०००७ एते सर्वे रणे यत्ताः पार्थं सोढुं न शक्नुवन्  
०२,०६६।०१२द्@०३९_०००८ अर्जुनेन समो वीर्ये नास्ति लोके धनुर्धरः  
०२,०६६।०१२द्@०३९_०००९ धृतराष्ट्रः  
०२,०६६।०१२द्@०३९_०००९ यो ऽर्जुनेनार्जुनस् तुल्यो द्विबाहुर् बहुबाहुना  
०२,०६६।०१२द्@०३९_००१० कस् त्वयोक्तः पुमान् वीरो बीभत्सुसमविक्रमः  
०२,०६६।०१२द्@०३९_००११ दुर्योधनः  
०२,०६६।०१२द्@०३९_००११ तं मे ब्रूहि महावीर्यं श्रोतुम् इच्छामि पुत्रक  
०२,०६६।०१२द्@०३९_००१२ कार्तवीर्यार्जुनो नाम राजा बाहुसहस्रवान्  
०२,०६६।०१२द्@०३९_००१३ हेहयाधिपतिर् वीरः पाञ्चदश्यः पितामहात्  
०२,०६६।०१२द्@०३९_००१३ धृतराष्ट्रः  
०२,०६६।०१२द्@०३९_००१४ गान्धारीपुत्र सर्वांस् तान् कार्तवीर्यपितामहान्  
०२,०६६।०१२द्@०३९_००१५ दुर्योधनः  
०२,०६६।०१२द्@०३९_००१५ आनुपूर्व्याच् च मे शम्स ततस् तं पार्थिवं तथा  
०२,०६६।०१२द्@०३९_००१६ कार्तवीर्यस्य चरितं शृणु राजन् महात्मनः  
०२,०६६।०१२द्@०३९_००१७ अव्यक्तप्रभवो ब्रह्मा सर्वलोकपितामहः  
०२,०६६।०१२द्@०३९_००१८ ब्रह्मणो ऽत्रिः सुतो विद्वान् अत्रेः पुत्रो निशाकरः  
०२,०६६।०१२द्@०३९_००१९ सोमस्य तु बुधः पुत्रो बुधस्य तु पुरूरवाः  
०२,०६६।०१२द्@०३९_००२० तस्याप्य् अथ सुतो ऽप्य् आयुर् आयोस् तु नहुषः सुतः  
०२,०६६।०१२द्@०३९_००२१ नहुषस्य ययातिस् तु ययातेस् तनुजो यदुः  
०२,०६६।०१२द्@०३९_००२२ यदोः पुत्रो महाराज सहस्रौजेति विश्रुतः  
०२,०६६।०१२द्@०३९_००२३ सहस्रौजःसुतो राजंश् चक्रदासेति विश्रुतः  
०२,०६६।०१२द्@०३९_००२४ चक्रदासस्य दायादो हेहयो नाम पार्थिवः  
०२,०६६।०१२द्@०३९_००२५ हेहयस्याभवत् पुत्रो धर्मनेत्र इति श्रुतः  
०२,०६६।०१२द्@०३९_००२६ धर्मनेत्रस्य कार्तस् तु कृतवीर्यस् तु कार्तजः  
०२,०६६।०१२द्@०३९_००२७ कृतवीर्यस्य तनयो अर्जुनो बलिनां वरः  
०२,०६६।०१२द्@०३९_००२८ स चार्जुनो महाराज तपो घोरं चकार ह  
०२,०६६।०१२द्@०३९_००२९ साग्रं वर्षायुतं तप्त्वा तपः परमदुश्चरम्  
०२,०६६।०१२द्@०३९_००३० दत्तम् आराधयाम् आस सो ऽर्जुनो ऽत्रिसुतं मुनिम्  
०२,०६६।०१२द्@०३९_००३१ तस्य दत्तो वरान् प्रादाच् चतुरः पार्थिवस्य वै  
०२,०६६।०१२द्@०३९_००३२ पूर्वं बाहुसहस्रं तु प्रार्थितः प्रथमो वरः  
०२,०६६।०१२द्@०३९_००३३ अधर्मे प्रीयमाणस्य सद्भिस् तत्र निवारणम्  
०२,०६६।०१२द्@०३९_००३४ धर्मेण पृथिवीं जित्वा धर्मेणैवानुरञ्जयन्  
०२,०६६।०१२द्@०३९_००३५ सङ्ग्रामान् सुबहूञ् जित्वा हत्वा चारीन् सहस्रशः  
०२,०६६।०१२द्@०३९_००३६ सङ्ग्रामे यतमानस्य वधश् चैवाधिकाद् रणे  
०२,०६६।०१२द्@०३९_००३७ तस्य बाहुसहस्रं तु युध्यतः किल भारत  
०२,०६६।०१२द्@०३९_००३८ रथो ध्वजश् च सञ्जज्ञ इत्य् एवं मे श्रुतं पुरा  
०२,०६६।०१२द्@०३९_००३९ तथैवं पृथिवी राजन् सप्तद्वीपा सपत्तना  
०२,०६६।०१२द्@०३९_००४० ससमुद्राकरा तात बलिनोग्रेण वै जिता  
०२,०६६।०१२द्@०३९_००४१ स चार्जुनो ऽथ तेजस्वी सप्तद्वीपेश्वरो ऽभवत्  
०२,०६६।०१२द्@०३९_००४२ स च राजा महायज्ञान् आजहार महाबलः  
०२,०६६।०१२द्@०३९_००४३ दुर्योधनः  
०२,०६६।०१२द्@०३९_००४३ महीं च सकलां जित्वा असकृत् स समा बहूः  
०२,०६६।०१२द्@०३९_००४४ ततो ऽर्जुनः कदा चिद् वै राजन् माहिष्मतीपतिः  
०२,०६६।०१२द्@०३९_००४५ नर्मदां भरतश्रेष्ठ स्नातुं दारैर् ययौ सह  
०२,०६६।०१२द्@०३९_००४६ ततस् तु स नदीं गत्वा प्रविश्यान्तर्जलं मुदा  
०२,०६६।०१२द्@०३९_००४७ कर्तुं राजञ् जलक्रीडां ततो राजोपचक्रमे  
०२,०६६।०१२द्@०३९_००४८ तस्मिन्न् एव तु काले तु रावणो राक्षसैः सह  
०२,०६६।०१२द्@०३९_००४९ लङ्काया ईश्वरस् तात तं देशं प्रययौ बली  
०२,०६६।०१२द्@०३९_००५० ततस् तम् अर्जुनं दृष्ट्वा नर्मदायां दशाननः  
०२,०६६।०१२द्@०३९_००५१ नित्यं क्रोधपरो वीरो वरदानेन मोहितः  
०२,०६६।०१२द्@०३९_००५२ अभ्यधावत् सुसङ्क्रुद्धो महेन्द्रं शम्बरो यथा  
०२,०६६।०१२द्@०३९_००५३ अर्जुनो ऽप्य् अथ तं दृष्ट्वा रावणं प्रत्यवारयत्  
०२,०६६।०१२द्@०३९_००५४ ततस् तौ चक्रतुर् युद्धं रावणश् चार्जुनश् च वै  
०२,०६६।०१२द्@०३९_००५५ ततस् तु दुर्जयं वीरं वरदानेन दर्पितम्  
०२,०६६।०१२द्@०३९_००५६ राक्षसेन्द्रं मनुष्येन्द्रो युद्ध्वा जित्वा रणे बलात्  
०२,०६६।०१२द्@०३९_००५७ बद्ध्वा धनुर् ज्यया राजन् विवेशाथ पुरीं स्वकाम्  
०२,०६६।०१२द्@०३९_००५८ स तु तं बन्धितं श्रुत्वा पुलस्त्यो रावणं तदा  
०२,०६६।०१२द्@०३९_००५९ मोक्षयाम् आस दृष्ट्वाथ पुरे ऽदृष्ट्वार्जुनं तदा  
०२,०६६।०१२द्@०३९_००६० ततः कदा चित् तेजस्वी कार्तवीर्यार्जुनो बली  
०२,०६६।०१२द्@०३९_००६१ समुद्रतीरं गत्वाथ विचरन् दर्पमोहितः  
०२,०६६।०१२द्@०३९_००६२ अवाकिरच् छरशतैः समुद्रं स तु भारत  
०२,०६६।०१२द्@०३९_००६३ तं समुद्रो नमस्कृत्य कृताञ्जलिर् अभाषत  
०२,०६६।०१२द्@०३९_००६४ आशुगान् वीर मा मुञ्च ब्रूहि किं करवाणि ते  
०२,०६६।०१२द्@०३९_००६५ मदाश्रयाणि भूतानि त्वन्निसृष्टैर् महेषुभिः  
०२,०६६।०१२द्@०३९_००६६ अर्जुनः  
०२,०६६।०१२द्@०३९_००६६ बाध्यन्ते राजशार्दूल तेभ्यो देह्य् अभयं विभो  
०२,०६६।०१२द्@०३९_००६७ देहि सिन्धुपते युद्धम् अद्यैव त्वरया मम  
०२,०६६।०१२द्@०३९_००६८ समुद्रः  
०२,०६६।०१२द्@०३९_००६८ अथ वा पीडयामि त्वां तस्मात् त्वं कुरु मा चिरम्  
०२,०६६।०१२द्@०३९_००६९ लोके राजन् महावीर्या बहवो निवसन्ति ये  
०२,०६६।०१२द्@०३९_००७० तेषाम् एकेन राजेन्द्र कुरु युद्धं महाबल  
०२,०६६।०१२द्@०३९_००७० अर्जुनः  
०२,०६६।०१२द्@०३९_००७१ मत्समो यदि सङ्ग्रामे वरायुधधरः क्व चित्  
०२,०६६।०१२द्@०३९_००७२ समुद्रः  
०२,०६६।०१२द्@०३९_००७२ विद्यते तं ममाचक्ष्व यः सहेत महामृधे  
०२,०६६।०१२द्@०३९_००७३ महर्षिर् जमदग्निस् तु यदि राजन् परिश्रुतः  
०२,०६६।०१२द्@०३९_००७४ दुर्योधनः  
०२,०६६।०१२द्@०३९_००७४ तस्य पुत्रो रणं दातुं यथावद् वै तवार्हति  
०२,०६६।०१२द्@०३९_००७५ समुद्रस्य वचः श्रुत्वा राजा माहिष्मतीपतिः  
०२,०६६।०१२द्@०३९_००७६ ननाद सचिवैः पूर्वं क्रोधेन महता वृतः  
०२,०६६।०१२द्@०३९_००७७ ततः प्रतिययौ शीघ्रं क्रोधेन सह भारत  
०२,०६६।०१२द्@०३९_००७८ स तम् आश्रमम् आगम्य रामम् एवान्वपद्यत  
०२,०६६।०१२द्@०३९_००७९ स रामप्रतिकूलानि चकार सह बन्धुभिः  
०२,०६६।०१२द्@०३९_००८० आयासं जनयाम् आस रामस्य स महात्मनः  
०२,०६६।०१२द्@०३९_००८१ ततस् तेजः प्रजज्वाल रामस्यामिततेजसः  
०२,०६६।०१२द्@०३९_००८२ प्रदहन्न् इव सैन्यानि रश्मिमान् इव तेजसा  
०२,०६६।०१२द्@०३९_००८३ अथ तौ चक्रतुर् युद्धं वृत्रवासवयोर् इव  
०२,०६६।०१२द्@०३९_००८४ ततः परशुम् आदाय नृपं बाहुसहस्रिणम्  
०२,०६६।०१२द्@०३९_००८५ चिच्छेद सहसा रामो बहुशाखम् इव द्रुमम्  
०२,०६६।०१२द्@०३९_००८६ तं हतं पतितं दृष्ट्वा समेताः सर्वबान्धवाः  
०२,०६६।०१२द्@०३९_००८७ असीन् आदाय शक्तीश् च रामं ते प्रत्यवारयन्  
०२,०६६।०१२द्@०३९_००८८ रामो ऽपि रथम् आस्थाय धनुर् आयम्य सत्वरः  
०२,०६६।०१२द्@०३९_००८९ विसृजन् परमास्त्राणि व्यधमत् पार्थिवं बलम्  
०२,०६६।०१२द्@०३९_००९० ततस् तु क्षत्रिया राजञ् जामदग्न्यभयार्दिताः  
०२,०६६।०१२द्@०३९_००९१ विविशुर् गिरिदुर्गाणि मृगाः सिंहभयाद् इव  
०२,०६६।०१२द्@०३९_००९२ तेषां स्वविहितं कर्म तद्भयान् नानुतिष्ठताम्  
०२,०६६।०१२द्@०३९_००९३ प्रजा वृषलतां प्राप्ता ब्राह्मणानाम् अदर्शनात्  
०२,०६६।०१२द्@०३९_००९४ तथा ते द्रविडाः काशाः पुण्ड्राश् च शबरैः सह  
०२,०६६।०१२द्@०३९_००९५ वृषलत्वं परिगता ह्य् उच्छिन्नाः क्षत्रकर्मणः  
०२,०६६।०१२द्@०३९_००९६ ततस् तु हतवीरासु क्षत्रियासु पुनः पुनः  
०२,०६६।०१२द्@०३९_००९७ द्विजैर् अभ्युदितं क्षत्रं तानि रामो निहत्य च  
०२,०६६।०१२द्@०३९_००९८ ततस् त्रिःसप्तमं वारं रामं वाग् अशरीरिणी  
०२,०६६।०१२द्@०३९_००९९ दिव्या प्रोवाच मधुरा सर्वलोकपरिश्रुता  
०२,०६६।०१२द्@०३९_०१०० राम राम निवर्तस्व गुणांश् चाथ प्रपश्यसि  
०२,०६६।०१२द्@०३९_०१०१ क्षत्रबन्धून् इमान् प्राणैर् विप्रयुज्य पुनः पुनः  
०२,०६६।०१२द्@०३९_०१०२ तथैव तं महात्मानम् ऋचीकप्रमुखास् तथा  
०२,०६६।०१२द्@०३९_०१०३ राम राम महावीर निवर्तस्वेत्य् अथाब्रुवन्  
०२,०६६।०१२द्@०३९_०१०४ पितुर् वधम् अमृष्यंस् तु रामः प्रोवाच तान् ऋषीन्  
०२,०६६।०१२द्@०३९_०१०५ पितरः  
०२,०६६।०१२द्@०३९_०१०५ नार्हा हन्त भवन्तो मां निवारयितुम् इत्य् उत  
०२,०६६।०१२द्@०३९_०१०६ नार्हसि क्षत्रबन्धूंस् त्वं निहन्तुं जयतां वर  
०२,०६६।०१२द्@०३९_०१०७ दुर्योधनः  
०२,०६६।०१२द्@०३९_०१०७ न हि युक्तस् तथाघातो ब्राह्मणेन सता त्वया  
०२,०६६।०१२द्@०३९_०१०८ पितॄणां वचनं श्रुत्वा क्रोधं त्यक्त्वा स भार्गवः  
०२,०६६।०१२द्@०३९_०१०९ अश्वमेधसहस्राणि नरमेधशतानि च  
०२,०६६।०१२द्@०३९_०११० इष्ट्वा सागरपर्यन्तां काश्यपाय महीं ददौ  
०२,०६६।०१२द्@०३९_०१११ तेन रामेण सङ्ग्रामे तुल्यस् तात धनञ्जयः  
०२,०६६।०१२द्@०३९_०११२ कार्तवीर्येण च रणे तुल्यः पार्थो न संशयः  
०२,०६६।०१२द्@०३९_०११३ रणे विक्रम्य राजेन्द्र पार्थं जेतुं न शक्यते  
०२,०६६।०१२द्@०३९_०११३ दुर्योधनः  
०२,०६६।०१२द्@०३९_०११४ शृणु राजन् पुराचिन्त्यान् अर्जुनस्य च साहसान्  
०२,०६६।०१२द्@०३९_०११५ अर्जुनो धन्विनां श्रेष्ठो दुष्कृतं कृतवान् पुरा  
०२,०६६।०१२द्@०३९_०११६ द्रुपदस्य पुरे राजन् द्रौपद्याश् च स्वयंवरे  
०२,०६६।०१२द्@०३९_०११७ आबालवृद्धसङ्घोषे सर्वक्षत्रसमागमे  
०२,०६६।०१२द्@०३९_०११८ क्षिप्रकारी जले मत्स्यं दुर्निरीक्ष्यं ससर्ज ह  
०२,०६६।०१२द्@०३९_०११९ सर्वैर् नृपैर् असाध्यं तत् कार्मुकप्रवरं च वै  
०२,०६६।०१२द्@०३९_०१२० क्षणेन सज्यम् अकरोत् सर्वक्षत्रस्य पश्यतः  
०२,०६६।०१२द्@०३९_०१२१ ततो यन्त्रमयं विद्ध्वा विवाहं फल्गुनो बली  
०२,०६६।०१२द्@०३९_०१२२ कृष्णया हेममाल्येन स्कन्धे स परिवेष्टितः  
०२,०६६।०१२द्@०३९_०१२३ ततस् तया वृतं पार्थं दृष्ट्वा सर्वे नृपास् तदा  
०२,०६६।०१२द्@०३९_०१२४ रोषात् सर्वायुधान् गृह्य क्रुद्धा वीरा महाबलाः  
०२,०६६।०१२द्@०३९_०१२५ वैकर्तनं पुरस्कृत्य सर्वे पार्थम् उपाद्रवन्  
०२,०६६।०१२द्@०३९_०१२६ स दृष्ट्वा पार्थिवान् सर्वान् क्रुद्धान् पार्थो महाबलः  
०२,०६६।०१२द्@०३९_०१२७ वारयित्वा शरैस् तीक्ष्णैर् अजयत् तत्र स स्वयम्  
०२,०६६।०१२द्@०३९_०१२८ जित्वा तु तान् महीपालान् सर्वान् कर्णपुरोगमान्  
०२,०६६।०१२द्@०३९_०१२९ लेभे कृष्णां शुभां पार्थो युद्ध्वा वीर्यबलात् तदा  
०२,०६६।०१२द्@०३९_०१३० सर्वक्षत्रसमूहेषु अम्बां भीष्मो यथा पुरा  
०२,०६६।०१२द्@०३९_०१३१ ततः कदा चिद् बीभत्सुस् तीर्थयात्रां ययौ स्वयम्  
०२,०६६।०१२द्@०३९_०१३२ अथोलूपीं शुभां जातां नागराजसुतां तदा  
०२,०६६।०१२द्@०३९_०१३३ नागेष्व् अवाप चाग्र्येषु प्रार्थितो ऽथ यथातथम्  
०२,०६६।०१२द्@०३९_०१३४ ततो गोदावरीं बण्णां कावेरीं चावगाहत  
०२,०६६।०१२द्@०३९_०१३५ ततः पाण्ड्यं समासाद्य तस्य कन्याम् अवाप सः  
०२,०६६।०१२द्@०३९_०१३६ लब्ध्वा जिष्णुर् मुदं तत्र ततो याम्यां ययौ दिशम्  
०२,०६६।०१२द्@०३९_०१३७ स दक्षिणं समुद्रान्तं गत्वा चाप्सरसां च वै  
०२,०६६।०१२द्@०३९_०१३८ कुमारीतीर्थम् आसाद्य मोक्षयाम् आस चार्जुनः  
०२,०६६।०१२द्@०३९_०१३९ ग्राहरूपान्विताः पञ्च अतिशौर्येण वै बलात्  
०२,०६६।०१२द्@०३९_०१४० कन्यातीर्थं समभ्येत्य ततो द्वारवतीं ययौ  
०२,०६६।०१२द्@०३९_०१४१ तत्र कृष्णनिदेशात् स सुभद्रां प्राप्य फल्गुनः  
०२,०६६।०१२द्@०३९_०१४२ ताम् आरोप्य रथोपस्थे प्रययौ स्वपुरीं प्रति  
०२,०६६।०१२द्@०३९_०१४३ अथादाय गते पार्थे ते श्रुत्वा सर्वयादवाः  
०२,०६६।०१२द्@०३९_०१४४ तम् अभ्यधावन् सङ्क्रुद्धाः सिंहं व्याघ्रगणा इव  
०२,०६६।०१२द्@०३९_०१४५ प्रद्युम्नः कृतवर्मा च गदः सारणसात्यकी  
०२,०६६।०१२द्@०३९_०१४६ आहुकश् चैव साम्बश् च चारुदेष्णो विडूरथः  
०२,०६६।०१२द्@०३९_०१४७ अन्ये च यादवाः सर्वे बलदेवपुरोगमाः  
०२,०६६।०१२द्@०३९_०१४८ एकम् एव ऋते कृष्णं गजवाजिरथैर् युताः  
०२,०६६।०१२द्@०३९_०१४९ अथासाद्य वने यान्तं परिवार्य धनञ्जयम्  
०२,०६६।०१२द्@०३९_०१५० चक्रुर् युद्धं सुसङ्क्रुद्धा बहुकोट्यश् च यादवाः  
०२,०६६।०१२द्@०३९_०१५१ एक एव तु पार्थस् तैर् युद्धं चक्रे सुदारुणम्  
०२,०६६।०१२द्@०३९_०१५२ तेन तेषां समं युद्धं मुहूर्तं प्रबभूव ह  
०२,०६६।०१२द्@०३९_०१५३ ततः पार्थो रणे सर्वान् वारयित्वा शितैः शरैः  
०२,०६६।०१२द्@०३९_०१५४ बलाद् विजित्य राजेन्द्र वीरस् तान् सर्वयादवान्  
०२,०६६।०१२द्@०३९_०१५५ दुर्योधनः  
०२,०६६।०१२द्@०३९_०१५५ तां सुभद्रां समादाय शक्रप्रस्थं विवेश ह  
०२,०६६।०१२द्@०३९_०१५६ भूयः शृणु महाराज फल्गुनस्य तु साहसम्  
०२,०६६।०१२द्@०३९_०१५७ ददौ च वह्नेर् बीभत्सुः प्रार्थितं खाण्डवं वनम्  
०२,०६६।०१२द्@०३९_०१५८ लब्धमात्रे तु तेनाथ भगवान् हव्यवाहनः  
०२,०६६।०१२द्@०३९_०१५९ भक्षितुं खाण्डवं राजंस् ततः समुपचक्रमे  
०२,०६६।०१२द्@०३९_०१६० ततस् तं भक्षयन्तं वै सव्यसाची विभावसुम्  
०२,०६६।०१२द्@०३९_०१६१ रथी धन्वी शरान् गृह्य स कलापयुतः प्रभुः  
०२,०६६।०१२द्@०३९_०१६२ पालयाम् आस राजेन्द्र स्ववीर्येण महाबलः  
०२,०६६।०१२द्@०३९_०१६३ ततः श्रुत्वा महेन्द्रस् तं मेघांस् तान् सन्दिदेश ह  
०२,०६६।०१२द्@०३९_०१६४ तेनोक्ता मेघसङ्घास् ते ववर्षुर् अतिवृष्टिभिः  
०२,०६६।०१२द्@०३९_०१६५ ततो मेघगणान् पार्थः शरव्रातैः समन्ततः  
०२,०६६।०१२द्@०३९_०१६६ खगमैर् वारयाम् आस तद् आश्चर्यम् इवाभवत्  
०२,०६६।०१२द्@०३९_०१६७ वारितान् मेघसङ्घांश् च श्रुत्वा क्रुद्धः पुरन्दरः  
०२,०६६।०१२द्@०३९_०१६८ पाण्डरं गजम् आस्थाय सर्वदेवगणैर् वृतः  
०२,०६६।०१२द्@०३९_०१६९ ययौ पार्थेन संयोद्धुं रक्षार्थं खाण्डवस्य च  
०२,०६६।०१२द्@०३९_०१७० रुद्राश् च मरुतश् चैव वसवश् चाश्विनौ तदा  
०२,०६६।०१२द्@०३९_०१७१ आदित्याश् चैव साध्याश् च विश्वेदेवाश् च भारत  
०२,०६६।०१२द्@०३९_०१७२ गन्धर्वाश् चैव सहिता अन्ये सुरगणाश् च ये  
०२,०६६।०१२द्@०३९_०१७३ ते सर्वे शस्त्रसम्पन्ना दीप्यमानाः स्वतेजसा  
०२,०६६।०१२द्@०३९_०१७४ धनञ्जयं जिघांसन्तः प्रपेतुर् विबुधाधिपाः  
०२,०६६।०१२द्@०३९_०१७५ युगान्ते यानि दृश्यन्ते निमित्तानि महान्त्य् अपि  
०२,०६६।०१२द्@०३९_०१७६ सर्वाणि तत्र दृश्यन्ते सुघोराणि महीपते  
०२,०६६।०१२द्@०३९_०१७७ ततो देवगणाः सर्वे पार्थं समभिदुद्रुवुः  
०२,०६६।०१२द्@०३९_०१७८ असम्भ्रान्तस् तु तान् दृष्ट्वा स तां देवमयीं चमूम्  
०२,०६६।०१२द्@०३९_०१७९ त्वरितः फल्गुनो गृह्य तीक्ष्णाग्रान् आशुगांस् तदा  
०२,०६६।०१२द्@०३९_०१८० शक्र देवांश् च सम्प्रेक्ष्य तस्थौ काल इवात्यये  
०२,०६६।०१२द्@०३९_०१८१ ततो देवगणाः सर्वे बीभत्सुं सपुरन्दराः  
०२,०६६।०१२द्@०३९_०१८२ अवाकिरञ् शरव्रातैर् मानुषं तं महीपते  
०२,०६६।०१२द्@०३९_०१८३ ततः पार्थो महातेजा गाण्डीवं गृह्य सत्वरः  
०२,०६६।०१२द्@०३९_०१८४ वारयाम् आस देवानां शरव्रातैः शरांस् तदा  
०२,०६६।०१२द्@०३९_०१८५ पुनः क्रुद्धाः सुराः सर्वे मर्त्यं सङ्ख्ये महाबलाः  
०२,०६६।०१२द्@०३९_०१८६ नानाशस्त्रैर् ववर्षुस् तं सव्यसाचिं महीपते  
०२,०६६।०१२द्@०३९_०१८७ तान् पार्थः शस्त्रवर्षान् वै विसृष्टान् विबुधैस् तदा  
०२,०६६।०१२द्@०३९_०१८८ द्विधा त्रिधा च चिच्छेद ख एव निशितैः शरैः  
०२,०६६।०१२द्@०३९_०१८९ पुनश् च पार्थः सङ्क्रुद्धो मण्डलीकृतकार्मुकः  
०२,०६६।०१२द्@०३९_०१९० देवसङ्घाञ् शरैस् तीक्ष्णैर् अर्पयद् वै समन्ततः  
०२,०६६।०१२द्@०३९_०१९१ ततो देवगणाः सर्वे युद्ध्वा पार्थेन वै मुहुः  
०२,०६६।०१२द्@०३९_०१९२ रणे जेतुम् अशक्यं तं ज्ञात्वा ते भरतर्षभ  
०२,०६६।०१२द्@०३९_०१९३ शान्तास् ते विबुधाः सर्वे पार्थबाणाभिपीडिताः  
०२,०६६।०१२द्@०३९_०१९४ सद्विपं वासवं त्यक्त्वा दुद्रुवुः सर्वतोदिशम्  
०२,०६६।०१२द्@०३९_०१९५ प्राचीं रुद्राः सगन्धर्वा दक्षिणां मरुतो युधि  
०२,०६६।०१२द्@०३९_०१९६ दिशं प्रतीचीं भीतास् ते वसवश् च तथाश्विनौ  
०२,०६६।०१२द्@०३९_०१९७ आदित्याश् चैव विश्वे च दुद्रुवुर् वा उदङ्मुखाः  
०२,०६६।०१२द्@०३९_०१९८ साध्याश् चोर्ध्वमुखा भीताश् चिन्तयन् पार्थसायकान्  
०२,०६६।०१२द्@०३९_०१९९ एवं सुरगणाः सर्वे प्राद्रवन् सर्वतोदिशम्  
०२,०६६।०१२द्@०३९_०२०० मुहुर् मुहुः प्रेक्षमाणाः पार्थम् एव सकार्मुकम्  
०२,०६६।०१२द्@०३९_०२०१ विद्रुतान् देवसङ्घांस् तान् रणे दृष्ट्वा पुरन्दरः  
०२,०६६।०१२द्@०३९_०२०२ ततः क्रुद्धो महातेजाः पार्थं बाणैर् अवाकिरत्  
०२,०६६।०१२द्@०३९_०२०३ पार्थो ऽपि शक्रं विव्याध मानुषो विबुधाधिपम्  
०२,०६६।०१२द्@०३९_०२०४ ततः सो ऽश्ममयं वर्षं व्यसृजद् विबुधाधिपः  
०२,०६६।०१२द्@०३९_०२०५ तच् छरैर् अर्जुनो वर्षं प्रतिजघ्ने ऽत्यमर्षणः  
०२,०६६।०१२द्@०३९_०२०६ अथ संवर्धयाम् आस तद् वर्षं देवराड् अपि  
०२,०६६।०१२द्@०३९_०२०७ भूय एव तदा वीर्यं जिज्ञासुः सव्यसाचिनः  
०२,०६६।०१२द्@०३९_०२०८ सो ऽश्मवर्षं महावेगम् इषुभिः पाण्डवो ऽपि च  
०२,०६६।०१२द्@०३९_०२०९ विलयं गमयाम् आस हर्षयन् पाकशासनम्  
०२,०६६।०१२द्@०३९_०२१० उपादाय तु पाणिभ्याम् अङ्गदं नाम पर्वतम्  
०२,०६६।०१२द्@०३९_०२११ सद्रुमं व्यसृजच् छक्रो जिघांसुः श्वेतवाहनम्  
०२,०६६।०१२द्@०३९_०२१२ ततो ऽर्जुनो वेगवद्भिर् ज्वलमानैर् अजिह्मगैः  
०२,०६६।०१२द्@०३९_०२१३ बाणैर् विध्वंसयाम् आस गिरिराजं सहस्रशः  
०२,०६६।०१२द्@०३९_०२१४ शक्रं च वारयाम् आस शरैः पार्थो बलाद् युधि  
०२,०६६।०१२द्@०३९_०२१५ ततः शक्रो महाराज रणे वीरं धनञ्जयम्  
०२,०६६।०१२द्@०३९_०२१६ ज्ञात्वा जेतुम् अशक्यं तं तेजोबलसमन्वितम्  
०२,०६६।०१२द्@०३९_०२१७ परां प्रीतिं ययौ तत्र पुत्रशौर्येण वासवः  
०२,०६६।०१२द्@०३९_०२१८ तदा तत्र न तस्यासीद् दिवि कश् चिन् महायशाः  
०२,०६६।०१२द्@०३९_०२१९ समर्थो निर्जये राजन्न् अपि साक्षात् प्रजापतिः  
०२,०६६।०१२द्@०३९_०२२० ततः पार्थः शरैर् हत्वा यक्षराक्षसपन्नगान्  
०२,०६६।०१२द्@०३९_०२२१ दीप्ते चाग्नौ महातेजाः पातयाम् आस सन्ततम्  
०२,०६६।०१२द्@०३९_०२२२ प्रतिषेधयितुं पार्थं न शेकुस् तत्र के चन  
०२,०६६।०१२द्@०३९_०२२३ दृष्ट्वा निवारितं शक्रं दिवि देवगणैः सह  
०२,०६६।०१२द्@०३९_०२२४ यथा सुपर्णः सोमार्थं विबुधान् अजयत् पुरा  
०२,०६६।०१२द्@०३९_०२२५ तथा जित्वा सुरान् पार्थस् तर्पयाम् आस पावकम्  
०२,०६६।०१२द्@०३९_०२२६ ततो ऽर्जुनः स्ववीर्येण तर्पयित्वा विभावसुम्  
०२,०६६।०१२द्@०३९_०२२७ रथं ध्वजं हयांश् चैव दिव्यास्त्राणि सभां च वै  
०२,०६६।०१२द्@०३९_०२२८ गाण्डीवं च धनुःश्रेष्ठं तूणी चाक्षयसायकौ  
०२,०६६।०१२द्@०३९_०२२९ दुर्योधनः  
०२,०६६।०१२द्@०३९_०२२९ एतान्य् अवाप बीभत्सुर् लेभे कीर्तिं च भारत  
०२,०६६।०१२द्@०३९_०२३० भूयो ऽपि शृणु राजेन्द्र पार्थो गत्वोत्तरां दिशम्  
०२,०६६।०१२द्@०३९_०२३१ विजित्य नव वर्षांश् च सपुरांश् च सपर्वतान्  
०२,०६६।०१२द्@०३९_०२३२ जम्बूद्वीपं वशे कृत्वा सर्वं तद् भरतर्षभ  
०२,०६६।०१२द्@०३९_०२३३ बलाज् जित्वा नृपान् सर्वान् करे च विनिवेश्य च  
०२,०६६।०१२द्@०३९_०२३४ रत्नान्य् आदाय सर्वाणि गत्वा चैव पुनः पुरीम्  
०२,०६६।०१२द्@०३९_०२३५ ततो ज्येष्ठं महात्मानं धर्मराजं युधिष्ठिरम्  
०२,०६६।०१२द्@०३९_०२३६ राजसूयं क्रतुश्रेष्ठं कारयाम् आस भारत  
०२,०६६।०१२द्@०३९_०२३७ एतान्य् अन्यानि कर्माणि कृतवान् अर्जुनः पुरा  
०२,०६६।०१२द्@०३९_०२३८ अर्जुनेन समो वीर्ये नास्ति लोके पुमान् क्व चित्  
०२,०६६।०१२द्@०३९_०२३९ देवदानवयक्षाश् च पिशाचोरगराक्षसाः  
०२,०६६।०१२द्@०३९_०२४० भीष्मद्रोणादयः सर्वे कुरवश् च महारथाः  
०२,०६६।०१२द्@०३९_०२४१ लोके सर्वनृपाश् चैव वीराश् चान्ये धनुर्धराः  
०२,०६६।०१२द्@०३९_०२४२ एते चान्ये च बहवः परिवार्य महीपते  
०२,०६६।०१२द्@०३९_०२४३ एकं पार्थं रणे यत्ताः प्रतियोद्धुं न शक्नुवन्  
०२,०६६।०१२द्@०३९_०२४४ अहं हि नित्यं कौरव्य फल्गुनं प्रतिसत्तमम्  
०२,०६६।०१२द्@०३९_०२४५ अपश्यं चिन्तयित्वा तं समुद्विग्नो ऽस्मि तद्भयात्  
०२,०६६।०१२द्@०३९_०२४६ गृहे गृहे च पश्यामि तात पार्थम् अहं सदा  
०२,०६६।०१२द्@०३९_०२४७ शरगाण्डीवसंयुक्तं पाशहस्तम् इवान्तकम्  
०२,०६६।०१२द्@०३९_०२४८ अपि पार्थसहस्राणि भीतः पश्यामि भारत  
०२,०६६।०१२द्@०३९_०२४९ पार्थभूतम् इदं सर्वं नगरं प्रतिभाति मे  
०२,०६६।०१२द्@०३९_०२५० पार्थम् एव हि पश्यामि रहिते तात भारत  
०२,०६६।०१२द्@०३९_०२५१ दृष्ट्वा स्वप्नगतं पार्थम् उद्भ्रान्तम् इव मे मनः  
०२,०६६।०१२द्@०३९_०२५२ अकारादीनि नामानि अर्जुनत्रस्तचेतसः  
०२,०६६।०१२द्@०३९_०२५३ अश्वाश् चार्था ह्य् अजाश् चैव त्रासं सञ्जनयन्ति मे  
०२,०६६।०१२द्@०३९_०२५४ नास्ति पार्थाद् ऋते तात परवीराद् भयं मम  
०२,०६६।०१२द्@०३९_०२५५ प्रह्लादं वा बलिं वापि हन्याद् धि विजयो रणे  
०२,०६६।०१२द्@०३९_०२५६ तस्मात् तेन महाराज युद्धम् अस्मज्जनक्षयम्  
०२,०६६।०१२द्@०३९_०२५७ अहं तस्य प्रभावज्ञो नित्यं दुःखं वसामि च  
०२,०६६।०१२द्@०३९_०२५८ पुरापि दण्डकारण्ये मारीचस्य यथा भयम्  
०२,०६६।०१२द्@०३९_०२५९ धृतराष्ट्रः  
०२,०६६।०१२द्@०३९_०२५९ भवेद् रामे महावीर्ये तथा पार्थे भयं मम  
०२,०६६।०१२द्@०३९_०२६० जानाम्य् एव महावीर्यं जिष्णोर् एतद् दुरासदम्  
०२,०६६।०१२द्@०३९_०२६१ तात वीरस्य पार्थस्य मा कार्षीस् त्वं तु विप्रियम्  
०२,०६६।०१२द्@०३९_०२६२ द्यूतं वा शस्त्रयुद्धं वा दुर्वाक्यं वा कदा चन  
०२,०६६।०१२द्@०३९_०२६३ एतेष्व् एवं कृते तस्य विग्रहश् चैव वो भवेत्  
०२,०६६।०१२द्@०३९_०२६४ तस्मात् त्वं पुत्र पार्थेन नित्यं स्नेहेन वर्तय  
०२,०६६।०१२द्@०३९_०२६५ यश् च पार्थेन सम्बन्धाद् वर्तते च नरो भुवि  
०२,०६६।०१२द्@०३९_०२६६ तस्य नास्ति भयं किञ् चित् त्रिषु लोकेषु भारत  
०२,०६६।०१२द्@०३९_०२६७ दुर्योधनः  
०२,०६६।०१२द्@०३९_०२६७ तस्मात् त्वं जिष्णुना वत्स नित्यं स्नेहेन वर्तय  
०२,०६६।०१२द्@०३९_०२६८ द्यूते पार्थस्य कौरव्य मायया निकृतिः कृता  
०२,०६६।०१२द्@०३९_०२६९ धृतराष्ट्रः  
०२,०६६।०१२द्@०३९_०२६९ तस्माद् धि तं जहि तदा अन्योपायो न नो भवेत्  
०२,०६६।०१२द्@०३९_०२७० उपायश् च न कर्तव्यः पाण्डवान् प्रति भारत  
०२,०६६।०१२द्@०३९_०२७१ पार्थान् प्रति पुरा वत्स बहूपायाः कृतास् त्वया  
०२,०६६।०१२द्@०३९_०२७२ तान्य् अपायानि कौन्तेया बहुशो व्यतिचक्रमुः  
०२,०६६।०१२द्@०३९_०२७३ तस्माद् धितं जीविताय नः कुलस्य जनस्य च  
०२,०६६।०१२द्@०३९_०२७४ त्वं चिकीर्षसि चेद् वत्स समित्रः सहबान्धवः  
०२,०६६।०१२द्@०३९_०२७५ सभ्रातृकस् त्वं पार्थेन नित्यं स्नेहेन वर्तय  
०२,०६६।०१२द्@०३९_०२७५ वैशम्पायनः  
०२,०६६।०१२द्@०३९_०२७६ धृतराष्ट्रवचः श्रुत्वा राजा दुर्योधनस् तदा  
०२,०६६।०१२द्@०३९_०२७७ चिन्तयित्वा मुहूर्तं तु विधिना चोदितो ऽब्रवीत्  
०२,०६६।०१३अ गदां गुर्वीं समुद्यम्य त्वरितश् च वृकोदरः  
०२,०६६।०१३च् स्वरथं योजयित्वाशु निर्यात इति नः श्रुतम्  
०२,०६६।०१४अ नकुलः खड्गम् आदाय चर्म चाप्य् अष्टचन्द्रकम्  
०२,०६६।०१४च् सहदेवश् च राजा च चक्रुर् आकारम् इङ्गितैः  
०२,०६६।०१५अ ते त्व् आस्थाय रथान् सर्वे बहुशस्त्रपरिच्छदान्  
०२,०६६।०१५च् अभिघ्नन्तो रथव्रातान् सेनायोगाय निर्ययुः  
०२,०६६।०१६अ न क्षंस्यन्ते तथास्माभिर् जातु विप्रकृता हि ते  
०२,०६६।०१६च् द्रौपद्याश् च परिक्लेशं कस् तेषां क्षन्तुम् अर्हति  
०२,०६६।०१७अ पुनर् दीव्याम भद्रं ते वनवासाय पाण्डवैः  
०२,०६६।०१७च् एवम् एतान् वशे कर्तुं शक्ष्यामो भरतर्षभ  
०२,०६६।०१८अ ते वा द्वादश वर्षाणि वयं वा द्यूतनिर्जिताः  
०२,०६६।०१८च् प्रविशेम महारण्यम् अजिनैः प्रतिवासिताः  
०२,०६६।०१९अ त्रयोदशं च सजने अज्ञाताः परिवत्सरम्  
०२,०६६।०१९च् ज्ञाताश् च पुनर् अन्यानि वने वर्षाणि द्वादश  
०२,०६६।०२०अ निवसेम वयं ते वा तथा द्यूतं प्रवर्तताम्  
०२,०६६।०२०च् अक्षान् उप्त्वा पुनर्द्यूतम् इदं दीव्यन्तु पाण्डवाः  
०२,०६६।०२१अ एतत् कृत्यतमं राजन्न् अस्माकं भरतर्षभ  
०२,०६६।०२१च् अयं हि शकुनिर् वेद सविद्याम् अक्षसम्पदम्  
०२,०६६।०२२अ दृढमूला वयं राज्ये मित्राणि परिगृह्य च  
०२,०६६।०२२च् सारवद् विपुलं सैन्यं सत्कृत्य च दुरासदम्  
०२,०६६।०२३अ ते च त्रयोदशे वर्षे पारयिष्यन्ति चेद् व्रतम्  
०२,०६६।०२३च् जेष्यामस् तान् वयं राजन् रोचतां ते परन्तप  
०२,०६६।०२४ धृतराष्ट्र उवाच  
०२,०६६।०२४अ तूर्णं प्रत्यानयस्वैतान् कामं व्यध्वगतान् अपि  
०२,०६६।०२४च् आगच्छन्तु पुनर्द्यूतम् इदं कुर्वन्तु पाण्डवाः  
०२,०६६।०२५ वैशम्पायन उवाच  
०२,०६६।०२५अ ततो द्रोणः सोमदत्तो बाह्लीकश् च महारथः  
०२,०६६।०२५च् विदुरो द्रोणपुत्रश् च वैश्यापुत्रश् च वीर्यवान्  
०२,०६६।०२६अ भूरिश्रवाः शान्तनवो विकर्णश् च महारथः  
०२,०६६।०२६च् मा द्यूतम् इत्य् अभाषन्त शमो ऽस्त्व् इति च सर्वशः  
०२,०६६।०२६द्*०५७९_०१ यथोपजोषं वसतां पुनर्द्यूतप्रवृत्तये  
०२,०६६।०२७अ अकामानां च सर्वेषां सुहृदाम् अर्थदर्शिनाम्  
०२,०६६।०२७च् अकरोत् पाण्डवाह्वानं धृतराष्ट्रः सुतप्रियः  
०२,०६६।०२८अ अथाब्रवीन् महाराज धृतराष्ट्रं जनेश्वरम्  
०२,०६६।०२८च् पुत्रहार्दाद् धर्मयुक्तं गान्धारी शोककर्शिता  
०२,०६६।०२९अ जाते दुर्योधने क्षत्ता महामतिर् अभाषत  
०२,०६६।०२९च् नीयतां परलोकाय साध्व् अयं कुलपांसनः  
०२,०६६।०३०अ व्यनदज् जातमात्रो हि गोमायुर् इव भारत  
०२,०६६।०३०च् अन्तो नूनं कुलस्यास्य कुरवस् तन् निबोधत  
०२,०६६।०३०द्*०५८०_०१ मा निमज्जीः स्वदोषेण महाप्सु त्वं हि भारत  
०२,०६६।०३१अ मा बालानाम् अशिष्टानाम् अभिमंस्था मतिं प्रभो  
०२,०६६।०३१च् मा कुलस्य क्षये घोरे कारणं त्वं भविष्यसि  
०२,०६६।०३२अ बद्धं सेतुं को नु भिन्द्याद् धमेच् छान्तं च पावकम्  
०२,०६६।०३२च् शमे धृतान् पुनः पार्थान् कोपयेत् को नु भारत  
०२,०६६।०३३अ स्मरन्तं त्वाम् आजमीढ स्मारयिष्याम्य् अहं पुनः  
०२,०६६।०३३च् शास्त्रं न शास्ति दुर्बुद्धिं श्रेयसे वेतराय वा  
०२,०६६।०३४अ न वै वृद्धो बालमतिर् भवेद् राजन् कथं चन  
०२,०६६।०३४च् त्वन्नेत्राः सन्तु ते पुत्रा मा त्वां दीर्णाः प्रहासिषुः  
०२,०६६।०३४द्*०५८१_०१ तस्माद् अयं मद् वचनात् त्यज्यतां कुलपांसनः  
०२,०६६।०३४द्*०५८१_०२ तथा ते न कृतं राजन् पुत्रस्नेहान् नराधिप  
०२,०६६।०३४द्*०५८१_०३ तस्य प्राप्तं फलं विद्धि कुलान्तकरणाय ह  
०२,०६६।०३५अ शमेन धर्मेण परस्य बुद्ध्या; जाता बुद्धिः सास्तु ते मा प्रतीपा  
०२,०६६।०३५ब्*०५८२_०१ न तद् बलं यन् मृदुना विरुध्यते  
०२,०६६।०३५ब्*०५८२_०२ मित्रं धर्मस् तरसा सेवितव्यः  
०२,०६६।०३५च् प्रध्वंसिनी क्रूरसमाहिता श्रीर्; मृदुप्रौढा गच्छति पुत्रपौत्रान्  
०२,०६६।०३६अ अथाब्रवीन् महाराजो गान्धारीं धर्मदर्शिनीम्  
०२,०६६।०३६च् अन्तः कामं कुलस्यास्तु न शक्ष्यामि निवारितुम्  
०२,०६६।०३७अ यथेच्छन्ति तथैवास्तु प्रत्यागच्छन्तु पाण्डवाः  
०२,०६६।०३७च् पुनर्द्यूतं प्रकुर्वन्तु मामकाः पाण्डवैः सह  
०२,०६७।००१ वैशम्पायन उवाच  
०२,०६७।००१अ ततो व्यध्वगतं पार्थं प्रातिकामी युधिष्ठिरम्  
०२,०६७।००१च् उवाच वचनाद् राज्ञो धृतराष्ट्रस्य धीमतः  
०२,०६७।००२अ उपस्तीर्णा सभा राजन्न् अक्षान् उप्त्वा युधिष्ठिर  
०२,०६७।००२च् एहि पाण्डव दीव्येति पिता त्वाम् आह भारत  
०२,०६७।००३ युधिष्ठिर उवाच  
०२,०६७।००३अ धातुर् नियोगाद् भूतानि प्राप्नुवन्ति शुभाशुभम्  
०२,०६७।००३च् न निवृत्तिस् तयोर् अस्ति देवितव्यं पुनर् यदि  
०२,०६७।००४अ अक्षद्यूते समाह्वानं नियोगात् स्थविरस्य च  
०२,०६७।००४च् जानन्न् अपि क्षयकरं नातिक्रमितुम् उत्सहे  
०२,०६७।००५ वैशम्पायन उवाच  
०२,०६७।००५अ इति ब्रुवन् निववृते भ्रातृभिः सह पाण्डवः  
०२,०६७।००५च् जानंश् च शकुनेर् मायां पार्थो द्यूतम् इयात् पुनः  
०२,०६७।००५द्*०५८३_०१ असम्भवे हेममयस्य जन्तोस्  
०२,०६७।००५द्*०५८३_०२ तथापि रामो लुलुभे मृगाय  
०२,०६७।००५द्*०५८३_०३ प्रायः समापन्नपराभवाणां  
०२,०६७।००५द्*०५८३_०४ धियो विपर्यस्ततरा भवन्ति  
०२,०६७।००६अ विविशुस् ते सभां तां तु पुनर् एव महारथाः  
०२,०६७।००६च् व्यथयन्ति स्म चेतांसि सुहृदां भरतर्षभाः  
०२,०६७।००७अ यथोपजोषम् आसीनाः पुनर्द्यूतप्रवृत्तये  
०२,०६७।००७च् सर्वलोकविनाशाय दैवेनोपनिपीडिताः  
०२,०६७।००७द्*०५८४_०१ तान् आगतान् अभिप्रेक्ष्य कृपणं क्षिप्रम् अक्षवित्  
०२,०६७।००८ शकुनिर् उवाच  
०२,०६७।००८अ अमुञ्चत् स्थविरो यद् वो धनं पूजितम् एव तत्  
०२,०६७।००८च् महाधनं ग्लहं त्व् एकं शृणु मे भरतर्षभ  
०२,०६७।००९अ वयं द्वादश वर्षाणि युष्माभिर् द्यूतनिर्जिताः  
०२,०६७।००९च् प्रविशेम महारण्यं रौरवाजिनवाससः  
०२,०६७।०१०अ त्रयोदशं च सजने अज्ञाताः परिवत्सरम्  
०२,०६७।०१०च् ज्ञाताश् च पुनर् अन्यानि वने वर्षाणि द्वादश  
०२,०६७।०११अ अस्माभिर् वा जिता यूयं वने वर्षाणि द्वादश  
०२,०६७।०११च् वसध्वं कृष्णया सार्धम् अजिनैः प्रतिवासिताः  
०२,०६७।०१२अ त्रयोदशे च निर्वृत्ते पुनर् एव यथोचितम्  
०२,०६७।०१२च् स्वराज्यं प्रतिपत्तव्यम् इतरैर् अथ वेतरैः  
०२,०६७।०१३अ अनेन व्यवसायेन सहास्माभिर् युधिष्ठिर  
०२,०६७।०१३च् अक्षान् उप्त्वा पुनर्द्यूतम् एहि दीव्यस्व भारत  
०२,०६७।०१३द्*०५८५_०१ अथ सभ्याः सभामध्ये समुच्छ्रितकरास् तदा  
०२,०६७।०१३द्*०५८५_०२ ऊचुर् उद्विग्नमनसः संवेगात् सर्व एव हि  
०२,०६७।०१४ सभासद ऊचुः  
०२,०६७।०१४अ अहो धिग् बान्धवा नैनं बोधयन्ति महद् भयम्  
०२,०६७।०१४च् बुद्ध्या बोध्यं न बुध्यन्ते स्वयं च भरतर्षभाः  
०२,०६७।०१५ वैशम्पायन उवाच  
०२,०६७।०१५अ जनप्रवादान् सुबहून् इति शृण्वन् नराधिपः  
०२,०६७।०१५च् ह्रिया च धर्मसङ्गाच् च पार्थो द्यूतम् इयात् पुनः  
०२,०६७।०१६अ जानन्न् अपि महाबुद्धिः पुनर्द्यूतम् अवर्तयत्  
०२,०६७।०१६च् अप्य् अयं न विनाशः स्यात् कुरूणाम् इति चिन्तयन्  
०२,०६७।०१७ युधिष्ठिर उवाच  
०२,०६७।०१७अ कथं वै मद्विधो राजा स्वधर्मम् अनुपालयन्  
०२,०६७।०१७च् आहूतो विनिवर्तेत दीव्यामि शकुने त्वया  
०२,०६७।०१८ शकुनिर् उवाच  
०२,०६७।०१८अ गवाश्वं बहुधेनूकम् अपर्यन्तम् अजाविकम्  
०२,०६७।०१८च् गजाः कोशो हिरण्यं च दासीदासं च सर्वशः  
०२,०६७।०१९अ एष नो ग्लह एवैको वनवासाय पाण्डवाः  
०२,०६७।०१९च् यूयं वयं वा विजिता वसेम वनम् आश्रिताः  
०२,०६७।०१९द्*०५८६_०१ त्रयोदशं च वै वर्षम् अज्ञाताः सजने तथा  
०२,०६७।०२०अ अनेन व्यवसायेन दीव्याम भरतर्षभ  
०२,०६७।०२०च् समुत्क्षेपेण चैकेन वनवासाय भारत  
०२,०६७।०२१ वैशम्पायन उवाच  
०२,०६७।०२१अ प्रतिजग्राह तं पार्थो ग्लहं जग्राह सौबलः  
०२,०६७।०२१च् जितम् इत्य् एव शकुनिर् युधिष्ठिरम् अभाषत  
०२,०६७।०२१द्@०४०_०००१ एवं दैवबलाविष्टो धर्मराजो युधिष्ठिरः  
०२,०६७।०२१द्@०४०_०००२ भीष्मद्रोणैर् वार्यमाणो विदुरेण च धीमता  
०२,०६७।०२१द्@०४०_०००३ युयुत्सुना कृपेणाथ सञ्जयेन च भारत  
०२,०६७।०२१द्@०४०_०००४ गान्धार्या पृथया चैव भीमार्जुनयमैस् तथा  
०२,०६७।०२१द्@०४०_०००५ विकर्णेन च वीरेण द्रौपद्या द्रौणिना तथा  
०२,०६७।०२१द्@०४०_०००६ सोमदत्तेन च तथा बाह्लीकेन च धीमता  
०२,०६७।०२१द्@०४०_०००७ वारितो ऽतीव सततं न च राजा नियच्छति  
०२,०६७।०२१द्@०४०_०००८ एवं स वार्यमाणो ऽपि कौन्तेयो हितकाम्यया  
०२,०६७।०२१द्@०४०_०००९ देवकार्यार्थसिद्ध्यर्थं मुहूर्तं कलिर् आविशत्  
०२,०६७।०२१द्@०४०_००१० आविष्टः कलिना राजञ् शकुनिं प्रत्यभाषत  
०२,०६७।०२१द्@०४०_००११ एवं भवत्व् इति तदा वनवासाय दीव्यते  
०२,०६८।००१ वैशम्पायन उवाच  
०२,०६८।००१अ वनवासाय चक्रुस् ते मतिं पार्थाः पराजिताः  
०२,०६८।००१च् अजिनान्य् उत्तरीयाणि जगृहुश् च यथाक्रमम्  
०२,०६८।००२अ अजिनैः संवृतान् दृष्ट्वा हृतराज्यान् अरिन्दमान्  
०२,०६८।००२च् प्रस्थितान् वनवासाय ततो दुःशासनो ऽब्रवीत्  
०२,०६८।००३अ प्रवृत्तं धार्तराष्ट्रस्य चक्रं राज्ञो महात्मनः  
०२,०६८।००३च् पराभूताः पाण्डुपुत्रा विपत्तिं परमां गताः  
०२,०६८।००४अ अद्य देवाः सम्प्रयाताः समैर् वर्त्मभिर् अस्थलैः  
०२,०६८।००४च् गुणज्येष्ठास् तथा ज्येष्ठा भूयांसो यद् वयं परैः  
०२,०६८।००५अ नरकं पातिताः पार्था दीर्घकालम् अनन्तकम्  
०२,०६८।००५च् सुखाच् च हीना राज्याच् च विनष्टाः शाश्वतीः समाः  
०२,०६८।००६अ बलेन मत्ता ये ते स्म धार्तराष्ट्रान् प्रहासिषुः  
०२,०६८।००६च् ते निर्जिता हृतधना वनम् एष्यन्ति पाण्डवाः  
०२,०६८।००७अ चित्रान् सन्नाहान् अवमुञ्चन्तु चैषाम्; वासांसि दिव्यानि च भानुमन्ति  
०२,०६८।००७च् निवास्यन्तां रुरुचर्माणि सर्वे; यथा ग्लहं सौबलस्याभ्युपेताः  
०२,०६८।००८अ न सन्ति लोकेषु पुमाम्स ईदृशा; इत्य् एव ये भावितबुद्धयः सदा  
०२,०६८।००८च् ज्ञास्यन्ति ते ऽऽत्मानम् इमे ऽद्य पाण्डवा; विपर्यये षण्ढतिला इवाफलाः  
०२,०६८।००८द्*०५८७_०१ स्वयंवरे ऽसौ स्थविरो ऽपि मन्दधीर्  
०२,०६८।००८द्*०५८७_०२ वृथामतिः स्थविरो यज्ञसेनः  
०२,०६८।००९अ अयं हि वासोदय ईदृशानाम्; मनस्विनां कौरव मा भवेद् वः  
०२,०६८।००९च् अदीक्षितानाम् अजिनानि यद्वद्; बलीयसां पश्यत पाण्डवानाम्  
०२,०६८।००९द्*०५८८_०१ स्वयंवरे ऽसौ स्थविरो ऽपि मन्दधीर्  
०२,०६८।००९द्*०५८८_०२ वृथामतिः सुप्रज्ञो यज्ञसेनः  
०२,०६८।००९द्*०५८८_०३ महीक्षितां पश्यतां पाण्डवानां  
०२,०६८।०१०अ महाप्राज्ञः सोमको यज्ञसेनः; कन्यां पाञ्चालीं पाण्डवेभ्यः प्रदाय  
०२,०६८।०१०च् अकार्षीद् वै दुष्कृतं नेह सन्ति; क्लीबाः पार्थाः पतयो याज्ञसेन्याः  
०२,०६८।०१०द्*०५८९_०१ सम्पश्यन्त्यास् ते ऽजिनैः संवृताङ्गाः  
०२,०६८।०११अ सूक्ष्मान् प्रावारान् अजिनानि चोदितान्; दृष्ट्वारण्ये निर्धनान् अप्रतिष्ठान्  
०२,०६८।०११च् कां त्वं प्रीतिं लप्स्यसे याज्ञसेनि; पतिं वृणीष्व यम् इहान्यम् इच्छसि  
०२,०६८।०१२अ एते हि सर्वे कुरवः समेताः; क्षान्ता दान्ताः सुद्रविणोपपन्नाः  
०२,०६८।०१२च् एषां वृणीष्वैकतमं पतित्वे; न त्वां तपेत् कालविपर्ययो ऽयम्  
०२,०६८।०१३अ यथाफलाः षण्ढतिला यथा चर्ममया मृगाः  
०२,०६८।०१३च् तथैव पाण्डवाः सर्वे यथा काकयवा अपि  
०२,०६८।०१४अ किं पाण्डवांस् त्वं पतितान् उपास्से; मोघः श्रमः षण्ढतिलान् उपास्य  
०२,०६८।०१४च् एवं नृशंसः परुषाणि पार्थान्; अश्रावयद् धृतराष्ट्रस्य पुत्रः  
०२,०६८।०१५अ तद् वै श्रुत्वा भीमसेनो ऽत्यमर्षी; निर्भर्त्स्योच्चैस् तं निगृह्यैव रोषात्  
०२,०६८।०१५च् उवाचेदं सहसैवोपगम्य; सिंहो यथा हैमवतः शृगालम्  
०२,०६८।०१६ भीमसेन उवाच  
०२,०६८।०१६अ क्रूर पापजनैर् जुष्टम् अकृतार्थं प्रभाषसे  
०२,०६८।०१६च् गान्धारविद्यया हि त्वं राजमध्ये विकत्थसे  
०२,०६८।०१७अ यथा तुदसि मर्माणि वाक्शरैर् इह नो भृशम्  
०२,०६८।०१७च् तथा स्मारयिता ते ऽहं कृन्तन् मर्माणि संयुगे  
०२,०६८।०१८अ ये च त्वाम् अनुवर्तन्ते कामलोभवशानुगाः  
०२,०६८।०१८च् गोप्तारः सानुबन्धांस् तान् नेष्यामि यमसादनम्  
०२,०६८।०१९ वैशम्पायन उवाच  
०२,०६८।०१९अ एवं ब्रुवाणम् अजिनैर् विवासितम्; दुःखाभिभूतं परिनृत्यति स्म  
०२,०६८।०१९च् मध्ये कुरूणां धर्मनिबद्धमार्गम्; गौर् गौर् इति स्माह्वयन् मुक्तलज्जः  
०२,०६८।०२० भीमसेन उवाच  
०२,०६८।०२०अ नृशंसं परुषं क्रूरं शक्यं दुःशासन त्वया  
०२,०६८।०२०च् निकृत्या हि धनं लब्ध्वा को विकत्थितुम् अर्हति  
०२,०६८।०२१अ मा ह स्म सुकृतांल् लोकान् गच्छेत् पार्थो वृकोदरः  
०२,०६८।०२१च् यदि वक्षसि भित्त्वा ते न पिबेच् छोणितं रणे  
०२,०६८।०२२अ धार्तराष्ट्रान् रणे हत्वा मिषतां सर्वधन्विनाम्  
०२,०६८।०२२च् शमं गन्तास्मि नचिरात् सत्यम् एतद् ब्रवीमि वः  
०२,०६८।०२३ वैशम्पायन उवाच  
०२,०६८।०२३अ तस्य राजा सिंहगतेः सखेलम्; दुर्योधनो भीमसेनस्य हर्षात्  
०२,०६८।०२३च् गतिं स्वगत्यानुचकार मन्दो; निर्गच्छतां पाण्डवानां सभायाः  
०२,०६८।०२४अ नैतावता कृतम् इत्य् अब्रवीत् तम्; वृकोदरः सन्निवृत्तार्धकायः  
०२,०६८।०२४च् शीघ्रं हि त्वा निहतं सानुबन्धम्; संस्मार्याहं प्रतिवक्ष्यामि मूढ  
०२,०६८।०२५अ एतत् समीक्ष्यात्मनि चावमानम्; नियम्य मन्युं बलवान् स मानी  
०२,०६८।०२५च् राजानुगः संसदि कौरवाणाम्; विनिष्क्रमन् वाक्यम् उवाच भीमः  
०२,०६८।०२६अ अहं दुर्योधनं हन्ता कर्णं हन्ता धनञ्जयः  
०२,०६८।०२६च् शकुनिं चाक्षकितवं सहदेवो हनिष्यति  
०२,०६८।०२७अ इदं च भूयो वक्ष्यामि सभामध्ये बृहद् वचः  
०२,०६८।०२७च् सत्यं देवाः करिष्यन्ति यन् नो युद्धं भविष्यति  
०२,०६८।०२८अ सुयोधनम् इमं पापं हन्तास्मि गदया युधि  
०२,०६८।०२८च् शिरः पादेन चास्याहम् अधिष्ठास्यामि भूतले  
०२,०६८।०२९अ वाक्यशूरस्य चैवास्य परुषस्य दुरात्मनः  
०२,०६८।०२९च् दुःशासनस्य रुधिरं पातास्मि मृगराड् इव  
०२,०६८।०३० अर्जुन उवाच  
०२,०६८।०३०अ नैव वाचा व्यवसितं भीम विज्ञायते सताम्  
०२,०६८।०३०च् इतश् चतुर्दशे वर्षे द्रष्टारो यद् भविष्यति  
०२,०६८।०३०द्*०५९०_०१ भीमसेन न ते सन्ति येषां वैरं त्वया सह  
०२,०६८।०३०द्*०५९०_०२ मत्ता ग्रहेषु सुखिनो न बुध्यन्ते महद् भयम्  
०२,०६८।०३१अ दुर्योधनस्य कर्णस्य शकुनेश् च दुरात्मनः  
०२,०६८।०३१च् दुःशासनचतुर्थानां भूमिः पास्यति शोणितम्  
०२,०६८।०३२अ असूयितारं वक्तारं प्रस्रष्टारं दुरात्मनाम्  
०२,०६८।०३२च् भीमसेन नियोगात् ते हन्ताहं कर्णम् आहवे  
०२,०६८।०३३अ अर्जुनः प्रतिजानीते भीमस्य प्रियकाम्यया  
०२,०६८।०३३च् कर्णं कर्णानुगांश् चैव रणे हन्तास्मि पत्रिभिः  
०२,०६८।०३४अ ये चान्ये प्रतियोत्स्यन्ति बुद्धिमोहेन मां नृपाः  
०२,०६८।०३४च् तांश् च सर्वाञ् शितैर् बाणैर् नेतास्मि यमसादनम्  
०२,०६८।०३५अ चलेद् धि हिमवान् स्थानान् निष्प्रभः स्याद् दिवाकरः  
०२,०६८।०३५च् शैत्यं सोमात् प्रणश्येत मत्सत्यं विचलेद् यदि  
०२,०६८।०३५द्*०५९०अ_०१ द्रष्टारो भूमिपालाः स्युर् इतो वर्षे चतुर्दशे  
०२,०६८।०३६अ न प्रदास्यति चेद् राज्यम् इतो वर्षे चतुर्दशे  
०२,०६८।०३६च् दुर्योधनो हि सत्कृत्य सत्यम् एतद् भविष्यति  
०२,०६८।०३७ वैशम्पायन उवाच  
०२,०६८।०३७अ इत्य् उक्तवति पार्थे तु श्रीमान् माद्रवतीसुतः  
०२,०६८।०३७च् प्रगृह्य विपुलं बाहुं सहदेवः प्रतापवान्  
०२,०६८।०३८अ सौबलस्य वधं प्रेप्सुर् इदं वचनम् अब्रवीत्  
०२,०६८।०३८च् क्रोधसंरक्तनयनो निःश्वसन्न् इव पन्नगः  
०२,०६८।०३९अ अक्षान् यान् मन्यसे मूढ गान्धाराणां यशोहर  
०२,०६८।०३९च् नैते ऽक्षा निशिता बाणास् त्वयैते समरे वृताः  
०२,०६८।०४०अ यथा चैवोक्तवान् भीमस् त्वाम् उद्दिश्य सबान्धवम्  
०२,०६८।०४०च् कर्ताहं कर्मणस् तस्य कुरु कार्याणि सर्वशः  
०२,०६८।०४१अ हन्तास्मि तरसा युद्धे त्वां विक्रम्य सबान्धवम्  
०२,०६८।०४१च् यदि स्थास्यसि सङ्ग्रामे क्षत्रधर्मेण सौबल  
०२,०६८।०४२अ सहदेववचः श्रुत्वा नकुलो ऽपि विशां पते  
०२,०६८।०४२च् दर्शनीयतमो नॄणाम् इदं वचनम् अब्रवीत्  
०२,०६८।०४३अ सुतेयं यज्ञसेनस्य द्यूते ऽस्मिन् धृतराष्ट्रजैः  
०२,०६८।०४३च् यैर् वाचः श्राविता रूक्षाः स्थितैर् दुर्योधनप्रिये  
०२,०६८।०४४अ तान् धार्तराष्ट्रान् दुर्वृत्तान् मुमूर्षून् कालचोदितान्  
०२,०६८।०४४च् दर्शयिष्यामि भूयिष्ठम् अहं वैवस्वतक्षयम्  
०२,०६८।०४४द्*०५९१_०१ उलूकं च दुरात्मानं सौबलस्य सुतं प्रियम्  
०२,०६८।०४४द्*०५९१_०२ क्रूरं हन्तास्मि समरे तं वै क्रूरं नराधमम्  
०२,०६८।०४५अ निदेशाद् धर्मराजस्य द्रौपद्याः पदवीं चरन्  
०२,०६८।०४५च् निर्धार्तराष्ट्रां पृथिवीं कर्तास्मि नचिराद् इव  
०२,०६८।०४६अ एवं ते पुरुषव्याघ्राः सर्वे व्यायतबाहवः  
०२,०६८।०४६च् प्रतिज्ञा बहुलाः कृत्वा धृतराष्ट्रम् उपागमन्  
०२,०६९।००१ युधिष्ठिर उवाच  
०२,०६९।००१अ आमन्त्रयामि भरतांस् तथा वृद्धं पितामहम्  
०२,०६९।००१च् राजानं सोमदत्तं च महाराजं च बाह्लिकम्  
०२,०६९।००२अ द्रोणं कृपं नृपांश् चान्यान् अश्वत्थामानम् एव च  
०२,०६९।००२च् विदुरं धृतराष्ट्रं च धार्तराष्ट्रांश् च सर्वशः  
०२,०६९।००२द्*०५९२_०१ सौमदत्तिं महावीर्यं विकर्णं च महामतिम्  
०२,०६९।००३अ युयुत्सुं सञ्जयं चैव तथैवान्यान् सभासदः  
०२,०६९।००३ब्*०५९३_०१ गान्धारीं च महाभागां मातरं च पृथां तथा  
०२,०६९।००३च् सर्वान् आमन्त्र्य गच्छामि द्रष्टास्मि पुनर् एत्य वः  
०२,०६९।००४ वैशम्पायन उवाच  
०२,०६९।००४अ न च किं चित् तदोचुस् ते ह्रिया सन्तो युधिष्ठिरम्  
०२,०६९।००४च् मनोभिर् एव कल्याणं दध्युस् ते तस्य धीमतः  
०२,०६९।००५ विदुर उवाच  
०२,०६९।००५अ आर्या पृथा राजपुत्री नारण्यं गन्तुम् अर्हति  
०२,०६९।००५च् सुकुमारी च वृद्धा च नित्यं चैव सुखोचिता  
०२,०६९।००६*०५९४_०० पाण्डवा ऊचुः  
०२,०६९।००६*०५९४_०१ तथेत्य् उक्त्वाब्रुवन् सर्वे यथा नो वदसे ऽनघ  
०२,०६९।००६*०५९४_०२ त्वं पितृव्यः पितृसमो वयं च त्वत्परायणाः  
०२,०६९।००६*०५९४_०३ यथाज्ञापयसे विद्वंस् त्वं हि नः परमो गुरुः  
०२,०६९।००६*०५९४_०४ यच् चान्यद् अपि कर्तव्यं तद् विधत्स्व महामते  
०२,०६९।००६अ इह वत्स्यति कल्याणी सत्कृता मम वेश्मनि  
०२,०६९।००६च् इति पार्था विजानीध्वम् अगदं वो ऽस्तु सर्वशः  
०२,०६९।००७अ युधिष्ठिर विजानीहि ममेदं भरतर्षभ  
०२,०६९।००७च् नाधर्मेण जितः कश् चिद् व्यथते वै पराजयात्  
०२,०६९।००८अ त्वं वै धर्मान् विजानीषे युधां वेत्ता धनञ्जयः  
०२,०६९।००८च् हन्तारीणां भीमसेनो नकुलस् त्व् अर्थसङ्ग्रही  
०२,०६९।००८द्*०५९५_०१ सहदेवो नृणां देवो नित्यं पृष्ठानुगः सह  
०२,०६९।००८द्*०५९५_०२ सर्वोपद्रवनाशाय भविष्यति रणोत्कटः  
०२,०६९।००९अ संयन्ता सहदेवस् तु धौम्यो ब्रह्मविदुत्तमः  
०२,०६९।००९च् धर्मार्थकुशला चैव द्रौपदी धर्मचारिणी  
०२,०६९।०१०अ अन्योन्यस्य प्रियाः सर्वे तथैव प्रियवादिनः  
०२,०६९।०१०च् परैर् अभेद्याः सन्तुष्टाः को वो न स्पृहयेद् इह  
०२,०६९।०११अ एष वै सर्वकल्याणः समाधिस् तव भारत  
०२,०६९।०११च् नैनं शत्रुर् विषहते शक्रेणापि समो ऽच्युत  
०२,०६९।०१२अ हिमवत्य् अनुशिष्टो ऽसि मेरुसावर्णिना पुरा  
०२,०६९।०१२च् द्वैपायनेन कृष्णेन नगरे वारणावते  
०२,०६९।०१३अ भृगुतुङ्गे च रामेण दृषद्वत्यां च शम्भुना  
०२,०६९।०१३च् अश्रौषीर् असितस्यापि महर्षेर् अञ्जनं प्रति  
०२,०६९।०१३द्*०५९६_०१ कल्माषीतीरसंस्थस्य गतस् त्वं शिष्यतां भृगोः  
०२,०६९।०१४अ द्रष्टा सदा नारदस्य धौम्यस् ते ऽयं पुरोहितः  
०२,०६९।०१४च् मा हार्षीः साम्पराये त्वं बुद्धिं ताम् ऋषिपूजिताम्  
०२,०६९।०१५अ पुरूरवसम् ऐलं त्वं बुद्ध्या जयसि पाण्डव  
०२,०६९।०१५च् शक्त्या जयसि राज्ञो ऽन्यान् ऋषीन् धर्मोपसेवया  
०२,०६९।०१६अ ऐन्द्रे जये धृतमना याम्ये कोपविधारणे  
०२,०६९।०१६च् विसर्गे चैव कौबेरे वारुणे चैव संयमे  
०२,०६९।०१७अ आत्मप्रदानं सौम्यत्वम् अद्भ्यश् चैवोपजीवनम्  
०२,०६९।०१७च् भूमेः क्षमा च तेजश् च समग्रं सूर्यमण्डलात्  
०२,०६९।०१८अ वायोर् बलं विद्धि स त्वं भूतेभ्यश् चात्मसम्भवम्  
०२,०६९।०१८च् अगदं वो ऽस्तु भद्रं वो द्रक्ष्यामि पुनरागतान्  
०२,०६९।०१९अ आपद्धर्मार्थकृच्छ्रेषु सर्वकार्येषु वा पुनः  
०२,०६९।०१९च् यथावत् प्रतिपद्येथाः काले काले युधिष्ठिर  
०२,०६९।०२०अ आपृष्टो ऽसीह कौन्तेय स्वस्ति प्राप्नुहि भारत  
०२,०६९।०२०च् कृतार्थं स्वस्तिमन्तं त्वां द्रक्ष्यामः पुनरागतम्  
०२,०६९।०२०द्*०५९७_०१ न हि वो वृजिनं किं चिद् वेद कश् चित् पुरा कृतम्  
०२,०६९।०२१ वैशम्पायन उवाच  
०२,०६९।०२१अ एवम् उक्तस् तथेत्य् उक्त्वा पाण्डवः सत्यविक्रमः  
०२,०६९।०२१च् भीष्मद्रोणौ नमस्कृत्य प्रातिष्ठत युधिष्ठिरः  
०२,०७०।०००@०४१_०००१ ततः सम्प्रस्थिते तत्र धर्मराजे तदा नृपे  
०२,०७०।०००@०४१_०००२ जनाः समस्तास् तं द्रष्टुं समारुरुहुर् अत्वराः  
०२,०७०।०००@०४१_०००३ ततः प्रासादवर्याणि विमानशिखराणि च  
०२,०७०।०००@०४१_०००४ गोपुराणि च सर्वाणि वृक्षान् अन्यांश् च सर्वशः  
०२,०७०।०००@०४१_०००५ अधिरुह्य जनः श्रीमान् उदासीनो व्यलोकयत्  
०२,०७०।०००@०४१_०००६ न हि रथ्यास् तथा शक्या गन्तुं बहुजनाकुलाः  
०२,०७०।०००@०४१_०००७ आरुह्य ते स्म तान् यत्र दीनाः पश्यन्ति पाण्डवम्  
०२,०७०।०००@०४१_०००८ पदातिं वर्जितच्छत्रं चेलभूषणवर्जितम्  
०२,०७०।०००@०४१_०००९ वल्कलाजिनसंवीतं पार्थं दृष्ट्वा जनास् तदा  
०२,०७०।०००@०४१_००१० जनाः  
०२,०७०।०००@०४१_००१० ऊचुर् बहुविधा वाचः शोकोपहतचेतसः  
०२,०७०।०००@०४१_००११ यं यान्तम् अनुयान्ति स्म चतुरङ्गबलं महत्  
०२,०७०।०००@०४१_००१२ तम् एवं कृष्णया सार्धम् अनुयान्ति स्म पाण्डवाः  
०२,०७०।०००@०४१_००१३ चत्वारो भ्रातरश् चैव धौम्यश् चैव पुरोहितः  
०२,०७०।०००@०४१_००१४ भीमार्जुनौ वारयित्वा निकृत्या बद्धकार्मुकौ  
०२,०७०।०००@०४१_००१५ धर्म एवास्थितो येन त्यक्त्वा राज्यं महात्मना  
०२,०७०।०००@०४१_००१६ या न शक्या पुरा द्रष्टुं भूतैर् आकाशगैर् अपि  
०२,०७०।०००@०४१_००१७ ताम् अद्य कृष्णां पश्यन्ति राजमार्गगता जनाः  
०२,०७०।०००@०४१_००१८ अङ्गरागोचितां कृष्णां रक्तचन्दनसेविनीम्  
०२,०७०।०००@०४१_००१९ वर्षम् उष्णं च शीतं च नेष्यत्य् आशु विवर्णताम्  
०२,०७०।०००@०४१_००२० अद्य नूनं पृथा देवी सत्यम् आविश्य भाषते  
०२,०७०।०००@०४१_००२१ पुत्रान् स्नुषां च देवी तु द्रष्टुम् अद्याथ नार्हति  
०२,०७०।०००@०४१_००२२ निर्गुणस्यापि पुत्रस्य कथं स्याद् दुःखदर्शनम्  
०२,०७०।०००@०४१_००२३ किं पुनर् यस्य लोको ऽयं जितो वृत्तेन केवलम्  
०२,०७०।०००@०४१_००२४ आनृशंस्यम् अनुक्रोशो धृतिः शीलं दमः शमः  
०२,०७०।०००@०४१_००२५ पाण्डवं शोभयन्त्य् एते षड् गुणाः पुरुषोत्तमम्  
०२,०७०।०००@०४१_००२६ तस्मात् तस्योपघातेन प्रजाः परमपीडिताः  
०२,०७०।०००@०४१_००२७ औदकानीव सत्त्वानि ग्रीष्मे सलिलसङ्क्षयात्  
०२,०७०।०००@०४१_००२८ पीडया पीडितं सर्वं जगत् तस्य जगत्पतेः  
०२,०७०।०००@०४१_००२९ मूलस्यैवोपघातेन वृक्षः पुष्पफलोपगः  
०२,०७०।०००@०४१_००३० मूलं ह्य् एष मनुष्याणां धर्मराजो महाद्युतिः  
०२,०७०।०००@०४१_००३१ पुष्पं फलं च पत्रं च शाखाश् चास्येतरे जनाः  
०२,०७०।०००@०४१_००३२ ते भ्रातर इव क्षिप्रं सपुत्राः सहबान्धवाः  
०२,०७०।०००@०४१_००३३ गच्छन्तम् अनुगच्छामो येन गच्छति पाण्डवः  
०२,०७०।०००@०४१_००३४ उद्यानानि परित्यज्य क्षेत्राणि च गृहाणि च  
०२,०७०।०००@०४१_००३५ एकदुःखसुखाः पार्थम् अनुयामः सुधार्मिकम्  
०२,०७०।०००@०४१_००३६ समुद्धृतानि यानानि परिध्वस्ताजिराणि च  
०२,०७०।०००@०४१_००३७ उपात्तधनधान्यानि हृतसाराणि सर्वशः  
०२,०७०।०००@०४१_००३८ रजसाप्य् अवकीर्णानि परित्यक्तानि दैवतैः  
०२,०७०।०००@०४१_००३९ मूषकैः परिधावद्भिर् उद्बिलैर् आवृतानि च  
०२,०७०।०००@०४१_००४० अपेतोदकधूमानि हीनसम्मार्जनानि च  
०२,०७०।०००@०४१_००४१ प्रनष्टबलिकर्मेज्यामन्त्रहोमजपानि च  
०२,०७०।०००@०४१_००४२ दुष्कालेनेव भग्नानि भिन्नभाजनवन्ति च  
०२,०७०।०००@०४१_००४३ अस्मत्त्यक्तानि वेश्मानि सौबलः प्रतिपद्यताम्  
०२,०७०।०००@०४१_००४४ वनं नगरम् अद्यास् तु यत्र गच्छन्ति पाण्डवाः  
०२,०७०।०००@०४१_००४५ अस्माभिश् च परित्यक्तं पुरं सम्पद्यतां वनम्  
०२,०७०।०००@०४१_००४६ बिलानि दंष्ट्रिणः सर्वे स्थानानि मृगपक्षिणः  
०२,०७०।०००@०४१_००४७ त्यजन्त्व् अस्मद्भयाद् भीता गजाः सिंहा वनान्य् अपि  
०२,०७०।०००@०४१_००४८ अनाक्रान्तं प्रपद्यन्तु सेव्यमानं त्यजन्तु च  
०२,०७०।०००@०४१_००४९ तृणमांसफलादानां देशांस् तु समृगद्विपान्  
०२,०७०।०००@०४१_००५० वैशम्पायनः  
०२,०७०।०००@०४१_००५० वयं पार्थैर् वने सम्यक् सह वत्स्याम निर्वृताः  
०२,०७०।०००@०४१_००५१ इत्य् एवं विविधा वाचो नानाजनसमीरिताः  
०२,०७०।०००@०४१_००५२ शुश्राव पार्थः श्रुत्वा च न विचक्रे ऽस्य मानसम्  
०२,०७०।०००@०४१_००५३ ततः प्रासादसंस्थास् तु समन्ताद् वै गृहे गृहे  
०२,०७०।०००@०४१_००५४ ब्राह्मणक्षत्रियविशां शूद्राणां चैव योषितः  
०२,०७०।०००@०४१_००५५ ततः प्रासादजालानि उत्पाट्यावरणानि च  
०२,०७०।०००@०४१_००५६ ददृशुः पाण्डवान् दीनान् वल्कलाजिनवाससः  
०२,०७०।०००@०४१_००५७ कृष्णां चादृष्टपूर्वां तां व्रजन्तीं पद्भिर् एव च  
०२,०७०।०००@०४१_००५८ एकवस्त्रां रुदन्तीं तां मुक्तकेशीं रजस्वलाम्  
०२,०७०।०००@०४१_००५९ दृष्ट्वा तदा स्त्रियः सर्वा विवर्णवदना भृशम्  
०२,०७०।०००@०४१_००६० विलप्य बहुधा मोहाद् दुःखशोकेन पीडिताः  
०२,०७०।०००@०४१_००६१ हा हा हा धिग् धिग् इत्य् उक्त्वा नेत्रैर् अश्रूण्य् अवर्तयन्  
०२,०७०।०००@०४१_००६२ जनस्याथ वचः श्रुत्वा स राजा भ्रातृभिः सह  
०२,०७०।०००@०४१_००६३ उद्दिश्य वनवासाय प्रतस्थे कृतनिश्चयः  
०२,०७०।००१ वैशम्पायन उवाच  
०२,०७०।००१अ तस्मिन् सम्प्रस्थिते कृष्णा पृथां प्राप्य यशस्विनीम्  
०२,०७०।००१च् आपृच्छद् भृशदुःखार्ता याश् चान्यास् तत्र योषितः  
०२,०७०।००२अ यथार्हं वन्दनाश्लेषान् कृत्वा गन्तुम् इयेष सा  
०२,०७०।००२च् ततो निनादः सुमहान् पाण्डवान्तःपुरे ऽभवत्  
०२,०७०।००३अ कुन्ती च भृशसन्तप्ता द्रौपदीं प्रेक्ष्य गच्छतीम्  
०२,०७०।००३च् शोकविह्वलया वाचा कृच्छ्राद् वचनम् अब्रवीत्  
०२,०७०।००४अ वत्से शोको न ते कार्यः प्राप्येदं व्यसनं महत्  
०२,०७०।००४च् स्त्रीधर्माणाम् अभिज्ञासि शीलाचारवती तथा  
०२,०७०।००५अ न त्वां सन्देष्टुम् अर्हामि भर्तॄन् प्रति शुचिस्मिते  
०२,०७०।००५च् साध्वीगुणसमाधानैर् भूषितं ते कुलद्वयम्  
०२,०७०।००६अ सभाग्याः कुरवश् चेमे ये न दग्धास् त्वयानघे  
०२,०७०।००६च् अरिष्टं व्रज पन्थानं मदनुध्यानबृंहिता  
०२,०७०।००७अ भाविन्य् अर्थे हि सत्स्त्रीणां वैक्लव्यं नोपजायते  
०२,०७०।००७च् गुरुधर्माभिगुप्ता च श्रेयः क्षिप्रम् अवाप्स्यसि  
०२,०७०।००८अ सहदेवश् च मे पुत्रः सदावेक्ष्यो वने वसन्  
०२,०७०।००८च् यथेदं व्यसनं प्राप्य नास्य सीदेन् महन् मनः  
०२,०७०।००९अ तथेत्य् उक्त्वा तु सा देवी स्रवन्नेत्रजलाविला  
०२,०७०।००९च् शोणिताक्तैकवसना मुक्तकेश्य् अभिनिर्ययौ  
०२,०७०।०१०अ तां क्रोशन्तीं पृथा दुःखाद् अनुवव्राज गच्छतीम्  
०२,०७०।०१०ब्*०५९८_०१ पृथां दृष्ट्वा स्त्रियः सर्वा रुरुदुर् भृशदुःखिताः  
०२,०७०।०१०च् अथापश्यत् सुतान् सर्वान् हृताभरणवाससः  
०२,०७०।०११अ रुरुचर्मावृततनून् ह्रिया किं चिद् अवाङ्मुखान्  
०२,०७०।०११च् परैः परीतान् संहृष्टैः सुहृद्भिश् चानुशोचितान्  
०२,०७०।०१२अ तदवस्थान् सुतान् सर्वान् उपसृत्यातिवत्सला  
०२,०७०।०१२च् सस्वजानावदच् छोकात् तत् तद् विलपती बहु  
०२,०७०।०१३अ कथं सद्धर्मचारित्रवृत्तस्थितिविभूषितान्  
०२,०७०।०१३च् अक्षुद्रान् दृढभक्तांश् च दैवतेज्यापरान् सदा  
०२,०७०।०१४अ व्यसनं वः समभ्यागात् को ऽयं विधिविपर्ययः  
०२,०७०।०१४च् कस्यापध्यानजं चेदम् आगः पश्यामि वो धिया  
०२,०७०।०१५अ स्यात् तु मद्भाग्यदोषो ऽयं याहं युष्मान् अजीजनम्  
०२,०७०।०१५च् दुःखायासभुजो ऽत्यर्थं युक्तान् अप्य् उत्तमैर् गुणैः  
०२,०७०।०१६अ कथं वत्स्यथ दुर्गेषु वनेष्व् ऋद्धिविनाकृताः  
०२,०७०।०१६च् वीर्यसत्त्वबलोत्साहतेजोभिर् अकृशाः कृशाः  
०२,०७०।०१७अ यद्य् एतद् अहम् अज्ञास्यं वनवासो हि वो ध्रुवम्  
०२,०७०।०१७च् शतशृङ्गान् मृते पाण्डौ नागमिष्यं गजाह्वयम्  
०२,०७०।०१८अ धन्यं वः पितरं मन्ये तपोमेधान्वितं तथा  
०२,०७०।०१८च् यः पुत्राधिम् असम्प्राप्य स्वर्गेच्छाम् अकरोत् प्रियाम्  
०२,०७०।०१९अ धन्यां चातीन्द्रियज्ञानाम् इमां प्राप्तां परां गतिम्  
०२,०७०।०१९च् मन्ये ऽद्य माद्रीं धर्मज्ञां कल्याणीं सर्वथैव हि  
०२,०७०।०२०अ रत्या मत्या च गत्या च ययाहम् अभिसन्धिता  
०२,०७०।०२०च् जीवितप्रियतां मह्यं धिग् इमां क्लेशभागिनीम्  
०२,०७०।०२०द्*०५९९_०१ धिग् अस्तु जीवितं मह्यं केवलं क्लेशभाजनम्  
०२,०७०।०२०द्@०४२_०००१ पुत्रका न विहास्ये वः कृच्छ्रलब्धान् प्रियान् सतः  
०२,०७०।०२०द्@०४२_०००२ साहं यास्यामि हि वनं हा कृष्णे किं जहासि माम्  
०२,०७०।०२०द्@०४२_०००३ अन्तवन्त्य् असुधर्मे ऽस्मिन् धात्रा किं नु प्रमादतः  
०२,०७०।०२०द्@०४२_०००४ ममान्तो नैव विहितस् तेनायुर् न जहाति माम्  
०२,०७०।०२०द्@०४२_०००५ हा कृष्ण द्वारकावासिन् क्वासि सङ्कर्षणानुज  
०२,०७०।०२०द्@०४२_०००६ कस्मान् न त्रायसे दुःखान् मां चेमांश् च नरोत्तमान्  
०२,०७०।०२०द्@०४२_०००७ अनादिनिधनं ये त्वाम् अनुध्यायन्ति वै नराः  
०२,०७०।०२०द्@०४२_०००८ तांस् त्वं पासीत्य् अयं वादः स गतो व्यर्थतां कथम्  
०२,०७०।०२०द्@०४२_०००९ इमे सद्धर्ममाहात्म्ययशोवीर्यानुवर्तिनः  
०२,०७०।०२०द्@०४२_००१० नार्हन्ति व्यसनं भोक्तुं नन्व् एषां क्रियतां दया  
०२,०७०।०२०द्@०४२_००११ सेयं नीत्यर्थविज्ञेषु भीष्मद्रोणकृपादिषु  
०२,०७०।०२०द्@०४२_००१२ स्थितेषु कुलनाथेषु कथम् आपद् उपागता  
०२,०७०।०२०द्@०४२_००१३ हा पाण्डो हा महाराज क्वासि किं समुपेक्षसे  
०२,०७०।०२०द्@०४२_००१४ पुत्रान् विवास्यतः साधून् अरिभिर् द्यूतनिर्जितान्  
०२,०७०।०२०द्@०४२_००१५ सहदेव निवर्तस्व ननु त्वम् असि मे प्रियः  
०२,०७०।०२०द्@०४२_००१६ शरीराद् अपि माद्रेय मा मां त्याक्षीः कुपुत्रवत्  
०२,०७०।०२०द्@०४२_००१७ व्रजन्तु भ्रातरस् ते ऽमी यदि सत्याभिसन्धिनः  
०२,०७०।०२०द्@०४२_००१८ मत्परित्राणजं धर्मम् इहैव त्वम् अवाप्नुहि  
०२,०७०।०२१अ एवं विलपतीं कुन्तीम् अभिसान्त्व्य प्रणम्य च  
०२,०७०।०२१च् पाण्डवा विगतानन्दा वनायैव प्रवव्रजुः  
०२,०७०।०२२अ विदुरादयश् च ताम् आर्तां कुन्तीम् आश्वास्य हेतुभिः  
०२,०७०।०२२च् प्रावेशयन् गृहं क्षत्तुः स्वयम् आर्ततराः शनैः  
०२,०७०।०२२द्*०६००_०१ धार्तराष्ट्रस्त्रियस् ताश् च निखिलेनोपलभ्य तत्  
०२,०७०।०२२द्*०६००_०२ गमनं परिकर्षं च कृष्णाया द्यूतमण्डले  
०२,०७०।०२२द्*०६००_०३ रुरुदुः सुस्वरं सर्वा विनिन्दन्त्यः कुरून् भृशम्  
०२,०७०।०२२द्*०६००_०४ दध्युश् च सुचिरं कालं करासक्तमुखाम्बुजाः  
०२,०७०।०२२द्@०४३_०००१ ततः शब्दो महान् आसीत् सर्वेषाम् एव भारत  
०२,०७०।०२२द्@०४३_०००२ अन्तःपुराणां रुदतां दृष्ट्वा कुन्तीं तथागताम्  
०२,०७०।०२२द्@०४३_०००३ तस्याः स्नेहं तु पुत्रेषु कृपणान् पाण्डवांश् च वै  
०२,०७०।०२२द्@०४३_०००४ वैशम्पायनः  
०२,०७०।०२२द्@०४३_०००४ दृष्ट्वा कुरुस्त्रियः सर्वा रुरुदुः शोकविह्वलाः  
०२,०७०।०२२द्@०४३_०००५ ततः कुन्तीं समुत्सृज्य तदा राजा युधिष्ठिरः  
०२,०७०।०२२द्@०४३_०००६ वने वस्तुं मतिं कृत्वा प्रतस्थे भ्रातृभिः सह  
०२,०७०।०२२द्@०४३_०००७ ततः सम्प्रस्थिते पार्थे निष्परिच्छदभूषणे  
०२,०७०।०२२द्@०४३_०००८ भृशं दुःखं बभूवाथ पुरे सर्वजनस्य वै  
०२,०७०।०२२द्@०४३_०००९ ततो हलहलाशब्दो जज्ञे पार्थस्य पृष्ठतः  
०२,०७०।०२२द्@०४३_००१० नराणां प्रेक्षतां यान्तं पाण्डवं भृशदुःखितम्  
०२,०७०।०२२द्@०४३_००११ ततः स्त्रियः कौरववंशभृत्या  
०२,०७०।०२२द्@०४३_००१२ याश् चाप्य् अन्या हस्तिनसाह्वये ऽपि  
०२,०७०।०२२द्@०४३_००१३ तासां नादः प्रादुर् आसीत् तदानीं  
०२,०७०।०२२द्@०४३_००१४ वनं प्रयाते धर्मराजे महात्मनि  
०२,०७०।०२२द्@०४३_००१५ तासां नादो रुदतीनां बभूव  
०२,०७०।०२२द्@०४३_००१६ राजन् दुःखात् कुररीणाम् इवोच्चैः  
०२,०७०।०२२द्@०४३_००१७ ततो निपेतुर् ब्राह्मणक्षत्रियाणां  
०२,०७०।०२२द्@०४३_००१८ विट्छूद्राणां चैव भार्याः समन्तात्  
०२,०७०।०२२द्@०४३_००१९ तन्निर्याणे दुःखितः पौरवर्गो  
०२,०७०।०२२द्@०४३_००२० गजाह्वये ऽतीव बभूव राजन्  
०२,०७०।०२२द्@०४३_००२१ यथा पुरा गच्छति राघवो वनं  
०२,०७०।०२२द्@०४३_००२२ शोको ऽयोध्यायां हीनराज्यो बभूव  
०२,०७०।०२२द्@०४३_००२३ तथा शोको हस्तिनसाह्वये ऽभूत्  
०२,०७०।०२२द्@०४३_००२४ पार्थे वनं गच्छति हीनराज्ये  
०२,०७०।०२२द्@०४३_००२५ ततश् च सर्वे च जनाः समन्तात्  
०२,०७०।०२२द्@०४३_००२६ स्त्रियश् च वृद्धाश् च कुमारकाश् च  
०२,०७०।०२२द्@०४३_००२७ तथा वनं गच्छति धर्मराजे  
०२,०७०।०२२द्@०४३_००२८ शोकेनार्ता राजमार्गं प्रपेदुः  
०२,०७०।०२२द्@०४३_००२९ ततः प्रासादहर्म्येषु गोपुरेषु च भूमिषु  
०२,०७०।०२२द्@०४३_००३० स्त्रीणां च पुरुषाणां च सुमहान् निस्वनो ऽभवत्  
०२,०७०।०२२द्@०४३_००३१ ततः शोकसमाविष्टः पाण्डवः सपुरोहितः  
०२,०७०।०२२द्@०४३_००३२ स राजा राजमार्गेण नृनारीसङ्कुलेन च  
०२,०७०।०२२द्@०४३_००३३ कथं चिन् निर्ययौ धीमान् कृष्णया च सहानुजैः  
०२,०७०।०२२द्@०४३_००३४ स वर्धमानद्वारेण निःसृत्य गजसाह्वयात्  
०२,०७०।०२२द्@०४३_००३५ निवर्तयाम् आस च तं जनौघं दुःखितं बहु  
०२,०७०।०२२द्@०४३_००३६ विसृज्यमानः पार्थेन जनौघः शोकसङ्कुलः  
०२,०७०।०२२द्@०४३_००३७ पुरस्य न निवर्तेत पार्थस्नेहात् तथा नृप  
०२,०७०।०२२द्@०४३_००३८ ततो ऽब्रवीद् धर्मराजो जनौघं स्नेहसंयुतम्  
०२,०७०।०२२द्@०४३_००३९ जनस्य हि कृतस्नेहो बाष्पगद्गदया गिरा  
०२,०७०।०२२द्@०४३_००४० यूयं हि सुहृदो ऽस्माकम् अस्मान् कृत्वा प्रदक्षिणम्  
०२,०७०।०२२द्@०४३_००४१ वृद्धैर् बालैः सह स्त्रीभिर् निवर्तध्वं गृहान् प्रति  
०२,०७०।०२२द्@०४३_००४२ विसृज्य खेदं देशं च भ्रातृभिः सह कृष्णया  
०२,०७०।०२२द्@०४३_००४३ वने द्वादश वर्षाणि वत्स्याम्य् एकं च वै तथा  
०२,०७०।०२२द्@०४३_००४४ द्रष्टा वः पुनर् एत्यास्मि सर्वे सम्मन्तुम् अर्हथ  
०२,०७०।०२२द्@०४३_००४५ श्रुत्वा च धर्मराजस्य वाक्यानि करुणानि च  
०२,०७०।०२२द्@०४३_००४६ रुरुदुः सर्वतो राजन् सर्वे पौराः स्त्रियश् च वै  
०२,०७०।०२२द्@०४३_००४७ उत्तरीयैः करैश् चैव सञ्छाद्य वदनानि च  
०२,०७०।०२२द्@०४३_००४८ तज्जनाः शोकसन्तप्ता मुहूर्तं पितृमातृवत्  
०२,०७०।०२२द्@०४३_००४९ हृदयैः शून्यभूतैस् तैर् धर्मराजप्रवासजम्  
०२,०७०।०२२द्@०४३_००५० दुःखं सन्तारयन्ति स्म नष्टसञ्ज्ञा इवाभवन्  
०२,०७०।०२२द्@०४३_००५१ ते विनीय तम् आयासं धर्मराजवियोगजम्  
०२,०७०।०२२द्@०४३_००५२ शनैर् ब्रुवंस् तदान्योन्यं विनष्टाः स्म वयं त्व् इति  
०२,०७०।०२२द्@०४३_००५३ ततो विसृज्य तान् राजन् प्रयाताः पाण्डवास् तदा  
०२,०७०।०२२द्@०४३_००५४ ततः सर्वे द्विजा राजन् पौराश् च स्त्रीगणैः सह  
०२,०७०।०२२द्@०४३_००५५ विमृश्य विलपित्वा च स्नेहात् पार्थं ययुः पुनः  
०२,०७०।०२२द्@०४३_००५६ प्राक्रोशन् बहुधा तत्र विलपन्तः पुनः पुनः  
०२,०७०।०२२द्@०४३_००५७ पापं प्रजानां धर्माद् धि दृश्यते बलवत्तरम्  
०२,०७०।०२२द्@०४३_००५८ श्रिया हीना बभूवुश् च पार्थाश् चापि सुधार्मिकाः  
०२,०७०।०२२द्@०४३_००५९ एवम् अत्यर्थकारुण्यं वच आसीज् जनस्य ह  
०२,०७०।०२२द्@०४३_००६० ततः के चिन् महात्मानं विलपन्ति युधिष्ठिरम्  
०२,०७०।०२२द्@०४३_००६१ अपरे भीमसेनं तु विलपन्ति पुनः पुनः  
०२,०७०।०२२द्@०४३_००६२ के चिद् वै विलपन्ति स्म पार्थं शस्त्रभृतां वरम्  
०२,०७०।०२२द्@०४३_००६३ कारुण्यान् नकुलं के चित् सहदेवं तथापरे  
०२,०७०।०२२द्@०४३_००६४ कृष्णां च राजपुत्रीं तां सततं सुखसंयुताम्  
०२,०७०।०२२द्@०४३_००६५ अनर्हां वनवासस्य विलपन्त्य् अथ चापरे  
०२,०७०।०२२द्@०४३_००६६ तेषां गुणांस् तथोद्दिश्य विलप्याथ पुनः पुनः  
०२,०७०।०२२द्@०४३_००६७ एवम् ऊचुर् महाराज मुहुर् जानपदास् तथा  
०२,०७०।०२२द्@०४३_००६८ तेषां विलपितं श्रुत्वा कुरवः ससुहृद्गणाः  
०२,०७०।०२२द्@०४३_००६९ स्त्रीणां च पुरुषाणां च दुःखिताः प्रययुर् ह्रिया  
०२,०७०।०२२द्@०४३_००७० ततः पार्थान् समालोक्य राजन् यातान् वनं प्रति  
०२,०७०।०२२द्@०४३_००७१ भीष्मद्रोणकृपाश् चैव द्रौणिश् चैव तु सञ्जयः  
०२,०७०।०२२द्@०४३_००७२ विदुरश् च विकर्णश् च तथान्ये कुरुपुङ्गवाः  
०२,०७०।०२२द्@०४३_००७३ विप्राः पौराश् च राजेन्द्र तान् ययुः शोककर्शिताः  
०२,०७०।०२२द्@०४३_००७४ न कश् चिद् अब्रवीत् तत्र धार्तराष्ट्रभयात् तदा  
०२,०७०।०२२द्@०४३_००७५ ततः के चिद् ब्रुवन्ति स्म ब्राह्मणा निर्भयास् तदा  
०२,०७०।०२२द्@०४३_००७६ शोचमानान् पाण्डुसुतान् अतीव भरतर्षभ  
०२,०७०।०२२द्@०४३_००७७ विषमं पश्यते राजा सर्वदा तमसा वृतः  
०२,०७०।०२२द्@०४३_००७८ धृतराष्ट्रः सुदुर्बुद्धिर् न च धर्मं प्रपश्यति  
०२,०७०।०२२द्@०४३_००७९ न हि पापम् अपापात्मा रोचयिष्यति पाण्डवः  
०२,०७०।०२२द्@०४३_००८० भीमो वा बलिनां श्रेष्ठो जिष्णुर् वा रथिनां वरः  
०२,०७०।०२२द्@०४३_००८१ कुत एव महाप्राज्ञौ माद्रीपुत्रौ करिष्यतः  
०२,०७०।०२२द्@०४३_००८२ तद् राज्यं पितृतः प्राप्तं धृतराष्ट्रो न मृष्यते  
०२,०७०।०२२द्@०४३_००८३ भीष्मद्रोणकृपादीनाम् अधर्मम् अखिलं भवेत्  
०२,०७०।०२२द्@०४३_००८४ द्यूतं वारयितुं शक्ता न शेकुस् तत्र ते तदा  
०२,०७०।०२२द्@०४३_००८५ विवास्यमानान् आरण्ये छलद्यूतेन पाण्डवान्  
०२,०७०।०२२द्@०४३_००८६ पितेव हि नृपो ऽस्माकम् अभूच् छान्तनवः पुरा  
०२,०७०।०२२द्@०४३_००८७ विचित्रवीर्यो राजर्षिः पाण्डुश् चैव सुधार्मिकः  
०२,०७०।०२२द्@०४३_००८८ अस्मिन् वै पुरुषव्याघ्रे विप्रवासं गते सति  
०२,०७०।०२२द्@०४३_००८९ धर्मशीलान् इमान् प्राज्ञान् सहितान् पञ्च पाण्डवान्  
०२,०७०।०२२द्@०४३_००९० धृतराष्ट्रः सपुत्रो वै नित्यं दुष्टो न मृष्यते  
०२,०७०।०२२द्@०४३_००९१ वयम् एतद् अमृष्यन्तः सर्व एव पुरोत्तमात्  
०२,०७०।०२२द्@०४३_००९२ कुरून् विहाय गच्छामो यत्र याति युधिष्ठिरः  
०२,०७०।०२२द्@०४३_००९३ तांस् तथा वदतो विप्रान् दुःखितान् दुःखकर्शितः  
०२,०७०।०२२द्@०४३_००९४ उवाच परमप्रीतो धर्मराजो युधिष्ठिरः  
०२,०७०।०२२द्@०४३_००९५ परो वृद्धो गुरुश्रेष्ठो धृतराष्ट्रः पिता मम  
०२,०७०।०२२द्@०४३_००९६ अवश्यकार्या तत्प्रीतिर् अस्माभिर् इति नो व्रतम्  
०२,०७०।०२२द्@०४३_००९७ भवन्तः सुहृदो ऽस्माकम् अस्मान् कृत्वा प्रदक्षिणम्  
०२,०७०।०२२द्@०४३_००९८ पुत्रैर् दारैश् च दासैश् च निवर्तध्वं गृहान् प्रति  
०२,०७०।०२२द्@०४३_००९९ द्रष्टा वः पुनर् एवास्मि त्रयोदशसमागमे  
०२,०७०।०२२द्@०४३_०१०० जनमेजयः  
०२,०७०।०२२द्@०४३_०१०० इत्य् उक्त्वा धर्मराजो ऽथ तूष्णीं भूत्वा ययौ तदा  
०२,०७०।०२२द्@०४३_०१०१ कथं प्रयाताः पार्थास् ते पुराद् आरण्यकं प्रति  
०२,०७०।०२२द्@०४३_०१०२ वैशम्पायनः  
०२,०७०।०२२द्@०४३_०१०२ निकृत्या धार्तराष्ट्रैश् च तन् मे ब्रूहि द्विजोत्तम  
०२,०७०।०२२द्@०४३_०१०३ तथा वृत्तं महाराज पार्थानां गमनं शृणु  
०२,०७०।०२२द्@०४३_०१०४ यथा रामः पुरं त्यक्त्वा पुरायोध्यां वनं ययौ  
०२,०७०।०२२द्@०४३_०१०५ लक्ष्मणेन सह भ्रात्रा सीतया चैव भार्यया  
०२,०७०।०२२द्@०४३_०१०६ कैकेय्या कुब्जया चैव राज्ञा दशरथेन च  
०२,०७०।०२२द्@०४३_०१०७ राज्याद् विभ्रंशितस् तैस् तु श्रियं त्यक्त्वा वनं ययौ  
०२,०७०।०२२द्@०४३_०१०८ तथैव पाण्डुपुत्रो ऽथ धर्मराजो नृपोत्तमः  
०२,०७०।०२२द्@०४३_०१०९ दुर्योधनेन नीचेन बलिना सौबलेन च  
०२,०७०।०२२द्@०४३_०११० राज्ञा च धृतराष्ट्रेण छलद्यूते त्रिभिः स्थितैः  
०२,०७०।०२२द्@०४३_०१११ राज्याद् विभ्रंशितो राजा सतां धर्मम् अनुस्मरन्  
०२,०७०।०२२द्@०४३_०११२ पुरं नागाह्वयं त्यक्त्वा श्रियं चैव सुदुर्लभाम्  
०२,०७०।०२२द्@०४३_०११३ भ्रातृभिः सह राजेन्द्र कृष्णया सह भार्यया  
०२,०७०।०२२द्@०४३_०११४ रामो यथा महाराज धर्मराजो ययौ तथा  
०२,०७०।०२३अ राजा च धृतराष्ट्रः स शोकाकुलितचेतनः  
०२,०७०।०२३अ*०६०१_०१ **** **** पुत्राणाम् अनयं तदा  
०२,०७०।०२३अ*०६०१_०२ ध्यायन्न् उद्विग्नहृदयः शान्तिं न स्माध्यगच्छत  
०२,०७०।०२३अ*०६०१_०३ स चिन्तयन्न् अनेकाग्रः  
०२,०७०।०२३च् क्षत्तुः सम्प्रेषयाम् आस शीघ्रम् आगम्यताम् इति  
०२,०७०।०२४अ ततो जगाम विदुरो धृतराष्ट्रनिवेशनम्  
०२,०७०।०२४च् तं पर्यपृच्छत् संविग्नो धृतराष्ट्रो नराधिपः  
०२,०७१।०००*०६०२_०० वैशम्पायन उवाच  
०२,०७१।०००*०६०२_०१ तम् आगतम् अथो राजा विदुरं दीर्घदर्शिनम्  
०२,०७१।०००*०६०२_०२ साशङ्क इव पप्रच्छ धृतराष्ट्रो ऽम्बिकासुतः  
०२,०७१।००१ धृतराष्ट्र उवाच  
०२,०७१।००१अ कथं गच्छति कौन्तेयो धर्मराजो युधिष्ठिरः  
०२,०७१।००१च् भीमसेनः सव्यसाची माद्रीपुत्रौ च ताव् उभौ  
०२,०७१।००२अ धौम्यश् चैव कथं क्षत्तर् द्रौपदी वा तपस्विनी  
०२,०७१।००२च् श्रोतुम् इच्छाम्य् अहं सर्वं तेषाम् अङ्गविचेष्टितम्  
०२,०७१।००३ विदुर उवाच  
०२,०७१।००३अ वस्त्रेण संवृत्य मुखं कुन्तीपुत्रो युधिष्ठिरः  
०२,०७१।००३च् बाहू विशालौ कृत्वा तु भीमो गच्छति पाण्डवः  
०२,०७१।००४अ सिकता वपन् सव्यसाची राजानम् अनुगच्छति  
०२,०७१।००४च् माद्रीपुत्रः सहदेवो मुखम् आलिप्य गच्छति  
०२,०७१।००५अ पांसूपलिप्तसर्वाङ्गो नकुलश् चित्तविह्वलः  
०२,०७१।००५च् दर्शनीयतमो लोके राजानम् अनुगच्छति  
०२,०७१।००६अ कृष्णा केशैः प्रतिच्छाद्य मुखम् आयतलोचना  
०२,०७१।००६च् दर्शनीया प्ररुदती राजानम् अनुगच्छति  
०२,०७१।००७अ धौम्यो याम्यानि सामानि रौद्राणि च विशां पते  
०२,०७१।००७च् गायन् गच्छति मार्गेषु कुशान् आदाय पाणिना  
०२,०७१।००८ धृतराष्ट्र उवाच  
०२,०७१।००८अ विविधानीह रूपाणि कृत्वा गच्छन्ति पाण्डवाः  
०२,०७१।००८च् तन् ममाचक्ष्व विदुर कस्माद् एवं व्रजन्ति ते  
०२,०७१।००९ विदुर उवाच  
०२,०७१।००९अ निकृतस्यापि ते पुत्रैर् हृते राज्ये धनेषु च  
०२,०७१।००९च् न धर्माच् चलते बुद्धिर् धर्मराजस्य धीमतः  
०२,०७१।०१०अ यो ऽसौ राजा घृणी नित्यं धार्तराष्ट्रेषु भारत  
०२,०७१।०१०च् निकृत्या क्रोधसन्तप्तो नोन्मीलयति लोचने  
०२,०७१।०११अ नाहं जनं निर्दहेयं दृष्ट्वा घोरेण चक्षुषा  
०२,०७१।०११च् स पिधाय मुखं राजा तस्माद् गच्छति पाण्डवः  
०२,०७१।०१२अ यथा च भीमो व्रजति तन् मे निगदतः शृणु  
०२,०७१।०१२च् बाह्वोर् बले नास्ति समो ममेति भरतर्षभ  
०२,०७१।०१३अ बाहू विशालौ कृत्वा तु तेन भीमो ऽपि गच्छति  
०२,०७१।०१३च् बाहू दर्शयमानो हि बाहुद्रविणदर्पितः  
०२,०७१।०१३ए चिकीर्षन् कर्म शत्रुभ्यो बाहुद्रव्यानुरूपतः  
०२,०७१।०१४अ प्रदिशञ् शरसम्पातान् कुन्तीपुत्रो ऽर्जुनस् तदा  
०२,०७१।०१४च् सिकता वपन् सव्यसाची राजानम् अनुगच्छति  
०२,०७१।०१५अ असक्ताः सिकतास् तस्य यथा सम्प्रति भारत  
०२,०७१।०१५च् असक्तं शरवर्षाणि तथा मोक्ष्यति शत्रुषु  
०२,०७१।०१६अ न मे कश् चिद् विजानीयान् मुखम् अद्येति भारत  
०२,०७१।०१६च् मुखम् आलिप्य तेनासौ सहदेवो ऽपि गच्छति  
०२,०७१।०१७अ नाहं मनांस्य् आददेयं मार्गे स्त्रीणाम् इति प्रभो  
०२,०७१।०१७च् पांसूपचितसर्वाङ्गो नकुलस् तेन गच्छति  
०२,०७१।०१८अ एकवस्त्रा तु रुदती मुक्तकेशी रजस्वला  
०२,०७१।०१८च् शोणिताक्तार्द्रवसना द्रौपदी वाक्यम् अब्रवीत्  
०२,०७१।०१९अ यत्कृते ऽहम् इमां प्राप्ता तेषां वर्षे चतुर्दशे  
०२,०७१।०१९च् हतपत्यो हतसुता हतबन्धुजनप्रियाः  
०२,०७१।०२०अ बन्धुशोणितदिग्धाङ्ग्यो मुक्तकेश्यो रजस्वलाः  
०२,०७१।०२०च् एवं कृतोदका नार्यः प्रवेक्ष्यन्ति गजाह्वयम्  
०२,०७१।०२१अ कृत्वा तु नैरृतान् दर्भान् धीरो धौम्यः पुरोहितः  
०२,०७१।०२१च् सामानि गायन् याम्यानि पुरतो याति भारत  
०२,०७१।०२२अ हतेषु भारतेष्व् आजौ कुरूणां गुरवस् तदा  
०२,०७१।०२२च् एवं सामानि गास्यन्तीत्य् उक्त्वा धौम्यो ऽपि गच्छति  
०२,०७१।०२२द्*०६०३_०१ प्रस्थाप्य पाण्डवश्रेष्ठान् निःशेषस् ते भविष्यति  
०२,०७१।०२२द्*०६०३_०२ इति धौम्यो व्यवसितो रौद्रसामानि गायति  
०२,०७१।०२२द्*०६०३_०२ धृतराष्ट्रः  
०२,०७१।०२२द्*०६०३_०३ किम् अब्रुवन् नागरिकाः किं वै जानपदा जनाः  
०२,०७१।०२२द्*०६०३_०४ विदुरः  
०२,०७१।०२२द्*०६०३_०४ सर्वं तत्त्वेन चाचक्ष्व क्षत्तः सर्वम् अशेषतः  
०२,०७१।०२२द्*०६०३_०५ ब्राह्मणाः क्षत्रिया वैश्याः शूद्रा ये ऽन्ये वदन्त्य् अथ  
०२,०७१।०२२द्*०६०३_०६ तच् छृणुष्व महाराज त्वत्कृते च मया तव  
०२,०७१।०२३अ हा हा गच्छन्ति नो नाथाः समवेक्षध्वम् ईदृशम्  
०२,०७१।०२३ब्*०६०४_०१ अहो धिक् कुरुवृद्धानां बालानाम् इव चेष्टितम्  
०२,०७१।०२३ब्*०६०४_०२ राष्ट्रेभ्यः पाण्डुदायादांल् लोभान् निर्वासयन्ति ये  
०२,०७१।०२३ब्*०६०४_०३ अनाथाः स्म वयं सर्वे वियुक्ताः पाण्डुनन्दनैः  
०२,०७१।०२३ब्*०६०४_०४ दुर्विनीतेषु लुब्धेषु का प्रीतिः कौरवेषु नः  
०२,०७१।०२३च् इति पौराः सुदुःखार्ताः क्रोशन्ति स्म समन्ततः  
०२,०७१।०२४अ एवम् आकारलिङ्गैस् ते व्यवसायं मनोगतम्  
०२,०७१।०२४च् कथयन्तः स्म कौन्तेया वनं जग्मुर् मनस्विनः  
०२,०७१।०२५अ एवं तेषु नराग्र्येषु निर्यत्सु गजसाह्वयात्  
०२,०७१।०२५च् अनभ्रे विद्युतश् चासन् भूमिश् च समकम्पत  
०२,०७१।०२६अ राहुर् अग्रसद् आदित्यम् अपर्वणि विशां पते  
०२,०७१।०२६च् उल्का चाप्य् अपसव्यं तु पुरं कृत्वा व्यशीर्यत  
०२,०७१।०२७अ प्रव्याहरन्ति क्रव्यादा गृध्रगोमायुवायसाः  
०२,०७१।०२७च् देवायतनचैत्येषु प्राकाराट्टालकेषु च  
०२,०७१।०२८अ एवम् एते महोत्पाता वनं गच्छति पाण्डवे  
०२,०७१।०२८च् भारतानाम् अभावाय राजन् दुर्मन्त्रिते तव  
०२,०७१।०२८द्*०६०५_०० वैशम्पायन उवाच  
०२,०७१।०२८द्*०६०५_०१ एवं प्रवदतोर् एव तयोस् तत्र विशां पते  
०२,०७१।०२८द्*०६०५_०२ धृतराष्ट्रस्य राज्ञश् च विदुरस्य च धीमतः  
०२,०७१।०२८द्*०६०६_०० वैशम्पायनः  
०२,०७१।०२८द्*०६०६_०१ एवम् उक्त्वा तु विदुरस् तूष्णीम् आसीद् विशां पते  
०२,०७१।०२९अ नारदश् च सभामध्ये कुरूणाम् अग्रतः स्थितः  
०२,०७१।०२९च् महर्षिभिः परिवृतो रौद्रं वाक्यम् उवाच ह  
०२,०७१।०३०अ इतश् चतुर्दशे वर्षे विनङ्क्ष्यन्तीह कौरवाः  
०२,०७१।०३०च् दुर्योधनापराधेन भीमार्जुनबलेन च  
०२,०७१।०३१अ इत्य् उक्त्वा दिवम् आक्रम्य क्षिप्रम् अन्तरधीयत  
०२,०७१।०३१च् ब्राह्मीं श्रियं सुविपुलां बिभ्रद् देवर्षिसत्तमः  
०२,०७१।०३१द्@०४४_०००१ ततः पौराश् च दीनास् ते गते पार्थे वनं तदा  
०२,०७१।०३१द्@०४४_०००२ गावो हीना यथा वत्सैः पुरं प्रविविशुः पुनः  
०२,०७१।०३१द्@०४४_०००३ तद् अहृष्टम् इवाकूजं गतोत्सवम् इवाभवत्  
०२,०७१।०३१द्@०४४_०००४ नगरं हस्तिनपुरं सस्त्रीभृत्यकुमारकम्  
०२,०७१।०३१द्@०४४_०००५ सर्वे चासन् निरुत्साहा व्याधिना बाधिता यथा  
०२,०७१।०३१द्@०४४_०००६ पार्थान् प्रति नरा नित्यं चिन्ताशोकपरायणाः  
०२,०७१।०३१द्@०४४_०००७ तत्र तत्र कथां चक्रुः समासाद्य परस्परम्  
०२,०७१।०३१द्@०४४_०००८ कुन्ती च भृशदुःखार्ता पुत्रैः सर्वैर् विवर्जिता  
०२,०७१।०३१द्@०४४_०००९ हीनवत्सा यथा धेनुर् विललाप सुदुःखिता  
०२,०७१।०३१द्@०४४_००१० वनं गते धर्मराजे दुःखशोकपरायणाः  
०२,०७१।०३१द्@०४४_००११ बभूवुः कौरवा वृद्धा भृशं शोकेन पीडिताः  
०२,०७१।०३१द्@०४४_००१२ ततः पौरजनः सर्वः शोचन्न् आस्ते जनाधिपम्  
०२,०७१।०३१द्@०४४_००१३ कुर्वाणाश् च कथास् तत्र ब्राह्मणाः पार्थिवं प्रति  
०२,०७१।०३१द्@०४४_००१३ ब्राह्मणाः  
०२,०७१।०३१द्@०४४_००१४ कथं नु राजा धर्मात्मा वने वसति निर्जने  
०२,०७१।०३१द्@०४४_००१५ तस्यानुजाश् च ते नित्यं कृष्णा च द्रुपदात्मजा  
०२,०७१।०३१द्@०४४_००१६ सुखार्हापि च दुःखार्ता कृष्णा वसति सा वने  
०२,०७१।०३१द्@०४४_००१७ एवं पौराश् च विप्राश् च सदाराः सहपुत्रकाः  
०२,०७१।०३१द्@०४४_००१८ स्मरन्तः पाण्डवान् सर्वे बभूवुर् भृशदुःखिताः  
०२,०७१।०३१द्@०४४_००१९ आविद्धा इव शस्त्रेण नाभ्यनन्दन् कथं चन  
०२,०७१।०३१द्@०४४_००२० सम्भाष्यमाणा अपि ते न किं चित् प्रत्यपूजयन्  
०२,०७१।०३१द्@०४४_००२१ नभुक्त्वा नशयित्वा ते दिवा वा यदि वा निशि  
०२,०७१।०३१द्@०४४_००२२ शोकोपहतविज्ञाना नष्टसञ्ज्ञा इवाभवन्  
०२,०७१।०३१द्@०४४_००२३ यदवस्था बभूवार्ता अयोध्या नगरी पुरा  
०२,०७१।०३१द्@०४४_००२४ रामे वनं गते दुःखाद् धृतराज्ये सलक्ष्मणे  
०२,०७१।०३१द्@०४४_००२५ तदवस्थं बभूवार्तम् अद्येदं गजसाह्वयम्  
०२,०७१।०३१द्@०४४_००२६ वैशम्पायनः  
०२,०७१।०३१द्@०४४_००२६ गते पार्थे वनं दुःखाद् धृतराज्ये सहानुजैः  
०२,०७१।०३१द्@०४४_००२७ विदुरस्य वचः श्रुत्वा नागरस्य गिरं च वै  
०२,०७१।०३१द्@०४४_००२८ भयान् मुमोह शोकाच् च धृतराष्ट्रः सबान्धवः  
०२,०७१।०३२अ ततो दुर्योधनः कर्णः शकुनिश् चापि सौबलः  
०२,०७१।०३२च् द्रोणं द्वीपम् अमन्यन्त राज्यं चास्मै न्यवेदयन्  
०२,०७१।०३३अ अथाब्रवीत् ततो द्रोणो दुर्योधनम् अमर्षणम्  
०२,०७१।०३३च् दुःशासनं च कर्णं च सर्वान् एव च भारतान्  
०२,०७१।०३४अ अवध्यान् पाण्डवान् आहुर् देवपुत्रान् द्विजातयः  
०२,०७१।०३४च् अहं तु शरणं प्राप्तान् वर्तमानो यथाबलम्  
०२,०७१।०३५अ गतान् सर्वात्मना भक्त्या धार्तराष्ट्रान् सराजकान्  
०२,०७१।०३५च् नोत्सहे समभित्यक्तुं दैवमूलम् अतः परम्  
०२,०७१।०३६अ धर्मतः पाण्डुपुत्रा वै वनं गच्छन्ति निर्जिताः  
०२,०७१।०३६च् ते च द्वादश वर्षाणि वने वत्स्यन्ति कौरवाः  
०२,०७१।०३७अ चरितब्रह्मचर्याश् च क्रोधामर्षवशानुगाः  
०२,०७१।०३७च् वैरं प्रत्यानयिष्यन्ति मम दुःखाय पाण्डवाः  
०२,०७१।०३८अ मया तु भ्रंशितो राज्याद् द्रुपदः सखिविग्रहे  
०२,०७१।०३८च् पुत्रार्थम् अयजत् क्रोधाद् वधाय मम भारत  
०२,०७१।०३९अ याजोपयाजतपसा पुत्रं लेभे स पावकात्  
०२,०७१।०३९च् धृष्टद्युम्नं द्रौपदीं च वेदीमध्यात् सुमध्यमाम्  
०२,०७१।०३९द्*०६०७_०१ धृष्टद्युम्नस् तु पार्थानां श्यालः सम्बन्धितां गतः  
०२,०७१।०३९द्*०६०७_०२ पाण्डवानां प्रियतरस् तस्मान् मां भयम् आविशत्  
०२,०७१।०४०अ ज्वालावर्णो देवदत्तो धनुष्मान् कवची शरी  
०२,०७१।०४०च् मर्त्यधर्मतया तस्माद् इति मां भयम् आविशत्  
०२,०७१।०४१अ गतो हि पक्षतां तेषां पार्षतः पुरुषर्षभः  
०२,०७१।०४१ब्*०६०८_०१ रथातिरथसङ्ख्यायां यो ऽग्रणीर् अर्जुनो युवा  
०२,०७१।०४१च् सृष्टप्राणो भृशतरं तस्माद् योत्स्ये तवारिभिः  
०२,०७१।०४१द्*०६०९_०१ किम् अन्यद् दुःखम् अधिकं परमं भुवि कौरवाः  
०२,०७१।०४१द्*०६०९_०२ धृष्टद्युम्नो द्रोणमृत्युर् इति विप्रथितं वचः  
०२,०७१।०४२अ मद्वधाय श्रुतो ह्य् एष लोके चाप्य् अतिविश्रुतः  
०२,०७१।०४२च् नूनं सो ऽयम् अनुप्राप्तस् त्वत्कृते कालपर्ययः  
०२,०७१।०४३अ त्वरिताः कुरुत श्रेयो नैतद् एतावता कृतम्  
०२,०७१।०४३च् मुहूर्तं सुखम् एवैतत् तालच्छायेव हैमनी  
०२,०७१।०४४अ यजध्वं च महायज्ञैर् भोगान् अश्नीत दत्त च  
०२,०७१।०४४च् इतश् चतुर्दशे वर्षे महत् प्राप्स्यथ वैशसम्  
०२,०७१।०४४च्*०६१०_०१ **** **** वृत्ते भीरुभयङ्करम्  
०२,०७१।०४४च्*०६१०_०२ दुर्योधन महाबाहो  
०२,०७१।०४५अ दुर्योधन निशम्यैतत् प्रतिपद्य यथेच्छसि  
०२,०७१।०४५च् साम वा पाण्डवेयेषु प्रयुङ्क्ष्व यदि मन्यसे  
०२,०७१।०४६ वैशम्पायन उवाच  
०२,०७१।०४६अ द्रोणस्य वचनं श्रुत्वा धृतराष्ट्रो ऽब्रवीद् इदम्  
०२,०७१।०४६च् सम्यग् आह गुरुः क्षत्तर् उपावर्तय पाण्डवान्  
०२,०७१।०४७अ यदि वा न निवर्तन्ते सत्कृता यान्तु पाण्डवाः  
०२,०७१।०४७च् सशस्त्ररथपादाता भोगवन्तश् च पुत्रकाः  
०२,०७२।००१ वैशम्पायन उवाच  
०२,०७२।००१अ वनं गतेषु पार्थेषु निर्जितेषु दुरोदरे  
०२,०७२।००१च् धृतराष्ट्रं महाराज तदा चिन्ता समाविशत्  
०२,०७२।००२अ तं चिन्तयानम् आसीनं धृतराष्ट्रं जनेश्वरम्  
०२,०७२।००२च् निःश्वसन्तम् अनेकाग्रम् इति होवाच सञ्जयः  
०२,०७२।००३अ अवाप्य वसुसम्पूर्णां वसुधां वसुधाधिप  
०२,०७२।००३च् प्रव्राज्य पाण्डवान् राज्याद् राजन् किम् अनुशोचसि  
०२,०७२।००४ धृतराष्ट्र उवाच  
०२,०७२।००४अ अशोच्यं तु कुतस् तेषां येषां वैरं भविष्यति  
०२,०७२।००४च् पाण्डवैर् युद्धशौण्डैर् हि मित्रवद्भिर् महारथैः  
०२,०७२।००५ सञ्जय उवाच  
०२,०७२।००५अ तवेदं सुकृतं राजन् महद् वैरं भविष्यति  
०२,०७२।००५च् विनाशः सर्वलोकस्य सानुबन्धो भविष्यति  
०२,०७२।००६अ वार्यमाणो ऽपि भीष्मेण द्रोणेन विदुरेण च  
०२,०७२।००६च् पाण्डवानां प्रियां भार्यां द्रौपदीं धर्मचारिणीम्  
०२,०७२।००७अ प्राहिणोद् आनयेहेति पुत्रो दुर्योधनस् तव  
०२,०७२।००७च् सूतपुत्रं सुमन्दात्मा निर्लज्जः प्रातिकामिनम्  
०२,०७२।००७द्*०६११_०१ प्राहिणोद् द्रौपदीहेतोर् आनयेति पुनः पुनः  
०२,०७२।००८ धृतराष्ट्र उवाच  
०२,०७२।००८अ यस्मै देवाः प्रयच्छन्ति पुरुषाय पराभवम्  
०२,०७२।००८च् बुद्धिं तस्यापकर्षन्ति सो ऽपाचीनानि पश्यति  
०२,०७२।००९अ बुद्धौ कलुषभूतायां विनाशे प्रत्युपस्थिते  
०२,०७२।००९च् अनयो नयसङ्काशो हृदयान् नापसर्पति  
०२,०७२।०१०अ अनर्थाश् चार्थरूपेण अर्थाश् चानर्थरूपिणः  
०२,०७२।०१०च् उत्तिष्ठन्ति विनाशान्ते नरं तच् चास्य रोचते  
०२,०७२।०११अ न कालो दण्डम् उद्यम्य शिरः कृन्तति कस्य चित्  
०२,०७२।०११च् कालस्य बलम् एतावद् विपरीतार्थदर्शनम्  
०२,०७२।०१२अ आसादितम् इदं घोरं तुमुलं लोमहर्षणम्  
०२,०७२।०१२च् पाञ्चालीम् अपकर्षद्भिः सभामध्ये तपस्विनीम्  
०२,०७२।०१२द्*०६१२_०१ रक्तत्वक्*नखीं श्यामां पूर्णचन्द्रनिभाननाम्  
०२,०७२।०१२द्*०६१२_०२ शुचिस्मितां * * * * * * * मनलात्मजाम्  
०२,०७२।०१३अ अयोनिजां रूपवतीं कुले जातां विभावरीम्  
०२,०७२।०१३च् को नु तां सर्वधर्मज्ञां परिभूय यशस्विनीम्  
०२,०७२।०१४अ पर्यानयेत् सभामध्यम् ऋते दुर्द्यूतदेविनम्  
०२,०७२।०१४ब्*०६१३_०१ केशग्रहम् अनुप्राप्तां क्रोशन्तीं कुररीम् इव  
०२,०७२।०१४च् स्त्रीधर्मिणीं वरारोहां शोणितेन समुक्षिताम्  
०२,०७२।०१५अ एकवस्त्रां च पाञ्चालीं पाण्डवान् अभ्यवेक्षतीम्  
०२,०७२।०१५च् हृतस्वान् भ्रष्टचित्तांस् तान् हृतदारान् हृतश्रियः  
०२,०७२।०१६अ विहीनान् सर्वकामेभ्यो दासभाववशं गतान्  
०२,०७२।०१६च् धर्मपाशपरिक्षिप्तान् अशक्तान् इव विक्रमे  
०२,०७२।०१७अ क्रुद्धाम् अमर्षितां कृष्णां दुःखितां कुरुसंसदि  
०२,०७२।०१७च् दुर्योधनश् च कर्णश् च कटुकान्य् अभ्यभाषताम्  
०२,०७२।०१७द्*०६१४_०१ सुखेन स्वप्तुम् इच्छेत विषं पीत्वेव मानवः  
०२,०७२।०१७द्*०६१५_०१ इति सर्वम् इदं राजन्न् आकुलं प्रतिभाति मे  
०२,०७२।०१८अ तस्याः कृपणचक्षुर्भ्यां प्रदह्येतापि मेदिनी  
०२,०७२।०१८च् अपि शेषं भवेद् अद्य पुत्राणां मम सञ्जय  
०२,०७२।०१९अ भारतानां स्त्रियः सर्वा गान्धार्या सह सङ्गताः  
०२,०७२।०१९च् प्राक्रोशन् भैरवं तत्र दृष्ट्वा कृष्णां सभागताम्  
०२,०७२।०१९द्*०६१६_०१ प्राक्रोशति वरं तत्र गोमायुर् भरतर्षभ  
०२,०७२।०१९द्*०६१७_०१ धर्मिष्ठां धर्मपत्नीं च रूपयौवनशालिनीम्  
०२,०७२।०१९द्*०६१७_०२ प्रजाभिः सह सङ्गम्य ह्य् अनुशोचन्ति नित्यशः  
०२,०७२।०१९द्*०६१८_०१ प्राक्रोशद् भैरवं तत्र दृष्ट्वा गोमायुर् उत्कटम्  
०२,०७२।०२०अ अग्निहोत्राणि सायाह्ने न चाहूयन्त सर्वशः  
०२,०७२।०२०च् ब्राह्मणाः कुपिताश् चासन् द्रौपद्याः परिकर्षणे  
०२,०७२।०२१अ आसीन् निष्टानको घोरो निर्घातश् च महान् अभूत्  
०२,०७२।०२१च् दिवोल्काश् चापतन् घोरा राहुश् चार्कम् उपाग्रसत्  
०२,०७२।०२१ए अपर्वणि महाघोरं प्रजानां जनयन् भयम्  
०२,०७२।०२२अ तथैव रथशालासु प्रादुरासीद् धुताशनः  
०२,०७२।०२२च् ध्वजाश् च व्यवशीर्यन्त भरतानाम् अभूतये  
०२,०७२।०२३अ दुर्योधनस्याग्निहोत्रे प्राक्रोशन् भैरवं शिवाः  
०२,०७२।०२३च् तास् तदा प्रत्यभाषन्त रासभाः सर्वतोदिशम्  
०२,०७२।०२४अ प्रातिष्ठत ततो भीष्मो द्रोणेन सह सञ्जय  
०२,०७२।०२४च् कृपश् च सोमदत्तश् च बाह्लीकश् च महारथः  
०२,०७२।०२५अ ततो ऽहम् अब्रुवं तत्र विदुरेण प्रचोदितः  
०२,०७२।०२५च् वरं ददानि कृष्णायै काङ्क्षितं यद् यद् इच्छति  
०२,०७२।०२६अ अवृणोत् तत्र पाञ्चाली पाण्डवान् अमितौजसः  
०२,०७२।०२६च् सरथान् सधनुष्कांश् चाप्य् अनुज्ञासिषम् अप्य् अहम्  
०२,०७२।०२७अ अथाब्रवीन् महाप्राज्ञो विदुरः सर्वधर्मवित्  
०२,०७२।०२७च् एतदन्ताः स्थ भरता यद् वः कृष्णा सभां गता  
०२,०७२।०२८अ एषा पाञ्चालराजस्य सुतैषा श्रीर् अनुत्तमा  
०२,०७२।०२८च् पाञ्चाली पाण्डवान् एतान् दैवसृष्टोपसर्पति  
०२,०७२।०२९अ तस्याः पार्थाः परिक्लेशं न क्षंस्यन्ते ऽत्यमर्षणाः  
०२,०७२।०२९च् वृष्णयो वा महेष्वासाः पाञ्चाला वा महौजसः  
०२,०७२।०३०अ तेन सत्याभिसन्धेन वासुदेवेन रक्षिताः  
०२,०७२।०३०च् आगमिष्यति बीभत्सुः पाञ्चालैर् अभिरक्षितः  
०२,०७२।०३१अ तेषां मध्ये महेष्वासो भीमसेनो महाबलः  
०२,०७२।०३१च् आगमिष्यति धुन्वानो गदां दण्डम् इवान्तकः  
०२,०७२।०३२अ ततो गाण्डीवनिर्घोषं श्रुत्वा पार्थस्य धीमतः  
०२,०७२।०३२च् गदावेगं च भीमस्य नालं सोढुं नराधिपाः  
०२,०७२।०३३अ तत्र मे रोचते नित्यं पार्थैः सार्धं न विग्रहः  
०२,०७२।०३३च् कुरुभ्यो हि सदा मन्ये पाण्डवाञ् शक्तिमत्तरान्  
०२,०७२।०३४अ तथा हि बलवान् राजा जरासन्धो महाद्युतिः  
०२,०७२।०३४च् बाहुप्रहरणेनैव भीमेन निहतो युधि  
०२,०७२।०३५अ तस्य ते शम एवास्तु पाण्डवैर् भरतर्षभ  
०२,०७२।०३५च् उभयोः पक्षयोर् युक्तं क्रियताम् अविशङ्कया  
०२,०७२।०३५द्*०६१९_०१ एवं कृते महाराज परं श्रेयस् त्वम् आप्स्यसि  
०२,०७२।०३६अ एवं गावल्गणे क्षत्ता धर्मार्थसहितं वचः  
०२,०७२।०३६च् उक्तवान् न गृहीतं च मया पुत्रहितेप्सया  
०२,०७२।०३६द्*०६२०_०१ अतः परं तृतीयं तु ज्ञेयम् आरण्यकं महत्  
०२,०७२।०३६द्*०६२०_०२ प्रतिसन्धिर् अयं श्लोकस् तस्यायं परिकीर्तितः  
०२,०७२।०३६द्*०६२०_०२ जनमेजयः  
०२,०७२।०३६द्*०६२०_०३ एवं द्यूतजिताः पार्थाः कोपिताश् च दुरात्मभिः  
०२,०७२।०३६द्*०६२०_०४ धार्तराष्ट्रैः सहामात्यैर् निकृत्या द्विजसत्तम  
०२,०७२।०३६द्*०६२१_०१ सभापर्वणि सङ्ख्यानं कथितं तत्त्वबुद्धिना  
०२,०७२।०३६द्*०६२१_०२ अध्यायाः सप्ततिर् ज्ञेयास् तथा द्वौ चात्र सङ्ख्यया  
०२,०७२।०३६द्*०६२१_०३ श्लोकानां द्वे सहस्रे तु पञ्च श्लोकशतानि च  
०२,०७२।०३६द्*०६२१_०४ श्लोकास् तथैव नवतिः पर्वण्य् अस्मिन् प्रकीर्तिताः  
०२,०७२।०३६द्*०६२१_०५ वृत्तान्ताश् च तथाख्यातास् त्रयस्त्रिंशन् महात्मना  
०२,०७२।०३६द्*०६२१_०६ एतत् सर्वं सभापर्व व्याख्यातं परमर्षिणा  
०२,०७२।०३६द्*०६२२_०१ एतत् सर्वं सभापर्व मयाख्यातं महर्षयः  
०२,०७२।०३६द्*०६२२_०२ अध्यायाः सप्ततिर् ज्ञेयास् तथा द्वौ चात्र सङ्ख्यया  
०२,०७२।०३६द्*०६२२_०३ श्लोकानां द्वे सहस्रे तु सप्त श्लोकशतानि च  
०२,०७२।०३६द्*०६२२_०४ श्लोकाश् चैकादश तथा पर्वण्य् अस्मिन् प्रकीर्तिताः  
०२,०७२।०३६द्*०६२३_०१ रसदानं प्रकर्तव्यम् अस्मिन् पर्वणि संश्रुते  
०२,०७२।०३६द्*०६२३_०२ फलानि तत्र देयानि यथाविभवतः सतः  
०२,०७२।०३६द्*०६२४_०१ अध्यायाः सप्ततिर् ज्ञेयास् तथा द्वौ चात्र सङ्ख्यया  
०२,०७२।०३६द्*०६२४_०२ श्लोकानां द्वे सहस्रे तु पञ्च श्लोकशतानि च  
०२,०७२।०३६द्*०६२४_०३ श्लोकाश् चैकादश तथा पर्वण्य् अस्मिन् प्रकीर्तिताः  
०२,०७२।०३६द्*०६२४_०४ अतः परं तृतीयं तु ज्ञेयम् आरण्यकं महत्  
०२,०७२।०३६द्*०६२५_०१ अपूपैश् चैव पूपैश् च मोदकैश् च समन्वितम्  
०२,०७२।०३६द्*०६२५_०२ सभापर्वणि राजेन्द्र हविष्यं भोजयेद् द्विजान्  
०२,०७२।०३६द्*०६२६_०१ ततो मूलफलं प्राप्य पायसं मधुसर्पिषा  
०२,०७२।०३६द्*०६२६_०२ आस्तीके भोजयेद् राजन् दद्याच् चैव (द्२ -नम्) गुडोदनम्  
०२,०७२।०३६द्*०६२६_०३ अपूपैश् चैव पूपैश् च मोदकैश् च समन्वितम्  
०२,०७२।०३६द्*०६२६_०४ सभापर्वणि राजेन्द्र हविष्यं भोजयेद् द्विजान्  
०२,०७२।०३६द्*०६२६_०५ य इदं शृणुयान् नित्यं सभापर्व सुनिश्चितम्  
०२,०७२।०३६द्*०६२६_०६ न तस्य कुत्र चित् कश् चित् कदा चित् क्लेशसम्भवः  
०२,०७२।०३६द्*०६२६_०७ सभापर्वान्तरे सम्यग् वनपर्व प्रकीर्तितम्  
०२,०७२।०३६द्*०६२६_०८ अष्टादशपुराणानां कथा तत्रातिविस्तृता  
०२,०७२।०३६द्*०६२६_०९ यस्य श्रवणमात्रेण न मोहं यान्ति मानवाः  
०२,०७२।०३६द्*०६२६_१० कष्टं तीर्त्वा ध्रुवं लब्ध्वा स्वस्थानं प्राप्नुयान् नरः  
०२,०७२।०३६द्*०६२६_११ न वियोगश् च शोकश् च जायते सर्वथा क्व चित्  
०२,०७२।०३६द्*०६२७_०१ आदिः सभा वनविराटम् अथोद्यमश् च  
०२,०७२।०३६द्*०६२७_०१ अबद्धं वा सुबद्धं वा मम दोषो न विद्यते  
०२,०७२।०३६द्*०६२७_०२ भीष्मो गुरू रविजशल्यससौप्तिकं च  
०२,०७२।०३६द्*०६२७_०३ स्त्रीपर्व शान्तिर् अनुशासनम् अश्वमेधो  
०२,०७२।०३६द्*०६२७_०४ व्यासाश्रमं मुशलयानदिवावरोहः  
०२,०७२।०३६द्*०६२८_०१ करकृतम् अपराधं क्षन्तुम् अर्हन्ति सन्तः  
०२,०७२।०३६द्*०६२८_०२ यद् अक्षरपदभ्रष्टं मात्राहीनं च यद् भवेत्  
०२,०७२।०३६द्*०६२९_०१ यादृशं पुस्तकं दृष्ट्वा [रेअद् -ष्टम्] तादृशं लिखितं मया  
०२,०७२।०३६द्*०६२९_०२ अबद्धं वा सुबद्धं वा मम दोषो न विद्यते  
०२,०७२।०३६द्*०६३०_०१ स्मृते सकलकल्याणभाजनं यत्र जायते  
०२,०७२।०३६द्*०६३०_०२ पुरुषस् तम् अजं नित्यं व्रजामि शरणं हरिम्  
०२,०७२।०३६द्*०६३०_०३ कर्मणा मनसा वाचा या चेष्टा मम नित्यशः  
०२,०७२।०३६द्*०६३०_०४ केशवाराधने साक्षाज् जन्मजन्मान्तरेष्व् अपि

