+++
title = "Mahabharata: Dronaparvan"

+++


## Intro
  
  
  
  
Mahabharata: Dronaparvan  
  
  
  
  
% Mahabharata: Dronaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


०७,००१।०००*०००१_०१ नारायणं नमस्कृत्य नरं चैव नरोत्तमम्  
०७,००१।०००*०००१_०२ देवीं सरस्वतीं चैव ततो जयम् उदीरयेत्  
०७,००१।०००*०००२_०१ जयति पराशरसूनुः सत्यवतीहृदयनन्दनो व्यासः  
०७,००१।०००*०००२_०२ यस्यास्यकमलगलितं वाङ्मयम् अमृतं जगत् पिबति  
०७,००१।०००*०००३_०१ जितं भगवता तेन हरिणा लोकधारिणा  
०७,००१।०००*०००३_०२ अजेन विश्वरूपेण निर्गुणेन महात्मना  
०७,००१।०००*०००४_०१ शुक्लाम्बरधरं विष्णुं शशिवर्णं चतुर्भुजम्  
०७,००१।०००*०००४_०२ प्रसन्नवदनं ध्यायेत् सर्वविघ्नोपशान्तये  
०७,००१।००१ जनमेजय उवाच  
०७,००१।००१अ तम् अप्रतिमसत्त्वौजोबलवीर्यपराक्रमम्  
०७,००१।००१च् हतं देवव्रतं श्रुत्वा पाञ्चाल्येन शिखण्डिना  
०७,००१।००२अ धृतराष्ट्रस् तदा राजा शोकव्याकुलचेतनः  
०७,००१।००२च् किम् अचेष्टत विप्रर्षे हते पितरि वीर्यवान्  
०७,००१।००३अ तस्य पुत्रो हि भगवन् भीष्मद्रोणमुखै रथैः  
०७,००१।००३च् पराजित्य महेष्वासान् पाण्डवान् राज्यम् इच्छति  
०७,००१।००४अ तस्मिन् हते तु भगवन् केतौ सर्वधनुष्मताम्  
०७,००१।००४च् यद् अचेष्टत कौरव्यस् तन् मे ब्रूहि द्विजोत्तम  
०७,००१।००५ वैशम्पायन उवाच  
०७,००१।००५अ निहतं पितरं श्रुत्वा धृतराष्ट्रो जनाधिपः  
०७,००१।००५च् लेभे न शान्तिं कौरव्यश् चिन्ताशोकपरायणः  
०७,००१।००६अ तस्य चिन्तयतो दुःखम् अनिशं पार्थिवस्य तत्  
०७,००१।००६च् आजगाम विशुद्धात्मा पुनर् गावल्गणिस् तदा  
०७,००१।००६द्*०००५_०१ निःश्वासपरमो राजा ध्यायन्न् आस्ते ह्य् अधोमुखः  
०७,००१।००६द्*०००५_०२ अस्तं प्राप्ते दिनकरे निशि गावल्गणिस् तदा  
०७,००१।००६द्*०००५_०३ खिद्यमानेन मनसा जगाम गजसाह्वयम्  
०७,००१।००६द्*०००६_०१ व्यासप्रसादाद् विज्ञाय सर्वं वृत्तान्तम् उत्तमम्  
०७,००१।००६द्*०००६_०२ सैनिकानां च सर्वेषां सेनयोर् उभयोस् तदा  
०७,००१।००७अ शिबिरात् सञ्जयं प्राप्तं निशि नागाह्वयं पुरम्  
०७,००१।००७च् आम्बिकेयो महाराज धृतराष्ट्रो ऽन्वपृच्छत  
०७,००१।००८अ श्रुत्वा भीष्मस्य निधनम् अप्रहृष्टमना भृशम्  
०७,००१।००८च् पुत्राणां जयम् आकाङ्क्षन् विललापातुरो यथा  
०७,००१।००८द्*०००७_०१ धार्तराष्ट्रान् मृतान् सर्वान् मन्ये सञ्जय संयुगे  
०७,००१।००९ धृतराष्ट्र उवाच  
०७,००१।००९अ संसाध्य तु महात्मानं भीष्मं भीमपराक्रमम्  
०७,००१।००९च् किम् अकार्षुः परं तात कुरवः कालचोदिताः  
०७,००१।००९द्*०००८_०१ हतं श्रुत्वा मम सुतः किम् अकार्षीच् च सञ्जय  
०७,००१।०१०अ तस्मिन् विनिहते शूरे दुराधर्षे महौजसि  
०७,००१।०१०च् किं नु स्वित् कुरवो ऽकार्षुर् निमग्नाः शोकसागरे  
०७,००१।०१०द्*०००९_०१ सम्प्राप्ताः कुरवो युद्धे के ऽत्रातिष्ठन् परन्तपाः  
०७,००१।०११अ तद् उदीर्णं महत् सैन्यं त्रैलोक्यस्यापि सञ्जय  
०७,००१।०११ब्*००१०_०१ भीष्मतः कौरवेयाणाम् अभियास्यति कः पुमान्  
०७,००१।०११च् भयम् उत्पादयेत् तीव्रं पाण्डवानां महात्मनाम्  
०७,००१।०११द्*००११_०१ को हि दौर्योधने सैन्ये पुमान् आसीन् महारथः  
०७,००१।०११द्*००११_०२ यं प्राप्य सुमहायुद्धे तन् नः शम्स महाभये  
०७,००१।०१२अ देवव्रते तु निहते कुरूणाम् ऋषभे तदा  
०७,००१।०१२च् यद् अकार्षुर् नृपतयस् तन् ममाचक्ष्व सञ्जय  
०७,००१।०१३ सञ्जय उवाच  
०७,००१।०१३अ शृणु राजन्न् एकमना वचनं ब्रुवतो मम  
०७,००१।०१३च् यत् ते पुत्रास् तदाकार्षुर् हते देवव्रते मृधे  
०७,००१।०१४अ निहते तु तदा भीष्मे राजन् सत्यपराक्रमे  
०७,००१।०१४च् तावकाः पाण्डवेयाश् च प्राध्यायन्त पृथक् पृथक्  
०७,००१।०१५अ विस्मिताश् च प्रहृष्टाश् च क्षत्रधर्मं निशाम्य ते  
०७,००१।०१५ब्*००१२_०१ जुगुप्समानाः परमं क्षात्रं कर्म विशां पते  
०७,००१।०१५च् स्वधर्मं निन्दमानाश् च प्रणिपत्य महात्मने  
०७,००१।०१६अ शयनं कल्पयाम् आसुर् भीष्मायामिततेजसे  
०७,००१।०१६च् सोपधानं नरव्याघ्र शरैः सन्नतपर्वभिः  
०७,००१।०१७अ विधाय रक्षां भीष्माय समाभाष्य परस्परम्  
०७,००१।०१७च् अनुमान्य च गाङ्गेयं कृत्वा चापि प्रदक्षिणम्  
०७,००१।०१८अ क्रोधसंरक्तनयनाः समवेक्ष्य परस्परम्  
०७,००१।०१८च् पुनर् युद्धाय निर्जग्मुः क्षत्रियाः कालचोदिताः  
०७,००१।०१९अ ततस् तूर्यनिनादैश् च भेरीणां च महास्वनैः  
०७,००१।०१९च् तावकानाम् अनीकानि परेषां चापि निर्ययुः  
०७,००१।०२०अ व्यावृत्ते ऽहनि राजेन्द्र पतिते जाह्नवीसुते  
०७,००१।०२०च् अमर्षवशम् आपन्नाः कालोपहतचेतसः  
०७,००१।०२१अ अनादृत्य वचः पथ्यं गाङ्गेयस्य महात्मनः  
०७,००१।०२१च् निर्ययुर् भरतश्रेष्ठाः शस्त्राण्य् आदाय सर्वशः  
०७,००१।०२२अ मोहात् तव सपुत्रस्य वधाच् छान्तनवस्य च  
०७,००१।०२२च् कौरव्या मृत्युसाद् भूताः सहिताः सर्वराजभिः  
०७,००१।०२३अ अजावय इवागोपा वने श्वापदसङ्कुले  
०७,००१।०२३ब्*००१३_०१ कर्ण कर्णेति चक्रन्दुः शेषा भारत पार्थिवाः  
०७,००१।०२३च् भृशम् उद्विग्नमनसो हीना देवव्रतेन ते  
०७,००१।०२४अ पतिते भरतश्रेष्ठे बभूव कुरुवाहिनी  
०७,००१।०२४च् द्यौर् इवापेतनक्षत्रा हीनं खम् इव वायुना  
०७,००१।०२५अ विपन्नसस्येव मही वाक् चैवासंस्कृता यथा  
०७,००१।०२५च् आसुरीव यथा सेना निगृहीते पुरा बलौ  
०७,००१।०२६अ विधवेव वरारोहा शुष्कतोयेव निम्नगा  
०७,००१।०२६ब्*००१४_०१ लक्ष्मीर् इव सुरैस् त्यक्ता श्रुतिहीना यथा द्विजाः  
०७,००१।०२६च् वृकैर् इव वने रुद्धा पृषती हतयूथपा  
०७,००१।०२७अ स्वाधर्षा हतसिंहेव महती गिरिकन्दरा  
०७,००१।०२७च् भारती भरतश्रेष्ठ पतिते जाह्नवीसुते  
०७,००१।०२८अ विष्वग्वातहता रुग्णा नौर् इवासीन् महार्णवे  
०७,००१।०२८च् बलिभिः पाण्डवैर् वीरैर् लब्धलक्षैर् भृशार्दिता  
०७,००१।०२९अ सा तदासीद् भृशं सेना व्याकुलाश्वरथद्विपा  
०७,००१।०२९च् विषण्णभूयिष्ठनरा कृपणा द्रष्टुम् आबभौ  
०७,००१।०३०अ तस्यां त्रस्ता नृपतयः सैनिकाश् च पृथग्विधाः  
०७,००१।०३०च् पाताल इव मज्जन्तो हीना देवव्रतेन ते  
०७,००१।०३०ए कर्णं हि कुरवो ऽस्मार्षुः स हि देवव्रतोपमः  
०७,००१।०३१अ सर्वशस्त्रभृतां श्रेष्ठं रोचमानम् इवातिथिम्  
०७,००१।०३१च् बन्धुम् आपद्गतस्येव तम् एवोपागमन् मनः  
०७,००१।०३२अ चुक्रुशुः कर्ण कर्णेति तत्र भारत पार्थिवाः  
०७,००१।०३२च् राधेयं हितम् अस्माकं सूतपुत्रं तनुत्यजम्  
०७,००१।०३३अ स हि नायुध्यत तदा दशाहानि महायशाः  
०७,००१।०३३च् सामात्यबन्धुः कर्णो वै तम् आह्वयत माचिरम्  
०७,००१।०३४अ भीष्मेण हि महाबाहुः सर्वक्षत्रस्य पश्यतः  
०७,००१।०३४च् रथेषु गण्यमानेषु बलविक्रमशालिषु  
०७,००१।०३४ए सङ्ख्यातो ऽर्धरथः कर्णो द्विगुणः सन् नरर्षभः  
०७,००१।०३५अ रथातिरथसङ्ख्यायां यो ऽग्रणीः शूरसम्मतः  
०७,००१।०३५च् पितृवित्ताम्बुदेवेशान् अपि यो योद्धुम् उत्सहेत्  
०७,००१।०३६अ स तु तेनैव कोपेन राजन् गाङ्गेयम् उक्तवान्  
०७,००१।०३६च् त्वयि जीवति कौरव्य नाहं योत्स्ये कथं चन  
०७,००१।०३७अ त्वया तु पाण्डवेयेषु निहतेषु महामृधे  
०७,००१।०३७च् दुर्योधनम् अनुज्ञाप्य वनं यास्यामि कौरव  
०७,००१।०३८अ पाण्डवैर् वा हते भीष्मे त्वयि स्वर्गम् उपेयुषि  
०७,००१।०३८च् हन्तास्म्य् एकरथेनैव कृत्स्नान् यान् मन्यसे रथान्  
०७,००१।०३९अ एवम् उक्त्वा महाराज दशाहानि महायशाः  
०७,००१।०३९च् नायुध्यत ततः कर्णः पुत्रस्य तव सम्मते  
०७,००१।०४०अ भीष्मः समरविक्रान्तः पाण्डवेयस्य पार्थिव  
०७,००१।०४०च् जघान समरे योधान् असङ्ख्येयपराक्रमः  
०७,००१।०४१अ तस्मिंस् तु निहते शूरे सत्यसन्धे महौजसि  
०७,००१।०४१च् त्वत्सुताः कर्णम् अस्मार्षुस् तर्तुकामा इव प्लवम्  
०७,००१।०४२अ तावकास् तव पुत्राश् च सहिताः सर्वराजभिः  
०७,००१।०४२च् हा कर्ण इति चाक्रन्दन् कालो ऽयम् इति चाब्रुवन्  
०७,००१।०४२द्*००१५_०१ एवं ते स्म हि राधेयं सूतपुत्रं तनुत्यजम्  
०७,००१।०४२द्*००१६_०१ चुक्रुशुः सहिता योधास् तत्र तत्र महाबलाः  
०७,००१।०४३अ जामदग्न्याभ्यनुज्ञातम् अस्त्रे दुर्वारपौरुषम्  
०७,००१।०४३च् अगमन् नो मनः कर्णं बन्धुम् आत्ययिकेष्व् इव  
०७,००१।०४४अ स हि शक्तो रणे राजंस् त्रातुम् अस्मान् महाभयात्  
०७,००१।०४४च् त्रिदशान् इव गोविन्दः सततं सुमहाभयात्  
०७,००१।०४४द्*००१७_०१ देवान् इव यथा विष्णुस् त्रायते महतो भयात्  
०७,००१।०४५ वैशम्पायन उवाच  
०७,००१।०४५अ तथा कर्णं युधि वरं कीर्तयन्तं पुनः पुनः  
०७,००१।०४५ब्*००१८_०१ गावल्गणिं सञ्जयं तु शोकव्याकुललोचनः  
०७,००१।०४५च् आशीविषवद् उच्छ्वस्य धृतराष्ट्रो ऽब्रवीद् इदम्  
०७,००१।०४६अ यत् तद् वैकर्तनं कर्णम् अगमद् वो मनस् तदा  
०७,००१।०४६च् अप्य् अपश्यत राधेयं सूतपुत्रं तनुत्यजम्  
०७,००१।०४७अ अपि तन् न मृषाकार्षीद् युधि सत्यपराक्रमः  
०७,००१।०४७च् सम्भ्रान्तानां तदार्तानां त्रस्तानां त्राणम् इच्छताम्  
०७,००१।०४८अ अपि तत् पूरयां चक्रे धनुर्धरवरो युधि  
०७,००१।०४८च् यत् तद् विनिहते भीष्मे कौरवाणाम् अपावृतम्  
०७,००१।०४९अ तत् खण्डं पूरयाम् आस परेषाम् आदधद् भयम्  
०७,००१।०४९ब्*००१९_०१ स हि वै पुरुषव्याघ्रो लोके सञ्जय कथ्यते  
०७,००१।०४९ब्*००१९_०२ आर्तानां बान्धवानां च क्रन्दतां च विशेषतः  
०७,००१।०४९ब्*००१९_०३ परित्यज्य रणे प्राणांस् तत्त्राणार्थं च शर्म च  
०७,००१।०४९च् कृतवान् मम पुत्राणां जयाशां सफलाम् अपि  
०७,००२।००१ सञ्जय उवाच  
०७,००२।००१अ हतं भीष्मम् आधिरथिर् विदित्वा; भिन्नां नावम् इवात्यगाधे कुरूणाम्  
०७,००२।००१च् सोदर्यवद् व्यसनात् सूतपुत्रः; सन्तारयिष्यंस् तव पुत्रस्य सेनाम्  
०७,००२।००२अ श्रुत्वा तु कर्णः पुरुषेन्द्रम् अच्युतम्; निपातितं शान्तनवं महारथम्  
०७,००२।००२च् अथोपायात् तूर्णम् अमित्रकर्शनो; धनुर्धराणां प्रवरस् तदा वृषः  
०७,००२।००३अ हते तु भीष्मे रथसत्तमे परैर्; निमज्जतीं नावम् इवार्णवे कुरून्  
०७,००२।००३च् पितेव पुत्रांस् त्वरितो ऽभ्ययात् ततः; सन्तारयिष्यंस् तव पुत्रस्य सेनाम्  
०७,००२।००३द्*००२०_०१ सम्मृज्य दिव्यं धनुर् आततज्यं  
०७,००२।००३द्*००२०_०२ स रामदत्तं रिपुसङ्घहन्ता  
०७,००२।००३द्*००२०_०३ बाणांश् च कालानलतुल्यकल्पान्  
०७,००२।००३द्*००२०_०४ उल्लाऌअयन् वाक्यम् इदं बभाषे  
०७,००२।००४ कर्ण उवाच  
०७,००२।००४अ यस्मिन् धृतिर् बुद्धिपराक्रमौजो; दमः सत्यं वीरगुणाश् च सर्वे  
०७,००२।००४च् अस्त्राणि दिव्यान्य् अथ सन्नतिर् ह्रीः; प्रिया च वाग् अनपायीनि भीष्मे  
०७,००२।००५अ ब्रह्मद्विषघ्ने सततं कृतज्ञे; सनातनं चन्द्रमसीव लक्ष्म  
०७,००२।००५च् स चेत् प्रशान्तः परवीरहन्ता; मन्ये हतान् एव हि सर्वयोधान्  
०७,००२।००६अ नेह ध्रुवं किं चन जातु विद्यते; अस्मिंल् लोके कर्मणो ऽनित्ययोगात्  
०७,००२।००६च् सूर्योदये को हि विमुक्तसंशयो; भावं कुर्वीताद्य महाव्रते हते  
०७,००२।००७अ वसुप्रभावे वसुवीर्यसम्भवे; गते वसून् एव वसुन्धराधिपे  
०७,००२।००७च् वसूनि पुत्रांश् च वसुन्धरां तथा; कुरूंश् च शोचध्वम् इमां च वाहिनीम्  
०७,००२।००८ सञ्जय उवाच  
०७,००२।००८अ महाप्रभावे वरदे निपातिते; लोकश्रेष्ठे शान्तनवे महौजसि  
०७,००२।००८च् पराजितेषु भरतेषु दुर्मनाः; कर्णो भृशं न्यश्वसद् अश्रु वर्तयन्  
०७,००२।००९अ इदं तु राधेयवचो निशम्य ते; सुताश् च राजंस् तव सैनिकाश् च ह  
०७,००२।००९च् परस्परं चुक्रुशुर् आर्तिजं भृशम्; तदाश्रु नेत्रैर् मुमुचुर् हि शब्दवत्  
०७,००२।०१०अ प्रवर्तमाने तु पुनर् महाहवे; विगाह्यमानासु चमूषु पार्थिवैः  
०७,००२।०१०च् अथाब्रवीद् धर्षकरं वचस् तदा; रथर्षभान् सर्वमहारथर्षभः  
०७,००२।०११ कर्ण उवाच  
०७,००२।०११अ जगत्य् अनित्ये सततं प्रधावति; प्रचिन्तयन्न् अस्थिरम् अद्य लक्षये  
०७,००२।०११च् भवत्सु तिष्ठत्स्व् इह पातितो रणे; गिरिप्रकाशः कुरुपुङ्गवः कथम्  
०७,००२।०१२अ निपातिते शान्तनवे महारथे; दिवाकरे भूतलम् आस्थिते यथा  
०७,००२।०१२च् न पार्थिवाः सोढुम् अलं धनञ्जयम्; गिरिप्रवोढारम् इवानिलं द्रुमाः  
०७,००२।०१३अ हतप्रधानं त्व् इदम् आर्तरूपम्; परैर् हतोत्साहम् अनाथम् अद्य वै  
०७,००२।०१३च् मया कुरूणां परिपाल्यम् आहवे; बलं यथा तेन महात्मना तथा  
०७,००२।०१४अ समाहितं चात्मनि भारम् ईदृशम्; जगत् तथानित्यम् इदं च लक्षये  
०७,००२।०१४च् निपातितं चाहवशौण्डम् आहवे; कथं नु कुर्याम् अहम् आहवे भयम्  
०७,००२।०१५अ अहं तु तान् कुरुवृषभान् अजिह्मगैः; प्रवेरयन् यमसदनं रणे चरन्  
०७,००२।०१५च् यशः परं जगति विभाव्य वर्तिता; परैर् हतो युधि शयिताथ वा पुनः  
०७,००२।०१६अ युधिष्ठिरो धृतिमतिधर्मतत्त्ववान्; वृकोदरो गजशततुल्यविक्रमः  
०७,००२।०१६च् तथार्जुनस् त्रिदशवरात्मजो यतो; न तद् बलं सुजयम् अथामरैर् अपि  
०७,००२।०१७अ यमौ रणे यत्र यमोपमौ बले; ससात्यकिर् यत्र च देवकीसुतः  
०७,००२।०१७च् न तद् बलं कापुरुषो ऽभ्युपेयिवान्; निवर्तते मृत्युमुखाद् इवासकृत्  
०७,००२।०१८अ तपो ऽभ्युदीर्णं तपसैव गम्यते; बलं बलेनापि तथा मनस्विभिः  
०७,००२।०१८च् मनश् च मे शत्रुनिवारणे ध्रुवम्; स्वरक्षणे चाचलवद् व्यवस्थितम्  
०७,००२।०१८द्*००२१_०१ अथाब्रवीत् सूतपुत्रः स्वसूतं  
०७,००२।०१८द्*००२१_०२ हन्तास्म्य् अहं पाण्डवसोमकांश् च  
०७,००२।०१९अ एवं चैषां बुध्यमानः प्रभावम्; गत्वैवाहं ताञ् जयाम्य् अद्य सूत  
०७,००२।०१९च् मित्रद्रोहो मर्षणीयो न मे ऽयम्; भग्ने सैन्ये यः सहायः स मित्रम्  
०७,००२।०२०अ कर्तास्म्य् एतत् सत्पुरुषार्यकर्म; त्यक्त्वा प्राणान् अनुयास्यामि भीष्मम्  
०७,००२।०२०च् सर्वान् सङ्ख्ये शत्रुसङ्घान् हनिष्ये; हतस् तैर् वा वीरलोकं गमिष्ये  
०७,००२।०२१अ सम्प्राक्रुष्टे रुदितस्त्रीकुमारे; पराभूते पौरुषे धार्तराष्ट्रे  
०७,००२।०२१च् मया कृत्यम् इति जानामि सूत; तस्माच् छत्रून् धार्तराष्ट्रस्य जेष्ये  
०७,००२।०२२अ कुरून् रक्षन् पाण्डुपुत्राञ् जिघांसंस्; त्यक्त्वा प्राणान् घोररूपे रणे ऽस्मिन्  
०७,००२।०२२च् सर्वान् सङ्ख्ये शत्रुसङ्घान् निहत्य; दास्याम्य् अहं धार्तराष्ट्राय राज्यम्  
०७,००२।०२३अ निबध्यतां मे कवचं विचित्रम्; हैमं शुभ्रं मणिरत्नावभासि  
०७,००२।०२३च् शिरस्त्राणं चार्कसमानभासम्; धनुः शरांश् चापि विषाहिकल्पान्  
०७,००२।०२४अ उपासङ्गान् षोडश योजयन्तु; धनूंषि दिव्यानि तथाहरन्तु  
०७,००२।०२४च् असींश् च शक्तीश् च गदाश् च गुर्वीः; शङ्खं च जाम्बूनदचित्रभासम्  
०७,००२।०२५अ एतां रौक्मीं नागकक्ष्यां च जैत्रीम्; जैत्रं च मे ध्वजम् इन्दीवराभम्  
०७,००२।०२५च् श्लक्ष्णैर् वस्त्रैर् विप्रमृज्यानयस्व; चित्रां मालां चात्र बद्ध्वा सजालाम्  
०७,००२।०२६अ अश्वान् अग्र्यान् पाण्डुराभ्रप्रकाशान्; पुष्टान् स्नातान् मन्त्रपूताभिर् अद्भिः  
०७,००२।०२६च् तप्तैर् भाण्डैः काञ्चनैर् अभ्युपेताञ्; शीघ्राञ् शीघ्रं सूतपुत्रानयस्व  
०७,००२।०२७अ रथं चाग्र्यं हेमजालावनद्धम्; रत्नैश् चित्रं चन्द्रसूर्यप्रकाशैः  
०७,००२।०२७च् द्रव्यैर् युक्तं सम्प्रहारोपपन्नैर्; वाहैर् युक्तं तूर्णम् आवर्तयस्व  
०७,००२।०२८अ चित्राणि चापानि च वेगवन्ति; ज्याश् चोत्तमाः संहननोपपन्नाः  
०७,००२।०२८च् तूणांश् च पूर्णान् महतः शराणाम्; आसज्य गात्रावरणानि चैव  
०७,००२।०२९अ प्रायात्रिकं चानयताशु सर्वम्; कन्याः पूर्णं वीरकांस्यं च हैमम्  
०७,००२।०२९च् आनीय मालाम् अवबध्य चाङ्गे; प्रवादयन्त्व् आशु जयाय भेरीः  
०७,००२।०३०अ प्रयाहि सूताशु यतः किरीटी; वृकोदरो धर्मसुतो यमौ च  
०७,००२।०३०च् तान् वा हनिष्यामि समेत्य सङ्ख्ये; भीष्माय वैष्यामि हतो द्विषद्भिः  
०७,००२।०३१अ यस्मिन् राजा सत्यधृतिर् युधिष्ठिरः; समास्थितो भीमसेनार्जुनौ च  
०७,००२।०३१च् वासुदेवः सात्यकिः सृञ्जयाश् च; मन्ये बलं तद् अजय्यं महीपैः  
०७,००२।०३२अ तं चेन् मृत्युः सर्वहरो ऽभिरक्षेत्; सदाप्रमत्तः समरे किरीटिनम्  
०७,००२।०३२च् तथापि हन्तास्मि समेत्य सङ्ख्ये; यास्यामि वा भीष्मपथा यमाय  
०७,००२।०३३अ न त्व् एवाहं न गमिष्यामि तेषाम्; मध्ये शूराणां तत् तथाहं ब्रवीमि  
०७,००२।०३३च् मित्रद्रुहो दुर्बलभक्तयो ये; पापात्मानो न ममैते सहायाः  
०७,००२।०३४ सञ्जय उवाच  
०७,००२।०३४अ स सिद्धिमन्तं रथम् उत्तमं दृढम्; सकूबरं हेमपरिष्कृतं शुभम्  
०७,००२।०३४च् पताकिनं वातजवैर् हयोत्तमैर्; युक्तं समास्थाय ययौ जयाय  
०७,००२।०३५अ सम्पूज्यमानः कुरुभिर् महात्मा; रथर्षभः पाण्डुरवाजियाता  
०७,००२।०३५च् ययौ तदायोधनम् उग्रधन्वा; यत्रावसानं भरतर्षभस्य  
०७,००२।०३६अ वरूथिना महता सध्वजेन; सुवर्णमुक्तामणिवज्रशालिना  
०७,००२।०३६च् सदश्वयुक्तेन रथेन कर्णो; मेघस्वनेनार्क इवामितौजाः  
०७,००२।०३७अ हुताशनाभः स हुताशनप्रभे; शुभः शुभे वै स्वरथे धनुर्धरः  
०७,००२।०३७च् स्थितो रराजाधिरथिर् महारथः; स्वयं विमाने सुरराड् इव स्थितः  
०७,००३।००१ सञ्जय उवाच  
०७,००३।००१अ शरतल्पे महात्मानं शयानम् अमितौजसम्  
०७,००३।००१च् महावातसमूहेन समुद्रम् इव शोषितम्  
०७,००३।००१द्*००२२_०१ उत्पाद्य पृथिवीं गुर्वीं पातितां सव्यसाचिना  
०७,००३।००१द्*००२२_०२ उद्यम्याप्य् अथ वा मेरुं लीलयाक्षिप्तम् अम्भसि  
०७,००३।००१द्*००२३_०१ उत्साद्य चाखिलाम् उर्वीं सर्वक्षत्रान्तकं गुरुम्  
०७,००३।००२अ दिव्यैर् अस्त्रैर् महेष्वासं पातितं सव्यसाचिना  
०७,००३।००२च् जयाशां तव पुत्राणां सम्भग्नां शर्म वर्म च  
०७,००३।००३अ अपाराणाम् इव द्वीपम् अगाधे गाधम् इच्छताम्  
०७,००३।००३च् स्रोतसा यामुनेनेव शरौघेण परिप्लुतम्  
०७,००३।००४अ महान्तम् इव मैनाकम् असह्यं भुवि पातितम्  
०७,००३।००४च् नभश्च्युतम् इवादित्यं पतितं धरणीतले  
०७,००३।००५अ शतक्रतोर् इवाचिन्त्यं पुरा वृत्रेण निर्जयम्  
०७,००३।००५च् मोहनं सर्वसैन्यस्य युधि भीष्मस्य पातनम्  
०७,००३।००६अ ककुदं सर्वसैन्यानां लक्ष्म सर्वधनुष्मताम्  
०७,००३।००६च् धनञ्जयशरव्याप्तं पितरं ते महाव्रतम्  
०७,००३।००७अ तं वीरशयने वीरं शयानं पुरुषर्षभम्  
०७,००३।००७च् भीष्मम् आधिरथिर् दृष्ट्वा भरतानाम् अमध्यमम्  
०७,००३।००८अ अवतीर्य रथाद् आर्तो बाष्पव्याकुलिताक्षरम्  
०७,००३।००८अ*००२४_०१ **** **** शोकमोहपरिप्लुतः  
०७,००३।००८अ*००२४_०२ पद्भ्याम् एव जगामार्तो  
०७,००३।००८च् अभिवाद्याञ्जलिं बद्ध्वा वन्दमानो ऽभ्यभाषत  
०७,००३।००९अ कर्णो ऽहम् अस्मि भद्रं ते अद्य मा वद भारत  
०७,००३।००९च् पुण्यया क्षेमया वाचा चक्षुषा चावलोकय  
०७,००३।०१०अ न नूनं सुकृतस्येह फलं कश् चित् समश्नुते  
०७,००३।०१०च् यत्र धर्मपरो वृद्धः शेते भुवि भवान् इह  
०७,००३।०११अ कोशसञ्जनने मन्त्रे व्यूहप्रहरणेषु च  
०७,००३।०११च् नाथम् अन्यं न पश्यामि कुरूणां कुरुसत्तम  
०७,००३।०१२अ बुद्ध्या विशुद्धया युक्तो यः कुरूंस् तारयेद् भयात्  
०७,००३।०१२च् योधांस् त्वम् अप्लवे हित्वा पितृलोकं गमिष्यसि  
०७,००३।०१३अ अद्य प्रभृति सङ्क्रुद्धा व्याघ्रा इव मृगक्षयम्  
०७,००३।०१३च् पाण्डवा भरतश्रेष्ठ करिष्यन्ति कुरुक्षयम्  
०७,००३।०१४अ अद्य गाण्डीवघोषस्य वीर्यज्ञाः सव्यसाचिनः  
०७,००३।०१४च् कुरवः सन्त्रसिष्यन्ति वज्रपाणेर् इवासुराः  
०७,००३।०१५अ अद्य गाण्डीवमुक्तानाम् अशनीनाम् इव स्वनः  
०७,००३।०१५च् त्रासयिष्यति सङ्ग्रामे कुरून् अन्यांश् च पार्थिवान्  
०७,००३।०१६अ समिद्धो ऽग्निर् यथा वीर महाज्वालो द्रुमान् दहेत्  
०७,००३।०१६च् धार्तराष्ट्रान् प्रधक्ष्यन्ति तथा बाणाः किरीटिनः  
०७,००३।०१७अ येन येन प्रसरतो वाय्वग्नी सहितौ वने  
०७,००३।०१७च् तेन तेन प्रदहतो भगवन्तौ यद् इच्छतः  
०७,००३।०१८अ यादृशो ऽग्निः समिद्धो हि तादृक् पार्थो न संशयः  
०७,००३।०१८ब्*००२५_०१ तादृग् एव हि कौन्तेयो दवाग्निर् इव पर्वते  
०७,००३।०१८च् यथा वायुर् नरव्याघ्र तथा कृष्णो न संशयः  
०७,००३।०१८द्*००२६_०१ निर्दहन्तम् अनीकानि प्रवक्ष्यति जनार्दनः  
०७,००३।०१९अ नदतः पाञ्चजन्यस्य रसतो गाण्डिवस्य च  
०७,००३।०१९च् श्रुत्वा सर्वाणि सैन्यानि त्रासं यास्यन्ति भारत  
०७,००३।०२०अ कपिध्वजस्य चोत्पाते रथस्यामित्रकर्शिनः  
०७,००३।०२०च् शब्दं सोढुं न शक्ष्यन्ति त्वाम् ऋते वीर पार्थिवाः  
०७,००३।०२१अ को ह्य् अर्जुनं रणे योद्धुं त्वद् अन्यः पार्थिवो ऽर्हति  
०७,००३।०२१च् यस्य दिव्यानि कर्माणि प्रवदन्ति मनीषिणः  
०७,००३।०२२अ अमानुषश् च सङ्ग्रामस् त्र्यम्बकेन च धीमतः  
०७,००३।०२२च् तस्माच् चैव वरः प्राप्तो दुष्प्रापश् चाकृतात्मभिः  
०७,००३।०२२द्*००२७_०१ को ऽन्यः शक्तो रणे जेतुं पूर्वं यो न जितः सुरैः  
०७,००३।०२२द्*००२७_०२ जितो येन रणे रामो भवता वीर्यशालिना  
०७,००३।०२२द्*००२७_०३ क्षत्रियान्तकरो घोरो देवदानवपूजितः  
०७,००३।०२२द्*००२८_०१ पाण्डुपुत्रो बलश्लाघी माधवेन च रक्षितः  
०७,००३।०२२द्*००२९_०१ सो ऽप्य् अद्य निहतः शेते शरैः प्रोतः शिखण्डिना  
०७,००३।०२३अ तम् अद्याहं पाण्डवं युद्धशौण्डम्; अमृष्यमाणो भवतानुशिष्टः  
०७,००३।०२३च् आशीविषं दृष्टिहरं सुघोरम्; इयां पुरस्कृत्य वधं जयं वा  
०७,००४।००१ सञ्जय उवाच  
०७,००४।००१अ तस्य लालप्यतः श्रुत्वा वृद्धः कुरुपितामहः  
०७,००४।००१च् देशकालोचितं वाक्यम् अब्रवीत् प्रीतमानसः  
०७,००४।००१द्@००१_०००१ रहितं धिष्ण्यम् आलोक्य समुत्सार्य च रक्षिणः  
०७,००४।००१द्@००१_०००२ पितेव पुत्रं गाङ्गेयः परिष्वज्यैकबाहुना  
०७,००४।००१द्@००१_०००३ एह्य् एहि भो स्पर्धसे त्वं मया सार्धं हि सूतज  
०७,००४।००१द्@००१_०००४ यदि मां नाधिगच्छेथा न ते श्रेयो भवेद् ध्रुवम्  
०७,००४।००१द्@००१_०००५ कौन्तेयस् त्वं न राधेयो न तवाधिरथः पिता  
०७,००४।००१द्@००१_०००६ सूर्यतस् त्वं महाबाहो विदितो नारदान् मम  
०७,००४।००१द्@००१_०००७ कृष्णद्वैपायनाच् चैव केशवाच् च न संशयः  
०७,००४।००१द्@००१_०००८ मानहा भव शत्रूणां मित्राणां शोकहा भव  
०७,००४।००१द्@००१_०००९ कृष्णद्वैपायनश् चैव तेजसा च न संशयः  
०७,००४।००१द्@००१_००१० न च द्वेषो ऽस्ति मे कर्ण त्वयि सत्यं ब्रवीमि ते  
०७,००४।००१द्@००१_००११ तेजोवधनिमित्तं तु परुषं चाहम् अब्रुवम्  
०७,००४।००१द्@००१_००१२ अकस्मात् पाण्डवान् हि त्वं द्विषसीति मतिर् मम  
०७,००४।००१द्@००१_००१३ तेनासि बहुशो रूक्षं श्रावितः कुरुसंसदि  
०७,००४।००१द्@००१_००१४ हन्तासि समरे वीराञ् शत्रुपक्षक्षयङ्कर  
०७,००४।००१द्@००१_००१५ ब्रह्मण्यता च शौर्यं च दाने वा परमो निधिः  
०७,००४।००१द्@००१_००१६ कुलभेदभयाच् चाहं सदा परुषम् अब्रुवम्  
०७,००४।००१द्@००१_००१७ इष्वस्त्रे वीर सन्धाने लाघवे ऽस्त्रबले ऽपि च  
०७,००४।००१द्@००१_००१८ सदृशः फल्गुनस्यापि कृष्णस्य च समो बले  
०७,००४।००२अ समुद्र इव सिन्धूनां ज्योतिषाम् इव भास्करः  
०७,००४।००२च् सत्यस्य च यथा सन्तो बीजानाम् इव चोर्वरा  
०७,००४।००३अ पर्जन्य इव भूतानां प्रतिष्ठा सुहृदां भव  
०७,००४।००३च् बान्धवास् त्वानुजीवन्तु सहस्राक्षम् इवामराः  
०७,००४।००३द्*००३०_०१ मानहा भव शत्रूणां मित्राणां नन्दिवर्धनः  
०७,००४।००३द्*००३०_०२ कौरवाणां भव गतिर् यथा विष्णुर् दिवौकसाम्  
०७,००४।००४अ स्वबाहुबलवीर्येण धार्तराष्ट्रप्रियैषिणा  
०७,००४।००४च् कर्ण राजपुरं गत्वा काम्बोजा निहतास् त्वया  
०७,००४।००५अ गिरिव्रजगताश् चापि नग्नजित्प्रमुखा नृपाः  
०७,००४।००५च् अम्बष्ठाश् च विदेहाश् च गान्धाराश् च जितास् त्वया  
०७,००४।००५द्*००३१_०१ तथातिबलवान् राजा जरासन्धो ऽद्भुतोपमः  
०७,००४।००५द्*००३१_०२ समरे समरश्लाघी न त्वयाभ्यधिको रणे  
०७,००४।००६अ हिमवद्दुर्गनिलयाः किराता रणकर्कशाः  
०७,००४।००६च् दुर्योधनस्य वशगाः कृताः कर्ण त्वया पुरा  
०७,००४।००६द्*००३२_०१ उत्कला मेकलाः पौण्ड्राः कलिङ्गान्ध्राश् च संयुगे  
०७,००४।००६द्*००३२_०२ निषादाश् च त्रिगर्ताश् च बाह्लीकाश् च जितास् त्वया  
०७,००४।००७अ तत्र तत्र च सङ्ग्रामे दुर्योधनहितैषिणा  
०७,००४।००७च् बहवश् च जिता वीरास् त्वया कर्ण महौजसा  
०७,००४।००७द्@००२_०००१ ब्रह्मण्यः सत्यवादी च तेजसार्को न संशयः  
०७,००४।००७द्@००२_०००२ देवगर्भो ऽजितः सङ्ख्ये मनुष्येभ्यो ऽधिको युधि  
०७,००४।००७द्@००२_०००३ व्यपनीतो ऽद्य मे मन्युर् यस् त्वां प्रति पुरा कृतः  
०७,००४।००७द्@००२_०००४ दैवं पुरुषकारेण न शक्यम् अतिवर्तितुम्  
०७,००४।००७द्@००२_०००५ सौदर्याः पाण्डवा वीर भ्रातरस् ते ऽरिसूदन  
०७,००४।००७द्@००२_०००६ गच्छैकत्वं महाबाहो मम चेद् इच्छसि प्रियम्  
०७,००४।००७द्@००२_०००७ मया भवतु निर्वृत्तं वैरम् आदित्यनन्दन  
०७,००४।००७द्@००२_०००८ पृथिव्यां सर्वराजानो भवन्त्व् अद्य निरामयाः  
०७,००४।००७द्@००२_०००८ कर्ण उवाच  
०७,००४।००७द्@००२_०००९ जानाम्य् एतन् महाबाहो कौन्तेयो ऽस्मि न सूतजः  
०७,००४।००७द्@००२_००१० परित्यक्तस् त्व् अहं कुन्त्या सूतेन च विवर्धितः  
०७,००४।००७द्@००२_००११ भुक्त्वा दुर्योधनैश्वर्यं न मिथ्या कर्तुम् उत्सहे  
०७,००४।००७द्@००२_००१२ वसु चैव शरीरं च पुत्रदारांस् तथा यशः  
०७,००४।००७द्@००२_००१३ सर्वं दुर्योधनस्यार्थे त्यक्तं मे भूरिदक्षिण  
०७,००४।००७द्@००२_००१४ नेष्यति व्याधिमरणं क्षत्रियस्येति कौरव  
०७,००४।००७द्@००२_००१५ कोपिताः पाण्डवा नित्यं मयाश्रित्य सुयोधनम्  
०७,००४।००७द्@००२_००१६ अपरावर्तिनो ये ऽर्थास् ते न शक्या निवर्तितुम्  
०७,००४।००७द्@००२_००१७ दैवं पुरुषकारेण को निवर्तितुम् उत्सहेत्  
०७,००४।००७द्@००२_००१८ पृथिवीक्षयं शंसन्ति निमित्तानीह भारत  
०७,००४।००७द्@००२_००१९ भवद्भिर् हि पुरा दृष्ट्वा कथितानि च संसदि  
०७,००४।००७द्@००२_००२० अजेयाः पुरुषैर् अन्यैर् इति तांश् चोत्सहामहे  
०७,००४।००७द्@००२_००२१ अनुजानीहि मां तात युद्धाय प्रीतिमानसम्  
०७,००४।००७द्@००२_००२२ अनुज्ञातस् त्वया वीर युध्येयम् इति मे मतिः  
०७,००४।००७द्@००२_००२३ दुरुक्तानि च वाक्यानि संरम्भाच् चापलाद् अपि  
०७,००४।००७द्@००२_००२४ यन् मया ते कृतं किं चित् त्यज तद् भरतर्षभ  
०७,००४।००८अ यथा दुर्योधनस् तात सज्ञातिकुलबान्धवः  
०७,००४।००८ब्*००३३_०१ क्षेमं विन्दति सर्वत्र शत्रुहानिं च विन्दति  
०७,००४।००८च् तथा त्वम् अपि सर्वेषां कौरवाणां गतिर् भव  
०७,००४।००९अ शिवेनाभिवदामि त्वां गच्छ युध्यस्व शत्रुभिः  
०७,००४।००९च् अनुशाधि कुरून् सङ्ख्ये धत्स्व दुर्योधने जयम्  
०७,००४।००९द्*००३४_०१ तथा कुरु मनुष्येन्द्र यथा दुर्योधने जयम्  
०७,००४।०१०अ भवान् पौत्रसमो ऽस्माकं यथा दुर्योधनस् तथा  
०७,००४।०१०च् तवापि धर्मतः सर्वे यथा तस्य वयं तथा  
०७,००४।०११अ यौनात् सम्बन्धकाल् लोके विशिष्टं सङ्गतं सताम्  
०७,००४।०११च् सद्भिः सह नरश्रेष्ठ प्रवदन्ति मनीषिणः  
०७,००४।०१२अ स सत्यसङ्गरो भूत्वा ममेदम् इति निश्चितम्  
०७,००४।०१२च् कुरूणां पालय बलं यथा दुर्योधनस् तथा  
०७,००४।०१२द्*००३५_०१ तथा हि कौरवान् युद्धे ध्रुवं जेष्यन्ति पाण्डवाः  
०७,००४।०१२द्*००३५_०२ क्षत्रधर्मार्जितांल् लोकान् अवाप्स्यन्ति न संशयः  
०७,००४।०१२द्*००३५_०३ युध्यस्व निरहङ्कारो बलवीर्यव्यपाश्रयात्  
०७,००४।०१२द्*००३५_०४ धर्मो हि युद्धाद् अधिकः क्षत्रियस्य न विद्यते  
०७,००४।०१२द्*००३५_०४ सञ्जय उवाच  
०७,००४।०१२द्*००३५_०५ एवम् उक्तस् तु भीष्मेण युद्धाय कृतनिश्चयः  
०७,००४।०१२द्*००३६_०१ यथा च कुरवो युद्धे योधयन्ति स्म पाण्डवान्  
०७,००४।०१३अ इति श्रुत्वा वचः सो ऽथ चरणाव् अभिवाद्य च  
०७,००४।०१३च् ययौ वैकर्तनः कर्णस् तूर्णम् आयोधनं प्रति  
०७,००४।०१३द्*००३७_०१ अथ तत्र महेष्वासो व्यादिशद् रथिनो वरान्  
०७,००४।०१३द्*००३७_०२ वारणांस् तत्प्रकारेण चकार तदनन्तरम्  
०७,००४।०१३द्*००३७_०३ सादिनश् च पदातांश् च यथाशास्त्रं बृहस्पतिः  
०७,००४।०१३द्*००३७_०४ स्थापयाम् आस तथा पुत्राणां ते जयप्रियः  
०७,००४।०१३द्*००३७_०५ ततः पक्षौ प्रपक्षौ च विधाय भरतर्षभ  
०७,००४।०१३द्*००३७_०६ पक्षकोट्यां पुनर् द्वाभ्यां पक्षौ द्वाभ्यां सुहृद्वृतः  
०७,००४।०१३द्*००३७_०७ एवम् एतन् मया व्यूहं कर्णेन विहितं पुरा  
०७,००४।०१३द्*००३७_०८ प्रेक्षणीयम् अमन्यन्त राजानः कुरुभिः सह  
०७,००४।०१३द्*००३७_०९ नृत्यन्तम् इव तं व्यूहं दिधक्षन्तम् इवाहितान्  
०७,००४।०१३द्*००३७_१० कृतं बृहस्पतिमतं मत्वा कर्णेन धीमता  
०७,००४।०१३द्*००३७_११ बलं व्यूहशरीरस्य सारानीकं परस्परम्  
०७,००४।०१४अ सो ऽभिवीक्ष्य नरौघाणां स्थानम् अप्रतिमं महत्  
०७,००४।०१४च् व्यूढप्रहरणोरस्कं सैन्यं तत् समबृंहयत्  
०७,००४।०१४द्*००३८_०१ हृषिताः कुरवः सर्वे दुर्योधनपुरोगमाः  
०७,००४।०१४द्*००३८_०२ तम् आगतं महाबाहुं सर्वानीकपुरःसरम्  
०७,००४।०१५अ कर्णं दृष्ट्वा महेष्वासं युद्धाय समवस्थितम्  
०७,००४।०१५च् क्ष्वेडितास्फोटितरवैः सिंहनादरवैर् अपि  
०७,००४।०१५ए धनुःशब्दैश् च विविधैः कुरवः समपूजयन्  
०७,००५।००१ सञ्जय उवाच  
०७,००५।००१अ रथस्थं पुरुषव्याघ्रं दृष्ट्वा कर्णम् अवस्थितम्  
०७,००५।००१च् हृष्टो दुर्योधनो राजन्न् इदं वचनम् अब्रवीत्  
०७,००५।००२अ सनाथम् इदम् अत्यर्थं भवता पालितं बलम्  
०७,००५।००२च् मन्ये किं तु समर्थं यद् धितं तत् सम्प्रधार्यताम्  
०७,००५।००३ कर्ण उवाच  
०७,००५।००३अ ब्रूहि तत् पुरुषव्याघ्र त्वं हि प्राज्ञतमो नृप  
०७,००५।००३च् यथा चार्थपतिः कृत्यं पश्यते न तथेतरः  
०७,००५।००४अ ते स्म सर्वे तव वचः श्रोतुकामा नरेश्वर  
०७,००५।००४च् नान्याय्यं हि भवान् वाक्यं ब्रूयाद् इति मतिर् मम  
०७,००५।००५ दुर्योधन उवाच  
०७,००५।००५अ भीष्मः सेनाप्रणेतासीद् वयसा विक्रमेण च  
०७,००५।००५च् श्रुतेन च सुसम्पन्नः सर्वैर् योधगुणैस् तथा  
०७,००५।००६अ तेनातियशसा कर्ण घ्नता शत्रुगणान् मम  
०७,००५।००६च् सुयुद्धेन दशाहानि पालिताः स्मो महात्मना  
०७,००५।००७अ तस्मिन्न् असुकरं कर्म कृतवत्य् आस्थिते दिवम्  
०७,००५।००७च् कं नु सेनाप्रणेतारं मन्यसे तदनन्तरम्  
०७,००५।००८अ न ऋते नायकं सेना मुहूर्तम् अपि तिष्ठति  
०७,००५।००८ब्*००३९_०१ आहवेषु विशेषेण भ्रष्टनेत्रेष्व् इवाञ्जनम्  
०७,००५।००८च् आहवेष्व् आहवश्रेष्ठ नेतृहीनेव नौर् जले  
०७,००५।००९अ यथा ह्य् अकर्णधारा नौ रथश् चासारथिर् यथा  
०७,००५।००९च् द्रवेद् यथेष्टं तद्वत् स्याद् ऋते सेनापतिं बलम्  
०७,००५।००९द्*००४०_०१ अदैशिको यथा सार्थः सर्वं पापं समर्छति  
०७,००५।००९द्*००४०_०२ अनायका तथा सेना सर्वान् दोषान् समर्छति  
०७,००५।०१०अ स भवान् वीक्ष्य सर्वेषु मामकेषु महात्मसु  
०७,००५।०१०च् पश्य सेनापतिं युक्तम् अनु शान्तनवाद् इह  
०७,००५।०११अ यं हि सेनाप्रणेतारं भवान् वक्ष्यति संयुगे  
०७,००५।०११च् तं वयं सहिताः सर्वे प्रकरिष्याम मारिष  
०७,००५।०१२ कर्ण उवाच  
०७,००५।०१२अ सर्व एव महात्मान इमे पुरुषसत्तमाः  
०७,००५।०१२च् सेनापतित्वम् अर्हन्ति नात्र कार्या विचारणा  
०७,००५।०१३अ कुलसंहननज्ञानैर् बलविक्रमबुद्धिभिः  
०७,००५।०१३च् युक्ताः कृतज्ञा ह्रीमन्त आहवेष्व् अनिवर्तिनः  
०७,००५।०१४अ युगपन् न तु ते शक्याः कर्तुं सर्वे पुरःसराः  
०७,००५।०१४च् एक एवात्र कर्तव्यो यस्मिन् वैशेषिका गुणाः  
०७,००५।०१५अ अन्योन्यस्पर्धिनां तेषां यद्य् एकं सत्करिष्यसि  
०७,००५।०१५च् शेषा विमनसो व्यक्तं न योत्स्यन्ते हि भारत  
०७,००५।०१६अ अयं तु सर्वयोधानाम् आचार्यः स्थविरो गुरुः  
०७,००५।०१६च् युक्तः सेनापतिः कर्तुं द्रोणः शस्त्रभृतां वरः  
०७,००५।०१७अ को हि तिष्ठति दुर्धर्षे द्रोणे ब्रह्मविदुत्तमे  
०७,००५।०१७च् सेनापतिः स्याद् अन्यो ऽस्माच् छुक्राङ्गिरसदर्शनात्  
०७,००५।०१८अ न च स ह्य् अस्ति ते योधः सर्वराजसु भारत  
०७,००५।०१८च् यो द्रोणं समरे यान्तं नानुयास्यति संयुगे  
०७,००५।०१९अ एष सेनाप्रणेतॄणाम् एष शस्त्रभृताम् अपि  
०७,००५।०१९च् एष बुद्धिमतां चैव श्रेष्ठो राजन् गुरुश् च ते  
०७,००५।०२०अ एवं दुर्योधनाचार्यम् आशु सेनापतिं कुरु  
०७,००५।०२०च् जिगीषन्तो ऽसुरान् सङ्ख्ये कार्त्तिकेयम् इवामराः  
०७,००५।०२१ सञ्जय उवाच  
०७,००५।०२१अ कर्णस्य वचनं श्रुत्वा राजा दुर्योधनस् तदा  
०७,००५।०२१च् सेनामध्यगतं द्रोणम् इदं वचनम् अब्रवीत्  
०७,००५।०२२अ वर्णश्रैष्ठ्यात् कुलोत्पत्त्या श्रुतेन वयसा धिया  
०७,००५।०२२च् वीर्याद् दाक्ष्याद् अधृष्यत्वाद् अर्थज्ञानान् नयाज् जयात्  
०७,००५।०२३अ तपसा च कृतज्ञत्वाद् वृद्धः सर्वगुणैर् अपि  
०७,००५।०२३च् युक्तो भवत्समो गोप्ता राज्ञाम् अन्यो न विद्यते  
०७,००५।०२४अ स भवान् पातु नः सर्वान् विबुधान् इव वासवः  
०७,००५।०२४च् भवन्नेत्राः पराञ् जेतुम् इच्छामो द्विजसत्तम  
०७,००५।०२५अ रुद्राणाम् इव कापाली वसूनाम् इव पावकः  
०७,००५।०२५च् कुबेर इव यक्षाणां मरुताम् इव वासवः  
०७,००५।०२६अ वसिष्ठ इव विप्राणां तेजसाम् इव भास्करः  
०७,००५।०२६च् पितॄणाम् इव धर्मो ऽथ आदित्यानाम् इवाम्बुराट्  
०७,००५।०२७अ नक्षत्राणाम् इव शशी दितिजानाम् इवोशनाः  
०७,००५।०२७ब्*००४१_०१ सर्वेषाम् एव लोकानां विश्वस्य च यथा क्षयः  
०७,००५।०२७ब्*००४१_०२ विश्वोत्पत्तिस्थितिलये श्रेष्ठो नारायणः प्रभुः  
०७,००५।०२७च् श्रेष्ठः सेनाप्रणेतॄणां स नः सेनापतिर् भव  
०७,००५।०२८अ अक्षौहिण्यो दशैका च वशगाः सन्तु ते ऽनघ  
०७,००५।०२८च् ताभिः शत्रून् प्रतिव्यूह्य जहीन्द्रो दानवान् इव  
०७,००५।०२९अ प्रयातु नो भवान् अग्रे देवानाम् इव पावकिः  
०७,००५।०२९च् अनुयास्यामहे त्व् आजौ सौरभेया इवर्षभम्  
०७,००५।०३०अ उग्रधन्वा महेष्वासो दिव्यं विस्फारयन् धनुः  
०७,००५।०३०च् अग्रे भवन्तं दृष्ट्वा नो नार्जुनः प्रसहिष्यते  
०७,००५।०३१अ ध्रुवं युधिष्ठिरं सङ्ख्ये सानुबन्धं सबान्धवम्  
०७,००५।०३१च् जेष्यामि पुरुषव्याघ्र भवान् सेनापतिर् यदि  
०७,००५।०३२अ एवम् उक्ते ततो द्रोणे जयेत्य् ऊचुर् नराधिपाः  
०७,००५।०३२च् सिंहनादेन महता हर्षयन्तस् तवात्मजम्  
०७,००५।०३३अ सैनिकाश् च मुदा युक्ता वर्धयन्ति द्विजोत्तमम्  
०७,००५।०३३च् दुर्योधनं पुरस्कृत्य प्रार्थयन्तो महद् यशः  
०७,००५।०३३द्*००४२_०१ मेनिरे निहितान् पार्थान् आत्मनश् चोत्तमं यशः  
०७,००५।०३३द्*००४३_०१ दुर्योधनं तदा राजन् द्रोणो वचनम् अब्रवीत्  
०७,००५।०३४ द्रोण उवाच  
०७,००५।०३४अ वेदं षडङ्गं वेदाहम् अर्थविद्यां च मानवीम्  
०७,००५।०३४च् त्रैयम्बकम् अथेष्वस्त्रम् अस्त्राणि विविधानि च  
०७,००५।०३५अ ये चाप्य् उक्ता मयि गुणा भवद्भिर् जयकाङ्क्षिभिः  
०७,००५।०३५च् चिकीर्षुस् तान् अहं सत्यान् योधयिष्यामि पाण्डवान्  
०७,००५।०३५द्*००४४_०१ पार्षतं तु रणे राजन् न हनिष्ये कथं चन  
०७,००५।०३५द्*००४४_०२ स हि सृष्टो वधार्थाय ममैव पुरुषर्षभ  
०७,००५।०३५द्*००४४_०३ योधयिष्ये तु सैन्यानि नाशयन् सर्वसोमकान्  
०७,००५।०३५द्*००४४_०४ न च मां पाण्डवा युद्धे योधयिष्यन्ति हर्षिताः  
०७,००५।०३६ सञ्जय उवाच  
०७,००५।०३६अ स एवम् अभ्यनुज्ञातश् चक्रे सेनापतिं ततः  
०७,००५।०३६च् द्रोणं तव सुतो राजन् विधिदृष्टेन कर्मणा  
०७,००५।०३७अ अथाभिषिषिचुर् द्रोणं दुर्योधनमुखा नृपाः  
०७,००५।०३७ब्*००४५_०१ स्वस्तिवादरवैश् चान्यैः श्लक्ष्णैः पुण्यैर् मनोरमैः  
०७,००५।०३७च् सेनापत्ये यथा स्कन्दं पुरा शक्रमुखाः सुराः  
०७,००५।०३८अ ततो वादित्रघोषेण सह पुंसां महास्वनैः  
०७,००५।०३८च् प्रादुरासीत् कृते द्रोणे हर्षः सेनापतौ तदा  
०७,००५।०३९अ ततः पुण्याहघोषेण स्वस्तिवादस्वनेन च  
०७,००५।०३९च् संस्तवैर् गीतशब्दैश् च सूतमागधबन्दिनाम्  
०७,००५।०४०अ जयशब्दैर् द्विजाग्र्याणां सुभगानर्तितैस् तथा  
०७,००५।०४०ब्*००४६_०१ प्रादुरासीन् महाशब्दः कृते सेनापतौ द्विजे  
०७,००५।०४०ब्*००४६_०२ सेनापत्ये महात्मानं सर्वे संहृष्टमानसाः  
०७,००५।०४०च् सत्कृत्य विधिवद् द्रोणं जितान् मन्यन्त पाण्डवान्  
०७,००६।००१ सञ्जय उवाच  
०७,००६।००१अ सेनापत्यं तु सम्प्राप्य भारद्वाजो महारथः  
०७,००६।००१च् युयुत्सुर् व्यूह्य सैन्यानि प्रायात् तव सुतैः सह  
०७,००६।००२अ सैन्धवश् च कलिङ्गश् च विकर्णश् च तवात्मजः  
०७,००६।००२च् दक्षिणं पार्श्वम् आस्थाय समतिष्ठन्त दंशिताः  
०७,००६।००३अ प्रपक्षः शकुनिस् तेषां प्रवरैर् हयसादिभिः  
०७,००६।००३च् ययौ गान्धारकैः सार्धं विमलप्रासयोधिभिः  
०७,००६।००४अ कृपश् च कृतवर्मा च चित्रसेनो विविंशतिः  
०७,००६।००४च् दुःशासनमुखा यत्ताः सव्यं पार्श्वम् अपालयन्  
०७,००६।००५अ तेषां प्रपक्षाः काम्बोजाः सुदक्षिणपुरःसराः  
०७,००६।००५च् ययुर् अश्वैर् महावेगैः शकाश् च यवनैः सह  
०७,००६।००६अ मद्रास् त्रिगर्ताः साम्बष्ठाः प्रतीच्योदीच्यवासिनः  
०७,००६।००६च् शिबयः शूरसेनाश् च शूद्राश् च मलदैः सह  
०७,००६।००७अ सौवीराः कितवाः प्राच्या दाक्षिणात्याश् च सर्वशः  
०७,००६।००७च् तवात्मजं पुरस्कृत्य सूतपुत्रस्य पृष्ठतः  
०७,००६।००८अ हर्षयन् सर्वसैन्यानि बलेषु बलम् आदधत्  
०७,००६।००८च् ययौ वैकर्तनः कर्णः प्रमुखे सर्वधन्विनाम्  
०७,००६।००९अ तस्य दीप्तो महाकायः स्वान्य् अनीकानि हर्षयन्  
०७,००६।००९च् हस्तिकक्ष्यामहाकेतुर् बभौ सूर्यसमद्युतिः  
०७,००६।०१०अ न भीष्मव्यसनं कश् चिद् दृष्ट्वा कर्णम् अमन्यत  
०७,००६।०१०च् विशोकाश् चाभवन् सर्वे राजानः कुरुभिः सह  
०७,००६।०११अ हृष्टाश् च बहवो योधास् तत्राजल्पन्त सङ्गताः  
०७,००६।०११च् न हि कर्णं रणे दृष्ट्वा युधि स्थास्यन्ति पाण्डवाः  
०७,००६।०१२अ कर्णो हि समरे शक्तो जेतुं देवान् सवासवान्  
०७,००६।०१२च् किम् उ पाण्डुसुतान् युद्धे हीनवीर्यपराक्रमान्  
०७,००६।०१३अ भीष्मेण तु रणे पार्थाः पालिता बाहुशालिना  
०७,००६।०१३च् तांस् तु कर्णः शरैस् तीक्ष्णैर् नाशयिष्यत्य् असंशयम्  
०७,००६।०१४अ एवं ब्रुवन्तस् ते ऽन्योन्यं हृष्टरूपा विशां पते  
०७,००६।०१४च् राधेयं पूजयन्तश् च प्रशंसन्तश् च निर्ययुः  
०७,००६।०१५अ अस्माकं शकटव्यूहो द्रोणेन विहितो ऽभवत्  
०७,००६।०१५च् परेषां क्रौञ्च एवासीद् व्यूहो राजन् महात्मनाम्  
०७,००६।०१५ए प्रीयमाणेन विहितो धर्मराजेन भारत  
०७,००६।०१६अ व्यूहप्रमुखतस् तेषां तस्थतुः पुरुषर्षभौ  
०७,००६।०१६च् वानरध्वजम् उच्छ्रित्य विष्वक्सेनधनञ्जयौ  
०७,००६।०१७अ ककुदं सर्वसैन्यानां लक्ष्म सर्वधनुष्मताम्  
०७,००६।०१७च् आदित्यपथगः केतुः पार्थस्यामिततेजसः  
०७,००६।०१८अ दीपयाम् आस तत् सैन्यं पाण्डवस्य महात्मनः  
०७,००६।०१८च् यथा प्रज्वलितः सूर्यो युगान्ते वै वसुन्धराम्  
०७,००६।०१८द्*००४७_०१ अर्जुनेन तथा राजन् तापिता भारती चमूः  
०७,००६।०१८द्*००४८_०१ दीप्यन् दृश्येत हि तथा केतुः सर्वत्र धीमतः  
०७,००६।०१९अ अस्यताम् अर्जुनः श्रेष्ठो गाण्डीवं धनुषां वरम्  
०७,००६।०१९च् वासुदेवश् च भूतानां चक्राणां च सुदर्शनम्  
०७,००६।०२०अ चत्वार्य् एतानि तेजांसि वहञ् श्वेतहयो रथः  
०७,००६।०२०च् परेषाम् अग्रतस् तस्थौ कालचक्रम् इवोद्यतम्  
०७,००६।०२१अ एवम् एतौ महात्मानौ बलसेनाग्रगाव् उभौ  
०७,००६।०२१च् तावकानां मुखं कर्णः परेषां च धनञ्जयः  
०७,००६।०२२अ ततो जाताभिसंरम्भौ परस्परवधैषिणौ  
०७,००६।०२२च् अवेक्षेतां तदान्योन्यं समरे कर्णपाण्डवौ  
०७,००६।०२२द्*००४९_०१ दिधक्षन्तौ रणे क्रुद्धौ नेत्राभ्याम् इतरेतरम्  
०७,००६।०२२द्*००४९_०२ निश्चरन्तौ महावीर्यौ धुन्वानौ धनुषी दृढौ  
०७,००६।०२२द्*००४९_०३ समुच्छ्रितपताकेन ध्वजेन रथिनां वरः  
०७,००६।०२२द्*००४९_०४ आचार्यः कुरुपाण्डूनां सङ्ग्रामशिरसि स्थितः  
०७,००६।०२३अ ततः प्रयाते सहसा भारद्वाजे महारथे  
०७,००६।०२३च् अन्तर्नादेन घोरेण वसुधा समकम्पत  
०७,००६।०२४अ ततस् तुमुलम् आकाशम् आवृणोत् सदिवाकरम्  
०७,००६।०२४च् वातोद्धूतं रजस् तीव्रं कौशेयनिकरोपमम्  
०७,००६।०२५अ अनभ्रे प्रववर्ष द्यौर् मांसास्थिरुधिराण्य् उत  
०७,००६।०२५च् गृध्राः श्येना बडाः कङ्का वायसाश् च सहस्रशः  
०७,००६।०२५ए उपर्य् उपरि सेनां ते तदा पर्यपतन् नृप  
०७,००६।०२६अ गोमायवश् च प्राक्रोशन् भयदान् दारुणान् रवान्  
०७,००६।०२६च् अकार्षुर् अपसव्यं च बहुशः पृतनां तव  
०७,००६।०२६ए चिखादिषन्तो मांसानि पिपासन्तश् च शोणितम्  
०७,००६।०२७अ अपतद् दीप्यमाना च सनिर्घाता सकम्पना  
०७,००६।०२७च् उल्का ज्वलन्ती सङ्ग्रामे पुच्छेनावृत्य सर्वशः  
०७,००६।०२८अ परिवेषो महांश् चापि सविद्युत्स्तनयित्नुमान्  
०७,००६।०२८च् भास्करस्याभवद् राजन् प्रयाते वाहिनीपतौ  
०७,००६।०२९अ एते चान्ये च बहवः प्रादुरासन् सुदारुणाः  
०७,००६।०२९च् उत्पाता युधि वीराणां जीवितक्षयकारकाः  
०७,००६।०३०अ ततः प्रववृते युद्धं परस्परवधैषिणाम्  
०७,००६।०३०च् कुरुपाण्डवसैन्यानां शब्देनानादयज् जगत्  
०७,००६।०३१अ ते त्व् अन्योन्यं सुसंरब्धाः पाण्डवाः कौरवैः सह  
०७,००६।०३१च् प्रत्यघ्नन् निशितैर् बाणैर् जयगृद्धाः प्रहारिणः  
०७,००६।०३२अ स पाण्डवानां महतीं महेष्वासो महाद्युतिः  
०७,००६।०३२च् वेगेनाभ्यद्रवत् सेनां किरञ् शरशतैः शितैः  
०७,००६।०३३अ द्रोणम् अभ्युद्यतं दृष्ट्वा पाण्डवाः सह सृञ्जयैः  
०७,००६।०३३च् प्रत्यगृह्णंस् तदा राजञ् शरवर्षैः पृथक् पृथक्  
०७,००६।०३४अ सङ्क्षोभ्यमाणा द्रोणेन भिद्यमाना महाचमूः  
०७,००६।०३४च् व्यशीर्यत सपाञ्चाला वातेनेव बलाहकाः  
०७,००६।०३५अ बहूनीह विकुर्वाणो दिव्यान्य् अस्त्राणि संयुगे  
०७,००६।०३५च् अपीडयत् क्षणेनैव द्रोणः पाण्डवसृञ्जयान्  
०७,००६।०३६अ ते वध्यमाना द्रोणेन वासवेनेव दानवाः  
०७,००६।०३६च् पाञ्चालाः समकम्पन्त धृष्टद्युम्नपुरोगमाः  
०७,००६।०३७अ ततो दिव्यास्त्रविच् छूरो याज्ञसेनिर् महारथः  
०७,००६।०३७च् अभिनच् छरवर्षेण द्रोणानीकम् अनेकधा  
०७,००६।०३८अ द्रोणस्य शरवर्षैस् तु शरवर्षाणि भागशः  
०७,००६।०३८च् सन्निवार्य ततः सेनां कुरून् अप्य् अवधीद् बली  
०७,००६।०३९अ संहृत्य तु ततो द्रोणः समवस्थाप्य चाहवे  
०७,००६।०३९च् स्वम् अनीकं महाबाहुः पार्षतं समुपाद्रवत्  
०७,००६।०४०अ स बाणवर्षं सुमहद् असृजत् पार्षतं प्रति  
०७,००६।०४०च् मघवान् समभिक्रुद्धः सहसा दानवेष्व् इव  
०७,००६।०४१अ ते कम्प्यमाना द्रोणेन बाणैः पाण्डवसृञ्जयाः  
०७,००६।०४१च् पुनः पुनर् अभज्यन्त सिंहेनेवेतरे मृगाः  
०७,००६।०४२अ अथ पर्यपतद् द्रोणः पाण्डवानां बलं बली  
०७,००६।०४२च् अलातचक्रवद् राजंस् तद् अद्भुतम् इवाभवत्  
०७,००६।०४३अ खचरनगरकल्पं कल्पितं शास्त्रदृष्ट्या; चलदनिलपताकं ह्रादिनं वल्गिताश्वम्  
०७,००६।०४३च् स्फटिकविमलकेतुं तापनं शात्रवाणाम्; रथवरम् अधिरूढः सञ्जहारारिसेनाम्  
०७,००७।००१ सञ्जय उवाच  
०७,००७।००१अ तथा द्रोणम् अभिघ्नन्तं साश्वसूतरथद्विपान्  
०७,००७।००१च् व्यथिताः पाण्डवा दृष्ट्वा न चैनं पर्यवारयन्  
०७,००७।००२अ ततो युधिष्ठिरो राजा धृष्टद्युम्नधनञ्जयौ  
०७,००७।००२च् अब्रवीत् सर्वतो यत्तैः कुम्भयोनिर् निवार्यताम्  
०७,००७।००३अ तत्रैनम् अर्जुनश् चैव पार्षतश् च सहानुगः  
०७,००७।००३च् पर्यगृह्णंस् ततः सर्वे समायान्तं महारथाः  
०७,००७।००४अ केकया भीमसेनश् च सौभद्रो ऽथ घटोत्कचः  
०७,००७।००४च् युधिष्ठिरो यमौ मत्स्या द्रुपदस्यात्मजास् तथा  
०७,००७।००५अ द्रौपदेयाश् च संहृष्टा धृष्टकेतुः ससात्यकिः  
०७,००७।००५च् चेकितानश् च सङ्क्रुद्धो युयुत्सुश् च महारथः  
०७,००७।००६अ ये चान्ये पार्थिवा राजन् पाण्डवस्यानुयायिनः  
०७,००७।००६च् कुलवीर्यानुरूपाणि चक्रुः कर्माण्य् अनेकशः  
०७,००७।००७अ सङ्गृह्यमाणां तां दृष्ट्वा पाण्डवैर् वाहिनीं रणे  
०७,००७।००७च् व्यावृत्य चक्षुषी कोपाद् भारद्वाजो ऽन्ववैक्षत  
०७,००७।००८अ स तीव्रं कोपम् आस्थाय रथे समरदुर्मदः  
०७,००७।००८च् व्यधमत् पाण्डवानीकम् अभ्राणीव सदागतिः  
०७,००७।००९अ रथान् अश्वान् नरान् नागान् अभिधावंस् ततस् ततः  
०७,००७।००९च् चचारोन्मत्तवद् द्रोणो वृद्धो ऽपि तरुणो यथा  
०७,००७।०१०अ तस्य शोणितदिग्धाङ्गाः शोणास् ते वातरंहसः  
०७,००७।०१०च् आजानेया हया राजन्न् अविभ्रान्ताः श्रियं दधुः  
०७,००७।०११अ तम् अन्तकम् इव क्रुद्धम् आपतन्तं यतव्रतम्  
०७,००७।०११च् दृष्ट्वा सम्प्राद्रवन् योधाः पाण्डवस्य ततस् ततः  
०७,००७।०१२अ तेषां प्रद्रवतां भीमः पुनर् आवर्तताम् अपि  
०७,००७।०१२च् वीक्षतां तिष्ठतां चासीच् छब्दः परमदारुणः  
०७,००७।०१३अ शूराणां हर्षजननो भीरूणां भयवर्धनः  
०७,००७।०१३च् द्यावापृथिव्योर् विवरं पूरयाम् आस सर्वतः  
०७,००७।०१४अ ततः पुनर् अपि द्रोणो नाम विश्रावयन् युधि  
०७,००७।०१४च् अकरोद् रौद्रम् आत्मानं किरञ् शरशतैः परान्  
०७,००७।०१५अ स तथा तान्य् अनीकानि पाण्डवेयस्य धीमतः  
०७,००७।०१५च् कालवन् न्यवधीद् द्रोणो युवेव स्थविरो बली  
०७,००७।०१६अ उत्कृत्य च शिरांस्य् उग्रो बाहून् अपि सभूषणान्  
०७,००७।०१६च् कृत्वा शून्यान् रथोपस्थान् उदक्रोशन् महारथः  
०७,००७।०१७अ तस्य हर्षप्रणादेन बाणवेगेन चाभिभो  
०७,००७।०१७च् प्राकम्पन्त रणे योधा गावः शीतार्दिता इव  
०७,००७।०१८अ द्रोणस्य रथघोषेण मौर्वीनिष्पेषणेन च  
०७,००७।०१८च् धनुःशब्देन चाकाशे शब्दः समभवन् महान्  
०७,००७।०१९अ अथास्य बहुशो बाणा निश्चरन्तः सहस्रशः  
०७,००७।०१९च् व्याप्य सर्वा दिशः पेतुर् गजाश्वरथपत्तिषु  
०७,००७।०२०अ तं कार्मुकमहावेगम् अस्त्रज्वलितपावकम्  
०७,००७।०२०च् द्रोणम् आसादयां चक्रुः पाञ्चालाः पाण्डवैः सह  
०७,००७।०२१अ तान् वै सरथहस्त्यश्वान् प्राहिणोद् यमसादनम्  
०७,००७।०२१च् द्रोणो ऽचिरेणाकरोच् च महीं शोणितकर्दमाम्  
०७,००७।०२२अ तन्वता परमास्त्राणि शरान् सततम् अस्यता  
०७,००७।०२२च् द्रोणेन विहितं दिक्षु बाणजालम् अदृश्यत  
०७,००७।०२३अ पदातिषु रथाश्वेषु वारणेषु च सर्वशः  
०७,००७।०२३च् तस्य विद्युद् इवाभ्रेषु चरन् केतुर् अदृश्यत  
०७,००७।०२४अ स केकयानां प्रवरांश् च पञ्च; पाञ्चालराजं च शरैः प्रमृद्य  
०७,००७।०२४च् युधिष्ठिरानीकम् अदीनयोधी; द्रोणो ऽभ्ययात् कार्मुकबाणपाणिः  
०७,००७।०२५अ तं भीमसेनश् च धनञ्जयश् च; शिनेश् च नप्ता द्रुपदात्मजश् च  
०७,००७।०२५च् शैब्यात्मजः काशिपतिः शिबिश् च; हृष्टा नदन्तो व्यकिरञ् शरौघैः  
०७,००७।०२५द्*००५०_०१ श्रेणीकृताः संयति मोघवेगा  
०७,००७।०२५द्*००५०_०२ द्वीपे नदीनाम् इव काशरोहाः  
०७,००७।०२६अ तेषाम् अथो द्रोणधनुर्विमुक्ताः; पतत्रिणः काञ्चनचित्रपुङ्खाः  
०७,००७।०२६च् भित्त्वा शरीराणि गजाश्वयूनाम्; जग्मुर् महीं शोणितदिग्धवाजाः  
०७,००७।०२७अ सा योधसङ्घैश् च रथैश् च भूमिः; शरैर् विभिन्नैर् गजवाजिभिश् च  
०७,००७।०२७च् प्रच्छाद्यमाना पतितैर् बभूव; समन्ततो द्यौर् इव कालमेघैः  
०७,००७।०२८अ शैनेयभीमार्जुनवाहिनीपाञ्; शैब्याभिमन्यू सह काशिराज्ञा  
०७,००७।०२८च् अन्यांश् च वीरान् समरे प्रमृद्नाद्; द्रोणः सुतानां तव भूतिकामः  
०७,००७।०२९अ एतानि चान्यानि च कौरवेन्द्र; कर्माणि कृत्वा समरे महात्मा  
०७,००७।०२९च् प्रताप्य लोकान् इव कालसूर्यो; द्रोणो गतः स्वर्गम् इतो हि राजन्  
०७,००७।०२९द्*००५१_०१ स तु कृत्वा महत्कर्म द्रोणः परबलार्दनः  
०७,००७।०३०अ एवं रुक्मरथः शूरो हत्वा शतसहस्रशः  
०७,००७।०३०च् पाण्डवानां रणे योधान् पार्षतेन निपातितः  
०७,००७।०३१अ अक्षौहिणीम् अभ्यधिकां शूराणाम् अनिवर्तिनाम्  
०७,००७।०३१च् निहत्य पश्चाद् धृतिमान् अगच्छत् परमां गतिम्  
०७,००७।०३२अ पाण्डवैः सह पाञ्चालैर् अशिवैः क्रूरकर्मभिः  
०७,००७।०३२च् हतो रुक्मरथो राजन् कृत्वा कर्म सुदुष्करम्  
०७,००७।०३३अ ततो निनादो भूतानाम् आकाशे समजायत  
०७,००७।०३३च् सैन्यानां च ततो राजन्न् आचार्ये निहते युधि  
०७,००७।०३४अ द्यां धरां खं दिशो वारि प्रदिशश् चानुनादयन्  
०७,००७।०३४च् अहो धिग् इति भूतानां शब्दः समभवन् महान्  
०७,००७।०३५अ देवताः पितरश् चैव पूर्वे ये चास्य बान्धवाः  
०७,००७।०३५च् ददृशुर् निहतं तत्र भारद्वाजं महारथम्  
०७,००७।०३६अ पाण्डवास् तु जयं लब्ध्वा सिंहनादान् प्रचक्रिरे  
०७,००७।०३६च् तेन नादेन महता समकम्पत मेदिनी  
०७,००७।०३६द्*००५२_०१ विचित्रजाम्बूनदभूषितध्वजं  
०७,००७।०३६द्*००५२_०२ महारथं रुक्मरथं निपातितम्  
०७,००७।०३६द्*००५२_०३ निशम्य कश् चिद् धि न हर्षम् एयिवान्  
०७,००७।०३६द्*००५२_०४ ऋते मृधे द्रुपदसुतात् ससृञ्जयात्  
०७,००८।००१ धृतराष्ट्र उवाच  
०७,००८।००१अ किं कुर्वाणं रणे द्रोणं जघ्नुः पाण्डवसृञ्जयाः  
०७,००८।००१च् तथा निपुणम् अस्त्रेषु सर्वशस्त्रभृताम् अपि  
०७,००८।००२अ रथभङ्गो बभूवास्य धनुर् वाशीर्यतास्यतः  
०७,००८।००२च् प्रमत्तो वाभवद् द्रोणस् ततो मृत्युम् उपेयिवान्  
०७,००८।००३अ कथं नु पार्षतस् तात शत्रुभिर् दुष्प्रधर्षणम्  
०७,००८।००३च् किरन्तम् इषुसङ्घातान् रुक्मपुङ्खान् अनेकशः  
०७,००८।००४अ क्षिप्रहस्तं द्विजश्रेष्ठं कृतिनं चित्रयोधिनम्  
०७,००८।००४च् दूरेषुपातिनं दान्तम् अस्त्रयुद्धे च पारगम्  
०७,००८।००५अ पाञ्चालपुत्रो न्यवधीद् दिष्ट्या स वरम् अच्युतम्  
०७,००८।००५च् कुर्वाणं दारुणं कर्म रणे यत्तं महारथम्  
०७,००८।००६अ व्यक्तं दिष्टं हि बलवत् पौरुषाद् इति मे मतिः  
०७,००८।००६च् यद् द्रोणो निहतः शूरः पार्षतेन महात्मना  
०७,००८।००७अ अस्त्रं चतुर्विधं वीरे यस्मिन्न् आसीत् प्रतिष्ठितम्  
०७,००८।००७च् तम् इष्वस्त्रवराचार्यं द्रोणं शंससि मे हतम्  
०७,००८।००८अ श्रुत्वा हतं रुक्मरथं वैयाघ्रपरिवारणम्  
०७,००८।००८च् जातरूपपरिष्कारं नाद्य शोकम् अपानुदे  
०७,००८।००९अ न नूनं परदुःखेन कश् चिन् म्रियति सञ्जय  
०७,००८।००९च् यत्र द्रोणम् अहं श्रुत्वा हतं जीवामि न म्रिये  
०७,००८।००९द्*००५३_०१ दैवम् एव परं मन्ये न सुनीतं न पौरुषम्  
०७,००८।००९द्*००५३_०२ मदीयो नायको यत्र गुणश्रेष्ठो हतः परैः  
०७,००८।०१०अ अश्मसारमयं नूनं हृदयं सुदृढं मम  
०७,००८।०१०च् यच् छ्रुत्वा निहतं द्रोणं शतधा न विदीर्यते  
०७,००८।०११अ ब्राह्मे वेदे तथेष्व् अस्त्रे यम् उपासन् गुणार्थिनः  
०७,००८।०११च् ब्राह्मणा राजपुत्राश् च स कथं मृत्युना हतः  
०७,००८।०१२अ शोषणं सागरस्येव मेरोर् इव विसर्पणम्  
०७,००८।०१२च् पतनं भास्करस्येव न मृष्ये द्रोणपातनम्  
०७,००८।०१३अ दृप्तानां प्रतिषेद्धासीद् धार्मिकानां च रक्षिता  
०७,००८।०१३च् यो ऽत्याक्षीत् कृपणस्यार्थे प्राणान् अपि परन्तपः  
०७,००८।०१४अ मन्दानां मम पुत्राणां जयाशा यस्य विक्रमे  
०७,००८।०१४च् बृहस्पत्युशनस्तुल्यो बुद्ध्या स निहतः कथम्  
०७,००८।०१४द्*००५४_०१ गुणानां सर्वयोधानां स्थितिर् आसीन् महाद्युतिः  
०७,००८।०१४द्*००५४_०२ यं मृत्युर् वशगस् तिष्ठेत् स कथं मृत्युना हतः  
०७,००८।०१५अ ते च शोणा बृहन्तो ऽश्वाः सैन्धवा हेममालिनः  
०७,००८।०१५च् रथे वातजवा युक्ताः सर्वशब्दातिगा रणे  
०७,००८।०१६अ बलिनो घोषिणो दान्ताः सैन्धवाः साधुवाहिनः  
०७,००८।०१६च् दृढाः सङ्ग्राममध्येषु कच्चिद् आसन् न विह्वलाः  
०७,००८।०१७अ करिणां बृंहतां युद्धे शङ्खदुन्दुभिनिस्वनम्  
०७,००८।०१७च् ज्याक्षेपशरवर्षाणां शस्त्राणां च सहिष्णवः  
०७,००८।०१८अ आशंसन्तः पराञ् जेतुं जितश्वासा जितव्यथाः  
०७,००८।०१८च् हयाः प्रजविताः शीघ्रा भारद्वाजरथोद्वहाः  
०७,००८।०१९अ ते स्म रुक्मरथे युक्ता नरवीरसमाहिताः  
०७,००८।०१९च् कथं नाभ्यतरंस् तात पाण्डवानाम् अनीकिनीम्  
०७,००८।०१९द्*००५५_०१ तं तु रुक्मरथं दृष्ट्वा विद्रवन्ति स्म शत्रवः  
०७,००८।०१९द्*००५५_०२ दिव्यम् अस्त्रं विकुर्वाणं सङ्गताः सर्वतः परे  
०७,००८।०२०अ जातरूपपरिष्कारम् आस्थाय रथम् उत्तमम्  
०७,००८।०२०च् भारद्वाजः किम् अकरोच् छूरः सङ्क्रन्दनो युधि  
०७,००८।०२१अ विद्यां यस्योपजीवन्ति सर्वलोकधनुर्भृतः  
०७,००८।०२१च् स सत्यसन्धो बलवान् द्रोणः किम् अकरोद् युधि  
०७,००८।०२२अ दिवि शक्रम् इव श्रेष्ठं महामात्रं धनुर्भृताम्  
०७,००८।०२२च् के नु तं रौद्रकर्माणं युद्धे प्रत्युद्ययू रथाः  
०७,००८।०२३अ ननु रुक्मरथं दृष्ट्वा प्रद्रवन्ति स्म पाण्डवाः  
०७,००८।०२३च् दिव्यम् अस्त्रं विकुर्वाणं सेनां क्षिण्वन्तम् अव्ययम्  
०७,००८।०२४अ उताहो सर्वसैन्येन धर्मराजः सहानुजः  
०७,००८।०२४च् पाञ्चाल्यप्रग्रहो द्रोणं सर्वतः समवारयत्  
०७,००८।०२५अ नूनम् आवारयत् पार्थो रथिनो ऽन्यान् अजिह्मगैः  
०७,००८।०२५च् ततो द्रोणं समारोहत् पार्षतः पापकर्मकृत्  
०७,००८।०२६अ न ह्य् अन्यं परिपश्यामि वधे कं चन शुष्मिणः  
०७,००८।०२६च् धृष्टद्युम्नाद् ऋते रौद्रात् पाल्यमानात् किरीटिना  
०७,००८।०२६द्*००५६_०१ उत्सृज्य सर्वसैन्यानि द्रोणम् एवाभिदुद्रुवे  
०७,००८।०२७अ तैर् वृतः सर्वतः शूरैः पाञ्चाल्यापसदस् ततः  
०७,००८।०२७च् केकयैश् चेदिकारूषैर् मत्स्यैर् अन्यैश् च भूमिपैः  
०७,००८।०२८अ व्याकुलीकृतम् आचार्यं पिपीलैर् उरगं यथा  
०७,००८।०२८च् कर्मण्य् असुकरे सक्तं जघानेति मतिर् मम  
०७,००८।०२९अ यो ऽधीत्य चतुरो वेदान् सर्वान् आख्यानपञ्चमान्  
०७,००८।०२९च् ब्राह्मणानां प्रतिष्ठासीत् स्रोतसाम् इव सागरः  
०७,००८।०२९द्*००५७_०१ क्षत्रं च ब्रह्म चैवेह यो ऽन्वतिष्ठत् परन्तपः  
०७,००८।०२९द्*००५८_०१ दृप्तानां प्रतिषेद्धा च चक्षुर् आसीद् अचक्षुषाम्  
०७,००८।०२९द्*००५८_०२ अमर्षी चावलिप्तेषु धार्मिकेषु च धार्मिकः  
०७,००८।०२९ए स कथं ब्राह्मणो वृद्धः शस्त्रेण वधम् आप्तवान्  
०७,००८।०३०अ अमर्षणो मर्षितवान् क्लिश्यमानः सदा मया  
०७,००८।०३०च् अनर्हमाणः कौन्तेयः कर्मणस् तस्य तत् फलम्  
०७,००८।०३१अ यस्य कर्मानुजीवन्ति लोके सर्वधनुर्भृतः  
०७,००८।०३१च् स सत्यसन्धः सुकृती श्रीकामैर् निहतः कथम्  
०७,००८।०३२अ दिवि शक्र इव श्रेष्ठो महासत्त्वो महाबलः  
०७,००८।०३२च् स कथं निहतः पार्थैः क्षुद्रमत्स्यैर् यथा तिमिः  
०७,००८।०३३अ क्षिप्रहस्तश् च बलवान् दृढधन्वारिमर्दनः  
०७,००८।०३३ब्*००५९_०१ वा कथं निहतः पापै रणे ब्राह्मणपुङ्गवः  
०७,००८।०३३च् न यस्य जीविताकाङ्क्षी विषयं प्राप्य जीवति  
०७,००८।०३४अ यं द्वौ न जहतः शब्दौ जीवमानं कदा चन  
०७,००८।०३४च् ब्राह्मश् च वेदकामानां ज्याघोषश् च धनुर्भृताम्  
०७,००८।०३४द्*००६०_०१ अदीनं पुरुषव्याघ्रं ह्रीमन्तम् अपराजितम्  
०७,००८।०३५अ नाहं मृष्ये हतं द्रोणं सिंहद्विरदविक्रमम्  
०७,००८।०३५ब्*००६१_०१ पश्यतां पुरुषेन्द्राणां समरे पार्षतो ऽवधीत्  
०७,००८।०३५ब्*००६१_०२ के पुरस्ताद् अयुध्यन्त रक्षन्तो द्रोणम् अन्तिकात्  
०७,००८।०३५ब्*००६१_०३ के नु पश्चाद् अवर्तन्त गच्छतो दुर्गमां गतिम्  
०७,००८।०३५च् कथं सञ्जय दुर्धर्षम् अनाधृष्ययशोबलम्  
०७,००८।०३५द्*००६२_०१ ब्रह्मकल्पो ऽभवद् ब्राह्मे क्षात्रे नारायणोपमः  
०७,००८।०३५द्*००६२_०२ ब्रह्मक्षत्रे च यस्यास्तां वशे स्थाणोर् इवाखिले  
०७,००८।०३५द्*००६२_०३ सर्वान् हि मामकान् युद्धे सहाश्वरथकुञ्जरान्  
०७,००८।०३५द्*००६२_०४ युधिष्ठिरस्य तपसा हतान् मन्यामहे कुरून्  
०७,००८।०३६अ के ऽरक्षन् दक्षिणं चक्रं सव्यं के च महात्मनः  
०७,००८।०३६च् पुरस्तात् के च वीरस्य युध्यमानस्य संयुगे  
०७,००८।०३७अ के च तत्र तनुं त्यक्त्वा प्रतीपं मृत्युम् आव्रजन्  
०७,००८।०३७च् द्रोणस्य समरे वीराः के ऽकुर्वन्त परां धृतिम्  
०७,००८।०३७द्*००६३_०१ कच्चिन् नैनं भयान् मन्दाः क्षत्रिया व्यजहन् रणे  
०७,००८।०३७द्*००६३_०२ रक्षितारस् ततः शून्ये कच्चिन् नैको हतः परैः  
०७,००८।०३७द्*००६३_०३ न स पृष्ठम् अरेस् त्रासाद् रणे शौर्यात् प्रदर्शयेत्  
०७,००८।०३७द्*००६३_०४ पराम् अप्य् आपदं प्राप्य स कथं निहतः परैः  
०७,००८।०३७द्*००६४_०१ यः स देवान् सगन्धर्वान् सयक्षोरगराक्षसान्  
०७,००८।०३७द्*००६४_०२ जेतुम् उत्सहते द्रोणः स कथं निहतः परैः  
०७,००८।०३८अ एतद् आर्येण कर्तव्यं कृच्छ्रास्व् आपत्सु सञ्जय  
०७,००८।०३८च् पराक्रमेद् यथाशक्त्या तच् च तस्मिन् प्रतिष्ठितम्  
०७,००८।०३८द्*००६५_०१ कच्चिन् नैनं भयात् क्षुद्राः पार्थेभ्यः प्रददू रणे  
०७,००८।०३८द्*००६५_०२ गोप्तृभिस् तैः समुत्सृष्टः कच्चिन् नैष परैर् हतः  
०७,००८।०३८द्*००६५_०३ धृष्टद्युम्नं हि पश्यामि निघ्नन्तम् इव ब्राह्मणम्  
०७,००८।०३८द्*००६५_०४ वार्यमाणं रणे तात द्रौणिनामिततेजसा  
०७,००८।०३९अ मुह्यते मे मनस् तात कथा तावन् निवर्त्यताम्  
०७,००८।०३९ब्*००६६_०१ क्षणम् एकम् अहं सूत न शक्ष्यामीति जल्पितुम्  
०७,००८।०३९च् भूयस् तु लब्धसञ्ज्ञस् त्वा परिप्रक्ष्यामि सञ्जय  
०७,००९।००१ वैशम्पायन उवाच  
०७,००९।००१अ एवं पृष्ट्वा सूतपुत्रं हृच्छोकेनार्दितो भृशम्  
०७,००९।००१च् जये निराशः पुत्राणां धृतराष्ट्रो ऽपतत् क्षितौ  
०७,००९।००२अ तं विसञ्ज्ञं निपतितं सिषिचुः परिचारकाः  
०७,००९।००२च् जलेनात्यर्थशीतेन वीजन्तः पुण्यगन्धिना  
०७,००९।००३अ पतितं चैनम् आज्ञाय समन्ताद् भरतस्त्रियः  
०७,००९।००३च् परिवव्रुर् महाराजम् अस्पृशंश् चैव पाणिभिः  
०७,००९।००४अ उत्थाप्य चैनं शनकै राजानं पृथिवीतलात्  
०७,००९।००४च् आसनं प्रापयाम् आसुर् बाष्पकण्ठ्यो वराङ्गनाः  
०७,००९।००५अ आसनं प्राप्य राजा तु मूर्छयाभिपरिप्लुतः  
०७,००९।००५च् निश्चेष्टो ऽतिष्ठत तदा वीज्यमानः समन्ततः  
०७,००९।००६अ स लब्ध्वा शनकैः सञ्ज्ञां वेपमानो महीपतिः  
०७,००९।००६च् पुनर् गावल्गणिं सूतं पर्यपृच्छद् यथातथम्  
०७,००९।००७अ यत् तद् उद्यन्न् इवादित्यो ज्योतिषा प्रणुदंस् तमः  
०७,००९।००७च् आयाद् अजातशत्रुर् वै कस् तं द्रोणाद् अवारयत्  
०७,००९।००८अ प्रभिन्नम् इव मातङ्गं तथा क्रुद्धं तरस्विनम्  
०७,००९।००८च् आसक्तमनसं दीप्तं प्रतिद्विरदघातिनम्  
०७,००९।००८ए वाशितासङ्गमे यद्वद् अजय्यं प्रतियूथपैः  
०७,००९।००९अ अति चान्यान् रणे योधान् वीरः पुरुषसत्तमः  
०७,००९।००९च् यो ह्य् एको हि महाबाहुर् निर्दहेद् घोरचक्षुषा  
०७,००९।००९ए कृत्स्नं दुर्योधनबलं धृतिमान् सत्यसङ्गरः  
०७,००९।०१०अ चक्षुर्हणं जये सक्तम् इष्वासवररक्षितम्  
०७,००९।०१०च् दान्तं बहुमतं लोके के शूराः पर्यवारयन्  
०७,००९।०११अ के दुष्प्रधर्षं राजानम् इष्वासवरम् अच्युतम्  
०७,००९।०११च् समासेदुर् नरव्याघ्रं कौन्तेयं तत्र मामकाः  
०७,००९।०१२अ तरसैवाभिपत्याथ यो वै द्रोणम् उपाद्रवत्  
०७,००९।०१२ब्*००६७_०१ यः करोति महत्कर्म शत्रूणां वै महाबलः  
०७,००९।०१२ब्*००६७_०२ महाकायो महोत्साहो नागायुतसमो बले  
०७,००९।०१२च् तं भीमसेनम् आयान्तं के शूराः पर्यवारयन्  
०७,००९।०१३अ यद् आयाज् जलदप्रख्यो रथः परमवीर्यवान्  
०७,००९।०१३च् पर्जन्य इव बीभत्सुस् तुमुलाम् अशनिं सृजन्  
०७,००९।०१४अ ववर्ष शरवर्षाणि वर्षाणि मघवान् इव  
०७,००९।०१४च् इषुसम्बाधम् आकाशं कुर्वन् कपिवरध्वजः  
०७,००९।०१४ए अवस्फूर्जन् दिशः सर्वास् तलनेमिस्वनेन च  
०७,००९।०१५अ चापविद्युत्प्रभो घोरो रथगुल्मबलाहकः  
०७,००९।०१५च् रथनेमिघोषस्तनितः शरशब्दातिबन्धुरः  
०७,००९।०१६अ रोषनिर्जितजीमूतो मनो ऽभिप्रायशीघ्रगः  
०७,००९।०१६च् मर्मातिगो बाणधारस् तुमुलः शोणितोदकः  
०७,००९।०१७अ सम्प्लावयन् महीं सर्वां मानवैर् आस्तरंस् तदा  
०७,००९।०१७च् गदानिष्टनितो रौद्रो दुर्योधनकृतोद्यमः  
०७,००९।०१७द्*००६८_०१ गदासिविद्युत्कलिलः शात्रवाणां भयङ्करः  
०७,००९।०१८अ युद्धे ऽभ्यषिञ्चद् विजयो गार्ध्रपत्रैः शिलाशितैः  
०७,००९।०१८च् गाण्डीवं धारयन् धीमान् कीदृशं वो मनस् तदा  
०७,००९।०१८द्*००६९_०१ यदायात् कथम् आसीद् वस् तदा पार्थं समीक्ष्य ह  
०७,००९।०१९अ कच्चिद् गाण्डीवशब्देन न प्रणश्यत वै बलम्  
०७,००९।०१९च् यद् वः स भैरवं कुर्वन्न् अर्जुनो भृशम् अभ्यगात्  
०७,००९।०२०अ कच्चिन् नापानुदद् द्रोणाद् इषुभिर् वो धनञ्जयः  
०७,००९।०२०ब्*००७०_०१ वायुर् मेघान् इवादित्याद् रेणून् इव महाबलः  
०७,००९।०२०च् वातो मेघान् इवाविध्यन् प्रवाञ् शरवनानिलः  
०७,००९।०२०द्*००७१_०१ को हि शक्तो रणे जेतुं मानवः पार्थम् ईक्षितुम्  
०७,००९।०२०ए को हि गाण्डीवधन्वानं नरः सोढुं रणे ऽर्हति  
०७,००९।०२०फ़्*००७२_०१ यम् उपश्रुत्य सेनाग्रे जनः सर्वो विदीर्यते  
०७,००९।०२१अ यत् सेनाः समकम्पन्त यद् वीरान् अस्पृशद् भयम्  
०७,००९।०२१च् के तत्र नाजहुर् द्रोणं के क्षुद्राः प्राद्रवन् भयात्  
०७,००९।०२२अ के वा तत्र तनूस् त्यक्त्वा प्रतीपं मृत्युम् आव्रजन्  
०७,००९।०२२च् अमानुषाणां जेतारं युद्धेष्व् अपि धनञ्जयम्  
०७,००९।०२३अ न च वेगं सिताश्वस्य विशक्ष्यन्तीह मामकाः  
०७,००९।०२३च् गाण्डीवस्य च निर्घोषं प्रावृड्जलदनिस्वनम्  
०७,००९।०२४अ विष्वक्सेनो यस्य यन्ता योद्धा चैव धनञ्जयः  
०७,००९।०२४च् अशक्यः स रथो जेतुं मन्ये देवासुरैर् अपि  
०७,००९।०२५अ सुकुमारो युवा शूरो दर्शनीयश् च पाण्डवः  
०७,००९।०२५च् मेधावी निपुणो धीमान् युधि सत्यपराक्रमः  
०७,००९।०२६अ आरावं विपुलं कुर्वन् व्यथयन् सर्वकौरवान्  
०७,००९।०२६च् यदायान् नकुलो धीमान् के शूराः पर्यवारयन्  
०७,००९।०२६द्*००७३_०१ तं रथानां वरं वीरं सदा युद्धेषु दुर्मदम्  
०७,००९।०२६द्*००७३_०२ नकुलं पाण्डवश्रेष्ठं के वीराः पर्यवारयन्  
०७,००९।०२७अ आशीविष इव क्रुद्धः सहदेवो यदाभ्ययात्  
०७,००९।०२७ब्*००७४_०१ सहदेवं समायान्तं परसेनाविदारणम्  
०७,००९।०२७च् शत्रूणां कदनं कुर्वञ् जेतासौ दुर्जयो युधि  
०७,००९।०२७द्*००७५_०१ अमोघबाणः सिद्धेषुः शत्रुभिर् युधि दुर्जयः  
०७,००९।०२८अ आर्यव्रतम् अमोघेषुं ह्रीमन्तम् अपराजितम्  
०७,००९।०२८ब्*००७६_०१ आरावं तुमुलं कुर्वन् व्यथयन् भैरवं रणे  
०७,००९।०२८च् द्रोणायाभिमुखं यान्तं के शूराः पर्यवारयन्  
०७,००९।०२९अ यः स सौवीरराजस्य प्रमथ्य महतीं चमूम्  
०७,००९।०२९च् आदत्त महिषीं भोज्यां काम्यां सर्वाङ्गशोभनाम्  
०७,००९।०३०अ सत्यं धृतिश् च शौर्यं च ब्रह्मचर्यं च केवलम्  
०७,००९।०३०च् सर्वाणि युयुधाने ऽस्मिन् नित्यानि पुरुषर्षभे  
०७,००९।०३१अ बलिनं सत्यकर्माणम् अदीनम् अपराजितम्  
०७,००९।०३१च् वासुदेवसमं युद्धे वासुदेवाद् अनन्तरम्  
०७,००९।०३२अ युक्तं धनञ्जयप्रेष्ये शूरम् आचार्यकर्मणि  
०७,००९।०३२ब्*००७७_०१ धनञ्जयोपदेशेन श्रेष्ठम् इष्वस्त्रकर्मणि  
०७,००९।०३२च् पार्थेन समम् अस्त्रेषु कस् तं द्रोणाद् अवारयत्  
०७,००९।०३३अ वृष्णीनां प्रवरं वीरं शूरं सर्वधनुष्मताम्  
०७,००९।०३३च् रामेण समम् अस्त्रेषु यशसा विक्रमेण च  
०७,००९।०३४अ सत्यं धृतिर् दमः शौर्यं ब्रह्मचर्यम् अनुत्तमम्  
०७,००९।०३४च् सात्वते तानि सर्वाणि त्रैलोक्यम् इव केशवे  
०७,००९।०३४द्*००७८_०१ यस्मिन् नित्यानि सन्ति स्म वीरे सत्यपराक्रमे  
०७,००९।०३५अ तम् एवङ्गुणसम्पन्नं दुर्वारम् अपि दैवतैः  
०७,००९।०३५च् समासाद्य महेष्वासं के वीराः पर्यवारयन्  
०७,००९।०३६अ पाञ्चालेषूत्तमं शूरम् उत्तमाभिजनप्रियम्  
०७,००९।०३६च् नित्यम् उत्तमकर्माणम् उत्तमौजसम् आहवे  
०७,००९।०३७अ युक्तं धनञ्जयहिते ममानर्थाय चोत्तमम्  
०७,००९।०३७च् यमवैश्रवणादित्यमहेन्द्रवरुणोपमम्  
०७,००९।०३८अ महारथसमाख्यातं द्रोणायोद्यन्तम् आहवे  
०७,००९।०३८च् त्यजन्तं तुमुले प्राणान् के शूराः पर्यवारयन्  
०७,००९।०३९अ एको ऽपसृत्य चेदिभ्यः पाण्डवान् यः समाश्रितः  
०७,००९।०३९च् धृष्टकेतुं तम् आयान्तं द्रोणात् कः समवारयत्  
०७,००९।०४०अ यो ऽवधीत् केतुमाञ् शूरो राजपुत्रं सुदर्शनम्  
०७,००९।०४०च् अपरान्तगिरिद्वारे कस् तं द्रोणाद् अवारयत्  
०७,००९।०४१अ स्त्रीपूर्वो यो नरव्याघ्रो यः स वेद गुणागुणान्  
०७,००९।०४१च् शिखण्डिनं याज्ञसेनिम् अम्लानमनसं युधि  
०७,००९।०४२अ देवव्रतस्य समरे हेतुं मृत्योर् महात्मनः  
०७,००९।०४२च् द्रोणायाभिमुखं यान्तं के वीराः पर्यवारयन्  
०७,००९।०४३अ यस्मिन्न् अभ्यधिका वीरे गुणाः सर्वे धनञ्जयात्  
०७,००९।०४३च् यस्मिन्न् अस्त्राणि सत्यं च ब्रह्मचर्यं च नित्यदा  
०७,००९।०४४अ वासुदेवसमं वीर्ये धनञ्जयसमं बले  
०७,००९।०४४च् तेजसादित्यसदृशं बृहस्पतिसमं मतौ  
०७,००९।०४५अ अभिमन्युं महात्मानं व्यात्ताननम् इवान्तकम्  
०७,००९।०४५च् द्रोणायाभिमुखं यान्तं के वीराः पर्यवारयन्  
०७,००९।०४६अ तरुणस् त्व् अरुणप्रख्यः सौभद्रः परवीरहा  
०७,००९।०४६च् यदाभ्याद्रवत द्रोणं तदासीद् वो मनः कथम्  
०७,००९।०४७अ द्रौपदेया नरव्याघ्राः समुद्रम् इव सिन्धवः  
०७,००९।०४७च् यद् द्रोणम् आद्रवन् सङ्ख्ये के वीरास् तान् अवारयन्  
०७,००९।०४८अ ये ते द्वादश वर्षाणि क्रीडाम् उत्सृज्य बालकाः  
०७,००९।०४८च् अस्त्रार्थम् अवसन् भीष्मे बिभ्रतो व्रतम् उत्तमम्  
०७,००९।०४९अ क्षत्रञ्जयः क्षत्रदेवः क्षत्रधर्मा च मानिनः  
०७,००९।०४९च् धृष्टद्युम्नात्मजा वीराः के तान् द्रोणाद् अवारयन्  
०७,००९।०५०अ शताद् विशिष्टं यं युद्धे समपश्यन्त वृष्णयः  
०७,००९।०५०च् चेकितानं महेष्वासं कस् तं द्रोणाद् अवारयत्  
०७,००९।०५१अ वार्धक्षेमिः कलिङ्गानां यः कन्याम् आहरद् युधि  
०७,००९।०५१च् अनाधृष्टिर् अदीनात्मा कस् तं द्रोणाद् अवारयत्  
०७,००९।०५२अ भ्रातरः पञ्च कैकेया धार्मिकाः सत्यविक्रमाः  
०७,००९।०५२च् इन्द्रगोपकवर्णाश् च रक्तवर्मायुधध्वजाः  
०७,००९।०५३अ मातृष्वसुः सुता वीराः पाण्डवानां जयार्थिनः  
०७,००९।०५३च् तान् द्रोणं हन्तुम् आयातान् के वीराः पर्यवारयन्  
०७,००९।०५४अ यं योधयन्तो राजानो नाजयन् वारणावते  
०७,००९।०५४च् षण् मासान् अभिसंरब्धा जिघांसन्तो युधां पतिम्  
०७,००९।०५५अ धनुष्मतां वरं शूरं सत्यसन्धं महाबलम्  
०७,००९।०५५च् द्रोणात् कस् तं नरव्याघ्रं युयुत्सुं प्रत्यवारयत्  
०७,००९।०५६अ यः पुत्रं काशिराजस्य वाराणस्यां महारथम्  
०७,००९।०५६च् समरे स्त्रीषु गृध्यन्तं भल्लेनापहरद् रथात्  
०७,००९।०५७अ धृष्टद्युम्नं महेष्वासं पार्थानां मन्त्रधारिणम्  
०७,००९।०५७च् युक्तं दुर्योधनानर्थे सृष्टं द्रोणवधाय च  
०७,००९।०५८अ निर्दहन्तं रणे योधान् दारयन्तं च सर्वशः  
०७,००९।०५८च् द्रोणायाभिमुखं यान्तं के वीराः पर्यवारयन्  
०७,००९।०५९अ उत्सङ्ग इव संवृद्धं द्रुपदस्यास्त्रवित्तमम्  
०७,००९।०५९च् शैखण्डिनं क्षत्रदेवं के तं द्रोणाद् अवारयन्  
०७,००९।०६०अ य इमां पृथिवीं कृत्स्नां चर्मवत् समवेष्टयत्  
०७,००९।०६०च् महता रथवंशेन मुख्यारिघ्नो महारथः  
०७,००९।०६१अ दशाश्वमेधान् आजह्रे स्वन्नपानाप्तदक्षिणान्  
०७,००९।०६१च् निरर्गलान् सर्वमेधान् पुत्रवत् पालयन् प्रजाः  
०७,००९।०६२अ पिबन्त्यो दक्षिणां यस्य गङ्गास्रोतः समापिबन्  
०७,००९।०६२ब्*००७९_०१ गङ्गास्रोतसि यावत्यः सिकता अप्य् अशेषतः  
०७,००९।०६२ब्*००८०_०१ विसृष्टा दक्षिणा यस्य गङ्गाजलम् अवारयत्  
०७,००९।०६२च् तावतीर् गा ददौ वीर उशीनरसुतो ऽध्वरे  
०७,००९।०६३अ न पूर्वे नापरे चक्रुर् इदं के चन मानवाः  
०७,००९।०६३च् इति सञ्चुक्रुशुर् देवाः कृते कर्मणि दुष्करे  
०७,००९।०६४अ पश्यामस् त्रिषु लोकेषु न तं संस्थास्नुचारिषु  
०७,००९।०६४च् जातं वापि जनिष्यं वा द्वितीयं वापि सम्प्रति  
०७,००९।०६५अ अन्यम् औशीनराच् छैब्याद् धुरो वोढारम् इत्य् उत  
०७,००९।०६५च् गतिं यस्य न यास्यन्ति मानुषा लोकवासिनः  
०७,००९।०६६अ तस्य नप्तारम् आयान्तं शैब्यं कः समवारयत्  
०७,००९।०६६च् द्रोणायाभिमुखं यान्तं व्यात्ताननम् इवान्तकम्  
०७,००९।०६७अ विराटस्य रथानीकं मत्स्यस्यामित्रघातिनः  
०७,००९।०६७च् प्रेप्सन्तं समरे द्रोणं के वीराः पर्यवारयन्  
०७,००९।०६८अ सद्यो वृकोदराज् जातो महाबलपराक्रमः  
०७,००९।०६८च् मायावी राक्षसो घोरो यस्मान् मम महद् भयम्  
०७,००९।०६९अ पार्थानां जयकामं तं पुत्राणां मम कण्टकम्  
०७,००९।०६९च् घटोत्कचं महाबाहुं कस् तं द्रोणाद् अवारयत्  
०७,००९।०६९द्@००३_०००१ पितुर् यम् आहुः पितरं वासुदेवं द्विजातयः  
०७,००९।०६९द्@००३_०००२ स एष नियतः कृष्ण आपदर्थं धनञ्जये  
०७,००९।०६९द्@००३_०००३ सन्नह्यते यदानर्थे धार्तराष्ट्रस्य सञ्जय  
०७,००९।०६९द्@००३_०००४ स्थातारं नाधिगच्छामि प्रत्यमित्रं महौजसम्  
०७,००९।०६९द्@००३_०००५ सङ्कर्षणगदौ चोभौ प्रद्युम्नो ऽथ विडूरकः  
०७,००९।०६९द्@००३_०००६ आशावहश् च साम्बश् च वृष्णिवीराः प्रहारिणः  
०७,००९।०६९द्@००३_०००७ एते वै विहितास् तत्र पाण्डवार्थे जिगीषवः  
०७,००९।०६९द्@००३_०००८ केशवो यत्र तत्रैते यत्रैते तत्र केशवः  
०७,००९।०६९द्@००३_०००९ अर्जुनः केशवस्यात्मा कृष्णश् चात्मा किरीटिनः  
०७,००९।०६९द्@००३_००१० अर्जुने तु जयो नित्यं कृष्णे कीर्तिश् च शाश्वती  
०७,००९।०६९द्@००३_००११ प्राधान्याद् अपि भूयांसो अमेयाः केशवे गुणाः  
०७,००९।०६९द्@००३_००१२ मोहात् तु वशिनं कृष्णं न सर्वो वेत्ति माधवम्  
०७,००९।०६९द्@००३_००१३ मोहितो देवपाशेन मृत्युपाशपुरस्कृतः  
०७,००९।०६९द्@००३_००१४ न वेद कृष्णं दाशार्हम् अर्जुनं जयतां वरम्  
०७,००९।०६९द्@००३_००१५ आदिदेवौ महात्मानौ नरनारायणाव् उभौ  
०७,००९।०६९द्@००३_००१६ मनसापि हि दुर्धर्षौ सेनाम् एतां तरस्विनौ  
०७,००९।०६९द्@००३_००१७ नाशयेताम् इहेच्छन्तौ मानुषत्वात् तु नेच्छतः  
०७,००९।०६९द्@००३_००१८ युगस्येव विपर्यासो भूतानाम् इव मोहनम्  
०७,००९।०६९द्@००३_००१९ इति मां प्रतिभात्य् एतद् भीष्मद्रोणनिपातनम्  
०७,००९।०६९द्@००३_००२० लोकस्य स्थविरौ वीरौ मन्त्रज्ञौ मन्त्रधारिणौ  
०७,००९।०६९द्@००३_००२१ भीष्मद्रोणौ हतौ युद्धे मनुष्यान् मोहयिष्यतः  
०७,००९।०६९द्@००३_००२२ यां तां श्रियम् असूयामि पुरा दृष्ट्वा युधिष्ठिरे  
०७,००९।०६९द्@००३_००२३ अद्य ताम् अनुजानामि भीष्मद्रोणौ यदा हतौ  
०७,००९।०६९द्@००३_००२४ अथ वा मत्कृते प्राप्तः कुरूणाम् एष सङ्क्षयः  
०७,००९।०६९द्@००३_००२५ पक्वानां हि वधे सूत वज्रायन्ते तृणान्य् अपि  
०७,००९।०७०अ एते चान्ये च बहवो येषाम् अर्थाय सञ्जय  
०७,००९।०७०च् त्यक्तारः संयुगे प्राणान् किं तेषाम् अजितं युधि  
०७,००९।०७१अ येषां च पुरुषव्याघ्रः शार्ङ्गधन्वा व्यपाश्रयः  
०७,००९।०७१च् हितार्थी चापि पार्थानां कथं तेषां पराजयः  
०७,००९।०७२अ लोकानां गुरुर् अत्यन्तं लोकनाथः सनातनः  
०७,००९।०७२च् नारायणो रणे नाथो दिव्यो दिव्यात्मवान् प्रभुः  
०७,००९।०७३अ यस्य दिव्यानि कर्माणि प्रवदन्ति मनीषिणः  
०७,००९।०७३च् तान्य् अहं कीर्तयिष्यामि भक्त्या स्थैर्यार्थम् आत्मनः  
०७,०१०।००१ धृतराष्ट्र उवाच  
०७,०१०।००१अ शृणु दिव्यानि कर्माणि वासुदेवस्य सञ्जय  
०७,०१०।००१च् कृतवान् यानि गोविन्दो यथा नान्यः पुमान् क्व चित्  
०७,०१०।००२अ संवर्धता गोपकुले बालेनैव महात्मना  
०७,०१०।००२ब्*००८१_०१ शकटं पूतनां हत्वा भग्नौ च यमलार्जुनौ  
०७,०१०।००२च् विख्यापितं बलं बाह्वोस् त्रिषु लोकेषु सञ्जय  
०७,०१०।००३अ उच्चैःश्रवस् तुल्यबलं वायुवेगसमं जवे  
०७,०१०।००३च् जघान हयराजं यो यमुनावनवासिनम्  
०७,०१०।००४अ दानवं घोरकर्माणं गवां मृत्युम् इवोत्थितम्  
०७,०१०।००४च् वृषरूपधरं बाल्ये भुजाभ्यां निजघान ह  
०७,०१०।००५अ प्रलम्बं नरकं जम्भं पीठं चापि महासुरम्  
०७,०१०।००५च् मुरुं चाचलसङ्काशम् अवधीत् पुष्करेक्षणः  
०७,०१०।००५द्*००८२_०१ पूतनां शकुनिं हत्वा केशिनं चैव वाजिनम्  
०७,०१०।००५द्*००८२_०२ ऋषभं धेनुकं चैव अरिष्टं च महाबलम्  
०७,०१०।००५द्*००८२_०३ वृकं हत्वा महाबाहुं धृत्वा गोवर्धनं गिरिम्  
०७,०१०।००५द्*००८२_०४ चाणूरं मुष्टिकं चैव रङ्गमध्ये निहत्य च  
०७,०१०।००६अ तथा कंसो महातेजा जरासन्धेन पालितः  
०७,०१०।००६च् विक्रमेणैव कृष्णेन सगणः शातितो रणे  
०७,०१०।००७अ सुनामा नाम विक्रान्तः समग्राक्षौहिणीपतिः  
०७,०१०।००७च् भोजराजस्य मध्यस्थो भ्राता कंसस्य वीर्यवान्  
०७,०१०।००८अ बलदेवद्वितीयेन कृष्णेनामित्रघातिना  
०७,०१०।००८च् तरस्वी समरे दग्धः ससैन्यः शूरसेनराट्  
०७,०१०।००९अ दुर्वासा नाम विप्रर्षिस् तथा परमकोपनः  
०७,०१०।००९च् आराधितः सदारेण स चास्मै प्रददौ वरान्  
०७,०१०।०१०अ तथा गान्धारराजस्य सुतां वीरः स्वयंवरे  
०७,०१०।०१०च् निर्जित्य पृथिवीपालान् अवहत् पुष्करेक्षणः  
०७,०१०।०११अ अमृष्यमाणा राजानो यस्य जात्या हया इव  
०७,०१०।०११च् रथे वैवाहिके युक्ताः प्रतोदेन कृतव्रणाः  
०७,०१०।०१२अ जरासन्धं महाबाहुम् उपायेन जनार्दनः  
०७,०१०।०१२च् परेण घातयाम् आस पृथग् अक्षौहिणीपतिम्  
०७,०१०।०१३अ चेदिराजं च विक्रान्तं राजसेनापतिं बली  
०७,०१०।०१३च् अर्घे विवदमानं च जघान पशुवत् तदा  
०७,०१०।०१४अ सौभं दैत्यपुरं स्वस्थं शाल्वगुप्तं दुरासदम्  
०७,०१०।०१४च् समुद्रकुक्षौ विक्रम्य पातयाम् आस माधवः  
०७,०१०।०१५अ अङ्गान् वङ्गान् कलिङ्गांश् च मागधान् काशिकोसलान्  
०७,०१०।०१५च् वत्सगर्गकरूषांश् च पुण्ड्रांश् चाप्य् अजयद् रणे  
०७,०१०।०१६अ आवन्त्यान् दाक्षिणात्यांश् च पार्वतीयान् दशेरकान्  
०७,०१०।०१६च् काश्मीरकान् औरसकान् पिशाचांश् च समन्दरान्  
०७,०१०।०१७अ काम्बोजान् वाटधानांश् च चोलान् पाण्ड्यांश् च सञ्जय  
०७,०१०।०१७च् त्रिगर्तान् मालवांश् चैव दरदांश् च सुदुर्जयान्  
०७,०१०।०१८अ नानादिग्भ्यश् च सम्प्राप्तान् व्रातान् अश्वशकान् प्रति  
०७,०१०।०१८च् जितवान् पुण्डरीकाक्षो यवनांश् च सहानुगान्  
०७,०१०।०१९अ प्रविश्य मकरावासं यादोभिर् अभिसंवृतम्  
०७,०१०।०१९च् जिगाय वरुणं युद्धे सलिलान्तर्गतं पुरा  
०७,०१०।०२०अ युधि पञ्चजनं हत्वा पातालतलवासिनम्  
०७,०१०।०२०च् पाञ्चजन्यं हृषीकेशो दिव्यं शङ्खम् अवाप्तवान्  
०७,०१०।०२१अ खाण्डवे पार्थसहितस् तोषयित्वा हुताशनम्  
०७,०१०।०२१च् आग्नेयम् अस्त्रं दुर्धर्षं चक्रं लेभे महाबलः  
०७,०१०।०२२अ वैनतेयं समारुह्य त्रासयित्वामरावतीम्  
०७,०१०।०२२च् महेन्द्रभवनाद् वीरः पारिजातम् उपानयत्  
०७,०१०।०२३अ तच् च मर्षितवाञ् शक्रो जानंस् तस्य पराक्रमम्  
०७,०१०।०२३ब्*००८३_०१ गोवर्धनस्योद्धरणे ज्ञात्वा वै समसज्जत  
०७,०१०।०२३च् राज्ञां चाप्य् अजितं कं चित् कृष्णेनेह न शुश्रुम  
०७,०१०।०२४अ यच् च तन् महद् आश्चर्यं सभायां मम सञ्जय  
०७,०१०।०२४च् कृतवान् पुण्डरीकाक्षः कस् तदन्य इहार्हति  
०७,०१०।०२५अ यच् च भक्त्या प्रपन्नो ऽहम् अद्राक्षं कृष्णम् ईश्वरम्  
०७,०१०।०२५च् तन् मे सुविदितं सर्वं प्रत्यक्षम् इव चागमत्  
०७,०१०।०२६अ नान्तो विक्रमयुक्तस्य बुद्ध्या युक्तस्य वा पुनः  
०७,०१०।०२६च् कर्मणः शक्यते गन्तुं हृषीकेशस्य सञ्जय  
०७,०१०।०२७अ तथा गदश् च साम्बश् च प्रद्युम्नो ऽथ विदूरथः  
०७,०१०।०२७च् आगावहो ऽनिरुद्धश् च चारुदेष्णश् च सारणः  
०७,०१०।०२८अ उल्मुको निशठश् चैव झल्ली बभ्रुश् च वीर्यवान्  
०७,०१०।०२८च् पृथुश् च विपृथुश् चैव समीको ऽथारिमेजयः  
०७,०१०।०२९अ एते वै बलवन्तश् च वृष्णिवीराः प्रहारिणः  
०७,०१०।०२९च् कथं चित् पाण्डवानीकं श्रयेयुः समरे स्थिताः  
०७,०१०।०३०अ आहूता वृष्णिवीरेण केशवेन महात्मना  
०७,०१०।०३०च् ततः संशयितं सर्वं भवेद् इति मतिर् मम  
०७,०१०।०३१अ नागायुतबलो वीरः कैलासशिखरोपमः  
०७,०१०।०३१च् वनमाली हली रामस् तत्र यत्र जनार्दनः  
०७,०१०।०३१द्*००८४_०१ एक एव द्विधा भूतो दृश्यते मानुषैर् भुवि  
०७,०१०।०३२अ यम् आहुः सर्वपितरं वासुदेवं द्विजातयः  
०७,०१०।०३२ब्*००८५_०१ पितॄणाम् अपि यः पूर्वो वेदेषु परिपठ्यते  
०७,०१०।०३२च् अपि वा ह्य् एष पाण्डूनां योत्स्यते ऽर्थाय सञ्जय  
०७,०१०।०३३अ स यदा तात सन्नह्येत् पाण्डवार्थाय केशवः  
०७,०१०।०३३च् न तदा प्रत्यनीकेषु भविता तस्य कश् चन  
०७,०१०।०३४अ यदि स्म कुरवः सर्वे जयेयुः सर्वपाण्डवान्  
०७,०१०।०३४च् वार्ष्णेयो ऽर्थाय तेषां वै गृह्णीयाच् छस्त्रम् उत्तमम्  
०७,०१०।०३५अ ततः सर्वान् नरव्याघ्रो हत्वा नरपतीन् रणे  
०७,०१०।०३५च् कौरवांश् च महाबाहुः कुन्त्यै दद्यात् स मेदिनीम्  
०७,०१०।०३६अ यस्य यन्ता हृषीकेशो योद्धा यस्य धनञ्जयः  
०७,०१०।०३६च् रथस्य तस्य कः सङ्ख्ये प्रत्यनीको भवेद् रथः  
०७,०१०।०३७अ न केन चिद् उपायेन कुरूणां दृश्यते जयः  
०७,०१०।०३७च् तस्मान् मे सर्वम् आचक्ष्व यथा युद्धम् अवर्तत  
०७,०१०।०३८अ अर्जुनः केशवस्यात्मा कृष्णो ऽप्य् आत्मा किरीटिनः  
०७,०१०।०३८च् अर्जुने विजयो नित्यं कृष्णे कीर्तिश् च शाश्वती  
०७,०१०।०३८द्*००८६_०१ सर्वेष्व् अपि च लोकेषु बीभत्सुर् अपराजितः  
०७,०१०।०३९अ प्राधान्येन हि भूयिष्ठम् अमेयाः केशवे गुणाः  
०७,०१०।०३९च् मोहाद् दुर्योधनः कृष्णं यन् न वेत्तीह माधवम्  
०७,०१०।०४०अ मोहितो दैवयोगेन मृत्युपाशपुरस्कृतः  
०७,०१०।०४०च् न वेद कृष्णं दाशार्हम् अर्जुनं चैव पाण्डवम्  
०७,०१०।०४१अ पूर्वदेवौ महात्मानौ नरनारायणाव् उभौ  
०७,०१०।०४१च् एकात्मानौ द्विधाभूतौ दृश्येते मानवैर् भुवि  
०७,०१०।०४२अ मनसापि हि दुर्धर्षौ सेनाम् एतां यशस्विनौ  
०७,०१०।०४२च् नाशयेताम् इहेच्छन्तौ मानुषत्वात् तु नेच्छतः  
०७,०१०।०४३अ युगस्येव विपर्यासो लोकानाम् इव मोहनम्  
०७,०१०।०४३च् भीष्मस्य च वधस् तात द्रोणस्य च महात्मनः  
०७,०१०।०४४अ न ह्य् एव ब्रह्मचर्येण न वेदाध्ययनेन च  
०७,०१०।०४४च् न क्रियाभिर् न शस्त्रेण मृत्योः कश् चिद् विमुच्यते  
०७,०१०।०४५अ लोकसम्भावितौ वीरौ कृतास्त्रौ युद्धदुर्मदौ  
०७,०१०।०४५च् भीष्मद्रोणौ हतौ श्रुत्वा किं नु जीवामि सञ्जय  
०७,०१०।०४६अ यां तां श्रियम् असूयामः पुरा यातां युधिष्ठिरे  
०७,०१०।०४६च् अद्य ताम् अनुजानीमो भीष्मद्रोणवधेन च  
०७,०१०।०४७अ तथा च मत्कृते प्राप्तः कुरूणाम् एष सङ्क्षयः  
०७,०१०।०४७च् पक्वानां हि वधे सूत वज्रायन्ते तृणान्य् अपि  
०७,०१०।०४८अ अनन्यम् इदम् ऐश्वर्यं लोके प्राप्तो युधिष्ठिरः  
०७,०१०।०४८च् यस्य कोपान् महेष्वासौ भीष्मद्रोणौ निपातितौ  
०७,०१०।०४९अ प्राप्तः प्रकृतितो धर्मो नाधर्मो मानवान् प्रति  
०७,०१०।०४९च् क्रूरः सर्वविनाशाय कालः समतिवर्तते  
०७,०१०।०५०अ अन्यथा चिन्तिता ह्य् अर्था नरैस् तात मनस्विभिः  
०७,०१०।०५०च् अन्यथैव हि गच्छन्ति दैवाद् इति मतिर् मम  
०७,०१०।०५१अ तस्माद् अपरिहार्ये ऽर्थे सम्प्राप्ते कृच्छ्र उत्तमे  
०७,०१०।०५१च् अपारणीये दुश्चिन्त्ये यथाभूतं प्रचक्ष्व मे  
०७,०११।००१ सञ्जय उवाच  
०७,०११।००१*००८७_०१ शुश्रूषस्व स्थिरो भूत्वा शंसतो मम भारत  
०७,०११।००१अ हन्त ते वर्णयिष्यामि सर्वं प्रत्यक्षदर्शिवान्  
०७,०११।००१च् यथा स न्यपतद् द्रोणः सादितः पाण्डुसृञ्जयैः  
०७,०११।००२अ सेनापतित्वं सम्प्राप्य भारद्वाजो महारथः  
०७,०११।००२च् मध्ये सर्वस्य सैन्यस्य पुत्रं ते वाक्यम् अब्रवीत्  
०७,०११।००३अ यत् कौरवाणाम् ऋषभाद् आपगेयाद् अनन्तरम्  
०७,०११।००३च् सेनापत्येन मां राजन्न् अद्य सत्कृतवान् असि  
०७,०११।००३द्*००८८_०१ अनुरूपं फलं तस्य कर्मणो लभ्यतां त्वया  
०७,०११।००४अ सदृशं कर्मणस् तस्य फलं प्राप्नुहि पार्थिव  
०७,०११।००४च् करोमि कामं कं ते ऽद्य प्रवृणीष्व यम् इच्छसि  
०७,०११।००५अ ततो दुर्योधनश् चिन्त्य कर्णदुःशासनादिभिः  
०७,०११।००५च् तम् अथोवाच दुर्धर्षम् आचार्यं जयतां वरम्  
०७,०११।००६अ ददासि चेद् वरं मह्यं जीवग्राहं युधिष्ठिरम्  
०७,०११।००६च् गृहीत्वा रथिनां श्रेष्ठं मत्समीपम् इहानय  
०७,०११।००६द्*००८९_०१ इच्छेयं वै महात्मानं धर्मात्मानं युधिष्ठिरम्  
०७,०११।००६द्*००८९_०२ भ्रातॄणां पश्यताम् एव जीवग्राहेण मे द्विज  
०७,०११।००६द्*००८९_०३ प्रीणाम्य् अनेन कार्येण ससुहृज्जनबान्धवः  
०७,०११।००७अ ततः कुरूणाम् आचार्यः श्रुत्वा पुत्रस्य ते वचः  
०७,०११।००७च् सेनां प्रहर्षयन् सर्वाम् इदं वचनम् अब्रवीत्  
०७,०११।००८अ धन्यः कुन्तीसुतो राजा यस्य ग्रहणम् इच्छसि  
०७,०११।००८च् न वधार्थं सुदुर्धर्ष वरम् अद्य प्रयाचसि  
०७,०११।००९अ किमर्थं च नरव्याघ्र न वधं तस्य काङ्क्षसि  
०७,०११।००९च् नाशंससि क्रियाम् एतां मत्तो दुर्योधन ध्रुवम्  
०७,०११।०१०अ आहो स्विद् धर्मपुत्रस्य द्वेष्टा तस्य न विद्यते  
०७,०११।०१०च् यद् इच्छसि त्वं जीवन्तं कुलं रक्षसि चात्मनि  
०७,०११।०११अ अथ वा भरतश्रेष्ठ निर्जित्य युधि पाण्डवान्  
०७,०११।०११च् राज्यांशं प्रतिदत्त्वा च सौभ्रात्रं कर्तुम् इच्छसि  
०७,०११।०१२अ धन्यः कुन्तीसुतो राजा सुजाता चास्य धीमतः  
०७,०११।०१२च् अजातशत्रुता सत्या तस्य यत् स्निह्यते भवान्  
०७,०११।०१३अ द्रोणेन त्व् एवम् उक्तस्य तव पुत्रस्य भारत  
०७,०११।०१३च् सहसा निःसृतो भावो यो ऽस्य नित्यं प्रवर्तते  
०७,०११।०१४अ नाकारो गूहितुं शक्यो बृहस्पतिसमैर् अपि  
०७,०११।०१४च् तस्मात् तव सुतो राजन् प्रहृष्टो वाक्यम् अब्रवीत्  
०७,०११।०१५अ वधे कुन्तीसुतस्याजौ नाचार्य विजयो मम  
०७,०११।०१५च् हते युधिष्ठिरे पार्थो हन्यात् सर्वान् हि नो ध्रुवम्  
०७,०११।०१६अ न च शक्यो रणे सर्वैर् निहन्तुम् अमरैर् अपि  
०७,०११।०१६ब्*००९०_०१ यदि सर्वे हनिष्यन्ते पाण्डवाः ससुता मृधे  
०७,०११।०१६ब्*००९०_०२ ततः कृत्स्नं वशे कृत्वा निःशेषं नृपमण्डलम्  
०७,०११।०१६ब्*००९०_०३ ससागरवनां स्फीतां विजित्य वसुधाम् इमाम्  
०७,०११।०१६ब्*००९०_०४ विष्णुर् दास्यति कृष्णायै कुन्त्यै वा पुरुषोत्तमः  
०७,०११।०१६च् य एव चैषां शेषः स्यात् स एवास्मान् न शेषयेत्  
०७,०११।०१७अ सत्यप्रतिज्ञे त्व् आनीते पुनर्द्यूतेन निर्जिते  
०७,०११।०१७ब्*००९१_०१ तस्मिञ् जीवति चानीते ह्य् उपायैर् बहुभिः कृतैः  
०७,०११।०१७च् पुनर् यास्यन्त्य् अरण्याय कौन्तेयास् तम् अनुव्रताः  
०७,०११।०१८अ सो ऽयं मम जयो व्यक्तं दीर्घकालं भविष्यति  
०७,०११।०१८च् अतो न वधम् इच्छामि धर्मराजस्य कर्हि चित्  
०७,०११।०१९अ तस्य जिह्मम् अभिप्रायं ज्ञात्वा द्रोणो ऽर्थतत्त्ववित्  
०७,०११।०१९च् तं वरं सान्तरं तस्मै ददौ सञ्चिन्त्य बुद्धिमान्  
०७,०११।०२० द्रोण उवाच  
०७,०११।०२०अ न चेद् युधिष्ठिरं वीर पालयेद् अर्जुनो युधि  
०७,०११।०२०च् मन्यस्व पाण्डवं ज्येष्ठम् आनीतं वशम् आत्मनः  
०७,०११।०२१अ न हि पार्थो रणे शक्यः सेन्द्रैर् देवासुरैर् अपि  
०७,०११।०२१ब्*००९२_०१ स्थिते पार्थे धर्मराजो नैव शक्यो मया रणे  
०७,०११।०२१च् प्रत्युद्यातुम् अतस् तात नैतद् आमर्षयाम्य् अहम्  
०७,०११।०२२अ असंशयं स शिष्यो मे मत्पूर्वश् चास्त्रकर्मणि  
०७,०११।०२२च् तरुणः कीर्तियुक्तश् च एकायनगतश् च सः  
०७,०११।०२३अ अस्त्राणीन्द्राच् च रुद्राच् च भूयांसि समवाप्तवान्  
०७,०११।०२३च् अमर्षितश् च ते राजंस् तेन नामर्षयाम्य् अहम्  
०७,०११।०२४अ स चापक्रम्यतां युद्धाद् येनोपायेन शक्यते  
०७,०११।०२४च् अपनीते ततः पार्थे धर्मराजो जितस् त्वया  
०७,०११।०२५अ ग्रहणं चेज् जयं तस्य मन्यसे पुरुषर्षभ  
०७,०११।०२५च् एतेन चाभ्युपायेन ध्रुवं ग्रहणम् एष्यति  
०७,०११।०२६अ अहं गृहीत्वा राजानं सत्यधर्मपरायणम्  
०७,०११।०२६च् आनयिष्यामि ते राजन् वशम् अद्य न संशयः  
०७,०११।०२७अ यदि स्थास्यति सङ्ग्रामे मुहूर्तम् अपि मे ऽग्रतः  
०७,०११।०२७च् अपनीते नरव्याघ्रे कुन्तीपुत्रे धनञ्जये  
०७,०११।०२८अ फल्गुनस्य समक्षं तु न हि पार्थो युधिष्ठिरः  
०७,०११।०२८च् ग्रहीतुं समरे शक्यः सेन्द्रैर् अपि सुरासुरैः  
०७,०११।०२९ सञ्जय उवाच  
०७,०११।०२९*००९३_०१ एवम् उक्ते तदा तस्मिन् युद्धे देवासुरोपमे  
०७,०११।०२९अ सान्तरं तु प्रतिज्ञाते राज्ञो द्रोणेन निग्रहे  
०७,०११।०२९च् गृहीतं तम् अमन्यन्त तव पुत्राः सुबालिशाः  
०७,०११।०३०अ पाण्डवेषु हि सापेक्षं द्रोणं जानाति ते सुतः  
०७,०११।०३०च् ततः प्रतिज्ञास्थैर्यार्थं स मन्त्रो बहुलीकृतः  
०७,०११।०३१अ ततो दुर्योधनेनापि ग्रहणं पाण्डवस्य तत्  
०७,०११।०३१ब्*००९४_०१ स्कन्धावारेषु सर्वेषु यथास्थानेषु मारिष  
०७,०११।०३१च् सैन्यस्थानेषु सर्वेषु व्याघोषितम् अरिन्दम  
०७,०१२।००१ सञ्जय उवाच  
०७,०१२।००१अ ततस् ते सैनिकाः श्रुत्वा तं युधिष्ठिरनिग्रहम्  
०७,०१२।००१च् सिंहनादरवांश् चक्रुर् बाणशङ्खरवैः सह  
०७,०१२।००२अ तत् तु सर्वं यथावृत्तं धर्मराजेन भारत  
०७,०१२।००२च् आप्तैर् आशु परिज्ञातं भारद्वाजचिकीर्षितम्  
०७,०१२।००३अ ततः सर्वान् समानाय्य भ्रातॄन् सैन्यांश् च सर्वशः  
०७,०१२।००३च् अब्रवीद् धर्मराजस् तु धनञ्जयम् इदं वचः  
०७,०१२।००४अ श्रुतं ते पुरुषव्याघ्र द्रोणस्याद्य चिकीर्षितम्  
०७,०१२।००४च् यथा तन् न भवेत् सत्यं तथा नीतिर् विधीयताम्  
०७,०१२।००५अ सान्तरं हि प्रतिज्ञातं द्रोणेनामित्रकर्शन  
०७,०१२।००५च् तच् चान्तरम् अमोघेषौ त्वयि तेन समाहितम्  
०७,०१२।००६अ स त्वम् अद्य महाबाहो युध्यस्व मदनन्तरम्  
०७,०१२।००६च् यथा दुर्योधनः कामं नेमं द्रोणाद् अवाप्नुयात्  
०७,०१२।००७ अर्जुन उवाच  
०७,०१२।००७अ यथा मे न वधः कार्य आचार्यस्य कथं चन  
०७,०१२।००७च् तथा तव परित्यागो न मे राजंश् चिकीर्षितः  
०७,०१२।००८अ अप्य् एवं पाण्डव प्राणान् उत्सृजेयम् अहं युधि  
०७,०१२।००८च् प्रतीयां नाहम् आचार्यं त्वां न जह्यां कथं चन  
०७,०१२।००९अ त्वां निगृह्याहवे राजन् धार्तराष्ट्रो यम् इच्छति  
०७,०१२।००९च् न स तं जीवलोके ऽस्मिन् कामं प्राप्तः कथं चन  
०७,०१२।०१०अ प्रपतेद् द्यौः सनक्षत्रा पृथिवी शकलीभवेत्  
०७,०१२।०१०च् न त्वां द्रोणो निगृह्णीयाज् जीवमाने मयि ध्रुवम्  
०७,०१२।०११अ यदि तस्य रणे साह्यं कुरुते वज्रभृत् स्वयम्  
०७,०१२।०११च् देवैर् वा सहितो दैत्यैर् न त्वां प्राप्स्यत्य् असौ मृधे  
०७,०१२।०१२अ मयि जीवति राजेन्द्र न भयं कर्तुम् अर्हसि  
०७,०१२।०१२च् द्रोणाद् अस्त्रभृतां श्रेष्ठात् सर्वशस्त्रभृताम् अपि  
०७,०१२।०१२द्*००९५_०१ अन्यच् च ब्रूयां राजेन्द्र प्रतिज्ञां मम नित्यदा  
०७,०१२।०१३अ न स्मराम्य् अनृतां वाचं न स्मरामि पराजयम्  
०७,०१२।०१३च् न स्मरामि प्रतिश्रुत्य किं चिद् अप्य् अनपाकृतम्  
०७,०१२।०१४ सञ्जय उवाच  
०७,०१२।०१४अ ततः शङ्खाश् च भेर्यश् च मृदङ्गाश् चानकैः सह  
०७,०१२।०१४च् प्रावाद्यन्त महाराज पाण्डवानां निवेशने  
०७,०१२।०१५अ सिंहनादश् च सञ्जज्ञे पाण्डवानां महात्मनाम्  
०७,०१२।०१५च् धनुर्ज्यातलशब्दश् च गगनस्पृक् सुभैरवः  
०७,०१२।०१६अ तं श्रुत्वा शङ्खनिर्घोषं पाण्डवस्य महात्मनः  
०७,०१२।०१६च् त्वदीयेष्व् अप्य् अनीकेषु वादित्राण्य् अभिजघ्निरे  
०७,०१२।०१७अ ततो व्यूढान्य् अनीकानि तव तेषां च भारत  
०७,०१२।०१७च् शनैर् उपेयुर् अन्योन्यं योत्स्यमानानि संयुगे  
०७,०१२।०१८अ ततः प्रववृते युद्धं तुमुलं लोमहर्षणम्  
०७,०१२।०१८च् पाण्डवानां कुरूणां च द्रोणपाञ्चाल्ययोर् अपि  
०७,०१२।०१९अ यतमानाः प्रयत्नेन द्रोणानीकविशातने  
०७,०१२।०१९च् न शेकुः सृञ्जया राजंस् तद् धि द्रोणेन पालितम्  
०७,०१२।०२०अ तथैव तव पुत्रस्य रथोदाराः प्रहारिणः  
०७,०१२।०२०च् न शेकुः पाण्डवीं सेनां पाल्यमानां किरीटिना  
०७,०१२।०२१अ आस्तां ते स्तिमिते सेने रक्ष्यमाणे परस्परम्  
०७,०१२।०२१च् सम्प्रसुप्ते यथा नक्तं वनराज्यौ सुपुष्पिते  
०७,०१२।०२२अ ततो रुक्मरथो राजन्न् अर्केणेव विराजता  
०७,०१२।०२२च् वरूथिना विनिष्पत्य व्यचरत् पृतनान्तरे  
०७,०१२।०२३अ तम् उद्यतं रथेनैकम् आशुकारिणम् आहवे  
०७,०१२।०२३च् अनेकम् इव सन्त्रासान् मेनिरे पाण्डुसृञ्जयाः  
०७,०१२।०२४अ तेन मुक्ताः शरा घोरा विचेरुः सर्वतोदिशम्  
०७,०१२।०२४च् त्रासयन्तो महाराज पाण्डवेयस्य वाहिनीम्  
०७,०१२।०२५अ मध्यं दिनम् अनुप्राप्तो गभस्तिशतसंवृतः  
०७,०१२।०२५च् यथादृश्यत घर्मांशुस् तथा द्रोणो ऽप्य् अदृश्यत  
०७,०१२।०२६अ न चैनं पाण्डवेयानां कश् चिच् छक्नोति मारिष  
०७,०१२।०२६च् वीक्षितुं समरे क्रुद्धं महेन्द्रम् इव दानवाः  
०७,०१२।०२७अ मोहयित्वा ततः सैन्यं भारद्वाजः प्रतापवान्  
०७,०१२।०२७च् धृष्टद्युम्नबलं तूर्णं व्यधमन् निशितैः शरैः  
०७,०१२।०२८अ स दिशः सर्वतो रुद्ध्वा संवृत्य खम् अजिह्मगैः  
०७,०१२।०२८च् पार्षतो यत्र तत्रैव ममृदे पाण्डुवाहिनीम्  
०७,०१३।००१ सञ्जय उवाच  
०७,०१३।००१अ ततः स पाण्डवानीके जनयंस् तुमुलं महत्  
०७,०१३।००१च् व्यचरत् पाण्डवान् द्रोणो दहन् कक्षम् इवानलः  
०७,०१३।००२अ निर्दहन्तम् अनीकानि साक्षाद् अग्निम् इवोत्थितम्  
०७,०१३।००२च् दृष्ट्वा रुक्मरथं युद्धे समकम्पन्त सृञ्जयाः  
०७,०१३।००३अ प्रततं चास्यमानस्य धनुषो ऽस्याशुकारिणः  
०७,०१३।००३च् ज्याघोषः श्रूयते ऽत्यर्थं विस्फूर्जितम् इवाशनेः  
०७,०१३।००४अ रथिनः सादिनश् चैव नागान् अश्वान् पदातिनः  
०७,०१३।००४च् रौद्रा हस्तवता मुक्ताः प्रमथ्नन्ति स्म सायकाः  
०७,०१३।००५अ नानद्यमानः पर्जन्यः सानिलः शुचिसङ्क्षये  
०७,०१३।००५च् अश्मवर्षम् इवावर्षत् परेषाम् आवहद् भयम्  
०७,०१३।००६अ व्यचरत् स तदा राजन् सेनां विक्षोभयन् प्रभुः  
०७,०१३।००६च् वर्धयाम् आस सन्त्रासं शात्रवाणाम् अमानुषम्  
०७,०१३।००७अ तस्य विद्युद् इवाभ्रेषु चापं हेमपरिष्कृतम्  
०७,०१३।००७च् भ्रमद् रथाम्बुदे तस्मिन् दृश्यते स्म पुनः पुनः  
०७,०१३।००८अ स वीरः सत्यवान् प्राज्ञो धर्मनित्यः सुदारुणः  
०७,०१३।००८च् युगान्तकाले यन्तेव रौद्रां प्रास्कन्दयन् नदीम्  
०७,०१३।००९अ अमर्षवेगप्रभवां क्रव्यादगणसङ्कुलाम्  
०७,०१३।००९च् बलौघैः सर्वतः पूर्णां वीरवृक्षापहारिणीम्  
०७,०१३।०१०अ शोणितोदां रथावर्तां हस्त्यश्वकृतरोधसम्  
०७,०१३।०१०च् कवचोडुपसंयुक्तां मांसपङ्कसमाकुलाम्  
०७,०१३।०१०द्*००९६_०१ केशशैवालसंयुक्तां मांसासृक्कर्दमारुणाम्  
०७,०१३।०११अ मेदोमज्जास्थिसिकताम् उष्णीषवरफेनिलाम्  
०७,०१३।०११च् सङ्ग्रामजलदापूर्णां प्रासमत्स्यसमाकुलाम्  
०७,०१३।०१२अ नरनागाश्वसम्भूतां शरवेगौघवाहिनीम्  
०७,०१३।०१२च् शरीरदारुशृङ्गाटां भुजनागसमाकुलाम्  
०७,०१३।०१३अ उत्तमाङ्गोपलतलां निस्त्रिंशझषसेविताम्  
०७,०१३।०१३च् रथनागह्रदोपेतां नानाभरणनीरजाम्  
०७,०१३।०१४अ महारथशतावर्तां भूमिरेणूर्मिमालिनीम्  
०७,०१३।०१४च् महावीर्यवतां सङ्ख्ये सुतरां भीरुदुस्तराम्  
०७,०१३।०१४द्*००९७_०१ शरीरशतसम्बाधां गृध्रकङ्कनिषेविताम्  
०७,०१३।०१४द्*००९७_०२ महारथसहस्राणि नयन्तीं यमसादनम्  
०७,०१३।०१५अ शूरव्यालसमाकीर्णां प्राणिवाणिजसेविताम्  
०७,०१३।०१५च् छिन्नच्छत्रमहाहंसां मुकुटाण्डजसङ्कुलाम्  
०७,०१३।०१६अ चक्रकूर्मां गदानक्रां शरक्षुद्रझषाकुलाम्  
०७,०१३।०१६च् बडगृध्रसृगालानां घोरसङ्घैर् निषेविताम्  
०७,०१३।०१६द्*००९८_०१ नदीं प्रास्यन्दयन् द्रोणः केशशैवलशाड्वलाम्  
०७,०१३।०१७अ निहतान् प्राणिनः सङ्ख्ये द्रोणेन बलिना शरैः  
०७,०१३।०१७च् वहन्तीं पितृलोकाय शतशो राजसत्तम  
०७,०१३।०१७द्*००९९_०१ उवाह शतशो राजन् पितृलोकाय वाहिनीम्  
०७,०१३।०१८अ शरीरशतसम्बाधां केशशैवलशाद्वलाम्  
०७,०१३।०१८च् नदीं प्रावर्तयद् राजन् भीरूणां भयवर्धिनीम्  
०७,०१३।०१९अ तं जयन्तम् अनीकानि तानि तान्य् एव भारत  
०७,०१३।०१९च् सर्वतो ऽभ्यद्रवन् द्रोणं युधिष्ठिरपुरोगमाः  
०७,०१३।०२०अ तान् अभिद्रवतः शूरांस् तावका दृढकार्मुकाः  
०७,०१३।०२०च् सर्वतः प्रत्यगृह्णन्त तद् अभूल् लोमहर्षणम्  
०७,०१३।०२१अ शतमायस् तु शकुनिः सहदेवं समाद्रवत्  
०७,०१३।०२१च् सनियन्तृध्वजरथं विव्याध निशितैः शरैः  
०७,०१३।०२२अ तस्य माद्रीसुतः केतुं धनुः सूतं हयान् अपि  
०७,०१३।०२२च् नातिक्रुद्धः शरैश् छित्त्वा षष्ट्या विव्याध मातुलम्  
०७,०१३।०२२द्*०१००_०१ भित्त्वा च शरवर्षेण शकुनिं प्रत्यवारयत्  
०७,०१३।०२३अ सौबलस् तु गदां गृह्य प्रचस्कन्द रथोत्तमात्  
०७,०१३।०२३च् स तस्य गदया राजन् रथात् सूतम् अपातयत्  
०७,०१३।०२४अ ततस् तौ विरथौ राजन् गदाहस्तौ महाबलौ  
०७,०१३।०२४च् चिक्रीडतू रणे शूरौ सशृङ्गाव् इव पर्वतौ  
०७,०१३।०२५अ द्रोणः पाञ्चालराजानं विद्ध्वा दशभिर् आशुगैः  
०७,०१३।०२५ब्*०१०१_०१ तयोस् तत्र महाराज बाणवर्षैः प्रकाशितम्  
०७,०१३।०२५ब्*०१०१_०२ खद्योतैर् इव चाकाशं प्रदोषे पुरुषर्षभ  
०७,०१३।०२५च् बहुभिस् तेन चाभ्यस्तस् तं विव्याध शताधिकैः  
०७,०१३।०२६अ विविंशतिं भीमसेनो विंशत्या निशितैः शरैः  
०७,०१३।०२६च् विद्ध्वा नाकम्पयद् वीरस् तद् अद्भुतम् इवाभवत्  
०७,०१३।०२७अ विविंशतिस् तु सहसा व्यश्वकेतुशरासनम्  
०७,०१३।०२७च् भीमं चक्रे महाराज ततः सैन्यान्य् अपूजयन्  
०७,०१३।०२७द्*०१०२_०१ चक्रे तं सर्वसैन्यानि प्रहृष्टान्य् अभ्यपूजयन्  
०७,०१३।०२८अ स तन् न ममृषे वीरः शत्रोर् विजयम् आहवे  
०७,०१३।०२८च् ततो ऽस्य गदया दान्तान् हयान् सर्वान् अपातयत्  
०७,०१३।०२८द्*०१०३_०१ हताश्वात् स रथाद् राजन् गृह्य चर्म महाबलः  
०७,०१३।०२८द्*०१०३_०२ अभ्ययाद् भीमसेनं तु मत्तो मत्तम् इव द्विपम्  
०७,०१३।०२९अ शल्यस् तु नकुलं वीरः स्वस्रीयं प्रियम् आत्मनः  
०७,०१३।०२९च् विव्याध प्रहसन् बाणैर् लाडयन् कोपयन्न् इव  
०७,०१३।०३०अ तस्याश्वान् आतपत्रं च ध्वजं सूतम् अथो धनुः  
०७,०१३।०३०च् निपात्य नकुलः सङ्ख्ये शङ्खं दध्मौ प्रतापवान्  
०७,०१३।०३०द्*०१०४_०१ चिच्छेद समरे यत्तः स च युद्धाद् उपारमत्  
०७,०१३।०३१अ धृष्टकेतुः कृपेनास्ताञ् छित्त्वा बहुविधाञ् शरान्  
०७,०१३।०३१च् कृपं विव्याध सप्तत्या लक्ष्म चास्याहरत् त्रिभिः  
०७,०१३।०३२अ तं कृपः शरवर्षेण महता समवाकिरत्  
०७,०१३।०३२च् निवार्य च रणे विप्रो धृष्टकेतुम् अयोधयत्  
०७,०१३।०३३अ सात्यकिः कृतवर्माणं नाराचेन स्तनान्तरे  
०७,०१३।०३३च् विद्ध्वा विव्याध सप्तत्या पुनर् अन्यैः स्मयन्न् इव  
०७,०१३।०३४अ सप्तसप्ततिभिर् भोजस् तं विद्ध्वा निशितैः शरैः  
०७,०१३।०३४च् नाकम्पयत शैनेयं शीघ्रो वायुर् इवाचलम्  
०७,०१३।०३५अ सेनापतिः सुशर्माणं शीघ्रं मर्मस्व् अताडयत्  
०७,०१३।०३५च् स चापि तं तोमरेण जत्रुदेशे अताडयत्  
०७,०१३।०३६अ वैकर्तनं तु समरे विराटः प्रत्यवारयत्  
०७,०१३।०३६च् सह मत्स्यैर् महावीर्यैस् तद् अद्भुतम् इवाभवत्  
०७,०१३।०३७अ तत् पौरुषम् अभूत् तत्र सूतपुत्रस्य दारुणम्  
०७,०१३।०३७च् यत् सैन्यं वारयाम् आस शरैः सन्नतपर्वभिः  
०७,०१३।०३८अ द्रुपदस् तु स्वयं राजा भगदत्तेन सङ्गतः  
०७,०१३।०३८च् तयोर् युद्धं महाराज चित्ररूपम् इवाभवत्  
०७,०१३।०३८द्*०१०५_०१ भगदत्तस् तु राजानं द्रुपदं नतपर्वभिः  
०७,०१३।०३८द्*०१०५_०२ सनियन्तृध्वजरथं विव्याध पुरुषर्षभः  
०७,०१३।०३८द्*०१०५_०३ द्रुपदस् तु ततः क्रुद्धो भगदत्तं महारथम्  
०७,०१३।०३८द्*०१०५_०४ आजघानोरसि क्षिप्रं शरेणानतपर्वणा  
०७,०१३।०३८द्*०१०५_०५ युद्धं योधवरौ लोके सौमदत्तिशिखण्डिनौ  
०७,०१३।०३८ए भूतानां त्रासजननं चक्राते ऽस्त्रविशारदौ  
०७,०१३।०३८फ़्*०१०६_०१ श्रोतॄणां वीक्षितॄणां च मोहकारणम् आहवे  
०७,०१३।०३९अ भूरिश्रवा रणे राजन् याज्ञसेनिं महारथम्  
०७,०१३।०३९च् महता सायकौघेन छादयाम् आस वीर्यवान्  
०७,०१३।०४०अ शिखण्डी तु ततः क्रुद्धः सौमदत्तिं विशां पते  
०७,०१३।०४०च् नवत्या सायकानां तु कम्पयाम् आस भारत  
०७,०१३।०४०द्*०१०७_०१ छादयाम् आस नाराचैस् तिष्ठ तिष्ठेति चाब्रवीत्  
०७,०१३।०४०फ़्*०१०८_०१ ऋक्षचर्मपिनद्धौ तु चक्रतुस् तौ परस्परम्  
०७,०१३।०४०फ़्*०१०८_०२ बाह्यम् आभ्यन्तरं मार्गं सम्प्लवन्तौ यशस्विनौ  
०७,०१३।०४०फ़्*०१०८_०३ ददृशाते महात्मानौ सपक्षाव् इव पर्वतौ  
०७,०१३।०४०फ़्*०१०८_०४ पिशिताशनसंयुक्तौ वाहैर् उद्बाणपातिभिः  
०७,०१३।०४०फ़्*०१०८_०५ बृहत्पताकौ तूणीरौ घोररूपौ भयानकौ  
०७,०१३।०४०फ़्*०१०८_०६ कालमेघाव् इव गजौ लोकानां भर्त्स्य गर्जनैः  
०७,०१३।०४०फ़्*०१०८_०७ रथघोषेण महता व्यास्थितौ स्यन्दनोत्तमौ  
०७,०१३।०४०फ़्*०१०८_०८ बृहत्पताकौ तूणीरौ पैशाचैर् वाहनैर् युतौ  
०७,०१३।०४१अ राक्षसौ भीमकर्माणौ हैडिम्बालम्बुसाव् उभौ  
०७,०१३।०४१च् चक्राते ऽत्यद्भुतं युद्धं परस्परवधैषिणौ  
०७,०१३।०४२अ मायाशतसृजौ दृप्तौ मायाभिर् इतरेतरम्  
०७,०१३।०४२च् अन्तर्हितौ चेरतुस् तौ भृशं विस्मयकारिणौ  
०७,०१३।०४३अ चेकितानो ऽनुविन्देन युयुधे त्व् अतिभैरवम्  
०७,०१३।०४३ब्*०१०९_०१ तयोस् तु युद्धम् अभवत् परस्परवधैषिणौ  
०७,०१३।०४३ब्*०१०९_०२ युधिष्ठिरः स्वयं राजा दुर्योधनम् अयोधयत्  
०७,०१३।०४३ब्*०१०९_०३ तौ पुत्रौ तव दुर्धर्षौ युयुधाते परस्परम्  
०७,०१३।०४३च् यथा देवासुरे युद्धे बलशक्रौ महाबलौ  
०७,०१३।०४४अ लक्ष्मणः क्षत्रदेवेन विमर्दम् अकरोद् भृशम्  
०७,०१३।०४४च् यथा विष्णुः पुरा राजन् हिरण्याक्षेण संयुगे  
०७,०१३।०४५अ ततः प्रजविताश्वेन विधिवत् कल्पितेन च  
०७,०१३।०४५च् रथेनाभ्यपतद् राजन् सौभद्रं पौरवो नदन्  
०७,०१३।०४६अ ततो ऽभियाय त्वरितो युद्धाकाङ्क्षी महाबलः  
०७,०१३।०४६च् तेन चक्रे महद् युद्धम् अभिमन्युर् अरिन्दमः  
०७,०१३।०४७अ पौरवस् त्व् अथ सौभद्रं शरव्रातैर् अवाकिरत्  
०७,०१३।०४७च् तस्यार्जुनिर् ध्वजं छत्रं धनुश् चोर्व्याम् अपातयत्  
०७,०१३।०४८अ सौभद्रः पौरवं त्व् अन्यैर् विद्ध्वा सप्तभिर् आशुगैः  
०७,०१३।०४८च् पञ्चभिस् तस्य विव्याध हयान् सूतं च सायकैः  
०७,०१३।०४९अ ततः संहर्षयन् सेनां सिंहवद् विनदन् मुहुः  
०७,०१३।०४९च् समादत्तार्जुनिस् तूर्णं पौरवान्तकरं शरम्  
०७,०१३।०४९द्*०११०_०१ तस्य सन्धितम् आज्ञाय सायकं घोरदर्शनम्  
०७,०१३।०५०अ द्वाभ्यां शराभ्यां हार्दिक्यश् चकर्त सशरं धनुः  
०७,०१३।०५०च् तद् उत्सृज्य धनुश् छिन्नं सौभद्रः परवीरहा  
०७,०१३।०५०ए उद्बबर्ह सितं खड्गम् आददानः शरावरम्  
०७,०१३।०५१अ स तेनानेकतारेण चर्मणा कृतहस्तवत्  
०७,०१३।०५१च् भ्रान्तासिर् अचरन् मार्गान् दर्शयन् वीर्यम् आत्मनः  
०७,०१३।०५२अ भ्रामितं पुनर् उद्भ्रान्तम् आधूतं पुनर् उच्छ्रितम्  
०७,०१३।०५२च् चर्मनिस्त्रिंशयो राजन् निर्विशेषम् अदृश्यत  
०७,०१३।०५३अ स पौरवरथस्येषाम् आप्लुत्य सहसा नदन्  
०७,०१३।०५३च् पौरवं रथम् आस्थाय केशपक्षे परामृशत्  
०७,०१३।०५४अ जघानास्य पदा सूतम् असिनापातयद् ध्वजम्  
०७,०१३।०५४च् विक्षोभ्याम्भोनिधिं तार्क्ष्यस् तं नागम् इव चाक्षिपत्  
०७,०१३।०५५अ तम् आकलितकेशान्तं ददृशुः सर्वपार्थिवाः  
०७,०१३।०५५च् उक्षाणम् इव सिंहेन पात्यमानम् अचेतनम्  
०७,०१३।०५६अ तम् आर्जुनिवशं प्राप्तं कृष्यमाणम् अनाथवत्  
०७,०१३।०५६च् पौरवं पतितं दृष्ट्वा नामृष्यत जयद्रथः  
०७,०१३।०५७अ स बर्हिणमहावाजं किङ्किणीशतजालवत्  
०७,०१३।०५७च् चर्म चादाय खड्गं च नदन् पर्यपतद् रथात्  
०७,०१३।०५८अ ततः सैन्धवम् आलोक्य कार्ष्णिर् उत्सृज्य पौरवम्  
०७,०१३।०५८च् उत्पपात रथात् तूर्णं श्येनवन् निपपात च  
०७,०१३।०५९अ प्रासपट्टिशनिस्त्रिंशाञ् शत्रुभिः सम्प्रवेरितान्  
०७,०१३।०५९च् चिच्छेदाथासिना कार्ष्णिश् चर्मणा संरुरोध च  
०७,०१३।०६०अ स दर्शयित्वा सैन्यानां स्वबाहुबलम् आत्मनः  
०७,०१३।०६०च् तम् उद्यम्य महाखड्गं चर्म चाथ पुनर् बली  
०७,०१३।०६०द्*०१११_०१ दुधाव सहसा खड्गं चर्म चातिरथः पुनः  
०७,०१३।०६१अ वृद्धक्षत्रस्य दायादं पितुर् अत्यन्तवैरिणम्  
०७,०१३।०६१च् ससाराभिमुखः शूरः शार्दूल इव कुञ्जरम्  
०७,०१३।०६२अ तौ परस्परम् आसाद्य खड्गदन्तनखायुधौ  
०७,०१३।०६२च् हृष्टवत् सम्प्रजह्राते व्याघ्रकेसरिणाव् इव  
०७,०१३।०६३अ सम्पातेष्व् अभिपातेषु निपातेष्व् असिचर्मणोः  
०७,०१३।०६३च् न तयोर् अन्तरं कश् चिद् ददर्श नरसिंहयोः  
०७,०१३।०६४अ अवक्षेपो ऽसिनिर्ह्रादः शस्त्रान्तरनिदर्शनम्  
०७,०१३।०६४च् बाह्यान्तरनिपातश् च निर्विशेषम् अदृश्यत  
०७,०१३।०६५अ बाह्यम् आभ्यन्तरं चैव चरन्तौ मार्गम् उत्तमम्  
०७,०१३।०६५च् ददृशाते महात्मानौ सपक्षाव् इव पर्वतौ  
०७,०१३।०६६अ ततो विक्षिपतः खड्गं सौभद्रस्य यशस्विनः  
०७,०१३।०६६च् शरावरणपक्षान्ते प्रजहार जयद्रथः  
०७,०१३।०६७अ रुक्मपक्षान्तरे सक्तस् तस्मिंश् चर्मणि भास्वरे  
०७,०१३।०६७च् सिन्धुराजबलोद्धूतः सो ऽभज्यत महान् असिः  
०७,०१३।०६८अ भग्नम् आज्ञाय निस्त्रिंशम् अवप्लुत्य पदानि षट्  
०७,०१३।०६८च् सो ऽदृश्यत निमेषेण स्वरथं पुनर् आस्थितः  
०७,०१३।०६९अ तं कार्ष्णिं समरान् मुक्तम् आस्थितं रथम् उत्तमम्  
०७,०१३।०६९च् सहिताः सर्वराजानः परिवव्रुः समन्ततः  
०७,०१३।०७०अ ततश् चर्म च खड्गं च समुत्क्षिप्य महाबलः  
०७,०१३।०७०च् ननादार्जुनदायादः प्रेक्षमाणो जयद्रथम्  
०७,०१३।०७१अ सिन्धुराजं परित्यज्य सौभद्रः परवीरहा  
०७,०१३।०७१च् तापयाम् आस तत् सैन्यं भुवनं भास्करो यथा  
०७,०१३।०७२अ तस्य सर्वायसीं शक्तिं शल्यः कनकभूषणाम्  
०७,०१३।०७२च् चिक्षेप समरे घोरां दीप्ताम् अग्निशिखाम् इव  
०७,०१३।०७३अ ताम् अवप्लुत्य जग्राह सकोशं चाकरोद् असिम्  
०७,०१३।०७३च् वैनतेयो यथा कार्ष्णिः पतन्तम् उरगोत्तमम्  
०७,०१३।०७४अ तस्य लाघवम् आज्ञाय सत्त्वं चामिततेजसः  
०७,०१३।०७४च् सहिताः सर्वराजानः सिंहनादम् अथानदन्  
०७,०१३।०७५अ ततस् ताम् एव शल्यस्य सौभद्रः परवीरहा  
०७,०१३।०७५च् मुमोच भुजवीर्येण वैडूर्यविकृताजिराम्  
०७,०१३।०७६अ सा तस्य रथम् आसाद्य निर्मुक्तभुजगोपमा  
०७,०१३।०७६च् जघान सूतं शल्यस्य रथाच् चैनम् अपातयत्  
०७,०१३।०७७अ ततो विराटद्रुपदौ धृष्टकेतुर् युधिष्ठिरः  
०७,०१३।०७७च् सात्यकिः केकया भीमो धृष्टद्युम्नशिखण्डिनौ  
०७,०१३।०७७ए यमौ च द्रौपदेयाश् च साधु साध्व् इति चुक्रुशुः  
०७,०१३।०७८अ बाणशब्दाश् च विविधाः सिंहनादाश् च पुष्कलाः  
०७,०१३।०७८च् प्रादुरासन् हर्षयन्तः सौभद्रम् अपलायिनम्  
०७,०१३।०७८द्*०११२_०१ परिवव्रुः स्म ते सर्वे पाण्डवानां महारथाः  
०७,०१३।०७८द्*०११२_०२ हर्षयन्तश् च सौभद्रं रोषयन्तः सुतांश् च ते  
०७,०१३।०७८ए तन् नामृष्यन्त पुत्रास् ते शत्रोर् विजयलक्षणम्  
०७,०१३।०७९अ अथैनं सहसा सर्वे समन्तान् निशितैः शरैः  
०७,०१३।०७९च् अभ्याकिरन् महाराज जलदा इव पर्वतम्  
०७,०१३।०८०अ तेषां च प्रियम् अन्विच्छन् सूतस्य च पराभवात्  
०७,०१३।०८०च् आर्तायनिर् अमित्रघ्नः क्रुद्धः सौभद्रम् अभ्ययात्  
०७,०१४।००१ धृतराष्ट्र उवाच  
०७,०१४।००१अ बहूनि सुविचित्राणि द्वन्द्वयुद्धानि सञ्जय  
०७,०१४।००१च् त्वयोक्तानि निशम्याहं स्पृहयामि सचक्षुषाम्  
०७,०१४।००१द्*०११३_०१ न हि देवासुरं युद्धम् ईदृग्रूपं भवेद् इति  
०७,०१४।००१द्*०११३_०२ चिन्तयामि च युद्धानि श्रुत्वा घोराणि सञ्जय  
०७,०१४।००२अ आश्चर्यभूतं लोकेषु कथयिष्यन्ति मानवाः  
०७,०१४।००२च् कुरूणां पाण्डवानां च युद्धं देवासुरोपमम्  
०७,०१४।००३अ न हि मे तृप्तिर् अस्तीह शृण्वतो युद्धम् उत्तमम्  
०७,०१४।००३च् तस्माद् आर्तायनेर् युद्धं सौभद्रस्य च शम्स मे  
०७,०१४।००४ सञ्जय उवाच  
०७,०१४।००४अ सादितं प्रेक्ष्य यन्तारं शल्यः सर्वायषीं गदाम्  
०७,०१४।००४च् समुत्क्षिप्य नदन् क्रुद्धः प्रचस्कन्द रथोत्तमात्  
०७,०१४।००५अ तं दीप्तम् इव कालाग्निं दण्डहस्तम् इवान्तकम्  
०७,०१४।००५च् जवेनाभ्यपतद् भीमः प्रगृह्य महतीं गदाम्  
०७,०१४।००६अ सौभद्रो ऽप्य् अशनिप्रख्यां प्रगृह्य महतीं गदाम्  
०७,०१४।००६च् एह्य् एहीत्य् अब्रवीच् छल्यं यत्नाद् भीमेन वारितः  
०७,०१४।००७अ वारयित्वा तु सौभद्रं भीमसेनः प्रतापवान्  
०७,०१४।००७च् शल्यम् आसाद्य समरे तस्थौ गिरिर् इवाचलः  
०७,०१४।००८अ तथैव मद्रराजो ऽपि भीमं दृष्ट्वा महाबलम्  
०७,०१४।००८च् ससाराभिमुखस् तूर्णं शार्दूल इव कुञ्जरम्  
०७,०१४।००९अ ततस् तूर्यनिनादाश् च शङ्खानां च सहस्रशः  
०७,०१४।००९च् सिंहनादाश् च सञ्जज्ञुर् भेरीणां च महास्वनाः  
०७,०१४।०१०अ पश्यतां शतशो ह्य् आसीद् अन्योन्यसमचेतसाम्  
०७,०१४।०१०च् पाण्डवानां कुरूणां च साधु साध्व् इति निस्वनः  
०७,०१४।०११अ न हि मद्राधिपाद् अन्यः सर्वराजसु भारत  
०७,०१४।०११च् सोढुम् उत्सहते वेगं भीमसेनस्य संयुगे  
०७,०१४।०१२अ तथा मद्राधिपस्यापि गदावेगं महात्मनः  
०७,०१४।०१२च् सोढुम् उत्सहते लोके को ऽन्यो युधि वृकोदरात्  
०७,०१४।०१३अ पट्टैर् जाम्बूनदैर् बद्धा बभूव जनहर्षिणी  
०७,०१४।०१३च् प्रजज्वाल तथाविद्धा भीमेन महती गदा  
०७,०१४।०१३द्*०११४_०१ साग्निदीप्ता महारौद्रा गदा सा शुशुभे तदा  
०७,०१४।०१४अ तथैव चरतो मार्गान् मण्डलानि च भागशः  
०७,०१४।०१४च् महाविद्युत्प्रतीकाशा शल्यस्य शुशुभे गदा  
०७,०१४।०१५अ तौ वृषाव् इव नर्दन्तौ मण्डलानि विचेरतुः  
०७,०१४।०१५च् आवर्जितगदाशृङ्गाव् उभौ शल्यवृकोदरौ  
०७,०१४।०१५द्*०११५_०१ कोपताम्रेक्षणौ वीरौ शत्रुसङ्घविमर्दनौ  
०७,०१४।०१५द्*०११५_०२ महामात्रौ महोत्साहौ गदायुद्धविशारदौ  
०७,०१४।०१६अ मण्डलावर्तमार्गेषु गदाविहरणेषु च  
०७,०१४।०१६च् निर्विशेषम् अभूद् युद्धं तयोः पुरुषसिंहयोः  
०७,०१४।०१७अ ताडिता भीमसेनेन शल्यस्य महती गदा  
०७,०१४।०१७च् साग्निज्वाला महारौद्रा गदाचूर्णम् अशीर्यत  
०७,०१४।०१८अ तथैव भीमसेनस्य द्विषताभिहता गदा  
०७,०१४।०१८च् वर्षाप्रदोषे खद्योतैर् वृतो वृक्ष इवाबभौ  
०७,०१४।०१९अ गदा क्षिप्ता तु समरे मद्रराजेन भारत  
०७,०१४।०१९च् व्योम सन्दीपयाना सा ससृजे पावकं बहु  
०७,०१४।०२०अ तथैव भीमसेनेन द्विषते प्रेषिता गदा  
०७,०१४।०२०ब्*०११६_०१ भीमरूपा महावेगा गदा शल्यं रणे ऽनुदत्  
०७,०१४।०२०च् तापयाम् आस तत् सैन्यं महोल्का पतती यथा  
०७,०१४।०२१अ ते चैवोभे गदे श्रेष्ठे समासाद्य परस्परम्  
०७,०१४।०२१च् श्वसन्त्यौ नागकन्येव ससृजाते विभावसुम्  
०७,०१४।०२१द्*०११७_०१ पुनः शल्येन भीमस्य गदाग्राद् गदया हतात्  
०७,०१४।०२१द्*०११७_०२ सङ्घर्षणाद् उत्थितो ऽग्निर् दीपयाम् आस मेदिनीम्  
०७,०१४।०२१द्*०११७_०३ पुनश् च भीमसेनेन शल्यस्य महती गदा  
०७,०१४।०२१द्*०११७_०४ ताडिता सहसा राजन् विससर्जाथ पावकम्  
०७,०१४।०२२अ नखैर् इव महाव्याघ्रौ दन्तैर् इव महागजौ  
०७,०१४।०२२च् तौ विचेरतुर् आसाद्य गदाभ्यां च परस्परम्  
०७,०१४।०२३अ ततो गदाग्राभिहतौ क्षणेन रुधिरोक्षितौ  
०७,०१४।०२३च् ददृशाते महात्मानौ पुष्पिताव् इव किंशुकौ  
०७,०१४।०२४अ शुश्रुवे दिक्षु सर्वासु तयोः पुरुषसिंहयोः  
०७,०१४।०२४च् गदाभिघातसंह्रादः शक्राशनिर् इवोपमः  
०७,०१४।०२५अ गदया मद्रराजेन सव्यदक्षिणम् आहतः  
०७,०१४।०२५च् नाकम्पत तदा भीमो भिद्यमान इवाचलः  
०७,०१४।०२६अ तथा भीमगदावेगैस् ताड्यमानो महाबलः  
०७,०१४।०२६च् धैर्यान् मद्राधिपस् तस्थौ वज्रैर् गिरिर् इवाहतः  
०७,०१४।०२७अ आपेततुर् महावेगौ समुच्छ्रितमहागदौ  
०७,०१४।०२७च् पुनर् अन्तरमार्गस्थौ मण्डलानि विचेरतुः  
०७,०१४।०२८अ अथाप्लुत्य पदान्य् अष्टौ सन्निपत्य गजाव् इव  
०७,०१४।०२८च् सहसा लोहदण्डाभ्याम् अन्योन्यम् अभिजघ्नतुः  
०७,०१४।०२९अ तौ परस्परवेगाच् च गदाभ्यां च भृशाहतौ  
०७,०१४।०२९च् युगपत् पेततुर् वीरौ क्षिताव् इन्द्रध्वजाव् इव  
०७,०१४।०३०अ ततो विह्वलमानं तं निःश्वसन्तं पुनः पुनः  
०७,०१४।०३०च् शल्यम् अभ्यपतत् तूर्णं कृतवर्मा महारथः  
०७,०१४।०३१अ दृष्ट्वा चैनं महाराज गदयाभिनिपीडितम्  
०७,०१४।०३१च् विचेष्टन्तं यथा नागं मूर्छयाभिपरिप्लुतम्  
०७,०१४।०३२अ ततः सगदम् आरोप्य मद्राणाम् अधिपं रथम्  
०७,०१४।०३२च् अपोवाह रणात् तूर्णं कृतवर्मा महारथः  
०७,०१४।०३३अ क्षीबवद् विह्वलो वीरो निमेषात् पुनर् उत्थितः  
०७,०१४।०३३च् भीमो ऽपि सुमहाबाहुर् गदापाणिर् अदृश्यत  
०७,०१४।०३४अ ततो मद्राधिपं दृष्ट्वा तव पुत्राः पराङ्मुखम्  
०७,०१४।०३४च् सनागरथपत्त्यश्वाः समकम्पन्त मारिष  
०७,०१४।०३५अ ते पाण्डवैर् अर्द्यमानास् तावका जितकाशिभिः  
०७,०१४।०३५च् भीता दिशो ऽन्वपद्यन्त वातनुन्ना घना इव  
०७,०१४।०३६अ निर्जित्य धार्तराष्ट्रांस् तु पाण्डवेया महारथाः  
०७,०१४।०३६च् व्यरोचन्त रणे राजन् दीप्यमाना यशस्विनः  
०७,०१४।०३७अ सिंहनादान् भृशं चक्रुः शङ्खान् दध्मुश् च हर्षिताः  
०७,०१४।०३७च् भेरीश् च वादयाम् आसुर् मृदङ्गांश् चानकैः सह  
०७,०१४।०३७द्*०११८_०१ अथ मड्डुकभेरिमहामुरजाः  
०७,०१४।०३७द्*०११८_०२ पणवानकदुन्दुभिझर्झरिभिः  
०७,०१४।०३७द्*०११८_०३ विनदन्ति भृशं सह शङ्खरवैर्  
०७,०१४।०३७द्*०११८_०४ विविधैश् च नरोत्तम सिंहरवैः  
०७,०१५।००१ सञ्जय उवाच  
०७,०१५।००१अ तद् बलं सुमहद् दीर्णं त्वदीयं प्रेक्ष्य वीर्यवान्  
०७,०१५।००१च् दधारैको रणे पाण्डून् वृषसेनो ऽस्त्रमायया  
०७,०१५।००२अ शरा दश दिशो मुक्ता वृषसेनेन मारिष  
०७,०१५।००२च् विचेरुस् ते विनिर्भिद्य नरवाजिरथद्विपान्  
०७,०१५।००३अ तस्य दीप्ता महाबाणा विनिश्चेरुः सहस्रशः  
०७,०१५।००३च् भानोर् इव महाबाहो ग्रीष्मकाले मरीचयः  
०७,०१५।००४अ तेनार्दिता महाराज रथिनः सादिनस् तथा  
०७,०१५।००४च् निपेतुर् उर्व्यां सहसा वातनुन्ना इव द्रुमाः  
०७,०१५।००५अ हयौघांश् च रथौघांश् च गजौघांश् च समन्ततः  
०७,०१५।००५च् अपातयद् रणे राजञ् शतशो ऽथ सहस्रशः  
०७,०१५।००६अ दृष्ट्वा तम् एवं समरे विचरन्तम् अभीतवत्  
०७,०१५।००६च् सहिताः सर्वराजानः परिवव्रुः समन्ततः  
०७,०१५।००७अ नाकुलिस् तु शतानीको वृषसेनं समभ्ययात्  
०७,०१५।००७च् विव्याध चैनं दशभिर् नाराचैर् मर्मभेदिभिः  
०७,०१५।००८अ तस्य कर्णात्मजश् चापं छित्त्वा केतुम् अपातयत्  
०७,०१५।००८च् तं भ्रातरं परीप्सन्तो द्रौपदेयाः समभ्ययुः  
०७,०१५।००९अ कर्णात्मजं शरव्रातैश् चक्रुश् चादृश्यम् अञ्जसा  
०७,०१५।००९च् तान् नदन्तो ऽभ्यधावन्त द्रोणपुत्रमुखा रथाः  
०७,०१५।०१०अ छादयन्तो महाराज द्रौपदेयान् महारथान्  
०७,०१५।०१०च् शरैर् नानाविधैस् तूर्णं पर्वताञ् जलदा इव  
०७,०१५।०११अ तान् पाण्डवाः प्रत्यगृह्णंस् त्वरिताः पुत्रगृद्धिनः  
०७,०१५।०११च् पाञ्चालाः केकया मत्स्याः सृञ्जयाश् चोद्यतायुधाः  
०७,०१५।०१२अ तद् युद्धम् अभवद् घोरं तुमुलं लोमहर्षणम्  
०७,०१५।०१२च् त्वदीयैः पाण्डुपुत्राणां देवानाम् इव दानवैः  
०७,०१५।०१३अ एवम् उत्तमसंरम्भा युयुधुः कुरुपाण्डवाः  
०७,०१५।०१३च् परस्परम् उदीक्षन्तः परस्परकृतागसः  
०७,०१५।०१४अ तेषां ददृशिरे कोपाद् वपूंष्य् अमिततेजसाम्  
०७,०१५।०१४च् युयुत्सूनाम् इवाकाशे पतत्रिवरभोगिनाम्  
०७,०१५।०१५अ भीमकर्णकृपद्रोणद्रौणिपार्षतसात्यकैः  
०७,०१५।०१५च् बभासे स रणोद्देशः कालसूर्यैर् इवोदितैः  
०७,०१५।०१५द्*०११९_०१ प्रजानां सङ्क्षये घोरे यथा सूर्योदयो भवेत्  
०७,०१५।०१५द्*०११९_०२ शूराणाम् उदयस् तद्वत् स आसीत् पुरुषर्षभ  
०७,०१५।०१६अ तदासीत् तुमुलं युद्धं निघ्नताम् इतरेतरम्  
०७,०१५।०१६च् महाबलानां बलिभिर् दानवानां यथा सुरैः  
०७,०१५।०१७अ ततो युधिष्ठिरानीकम् उद्धूतार्णवनिस्वनम्  
०७,०१५।०१७च् त्वदीयम् अवधीत् सैन्यं सम्प्रद्रुतमहारथम्  
०७,०१५।०१८अ तत् प्रभग्नं बलं दृष्ट्वा शत्रुभिर् भृशम् अर्दितम्  
०७,०१५।०१८च् अलं द्रुतेन वः शूरा इति द्रोणो ऽभ्यभाषत  
०७,०१५।०१८द्@००४_०००१ भारद्वाजम् अमर्षश् च विक्रमश् च समाविशत्  
०७,०१५।०१८द्@००४_०००२ समुद्धृत्य निषङ्गाच् च धनुर् ज्याम् अवमृज्य च  
०७,०१५।०१८द्@००४_०००३ महाशरधनुष्पाणिर् यन्तारम् इदम् अब्रवीत्  
०७,०१५।०१८द्@००४_०००४ सारथे याहि यत्रैष पाण्डरेण विराजता  
०७,०१५।०१८द्@००४_०००५ ध्रियमाणेन छत्त्रेण राजा तिष्ठति धर्मराट्  
०७,०१५।०१८द्@००४_०००६ तद् एतद् दीर्यते सैन्यं धार्तराष्ट्रम् अनेकधा  
०७,०१५।०१८द्@००४_०००७ एतत् संस्तम्भयिष्यामि प्रतिवार्य युधिष्ठिरम्  
०७,०१५।०१८द्@००४_०००८ न हि माम् अभिवर्षन्तं संयुगे तात पाण्डवाः  
०७,०१५।०१८द्@००४_०००९ मात्स्यपाञ्चालराजानः सर्वे च सहसोमकाः  
०७,०१५।०१८द्@००४_००१० अर्जुनो मत्प्रसादाद् धि महास्त्राणि समाप्तवान्  
०७,०१५।०१८द्@००४_००११ न माम् उत्सहते तात न भीमो न च सात्यकिः  
०७,०१५।०१८द्@००४_००१२ मत्प्रसादाद् धि बीभत्सुः परमेष्वासतां गतः  
०७,०१५।०१८द्@००४_००१३ ममैवास्त्रं विजानाति धृष्टद्युम्नो ऽपि पार्षतः  
०७,०१५।०१८द्@००४_००१४ नायं संरक्षितुं कालः प्राणांस् तात जयैषिणा  
०७,०१५।०१८द्@००४_००१५ सञ्जय उवाच  
०७,०१५।०१८द्@००४_००१५ याहि स्वर्गं पुरस्कृत्य यशसे च जयाय च  
०७,०१५।०१८द्@००४_००१६ एवं सञ्चोदितो यन्ता द्रोणम् अभ्यवहत् ततः  
०७,०१५।०१८द्@००४_००१७ तदाश्वहृदयेनाश्वान् अभिमन्त्र्याशु हर्षयन्  
०७,०१५।०१८द्@००४_००१८ रथेन सवरूथेन भास्वरेण विराजता  
०७,०१५।०१८द्@००४_००१९ तं करूशाश् च मत्स्याश् च चेदयश् च ससात्वताः  
०७,०१५।०१८द्@००४_००२० पाण्डवाश् च सपाञ्चालाः सहिताः पर्यवारयन्  
०७,०१५।०१९अ ततः शोणहयः क्रुद्धश् चतुर्दन्त इव द्विपः  
०७,०१५।०१९च् प्रविश्य पाण्डवानीकं युधिष्ठिरम् उपाद्रवत्  
०७,०१५।०२०अ तम् अविध्यच् छितैर् बाणैः कङ्कपत्रैर् युधिष्ठिरः  
०७,०१५।०२०च् तस्य द्रोणो धनुश् छित्त्वा तं द्रुतं समुपाद्रवत्  
०७,०१५।०२१अ चक्ररक्षः कुमारस् तु पाञ्चालानां यशस्करः  
०७,०१५।०२१च् दधार द्रोणम् आयान्तं वेलेव सरितां पतिम्  
०७,०१५।०२२अ द्रोणं निवारितं दृष्ट्वा कुमारेण द्विजर्षभम्  
०७,०१५।०२२च् सिंहनादरवो ह्य् आसीत् साधु साध्व् इति भाषताम्  
०७,०१५।०२३अ कुमारस् तु ततो द्रोणं सायकेन महाहवे  
०७,०१५।०२३च् विव्याधोरसि सङ्क्रुद्धः सिंहवच् चानदन् मुहुः  
०७,०१५।०२४अ संवार्य तु रणे द्रोणः कुमारं वै महाबलः  
०७,०१५।०२४च् शरैर् अनेकसाहस्रैः कृतहस्तो जितक्लमः  
०७,०१५।०२५अ तं शूरम् आर्यव्रतिनम् अस्त्रार्थकृतनिश्रमम्  
०७,०१५।०२५च् चक्ररक्षम् अपामृद्नात् कुमारं द्विजसत्तमः  
०७,०१५।०२५द्*०१२०_०१ बाणैर् निवारयाम् आस पश्यतां सर्वधन्विनाम्  
०७,०१५।०२६अ स मध्यं प्राप्य सेनायाः सर्वाः परिचरन् दिशः  
०७,०१५।०२६च् तव सैन्यस्य गोप्तासीद् भारद्वाजो रथर्षभः  
०७,०१५।०२७अ शिखण्डिनं द्वादशभिर् विंशत्या चोत्तमौजसम्  
०७,०१५।०२७च् नकुलं पञ्चभिर् विद्ध्वा सहदेवं च सप्तभिः  
०७,०१५।०२८अ युधिष्ठिरं द्वादशभिर् द्रौपदेयांस् त्रिभिस् त्रिभिः  
०७,०१५।०२८च् सात्यकिं पञ्चभिर् विद्ध्वा मत्स्यं च दशभिः शरैः  
०७,०१५।०२९अ व्यक्षोभयद् रणे योधान् यथामुख्यान् अभिद्रवन्  
०७,०१५।०२९च् अभ्यवर्तत सम्प्रेप्सुः कुन्तीपुत्रं युधिष्ठिरम्  
०७,०१५।०३०अ युगन्धरस् ततो राजन् भारद्वाजं महारथम्  
०७,०१५।०३०च् वारयाम् आस सङ्क्रुद्धं वातोद्धूतम् इवार्णवम्  
०७,०१५।०३१अ युधिष्ठिरं स विद्ध्वा तु शरैः सन्नतपर्वभिः  
०७,०१५।०३१च् युगन्धरं च भल्लेन रथनीडाद् अपाहरत्  
०७,०१५।०३१द्*०१२१_०१ तं विजित्य महातेजा भारद्वाजो महामनाः  
०७,०१५।०३२अ ततो विराटद्रुपदौ केकयाः सात्यकिः शिबिः  
०७,०१५।०३२च् व्याघ्रदत्तश् च पाञ्चाल्यः सिंहसेनश् च वीर्यवान्  
०७,०१५।०३३अ एते चान्ये च बहवः परीप्सन्तो युधिष्ठिरम्  
०७,०१५।०३३च् आवव्रुस् तस्य पन्थानं किरन्तः सायकान् बहून्  
०७,०१५।०३४अ व्याघ्रदत्तश् च पाञ्चाल्यो द्रोणं विव्याध मार्गणैः  
०७,०१५।०३४च् पञ्चाशद्भिः शितै राजंस् तत उच्चुक्रुशुर् जनाः  
०७,०१५।०३५अ त्वरितं सिंहसेनस् तु द्रोणं विद्ध्वा महारथम्  
०७,०१५।०३५च् प्राहसत् सहसा हृष्टस् त्रासयन् वै यतव्रतम्  
०७,०१५।०३६अ ततो विस्फार्य नयने धनुर्ज्याम् अवमृज्य च  
०७,०१५।०३६च् तलशब्दं महत् कृत्वा द्रोणस् तं समुपाद्रवत्  
०७,०१५।०३७अ ततस् तु सिंहसेनस्य शिरः कायात् सकुण्डलम्  
०७,०१५।०३७च् व्याघ्रदत्तस्य चाक्रम्य भल्लाभ्याम् अहरद् बली  
०७,०१५।०३८अ तान् प्रमृद्य शरव्रातैः पाण्डवानां महारथान्  
०७,०१५।०३८च् युधिष्ठिरसमभ्याशे तस्थौ मृत्युर् इवान्तकः  
०७,०१५।०३९अ ततो ऽभवन् महाशब्दो राजन् यौधिष्ठिरे बले  
०७,०१५।०३९च् हृतो राजेति योधानां समीपस्थे यतव्रते  
०७,०१५।०४०अ अब्रुवन् सैनिकास् तत्र दृष्ट्वा द्रोणस्य विक्रमम्  
०७,०१५।०४०च् अद्य राजा धार्तराष्ट्रः कृतार्थो वै भविष्यति  
०७,०१५।०४०द्*०१२२_०१ अस्मिन् मुहूर्ते द्रोणस् तु पाण्डवं गृह्य हर्षितः  
०७,०१५।०४०ए आगमिष्यति नो नूनं धार्तराष्ट्रस्य संयुगे  
०७,०१५।०४१अ एवं सञ्जल्पतां तेषां तावकानां महारथः  
०७,०१५।०४१च् आयाज् जवेन कौन्तेयो रथघोषेण नादयन्  
०७,०१५।०४१द्*०१२३_०१ मा भैषीर् इति संवार्य शरैर् द्रोणम् अवारयत्  
०७,०१५।०४२अ शोणितोदां रथावर्तां कृत्वा विशसने नदीम्  
०७,०१५।०४२च् शूरास्थिचयसङ्कीर्णां प्रेतकूलापहारिणीम्  
०७,०१५।०४३अ तां शरौघमहाफेनां प्रासमत्स्यसमाकुलाम्  
०७,०१५।०४३च् नदीम् उत्तीर्य वेगेन कुरून् विद्राव्य पाण्डवः  
०७,०१५।०४४अ ततः किरीटी सहसा द्रोणानीकम् उपाद्रवत्  
०७,०१५।०४४च् छादयन्न् इषुजालेन महता मोहयन्न् इव  
०७,०१५।०४५अ शीघ्रम् अभ्यस्यतो बाणान् सन्दधानस्य चानिशम्  
०७,०१५।०४५च् नान्तरं ददृशे कश् चित् कौन्तेयस्य यशस्विनः  
०७,०१५।०४६अ न दिशो नान्तरिक्षं च न द्यौर् नैव च मेदिनी  
०७,०१५।०४६च् अदृश्यत महाराज बाणभूतम् इवाभवत्  
०७,०१५।०४७अ नादृश्यत तदा राजंस् तत्र किं चन संयुगे  
०७,०१५।०४७च् बाणान्धकारे महति कृते गाण्डीवधन्वना  
०७,०१५।०४८अ सूर्ये चास्तम् अनुप्राप्ते रजसा चाभिसंवृते  
०७,०१५।०४८च् नाज्ञायत तदा शत्रुर् न सुहृन् न च किं चन  
०७,०१५।०४९अ ततो ऽवहारं चक्रुस् ते द्रोणदुर्योधनादयः  
०७,०१५।०४९च् तान् विदित्वा भृशं त्रस्तान् अयुद्धमनसः परान्  
०७,०१५।०५०अ स्वान्य् अनीकानि बीभत्सुः शनकैर् अवहारयत्  
०७,०१५।०५०च् ततो ऽभितुष्टुवुः पार्थं प्रहृष्टाः पाण्डुसृञ्जयाः  
०७,०१५।०५०ए पाञ्चालाश् च मनोज्ञाभिर् वाग्भिः सूर्यम् इवर्षयः  
०७,०१५।०५१अ एवं स्वशिबिरं प्रायाज् जित्वा शत्रून् धनञ्जयः  
०७,०१५।०५१च् पृष्ठतः सर्वसैन्यानां मुदितो वै सकेशवः  
०७,०१५।०५२अ मसारगल्वर्कसुवर्णरूप्यैर्; वज्रप्रवालस्फटिकैश् च मुख्यैः  
०७,०१५।०५२च् चित्रे रथे पाण्डुसुतो बभासे; नक्षत्रचित्रे वियतीव चन्द्रः  
०७,०१६।००१ सञ्जय उवाच  
०७,०१६।००१अ ते सेने शिबिरं गत्वा न्यविशेतां विशां पते  
०७,०१६।००१च् यथाभागं यथान्यायं यथागुल्मं च सर्वशः  
०७,०१६।००२अ कृत्वावहारं सैन्यानां द्रोणः परमदुर्मनाः  
०७,०१६।००२च् दुर्योधनम् अभिप्रेक्ष्य सव्रीडम् इदम् अब्रवीत्  
०७,०१६।००३अ उक्तम् एतन् मया पूर्वं न तिष्ठति धनञ्जये  
०७,०१६।००३च् शक्यो ग्रहीतुं सङ्ग्रामे देवैर् अपि युधिष्ठिरः  
०७,०१६।००४अ इति तद् वः प्रयततां कृतं पार्थेन संयुगे  
०७,०१६।००४च् मातिशङ्कीर् वचो मह्यम् अजेयौ कृष्णपाण्डवौ  
०७,०१६।००५अ अपनीते तु योगेन केन चिच् छ्वेतवाहने  
०७,०१६।००५च् तत एष्यति ते राजन् वशम् अद्य युधिष्ठिरः  
०७,०१६।००६अ कश् चिद् आह्वयतां सङ्ख्ये देशम् अन्यं प्रकर्षतु  
०७,०१६।००६च् तम् अजित्वा तु कौन्तेयो न निवर्तेत् कथं चन  
०७,०१६।००७अ एतस्मिन्न् अन्तरे शून्ये धर्मराजम् अहं नृप  
०७,०१६।००७च् ग्रहीष्यामि चमूं भित्त्वा धृष्टद्युम्नस्य पश्यतः  
०७,०१६।००८अ अर्जुनेन विहीनस् तु यदि नोत्सृजते रणम्  
०७,०१६।००८च् माम् उपायान्तम् आलोक्य गृहीतम् इति विद्धि तम्  
०७,०१६।००९अ एवं ते सहसा राजन् धर्मपुत्रं युधिष्ठिरम्  
०७,०१६।००९ब्*०१२४_०१ क्षोभयित्वा बलं तेषां पाण्डवानां महात्मनाम्  
०७,०१६।००९च् समानेष्यामि सगणं वशम् अद्य न संशयः  
०७,०१६।०१०अ यदि तिष्ठति सङ्ग्रामे मुहूर्तम् अपि पाण्डवः  
०७,०१६।०१०च् अथापयाति सङ्ग्रामाद् विजयात् तद् विशिष्यते  
०७,०१६।०११अ द्रोणस्य तु वचः श्रुत्वा त्रिगर्ताधिपतिस् ततः  
०७,०१६।०११च् भ्रातृभिः सहितो राजन्न् इदं वचनम् अब्रवीत्  
०७,०१६।०१२अ वयं विनिकृता राजन् सदा गाण्डीवधन्वना  
०७,०१६।०१२च् अनागःस्व् अपि चागस्कृद् अस्मासु भरतर्षभ  
०७,०१६।०१३अ ते वयं स्मरमाणास् तान् विनिकारान् पृथग्विधान्  
०७,०१६।०१३च् क्रोधाग्निना दह्यमाना न शेमहि सदा निशाः  
०७,०१६।०१४अ स नो दिव्यास्त्रसम्पन्नश् चक्षुर्विषयम् आगतः  
०७,०१६।०१४च् कर्तारः स्म वयं सर्वं यच् चिकीर्षाम हृद्गतम्  
०७,०१६।०१५अ भवतश् च प्रियं यत् स्याद् अस्माकं च यशस्करम्  
०७,०१६।०१५च् वयम् एनं हनिष्यामो निकृष्यायोधनाद् बहिः  
०७,०१६।०१६अ अद्यास्त्व् अनर्जुना भूमिर् अत्रिगर्ताथ वा पुनः  
०७,०१६।०१६च् सत्यं ते प्रतिजानीमो नैतन् मिथ्या भविष्यति  
०७,०१६।०१७अ एवं सत्यरथश् चोक्त्वा सत्यधर्मा च भारत  
०७,०१६।०१७च् सत्यवर्मा च सत्येषुः सत्यकर्मा तथैव च  
०७,०१६।०१८अ सहिता भ्रातरः पञ्च रथानाम् अयुतेन च  
०७,०१६।०१८च् न्यवर्तन्त महाराज कृत्वा शपथम् आहवे  
०७,०१६।०१९अ मालवास् तुण्डिकेराश् च रथानाम् अयुतैस् त्रिभिः  
०७,०१६।०१९च् सुशर्मा च नरव्याघ्रस् त्रिगर्तः प्रस्थलाधिपः  
०७,०१६।०२०अ माचेल्लकैर् ललित्थैश् च सहितो मद्रकैर् अपि  
०७,०१६।०२०च् रथानाम् अयुतेनैव सो ऽशपद् भ्रातृभिः सह  
०७,०१६।०२०द्*०१२५_०१ मलदाश् च करूशाश् च दरदाश् च महारथाः  
०७,०१६।०२०द्*०१२५_०२ तङ्कणाश् च परादाश् च युगपत्ते समागताः  
०७,०१६।०२१अ नानाजनपदेभ्यश् च रथानाम् अयुतं पुनः  
०७,०१६।०२१च् समुत्थितं विशिष्टानां संशपार्थम् उपागतम्  
०७,०१६।०२२अ ततो ज्वलनम् आदाय हुत्वा सर्वे पृथक् पृथक्  
०७,०१६।०२२च् जगृहुः कुशचीराणि चित्राणि कवचानि च  
०७,०१६।०२३अ ते च बद्धतनुत्राणा घृताक्ताः कुशचीरिणः  
०७,०१६।०२३च् मौर्वीमेखलिनो वीराः सहस्रशतदक्षिणाः  
०७,०१६।०२४अ यज्वानः पुत्रिणो लोक्याः कृतकृत्यास् तनुत्यजः  
०७,०१६।०२४च् योक्ष्यमाणास् तदात्मानं यशसा विजयेन च  
०७,०१६।०२५अ ब्रह्मचर्यश्रुतिमुखैः क्रतुभिश् चाप्तदक्षिणैः  
०७,०१६।०२५च् प्राप्य लोकान् सुयुद्धेन क्षिप्रम् एव यियासवः  
०७,०१६।०२६अ ब्राह्मणांस् तर्पयित्वा च निष्कान् दत्त्वा पृथक् पृथक्  
०७,०१६।०२६च् गाश् च वासांसि च पुनः समाभाष्य परस्परम्  
०७,०१६।०२६द्*०१२६_०१ द्विजमुख्यैः समुदितैः कृतस्वस्त्य् अयनाशिषः  
०७,०१६।०२६द्*०१२६_०२ मुदिताश् च प्रहृष्टाश् च जलं संस्पृश्य निर्मलम्  
०७,०१६।०२७अ प्रज्वाल्य कृष्णवर्त्मानम् उपागम्य रणे व्रतम्  
०७,०१६।०२७च् तस्मिन्न् अग्नौ तदा चक्रुः प्रतिज्ञां दृढनिश्चयाः  
०७,०१६।०२८अ शृण्वतां सर्वभूतानाम् उच्चैर् वाचः स्म मेनिरे  
०७,०१६।०२८च् धृत्वा धनञ्जयवधे प्रतिज्ञां चापि चक्रिरे  
०७,०१६।०२९अ ये वै लोकाश् चानृतानां ये चैव ब्रह्मघातिनाम्  
०७,०१६।०२९च् पानपस्य च ये लोका गुरुदाररतस्य च  
०७,०१६।०३०अ ब्रह्मस्वहारिणश् चैव राजपिण्डापहारिणः  
०७,०१६।०३०च् शरणागतं च त्यजतो याचमानं तथा घ्नतः  
०७,०१६।०३१अ अगारदाहिनां ये च ये च गां निघ्नताम् अपि  
०७,०१६।०३१च् अपचारिणां च ये लोका ये च ब्रह्मद्विषाम् अपि  
०७,०१६।०३२अ जायां च ऋतुकाले वै ये मोहाद् अभिगच्छताम्  
०७,०१६।०३२च् श्राद्धसङ्गतिकानां च ये चाप्य् आत्मापहारिणाम्  
०७,०१६।०३३अ न्यासापहारिणां ये च श्रुतं नाशयतां च ये  
०७,०१६।०३३च् कोपेन युध्यमानानां ये च नीचानुसारिणाम्  
०७,०१६।०३४अ नास्तिकानां च ये लोका ये ऽग्निहोरापितृत्यजाम्  
०७,०१६।०३४ब्*०१२७_०१ सत्यम् आक्रमतां ये च प्रत्यादित्यं प्रमेहताम्  
०७,०१६।०३४च् तान् आप्नुयामहे लोकान् ये च पापकृताम् अपि  
०७,०१६।०३५अ यद्य् अहत्वा वयं युद्धे निवर्तेम धनञ्जयम्  
०७,०१६।०३५च् तेन चाभ्यर्दितास् त्रासाद् भवेम हि पराङ्मुखाः  
०७,०१६।०३६अ यदि त्व् असुकरं लोके कर्म कुर्याम संयुगे  
०७,०१६।०३६च् इष्टान् पुण्यकृतां लोकान् प्राप्नुयाम न संशयः  
०७,०१६।०३७अ एवम् उक्त्वा ततो राजंस् ते ऽभ्यवर्तन्त संयुगे  
०७,०१६।०३७च् आह्वयन्तो ऽर्जुनं वीराः पितृजुष्टां दिशं प्रति  
०७,०१६।०३८अ आहूतस् तैर् नरव्याघ्रैः पार्थः परपुरञ्जयः  
०७,०१६।०३८च् धर्मराजम् इदं वाक्यम् अपदान्तरम् अब्रवीत्  
०७,०१६।०३९अ आहूतो न निवर्तेयम् इति मे व्रतम् आहितम्  
०७,०१६।०३९च् संशप्तकाश् च मां राजन्न् आह्वयन्ति पुनः पुनः  
०७,०१६।०४०अ एष च भ्रातृभिः सार्धं सुशर्माह्वयते रणे  
०७,०१६।०४०च् वधाय सगणस्यास्य माम् अनुज्ञातुम् अर्हसि  
०७,०१६।०४१अ नैतच् छक्नोमि संसोढुम् आह्वानं पुरुषर्षभ  
०७,०१६।०४१च् सत्यं ते प्रतिजानामि हतान् विद्धि परान् युधि  
०७,०१६।०४१द्*०१२८_०१ न ह्य् अर्जुनो रणे राजन् मिथ्या किं चित् प्रवक्ष्यति  
०७,०१६।०४१द्*०१२८_०२ हतांस् त्रैगर्तकान् पश्य मा स्म ते कश्मलं भवेत्  
०७,०१६।०४२ युधिष्ठिर उवाच  
०७,०१६।०४२अ श्रुतम् एतत् त्वया तात यद् द्रोणस्य चिकीर्षितम्  
०७,०१६।०४२च् यथा तद् अनृतं तस्य भवेत् तद्वत् समाचर  
०७,०१६।०४३अ द्रोणो हि बलवाञ् शूरः कृतास्त्रश् च जितश्रमः  
०७,०१६।०४३च् प्रतिज्ञातं च तेनैतद् ग्रहणं मे महारथ  
०७,०१६।०४४ अर्जुन उवाच  
०७,०१६।०४४*०१२९_०१ सर्वथा न निवर्तेयम् आहूतो ऽहं परन्तप  
०७,०१६।०४४*०१२९_०२ त्रिगर्तो भ्रातृभिः सार्धं स माम् आह्वयते भृशम्  
०७,०१६।०४४*०१२९_०३ तवापि तु रणे रक्षा विहिता मे जनाधिप  
०७,०१६।०४४*०१२९_०४ निरपेक्षो गमिष्यामि वधायैषां दुरात्मनाम्  
०७,०१६।०४४अ अयं वै सत्यजिद् राजन्न् अद्य ते रक्षिता युधि  
०७,०१६।०४४च् ध्रियमाणे हि पाञ्चाल्ये नाचार्यः कामम् आप्स्यति  
०७,०१६।०४५अ हते तु पुरुषव्याघ्रे रणे सत्यजिति प्रभो  
०७,०१६।०४५च् सर्वैर् अपि समेतैर् वा न स्थातव्यं कथं चन  
०७,०१६।०४६ सञ्जय उवाच  
०७,०१६।०४६अ अनुज्ञातस् ततो राज्ञा परिष्वक्तश् च फल्गुनः  
०७,०१६।०४६च् प्रेम्णा दृष्टश् च बहुधा आशिषा च प्रयोजितः  
०७,०१६।०४७अ विहायैनं ततः पार्थस् त्रिगर्तान् प्रत्ययाद् बली  
०७,०१६।०४७च् क्षुधितः क्षुद्विघातार्थं सिंहो मृगगणान् इव  
०७,०१६।०४८अ ततो दौर्योधनं सैन्यं मुदा परमया युतम्  
०७,०१६।०४८च् गते ऽर्जुने भृशं क्रुद्धं धर्मराजस्य निग्रहे  
०७,०१६।०४८द्*०१३०_०१ ग्रहणे धर्मराजस्य कृतोत्साहं महामृधे  
०७,०१६।०४९अ ततो ऽन्योन्येन ते सेने समाजग्मतुर् ओजसा  
०७,०१६।०४९ब्*०१३१_०१ वेगेन शङ्खान् आपूर्य हर्षयुक्ते महास्वने  
०७,०१६।०४९च् गङ्गासरय्वोर् वेगेन प्रावृषीवोल्बणोदके  
०७,०१७।००१ सञ्जय उवाच  
०७,०१७।००१अ ततः संशप्तका राजन् समे देशे व्यवस्थिताः  
०७,०१७।००१च् व्यूह्यानीकं रथैर् एव चन्द्रार्धाख्यं मुदान्विताः  
०७,०१७।००२अ ते किरीटिनम् आयान्तं दृष्ट्वा हर्षेण मारिष  
०७,०१७।००२ब्*०१३२_०१ अतीव सम्प्रहृष्टास् ते ह्य् उपलक्ष्य धनञ्जयम्  
०७,०१७।००२च् उदक्रोशन् नरव्याघ्राः शब्देन महता तदा  
०७,०१७।००३अ स शब्दः प्रदिशः सर्वा दिशः खं च समावृणोत्  
०७,०१७।००३च् आवृतत्वाच् च लोकस्य नासीत् तत्र प्रतिस्वनः  
०७,०१७।००४अ अतीव सम्प्रहृष्टांस् तान् उपलभ्य धनञ्जयः  
०७,०१७।००४च् किं चिद् अभ्युत्स्मयन् कृष्णम् इदं वचनम् अब्रवीत्  
०७,०१७।००५अ पश्यैतान् देवकीमातर् मुमूर्षून् अद्य संयुगे  
०७,०१७।००५च् भ्रातॄंस् त्रैगर्तकान् एवं रोदितव्ये प्रहर्षितान्  
०७,०१७।००६अ अथ वा हर्षकालो ऽयं त्रैगर्तानाम् असंशयम्  
०७,०१७।००६च् कुनरैर् दुरवापान् हि लोकान् प्राप्स्यन्त्य् अनुत्तमान्  
०७,०१७।००६द्*०१३३_०१ मया हता हि सङ्ग्रामे लोकान् प्राप्स्यन्ति पुष्कलान्  
०७,०१७।००७अ एवम् उक्त्वा महाबाहुर् हृषीकेशं ततो ऽर्जुनः  
०७,०१७।००७च् आससाद रणे व्यूढां त्रैगर्तानाम् अनीकिनीम्  
०७,०१७।००८अ स देवदत्तम् आदाय शङ्खं हेमपरिष्कृतम्  
०७,०१७।००८च् दध्मौ वेगेन महता फल्गुनः पूरयन् दिशः  
०७,०१७।००९अ तेन शब्देन वित्रस्ता संशप्तकवरूथिनी  
०७,०१७।००९च् निश्चेष्टावस्थिता सङ्क्ये अश्मसारमयी यथा  
०७,०१७।००९द्*०१३४_०१ सा सेना भरतश्रेष्ठ निश्चेष्टा शुशुभे तदा  
०७,०१७।००९द्*०१३४_०२ चित्रपट्टे यथा न्यस्ता कुशलैः शिल्पिभिर् नरैः  
०७,०१७।००९द्*०१३४_०३ स्वनेन तेन सैन्यानां दिवम् आवृण्वता तदा  
०७,०१७।००९द्*०१३४_०४ सस्वना पृथिवी सर्वा तथैव च महोदधिः  
०७,०१७।००९द्*०१३४_०५ व्यूढानीकैस् तु तैः सर्वैः पृथिव्यां समरार्णवे  
०७,०१७।००९द्*०१३४_०६ स्वनेन सर्वसैन्यानां कर्णास् तु बधिरीकृताः  
०७,०१७।०१०अ वाहास् तेषां विवृत्ताक्षाः स्तब्धकर्णशिरोधराः  
०७,०१७।०१०च् विष्टब्धचरणा मूत्रं रुधिरं च प्रसुस्रुवुः  
०७,०१७।०१०द्*०१३५_०१ ततो व्युपारमच् छब्दः प्रहृष्टास् ते ततो ऽभवन्  
०७,०१७।०११अ उपलभ्य च ते सञ्ज्ञाम् अवस्थाप्य च वाहिनीम्  
०७,०१७।०११च् युगपत् पाण्डुपुत्राय चिक्षिपुः कङ्कपत्रिणः  
०७,०१७।०१२अ तान्य् अर्जुनः सहस्राणि दश पञ्चैव चाशुगैः  
०७,०१७।०१२च् अनागतान्य् एव शरैश् चिच्छेदाशुपराक्रमः  
०७,०१७।०१३अ ततो ऽर्जुनं शितैर् बाणैर् दशभिर् दशभिः पुनः  
०७,०१७।०१३च् प्रत्यविध्यंस् ततः पार्थस् तान् अविध्यत् त्रिभिस् त्रिभिः  
०७,०१७।०१४अ एकैकस् तु ततः पार्थं राजन् विव्याध पञ्चभिः  
०७,०१७।०१४च् स च तान् प्रतिविव्याध द्वाभ्यां द्वाभ्यां पराक्रमी  
०७,०१७।०१५अ भूय एव तु संरब्धास् ते ऽर्जुनं सहकेशवम्  
०७,०१७।०१५च् आपूरयञ् शरैस् तीक्ष्णैस् तटाकम् इव वृष्टिभिः  
०७,०१७।०१६अ ततः शरसहस्राणि प्रापतन्न् अर्जुनं प्रति  
०७,०१७।०१६च् भ्रमराणाम् इव व्राताः फुल्लद्रुमगणे वने  
०७,०१७।०१७अ ततः सुबाहुस् त्रिंशद्भिर् अद्रिसारमयैर् दृढैः  
०७,०१७।०१७च् अविध्यद् इषुभिर् गाढं किरीटे सव्यसाचिनम्  
०७,०१७।०१८अ तैः किरीटी किरीटस्थैर् हेमपुङ्खैर् अजिह्मगैः  
०७,०१७।०१८च् शातकुम्भमयापीडो बभौ यूप इवोच्छ्रितः  
०७,०१७।०१९अ हस्तावापं सुबाहोस् तु भल्लेन युधि पाण्डवः  
०७,०१७।०१९च् चिच्छेद तं चैव पुनः शरवर्षैर् अवाकिरत्  
०७,०१७।०२०अ ततः सुशर्मा दशभिः सुरथश् च किरीटिनम्  
०७,०१७।०२०च् सुधर्मा सुधनुश् चैव सुबाहुश् च समर्पयन्  
०७,०१७।०२१अ तांस् तु सर्वान् पृथग् बाणैर् वानरप्रवरध्वजः  
०७,०१७।०२१च् प्रत्यविध्यद् ध्वजांश् चैषां भल्लैश् चिच्छेद काञ्चनान्  
०७,०१७।०२२अ सुधन्वनो धनुश् छित्त्वा हयान् वै न्यवधीच् छरैः  
०७,०१७।०२२च् अथास्य सशिरस्त्राणं शिरः कायाद् अपाहरत्  
०७,०१७।०२२द्*०१३६_०१ जहार पार्थः सैन्येषु सहस्रे द्वे च योधिनाम्  
०७,०१७।०२३अ तस्मिंस् तु पतिते वीरे त्रस्तास् तस्य पदानुगाः  
०७,०१७।०२३ब्*०१३७_०१ भूयिष्ठं प्रतिरुद्धास् ते हतैर् योधैर् यशस्विनः  
०७,०१७।०२३च् व्यद्रवन्त भयाद् भीता येन दौर्योधनं बलम्  
०७,०१७।०२४अ ततो जघान सङ्क्रुद्धो वासविस् तां महाचमूम्  
०७,०१७।०२४च् शरजालैर् अविच्छिन्नैस् तमः सूर्य इवांशुभिः  
०७,०१७।०२५अ ततो भग्ने बले तस्मिन् विप्रयाते समन्ततः  
०७,०१७।०२५च् सव्यसाचिनि सङ्क्रुद्धे त्रैगर्तान् भयम् आविशत्  
०७,०१७।०२६अ ते वध्यमानाः पार्थेन शरैः सन्नतपर्वभिः  
०७,०१७।०२६च् अमुह्यंस् तत्र तत्रैव त्रस्ता मृगगणा इव  
०७,०१७।०२७अ ततस् त्रिगर्तराट् क्रुद्धस् तान् उवाच महारथान्  
०७,०१७।०२७च् अलं द्रुतेन वः शूरा न भयं कर्तुम् अर्हथ  
०७,०१७।०२८अ शप्त्वा तु शपथान् घोरान् सर्वसैन्यस्य पश्यतः  
०७,०१७।०२८च् गत्वा दौर्योधनं सैन्यं किं वै वक्ष्यथ मुख्यगाः  
०७,०१७।०२९अ नावहास्याः कथं लोके कर्मणानेन संयुगे  
०७,०१७।०२९च् भवेम सहिताः सर्वे निवर्तध्वं यथाबलम्  
०७,०१७।०३०अ एवम् उक्तास् तु ते राजन्न् उदक्रोशन् मुहुर् मुहुः  
०७,०१७।०३०च् शङ्खांश् च दध्मिरे वीरा हर्षयन्तः परस्परम्  
०७,०१७।०३१अ ततस् ते सन्न्यवर्तन्त संशप्तकगणाः पुनः  
०७,०१७।०३१च् नारायणाश् च गोपालाः कृत्वा मृत्युं निवर्तनम्  
०७,०१८।००१ सञ्जय उवाच  
०७,०१८।००१अ दृष्ट्वा तु सन्निवृत्तांस् तान् संशप्तकगणान् पुनः  
०७,०१८।००१च् वासुदेवं महात्मानम् अर्जुनः समभाषत  
०७,०१८।००२अ चोदयाश्वान् हृषीकेश संशप्तकगणान् प्रति  
०७,०१८।००२च् नैते हास्यन्ति सङ्ग्रामं जीवन्त इति मे मतिः  
०७,०१८।००३अ पश्य मे ऽस्त्रबलं घोरं बाह्वोर् इष्वसनस्य च  
०७,०१८।००३च् अद्यैतान् पातयिष्यामि क्रुद्धो रुद्रः पशून् इव  
०७,०१८।००४अ ततः कृष्णः स्मितं कृत्वा परिणन्द्य शिवेन तम्  
०७,०१८।००४ब्*०१३८_०१ एवं ब्रुवाणं बीभत्सुं केशवः शत्रुवाहिनीम्  
०७,०१८।००४च् प्रावेशयत दुर्धर्षो यत्र यत्रैच्छद् अर्जुनः  
०७,०१८।००५अ बभ्राजे स रथो ऽत्यर्थम् उह्यमानो रणे तदा  
०७,०१८।००५च् उह्यमानम् इवाकाशे विमानं पाण्डुरैर् हयैः  
०७,०१८।००६अ मण्डलानि ततश् चक्रे गतप्रत्यागतानि च  
०७,०१८।००६च् यथा शक्ररथो राजन् युद्धे देवासुरे पुरा  
०७,०१८।००७अ अथ नारायणाः क्रुद्धा विविधायुधपाणयः  
०७,०१८।००७च् छादयन्तः शरव्रातैः परिवव्रुर् धनञ्जयम्  
०७,०१८।००८अ अदृश्यं च मुहूर्तेन चक्रुस् ते भरतर्षभ  
०७,०१८।००८च् कृष्णेन सहितं युद्धे कुन्तीपुत्रं धनञ्जयम्  
०७,०१८।००९अ क्रुद्धस् तु फल्गुनः सङ्ख्ये द्विगुणीकृतविक्रमः  
०७,०१८।००९च् गाण्डीवम् उपसम्मृज्य तूर्णं जग्राह संयुगे  
०७,०१८।०१०अ बद्ध्वा च भृकुटीं वक्त्रे क्रोधस्य प्रतिलक्षणम्  
०७,०१८।०१०च् देवदत्तं महाशङ्खं पूरयाम् आस पाण्डवः  
०७,०१८।०११अ अथास्त्रम् अरिसङ्घघ्नं त्वाष्ट्रम् अभ्यस्यद् अर्जुनः  
०७,०१८।०११च् ततो रूपसहस्राणि प्रादुरासन् पृथक् पृथक्  
०७,०१८।०१२अ आत्मनः प्रतिरूपैस् तैर् नानारूपैर् विमोहिताः  
०७,०१८।०१२च् अन्योन्यम् अर्जुनं मत्वा स्वम् आत्मानं च जघ्निरे  
०७,०१८।०१३अ अयम् अर्जुनो ऽयं गोविन्द इमौ यादवपाण्डवौ  
०७,०१८।०१३च् इति ब्रुवाणाः सम्मूढा जघ्नुर् अन्योन्यम् आहवे  
०७,०१८।०१३द्*०१३९_०१ अन्योन्यं समरे जघ्नुस् तावका भरतर्षभ  
०७,०१८।०१४अ मोहिताः परमास्त्रेण क्षयं जग्मुः परस्परम्  
०७,०१८।०१४ब्*०१४०_०१ रुधिरोक्षितगात्रास् ते प्रेक्षमाणाः परस्परम्  
०७,०१८।०१४च् अशोभन्त रणे योधाः पुष्पिता इव किंशुकाः  
०७,०१८।०१४द्*०१४१_०१ रुधिरोत्पीडनास् ते तु रुधिरेण समुक्षिताः  
०७,०१८।०१४द्*०१४१_०२ चन्दनस्य रसेनेव व्यभ्राजन्त रणाजिरे  
०७,०१८।०१४द्*०१४१_०३ ततः प्रहस्य बीभत्सुर् व्याक्षिपद् गाण्डिवं भृशम्  
०७,०१८।०१४द्*०१४१_०४ न्यहनत् ताञ् शरैस् तीक्ष्णैस् तमः सूर्य इवांशुभिः  
०७,०१८।०१४द्*०१४१_०५ हतावशिष्टास् ते भूयः परिवार्य धनञ्जयम्  
०७,०१८।०१४द्*०१४१_०६ साश्वध्वजरथं चक्रुर् अदृश्यं शरवृष्टिभिः  
०७,०१८।०१५अ ततः शरसहस्राणि तैर् विमुक्तानि भस्मसात्  
०७,०१८।०१५च् कृत्वा तद् अस्त्रं तान् वीरान् अनयद् यमसादनम्  
०७,०१८।०१६अ अथ प्रहस्य बीभत्सुर् ललित्थान् मालवान् अपि  
०७,०१८।०१६च् माचेल्लकांस् त्रिगर्तांश् च यौधेयांश् चार्दयच् छरैः  
०७,०१८।०१७अ ते वध्यमाना वीरेण क्षत्रियाः कालचोदिताः  
०७,०१८।०१७च् व्यसृजञ् शरवर्षाणि पार्थे नानाविधानि च  
०७,०१८।०१८अ ततो नैवार्जुनस् तत्र न रथो न च केशवः  
०७,०१८।०१८च् प्रत्यदृश्यत घोरेण शरवर्षेण संवृतः  
०७,०१८।०१९अ ततस् ते लब्धलक्ष्यत्वाद् अन्योन्यम् अभिचुक्रुशुः  
०७,०१८।०१९च् हतौ कृष्णाव् इति प्रीता वासांस्य् आदुधुवुस् तदा  
०७,०१८।०२०अ भेरीमृदङ्गशङ्खांश् च दध्मुर् वीराः सहस्रशः  
०७,०१८।०२०च् सिंहनादरवांश् चोग्रांश् चक्रिरे तत्र मारिष  
०७,०१८।०२१अ ततः प्रसिष्विदे कृष्णः खिन्नश् चार्जुनम् अब्रवीत्  
०७,०१८।०२१च् क्वासि पार्थ न पश्ये त्वां कच्चिज् जीवसि शत्रुहन्  
०७,०१८।०२२अ तस्य तं मानुषं भावं भावज्ञो ऽऽज्ञाय पाण्डवः  
०७,०१८।०२२च् वायव्यास्त्रेण तैर् अस्तां शरवृष्टिम् अपाहरत्  
०७,०१८।०२३अ ततः संशप्तकव्रातान् साश्वद्विपरथायुधान्  
०७,०१८।०२३च् उवाह भगवान् वायुः शुष्कपर्णचयान् इव  
०७,०१८।०२४अ उह्यमानास् तु ते राजन् बह्व् अशोभन्त वायुना  
०७,०१८।०२४च् प्रडीनाः पक्षिणः काले वृक्षेभ्य इव मारिष  
०७,०१८।०२५अ तांस् तथा व्याकुलीकृत्य त्वरमाणो धनञ्जयः  
०७,०१८।०२५च् जघान निशितैर् बाणैः सहस्राणि शतानि च  
०७,०१८।०२६अ शिरांसि भल्लैर् अहरद् बाहून् अपि च सायुधान्  
०७,०१८।०२६च् हस्तिहस्तोपमांश् चोरूञ् शरैर् उर्व्याम् अपातयत्  
०७,०१८।०२७अ पृष्ठच्छिन्नान् विचरणान् विमस्तिष्केक्षणाङ्गुलीन्  
०७,०१८।०२७च् नानाङ्गावयवैर् हीनांश् चकारारीन् धनञ्जयः  
०७,०१८।०२८अ गन्धर्वनगराकारान् विधिवत् कल्पितान् रथान्  
०७,०१८।०२८च् शरैर् विशकलीकुर्वंश् चक्रे व्यश्वरथद्विपान्  
०७,०१८।०२९अ मुण्डतालवनानीव तत्र तत्र चकाशिरे  
०७,०१८।०२९च् छिन्नध्वजरथव्राताः के चित् के चित् क्व चित् क्व चित्  
०७,०१८।०३०अ सोत्तरायुधिनो नागाः सपताकाङ्कुशायुधाः  
०७,०१८।०३०च् पेतुः शक्राशनिहता द्रुमवन्त इवाचलाः  
०७,०१८।०३१अ चामरापीडकवचाः स्रस्तान्त्रनयनासवः  
०७,०१८।०३१च् सारोहास् तुरगाः पेतुः पार्थबाणहताः क्षितौ  
०७,०१८।०३२अ विप्रविद्धासिनखराश् छिन्नवर्मर्ष्टिशक्तयः  
०७,०१८।०३२च् पत्तयश् छिन्नवर्माणः कृपणं शेरते हताः  
०७,०१८।०३३अ तैर् हतैर् हन्यमानैश् च पतद्भिः पतितैर् अपि  
०७,०१८।०३३च् भ्रमद्भिर् निष्टनद्भिश् च घोरम् आयोधनं बभौ  
०७,०१८।०३४अ रजश् च महद् उद्भूतं शान्तं रुधिरवृष्टिभिः  
०७,०१८।०३४च् मही चाप्य् अभवद् दुर्गा कबन्धशतसङ्कुला  
०७,०१८।०३५अ तद् बभौ रौद्रबीभत्सं बीभत्सोर् यानम् आहवे  
०७,०१८।०३५च् आक्रीड इव रुद्रस्य घ्नतः कालात्यये पशून्  
०७,०१८।०३६अ ते वध्यमानाः पार्थेन व्याकुलाश्वरथद्विपाः  
०७,०१८।०३६च् तम् एवाभिमुखाः क्षीणाः शक्रस्यातिथितां गताः  
०७,०१८।०३७अ सा भूमिर् भरतश्रेष्ठ निहतैस् तैर् महारथैः  
०७,०१८।०३७च् आस्तीर्णा सम्बभौ सर्वा प्रेतीभूतैः समन्ततः  
०७,०१८।०३८अ एतस्मिन्न् अन्तरे चैव प्रमत्ते सव्यसाचिनि  
०७,०१८।०३८च् व्यूढानीकस् ततो द्रोणो युधिष्ठिरम् उपाद्रवत्  
०७,०१८।०३९अ तं प्रत्यगृह्णंस् त्वरिता व्यूढानीकाः प्रहारिणः  
०७,०१८।०३९च् युधिष्ठिरं परीप्सन्तस् तदासीत् तुमुलं महत्  
०७,०१९।००१ सञ्जय उवाच  
०७,०१९।००१अ परिणाम्य निशां तां तु भारद्वाजो महारथः  
०७,०१९।००१च् बहूक्त्वा च ततो राजन् राजानं च सुयोधनम्  
०७,०१९।००२अ विधाय योगं पार्थेन संशप्तकगणैः सह  
०७,०१९।००२च् निष्क्रान्ते च रणात् पार्थे संशप्तकवधं प्रति  
०७,०१९।००३अ व्यूढानीकस् ततो द्रोणः पाण्डवानां महाचमूम्  
०७,०१९।००३च् अभ्ययाद् भरतश्रेष्ठ धर्मराजजिघृक्षया  
०७,०१९।००४अ व्यूहं दृष्ट्वा सुपर्णं तु भारद्वाजकृतं तदा  
०७,०१९।००४च् व्यूहेन मण्डलार्धेन प्रत्यव्यूहद् युधिष्ठिरः  
०७,०१९।००५अ मुखम् आसीत् सुपर्णस्य भारद्वाजो महारथः  
०७,०१९।००५च् शिरो दुर्योधनो राजा सोदर्यैः सानुगैः सह  
०७,०१९।००६अ चक्षुषी कृतवर्मा च गौतमश् चास्यतां वरः  
०७,०१९।००६च् भूतवर्मा क्षेमशर्मा करकर्षश् च वीर्यवान्  
०७,०१९।००७अ कलिङ्गाः सिंहलाः प्राच्याः शूराभीरा दशेरकाः  
०७,०१९।००७च् शका यवनकाम्बोजास् तथा हंसपदाश् च ये  
०७,०१९।००८अ ग्रीवायां शूरसेनाश् च दरदा मद्रकेकयाः  
०७,०१९।००८च् गजाश्वरथपत्त्यौघास् तस्थुः शतसहस्रशः  
०७,०१९।००९अ भूरिश्रवाः शलः शल्यः सोमदत्तश् च बाह्लिकः  
०७,०१९।००९च् अक्षौहिण्या वृता वीरा दक्षिणं पक्षम् आश्रिताः  
०७,०१९।०१०अ विन्दानुविन्दाव् आवन्त्यौ काम्बोजश् च सुदक्षिणः  
०७,०१९।०१०च् वामं पक्षं समाश्रित्य द्रोणपुत्राग्रगाः स्थिताः  
०७,०१९।०११अ पृष्ठे कलिङ्गाः साम्बष्ठा मागधाः पौन्द्रमद्रकाः  
०७,०१९।०११च् गान्धाराः शकुनिप्राग्याः पार्वतीया वसातयः  
०७,०१९।०१२अ पुच्छे वैकर्तनः कर्णः सपुत्रज्ञातिबान्धवः  
०७,०१९।०१२च् महत्या सेनया तस्थौ नानाध्वजसमुत्थया  
०७,०१९।०१३अ जयद्रथो भीमरथः सांयात्रिकसभो जयः  
०७,०१९।०१३च् भूमिञ्जयो वृषक्राथो नैषधश् च महाबलः  
०७,०१९।०१४अ वृता बलेन महता ब्रह्मलोकपुरस्कृताः  
०७,०१९।०१४च् व्यूहस्योपरि ते राजन् स्थिता युद्धविशारदाः  
०७,०१९।०१५अ द्रोणेन विहितो व्यूहः पदात्यश्वरथद्विपैः  
०७,०१९।०१५च् वातोद्धूतार्णवाकारः प्रवृत्त इव लक्ष्यते  
०७,०१९।०१६अ तस्य पक्षप्रपक्षेभ्यो निष्पतन्ति युयुत्सवः  
०७,०१९।०१६च् सविद्युत्स्तनिता मेघाः सर्वदिग्भ्य इवोष्णगे  
०७,०१९।०१७अ तस्य प्राग्ज्योतिषो मध्ये विधिवत् कल्पितं गजम्  
०७,०१९।०१७च् आस्थितः शुशुभे राजन्न् अंशुमान् उदये यथा  
०७,०१९।०१८अ माल्यदामवता राजा श्वेतच्छत्रेण धार्यता  
०७,०१९।०१८च् कृत्तिकायोगयुक्तेन पौर्णमास्याम् इवेन्दुना  
०७,०१९।०१९अ नीलाञ्जनचयप्रख्यो मदान्धो द्विरदो बभौ  
०७,०१९।०१९च् अभिवृष्टो महामेघैर् यथा स्यात् पर्वतो महान्  
०७,०१९।०२०अ नानानृपतिभिर् वीरैर् विविधायुधभूषणैः  
०७,०१९।०२०च् समन्वितः पार्वतीयैः शक्रो देवगणैर् इव  
०७,०१९।०२१अ ततो युधिष्ठिरः प्रेक्ष्य व्यूहं तम् अतिमानुषम्  
०७,०१९।०२१च् अजय्यम् अरिभिः सङ्ख्ये पार्षतं वाक्यम् अब्रवीत्  
०७,०१९।०२२अ ब्राह्मणस्य वशं नाहम् इयाम् अद्य यथा प्रभो  
०७,०१९।०२२च् पारावतसवर्णाश्व तथा नीतिर् विधीयताम्  
०७,०१९।०२३ धृष्टद्युम्न उवाच  
०७,०१९।०२३अ द्रोणस्य यतमानस्य वशं नैष्यसि सुव्रत  
०७,०१९।०२३च् अहम् आवारयिष्यामि द्रोणम् अद्य सहानुगम्  
०७,०१९।०२४अ मयि जीवति कौरव्य नोद्वेगं कर्तुम् अर्हसि  
०७,०१९।०२४च् न हि शक्तो रणे द्रोणो विजेतुं मां कथं चन  
०७,०१९।०२५ सञ्जय उवाच  
०७,०१९।०२५अ एवम् उक्त्वा किरन् बाणान् द्रुपदस्य सुतो बली  
०७,०१९।०२५च् पारावतसवर्णाश्वः स्वयं द्रोणम् उपाद्रवत्  
०७,०१९।०२६अ अनिष्टदर्शनं दृष्ट्वा धृष्टद्युम्नम् अवस्थितम्  
०७,०१९।०२६च् क्षणेनैवाभवद् द्रोणो नातिहृष्टमना इव  
०७,०१९।०२६द्*०१४२_०१ स हि जातो महारौद्रो द्रोणस्य निधनं प्रति  
०७,०१९।०२६द्*०१४२_०२ मर्त्यधर्मतया तस्माद् भारद्वाजो व्यमुह्यत  
०७,०१९।०२६द्*०१४२_०३ नाशकत् तं ततः कश् चिद् अनीके प्रतिवीक्षितुम्  
०७,०१९।०२६द्*०१४२_०४ ततः किरन्न् इषूंस् तीक्ष्णान् द्रुपदस्य वरूथिनीम्  
०७,०१९।०२६द्*०१४२_०५ भारद्वाजो ययौ तूर्णं पार्षतं वर्जयन् युधि  
०७,०१९।०२६द्*०१४२_०६ द्रुपदस्य महत् सैन्यं वारयाम् आस ब्राह्मणः  
०७,०१९।०२७अ तं तु सम्प्रेक्ष्य पुत्रस् ते दुर्मुखः शत्रुकर्शनः  
०७,०१९।०२७च् प्रियं चिकीर्षन् द्रोणस्य धृष्टद्युम्नम् अवारयत्  
०७,०१९।०२८अ स सम्प्रहारस् तुमुलः समरूप इवाभवत्  
०७,०१९।०२८च् पार्षतस्य च शूरस्य दुर्मुखस्य च भारत  
०७,०१९।०२९अ पार्षतः शरजालेन क्षिप्रं प्रच्छाद्य दुर्मुखम्  
०७,०१९।०२९च् भारद्वाजं शरौघेण महता समवारयत्  
०७,०१९।०३०अ द्रोणम् आवारितं दृष्ट्वा भृशायस्तस् तवात्मजः  
०७,०१९।०३०च् नानालिङ्गैः शरव्रातैः पार्षतं सममोहयत्  
०७,०१९।०३१अ तयोर् विषक्तयोः सङ्ख्ये पाञ्चाल्यकुरुमुख्ययोः  
०७,०१९।०३१ब्*०१४३_०१ अभवत् तुमुलं युद्धं परस्परवधैषिणोः  
०७,०१९।०३१च् द्रोणो यौधिष्ठिरं सैन्यं बहुधा व्यधमच् छरैः  
०७,०१९।०३२अ अनिलेन यथाभ्राणि विच्छिन्नानि समन्ततः  
०७,०१९।०३२च् तथा पार्थस्य सैन्यानि विच्छिन्नानि क्व चित् क्व चित्  
०७,०१९।०३३अ मुहूर्तम् इव तद् युद्धम् आसीन् मधुरदर्शनम्  
०७,०१९।०३३च् तत उन्मत्तवद् राजन् निर्मर्यादम् अवर्तत  
०७,०१९।०३३द्*०१४४_०१ नैव खं न दिशो भूमिर् बभासे न च भास्करः  
०७,०१९।०३४अ नैव स्वे न परे राजन्न् अज्ञायन्त परस्परम्  
०७,०१९।०३४च् अनुमानेन सञ्ज्ञाभिर् युद्धं तत् समवर्तत  
०७,०१९।०३५अ चूडामणिषु निष्केषु भूषणेष्व् असिचर्मसु  
०७,०१९।०३५च् तेषाम् आदित्यवर्णाभा मरीच्यः प्रचकाशिरे  
०७,०१९।०३६अ तत् प्रकीर्णपताकानां रथवारणवाजिनाम्  
०७,०१९।०३६च् बलाकाशबलाभ्राभं ददृशे रूपम् आहवे  
०७,०१९।०३७अ नरान् एव नरा जघ्नुर् उदग्राश् च हया हयान्  
०७,०१९।०३७च् रथांश् च रथिनो जघ्नुर् वारणा वरवारणान्  
०७,०१९।०३८अ समुच्छ्रितपताकानां गजानां परमद्विपैः  
०७,०१९।०३८च् क्षणेन तुमुलो घोरः सङ्ग्रामः समवर्तत  
०७,०१९।०३९अ तेषां संसक्तगात्राणां कर्षताम् इतरेतरम्  
०७,०१९।०३९च् दन्तसङ्घातसङ्घर्षात् सधूमो ऽग्निर् अजायत  
०७,०१९।०४०अ विप्रकीर्णपताकास् ते विषाणजनिताग्नयः  
०७,०१९।०४०च् बभूवुः खं समासाद्य सविद्युत इवाम्बुदाः  
०७,०१९।०४१अ विक्षरद्भिर् नदद्भिश् च निपतद्भिश् च वारणैः  
०७,०१९।०४१च् सम्बभूव मही कीर्णा मेघैर् द्यौर् इव शारदी  
०७,०१९।०४२अ तेषाम् आहन्यमानानां बाणतोमरवृष्टिभिः  
०७,०१९।०४२च् वारणानां रवो जज्ञे मेघानाम् इव सम्प्लवे  
०७,०१९।०४३अ तोमराभिहताः के चिद् बाणैश् च परमद्विपाः  
०७,०१९।०४३च् वित्रेसुः सर्वभूतानां शब्दम् एवापरे ऽव्रजन्  
०७,०१९।०४४अ विषाणाभिहताश् चापि के चित् तत्र गजा गजैः  
०७,०१९।०४४च् चक्रुर् आर्तस्वरं घोरम् उत्पातजलदा इव  
०७,०१९।०४५अ प्रतीपं ह्रियमाणाश् च वारणा वरवारणैः  
०७,०१९।०४५च् उन्मथ्य पुनर् आजह्रुः प्रेरिताः परमाङ्कुशैः  
०७,०१९।०४६अ महामात्रा महामात्रैस् ताडिताः शरतोमरैः  
०७,०१९।०४६च् गजेभ्यः पृथिवीं जग्मुर् मुक्तप्रहरणाङ्कुशाः  
०७,०१९।०४७अ निर्मनुष्याश् च मातङ्गा विनदन्तस् ततस् ततः  
०७,०१९।०४७च् छिन्नाभ्राणीव सम्पेतुः सम्प्रविश्य परस्परम्  
०७,०१९।०४८अ हतान् परिवहन्तश् च यन्त्रिताः परमायुधैः  
०७,०१९।०४८च् दिशो जग्मुर् महानागाः के चिद् एकचरा इव  
०७,०१९।०४९अ ताडितास् ताड्यमानाश् च तोमरर्ष्टिपरश्वधैः  
०७,०१९।०४९च् पेतुर् आर्तस्वरं कृत्वा तदा विशसने गजाः  
०७,०१९।०५०अ तेषां शैलोपमैः कायैर् निपतद्भिः समन्ततः  
०७,०१९।०५०च् आहता सहसा भूमिश् चकम्पे च ननाद च  
०७,०१९।०५१अ सादितैः सगजारोहैः सपताकैः समन्ततः  
०७,०१९।०५१च् मातङ्गैः शुशुभे भूमिर् विकीर्णैर् इव पर्वतैः  
०७,०१९।०५२अ गजस्थाश् च महामात्रा निर्भिन्नहृदया रणे  
०७,०१९।०५२ब्*०१४५_०१ गजैर् गात्रवरैः क्षुण्णा विषाणश् च निपातिताः  
०७,०१९।०५२च् रथिभिः पातिता भल्लैर् विकीर्णाङ्कुशतोमराः  
०७,०१९।०५३अ क्रौञ्चवद् विनदन्तो ऽन्ये नाराचाभिहता गजाः  
०७,०१९।०५३च् परान् स्वांश् चापि मृद्नन्तः परिपेतुर् दिशो दश  
०७,०१९।०५४अ गजाश्वरथसङ्घानां शरीरौघसमावृता  
०७,०१९।०५४च् बभूव पृथिवी राजन् मांसशोणितकर्दमा  
०७,०१९।०५५अ प्रमथ्य च विषाणाग्रैः समुत्क्षिप्य च वारणैः  
०७,०१९।०५५च् सचक्राश् च विचक्राश् च रथैर् एव महारथाः  
०७,०१९।०५६अ रथाश् च रथिभिर् हीना निर्मनुष्याश् च वाजिनः  
०७,०१९।०५६च् हतारोहाश् च मातङ्गा दिशो जग्मुः शरातुराः  
०७,०१९।०५७अ जघानात्र पिता पुत्रं पुत्रश् च पितरं तथा  
०७,०१९।०५७च् इत्य् आसीत् तुमुलं युद्धं न प्रज्ञायत किं चन  
०७,०१९।०५८अ आ गुल्फेभ्यो ऽवसीदन्त नराः शोणितकर्दमे  
०७,०१९।०५८च् दीप्यमानैः परिक्षिप्ता दावैर् इव महाद्रुमाः  
०७,०१९।०५९अ शोणितैः सिच्यमानानि वस्त्राणि कवचानि च  
०७,०१९।०५९च् छत्राणि च पताकाश् च सर्वं रक्तम् अदृश्यत  
०७,०१९।०६०अ हयौघाश् च रथौघाश् च नरौघाश् च निपातिताः  
०७,०१९।०६०च् संवृत्ताः पुनर् आवृत्ता बहुधा रथनेमिभिः  
०७,०१९।०६१अ स गजौघमहावेगः परासुनरशैवलः  
०७,०१९।०६१च् रथौघतुमुलावर्तः प्रबभौ सैन्यसागरः  
०७,०१९।०६२अ तं वाहनमहानौभिर् योधा जयधनैषिणः  
०७,०१९।०६२च् अवगाह्यावमज्जन्तो नैव मोहं प्रचक्रिरे  
०७,०१९।०६३अ शरवर्षाभिवृष्टेषु योधेष्व् अजितलक्ष्मसु  
०७,०१९।०६३च् न हि स्वचित्ततां लेभे कश् चिद् आहतलक्षणः  
०७,०१९।०६४अ वर्तमाने तथा युद्धे घोररूपे भयङ्करे  
०७,०१९।०६४च् मोहयित्वा परान् द्रोणो युधिष्ठिरम् उपाद्रवत्  
०७,०२०।००१ सञ्जय उवाच  
०७,०२०।००१अ ततो युधिष्ठिरो द्रोणं दृष्ट्वान्तिकम् उपागतम्  
०७,०२०।००१च् महता शरवर्षेण प्रत्यगृह्णाद् अभीतवत्  
०७,०२०।००२अ ततो हलहलाशब्द आसीद् यौधिष्ठिरे बले  
०७,०२०।००२च् जिघृक्षति महासिंहे गजानाम् इव यूथपम्  
०७,०२०।००३अ दृष्ट्वा द्रोणं ततः शूरः सत्यजित् सत्यविक्रमः  
०७,०२०।००३च् युधिष्ठिरं परिप्रेप्सुम् आचार्यं समुपाद्रवत्  
०७,०२०।००४अ तत आचार्यपाञ्चाल्यौ युयुधाते परस्परम्  
०७,०२०।००४च् विक्षोभयन्तौ तत् सैन्यम् इन्द्रवैरोचनाव् इव  
०७,०२०।००४द्*०१४६_०१ ततो द्रोणं महेष्वासं सत्यजित् सत्यविक्रमः  
०७,०२०।००४द्*०१४६_०२ अविध्यन् निशिताग्रैश् च परमास्त्रं विदर्शयन्  
०७,०२०।००४द्*०१४६_०३ ततो ऽस्य सारथेः पञ्च शरान् सर्पविषोपमान्  
०७,०२०।००४द्*०१४६_०४ अमुञ्चद् अन्तकप्रख्यान् सम्मुमोहास्य सारथिः  
०७,०२०।००४द्*०१४६_०५ अथास्य सहसाविध्यद् धयान् दशभिर् आशुगैः  
०७,०२०।००४द्*०१४६_०६ दशभिर् दशभिः क्रुद्ध उभौ च पार्ष्णिसारथी  
०७,०२०।००४द्*०१४६_०७ मण्डलं तु समावृत्य व्यचरत् पृतनामुखे  
०७,०२०।००४द्*०१४६_०८ ध्वजं चिच्छेद च क्रुद्धो द्रोणस्यामित्रकर्शनः  
०७,०२०।००४द्*०१४६_०९ द्रोणस् तु तत् समालक्ष्य चरितं तस्य संयुगे  
०७,०२०।००४द्*०१४६_१० मनसा चिन्तयाम् आस प्राप्तकालम् अरिन्दमः  
०७,०२०।००५अ ततः सत्यजितं तीक्ष्णैर् दशभिर् मर्मभेदिभिः  
०७,०२०।००५च् अविध्यच् छीघ्रम् आचार्यश् छित्त्वास्य सशरं धनुः  
०७,०२०।००५द्*०१४७_०१ आचार्यस् तस्य वै चापं चिच्छेद त्रिभिर् आशुगैः  
०७,०२०।००६अ स शीघ्रतरम् आदाय धनुर् अन्यत् प्रतापवान्  
०७,०२०।००६च् द्रोणं सो ऽभिजघानाशु विंशद्भिः कङ्कपत्रिभिः  
०७,०२०।००७अ ज्ञात्वा सत्यजिता द्रोणं ग्रस्यमानम् इवाहवे  
०७,०२०।००७च् वृकः शरशतैस् तीक्ष्णैः पाञ्चाल्यो द्रोणम् अर्दयत्  
०७,०२०।००८अ सञ्छाद्यमानं समरे द्रोणं दृष्ट्वा महारथम्  
०७,०२०।००८च् चुक्रुशुः पाण्डवा राजन् वस्त्राणि दुधुवुश् च ह  
०७,०२०।००९अ वृकस् तु परमक्रुद्धो द्रोणं षष्ट्या स्तनान्तरे  
०७,०२०।००९च् विव्याध बलवान् राजंस् तद् अद्भुतम् इवाभवत्  
०७,०२०।०१०अ द्रोणस् तु शरवर्षेण छाद्यमानो महारथः  
०७,०२०।०१०च् वेगं चक्रे महावेगः क्रोधाद् उद्वृत्य चक्षुषी  
०७,०२०।०११अ ततः सत्यजितश् चापं छित्त्वा द्रोणो वृकस्य च  
०७,०२०।०११च् षड्भिः ससूतं सहयं शरैर् द्रोणो ऽवधीद् वृकम्  
०७,०२०।०१२अ अथान्यद् धनुर् आदाय सत्यजिद् वेगवत्तरम्  
०७,०२०।०१२च् साश्वं ससूतं विशिखैर् द्रोणं विव्याध सध्वजम्  
०७,०२०।०१३अ स तन् न ममृषे द्रोणः पाञ्चाल्येनार्दनं मृधे  
०७,०२०।०१३च् ततस् तस्य विनाशाय सत्वरं व्यसृजच् छरान्  
०७,०२०।०१४अ हयान् ध्वजं धनुर् मुष्टिम् उभौ च पार्ष्णिसारथी  
०७,०२०।०१४च् अवाकिरत् ततो द्रोणः शरवर्षैः सहस्रशः  
०७,०२०।०१५अ तथा सञ्छिद्यमानेषु कार्मुकेषु पुनः पुनः  
०७,०२०।०१५च् पाञ्चाल्यः परमास्त्रज्ञः शोणाश्वं समयोधयत्  
०७,०२०।०१५द्*०१४८_०१ अवाकिरच् छरैस् तूर्णं भारद्वाजं समन्ततः  
०७,०२०।०१५द्*०१४८_०२ हयेषु च विषक्तेषु विमुखो ऽभवद् आहवे  
०७,०२०।०१६अ स सत्यजितम् आलक्ष्य तथोदीर्णं महाहवे  
०७,०२०।०१६ब्*०१४९_०१ वेगेन महतामृद्नाद् वातो द्रुमम् इवोच्छ्रितम्  
०७,०२०।०१६ब्*०१४९_०२ ततः पाञ्चालपुत्रस्य युद्धे सत्यजितस् तथा  
०७,०२०।०१६च् अर्धचन्द्रेण चिच्छेद शिरस् तस्य महात्मनः  
०७,०२०।०१७अ तस्मिन् हते महामात्रे पाञ्चालानां रथर्षभे  
०७,०२०।०१७च् अपायाज् जवनैर् अश्वैर् द्रोणात् त्रस्तो युधिष्ठिरः  
०७,०२०।०१८अ पाञ्चालाः केकया मत्स्याश् चेदिकारूषकोसलाः  
०७,०२०।०१८च् युधिष्ठिरम् उदीक्षन्तो हृष्टा द्रोणम् उपाद्रवन्  
०७,०२०।०१९अ ततो युधिष्ठिरप्रेप्सुर् आचार्यः शत्रुपूगहा  
०७,०२०।०१९च् व्यधमत् तान्य् अनीकानि तूलराशिम् इवानिलः  
०७,०२०।०२०अ निर्दहन्तम् अनीकानि तानि तानि पुनः पुनः  
०७,०२०।०२०च् द्रोणं मत्स्याद् अवरजः शतानीको ऽभ्यवर्तत  
०७,०२०।०२१अ सूर्यरश्मिप्रतीकाशैः कर्मारपरिमार्जितैः  
०७,०२०।०२१च् षड्भिः ससूतं सहयं द्रोणं विद्ध्वानदद् भृशम्  
०७,०२०।०२१द्*०१५०_०१ क्रूराय कर्मणे युक्तं चिकीर्षुः कर्म दुष्करम्  
०७,०२०।०२१द्*०१५०_०२ अवाकिरच् छरशतैर् भारद्वाजं समन्ततः  
०७,०२०।०२२अ तस्य नानदतो द्रोणः शिरः कायात् सकुण्डलम्  
०७,०२०।०२२च् क्षुरेणापाहरत् तूर्णं ततो मत्स्याः प्रदुद्रुवुः  
०७,०२०।०२३अ मत्स्याञ् जित्वाजयच् चेदीन् कारूषान् केकयान् अपि  
०७,०२०।०२३च् पाञ्चालान् सृञ्जयान् पाण्डून् भारद्वाजः पुनः पुनः  
०७,०२०।०२४अ तं दहन्तम् अनीकानि क्रुद्धम् अग्निं यथा वनम्  
०७,०२०।०२४च् दृष्ट्वा रुक्मरथं क्रुद्धं समकम्पन्त सृञ्जयाः  
०७,०२०।०२५अ उत्तमं ह्य् आदधानस्य धनुर् अस्याशुकारिणः  
०७,०२०।०२५च् ज्याघोषो निघ्नतो ऽमित्रान् दिक्षु सर्वासु शुश्रुवे  
०७,०२०।०२६अ नागान् अश्वान् पदातींश् च रथिनो गजसादिनः  
०७,०२०।०२६च् रौद्रा हस्तवता मुक्ताः प्रमथ्नन्ति स्म सायकाः  
०७,०२०।०२७अ नानद्यमानः पर्जन्यो मिश्रवातो हिमात्यये  
०७,०२०।०२७च् अश्मवर्षम् इवावर्षत् परेषां भयम् आदधत्  
०७,०२०।०२८अ सर्वा दिशः समचरत् सैन्यं विक्षोभयन्न् इव  
०७,०२०।०२८च् बली शूरो महेष्वासो मित्राणाम् अभयङ्करः  
०७,०२०।०२९अ तस्य विद्युद् इवाभ्रेषु चापं हेमपरिष्कृतम्  
०७,०२०।०२९च् दिक्षु सर्वास्व् अपश्याम द्रोणस्यामिततेजसः  
०७,०२०।०२९द्*०१५१_०१ शोभमानां ध्वजे चास्य वेदीम् अद्राक्ष्म भारत  
०७,०२०।०२९द्*०१५१_०२ हिमवच्छिखराकारां चरतः संयुगे भृशम्  
०७,०२०।०३०अ द्रोणस् तु पाण्डवानीके चकार कदनं महत्  
०७,०२०।०३०च् यथा दैत्यगणे विष्णुः सुरासुरनमस्कृतः  
०७,०२०।०३१अ स शूरः सत्यवाक् प्राज्ञो बलवान् सत्यविक्रमः  
०७,०२०।०३१च् महानुभावः कालान्ते रौद्रीं भीरुविभीषणाम्  
०७,०२०।०३२अ कवचोर्मिध्वजावर्तां मर्त्यकूलापहारिणीम्  
०७,०२०।०३२च् गजवाजिमहाग्राहाम् असिमीनां दुरासदाम्  
०७,०२०।०३३अ वीरास्थिशर्करां रौद्रां भेरीमुरजकच्छपाम्  
०७,०२०।०३३च् चर्मवर्मप्लवां घोरां केशशैवलशाड्वलाम्  
०७,०२०।०३४अ शरौघिणीं धनुःस्रोतां बाहुपन्नगसङ्कुलाम्  
०७,०२०।०३४च् रणभूमिवहां घोरां कुरुसृञ्जयवाहिनीम्  
०७,०२०।०३४ए मनुष्यशीर्षपाषाणां शक्तिमीनां गदोडुपाम्  
०७,०२०।०३५अ उष्णीषफेनवसनां निष्कीर्णान्त्रसरीसृपाम्  
०७,०२०।०३५च् वीरापहारिणीम् उग्रां मांसशोणितकर्दमाम्  
०७,०२०।०३६अ हस्तिग्राहां केतुवृक्षां क्षत्रियाणां निमज्जनीम्  
०७,०२०।०३६च् क्रूरां शरीरसङ्घाटां सादिनक्रां दुरत्ययाम्  
०७,०२०।०३६ए द्रोणः प्रावर्तयत् तत्र नदीम् अन्तकगामिनीम्  
०७,०२०।०३७अ क्रव्यादगणसङ्घुष्टां श्वशृगालगणायुताम्  
०७,०२०।०३७च् निषेवितां महारौद्रैः पिशिताशैः समन्ततः  
०७,०२०।०३८अ तं दहन्तम् अनीकानि रथोदारं कृतान्तवत्  
०७,०२०।०३८च् सर्वतो ऽभ्यद्रवन् द्रोणं कुन्तीपुत्रपुरोगमाः  
०७,०२०।०३८द्*०१५२_०१ ते द्रोणं सहिताः शूराः सर्वतः पर्यवारयन्  
०७,०२०।०३८द्*०१५२_०२ गभस्तिभिर् इवादित्यं तपन्तं भुवने यथा  
०७,०२०।०३९अ तांस् तु शूरान् महेष्वासांस् तावकाभ्युद्यतायुधाः  
०७,०२०।०३९च् राजानो राजपुत्राश् च समन्तात् पर्यवारयन्  
०७,०२०।०३९द्*०१५३_०१ शिखण्डी तु ततो द्रोणं पञ्चभिर् नतपर्वभिः  
०७,०२०।०३९द्*०१५३_०२ क्षत्रवर्मा च विंशत्या वसुदानश् च पञ्चभिः  
०७,०२०।०३९द्*०१५३_०३ उत्तमौजास् त्रिभिर् बाणैः क्षत्रदेवश् च सप्तभिः  
०७,०२०।०३९द्*०१५३_०४ सात्यकिश् च शतेनाजौ युधामन्युस् तथाष्टभिः  
०७,०२०।०३९द्*०१५३_०५ युधिष्ठिरो द्वादशभिर् द्रोणं विव्याध सायकैः  
०७,०२०।०३९द्*०१५३_०६ धृष्टद्युम्नश् च दशभिश् चेकितानस् त्रिभिः शरैः  
०७,०२०।०४०अ ततो द्रोणः सत्यसन्धः प्रभिन्न इव कुञ्जरः  
०७,०२०।०४०च् अभ्यतीत्य रथानीकं दृढसेनम् अपातयत्  
०७,०२०।०४१अ ततो राजानम् आसाद्य प्रहरन्तम् अभीतवत्  
०७,०२०।०४१च् अविध्यन् नवभिः क्षेमं स हतः प्रापतद् रथात्  
०७,०२०।०४२अ स मध्यं प्राप्य सैन्यानां सर्वाः प्रविचरन् दिशः  
०७,०२०।०४२च् त्राता ह्य् अभवद् अन्येषां न त्रातव्यः कथं चन  
०७,०२०।०४३अ शिखण्डिनं द्वादशभिर् विंशत्या चोत्तमौजसम्  
०७,०२०।०४३च् वसुदानं च भल्लेन प्रेषयद् यमसादनम्  
०७,०२०।०४४अ अशीत्या क्षत्रवर्माणं षड्विंशत्या सुदक्षिणम्  
०७,०२०।०४४च् क्षत्रदेवं तु भल्लेन रथनीडाद् अपाहरत्  
०७,०२०।०४५अ युधामन्युं चतुःषष्ट्या त्रिंशता चैव सात्यकिम्  
०७,०२०।०४५च् विद्ध्वा रुक्मरथस् तूर्णं युधिष्ठिरम् उपाद्रवत्  
०७,०२०।०४६अ ततो युधिष्ठिरः क्षिप्रं कितवो राजसत्तमः  
०७,०२०।०४६च् अपायाज् जवनैर् अश्वैः पाञ्चाल्यो द्रोणम् अभ्ययात्  
०७,०२०।०४७अ तं द्रोणः सधनुष्कं तु साश्वयन्तारम् अक्षिणोत्  
०७,०२०।०४७च् स हतः प्रापतद् भूमौ रथाज् ज्योतिर् इवाम्बरात्  
०७,०२०।०४७द्*०१५४_०१ तं हत्वा विबभौ द्रोणः कुरुभिः परिवारितः  
०७,०२०।०४८अ तस्मिन् हते राजपुत्रे पाञ्चालानां यशस्करे  
०७,०२०।०४८च् हत द्रोणं हत द्रोणम् इत्य् आसीत् तुमुलं महत्  
०७,०२०।०४९अ तांस् तथा भृशसङ्क्रुद्धान् पाञ्चालान् मत्स्यकेकयान्  
०७,०२०।०४९च् सृञ्जयान् पाण्डवांश् चैव द्रोणो व्यक्षोभयद् बली  
०७,०२०।०५०अ सात्यकिं चेकितानं च धृष्टद्युम्नशिखण्डिनौ  
०७,०२०।०५०च् वार्धक्षेमिं चित्रसेनं सेनाबिन्दुं सुवर्चसम्  
०७,०२०।०५१अ एतांश् चान्यांश् च सुबहून् नानाजनपदेश्वरान्  
०७,०२०।०५१च् सर्वान् द्रोणो ऽजयद् युद्धे कुरुभिः परिवारितः  
०७,०२०।०५२अ तावकास् तु महाराज जयं लब्ध्वा महाहवे  
०७,०२०।०५२च् पाण्डवेयान् रणे जघ्नुर् द्रवमाणान् समन्ततः  
०७,०२०।०५२द्*०१५५_०१ वार्धक्षेमिस् तु वार्ष्णेयो द्रोणं विद्ध्वा शरोत्तमैः  
०७,०२०।०५२द्*०१५५_०२ नवभिश् चावनीपालः पुनर् विव्याध पञ्चभिः  
०७,०२०।०५२द्*०१५५_०३ चित्रसेनस् ततो द्रोणं पाञ्चालस् त्व् अर्दयच् छरैः  
०७,०२०।०५२द्*०१५५_०४ पुनर् विव्याध सङ्क्रुद्धः सेनाबिन्दुश् च पञ्चभिः  
०७,०२०।०५२द्*०१५५_०५ सुवर्मा पञ्चभिश् चैव धृष्टद्युम्नश् च पञ्चभिः  
०७,०२०।०५२द्*०१५५_०६ शिखण्डी नवभिर् बाणैश् चेकितानश् च पञ्चभिः  
०७,०२०।०५२द्*०१५५_०७ सात्यकिश् च चतुःषष्ट्या राजन् विव्याध सायकैः  
०७,०२०।०५२द्*०१५५_०८ सुचित्रो दशभिर् बाणैर् द्रोणं विद्ध्वानदद् बली  
०७,०२०।०५२द्*०१५५_०९ तं द्रोणः समरे राजञ् शरवर्षैर् अवाकिरत्  
०७,०२०।०५२द्*०१५५_१० अपातयत् ततो द्रोणः सुचित्रं सहसारथिम्  
०७,०२०।०५२द्*०१५५_११ साश्वश् च समरे राजन् हतो वै प्रापतत् क्षितौ  
०७,०२०।०५२द्*०१५५_१२ पात्यमानो महाराज बभौ ज्योतिर् इवाम्बरात्  
०७,०२०।०५३अ ते दानवा इवेन्द्रेण वध्यमाना महात्मना  
०७,०२०।०५३च् पाञ्चालाः केकया मत्स्याः समकम्पन्त भारत  
०७,०२१।००१ धृतराष्ट्र उवाच  
०७,०२१।००१अ भारद्वाजेन भग्नेषु पाण्डवेषु महामृधे  
०७,०२१।००१च् पाञ्चालेषु च सर्वेषु कश् चिद् अन्यो ऽभ्यवर्तत  
०७,०२१।००२अ आर्यां युद्धे मतिं कृत्वा क्षत्रियाणां यशस्करीम्  
०७,०२१।००२च् असेवितां कापुरुषैः सेवितां पुरुषर्षभैः  
०७,०२१।००३अ स हि वीरो नरः सूत यो भग्नेषु निवर्तते  
०७,०२१।००३च् अहो नासीत् पुमान् कश् चिद् दृष्ट्वा द्रोणं व्यवस्थितम्  
०७,०२१।००४अ जृम्भमाणम् इव व्याघ्रं प्रभिन्नम् इव कुञ्जरम्  
०७,०२१।००४च् त्यजन्तम् आहवे प्राणान् सन्नद्धं चित्रयोधिनम्  
०७,०२१।००५अ महेष्वासं नरव्याघ्रं द्विषताम् अघवर्धनम्  
०७,०२१।००५च् कृतज्ञं सत्यनिरतं दुर्योधनहितैषिणम्  
०७,०२१।००६अ भारद्वाजं तथानीके दृष्ट्वा शूरम् अवस्थितम्  
०७,०२१।००६च् के वीराः सन्न्यवर्तन्त तन् ममाचक्ष्व सञ्जय  
०७,०२१।००७ सञ्जय उवाच  
०७,०२१।००७अ तान् दृष्ट्वा चलितान् सङ्ख्ये प्रणुन्नान् द्रोणसायकैः  
०७,०२१।००७च् पाञ्चालान् पाण्डवान् मत्स्यान् सृञ्जयांश् चेदिकेकयान्  
०७,०२१।००८अ द्रोणचापविमुक्तेन शरौघेणासुहारिणा  
०७,०२१।००८च् सिन्धोर् इव महौघेन ह्रियमाणान् यथा प्लवान्  
०७,०२१।००९अ कौरवाः सिंहनादेन नानावाद्यस्वनेन च  
०७,०२१।००९च् रथद्विपनराश्वैश् च सर्वतः पर्यवारयन्  
०७,०२१।०१०अ तान् पश्यन् सैन्यमध्यस्थो राजा स्वजनसंवृतः  
०७,०२१।०१०च् दुर्योधनो ऽब्रवीत् कर्णं प्रहृष्टः प्रहसन्न् इव  
०७,०२१।०११अ पश्य राधेय पाञ्चालान् प्रणुन्नान् द्रोणसायकैः  
०७,०२१।०११च् सिंहेनेव मृगान् वन्यांस् त्रासितान् दृढधन्वना  
०७,०२१।०१२अ नैते जातु पुनर् युद्धम् ईहेयुर् इति मे मतिः  
०७,०२१।०१२च् यथा तु भग्ना द्रोणेन वातेनेव महाद्रुमाः  
०७,०२१।०१३अ अर्द्यमानाः शरैर् एते रुक्मपुङ्खैर् महात्मना  
०७,०२१।०१३च् पथा नैकेन गच्छन्ति घूर्णमानास् ततस् ततः  
०७,०२१।०१४अ सन्निरुद्धाश् च कौरव्यैर् द्रोणेन च महात्मना  
०७,०२१।०१४च् एते ऽन्ये मण्डलीभूताः पावकेनेव कुञ्जराः  
०७,०२१।०१५अ भ्रमरैर् इव चाविष्टा द्रोणस्य निशितैः शरैः  
०७,०२१।०१५च् अन्योन्यं समलीयन्त पलायनपरायणाः  
०७,०२१।०१६अ एष भीमो दृढक्रोधो हीनः पाण्डवसृञ्जयैः  
०७,०२१।०१६च् मदीयैर् आवृतो योधैः कर्ण तर्जयतीव माम्  
०७,०२१।०१७अ व्यक्तं द्रोणमयं लोकम् अद्य पश्यति दुर्मतिः  
०७,०२१।०१७च् निराशो जीवितान् नूनम् अद्य राज्याच् च पाण्डवः  
०७,०२१।०१८ कर्ण उवाच  
०७,०२१।०१८अ नैष जातु महाबाहुर् जीवन्न् आहवम् उत्सृजेत्  
०७,०२१।०१८च् न चेमान् पुरुषव्याघ्र सिंहनादान् विशक्ष्यते  
०७,०२१।०१९अ न चापि पाण्डवा युद्धे भज्येरन्न् इति मे मतिः  
०७,०२१।०१९च् शूराश् च बलवन्तश् च कृतास्त्रा युद्धदुर्मदाः  
०७,०२१।०२०अ विषाग्निद्यूतसङ्क्लेशान् वनवासं च पाण्डवाः  
०७,०२१।०२०च् स्मरमाणा न हास्यन्ति सङ्ग्रामम् इति मे मतिः  
०७,०२१।०२१अ निकृतो हि महाबाहुर् अमितौजा वृकोदरः  
०७,०२१।०२१च् वरान् वरान् हि कौन्तेयो रथोदारान् हनिष्यति  
०७,०२१।०२२अ असिना धनुषा शक्त्या हयैर् नागैर् नरै रथैः  
०७,०२१।०२२च् आयसेन च दण्डेन व्रातान् व्रातान् हनिष्यति  
०७,०२१।०२३अ तम् एते चानुवर्तन्ते सात्यकिप्रमुखा रथाः  
०७,०२१।०२३च् पाञ्चालाः केकया मत्स्याः पाण्डवाश् च विशेषतः  
०७,०२१।०२४अ शूराश् च बलवन्तश् च विक्रान्ताश् च महारथाः  
०७,०२१।०२४च् विशेषतश् च भीमेन संरब्धेनाभिचोदिताः  
०७,०२१।०२४द्*०१५६_०१ एष चापि महाबाहुर् हिमवान् इव सुस्थिरः  
०७,०२१।०२४द्*०१५६_०२ वधिष्यति महाराज गदया भीमवेगया  
०७,०२१।०२५अ ते द्रोणम् अभिवर्तन्ते सर्वतः कुरुपुङ्गवाः  
०७,०२१।०२५च् वृकोदरं परीप्सन्तः सूर्यम् अभ्रगणा इव  
०७,०२१।०२५द्*०१५७_०१ समरेषु तु निर्दिष्टाः पाण्डवाः कृष्णबान्धवाः  
०७,०२१।०२५द्*०१५८_०१ ह्रीमन्तः शत्रुमरणे निपुणाः पुण्यलक्षणाः  
०७,०२१।०२५द्*०१५८_०२ बहवः पार्थिवा राजंस् तेषां वशगता रणे  
०७,०२१।०२५द्*०१५८_०३ मावमंस्थाः पाण्डवांस् त्वं नारायणपुरोगमान्  
०७,०२१।०२६अ एकायनगता ह्य् एते पीडयेयुर् यतव्रतम्  
०७,०२१।०२६च् अरक्ष्यमाणं शलभा यथा दीपं मुमूर्षवः  
०७,०२१।०२६ए असंशयं कृतास्त्राश् च पर्याप्ताश् चापि वारणे  
०७,०२१।०२७अ अतिभारं त्व् अहं मन्ये भारद्वाजे समाहितम्  
०७,०२१।०२७च् ते शीघ्रम् अनुगच्छामो यत्र द्रोणो व्यवस्थितः  
०७,०२१।०२७ए काका इव महानागं मा वै हन्युर् यतव्रतम्  
०७,०२१।०२८ सञ्जय उवाच  
०७,०२१।०२८अ राधेयस्य वचः श्रुत्वा राजा दुर्योधनस् तदा  
०७,०२१।०२८च् भ्रातृभिः सहितो राजन् प्रायाद् द्रोणरथं प्रति  
०७,०२१।०२९अ तत्रारावो महान् आसीद् एकं द्रोणं जिघांसताम्  
०७,०२१।०२९च् पाण्डवानां निवृत्तानां नानावर्णैर् हयोत्तमैः  
०७,०२२।००१ धृतराष्ट्र उवाच  
०७,०२२।००१अ सर्वेषाम् एव मे ब्रूहि रथचिह्नानि सञ्जय  
०७,०२२।००१ब्*०१५९_०१ तान् अहं श्रोतुम् इच्छामि विस्तरेण पृथक् पृथक्  
०७,०२२।००१ब्*०१५९_०२ दूयते मे मनस् तात द्रोणं प्रति परन्तप  
०७,०२२।००१ब्*०१५९_०३ श्रुत्वा भीष्मस्य निधनं तद्वद् एतद् भविष्यति  
०७,०२२।००१च् ये द्रोणम् अभ्यवर्तन्त क्रुद्धा भीमपुरोगमाः  
०७,०२२।००२ सञ्जय उवाच  
०७,०२२।००२अ ऋश्यवर्णैर् हयैर् दृष्ट्वा व्यायच्छन्तं वृकोदरम्  
०७,०२२।००२च् रजताश्वस् ततः शूरः शैनेयः सन्न्यवर्तत  
०७,०२२।००२द्*०१६०_०१ सारङ्गैश् च युधामन्युर् उह्यमानो हयोत्तमैः  
०७,०२२।००२द्*०१६०_०२ पर्यवर्तत दुर्धर्षः क्रुद्धो द्रोणरथं प्रति  
०७,०२२।००२द्*०१६०_०३ पारावतसवर्णैस् तु हेमभाण्डैर् महाजवैः  
०७,०२२।००२द्*०१६०_०४ पाञ्चालराजस्य सुतो धृष्टद्युम्नो ऽभ्यवर्तत  
०७,०२२।००२द्*०१६०_०५ पितरं तु परिप्रेप्सुः क्षत्रधर्मा यतव्रतः  
०७,०२२।००२द्*०१६०_०६ सिद्धिं चास्य परां काङ्क्षञ् शोणाक्षः सन्न्यवर्तत  
०७,०२२।००२द्*०१६०_०७ पद्मपत्रनिभैश् चाश्वैर् मल्लिकाक्षैर् अलङ्कृतैः  
०७,०२२।००२द्*०१६०_०८ शिखण्डी क्षत्रदेवश् च स्वयं प्रत्वरयन् ययौ  
०७,०२२।००३अ दर्शनीयास् तु काम्बोजाः शुकपत्रपरिच्छदाः  
०७,०२२।००३च् वहन्तो नकुलं शीघ्रं तावकान् अभिदुद्रुवुः  
०७,०२२।००४अ कृष्णास् तु मेघसङ्काशाः सहदेवम् उदायुधम्  
०७,०२२।००४अ*०१६१_०१ **** **** प्रावहन्न् उत्तमौजसम्  
०७,०२२।००४अ*०१६१_०२ दुर्धर्षायाभिसन्धाय क्रुद्धं क्रुद्धाय भारत  
०७,०२२।००४अ*०१६१_०३ तथा तित्तिरिकल्माषा हया वातसमा जवे  
०७,०२२।००४अ*०१६१_०४ अवहंस् तुमुले युद्धे  
०७,०२२।००४ब्*०१६२_०१ दन्तवर्णास् तु राजानं कालवाला युधिष्ठिरम्  
०७,०२२।००४च् भीमवेगा नरव्याघ्रम् अवहन् वातरंहसः  
०७,०२२।००५अ हेमोत्तमप्रतिच्छन्नैर् हयैर् वातसमैर् जवे  
०७,०२२।००५च् अभ्यवर्तन्त सैन्यानि सर्वाण्य् एव युधिष्ठिरम्  
०७,०२२।००६अ राज्ञस् त्व् अनन्तरं राजा पाञ्चाल्यो द्रुपदो ऽभवत्  
०७,०२२।००६च् जातरूपमयच्छत्रः सर्वैः स्वैर् अभिरक्षितः  
०७,०२२।००७अ ललामैर् हरिभिर् युक्तैः सर्वशब्दक्षमैर् युधि  
०७,०२२।००७च् राज्ञां मध्ये महेष्वासः शान्तभीर् अभ्यवर्तत  
०७,०२२।००८अ तं विराटो ऽन्वयात् पश्चात् सह शूरैर् महारथैः  
०७,०२२।००८च् केकयाश् च शिखण्डी च धृष्टकेतुस् तथैव च  
०७,०२२।००८ए स्वैः स्वैः सैन्यैः परिवृता मत्स्यराजानम् अन्वयुः  
०७,०२२।००९अ ते तु पाटलपुष्पाणां समवर्णा हयोत्तमाः  
०७,०२२।००९च् वहमाना व्यराजन्त मत्स्यस्यामित्रघातिनः  
०७,०२२।०१०अ हारिद्रसमवर्णास् तु जवना हेममालिनः  
०७,०२२।०१०च् पुत्रं विराटराजस्य सत्वराः समुदावहन्  
०७,०२२।०११अ इन्द्रगोपकवर्णैस् तु भ्रातरः पञ्च केकयाः  
०७,०२२।०११च् जातरूपसमाभासः सर्वे लोहितकध्वजाः  
०७,०२२।०१२अ ते हेममालिनः शूराः सर्वे युद्धविशारदाः  
०७,०२२।०१२च् वर्षन्त इव जीमूताः प्रत्यदृश्यन्त दंशिताः  
०७,०२२।०१३अ आमपात्रनिभाकाराः पाञ्चाल्यम् अमितौजसम्  
०७,०२२।०१३च् दान्तास् ताम्रारुणा युक्ताः शिखण्डिनम् उदावहन्  
०७,०२२।०१४अ तथा द्वादशसाहस्राः पाञ्चालानां महारथाः  
०७,०२२।०१४च् तेषां तु षट् सहस्राणि ये शिखण्डिनम् अन्वयुः  
०७,०२२।०१५अ पुत्रं तु शिशुपालस्य नरसिंहस्य मारिष  
०७,०२२।०१५च् आक्रीडन्तो वहन्ति स्म सारङ्गशबला हयाः  
०७,०२२।०१६अ धृष्टकेतुश् च चेदीनाम् ऋषभो ऽतिबलोदितः  
०७,०२२।०१६च् काम्बोजैः शबलैर् अश्वैर् अभ्यवर्तत दुर्जयः  
०७,०२२।०१७अ बृहत्क्षत्रं तु कैकेयं सुकुमारं हयोत्तमाः  
०७,०२२।०१७च् पलालधूमवर्णाभाः सैन्धवाः शीघ्रम् आवहन्  
०७,०२२।०१८अ मल्लिकाक्षाः पद्मवर्णा बाह्लिजाताः स्वलङ्कृताः  
०७,०२२।०१८च् शूरं शिखण्डिनः पुत्रं क्षत्रदेवम् उदावहन्  
०७,०२२।०१८द्*०१६३_०१ रुक्मभाण्डप्रतिच्छन्नाः कौशेयसदृशा हयाः  
०७,०२२।०१८द्*०१६३_०२ क्षमावन्तो ऽवहन् सङ्ख्ये सेनाबिन्दुम् अरट्टजाः  
०७,०२२।०१९अ युवानम् अवहन् युद्धे क्रौञ्चवर्णा हयोत्तमाः  
०७,०२२।०१९च् काश्यस्याभिभुवः पुत्रं सुकुमारं महारथम्  
०७,०२२।०२०अ श्वेतास् तु प्रतिविन्ध्यं तं कृष्णग्रीवा मनोजवाः  
०७,०२२।०२०च् यन्तुः प्रेष्यकरा राजन् राजपुत्रम् उदावहन्  
०७,०२२।०२०द्*०१६४_०१ युवानम् अवहन् युद्धे यन्तुः प्रेष्यकराः हयाः  
०७,०२२।०२१अ सुतसोमं तु यं धौम्यात् पार्थः पुत्रम् अयाचत  
०७,०२२।०२१च् माषपुष्पसवर्णास् तम् अवहन् वाजिनो रणे  
०७,०२२।०२२अ सहस्रसोमप्रतिमा बभूवुः; पुरे कुरूणाम् उदयेन्दुनाम्नि  
०७,०२२।०२२च् तस्मिञ् जातः सोमसङ्क्रन्दमध्ये; यस्मात् तस्मात् सुतसोमो ऽभवत् सः  
०७,०२२।०२२द्*०१६५_०१ सहस्रसोमप्रतिमा हयाः कनकभूषणाः  
०७,०२२।०२२द्*०१६५_०२ वीरं तम् अवहन् युद्धे हेषमाणाः समन्ततः  
०७,०२२।०२३अ नाकुलिं तु शतानीकं शालपुष्पनिभा हयाः  
०७,०२२।०२३च् आदित्यतरुणप्रख्याः श्लाघनीयम् उदावहन्  
०७,०२२।०२४अ काञ्चनप्रतिमैर् योक्त्रैर् मयूरग्रीवसन्निभाः  
०७,०२२।०२४च् द्रौपदेयं नरव्याघ्रं श्रुतकर्माणम् आवहन्  
०७,०२२।०२५अ श्रुतकीर्तिं श्रुतनिधिं द्रौपदेयं हयोत्तमाः  
०७,०२२।०२५च् ऊहुः पार्थसमं युद्धे चाषपत्रनिभा हयाः  
०७,०२२।०२६अ यम् आहुर् अध्यर्धगुणं कृष्णात् पार्थाच् च संयुगे  
०७,०२२।०२६च् अभिमन्युं पिशङ्गास् तं कुमारम् अवहन् रणे  
०७,०२२।०२७अ एकस् तु धार्तराष्ट्रेभ्यः पाण्डवान् यः समाश्रितः  
०७,०२२।०२७च् तं बृहन्तो महाकाया युयुत्सुम् अवहन् रणे  
०७,०२२।०२८अ पलालकाण्डवर्णास् तु वार्धक्षेमिं तरस्विनम्  
०७,०२२।०२८च् ऊहुः सुतुमुले युद्धे हया हृष्टाः स्वलङ्कृताः  
०७,०२२।०२९अ कुमारं शितिपादास् तु रुक्मपत्रैर् उरश्छदैः  
०७,०२२।०२९च् सौचित्तिम् अवहन् युद्धे यन्तुः प्रेष्यकरा हयाः  
०७,०२२।०३०अ रुक्मपृष्ठावकीर्णास् तु कौशेयसदृशा हयाः  
०७,०२२।०३०च् सुवर्णमालिनः क्षान्ताः श्रेणिमन्तम् उदावहन्  
०७,०२२।०३१अ रुक्ममालाधराः शूरा हेमवर्णाः स्वलङ्कृताः  
०७,०२२।०३१च् काशिराजं हयश्रेष्ठाः श्लाघनीयम् उदावहन्  
०७,०२२।०३२अ अस्त्राणां च धनुर्वेदे ब्राह्मे वेदे च पारगम्  
०७,०२२।०३२च् तं सत्यधृतिम् आयान्तम् अरुणाः समुदावहन्  
०७,०२२।०३३अ यः स पाञ्चालसेनानीर् द्रोणम् अंशम् अकल्पयत्  
०७,०२२।०३३च् पारावतसवर्णाश्वा धृष्टद्युम्नम् उदावहन्  
०७,०२२।०३४अ तम् अन्वयात् सत्यधृतिः सौचित्तिर् युद्धदुर्मदः  
०७,०२२।०३४च् श्रेणिमान् वसुदानश् च पुत्रः काश्यस्य चाभिभो  
०७,०२२।०३५अ युक्तैः परमकाम्बोजैर् जवनैर् हेममालिभिः  
०७,०२२।०३५च् भीषयन्तो द्विषत्सैन्यं यमवैश्रवणोपमाः  
०७,०२२।०३६अ प्रभद्रकास् तु पाञ्चालाः षट् सहस्राण्य् उदायुधाः  
०७,०२२।०३६च् नानावर्णैर् हयश्रेष्ठैर् हेमचित्ररथध्वजाः  
०७,०२२।०३७अ शरव्रातैर् विधुन्वन्तः शत्रून् विततकार्मुकाः  
०७,०२२।०३७च् समानमृत्यवो भूत्वा धृष्टद्युम्नं समन्वयुः  
०७,०२२।०३८अ बभ्रुकौशेयवर्णास् तु सुवर्णवरमालिनः  
०७,०२२।०३८च् ऊहुर् अग्लानमनसश् चेकितानं हयोत्तमाः  
०७,०२२।०३९अ इन्द्रायुधसवर्णैस् तु कुन्तिभोजो हयोत्तमैः  
०७,०२२।०३९च् आयात् सुवश्यैः पुरुजिन् मातुलः सव्यसाचिनः  
०७,०२२।०४०अ अन्तरिक्षसवर्णास् तु तारकाचित्रिता इव  
०७,०२२।०४०च् राजानं रोचमानं ते हयाः सङ्ख्ये समावहन्  
०७,०२२।०४१अ कर्बुराः शितिपादास् तु स्वर्णजालपरिच्छदाः  
०७,०२२।०४१च् जारासन्धिं हयश्रेष्ठाः सहदेवम् उदावहन्  
०७,०२२।०४२अ ये तु पुष्करनालस्य समवर्णा हयोत्तमाः  
०७,०२२।०४२च् जवे श्येनसमाश् चित्राः सुदामानम् उदावहन्  
०७,०२२।०४३अ शशलोहितवर्णास् तु पाण्डुरोद्गतराजयः  
०७,०२२।०४३च् पाञ्चाल्यं गोपतेः पुत्रं सिंहसेनम् उदावहन्  
०७,०२२।०४४अ पाञ्चालानां नरव्याघ्रो यः ख्यातो जनमेजयः  
०७,०२२।०४४च् तस्य सर्षपपुष्पाणां तुल्यवर्णा हयोत्तमाः  
०७,०२२।०४५अ माषवर्णास् तु जवना बृहन्तो हेममालिनः  
०७,०२२।०४५च् दधिपृष्ठाश् चन्द्रमुखाः पाञ्चाल्यम् अवहन् द्रुतम्  
०७,०२२।०४६अ शूराश् च भद्रकाश् चैव शरकाण्डनिभा हयाः  
०७,०२२।०४६च् पद्मकिञ्जल्कवर्णाभा दण्डधारम् उदावहन्  
०७,०२२।०४६द्*०१६६_०१ रासभारुणवर्णाभाः पृष्ठतो मूषकप्रभाः  
०७,०२२।०४६द्*०१६६_०२ वल्गन्त इव संयत्ता व्याघ्रदन्तम् उदावहन्  
०७,०२२।०४६द्*०१६६_०३ हरयः कालकाश् चित्राश् चित्रमाल्यविभूषिताः  
०७,०२२।०४६द्*०१६६_०४ सुधन्वानं नरव्याघ्र पाञ्चाल्यं समुदावहन्  
०७,०२२।०४६द्*०१६६_०५ इन्द्राशनिसमस्पर्शा इन्द्रगोपकसन्निभाः  
०७,०२२।०४६द्*०१६६_०६ कोशैश् चित्रान्तराश् चित्राश् चित्रायुधम् उदावहन्  
०७,०२२।०४७अ बिभ्रतो हेममालाश् च चक्रवाकोदरा हयाः  
०७,०२२।०४७च् कोसलाधिपतेः पुत्रं सुक्षत्रं वाजिनो ऽवहन्  
०७,०२२।०४८अ शबलास् तु बृहन्तो ऽश्वा दान्ता जाम्बूनदस्रजः  
०७,०२२।०४८च् युद्धे सत्यधृतिं क्षैमिम् अवहन् प्रांशवः शुभाः  
०७,०२२।०४९अ एकवर्णेन सर्वेण ध्वजेन कवचेन च  
०७,०२२।०४९च् अश्वैश् च धनुषा चैव शुक्लैः शुक्लो न्यवर्तत  
०७,०२२।०५०अ समुद्रसेनपुत्रं तु सामुद्रा रुद्रतेजसम्  
०७,०२२।०५०च् अश्वाः शशाङ्कसदृशाश् चन्द्रदेवम् उदावहन्  
०७,०२२।०५१अ नीलोत्पलसवर्णास् तु तपनीयविभूषिताः  
०७,०२२।०५१च् शैब्यं चित्ररथं युद्धे चित्रमाल्यावहन् हयाः  
०७,०२२।०५२अ कलायपुष्पवर्णास् तु श्वेतलोहितराजयः  
०७,०२२।०५२च् रथसेनं हयश्रेष्ठाः समूहुर् युद्धदुर्मदम्  
०७,०२२।०५३अ यं तु सर्वमनुष्येभ्यः प्राहुः शूरतरं नृपम्  
०७,०२२।०५३च् तं पटच्चरहन्तारं शुकवर्णावहन् हयाः  
०७,०२२।०५४अ चित्रायुधं चित्रमाल्यं चित्रवर्मायुधध्वजम्  
०७,०२२।०५४च् ऊहुः किंशुकपुष्पाणां तुल्यवर्णा हयोत्तमाः  
०७,०२२।०५५अ एकवर्णेन सर्वेण ध्वजेन कवचेन च  
०७,०२२।०५५च् धनुषा रथवाहैश् च नीलैर् नीलो ऽभ्यवर्तत  
०७,०२२।०५६अ नानारूपै रत्नचित्रैर् वरूथध्वजकार्मुकैः  
०७,०२२।०५६च् वाजिध्वजपताकाभिश् चित्रैश् चित्रो ऽभ्यवर्तत  
०७,०२२।०५७अ ये तु पुष्करपत्रस्य तुल्यवर्णा हयोत्तमाः  
०७,०२२।०५७च् ते रोचमानस्य सुतं हेमवर्णम् उदावहन्  
०७,०२२।०५८अ योधाश् च भद्रकाराश् च शरदण्डानुदण्डजाः  
०७,०२२।०५८च् श्वेताण्डाः कुक्कुटाण्डाभा दण्डकेतुम् उदावहन्  
०७,०२२।०५८द्*०१६७_०१ केशवेन हते सङ्ख्ये पितर्य् अथ नराधिपे  
०७,०२२।०५८द्*०१६७_०२ भिन्ने कपाटे पाण्ड्यानां विद्रुतेषु च बन्धुषु  
०७,०२२।०५८द्*०१६७_०३ भीष्माद् अवाप्य चास्त्राणि द्रोणाद् रामात् कृपात् तथा  
०७,०२२।०५८द्*०१६७_०४ अस्त्रैः समत्वं सम्प्राप्य रुक्मिकर्णार्जुनाच्युतैः  
०७,०२२।०५८द्*०१६७_०५ इयेष द्वारकां हन्तुं कृत्स्नां जेतुं च मेदिनीम्  
०७,०२२।०५८द्*०१६७_०६ निवारितस् ततः प्राज्ञैः सुहृद्भिर् हितकाम्यया  
०७,०२२।०५८द्*०१६७_०७ वैरानुबन्धम् उत्सृज्य स्वराज्यम् अनुशास्ति यः  
०७,०२२।०५८द्*०१६७_०८ ससागरध्वजः पाण्ड्यश् चन्द्ररश्मिनिभैर् हयैः  
०७,०२२।०५८द्*०१६७_०९ वैडूर्यजालसञ्छन्नैर् वीर्यद्रविणम् आश्रितः  
०७,०२२।०५८द्*०१६७_१० दिव्यं विस्फारयंश् चापं द्रोणम् अभ्यपतद् बली  
०७,०२२।०५९अ आटरूषकपुष्पाभा हयाः पाण्ड्यानुयायिनाम्  
०७,०२२।०५९च् अवहन् रथमुख्यानाम् अयुतानि चतुर्दश  
०७,०२२।०६०अ नानारूपेण वर्णेन नानाकृतिमुखा हयाः  
०७,०२२।०६०च् रथचक्रध्वजं वीरं घटोत्कचम् उदावहन्  
०७,०२२।०६०द्*०१६८_०१ भरतानां समेतानाम् उत्सृज्यैको मतानि यः  
०७,०२२।०६०द्*०१६८_०२ गतो युधिष्ठिरं भक्त्या त्यक्त्वा सर्वस्वम् ईहितम्  
०७,०२२।०६०द्*०१६८_०३ लोहिताक्षं महाबाहुं बृहन्तं तं वरध्वजम्  
०७,०२२।०६०द्*०१६८_०४ महासत्त्वा महाकाया सौवर्णे स्यन्दने स्थितम्  
०७,०२२।०६०द्*०१६९_०१ नानाध्वजपताकेन नानाकवचवाजिना  
०७,०२२।०६१अ सुवर्णवर्णा धर्मज्ञम् अनीकस्थं युधिष्ठिरम्  
०७,०२२।०६१च् राजश्रेष्ठं हयश्रेष्ठाः सर्वतः पृष्ठतो ऽन्वयुः  
०७,०२२।०६१ए वर्णैश् चोच्चावचैर् दिव्यैः सदश्वानां प्रभद्रकाः  
०७,०२२।०६१फ़्*०१७०_०१ सन्न्यवर्तन्त युद्धाय बहवो देवरूपिणः  
०७,०२२।०६२अ ते यत्ता भीमसेनेन सहिताः काञ्चनध्वजाः  
०७,०२२।०६२च् प्रत्यदृश्यन्त राजेन्द्र सेन्द्रा इव दिवौकसः  
०७,०२२।०६३अ अत्यरोचत तान् सर्वान् धृष्टद्युम्नः समागतान्  
०७,०२२।०६३च् सर्वाण्य् अपि च सैन्यानि भारद्वाजो ऽत्यरोचत  
०७,०२२।०६३द्@००५_०००० सञ्जय उवाच  
०७,०२२।०६३द्@००५_०००१ अतीव शुशुभे तस्य ध्वजः कृष्णाजिनोत्तरः  
०७,०२२।०६३द्@००५_०००२ कमण्डलुर् महाराज जातरूपमयः शुभः  
०७,०२२।०६३द्@००५_०००३ ध्वजं तु भीमसेनस्य वैडूर्यमणिलोचनम्  
०७,०२२।०६३द्@००५_०००४ भ्राजमानं महासिंहं राजतं दृष्टवान् अहम्  
०७,०२२।०६३द्@००५_०००५ ध्वजं तु कुरुराजस्य पाण्डवस्य महौजसः  
०७,०२२।०६३द्@००५_०००६ दृष्टवान् अस्मि सौवर्णं सोमं ग्रहगणान्वितम्  
०७,०२२।०६३द्@००५_०००७ मृदङ्गौ चात्र विपुलौ दिव्यौ नन्दोपनन्दकौ  
०७,०२२।०६३द्@००५_०००८ यन्त्रेणाहन्यमानौ च सुस्वनौ हर्षवर्धनौ  
०७,०२२।०६३द्@००५_०००९ शरभं पृष्ठसौवर्णं नकुलस्य महाध्वजम्  
०७,०२२।०६३द्@००५_००१० अपश्याम रथे ऽत्युग्रं भीषयानम् अवस्थितम्  
०७,०२२।०६३द्@००५_००११ हंसस् तु राजतः श्रीमान् ध्वजो घण्टापताकवान्  
०७,०२२।०६३द्@००५_००१२ सहदेवस्य दुर्धर्षो द्विषतां शोकवर्धनः  
०७,०२२।०६३द्@००५_००१३ पञ्चानां द्रौपदेयानां प्रतिमारथभूषणम्  
०७,०२२।०६३द्@००५_००१४ धर्ममारुतशक्राणाम् अश्विनोश् च महात्मनोः  
०७,०२२।०६३द्@००५_००१५ अभिमन्योः कुमारस्य शार्ङ्गपक्षी हिरण्मयः  
०७,०२२।०६३द्@००५_००१६ रथे ध्वजवरो जैत्रस् तप्तचामीकरोज्ज्वलः  
०७,०२२।०६३द्@००५_००१७ घटोत्कचस्य राजेन्द्र ध्वजे गृध्रो व्यरोचत  
०७,०२२।०६३द्@००५_००१८ अश्वाश् च कामगास् तस्य रावणस्य यथा पुरा  
०७,०२२।०६३द्@००५_००१९ माहेन्द्रं च धनुर् दिव्यं धर्मराजे युधिष्ठिरे  
०७,०२२।०६३द्@००५_००२० वायव्यं भीमसेनस्य धनुर् दिव्यम् अभून् नृप  
०७,०२२।०६३द्@००५_००२१ त्रैलोक्यरक्षणार्थाय ब्रह्मणा सृष्टम् आयुधम्  
०७,०२२।०६३द्@००५_००२२ तद् दिव्यम् अजरं चैव फल्गुनार्थाय वै धनुः  
०७,०२२।०६३द्@००५_००२३ वैष्णवं नकुलायाथ सहदेवाय चाश्विजम्  
०७,०२२।०६३द्@००५_००२४ घटोत्कचाय पौलस्त्यं धनुर् दिव्यं भयानकम्  
०७,०२२।०६३द्@००५_००२५ रौद्रम् आग्नेयकौबेरं याम्यं गिरिशम् एव च  
०७,०२२।०६३द्@००५_००२६ पञ्चानां द्रौपदेयानां धनूरत्नानि भारत  
०७,०२२।०६३द्@००५_००२७ रौद्रं धनुर्वरं श्रेष्ठं यं लेभे रोहिणीसुतः  
०७,०२२।०६३द्@००५_००२८ तं तुष्टः प्रददौ रामः सौभद्राय महात्मने  
०७,०२२।०६३द्@००५_००२९ एते चान्ये च बहवो ध्वजा हेमविभूषणाः  
०७,०२२।०६३द्@००५_००३० ददृशुस् तत्र शूराणां द्विषतां शोकवर्धनाः  
०७,०२२।०६३द्@००५_००३१ तद् अभूद् ध्वजसम्बाधम् अकापुरुषसेवितम्  
०७,०२२।०६३द्@००५_००३२ द्रोणानीकं महाराज पटे चित्रम् इवार्पितम्  
०७,०२२।०६३द्@००५_००३३ शुश्रुवुर् नामगोत्राणि वीराणां संयुगे तदा  
०७,०२२।०६३द्@००५_००३४ द्रोणम् आद्रवतां राजन् स्वयंवर इवाहवे  
०७,०२३।००१ धृतराष्ट्र उवाच  
०७,०२३।००१अ व्यथयेयुर् इमे सेनां देवानाम् अपि संयुगे  
०७,०२३।००१च् आहवे ये न्यवर्तन्त वृकोदरमुखा रथाः  
०७,०२३।००२अ सम्प्रयुक्तः किलैवायं दिष्टैर् भवति पूरुषः  
०७,०२३।००२च् तस्मिन्न् एव तु सर्वार्था दृश्यन्ते वै पृथग्विधाः  
०७,०२३।००३अ दीर्घं विप्रोषितः कालम् अरण्ये जटिलो ऽजिनी  
०७,०२३।००३च् अज्ञातश् चैव लोकस्य विजहार युधिष्ठिरः  
०७,०२३।००४अ स एव महतीं सेनां समावर्तयद् आहवे  
०७,०२३।००४च् किम् अन्यद् दैवसंयोगान् मम पुत्रस्य चाभवत्  
०७,०२३।००५अ युक्त एव हि भाग्येन ध्रुवम् उत्पद्यते नरः  
०७,०२३।००५च् स तथाकृष्यते तेन न यथा स्वयम् इच्छति  
०७,०२३।००६अ द्यूतव्यसनम् आसाद्य क्लेशितो हि युधिष्ठिरः  
०७,०२३।००६च् स पुनर् भागधेयेन सहायान् उपलब्धवान्  
०७,०२३।००७अ अर्धं मे केकया लब्धाः काशिकाः कोसलाश् च ये  
०७,०२३।००७च् चेदयश् चापरे वङ्गा माम् एव समुपाश्रिताः  
०७,०२३।००८अ पृथिवी भूयसी तात मम पार्थस्य नो तथा  
०७,०२३।००८च् इति माम् अब्रवीत् सूत मन्दो दुर्योधनस् तदा  
०७,०२३।००९अ तस्य सेनासमूहस्य मध्ये द्रोणः सुरक्षितः  
०७,०२३।००९च् निहतः पार्षतेनाजौ किम् अन्यद् भागधेयतः  
०७,०२३।०१०अ मध्ये राज्ञां महाबाहुं सदा युद्धाभिनन्दिनम्  
०७,०२३।०१०च् सर्वास्त्रपारगं द्रोणं कथं मृत्युर् उपेयिवान्  
०७,०२३।०११अ समनुप्राप्तकृच्छ्रो ऽहं सम्मोहं परमं गतः  
०७,०२३।०११च् भीष्मद्रोणौ हतौ श्रुत्वा नाहं जीवितुम् उत्सहे  
०७,०२३।०१२अ यन् मा क्षत्ताब्रवीत् तात प्रपश्यन् पुत्रगृद्धिनम्  
०७,०२३।०१२च् दुर्योधनेन तत् सर्वं प्राप्तं सूत मया सह  
०७,०२३।०१३अ नृशंसं तु परं तत् स्यात् त्यक्त्वा दुर्योधनं यदि  
०७,०२३।०१३च् पुत्रशेषं चिकीर्षेयं कृच्छ्रं न मरणं भवेत्  
०७,०२३।०१४अ यो हि धर्मं परित्यज्य भवत्य् अर्थपरो नरः  
०७,०२३।०१४च् सो ऽस्माच् च हीयते लोकात् क्षुद्रभावं च गच्छति  
०७,०२३।०१५अ अद्य चाप्य् अस्य राष्ट्रस्य हतोत्साहस्य सञ्जय  
०७,०२३।०१५च् अवशेषं न पश्यामि ककुदे मृदिते सति  
०७,०२३।०१६अ कथं स्याद् अवशेषं हि धुर्ययोर् अभ्यतीतयोः  
०७,०२३।०१६च् यौ नित्यम् अनुजीवामः क्षमिणौ पुरुषर्षभौ  
०७,०२३।०१६द्*०१७१_०१ तौ द्रोणभीष्मौ निहितौ किम् अन्यद् भागधेयतः  
०७,०२३।०१७अ व्यक्तम् एव च मे शम्स यथा युद्धम् अवर्तत  
०७,०२३।०१७च् के ऽयुध्यन् के व्यपाकर्षन् के क्षुद्राः प्राद्रवन् भयात्  
०७,०२३।०१८अ धनञ्जयं च मे शम्स यद् यच् चक्रे रथर्षभः  
०७,०२३।०१८च् तस्माद् भयं नो भूयिष्ठं भ्रातृव्याच् च विशेषतः  
०७,०२३।०१९अ यथासीच् च निवृत्तेषु पाण्डवेषु च सञ्जय  
०७,०२३।०१९च् मम सैन्यावशेषस्य सन्निपातः सुदारुणः  
०७,०२३।०१९द्*०१७२_०१ कथं च वो मनस् तात सन्निवृत्तेष्व् अवर्तत  
०७,०२३।०१९ए मामकानां च ये शूराः कांस् तत्र समवारयन्  
०७,०२४।००१ सञ्जय उवाच  
०७,०२४।००१अ महद् भैरवम् आसीन् नः सन्निवृत्तेषु पाण्डुषु  
०७,०२४।००१च् दृष्ट्वा द्रोणं छाद्यमानं तैर् भास्करम् इवाम्बुदैः  
०७,०२४।००२अ तैश् चोद्धूतं रजस् तीव्रम् अवचक्रे चमूं तव  
०७,०२४।००२च् ततो हतम् अमन्याम द्रोणं दृष्टिपथे हते  
०७,०२४।००३अ तांस् तु शूरान् महेष्वासान् क्रूरं कर्म चिकीर्षतः  
०७,०२४।००३च् दृष्ट्वा दुर्योधनस् तूर्णं स्वसैन्यं समचूचुदत्  
०७,०२४।००४अ यथाशक्ति यथोत्साहं यथासत्त्वं नराधिपाः  
०७,०२४।००४च् वारयध्वं यथायोगं पाण्डवानाम् अनीकिनीम्  
०७,०२४।००४द्*०१७३_०१ एवम् उक्त्वा स्वयं भीमम् अभ्ययात् तनयस् तव  
०७,०२४।००४द्*०१७३_०२ क्रूरं दृष्ट्वा तु ते पुत्रं भीमसेनो ऽभ्यवर्तत  
०७,०२४।००५अ ततो दुर्मर्षणो भीमम् अभ्यगच्छत् सुतस् तव  
०७,०२४।००५च् आराद् दृष्ट्वा किरन् बाणैर् इच्छन् द्रोणस्य जीवितम्  
०७,०२४।००६अ तं बाणैर् अवतस्तार क्रुद्धो मृत्युम् इवाहवे  
०७,०२४।००६च् तं च भीमो ऽतुदद् बाणैस् तदासीत् तुमुलं महत्  
०७,०२४।००७अ त ईश्वरसमादिष्टाः प्राज्ञाः शूराः प्रहारिणः  
०७,०२४।००७च् बाह्यं मृत्युभयं कृत्वा प्रत्यतिष्ठन् परान् युधि  
०७,०२४।००८अ कृतवर्मा शिनेः पुत्रं द्रोणप्रेप्सुं विशां पते  
०७,०२४।००८च् पर्यवारयद् आयान्तं शूरं समितिशोभनम्  
०७,०२४।००९अ तं शैनेयः शरव्रातैः क्रुद्धः क्रुद्धम् अवारयत्  
०७,०२४।००९च् कृतवर्मा च शैनेयं मत्तो मत्तम् इव द्विपम्  
०७,०२४।०१०अ सैन्धवः क्षत्रधर्माणम् आपतन्तं शरौघिणम्  
०७,०२४।०१०च् उग्रधन्वा महेष्वासं यत्तो द्रोणाद् अवारयत्  
०७,०२४।०११अ क्षत्रधर्मा सिन्धुपतेश् छित्त्वा केतनकार्मुके  
०७,०२४।०११च् नाराचैर् बहुभिः क्रुद्धः सर्वमर्मस्व् अताडयत्  
०७,०२४।०१२अ अथान्यद् धनुर् आदाय सैन्धवः कृतहस्तवत्  
०७,०२४।०१२च् विव्याध क्षत्रधर्माणं रणे सर्वायसैः शरैः  
०७,०२४।०१३अ युयुत्सुं पाण्डवार्थाय यतमानं महारथम्  
०७,०२४।०१३च् सुबाहुर् भ्रातरं शूरं यत्तो द्रोणाद् अवारयत्  
०७,०२४।०१४अ सुबाहोः सधनुर्बाणाव् अस्यतः परिघोपमौ  
०७,०२४।०१४च् युयुत्सुः शितपीताभ्यां क्षुराभ्याम् अच्छिनद् भुजौ  
०७,०२४।०१४द्*०१७४_०१ दुःशासनस् तु संयान्तं द्रोणाय नकुलं युधि  
०७,०२४।०१४द्*०१७४_०२ सव्यदक्षिणम् अस्यन्तं शूरः शूरं न्यवारयत्  
०७,०२४।०१५अ राजानं पाण्डवश्रेष्ठं धर्मात्मानं युधिष्ठिरम्  
०७,०२४।०१५च् वेलेव सागरं क्षुब्धं मद्रराट् समवारयत्  
०७,०२४।०१६अ तं धर्मराजो बहुभिर् मर्मभिद्भिर् अवाकिरत्  
०७,०२४।०१६च् मद्रेशस् तं चतुःषष्ट्या शरैर् विद्ध्वानदद् भृशम्  
०७,०२४।०१७अ तस्य नानदतः केतुम् उच्चकर्त सकार्मुकम्  
०७,०२४।०१७च् क्षुराभ्यां पाण्डवश्रेष्ठस् तत उच्चुक्रुशुर् जनाः  
०७,०२४।०१८अ तथैव राजा बाह्लीको राजानं द्रुपदं शरैः  
०७,०२४।०१८च् आद्रवन्तं सहानीकं सहानीको न्यवारयत्  
०७,०२४।०१९अ तद् युद्धम् अभवद् घोरं वृद्धयोः सहसेनयोः  
०७,०२४।०१९च् यथा महायूथपयोर् द्विपयोः सम्प्रभिन्नयोः  
०७,०२४।०२०अ विन्दानुविन्दाव् आवन्त्यौ विराटं मत्स्यम् आर्च्छताम्  
०७,०२४।०२०च् सहसैन्यौ सहानीकं यथेन्द्राग्नी पुरा बलिम्  
०७,०२४।०२१अ तद् उत्पिञ्जलकं युद्धम् आसीद् देवासुरोपमम्  
०७,०२४।०२१च् मत्स्यानां केकयैः सार्धम् अभीताश्वरथद्विपम्  
०७,०२४।०२२अ नाकुलिं तु शतानीकं भूतकर्मा सभापतिः  
०७,०२४।०२२च् अस्यन्तम् इषुजालानि यान्तं द्रोणाद् अवारयत्  
०७,०२४।०२३अ ततो नकुलदायादस् त्रिभिर् भल्लैः सुसंशितैः  
०७,०२४।०२३च् चक्रे विबाहुशिरसं भूतकर्माणम् आहवे  
०७,०२४।०२४अ सुतसोमं तु विक्रान्तम् आपतन्तं शरौघिणम्  
०७,०२४।०२४च् द्रोणायाभिमुखं वीरं विविंशतिर् अवारयत्  
०७,०२४।०२५अ सुतसोमस् तु सङ्क्रुद्धः स्वपितृव्यम् अजिह्मगैः  
०७,०२४।०२५ब्*०१७५_०१ अविध्यत् सङ्गरे सो ऽपि पुनः पुनर् ननादयत्  
०७,०२४।०२५च् विविंशतिं शरैर् विद्ध्वा नाभ्यवर्तत दंशितः  
०७,०२४।०२५द्*०१७६_०१ साल्वो भीमरथः शूरं श्रुतसेनं महाहवे  
०७,०२४।०२५द्*०१७६_०२ द्रोणायाभिमुखं यान्तं शरौघेण न्यवारयत्  
०७,०२४।०२६अ अथ भीमरथः शाल्वम् आशुगैर् आयसैः शितैः  
०७,०२४।०२६च् षड्भिः साश्वनियन्तारम् अनयद् यमसादनम्  
०७,०२४।०२७अ श्रुतकर्माणम् आयान्तं मयूरसदृशैर् हयैः  
०७,०२४।०२७च् चैत्रसेनिर् महाराज तव पौत्रो न्यवारयत्  
०७,०२४।०२७द्*०१७७_०१ तम् आर्जुनिः शरैश् चक्रे पितृव्यं जर्जरच् छविम्  
०७,०२४।०२७द्*०१७७_०२ शरैश् च द्रौपदीपुत्रं चित्रसेनः समावृणोत्  
०७,०२४।०२७द्*०१७७_०३ किरन्तं शरजालानि प्रभिन्नम् इव कुञ्जरम्  
०७,०२४।०२७द्*०१७७_०४ श्रुतकर्माणम् आयान्तं दौःशासनिर् अवायत्  
०७,०२४।०२८अ तौ पौत्रौ तव दुर्धर्षौ परस्परवधैषिणौ  
०७,०२४।०२८च् पितॄणाम् अर्थसिद्ध्यर्थं चक्रतुर् युद्धम् उत्तमम्  
०७,०२४।०२८द्*०१७८_०१ महारथं तु सौभद्रं सर्वयुद्धविशारदम्  
०७,०२४।०२९अ तिष्ठन्तम् अग्रतो दृष्ट्वा प्रतिविन्ध्यं तम् आहवे  
०७,०२४।०२९च् द्रौणिर् मानं पितुः कुर्वन् मार्गणैः समवारयत्  
०७,०२४।०३०अ तं क्रुद्धः प्रतिविव्याध प्रतिविन्ध्यः शितैः शरैः  
०७,०२४।०३०च् सिंहलाङ्गूललक्ष्माणं पितुर् अर्थे व्यवस्थितम्  
०७,०२४।०३१अ प्रवपन्न् इव बीजानि बीजकाले नरर्षभ  
०७,०२४।०३१च् द्रौणायनिर् द्रौपदेयं शरवर्षैर् अवाकिरत्  
०७,०२४।०३१द्*०१७९_०१ आर्जुनिं श्रुतकीर्तिं च द्रौपदेयं महारथम्  
०७,०२४।०३१द्*०१७९_०२ द्रोणायाभिमुखं यान्तं दौःशासनिर् अवारयत्  
०७,०२४।०३१द्*०१७९_०३ तस्य कृष्णसमः कार्ष्णिस् त्रिभिर् भल्लैः सुसंशितैः  
०७,०२४।०३१द्*०१७९_०४ धनुर् ध्वजं च सूतं च छित्त्वा द्रोणान्तिकं ययौ  
०७,०२४।०३२अ यस् तु शूरतमो राजन् सेनयोर् उभयोर् मतः  
०७,०२४।०३२च् तं पटच्चरहन्तारं लक्ष्मणः समवारयत्  
०७,०२४।०३३अ स लक्ष्मणस्येष्वसनं छित्त्वा लक्ष्म च भारत  
०७,०२४।०३३च् लक्ष्मणे शरजालानि विसृजन् बह्व् अशोभत  
०७,०२४।०३३द्*०१८०_०१ ततो ऽभिमन्युः कर्माणि कुर्वन्तं चित्रयोधिनम्  
०७,०२४।०३३द्*०१८०_०२ आर्जुनिः कृतिनं शूरं लक्ष्मणं समयोधयत्  
०७,०२४।०३४अ विकर्णस् तु महाप्राज्ञो याज्ञसेनिं शिखण्डिनम्  
०७,०२४।०३४च् पर्यवारयद् आयान्तं युवानं समरे युवा  
०७,०२४।०३५अ ततस् तम् इषुजालेन याज्ञसेनिः समावृणोत्  
०७,०२४।०३५च् विधूय तद् बाणजालं बभौ तव सुतो बली  
०७,०२४।०३६अ अङ्गदो ऽभिमुखः शूरम् उत्तमौजसम् आहवे  
०७,०२४।०३६च् द्रोणायाभिमुखं यान्तं वत्सदन्तैर् अवारयत्  
०७,०२४।०३७अ स सम्प्रहारस् तुमुलस् तयोः पुरुषसिंहयोः  
०७,०२४।०३७च् सैनिकानां च सर्वेषां तयोश् च प्रीतिवर्धनः  
०७,०२४।०३७द्*०१८१_०१ अङ्गदं पञ्चभिर् बाणैर् अविध्यत् स परन्तपः  
०७,०२४।०३७द्*०१८१_०२ अङ्गदो दशभिर् बाणैः पुनर् एनम् अवाकिरत्  
०७,०२४।०३७द्*०१८१_०३ ततः समभवद् युद्धम् अन्योन्यम् इतरेतरम्  
०७,०२४।०३७द्*०१८१_०४ वीराणां जयकाङ्क्षाणाम् अतीव बलपौरुषात्  
०७,०२४।०३८अ दुर्मुखस् तु महेष्वासो वीरं पुरुजितं बली  
०७,०२४।०३८च् द्रोणायाभिमुखं यान्तं कुन्तिभोजम् अवारयत्  
०७,०२४।०३९अ स दुर्मुखं भ्रुवोर् मध्ये नाराचेन व्यताडयत्  
०७,०२४।०३९च् तस्य तद् विबभौ वक्त्रं सनालम् इव पङ्कजम्  
०७,०२४।०४०अ कर्णस् तु केकयान् भ्रातॄन् पञ्च लोहितकध्वजान्  
०७,०२४।०४०च् द्रोणायाभिमुखं याताञ् शरवर्षैर् अवारयत्  
०७,०२४।०४१अ ते चैनं भृशसङ्क्रुद्धाः शरव्रातैर् अवाकिरन्  
०७,०२४।०४१च् स च तांश् छादयाम् आस शरजालैः पुनः पुनः  
०७,०२४।०४२अ नैव कर्णो न ते पञ्च ददृशुर् बाणसंवृताः  
०७,०२४।०४२च् साश्वसूतध्वजरथाः परस्परशराचिताः  
०७,०२४।०४३अ पुत्रस् ते दुर्जयश् चैव जयश् च विजयश् च ह  
०७,०२४।०४३च् नीलं काश्यं जयं शूरास् त्रयस् त्रीन् प्रत्यवारयन्  
०७,०२४।०४४अ तद् युद्धम् अभवद् घोरम् ईक्षितृप्रीतिवर्धनम्  
०७,०२४।०४४च् सिंहव्याघ्रतरक्षूणां यथेभमहिषर्षभैः  
०७,०२४।०४४द्*०१८२_०१ बृहद्धनुर् बृहच् चैव जयमित्रो जयस् तथा  
०७,०२४।०४४द्*०१८२_०२ धृष्टद्युम्नसुतान् वीरान् पुत्रास् ते समवारयन्  
०७,०२४।०४५अ क्षेमधूर्तिबृहन्तौ तौ भ्रातरौ सात्वतं युधि  
०७,०२४।०४५च् द्रोणायाभिमुखं यान्तं शरैस् तीक्ष्णैस् ततक्षतुः  
०७,०२४।०४६अ तयोस् तस्य च तद् युद्धम् अत्यद्भुतम् इवाभवत्  
०७,०२४।०४६च् सिंहस्य द्विपमुख्याभ्यां प्रभिन्नाभ्यां यथा वने  
०७,०२४।०४७अ राजानं तु तथाम्बष्ठम् एकं युद्धाभिनन्दिनम्  
०७,०२४।०४७च् चेदिराजः शरान् अस्यन् क्रुद्धो द्रोणाद् अवारयत्  
०७,०२४।०४८अ तम् अम्बष्ठो ऽस्थिभेदिन्या निरविध्यच् छलाकया  
०७,०२४।०४८च् स त्यक्त्वा सशरं चापं रथाद् भूमिम् अथापतत्  
०७,०२४।०४९अ वार्धक्षेमिं तु वार्ष्णेयं कृपः शारद्वतः शरैः  
०७,०२४।०४९च् अक्षुद्रः क्षुद्रकैर् द्रोणात् क्रुद्धरूपम् अवारयत्  
०७,०२४।०५०अ युध्यन्तौ कृपवार्ष्णेयौ ये ऽपश्यंश् चित्रयोधिनौ  
०७,०२४।०५०च् ते युद्धसक्तमनसो नान्या बुबुधिरे क्रियाः  
०७,०२४।०५१अ सौमदत्तिस् तु राजानं मणिमन्तम् अतन्द्रितम्  
०७,०२४।०५१च् पर्यवारयद् आयान्तं यशो द्रोणस्य वर्धयन्  
०७,०२४।०५२अ स सौमदत्तेस् त्वरितश् छित्त्वेष्वसनकेतने  
०७,०२४।०५२च् पुनः पताकां सूतं च छत्रं चापातयद् रथात्  
०७,०२४।०५३अ अथाप्लुत्य रथात् तूर्णं यूपकेतुर् अमित्रहा  
०७,०२४।०५३च् साश्वसूतध्वजरथं तं चकर्त वरासिना  
०७,०२४।०५४अ रथं च स्वं समास्थाय धनुर् आदाय चापरम्  
०७,०२४।०५४च् स्वयं यच्छन् हयान् राजन् व्यधमत् पाण्डवीं चमूम्  
०७,०२४।०५४द्*०१८३_०१ पाण्ड्यम् इन्द्रम् इवायान्तम् असुरान् प्रति जघ्नुषम्  
०७,०२४।०५४द्*०१८३_०२ समर्थः सायकौघेन द्वीपं सिन्धुर् इवावृणोत्  
०७,०२४।०५४द्*०१८३_०३ गदापरिघनिस्त्रिंशपट्टिशायोधनोपलैः  
०७,०२४।०५४द्*०१८३_०४ कडङ्गरैर् भुशुण्डीभिः प्रासतोमरसायकैः  
०७,०२४।०५४द्*०१८४_०१ तस्य सिन्धुपतेर् वाहान् व्यधमत् पाण्ड्यराट् स्वयम्  
०७,०२४।०५४द्*०१८४_०२ वीरो वीरेण सङ्क्रुद्धो द्रोणायाभिमुखं व्रजन्  
०७,०२४।०५४द्*०१८४_०३ अलम्बुषस् तु सङ्क्रुद्धो घटोत्कचम् अवारयत्  
०७,०२४।०५४द्*०१८४_०४ मृगर्क्षयुद्धे तिष्ठन्तं रथे वीरो रथेषुभिः  
०७,०२४।०५४द्*०१८४_०५ तां पाण्डवीं महासेनां देवसेनोपमां रणे  
०७,०२४।०५४द्*०१८४_०६ अवाकिरच् छरौघेण असुरा इव तावकः  
०७,०२४।०५४द्*०१८५_०१ पार्थम् इन्द्रम् इवायान्तं द्रोणं प्रति निजघ्नुषम्  
०७,०२४।०५४द्*०१८५_०२ समार्च्छत् सायकौघेन स्वयं राजा न्यवारयत्  
०७,०२४।०५४द्*०१८५_०३ स नृपं साश्वयन्तारम् अरातिघ्नम् अरातिहा  
०७,०२४।०५४द्*०१८५_०४ अमृद्नात् तं पृषत्केन दुर्योधनम् अरिन्दमम्  
०७,०२४।०५४द्*०१८५_०५ स ज्यां मृद्नत्पृषत्केन स्पृष्ट्वा वृक्षम् इवाशनिः  
०७,०२४।०५४द्*०१८५_०६ वीरो विस्मापयन् युद्धे द्रोणायाभिमुखो ऽव्रजत्  
०७,०२४।०५४द्*०१८५_०७ अलम्बुसस् तु सङ्क्रुद्धो घटोत्कचम् अवारयत्  
०७,०२४।०५४द्*०१८५_०८ वृकर्क्षयुक्ते तिष्ठन्तं रथे वीरो वरेषुभिः  
०७,०२४।०५५अ मुसलैर् मुद्गरैश् चक्रैर् भिण्डिपालैः परश्वधैः  
०७,०२४।०५५च् पांसुवाताग्निसलिलैर् भस्मलोष्ठतृणद्रुमैः  
०७,०२४।०५६अ आरुजन् प्ररुजन् भञ्जन् निघ्नन् विद्रावयन् क्षिपन्  
०७,०२४।०५६च् सेनां विभीषयन्न् आयाद् द्रोणप्रेप्सुर् घटोत्कचः  
०७,०२४।०५७अ तं तु नानाप्रहरणैर् नानायुद्धविशेषणैः  
०७,०२४।०५७च् राक्षसं राक्षसः क्रुद्धः समाजघ्ने ह्य् अलम्बुसः  
०७,०२४।०५८अ तयोस् तद् अभवद् युद्धं रक्षोग्रामणिमुख्ययोः  
०७,०२४।०५८च् तादृग् यादृक् पुरा वृत्तं शम्बरामरराजयोः  
०७,०२४।०५८द्*०१८६_०१ भारद्वाजस् तु सेनान्यं धृष्टद्युम्नं महारथम्  
०७,०२४।०५८द्*०१८६_०२ तम् एव राजन् सम्पश्यन्न् अतिक्रम्य तथा बहून्  
०७,०२४।०५८द्*०१८६_०३ महता शरजालेन किरन्तं शत्रुवाहिनीम्  
०७,०२४।०५८द्*०१८६_०४ अवारयन् महाराज सामात्यं सपदानुगम्  
०७,०२४।०५८द्*०१८६_०५ तथान्ये पार्थिवा राजन् बहुत्वान् नानुकीर्तिताः  
०७,०२४।०५८द्*०१८६_०६ समसज्जन्त ते सर्वे यथायोगं यथाबलम्  
०७,०२४।०५८द्*०१८६_०७ हयैर् हयाः समाजग्मुः कुञ्जरैर् एव कुञ्जराः  
०७,०२४।०५८द्*०१८६_०८ पदातयः पदातैश् च रथैर् एव रथर्षभाः  
०७,०२४।०५८द्*०१८६_०९ अकुर्वन्न् आर्यकर्माणि तत्र ते पुरुषर्षभाः  
०७,०२४।०५८द्*०१८६_१० कुलवीर्यानुरूपाणि संसृष्टाश् च परस्परम्  
०७,०२४।०५९अ एवं द्वन्द्वशतान्य् आसन् रथवारणवाजिनाम्  
०७,०२४।०५९च् पदातीनां च भद्रं ते तव तेषां च सङ्कुलम्  
०७,०२४।०६०अ नैतादृशो दृष्टपूर्वः सङ्ग्रामो नैव च श्रुतः  
०७,०२४।०६०च् द्रोणस्याभावभावेषु प्रसक्तानां यथाभवत्  
०७,०२४।०६१अ इदं घोरम् इदं चित्रम् इदं रौद्रम् इति प्रभो  
०७,०२४।०६१च् तत्र युद्धान्य् अदृश्यन्त प्रततानि बहूनि च  
०७,०२५।००१ धृतराष्ट्र उवाच  
०७,०२५।००१अ तेष्व् एवं सन्निवृत्तेषु प्रत्युद्यातेषु भागशः  
०७,०२५।००१च् कथं युयुधिरे पार्था मामकाश् च तरस्विनः  
०७,०२५।००२अ किम् अर्जुनश् चाप्य् अकरोत् संशप्तकबलं प्रति  
०७,०२५।००२च् संशप्तका वा पार्थस्य किम् अकुर्वत सञ्जय  
०७,०२५।००३ सञ्जय उवाच  
०७,०२५।००३अ तथा तेषु निवृत्तेषु प्रत्युद्यातेषु भागशः  
०७,०२५।००३च् स्वयम् अभ्यद्रवद् भीमं नागानीकेन ते सुतः  
०७,०२५।००४अ स नाग इव नागेन गोवृषेणेव गोवृषः  
०७,०२५।००४च् समाहूतः स्वयं राज्ञा नागानीकम् उपाद्रवत्  
०७,०२५।००५अ स युद्धकुशलः पार्थो बाहुवीर्येण चान्वितः  
०७,०२५।००५च् अभिनत् कुञ्जरानीकम् अचिरेणैव मारिष  
०७,०२५।००५द्*०१८७_०१ तत्र युद्धान्य् अदृश्यन्त प्रदृप्तानि बहूनि च  
०७,०२५।००६अ ते गजा गिरिसङ्काशाः क्षरन्तः सर्वतो मदम्  
०७,०२५।००६च् भीमसेनस्य नाराचैर् विमुखा विमदीकृताः  
०७,०२५।००७अ विधमेद् अभ्रजालानि यथा वायुः समन्ततः  
०७,०२५।००७च् व्यधमत् तान्य् अनीकानि तथैव पवनात्मजः  
०७,०२५।००८अ स तेषु विसृजन् बाणान् भीमो नागेष्व् अशोभत  
०७,०२५।००८च् भुवनेष्व् इव सर्वेषु गभस्तीन् उदितो रविः  
०७,०२५।००९अ ते भीमबाणैः शतशः संस्यूता विबभुर् गजाः  
०७,०२५।००९च् गभस्तिभिर् इवार्कस्य व्योम्नि नानाबलाहकाः  
०७,०२५।०१०अ तथा गजानां कदनं कुर्वाणम् अनिलात्मजम्  
०७,०२५।०१०च् क्रुद्धो दुर्योधनो ऽभ्येत्य प्रत्यविध्यच् छितैः शरैः  
०७,०२५।०११अ ततः क्षणेन क्षितिपं क्षतजप्रतिमेक्षणः  
०७,०२५।०११च् क्षयं निनीषुर् निशितैर् भीमो विव्याध पत्रिभिः  
०७,०२५।०१२अ स शरार्पितसर्वाङ्गः क्रुद्धो विव्याध पाण्डवम्  
०७,०२५।०१२च् नाराचैर् अर्करश्म्याभैर् भीमसेनं स्मयन्न् इव  
०७,०२५।०१३अ तस्य नागं मणिमयं रत्नचित्रं ध्वजे स्थितम्  
०७,०२५।०१३च् भल्लाभ्यां कार्मुकं चैव क्षिप्रं चिच्छेद पाण्डवः  
०७,०२५।०१४अ दुर्योधनं पीड्यमानं दृष्ट्वा भीमेन मारिष  
०७,०२५।०१४च् चुक्षोभयिषुर् अभ्यागाद् अङ्गो मातङ्गम् आस्थितः  
०७,०२५।०१५अ तम् आपतन्तं मातङ्गम् अम्बुदप्रतिमस्वनम्  
०७,०२५।०१५च् कुम्भान्तरे भीमसेनो नाराचेनार्दयद् भृशम्  
०७,०२५।०१६अ तस्य कायं विनिर्भिद्य ममज्ज धरणीतले  
०७,०२५।०१६च् ततः पपात द्विरदो वज्राहत इवाचलः  
०७,०२५।०१७अ तस्यावर्जितनागस्य म्लेच्छस्यावपतिष्यतः  
०७,०२५।०१७च् शिरश् चिच्छेद भल्लेन क्षिप्रकारी वृकोदरः  
०७,०२५।०१८अ तस्मिन् निपतिते वीरे सम्प्राद्रवत सा चमूः  
०७,०२५।०१८च् सम्भ्रान्ताश्वद्विपरथा पदातीन् अवमृद्नती  
०७,०२५।०१९अ तेष्व् अनीकेषु सर्वेषु विद्रवत्सु समन्ततः  
०७,०२५।०१९च् प्राग्ज्योतिषस् ततो भीमं कुञ्जरेण समाद्रवत्  
०७,०२५।०२०अ येन नागेन मघवान् अजयद् दैत्यदानवान्  
०७,०२५।०२०ब्*०१८८_०१ तदन्वयेन नागेन भीमसेनम् उपाद्रवत्  
०७,०२५।०२०च् स नागप्रवरो भीमं सहसा समुपाद्रवत्  
०७,०२५।०२१अ श्रवणाभ्याम् अथो पद्भ्यां संहतेन करेण च  
०७,०२५।०२१च् व्यावृत्तनयनः क्रुद्धः प्रदहन्न् इव पाण्डवम्  
०७,०२५।०२१द्*०१८९_०१ वृकोदररथं साश्वम् अविशेषम् अचूर्णयत्  
०७,०२५।०२१द्*०१८९_०२ पद्भ्यां भीमो ऽप्य् अथो धावंस् तस्य गात्रेष्व् अलीयत  
०७,०२५।०२१द्*०१८९_०३ जानन्न् अञ्जलिकावेधं नापाक्रामत पाण्डवः  
०७,०२५।०२१द्*०१८९_०४ गात्राभ्यन्तरगो भूत्वा करेणाताडयन् मुहुः  
०७,०२५।०२१द्*०१८९_०५ लालयाम् आस तं नागं वधाकाङ्क्षिणम् अव्ययम्  
०७,०२५।०२१द्*०१८९_०६ कुलालचक्रवन् नागस् तदा तूर्णम् अथाभ्रमत्  
०७,०२५।०२१द्*०१८९_०७ नागायुतबलः श्रीमान् कालयानो वृकोदरम्  
०७,०२५।०२१द्*०१८९_०८ भीमो ऽपि निष्क्रम्य ततः सुप्रतीकाग्रतो ऽभवत्  
०७,०२५।०२१द्*०१८९_०९ भीमं करेणावनम्य जानुभ्याम् अभ्यपातयत्  
०७,०२५।०२१द्*०१८९_१० ग्रीवायां वेष्टयित्वैनं स गजो हन्तुम् ऐहत  
०७,०२५।०२१द्*०१८९_११ करवेष्टं भीमसेनो भ्रमं दत्त्वा व्यमोचयत्  
०७,०२५।०२१द्*०१८९_१२ पुनर् गात्राणि नागस्य प्रविवेश वृकोदरः  
०७,०२५।०२१द्*०१८९_१३ यावत् प्रतिगजायातं स्वबलस्थम् अवैक्षत  
०७,०२५।०२१द्*०१८९_१४ भीमो ऽपि नागगात्रेभ्यो विनिःसृत्यापयाज् जवात्  
०७,०२५।०२२अ ततः सर्वस्य सैन्यस्य नादः समभवन् महान्  
०७,०२५।०२२च् हा हा विनिहतो भीमः कुञ्जरेणेति मारिष  
०७,०२५।०२३अ तेन नादेन वित्रस्ता पाण्डवानाम् अनीकिनी  
०७,०२५।०२३च् सहसाभ्यद्रवद् राजन् यत्र तस्थौ वृकोदरः  
०७,०२५।०२४अ ततो युधिष्ठिरो राजा हतं मत्वा वृकोदरम्  
०७,०२५।०२४च् भगदत्तं सपाञ्चालः सर्वतः समवारयत्  
०७,०२५।०२४द्*०१९०_०१ भीमो ऽपि दोर्भ्यां नागेन्द्रं निपीड्यामोचयद् बली  
०७,०२५।०२५अ तं रथै रथिनां श्रेष्ठाः परिवार्य समन्ततः  
०७,०२५।०२५च् अवाकिरञ् शरैस् तीक्ष्णैः शतशो ऽथ सहस्रशः  
०७,०२५।०२६अ स विघातं पृषत्कानाम् अङ्कुशेन समाचरन्  
०७,०२५।०२६च् गजेन पाण्डुपाञ्चालान् व्यधमत् पर्वतेश्वरः  
०७,०२५।०२७अ तद् अद्भुतम् अपश्याम भगदत्तस्य संयुगे  
०७,०२५।०२७च् तथा वृद्धस्य चरितं कुञ्जरेण विशां पते  
०७,०२५।०२८अ ततो राजा दशार्णानां प्राग्ज्योतिषम् उपाद्रवत्  
०७,०२५।०२८च् तिर्यग्यातेन नागेन समदेनाशुगामिना  
०७,०२५।०२९अ तयोर् युद्धं समभवन् नागयोर् भीमरूपयोः  
०७,०२५।०२९च् सपक्षयोः पर्वतयोर् यथा सद्रुमयोः पुरा  
०७,०२५।०३०अ प्राग्ज्योतिषपतेर् नागः सन्निपत्यापवृत्य च  
०७,०२५।०३०ब्*०१९१_०१ प्राग्ज्योतिषानाधिपतेर् गत्वा ना[ग]म् अबोधयत्  
०७,०२५।०३०च् पार्श्वे दशार्णाधिपतेर् भित्त्वा नागम् अपातयत्  
०७,०२५।०३१अ तोमरैः सूर्यरश्म्याभैर् भगदत्तो ऽथ सप्तभिः  
०७,०२५।०३१च् जघान द्विरदस्थं तं शत्रुं प्रचलितासनम्  
०७,०२५।०३१द्*०१९२_०१ ततो युधिष्ठिरो दृष्ट्वा दशार्णाधिपतिं हतम्  
०७,०२५।०३१द्*०१९२_०२ महता रथवंशेन प्राग्ज्योतिषम् अभिद्रवत्  
०७,०२५।०३२अ उपसृत्य तु राजानं भगदत्तं युधिष्ठिरः  
०७,०२५।०३२च् रथानीकेन महता सर्वतः पर्यवारयत्  
०७,०२५।०३३अ स कुञ्जरस्थो रथिभिः शुशुभे सर्वतो वृतः  
०७,०२५।०३३च् पर्वते वनमध्यस्थो ज्वलन्न् इव हुताशनः  
०७,०२५।०३४अ मण्डलं सर्वतः श्लिष्टं रथिनाम् उग्रधन्विनाम्  
०७,०२५।०३४च् किरतां शरवर्षाणि स नागः पर्यवर्तत  
०७,०२५।०३५अ ततः प्राग्ज्योतिषो राजा परिगृह्य द्विपर्षभम्  
०७,०२५।०३५च् प्रेषयाम् आस सहसा युयुधानरथं प्रति  
०७,०२५।०३५द्*०१९३_०१ आपतन्तं तु सम्प्रेक्ष्य नागं सात्वतपुङ्गवः  
०७,०२५।०३५द्*०१९३_०२ अविध्यत् पञ्चभिर् बाणैः शितैर् आशीविषोपमैः  
०७,०२५।०३५द्*०१९४_०१ सो ऽतिविद्धो बलवता सत्यकेन विशां पते  
०७,०२५।०३५द्*०१९४_०२ व्यवर्तत परित्रासान् मण्डलानि शरार्दितः  
०७,०२५।०३६अ शिनेः पौत्रस्य तु रथं परिगृह्य महाद्विपः  
०७,०२५।०३६च् अभिचिक्षेप वेगेन युयुधानस् त्व् अपाक्रमत्  
०७,०२५।०३७अ बृहतः सैन्धवान् अश्वान् समुत्थाप्य तु सारथिः  
०७,०२५।०३७च् तस्थौ सात्यकिम् आसाद्य सम्प्लुतस् तं रथं पुनः  
०७,०२५।०३८अ स तु लब्ध्वान्तरं नागस् त्वरितो रथमण्डलात्  
०७,०२५।०३८च् निश्चक्राम ततः सर्वान् परिचिक्षेप पार्थिवान्  
०७,०२५।०३९अ ते त्व् आशुगतिना तेन त्रास्यमाना नरर्षभाः  
०७,०२५।०३९च् तम् एकं द्विरदं सङ्ख्ये मेनिरे शतशो नृपाः  
०७,०२५।०४०अ ते गजस्थेन काल्यन्ते भगदत्तेन पाण्डवाः  
०७,०२५।०४०च् ऐरावतस्थेन यथा देवराजेन दानवाः  
०७,०२५।०४१अ तेषां प्रद्रवतां भीमः पाञ्चालानाम् इतस् ततः  
०७,०२५।०४१च् गजवाजिकृतः शब्दः सुमहान् समजायत  
०७,०२५।०४२अ भगदत्तेन समरे काल्यमानेषु पाण्डुषु  
०७,०२५।०४२च् प्राग्ज्योतिषम् अभिक्रुद्धः पुनर् भीमः समभ्ययात्  
०७,०२५।०४३अ तस्याभिद्रवतो वाहान् हस्तमुक्तेन वारिणा  
०७,०२५।०४३च् सिक्त्वा व्यत्रासयन् नागस् ते पार्थम् अहरंस् ततः  
०७,०२५।०४४अ ततस् तम् अभ्ययात् तूर्णं रुचिपर्वाकृतीसुतः  
०७,०२५।०४४च् समुक्षञ् शरवर्षेण रथस्थो ऽन्तकसन्निभः  
०७,०२५।०४५अ ततो रुचिरपर्वाणं शरेण नतपर्वणा  
०७,०२५।०४५च् सुपर्वा पर्वतपतिर् निन्ये वैवस्वतक्षयम्  
०७,०२५।०४६अ तस्मिन् निपतिते वीरे सौभद्रो द्रौपदीसुताः  
०७,०२५।०४६च् चेकितानो धृष्टकेतुर् युयुत्सुश् चार्दयन् द्विपम्  
०७,०२५।०४७अ त एनं शरधाराभिर् धाराभिर् इव तोयदाः  
०७,०२५।०४७च् सिषिचुर् भैरवान् नादान् विनदन्तो जिघांसवः  
०७,०२५।०४८अ ततः पार्ष्ण्यङ्कुशाङ्गुष्ठैः कृतिना चोदितो द्विपः  
०७,०२५।०४८च् प्रसारितकरः प्रायात् स्तब्धकर्णेक्षणो द्रुतम्  
०७,०२५।०४९अ सो ऽधिष्ठाय पदा वाहान् युयुत्सोः सूतम् आरुजत्  
०७,०२५।०४९ब्*०१९५_०१ रथं बभञ्ज सङ्क्रुद्धश् चण्डवातो यथा द्रुमम्  
०७,०२५।०४९ब्*०१९६_०१ युयुत्सुस् तु रथाद् राजन्न् अपाक्रामत् त्वरान्वितः  
०७,०२५।०४९ब्*०१९६_०२ ततः पाण्डवयोधास् ते नागराजं शरैर् द्रुतम्  
०७,०२५।०४९च् पुत्रस् तु तव सम्भ्रान्तः सौभद्रस्याप्लुतो रथम्  
०७,०२५।०५०अ स कुञ्जरस्थो विसृजन्न् इषून् अरिषु पार्थिवः  
०७,०२५।०५०च् बभौ रश्मीन् इवादित्यो भुवनेषु समुत्सृजन्  
०७,०२५।०५०द्*०१९७_०१ स भीमेनाथ बहुधा दन्ताभ्याम् अवपीडयन्  
०७,०२५।०५०द्*०१९७_०२ मोक्षितो युद्धशौण्डेन नागायुतबलो गजः  
०७,०२५।०५१अ तम् आर्जुनिर् द्वादशभिर् युयुत्सुर् दशभिः शरैः  
०७,०२५।०५१च् त्रिभिस् त्रिभिर् द्रौपदेया धृष्टकेतुश् च विव्यधुः  
०७,०२५।०५१द्*०१९८_०१ चेकितानश् चतुःषष्ट्या सोत्तरायुधिकं पुनः  
०७,०२५।०५१द्*०१९८_०२ प्रत्यविध्यच् छरैः सर्वान् भगदत्तस् त्रिभिस् त्रिभिः  
०७,०२५।०५२अ सो ऽरियत्नार्पितैर् बाणैर् आचितो द्विरदो बभौ  
०७,०२५।०५२च् संस्यूत इव सूर्यस्य रश्मिभिर् जलदो महान्  
०७,०२५।०५३अ नियन्तुः शिल्पयत्नाभ्यां प्रेषितो ऽरिशरार्दितः  
०७,०२५।०५३च् परिचिक्षेप तान् नागः स रिपून् सव्यदक्षिणम्  
०७,०२५।०५४अ गोपाल इव दण्डेन यथा पशुगणान् वने  
०७,०२५।०५४च् आवेष्टयत तां सेनां भगदत्तस् तथा मुहुः  
०७,०२५।०५५अ क्षिप्रं श्येनाभिपन्नानां वायसानाम् इव स्वनः  
०७,०२५।०५५ब्*०१९९_०१ रजश् च सुमहद् राजन्न् अन्तरिक्षं समाचिनोत्  
०७,०२५।०५५ब्*०२००_०१ स रेणुमार्गो वियति भाति दण्ड इवोत्थितः  
०७,०२५।०५५ब्*०२००_०२ समुच्छ्रितो भृशार्ताया सेनाया सुभुजो यथा  
०७,०२५।०५५ब्*०२०१_०१ अभिधावेति कौन्तेयं सञ्चोदयद् इवार्जुनम्  
०७,०२५।०५५च् बभूव पाण्डवेयानां भृशं विद्रवतां स्वनः  
०७,०२५।०५६अ स नागराजः प्रवराङ्कुशाहतः; पुरा सपक्षो ऽद्रिवरो यथा नृप  
०७,०२५।०५६च् भयं तथा रिपुषु समादधद् भृशम्; वणिग्गणानां क्षुभितो यथार्णवः  
०७,०२५।०५७अ ततो ध्वनिर् द्विरदरथाश्वपार्थिवैर्; भयाद् द्रवद्भिर् जनितो ऽतिभैरवः  
०७,०२५।०५७च् क्षितिं वियद् द्यां विदिशो दिशस् तथा; समावृणोत् पार्थिव संयुगे तदा  
०७,०२५।०५७द्*०२०२_०१ समन्ततस् तत्र जनाधिपेश्वर  
०७,०२५।०५८अ स तेन नागप्रवरेण पार्थिवो; भृशं जगाहे द्विषताम् अनीकिनीम्  
०७,०२५।०५८च् पुरा सुगुप्तां विबुधैर् इवाहवे; विरोचनो देववरूथिनीम् इव  
०७,०२५।०५९अ भृशं ववौ ज्वलनसखो वियद् रजः; समावृणोन् मुहुर् अपि चैव सैनिकान्  
०७,०२५।०५९च् तम् एकनागं गणशो यथा गजाः; समन्ततो द्रुतम् इव मेनिरे जनाः  
०७,०२६।००१ सञ्जय उवाच  
०७,०२६।००१अ यन् मां पार्थस्य सङ्ग्रामे कर्माणि परिपृच्छसि  
०७,०२६।००१च् तच् छृणुष्व महाराज पार्थो यद् अकरोन् मृधे  
०७,०२६।००२अ रजो दृष्ट्वा समुद्भूतं श्रुत्वा च गजनिस्वनम्  
०७,०२६।००२च् भज्यतां भगदत्तेन कौन्तेयः कृष्णम् अब्रवीत्  
०७,०२६।००३अ यथा प्राग्ज्योतिषो राजा गजेन मधुसूदन  
०७,०२६।००३च् त्वरमाणो ऽभ्यतिक्रान्तो ध्रुवं तस्यैष निस्वनः  
०७,०२६।००४अ इन्द्राद् अनवरः सङ्ख्ये गजयानविशारदः  
०७,०२६।००४च् प्रथमो वा द्वितीयो वा पृथिव्याम् इति मे मतिः  
०७,०२६।००५अ स चापि द्विरदश्रेष्ठः सदाप्रतिगजो युधि  
०७,०२६।००५च् सर्वशब्दातिगः सङ्ख्ये कृतकर्मा जितक्लमः  
०७,०२६।००६अ सहः शस्त्रनिपातानाम् अग्निस्पर्शस्य चानघ  
०७,०२६।००६च् स पाण्डवबलं व्यक्तम् अद्यैको नाशयिष्यति  
०७,०२६।००६द्*०२०३_०१ सिंहनादं महत् कृत्वा धनुर्बाणरवैः सह  
०७,०२६।००६द्*०२०३_०२ विद्राव्यमाणं सम्पश्य हतभूयिष्ठनायकम्  
०७,०२६।००६द्*०२०३_०३ दृष्ट्वा विनद्य सहसा मम सेनां प्रमृद्नति  
०७,०२६।००७अ न चावाभ्याम् ऋते ऽन्यो ऽस्ति शक्तस् तं प्रतिबाधितुम्  
०७,०२६।००७च् त्वरमाणस् ततो याहि यतः प्राग्ज्योतिषाधिपः  
०७,०२६।००८अ शक्रसख्याद् द्विपबलैर् वयसा चापि विस्मितम्  
०७,०२६।००८च् अद्यैनं प्रेषयिष्यामि बलहन्तुः प्रियातिथिम्  
०७,०२६।००९अ वचनाद् अथ कृष्णस् तु प्रययौ सव्यसाचिनः  
०७,०२६।००९च् दार्यते भगदत्तेन यत्र पाण्डववाहिनी  
०७,०२६।०१०अ तं प्रयान्तं ततः पश्चाद् आह्वयन्तो महारथाः  
०७,०२६।०१०च् संशप्तकाः समारोहन् सहस्राणि चतुर्दश  
०७,०२६।०११अ दशैव तु सहस्राणि त्रिगर्तानां नराधिप  
०७,०२६।०११च् चत्वारि तु सहस्राणि वासुदेवस्य ये ऽनुगाः  
०७,०२६।०१२अ दार्यमाणां चमूं दृष्ट्वा भगदत्तेन मारिष  
०७,०२६।०१२च् आहूयमानस्य च तैर् अभवद् धृदयं द्विधा  
०७,०२६।०१३अ किं नु श्रेयस्करं कर्म भवेद् इति विचिन्तयन्  
०७,०२६।०१३च् इतो वा विनिवर्तेयं गच्छेयं वा युधिष्ठिरम्  
०७,०२६।०१४अ तस्य बुद्ध्या विचार्यैतद् अर्जुनस्य कुरूद्वह  
०७,०२६।०१४च् अभवद् भूयसी बुद्धिः संशप्तकवधे स्थिरा  
०७,०२६।०१५अ स सन्निवृत्तः सहसा कपिप्रवरकेतनः  
०७,०२६।०१५च् एको रथसहस्राणि निहन्तुं वासवी रणे  
०७,०२६।०१६अ सा हि दुर्योधनस्यासीन् मतिः कर्णस्य चोभयोः  
०७,०२६।०१६च् अर्जुनस्य वधोपाये तेन द्वैधम् अकल्पयत्  
०७,०२६।०१७अ स तु संवर्तयाम् आस द्वैधीभावेन पाण्डवः  
०७,०२६।०१७च् रथेन तु रथाग्र्याणाम् अकरोत् तां मृषा तदा  
०७,०२६।०१८अ ततः शतसहस्राणि शराणां नतपर्वणाम्  
०७,०२६।०१८च् व्यसृजन्न् अर्जुने राजन् संशप्तकमहारथाः  
०७,०२६।०१९अ नैव कुन्तीसुतः पार्थो नैव कृष्णो जनार्दनः  
०७,०२६।०१९च् न हया न रथो राजन् दृश्यन्ते स्म शरैश् चिताः  
०७,०२६।०१९द्*०२०४_०१ ततो नैवार्जुनोपेन्द्रौ न रथः साश्वकेतनः  
०७,०२६।०१९द्*०२०४_०२ दृश्यन्ते शरवर्षेण प्रबलेन समावृताः  
०७,०२६।०१९द्*०२०५_०१ ततस् तेन शरौघेण महता समवास्तृतः  
०७,०२६।०१९द्*०२०५_०२ नाशकन् नाम बीभत्सुर् अमित्रान् प्रतिबाधितुम्  
०७,०२६।०२०अ यदा मोहम् अनुप्राप्तः सस्वेदश् च जनार्दनः  
०७,०२६।०२०ब्*०२०६_०१ ततो जनार्दनः पार्थं प्रत्युवाच हसन्न् इव  
०७,०२६।०२०ब्*०२०६_०२ वज्रम् अस्त्रं तु सन्धाय जहि संशप्तकान् इह  
०७,०२६।०२०च् ततस् तान् प्रायशः पार्थो वज्रास्त्रेण निजघ्निवान्  
०७,०२६।०२१अ शतशः पाणयश् छिन्नाः सेषुज्यातलकार्मुकाः  
०७,०२६।०२१च् केतवो वाजिनः सूता रथिनश् चापतन् क्षितौ  
०७,०२६।०२२अ द्रुमाचलाग्राम्बुधरैः समरूपाः सुकल्पिताः  
०७,०२६।०२२च् हतारोहाः क्षितौ पेतुर् द्विपाः पार्थशराहताः  
०७,०२६।०२३अ विप्रविद्धकुथावल्गाश् छिन्नभाण्डाः परासवः  
०७,०२६।०२३च् सारोहास् तुरगाः पेतुर् मथिताः पार्थमार्गणैः  
०७,०२६।०२४अ सर्ष्टिचर्मासिनखराः समुद्गरपरश्वधाः  
०७,०२६।०२४च् सञ्छिन्ना बाहवः पेतुर् नृणां भल्लैः किरीटिना  
०७,०२६।०२५अ बालादित्याम्बुजेन्दूनां तुल्यरूपाणि मारिष  
०७,०२६।०२५च् सञ्छिन्नान्य् अर्जुनशरैः शिरांस्य् उर्वीं प्रपेदिरे  
०७,०२६।०२६अ जज्वालालङ्कृतैः सेना पत्रिभिः प्राणभोजनैः  
०७,०२६।०२६च् नानालिङ्गैस् तदामित्रान् क्रुद्धे निघ्नति फल्गुने  
०७,०२६।०२७अ क्षोभयन्तं तदा सेनां द्विरदं नलिनीम् इव  
०७,०२६।०२७च् धनञ्जयं भूतगणाः साधु साध्व् इत्य् अपूजयन्  
०७,०२६।०२८अ दृष्ट्वा तत् कर्म पार्थस्य वासवस्येव माधवः  
०७,०२६।०२८च् विस्मयं परमं गत्वा तलम् आहत्य पूजयत्  
०७,०२६।०२८द्*०२०७_०१ कर्मैतत् पार्थ शक्रेण यमेन धनदेन च  
०७,०२६।०२८द्*०२०७_०२ दुष्करं समरे यत् ते कृतम् अद्येति मे मतिः  
०७,०२६।०२८द्*०२०७_०३ युगपच् चैव सङ्ग्रामे शतशो ऽथ सहस्रशः  
०७,०२६।०२८द्*०२०७_०४ पतिता एव मे दृष्टाः संशप्तकमहारथाः  
०७,०२६।०२९अ ततः संशप्तकान् हत्वा भूयिष्ठं ये व्यवस्थिताः  
०७,०२६।०२९च् भगदत्ताय याहीति पार्थः कृष्णम् अचोदयत्  
०७,०२७।००१ सञ्जय उवाच  
०७,०२७।००१अ यियासतस् ततः कृष्णः पार्थस्याश्वान् मनोजवान्  
०७,०२७।००१च् अप्रैषीद् धेमसञ्छन्नान् द्रोणानीकाय पाण्डुरान्  
०७,०२७।००२अ तं प्रयान्तं कुरुश्रेष्ठं स्वांस् त्रातुं द्रोणतापितान्  
०७,०२७।००२च् सुशर्मा भ्रातृभिः सार्धं युद्धार्थी पृष्ठतो ऽन्वयात्  
०७,०२७।००३अ ततः श्वेतहयः कृष्णम् अब्रवीद् अजितं जयः  
०७,०२७।००३च् एष मां भ्रातृभिः सार्धं सुशर्माह्वयते ऽच्युत  
०७,०२७।००४अ दीर्यते चोत्तरेणैतत् सैन्यं नः शत्रुसूदन  
०७,०२७।००४च् द्वैधीभूतं मनो मे ऽद्य कृतं संशप्तकैर् इदम्  
०७,०२७।००५अ किं नु संशप्तकान् हन्मि स्वान् रक्षाम्य् अहितार्दितान्  
०७,०२७।००५च् इति मे त्वं मतं वेत्थ तत्र किं सुकृतं भवेत्  
०७,०२७।००६अ एवम् उक्तस् तु दाशार्हः स्यन्दनं प्रत्यवर्तयत्  
०७,०२७।००६च् येन त्रिगर्ताधिपतिः पाण्डवं समुपाह्वयत्  
०७,०२७।००७अ ततो ऽर्जुनः सुशर्माणं विद्ध्वा सप्तभिर् आशुगैः  
०७,०२७।००७च् ध्वजं धनुश् चास्य तथा क्षुराभ्यां समकृन्तत  
०७,०२७।००८अ त्रिगर्ताधिपतेश् चापि भ्रातरं षड्भिर् आयसैः  
०७,०२७।००८च् साश्वं ससूतं त्वरितः पार्थः प्रैषीद् यमक्षयम्  
०७,०२७।००९अ ततो भुजगसङ्काशां सुशर्मा शक्तिम् आयसीम्  
०७,०२७।००९च् चिक्षेपार्जुनम् आदिश्य वासुदेवाय तोमरम्  
०७,०२७।०१०अ शक्तिं त्रिभिः शरैश् छित्त्वा तोमरं त्रिभिर् अर्जुनः  
०७,०२७।०१०च् सुशर्माणं शरव्रातैर् मोहयित्वा न्यवर्तत  
०७,०२७।०११अ तं वासवम् इवायान्तं भूरिवर्षशरौघिणम्  
०७,०२७।०११च् राजंस् तावकसैन्यानां नोग्रं कश् चिद् अवारयत्  
०७,०२७।०१२अ ततो धनञ्जयो बाणैस् तत एव महारथान्  
०७,०२७।०१२च् आयाद् विनिघ्नन् कौरव्यान् दहन् कक्षम् इवानलः  
०७,०२७।०१३अ तस्य वेगम् असह्यं तु कुन्तीपुत्रस्य धीमतः  
०७,०२७।०१३च् नाशक्नुवंस् ते संसोढुं स्पर्शम् अग्नेर् इव प्रजाः  
०७,०२७।०१४अ संवेष्टयन्न् अनीकानि शरवर्षेण पाण्डवः  
०७,०२७।०१४च् सुपर्णपातवद् राजन्न् आयात् प्राग्ज्योतिषं प्रति  
०७,०२७।०१५अ यत् तदानामयज् जिष्णुर् भरतानाम् अपायिनाम्  
०७,०२७।०१५च् धनुः क्षेमकरं सङ्ख्ये द्विषताम् अश्रुवर्धनम्  
०७,०२७।०१६अ तद् एव तव पुत्रस्य राजन् दुर्द्यूतदेविनः  
०७,०२७।०१६च् कृते क्षत्रविनाशाय धनुर् आयच्छद् अर्जुनः  
०७,०२७।०१७अ तथा विक्षोभ्यमाणा सा पार्थेन तव वाहिनी  
०७,०२७।०१७च् व्यदीर्यत महाराज नौर् इवासाद्य पर्वतम्  
०७,०२७।०१८अ ततो दश सहस्राणि न्यवर्तन्त धनुष्मताम्  
०७,०२७।०१८च् मतिं कृत्वा रणे क्रुद्धा वीरा जयपराजये  
०७,०२७।०१९अ व्यपेतहृदयत्रास आपद्धर्मातिगो रथः  
०७,०२७।०१९च् आर्छत् पार्थो गुरुं भारं सर्वभारसहो युधि  
०७,०२७।०२०अ यथा नडवनं क्रुद्धः प्रभिन्नः षष्टिहायनः  
०७,०२७।०२०च् मृद्नीयात् तद्वद् आयस्तः पार्थो ऽमृद्नाच् चमूं तव  
०७,०२७।०२१अ तस्मिन् प्रमथिते सैन्ये भगदत्तो नराधिपः  
०७,०२७।०२१च् तेन नागेन सहसा धनञ्जयम् उपाद्रवत्  
०७,०२७।०२२अ तं रथेन नरव्याघ्रः प्रत्यगृह्णाद् अभीतवत्  
०७,०२७।०२२च् स सन्निपातस् तुमुलो बभूव रथनागयोः  
०७,०२७।०२३अ कल्पिताभ्यां यथाशास्त्रं रथेन च गजेन च  
०७,०२७।०२३च् सङ्ग्रामे चेरतुर् वीरौ भगदत्तधनञ्जयौ  
०७,०२७।०२४अ ततो जीमूतसङ्काशान् नागाद् इन्द्र इवाभिभूः  
०७,०२७।०२४च् अभ्यवर्षच् छरौघेण भगदत्तो धनञ्जयम्  
०७,०२७।०२५अ स चापि शरवर्षं तच् छरवर्षेण वासविः  
०७,०२७।०२५च् अप्राप्तम् एव चिच्छेद भगदत्तस्य वीर्यवान्  
०७,०२७।०२५द्*०२०८_०१ सन्न्यवारयद् अस्याशु लघुत्वात् पाकशासनिः  
०७,०२७।०२५द्*०२०९_०१ ववर्ष शरवर्षं तु पुनर् एव धनञ्जयः  
०७,०२७।०२६अ ततः प्राग्ज्योतिषो राजा शरवर्षं निवार्य तत्  
०७,०२७।०२६च् शरैर् जघ्ने महाबाहुं पार्थं कृष्णं च भारत  
०७,०२७।०२७अ ततः स शरजालेन महताभ्यवकीर्य तौ  
०७,०२७।०२७च् चोदयाम् आस तं नागं वधायाच्युतपार्थयोः  
०७,०२७।०२८अ तम् आपतन्तं द्विरदं दृष्ट्वा क्रुद्धम् इवान्तकम्  
०७,०२७।०२८च् चक्रे ऽपसव्यं त्वरितः स्यन्दनेन जनार्दनः  
०७,०२७।०२९अ सम्प्राप्तम् अपि नेयेष परावृत्तं महाद्विपम्  
०७,०२७।०२९च् सारोहं मृत्युसात् कर्तुं स्मरन् धर्मं धनञ्जयः  
०७,०२७।०३०अ स तु नागो द्विपरथान् हयांश् चारुज्य मारिष  
०७,०२७।०३०च् प्राहिणोन् मृत्युलोकाय ततो ऽक्रुध्यद् धनञ्जयः  
०७,०२८।००१ धृतराष्ट्र उवाच  
०७,०२८।००१अ तथा क्रुद्धः किम् अकरोद् भगदत्तस्य पाण्डवः  
०७,०२८।००१च् प्राग्ज्योतिषो वा पार्थस्य तन् मे शम्स यथातथम्  
०७,०२८।००२ सञ्जय उवाच  
०७,०२८।००२अ प्राग्ज्योतिषेण संसक्ताव् उभौ दाशार्हपाण्डवौ  
०७,०२८।००२च् मृत्योर् इवान्तिकं प्राप्तौ सर्वभूतानि मेनिरे  
०७,०२८।००३अ तथा हि शरवर्षाणि पातयत्य् अनिशं प्रभो  
०७,०२८।००३च् भगदत्तो गजस्कन्धात् कृष्णयोः स्यन्दनस्थयोः  
०७,०२८।००४अ अथ कार्ष्णायसैर् बाणैः पूर्णकार्मुकनिःसृतैः  
०७,०२८।००४च् अविध्यद् देवकीपुत्रं हेमपुङ्खैः शिलाशितैः  
०७,०२८।००५अ अग्निस्पर्शसमास् तीक्ष्णा भगदत्तेन चोदिताः  
०७,०२८।००५च् निर्भिद्य देवकीपुत्रं क्षितिं जग्मुः शरास् ततः  
०७,०२८।००६अ तस्य पार्थो धनुश् छित्त्वा शरावापं निहत्य च  
०७,०२८।००६च् लाडयन्न् इव राजानं भगदत्तम् अयोधयत्  
०७,०२८।००७अ सो ऽर्करश्मिनिभांस् तीक्ष्णांस् तोमरान् वै चतुर्दश  
०७,०२८।००७च् प्रेरयत् सव्यसाची तांस् त्रिधैकैकम् अथाच्छिनत्  
०७,०२८।००८अ ततो नागस्य तद् वर्म व्यधमत् पाकशासनिः  
०७,०२८।००८च् शरजालेन स बभौ व्यभ्रः पर्वतराड् इव  
०७,०२८।००८च्*०२१०_०१ **** **** तद् व्यशीर्यत भूतले  
०७,०२८।००८च्*०२१०_०२ विशीर्णवर्मा स गजः शरैः सुभृशम् अर्दितः  
०७,०२८।००८च्*०२१०_०३ बभौ शिरसि मातङ्गो  
०७,०२८।००९अ ततः प्राग्ज्योतिषः शक्तिं हेमदण्डाम् अयस्मयीम्  
०७,०२८।००९च् व्यसृजद् वासुदेवाय द्विधा ताम् अर्जुनो ऽच्छिनत्  
०७,०२८।०१०अ ततश् छत्रं ध्वजं चैव छित्त्वा राज्ञो ऽर्जुनः शरैः  
०७,०२८।०१०च् विव्याध दशभिस् तूर्णम् उत्स्मयन् पर्वताधिपम्  
०७,०२८।०११अ सो ऽतिविद्धो ऽर्जुनशरैः सुपुङ्खैः कङ्कपत्रिभिः  
०७,०२८।०११च् भगदत्तस् ततः क्रुद्धः पाण्डवस्य महात्मनः  
०७,०२८।०१२अ व्यसृजत् तोमरान् मूर्ध्नि श्वेताश्वस्योन्ननाद च  
०७,०२८।०१२च् तैर् अर्जुनस्य समरे किरीटं परिवर्तितम्  
०७,०२८।०१३अ परिवृत्तं किरीटं तं यमयन्न् एव फल्गुनः  
०७,०२८।०१३च् सुदृष्टः क्रियतां लोक इति राजानम् अब्रवीत्  
०७,०२८।०१४अ एवम् उक्तस् तु सङ्क्रुद्धः शरवर्षेण पाण्डवम्  
०७,०२८।०१४च् अभ्यवर्षत् सगोविन्दं धनुर् आदाय भास्वरम्  
०७,०२८।०१४द्*०२११_०१ तौ विध्यमानौ नाराचैर् भगदत्तेन भारत  
०७,०२८।०१४द्*०२११_०२ जग्मतुर् नैव सम्मोहं चुक्षुभाते न चाच्युतौ  
०७,०२८।०१५अ तस्य पार्थो धनुश् छित्त्वा तूणीरान् सन्निकृत्य च  
०७,०२८।०१५च् त्वरमाणो द्विसप्तत्या सर्वमर्मस्व् अताडयत्  
०७,०२८।०१६अ विद्धस् तथाप्य् अव्यथितो वैष्णवास्त्रम् उदीरयन्  
०७,०२८।०१६च् अभिमन्त्र्याङ्कुशं क्रुद्धो व्यसृजत् पाण्डवोरसि  
०७,०२८।०१६द्*०२१२_०१ तद् अस्त्रम् उद्यतं दृष्ट्वा वासुदेवः प्रतापवान्  
०७,०२८।०१६द्*०२१२_०२ अर्जुनः पृष्ठतं कृत्वा प्रतिजग्राह वीर्यवान्  
०७,०२८।०१७अ विसृष्टं भगदत्तेन तद् अस्त्रं सर्वघातकम्  
०७,०२८।०१७च् उरसा प्रतिजग्राह पार्थं सञ्छाद्य केशवः  
०७,०२८।०१८अ वैजयन्त्य् अभवन् माला तद् अस्त्रं केशवोरसि  
०७,०२८।०१८ब्*०२१३_०१ पद्मकोशविचित्रा च सर्वर्तुकुसुमाकुला  
०७,०२८।०१८ब्*०२१३_०२ ज्वलनार्केन्दुवर्णाढ्या तारकोज्ज्वलपावका  
०७,०२८।०१८ब्*०२१३_०३ तया पद्माभिशोभिन्या वायुकम्पितलोलया  
०७,०२८।०१८ब्*०२१३_०४ शोभते ऽभ्यधिकं शौरिरतसीपुष्पसन्निभः  
०७,०२८।०१८ब्*०२१३_०५ केशवः केशिमथनः शार्ङ्गधन्वारिमर्दनः  
०७,०२८।०१८ब्*०२१३_०६ सन्ध्याभ्रैर् इव सञ्छन्नः प्रावृट्काले नगोत्तमः  
०७,०२८।०१८च् ततो ऽर्जुनः क्लान्तमनाः केशवं प्रत्यभाषत  
०७,०२८।०१९अ अयुध्यमानस् तुरगान् संयन्तास्मि जनार्दन  
०७,०२८।०१९च् इत्य् उक्त्वा पुण्डरीकाक्ष प्रतिज्ञां स्वां न रक्षसि  
०७,०२८।०१९द्*०२१४_०१ इदम् अस्त्रम् अवस्थाप्य प्राप्तं मां देवकीसुत  
०७,०२८।०१९द्*०२१४_०२ किमर्थं पुरुषव्याघ्र स्वयं प्रतिगृहीतवान्  
०७,०२८।०२०अ यद्य् अहं व्यसनी वा स्याम् अशक्तो वा निवारणे  
०७,०२८।०२०च् ततस् त्वयैवं कार्यं स्यान् न तु कार्यं मयि स्थिते  
०७,०२८।०२१अ सबाणः सधनुश् चाहं ससुरासुरमानवान्  
०७,०२८।०२१च् शक्तो लोकान् इमाञ् जेतुं तच् चापि विदितं तव  
०७,०२८।०२२अ ततो ऽर्जुनं वासुदेवः प्रत्युवाचार्थवद् वचः  
०७,०२८।०२२च् शृणु गुह्यम् इदं पार्थ यथा वृत्तं पुरानघ  
०७,०२८।०२२द्*०२१५_०१ येयं लोकधरा देवी सर्वभूतधरा धरा  
०७,०२८।०२२द्*०२१५_०२ सकामा लोककर्तारं नारायणम् उपस्थिता  
०७,०२८।०२२द्*०२१५_०३ स सङ्गम्य तया सार्धं प्रीतस् तस्यै वरं ददौ  
०७,०२८।०२२द्*०२१५_०४ सा वव्रे विष्णुसदृशं पुत्रम् अस्त्रं च वैष्णवम्  
०७,०२८।०२२द्*०२१५_०५ बभूव च सुतस् तस्यां नरको नाम विश्रुतः  
०७,०२८।०२२द्*०२१५_०६ अस्त्रं च वैष्णवं तस्मै ददौ नारायणः स्वयम्  
०७,०२८।०२२द्*०२१६_०१ तद् एतन् नरकस्यासीद् अस्त्रं सर्वाहितान्तकम्  
०७,०२८।०२२द्*०२१६_०२ तस्मात् प्राग्ज्योतिषं प्राप्तं सर्वशस्त्रविघातनम्  
०७,०२८।०२२द्*०२१६_०३ नास्यावध्यो ऽस्ति लोके ऽस्मिन् मद् अन्यः कश् चिद् अर्जुन  
०७,०२८।०२२द्*०२१६_०४ सञ्जय उवाच  
०७,०२८।०२२द्*०२१६_०४ तस्मान् मया कृतं ह्य् एतन् मा ते ऽभूद् बुद्धिर् अन्यथा  
०७,०२८।०२२द्*०२१६_०५ अनुनीय तु दाशार्हः पाण्डवं त्वरितो ऽब्रवीत्  
०७,०२८।०२२द्*०२१६_०६ जहि प्राग्ज्योतिषं क्षिप्रं वाक्यशेषं च मे शृणु  
०७,०२८।०२३अ चतुर्मूर्तिर् अहं शश्वल् लोकत्राणार्थम् उद्यतः  
०७,०२८।०२३च् आत्मानं प्रविभज्येह लोकानां हितम् आदधे  
०७,०२८।०२४अ एका मूर्तिस् तपश्चर्यां कुरुते मे भुवि स्थिता  
०७,०२८।०२४च् अपरा पश्यति जगत् कुर्वाणं साध्वसाधुनी  
०७,०२८।०२५अ अपरा कुरुते कर्म मानुषं लोकम् आश्रिता  
०७,०२८।०२५च् शेते चतुर्थी त्व् अपरा निद्रां वर्षसहस्रिकाम्  
०७,०२८।०२६अ यासौ वर्षसहस्रान्ते मूर्तिर् उत्तिष्ठते मम  
०७,०२८।०२६च् वरार्हेभ्यो वराञ् श्रेष्ठांस् तस्मिन् काले ददाति सा  
०७,०२८।०२७अ तं तु कालम् अनुप्राप्तं विदित्वा पृथिवी तदा  
०७,०२८।०२७च् प्रायाचत वरं यं मां नरकार्थाय तं शृणु  
०७,०२८।०२८अ देवानाम् असुराणां च अवध्यस् तनयो ऽस्तु मे  
०७,०२८।०२८च् उपेतो वैष्णवास्त्रेण तन् मे त्वं दातुम् अर्हसि  
०७,०२८।०२९अ एवं वरम् अहं श्रुत्वा जगत्यास् तनये तदा  
०७,०२८।०२९च् अमोघम् अस्त्रम् अददं वैष्णवं तद् अहं पुरा  
०७,०२८।०३०अ अवोचं चैतद् अस्त्रं वै ह्य् अमोघं भवतु क्षमे  
०७,०२८।०३०च् नरकस्याभिरक्षार्थं नैनं कश् चिद् वधिष्यति  
०७,०२८।०३१अ अनेनास्त्रेण ते गुप्तः सुतः परबलार्दनः  
०७,०२८।०३१च् भविष्यति दुराधर्षः सर्वलोकेषु सर्वदा  
०७,०२८।०३२अ तथेत्य् उक्त्वा गता देवी कृतकामा मनस्विनी  
०७,०२८।०३२ब्*०२१७_०१ व्यजायत धरा देवी पुत्रं पुत्रशतावरम्  
०७,०२८।०३२च् स चाप्य् आसीद् दुराधर्षो नरकः शत्रुतापनः  
०७,०२८।०३३अ तस्मात् प्राग्ज्योतिषं प्राप्तं तद् अस्त्रं पार्थ मामकम्  
०७,०२८।०३३ब्*०२१८_०१ तद् अस्त्रं देवगन्धर्वयक्षपन्नगराक्षसान्  
०७,०२८।०३३ब्*०२१८_०२ सर्वान् समागतान् हन्यात् किं पुनस् त्वां धनञ्जय  
०७,०२८।०३३ब्*०२१८_०३ भोगिनां चैव दुर्धर्षं मया दत्तं सुरासुरैः  
०७,०२८।०३३ब्*०२१८_०४ जहि प्राग्ज्योतिषं पार्थ पुरा सर्वान् हिनस्ति सः  
०७,०२८।०३३च् नास्यावध्यो ऽस्ति लोकेषु सेन्द्ररुद्रेषु मारिष  
०७,०२८।०३४अ तन् मया त्वत्कृतेनैतद् अन्यथा व्यपनाशितम्  
०७,०२८।०३४च् वियुक्तं परमास्त्रेण जहि पार्थ महासुरम्  
०७,०२८।०३५अ वैरिणं युधि दुर्धर्षं भगदत्तं सुरद्विषम्  
०७,०२८।०३५च् यथाहं जघ्निवान् पूर्वं हितार्थं नरकं तथा  
०७,०२८।०३५द्*०२१९_०१ अवध्यो ऽयं महास्त्रेण भगदत्तः सुरासुरैः  
०७,०२८।०३५द्*०२१९_०२ यथाहं नरकं लोकहितार्थम् अहनं पुरा  
०७,०२८।०३६अ एवम् उक्तस् ततः पार्थः केशवेन महात्मना  
०७,०२८।०३६च् भगदत्तं शितैर् बाणैः सहसा समवाकिरत्  
०७,०२८।०३६द्*०२२०_०१ घण्टां काञ्चनसञ्छन्नां विश्वकर्मविनिर्मिताम्  
०७,०२८।०३६द्*०२२०_०२ काञ्चनशृङ्खलानद्धां सव्यां चिच्छेद पाण्डवः  
०७,०२८।०३६द्*०२२०_०३ सा हता शरघातेन वज्रनिष्पेषसन्निभा  
०७,०२८।०३६द्*०२२०_०४ पपात दूरपातेन चन्द्रबिम्बसमुज्ज्वला  
०७,०२८।०३६द्*०२२०_०५ दक्षिणापि हता राजन् घण्टा बाणैः किरीटिनः  
०७,०२८।०३६द्*०२२०_०६ पपात दूरम् अध्वानं गत्वा सूर्य इव क्षितौ  
०७,०२८।०३६द्*०२२०_०७ भगदत्तेन निर्मुक्तः सुप्रतीको ऽपि वेगतः  
०७,०२८।०३६द्*०२२०_०८ हनुमान् सूर्यबिम्बस्य ग्रसनार्थम् इवोद्यतः  
०७,०२८।०३७अ ततः पार्थो महाबाहुर् असम्भ्रान्तो महामनाः  
०७,०२८।०३७च् कुम्भयोर् अन्तरे नागं नाराचेन समार्पयत्  
०७,०२८।०३७द्*०२२१_०१ ततः सन्धाय विशिखं दीप्यमानम् इवानलम्  
०७,०२८।०३७द्*०२२१_०२ अविध्यद् अर्जुनो नागं कुम्भयोर् अन्तरे भृशम्  
०७,०२८।०३८अ समासाद्य तु तं नागं बाणो वज्र इवाचलम्  
०७,०२८।०३८च् अभ्यगात् सह पुङ्खेन वल्मीकम् इव पन्नगः  
०७,०२८।०३८द्*०२२२_०१ स करी भगदत्तेन प्रेर्यमाणः पुनः पुनः  
०७,०२८।०३८द्*०२२२_०२ न करोति वचस् तस्य दरिद्रस्येव कामिनी  
०७,०२८।०३८द्*०२२३_०१ मध्ये विदीर्णस् तस्थौ स प्रास्यन्दत पुनः पुनः  
०७,०२८।०३८द्*०२२३_०२ स्यन्दमानं ततो नागं चरणाभ्याम् अनोदयत्  
०७,०२८।०३९अ स तु विष्टभ्य गात्राणि दन्ताभ्याम् अवनिं ययौ  
०७,०२८।०३९च् नदन्न् आर्तस्वरं प्राणान् उत्ससर्ज महाद्विपः  
०७,०२८।०३९द्*०२२४_०१ ततो गाण्डीवधन्वानम् अभ्यभाषत केशवः  
०७,०२८।०३९द्*०२२४_०२ अयं महत्तरः पार्थ पलितेन समावृतः  
०७,०२८।०३९द्*०२२४_०३ वलीसञ्छन्ननयनः शूरः परमदुर्जयः  
०७,०२८।०३९द्*०२२५_०१ अक्ष्णोर् उन्मीलनार्थाय बद्धपट्टः सदा नृपः  
०७,०२८।०३९द्*०२२५_०२ देववाक्यात् प्रचिच्छेद शरेण भृशम् अर्जुनः  
०७,०२८।०३९द्*०२२५_०३ छिन्नमात्रें ऽशुके तस्मिन् रुद्धनेत्रो बभूव सः  
०७,०२८।०३९द्*०२२६_०१ तमोमयं जगन् मेने भगदत्तः प्रतापवान्  
०७,०२८।०४०अ ततश् चन्द्रार्धबिम्बेन शरेण नतपर्वणा  
०७,०२८।०४०ब्*०२२७_०१ बिभेद सकलो देहो द्विधाभूतो बभूव ह  
०७,०२८।०४०ब्*०२२७_०२ राज्ञा बलवता तेन जानुभ्यां धारितो रणे  
०७,०२८।०४०ब्*०२२७_०३ अर्जुनं प्रति युद्धे न चिरकालं दधार सः  
०७,०२८।०४०ब्*०२२७_०४ एवं युद्धं तदा तेन राज्ञा तेन दुरात्मना  
०७,०२८।०४०ब्*०२२७_०५ किरीटी चार्धबिम्बेन शरेणानतपर्वणा  
०७,०२८।०४०च् बिभेद हृदयं राज्ञो भगदत्तस्य पाण्डवः  
०७,०२८।०४१अ स भिन्नहृदयो राजा भगदत्तः किरीटिना  
०७,०२८।०४१च् शरासनं शरांश् चैव गतासुः प्रमुमोच ह  
०७,०२८।०४२अ शिरसस् तस्य विभ्रष्टः पपात च वराङ्कुशः  
०७,०२८।०४२च् नालताडनविभ्रष्टं पलाशं नलिनाद् इव  
०७,०२८।०४३अ स हेममाली तपनीयभाण्डात्; पपात नागाद् गिरिसन्निकाशात्  
०७,०२८।०४३च् सुपुष्पितो मारुतवेगरुग्णो; महीधराग्राद् इव कर्णिकारः  
०७,०२८।०४४अ निहत्य तं नरपतिम् इन्द्रविक्रमम्; सखायम् इन्द्रस्य तथैन्द्रिर् आहवे  
०७,०२८।०४४च् ततो ऽपरांस् तव जयकाङ्क्षिणो नरान्; बभञ्ज वायुर् बलवान् द्रुमान् इव  
०७,०२९।००१ सञ्जय उवाच  
०७,०२९।००१अ प्रियम् इन्द्रस्य सततं सखायम् अमितौजसम्  
०७,०२९।००१च् हत्वा प्राग्ज्योतिषं पार्थः प्रदक्षिणम् अवर्तत  
०७,०२९।००१द्*०२२८_०१ पूर्वदैत्यं महावीरं भगदत्तं महाबलम्  
०७,०२९।००१द्*०२२८_०२ कृष्णौ दशार्हबीभत्सू जघ्नतुर् युधि दुर्जयम्  
०७,०२९।००१द्*०२२८_०३ नागायुतबलप्राणं शूरम् आहवशोभिनम्  
०७,०२९।००१द्*०२२८_०४ सुप्रतीको ऽपि बलवान् नागायुतसमो बली  
०७,०२९।००१द्*०२२८_०५ वैष्णवास्त्रेण संयुक्तो अङ्कुशेन च वीर्यवान्  
०७,०२९।००१द्*०२२८_०६ त्रीणि तेजांसि तत्रैव त्रेताग्निर् इव चाध्वरे  
०७,०२९।००१द्*०२२८_०७ भगदत्तं रणे शूरं निहन्यात् को ऽर्जुनं विना  
०७,०२९।००१द्*०२२८_०८ अर्जुनो ऽपि महावीर्यो हत्वा पितृसखं रणे  
०७,०२९।००१द्*०२२८_०९ क्षत्रधर्मं विचिन्त्याजौ धिग् धिग् इत्य् एव चाब्रवीत्  
०७,०२९।००१द्*०२२८_१० तम् आदित्यसमं कान्त्या भूमौ निपतितं दिवः  
०७,०२९।००१द्*०२२८_११ प्रसमीक्ष्य तदा पार्थो रेणुना त्व् अवगुण्ठितम्  
०७,०२९।००२अ ततो गान्धारराजस्य सुतौ परपुरञ्जयौ  
०७,०२९।००२च् आर्छेताम् अर्जुनं सङ्ख्ये भ्रातरौ वृषकाचलौ  
०७,०२९।००३अ तौ समेत्यार्जुनं वीरौ पुरः पश्चाच् च धन्विनौ  
०७,०२९।००३च् अविध्येतां महावेगैर् निशितैर् आशुगैर् भृशम्  
०७,०२९।००४अ वृषकस्य हयान् सूतं धनुश् छत्रं रथं ध्वजम्  
०७,०२९।००४च् तिलशो व्यधमत् पार्थः सौबलस्य शितैः शरैः  
०७,०२९।००५अ ततो ऽर्जुनः शरव्रातैर् नानाप्रहरणैर् अपि  
०७,०२९।००५च् गान्धारान् व्याकुलांश् चक्रे सौबलप्रमुखान् पुनः  
०७,०२९।००६अ ततः पञ्चशतान् वीरान् गान्धारान् उद्यतायुधान्  
०७,०२९।००६च् प्राहिणोन् मृत्युलोकाय क्रुद्धो बाणैर् धनञ्जयः  
०७,०२९।००७अ हताश्वात् तु रथात् तूर्णम् अवतीर्य महाभुजः  
०७,०२९।००७च् आरुरोह रथं भ्रातुर् अन्यच् च धनुर् आददे  
०७,०२९।००८अ ताव् एकरथम् आरूढौ भ्रातरौ वृषकाचलौ  
०७,०२९।००८च् शरवर्षेण बीभत्सुम् अविध्येतां पुनः पुनः  
०७,०२९।००९अ स्यालौ तव महात्मानौ राजानौ वृषकाचलौ  
०७,०२९।००९च् भृशं निजघ्नतुः पार्थम् इन्द्रं वृत्रबलाव् इव  
०७,०२९।०१०अ लब्धलक्ष्यौ तु गान्धाराव् अहतां पाण्डवं पुनः  
०७,०२९।०१०च् निदाघवार्षिकौ मासौ लोकं घर्माम्बुभिर् यथा  
०७,०२९।०११अ तौ रथस्थौ नरव्याघ्रौ राजानौ वृषकाचलौ  
०७,०२९।०११च् संश्लिष्टाङ्गौ स्थितौ राजञ् जघानैकेषुणार्जुनः  
०७,०२९।०१२अ तौ रथात् सिंहसङ्काशौ लोहिताक्षौ महाभुजौ  
०७,०२९।०१२च् गतासू पेततुर् वीरौ सोदर्याव् एकलक्षणौ  
०७,०२९।०१३अ तयोर् देहौ रथाद् भूमिं गतौ बन्धुजनप्रियौ  
०७,०२९।०१३च् यशो दश दिशः पुण्यं गमयित्वा व्यवस्थितौ  
०७,०२९।०१४अ दृष्ट्वा विनिहतौ सङ्ख्ये मातुलाव् अपलायिनौ  
०७,०२९।०१४च् भृशं मुमुचुर् अश्रूणि पुत्रास् तव विशां पते  
०७,०२९।०१५अ निहतौ भ्रातरौ दृष्ट्वा मायाशतविशारदः  
०७,०२९।०१५च् कृष्णौ सम्मोहयन् मायां विदधे शकुनिस् ततः  
०७,०२९।०१६अ लगुडायोगुडाश्मानः शतघ्न्यश् च सशक्तयः  
०७,०२९।०१६च् गदापरिघनिस्त्रिंशशूलमुद्गरपट्टिशाः  
०७,०२९।०१७अ सकम्पनर्ष्टिनखरा मुसलानि परश्वधाः  
०७,०२९।०१७च् क्षुराः क्षुरप्रनालीका वत्सदन्तास् त्रिसन्धिनः  
०७,०२९।०१८अ चक्राणि विशिखाः प्रासा विविधान्य् आयुधानि च  
०७,०२९।०१८च् प्रपेतुः सर्वतो दिग्भ्यः प्रदिग्भ्यश् चार्जुनं प्रति  
०७,०२९।०१९अ खरोष्ट्रमहिषाः सिंहा व्याघ्राः सृमरचिल्लिकाः  
०७,०२९।०१९च् ऋक्षाः सालावृका गृध्राः कपयो ऽथ सरीसृपाः  
०७,०२९।०२०अ विविधानि च रक्षांसि क्षुधितान्य् अर्जुनं प्रति  
०७,०२९।०२०च् सङ्क्रुद्धान्य् अभ्यधावन्त विविधानि वयांसि च  
०७,०२९।०२१अ ततो दिव्यास्त्रविच् छूरः कुन्तीपुत्रो धनञ्जयः  
०७,०२९।०२१च् विसृजन्न् इषुजालानि सहसा तान्य् अताडयत्  
०७,०२९।०२२अ ते हन्यमानाः शूरेण प्रवरैः सायकैर् दृढैः  
०७,०२९।०२२च् विरुवन्तो महारावान् विनेशुः सर्वतो हताः  
०७,०२९।०२३अ ततस् तमः प्रादुरभूद् अर्जुनस्य रथं प्रति  
०७,०२९।०२३च् तस्माच् च तमसो वाचः क्रूराः पार्थम् अभर्त्सयन्  
०७,०२९।०२३द्*०२२९_०१ तत् तमो भैरवं घोरं भयकर्तृ महाहवे  
०७,०२९।०२४अ तत् तमो ऽस्त्रेण महता ज्योतिषेणार्जुनो ऽवधीत्  
०७,०२९।०२४च् हते तस्मिञ् जलौघास् तु प्रादुरासन् भयानकाः  
०७,०२९।०२५अ अम्भसस् तस्य नाशार्थम् आदित्यास्त्रम् अथार्जुनः  
०७,०२९।०२५च् प्रायुङ्क्ताम्भस् ततस् तेन प्रायशो ऽस्त्रेण शोषितम्  
०७,०२९।०२६अ एवं बहुविधा मायाः सौबलस्य कृताः कृताः  
०७,०२९।०२६च् जघानास्त्रबलेनाशु प्रहसन्न् अर्जुनस् तदा  
०७,०२९।०२६द्*०२३०_०१ दुर्द्यूतदेविन् गान्धारे नाक्षान् क्षिपति गाण्डिवम्  
०७,०२९।०२६द्*०२३०_०२ ज्वलितान् निशितांस् तीक्ष्णाञ् शरान् क्षिपति गाण्डिवम्  
०७,०२९।०२७अ तथा हतासु मायासु त्रस्तो ऽर्जुनशराहतः  
०७,०२९।०२७च् अपायाज् जवनैर् अश्वैः शकुनिः प्राकृतो यथा  
०७,०२९।०२८अ ततो ऽर्जुनो ऽस्त्रविच् छ्रैष्ठ्यं दर्शयन्न् आत्मनो ऽरिषु  
०७,०२९।०२८च् अभ्यवर्षच् छरौघेण कौरवाणाम् अनीकिनीम्  
०७,०२९।०२९अ सा हन्यमाना पार्थेन पुत्रस्य तव वाहिनी  
०७,०२९।०२९च् द्वैधीभूता महाराज गङ्गेवासाद्य पर्वतम्  
०७,०२९।०३०अ द्रोणम् एवान्वपद्यन्त के चित् तत्र महारथाः  
०७,०२९।०३०च् के चिद् दुर्योधनं राजन्न् अर्द्यमानाः किरीटिना  
०७,०२९।०३१अ नापश्याम ततस् त्व् एतत् सैन्यं वै तमसावृतम्  
०७,०२९।०३१च् गाण्डीवस्य च निर्घोषः श्रुतो दक्षिणतो मया  
०७,०२९।०३२अ शङ्खदुन्दुभिनिर्घोषं वादित्राणां च निस्वनम्  
०७,०२९।०३२च् गाण्डीवस्य च निर्घोषो व्यतिक्रम्यास्पृशद् दिवम्  
०७,०२९।०३३अ ततः पुनर् दक्षिणतः सङ्ग्रामश् चित्रयोधिनाम्  
०७,०२९।०३३च् सुयुद्धम् अर्जुनस्यासीद् अहं तु द्रोणम् अन्वगाम्  
०७,०२९।०३३द्*०२३१_०१ यौधिष्ठिराण्य् अनीकानि प्रदहन्ति ततस् ततः  
०७,०२९।०३४अ नानाविधान्य् अनीकानि पुत्राणां तव भारत  
०७,०२९।०३४च् अर्जुनो व्यधमत् काले दिवीवाभ्राणि मारुतः  
०७,०२९।०३५अ तं वासवम् इवायान्तं भूरिवर्षशरौघिणम्  
०७,०२९।०३५च् महेष्वासं नरव्याघ्रं नोग्रं कश् चिद् अवारयत्  
०७,०२९।०३६अ ते हन्यमानाः पार्थेन त्वदीया व्यथिता भृशम्  
०७,०२९।०३६च् स्वान् एव बहवो जघ्नुर् विद्रवन्तस् ततस् ततः  
०७,०२९।०३७अ ते ऽर्जुनेन शरा मुक्ताः कङ्कपत्रास् तनुच्छिदः  
०७,०२९।०३७च् शलभा इव सम्पेतुः संवृण्वाना दिशो दश  
०७,०२९।०३८अ तुरगं रथिनं नागं पदातिम् अपि मारिष  
०७,०२९।०३८च् विनिर्भिद्य क्षितिं जग्मुर् वल्मीकम् इव पन्नगाः  
०७,०२९।०३९अ न च द्वितीयं व्यसृजत् कुञ्जराश्वनरेषु सः  
०७,०२९।०३९च् पृथग् एकशरारुग्णा निपेतुस् ते गतासवः  
०७,०२९।०४०अ हतैर् मनुष्यैस् तुरगैश् च सर्वतः; शराभिवृष्टैर् द्विरदैश् च पातितैः  
०७,०२९।०४०च् तदा श्वगोमायुबडाभिनादितम्; विचित्रम् आयोधशिरो बभूव ह  
०७,०२९।०४१अ पिता सुतं त्यजति सुहृद्वरं सुहृत्; तथैव पुत्रः पितरं शरातुरः  
०७,०२९।०४१च् स्वरक्षणे कृतमतयस् तदा जनास्; त्यजन्ति वाहान् अपि पार्थपीडिताः  
०७,०३०।००१ धृतराष्ट्र उवाच  
०७,०३०।००१अ तेष्व् अनीकेषु भग्नेषु पाण्डुपुत्रेण सञ्जय  
०७,०३०।००१च् चलितानां द्रुतानां च कथम् आसीन् मनो हि वः  
०७,०३०।००२अ अनीकानां प्रभग्नानां व्यवस्थानम् अपश्यताम्  
०७,०३०।००२ब्*०२३२_०१ अतः परं रणे सूत किम् अकुर्वन्त मामकाः  
०७,०३०।००२च् दुष्करं प्रतिसन्धानं तन् ममाचक्ष्व सञ्जय  
०७,०३०।००३ सञ्जय उवाच  
०७,०३०।००३अ तथापि तव पुत्रस्य प्रियकामा विशां पते  
०७,०३०।००३च् यशः प्रवीरा लोकेषु रक्षन्तो द्रोणम् अन्वयुः  
०७,०३०।००४अ समुद्यतेषु शस्त्रेषु सम्प्राप्ते च युधिष्ठिरे  
०७,०३०।००४च् अकुर्वन्न् आर्यकर्माणि भैरवे सत्यभीतवत्  
०७,०३०।००५अ अन्तरं भीमसेनस्य प्रापतन्न् अमितौजसः  
०७,०३०।००५च् सात्यकेश् चैव शूरस्य धृष्टद्युम्नस्य चाभिभो  
०७,०३०।००६अ द्रोणं द्रोणम् इति क्रूराः पाञ्चालाः समचोदयन्  
०७,०३०।००६च् मा द्रोणम् इति पुत्रास् ते कुरून् सर्वान् अचोदयन्  
०७,०३०।००७अ द्रोणं द्रोणम् इति ह्य् एके मा द्रोणम् इति चापरे  
०७,०३०।००७च् कुरूणां पाण्डवानां च द्रोणद्यूतम् अवर्तत  
०७,०३०।००८अ यं यं स्म भजते द्रोणः पाञ्चालानां रथव्रजम्  
०७,०३०।००८च् तत्र तत्र स्म पाञ्चाल्यो धृष्टद्युम्नो ऽथ धीयते  
०७,०३०।००९अ यथाभागविपर्यासे सङ्ग्रामे भैरवे सति  
०७,०३०।००९च् वीराः समासदन् वीरान् अगच्छन् भीरवः परान्  
०७,०३०।०१०अ अकम्पनीयाः शत्रूणां बभूवुस् तत्र पाण्डवाः  
०७,०३०।०१०च् अकम्पयंस् त्व् अनीकानि स्मरन्तः क्लेशम् आत्मनः  
०७,०३०।०११अ ते त्व् अमर्षवशं प्राप्ता ह्रीमन्तः सत्त्वचोदिताः  
०७,०३०।०११च् त्यक्त्वा प्राणान् न्यवर्तन्त घ्नन्तो द्रोणं महाहवे  
०७,०३०।०१२अ अयसाम् इव सम्पातः शिलानाम् इव चाभवत्  
०७,०३०।०१२च् दीव्यतां तुमुले युद्धे प्राणैर् अमिततेजसाम्  
०७,०३०।०१३अ न तु स्मरन्ति सङ्ग्रामम् अपि वृद्धास् तथाविधम्  
०७,०३०।०१३च् दृष्टपूर्वं महाराज श्रुतपूर्वम् अथापि वा  
०७,०३०।०१४अ प्राकम्पतेव पृथिवी तस्मिन् वीरावसादने  
०७,०३०।०१४च् प्रवर्तता बलौघेन महता भारपीडिता  
०७,०३०।०१५अ घूर्णतो हि बलौघस्य दिवं स्तब्ध्वेव निस्वनः  
०७,०३०।०१५च् अजातशत्रोः क्रुद्धस्य पुत्रस्य तव चाभवत्  
०७,०३०।०१६अ समासाद्य तु पाण्डूनाम् अनीकानि सहस्रशः  
०७,०३०।०१६च् द्रोणेन चरता सङ्ख्ये प्रभग्नानि शितैः शरैः  
०७,०३०।०१७अ तेषु प्रमथ्यमानेषु द्रोणेनाद्भुतकर्मणा  
०७,०३०।०१७च् पर्यवारयद् आसाद्य द्रोणं सेनापतिः स्वयम्  
०७,०३०।०१८अ तद् अद्भुतम् अभूद् युद्धं द्रोणपाञ्चाल्ययोस् तदा  
०७,०३०।०१८च् नैव तस्योपमा का चित् सम्भवेद् इति मे मतिः  
०७,०३०।०१९अ ततो नीलो ऽनलप्रख्यो ददाह कुरुवाहिनीम्  
०७,०३०।०१९च् शरस्फुलिङ्गश् चापार्चिर् दहन् कक्षम् इवानलः  
०७,०३०।०२०अ तं दहन्तम् अनीकानि द्रोणपुत्रः प्रतापवान्  
०७,०३०।०२०च् पूर्वाभिभाषी सुश्लक्ष्णं स्मयमानो ऽभ्यभाषत  
०७,०३०।०२१अ नील किं बहुभिर् दग्धैस् तव योधैः शरार्चिषा  
०७,०३०।०२१च् मयैकेन हि युध्यस्व क्रुद्धः प्रहर चाशुगैः  
०७,०३०।०२२अ तं पद्मनिकराकारं पद्मपत्रनिभेक्षणम्  
०७,०३०।०२२च् व्याकोशपद्माभमुखं नीलो विव्याध सायकैः  
०७,०३०।०२३अ तेनातिविद्धः सहसा द्रौणिर् भल्लैः शितैस् त्रिभिः  
०७,०३०।०२३च् धनुर् ध्वजं च छत्रं च द्विषतः स न्यकृन्तत  
०७,०३०।०२४अ सोत्प्लुत्य स्यन्दनात् तस्मान् नीलश् चर्मवरासिधृक्  
०७,०३०।०२४च् द्रोणायनेः शिरः कायाद् धर्तुम् ऐच्छत् पतत्रिवत्  
०७,०३०।०२५अ तस्योद्यतासेः सुनसं शिरः कायात् सकुण्डलम्  
०७,०३०।०२५च् भल्लेनापाहरद् द्रौणिः स्मयमान इवानघ  
०७,०३०।०२६अ सम्पूर्णचन्द्राभमुखः पद्मपत्रनिभेक्षणः  
०७,०३०।०२६च् प्रांशुर् उत्पलगर्भाभो निहतो न्यपतत् क्षितौ  
०७,०३०।०२७अ ततः प्रविव्यथे सेना पाण्डवी भृशम् आकुला  
०७,०३०।०२७च् आचार्यपुत्रेण हते नीले ज्वलिततेजसि  
०७,०३०।०२८अ अचिन्तयंश् च ते सर्वे पाण्डवानां महारथाः  
०७,०३०।०२८च् कथं नो वासविस् त्रायाच् छत्रुभ्य इति मारिष  
०७,०३०।०२९अ दक्षिणेन तु सेनायाः कुरुते कदनं बली  
०७,०३०।०२९च् संशप्तकावशेषस्य नारायणबलस्य च  
०७,०३१।००१ सञ्जय उवाच  
०७,०३१।००१अ प्रतिघातं तु सैन्यस्य नामृष्यत वृकोदरः  
०७,०३१।००१च् सो ऽभिनद् बाह्लिकं षष्ट्या कर्णं च दशभिः शरैः  
०७,०३१।००२अ तस्य द्रोणः शितैर् बाणैस् तीक्ष्णधारैर् अयस्मयैः  
०७,०३१।००२च् जीवितान्तम् अभिप्रेप्सुर् मर्मण्य् आशु जघान ह  
०७,०३१।००२द्*०२३३_०१ आनन्तर्यम् अभिप्रेप्सुः षड्विंशत्या समार्पयत्  
०७,०३१।००२द्*०२३३_०२ पुनश् चाग्निसमस्पर्शैर् आशीविषविषोपमैः  
०७,०३१।००३अ कर्णो द्वादशभिर् बाणैर् अश्वत्थामा च सप्तभिः  
०७,०३१।००३च् षड्भिर् दुर्योधनो राजा तत एनम् अवाकिरत्  
०७,०३१।००४अ भीमसेनो ऽपि तान् सर्वान् प्रत्यविध्यन् महाबलः  
०७,०३१।००४च् द्रोणं पञ्चाशतेषूणां कर्णं च दशभिः शरैः  
०७,०३१।००५अ दुर्योधनं द्वादशभिर् द्रौणिं चाष्टाभिर् आशुगैः  
०७,०३१।००५च् आरावं तुमुलं कुर्वन्न् अभ्यवर्तत तान् रणे  
०७,०३१।००६अ तस्मिन् सन्त्यजति प्राणान् मृत्युसाधारणीकृते  
०७,०३१।००६च् अजातशत्रुस् तान् योधान् भीमं त्रातेत्य् अचोदयत्  
०७,०३१।००७अ ते ययुर् भीमसेनस्य समीपम् अमितौजसः  
०७,०३१।००७च् युयुधानप्रभृतयो माद्रीपुत्रौ च पाण्डवौ  
०७,०३१।००८अ ते समेत्य सुसंरब्धाः सहिताः पुरुषर्षभाः  
०७,०३१।००८च् महेष्वासवरैर् गुप्तं द्रोणानीकं बिभित्सवः  
०७,०३१।००९अ समापेतुर् महावीर्या भीमप्रभृतयो रथाः  
०७,०३१।००९च् तान् प्रत्यगृह्णाद् अव्यग्रो द्रोणो ऽपि रथिनां वरः  
०७,०३१।०१०अ महाबलान् अतिरथान् वीरान् समरशोभिनः  
०७,०३१।०१०च् बाह्यं मृत्युभयं कृत्वा तावकाः पाण्डवान् ययुः  
०७,०३१।०११अ सादिनः सादिनो ऽभ्यघ्नंस् तथैव रथिनो रथान्  
०७,०३१।०११च् आसीच् छक्त्यसिसम्पातो युद्धम् आसीत् परश्वधैः  
०७,०३१।०१२अ निकृष्टम् असियुद्धं च बभूव कटुकोदयम्  
०७,०३१।०१२ब्*०२३४_०१ कुञ्जराणां च सम्पातो बभूव कटुकोदयः  
०७,०३१।०१२च् कुञ्जराणां च सङ्घातैर् युद्धम् आसीत् सुदारुणम्  
०७,०३१।०१३अ अपतत् कुञ्जराद् अन्यो हयाद् अन्यस् त्व् अवाक्शिराः  
०७,०३१।०१३च् नरो बाणेन निर्भिन्नो रथाद् अन्यश् च मारिष  
०७,०३१।०१४अ तत्रान्यस्य च सम्मर्दे पतितस्य विवर्मणः  
०७,०३१।०१४च् शिरः प्रध्वंसयाम् आस वक्षस्य् आक्रम्य कुञ्जरः  
०७,०३१।०१५अ अपरे ऽप्य् अपराञ् जघ्नुर् वारणाः पतितान् नरान्  
०७,०३१।०१५च् विषाणैश् चावनिं गत्वा व्यभिन्दन् रथिनो बहून्  
०७,०३१।०१६अ नरान्त्रैः के चिद् अपरे विषाणालग्नसंस्रवैः  
०७,०३१।०१६च् बभ्रमुः शतशो नागा मृद्नन्तः शतशो नरान्  
०७,०३१।०१७अ कांस्यायसतनुत्राणान् नराश्वरथकुञ्जरान्  
०७,०३१।०१७च् पतितान् पोथयां चक्रुर् द्विपाः स्थूलनडान् इव  
०७,०३१।०१७द्*०२३५_०१ अनीकानां प्रभग्नानाम् अवस्थानम् अपश्यताम्  
०७,०३१।०१७द्*०२३५_०२ दुष्करं प्रतिसन्धानं भुवि चासीत् तदा नृप  
०७,०३१।०१८अ गृध्रपत्राधिवासांसि शयनानि नराधिपाः  
०७,०३१।०१८च् ह्रीमन्तः कालसम्पक्वाः सुदुःखान्य् अधिशेरते  
०७,०३१।०१९अ हन्ति स्मात्र पिता पुत्रं रथेनाभ्यतिवर्तते  
०७,०३१।०१९च् पुत्रश् च पितरं मोहान् निर्मर्यादम् अवर्तत  
०७,०३१।०२०अ अक्षो भग्नो ध्वजश् छिन्नश् छत्रम् उर्व्यां निपातितम्  
०७,०३१।०२०च् युगार्धं छिन्नम् आदाय प्रदुद्राव तथा हयः  
०७,०३१।०२१अ सासिर् बाहुर् निपतितः शिरश् छिन्नं सकुण्डलम्  
०७,०३१।०२१च् गजेनाक्षिप्य बलिना रथः सञ्चूर्णितः क्षितौ  
०७,०३१।०२२अ रथिना ताडितो नागो नाराचेनापतद् व्यसुः  
०७,०३१।०२२च् सारोहश् चापतद् वाजी गजेनाताडितो भृशम्  
०७,०३१।०२३अ निर्मर्यादं महद् युद्धम् अवर्तत सुदारुणम्  
०७,०३१।०२३च् हा तात हा पुत्र सखे क्वासि तिष्ठ क्व धावसि  
०७,०३१।०२४अ प्रहराहर जह्य् एनं स्मितक्ष्वेडितगर्जितैः  
०७,०३१।०२४च् इत्य् एवम् उच्चरन्त्यः स्म श्रूयन्ते विविधा गिरः  
०७,०३१।०२५अ नरस्याश्वस्य नागस्य समसज्जत शोणितम्  
०७,०३१।०२५च् उपाशाम्यद् रजो भौमं भीरून् कश्मलम् आविशत्  
०७,०३१।०२५द्*०२३६_०१ चक्रेण चक्रम् आसाद्य वीरो वीरस्य संयुगे  
०७,०३१।०२५द्*०२३६_०२ अतीतेषुपथे काले जहार गदया शिरः  
०७,०३१।०२६अ आसीत् केशपरामर्शो मुष्टियुद्धं च दारुणम्  
०७,०३१।०२६च् नखैर् दन्तैश् च शूराणम् अद्वीपे द्वीपम् इच्छताम्  
०७,०३१।०२७अ तत्राच्छिद्यत वीरस्य सखड्गो बाहुर् उद्यतः  
०७,०३१।०२७च् सधनुश् चापरस्यापि सशरः साङ्कुशस् तथा  
०७,०३१।०२८अ प्राक्रोशद् अन्यम् अन्यो ऽत्र तथान्यो विमुखो ऽद्रवत्  
०७,०३१।०२८च् अन्यः प्राप्तस्य चान्यस्य शिरः कायाद् अपाहरत्  
०७,०३१।०२९अ शब्दम् अभ्यद्रवच् चान्यः शब्दाद् अन्यो ऽद्रवद् भृशम्  
०७,०३१।०२९च् स्वान् अन्यो ऽथ परान् अन्यो जघान निशितैः शरैः  
०७,०३१।०२९द्*०२३७_०१ भीतश् चान्य उदक्रोशद् अन्यो भीत उपाद्रवत्  
०७,०३१।०२९द्*०२३७_०२ असम्प्राप्तस्य तं देशम् अन्यो जीवितम् आददे  
०७,०३१।०३०अ गिरिशृङ्गोपमश् चात्र नाराचेन निपातितः  
०७,०३१।०३०च् मातङ्गो न्यपतद् भूमौ नदीरोध इवोष्णगे  
०७,०३१।०३१अ तथैव रथिनं नागः क्षरन् गिरिर् इवारुजत्  
०७,०३१।०३१च् अध्यतिष्ठत् पदा भूमौ सहाश्वं सहसारथिम्  
०७,०३१।०३२अ शूरान् प्रहरतो दृष्ट्वा कृतास्त्रान् रुधिरोक्षितान्  
०७,०३१।०३२च् बहून् अप्य् आविशन् मोहो भीरून् हृदयदुर्बलान्  
०७,०३१।०३३अ सर्वम् आविग्नम् अभवन् न प्राज्ञायत किं चन  
०७,०३१।०३३च् सैन्ये च रजसा ध्वस्ते निर्मर्यादम् अवर्तत  
०७,०३१।०३४अ ततः सेनापतिः शीघ्रम् अयं काल इति ब्रुवन्  
०७,०३१।०३४च् नित्याभित्वरितान् एव त्वरयाम् आस पाण्डवान्  
०७,०३१।०३५अ कुर्वन्तः शासनं तस्य पाण्डवेया यशस्विनः  
०७,०३१।०३५च् सरो हंसा इवापेतुर् घ्नन्तो द्रोणरथं प्रति  
०७,०३१।०३६अ गृह्णीताद्रवतान्योन्यं विभीता विनिकृन्तत  
०७,०३१।०३६च् इत्य् आसीत् तुमुलः शब्दो दुर्धर्षस्य रथं प्रति  
०७,०३१।०३७अ ततो द्रोणः कृपः कर्णो द्रौणी राजा जयद्रथः  
०७,०३१।०३७च् विन्दानुविन्दाव् अवन्त्यौ शल्यश् चैनान् अवारयन्  
०७,०३१।०३८अ ते त्व् आर्यधर्मसंरब्धा दुर्निवार्या दुरासदाः  
०७,०३१।०३८च् शरार्ता न जुहुर् द्रोणं पाञ्चालाः पाण्डवैः सह  
०७,०३१।०३९अ ततो द्रोणो ऽभिसङ्क्रुद्धो विसृजञ् शतशः शरान्  
०७,०३१।०३९च् चेदिपाञ्चालपाण्डूनाम् अकरोत् कदनं महत्  
०७,०३१।०४०अ तस्य ज्यातलनिर्घोषः शुश्रुवे दिक्षु मारिष  
०७,०३१।०४०च् वज्रसङ्घातसङ्काशस् त्रासयन् पाण्डवान् बहून्  
०७,०३१।०४१अ एतस्मिन्न् अन्तरे जिष्णुर् हत्वा संशप्तकान् बली  
०७,०३१।०४१च् अब्ययात् तत्र यत्र स्म द्रोणः पाण्डून् प्रमर्दति  
०७,०३१।०४२अ तं शरौघमहावर्तं शोणितोदं महाह्रदम्  
०७,०३१।०४२च् तीर्णः संशप्तकान् हत्वा प्रत्यदृश्यत फल्गुनः  
०७,०३१।०४३अ तस्य कीर्तिमतो लक्ष्म सूर्यप्रतिमतेजसः  
०७,०३१।०४३च् दीप्यमानम् अपश्याम तेजसा वानरध्वजम्  
०७,०३१।०४४अ संशप्तकसमुद्रं तम् उच्छोष्यास्त्रगभस्तिभिः  
०७,०३१।०४४च् स पाण्डवयुगान्तार्कः कुरून् अप्य् अभ्यतीतपत्  
०७,०३१।०४५अ प्रददाह कुरून् सर्वान् अर्जुनः शस्त्रतेजसा  
०७,०३१।०४५च् युगान्ते सर्वभूतानि धूमकेतुर् इवोत्थितः  
०७,०३१।०४६अ तेन बाणसहस्रौघैर् गजाश्वरथयोधिनः  
०७,०३१।०४६च् ताड्यमानाः क्षितिं जग्मुर् मुक्तशस्त्राः शरार्दिताः  
०७,०३१।०४७अ के चिद् आर्तस्वरं चक्रुर् विनेदुर् अपरे पुनः  
०७,०३१।०४७च् पार्थबाणहताः के चिन् निपेतुर् विगतासवः  
०७,०३१।०४८अ तेषाम् उत्पततां कांश् चित् पतितांश् च पराङ्मुखान्  
०७,०३१।०४८च् न जघानार्जुनो योधान् योधव्रतम् अनुस्मरन्  
०७,०३१।०४९अ ते विशीर्णरथाश्वेभाः प्रायशश् च पराङ्मुखाः  
०७,०३१।०४९च् कुरवः कर्ण कर्णेति हा हेति च विचुक्रुशुः  
०७,०३१।०५०अ तम् आधिरथिर् आक्रन्दं विज्ञाय शरणैषिणाम्  
०७,०३१।०५०च् मा भैष्टेति प्रतिश्रुत्य ययाव् अभिमुखो ऽर्जुनम्  
०७,०३१।०५१अ स भारतरथश्रेष्ठः सर्वभारतहर्षणः  
०७,०३१।०५१ब्*०२३८_०१ रामशिष्यो महाबाहुर् धन्विनां मानहा सदा  
०७,०३१।०५१च् प्रादुश्चक्रे तद् आग्नेयम् अस्त्रम् अस्त्रविदां वरः  
०७,०३१।०५२अ तस्य दीप्तशरौघस्य दीप्तचापधरस्य च  
०७,०३१।०५२च् शरौघाञ् शरजालेन विदुधाव धनञ्जयः  
०७,०३१।०५२द्*०२३९_०१ तथैवाधिरथिस् तस्य बाणाञ् ज्वलिततेजसः  
०७,०३१।०५२ए अस्त्रम् अस्त्रेण संवार्य प्राणदद् विसृजञ् शरान्  
०७,०३१।०५३अ धृष्टद्युम्नश् च भीमश् च सात्यकिश् च महारथः  
०७,०३१।०५३च् विव्यधुः कर्णम् आसाद्य त्रिभिस् त्रिभिर् अजिह्मगैः  
०७,०३१।०५४अ अर्जुनास्त्रं तु राधेयः संवार्य शरवृष्टिभिः  
०७,०३१।०५४च् तेषां त्रयाणां चापानि चिच्छेद विशिखैस् त्रिभिः  
०७,०३१।०५५अ ते निकृत्तायुधाः शूरा निर्विषा भुजगा इव  
०७,०३१।०५५च् रथशक्तीः समुत्क्षिप्य भृशं सिंहा इवानदन्  
०७,०३१।०५६अ ता भुजाग्रैर् महावेगा विसृष्टा भुजगोपमाः  
०७,०३१।०५६च् दीप्यमाना महाशक्त्यो जग्मुर् आधिरथिं प्रति  
०७,०३१।०५७अ ता निकृत्य शितैर् बाणैस् त्रिभिस् त्रिभिर् अजिह्मगैः  
०७,०३१।०५७च् ननाद बलवान् कर्णः पार्थाय विसृजञ् शरान्  
०७,०३१।०५८अ अर्जुनश् चापि राधेयं विद्ध्वा सप्तभिर् आशुगैः  
०७,०३१।०५८च् कर्णाद् अवरजं बाणैर् जघान निशितैस् त्रिभिः  
०७,०३१।०५९अ ततः शत्रुञ्जयं हत्वा पार्थः षड्भिर् अजिह्मगैः  
०७,०३१।०५९च् जहार सद्यो भल्लेन विपाटस्य शिरो रथात्  
०७,०३१।०६०अ पश्यतां धार्तराष्ट्राणाम् एकेनैव किरीटिना  
०७,०३१।०६०च् प्रमुखे सूतपुत्रस्य सोदर्या निहतास् त्रयः  
०७,०३१।०६१अ ततो भीमः समुत्पत्य स्वरथाद् वैनतेयवत्  
०७,०३१।०६१च् वरासिना कर्णपक्षाञ् जघान दश पञ्च च  
०७,०३१।०६२अ पुनः स्वरथम् आस्थाय धनुर् आदाय चापरम्  
०७,०३१।०६२च् विव्याध दशभिः कर्णं सूतम् अश्वांश् च पञ्चभिः  
०७,०३१।०६३अ धृष्टद्युम्नो ऽप्य् असिवरं चर्म चादाय भास्वरम्  
०७,०३१।०६३च् जघान चन्द्रवर्माणं बृहत्क्षत्रं च पौरवम्  
०७,०३१।०६४अ ततः स्वरथम् आस्थाय पाञ्चाल्यो ऽन्यच् च कार्मुकम्  
०७,०३१।०६४च् आदाय कर्णं विव्याध त्रिसप्तत्या नदन् रणे  
०७,०३१।०६५अ शैनेयो ऽप्य् अन्यद् आदाय धनुर् इन्द्रायुधद्युति  
०७,०३१।०६५च् सूतपुत्रं चतुःषष्ट्या विद्ध्वा सिम्ह इवानदत्  
०७,०३१।०६६अ भल्लभ्यां साधुमुक्ताभ्यां छित्त्वा कर्णस्य कार्मुकम्  
०७,०३१।०६६च् पुनः कर्णं त्रिभिर् बाणैर् बाह्वोर् उरसि चार्पयत्  
०७,०३१।०६७अ ततो दुर्योधनो द्रोणो राजा चैव जयद्रथः  
०७,०३१।०६७च् निमज्जमानं राधेयम् उज्जह्रुः सात्यकार्णवात्  
०७,०३१।०६७द्*०२४०_०१ पत्त्यश्वरथमातङ्गास् त्वदीयाः शतशो ऽपरे  
०७,०३१।०६७द्*०२४०_०२ कर्णम् एवाभ्यधावन्त त्रास्यमानाः प्रहारिणः  
०७,०३१।०६८अ धृष्टद्युम्नश् च भीमश् च सौभद्रो ऽर्जुन एव च  
०७,०३१।०६८च् नकुलः सहदेवश् च सात्यकिं जुगुपू रणे  
०७,०३१।०६९अ एवम् एष महारौद्रः क्षयार्थं सर्वधन्विनाम्  
०७,०३१।०६९च् तावकानां परेषां च त्यक्त्वा प्राणान् अभूद् रणः  
०७,०३१।०७०अ पदातिरथनागाश्वैर् गजाश्वरथपत्तयः  
०७,०३१।०७०च् रथिनो नागपत्त्यश्वै रथपत्ती रथद्विपैः  
०७,०३१।०७१अ अश्वैर् अश्वा गजैर् नागा रथिनो रथिभिः सह  
०७,०३१।०७१च् संसक्ताः समदृश्यन्त पत्तयश् चापि पत्तिभिः  
०७,०३१।०७२अ एवं सुकलिलं युद्धम् आसीत् क्रव्यादहर्षणम्  
०७,०३१।०७२च् महद्भिस् तैर् अभीतानां यमराष्ट्रविवर्धनम्  
०७,०३१।०७२द्*०२४१_०१ संरम्भेणाभिसंसृज्य निघ्नताम् इतरेतरम्  
०७,०३१।०७२द्*०२४१_०२ कुरूणां पाण्डवानां च द्रोणार्जुनसमागमे  
०७,०३१।०७३अ ततो हता नररथवाजिकुञ्जरैर्; अनेकशो द्विपरथवाजिपत्तयः  
०७,०३१।०७३च् गजैर् गजा रथिभिर् उदायुधा रथा; हयैर् हयाः पत्तिगणैश् च पत्तयः  
०७,०३१।०७४अ रथैर् द्विपा द्विरदवरैर् महाहया; हयैर् नरा वररथिभिश् च वाजिनः  
०७,०३१।०७४च् निरस्तजिह्वादशनेक्षणाः क्षितौ; क्षयं गताः प्रमथितवर्मभूषणाः  
०७,०३१।०७५अ तथा परैर् बहुकरणैर् वरायुधैर्; हता गताः प्रतिभयदर्शनाः क्षितिम्  
०७,०३१।०७५च् विपोथिता हयगजपादताडिता; भृशाकुला रथखुरनेमिभिर् हताः  
०७,०३१।०७६अ प्रमोदने श्वापदपक्षिरक्षसाम्; जनक्षये वर्तति तत्र दारुणे  
०७,०३१।०७६च् महाबलास् ते कुपिताः परस्परम्; निषूदयन्तः प्रविचेरुर् ओजसा  
०७,०३१।०७६द्*०२४२_०१ महाबले क्षुब्धमहार्णवोपमे  
०७,०३१।०७६द्*०२४२_०२ महेन्द्रसद्मातिथितां यियासवः  
०७,०३१।०७७अ ततो बले भृशलुलिते परस्परम्; निरीक्षमाणे रुधिरौघसम्प्लुते  
०७,०३१।०७७च् दिवाकरे ऽस्तङ्गिरिम् आस्थिते शनैर्; उभे प्रयाते शिबिराय भारत  
०७,०३२।००१ सञ्जय उवाच  
०७,०३२।००१अ पूर्वम् अस्मासु भग्नेषु फल्गुनेनामितौजसा  
०७,०३२।००१च् द्रोणे च मोघसङ्कल्पे रक्षिते च युधिष्ठिरे  
०७,०३२।००२अ सर्वे विध्वस्तकवचास् तावका युधि निर्जिताः  
०७,०३२।००२च् रजस्वला भृशोद्विग्ना वीक्षमाणा दिशो दश  
०७,०३२।००३अ अवहारं ततः कृत्वा भारद्वाजस्य सम्मते  
०७,०३२।००३च् लब्धलक्ष्यैः परैर् दीना भृशावहसिता रणे  
०७,०३२।००४अ श्लाघमानेषु भूतेषु फल्गुनस्यामितान् गुणान्  
०७,०३२।००४च् केशवस्य च सौहार्दे कीर्त्यमाने ऽर्जुनं प्रति  
०७,०३२।००४ए अभिशस्ता इवाभूवन् ध्यानमूकत्वम् आस्थिताः  
०७,०३२।००४फ़्*०२४३_०१ निस्तेजसो विमनसो निर्वीर्या निष्पराक्रमाः  
०७,०३२।००४फ़्*०२४३_०२ ये प्रधाना हतास् तेषां वैराग्यं समुपाश्रिताः  
०७,०३२।००४फ़्*०२४३_०३ नार्जुनश् च समो वीर्ये श्लाघ्यमानाः पुनः पुनः  
०७,०३२।००४फ़्*०२४४_०१ राजानो राजपुत्राश् च सर्वे दुर्योधनादयः  
०७,०३२।००५अ ततः प्रभातसमये द्रोणं दुर्योधनो ऽब्रवीत्  
०७,०३२।००५ब्*०२४५_०१ ततो दुर्योधनो राजा द्रोणं दीनो ऽभ्यभाषत  
०७,०३२।००५च् प्रणयाद् अभिमानाच् च द्विषद्वृद्ध्या च दुर्मनाः  
०७,०३२।००५ए शृण्वतां सर्वभूतानां संरब्धो वाक्यकोविदः  
०७,०३२।००५फ़्*०२४६_०१ कृपकर्णमुखादीनां प्रणयान् निष्ठुरं वचः  
०७,०३२।००६अ नूनं वयं वध्यपक्षे भवतो ब्रह्मवित्तम  
०७,०३२।००६च् तथा हि नाग्रहीः प्राप्तं समीपे ऽद्य युधिष्ठिरम्  
०७,०३२।००७अ इच्छतस् ते न मुच्येत चक्षुःप्राप्तो रणे रिपुः  
०७,०३२।००७च् जिघृक्षतो रक्ष्यमाणः सामरैर् अपि पाण्डवैः  
०७,०३२।००८अ वरं दत्त्वा मम प्रीतः पश्चाद् विकृतवान् असि  
०७,०३२।००८च् आशाभङ्गं न कुर्वन्ति भक्तस्यार्याः कथं चन  
०७,०३२।००९अ ततो ऽप्रीतस् तथोक्तः स भारद्वाजो ऽब्रवीन् नृपम्  
०७,०३२।००९च् नार्हसे मान्यथा ज्ञातुं घटमानं तव प्रिये  
०७,०३२।०१०अ ससुरासुरगन्धर्वाः सयक्षोरगराक्षसाः  
०७,०३२।०१०च् नालं लोका रणे जेतुं पाल्यमानं किरीटिना  
०७,०३२।०११अ विश्वसृग् यत्र गोविन्दः पृतनारिस् तहार्जुनः  
०७,०३२।०११च् तत्र कस्य बलं क्रामेद् अन्यत्र त्र्यम्बकात् प्रभोः  
०७,०३२।०१२अ सत्यं तु ते ब्रवीम्य् अद्य नैतज् जात्व् अन्यथा भवेत्  
०७,०३२।०१२च् अद्यैषां प्रवरं वीरं पातयिष्ये महारथम्  
०७,०३२।०१३अ तं च व्यूहं विधास्यामि यो ऽभेद्यस् त्रिदशैर् अपि  
०७,०३२।०१३च् योगेन केन चिद् राजन्न् अर्जुनस् त्व् अपनीयताम्  
०७,०३२।०१४अ न ह्य् अज्ञातम् असाध्यं वा तस्य सङ्ख्ये ऽस्ति किं चन  
०७,०३२।०१४च् तेन ह्य् उपात्तं बलवत् सर्वज्ञानम् इतस् ततः  
०७,०३२।०१५अ द्रोणेन व्याहृते त्व् एवं संशप्तकगणाः पुनः  
०७,०३२।०१५च् आह्वयन्न् अर्जुनं सङ्ख्ये दक्षिणाम् अभितो दिशम्  
०७,०३२।०१६अ तत्रार्जुनस्याथ परैः सार्धं समभवद् रणः  
०७,०३२।०१६च् तादृशो यादृशो नान्यः श्रुतो दृष्टो ऽपि वा क्व चित्  
०७,०३२।०१७अ ततो द्रोणेन विहितो राजन् व्यूहो व्यरोचत  
०७,०३२।०१७च् चरन् मध्यन्दिने सूर्यः प्रतपन्न् इव दुर्दृशः  
०७,०३२।०१८अ तं चाभिमन्युर् वचनात् पितुर् ज्येष्ठस्य भारत  
०७,०३२।०१८च् बिभेद दुर्भिदं सङ्ख्ये चक्रव्यूहम् अनेकधा  
०७,०३२।०१९अ स कृत्वा दुष्करं कर्म हत्वा वीरान् सहस्रशः  
०७,०३२।०१९ब्*०२४७_०१ राजपुत्रशतं हत्वा कौसल्यं च बृहद्बलम्  
०७,०३२।०१९ब्*०२४७_०२ महारथं शल्यपुत्रं लक्ष्मणं च तव प्रियम्  
०७,०३२।०१९च् षट्सु वीरेषु संसक्तो दौःशासनिवशं गतः  
०७,०३२।०१९द्*०२४८_०१ निहतः पुरुषव्याघ्रः पुत्रो गाण्डीवधन्विनः  
०७,०३२।०१९द्*०२४९_०१ सौभद्रः पृथिवीपाल जहौ प्राणान् परन्तप  
०७,०३२।०२०अ वयं परमसंहृष्टाः पाण्डवाः शोककर्शिताः  
०७,०३२।०२०च् सौभद्रे निहते राजन्न् अवहारम् अकुर्वत  
०७,०३२।०२१ धृतराष्ट्र उवाच  
०७,०३२।०२१अ पुत्रं पुरुषसिंहस्य सञ्जयाप्राप्तयौवनम्  
०७,०३२।०२१च् रणे विनिहतं श्रुत्वा भृशं मे दीर्यते मनः  
०७,०३२।०२२अ दारुणः क्षत्रधर्मो ऽयं विहितो धर्मकर्तृभिः  
०७,०३२।०२२च् यत्र राज्येप्सवः शूरा बाले शस्त्रम् अपातयन्  
०७,०३२।०२३अ बालम् अत्यन्तसुखिनं विचरन्तम् अभीतवत्  
०७,०३२।०२३च् कृतास्त्रा बहवो जघ्नुर् ब्रूहि गावल्गणे कथम्  
०७,०३२।०२४अ बिभित्सता रथानीकं सौभद्रेणामितौजसा  
०७,०३२।०२४च् विक्रीडितं यथा सङ्ख्ये तन् ममाचक्ष्व सञ्जय  
०७,०३२।०२५ सञ्जय उवाच  
०७,०३२।०२५अ यन् मां पृच्छसि राजेन्द्र सौभद्रस्य निपातनम्  
०७,०३२।०२५च् तत् ते कार्त्स्न्येन वक्ष्यामि शृणु राजन् समाहितः  
०७,०३२।०२५ए विक्रीडितं कुमारेण यथानीकं बिभित्सता  
०७,०३२।०२५फ़्*०२५०_०१ आरुग्णाश् च यथा वीरा दुःसाध्याश् चापि विप्लवे  
०७,०३२।०२६अ दावाग्न्यभिपरीतानां भूरिगुल्मतृणद्रुमे  
०७,०३२।०२६च् वनौकसाम् इवारण्ये त्वदीयानाम् अभूद् भयम्  
०७,०३३।००१ सञ्जय उवाच  
०७,०३३।००१अ समरे ऽत्युग्रकर्माणः कर्मभिर् व्यञ्जितश्रमाः  
०७,०३३।००१च् सकृष्णाः पाण्डवाः पञ्च देवैर् अपि दुरासदाः  
०७,०३३।००२अ सत्त्वकर्मान्वयैर् बुद्ध्या प्रकृत्या यशसा श्रिया  
०७,०३३।००२च् नैव भूतो न भविता कृष्णतुल्यगुणः पुमान्  
०७,०३३।००३अ सत्यधर्मपरो दाता विप्रपूजादिभिर् गुणैः  
०७,०३३।००३च् सदैव त्रिदिवं प्राप्तो राजा किल युधिष्ठिरः  
०७,०३३।००४अ युगान्ते चान्तको राजञ् जामदग्न्यश् च वीर्यवान्  
०७,०३३।००४च् रणस्थो भीमसेनश् च कथ्यन्ते सदृशास् त्रयः  
०७,०३३।००५अ प्रतिज्ञाकर्मदक्षस्य रणे गाण्डीवधन्वनः  
०७,०३३।००५च् उपमां नाधिगच्छामि पार्थस्य सदृशीं क्षितौ  
०७,०३३।००६अ गुरुवात्सल्यम् अत्यन्तं नैभृत्यं विनयो दमः  
०७,०३३।००६च् नकुले ऽप्रातिरूप्यं च शौर्यं च नियतानि षट्  
०७,०३३।००७अ श्रुतगाम्भीर्यमाधुर्यसत्त्ववीर्यपराक्रमैः  
०७,०३३।००७च् सदृशो देवयोर् वीरः सहदेवः किलाश्विनोः  
०७,०३३।००८अ ये च कृष्णे गुणाः स्फीताः पाण्डवेषु च ये गुणाः  
०७,०३३।००८च् अभिमन्यौ किलैकस्था दृश्यन्ते गुणसञ्चयाः  
०७,०३३।००९अ युधिष्ठिरस्य धैर्येण कृष्णस्य चरितेन च  
०७,०३३।००९च् कर्मभिर् भीमसेनस्य सदृशो भीमकर्मणः  
०७,०३३।०१०अ धनञ्जयस्य रूपेण विक्रमेण श्रुतेन च  
०७,०३३।०१०च् विनयात् सहदेवस्य सदृशो नकुलस्य च  
०७,०३३।०११ धृतराष्ट्र उवाच  
०७,०३३।०११अ अभिमन्युम् अहं सूत सौभद्रम् अपराजितम्  
०७,०३३।०११च् श्रोतुम् इच्छामि कार्त्स्न्येन कथम् आयोधने हतः  
०७,०३३।०११द्*०२५१_०० वैशम्पायनः  
०७,०३३।०११द्*०२५१_०१ अभिमन्युं हतं श्रुत्वा धृतराष्ट्रो जनेश्वरः  
०७,०३३।०११द्*०२५१_०२ विस्तरेण महाराज पर्यपृच्छत् स सञ्जयम्  
०७,०३३।०१२ सञ्जय उवाच  
०७,०३३।०१२*०२५२_०१ स्थिरो भव महाराज शोकं धारय दुर्धरम्  
०७,०३३।०१२*०२५२_०२ महान्तं बन्धुनाशं ते कथयिष्यामि तच् छृणु  
०७,०३३।०१२अ चक्रव्यूहो महाराज आचार्येणाभिकल्पितः  
०७,०३३।०१२च् तत्र शक्रोपमाः सर्वे राजानो विनिवेशिताः  
०७,०३३।०१२द्*०२५३_०१ अणुस्थानेषु विन्यस्ताः कुमाराः सूर्यवर्चसः  
०७,०३३।०१२द्*०२५४_०१ केसराणि च पद्मस्य सुकुमाराणि भारत  
०७,०३३।०१२द्*०२५४_०२ कुमारा राजलोकस्य निक्षिप्ताः केसरोपमाः  
०७,०३३।०१२द्*०२५४_०३ कर्णिकास्थो महाराज तस्य दुर्योधनो ऽभवत्  
०७,०३३।०१३अ सङ्घातो राजपुत्राणां सर्वेषाम् अभवत् तदा  
०७,०३३।०१३च् कृताभिसमयाः सर्वे सुवर्णविकृतध्वजाः  
०७,०३३।०१४अ रक्ताम्बरधराः सर्वे सर्वे रक्तविभूषणाः  
०७,०३३।०१४ब्*०२५५_०१ ते रथाश्ववराः सर्वे सर्वे रक्तविभूषणाः  
०७,०३३।०१४च् सर्वे रक्तपताकाश् च सर्वे वै हेममालिनः  
०७,०३३।०१४द्*०२५६_०१ चन्दनागुरुदिग्धाङ्गाः स्रग्विणः सूक्ष्मवाससः  
०७,०३३।०१४द्*०२५६_०२ सहिताः पर्यधावन्त कार्ष्णिं प्रति युयुत्सवः  
०७,०३३।०१५अ तेषां दशसहस्राणि बभूवुर् दृढधन्विनाम्  
०७,०३३।०१५च् पौत्रं तव पुरस्कृत्य लक्ष्मणं प्रियदर्शनम्  
०७,०३३।०१६अ अन्योन्यसमदुःखास् ते अन्योन्यसमसाहसाः  
०७,०३३।०१६च् अन्योन्यं स्पर्धमानाश् च अन्योन्यस्य हिते रताः  
०७,०३३।०१६द्*०२५७_०१ दुर्योधनस् तु राजेन्द्र सैन्यमध्ये व्यवस्थितः  
०७,०३३।०१७अ कर्णदुःशासनकृपैर् वृतो राजा महारथैः  
०७,०३३।०१७च् देवराजोपमः श्रीमाञ् श्वेतच्छत्राभिसंवृतः  
०७,०३३।०१७ए चामरव्यजनाक्षेपैर् उदयन्न् इव भास्करः  
०७,०३३।०१८अ प्रमुखे तस्य सैन्यस्य द्रोणो ऽवस्थितनायके  
०७,०३३।०१८च् सिन्धुराजस् तथातिष्ठच् छ्रीमान् मेरुर् इवाचलः  
०७,०३३।०१९अ सिन्धुराजस्य पार्श्वस्था अश्वत्थामपुरोगमाः  
०७,०३३।०१९च् सुतास् तव महाराज त्रिंशत् त्रिदशसन्निभाः  
०७,०३३।०२०अ गान्धारराजः कितवः शल्यो भूरिश्रवास् तथा  
०७,०३३।०२०च् पार्श्वतः सिन्धुराजस्य व्यराजन्त महारथाः  
०७,०३३।०२०द्*०२५८_०१ ततः प्रववृते युद्धं तुमुलं लोमहर्षणम्  
०७,०३३।०२०द्*०२५८_०२ तावकानां परेषां च मृत्युं कृत्वा निवर्तनम्  
०७,०३४।००१ सञ्जय उवाच  
०७,०३४।००१अ तद् अनीकम् अनाधृष्यं भारद्वाजेन रक्षितम्  
०७,०३४।००१च् पार्थाः समभ्यवर्तन्त भीमसेनपुरोगमाः  
०७,०३४।००२अ सात्यकिश् चेकितानश् च धृष्टद्युम्नश् च पार्षतः  
०७,०३४।००२च् कुन्तिभोजश् च विक्रान्तो द्रुपदश् च महारथः  
०७,०३४।००३अ आर्जुनिः क्षत्रधर्मा च बृहत्क्षत्रश् च वीर्यवान्  
०७,०३४।००३च् चेदिपो धृष्टकेतुश् च माद्रीपुत्रौ घटोत्कचः  
०७,०३४।००४अ युधामन्युश् च विक्रान्तः शिखण्डी चापराजितः  
०७,०३४।००४च् उत्तमौजाश् च दुर्धर्षो विराटश् च महारथः  
०७,०३४।००५अ द्रौपदेयाश् च संरब्धाः शैशुपालिश् च वीर्यवान्  
०७,०३४।००५च् केकयाश् च महावीर्याः सृञ्जयाश् च सहस्रशः  
०७,०३४।००६अ एते चान्ये च सगणाः कृतास्त्रा युद्धदुर्मदाः  
०७,०३४।००६च् समभ्यधावन् सहसा भारद्वाजं युयुत्सवः  
०७,०३४।००७अ समवेतांस् तु तान् सर्वान् भारद्वाजो ऽपि वीर्यवान्  
०७,०३४।००७च् असम्भ्रान्तः शरौघेण महता समवारयत्  
०७,०३४।००८अ महौघाः सलिलस्येव गिरिम् आसाद्य दुर्भिदम्  
०७,०३४।००८च् द्रोणं ते नाभ्यवर्तन्त वेलाम् इव जलाशयाः  
०७,०३४।००९अ पीड्यमानाः शरै राजन् द्रोणचापविनिःसृतैः  
०७,०३४।००९च् न शेकुः प्रमुखे स्थातुं भारद्वाजस्य पाण्डवाः  
०७,०३४।०१०अ तद् अद्भुतम् अपश्याम द्रोणस्य भुजयोर् बलम्  
०७,०३४।०१०च् यद् एनं नाभ्यवर्तन्त पाञ्चालाः सृञ्जयैः सह  
०७,०३४।०११अ तम् आयान्तम् अभिक्रुद्धं द्रोणं दृष्ट्वा युधिष्ठिरः  
०७,०३४।०११च् बहुधा चिन्तयाम् आस द्रोणस्य प्रतिवारणम्  
०७,०३४।०१२अ अशक्यं तु तम् अन्येन द्रोणं मत्वा युधिष्ठिरः  
०७,०३४।०१२च् अविषह्यं गुरुं भारं सौभद्रे समवासृजत्  
०७,०३४।०१३अ वासुदेवाद् अनवरं फल्गुनाच् चामितौजसम्  
०७,०३४।०१३च् अब्रवीत् परवीरघ्नम् अभिमन्युम् इदं वचः  
०७,०३४।०१४अ एत्य नो नार्जुनो गर्हेद् यथा तात तथा कुरु  
०७,०३४।०१४च् चक्रव्यूहस्य न वयं विद्म भेदं कथं चन  
०७,०३४।०१५अ त्वं वार्जुनो वा कृष्णो वा भिन्द्यात् प्रद्युम्न एव वा  
०७,०३४।०१५च् चक्रव्यूहं महाबाहो पञ्चमो ऽन्यो न विद्यते  
०७,०३४।०१६अ अभिमन्यो वरं तात याचतां दातुम् अर्हसि  
०७,०३४।०१६च् पितॄणां मातुलानां च सैन्यानां चैव सर्वशः  
०७,०३४।०१७अ धनञ्जयो हि नस् तात गर्हयेद् एत्य संयुगात्  
०७,०३४।०१७च् क्षिप्रम् अस्त्रं समादाय द्रोणानीकं विशातय  
०७,०३४।०१८ अभिमन्युर् उवाच  
०७,०३४।०१८*०२५९_०१ शृणु राजन् महाबाहो वचनं मम सुव्रत  
०७,०३४।०१८*०२५९_०२ पुरा गर्भगते वापि चक्रव्यूहप्रवेशनम्  
०७,०३४।०१८*०२५९_०३ मुखात् कृष्णस्य राजेन्द्र श्रुतम् अस्मि मया प्रभो  
०७,०३४।०१८*०२५९_०४ तस्माद् व्यूहं प्रविश्यामि चक्राख्यं नृपसत्तम  
०७,०३४।०१८अ द्रोणस्य दृढम् अव्यग्रम् अनीकप्रवरं युधि  
०७,०३४।०१८च् पितॄणां जयम् आकाङ्क्षन्न् अवगाहे भिनद्मि च  
०७,०३४।०१९अ उपदिष्टो हि मे पित्रा योगो ऽनीकस्य भेदने  
०७,०३४।०१९च् नोत्सहे तु विनिर्गन्तुम् अहं कस्यां चिद् आपदि  
०७,०३४।०२० युधिष्ठिर उवाच  
०७,०३४।०२०अ भिन्ध्य् अनीकं युधा श्रेष्ठ द्वारं सञ्जनयस्व नः  
०७,०३४।०२०च् वयं त्वानुगमिष्यामो येन त्वं तात यास्यसि  
०७,०३४।०२१अ धनञ्जयसमं युद्धे त्वां वयं तात संयुगे  
०७,०३४।०२१च् प्रणिधायानुयास्यामो रक्षन्तः सर्वतोमुखाः  
०७,०३४।०२२ भीम उवाच  
०७,०३४।०२२अ अहं त्वानुगमिष्यामि धृष्टद्युम्नो ऽथ सात्यकिः  
०७,०३४।०२२च् पाञ्चालाः केकया मत्स्यास् तथा सर्वे प्रभद्रकाः  
०७,०३४।०२३अ सकृद् भिन्नं त्वया व्यूहं तत्र तत्र पुनः पुनः  
०७,०३४।०२३च् वयं प्रध्वंसयिष्यामो निघ्नमाना वरान् वरान्  
०७,०३४।०२४ अभिमन्युर् उवाच  
०७,०३४।०२४*०२६०_०१ यातो ऽहम् अर्जुनाद् राजन् सुभद्रायां तथैव च  
०७,०३४।०२४*०२६०_०२ महद्बलेन सम्पूर्णं पश्यध्वं पौरुषं मम  
०७,०३४।०२४*०२६०_०३ सर्वान् हनिष्यामि कुरून् द्रोणमुख्यान् नराधिप  
०७,०३४।०२४*०२६०_०४ यैः कृतं दुष्कृतं कर्म पाण्डवानां महात्मनाम्  
०७,०३४।०२४*०२६०_०५ ज्येष्ठा माता मदीया यत् सभां नीता दुरासदैः  
०७,०३४।०२४*०२६०_०६ दुःशासनेन च तदा पापेन दुष्टकर्मणा  
०७,०३४।०२४*०२६०_०७ पाञ्चालां प्रति राजेन्द्र यत् कृतं दुष्टकारिभिः  
०७,०३४।०२४*०२६०_०८ तत् सर्वं चाद्य तद्व्यूहे दर्शयिष्यामि लाघवात्  
०७,०३४।०२४अ अहम् एतत् प्रवेक्ष्यामि द्रोणानीकं दुरासदम्  
०७,०३४।०२४च् पतङ्ग इव सङ्क्रुद्धो ज्वलितं जातवेदसम्  
०७,०३४।०२५अ तत् कर्माद्य करिष्यामि हितं यद् वंशयोर् द्वयोः  
०७,०३४।०२५च् मातुलस्य च या प्रीतिर् भविष्यति पितुश् च मे  
०७,०३४।०२६अ शिशुनैकेन सङ्ग्रामे काल्यमानानि सङ्घशः  
०७,०३४।०२६ब्*०२६१_०१ दुस्थानि सर्वसैन्यानि मत्कथा* * * * *  
०७,०३४।०२६च् अद्य द्रक्ष्यन्ति भूतानि द्विषत्सैन्यानि वै मया  
०७,०३४।०२६द्*०२६२_०१ नाहं पार्थेन जातः स्यां न च जातः सुभद्रया  
०७,०३४।०२६द्*०२६२_०२ यदि मे संयुगे कश् चिज् जीवितो नाद्य मुच्यते  
०७,०३४।०२६द्*०२६२_०३ यदि चैकरथेनाहं समग्रं क्षत्रमण्डलम्  
०७,०३४।०२६द्*०२६२_०४ न करोम्य् अष्टधा युद्धे न भवाम्य् अर्जुनात्मजः  
०७,०३४।०२७ युधिष्ठिर उवाच  
०७,०३४।०२७अ एवं ते भाषमाणस्य बलं सौभद्र वर्धताम्  
०७,०३४।०२७च् यस् त्वम् उत्सहसे भेत्तुं द्रोणानीकं सुदुर्भिदम्  
०७,०३४।०२८अ रक्षितं पुरुषव्याघ्रैर् महेष्वासैः प्रहारिभिः  
०७,०३४।०२८च् साध्यरुद्रमरुत्कल्पैर् वस्वग्न्यादित्यविक्रमैः  
०७,०३४।०२९ सञ्जय उवाच  
०७,०३४।०२९अ तस्य तद् वचनं श्रुत्वा स यन्तारम् अचोदयत्  
०७,०३४।०२९च् सुमित्राश्वान् रणे क्षिप्रं द्रोणानीकाय चोदय  
०७,०३५।००१ सञ्जय उवाच  
०७,०३५।००१अ सौभद्रस् तु वचः श्रुत्वा धर्मराजस्य धीमतः  
०७,०३५।००१च् अचोदयत यन्तारं द्रोणानीकाय भारत  
०७,०३५।००२अ तेन सञ्चोद्यमानस् तु याहि याहीति सारथिः  
०७,०३५।००२च् प्रत्युवाच ततो राजन्न् अभिमन्युम् इदं वचः  
०७,०३५।००३अ अतिभारो ऽयम् आयुष्मन्न् आहितस् त्वयि पाण्डवैः  
०७,०३५।००३च् सम्प्रधार्य क्षमं बुद्ध्या ततस् त्वं योद्धुम् अर्हसि  
०७,०३५।००४अ आचार्यो हि कृती द्रोणः परमास्त्रे कृतश्रमः  
०७,०३५।००४च् अत्यन्तसुखसंवृद्धस् त्वं च युद्धविशारदः  
०७,०३५।००४द्*०२६३_०१ द्रोणो हि कृतवान् यत्नं शस्त्रास्त्रकृतनिश्रमः  
०७,०३५।००४द्*०२६३_०२ त्वं तु बालः स बलवान् सङ्ग्रामाणाम् अकोविदः  
०७,०३५।००५अ ततो ऽभिमन्युः प्रहसन् सारथिं वाक्यम् अब्रवीत्  
०७,०३५।००५च् सारथे को न्व् अयं द्रोणः समग्रं क्षत्रम् एव वा  
०७,०३५।००५द्*०२६४_०१ व्यवसायो हि मे योद्धुं रणोत्सवसमुद्भवः  
०७,०३५।००६अ ऐरावतगतं शक्रं सहामरगणैर् अहम्  
०७,०३५।००६ब्*०२६५_०१ अथवा रुद्रम् ईशानं सर्वभूतगणैर् वृतम्  
०७,०३५।००६च् योधयेयं रणमुखे न मे क्षत्रे ऽद्य विस्मयः  
०७,०३५।००६द्*०२६६_०१ यच् चैतत् पश्यसे सूत सयोधाश्वरथद्विपम्  
०७,०३५।००६ए न ममैतद् द्विषत्सैन्यं कलाम् अर्हति षोडशीम्  
०७,०३५।००७*०२६७_०१ एवम् अप्य् उच्यमानः स सारथिस् तं पुनः पुनः  
०७,०३५।००७*०२६७_०२ वीर ते तेन मा युद्धम् इति सौभद्रम् अब्रवीत्  
०७,०३५।००७अ अपि विश्वजितं विष्णुं मातुलं प्राप्य सूतज  
०७,०३५।००७च् पितरं चार्जुनं सङ्ख्ये न भीर् माम् उपयास्यति  
०७,०३५।००८अ ततो ऽभिमन्युस् तां वाचं कदर्थीकृत्य सारथेः  
०७,०३५।००८च् याहीत्य् एवाब्रवीद् एनं द्रोणानीकाय माचिरम्  
०७,०३५।००९अ ततः सञ्चोदयाम् आस हयान् अस्य त्रिहायनान्  
०७,०३५।००९च् नातिहृष्टमनाः सूतो हेमभाण्डपरिच्छदान्  
०७,०३५।०१०अ ते प्रेषिताः सुमित्रेण द्रोणानीकाय वाजिनः  
०७,०३५।०१०च् द्रोणम् अभ्यद्रवन् राजन् महावेगपराक्रमाः  
०७,०३५।०११अ तम् उदीक्ष्य तथायान्तं सर्वे द्रोणपुरोगमाः  
०७,०३५।०११च् अभ्यवर्तन्त कौरव्याः पाण्डवाश् च तम् अन्वयुः  
०७,०३५।०१२अ स कर्णिकारप्रवरोच्छ्रितध्वजः; सुवर्णवर्मार्जुनिर् अर्जुनाद् वरः  
०७,०३५।०१२च् युयुत्सया द्रोणमुखान् महारथान्; समासदत् सिंहशिशुर् यथा गजान्  
०७,०३५।०१३अ ते विंशतिपदे यत्ताः सम्प्रहारं प्रचक्रिरे  
०७,०३५।०१३च् आसीद् गाङ्ग इवावर्तो मुहूर्तम् उदधेर् इव  
०७,०३५।०१४अ शूराणां युध्यमानानां निघ्नताम् इतरेतरम्  
०७,०३५।०१४च् सङ्ग्रामस् तुमुलो राजन् प्रावर्तत सुदारुणः  
०७,०३५।०१५अ प्रवर्तमाने सङ्ग्रामे तस्मिन्न् अतिभयङ्करे  
०७,०३५।०१५च् द्रोणस्य मिषतो व्यूहं भित्त्वा प्राविशद् आर्जुनिः  
०७,०३५।०१५द्*०२६८_०१ तद् अभेद्यम् अनाधृष्यं द्रोणानीकं सुदुर्जयम्  
०७,०३५।०१५द्*०२६८_०२ भित्त्वार्जुनिर् असम्भ्रान्तो विवेशाचिन्त्यविक्रमः  
०७,०३५।०१६अ तं प्रविष्टं परान् घ्नन्तं शत्रुमध्ये महाबलम्  
०७,०३५।०१६च् हस्त्यश्वरथपत्त्यौघाः परिवव्रुर् उदायुधाः  
०७,०३५।०१७अ नानावादित्रनिनदैः क्ष्वेडितोत्क्रुष्टगर्जितैः  
०७,०३५।०१७च् हुङ्कारैः सिंहनादैश् च तिष्ठ तिष्ठेति निस्वनैः  
०७,०३५।०१८अ घोरैर् हलहलाशब्दैर् मा गास् तिष्ठैहि माम् इति  
०७,०३५।०१८च् असाव् अहम् अमुत्रेति प्रवदन्तो मुहुर् मुहुः  
०७,०३५।०१९अ बृंहितैः शिञ्जितैर् हासैः खुरनेमिस्वनैर् अपि  
०७,०३५।०१९च् सन्नादयन्तो वसुधाम् अभिदुद्रुवुर् आर्जुनिम्  
०७,०३५।०२०अ तेषाम् आपततां वीरः पूर्वं शीघ्रम् अथो दृढम्  
०७,०३५।०२०च् क्षिप्रास्त्रो न्यवधीद् व्रातान् मर्मज्ञो मर्मभेदिभिः  
०७,०३५।०२१अ ते हन्यमानाश् च तथा नानालिङ्गैः शितैः शरैः  
०७,०३५।०२१च् अभिपेतुस् तम् एवाजौ शलभा इव पावकम्  
०७,०३५।०२२अ ततस् तेषां शरीरैश् च शरीरावयवैश् च सः  
०७,०३५।०२२च् सन्तस्तार क्षितिं क्षिप्रं कुशैर् वेदिम् इवाध्वरे  
०७,०३५।०२३अ बद्धगोधाङ्गुलित्राणान् सशरावरकार्मुकान्  
०७,०३५।०२३च् सासिचर्माङ्कुशाभीशून् सतोमरपरश्वधान्  
०७,०३५।०२४अ सगुडायोमुखप्रासान् सर्ष्टितोमरपट्टिशान्  
०७,०३५।०२४च् सभिण्डिपालपरिघान् सशक्तिवरकम्पनान्  
०७,०३५।०२५अ सप्रतोदमहाशङ्खान् सकुन्तान् सकचग्रहान्  
०७,०३५।०२५च् समुद्गरक्षेपणीयान् सपाशपरिघोपलान्  
०७,०३५।०२६अ सकेयूराङ्गदान् बाहून् हृद्यगन्धानुलेपनान्  
०७,०३५।०२६च् सञ्चिच्छेदार्जुनिर् वृत्तांस् त्वदीयानां सहस्रशः  
०७,०३५।०२७अ तैः स्फुरद्भिर् महाराज शुशुभे लोहितोक्षितैः  
०७,०३५।०२७च् पञ्चास्यैः पन्नगैश् छिन्नैर् गरुडेनेव मारिष  
०७,०३५।०२८अ सुनासाननकेशान्तैर् अव्रणैश् चारुकुण्डलैः  
०७,०३५।०२८च् सन्दष्टौष्ठपुटैः क्रोधात् क्षरद्भिः शोणितं बहु  
०७,०३५।०२९अ चारुस्रङ्मुकुटोष्णीषैर् मणिरत्नविराजितैः  
०७,०३५।०२९च् विनालनलिनाकारैर् दिवाकरशशिप्रभैः  
०७,०३५।०३०अ हितप्रियंवदैः काले बहुभिः पुण्यगन्धिभिः  
०७,०३५।०३०च् द्विषच्छिरोभिः पृथिवीम् अवतस्तार फाल्गुणिः  
०७,०३५।०३१अ गन्धर्वनगराकारान् विधिवत् कल्पितान् रथान्  
०७,०३५।०३१ब्*०२६९_०१ समास्थितान् योधवरैर् दान्ताश्वान् साधुसारथीन्  
०७,०३५।०३१ब्*०२६९_०२ विपताकाध्वजच्छत्त्रान् वितूणीरायुधान् अपि  
०७,०३५।०३१ब्*०२६९_०३ विसूताश्वरथाभीशून् विशम्यायोक्त्रदण्डकान्  
०७,०३५।०३१च् वीषामुखान् वित्रिवेणून् व्यस्तदण्डकबन्धुरान्  
०७,०३५।०३२अ विजङ्घकूबराक्षांश् च विनेमीन् अनरान् अपि  
०७,०३५।०३२च् विचक्रोपस्करोपस्थान् भग्नोपकरणान् अपि  
०७,०३५।०३३अ प्रशातितोपकरणान् हतयोधान् सहस्रशः  
०७,०३५।०३३च् शरैर् विशकलीकुर्वन् दिक्षु सर्वास्व् अदृश्यत  
०७,०३५।०३४अ पुनर् द्विपान् द्विपारोहान् वैजयन्त्यङ्कुशध्वजान्  
०७,०३५।०३४च् तूणान् वर्माण्य् अथो कक्ष्या ग्रैवेयान् अथ कम्बलान्  
०७,०३५।०३५अ घण्टाः शुण्डान् विषाणाग्रान् क्षुरपालान् पदानुगान्  
०७,०३५।०३५च् शरैर् निशितधाराग्रैः शात्रवाणाम् अशातयत्  
०७,०३५।०३६अ वनायुजान् पार्वतीयान् काम्बोजारट्टबाह्लिकान्  
०७,०३५।०३६च् स्थिरवालधिकर्णाक्षाञ् जवनान् साधुवाहिनः  
०७,०३५।०३७अ स्वारूढाञ् शिक्षितैर् योधैः शक्त्यृष्टिप्रासयोधिभिः  
०७,०३५।०३७च् विध्वस्तचामरकुथान् विप्रकीर्णप्रकीर्णकान्  
०७,०३५।०३८अ निरस्तजिह्वानयनान् निष्कीर्णान्त्रयकृद्घनान्  
०७,०३५।०३८च् हतारोहान् भिन्नभाण्डान् क्रव्यादगणमोदनान्  
०७,०३५।०३९अ निकृत्तवर्मकवचाञ् शकृन्मूत्रासृगाप्लुतान्  
०७,०३५।०३९च् निपातयन्न् अश्ववरांस् तावकान् सो ऽभ्यरोचत  
०७,०३५।०४०अ एको विष्णुर् इवाचिन्त्यः कृत्वा प्राक् कर्म दुष्करम्  
०७,०३५।०४०च् तथा विमथितं तेन त्र्यङ्गं तव बलं महत्  
०७,०३५।०४०द्*०२७०_०१ यथासुरबलं घोरं त्र्यम्बकेनामितौजसा  
०७,०३५।०४०द्*०२७०_०२ कृत्वा कर्म रणे ऽसह्यं परैर् आर्जुनिर् आहवे  
०७,०३५।०४०ए व्यहनत् स पदात्योघांस् त्वदीयान् एव भारत  
०७,०३५।०४१अ एवम् एकेन तां सेनां सौभद्रेण शितैः शरैः  
०७,०३५।०४१च् भृशं विप्रहतां दृष्ट्वा स्कन्देनेवासुरीं चमूम्  
०७,०३५।०४२अ त्वदीयास् तव पुत्राश् च वीक्षमाणा दिशो दश  
०७,०३५।०४२च् संशुष्कास्याश् चलन्नेत्राः प्रस्विन्ना लोमहर्षणाः  
०७,०३५।०४३अ पलायनकृतोत्साहा निरुत्साहा द्विषज्जये  
०७,०३५।०४३च् गोत्रनामभिर् अन्योन्यं क्रन्दन्तो जीवितैषिणः  
०७,०३५।०४४अ हतान् पुत्रांस् तथा पितॄन् सुहृत्सम्बन्धिबान्धवान्  
०७,०३५।०४४च् प्रातिष्ठन्त समुत्सृज्य त्वरयन्तो हयद्विपान्  
०७,०३६।००१ सञ्जय उवाच  
०७,०३६।००१अ तां प्रभग्नां चमूं दृष्ट्वा सौभद्रेणामितौजसा  
०७,०३६।००१च् दुर्योधनो भृशं क्रुद्धः स्वयं सौभद्रम् अभ्ययात्  
०७,०३६।००२अ ततो राजानम् आवृत्तं सौभद्रं प्रति संयुगे  
०७,०३६।००२च् दृष्ट्वा द्रोणो ऽब्रवीद् योधान् पर्याप्नुत नराधिपम्  
०७,०३६।००३अ पुराभिमन्युर् लक्ष्यं नः पश्यतां हन्ति वीर्यवान्  
०७,०३६।००३च् तम् आद्रवत मा भैष्ट क्षिप्रं रक्षत कौरवम्  
०७,०३६।००३द्*०२७१_०१ अभिमन्युर् असौ वीरो विष्णुतुल्यपराक्रमः  
०७,०३६।००३द्*०२७१_०२ सौभद्रो अयम् आयातो अस्माञ् जेतुं महाबलः  
०७,०३६।००४अ ततः कृतज्ञा बलिनः सुहृदो जितकाशिनः  
०७,०३६।००४च् त्रास्यमाना भयाद् वीरं परिवव्रुस् तवात्मजम्  
०७,०३६।००५अ द्रोणो द्रौणिः कृपः कर्णः कृतवर्मा च सौबलः  
०७,०३६।००५च् बृहद्बलो मद्रराजो भूरिर् भूरिश्रवाः शलः  
०७,०३६।००६अ पौरवो वृषसेनश् च विसृजन्तः शिताञ् शरान्  
०७,०३६।००६च् सौभद्रं शरवर्षेण महता समवाकिरन्  
०७,०३६।००७अ सम्मोहयित्वा तम् अथ दुर्योधनम् अमोचयन्  
०७,०३६।००७च् आस्याद् ग्रासम् इवाक्षिप्तं ममृषे नार्जुनात्मजः  
०७,०३६।००८अ ताञ् शरौघेण महता साश्वसूतान् महारथान्  
०७,०३६।००८च् विमुखीकृत्य सौभद्रः सिंहनादम् अथानदत्  
०७,०३६।००९अ तस्य नादं ततः श्रुत्वा सिंहस्येवामिषैषिणः  
०७,०३६।००९च् नामृष्यन्त सुसंरब्धाः पुनर् द्रोणमुखा रथाः  
०७,०३६।०१०अ त एनं कोष्ठकीकृत्य रथवंशेन मारिष  
०७,०३६।०१०च् व्यसृजन्न् इषुजालानि नानालिङ्गानि सङ्घशः  
०७,०३६।०११अ तान्य् अन्तरिक्षे चिच्छेद पौत्रस् तव शितैः शरैः  
०७,०३६।०११च् तांश् चैव प्रतिविव्याध तद् अद्भुतम् इवाभवत्  
०७,०३६।०११द्*०२७२_०१ ततो रथाः पदात्योघाः कुञ्जराः सादिनश् च ह  
०७,०३६।०१२अ ततस् ते कोपितास् तेन शरैर् आशीविषोपमैः  
०७,०३६।०१२च् परिवव्रुर् जिघांसन्तः सौभद्रम् अपलायिनम्  
०७,०३६।०१३अ समुद्रम् इव पर्यस्तं त्वदीयं तद् बलार्णवम्  
०७,०३६।०१३च् अभिमन्युर् दधारैको वेलेव मकरालयम्  
०७,०३६।०१४अ शूराणां युध्यमानानां निघ्नताम् इतरेतरम्  
०७,०३६।०१४च् अभिमन्योः परेषां च नासीत् कश् चित् पराङ्मुखः  
०७,०३६।०१५अ तस्मिंस् तु घोरे सङ्ग्रामे वर्तमाने भयङ्करे  
०७,०३६।०१५च् दुःसहो नवभिर् बाणैर् अभिमन्युम् अविध्यत  
०७,०३६।०१६अ दुःशासनो द्वादशभिः कृपः शारद्वतस् त्रिभिः  
०७,०३६।०१६च् द्रोणस् तु सप्तदशभिः शरैर् आशीविषोपमैः  
०७,०३६।०१७अ विविंशतिस् तु विंशत्या कृतवर्मा च सप्तभिः  
०७,०३६।०१७च् बृहद्बलस् तथाष्टाभिर् अश्वत्थामा च सप्तभिः  
०७,०३६।०१८अ भूरिश्रवास् त्रिभिर् बाणैर् मद्रेशः षड्भिर् आशुगैः  
०७,०३६।०१८च् द्वाभ्यां शराभ्यां शकुनिस् त्रिभिर् दुर्योधनो नृपः  
०७,०३६।०१९अ स तु तान् प्रतिविव्याध त्रिभिस् त्रिभिर् अजिह्मगैः  
०७,०३६।०१९च् नृत्यन्न् इव महाराज चापहस्तः प्रतापवान्  
०७,०३६।०२०अ ततो ऽभिमन्युः सङ्क्रुद्धस् ताप्यमानस् तवात्मजैः  
०७,०३६।०२०च् विदर्शयन् वै सुमहच् छिक्षौरसकृतं बलम्  
०७,०३६।०२१अ गरुडानिलरंहोभिर् यन्तुर् वाक्यकरैर् हयैः  
०७,०३६।०२१ब्*०२७३_०१ अभ्यद्रवत तं कार्ष्णिम् अश्मकेन्द्रः कृतत्वरः  
०७,०३६।०२१च् दान्तैर् अश्मकदायादं त्वरमाणो ऽभ्यहारयत्  
०७,०३६।०२१ए विव्याध चैनं दशभिर् बाणैस् तिष्ठेति चाब्रवीत्  
०७,०३६।०२२अ तस्याभिमन्युर् दशभिर् बाणैः सूतं हयान् ध्वजम्  
०७,०३६।०२२च् बाहू धनुः शिरश् चोर्व्यां स्मयमानो ऽभ्यपातयत्  
०७,०३६।०२३अ ततस् तस्मिन् हते वीरे सौभद्रेणाश्मकेश्वरे  
०७,०३६।०२३च् सञ्चचाल बलं सर्वं पलायनपरायणम्  
०७,०३६।०२४अ ततः कर्णः कृपो द्रोणो द्रौणिर् गान्धारराट् शलः  
०७,०३६।०२४च् शल्यो भूरिश्रवाः क्राथः सोमदत्तो विविंशतिः  
०७,०३६।०२५अ वृषसेनः सुषेणश् च कुण्डभेदी प्रतर्दनः  
०७,०३६।०२५च् वृन्दारको ललित्थश् च प्रबाहुर् दीर्घलोचनः  
०७,०३६।०२५ए दुर्योधनश् च सङ्क्रुद्धः शरवर्षैर् अवाकिरन्  
०७,०३६।०२६अ सो ऽतिक्रुद्धो महेष्वासैर् अभिमन्युर् अजिह्मगैः  
०७,०३६।०२६च् शरम् आदत्त कर्णाय परकायावभेदनम्  
०७,०३६।०२७अ तस्य भित्त्वा तनुत्राणं देहं निर्भिद्य चाशुगः  
०७,०३६।०२७च् प्राविशद् धरणीं राजन् वल्मीकम् इव पन्नगः  
०७,०३६।०२८अ स तेनातिप्रहारेण व्यथितो विह्वलन्न् इव  
०७,०३६।०२८च् सञ्चचाल रणे कर्णः क्षितिकम्पे यथाचलः  
०७,०३६।०२९अ अथान्यैर् निशितैर् बाणैः सुषेणं दीर्घलोचनम्  
०७,०३६।०२९च् कुण्डभेदिं च सङ्क्रुद्धस् त्रिभिस् त्रीन् अवधीद् बली  
०७,०३६।०३०अ कर्णस् तं पञ्चविंशत्या नाराचानां समर्पयत्  
०७,०३६।०३०च् अश्वत्थामा च विंशत्या कृतवर्मा च सप्तभिः  
०७,०३६।०३१अ स शरार्दितसर्वाङ्गः क्रुद्धः शक्रात्मजात्मजः  
०७,०३६।०३१च् विचरन् दृश्यते सैन्ये पाशहस्त इवान्तकः  
०७,०३६।०३२अ शल्यं च बाणवर्षेण समीपस्थम् अवाकिरत्  
०७,०३६।०३२च् उदक्रोशन् महाबाहुस् तव सैन्यानि भीषयन्  
०७,०३६।०३३अ ततः स विद्धो ऽस्त्रविदा मर्मभिद्भिर् अजिह्मगैः  
०७,०३६।०३३च् शल्यो राजन् रथोपस्थे निषसाद मुमोह च  
०७,०३६।०३४अ तं हि विद्धं तथा दृष्ट्वा सौभद्रेण यशस्विना  
०७,०३६।०३४च् सम्प्राद्रवच् चमूः सर्वा भारद्वाजस्य पश्यतः  
०७,०३६।०३५अ प्रेक्षन्तस् तं महाबाहुं रुक्मपुङ्खैः समावृतम्  
०७,०३६।०३५च् त्वदीयाश् च पलायन्ते मृगाः सिंहार्दिता इव  
०७,०३६।०३५द्*०२७४_०१ एको ऽनेकाञ् जघानाशु प्राणिनाम् अन्तको यथा  
०७,०३६।०३५द्*०२७४_०२ कालाग्निसदृशो वीर्ये मातरिश्वेव वै जवे  
०७,०३६।०३५द्*०२७४_०३ युध्यमानो महाबाहुः शक्रतुल्यपराक्रमः  
०७,०३६।०३५द्*०२७४_०४ जघान समरे सर्वान् नानाशस्त्रविशारदान्  
०७,०३६।०३५द्*०२७४_०५ इतीव तेषां समरे महात्मा  
०७,०३६।०३५द्*०२७४_०६ प्रतापवान् नीतिवतां वरिष्ठः  
०७,०३६।०३५द्*०२७४_०७ युद्धे च तस्मिन् स महाबलो रिपूंश्  
०७,०३६।०३५द्*०२७४_०८ चकार सर्वान् इषुभिः प्रदग्धान्  
०७,०३६।०३५द्*०२७५_०१ सौभद्रशरनिर्भिण्णाः समरे ऽमरविक्रमाः  
०७,०३६।०३५द्*०२७५_०२ एवं शल्यो विमृदितस् तव पौत्रेण भारत  
०७,०३६।०३६अ स तु रणयशसाभिपूज्यमानः; पितृसुरचारणसिद्धयक्षसङ्घैः  
०७,०३६।०३६च् अवनितलगतैश् च भूतसङ्घैर्; अतिविबभौ हुतभुग् यथाज्यसिक्तः  
०७,०३७।००१ धृतराष्ट्र उवाच  
०७,०३७।००१अ तथा प्रमथमानं तं महेष्वासम् अजिह्मगैः  
०७,०३७।००१च् आर्जुनिं मामकाः सर्वे के त्व् एनं समवाकिरन्  
०७,०३७।००२ सञ्जय उवाच  
०७,०३७।००२अ शृणु राजन् कुमारस्य रणे विक्रीडितं महत्  
०७,०३७।००२च् बिभित्सतो रथानीकं भारद्वाजेन रक्षितम्  
०७,०३७।००३अ मद्रेशं सादितं दृष्ट्वा सौभाद्रेणाशुगै रणे  
०७,०३७।००३च् शल्याद् अवरजः क्रुद्धः किरन् बाणान् समभ्ययात्  
०७,०३७।००४अ स विद्ध्वा दशभिर् बाणैः साश्वयन्तारम् आर्जुनिम्  
०७,०३७।००४च् उदक्रोशन् महाशब्दं तिष्ठ तिष्ठेति चाब्रवीत्  
०७,०३७।००५अ तस्यार्जुनिः शिरोग्रीवं पाणिपादं धनुर् हयान्  
०७,०३७।००५च् छत्रं ध्वजं नियन्तारं त्रिवेणुं शम्युपस्करम्  
०७,०३७।००६अ चक्रे युगेषां तूणीरान् अनुकर्षं च सायकैः  
०७,०३७।००६च् पताकां चक्रगोप्तारौ सर्वोपकरणानि च  
०७,०३७।००६ए व्यधमल् लाघवात् तच् च ददृशे नास्य कश् चन  
०७,०३७।००७अ स पपात क्षितौ क्षीणः प्रविद्धाभरणाम्बरः  
०७,०३७।००७च् वायुनेव महाचैत्यः सम्भग्नो ऽमिततेजसा  
०७,०३७।००७ए अनुगाश् चास्य वित्रस्ताः प्राद्रवन् सर्वतोदिशम्  
०७,०३७।००८अ आर्जुनेः कर्म तद् दृष्ट्व प्रणेदुश् च समन्ततः  
०७,०३७।००८च् नादेन सर्वभूतानि साधु साध्व् इति भारत  
०७,०३७।००९अ शल्यभ्रातर्य् अथारुग्णे बहुशस् तस्य सैनिकाः  
०७,०३७।००९च् कुलाधिवासनामानि श्रावयन्तो ऽर्जुनात्मजम्  
०७,०३७।०१०अ अभ्यवर्तन्त सङ्क्रुद्धा विविधायुधपाणयः  
०७,०३७।०१०च् रथैर् अश्वैर् गजैश् चान्ये पादातैश् च बलोत्कटाः  
०७,०३७।०११अ बाणशब्देन महता खुरनेमिस्वनेन च  
०७,०३७।०११च् हुङ्कारैः क्ष्वेडितोत्क्रुष्टैः सिंहनादैः सगर्जितैः  
०७,०३७।०१२अ ज्यातलत्रस्वनैर् अन्ये गर्जन्तो ऽर्जुननन्दनम्  
०७,०३७।०१२च् ब्रुवन्तश् च न नो जीवन् मोक्ष्यसे जीवताम् इति  
०७,०३७।०१३अ तांस् तथा ब्रुवतो दृष्ट्वा सौभद्रः प्रहसन्न् इव  
०७,०३७।०१३च् यो यः स्म प्राहरत् पूर्वं तं तं विव्याध पत्रिभिः  
०७,०३७।०१४अ सन्दर्शयिष्यन्न् अस्त्राणि चित्राणि च लघूनि च  
०७,०३७।०१४च् आर्जुनिः समरे शूरो मृदुपूर्वम् अयुध्यत  
०७,०३७।०१५अ वासुदेवाद् उपात्तं यद् यद् अस्त्रं च धनञ्जयात्  
०७,०३७।०१५च् अदर्शयत तत् कार्ष्णिः कृष्णाभ्याम् अविशेषयन्  
०७,०३७।०१६अ दूरम् अस्यन् गुरुं भारं साधयंश् च पुनः पुनः  
०७,०३७।०१६च् सन्दधद् विसृजंश् चेषून् निर्विशेषम् अदृश्यत  
०७,०३७।०१७अ चापमण्डलम् एवास्य विस्फुरद् दिक्ष्व् अदृश्यत  
०७,०३७।०१७च् तमो घ्नतः सुदीप्तस्य सवितुर् मण्डलं यथा  
०७,०३७।०१८अ ज्याशब्दः शुश्रुवे तस्य तलशब्दश् च दारुणः  
०७,०३७।०१८च् महाशनिमुचः काले पयोदस्येव निस्वनः  
०७,०३७।०१९अ ह्रीमान् अमर्षी सौभद्रो मानकृत् प्रियदर्शनः  
०७,०३७।०१९च् सम्मिमानयिषुर् वीरान् इष्वासांश् चाप्य् अयुध्यत  
०७,०३७।०२०अ मृदुर् भूत्वा महाराज दारुणः समपद्यत  
०७,०३७।०२०च् वर्षाभ्यतीतो भगवाञ् शरदीव दिवाकरः  
०७,०३७।०२१अ शरान् विचित्रान् महतो रुक्मपुङ्खाञ् शिलाशितान्  
०७,०३७।०२१च् मुमोच शतशः क्रुद्धो गभस्तीन् इव भास्करः  
०७,०३७।०२२अ क्षुरप्रैर् वत्सदन्तैश् च विपाठैश् च महायशाः  
०७,०३७।०२२च् नाराचैर् अर्धनाराचैर् भल्लैर् अज्ञलिकैर् अपि  
०७,०३७।०२२द्*०२७६_०१ तांस् तथा द्रवतो दृष्ट्वा सौभद्रः प्रहसन्न् इव  
०७,०३७।०२३अ अवाकिरद् रथानीकं भारद्वाजस्य पश्यतः  
०७,०३७।०२३च् ततस् तत् सैन्यम् अभवद् विमुखं शरपीडितम्  
०७,०३८।००१ धृतराष्ट्र उवाच  
०७,०३८।००१अ द्वैधीभवति मे चित्तं ह्रिया तुष्ट्या च सञ्जय  
०७,०३८।००१च् मम पुत्रस्य यत् सैन्यं सौभद्रः समवारयत्  
०७,०३८।००१च्*०२७७_०१ **** **** मम पौत्रो जिघांसति  
०७,०३८।००१च्*०२७७_०२ यथा चैव हि यत् सैन्यं  
०७,०३८।००१द्*०२७८_०१ यत् सैन्यं मम पुत्रस्य मम पौत्रः प्रबाधते  
०७,०३८।००२अ विस्तरेणैव मे शम्स सर्वं गावल्गणे पुनः  
०७,०३८।००२च् विक्रीडितं कुमारस्य स्कन्दस्येवासुरैः सह  
०७,०३८।००३ सञ्जय उवाच  
०७,०३८।००३अ हन्त ते सम्प्रवक्ष्यामि विमर्दम् अतिदारुणम्  
०७,०३८।००३च् एकस्य च बहूनां च यथासीत् तुमुलो रणः  
०७,०३८।००४अ अभिमन्युः कृतोत्साहः कृतोत्साहान् अरिन्दमान्  
०७,०३८।००४च् रथस्थो रथिनः सर्वांस् तावकान् अप्य् अहर्षयत्  
०७,०३८।००५अ द्रोणं कर्णं कृपं शल्यं द्रौणिं भोजं बृहद्बलम्  
०७,०३८।००५च् दुर्योधनं सौमदत्तिं शकुनिं च महाबलम्  
०७,०३८।००६अ नानानृपान् नृपसुतान् सैन्यानि विविधानि च  
०७,०३८।००६च् अलातचक्रवत् सर्वांश् चरन् बाणैः समभ्ययात्  
०७,०३८।००७अ निघ्नन्न् अमित्रान् सौभद्रः परमास्त्रः प्रतापवान्  
०७,०३८।००७च् अदर्शयत तेजस्वी दिक्षु सर्वासु भारत  
०७,०३८।००८अ तद् दृष्ट्वा चरितं तस्य सौभद्रस्यामितौजसः  
०७,०३८।००८च् समकम्पन्त सैन्यानि त्वदीयानि पुनः पुनः  
०७,०३८।००९अ अथाब्रवीन् महाप्राज्ञो भारद्वाजः प्रतापवान्  
०७,०३८।००९च् हर्षेणोत्फुल्लनयनः कृपम् आभाष्य सत्वरम्  
०७,०३८।०१०अ घट्टयन्न् इव मर्माणि तव पुत्रस्य मारिष  
०७,०३८।०१०च् अभिमन्युं रणे दृष्ट्वा तदा रणविशारदम्  
०७,०३८।०११अ एष गच्छति सौभद्रः पार्थानाम् अग्रतो युवा  
०७,०३८।०११च् नन्दयन् सुहृदः सर्वान् राजानं च युधिष्ठिरम्  
०७,०३८।०१२अ नकुलं सहदेवं च भीमसेनं च पाण्डवम्  
०७,०३८।०१२च् बन्धून् सम्बन्धिनश् चान्यान् मध्यस्थान् सुहृदस् तथा  
०७,०३८।०१३अ नास्य युद्धे समं मन्ये कं चिद् अन्यं धनुर्धरम्  
०७,०३८।०१३च् इच्छन् हन्याद् इमां सेनां किमर्थम् अपि नेच्छति  
०७,०३८।०१४अ द्रोणस्य प्रीतिसंयुक्तं श्रुत्वा वाक्यं तवात्मजः  
०७,०३८।०१४च् आर्जुनिं प्रति सङ्क्रुद्धो द्रोणं दृष्ट्वा स्मयन्न् इव  
०७,०३८।०१५अ अथ दुर्योधनः कर्णम् अब्रवीद् बाह्लिकं कृपम्  
०७,०३८।०१५च् दुःसासनं मद्रराजं तांस् तांश् चान्यान् महारथान्  
०७,०३८।०१६अ सर्वमूर्धावसिक्तानाम् आचार्यो ब्रह्मवित्तमः  
०७,०३८।०१६ब्*०२७९_०१ अभिमन्युं महासत्त्वं श्लाघते वन्दिनो यथा  
०७,०३८।०१६ब्*०२७९_०२ तस्मात् सम्पश्यतस् तस्य द्रोणाचार्यस्य धीमतः  
०७,०३८।०१६च् अर्जुनस्य सुतं मूढं नाभिहन्तुम् इहेच्छति  
०७,०३८।०१७अ न ह्य् अस्य समरे मुच्येद् अन्तको ऽप्य् आततायिनः  
०७,०३८।०१७च् किम् अङ्ग पुनर् एवान्यो मर्त्यः सत्यं ब्रवीमि वः  
०७,०३८।०१८अ अर्जुनस्य सुतं त्व् एष शिष्यत्वाद् अभिरक्षति  
०७,०३८।०१८च् पुत्राः शिष्याश् च दयितास् तद् अपत्यं च धर्मिणाम्  
०७,०३८।०१९अ संरक्ष्यमाणो द्रोणेन मन्यते वीर्यम् आत्मनः  
०७,०३८।०१९च् आत्मसम्भावितो मूढस् तं प्रमथ्नीत माचिरम्  
०७,०३८।०२०अ एवम् उक्तास् तु ते राज्ञा सात्वतीपुत्रम् अभ्ययुः  
०७,०३८।०२०च् संरब्धास् तं जिघांसन्तो भारद्वाजस्य पश्यतः  
०७,०३८।०२१अ दुःशासनस् तु तच् छ्रुत्वा दुर्योधनवचस् तदा  
०७,०३८।०२१च् अब्रवीत् कुरुशार्दूलो दुर्योधनम् इदं वचः  
०७,०३८।०२१द्*०२८०_०१ दुःशासनस् तु संरब्धं ज्ञात्वा भ्रातरम् अग्रजम्  
०७,०३८।०२१द्*०२८०_०२ तान् निवर्त्य रथोदारान् अथ भ्रातरम् अब्रवीत्  
०७,०३८।०२२अ अहम् एनं हनिष्यामि महाराज ब्रवीमि ते  
०७,०३८।०२२च् मिषतां पाण्डुपुत्राणां पाञ्चालानां च पश्यताम्  
०७,०३८।०२२ए ग्रसिष्याम्य् अद्य सौभद्रं यथा राहुर् दिवाकरम्  
०७,०३८।०२३अ उत्क्रुश्य चाब्रवीद् वाक्यं कुरुराजम् इदं पुनः  
०७,०३८।०२३च् श्रुत्वा कृष्णौ मया ग्रस्तं सौभद्रम् अतिमानिनौ  
०७,०३८।०२३ए गमिष्यतः प्रेतलोकं जीवलोकान् न संशयः  
०७,०३८।०२४अ तौ च श्रुत्वा मृतौ व्यक्तं पाण्डोः क्षेत्रोद्भवाः सुताः  
०७,०३८।०२४च् एकाह्ना ससुहृद्वर्गाः क्लैब्याद् धास्यन्ति जीवितम्  
०७,०३८।०२५अ तस्माद् अस्मिन् हते शत्रौ हताः सर्वे ऽहितास् तव  
०७,०३८।०२५च् शिवेन ध्याहि मा राजन्न् एष हन्मि रिपुं तव  
०७,०३८।०२६अ एवम् उक्त्वा नदन् राजन् पुत्रो दुःशासनस् तव  
०७,०३८।०२६ब्*०२८१_०१ दुःशासनस् तथेत्य् उक्तो भ्रात्रा तव सुतस् तदा  
०७,०३८।०२६च् सौभद्रम् अभ्ययात् क्रुद्धः शरवर्षैर् अवाकिरन्  
०७,०३८।०२७अ तम् अभिक्रुद्धम् आयान्तं तव पुत्रम् अरिन्दमः  
०७,०३८।०२७च् अभिमन्युः शरैस् तीक्ष्णैः षड्विंशत्या समर्पयत्  
०७,०३८।०२८अ दुःशासनस् तु सङ्क्रुद्धः प्रभिन्न इव कुञ्जरः  
०७,०३८।०२८च् अयोधयत सौभद्रम् अभिमन्युश् च तं रणे  
०७,०३८।०२९अ तौ मण्डलानि चित्राणि रथाभ्यां सव्यदक्षिणम्  
०७,०३८।०२९च् चरमाणाव् अयुध्येतां रथशिक्षाविशारदौ  
०७,०३८।०३०अ अथ पणवमृदङ्गदुन्दुभीनाम्; कृकरमहानकभेरिझर्झराणाम्  
०७,०३८।०३०च् निनदम् अतिभृशं नराः प्रचक्रुर्; लवणजलोद्भवसिंहनादमिश्रम्  
०७,०३९।००१ सञ्जय उवाच  
०७,०३९।००१*०२८२_०१ ततः समभवद् युद्धं तयोः पुरुषसिंहयोः  
०७,०३९।००१*०२८२_०२ तस्मिन् काले महाबाहुः सौभद्रः परवीरहा  
०७,०३९।००१*०२८२_०३ सशरं कार्मुकं छित्त्वा लाघवेन न्यपातयत्  
०७,०३९।००१*०२८२_०४ दुःशासनं शरैर् घोरैः सन्ततक्ष समन्ततः  
०७,०३९।००१अ शरविक्षतगात्रस् तु प्रत्यमित्रम् अवस्थितम्  
०७,०३९।००१च् अभिमन्युः स्मयन् धीमान् दुःशासनम् अथाब्रवीत्  
०७,०३९।००२अ दिष्ट्या पश्यामि सङ्ग्रामे मानिनं शत्रुम् आगतम्  
०७,०३९।००२च् निष्ठुरं त्यक्तधर्माणम् आक्रोशनपरायणम्  
०७,०३९।००३अ यत् सभायां त्वया राज्ञो धृतराष्ट्रस्य शृण्वतः  
०७,०३९।००३ब्*०२८३_०१ अक्षकूटं समाश्रित्य सौबलस्याभवद् बलम्  
०७,०३९।००३ब्*०२८३_०२ शृणु मे वचनं तात पितृव्यो ऽसि महामते  
०७,०३९।००३ब्*०२८३_०३ सौहृदं पृष्ठतः कृत्वा सर्वैर् एव दुरात्मभिः  
०७,०३९।००३ब्*०२८३_०४ भुक्तं राज्यम् इदं मूढैः सर्वधर्मबहिष्कृतैः  
०७,०३९।००३ब्*०२८३_०५ सुहृद्भिर् भुज्यते राज्यं सुहृद्भिर् भुज्यते सुखम्  
०७,०३९।००३ब्*०२८३_०६ विना सुहृद्भिर् भोगाश् च ऐहिकामुत्रिकं च यत्  
०७,०३९।००३ब्*०२८३_०७ मिथ्याभूतं च तत् सर्वं सुहृद्भिर् वर्जितं तदा  
०७,०३९।००३ब्*०२८३_०८ दूर्द्यूतदेवना यूयं पापिष्ठाः पापवञ्चकाः  
०७,०३९।००३ब्*०२८३_०९ तेषां त्वम् अग्रणीः पाप येन सा द्रुपदात्मजा  
०७,०३९।००३ब्*०२८३_१० आनीता च सभां साध्वी तस्येदं कर्मणः फलम्  
०७,०३९।००३ब्*०२८३_११ दर्शयिष्यामि सर्वेषां कुरूणां च दुरात्मनाम्  
०७,०३९।००३च् कोपितः परुषैर् वाक्यैर् धर्मराजो युधिष्ठिरः  
०७,०३९।००३ए जयोन्मत्तेन भीमश् च बह्वबद्धं प्रभाषता  
०७,०३९।००३फ़्*०२८४_०१ अक्षकूटं समाश्रित्य सौबलेन दुरात्मना  
०७,०३९।००३फ़्*०२८५_०१ तत् त्वयेदम् अनुप्राप्तं तस्य कोपान् महात्मनः  
०७,०३९।००४अ परवित्तापहारस्य क्रोधस्याप्रशमस्य च  
०७,०३९।००४च् लोभस्य ज्ञाननाशस्य द्रोहस्यात्याहितस्य च  
०७,०३९।००५अ पितॄणां मम राज्यस्य हरणस्योग्रधन्विनाम्  
०७,०३९।००५च् तत् त्वाम् इदम् अनुप्राप्तं तत् कोपाद् वै महात्मनाम्  
०७,०३९।००६अ सद्यश् चोग्रम् अधर्मस्य फलं प्राप्नुहि दुर्मते  
०७,०३९।००६च् शासितास्म्य् अद्य ते बाणैः सर्वसैन्यस्य पश्यतः  
०७,०३९।००७अ अद्याहम् अनृणस् तस्य कोपस्य भविता रणे  
०७,०३९।००७च् अमर्षितायाः कृष्णायाः काङ्क्षितस्य च मे पितुः  
०७,०३९।००८अ अद्य कौरव्य भीमस्य भवितास्म्य् अनृणो युधि  
०७,०३९।००८च् न हि मे मोक्ष्यसे जीवन् यदि नोत्सृजसे रणम्  
०७,०३९।००९अ एवम् उक्त्वा महाबाहुर् बाणं दुःशासनान्तकम्  
०७,०३९।००९च् सन्दधे परवीरघ्नः कालाग्न्यनिलवर्चसम्  
०७,०३९।०१०अ तस्योरस् तूर्णम् आसाद्य जत्रुदेशे विभिद्य तम्  
०७,०३९।०१०ब्*०२८६_०१ तेन तं जत्रुदेशे वै विद्ध्वा परपुरञ्जयः  
०७,०३९।०१०ब्*०२८७_०१ जगाम सह पुङ्खेन वल्मीकम् इव पन्नगः  
०७,०३९।०१०च् अथैनं पञ्चविंशत्या पुनश् चैव समर्पयत्  
०७,०३९।०१०द्*०२८८_०१ शरैर् अग्निसमस्पर्शैर् आकर्णसमचोदितैः  
०७,०३९।०११अ स गाढविद्धो व्यथितो रथोपस्थ उपाविशत्  
०७,०३९।०११च् दुःशासनो महाराज कश्मलं चाविशन् महत्  
०७,०३९।०१२अ सारथिस् त्वरमाणस् तु दुःशासनम् अचेतसम्  
०७,०३९।०१२च् रणमध्याद् अपोवाह सौभद्रशरपीडितम्  
०७,०३९।०१३अ पाण्डवा द्रौपदेयाश् च विराटश् च समीक्ष्य तम्  
०७,०३९।०१३च् पाञ्चालाः केकयाश् चैव सिंहनादम् अथानदन्  
०७,०३९।०१४अ वादित्राणि च सर्वाणि नानालिङ्गानि सर्वशः  
०७,०३९।०१४च् प्रावादयन्त संहृष्टाः पाण्डूनां तत्र सैनिकाः  
०७,०३९।०१५अ पश्यन्तः स्मयमानाश् च सौभद्रस्य विचेष्टितम्  
०७,०३९।०१५च् अत्यन्तवैरिणं दृप्तं दृष्ट्वा शत्रुं पराजितम्  
०७,०३९।०१६अ धर्ममारुतशक्राणाम् आश्विनोः प्रतिमास् तथा  
०७,०३९।०१६च् धारयन्तो ध्वजाग्रेषु द्रौपदेया महारथाः  
०७,०३९।०१७अ सात्यकिश् चेकितानश् च धृष्टद्युम्नशिखण्डिनौ  
०७,०३९।०१७च् केकया धृष्टकेतुश् च मत्स्यपाञ्चालसृञ्जयाः  
०७,०३९।०१८अ पाण्डवाश् च मुदा युक्ता युधिष्ठिरपुरोगमाः  
०७,०३९।०१८च् अभ्यवर्तन्त सहिता द्रोणानीकं बिभित्सवः  
०७,०३९।०१९अ ततो ऽभवन् महद् युद्धं त्वदीयानां परैः सह  
०७,०३९।०१९च् जयम् आकाङ्क्षमाणानां शूराणाम् अनिवर्तिनाम्  
०७,०३९।०१९द्*०२८९_०१ तथा तु वर्तमाने वै सङ्ग्रामे ऽतिभयङ्करे  
०७,०३९।०२०अ दुर्योधनो महाराज राधेयम् इदम् अब्रवीत्  
०७,०३९।०२०च् पश्य दुःशासनं वीरम् अभिमन्युवशं गतम्  
०७,०३९।०२१अ प्रतपन्तम् इवादित्यं निघ्नन्तं शात्रवान् रणे  
०७,०३९।०२१ब्*०२९०_०१ अथ चैते सुसंरब्धाः सिंहा इव बलोत्कटाः  
०७,०३९।०२१च् सौभद्रम् उद्यतास् त्रातुम् अभिधावन्ति पाण्डवाः  
०७,०३९।०२१द्*०२९१_०१ ततः कर्णो ययौ राजन्न् अभिमन्युजिघांसया  
०७,०३९।०२१द्*०२९१_०२ बालो ऽयं युध्यमानो ऽयं मया योद्धुम् इहेच्छति  
०७,०३९।०२१द्*०२९१_०३ एनं वधिष्यामि रिपुं यथा वृत्रं शचीपतिः  
०७,०३९।०२१द्*०२९१_०४ एवम् उक्त्वा तु राधेयो रथारूढो महारथः  
०७,०३९।०२१द्*०२९१_०५ ययौ योद्धुं महावीरः कुरूणां तत्र पश्यताम्  
०७,०३९।०२१द्*०२९१_०६ प्रध्माप्य शङ्खं राधेयो महामेघौघनिस्वनम्  
०७,०३९।०२१द्*०२९१_०७ रथेनाभ्यपतद् वेगाद् आदित्यसदृशेन वै  
०७,०३९।०२१द्*०२९१_०८ धनुषा पूर्यमाणेन मौर्वीगुणविभूषिणा  
०७,०३९।०२१द्*०२९१_०९ शरैर् अग्निशिखाकारैर् आशीविषसमप्रभैः  
०७,०३९।०२२अ ततः कर्णः शरैस् तीक्ष्णैर् अभिमन्युं दुरासदम्  
०७,०३९।०२२च् अभ्यवर्षत सङ्क्रुद्धः पुत्रस्य हितकृत् तव  
०७,०३९।०२३अ तस्य चानुचरांस् तीक्ष्णैर् विव्याध परमेषुभिः  
०७,०३९।०२३च् अवज्ञापूर्वकं वीरः सौभद्रस्य रणाजिरे  
०७,०३९।०२४अ अभिमन्युस् तु राधेयं त्रिसप्तत्या शिलीमुखैः  
०७,०३९।०२४च् अविध्यत् त्वरितो राजन् द्रोणं प्रेप्सुर् महामनाः  
०७,०३९।०२५अ तं तदा नाशकत् कश् चिद् द्रोणाद् वारयितुं रणे  
०७,०३९।०२५च् आरुजन्तं रथश्रेष्ठान् वज्रहस्तम् इवासुरान्  
०७,०३९।०२६अ ततः कर्णो जयप्रेप्सुर् मानी सर्वधनुर्भृताम्  
०७,०३९।०२६च् सौभद्रं शतशो ऽविध्यद् उत्तमास्त्राणि दर्शयन्  
०७,०३९।०२७अ सो ऽस्त्रैर् अस्त्रविदां श्रेष्ठो रामशिष्यः प्रतापवान्  
०७,०३९।०२७च् समरे शत्रुदुर्धर्षम् अभिमन्युम् अपीडयत्  
०७,०३९।०२८अ स तथा पीड्यमानस् तु राधेयेनास्त्रवृष्टिभिः  
०७,०३९।०२८च् समरे ऽमरसङ्काशः सौभद्रो न व्यषीदत  
०७,०३९।०२९अ ततः शिलाशितैस् तीक्ष्णैर् भल्लैः सन्नतपर्वभिः  
०७,०३९।०२९च् छित्त्वा धनूंषि शूराणाम् आर्जुनिः कर्णम् आर्दयत्  
०७,०३९।०२९द्*०२९२_०१ धनुर्मण्डलनिर्मुक्तैः शरैर् आशीविषोपमैः  
०७,०३९।०२९द्*०२९२_०२ सच्छत्त्रध्वजयन्तारं साश्वम् आशु स्मयन्न् इव  
०७,०३९।०२९द्*०२९२_०३ कर्णो ऽपि चास्य चिक्षेप बाणान् सन्नतपर्वणः  
०७,०३९।०२९द्*०२९२_०४ असम्भ्रान्तश् च तान् सर्वान् अगृह्णात् फल्गुनात्मजः  
०७,०३९।०२९द्*०२९२_०५ ततो मुहूर्तात् कर्णस्य बाणेनैकेन वीर्यवान्  
०७,०३९।०२९द्*०२९३_०१ तस्मै चिक्षेप निशितं शरं परमसंहितम्  
०७,०३९।०२९ए स ध्वजं कार्मुकं चास्य छित्त्वा भूमौ न्यपातयत्  
०७,०३९।०३०अ ततः कृच्छ्रगतं कर्णं दृष्ट्वा कर्णाद् अनन्तरः  
०७,०३९।०३०च् सौभद्रम् अभ्ययात् तूर्णं दृढम् उद्यम्य कार्मुकम्  
०७,०३९।०३१अ तत उच्चुक्रुशुः पार्थास् तेषां चानुचरा जनाः  
०७,०३९।०३१च् वादित्राणि च सञ्जघ्नुः सौभद्रं चापि तुष्टुवुः  
०७,०४०।००१ सञ्जय उवाच  
०७,०४०।००१अ सो ऽभिगर्जन् धनुष्पाणिर् ज्यां विकर्षन् पुनः पुनः  
०७,०४०।००१च् तयोर् महात्मनोस् तूर्णं रथान्तरम् अवापतत्  
०७,०४०।००२अ सो ऽविध्यद् दशभिर् बाणैर् अभिमन्युं दुरासदम्  
०७,०४०।००२च् सच्छत्रध्वजयन्तारं साश्वम् आशु स्मयन्न् इव  
०७,०४०।००३अ पितृपैतामहं कर्म कुर्वाणम् अतिमानुषम्  
०७,०४०।००३च् दृष्ट्वार्दितं शरैः कार्ष्णिं त्वदीया हृषिताभवन्  
०७,०४०।००४अ तस्याभिमन्युर् आयम्य स्मयन्न् एकेन पत्रिणा  
०७,०४०।००४च् शिरः प्रच्यावयाम् आस स रथात् प्रापतद् भुवि  
०७,०४०।००५अ कर्णिकारम् इवोद्धूतं वातेन मथितं नगात्  
०७,०४०।००५ब्*०२९४_०१ कर्णानुजं च सम्प्रेक्ष्य तावका व्यथिताभवन्  
०७,०४०।००५च् भ्रातरं निहतं दृष्ट्वा राजन् कर्णो व्यथां ययौ  
०७,०४०।००५द्@००६_०००१ पुनः कर्णं[र्णः] प्रविव्याध शरैर् आशीविषोपमैः  
०७,०४०।००५द्@००६_०००२ विव्याध दशभिः शूरो अभिमन्युं महाबलम्  
०७,०४०।००५द्@००६_०००३ अप्राप्तान् एव तान् सर्वांश् चिच्छेद लघुहस्तवत्  
०७,०४०।००५द्@००६_०००४ स्मयन् धनुश् छित्त्वा (सुब्मेत्रिच्) राधेयस्य महाबलः  
०७,०४०।००५द्@००६_०००५ हयांश् च जघ्ने त्वरितो ध्वजं सारथिना सह  
०७,०४०।००५द्@००६_०००६ राधेयं विरथं कृत्वा सौभद्रो वाक्यम् अब्रवीत्  
०७,०४०।००५द्@००६_०००७ मया जितो ऽसि राधेय विरथो ऽसि महामते  
०७,०४०।००५द्@००६_०००८ अन्यं रथं समारुह्य युध्यस्व च महाबलः  
०७,०४०।००५द्@००६_०००९ भृत्यो ऽसि सूतपुत्रो ऽसि बैडालव्रतिकः सदा  
०७,०४०।००५द्@००६_००१० पाण्डवैः सह पैशुन्यं नित्य त्वं कृतवान् असि  
०७,०४०।००५द्@००६_००११ सभां नीत्वा च पाञ्चाली विवस्त्रा कारिता त्वया  
०७,०४०।००५द्@००६_००१२ तत्तद्रूपान्य् अनेकानि वासांसि सुबहूनि च  
०७,०४०।००५द्@००६_००१३ दृष्टानि तत्र युष्माभिः कुरुभिश् च दुरात्मभिः  
०७,०४०।००५द्@००६_००१४ तत्फलं सम्प्रदृश्यामि यदि नोत्सहसे रणम्  
०७,०४०।००५द्@००६_००१५ युष्माभिश् च कृतो ऽद्यैव चक्रव्यूहो दुरात्मभिः  
०७,०४०।००५द्@००६_००१६ कुलीना ये च राजानो धर्मिष्ठाः सत्यसङ्गराः  
०७,०४०।००५द्@००६_००१७ चक्राख्यं च न कुर्वन्ति व्यूहं पापिष्ठकारितम्  
०७,०४०।००५द्@००६_००१८ क्रौञ्चाः सुपर्णा हंसाह्वा मुशला गारुडास् तथा  
०७,०४०।००५द्@००६_००१९ एते व्यूहाश् च शूराणां धर्मिष्ठानां महात्मनाम्  
०७,०४०।००५द्@००६_००२० यूयं दैत्यांशसम्भूताः सर्वे तत्र न संशयः  
०७,०४०।००५द्@००६_००२१ इत्य् एवम् उक्त्वा स तदा महात्मा  
०७,०४०।००५द्@००६_००२२ कर्णं सुभद्रातनयो महाबलः  
०७,०४०।००५द्@००६_००२३ स योद्धुकामः कुरुभिर् नृवीरो  
०७,०४०।००५द्@००६_००२४ महाबलः सत्यवतां वरिष्ठः  
०७,०४०।००६अ विमुखीकृत्य कर्णं तु सौभद्रः कङ्कपत्रिभिः  
०७,०४०।००६च् अन्यान् अपि महेष्वासांस् तूर्णम् एवाभिदुद्रुवे  
०७,०४०।००७अ ततस् तद् विततं जालं हस्त्यश्वरथपत्तिमत्  
०७,०४०।००७च् झषः क्रुद्ध इवाभिन्दद् अभिमन्युर् महायशाः  
०७,०४०।००८अ कर्णस् तु बहुभिर् बाणैर् अर्द्यमानो ऽभिमन्युना  
०७,०४०।००८च् अपायाज् जवनैर् अश्वैस् ततो ऽनीकम् अभिद्यत  
०७,०४०।००८द्*०२९५_०१ तिष्ठ कर्ण महेष्वास कृप दुर्योधनेति च  
०७,०४०।००८द्*०२९५_०२ द्रोणस्य क्रोशतो राजंस् तद् अनीकम् अभज्यत  
०७,०४०।००९अ शलभैर् इव चाकाशे धाराभिर् इव चावृते  
०७,०४०।००९च् अभिमन्योः शरै राजन् न प्राज्ञायत किं चन  
०७,०४०।०१०अ तावकानां तु योधानां वध्यतां निशितैः शरैः  
०७,०४०।०१०च् अन्यत्र सैन्धवाद् राजन् न स्म कश् चिद् अतिष्ठत  
०७,०४०।०११अ सौभद्रस् तु ततः शङ्खं प्रध्माप्य पुरुषर्षभः  
०७,०४०।०११च् शीघ्रम् अभ्यपतत् सेनां भारतीं भरतर्षभ  
०७,०४०।०१२अ स कक्षे ऽग्निर् इवोत्सृष्टो निर्दहंस् तरसा रिपून्  
०७,०४०।०१२च् मध्ये भारतसैन्यानाम् आर्जुनिः पर्यवर्तत  
०७,०४०।०१३अ रथनागाश्वमनुजान् अर्दयन् निशितैः शरैः  
०७,०४०।०१३च् स प्रविश्याकरोद् भूमिं कबन्धगणसङ्कुलाम्  
०७,०४०।०१४अ सौभद्रचापप्रभवैर् निकृत्ताः परमेषुभिः  
०७,०४०।०१४च् स्वान् एवाभिमुखान् घ्नन्तः प्राद्रवञ् जीवितार्थिनः  
०७,०४०।०१५अ ते घोरा रौद्रकर्माणो विपाठाः पृथवः शिताः  
०७,०४०।०१५च् निघ्नन्तो रथनागाश्वाञ् जग्मुर् आशु वसुन्धराम्  
०७,०४०।०१६अ सायुधाः साङ्गुलित्राणाः सखड्गाः साङ्गदा रणे  
०७,०४०।०१६च् दृश्यन्ते बाहवश् छिन्ना हेमाभरणभूषिताः  
०७,०४०।०१७अ शराश् चापानि खड्गाश् च शरीराणि शिरांसि च  
०७,०४०।०१७च् सकुण्डलानि स्रग्वीणि भूमाव् आसन् सहस्रशः  
०७,०४०।०१८अ अपस्करैर् अधिष्ठानैर् ईषादण्डकबन्धुरैः  
०७,०४०।०१८च् अक्षैर् विमथितैश् चक्रैर् भग्नैश् च बहुधा रथैः  
०७,०४०।०१८ए शक्तिचापायुधैश् चापि पतितैश् च महाध्वजैः  
०७,०४०।०१८फ़्*०२९६_०१ चर्मचापधरैश् चापि व्यवकीर्णैः समन्ततः  
०७,०४०।०१९अ निहतैः क्षत्रियैर् अश्वैर् वारणैश् च विशां पते  
०७,०४०।०१९च् अगम्यकल्पा पृथिवी क्षणेनासीत् सुदारुणा  
०७,०४०।०२०अ वध्यतां राजपुत्राणां क्रन्दताम् इतरेतरम्  
०७,०४०।०२०च् प्रादुरासीन् महाशब्दो भीरूणां भयवर्धनः  
०७,०४०।०२०ए स शब्दो भरतश्रेष्ठ दिशः सर्वा व्यनादयत्  
०७,०४०।०२१अ सौभद्रश् चाद्रवत् सेनां निघ्नन्न् अश्वरथद्विपान्  
०७,०४०।०२१च् व्यचरत् स दिशः सर्वाः प्रदिशश् चाहितान् रुजन्  
०७,०४०।०२२अ तं तदा नानुपश्याम सैन्येन रजसावृतम्  
०७,०४०।०२२च् आददानं गजाश्वानां नृणां चायूंषि भारत  
०७,०४०।०२३अ क्षणेन भूयो ऽपश्याम सूर्यं मध्यन्दिने यथा  
०७,०४०।०२३च् अभिमन्युं महाराज प्रतपन्तं द्विषद्गणान्  
०७,०४०।०२४अ स वासवसमः सङ्ख्ये वासवस्यात्मजात्मजः  
०७,०४०।०२४च् अभिमन्युर् महाराज सैन्यमध्ये व्यरोचत  
०७,०४०।०२४द्*०२९७_०१ यथा पुरा वह्निसुतः सुरसैन्येषु वीर्यवान्  
०७,०४१।००१ धृतराष्ट्र उवाच  
०७,०४१।००१अ बालम् अत्यन्तसुखिनम् अवार्यबलदर्पितम्  
०७,०४१।००१च् युद्धेषु कुशलं वीरं कुलपुत्रं तनुत्यजम्  
०७,०४१।००२अ गाहमानम् अनीकानि सदश्वैस् तं त्रिहायनैः  
०७,०४१।००२च् अपि यौधिष्ठिरात् सैन्यात् कश् चिद् अन्वपतद् रथी  
०७,०४१।००३ सञ्जय उवाच  
०७,०४१।००३अ युधिष्ठिरो भीमसेनः शिखण्डी सात्यकिर् यमौ  
०७,०४१।००३च् धृष्टद्युम्नो विराटश् च द्रुपदश् च सकेकयः  
०७,०४१।००३ए धृष्टकेतुश् च संरब्धो मत्स्याश् चान्वपतन् रणे  
०७,०४१।००३फ़्*०२९८_०१ तेनैव तु पथा याताः पितरो मातुलैः सह  
०७,०४१।००४अ अभ्यद्रवन् परीप्सन्तो व्यूढानीकाः प्रहारिणः  
०७,०४१।००४च् तान् दृष्ट्वा द्रवतः शूरांस् त्वदीया विमुखाभवन्  
०७,०४१।००५अ ततस् तद् विमुखं दृष्ट्वा तव सूनोर् महद् बलम्  
०७,०४१।००५च् जामाता तव तेजस्वी विष्टम्भयिषुर् आद्रवत्  
०७,०४१।००६अ सैन्धवस्य महाराज पुत्रो राजा जयद्रथः  
०७,०४१।००६च् स पुत्रगृद्धिनः पार्थान् सहसैन्यान् अवारयत्  
०७,०४१।००७अ उग्रधन्वा महेष्वासो दिव्यम् अस्त्रम् उदीरयन्  
०७,०४१।००७च् वार्धक्षत्रिर् उपासेधत् प्रवणाद् इव कुञ्जरान्  
०७,०४१।००८ धृतराष्ट्र उवाच  
०७,०४१।००८अ अतिभारम् अहं मन्ये सैन्धवे सञ्जयाहितम्  
०७,०४१।००८च् यद् एकः पाण्डवान् क्रुद्धान् पुत्रगृद्धीन् अवारयत्  
०७,०४१।००९अ अत्यद्भुतम् इदं मन्ये बलं शौर्यं च सैन्धवे  
०७,०४१।००९च् तद् अस्य ब्रूहि मे वीर्यं कर्म चाग्र्यं महात्मनः  
०७,०४१।०१०अ किं दत्तं हुतम् इष्टं वा सुतप्तम् अथ वा तपः  
०७,०४१।०१०ब्*०२९९_०१ दमो वा ब्रह्मचर्यं वा सूत यच् चास्य सत्तम  
०७,०४१।०१०ब्*०२९९_०२ देवं कतमम् आराध्य विष्णुम् ईशानम् अग्निजम्  
०७,०४१।०१०च् सिन्धुराजेन येनैकः क्रुद्धान् पार्थान् अवारयत्  
०७,०४१।०१०द्*०३००_०१ नैवं कृतं महत्कर्म भीष्मेणाज्ञासिषं तथा  
०७,०४१।०१०द्*०३००_०२ सिन्धुराट्तनयस् त्व् एको यथा पार्थान् अवारयत्  
०७,०४१।०११ सञ्जय उवाच  
०७,०४१।०११अ द्रौपदीहरणे यत् तद् भीमसेनेन निर्जितः  
०७,०४१।०११च् मानात् स तप्तवान् राजा वरार्थी सुमहत् तपः  
०७,०४१।०१२अ इन्द्रियाणीन्द्रियार्थेभ्यः प्रियेभ्यः सन्निवर्त्य सः  
०७,०४१।०१२च् क्षुत्पिपासातपसहः कृशो धमनिसन्ततः  
०७,०४१।०१२ए देवम् आराधयच् छर्वं गृणन् ब्रह्म सनातनम्  
०७,०४१।०१३अ भक्तानुकम्पी भगवांस् तस्य चक्रे ततो दयाम्  
०७,०४१।०१३च् स्वप्नान्ते ऽप्य् अथ चैवाह हरः सिन्धुपतेः सुतम्  
०७,०४१।०१३ए वरं वृणीष्व प्रीतो ऽस्मि जयद्रथ किम् इच्छसि  
०७,०४१।०१४अ एवम् उक्तस् तु शर्वेण सिन्धुराजो जयद्रथः  
०७,०४१।०१४च् उवाच प्रणतो रुद्रं प्राञ्जलिर् नियतात्मवान्  
०७,०४१।०१५अ पाण्डवेयान् अहं सङ्ख्ये भीमवीर्यपराक्रमान्  
०७,०४१।०१५च् एको रणे धारयेयं समस्तान् इति भारत  
०७,०४१।०१५द्*०३०१_०१ तस्य चाल्पेन कालेन नियमेन सुतोषितः  
०७,०४१।०१५द्*०३०१_०२ प्रीतो महेश्वरस् तस्मै वरं चैवं ददौ तदा  
०७,०४१।०१५द्*०३०१_०३ स तु वव्रे वरं तत्र पाण्डवेयान् अहं रणे  
०७,०४१।०१५द्*०३०१_०४ वारयेयं रथेनैकः  
०७,०४१।०१६अ एवम् उक्तस् तु देवेशो जयद्रथम् अथाब्रवीत्  
०७,०४१।०१६च् ददामि ते वरं सौम्य विना पार्थं धनञ्जयम्  
०७,०४१।०१६द्*०३०२_०१ यम् आहुर् अजितं सङ्ख्ये शङ्खचक्रगदाधरम्  
०७,०४१।०१६द्*०३०२_०२ विष्णुसहस्रमूर्धानं स कृष्णः पाति फाल्गुनम्  
०७,०४१।०१७अ धारयिष्यसि सङ्ग्रामे चतुरः पाण्डुनन्दनान्  
०७,०४१।०१७च् एवम् अस्त्व् इति देवेशम् उक्त्वाबुध्यत पार्थिवः  
०७,०४१।०१७द्*०३०३_०१ तेनोक्तस् तम् ऋते पार्थं शर्वस् तस्मै वरं ददौ  
०७,०४१।०१७द्*०३०३_०२ एकाहम् इति राजेन्द्र तत्रैवादर्शनं गतः  
०७,०४१।०१८अ स तेन वरदानेन दिव्येनास्त्रबलेन च  
०७,०४१।०१८च् एकः सन्धारयाम् आस पाण्डवानाम् अनीकिनीम्  
०७,०४१।०१९अ तस्य ज्यातलघोषेण क्षत्रियान् भयम् आविशत्  
०७,०४१।०१९च् परांस् तु तव सैन्यस्य हर्षः परमको ऽभवत्  
०७,०४१।०२०अ दृष्ट्वा तु क्षत्रिया भारं सैन्धवे सर्वम् अर्पितम्  
०७,०४१।०२०च् उत्क्रुश्याभ्यद्रवन् राजन् येन यौधिष्ठिरं बलम्  
०७,०४२।००१ सञ्जय उवाच  
०७,०४२।००१अ यन् मा पृच्छसि राजेन्द्र सिन्धुराजस्य विक्रमम्  
०७,०४२।००१च् शृणु तत् सर्वम् आख्यास्ये यथा पाण्डून् अयोधयत्  
०७,०४२।००२अ तम् ऊहुः सारथेर् वश्याः सैन्धवाः साधुवाहिनः  
०७,०४२।००२च् विकुर्वाणा बृहन्तो ऽश्वाः श्वसनोपमरंहसः  
०७,०४२।००३अ गन्धर्वनगराकारं विधिवत् कल्पितं रथम्  
०७,०४२।००३च् तस्याभ्यशोभयत् केतुर् वाराहो राजतो महान्  
०७,०४२।००४अ श्वेतच्छत्रपताकाभिश् चामरव्यजनेन च  
०७,०४२।००४च् स बभौ राजलिङ्गैस् तैस् तारापतिर् इवाम्बरे  
०७,०४२।००५अ मुक्तावज्रमणिस्वर्णैर् भूषितं तद् अयस्मयम्  
०७,०४२।००५च् वरूथं विबभौ तस्य ज्योतिर्भिः खम् इवावृतम्  
०७,०४२।००६अ स विस्फार्य महच् चापं किरन्न् इषुगणान् बहून्  
०७,०४२।००६च् तत् खण्डं पूरयाम् आस यद् व्यदारयद् आर्जुनिः  
०७,०४२।००७अ स सात्यकिं त्रिभिर् बाणैर् अष्टभिश् च वृकोदरम्  
०७,०४२।००७च् धृष्टद्युम्नं तथा षष्ट्या विराटं दशभिः शरैः  
०७,०४२।००८अ द्रुपदं पञ्चभिस् तीक्ष्णैर् दशभिश् च शिखण्डिनम्  
०७,०४२।००८च् केकयान् पञ्चविंशत्या द्रौपदेयांस् त्रिभिस् त्रिभिः  
०७,०४२।००९अ युधिष्ठिरं च सप्तत्या ततः शेषान् अपानुदत्  
०७,०४२।००९च् इषुजालेन महता तद् अद्भुतम् इवाभवत्  
०७,०४२।०१०अ अथास्य शितपीतेन भल्लेनादिश्य कार्मुकम्  
०७,०४२।०१०च् चिच्छेद प्रहसन् राजा धर्मपुत्रः प्रतापवान्  
०७,०४२।०११अ अक्ष्णोर् निमेषमात्रेण सो ऽन्यद् आदाय कार्मुकम्  
०७,०४२।०११च् विव्याध दशभिः पार्थ तांश् चैवान्यांस् त्रिभिस् त्रिभिः  
०७,०४२।०१२अ तस्य तल् लाघवं ज्ञात्वा भीमो भल्लैस् त्रिभिः पुनः  
०७,०४२।०१२च् धनुर् ध्वजं च छत्रं च क्षितौ क्षिप्रम् अपातयत्  
०७,०४२।०१३अ सो ऽन्यद् आदाय बलवान् सज्यं कृत्वा च कार्मुकम्  
०७,०४२।०१३च् भीमस्यापोथयत् केतुं धनुर् अश्वांश् च मारिष  
०७,०४२।०१४अ स हताश्वाद् अवप्लुत्य छिन्नधन्वा रथोत्तमात्  
०७,०४२।०१४च् सात्यकेर् आप्लुतो यानं गिर्यग्रम् इव केसरी  
०७,०४२।०१५अ ततस् त्वदीयाः संहृष्टाः साधु साध्व् इति चुक्रुशुः  
०७,०४२।०१५च् सिन्धुराजस्य तत् कर्म प्रेक्ष्याश्रद्धेयम् उत्तमम्  
०७,०४२।०१५द्*०३०४_०१ विव्यधुः शरवर्षेण समन्तान् नृपसत्तमाः  
०७,०४२।०१५द्*०३०४_०२ सञ्छाद्यमानो बहुभिः पाण्डवानां महारथैः  
०७,०४२।०१५द्*०३०४_०३ न विव्यथे महाराज दिव्यम् अस्त्रम् उपाश्रितः  
०७,०४२।०१५द्*०३०४_०४ छित्त्वा च ताञ् शरान् राजञ् शरवर्षैः पृथग्विधैः  
०७,०४२।०१५द्*०३०४_०५ छादयाम् आस तान् सर्वांस् तद् अभूद् रोमहर्षणम्  
०७,०४२।०१६अ सङ्क्रुद्धान् पाण्डवान् एको यद् दधारास्त्रतेजसा  
०७,०४२।०१६च् तत् तस्य कर्म भूतानि सर्वाण्य् एवाभ्यपूजयन्  
०७,०४२।०१७अ सौभद्रेण हतैः पूर्वं सोत्तरायुधिभिर् द्विपैः  
०७,०४२।०१७च् पाण्डूनां दर्शितः पन्थाः सैन्धवेन निवारितः  
०७,०४२।०१८अ यतमानास् तु ते वीरा मत्स्यपाञ्चालकेकयाः  
०७,०४२।०१८च् पाण्डवाश् चान्वपद्यन्त प्रत्यैकश्येन सैन्धवम्  
०७,०४२।०१९अ यो यो हि यतते भेत्तुं द्रोणानीकं तवाहितः  
०७,०४२।०१९च् तं तं देववरप्राप्त्या सैन्धवः प्रत्यवारयत्  
०७,०४३।००१ सञ्जय उवाच  
०७,०४३।००१अ सैन्धवेन निरुद्धेषु जयगृद्धिषु पाण्डुषु  
०७,०४३।००१च् सुघोरम् अभवद् युद्धं त्वदीयानां परैः सह  
०७,०४३।००२अ प्रविश्य त्व् आर्जुनिः सेनां सत्यसन्धो दुरासदाम्  
०७,०४३।००२च् व्यक्षोभयत तेजस्वी मकरः सागरं यथा  
०७,०४३।००३अ तं तथा शरवर्षेण क्षोभयन्तम् अरिन्दमम्  
०७,०४३।००३च् यथाप्रधानाः सौभद्रम् अभ्ययुः कुरुसत्तमाः  
०७,०४३।००४अ तेषां तस्य च सम्मर्दो दारुणः समपद्यत  
०७,०४३।००४च् सृजतां शरवर्षाणि प्रसक्तम् अमितौजसाम्  
०७,०४३।००५अ रथव्रजेन संरुद्धस् तैर् अमित्रैर् अथार्जुनिः  
०७,०४३।००५च् वृषसेनस्य यन्तारं हत्वा चिच्छेद कार्मुकम्  
०७,०४३।००६अ तस्य विव्याध बलवाञ् शरैर् अश्वान् अजिह्मगैः  
०७,०४३।००६च् वातायमानैर् अथ तैर् अश्वैर् अपहृतो रणात्  
०७,०४३।००७अ तेनान्तरेणाभिमन्योर् यन्तापासारयद् रथम्  
०७,०४३।००७च् रथव्रजास् ततो हृष्टाः साधु साध्व् इति चुक्रुशुः  
०७,०४३।००८अ तं सिंहम् इव सङ्क्रुद्धं प्रमथ्नन्तं शरैर् अरीन्  
०७,०४३।००८च् आराद् आयान्तम् अभ्येत्य वसातीयो ऽभ्ययाद् द्रुतम्  
०७,०४३।००९अ सो ऽभिमन्युं शरैः षष्ट्या रुक्मपुङ्खैर् अवाकिरत्  
०७,०४३।००९च् अब्रवीच् च न मे जीवञ् जीवतो युधि मोक्ष्यसे  
०७,०४३।०१०अ तम् अयस्मयवर्माणम् इषुणा आशुपातिना  
०७,०४३।०१०च् विव्याध हृदि सौभद्रः स पपात व्यसुः क्षितौ  
०७,०४३।०११अ वसात्यं निहतं दृष्ट्वा क्रुद्धाः क्षत्रियपुङ्गवाः  
०७,०४३।०११च् परिवव्रुस् तदा राजंस् तव पौत्रं जिघांसवः  
०७,०४३।०१२अ विस्फारयन्तश् चापानि नानारूपाण्य् अनेकशः  
०७,०४३।०१२च् तद् युद्धम् अभवद् रौद्रं सौभद्रस्यारिभिः सह  
०७,०४३।०१३अ तेषां शरान् सेष्वसनाञ् शरीराणि शिरांसि च  
०७,०४३।०१३च् सकुण्डलानि स्रग्वीणि क्रुद्धश् चिच्छेद फाल्गुनिः  
०७,०४३।०१४अ सखड्गाः साङ्गुलित्राणाः सपट्टिशपरश्वधाः  
०७,०४३।०१४च् अदृश्यन्त भुजाश् छिन्ना हेमाभरणभूषिताः  
०७,०४३।०१५अ स्रग्भिर् आभरणैर् वस्त्रैः पतितैश् च महाध्वजैः  
०७,०४३।०१५च् वर्मभिश् चर्मभिर् हारैर् मुकुटैश् छत्रचामरैः  
०७,०४३।०१६अ अपस्करैर् अधिष्ठानैर् ईषादण्डकबन्धुरैः  
०७,०४३।०१६च् अक्षैर् विमथितैश् चक्रैर् भग्नैश् च बहुधा युगैः  
०७,०४३।०१७अ अनुकर्षैः पताकाभिस् तथा सारथिवाजिभिः  
०७,०४३।०१७च् रथैश् च भग्नैर् नागैश् च हतैः कीर्णाभवन् मही  
०७,०४३।०१८अ निहतैः क्षत्रियैः शूरैर् नानाजनपदेश्वरैः  
०७,०४३।०१८च् जयगृद्धैर् वृता भूमिर् दारुणा समपद्यत  
०७,०४३।०१९अ दिशो विचरतस् तस्य सर्वाश् च प्रदिशस् तथा  
०७,०४३।०१९च् रणे ऽभिमन्योः क्रुद्धस्य रूपम् अन्तरधीयत  
०७,०४३।०२०अ काञ्चनं यद् यद् अस्यासीद् वर्म चाभरणानि च  
०७,०४३।०२०च् धनुषश् च शराणां च तद् अपश्याम केवलम्  
०७,०४३।०२१अ तं तदा नाशकत् कश् चिच् चक्षुर्भ्याम् अभिवीक्षितुम्  
०७,०४३।०२१च् आददानं शरैर् योधान् मध्ये सूर्यम् इव स्थितम्  
०७,०४४।००१ सञ्जय उवाच  
०७,०४४।००१अ आददानस् तु शूराणाम् आयूंष्य् अभवद् आर्जुनिः  
०७,०४४।००१च् अन्तकः सर्वभूतानां प्राणान् काल इवागते  
०७,०४४।००२अ स शक्र इव विक्रान्तः शक्रसूनोः सुतो बली  
०७,०४४।००२च् अभिमन्युस् तदानीकं लोडयन् बह्व् अशोभत  
०७,०४४।००३अ प्रविश्यैव तु राजेन्द्र क्षत्रियेन्द्रान्तकोपमः  
०७,०४४।००३च् सत्यश्रवसम् आदत्त व्याघ्रो मृगम् इवोल्बणम्  
०७,०४४।००४अ सत्यश्रवसि चाक्षिप्ते त्वरमाणा महारथाः  
०७,०४४।००४च् प्रगृह्य विपुलं शस्त्रम् अभिमन्युम् उपाद्रवन्  
०७,०४४।००५अ अहं पूर्वम् अहं पूर्वम् इति क्षत्रियपुङ्गवाः  
०७,०४४।००५च् स्पर्धमानाः समाजग्मुर् जिघांसन्तो ऽर्जुनात्मजम्  
०७,०४४।००६अ क्षत्रियाणाम् अनीकानि प्रद्रुतान्य् अभिधावताम्  
०७,०४४।००६च् जग्रास तिमिर् आसाद्य क्षुद्रमत्स्यान् इवार्णवे  
०७,०४४।००७अ ये के चन गतास् तस्य समीपम् अपलायिनः  
०७,०४४।००७च् न ते प्रतिन्यवर्तन्त समुद्राद् इव सिन्धवः  
०७,०४४।००८अ महाग्राहगृहीतेव वातवेगभयार्दिता  
०७,०४४।००८च् समकम्पत सा सेना विभ्रष्टा नौर् इवार्णवे  
०७,०४४।००८द्*०३०५_०१ सन्त्रस्ता वाहिनी तुभ्यं नौर् इवासीन् महार्णवे  
०७,०४४।००९अ अथ रुक्मरथो नाम मद्रेश्वरसुतो बली  
०७,०४४।००९च् त्रस्ताम् आश्वासयन् सेनाम् अत्रस्तो वाक्यम् अब्रवीत्  
०७,०४४।०१०अ अलं त्रासेन वः शूरा नैष कश् चिन् मयि स्थिते  
०७,०४४।०१०च् अहम् एनं ग्रहीष्यामि जीवग्राहं न संशयः  
०७,०४४।०११अ एवम् उक्त्वा तु सौभद्रम् अभिदुद्राव वीर्यवान्  
०७,०४४।०११च् सुकल्पितेनोह्यमानः स्यन्दनेन विराजता  
०७,०४४।०१२अ सो ऽभिमन्युं त्रिभिर् बाणैर् विद्ध्वा वक्षस्य् अथानदत्  
०७,०४४।०१२च् त्रिभिश् च दक्षिणे बाहौ सव्ये च निशितैस् त्रिभिः  
०७,०४४।०१२द्*०३०६_०१ सो ऽभिमन्युस् ततस् तस्य छित्त्वा प्रणदतो बली  
०७,०४४।०१३अ स तस्येष्वसनं छित्त्वा फाल्गुणिः सव्यदक्षिणौ  
०७,०४४।०१३च् भुजौ शिरश् च स्वक्षिभ्रु क्षितौ क्षिप्रम् अपातयत्  
०७,०४४।०१४अ दृष्ट्वा रुक्मरथं रुग्णं पुत्रं शल्यस्य मानिनम्  
०७,०४४।०१४च् जीवग्राहं जिघृक्षन्तं सौभद्रेण यशस्विना  
०७,०४४।०१५अ सङ्ग्रामदुर्मदा राजन् राजपुत्राः प्रहारिणः  
०७,०४४।०१५च् वयस्याः शल्यपुत्रस्य सुवर्णविकृतध्वजाः  
०७,०४४।०१६अ तालमात्राणि चापानि विकर्षन्तो महारथाः  
०७,०४४।०१६च् आर्जुनिं शरवर्षेण समन्तात् पर्यवारयन्  
०७,०४४।०१७अ शूरैः शिक्षाबलोपेतैस् तरुणैर् अत्यमर्षणैः  
०७,०४४।०१७च् दृष्ट्वैकं समरे शूरं सौभद्रम् अपराजितम्  
०७,०४४।०१८अ छाद्यमानं शरव्रातैर् हृष्टो दुर्योधनो ऽभवत्  
०७,०४४।०१८च् वैवस्वतस्य भवनं गतम् एनम् अमन्यत  
०७,०४४।०१९अ सुवर्णपुङ्खैर् इषुभिर् नानालिङ्गैस् त्रिभिस् त्रिभिः  
०७,०४४।०१९च् अदृश्यम् आर्जुनिं चक्रुर् निमेषात् ते नृपात्मजाः  
०७,०४४।०२०अ ससूताश्वध्वजं तस्य स्यन्दनं तं च मारिष  
०७,०४४।०२०च् आचितं समपश्याम श्वाविधं शललैर् इव  
०७,०४४।०२१अ स गाढविद्धः क्रुद्धश् च तोत्त्रैर् गज इवार्दितः  
०७,०४४।०२१च् गान्धर्वम् अस्त्रम् आयच्छद् रथमायां च योजयत्  
०७,०४४।०२२अ अर्जुनेन तपस् तप्त्वा गन्धर्वेभ्यो यद् आहृतम्  
०७,०४४।०२२च् तुम्बुरुप्रमुखेभ्यो वै तेनामोहयताहितान्  
०७,०४४।०२३अ एकः स शतधा राजन् दृश्यते स्म सहस्रधा  
०७,०४४।०२३च् अलातचक्रवत् सङ्ख्ये क्षिप्रम् अस्त्राणि दर्शयन्  
०७,०४४।०२४अ रथचर्यास्त्रमायाभिर् मोहयित्वा परन्तपः  
०७,०४४।०२४च् बिभेद शतधा राजञ् शरीराणि महीक्षिताम्  
०७,०४४।०२४द्*०३०७_०१ भिन्नानीकाश् च दिङ्मूढा भूयः सन्त्रस्तचेतसः  
०७,०४४।०२४द्*०३०७_०२ भल्लैर् उत्कृत्तशिरसः परलोकम् अथाविशन्  
०७,०४४।०२५अ प्राणाः प्राणभृतां सङ्ख्ये प्रेषिता निशितैः शरैः  
०७,०४४।०२५च् राजन् प्रापुर् अमुं लोकं शरीराण्य् अवनिं ययुः  
०७,०४४।०२६अ धनूंष्य् अश्वान् नियन्तॄंश् च ध्वजान् बाहूंश् च साङ्गदान्  
०७,०४४।०२६च् शिरांसि च शितैर् भल्लैस् तेषां चिच्छेद फाल्गुनिः  
०७,०४४।०२७अ चूतारामो यथा भग्नः पञ्चवर्षफलोपगः  
०७,०४४।०२७च् राजपुत्रशतं तद्वत् सौभद्रेणापतद् धतम्  
०७,०४४।०२८अ क्रुद्धाशीविषसङ्काशान् सुकुमारान् सुखोचितान्  
०७,०४४।०२८च् एकेन निहतान् दृष्ट्वा भीतो दुर्योधनो ऽभवत्  
०७,०४४।०२९अ रथिनः कुञ्जरान् अश्वान् पदातींश् चावमर्दितान्  
०७,०४४।०२९च् दृष्ट्वा दुर्योधनः क्षिप्रम् उपायात् तम् अमर्षितः  
०७,०४४।०३०अ तयोः क्षणम् इवापूर्णः सङ्ग्रामः समपद्यत  
०७,०४४।०३०च् अथाभवत् ते विमुखः पुत्रः शरशतार्दितः  
०७,०४५।००१ धृतराष्ट्र उवाच  
०७,०४५।००१अ यथा वदसि मे सूत एकस्य बहुभिः सह  
०७,०४५।००१च् सङ्ग्रामं तुमुलं घोरं जयं चैव महात्मनः  
०७,०४५।००२अ अश्रद्धेयम् इवाश्चर्यं सौभद्रस्याथ विक्रमम्  
०७,०४५।००२च् किं तु नात्यद्भुतं तेषां येषां धर्मो व्यपाश्रयः  
०७,०४५।००३अ दुर्योधने ऽथ विमुखे राजपुत्रशते हते  
०७,०४५।००३च् सौभद्रे प्रतिपत्तिं कां प्रत्यपद्यन्त मामकाः  
०७,०४५।००३द्*०३०८_०१ मूलं हि सर्वधर्माणां दैवतं स्वर्गवासिनाम्  
०७,०४५।००३द्*०३०८_०२ स कृष्णो दैवतं येषां किं तेषां दुःखसम्भवः  
०७,०४५।००३द्*०३०८_०३ कर्मणां प्रतिपन्ने ऽर्थे कालेन परिणामिते  
०७,०४५।००३द्*०३०८_०४ का चिन्ता महती भूप चिन्तया बाध्यते जडः  
०७,०४५।००३द्*०३०८_०५ क्रियोपक्रमितः पूर्वं परिणामदृशः सुखम्  
०७,०४५।००३द्*०३०८_०६ त्यागं विना महाराज समाधानं न विद्यते  
०७,०४५।००३द्*०३०८_०७ भवांस् तद्रहितो राजञ् शृणुष्वाचरिते फलम्  
०७,०४५।००४ सञ्जय उवाच  
०७,०४५।००४*०३०९_०१ तावकास् तव पुत्राश् च वीक्षमाणाः परस्परम्  
०७,०४५।००४अ संशुष्कास्याश् चलन्नेत्राः प्रस्विन्ना लोमहर्षिणः  
०७,०४५।००४च् पलायनकृतोत्साहा निरुत्साहा द्विषज्जये  
०७,०४५।००४द्*०३१०_०१ गोत्रनामभिर् अन्योन्यं क्रन्दन्तो जीवितैषिणः  
०७,०४५।००५अ हतान् भ्रातॄन् पितॄन् पुत्रान् सुहृत्सम्बन्धिबान्धवान्  
०७,०४५।००५च् उत्सृज्योत्सृज्य समियुस् त्वरयन्तो हयद्विपान्  
०७,०४५।००६अ तान् प्रभग्नांस् तथा दृष्ट्वा द्रोणो द्रौणिर् बृहद्बलः  
०७,०४५।००६च् कृपो दुर्योधनः कर्णः कृतवर्माथ सौबलः  
०७,०४५।००६द्*०३११_०१ तथा सर्वे समभ्येत्य सौभद्रं द्रुतम् अर्पयन्  
०७,०४५।००६द्*०३११_०२ तथा विनिहतां दृष्ट्वा तव सेनाम् अनाथवत्  
०७,०४५।००७अ अभिद्रुताः सुसङ्क्रुद्धाः सौभद्रम् अपराजितम्  
०७,०४५।००७च् ते ऽपि पौत्रेण ते राजन् प्रायशो विमुखीकृताः  
०७,०४५।००७द्*०३१२_०१ सौभद्रेण महाराज शक्रप्रतिमतेजसा  
०७,०४५।००८अ एकस् तु सुखसंवृद्धो बाल्याद् दर्पाच् च निर्भयः  
०७,०४५।००८च् इष्वस्त्रविन् महातेजा लक्ष्मणो ऽऽर्जुनिम् अभ्ययात्  
०७,०४५।००९अ तम् अन्वग् एवास्य पिता पुत्रगृद्धी न्यवर्तत  
०७,०४५।००९च् अनु दुर्योधनं चान्ये न्यवर्तन्त महारथाः  
०७,०४५।०१०अ तं ते ऽभिषिषिचुर् बाणैर् मेघा गिरिम् इवाम्बुभिः  
०७,०४५।०१०च् स च तान् प्रममाथैको विष्वग् वातो यथाम्बुदान्  
०७,०४५।०११अ पौत्रं तु तव दुर्धर्षं लक्ष्मणं प्रियदर्शनम्  
०७,०४५।०११च् पितुः समीपे तिष्ठन्तं शूरम् उद्यतकार्मुकम्  
०७,०४५।०१२अ अत्यन्तसुखसंवृद्धं धनेश्वरसुतोपमम्  
०७,०४५।०१२च् आससाद रणे कार्ष्णिर् मत्तो मत्तम् इव द्विपम्  
०७,०४५।०१२द्*०३१३_०१ अब्रवील् लक्ष्मणः क्रुद्धम् आर्जुनिं परमाम् आस्त्रवित्  
०७,०४५।०१२द्*०३१३_०२ शृणु वाक्यं महाबाहो अभिमन्यो महाबल  
०७,०४५।०१२द्*०३१३_०३ गच्छ त्वं पाण्डवाञ् शीघ्रं मा युद्धं कुरु सुव्रत  
०७,०४५।०१२द्*०३१३_०४ तस्य तद् वचनं श्रुत्वा अभिमन्युः प्रतापवान्  
०७,०४५।०१२द्*०३१३_०५ उवाच लक्ष्मणं क्रुद्धः प्रहसन्न् इव भारत  
०७,०४५।०१२द्*०३१३_०६ गमिष्यामि चिरं भ्रातः सर्वान् एतान् निहत्य वै  
०७,०४५।०१२द्*०३१३_०७ पाण्डवान् प्रति चाद्यैव इति सत्यं वदामि ते  
०७,०४५।०१२द्*०३१४_०१ सिंहशावो वने यद्वत् पुण्डरीकशिशुं यथा  
०७,०४५।०१३अ लक्ष्मणेन तु सङ्गम्य सौभद्रः परवीरहा  
०७,०४५।०१३च् शरैः सुनिशितैस् तीक्ष्णैर् बाह्वोर् उरसि चार्पितः  
०७,०४५।०१४अ सङ्क्रुद्धो वै महाबाहुर् दण्डाहत इवोरगः  
०७,०४५।०१४च् पौत्रस् तव महाराज तव पौत्रम् अभाषत  
०७,०४५।०१५अ सुदृष्टः क्रियतां लोको अमुं लोकं गमिष्यसि  
०७,०४५।०१५च् पश्यतां बान्धवानां त्वां नयामि यमसादनम्  
०७,०४५।०१५द्*०३१५_०१ तस्य चातिक्रमं दृष्ट्वा लक्ष्मणो युद्धकोविदः  
०७,०४५।०१५द्*०३१५_०२ युद्धं चक्रे तदा तेन शस्त्रास्त्रैर् मतिमान् नृप  
०७,०४५।०१५द्*०३१५_०३ तयोर् युद्धम् अतीवासीद् बुधाङ्गारकयोर् इव  
०७,०४५।०१५द्*०३१५_०४ अन्योन्यं * जिघांसतोर् बलवासवयोर् इव  
०७,०४५।०१५द्*०३१५_०५ शरजालैर् महाघोरैर् विव्यधुस् ते परस्परम्  
०७,०४५।०१५द्*०३१५_०६ लक्ष्मणो निशितैर् बाणैर् दशभिश् च स्तनान्तरे  
०७,०४५।०१५द्*०३१५_०७ आजघानार्जुनिं चैव तथा विद्धो ऽभिमन्युना  
०७,०४५।०१५द्*०३१५_०८ पञ्चभिः पञ्चभिर् बाणैर् निजघ्ने रथवाजिनः  
०७,०४५।०१५द्*०३१५_०९ सारथिम् इषुणैकेन ध्वजं चैकेषुणाहनत्  
०७,०४५।०१५द्*०३१५_१० त्रिभिर् बाणैर् धनुश् छित्त्वा आर्जुनिः सुमहाबलः  
०७,०४५।०१६अ एवम् उक्त्वा ततो भल्लं सौभद्रः परवीरहा  
०७,०४५।०१६च् उद्बबर्ह महाबाहुर् निर्मुक्तोरगसन्निभम्  
०७,०४५।०१७अ स तस्य भुजनिर्मुक्तो लक्ष्मणस्य सुदर्शनम्  
०७,०४५।०१७च् सुनसं सुभ्रु केशान्तं शिरो ऽहार्षीत् सकुण्डलम्  
०७,०४५।०१७ए लक्ष्मणं निहतं दृष्ट्वा हा हेत्य् उच्चुक्रुशुर् जनाः  
०७,०४५।०१७फ़्*०३१६_०१ स भ्रातॄन् राजपुत्रांश् च कुमारस्यानुयायिनाम्  
०७,०४५।०१७फ़्*०३१६_०२ जघान बाणैः सौभद्रः सहस्राणि चतुर्दश  
०७,०४५।०१७फ़्*०३१६_०३ अष्टौ रथसहस्राणि सप्त नागशतानि च  
०७,०४५।०१८अ ततो दुर्योधनः क्रुद्धः प्रिये पुत्रे निपातिते  
०७,०४५।०१८च् हतैनम् इति चुक्रोश क्षत्रियान् क्षत्रियर्षभः  
०७,०४५।०१९अ ततो द्रोणः कृपः कर्णो द्रोणपुत्रो बृहद्बलः  
०७,०४५।०१९च् कृतवर्मा च हार्दिक्यः षड् रथाः पर्यवारयन्  
०७,०४५।०२०अ स तान् विद्ध्वा शितैर् बाणैर् विमुखीकृत्य चार्जुनिः  
०७,०४५।०२०च् वेगेनाभ्यपतत् क्रुद्धः सैन्धवस्य महद् बलम्  
०७,०४५।०२१अ आवव्रुस् तस्य पन्थानं गजानीकेन दंशिताः  
०७,०४५।०२१च् कलिङ्गाश् च निषादाश् च क्राथपुत्रश् च वीर्यवान्  
०७,०४५।०२१ए तत् प्रसक्तम् इवात्यर्थं युद्धम् आसीद् विशां पते  
०७,०४५।०२२अ ततस् तत् कुञ्जरानीकं व्यधमद् धृष्टम् आर्जुनिः  
०७,०४५।०२२च् यथा विवान् नित्यगतिर् जलदाञ् शतशो ऽम्बरे  
०७,०४५।०२३अ ततः क्राथः शरव्रातैर् आर्जुनिं समवाकिरत्  
०७,०४५।०२३च् अथेतरे सन्निवृत्ताः पुनर् द्रोणमुखा रथाः  
०७,०४५।०२३ए परमास्त्राणि धुन्वानाः सौभद्रम् अभिदुद्रुवुः  
०७,०४५।०२४अ तान् निवार्यार्जुनिर् बाणैः क्राथपुत्रम् अथार्दयत्  
०७,०४५।०२४च् शरौघेणाप्रमेयेण त्वरमाणो जिघांसया  
०७,०४५।०२५अ सधनुर्बाणकेयूरौ बाहू समुकुटं शिरः  
०७,०४५।०२५च् छत्रं ध्वजं नियन्तारम् अश्वांश् चास्य न्यपातयत्  
०७,०४५।०२६अ कुलशीलश्रुतबलैः कीर्त्या चास्त्रबलेन च  
०७,०४५।०२६च् युक्ते तस्मिन् हते वीराः प्रायशो विमुखाभवन्  
०७,०४६।००१ धृतराष्ट्र उवाच  
०७,०४६।००१अ तथा प्रविष्टं तरुणं सौभद्रम् अपराजितम्  
०७,०४६।००१च् कुलानुरूपं कुर्वाणं सङ्ग्रामेष्व् अपलायिनम्  
०७,०४६।००२अ आजानेयैः सुबलिभिर् युक्तम् अश्वैस् त्रिहायनैः  
०७,०४६।००२च् प्लवमानम् इवाकाशे के शूराः समवारयन्  
०७,०४६।००३ सञ्जय उवाच  
०७,०४६।००३अ अभिमन्युः प्रविश्यैव तावकान् निशितैः शरैः  
०७,०४६।००३च् अकरोद् विमुखान् सर्वान् पार्थिवान् पाण्डुनन्दनः  
०७,०४६।००४अ तं तु द्रोणः कृपः कर्णो द्रौणिश् च सबृहद्बलः  
०७,०४६।००४च् कृतवर्मा च हार्दिक्यः षड् रथाः पर्यवारयन्  
०७,०४६।००५अ दृष्ट्वा तु सैन्धवे भारम् अतिमात्रं समाहितम्  
०७,०४६।००५च् सैन्यं तव महाराज युधिष्ठिरम् उपाद्रवत्  
०७,०४६।००६अ सौभद्रम् इतरे वीरम् अभ्यवर्षञ् शराम्बुभिः  
०७,०४६।००६च् तालमात्राणि चापानि विकर्षन्तो महारथाः  
०७,०४६।००७अ तांस् तु सर्वान् महेष्वासान् सर्वविद्यासु निष्ठितान्  
०७,०४६।००७च् व्यष्टम्भयद् रणे बाणैः सौभद्रः परवीरहा  
०७,०४६।००८अ द्रोणं पञ्चाशता विद्ध्वा विंशत्या च बृहद्बलम्  
०७,०४६।००८च् अशीत्या कृतवर्माणं कृपं षष्ट्या शिलीमुखैः  
०७,०४६।००९अ रुक्मपुङ्खैर् महावेगैर् आकर्णसमचोदितैः  
०७,०४६।००९च् अविध्यद् दशभिर् बाणैर् अश्वत्थामानम् आर्जुनिः  
०७,०४६।०१०अ स कर्णं कर्णिना कर्णे पीतेन निशितेन च  
०७,०४६।०१०च् फाल्गुनिर् द्विषतां मध्ये विव्याध परमेषुणा  
०७,०४६।०११अ पातयित्वा कृपस्याश्वांस् तथोभौ पार्ष्णिसारथी  
०७,०४६।०११च् अथैनं दशभिर् बाणैः प्रत्यविध्यत् स्तनान्तरे  
०७,०४६।०१२अ ततो वृन्दारकं वीरं कुरूणां कीर्तिवर्धनम्  
०७,०४६।०१२च् पुत्राणां तव वीराणां पश्यताम् अवधीद् बली  
०७,०४६।०१३अ तं द्रौणिः पञ्चविंशत्या क्षुद्रकाणां समर्पयत्  
०७,०४६।०१३च् वरं वरम् अमित्राणाम् आरुजन्तम् अभीतवत्  
०७,०४६।०१४अ स तु बाणैः शितैस् तूर्णं प्रत्यविध्यत मारिष  
०७,०४६।०१४च् पश्यतां धार्तराष्ट्राणाम् अश्वत्थामानम् आर्जुनिः  
०७,०४६।०१५अ षष्ट्या शराणां तं द्रौणिस् तिग्मधारैः सुतेजनैः  
०७,०४६।०१५च् उग्रैर् नाकम्पयद् विद्ध्वा मैनाकम् इव पर्वतम्  
०७,०४६।०१६अ स तु द्रौणिं त्रिसप्तत्या हेमपुङ्खैर् अजिह्मगैः  
०७,०४६।०१६च् प्रत्यविध्यन् महातेजा बलवान् अपकारिणम्  
०७,०४६।०१७अ तस्मिन् द्रोणो बाणशतं पुत्रगृद्धी न्यपातयत्  
०७,०४६।०१७च् अश्वत्थामा तथाष्टौ च परीप्सन् पितरं रणे  
०७,०४६।०१८अ कर्णो द्वाविंशतिं भल्लान् कृतवर्मा चतुर्दश  
०७,०४६।०१८च् बृहद्बलस् तु पञ्चाशत् कृपः शारद्वतो दश  
०७,०४६।०१९अ तांस् तु प्रत्यवधीत् सर्वान् दशभिर् दशभिः शरैः  
०७,०४६।०१९च् तैर् अर्द्यमानः सौभद्रः सर्वतो निशितैः शरैः  
०७,०४६।०२०अ तं कोसलानाम् अधिपः कर्णिनाताडयद् धृदि  
०७,०४६।०२०च् स तस्याश्वान् ध्वजं चापं सूतं चापातयत् क्षितौ  
०७,०४६।०२१अ अथ कोसलराजस् तु विरथः खड्गचर्मधृत्  
०७,०४६।०२१च् इयेष फाल्गुनेः कायाच् छिरो हर्तुं सकुण्डलम्  
०७,०४६।०२२अ स कोसलानां भर्तारं राजपुत्रं बृहद्बलम्  
०७,०४६।०२२च् हृदि विव्याध बाणेन स भिन्नहृदयो ऽपतत्  
०७,०४६।०२३अ बभञ्ज च सहस्राणि दश राजन् महात्मनाम्  
०७,०४६।०२३च् सृजताम् अशिवा वाचः खड्गकार्मुकधारिणाम्  
०७,०४६।०२४अ तथा बृहद्बलं हत्वा सौभद्रो व्यचरद् रणे  
०७,०४६।०२४च् विष्टम्भयन् महेष्वासान् योधांस् तव शराम्बुभिः  
०७,०४७।००१ सञ्जय उवाच  
०७,०४७।००१अ स कर्णं कर्णिना कर्णे पुनर् विव्याध फाल्गुनिः  
०७,०४७।००१च् शरैः पञ्चाशता चैनम् अविध्यत् कोपयन् भृशम्  
०७,०४७।००२अ प्रतिविव्याध राधेयस् तावद्भिर् अथ तं पुनः  
०७,०४७।००२च् स तैर् आचितसर्वाङ्गो बह्व् अशोभत भारत  
०७,०४७।००३अ कर्णं चाप्य् अकरोत् क्रुद्धो रुधिरोत्पीडवाहिनम्  
०७,०४७।००३च् कर्णो ऽपि विबभौ शूरः शरैश् चित्रो ऽसृगाप्लुतः  
०७,०४७।००३द्*०३१७_०१ सन्ध्यानुगतपर्यन्तः शरदीव दिवाकरः  
०७,०४७।००४अ ताव् उभौ शरचित्राङ्गौ रुधिरेण समुक्षितौ  
०७,०४७।००४च् बभूवतुर् महात्मानौ पुष्पिताव् इव किंशुकौ  
०७,०४७।००५अ अथ कर्णस्य सचिवान् षट् शूरांश् चित्रयोधिनः  
०७,०४७।००५च् साश्वसूतध्वजरथान् सौभद्रो निजघान ह  
०७,०४७।००६अ अथेतरान् महेष्वासान् दशभिर् दशभिः शरैः  
०७,०४७।००६च् प्रत्यविध्यद् असम्भ्रान्तस् तद् अद्भुतम् इवाभवत्  
०७,०४७।००७अ मागधस्य पुनः पुत्रं हत्वा षड्भिर् अजिह्मगैः  
०७,०४७।००७च् साश्वं ससूतं तरुणम् अश्वकेतुम् अपातयत्  
०७,०४७।००८अ मार्तिकावतकं भोजं ततः कुञ्जरकेतनम्  
०७,०४७।००८ब्*०३१८_०१ मगधाधिपतेश् चापि जयत्सेनस्य वै शिरः  
०७,०४७।००८च् क्षुरप्रेण समुन्मथ्य ननाद विसृजञ् शरान्  
०७,०४७।००९अ तस्य दौःशासनिर् विद्ध्वा चतुर्भिश् चतुरो हयान्  
०७,०४७।००९च् सूतम् एकेन विव्याध दशभिश् चार्जुनात्मजम्  
०७,०४७।०१०अ ततो दौःशासनिं कार्ष्णिर् विद्ध्वा सप्तभिर् आशुगैः  
०७,०४७।०१०च् संरम्भाद् रक्तनयनो वाक्यम् उच्चैर् अथाब्रवीत्  
०७,०४७।०११अ पिता तवाहवं त्यक्त्वा गतः कापुरुषो यथा  
०७,०४७।०११च् दिष्ट्या त्वम् अपि जानीषे योद्धुं न त्व् अद्य मोक्ष्यसे  
०७,०४७।०१२अ एतावद् उक्त्वा वचनं कर्मारपरिमार्जितम्  
०७,०४७।०१२च् नाराचं विससर्जास्मै तं द्रौणिस् त्रिभिर् आच्छिनत्  
०७,०४७।०१३अ तस्यार्जुनिर् ध्वजं छित्त्वा शल्यं त्रिभिर् अताडयत्  
०७,०४७।०१३च् तं शल्यो नवभिर् बाणैर् गार्ध्रपत्रैर् अताडयत्  
०७,०४७।०१३द्*०३१९_०१ हृद्यसम्भ्रान्तवद् राजंस् तद् अद्भुतम् इवाभवत्  
०७,०४७।०१४अ तस्यार्जुनिर् ध्वजं छित्त्वा उभौ च पार्ष्णिसारथी  
०७,०४७।०१४च् तं विव्याधायसैः षड्भिः सो ऽपक्रामद् रथान्तरम्  
०७,०४७।०१५अ शत्रुञ्जयं चन्द्रकेतुं मेघवेगं सुवर्चसम्  
०७,०४७।०१५च् सूर्यभासं च पञ्चैतान् हत्वा विव्याध सौबलम्  
०७,०४७।०१६अ तं सौबलस् त्रिभिर् विद्ध्वा दुर्योधनम् अथाब्रवीत्  
०७,०४७।०१६च् सर्व एनं प्रमथ्नीमः पुरैकैकं हिनस्ति नः  
०७,०४७।०१७अ अथाब्रवीत् तदा द्रोणं कर्णो वैकर्तनो वृषा  
०७,०४७।०१७च् पुरा सर्वान् प्रमथ्नाति ब्रूह्य् अस्य वधम् आशु नः  
०७,०४७।०१८अ ततो द्रोणो महेष्वासः सर्वांस् तान् प्रत्यभाषत  
०७,०४७।०१८च् अस्ति वो ऽस्यान्तरं कश् चित् कुमारस्य प्रपश्यति  
०७,०४७।०१९अ अन्व् अस्य पितरं ह्य् अद्य चरतः सर्वतोदिशम्  
०७,०४७।०१९च् शीघ्रतां नरसिंहस्य पाण्डवेयस्य पश्यत  
०७,०४७।०२०अ धनुर्मण्डलम् एवास्य रथमार्गेषु दृश्यते  
०७,०४७।०२०ब्*०३२०_०१ तमो घ्नतः सुदीप्तस्य सवितुर् मण्डलं यथा  
०७,०४७।०२०च् सन्दधानस्य विशिखाञ् शीघ्रं चैव विमुञ्चतः  
०७,०४७।०२०द्*०३२१_०१ विकर्षतो धनुः श्रेष्ठं नान्तरं दृश्यते हि वै  
०७,०४७।०२१अ आरुजन्न् इव मे प्राणान् मोहयन्न् अपि सायकैः  
०७,०४७।०२१च् प्रहर्षयति मा भूयः सौभद्रः परवीरहा  
०७,०४७।०२२अ अति मा नन्दयत्य् एष सौभद्रो विचरन् रणे  
०७,०४७।०२२च् अन्तरं यस्य संरब्धा न पश्यन्ति महारथाः  
०७,०४७।०२३अ अस्यतो लघुहस्तस्य दिशः सर्वा महेषुभिः  
०७,०४७।०२३च् न विशेषं प्रपश्यामि रणे गाण्डीवधन्वनः  
०७,०४७।०२४अ अथ कर्णः पुनर् द्रोणम् आहार्जुनिशरार्दितः  
०७,०४७।०२४च् स्थातव्यम् इति तिष्ठामि पीड्यमानो ऽभिमन्युना  
०७,०४७।०२५अ तेजस्विनः कुमारस्य शराः परमदारुणाः  
०७,०४७।०२५च् क्षिण्वन्ति हृदयं मे ऽद्य घोराः पावकतेजसः  
०७,०४७।०२५द्*०३२२_०१ ह्रीमत्त्वात् क्षितिपालानां पश्यताम् अद्य च द्विज  
०७,०४७।०२५द्*०३२२_०२ न मे ऽङ्ग हीयते किं चिन् न वै वाग् एति मां तथा  
०७,०४७।०२५द्*०३२२_०३ कुमारवरवीरस्य सन्तप्तपरमेषुभिः  
०७,०४७।०२५द्*०३२२_०४ बाणैर् अच्छिन्ननिर्मुक्तैः शल्यैर् अन्तर्गतं मम  
०७,०४७।०२५द्*०३२२_०५ विचिन्वद्भिर् इवासून् मे शरीरं न विभाव्यते  
०७,०४७।०२५द्*०३२२_०६ कः किं किं स धनुर्वेदो येनैकेन वयं जिताः  
०७,०४७।०२६अ तम् आचार्यो ऽब्रवीत् कर्णं शनकैः प्रहसन्न् इव  
०७,०४७।०२६च् अभेद्यम् अस्य कवचं युवा चाशुपराक्रमः  
०७,०४७।०२७अ उपदिष्टा मया अस्य पितुः कवचधारणा  
०७,०४७।०२७च् ताम् एष निखिलां वेत्ति ध्रुवं परपुरञ्जयः  
०७,०४७।०२७द्*०३२३_०१ ज्यालक्षणं मया चेह नोपदिष्टं तु फल्गुने  
०७,०४७।०२८अ शक्यं त्व् अस्य धनुश् छेत्तुं ज्यां च बाणैः समाहितैः  
०७,०४७।०२८च् अभीशवो हयाश् चैव तथोभौ पार्ष्णिसारथी  
०७,०४७।०२९अ एतत् कुरु महेष्वास राधेय यदि शक्यते  
०७,०४७।०२९च् अथैनं विमुखीकृत्य पश्चात् प्रहरणं कुरु  
०७,०४७।०३०अ सधनुष्को न शक्यो ऽयम् अपि जेतुं सुरासुरैः  
०७,०४७।०३०च् विरथं विधनुष्कं च कुरुष्वैनं यदीच्छसि  
०७,०४७।०३०द्*०३२४_०१ विलक्षकरणं वा(? ना)दं विमुञ्चन्न् अग्रतो नृप  
०७,०४७।०३०द्*०३२४_०२ सन्धानकृतलक्षस्य किं चिद् व्याक्षिप्तचेतसः  
०७,०४७।०३०द्*०३२५_०१ पुरः स्थितेन केनापि दुःशक्यो जेतुम् आर्जुनिः  
०७,०४७।०३१अ तद् आचार्यवचः श्रुत्वा कर्णो वैकर्तनस् त्वरन्  
०७,०४७।०३१ब्*०३२६_०१ दृष्ट्वा सौभद्रम् अस्यन्तम् उच्चैः शब्दम् अकुर्वत  
०७,०४७।०३१ब्*०३२६_०२ नष्टलक्षः कुमारो ऽयं हन्यतां हन्यताम् इति  
०७,०४७।०३१ब्*०३२६_०३ तस्य चिन्तयमानस्य अभिमन्योर् महात्मनः  
०७,०४७।०३१च् अस्यतो लघुहस्तस्य पृषत्कैर् धनुर् आच्छिनत्  
०७,०४७।०३२अ अश्वान् अस्यावधीद् भोजो गौतमः पार्ष्णिसारथी  
०७,०४७।०३२च् शेषास् तु छिन्नधन्वानं शरवर्षैर् अवाकिरन्  
०७,०४७।०३३अ त्वरमाणास् त्वराकाले विरथं षण् महारथाः  
०७,०४७।०३३च् शरवर्षैर् अकरुणा बालम् एकम् अवाकिरन्  
०७,०४७।०३४अ स छिन्नधन्वा विरथः स्वधर्मम् अनुपालयन्  
०७,०४७।०३४च् खड्गचर्मधरः श्रीमान् उत्पपात विहायसम्  
०७,०४७।०३४द्*०३२७_०१ मण्डलानि सुशिक्षाभिर् गतप्रत्यागतानि च  
०७,०४७।०३५अ मार्गैः स कैशिकाद्यैश् च लाघवेन बलेन च  
०७,०४७।०३५च् आर्जुनिर् व्यचरद् व्योम्नि भृशं वै पक्षिराड् इव  
०७,०४७।०३६अ मय्य् एव निपतत्य् एष सासिर् इत्य् ऊर्ध्वदृष्टयः  
०७,०४७।०३६च् विव्यधुस् तं महेष्वासाः समरे छिद्रदर्शिनः  
०७,०४७।०३७अ तस्य द्रोणो ऽच्छिनन् मुष्टौ खड्गं मणिमयत्सरुम्  
०७,०४७।०३७ब्*०३२८_०१ क्षुरप्रेण महातेजास् त्वरमाणः सपत्नजित्  
०७,०४७।०३७च् राधेयो निशितैर् बाणैर् व्यधमच् चर्म चोत्तमम्  
०७,०४७।०३८अ व्यसिचर्मेषुपूर्णाङ्गः सो ऽन्तरिक्षात् पुनः क्षितिम्  
०७,०४७।०३८च् आस्थितश् चक्रम् उद्यम्य द्रोणं क्रुद्धो ऽभ्यधावत  
०७,०४७।०३९अ स चक्ररेणूज्ज्वलशोभिताङ्गो; बभाव् अतीवोन्नतचक्रपाणिः  
०७,०४७।०३९च् रणे ऽभिमन्युः क्षणदासुभद्रः; स वासुभद्रानुकृतिं प्रकुर्वन्  
०७,०४७।०४०अ स्रुतरुधिरकृतैकरागवक्त्रो; भ्रुकुटिपुटाकुटिलो ऽतिसिंहनादः  
०७,०४७।०४०च् प्रभुर् अमितबलो रणे ऽभिमन्युर्; नृपवरमध्यगतो भृशं व्यराजत्  
०७,०४८।००१ सञ्जय उवाच  
०७,०४८।००१अ विष्णोः स्वसानन्दिकरः स विष्ण्वायुधभूषितः  
०७,०४८।००१च् रराजातिरथः सङ्ख्ये जनार्दन इवापरः  
०७,०४८।००२अ मारुतोद्धूतकेशान्तम् उद्यतारिवरायुधम्  
०७,०४८।००२च् वपुः समीक्ष्य पृथ्वीशा दुःसमीक्ष्यं सुरैर् अपि  
०७,०४८।००२द्*०३२९_०१ यदि पाणितलाद् एतच् चक्रं मुच्येत फाल्गुनेः  
०७,०४८।००२द्*०३२९_०२ वरदानान् मातुलस्य विष्णोश् चक्रम् इवापतेत्  
०७,०४८।००३अ तच् चक्रं भृशम् उद्विग्नाः सञ्चिच्छिदुर् अनेकधा  
०७,०४८।००३च् महारथस् ततः कार्ष्णिः सञ्जग्राह महागदाम्  
०७,०४८।००४अ विधनुःस्यन्दनासिस् तैर् विचक्रश् चारिभिः कृतः  
०७,०४८।००४च् अभिमन्युर् गदापाणिर् अश्वत्थामानम् आद्रवत्  
०७,०४८।००५अ स गदाम् उद्यतां दृष्ट्वा ज्वलन्तीम् अशनीम् इव  
०७,०४८।००५च् अपाक्रामद् रथोपस्थाद् विक्रमांस् त्रीन् नरर्षभः  
०७,०४८।००६अ तस्याश्वान् गदया हत्वा तथोभौ पार्ष्णिसारथी  
०७,०४८।००६च् शराचिताङ्गः सौभद्रः श्वाविद्वत् प्रत्यदृश्यत  
०७,०४८।००७अ ततः सुबलदायादं कालकेयम् अपोथयत्  
०७,०४८।००७च् जघान चास्यानुचरान् गान्धारान् सप्तसप्ततिम्  
०७,०४८।००८अ पुनर् ब्रह्मवसातीयाञ् जघान रथिनो दश  
०७,०४८।००८च् केकयानां रथान् सप्त हत्वा च दश कुञ्जरान्  
०७,०४८।००८ए दौःशासनिरथं साश्वं गदया समपोथयत्  
०७,०४८।००९अ ततो दौःशासनिः क्रुद्धो गदाम् उद्यम्य मारिष  
०७,०४८।००९च् अभिदुद्राव सौभद्रं तिष्ठ तिष्ठेति चाब्रवीत्  
०७,०४८।०१०अ ताव् उद्यतगदौ वीराव् अन्योन्यवधकाङ्क्षिणौ  
०७,०४८।०१०च् भ्रातृव्यौ सम्प्रजह्राते पुरेव त्र्यम्बकान्तकौ  
०७,०४८।०११अ ताव् अन्योन्यं गदाग्राभ्यां संहत्य पतितौ क्षितौ  
०७,०४८।०११ब्*०३३०_०१ ततो महीतलात् कार्ष्णिर् विषपीत इव स्खलन्  
०७,०४८।०११ब्*०३३०_०२ समभ्यधावद् दष्टौष्ठो दौःशासनिम् अथ क्षितौ  
०७,०४८।०११ब्*०३३०_०३ सो ऽपि वेगवतीं गृह्य गदाम् उद्यम्य चार्जुनिम्  
०७,०४८।०११ब्*०३३०_०४ किञ्चिच्छ्वासस् तु सौभद्रो दौःशासनिम् अताडयत्  
०७,०४८।०११ब्*०३३०_०५ ताव् उभौ भ्रातराव् एवं गतौ वैवस्वतक्षयम्  
०७,०४८।०११च् इन्द्रध्वजाव् इवोत्सृष्टौ रणमध्ये परन्तपौ  
०७,०४८।०१२अ दौःशासनिर् अथोत्थाय कुरूणां कीर्तिवर्धनः  
०७,०४८।०१२ब्*०३३१_०१ देवकल्पो महेष्वासः क्षत्रं दग्ध्वा महायशाः  
०७,०४८।०१२च् प्रोत्तिष्ठमानं सौभद्रं गदया मूर्ध्न्य् अताडयत्  
०७,०४८।०१३अ गदावेगेन महता व्यायामेन च मोहितः  
०७,०४८।०१३ब्@००७_०००१ पौरुषं च समालम्ब्य किं चिन् मूर्छाम् अवाप सः  
०७,०४८।०१३ब्@००७_०००२ एवं तदा महावीरः कुरुवंशविवर्धनः  
०७,०४८।०१३ब्@००७_०००३ युध्यमानस् तृषाक्रान्तः सुकुमारो महाबलः  
०७,०४८।०१३ब्@००७_०००४ क्षुधासम्पीडितो राजन्न् ईषन् मूर्छाम् अवाप सः  
०७,०४८।०१३ब्@००७_०००५ ईषद् भ्रममाने ते चक्षुषी समदृश्यत (सिच्)  
०७,०४८।०१३ब्@००७_०००६ क्षणोपविष्टो ऽथ तदा वाक्यं चेदम् उवाच ह  
०७,०४८।०१३ब्@००७_०००७ शृण्वन्तु कौरवाः सर्वे वाक्यं धर्मार्थसंहितम्  
०७,०४८।०१३ब्@००७_०००८ अर्जुनस्य न [?च] दायादो भागिनेयो महात्मनः  
०७,०४८।०१३ब्@००७_०००९ कृष्णस्य चाहं दुर्मेधा यथा कापुरुषस् तदा  
०७,०४८।०१३ब्@००७_००१० सुभद्रानन्दनो भूत्वा किं चापि न कृतं मया  
०७,०४८।०१३ब्@००७_००११ सर्वे यूयं जीवमाना अस्मद्द्रोण[ह]परायणाः  
०७,०४८।०१३ब्@००७_००१२ एवं ब्रुवाणः स तदाभिमन्युः  
०७,०४८।०१३ब्@००७_००१३ प्रतापयुक्तो ऽपि रणे प्रनष्टः  
०७,०४८।०१३ब्@००७_००१४ धृत्या गृहीतः स तदा महात्मा  
०७,०४८।०१३ब्@००७_००१५ मूर्छान्वितो विह्वलतां जगाम  
०७,०४८।०१३ब्@००७_००१६ दिशो विलोकयन् सर्वाः कोपेन स महाबलः  
०७,०४८।०१३ब्@००७_००१७ तस्मिन् वै वीरशयने सौभद्रः प्रापतद् भुवि  
०७,०४८।०१३ब्@००७_००१८ हत्वा तान् सुबहून् वीरांल् लक्ष्मणादीन् महाबलः  
०७,०४८।०१३ब्@००७_००१९ कोटिं हत्वा रथानां च गजानां च तथैव च  
०७,०४८।०१३ब्@००७_००२० हयानाम् अर्बुदं पूर्णं खर्वम् एकं पदातिनाम्  
०७,०४८।०१३ब्@००७_००२१ एतान् युधि विमर्द्यैवम् अभिमन्युर् दिवं गतः  
०७,०४८।०१३ब्@००७_००२२ तथास्तं गत आदित्ये द्वाव् एतौ युगपद् गतौ  
०७,०४८।०१३च् विचेता न्यपतद् भूमौ सौभद्रः परवीरहा  
०७,०४८।०१३ए एवं विनिहतो राजन्न् एको बहुभिर् आहवे  
०७,०४८।०१४अ क्षोभयित्वा चमूं सर्वां नलिनीम् इव कुञ्जरः  
०७,०४८।०१४च् अशोभत हतो वीरो व्याधैर् वनगजो यथा  
०७,०४८।०१५अ तं तथा पतितं शूरं तावकाः पर्यवारयन्  
०७,०४८।०१५च् दावं दग्ध्वा यथा शान्तं पावकं शिशिरात्यये  
०७,०४८।०१६अ विमृद्य तरुशृङ्गाणि सन्निवृत्तम् इवानिलम्  
०७,०४८।०१६च् अस्तं गतम् इवादित्यं तप्त्वा भारतवाहिनीम्  
०७,०४८।०१७अ उपप्लुतं यथा सोमं संशुष्कम् इव सागरम्  
०७,०४८।०१७च् पूर्णचन्द्राभवदनं काकपक्षवृताक्षकम्  
०७,०४८।०१७द्*०३३२_०१ काकपक्षाक्लिप्तकेशं पौगण्डम् इति सञ्ज्ञितम्  
०७,०४८।०१८अ तं भूमौ पतितं दृष्ट्वा तावकास् ते महारथाः  
०७,०४८।०१८च् मुदा परमया युक्ताश् चुक्रुशुः सिंहवन् मुहुः  
०७,०४८।०१९अ आसीत् परमको हर्षस् तावकानां विशां पते  
०७,०४८।०१९च् इतरेषां तु वीराणां नेत्रेभ्यः प्रापतज् जलम्  
०७,०४८।०२०अ अभिक्रोशन्ति भूतानि अन्तरिक्षे विशां पते  
०७,०४८।०२०च् दृष्ट्वा निपतितं वीरं च्युतं चन्द्रम् इवाम्बरात्  
०७,०४८।०२१अ द्रोणकर्णमुखैः षड्भिर् धार्तराष्ट्रैर् महारथैः  
०७,०४८।०२१च् एको ऽयं निहतः शेते नैष धर्मो मतो हि नः  
०७,०४८।०२२अ तस्मिंस् तु निहते वीरे बह्व् अशोभत मेदिनी  
०७,०४८।०२२च् द्यौर् यथा पूर्णचन्द्रेण नक्षत्रगणमालिनी  
०७,०४८।०२३अ रुक्मपुङ्खैश् च सम्पूर्णा रुधिरौघपरिप्लुता  
०७,०४८।०२३च् उत्तमाङ्गैश् च वीराणां भ्राजमानैः सकुण्डलैः  
०७,०४८।०२४अ विचित्रैश् च परिस्तोमैः पताकाभिश् च संवृता  
०७,०४८।०२४च् चामरैश् च कुथाभिश् च प्रविद्धैश् चाम्बरोत्तमैः  
०७,०४८।०२५अ रथाश्वनरनागानाम् अलङ्कारैश् च सुप्रभैः  
०७,०४८।०२५च् खड्गैश् च निशितैः पीतैर् निर्मुक्तैर् भुजगैर् इव  
०७,०४८।०२६अ चापैश् च विशिखैश् छिन्नैः शक्त्यृष्टिप्रासकम्पनैः  
०७,०४८।०२६च् विविधैर् आयुधैश् चान्यैः संवृता भूर् अशोभत  
०७,०४८।०२६द्*०३३३_०१ निष्टनद्भिर् अतीवार्तैर् उद्वमद् रुधिरस्रवैः  
०७,०४८।०२६द्*०३३३_०२ नरैः पतद्भिः पतितैर् अवनिस् त्व् अधिकं बभौ  
०७,०४८।०२७अ वाजिभिश् चापि निर्जीवैः स्वपद्भिः शोणितोक्षितैः  
०७,०४८।०२७च् सारोहैर् विषमा भूमिः सौभद्रेण निपातितैः  
०७,०४८।०२८अ साङ्कुशैः समहामात्रैः सवर्मायुधकेतुभिः  
०७,०४८।०२८च् पर्वतैर् इव विध्वस्तैर् विशिखोन्मथितैर् गजैः  
०७,०४८।०२९अ पृथिव्याम् अनुकीर्णैश् च व्यश्वसारथियोधिभिः  
०७,०४८।०२९च् ह्रदैर् इव प्रक्षुभितैर् हतनागै रथोत्तमैः  
०७,०४८।०३०अ पदातिसङ्घैश् च हतैर् विविधायुधभूषणैः  
०७,०४८।०३०च् भीरूणां त्रासजननी घोररूपाभवन् मही  
०७,०४८।०३१अ तं दृष्ट्वा पतितं भूमौ चन्द्रार्कसदृशद्युतिम्  
०७,०४८।०३१च् तावकानां परा प्रीतिः पाण्डूनां चाभवद् व्यथा  
०७,०४८।०३२अ अभिमन्यौ हते राजञ् शिशुके ऽप्राप्तयौवने  
०७,०४८।०३२च् सम्प्राद्रवच् चमूः सर्वा धर्मराजस्य पश्यतः  
०७,०४८।०३३अ दीर्यमाणं बलं दृष्ट्वा सौभद्रे विनिपातिते  
०७,०४८।०३३च् अजातशत्रुः स्वान् वीरान् इदं वचनम् अब्रवीत्  
०७,०४८।०३३द्*०३३४_०१ अस्तं गतो ऽयं द्युमणिस् तापयित्वा महाबलः  
०७,०४८।०३३द्*०३३४_०२ सौभद्रः शत्रुदमनः किं जातं न विद्म वै  
०७,०४८।०३३द्*०३३४_०३ एवं ब्रुवाणो नृपतिः सैन्येन महता वृतः  
०७,०४८।०३३द्*०३३४_०४ व्यूहद्वारं समासाद्य बाष्पपूर्याकुलेक्षणः  
०७,०४८।०३३द्*०३३४_०५ तच् छ्रुत्वा च हतं पुत्रं कौरवैर् जिह्मकारिभिः  
०७,०४८।०३३द्*०३३४_०६ लोकैः सङ्कथितं सर्वम् अभिमन्योः पराक्रमम्  
०७,०४८।०३३द्*०३३४_०७ श्रुत्वा च तैर् हतं वीरं धैर्यम् आलम्ब्य सत्वरम्  
०७,०४८।०३३द्*०३३४_०८ परमं सत्त्वम् आलम्ब्य प्रत्युवाच युधां वरः  
०७,०४८।०३४अ स्वर्गम् एष गतः शूरो यो हतो नपराङ्मुखः  
०७,०४८।०३४च् संस्तम्भयत मा भैष्ट विजेष्यामो रणे रिपून्  
०७,०४८।०३५अ इत्य् एवं स महातेजा दुःखितेभ्यो महाद्युतिः  
०७,०४८।०३५च् धर्मराजो युधां श्रेष्ठो ब्रुवन् दुःखम् अपानुदत्  
०७,०४८।०३६अ युद्धे ह्य् आशीविषाकारान् राजपुत्रान् रणे बहून्  
०७,०४८।०३६च् पूर्वं निहत्य सङ्ग्रामे पश्चाद् आर्जुनिर् अन्वगात्  
०७,०४८।०३७अ हत्वा दशसहस्राणि कौसल्यं च महारथम्  
०७,०४८।०३७च् कृष्णार्जुनसमः कार्ष्णिः शक्रसद्म गतो ध्रुवम्  
०७,०४८।०३८अ रथाश्वनरमातङ्गान् विनिहत्य सहस्रशः  
०७,०४८।०३८च् अवितृप्तः स सङ्ग्रामाद् अशोच्यः पुण्यकर्मकृत्  
०७,०४८।०३८द्*०३३५_०१ गतः पुण्यकृतां लोकान् भास्वरान् पुण्यनिर्जितान्  
०७,०४८।०३८द्*०३३६_०१ पुत्रशोकात् परं नास्ति दुःखम् अन्यन् महत्तरम्  
०७,०४८।०३८द्*०३३६_०२ ऐहिकामुत्रिको दाता फलस्यान्यो न विद्यते  
०७,०४८।०३८द्*०३३६_०३ स पुत्रो निहतो मे ऽद्य नाहं जीवितुम् उत्सहे  
०७,०४८।०३८द्*०३३६_०४ किं मया जीवितेनार्थः सौभद्रेण विना भुवि  
०७,०४८।०३८द्*०३३७_०१ अक्षयां गतिम् आसाद्य स गतः शाश्वतीः समाः  
०७,०४८।०३९अ वयं तु प्रवरं हत्वा तेषां तैः शरपीडिताः  
०७,०४८।०३९च् निवेशायाभ्युपायाम सायाह्ने रुधिरोक्षिताः  
०७,०४८।०४०अ निरीक्षमाणास् तु वयं परे चायोधनं शनैः  
०७,०४८।०४०च् अपयाता महाराज ग्लानिं प्राप्ता विचेतसः  
०७,०४८।०४१अ ततो निशाया दिवसस्य चाशिवः; शिवारुतः सन्धिर् अवर्तताद्भुतः  
०७,०४८।०४१च् कुशेशयापीडनिभे दिवाकरे; विलम्बमाने ऽस्तम् उपेत्य पर्वतम्  
०७,०४८।०४२अ वरासिशक्त्यृष्टिवरूथचर्मणाम्; विभूषणानां च समाक्षिपन् प्रभाम्  
०७,०४८।०४२च् दिवं च भूमिं च समानयन्न् इव; प्रियां तनुं भानुर् उपैति पावकम्  
०७,०४८।०४३अ महाभ्रकूटाचलशृङ्गसन्निभैर्; गजैर् अनेकैर् इव वज्रपातितैः  
०७,०४८।०४३च् सवैजयन्त्यङ्कुशवर्मयन्तृभिर्; निपातितैर् निष्टनतीव गौश् चिता  
०७,०४८।०४४अ हतेश्वरैश् चूर्णितपत्त्युपस्करैर्; हताश्वसूतैर् विपताककेतुभिः  
०७,०४८।०४४च् महारथैर् भूः शुशुभे विचूर्णितैः; पुरैर् इवामित्रहतैर् नराधिप  
०७,०४८।०४५अ रथाश्ववृन्दैः सहसादिभिर् हतैः; प्रविद्धभाण्डाभरणैः पृथग्विधैः  
०७,०४८।०४५च् निरस्तजिह्वादशनान्त्रलोचनैर्; धरा बभौ घोरविरूपदर्शना  
०७,०४८।०४६अ प्रविद्धवर्माभरणा वरायुधा; विपन्नहस्त्यश्वरथानुगा नराः  
०७,०४८।०४६च् महार्हशय्यास्तरणोचिताः सदा; क्षिताव् अनाथा इव शेरते हताः  
०७,०४८।०४७अ अतीव हृष्टाः श्वसृगालवायसा; बडाः सुपर्णाश् च वृकास् तरक्षवः  
०७,०४८।०४७च् वयांस्य् असृक्पान्य् अथ रक्षसां गणाः; पिशाचसङ्घाश् च सुदारुणा रणे  
०७,०४८।०४८अ त्वचो विनिर्भिद्य पिबन् वसाम् असृक्; तथैव मज्जां पिशितानि चाश्नुवन्  
०७,०४८।०४८च् वपां विलुम्पन्ति हसन्ति गान्ति च; प्रकर्षमाणाः कुणपान्य् अनेकशः  
०७,०४८।०४९अ शरीरसङ्घाटवहा असृग्जला; रथोडुपा कुञ्जरशैलसङ्कटा  
०७,०४८।०४९च् मनुष्यशीर्षोपलमांसकर्दमा; प्रविद्धनानाविधशस्त्रमालिनी  
०७,०४८।०५०अ महाभया वैतरणीव दुस्तरा; प्रवर्तिता योधवरैस् तदा नदी  
०७,०४८।०५०च् उवाह मध्येन रणाजिरं भृशम्; भयावहा जीवमृतप्रवाहिनी  
०७,०४८।०५१अ पिबन्ति चाश्नन्ति च यत्र दुर्दृशाः; पिशाचसङ्घा विविधाः सुभैरवाः  
०७,०४८।०५१च् सुनन्दिताः प्राणभृतां भयङ्कराः; समानभक्षाः श्वसृगालपक्षिणः  
०७,०४८।०५२अ तथा तद् आयोधनम् उग्रदर्शनम्; निशामुखे पितृपतिराष्ट्रसन्निभम्  
०७,०४८।०५२च् निरीक्षमाणाः शनकैर् जहुर् नराः; समुत्थितारुण्डकुलोपसङ्कुलम्  
०७,०४८।०५३अ अपेतविध्वस्तमहार्हभूषणम्; निपातितं शक्रसमं महारथम्  
०७,०४८।०५३च् रणे ऽभिमन्युं ददृशुस् तदा जना; व्यपोढहव्यं सदसीव पावकम्  
०७,०४९।००१ सञ्जय उवाच  
०७,०४९।००१अ तस्मिंस् तु निहते वीरे सौभद्रे रथयूथपे  
०७,०४९।००१च् विमुक्तरथसन्नाहाः सर्वे निक्षिप्तकार्मुकाः  
०७,०४९।००२अ उपोपविष्टा राजानं परिवार्य युधिष्ठिरम्  
०७,०४९।००२च् तद् एव दुःखं ध्यायन्तः सौभद्रगतमानसाः  
०७,०४९।००३अ ततो युधिष्ठिरो राजा विललाप सुदुःखितः  
०७,०४९।००३च् अभिमन्यौ हते वीरे भ्रातुः पुत्रे महारथे  
०७,०४९।००३द्*०३३८_०० युधिष्ठिरः  
०७,०४९।००३द्*०३३८_०१ एष कर्णं कृपं शल्यं राजानं च सुयोधनम्  
०७,०४९।००३द्*०३३८_०२ द्रोणं द्रौणिं महेष्वासं तथैवान्यान् महारथान्  
०७,०४९।००४अ द्रोणानीकम् असम्बाधं मम प्रियचिकीर्षया  
०७,०४९।००४ब्*०३३९_०१ हत्वा शत्रुगणान् वीर एष शेते निपातितः  
०७,०४९।००४ब्*०३३९_०२ कृतास्त्रान् युद्धकुशलान् महेष्वासान् महाबलान्  
०७,०४९।००४ब्*०३३९_०३ कुलशीलगुणैर् युक्ताञ् शूरान् विख्यातपौरुषान्  
०७,०४९।००४ब्*०३३९_०४ द्रोणेन विहितं व्यूहम् अभेद्यम् अमरैर् अपि  
०७,०४९।००४ब्*०३३९_०५ अदृष्टपूर्वम् अस्माभिः पद्मं चक्रायुधप्रियः  
०७,०४९।००४च् भित्त्वा व्यूहं प्रविष्टो ऽसौ गोमध्यम् इव केसरी  
०७,०४९।००४द्*०३४०_०१ चिक्रीडितं रणे तेन निघ्नता वै परान् वरान्  
०७,०४९।००५अ यस्य शूरा महेष्वासाः प्रत्यनीकगता रणे  
०७,०४९।००५च् प्रभग्ना विनिवर्तन्ते कृतास्त्रा युद्धदुर्मदाः  
०७,०४९।००६अ अत्यन्तशत्रुर् अस्माकं येन दुःशासनः शरैः  
०७,०४९।००६च् क्षिप्रं ह्य् अभिमुखः सङ्क्ये विसञ्ज्ञो विमुखीकृतः  
०७,०४९।००७अ स तीर्त्वा दुस्तरं वीरो द्रोणानीकमहार्णवम्  
०७,०४९।००७ब्*०३४१_०१ शूरग्राहाकुलं भीमं तीर्त्वा चैनम् अभीतवत्  
०७,०४९।००७च् प्राप्य दौःशासनिं कार्ष्णिर् यातो वैवस्वतक्षयम्  
०७,०४९।००८अ कथं द्रक्ष्यामि कौन्तेयं सौभद्रे निहते ऽर्जुनम्  
०७,०४९।००८च् सुभद्रां वा महाभागां प्रियं पुत्रम् अपश्यतीम्  
०७,०४९।००८द्*०३४२_०१ हतवत्सां यथा धेनुं तद्दर्शनकृतोन्मुखीम्  
०७,०४९।००९अ किं स्विद् वयम् अपेतार्थम् अश्लिष्टम् असमञ्जसम्  
०७,०४९।००९च् ताव् उभौ प्रतिवक्ष्यामो हृषीकेशधनञ्जयौ  
०७,०४९।०१०अ अहम् एव सुभद्रायाः केशवार्जुनयोर् अपि  
०७,०४९।०१०च् प्रियकामो जयाकाङ्क्षी कृतवान् इदम् अप्रियम्  
०७,०४९।०११अ न लुब्धो बुध्यते दोषान् मोहाल् लोभः प्रवर्तते  
०७,०४९।०११च् मधु लिप्सुर् हि नापश्यं प्रपातम् इदम् ईदृशम्  
०७,०४९।०१२अ यो हि भोज्ये पुरस्कार्यो यानेषु शयनेषु च  
०७,०४९।०१२च् भूषणेषु च सो ऽस्माभिर् बालो युधि पुरस्कृतः  
०७,०४९।०१३अ कथं हि बालस् तरुणो युद्धानाम् अविशारदः  
०७,०४९।०१३च् सदश्व इव सम्बाधे विषमे क्षेमम् अर्हति  
०७,०४९।०१४अ नो चेद् धि वयम् अप्य् एनं महीम् अनुशयीमहि  
०७,०४९।०१४च् बीभत्सोः कोपदीप्तस्य दग्धाः कृपणचक्षुषा  
०७,०४९।०१५अ अलुब्धो मतिमान् ह्रीमान् क्षमावान् रूपवान् बली  
०७,०४९।०१५च् वपुष्मान् मानकृद् वीरः प्रियः सत्यपरायणः  
०७,०४९।०१६अ यस्य श्लाघन्ति विबुधाः कर्माण्य् ऊर्जितकर्मणः  
०७,०४९।०१६च् निवातकवचाञ् जघ्ने कालकेयांश् च वीर्यवान्  
०७,०४९।०१७अ महेन्द्रशत्रवो येन हिरण्यपुरवासिनः  
०७,०४९।०१७च् अक्ष्णोर् निमेषमात्रेण पौलोमाः सगणा हताः  
०७,०४९।०१८अ परेभ्यो ऽप्य् अभयार्थिभ्यो यो ददात्य् अभयं विभुः  
०७,०४९।०१८च् तस्यास्माभिर् न शकितस् त्रातुम् अद्यात्मजो भयात्  
०७,०४९।०१९अ भयं तु सुमहत् प्राप्तं धार्तराष्ट्रं महद् बलम्  
०७,०४९।०१९च् पार्थः पुत्रवधात् क्रुद्धः कौरवाञ् शोषयिष्यति  
०७,०४९।०२०अ क्षुद्रः क्षुद्रसहायश् च स्वपक्षक्षयम् आतुरः  
०७,०४९।०२०च् व्यक्तं दुर्योधनो दृष्ट्वा शोचन् हास्यति जीवितम्  
०७,०४९।०२१अ न मे जयः प्रीतिकरो न राज्यम्; न चामरत्वं न सुरैः सलोकता  
०७,०४९।०२१च् इमं समीक्ष्याप्रतिवीर्यपौरुषम्; निपातितं देववरात्मजात्मजम्  
०७,०४९।०२१द्@००८_०००० सञ्जय उवाच  
०७,०४९।०२१द्@००८_०००१ एवं विलपमाने तु कुन्तीपुत्रे युधिष्ठिरे  
०७,०४९।०२१द्@००८_०००२ कृष्णद्वैपायनस् तत्र आजगाम महान् ऋषिः  
०७,०४९।०२१द्@००८_०००३ तम् अर्चित्वा यथान्यायम् उपविष्टं युधिष्ठिरः  
०७,०४९।०२१द्@००८_०००४ अब्रवीच् छोकसन्तप्तो भ्रातुः पुत्रवधेन सः  
०७,०४९।०२१द्@००८_०००५ अधर्मयुक्तैर् बहुभिः परिवार्य महारथैः  
०७,०४९।०२१द्@००८_०००६ युध्यमानो महेष्वासैः सौभद्रो निहतो रणे  
०७,०४९।०२१द्@००८_०००७ बालश् चाबालबुद्धिश् च सौभद्रः परवीरहा  
०७,०४९।०२१द्@००८_०००८ अनुपायेन सङ्ग्रामे युध्यमानो विनाशितः  
०७,०४९।०२१द्@००८_०००९ मया प्रोक्तः स सङ्ग्रामे द्वारं सञ्जनयस्व नः  
०७,०४९।०२१द्@००८_००१० प्रविष्टे च परांस् तस्मिन् सैन्धवेन स्म वारिताः  
०७,०४९।०२१द्@००८_००११ ननु नाम समं युद्धम् एष्टव्यं युद्धजीविभिः  
०७,०४९।०२१द्@००८_००१२ इदं चैवासमं युद्धम् ईदृशं प्रकृतं परैः  
०७,०४९।०२१द्@००८_००१३ तेनास्मि भृशसन्तप्तः शोकबाष्पसमाकुलः  
०७,०४९।०२१द्@००८_००१४ शमं नैवाधिगच्छामि चिन्तयानः पुनः पुनः  
०७,०४९।०२१द्@००८_००१५ तं तथा विलपन्तं वै शोकबाष्पसमाकुलम्  
०७,०४९।०२१द्@००८_००१६ उवाच भगवान् व्यासो युधिष्ठिरम् इदं वचः  
०७,०४९।०२१द्@००८_००१७ युधिष्ठिर महाप्राज्ञ सर्वशास्त्रविशारद  
०७,०४९।०२१द्@००८_००१८ व्यसनेषु न मुह्यन्ति त्वादृशा भरतर्षभ  
०७,०४९।०२१द्@००८_००१९ स्वर्गम् एष गतः शूरः शत्रून् हत्वा बहून् रणे  
०७,०४९।०२१द्@००८_००२० अबालसदृशं कर्म कृत्वा वै पुरुषोत्तमः  
०७,०४९।०२१द्@००८_००२१ अनतिक्रमणीयो वै विधिर् एष युधिष्ठिर  
०७,०४९।०२१द्@००८_००२२ देवदानवगन्धर्वान् मृत्युर् हरति भारत  
०७,०४९।०२१द्@००८_००२२ युधिष्ठिर उवाच  
०७,०४९।०२१द्@००८_००२३ इमे वै पृथिवीपालाः शेरते पृथिवीतले  
०७,०४९।०२१द्@००८_००२४ निहताः पृतनामध्ये मृतसञ्ज्ञा महाबलाः  
०७,०४९।०२१द्@००८_००२५ नागायुतबलाश् चान्ये वायुवेगबलास् तथा  
०७,०४९।०२१द्@००८_००२६ नैषां पश्यामि हन्तारं प्राणिनां संयुगे क्व चित्  
०७,०४९।०२१द्@००८_००२७ विक्रमेणोपपन्ना हि तेजोबलसमन्विताः  
०७,०४९।०२१द्@००८_००२८ अथ चेमे हताः प्राज्ञाः शेरते विगतायुषः  
०७,०४९।०२१द्@००८_००२९ मृता इति च शब्दो ऽयं वर्तते च गतार्थवत्  
०७,०४९।०२१द्@००८_००३० इमे मृता महीपालाः प्रायशो भीमविक्रमाः  
०७,०४९।०२१द्@००८_००३१ राजपुत्राश् च संरब्धा वैश्वानरमुखं गताः  
०७,०४९।०२१द्@००८_००३२ अत्र मे संशयः प्राप्तः कुतः सञ्ज्ञा मृता इति  
०७,०४९।०२१द्@००८_००३३ कस्य मृत्युः कुतो मृत्युः केन मृत्युर् इमाः प्रजाः  
०७,०४९।०२१द्@००८_००३४ सञ्जय उवाच  
०७,०४९।०२१द्@००८_००३४ हरत्य् अमरसङ्काश तन् मे ब्रूहि पितामह  
०७,०४९।०२१द्@००८_००३५ तं तथा परिपृच्छन्तं कुन्तीपुत्रं युधिष्ठिरम्  
०७,०४९।०२१द्@००८_००३६ आश्वासनम् इदं वाक्यम् उवाच भगवान् ऋषिः  
०७,०४९।०२१द्@००८_००३७ अत्राप्य् उदाहरन्तीमम् इतिहासं पुरातनम्  
०७,०४९।०२१द्@००८_००३८ अकम्पनस्य कथितं नारदेन पुरा नृप  
०७,०४९।०२१द्@००८_००३९ स चापि राजा राजेन्द्र पुत्रव्यसनम् उत्तमम्  
०७,०४९।०२१द्@००८_००४० अप्रसह्यतमं लोके प्राप्तवान् इति मे मतिः  
०७,०४९।०२१द्@००८_००४१ तद् अहं सम्प्रवक्ष्यामि मृत्योः प्रभवम् उत्तमम्  
०७,०४९।०२१द्@००८_००४२ ततस् त्वं मोक्ष्यसे दुःखात् स्नेहबन्धनसंश्रयात्  
०७,०४९।०२१द्@००८_००४३ पुरा वृत्तम् इदं तात शृणु कीर्तयतो मम  
०७,०४९।०२१द्@००८_००४४ धन्यम् आख्यानम् आयुष्यं शोकघ्नं पुष्टिवर्धनम्  
०७,०४९।०२१द्@००८_००४५ पुरा कृतयुगे तात आसीद् राजा ह्य् अकम्पनः  
०७,०४९।०२१द्@००८_००४६ स शत्रुवशम् आपन्नो मध्ये सङ्ग्राममूर्धनि  
०७,०४९।०२१द्@००८_००४७ तस्य पुत्रो हरिर् नाम नारायणसमद्युतिः  
०७,०४९।०२१द्@००८_००४८ श्रीमान् कृतास्त्रो मेधावी युधि शक्रसमो बली  
०७,०४९।०२१द्@००८_००४९ स शत्रुभिः परिवृतो बहुधा रणमूर्धनि  
०७,०४९।०२१द्@००८_००५० व्यस्यन् बाणसहस्राणि योधेषु च गजेषु च  
०७,०४९।०२१द्@००८_००५१ स कर्म दुष्करं कृत्वा सङ्ग्रामे शत्रुतापनः  
०७,०४९।०२१द्@००८_००५२ शत्रुभिर् निहतः सङ्ख्ये पृतनायां युधिष्ठिर  
०७,०४९।०२१द्@००८_००५३ स राजा प्रेतकृत्यानि तस्य कृत्वा शुचान्वितः  
०७,०४९।०२१द्@००८_००५४ शोचन्न् अहनि रात्रौ च नालभत् सुखम् आत्मनः  
०७,०४९।०२१द्@००८_००५५ तस्य शोकं विदित्वा तु पुत्रव्यसनसम्भवम्  
०७,०४९।०२१द्@००८_००५६ अथाजगाम देवर्षिर् नारदो ऽस्य समीपतः  
०७,०४९।०२१द्@००८_००५७ स तु राजा महाभागो दृष्ट्वा देवर्षिसत्तमम्  
०७,०४९।०२१द्@००८_००५८ पूजयित्वा यथान्यायं कथाम् अकथयत् तदा  
०७,०४९।०२१द्@००८_००५९ तस्य सर्वं समाचष्ट यथा वृत्तं नरेश्वर  
०७,०४९।०२१द्@००८_००६० शत्रुभिर् विजयं सङ्ख्ये पुत्रस्य च वधं तथा  
०७,०४९।०२१द्@००८_००६१ मम पुत्रो महावीर्य इन्द्रविष्णुसमद्युतिः  
०७,०४९।०२१द्@००८_००६२ शत्रुभिर् बहुभिः सङ्ख्ये पराक्रम्य हतो बली  
०७,०४९।०२१द्@००८_००६३ क एष मृत्युर् भगवन् किंवीर्यबलपौरुषः  
०७,०४९।०२१द्@००८_००६४ एतद् इच्छामि तत्त्वेन श्रोतुं मतिमतां वर  
०७,०४९।०२१द्@००८_००६५ तस्य तद् वचनं श्रुत्वा नारदो वरदः प्रभुः  
०७,०४९।०२१द्@००८_००६६ आख्यानम् इदम् आचष्ट पुत्रशोकापहं महत्  
०७,०४९।०२१द्@००८_००६६ नारद उवाच  
०७,०४९।०२१द्@००८_००६७ शृणु राजन् महाबाहो आख्यानं बहुविस्तरम्  
०७,०४९।०२१द्@००८_००६८ यथा वृत्तं श्रुतं चैव मयापि वसुधाधिप  
०७,०४९।०२१द्@००८_००६९ प्रजाः सृष्ट्वा तदा ब्रह्मा आदिसर्गे पितामहः  
०७,०४९।०२१द्@००८_००७० असंहृतं महातेजा दृष्ट्वा जगद् इदं प्रभुः  
०७,०४९।०२१द्@००८_००७१ तस्य चिन्ता समुत्पन्ना संहारं प्रति पार्थिव  
०७,०४९।०२१द्@००८_००७२ चिन्तयन् न ह्य् असौ वेद संहारं वसुधाधिप  
०७,०४९।०२१द्@००८_००७३ तस्य रोषान् महाराज खेभ्यो ऽग्निर् उदतिष्ठत  
०७,०४९।०२१द्@००८_००७४ तेन सर्वा दिशो व्याप्ताः सान्तर्देशा दिधक्षता  
०७,०४९।०२१द्@००८_००७५ ततो दिवं भुवं खं च ज्वालामालासमावृतम्  
०७,०४९।०२१द्@००८_००७६ चराचरं जगत् सर्वं ददाह भगवान् प्रभुः  
०७,०४९।०२१द्@००८_००७७ ततो हतानि भूतानि चराणि स्थावराणि च  
०७,०४९।०२१द्@००८_००७८ महता क्रोधवेगेन त्रासयन्न् इव वीर्यवान्  
०७,०४९।०२१द्@००८_००७९ ततो हरो जटी स्थाणुर् निशाचरपतिः शिवः  
०७,०४९।०२१द्@००८_००८० जगाम शरणं देवं ब्रह्माणं परमेष्ठिनम्  
०७,०४९।०२१द्@००८_००८१ तस्मिन्न् आपतिते स्थाणौ प्रजानां हितकाम्यया  
०७,०४९।०२१द्@००८_००८२ अब्रवीत् परमो देवो ज्वलन्न् इव महामुनिः  
०७,०४९।०२१द्@००८_००८३ किं कुर्म कामं कामार्ह कामाज् जातो ऽसि पुत्रक  
०७,०४९।०२१द्@००८_००८४ स्थाणुर् उवाच  
०७,०४९।०२१द्@००८_००८४ करिष्यामि प्रियं सर्वं ब्रूहि स्थाणो यद् इच्छसि  
०७,०४९।०२१द्@००८_००८५ प्रजासर्गनिमित्तं हि कृतो यत्नस् त्वया विभो  
०७,०४९।०२१द्@००८_००८६ त्वया सृष्टाश् च वृद्धाश् च भूतग्रामाः पृथग्विधाः  
०७,०४९।०२१द्@००८_००८७ तास् तवेह पुनः क्रोधात् प्रजा दह्यन्ति सर्वशः  
०७,०४९।०२१द्@००८_००८८ ब्रह्मोवाच  
०७,०४९।०२१द्@००८_००८८ ता दृष्ट्वा मम कारुण्यं प्रसीद भगवन् प्रभो  
०७,०४९।०२१द्@००८_००८९ न क्रुध्ये न च मे काम एतद् एवं भवेद् इति  
०७,०४९।०२१द्@००८_००९० पृथिव्या हितकामात् तु ततो मां मन्युर् आविशत्  
०७,०४९।०२१द्@००८_००९१ इयं हि मां सदा देवी भारार्ता समचूचुदत्  
०७,०४९।०२१द्@००८_००९२ संहारार्थं महादेव भारेणाभिहता सती  
०७,०४९।०२१द्@००८_००९३ ततो ऽहं नाधिगच्छामि तप्ये बहुविधं तदा  
०७,०४९।०२१द्@००८_००९४ स्थाणुर् उवाच  
०७,०४९।०२१द्@००८_००९४ संहारम् अप्रमेयस्य ततो मां मन्युर् आविशत्  
०७,०४९।०२१द्@००८_००९५ संहारार्थं प्रसीदस्व मा रुषो विबुधाधिप  
०७,०४९।०२१द्@००८_००९६ मा प्रजाः स्थावराश् चैव जङ्गमाश् च व्यनीनशन्  
०७,०४९।०२१द्@००८_००९७ तव प्रसादाद् भगवन्न् इदं वर्तेत् त्रिधा जगत्  
०७,०४९।०२१द्@००८_००९८ अनागतम् अतीतं च यच् च सम्प्रति वर्तते  
०७,०४९।०२१द्@००८_००९९ भगवान् क्रोधसन्दीप्तः क्रोधाद् अग्निं समासृजत्  
०७,०४९।०२१द्@००८_०१०० स दहत्य् अश्मकूटानि द्रुमांश् च सरितस् तथा  
०७,०४९।०२१द्@००८_०१०१ पल्वलानि च सर्वाणि सर्वे चैव तृणोलपाः  
०७,०४९।०२१द्@००८_०१०२ स्थावरं जङ्गमं चैव निःशेषं कुरुते जगत्  
०७,०४९।०२१द्@००८_०१०३ तद् एतद् भस्मसाद् भूतं सर्वं जगद् अनाविलम्  
०७,०४९।०२१द्@००८_०१०४ प्रसीद भगवन् स त्वं रोषो न स्याद् वरो मम  
०७,०४९।०२१द्@००८_०१०५ सर्वे हि नष्टा नेष्यन्ति तव देव कथं चन  
०७,०४९।०२१द्@००८_०१०६ तस्मान् निवर्ततां तेजस् त्वय्य् एवेह प्रलीयताम्  
०७,०४९।०२१द्@००८_०१०७ उपायम् अन्यं सम्पश्य प्रजानां हितकाम्यया  
०७,०४९।०२१द्@००८_०१०८ यथेमे प्राणिनः सर्वे निवर्तेरंस् तथा कुरु  
०७,०४९।०२१द्@००८_०१०९ अभावं नेह गच्छेयुर् उत्सन्नजननाः प्रजाः  
०७,०४९।०२१द्@००८_०११० अधिदैवे नियुक्तो ऽस्मि त्वया लोकेषु लोकहन्  
०७,०४९।०२१द्@००८_०१११ मा विनश्येज् जगन्नाथ जगत् स्थावरजङ्गमम्  
०७,०४९।०२१द्@००८_०११२ नारद उवाच  
०७,०४९।०२१द्@००८_०११२ प्रसादाभिमुखं देवं तस्माद् एवं ब्रवीम्य् अहम्  
०७,०४९।०२१द्@००८_०११३ श्रुत्वा हि वचनं देवः स्थाणोर् निहतपाप्मनः  
०७,०४९।०२१द्@००८_०११४ तेजः संवेष्टयाम् आस पुनर् एवान्तरात्मनि  
०७,०४९।०२१द्@००८_०११५ ततो ऽग्निम् उपसंहृत्य भगवांल् लोकसत्कृतः  
०७,०४९।०२१द्@००८_०११६ प्रवृत्तिं च निवृत्तिं च कल्पयाम् आस वै प्रभुः  
०७,०४९।०२१द्@००८_०११७ उपसंहरतस् तस्य तम् अग्निं रोषजं तथा  
०७,०४९।०२१द्@००८_०११८ प्रादुर्बभूव विश्वेभ्यः खेभ्यो नारी महात्मनः  
०७,०४९।०२१द्@००८_०११९ कृष्णा रक्ताम्बरधरा रक्तजिह्वास्यलोचना  
०७,०४९।०२१द्@००८_०१२० कुण्डलाभ्यां च राजेन्द्र तप्ताभ्यां समलङ्कृता  
०७,०४९।०२१द्@००८_०१२१ सा विनिःसृत्य वै खेभ्यो दक्षिणां दिशम् आश्रिता  
०७,०४९।०२१द्@००८_०१२२ स्मयमानेव चावैक्षद् देवौ विश्वेश्वराव् उभौ  
०७,०४९।०२१द्@००८_०१२३ ताम् आहूय तदा देवो लोकादिनिधनेश्वरः  
०७,०४९।०२१द्@००८_०१२४ मृत्यो इति महीपाल जहि चेमाः प्रजा इति  
०७,०४९।०२१द्@००८_०१२५ त्वं हि संहारबुद्ध्याथ प्रादुर्भूता रुषो मम  
०७,०४९।०२१द्@००८_०१२६ तस्मात् संहर सर्वास् त्वं प्रजाः सजडपण्डिताः  
०७,०४९।०२१द्@००८_०१२७ मम त्वं हि नियोगेन ततः श्रेयो ह्य् अवाप्स्यसि  
०७,०४९।०२१द्@००८_०१२८ एवम् उक्ता तु सा तेन मृत्युः कमललोचना  
०७,०४९।०२१द्@००८_०१२९ दध्यौ चात्यर्थम् अबला प्ररुरोद च सुस्वरम्  
०७,०४९।०२१द्@००८_०१३० पाणिभ्यां प्रतिजग्राह तान्य् अश्रूणि पितामहः  
०७,०४९।०२१द्@००८_०१३१ नारद उवाच  
०७,०४९।०२१द्@००८_०१३१ सर्वभूतहितार्थाय तां चाप्य् अनुनयत् तदा  
०७,०४९।०२१द्@००८_०१३२ विनीय दुःखम् अबला आत्मन्य् एव प्रजापतिम्  
०७,०४९।०२१द्@००८_०१३३ उवाच प्राञ्जलिर् भूत्वा लतेवावर्जिता पुनः  
०७,०४९।०२१द्@००८_०१३४ त्वया सृष्टा कथं नारी ईदृशी वदतां वर  
०७,०४९।०२१द्@००८_०१३५ क्रूरं कर्माहितं कुर्यां मूढेव किम् उ जानती  
०७,०४९।०२१द्@००८_०१३६ बिभेम्य् अहम् अधर्माद् धि प्रसीद भगवन् प्रभो  
०७,०४९।०२१द्@००८_०१३७ प्रियान् पुत्रान् वयस्यांश् च भ्रातॄन् मातॄः पितॄन् पतीन्  
०७,०४९।०२१द्@००८_०१३८ अनुध्यास्यन्ति ये देव मृतांस् तेषां बिभेम्य् अहम्  
०७,०४९।०२१द्@००८_०१३९ कृपणानां हि रुदतां ये पतन्त्य् अश्रुबिन्दवः  
०७,०४९।०२१द्@००८_०१४० तेभ्यो हि बलवद् भीता शरणं त्वाहम् आगता  
०७,०४९।०२१द्@००८_०१४१ यमस्य भवनं देव न गच्छेयं सुरोत्तम  
०७,०४९।०२१द्@००८_०१४२ प्रसादये त्वा वरद मूर्ध्नोदग्रनखेन च  
०७,०४९।०२१द्@००८_०१४३ एतद् इच्छाम्य् अहं कामं त्वत्तो लोकपितामह  
०७,०४९।०२१द्@००८_०१४४ इच्छेयं त्वत्प्रसादाद् वै तपस् तप्तुं प्रजेश्वर  
०७,०४९।०२१द्@००८_०१४५ प्रदिशेमं वरं देव त्वं मह्यं भगवन् प्रभो  
०७,०४९।०२१द्@००८_०१४६ त्वया ह्य् उक्ता गमिष्यामि धेनुकाश्रमम् उत्तमम्  
०७,०४९।०२१द्@००८_०१४७ तत्र तप्स्ये तपस् तीव्रं तवैवाराधने रता  
०७,०४९।०२१द्@००८_०१४८ न हि शक्ष्यामि देवेश प्राणान् प्राणभृतां प्रियान्  
०७,०४९।०२१द्@००८_०१४९ ब्रह्मोवाच  
०७,०४९।०२१द्@००८_०१४९ हर्तुं विलपमानानाम् अधर्माद् अभिरक्ष माम्  
०७,०४९।०२१द्@००८_०१५० मृत्यो सङ्कल्पितासि त्वं प्रजासंहारहेतुना  
०७,०४९।०२१द्@००८_०१५१ गच्छ संहर सर्वास् त्वं प्रजा मा ते विचारणा  
०७,०४९।०२१द्@००८_०१५२ भविता त्व् एतद् एवं हि नैतज् जात्व् अन्यथा भवेत्  
०७,०४९।०२१द्@००८_०१५३ नारद उवाच  
०७,०४९।०२१द्@००८_०१५३ भवत्व् अनिन्दिता लोके कुरुष्व वचनं मम  
०७,०४९।०२१द्@००८_०१५४ एवम् उक्ताभवद्भीता प्राञ्जलिर् भगवन्मुखी  
०७,०४९।०२१द्@००८_०१५५ संहारे नाकरोद् बुद्धिं प्रजानां हितकाम्यया  
०७,०४९।०२१द्@००८_०१५६ तूष्णीम् आसीत् तदा देवः प्रजानाम् ईश्वरेश्वरः  
०७,०४९।०२१द्@००८_०१५७ प्रसादं चागमत् क्षिप्रम् आत्मन्य् एव पितामहः  
०७,०४९।०२१द्@००८_०१५८ स्मयमानश् च लोकेशो लोकान् सर्वान् अवैक्षत  
०७,०४९।०२१द्@००८_०१५९ लोकाश् चासन् यथापूर्वं दृष्टास् तेनापमन्युना  
०७,०४९।०२१द्@००८_०१६० निवृत्तरोषे तस्मिंस् तु भगवत्य् अपराजिते  
०७,०४९।०२१द्@००८_०१६१ सा कन्यापि जगामाथ समीपात् तस्य धीमतः  
०७,०४९।०२१द्@००८_०१६२ अपसृत्याप्रतिश्रुत्य प्रजासंहरणं तदा  
०७,०४९।०२१द्@००८_०१६३ त्वरमाणा च राजेन्द्र मृत्युर् धेनुकम् अभ्ययात्  
०७,०४९।०२१द्@००८_०१६४ सा तत्र परमं तीव्रं चचार व्रतम् उत्तमम्  
०७,०४९।०२१द्@००८_०१६५ समाहितैकपादेन तस्थौ पद्मानि षोडश  
०७,०४९।०२१द्@००८_०१६६ पञ्च चान्यानि कारुण्यात् प्रजानाम् अभयैषिणी  
०७,०४९।०२१द्@००८_०१६७ इन्द्रियाणीन्द्रियार्थेभ्यः प्रियेभ्यः सन्निवर्त्य सा  
०७,०४९।०२१द्@००८_०१६८ ततस् त्व् एकेन पादेन पुनर् अन्यानि सप्त वै  
०७,०४९।०२१द्@००८_०१६९ तस्थौ पद्मानि षट् चैव सप्त चैकं च पार्थिव  
०७,०४९।०२१द्@००८_०१७० ततः पद्मायुतं तात मृगैः सह चचार सा  
०७,०४९।०२१द्@००८_०१७१ पुनर् गत्वा ततो नन्दां पुण्यां शीतामलोदकाम्  
०७,०४९।०२१द्@००८_०१७२ अप्सु वर्षसहस्राणि सप्त चैकं च सानयत्  
०७,०४९।०२१द्@००८_०१७३ धारयित्वा तु नियमं नन्दायां वीतकल्मषा  
०७,०४९।०२१द्@००८_०१७४ सा पूर्वं कौशिकीं पुण्यां जगाम नियमे धृता  
०७,०४९।०२१द्@००८_०१७५ तत्र वायुजलाहारा चचार नियुतं पुनः  
०७,०४९।०२१द्@००८_०१७६ पञ्चगङ्गे च सा पुण्ये कन्या वेतसकेषु च  
०७,०४९।०२१द्@००८_०१७७ तपोविशेषैर् बहुभिः कर्शयद् देहम् आत्मनः  
०७,०४९।०२१द्@००८_०१७८ ततो गत्वा महागङ्गां महामेरुं च केवलम्  
०७,०४९।०२१द्@००८_०१७९ तस्थौ चाश्मेव निश्चेष्टा प्राणायामपरायणा  
०७,०४९।०२१द्@००८_०१८० पुनर् हिमवतो मूर्ध्नि यत्र देवा पुरायजन्  
०७,०४९।०२१द्@००८_०१८१ तत्राङ्गुष्टेन सा तस्थौ निखर्वं परमा शुभा  
०७,०४९।०२१द्@००८_०१८२ पुष्करेष्व् अथ गोकर्णे नैमिषे मलये तथा  
०७,०४९।०२१द्@००८_०१८३ अकर्शयत् स्वकं देहं नियमैर् मनसः प्रियैः  
०७,०४९।०२१द्@००८_०१८४ अनन्यदेवता नित्यं दृढभक्ता पितामहे  
०७,०४९।०२१द्@००८_०१८५ तस्थौ पितामहं चैव तोषयाम् आस धर्मतः  
०७,०४९।०२१द्@००८_०१८६ ततस् ताम् अब्रवीत् प्रीतो लोकानां प्रभवो ऽव्ययः  
०७,०४९।०२१द्@००८_०१८७ मृत्यो किम् इदम् अत्यर्थं तपांसि चरसीति ह  
०७,०४९।०२१द्@००८_०१८८ ततो ऽब्रवीत् पुनर् मृत्युर् भगवन्तं पितामहम्  
०७,०४९।०२१द्@००८_०१८९ नाहं हन्यां प्रजा देव स्वस्थाश् चाक्रोशतीस् तथा  
०७,०४९।०२१द्@००८_०१९० एतद् इच्छामि सर्वेश त्वत्तो वरम् अहं प्रभो  
०७,०४९।०२१द्@००८_०१९१ अधर्मभयभीतास्मि ततो ऽहं तप आस्थिता  
०७,०४९।०२१द्@००८_०१९२ भीतायास् तु महाभाग प्रयच्छाभयम् अव्यय  
०७,०४९।०२१द्@००८_०१९३ आर्ता चानागसी नारी याचामि भव मे गतिः  
०७,०४९।०२१द्@००८_०१९४ ताम् अब्रवीत् ततो देवो भूतभव्यभविष्यवित्  
०७,०४९।०२१द्@००८_०१९५ अधर्मो नास्ति ते मृत्यो संहरन्त्या इमाः प्रजाः  
०७,०४९।०२१द्@००८_०१९६ मया चोक्तं मृषा भद्रे भविता न कथं चन  
०७,०४९।०२१द्@००८_०१९७ तस्मात् संहर कल्याणि प्रजाः सर्वाश् चतुर्विधाः  
०७,०४९।०२१द्@००८_०१९८ धर्मः सनातनश् च त्वा सर्वथानुप्रवेक्ष्यति  
०७,०४९।०२१द्@००८_०१९९ लोकपालो यमश् चैव सहाया व्याधयस् तथा  
०७,०४९।०२१द्@००८_०२०० अहं च विबुधाश् चैव पुनर् दास्याम ते वरम्  
०७,०४९।०२१द्@००८_०२०१ यथा त्वम् एनसा मुक्ता विरजाः ख्यातिम् एष्यसि  
०७,०४९।०२१द्@००८_०२०२ सैवम् उक्ता महाराज कृताञ्जलिर् इदं विभुम्  
०७,०४९।०२१द्@००८_०२०३ पुनर् एवाब्रवीद् वाक्यं प्रसाद्य शिरसा तदा  
०७,०४९।०२१द्@००८_०२०४ यद्य् एवम् एतत् कर्तव्यं मया न स्याद् विना प्रभो  
०७,०४९।०२१द्@००८_०२०५ तवाज्ञा मूर्ध्नि मे न्यस्ता यत् ते वक्ष्यामि तच् छृणु  
०७,०४९।०२१द्@००८_०२०६ लोभः क्रोधो ऽभ्यसूयेर्ष्या द्रोहो मोहश् च देहिनाम्  
०७,०४९।०२१द्@००८_०२०७ ब्रह्मोवाच  
०७,०४९।०२१द्@००८_०२०७ अह्रीश् चान्योन्यपरुषा देहं भिन्द्युः पृथग्विधाः  
०७,०४९।०२१द्@००८_०२०८ तथा भविष्यते मृत्यो साधु संहर वै प्रजाः  
०७,०४९।०२१द्@००८_०२०९ अधर्मस् ते न भविता नापध्यास्याम्य् अहं शुभे  
०७,०४९।०२१द्@००८_०२१० यान्य् अश्रुबिन्दूनि करे समासते  
०७,०४९।०२१द्@००८_०२११ ते व्याधयः प्राणिनाम् आत्मजाताः  
०७,०४९।०२१द्@००८_०२१२ ते मारयिष्यन्ति नरान् गतासून्  
०७,०४९।०२१द्@००८_०२१३ नाधर्मस् ते भविता मा स्म भैषीः  
०७,०४९।०२१द्@००८_०२१४ धर्मो मृत्यो मारणे प्राणिनां ते  
०७,०४९।०२१द्@००८_०२१५ त्वं वै धर्मस् त्वं हि धर्मस्य चेशा  
०७,०४९।०२१द्@००८_०२१६ धर्म्या भूत्वा धर्मनित्या धरित्री  
०७,०४९।०२१द्@००८_०२१७ तस्मात् प्राणान् सर्वथेमान् नियच्छ  
०७,०४९।०२१द्@००८_०२१८ सर्वेषां वै प्राणिनां कामरोषौ  
०७,०४९।०२१द्@००८_०२१९ सन्त्यज्य त्वं संहरस्वेह जीवान्  
०७,०४९।०२१द्@००८_०२२० एवं धर्मस् ते भविष्यत्य् अनन्तो  
०७,०४९।०२१द्@००८_०२२१ मिथ्यावृत्तान् मारयिष्यत्य् अधर्मः  
०७,०४९।०२१द्@००८_०२२२ तेनात्मानं पावयस्वात्मना त्वं  
०७,०४९।०२१द्@००८_०२२३ पापे ऽऽत्मानं मज्जयिष्यन्त्य् असत्त्वाः  
०७,०४९।०२१द्@००८_०२२४ तस्मात् कामं रोषम् अप्य् आगतं त्वं  
०७,०४९।०२१द्@००८_०२२५ नारद उवाच  
०७,०४९।०२१द्@००८_०२२५ सन्त्यज्यातः संहरस्वेह जीवान्  
०७,०४९।०२१द्@००८_०२२६ सा वै भीता मृत्युसञ्ज्ञोपदेशाच्  
०७,०४९।०२१द्@००८_०२२७ छापाद् भीता बाढम् इत्य् अब्रवीत् तम्  
०७,०४९।०२१द्@००८_०२२८ सा च प्राणान् प्राणिनाम् अन्तकाले  
०७,०४९।०२१द्@००८_०२२९ कामक्रोधौ त्यज्य हरत्य् असक्ता  
०७,०४९।०२१द्@००८_०२३० मृत्युस् तेषां व्याधयस् तत्प्रसूता  
०७,०४९।०२१द्@००८_०२३१ व्याधी रोगो रुज्यते येन जन्तुः  
०७,०४९।०२१द्@००८_०२३२ सर्वेषां वै प्राणिनां प्रायणान्ते  
०७,०४९।०२१द्@००८_०२३३ प्राणा गत्वा सन्निवृत्तास् तथैव  
०७,०४९।०२१द्@००८_०२३४ वायुर् भीमो भीमनादो महौजा  
०७,०४९।०२१द्@००८_०२३५ भेत्ता देहान् प्राणिनां सर्वगो ऽसौ  
०७,०४९।०२१द्@००८_०२३६ नैवावृत्तिं नानुवृत्तिं कदा चित्  
०७,०४९।०२१द्@००८_०२३७ प्राप्नोत्य् उग्रो ऽनन्ततेजा विशिष्टः  
०७,०४९।०२१द्@००८_०२३८ सर्वे देवा मर्त्यसञ्ज्ञा विशिष्टास्  
०७,०४९।०२१द्@००८_०२३९ तस्मात् पुत्रं मा शुचो राजसिम्ह  
०७,०४९।०२१द्@००८_०२४० स्वर्गं प्राप्तो मोदते त्वत्तनूजो  
०७,०४९।०२१द्@००८_०२४१ नित्यं रम्यान् वीरलोकान् अवाप्य  
०७,०४९।०२१द्@००८_०२४२ त्यक्त्वा दुःखं सङ्गतः पुण्यकृद्भिर्  
०७,०४९।०२१द्@००८_०२४३ एषा मृत्युर् देवदिष्टा प्रजानाम्  
०७,०४९।०२१द्@००८_०२४४ प्राप्ते काले संहरित्री यथावत्  
०७,०४९।०२१द्@००८_०२४५ स्वयं कृता प्राणहरा प्रजानाम्  
०७,०४९।०२१द्@००८_०२४६ आत्मानं वै प्राणिनो घ्नन्ति सर्वे  
०७,०४९।०२१द्@००८_०२४७ नैनं मृत्युर् दण्डपाणिर् हिनस्ति  
०७,०४९।०२१द्@००८_०२४८ तस्मान् मृतान् नानुशोचन्ति धीरास्  
०७,०४९।०२१द्@००८_०२४९ व्यास उवाच  
०७,०४९।०२१द्@००८_०२४९ तत्त्वं ज्ञात्वा निश्चयं ब्रह्मसृष्टम्  
०७,०४९।०२१द्@००८_०२५० एतच् छ्रुत्वार्थवद् वाक्यं नारदेन प्रकाशितम्  
०७,०४९।०२१द्@००८_०२५१ उवाचाकम्पनो राजा सखायं नारदं तदा  
०७,०४९।०२१द्@००८_०२५२ व्यपेतशोकः प्रीतो ऽस्मि भगवन्न् ऋषिसत्तम  
०७,०४९।०२१द्@००८_०२५३ श्रुत्वेतिहासं त्वत्तो ऽद्य कृतार्थो ऽस्म्य् अभिवादये  
०७,०४९।०२१द्@००८_०२५४ तथोक्तो नारदस् तेन राज्ञा ऋषिवरोत्तमः  
०७,०४९।०२१द्@००८_०२५५ जगाम नन्दनं शीघ्रं देवर्षिर् अमितात्मवान्  
०७,०४९।०२१द्@००८_०२५६ पुण्यं यशस्यं स्वर्ग्यं च धन्यम् आयुष्यम् एव च  
०७,०४९।०२१द्@००८_०२५७ अस्येतिहासस्य सदा श्रवणं श्रावणं तथा  
०७,०४९।०२१द्@००८_०२५८ एतद् अर्थपदं श्रुत्वा विज्ञाय त्वं च पाण्डव  
०७,०४९।०२१द्@००८_०२५९ क्षत्रधर्मं च विज्ञाय शूराणां च परां गतिम्  
०७,०४९।०२१द्@००८_०२६० सम्प्राप्तो ऽसौ महावीर्यः स्वर्गलोकं महारथः  
०७,०४९।०२१द्@००८_०२६१ अभिमन्युः परान् हत्वा प्रमुखे सर्वधन्विनाम्  
०७,०४९।०२१द्@००८_०२६२ युध्यमानो महेष्वासो हतः सो ऽभिमुखो रणे  
०७,०४९।०२१द्@००८_०२६३ असिना गदया शक्त्या धनुषा च महारथः  
०७,०४९।०२१द्@००८_०२६४ तस्मात् परां धृतिं कृत्वा भ्रातृभिः सह पाण्डव  
०७,०४९।०२१द्@००८_०२६५ सञ्जय उवाच  
०७,०४९।०२१द्@००८_०२६५ अप्रमत्तः सुसन्नद्धः शीघ्रं योद्धुम् उपाक्रम  
०७,०४९।०२१द्@००८_०२६६ श्रुत्वा मृत्युसमुत्पत्तिं कर्माण्य् अनुपमानि च  
०७,०४९।०२१द्@००८_०२६७ धर्मराजः पुनर् वाक्यं प्रसाद्यैनम् अथाब्रवीत्  
०७,०४९।०२१द्@००८_०२६८ गुरवः पुण्यकर्माणः शक्रप्रतिमविक्रमाः  
०७,०४९।०२१द्@००८_०२६९ पूर्वराजर्षयो ब्रह्मन् कियन्तो मृत्युना हताः  
०७,०४९।०२१द्@००८_०२७० भूय एव तु मां तथ्यैर् वचोभिर् अभिबृंहय  
०७,०४९।०२१द्@००८_०२७१ राजर्षीणां पुराणानां समाश्वासय कर्मभिः  
०७,०४९।०२१द्@००८_०२७२ कियत्यो दक्षिणा दत्ताः कैश् च दत्ता महात्मभिः  
०७,०४९।०२१द्@००८_०२७३ व्यास उवाच  
०७,०४९।०२१द्@००८_०२७३ राजर्षिभिः पुण्यकृद्भिस् तद् भवान् प्रब्रवीतु मे  
०७,०४९।०२१द्@००८_०२७४ श्वित्यस्य नृपतेः पुत्रः सृञ्जयो नाम भूमिपः  
०७,०४९।०२१द्@००८_०२७५ सखायौ तस्य चैवोभौ ऋषी नारदपर्वतौ  
०७,०४९।०२१द्@००८_०२७६ तौ कदा चिद् गृहं तस्य प्रविष्टौ तद्दिदृक्षया  
०७,०४९।०२१द्@००८_०२७७ विधिवच् चार्चितौ तेन प्रीतौ तत्रोषतुः सुखम्  
०७,०४९।०२१द्@००८_०२७८ तं कदा चित् सुखासीनं ताभ्यां सह शुचिस्मिता  
०७,०४९।०२१द्@००८_०२७९ नारद उवाच  
०७,०४९।०२१द्@००८_०२७९ दुहिताभ्यागमत् कन्या सृञ्जयं वरवर्णिनी  
०७,०४९।०२१द्@००८_०२८० कस्येयं चपलापाङ्गी सर्वलक्षणसम्मता  
०७,०४९।०२१द्@००८_०२८१ उताहो भास्विद् अर्कस्य ज्वलनस्य शिखा त्व् इयम्  
०७,०४९।०२१द्@००८_०२८२ व्यास उवाच  
०७,०४९।०२१द्@००८_०२८२ ह्रीः श्रीः कीर्तिर् धृतिः पुष्टिः सिद्धिश् चन्द्रमसः प्रभा  
०७,०४९।०२१द्@००८_०२८३ एवं ब्रुवाणं देवर्षिं नृपतिः सृञ्जयो ऽब्रवीत्  
०७,०४९।०२१द्@००८_०२८४ ममेयं भगवन् कन्या मत्तो वरम् अभीप्सति  
०७,०४९।०२१द्@००८_०२८५ नारदस् त्व् अब्रवीद् एनं देहि मह्यम् इमां नृप  
०७,०४९।०२१द्@००८_०२८६ भार्यार्थं सुमहच् छ्रेयः प्राप्तुं चेद् इच्छसे ऽनघ  
०७,०४९।०२१द्@००८_०२८७ ददानीत्य् एव संहृष्टः सृञ्जयः प्राह नारदम्  
०७,०४९।०२१द्@००८_०२८८ पर्वतस् तु सुसङ्क्रुद्धो नारदं वाक्यम् अब्रवीत्  
०७,०४९।०२१द्@००८_०२८९ हृदयेन मया पूर्वं वृतां वै वृतवान् असि  
०७,०४९।०२१द्@००८_०२९० यस्माद् वृता त्वया विप्र मा गाः स्वर्गं यथेच्छया  
०७,०४९।०२१द्@००८_०२९१ एवम् उक्तो नारदस् तं प्रत्युवाचोत्तरं वचः  
०७,०४९।०२१द्@००८_०२९२ मनोवाग्बुद्धिसम्भाषाः सत्यं तोयम् अथाग्नयः  
०७,०४९।०२१द्@००८_०२९३ पाणिग्रहणमन्त्राश् च प्रथितं वरलक्षणम्  
०७,०४९।०२१द्@००८_०२९४ न त्व् एषा निश्चिता निष्ठा निष्ठा सप्तपदी स्मृता  
०७,०४९।०२१द्@००८_०२९५ अनुत्पन्ने च कार्यार्थे मां त्वं व्याहृतवान् असि  
०७,०४९।०२१द्@००८_०२९६ तस्मात् त्वम् अपि न स्वर्गं गमिष्यसि मया विना  
०७,०४९।०२१द्@००८_०२९७ अन्योन्यम् एवं शप्त्वा वै तस्थतुस् तत्र तौ तदा  
०७,०४९।०२१द्@००८_०२९८ सृञ्जयो ह्य् अपि वै विप्रान् पानाच्छादनभोजनैः  
०७,०४९।०२१द्@००८_०२९९ पुत्रकामः परं शक्त्या यत्नेनोपाचरच् छुचिः  
०७,०४९।०२१द्@००८_०३०० तस्य प्रसन्ना विप्रेन्द्राः कदा चित् पुत्रम् ईप्सवः  
०७,०४९।०२१द्@००८_०३०१ तपःस्वाध्यायनिरता वेदवेदाङ्गपारगाः  
०७,०४९।०२१द्@००८_०३०२ सहिता नारदं प्राहुर् देह्य् अस्मै पुत्रम् ईप्सितम्  
०७,०४९।०२१द्@००८_०३०३ तथेत्य् उक्त्वा द्विजैर् उक्तः सृञ्जयं नारदो ऽब्रवीत्  
०७,०४९।०२१द्@००८_०३०४ वरं वृणीष्व भद्रं ते यादृशं पुत्रम् ईप्सितम्  
०७,०४९।०२१द्@००८_०३०५ तथोक्तः प्राञ्जली राजा पुत्रं वव्रे गुणान्वितम्  
०७,०४९।०२१द्@००८_०३०६ यशस्विनं कीर्तिमन्तं तेजस्विनम् अरिन्दमम्  
०७,०४९।०२१द्@००८_०३०७ यस्य मूत्रं पुरीषं च क्लेदः स्वेदश् च काञ्चनम्  
०७,०४९।०२१द्@००८_०३०८ सुवर्णष्ठीविर् इत्य् एव तस्य नामाभवत् कृतम्  
०७,०४९।०२१द्@००८_०३०९ तस्मिन् वरप्रदानेन प्रवर्धत्य् अमिते धने  
०७,०४९।०२१द्@००८_०३१० कारयाम् आस नृपतिः सौवर्णं सर्वम् ईप्सितम्  
०७,०४९।०२१द्@००८_०३११ गृहप्राकारदुर्गाणि ब्राह्मणावसथान्य् अपि  
०७,०४९।०२१द्@००८_०३१२ शय्यासनानि यानानि स्थाली पिठरभाजनम्  
०७,०४९।०२१द्@००८_०३१३ तस्य स्म राज्ञो यद् वेश्म बाह्याश् चोपस्कराश् च ये  
०७,०४९।०२१द्@००८_०३१४ सर्वं तत् काञ्चनमयं कालेन परिवर्धितम्  
०७,०४९।०२१द्@००८_०३१५ अथ दस्युगणाः श्रुत्वा दृष्ट्वा चैनं तथाविधम्  
०७,०४९।०२१द्@००८_०३१६ सम्भूय तस्य नृपतेः समारब्धाश् चिकीर्षितुम्  
०७,०४९।०२१द्@००८_०३१७ के चित् तत्राब्रुवन् राज्ञः पुत्रं गृह्णीम वै स्वयम्  
०७,०४९।०२१द्@००८_०३१८ सो ऽस्याकरः काञ्चनस्य तस्य यत्नं चरामहे  
०७,०४९।०२१द्@००८_०३१९ ततस् ते दस्यवो लुब्धाः प्रविश्य नृपतेर् गृहम्  
०७,०४९।०२१द्@००८_०३२० राजपुत्रं ततो जह्रुः सुवर्णष्टीविनं बलात्  
०७,०४९।०२१द्@००८_०३२१ गृह्यैनम् अनुपायज्ञा नयित्वाथ वनं ततः  
०७,०४९।०२१द्@००८_०३२२ हत्वा विशस्य नापश्यन् सुलुब्धा वसु किं चन  
०७,०४९।०२१द्@००८_०३२३ तस्य प्राणैर् विमुक्तस्य नष्टं तद् वरदं वसु  
०७,०४९।०२१द्@००८_०३२४ दस्यवश् च तदान्योन्यं जघ्नुर् मूर्खा विचेतसः  
०७,०४९।०२१द्@००८_०३२५ हत्वा परस्परं नष्टाः कुमारं चाद्भुतं भुवि  
०७,०४९।०२१द्@००८_०३२६ असम्भाव्यं गता घोरं नरकं दुष्टकारिणः  
०७,०४९।०२१द्@००८_०३२७ तं दृष्ट्वा निहतं पुत्रं वरदत्तं महातपाः  
०७,०४९।०२१द्@००८_०३२८ विललाप सुदुःखार्तो बहुधा करुणं नृपः  
०७,०४९।०२१द्@००८_०३२९ विलपन्तं निशम्याथ पुत्रशोकहतं नृपम्  
०७,०४९।०२१द्@००८_०३३० प्रत्यदृश्यत देवर्षिर् नारदो नृपसन्निधौ  
०७,०४९।०२१द्@००८_०३३१ उवाच चैनं दुःखार्तं विलपन्तम् अचेतसम्  
०७,०४९।०२१द्@००८_०३३२ सृञ्जयं नारदो ऽभ्येत्य तन् निबोध युधिष्ठिर  
०७,०४९।०२१द्@००८_०३३३ कामानाम् अवितृप्तस् त्वं सृञ्जयेह मरिष्यसि  
०७,०४९।०२१द्@००८_०३३४ यस्य चैते वयं गेहे उषिता ब्रह्मवादिनः  
०७,०४९।०२१द्@००८_०३३५ आविक्षितं मरुत्तं च मृतं सृञ्जय शुश्रुम  
०७,०४९।०२१द्@००८_०३३६ संवर्तो याजयाम् आस स्पर्धया यं बृहस्पतेः  
०७,०४९।०२१द्@००८_०३३७ यस्मै राजर्षये प्रादाद् वरं स भगवान् प्रभुः  
०७,०४९।०२१द्@००८_०३३८ हैमं हिमवतः पादं यियक्षोर् विविधैः सवैः  
०७,०४९।०२१द्@००८_०३३९ यस्य सेन्द्रा मरुद्गणा बृहस्पतिपुरोगमाः  
०७,०४९।०२१द्@००८_०३४० देवा विश्वसृजः सर्वे यज्ञान् ऊहुर् महात्मनः  
०७,०४९।०२१द्@००८_०३४१ यज्ञवाटस्य सौवर्णाः सर्वे चासन् परिच्छदाः  
०७,०४९।०२१द्@००८_०३४२ यस्य सर्वं तदा ह्य् अन्नं मनो ऽभिप्रायगं शुचि  
०७,०४९।०२१द्@००८_०३४३ कामतो बुभुजुर् विप्राः सर्वे चान्नार्थिनो जनाः  
०७,०४९।०२१द्@००८_०३४४ पयो दधि घृतं क्षौद्रं भक्ष्यं भोज्यं च शोभनम्  
०७,०४९।०२१द्@००८_०३४५ यस्य यज्ञेषु सर्वेषु वासांस्य् आभरणानि च  
०७,०४९।०२१द्@००८_०३४६ ईप्सितान्य् उपतिष्ठन्ति प्रसृतान् वेदपारगान्  
०७,०४९।०२१द्@००८_०३४७ मरुतः परिवेष्टारो मरुत् तस्याभवन् गृहे  
०७,०४९।०२१द्@००८_०३४८ आविक्षितस्य राजर्षेर् विश्वे देवाः सभासदः  
०७,०४९।०२१द्@००८_०३४९ यस्य वीर्यवतो राज्ञः सुवृष्ट्या सस्यसम्पदः  
०७,०४९।०२१द्@००८_०३५० हविर्भिस् तर्पिता येन सम्यक् कॢप्तैर् दिवौकसः  
०७,०४९।०२१द्@००८_०३५१ ऋषीणां च पितॄणां च देवानां सुखजीविनाम्  
०७,०४९।०२१द्@००८_०३५२ ब्रह्मचर्यश्रुतसुतैर् यज्ञैर् दानेन चानृणः  
०७,०४९।०२१द्@००८_०३५३ शयनासनयानानि स्वर्णराशीश् च दुस्त्यजाः  
०७,०४९।०२१द्@००८_०३५४ तत् सर्वम् अमितं वित्तं दत्त्वा विप्रेभ्य इच्छया  
०७,०४९।०२१द्@००८_०३५५ सो ऽनुध्यातस् तु शक्रेण प्रजाः कृत्वा निरामयाः  
०७,०४९।०२१द्@००८_०३५६ श्रद्दधानो जितांल् लोकान् गतः पुण्यदुहो ऽक्षयान्  
०७,०४९।०२१द्@००८_०३५७ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०३५८ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०३५९ नारद उवाच  
०७,०४९।०२१द्@००८_०३५९ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०३६० सुहोत्रं नाम राजानं मृतं सृञ्जय शुश्रुम  
०७,०४९।०२१द्@००८_०३६१ एकवीरम् अनाधृष्यम् अमित्रगणमर्दनम्  
०७,०४९।०२१द्@००८_०३६२ यः प्राप्य राज्यं धर्मेण ऋत्विग्ब्रह्मपुरोहितान्  
०७,०४९।०२१द्@००८_०३६३ अपृच्छद् आत्मनः श्रेयः पृष्ट्वा तेषां मते स्थितः  
०७,०४९।०२१द्@००८_०३६४ प्रजानां पालनं धर्मो दानम् इज्या द्विषज्जयः  
०७,०४९।०२१द्@००८_०३६५ एतत् सुहोत्रो विज्ञाय धर्मेणैच्छद् धनागमम्  
०७,०४९।०२१द्@००८_०३६६ धर्मेणाराधयद् देवान् बाणैः शत्रूञ् जयंस् तथा  
०७,०४९।०२१द्@००८_०३६७ सर्वाण्य् अपि च भूतानि स्वगुणैर् अप्य् अरञ्जयत्  
०७,०४९।०२१द्@००८_०३६८ यो ऽभुङ्क्तेमां वसुमतीं म्लेच्छाटविकवर्जिताम्  
०७,०४९।०२१द्@००८_०३६९ यस्मै ववर्ष पर्जन्यो हिरण्यं परिवत्सरम्  
०७,०४९।०२१द्@००८_०३७० हिरण्योदास् तथा नद्यः सुहोत्रस्य महात्मनः  
०७,०४९।०२१द्@००८_०३७१ यस्मिन् कूर्मान् कर्कटकान् मत्स्यांश् च विविधान् बहून्  
०७,०४९।०२१द्@००८_०३७२ कामान् वर्षति पर्जन्यो रूपाणि विविधानि च  
०७,०४९।०२१द्@००८_०३७३ सौवर्णान्य् अप्रमेयानि वाप्यश् च क्रोशसम्मिताः  
०७,०४९।०२१द्@००८_०३७४ स तत्र शतसाहस्रान् नक्रान् मकरकच्छपान्  
०७,०४९।०२१द्@००८_०३७५ सौवर्णान् पतितान् दृष्ट्वा ततो ऽस्मयत वै ऽतिथिः  
०७,०४९।०२१द्@००८_०३७६ तत् सुवर्णम् अपर्यन्तं राजर्षिः कुरुजाङ्गले  
०७,०४९।०२१द्@००८_०३७७ ईजानो वितते यज्ञे ब्राह्मणेभ्यो ह्य् अमन्यत  
०७,०४९।०२१द्@००८_०३७८ सो ऽश्वमेधसहस्रेण राजसूयशतेन च  
०७,०४९।०२१द्@००८_०३७९ पुण्यैः क्षत्रिययज्ञैश् च प्रभूतवरदक्षिणैः  
०७,०४९।०२१द्@००८_०३८० काम्यनैमित्तिकाजस्रैर् इष्टां गतिम् अवाप्तवान्  
०७,०४९।०२१द्@००८_०३८१ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०३८२ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०३८३ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०३८३ नारद उवाच  
०७,०४९।०२१द्@००८_०३८४ राजानं पौरवं वीरं मृतं सृञ्जय शुश्रुम  
०७,०४९।०२१द्@००८_०३८५ यः सहस्रं सहस्राणां श्वेतान् अश्वान् अवासृजत्  
०७,०४९।०२१द्@००८_०३८६ तस्याश्वमेधे राजर्षेर् देशाद् देशात् समेयुषाम्  
०७,०४९।०२१द्@००८_०३८७ शिक्षाक्षरविधिज्ञानां नासीत् सङ्ख्या विपश्चिताम्  
०७,०४९।०२१द्@००८_०३८८ वेदविद्याव्रतस्नाता वदान्याः प्रियदर्शनाः  
०७,०४९।०२१द्@००८_०३८९ सुभक्षाच्छादनगृहाः सुशय्यासनवाहनाः  
०७,०४९।०२१द्@००८_०३९० नटनर्तकगन्धर्वैः पूर्णकैर् वर्धमानकैः  
०७,०४९।०२१द्@००८_०३९१ नियोधकैश् च क्रीडद्भिस् तत्र स्म परिहर्षिताः  
०७,०४९।०२१द्@००८_०३९२ यज्ञे यज्ञे यथाकालं दक्षिणाः सो ऽत्यकालयत्  
०७,०४९।०२१द्@००८_०३९३ द्विपा दशसहस्राख्याः प्रमदाः काञ्चनप्रभाः  
०७,०४९।०२१द्@००८_०३९४ सध्वजाः सपताकाश् च रथा हेममयास् तथा  
०७,०४९।०२१द्@००८_०३९५ यः सहस्रं सहस्राणि कन्याहेमविभूषिताः  
०७,०४९।०२१द्@००८_०३९६ धूर्युजाश्वगजारूढाः सगृहक्षेत्रगोशताः  
०७,०४९।०२१द्@००८_०३९७ शतं शतसहस्राणि स्वर्णमालान् अथर्षभान्  
०७,०४९।०२१द्@००८_०३९८ गवां सहस्रानुचरान् दक्षिणा अत्यकालयत्  
०७,०४९।०२१द्@००८_०३९९ हेमशृङ्ग्यो रौप्यखुराः सवत्साः कांस्यदोहनाः  
०७,०४९।०२१द्@००८_०४०० दासीदासखरोष्ट्रांश् च प्रादाद् आजाविकं बहु  
०७,०४९।०२१द्@००८_०४०१ रत्नानां विविधान् कूटान् विविधान् अन्नपर्वतान्  
०७,०४९।०२१द्@००८_०४०२ तत् सर्वं वितते यज्ञे दक्षिणा अत्यकालयत्  
०७,०४९।०२१द्@००८_०४०३ तत्रास्य गाथा गायन्ति ये पुराणविदो जनाः  
०७,०४९।०२१द्@००८_०४०४ अङ्गस्य यजमानस्य स्वधर्माधिगताः शुभाः  
०७,०४९।०२१द्@००८_०४०५ गुणोत्तरास् ते क्रतवस् तस्यासन् सार्वकामिकाः  
०७,०४९।०२१द्@००८_०४०६ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०४०७ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०४०८ नारद उवाच  
०७,०४९।०२१द्@००८_०४०८ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०४०९ शिबिम् औशीनरं चापि मृतं सृञ्जय शुश्रुम  
०७,०४९।०२१द्@००८_०४१० य इमां पृथिवीं सर्वां चर्मवत् पर्यवेष्टयत्  
०७,०४९।०२१द्@००८_०४११ साद्रिद्वीपार्णववनां रथघोषेण नादयन्  
०७,०४९।०२१द्@००८_०४१२ स शिबिर् वै रिपून् नित्यं मुख्यान् निघ्नन् सपत्नजित्  
०७,०४९।०२१द्@००८_०४१३ तेन यज्ञैर् बहुविधैर् इष्टं पर्याप्तदक्षिणैः  
०७,०४९।०२१द्@००८_०४१४ स राजा वीर्यवान् धीमान् अवाप्य वसु पुष्कलम्  
०७,०४९।०२१द्@००८_०४१५ सर्वमूर्धावसिक्तानां सम्मतः सो ऽभवद् युधि  
०७,०४९।०२१द्@००८_०४१६ अयजच् चाश्वमेधैर् यो विजित्य पृथिवीम् इमाम्  
०७,०४९।०२१द्@००८_०४१७ निरर्गलैर् बहुफलैर् निष्ककोटिसहस्रदः  
०७,०४९।०२१द्@००८_०४१८ हस्त्यश्वपशुभिर् धान्यैर् मृगैर् गोजाविभिस् तथा  
०७,०४९।०२१द्@००८_०४१९ विविधैः पृथिवीं पूर्णां शिबिर् ब्राह्मणसात् करोत्  
०७,०४९।०२१द्@००८_०४२० यावत्यो वर्षतो धारा यावत्यो दिवि तारकाः  
०७,०४९।०२१द्@००८_०४२१ तावतीर् अददद् गा वै शिबिर् औशीनरो ऽध्वरे  
०७,०४९।०२१द्@००८_०४२२ नो यन्तारं धुरस् तस्य कं चिद् अन्यं प्रजापतिः  
०७,०४९।०२१द्@००८_०४२३ भूतं भव्यं भविष्यं वा नाध्यगच्छन् नरोत्तमम्  
०७,०४९।०२१द्@००८_०४२४ तस्यासन् विविधा यज्ञाः सर्वकामैः समन्विताः  
०७,०४९।०२१द्@००८_०४२५ हेमयूपासनगृहा हेमप्राकारतोरणाः  
०७,०४९।०२१द्@००८_०४२६ शुचिस्वाद्वन्नपानाश् च ब्राह्मणाः प्रयुतायुताः  
०७,०४९।०२१द्@००८_०४२७ नानाभक्षोच्चयतटाः पयोदधिमधुह्रदाः  
०७,०४९।०२१द्@००८_०४२८ तस्यासन् यज्ञवाटेषु नद्यः शुभ्रान्नपर्वताः  
०७,०४९।०२१द्@००८_०४२९ पिबत स्नात खादध्वम् इति यत्रोच्यते जनैः  
०७,०४९।०२१द्@००८_०४३० यस्मै प्रादाद् वरं रुद्रस् तुष्टः पुण्येन कर्मणा  
०७,०४९।०२१द्@००८_०४३१ अक्षयं ददतो वित्तं श्रद्धा कीर्तिस् तथा क्रियाः  
०७,०४९।०२१द्@००८_०४३२ यथोक्तम् एव भूतानां प्रियत्वं स्वर्गम् उत्तमम्  
०७,०४९।०२१द्@००८_०४३३ एतांल् लब्ध्वा वरान् इष्टाञ् शिबिः काले दिवं गतः  
०७,०४९।०२१द्@००८_०४३४ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०४३५ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०४३६ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०४३६ नारद उवाच  
०७,०४९।०२१द्@००८_०४३७ रामं दाशरथिं चैव मृतं सृञ्जय शुश्रुम  
०७,०४९।०२१द्@००८_०४३८ यं प्रजा अन्वमोदन्त पिता पुत्रान् इवौरसान्  
०७,०४९।०२१द्@००८_०४३९ असङ्ख्येया गुणा यस्मिन् नासन्न् अमिततेजसि  
०७,०४९।०२१द्@००८_०४४० यश् चतुर्दशवर्षाणि निदेशात् पितुर् अच्युतः  
०७,०४९।०२१द्@००८_०४४१ वने वनितया सार्धम् अवसल् लक्ष्मणानुगः  
०७,०४९।०२१द्@००८_०४४२ जघान च जनस्थाने राक्षसान् मनुजर्षभः  
०७,०४९।०२१द्@००८_०४४३ तपस्विनां रक्षणार्थं सहस्राणि चतुर्दश  
०७,०४९।०२१द्@००८_०४४४ तत्रैव वसतस् तस्य रावणो नाम राक्षसः  
०७,०४९।०२१द्@००८_०४४५ जहार भार्यां वैदेहीं सम्मोह्यैनं सहानुजम्  
०७,०४९।०२१द्@००८_०४४६ जघान समरे क्रुद्धः पुरेव त्र्यम्बको ऽन्धकम्  
०७,०४९।०२१द्@००८_०४४७ सुरासुरैर् अवध्यं तं देवब्राह्मणकण्टकम्  
०७,०४९।०२१द्@००८_०४४८ जघान स महाबाहुः पौलस्त्यं सगणं रणे  
०७,०४९।०२१द्@००८_०४४९ सम्प्राप्य विधिवद् राज्यं सर्वभूतानुकम्पकः  
०७,०४९।०२१द्@००८_०४५० आजहार महायज्ञं प्रजा धर्मेण पालयन्  
०७,०४९।०२१द्@००८_०४५१ निरर्गलं सजारूथ्यम् अश्वमेधशतं विभुः  
०७,०४९।०२१द्@००८_०४५२ आजहार सुरेशस्य हविषा मुदम् आवहन्  
०७,०४९।०२१द्@००८_०४५३ अन्यैश् च विविधैर् यज्ञैर् ईजे बहुगुणैर् नृपः  
०७,०४९।०२१द्@००८_०४५४ क्षुत्पिपासे ऽजयद् रामः सर्वरोगांश् च देहिनाम्  
०७,०४९।०२१द्@००८_०४५५ सततं गुणसम्पन्नो दीप्यमानः स्वतेजसा  
०७,०४९।०२१द्@००८_०४५६ अति सर्वाणि भूतानि रामो दाशरथिर् बभौ  
०७,०४९।०२१द्@००८_०४५७ ऋषीणां देवतानां च मानुषाणां च सर्वशः  
०७,०४९।०२१द्@००८_०४५८ पृथिव्यां सहवासो ऽभूद् रामे राज्यं प्रशासति  
०७,०४९।०२१द्@००८_०४५९ नाहीयत तदा प्राणः प्राणिनां न तद् अन्यथा  
०७,०४९।०२१द्@००८_०४६० प्राणापानसमानाश् च रामे राज्यं प्रशासति  
०७,०४९।०२१द्@००८_०४६१ दीर्घायुषः प्रजाः सर्वा युवा न म्रियते तदा  
०७,०४९।०२१द्@००८_०४६२ वेदैश् चतुर्भिः सम्प्रीताः प्राप्नुवन्ति दिवौकसः  
०७,०४९।०२१द्@००८_०४६३ हव्यं कव्यं च विविधं निष्पूर्तं हुतम् एव च  
०७,०४९।०२१द्@००८_०४६४ अदंशमशका देशा नष्टव्यालसरीसृपाः  
०७,०४९।०२१द्@००८_०४६५ नाप्सु प्राणभृतां मृत्युर् नाकाले ज्वलनो ऽदहत्  
०७,०४९।०२१द्@००८_०४६६ अधर्मरुचयो लुब्धा मूर्खा वा नाभवंस् तदा  
०७,०४९।०२१द्@००८_०४६७ शिष्टेष्टप्राज्ञकर्माणः सर्ववर्णास् तदाभवन्  
०७,०४९।०२१द्@००८_०४६८ स्वधाम् ऊर्जं च रक्षोभिर् जनस्थाने प्रणाशिते  
०७,०४९।०२१द्@००८_०४६९ प्रादान् निहत्य रक्षांसि पितृदेवेभ्य ईश्वरः  
०७,०४९।०२१द्@००८_०४७० सहस्रपुत्राः पुरुषा दशवर्षशतायुषः  
०७,०४९।०२१द्@००८_०४७१ न च ज्येष्टाः कनिष्टेभ्यस् तदा श्राद्धान् अकारयन्  
०७,०४९।०२१द्@००८_०४७२ श्यामो युवा लोहिताक्षो मत्तमातङ्गविक्रमः  
०७,०४९।०२१द्@००८_०४७३ आजानुबाहुः सुभुजः सिंहस्कन्धो महाबलः  
०७,०४९।०२१द्@००८_०४७४ दशवर्षसहस्राणि दशवर्षशतानि च  
०७,०४९।०२१द्@००८_०४७५ सर्वभूतमनःकान्तो रामो राज्यम् अकारयत्  
०७,०४९।०२१द्@००८_०४७६ रामो रामो राम इति प्रजानाम् अभवत् कथा  
०७,०४९।०२१द्@००८_०४७७ रामाद् रामं जगद् अभूद् रामे राज्यं प्रशासति  
०७,०४९।०२१द्@००८_०४७८ चतुर्विधाः प्रजा रामः स्वर्गं नीत्वा दिवं गतः  
०७,०४९।०२१द्@००८_०४७९ आत्मानं सम्प्रतिष्ठाप्य राजवंशम् इहाष्टधा  
०७,०४९।०२१द्@००८_०४८० स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०४८१ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०४८२ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०४८२ नारद उवाच  
०७,०४९।०२१द्@००८_०४८३ भगीरथं च राजानं मृतं सृञ्जय शुश्रुम  
०७,०४९।०२१द्@००८_०४८४ येन भागीरथी गङ्गा चयनैः काञ्चनैश् चिता  
०७,०४९।०२१द्@००८_०४८५ यः सहस्रं सहस्राणां कन्या हेमविभूषिताः  
०७,०४९।०२१द्@००८_०४८६ राज्ञश् च राजपुत्रांश् च ब्राह्मणेभ्यो ह्य् अमन्यत  
०७,०४९।०२१द्@००८_०४८७ सर्वा रथगताः कन्या रथाः सर्वे चतुर्युजः  
०७,०४९।०२१द्@००८_०४८८ रथे रथे शतं नागाः पद्मिनो हेममालिनः  
०७,०४९।०२१द्@००८_०४८९ सहस्रम् अश्वाश् चैकैकं गजानां पृष्ठतो ऽन्वयुः  
०७,०४९।०२१द्@००८_०४९० अश्वे अश्वे शतं गावो गवां पश्चाद् अजाविकम्  
०७,०४९।०२१द्@००८_०४९१ तेनाक्रान्ता जनौघेन दक्षिणा भूयसीर् ददत्  
०७,०४९।०२१द्@००८_०४९२ उपह्वरे ऽतिव्यथिता तस्याङ्के निषसाद ह  
०७,०४९।०२१द्@००८_०४९३ तथा भागीरथी गङ्गा उर्वशी चाभवत् पुरा  
०७,०४९।०२१द्@००८_०४९४ दुहितृत्वं गता राज्ञः पुत्रत्वम् अगमत् तदा  
०७,०४९।०२१द्@००८_०४९५ तत्र गाथां जगुः प्रीता गन्धर्वाः सूर्यवर्चसः  
०७,०४९।०२१द्@००८_०४९६ पितृदेवमनुष्याणां शृण्वतां वल्गुवादिनाम्  
०७,०४९।०२१द्@००८_०४९७ भगीरथं यजमानम् ऐक्ष्वाकुं भूरिदक्षिणम्  
०७,०४९।०२१द्@००८_०४९८ गङ्गा समुद्रगा देवी वव्रे पितरम् ईश्वरम्  
०७,०४९।०२१द्@००८_०४९९ तस्य सेन्द्रैः सवरुणैर् देवैर् यज्ञः स्वलङ्कृतः  
०७,०४९।०२१द्@००८_०५०० सम्यक् परिगृहीतश् च शान्तविघ्नो निरामयः  
०७,०४९।०२१द्@००८_०५०१ यो य इच्छेत विप्रो वै यत्र यत्रात्मनः प्रियम्  
०७,०४९।०२१द्@००८_०५०२ भगीरथस् तदा प्रीतस् तत्र तत्राददद् वशी  
०७,०४९।०२१द्@००८_०५०३ नादेयं ब्राह्मणेष्व् आसीद् अस्य किं चित् प्रियं धनम्  
०७,०४९।०२१द्@००८_०५०४ सो ऽपि विप्रप्रसादेन ब्रह्मलोकं गतो नृपः  
०७,०४९।०२१द्@००८_०५०५ येन याता मखमुखे दिशाशाव् इह पादपाः  
०७,०४९।०२१द्@००८_०५०६ तेनावस्थातुम् इच्छन्ति तं गत्वा राजम् ईश्वरम्  
०७,०४९।०२१द्@००८_०५०७ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०५०८ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०५०९ नारद उवाच  
०७,०४९।०२१द्@००८_०५०९ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०५१० दिलीपं चेद् ऐलविलं मृतं सृञ्जय शुश्रुम  
०७,०४९।०२१द्@००८_०५११ यस्य यज्ञशतेष्व् आसन् प्रयुतायुतशो द्विजाः  
०७,०४९।०२१द्@००८_०५१२ तत्त्वज्ञानार्थसम्पन्ना यज्वानः पुत्रपौत्रिणः  
०७,०४९।०२१द्@००८_०५१३ य इमां वसुसम्पूर्णां वसुधां वसुधाधिपः  
०७,०४९।०२१द्@००८_०५१४ ईजानो वितते यज्ञे ब्राह्मणेभ्यो ह्य् अमन्यत  
०७,०४९।०२१द्@००८_०५१५ दिलीपस्य च यज्ञेषु कृतः पन्था हिरण्मयः  
०७,०४९।०२१द्@००८_०५१६ तं धर्म इव कुर्वाणाः सेन्द्रदेवाः समागमन्  
०७,०४९।०२१द्@००८_०५१७ चषालं प्रचषालं च यस्य यूपे हिरण्मये  
०७,०४९।०२१द्@००८_०५१८ यद् योषा हेमसञ्छन्ना मत्ताः पथिषु शेरते  
०७,०४९।०२१द्@००८_०५१९ तद् एतद् अद्भुतं मन्ये अन्यैर् न सदृशं नृपैः  
०७,०४९।०२१द्@००८_०५२० यद् अप्सु युध्यमानस्य चक्रे न परिपेततुः  
०७,०४९।०२१द्@००८_०५२१ राजानं दृढधन्वानं दिलीपं सत्यवादिनम्  
०७,०४९।०२१द्@००८_०५२२ ये ऽपश्यन् भूरिदाक्षिण्यं ते ऽपि स्वर्गजितो नराः  
०७,०४९।०२१द्@००८_०५२३ त्रयः शब्दा न जीर्यन्ते खट्वाङ्गस्य निवेशने  
०७,०४९।०२१द्@००८_०५२४ स्वाध्यायघोषो ज्याघोषः पिबताश्नीत खादत  
०७,०४९।०२१द्@००८_०५२५ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०५२६ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०५२७ नारद उवाच  
०७,०४९।०२१द्@००८_०५२७ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०५२८ मान्धाता चेद् यौवनाश्वस् त्रैलोक्यविजयी मृतः  
०७,०४९।०२१द्@००८_०५२९ यं देवाव् अश्विनौ गर्भात् पितुः पूर्वं चकर्षतुः  
०७,०४९।०२१द्@००८_०५३० मृगयां विचरन् राजा तृषितः क्लान्तवाहनः  
०७,०४९।०२१द्@००८_०५३१ धूमं दृष्ट्वागमत् सत्रं पृषदाज्यम् अवाप सः  
०७,०४९।०२१द्@००८_०५३२ तं दृष्ट्वा युवनाश्वस्य जठरे सूनुतां गतम्  
०७,०४९।०२१द्@००८_०५३३ गर्भाद् धि जह्रतुर् देवाव् अश्विनौ भिषजां वरौ  
०७,०४९।०२१द्@००८_०५३४ तं दृष्ट्वा पितुर् उत्सङ्गे शयानं देववर्चसम्  
०७,०४९।०२१द्@००८_०५३५ माम् एवायं धयत्व् अग्रे इति ह स्माह वासवः  
०७,०४९।०२१द्@००८_०५३६ ततो ऽङ्गुलिभ्यो हीन्द्रस्य प्रादुर् आसीत् पयो ऽमृतम्  
०७,०४९।०२१द्@००८_०५३७ मां धास्यतीति कारुण्याद् यद् इन्द्रो ह्य् अन्वकम्पयत्  
०७,०४९।०२१द्@००८_०५३८ तस्मात् स मान्धातेत्य् एवं नाम तस्याद्भुतं कृतम्  
०७,०४९।०२१द्@००८_०५३९ ततस् तु धाराः पयसो घृतस्य च महात्मनः  
०७,०४९।०२१द्@००८_०५४० तस्यास्ये यौवनाश्वस्य पाणिर् इन्द्रस्य चास्रवत्  
०७,०४९।०२१द्@००८_०५४१ अपिबत् पाणिम् इन्द्रस्य स चाप्य् अह्नाभ्यवर्धत  
०७,०४९।०२१द्@००८_०५४२ सो ऽभवद् द्वादशसमो द्वादशाहेन वीर्यवान्  
०७,०४९।०२१द्@००८_०५४३ इमां च पृथिवीं कृत्स्नाम् एकाह्ना स व्यजीजयत्  
०७,०४९।०२१द्@००८_०५४४ धर्मात्मा धृतिमान् वीरः सत्यसन्धो जितेन्द्रियः  
०७,०४९।०२१द्@००८_०५४५ जनमेजयं सुधन्वानं गयं पूरुं बृहद्रथम्  
०७,०४९।०२१द्@००८_०५४६ असितं चैव रामं च मान्धाता मनुजो ऽजयत्  
०७,०४९।०२१द्@००८_०५४७ उदेति च यतः सूर्यो यत्र च प्रतितिष्ठति  
०७,०४९।०२१द्@००८_०५४८ तत् सर्वं यौवनाश्वस्य मान्धातुः क्षेत्रम् उच्यते  
०७,०४९।०२१द्@००८_०५४९ सो ऽश्वमेधशतैर् इष्ट्वा राजसूयशतेन च  
०७,०४९।०२१द्@००८_०५५० अददद् रोहितान् अश्वान् ब्राह्मणेभ्यो विशां पते  
०७,०४९।०२१द्@००८_०५५१ हैरण्यान् योजनोत्सेधान् आयताञ् शतयोजनम्  
०७,०४९।०२१द्@००८_०५५२ बहुप्रकारान् सुस्वादून् भक्ष्यभोज्यान्नपर्वतान्  
०७,०४९।०२१द्@००८_०५५३ अतिरिक्तं ब्राह्मणेभ्यो भुञ्जानो हीयते जनः  
०७,०४९।०२१द्@००८_०५५४ भक्ष्यान्नपाननिचयाः शुशुभुस् त्व् अन्नपर्वताः  
०७,०४९।०२१द्@००८_०५५५ घृतह्रदाः सूपपङ्का दधिफेना गुडोदकाः  
०७,०४९।०२१द्@००८_०५५६ रुरुधुः पर्वतान् नद्यो मधुक्षीरवहाः शुभाः  
०७,०४९।०२१द्@००८_०५५७ देवासुरा नरा यक्षा गन्धर्वोरगपक्षिणः  
०७,०४९।०२१द्@००८_०५५८ विप्रास् तत्रागताश् चासन् वेदवेदाङ्गपारगाः  
०७,०४९।०२१द्@००८_०५५९ ब्राह्मणा ऋषयश् चापि नासंस् तत्राविपश्चितः  
०७,०४९।०२१द्@००८_०५६० समुद्रान्तां वसुमतीं वसुपूर्णां तु सर्वतः  
०७,०४९।०२१द्@००८_०५६१ स तां ब्राह्मणसात् कृत्वा जगामास्तं तदा नृपः  
०७,०४९।०२१द्@००८_०५६२ गतः पुण्यकृतां लोकान् व्याप्य स्वयशसा दिशः  
०७,०४९।०२१द्@००८_०५६३ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०५६४ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०५६५ नारद उवाच  
०७,०४९।०२१द्@००८_०५६५ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०५६६ ययातिं नाहुषं चैव मृतं सृञ्जय शुश्रुम  
०७,०४९।०२१द्@००८_०५६७ राजसूयशतैर् इष्ट्वा सो ऽश्वमेधशतेन च  
०७,०४९।०२१द्@००८_०५६८ पुण्डरीकसहस्रेण वाजपेयशतैस् तथा  
०७,०४९।०२१द्@००८_०५६९ अतिरात्रसहस्रेण चातुर्मास्यैश् च कामतः  
०७,०४९।०२१द्@००८_०५७० अग्निष्टोमैश् च विविधैः सत्रैश् च प्राज्यदक्षिणैः  
०७,०४९।०२१द्@००८_०५७१ अब्राह्मणानां यद् वित्तं पृथिव्याम् अस्ति किं चन  
०७,०४९।०२१द्@००८_०५७२ तत् सर्वं परिसङ्ख्याय ततो ब्राह्मणसात् करोत्  
०७,०४९।०२१द्@००८_०५७३ व्यूढे देवासुरे युद्धे कृत्वा देवसहायताम्  
०७,०४९।०२१द्@००८_०५७४ चतुर्धा व्यभजत् सर्वां चतुर्भ्यः पृथिवीम् इमाम्  
०७,०४९।०२१द्@००८_०५७५ यज्ञैर् नानाविधैर् इष्ट्वा प्रजाम् उत्पाद्य चोत्तमाम्  
०७,०४९।०२१द्@००८_०५७६ देवयान्यां चौशनस्यां शर्मिष्ठायां च धर्मतः  
०७,०४९।०२१द्@००८_०५७७ देवारण्येषु सर्वेषु विजहारामरोपमः  
०७,०४९।०२१द्@००८_०५७८ आत्मनः कामचारेण द्वितीय इव वासवः  
०७,०४९।०२१द्@००८_०५७९ यदा नाध्यगमत् सो ऽन्तं कामानां सर्ववेदवित्  
०७,०४९।०२१द्@००८_०५८० ततो गाथाम् इमां गीत्वा सदारः प्राविशद् वनम्  
०७,०४९।०२१द्@००८_०५८१ यत् पृथिव्यां व्रीहियवं हिरण्यं पशवः स्त्रियः  
०७,०४९।०२१द्@००८_०५८२ नालम् एकस्य तत् सर्वम् इति मत्वा शमं व्रजेत्  
०७,०४९।०२१द्@००८_०५८३ एवं कामान् परित्यज्य ययातिर् धृतिम् एत्य च  
०७,०४९।०२१द्@००८_०५८४ पूरुं राज्ये प्रतिष्ठाप्य प्रयातो वनम् ईश्वरः  
०७,०४९।०२१द्@००८_०५८५ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०५८६ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०५८७ नारद उवाच  
०७,०४९।०२१द्@००८_०५८७ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०५८८ नाभागम् अम्बरीषं च मृतं सृञ्जय शुश्रुम  
०७,०४९।०२१द्@००८_०५८९ यः सहस्रं सहस्राणां राज्ञां चैकस् त्व् अयोधयत्  
०७,०४९।०२१द्@००८_०५९० जिगीषमाणाः सङ्ग्रामे समन्ताद् वैरिणो ऽभ्ययुः  
०७,०४९।०२१द्@००८_०५९१ शस्त्रयुद्धविदो घोराः सृजन्तश् चाशिवा गिरः  
०७,०४९।०२१द्@००८_०५९२ बललाभाद् वशीकृत्य तेषां शस्त्रबलेन च  
०७,०४९।०२१द्@००८_०५९३ छत्त्रायुधध्वजरथांश् छित्त्वा प्रासान् गतव्यथः  
०७,०४९।०२१द्@००८_०५९४ त एनं मुक्तसन्नाहा नाथन्तो जीवितैषिणः  
०७,०४९।०२१द्@००८_०५९५ शरण्यम् ईयुः शरणं तवास्म इति वादिनः  
०७,०४९।०२१द्@००८_०५९६ स तु तान् वशगान् कृत्वा जित्वा चेमां वसुन्धराम्  
०७,०४९।०२१द्@००८_०५९७ ईजे यज्ञशतैर् इष्टैर् यथा शक्रस् तथानघ  
०७,०४९।०२१द्@००८_०५९८ बुभुजुः सर्वसम्पन्नम् अन्नम् अन्ये जनास् तदा  
०७,०४९।०२१द्@००८_०५९९ तस्य यज्ञेषु विप्रेन्द्राः सुतृप्ताः परमार्चिताः  
०७,०४९।०२१द्@००८_०६०० मोदकान् पूरिकापूपान् धाना वटकशष्कुलीः  
०७,०४९।०२१द्@००८_०६०१ करम्भान् पृथुकान् मन्थान् अन्यानि सुकृतानि च  
०७,०४९।०२१द्@००८_०६०२ सूपान् मैरेयकान् यूषान् रागषाण्डवपानकान्  
०७,०४९।०२१द्@००८_०६०३ मृष्टान्नानि सुयुक्तानि मृदूनि सुरभीणि च  
०७,०४९।०२१द्@००८_०६०४ घृतं मधु पयस् तोयं दधीनि रसवन्ति च  
०७,०४९।०२१द्@००८_०६०५ फलं मूलं च सुस्वादु द्विजास् तत्रोपभुज्यते  
०७,०४९।०२१द्@००८_०६०६ मदनीयानि पानानि विदित्वा चात्मनः सुखम्  
०७,०४९।०२१द्@००८_०६०७ अपिबन्त यथाकामं पानपा गीतवादितैः  
०७,०४९।०२१द्@००८_०६०८ तत्र स्म गाथा गायन्ति क्षीबा हृष्टाः पठन्ति च  
०७,०४९।०२१द्@००८_०६०९ नाभागस्तुतिसंयुक्ता ननृतुश् च सहस्रशः  
०७,०४९।०२१द्@००८_०६१० तेषु यज्ञेष्व् अम्बरीषो दक्षिणाम् अत्यकालयत्  
०७,०४९।०२१द्@००८_०६११ राज्ञां दशसहस्राणि दश प्रयुतयाजिनाम्  
०७,०४९।०२१द्@००८_०६१२ हिरण्यकवचान् सर्वाञ् श्वेतच्छत्त्रप्रकीर्णकान्  
०७,०४९।०२१द्@००८_०६१३ हिरण्यस्यन्दनारूढान् सानुयात्रपरिच्छदान्  
०७,०४९।०२१द्@००८_०६१४ ईजानो वितते यज्ञे दक्षिणाम् अत्यकालयत्  
०७,०४९।०२१द्@००८_०६१५ मूर्धाभिषिक्तांश् च नृपान् राजपुत्रशतानि च  
०७,०४९।०२१द्@००८_०६१६ सदण्डं कोशनिचयान् ब्राह्मणेभ्यो ह्य् अमन्यत  
०७,०४९।०२१द्@००८_०६१७ नैव पूर्वे जनाश् चक्रुर् न करिष्यन्ति चापरे  
०७,०४९।०२१द्@००८_०६१८ यद् अम्बरीषो नृपतिः करोत्य् अमितदक्षिणः  
०७,०४९।०२१द्@००८_०६१९ इत्य् एवम् अन्वमोदन्त प्रीता यस्य महर्षयः  
०७,०४९।०२१द्@००८_०६२० स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०६२१ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०६२२ नारद उवआच  
०७,०४९।०२१द्@००८_०६२२ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०६२३ शशबिन्दुं च राजानं मृतं सृञ्जय शुश्रुम  
०७,०४९।०२१द्@००८_०६२४ ईजे स विविधैर् यज्ञैः श्रीमान् सत्यपराक्रमः  
०७,०४९।०२१द्@००८_०६२५ तस्य भार्यासहस्राणां शतम् आसीन् महात्मनः  
०७,०४९।०२१द्@००८_०६२६ एकैकस्यां च भार्यायां सहस्रं तनयाभवन्  
०७,०४९।०२१द्@००८_०६२७ ते कुमाराः पराक्रान्ताः सर्वे नियुतयाजिनः  
०७,०४९।०२१द्@००८_०६२८ राजानः क्रतुभिर् मुख्यैर् ईजाना वेदपारगाः  
०७,०४९।०२१द्@००८_०६२९ हिरण्यकवचाः सर्वे सर्वे चोत्तमधन्विनः  
०७,०४९।०२१द्@००८_०६३० सर्वे ऽश्वमेधैर् ईजानाः कुमाराः शाशबिन्दवः  
०७,०४९।०२१द्@००८_०६३१ तान् अश्वमेधे राजेन्द्रो ब्राह्मणेभ्यो ऽददत् पिता  
०७,०४९।०२१द्@००८_०६३२ शतं शतं रथगता एकैकं पृष्ठतो ऽन्वयुः  
०७,०४९।०२१द्@००८_०६३३ राजपुत्रं तदा कन्यास् तपनीयस्वलङ्कृताः  
०७,०४९।०२१द्@००८_०६३४ कन्यां कन्यां शतं नागा नागे नागे शतं रथाः  
०७,०४९।०२१द्@००८_०६३५ रथे रथे शतं चाश्वा बलिनो हेममालिनः  
०७,०४९।०२१द्@००८_०६३६ अश्वे अश्वे सहस्रं गा गवां पश्चाद् अजाविकम्  
०७,०४९।०२१द्@००८_०६३७ एतद् धनम् अपर्यन्तम् अश्वमेधे महामखे  
०७,०४९।०२१द्@००८_०६३८ शशबिन्दुर् महाभागो ब्राह्मणेभ्यो ह्य् अमन्यत  
०७,०४९।०२१द्@००८_०६३९ वार्क्षाश् च यूपा यावन्तो अश्वमेधे महामखे  
०७,०४९।०२१द्@००८_०६४० ते तथैव पुनश् चान्ये तावन्तः काञ्चनाभवन्  
०७,०४९।०२१द्@००८_०६४१ भक्ष्यान्नपाननिचयाः पर्वताः क्रोशम् उच्छ्रिताः  
०७,०४९।०२१द्@००८_०६४२ तस्याश्वमेधे निर्वृत्ते राज्ञः शिष्टास् त्रयोदश  
०७,०४९।०२१द्@००८_०६४३ तुष्टपुष्टजनाकीर्णां शान्तविघ्नाम् अनामयाम्  
०७,०४९।०२१द्@००८_०६४४ शशबिन्दुर् इमां भूमिं चिरं भुक्त्वा दिवं गतः  
०७,०४९।०२१द्@००८_०६४५ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०६४६ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०६४७ नारद उवाच  
०७,०४९।०२१द्@००८_०६४७ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०६४८ गयं चामूर्तरयसं मृतं सृञ्जय शुश्रुम  
०७,०४९।०२१द्@००८_०६४९ यो वै वर्षशतं राजा हुतशिष्टाशनो ऽभवत्  
०७,०४९।०२१द्@००८_०६५० तस्मै ह्य् अग्निर् वरं प्रादात् ततो वव्रे वरं गयः  
०७,०४९।०२१द्@००८_०६५१ तपसा ब्रह्मचर्येण व्रतेन नियमेन च  
०७,०४९।०२१द्@००८_०६५२ गुरूणां च प्रसादेन वेदान् इच्छामि वेदितुम्  
०७,०४९।०२१द्@००८_०६५३ स्वधर्मेणाविहिंस्यान्यान् धनम् इच्छामि चाक्षयम्  
०७,०४९।०२१द्@००८_०६५४ विप्रेषु ददतश् चैव श्रद्धा भवतु नित्यशः  
०७,०४९।०२१द्@००८_०६५५ अनन्यासु सवर्णासु पुत्रजन्म च मे भवेत्  
०७,०४९।०२१द्@००८_०६५६ अन्नं मे ददतः श्रद्धा धर्मे मे रमतां मनः  
०७,०४९।०२१द्@००८_०६५७ अविघ्नं चास्तु मे नित्यं धर्मकार्येषु पावक  
०७,०४९।०२१द्@००८_०६५८ तथा भविष्यतीत्य् उक्त्वा तत्रैवान्तरधीयत  
०७,०४९।०२१द्@००८_०६५९ गयो ऽप्य् अवाप्य तत् सर्वं धर्मेणारीन् अजीजयत्  
०७,०४९।०२१द्@००८_०६६० स दर्शपौर्णमासाभ्यां कालेष्व् आग्रयणेन च  
०७,०४९।०२१द्@००८_०६६१ चातुर्मास्यैश् च विविधैर् यज्ञैश् चावाप्तदक्षिणैः  
०७,०४९।०२१द्@००८_०६६२ अयजच् छ्रद्धया राजा परिसंवत्सरं शतम्  
०७,०४९।०२१द्@००८_०६६३ दश नागसहस्राणि शतम् अश्वशतानि च  
०७,०४९।०२१द्@००८_०६६४ शतं निष्कसहस्राणि गवां चाप्य् अयुतानि षट्  
०७,०४९।०२१द्@००८_०६६५ उत्थायोत्थाय स प्रादात् परिसंवत्सरं शतम्  
०७,०४९।०२१द्@००८_०६६६ नक्षत्रेषु च सर्वेषु ददन् नक्षत्रदक्षिणाः  
०७,०४९।०२१द्@००८_०६६७ ईजे च विविधैर् यज्ञैर् यथा सोमो ऽङ्गिरा यथा  
०७,०४९।०२१द्@००८_०६६८ सौवर्णां पृथिवीं कृत्वा य इमां मणिशर्कराम्  
०७,०४९।०२१द्@००८_०६६९ विप्रेभ्यः प्राददद् राजा सो ऽश्वमेधे महामखे  
०७,०४९।०२१द्@००८_०६७० जाम्बूनदमया यूपाः सर्वे रत्नपरिच्छदाः  
०७,०४९।०२१द्@००८_०६७१ गयस्यासन् समृद्धास् तु सर्वभूतमनोहराः  
०७,०४९।०२१द्@००८_०६७२ सर्वकामसमृद्धांश् च प्रादात् तांश् च गयस् तदा  
०७,०४९।०२१द्@००८_०६७३ ब्राह्मणेभ्यः प्रहृष्टेभ्यः सर्वभूतेभ्य एव च  
०७,०४९।०२१द्@००८_०६७४ समुद्रद्वीपशैलेषु नदीनदवनेषु च  
०७,०४९।०२१द्@००८_०६७५ नगरेषु च राष्ट्रेषु दिवि व्योम्नि च ये ऽवसन्  
०७,०४९।०२१द्@००८_०६७६ भूतग्रामाश् च विविधाः सन्तृप्ता यज्ञसम्पदा  
०७,०४९।०२१द्@००८_०६७७ गयस्य सदृशो यज्ञो नास्त्य् अन्य इति ते ऽब्रुवन्  
०७,०४९।०२१द्@००८_०६७८ षट्त्रिंशद्योजनायामा त्रिंशद्योजनम् आयता  
०७,०४९।०२१द्@००८_०६७९ पश्चात् पुरश् चतुर्विंशद् वेदी ह्य् आसीद् धिरण्मयी  
०७,०४९।०२१द्@००८_०६८० गयस्य यजमानस्य मुक्तावज्रमणिस्तृता  
०७,०४९।०२१द्@००८_०६८१ प्रादात् स ब्राह्मणेभ्यो ऽथ वासांस्याभरणानि च  
०७,०४९।०२१द्@००८_०६८२ यथोक्ता दक्षिणाश् चान्या विप्रेभ्यो भूरिदक्षिणः  
०७,०४९।०२१द्@००८_०६८३ यत्र भोजनशिष्टस्य पर्वताः पञ्चविंशतिः  
०७,०४९।०२१द्@००८_०६८४ कुल्याः कृशरवाहिन्यो रसानाम् अभवंस् तदा  
०७,०४९।०२१द्@००८_०६८५ वस्त्राभरणगन्धानां राशयश् च पृथग्विधाः  
०७,०४९।०२१द्@००८_०६८६ यस्य प्रभावाच् च गयस् त्रिषु लोकेषु विश्रुतः  
०७,०४९।०२१द्@००८_०६८७ वटश् चाक्षय्यकरणः पुण्यं ब्रह्मसरश् च तत्  
०७,०४९।०२१द्@००८_०६८८ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०६८९ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०६९० नारद उवाच  
०७,०४९।०२१द्@००८_०६९० अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०६९१ साङ्कृतिं रन्तिदेवं च मृतं सृञ्जय शुश्रुम  
०७,०४९।०२१द्@००८_०६९२ यस्य द्विशतसाहस्रा आसन् सूदा महात्मनः  
०७,०४९।०२१द्@००८_०६९३ गृहान् अभ्यागतान् विप्रान् अतिथीन् परिवेषकाः  
०७,०४९।०२१द्@००८_०६९४ पक्वापक्वं दिवारात्रं वरान्नम् अमृतोपमम्  
०७,०४९।०२१द्@००८_०६९५ न्यायेनाधिगतं वित्तं ब्राह्मणेभ्यो ह्य् अमन्यत  
०७,०४९।०२१द्@००८_०६९६ वेदान् अधीत्य धर्मेण यश् चक्रे द्विषतो वशे  
०७,०४९।०२१द्@००८_०६९७ उपस्थिताश् च पशवः स्वयं यं संशितव्रतम्  
०७,०४९।०२१द्@००८_०६९८ बहवः स्वर्गम् इच्छन्तो विधिवत् सत्रयाजिनम्  
०७,०४९।०२१द्@००८_०६९९ नदी महानसाद् यस्य प्रवृत्ता चर्मराशितः  
०७,०४९।०२१द्@००८_०७०० तस्माच् चर्मण्वती पूर्वम् अग्निहोत्रे ऽभवत् पुरा  
०७,०४९।०२१द्@००८_०७०१ ब्राह्मणेभ्यो ददौ निष्कान् सौवर्णान् स प्रभावतः  
०७,०४९।०२१द्@००८_०७०२ तुभ्यं निष्कं तुभ्यं निष्कम् इति ह स्म प्रभाषते  
०७,०४९।०२१द्@००८_०७०३ तुभ्यं तुभ्यम् इति प्रादान् निष्कान् निष्कान् सहस्रशः  
०७,०४९।०२१द्@००८_०७०४ ततः पुनः समाश्वास्य निष्कान् एव प्रयच्छति  
०७,०४९।०२१द्@००८_०७०५ अल्पं दत्तं मयाद्येति निष्ककोटिं प्रदाय सः  
०७,०४९।०२१द्@००८_०७०६ एकाह्ना दास्यति पुनः को ऽन्यस् तत् सम्प्रदास्यति  
०७,०४९।०२१द्@००८_०७०७ सहस्रशश् च सौवर्णान् वृषभान् गोशतानुगान्  
०७,०४९।०२१द्@००८_०७०८ अध्यर्धमासम् अददद् ब्राह्मणेभ्यः शतं समाः  
०७,०४९।०२१द्@००८_०७०९ अग्निहोत्रोपकरणं यज्ञोपकरणं च यत्  
०७,०४९।०२१द्@००८_०७१० ऋषिभ्यः करकान् कुम्भान् स्थालीपिठरम् एव च  
०७,०४९।०२१द्@००८_०७११ शयनासनयानानि प्रासादांश् च गृहाणि च  
०७,०४९।०२१द्@००८_०७१२ वृक्षांश् च विविधान् दद्याद् अन्नानि च धनानि च  
०७,०४९।०२१द्@००८_०७१३ सर्वं सौवर्णम् एवासीद् रन्तिदेवस्य धीमतः  
०७,०४९।०२१द्@००८_०७१४ तत्रास्य गाथा गायन्ति ये पुराणविदो जनाः  
०७,०४९।०२१द्@००८_०७१५ रन्तिदेवस्य तां दृष्ट्वा समृद्धिम् अतिमानुषीम्  
०७,०४९।०२१द्@००८_०७१६ नैतादृशं दृष्टपूर्वं कुबेरसदनेष्व् अपि  
०७,०४९।०२१द्@००८_०७१७ धनं च पूर्यमाणं नः किं पुनर् मनुजेष्व् इति  
०७,०४९।०२१द्@००८_०७१८ व्यक्तं वस्वोकसारेयम् इत्य् ऊचुस् तत्र विस्मिताः  
०७,०४९।०२१द्@००८_०७१९ साङ्कृते रन्तिदेवस्य यां रात्रिम् अतिथिं वसेत्  
०७,०४९।०२१द्@००८_०७२० आलभ्यन्त तदा गावः सहस्राण्य् एकविंशतिः  
०७,०४९।०२१द्@००८_०७२१ तत्र स्म सूदाः क्रोशन्ति सुमृष्टमणिकुण्डलाः  
०७,०४९।०२१द्@००८_०७२२ सूपभूयिष्टम् अश्नीध्वं नाद्य मांसं यथापुरम्  
०७,०४९।०२१द्@००८_०७२३ रन्तिदेवस्य यत् किं चित् सौवर्णम् अभवत् तदा  
०७,०४९।०२१द्@००८_०७२४ तत् सर्वं वितते यज्ञे ब्राह्मणेभ्यो ह्य् अमन्यत  
०७,०४९।०२१द्@००८_०७२५ प्रत्यक्षं तस्य हव्यानि प्रतिगृह्णन्ति देवताः  
०७,०४९।०२१द्@००८_०७२६ कव्यानि पितरः काले सर्वकामान् द्विजोत्तमाः  
०७,०४९।०२१द्@००८_०७२७ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०७२८ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०७२९ नारद उवाच  
०७,०४९।०२१द्@००८_०७२९ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०७३० दौष्यन्तिं भरतं चापि मृतं सृञ्जय शुश्रुम  
०७,०४९।०२१द्@००८_०७३१ कर्माण्य् असुकराण्य् अन्यैः कृतवान् यः शिशुर् वने  
०७,०४९।०२१द्@००८_०७३२ हेमावदातान् यः सिंहान् नखदंष्ट्रायुधान् बली  
०७,०४९।०२१द्@००८_०७३३ निर्वीर्यांस् तरसा कृत्वा विचकर्ष बबन्ध च  
०७,०४९।०२१द्@००८_०७३४ क्रूरांश् चोग्रबलान् व्याघ्रान् दमित्वा चाकरोद् वशे  
०७,०४९।०२१द्@००८_०७३५ मनःशिला इव शिलाः संयुक्ता जतुराशिभिः  
०७,०४९।०२१द्@००८_०७३६ व्यालादींश् चातिबलवांस् तत्प्रतीपान् गजान् अपि  
०७,०४९।०२१द्@००८_०७३७ दंष्ट्रासु गृह्यावरुह्य शुष्कास्यान् अकरोद् वशे  
०७,०४९।०२१द्@००८_०७३८ महिषान् अप्य् अतिबलान् बलेन विचकर्ष ह  
०७,०४९।०२१द्@००८_०७३९ बलिनः सृमरान् खड्गान् नानासत्त्वानि चाप्य् उत  
०७,०४९।०२१द्@००८_०७४० कृच्छ्रप्राणान् वने बद्ध्वा दमयित्वाप्य् अवासृजत्  
०७,०४९।०२१द्@००८_०७४१ तं सर्वदमनेत्य् आहुस् तद्विदस् तेन कर्मणा  
०७,०४९।०२१द्@००८_०७४२ तं प्रत्यषेधज् जननी मा सत्त्वानि विजीजहि  
०७,०४९।०२१द्@००८_०७४३ सो ऽश्वमेधशतेनेष्ट्वा यमुनाम् अनु वीर्यवान्  
०७,०४९।०२१द्@००८_०७४४ त्रिशताश्वान् सरस्वत्यां गङ्गाम् अनु चतुःशतान्  
०७,०४९।०२१द्@००८_०७४५ सो ऽश्वमेधसहस्रेण राजसूयशतेन च  
०७,०४९।०२१द्@००८_०७४६ पुनर् ईजे महायज्ञैः समाप्तवरदक्षिणैः  
०७,०४९।०२१द्@००८_०७४७ अग्निष्टोमातिरात्राणाम् उक्थ्यविश्वजिताम् अपि  
०७,०४९।०२१द्@००८_०७४८ वाजपेयेष्टिसत्राणां सहस्रैश् च सुसम्भृतैः  
०७,०४९।०२१द्@००८_०७४९ इष्ट्वा शाकुन्तलो राजा तर्पयित्वा द्विजान् धनैः  
०७,०४९।०२१द्@००८_०७५० सहस्रं यत्र पद्मानां कण्वाय भरतो ददौ  
०७,०४९।०२१द्@००८_०७५१ जाम्बूनदस्य शुद्धस्य कनकस्य महायशाः  
०७,०४९।०२१द्@००८_०७५२ यस्य यूपाः शतव्यामाः परिणाहेन काञ्चनाः  
०७,०४९।०२१द्@००८_०७५३ समागम्य द्विजैः सार्धं सेन्द्रैर् देवैः समुच्छ्रिताः  
०७,०४९।०२१द्@००८_०७५४ स्वलङ्कृता भ्राजमानाः सर्वरत्नैर् मनोरमैः  
०७,०४९।०२१द्@००८_०७५५ हिरण्यम् अश्वान् द्विरदान् रथान् उष्ट्रान् अजाविकान्  
०७,०४९।०२१द्@००८_०७५६ दासीदासं धनं धान्यं गाः सवत्साः पयस्विनीः  
०७,०४९।०२१द्@००८_०७५७ ग्रामान् गृहाणि क्षेत्राणि विविधांश् च परिच्छदान्  
०७,०४९।०२१द्@००८_०७५८ कोटीशतायुतं चैव ब्राह्मणेभ्यो ह्य् अमन्यत  
०७,०४९।०२१द्@००८_०७५९ चक्रवर्ती ह्य् अदीनात्मा जेतारिस् त्व् अजितः परैः  
०७,०४९।०२१द्@००८_०७६० स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०७६१ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०७६२ नारद उवाच  
०७,०४९।०२१द्@००८_०७६२ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०७६३ पृथुं वैन्यं च राजानं मृतं सृञ्जय शुश्रुम  
०७,०४९।०२१द्@००८_०७६४ यम् अभ्यषिञ्चन् साम्राज्ये राजसूये महर्षयः  
०७,०४९।०२१द्@००८_०७६५ अयं नः प्रथयिष्येत सर्वान् इत्य् अभवत् पृथुः  
०७,०४९।०२१द्@००८_०७६६ क्षतान् नस् त्रास्यते सर्वान् इत्य् एवं क्षत्रियो ऽभवत्  
०७,०४९।०२१द्@००८_०७६७ पृथुं वैन्यं प्रजा दृष्ट्वा रक्ताः स्मेति यद् अब्रुवन्  
०७,०४९।०२१द्@००८_०७६८ ततो राजेति नामास्य अनुरागाद् अजायत  
०७,०४९।०२१द्@००८_०७६९ अकृष्टपच्या पृथिवी आसीद् वैन्यस्य कामधुक्  
०७,०४९।०२१द्@००८_०७७० सर्वाः कुम्भदुहो गावः पुटके पुटके मधु  
०७,०४९।०२१द्@००८_०७७१ आसन् हिरण्मया दर्भाः सुखस्पर्शाः सुखावहाः  
०७,०४९।०२१द्@००८_०७७२ तेषां चीराणि संवीताः प्रजास् तेष्व् एव शेरते  
०७,०४९।०२१द्@००८_०७७३ फलान्य् अमृतकल्पानि मूलानि च मधूनि च  
०७,०४९।०२१द्@००८_०७७४ तेषाम् आसीत् तदाहारो निराहाराश् च नाभवन्  
०७,०४९।०२१द्@००८_०७७५ अरोगाः सर्वसिद्धार्था मनुष्या अकुतोभयाः  
०७,०४९।०२१द्@००८_०७७६ न्यवसन्त यथाकामं वृक्षेषु च गुहासु च  
०७,०४९।०२१द्@००८_०७७७ प्रविभागो न राष्ट्राणां पुराणां चाभवत् तदा  
०७,०४९।०२१द्@००८_०७७८ यथासुखं यथाकामं तथैता मुदिताः प्रजाः  
०७,०४९।०२१द्@००८_०७७९ तस्य संस्तम्भयन्न् आपः समुद्रम् अभियास्यतः  
०७,०४९।०२१द्@००८_०७८० पर्वताश् च ददुर् मार्गं ध्वजभङ्गश् च नाभवत्  
०७,०४९।०२१द्@००८_०७८१ तं वनस्पतयः शैला देवासुरनरोरगाः  
०७,०४९।०२१द्@००८_०७८२ सप्तर्षयः पुण्यजना गन्धर्वाप्सरसो ऽपि च  
०७,०४९।०२१द्@००८_०७८३ पितरश् च सुखासीनम् अभिगम्येदम् अब्रुवन्  
०७,०४९।०२१द्@००८_०७८४ सम्राड् असि क्षत्रियो ऽसि राजा गोप्ता पितासि नः  
०७,०४९।०२१द्@००८_०७८५ देह्य् अस्मभ्यं महाराज प्रभुः सन्न् ईप्सितान् वरान्  
०७,०४९।०२१द्@००८_०७८६ यैर् वयं शाश्वतीस् तृप्तीर् वर्तयिष्यामहे सुखम्  
०७,०४९।०२१द्@००८_०७८७ तथेत्य् उक्त्वा पृथुर् वैन्यो गृहीत्वाजगवं धनुः  
०७,०४९।०२१द्@००८_०७८८ शरांश् चाप्रतिमान् घोरांश् चिन्तयित्वाब्रवीन् महीम्  
०७,०४९।०२१द्@००८_०७८९ एह्य् एहि वसुधे क्षिप्रं क्षरैभ्यः काङ्क्षितं पयः  
०७,०४९।०२१द्@००८_०७९० ततो दास्यामि भद्रं ते अन्नं यस्य यथेप्सितम्  
०७,०४९।०२१द्@००८_०७९० वसुधोवाच  
०७,०४९।०२१द्@००८_०७९१ नारद उवाच  
०७,०४९।०२१द्@००८_०७९१ दुहितृत्वेन मां वीर सङ्कल्पयितुम् अर्हसि  
०७,०४९।०२१द्@००८_०७९२ तथेत्य् उक्त्वा पृथुः सर्वं विधानम् अकरोद् वशी  
०७,०४९।०२१द्@००८_०७९३ ततो भूतनिकायास् ते वसुधां दुदुहुस् तदा  
०७,०४९।०२१द्@००८_०७९४ तां वनस्पतयः पूर्वं समुत्तस्थुर् दुधुक्षवः  
०७,०४९।०२१द्@००८_०७९५ सातिष्ठद् वत्सला वत्सं दोग्धॄन् पात्राणि चेच्छती  
०७,०४९।०२१द्@००८_०७९६ वत्सो ऽभूत् पुष्पितः शालः प्लक्षो दोग्धाभवत् तदा  
०७,०४९।०२१द्@००८_०७९७ छिन्नप्ररोहणं दुग्धं पात्रम् औदुम्बरं शुभम्  
०७,०४९।०२१द्@००८_०७९८ उदयः पर्वतो वत्सो मेरुर् दोग्धा महागिरिः  
०७,०४९।०२१द्@००८_०७९९ रत्नान्य् ओषधयो दुग्धं पात्रम् अश्ममयं तथा  
०७,०४९।०२१द्@००८_०८०० दोग्धा चासीत् तदा देवो दुग्धम् ऊर्जस्करं प्रियम्  
०७,०४९।०२१द्@००८_०८०१ असुरा दुदुहुर् मायाम् आमपात्रे तु ते तदा  
०७,०४९।०२१द्@००८_०८०२ दोग्धा द्विमूर्धा तत्रासीद् वत्सश् चासीद् विरोचनः  
०७,०४९।०२१द्@००८_०८०३ कृषिं च सस्यं च नरा दुदुहुः पृथिवीतले  
०७,०४९।०२१द्@००८_०८०४ स्वायम्भुवो मनुर् वत्सस् तेषां दोग्धाभवत् पृथुः  
०७,०४९।०२१द्@००८_०८०५ अलाबुपात्रे च तथा विषं दुग्धा वसुन्धरा  
०७,०४९।०२१द्@००८_०८०६ धृतराष्ट्रो ऽभवद् दोग्धा तेषां वत्सस् तु तक्षकः  
०७,०४९।०२१द्@००८_०८०७ सप्तर्षिभिर् ब्रह्म दुग्धा तथा चाक्लिष्टकर्मभिः  
०७,०४९।०२१द्@००८_०८०८ दोग्धा बृहस्पतिः पात्रं छन्दो वत्सस् तु सोमराट्  
०७,०४९।०२१द्@००८_०८०९ अन्तर्धानं चामपात्रे दुग्धा पुण्यजनैर् विराट्  
०७,०४९।०२१द्@००८_०८१० दोग्धा वैश्रवणस् तेषां वत्स आसीत् कुबेरकः  
०७,०४९।०२१द्@००८_०८११ पुण्यगन्धान् पद्मपात्रे गन्धर्वाप्सरसो ऽदुहन्  
०७,०४९।०२१द्@००८_०८१२ वत्सश् चित्ररथस् तेषां दोग्धा विश्वरुचिः प्रभुः  
०७,०४९।०२१द्@००८_०८१३ स्वधां रजतपात्रे तु दुदुहुः पितरश् च ताम्  
०७,०४९।०२१द्@००८_०८१४ वत्सो ऽत्र वत्सरस् तेषां यमो दोग्धा तथान्तकः  
०७,०४९।०२१द्@००८_०८१५ एवं निकायैस् तैर् दुग्धा पयो ऽभीष्टं हि सा विराट्  
०७,०४९।०२१द्@००८_०८१६ यैर् वर्तयन्ति ते ह्य् अद्य पात्रैर् वत्सैश् च नित्यशः  
०७,०४९।०२१द्@००८_०८१७ स यज्ञैर् विविधैर् इष्ट्वा पृथुर् वैन्यः प्रतापवान्  
०७,०४९।०२१द्@००८_०८१८ सन्तर्पयित्वा भूतानि सर्वैः कामैर् मनःप्रियैः  
०७,०४९।०२१द्@००८_०८१९ हैरण्यान् अकरोद् राजा ये के चित् पार्थिवा भुवि  
०७,०४९।०२१द्@००८_०८२० तान् ब्राह्मणेभ्यः प्रायच्छद् अश्वमेधे महामखे  
०७,०४९।०२१द्@००८_०८२१ षष्टिनागसहस्राणि षष्टिनागशतानि च  
०७,०४९।०२१द्@००८_०८२२ सौवर्णान् अकरोद् राजा ब्राह्मणेभ्यश् च तां ददौ  
०७,०४९।०२१द्@००८_०८२३ इमां च पृथिवीं सर्वां मणिरत्नविभूषिताम्  
०७,०४९।०२१द्@००८_०८२४ सौवर्णीम् अकरोद् राजा ब्राह्मणेभ्यश् च तान् ददौ  
०७,०४९।०२१द्@००८_०८२५ स चेन् ममार सृञ्जय चतुर्भद्रतरस् त्वया  
०७,०४९।०२१द्@००८_०८२६ पुत्रात् पुण्यतरस् तुभ्यं मा पुत्रम् अनुतप्यथाः  
०७,०४९।०२१द्@००८_०८२७ नारद उवाच  
०७,०४९।०२१द्@००८_०८२७ अयज्वानम् अदाक्षिण्यम् अधि श्वैत्येत्य् उदाहरत्  
०७,०४९।०२१द्@००८_०८२८ रामो महातपाः शूरो वीरलोकनमस्कृतः  
०७,०४९।०२१द्@००८_०८२९ जामदग्न्यो ऽप्य् अतियशा अवितृप्तो मरिष्यति  
०७,०४९।०२१द्@००८_०८३० यस्याभ्रम् अनुपर्येति भूमिं कुर्वन् विपांसुलाम्  
०७,०४९।०२१द्@००८_०८३१ न चासीद् विक्रिया यस्य प्राप्य श्रियम् अनुत्तमाम्  
०७,०४९।०२१द्@००८_०८३२ यः क्षत्रियैः परामृष्टे वत्से पितरि चुक्रुधे  
०७,०४९।०२१द्@००८_०८३३ ततो ऽवधीत् कार्तवीर्यम् अजितं समरे परैः  
०७,०४९।०२१द्@००८_०८३४ क्षत्रियाणां चतुःषष्टिम् अयुतानि सहस्रशः  
०७,०४९।०२१द्@००८_०८३५ तदा मृत्योः समेतानि एकैकं धनुषाजयत्  
०७,०४९।०२१द्@००८_०८३६ ब्रह्मद्विषां चाथ तस्मिन् सहस्राणि चतुर्दश  
०७,०४९।०२१द्@००८_०८३७ पुनर् अन्यानि जग्राह दन्तक्रूरे जघान ह  
०७,०४९।०२१द्@००८_०८३८ सहस्रं मुसलेनाघ्नन् सहस्रम् असिनावधीत्  
०७,०४९।०२१द्@००८_०८३९ उद्बन्धनात् सहस्रं च हैहयाः समरे हताः  
०७,०४९।०२१द्@००८_०८४० सरथाश्वगजा वीरा निहतास् तत्र शेरते  
०७,०४९।०२१द्@००८_०८४१ पितुर् वधामर्षितेन जामदग्न्येन धीमता  
०७,०४९।०२१द्@००८_०८४२ निजघ्ने दशसाहस्रान् रामः परशुना तदा  
०७,०४९।०२१द्@००८_०८४३ न ह्य् अमृश्यत ता वाचो यास् तैर् भृशम् उदीरिताः  
०७,०४९।०२१द्@००८_०८४४ भृगो रामाभिधावेति यदाक्रन्दन् द्विजोत्तमाः  
०७,०४९।०२१द्@००८_०८४५ ततः काश्मीरदरदान् कुन्तिक्षुद्रकमालवान्  
०७,०४९।०२१द्@००८_०८४६ अङ्गवङ्गकलिङ्गांश् च विदेहांस् ताम्रलिप्तकान्  
०७,०४९।०२१द्@००८_०८४७ रक्षोवाहान् वीतिहोत्रांस् त्रिगर्तान् मार्तिकावतान्  
०७,०४९।०२१द्@००८_०८४८ शिबीन् अन्यांश् च राजन्यान् देशे देशे सहस्रशः  
०७,०४९।०२१द्@००८_०८४९ निजघान शितैर् बाणैर् जामदग्न्यः प्रतापवान्  
०७,०४९।०२१द्@००८_०८५० कोटीशतसहस्राणि क्षत्रियाणां सहस्रशः  
०७,०४९।०२१द्@००८_०८५१ इन्द्रगोपकवर्णस्य बन्धुजीवनिभस्य च  
०७,०४९।०२१द्@००८_०८५२ रुधिरस्य परीवाहैः पूरयित्वा सरांसि च  
०७,०४९।०२१द्@००८_०८५३ सर्वान् अष्टादश द्वीपान् वशम् आनीय भार्गवः  
०७,०४९।०२१द्@००८_०८५४ ईजे क्रतुशतैः पुण्यैः समाप्तवरदक्षिणैः  
०७,०४९।०२१द्@००८_०८५५ वेदीम् अष्टनवोत्सेधां सौवर्णां विधिनिर्मिताम्  
०७,०४९।०२१द्@००८_०८५६ सर्वरत्नशतैः पूर्णां पताकाशतमालिनीम्  
०७,०४९।०२१द्@००८_०८५७ ग्राम्यारण्यैः पशुगणैः सम्पूर्णां च महीम् इमाम्  
०७,०४९।०२१द्@००८_०८५८ रामस्य जामदग्न्यस्य प्रतिजग्राह कश्यपः  
०७,०४९।०२१द्@००८_०८५९ ततः शतसहस्राणि द्विपेन्द्रान् हेमभूषणान्  
०७,०४९।०२१द्@००८_०८६० निर्दस्युं पृथिवीं कृत्वा शिष्टेष्टजनसङ्कुलाम्  
०७,०४९।०२१द्@००८_०८६१ कश्यपाय ददौ रामो हयमेधे महामखे  
०७,०४९।०२१द्@००८_०८६२ त्रिःसप्तकृत्वः पृथिवीं कृत्वा निःक्षत्रियां प्रभुः  
०७,०४९।०२१द्@००८_०८६३ इष्ट्वा क्रतुशतैर् वीरो ब्राह्मणेभ्यो ह्य् अमन्यत  
०७,०४९।०२१द्@००८_०८६४ स कश्यपस्य वचनात् प्रोत्सार्य सरितां पतिम्  
०७,०४९।०२१द्@००८_०८६५ इषुपाते युधां श्रेष्ठः कुर्वन् ब्राह्मणशासनम्  
०७,०४९।०२१द्@००८_०८६६ अध्यावसद् गिरिश्रेष्ठं महेन्द्रं पर्वतोत्तमम्  
०७,०४९।०२१द्@००८_०८६७ एवं गुणशतैर् जुष्टो भृगूणां कीर्तिवर्धनः  
०७,०४९।०२१द्@००८_०८६८ जामदग्न्यो ऽप्य् अतियशा मरिष्यति महाद्युतिः  
०७,०४९।०२१द्@००८_०८६९ त्वया चतुर्भद्रतरः पुत्रात् पुण्यतरस् तव  
०७,०४९।०२१द्@००८_०८७० अयज्वानम् अदाक्षिण्यं मा पुत्रम् अनुतप्यथाः  
०७,०४९।०२१द्@००८_०८७१ एते चतुर्भद्रतरास् त्वया भद्रशताधिकाः  
०७,०४९।०२१द्@००८_०८७२ व्यास उवाच  
०७,०४९।०२१द्@००८_०८७२ मृता नरवरश्रेष्ठा मरिष्यन्ति च सृञ्जय  
०७,०४९।०२१द्@००८_०८७३ पुण्यम् आख्यानम् आयुष्यं श्रुत्वा षोडशराजकम्  
०७,०४९।०२१द्@००८_०८७४ अव्याहरन् नरपतिस् तूष्णीम् आसीत् स सृञ्जयः  
०७,०४९।०२१द्@००८_०८७५ तम् अब्रवीत् तथासीनं नारदो भगवान् ऋषिः  
०७,०४९।०२१द्@००८_०८७६ श्रुतं कीर्तयतो मह्यं गृहीतं ते महाद्युते  
०७,०४९।०२१द्@००८_०८७७ आहो स्विद् अन्ततो नष्टं श्राद्धं शूद्रापताव् इव  
०७,०४९।०२१द्@००८_०८७८ स एवम् उक्तः प्रत्याह प्राञ्जलिः सृञ्जयस् तदा  
०७,०४९।०२१द्@००८_०८७९ पुत्रशोकापहं श्रुत्वा धन्यम् आख्यानम् उत्तमम्  
०७,०४९।०२१द्@००८_०८८० राजर्षीणां पुराणानां यज्वनां दक्षिणावताम्  
०७,०४९।०२१द्@००८_०८८१ विस्मयेन हते शोके तमसीवार्कतेजसा  
०७,०४९।०२१द्@००८_०८८२ नारद उवाच  
०७,०४९।०२१द्@००८_०८८२ विपाप्मास्म्य् अव्यथोपेतो ब्रूहि किं करवाण्य् अहम्  
०७,०४९।०२१द्@००८_०८८३ दिष्ट्यापहतशोकस् त्वं वृणीष्वेह यद् इच्छसि  
०७,०४९।०२१द्@००८_०८८४ सृञ्जय उवाच  
०७,०४९।०२१द्@००८_०८८४ तत् तत् प्रपत्स्यसे सर्वं न मृषावादिनो वयम्  
०७,०४९।०२१द्@००८_०८८५ एतेनैव प्रतीतो ऽहं प्रसन्नो यद् भवान् मम  
०७,०४९।०२१द्@००८_०८८६ नारद उवाच  
०७,०४९।०२१द्@००८_०८८६ प्रसन्नो यस्य भगवान् न तस्यास्तीह दुर्लभम्  
०७,०४९।०२१द्@००८_०८८७ पुनर् ददामि ते पुत्रं दस्युभिर् निहतं वृथा  
०७,०४९।०२१द्@००८_०८८८ व्यास उवाच  
०७,०४९।०२१द्@००८_०८८८ उद्धृत्य नरकात् कष्टात् पशुम् अप्रोक्षितं यथा  
०७,०४९।०२१द्@००८_०८८९ प्रादुर् आसीत् ततः पुत्रः सृञ्जयस्याद्भुतप्रभः  
०७,०४९।०२१द्@००८_०८९० प्रसन्नेनर्षिणा दत्तः कुबेरतनयोपमः  
०७,०४९।०२१द्@००८_०८९१ ततः सङ्गम्य पुत्रेण प्रीतिमान् अभवन् नृपः  
०७,०४९।०२१द्@००८_०८९२ ईजे च क्रतुभिर् मुख्यैः समाप्तवरदक्षिणैः  
०७,०४९।०२१द्@००८_०८९३ अकृतास्त्रश् च भीतश् च न च सान्नाहिको हतः  
०७,०४९।०२१द्@००८_०८९४ अयज्वा चानपत्यश् च ततो ऽसौ जीवितः पुनः  
०७,०४९।०२१द्@००८_०८९५ शूरो वीरः कृतास्त्रश् च प्रमथ्यारीन् सहस्रशः  
०७,०४९।०२१द्@००८_०८९६ अभिमन्युर् गतः स्वर्गं पृतनाभिमुखो हतः  
०७,०४९।०२१द्@००८_०८९७ ब्रह्मचर्येण यान् कांश् चित् प्रज्ञया च श्रुतेन च  
०७,०४९।०२१द्@००८_०८९८ इष्टैश् च क्रतुभिर् यान्ति तांस् ते पुत्रो ऽक्षयान् गतः  
०७,०४९।०२१द्@००८_०८९९ विद्वांसः कर्मभिः पुण्यैः स्वर्गम् ईहन्ति नित्यशः  
०७,०४९।०२१द्@००८_०९०० न तु स्वर्गाद् अयं लोकः काम्यते स्वर्गवासिभिः  
०७,०४९।०२१द्@००८_०९०१ तस्मात् स्वर्गगतं पुत्रम् अर्जुनस्य हतं रणे  
०७,०४९।०२१द्@००८_०९०२ नेहानयितुं शक्यं हि किं चिद् अप्राप्यम् ईशितुम्  
०७,०४९।०२१द्@००८_०९०३ एवं ज्ञात्वा स्थिरो भूत्वा मा शुचो धैर्यम् आप्नुहि  
०७,०४९।०२१द्@००८_०९०४ जीवन्त एव नः शोच्या न तु स्वर्गगतानघ  
०७,०४९।०२१द्@००८_०९०५ शोचतो हि महाराज अघम् एवाभिवर्धते  
०७,०४९।०२१द्@००८_०९०६ तस्माच् छोकं परित्यज्य श्रेयसे प्रयतेद् बुधः  
०७,०४९।०२१द्@००८_०९०७ प्रहर्षम् अभिमानं च सुखप्राप्तिं च चिन्तयन्  
०७,०४९।०२१द्@००८_०९०८ एतद् आहुर् बुधाः श्रेयो न शोकः शोक उच्यते  
०७,०४९।०२१द्@००८_०९०९ एवं विद्वन् समुत्तिष्ठ प्रयतो भव मा शुचः  
०७,०४९।०२१द्@००८_०९१० श्रुतस् ते सम्भवो मृत्योस् तपांस्य् अनुपमानि च  
०७,०४९।०२१द्@००८_०९११ सर्वभूतसमत्वं च चञ्चलाश् च विभूतयः  
०७,०४९।०२१द्@००८_०९१२ सृञ्जयस्य तु तं पुत्रं मृतं सञ्जीवितं पुनः  
०७,०४९।०२१द्@००८_०९१३ सञ्जय उवाच  
०७,०४९।०२१द्@००८_०९१३ एवं विद्वन् महाराज मा शुचः साधयाम्य् अहम्  
०७,०४९।०२१द्@००८_०९१४ एतावद् उक्त्वा भगवांस् तत्रैवान्तरधीयत  
०७,०४९।०२१द्@००८_०९१५ वागीशाने भगवति व्यासे व्यभ्रनभःप्रभे  
०७,०४९।०२१द्@००८_०९१६ गते मतिमतां श्रेष्ठे समाश्वास्य युधिष्ठिरम्  
०७,०४९।०२१द्@००८_०९१७ पूर्वेषां पार्थिवेन्द्राणां महेन्द्रप्रतिमौजसाम्  
०७,०४९।०२१द्@००८_०९१८ न्यायाधिगतवित्तानां तां श्रुत्वा यज्ञसम्पदम्  
०७,०४९।०२१द्@००८_०९१९ सम्पूज्य मनसा विद्वान् विशोको ऽभूद् युधिष्ठिरः  
०७,०४९।०२१द्@००८_०९२० पुनश् चाचिन्तयद् दीनः किं स्विद् वक्ष्ये धनञ्जयम्  
०७,०५०।०००*०३४३_०० धृतराष्ट्र उवाच  
०७,०५०।०००*०३४३_०१ अथ संशप्तकैः सार्धं युध्यमाने धनञ्जये  
०७,०५०।०००*०३४३_०२ अभिमन्यौ हते चापि बाले बलवतां वरे  
०७,०५०।०००*०३४३_०३ महर्षिसत्तमे याते व्यासे स तु युधिष्ठिरः  
०७,०५०।०००*०३४३_०४ पाण्डवाः किम् अथाकार्षुः शोकोपहतचेतसः  
०७,०५०।०००*०३४३_०५ कथं संशप्तकेभ्यो वा निवृत्तो वानरध्वजः  
०७,०५०।०००*०३४३_०६ केन वा कथितस् तस्य प्रशान्तः सुतपावकः  
०७,०५०।०००*०३४३_०७ सञ्जय उवाच  
०७,०५०।०००*०३४३_०७ एतन् मे शम्स तत्त्वेन सर्वम् एवेह सञ्जय  
०७,०५०।०००*०३४३_०८ शृणु राजन् यथा तेभ्यो निवृत्तः कृष्णसारथिः  
०७,०५०।०००*०३४३_०९ ततः सर्वाणि सैन्यानि दहन् कृष्णगतिर् यथा  
०७,०५०।०००*०३४३_१० सम्प्रयाते ऽस्तम् आदित्ये सन्ध्याकाल उपस्थिते  
०७,०५०।०००*०३४३_११ आयातस्यात्मशिबिरं निमित्तैर् अघशंसिभिः  
०७,०५०।०००*०३४३_१२ यच् चासीन् मानसं तस्य यच् च कृष्णेन भाषितम्  
०७,०५०।०००*०३४३_१३ यथा च कथितस् तस्य निहतः सुतपावकः  
०७,०५०।०००*०३४३_१४ विस्तरेणैव मे सर्वं ब्रुवतः शृणु मारिष  
०७,०५०।००१ सञ्जय उवाच  
०७,०५०।००१अ तस्मिन्न् अहनि निर्वृत्ते घोरे प्राणभृतां क्षये  
०७,०५०।००१च् आदित्ये ऽस्तङ्गते श्रीमान् सन्ध्याकाल उपस्थिते  
०७,०५०।००२अ व्यपयातेषु सैन्येषु वासाय भरतर्षभ  
०७,०५०।००२च् हत्वा संशप्तकव्रातान् दिव्यैर् अस्त्रैः कपिध्वजः  
०७,०५०।००३अ प्रायात् स्वशिबिरं जिष्णुर् जैत्रम् आस्थाय तं रथम्  
०७,०५०।००३च् गच्छन्न् एव च गोविन्दं सन्नकण्ठो ऽभ्यभाषत  
०७,०५०।००४अ किं नु मे हृदयं त्रस्तं वाक्यं सज्जति केशव  
०७,०५०।००४च् स्पन्दन्ति चाप्य् अनिष्टानि गात्रं सीदति चाच्युत  
०७,०५०।००५अ अनिष्टं चैव मे श्लिष्टं हृदयान् नापसर्पति  
०७,०५०।००५च् भुवि यद् दिक्षु चाप्य् उग्रा उत्पातास् त्रासयन्ति माम्  
०७,०५०।००६अ बहुप्रकारा दृश्यन्ते सर्व एवाघशंसिनः  
०७,०५०।००६च् अपि स्वस्ति भवेद् राज्ञः सामात्यस्य गुरोर् मम  
०७,०५०।००७ वासुदेव उवाच  
०७,०५०।००७अ व्यक्तं शिवं तव भ्रातुः सामात्यस्य भविष्यति  
०७,०५०।००७च् मा शुचः किं चिद् एवान्यत् तत्रानिष्टं भविष्यति  
०७,०५०।००८ सञ्जय उवाच  
०७,०५०।००८अ ततः सन्ध्याम् उपास्यैव वीरौ वीरावसादने  
०७,०५०।००८च् कथयन्तौ रणे वृत्तं प्रयातौ रथम् आस्थितौ  
०७,०५०।००९अ ततः स्वशिबिरं प्राप्तौ हतानन्दं हतत्विषम्  
०७,०५०।००९च् वासुदेवो ऽर्जुनश् चैव कृत्वा कर्म सुदुष्करम्  
०७,०५०।०१०अ ध्वस्ताकारं समालक्ष्य शिबिरं परवीरहा  
०७,०५०।०१०च् बीभत्सुर् अब्रवीत् कृष्णम् अस्वस्थहृदयस् ततः  
०७,०५०।०११अ नाद्य नन्दन्ति तूर्याणि मङ्गल्यानि जनार्दन  
०७,०५०।०११च् मिश्रा दुन्दुभिनिर्घोषैः शङ्खाश् चाडम्बरैः सह  
०७,०५०।०११ए वीणा वा नाद्य वाद्यन्ते शम्यातालस्वनैः सह  
०७,०५०।०१२अ मङ्गल्यानि च गीतानि न गायन्ति पठन्ति च  
०७,०५०।०१२च् स्तुतियुक्तानि रम्याणि ममानीकेषु बन्दिनः  
०७,०५०।०१३अ योधाश् चापि हि मां दृष्ट्वा निवर्तन्ते ह्य् अधोमुखाः  
०७,०५०।०१३च् कर्माणि च यथापूर्वं कृत्वा नाभिवदन्ति माम्  
०७,०५०।०१४अ अपि स्वस्ति भवेद् अद्य भ्रातृभ्यो मम माधव  
०७,०५०।०१४च् न हि शुध्यति मे भावो दृष्ट्वा स्वजनम् आकुलम्  
०७,०५०।०१५अ अपि पाञ्चालराजस्य विराटस्य च मानद  
०७,०५०।०१५च् सर्वेषां चैव योधानां सामग्र्यं स्यान् ममाच्युत  
०७,०५०।०१६अ न च माम् अद्य सौभद्रः प्रहृष्टो भ्रातृभिः सह  
०७,०५०।०१६च् रणाद् आयान्तम् उचितं प्रत्युद्याति हसन्न् इव  
०७,०५०।०१७अ एवं सङ्कथयन्तौ तौ प्रविष्टौ शिबिरं स्वकम्  
०७,०५०।०१७च् ददृशाते भृशास्वस्थान् पाण्डवान् नष्टचेतसः  
०७,०५०।०१८अ दृष्ट्वा भ्रातॄंश् च पुत्रांश् च विमना वानरध्वजः  
०७,०५०।०१८च् अपश्यंश् चैव सौभद्रम् इदं वचनम् अब्रवीत्  
०७,०५०।०१९अ मुखवर्णो ऽप्रसन्नो वः सर्वेषाम् एव लक्ष्यते  
०७,०५०।०१९च् न चाभिमन्युं पश्यामि न च मां प्रतिनन्दथ  
०७,०५०।०२०अ मया श्रुतश् च द्रोणेन चक्रव्यूहो विनिर्मितः  
०७,०५०।०२०च् न च वस् तस्य भेत्तास्ति ऋते सौभद्रम् आहवे  
०७,०५०।०२१अ न चोपदिष्टस् तस्यासीन् मयानीकविनिर्गमः  
०७,०५०।०२१च् कच्चिन् न बालो युष्माभिः परानीकं प्रवेशितः  
०७,०५०।०२२अ भित्त्वानीकं महेष्वासः परेषां बहुशो युधि  
०७,०५०।०२२च् कच्चिन् न निहतः शेते सौभद्रः परवीरहा  
०७,०५०।०२३अ लोहिताक्षं महाबाहुं जातं सिंहम् इवाद्रिषु  
०७,०५०।०२३च् उपेन्द्रसदृशं ब्रूत कथम् आयोधने हतः  
०७,०५०।०२४अ सुकुमारं महेष्वासं वासवस्यात्मजात्मजम्  
०७,०५०।०२४च् सदा मम प्रियं ब्रूत कथम् आयोधने हतः  
०७,०५०।०२५अ वार्ष्णेयीदयितं शूरं मया सततलालितम्  
०७,०५०।०२५च् अम्बायाश् च प्रियं नित्यं को ऽवधीत् कालचोदितः  
०७,०५०।०२६अ सदृशो वृष्णिसिंहस्य केशवस्य महात्मनः  
०७,०५०।०२६च् विक्रमश्रुतमाहात्म्यैः कथम् आयोधने हतः  
०७,०५०।०२७अ सुभद्रायाः प्रियं नित्यं द्रौपद्याः केशवस्य च  
०७,०५०।०२७च् यदि पुत्रं न पश्यामि यास्यामि यमसादनम्  
०७,०५०।०२८अ मृदुकुञ्चितकेशान्तं बालं बालमृगेक्षणम्  
०७,०५०।०२८च् मत्तद्विरदविक्रान्तं शालपोतम् इवोद्गतम्  
०७,०५०।०२९अ स्मिताभिभाषिणं दान्तं गुरुवाक्यकरं सदा  
०७,०५०।०२९च् बाल्ये ऽप्य् अबालकर्माणं प्रियवाक्यम् अमत्सरम्  
०७,०५०।०३०अ महोत्साहं महाबाहुं दीर्घराजीवलोचनम्  
०७,०५०।०३०च् भक्तानुकम्पिनं दान्तं न च नीचानुसारिणम्  
०७,०५०।०३१अ कृतज्ञं ज्ञानसम्पन्नं कृतास्त्रम् अनिवर्तिनम्  
०७,०५०।०३१च् युद्धाभिनन्दिनं नित्यं द्विषताम् अघवर्धनम्  
०७,०५०।०३२अ स्वेषां प्रियहिते युक्तं पितॄणां जयगृद्धिनम्  
०७,०५०।०३२च् न च पूर्वप्रहर्तारं सङ्ग्रामे नष्टसम्भ्रमम्  
०७,०५०।०३२ए यदि पुत्रं न पश्यामि यास्यामि यमसादनम्  
०७,०५०।०३२फ़्*०३४४_०१ रथेषु गण्यमानेषु गणितं तं महारथम्  
०७,०५०।०३२फ़्*०३४४_०२ मयाध्यर्धगुणं सङ्ख्ये तरुणं बाहुशालिनम्  
०७,०५०।०३२फ़्*०३४४_०३ प्रद्युम्नस्य प्रियं शिष्यं केशवस्य ममैव च  
०७,०५०।०३३अ सुललाटं सुकेशान्तं सुभ्र्वक्षिदशनच्छदम्  
०७,०५०।०३३च् अपश्यतस् तद् वदनं का शान्तिर् हृदयस्य मे  
०७,०५०।०३४अ तन्त्रीस्वनसुखं रम्यं पुंस्कोकिलसमध्वनिम्  
०७,०५०।०३४च् अशृण्वतः स्वनं तस्य का शान्तिर् हृदयस्य मे  
०७,०५०।०३५अ रूपं चाप्रतिरूपं तत् त्रिदशेष्व् अपि दुर्लभम्  
०७,०५०।०३५च् अपश्यतो ऽद्य वीरस्य का शान्तिर् हृदयस्य मे  
०७,०५०।०३६अ अभिवादनदक्षं तं पितॄणां वचने रतम्  
०७,०५०।०३६च् नाद्याहं यदि पश्यामि का शान्तिर् हृदयस्य मे  
०७,०५०।०३७अ सुकुमारः सदा वीरो महार्हशयनोचितः  
०७,०५०।०३७च् भूमाव् अनाथवच् छेते नूनं नाथवतां वरः  
०७,०५०।०३८अ शयानं समुपासन्ति यं पुरा परमस्त्रियः  
०७,०५०।०३८च् तम् अद्य विप्रविद्धाङ्गम् उपासन्त्य् अशिवाः शिवाः  
०७,०५०।०३९अ यः पुरा बोध्यते सुप्तः सूतमागधबन्दिभिः  
०७,०५०।०३९च् बोधयन्त्य् अद्य तं नूनं श्वापदा विकृतैः स्वरैः  
०७,०५०।०४०अ छत्रच्छायासमुचितं तस्य तद् वदनं शुभम्  
०७,०५०।०४०च् नूनम् अद्य रजोध्वस्तं रणे रेणुः करिष्यति  
०७,०५०।०४१अ हा पुत्रकावितृप्तस्य सततं पुत्रदर्शने  
०७,०५०।०४१च् भाग्यहीनस्य कालेन यथा मे नीयसे बलात्  
०७,०५०।०४२अ साद्य संयमनी नूनं सदा सुकृतिनां गतिः  
०७,०५०।०४२च् स्वभाभिर् भासिता रम्या त्वयात्यर्थं विराजते  
०७,०५०।०४३अ नूनं वैवस्वतश् च त्वा वरुणश् च प्रियातिथिः  
०७,०५०।०४३च् शतक्रतुर् धनेशश् च प्राप्तम् अर्चन्त्य् अभीरुकम्  
०७,०५०।०४४अ एवं विलप्य बहुधा भिन्नपोतो वणिग् यथा  
०७,०५०।०४४च् दुःखेन महताविष्टो युधिष्ठिरम् अपृच्छत  
०७,०५०।०४४द्*०३४५_०० अर्जुनः  
०७,०५०।०४४द्*०३४५_०१ कथं त्वयि च भीमे च धृष्टद्युम्ने च जीवति  
०७,०५०।०४४द्*०३४५_०२ सात्यके शक्रविक्रान्ते सौभद्रो निहतः परैः  
०७,०५०।०४५अ कच्चित् स कदनं कृत्वा परेषां पाण्डुनन्दन  
०७,०५०।०४५च् स्वर्गतो ऽभिमुखः सङ्ख्ये युध्यमानो नरर्षभः  
०७,०५०।०४६अ स नूनं बहुभिर् यत्तैर् युध्यमानो नरर्षभैः  
०७,०५०।०४६च् असहायः सहायार्थी माम् अनुध्यातवान् ध्रुवम्  
०७,०५०।०४७अ पीड्यमानः शरैर् बालस् तात साध्व् अभिधाव माम्  
०७,०५०।०४७ब्*०३४६_०१ नानालिङ्गैः सुधौताग्रैर् मम पुत्रो ऽल्पचेतनः  
०७,०५०।०४७ब्*०३४६_०२ इह मे स्याद् अपि त्राणं पितेति स पुनः पुनः  
०७,०५०।०४७च् इति विप्रलपन् मन्ये नृशंसैर् बहुभिर् हतः  
०७,०५०।०४८अ अथ वा मत्प्रसूतश् च स्वस्रीयो माधवस्य च  
०७,०५०।०४८च् सुभद्रायां च सम्भूतो नैवं वक्तुम् इहार्हति  
०७,०५०।०४९अ वज्रसारमयं नूनं हृदयं सुदृढं मम  
०७,०५०।०४९च् अपश्यतो दीर्घबाहुं रक्ताक्षं यन् न दीर्यते  
०७,०५०।०५०अ कथं बाले महेष्वासे नृशंसा मर्मभेदिनः  
०७,०५०।०५०च् स्वस्रीये वासुदेवस्य मम पुत्रे ऽक्षिपञ् शरान्  
०७,०५०।०५१अ यो मां नित्यम् अदीनात्मा प्रत्युद्गम्याभिनन्दति  
०७,०५०।०५१च् उपयान्तं रिपून् हत्वा सो ऽद्य मां किं न पश्यति  
०७,०५०।०५२अ नूनं स पतितः शेते धरण्यां रुधिरोक्षितः  
०७,०५०।०५२च् शोभयन् मेदिनीं गात्रैर् आदित्य इव पातितः  
०७,०५०।०५२द्*०३४७_०१ सुभद्रां ननु शोचामि या पुत्रम् अपलायिनम्  
०७,०५०।०५३अ रणे विनिहतं श्रुत्वा शोकार्ता वै विनङ्क्ष्यति  
०७,०५०।०५३ब्*०३४८_०१ श्रुत्वा निपतितं शूरम् अनघं कृतलाघवम्  
०७,०५०।०५३च् सुभद्रा वक्ष्यते किं माम् अभिमन्युम् अपश्यती  
०७,०५०।०५३ए द्रौपदी चैव दुःखार्ते ते च वक्ष्यामि किं न्व् अहम्  
०७,०५०।०५४अ वज्रसारमयं नूनं हृदयं यन् न यास्यति  
०७,०५०।०५४च् सहस्रधा वधूं दृष्ट्वा रुदतीं शोककर्शिताम्  
०७,०५०।०५५अ हृष्टानां धार्तराष्ट्राणां सिंहनादो मया श्रुतः  
०७,०५०।०५५च् युयुत्सुश् चापि कृष्णेन श्रुतो वीरान् उपालभन्  
०७,०५०।०५६अ अशक्नुवन्तो बीभत्सुं बालं हत्वा महारथाः  
०७,०५०।०५६च् किं नदध्वम् अधर्मज्ञाः पार्थे वै दृश्यतां बलम्  
०७,०५०।०५७अ किं तयोर् विप्रियं कृत्वा केशवार्जुनयोर् मृधे  
०७,०५०।०५७च् सिंहवन् नदत प्रीताः शोककाल उपस्थिते  
०७,०५०।०५८अ आगमिष्यति वः क्षिप्रं फलं पापस्य कर्मणः  
०७,०५०।०५८च् अधर्मो हि कृतस् तीव्रः कथं स्याद् अफलश् चिरम्  
०७,०५०।०५९अ इति तान् प्रति भाषन् वै वैश्यापुत्रो महामतिः  
०७,०५०।०५९च् अपायाच् छस्त्रम् उत्सृज्य कोपदुःखसमन्वितः  
०७,०५०।०६०अ किमर्थम् एतन्न् आख्यातं त्वया कृष्ण रणे मम  
०७,०५०।०६०च् अधक्ष्यं तान् अहं सर्वांस् तदा क्रूरान् महारथान्  
०७,०५०।०६०द्*०३४९_०१ बालम् एकं परिक्षिप्य हत्वा हृष्टान् प्रनर्दितान्  
०७,०५०।०६०द्*०३५०_०० सञ्जय उवाच  
०७,०५०।०६०द्*०३५०_०१ पुत्रशोकार्दितं पार्थं ध्यायन्तं साश्रुलोचनम्  
०७,०५०।०६१अ निगृह्य वासुदेवस् तं पुत्राधिभिर् अभिप्लुतम्  
०७,०५०।०६१च् मैवम् इत्य् अब्रवीत् कृष्णस् तीव्रशोकसमन्वितम्  
०७,०५०।०६२अ सर्वेषाम् एष वै पन्थाः शूराणाम् अनिवर्तिनाम्  
०७,०५०।०६२च् क्षत्रियाणां विशेषेण येषां युद्धेन जीविका  
०७,०५०।०६३अ एषा वै युध्यमानानां शूराणाम् अनिवर्तिनाम्  
०७,०५०।०६३च् विहिता धर्मशास्त्रज्ञैर् गतिर् गतिमतां वर  
०७,०५०।०६४अ ध्रुवं युद्धे हि मरणं शूराणाम् अनिवर्तिनाम्  
०७,०५०।०६४च् गतः पुण्यकृतां लोकान् अभिमन्युर् न संशयः  
०७,०५०।०६५अ एतच् च सर्ववीराणां काङ्क्षितं भरतर्षभ  
०७,०५०।०६५च् सङ्ग्रामे ऽभिमुखा मृत्युं प्रप्नुयामेति मानद  
०७,०५०।०६६अ स च वीरान् रणे हत्वा राजपुत्रान् महाबलान्  
०७,०५०।०६६च् वीरैर् आकाङ्क्षितं मृत्युं सम्प्राप्तो ऽभिमुखो रणे  
०७,०५०।०६७अ मा शुचः पुरुषव्याघ्र पूर्वैर् एष सनातनः  
०७,०५०।०६७च् धर्मकृद्भिः कृतो धर्मः क्षत्रियाणां रणे क्षयः  
०७,०५०।०६८अ इमे ते भ्रातरः सर्वे दीना भरतसत्तम  
०७,०५०।०६८च् त्वयि शोकसमाविष्टे नृपाश् च सुहृदस् तव  
०७,०५०।०६९अ एतांस् त्वं वचसा साम्ना समाश्वासय मानद  
०७,०५०।०६९च् विदितं वेदितव्यं ते न शोकं कर्तुम् अर्हसि  
०७,०५०।०६९द्*०३५१_०१ कालो ग्रसति कौन्तेय विश्वम् एतच् चराचरम्  
०७,०५०।०६९द्*०३५१_०२ नालं बुद्धिस् तथाप्य् अस्य पुमान् वापि विरज्यते  
०७,०५०।०६९द्*०३५१_०३ उत्पत्तौ च विपत्तौ च कर्मणा गलहस्तिना  
०७,०५०।०६९द्*०३५१_०४ बद्धः शकुन्तवज् जीवो मध्ये स्वप्नोपमा गतिः  
०७,०५०।०६९द्*०३५१_०५ न शोचन्ति कृतप्रज्ञाः श्वसताम् उपकल्पनात्  
०७,०५०।०६९द्*०३५१_०६ नूनं जातेन मर्तव्यं किम् उ शोचसि बालवत्  
०७,०५०।०७०अ एवम् आश्वासितः पार्थः कृष्णेनाद्भुतकर्मणा  
०७,०५०।०७०च् ततो ऽब्रवीत् तदा भ्रातॄन् सर्वान् पार्थः सगद्गदान्  
०७,०५०।०७१अ स दीर्घबाहुः पृथ्वंसो दीर्घराजीवलोचनः  
०७,०५०।०७१च् अभिमन्युर् यथा वृत्तः श्रोतुम् इच्छाम्य् अहं तथा  
०७,०५०।०७२अ सनागस्यन्दनहयान् द्रक्ष्यध्वं निहतान् मया  
०७,०५०।०७२च् सङ्ग्रामे सानुबन्धांस् तान् मम पुत्रस्य वैरिणः  
०७,०५०।०७२द्*०३५२_०१ क्षिप्रं द्रक्ष्यन्ति मे नूनं मम पुत्रं निहत्य वै  
०७,०५०।०७३अ कथं च वः कृतास्त्राणां सर्वेषां शस्त्रपाणिनाम्  
०७,०५०।०७३च् सौभद्रो निधनं गच्छेद् वज्रिणापि समागतः  
०७,०५०।०७४अ यद्य् एवम् अहम् अज्ञास्यम् अशक्तान् रक्षणे मम  
०७,०५०।०७४च् पुत्रस्य पाण्डुपाञ्चालान् मया गुप्तो भवेत् ततः  
०७,०५०।०७४द्*०३५३_०१ सूनोः पाण्डवपाञ्चालान् अगोप्स्यं तं महारणे  
०७,०५०।०७५अ कथं च वो रथस्थानां शरवर्षाणि मुञ्चताम्  
०७,०५०।०७५च् नीतो ऽभिमन्युर् निधनं कदर्थीकृत्य वः परैः  
०७,०५०।०७६अ अहो वः पौरुषं नास्ति न च वो ऽस्ति पराक्रमः  
०७,०५०।०७६च् यत्राभिमन्युः समरे पश्यतां वो निपातितः  
०७,०५०।०७७अ आत्मानम् एव गर्हेयं यद् अहं वः सुदुर्बलान्  
०७,०५०।०७७च् युष्मान् आज्ञाय निर्यातो भीरून् अकृतनिश्रमान्  
०७,०५०।०७८अ आहो स्विद् भूषणार्थाय वर्मशस्त्रायुधानि वः  
०७,०५०।०७८च् वाचश् च वक्तुं संसत्सु मम पुत्रम् अरक्षताम्  
०७,०५०।०७९अ एवम् उक्त्वा ततो वाक्यं तिष्ठंश् चापवरासिमान्  
०७,०५०।०७९च् न स्माशक्यत बीभत्सुः केन चित् प्रसमीक्षितुम्  
०७,०५०।०८०अ तम् अन्तकम् इव क्रुद्धं निःश्वसन्तं मुहुर् मुहुः  
०७,०५०।०८०ब्*०३५४_०१ महेन्द्रम् इव तिष्ठन्तं वज्रोद्यतमहाभुजम्  
०७,०५०।०८०च् पुत्रशोकाभिसन्तप्तम् अश्रुपूर्णमुखं तदा  
०७,०५०।०८१अ नाभिभाष्टुं शक्नुवन्ति द्रष्टुं वा सुहृदो ऽर्जुनम्  
०७,०५०।०८१च् अन्यत्र वासुदेवाद् वा ज्येष्टाद् वा पाण्डुनन्दनात्  
०७,०५०।०८२अ सर्वास्व् अवस्थासु हिताव् अर्जुनस्य मनोनुगौ  
०७,०५०।०८२च् बहुमानात् प्रियत्वाच् च ताव् एनं वक्तुम् अर्हतः  
०७,०५०।०८३अ ततस् तं पुत्रशोकेन भृशं पीडितमानसम्  
०७,०५०।०८३च् राजीवलोचनं क्रुद्धं राजा वचनम् अब्रवीत्  
०७,०५१।००१ युधिष्ठिर उवाच  
०७,०५१।००१अ त्वयि याते महाबाहो संशप्तकबलं प्रति  
०७,०५१।००१च् प्रयत्नम् अकरोत् तीव्रम् आचार्यो ग्रहणे मम  
०७,०५१।००२अ व्याढानीकं वयं द्रोणं वरयामः स्म सर्वशः  
०७,०५१।००२च् प्रतिव्यूह्य रथानीकं यतमानं तथा रणे  
०७,०५१।००३अ स वार्यमाणो रथिभी रक्षितेन मया तथा  
०७,०५१।००३च् अस्मान् अपि जघानाशु पीडयन् निशितैः शरैः  
०७,०५१।००४अ ते पीड्यमाना द्रोणेन द्रोणानीकं न शक्नुमः  
०७,०५१।००४च् प्रतिवीक्षितुम् अप्य् आजौ भेत्तुं तत् कुत एव तु  
०७,०५१।००५अ वयं त्व् अप्रतिमं वीर्ये सर्वे सौभद्रम् आत्मजम्  
०७,०५१।००५च् उक्तवन्तः स्म ते तात भिन्ध्य् अनीकम् इति प्रभो  
०७,०५१।००५द्*०३५५_०१ ततस् तम् अप्रतिरथम् अहं सौभद्रम् अब्रवम्  
०७,०५१।००५द्*०३५५_०२ द्रोणानीकम् इदं भिन्धि द्वारं सञ्जनयस्व नः  
०७,०५१।००६अ स तथा चोदितो ऽस्माभिः सदश्व इव वीर्यवान्  
०७,०५१।००६च् असह्यम् अपि तं भारं वोढुम् एवोपचक्रमे  
०७,०५१।००७अ स तवास्त्रोपदेशेन वीर्येण च समन्वितः  
०७,०५१।००७च् प्राविशत् तद् बलं बालः सुपर्ण इव सागरम्  
०७,०५१।००८अ ते ऽनुयाता वयं वीरं सात्वतीपुत्रम् आहवे  
०७,०५१।००८च् प्रवेष्टुकामास् तेनैव येन स प्राविशच् चमूम्  
०७,०५१।००९अ ततः सैन्धवको राजा क्षुद्रस् तात जयद्रथः  
०७,०५१।००९च् वरदानेन रुद्रस्य सर्वान् नः समवारयत्  
०७,०५१।०१०अ ततो द्रोणः कृपः कर्णो द्रौणिश् च स बृहद्बलः  
०७,०५१।०१०च् कृतवर्मा च सौभद्रं षड् रथाः पर्यवारयन्  
०७,०५१।०११अ परिवार्य तु तैः सर्वैर् युधि बालो महारथैः  
०७,०५१।०११च् यतमानः परं शक्त्या बहुभिर् विरथीकृतः  
०७,०५१।०१२अ ततो दौःशासनिः क्षिप्रं तथा तैर् विरथीकृतम्  
०७,०५१।०१२च् संशयं परमं प्राप्य दिष्टान्तेनाभ्ययोजयत्  
०७,०५१।०१२द्*०३५६_०१ गदाहस्तो ऽभ्ययात् तूर्णं जिघांसुर् अपराजितम्  
०७,०५१।०१२द्*०३५६_०२ गदिनं त्व् अथ तं दृष्ट्वा वासवस्यात्मजात्मजः  
०७,०५१।०१२द्*०३५६_०३ स जग्राह गदां वीरो गदायुद्धविशारदः  
०७,०५१।०१२द्*०३५६_०४ गदामण्डलमार्गस्थौ सर्वक्षत्रस्य पश्यतः  
०७,०५१।०१२द्*०३५६_०५ तौ सम्प्रजह्रतुर् वीराव् अन्योन्यस्यान्तरैषिणौ  
०७,०५१।०१२द्*०३५६_०६ ताव् अन्योन्यं गदाग्राभ्यां ताडितौ युद्धदुर्मदौ  
०७,०५१।०१२द्*०३५६_०७ इन्द्रध्वजाव् इवोत्सृष्टौ गतसत्त्वौ महीं गतौ  
०७,०५१।०१३अ स तु हत्वा सहस्राणि द्विपाश्वरथसादिनाम्  
०७,०५१।०१३ब्*०३५७_०१ अष्टौ रथसहस्राणि नव दन्तिशतानि च  
०७,०५१।०१३च् राजपुत्रशतं चाग्र्यं वीरांश् चालक्षितान् बहून्  
०७,०५१।०१४अ बृहद्बलं च राजानं स्वर्गेणाजौ प्रयोज्य ह  
०७,०५१।०१४ब्*०३५८_०१ ततो दुर्योधनसुतं लक्ष्मणं हतवान् बली  
०७,०५१।०१४ब्*०३५९_०१ गतः सुकृतिनां लोकान् ये च स्वर्गजितां शुभाः  
०७,०५१।०१४ब्*०३५९_०२ अदीनस् त्रासयञ् शत्रून् नन्दयित्वा च बान्धवान्  
०७,०५१।०१४ब्*०३५९_०३ असकृन् नाम विश्राव्य पितॄणां मातुलस्य च  
०७,०५१।०१४च् ततः परमधर्मात्मा दिष्टान्तम् उपजग्मिवान्  
०७,०५१।०१४द्*०३६०_०१ वीरो दिष्टान्तम् आपन्नः शोचयन् बान्धवान् बहून्  
०७,०५१।०१४द्*०३६१_०१ ततः स्म शोकसन्तप्ता भवताद्य समेयुषः  
०७,०५१।०१५अ एतावद् एव निर्वृत्तम् अस्माकं शोकवर्धनम्  
०७,०५१।०१५च् स चैवं पुरुषव्याघ्रः स्वर्गलोकम् अवाप्तवान्  
०७,०५१।०१६ सञ्जय उवाच  
०७,०५१।०१६अ ततो ऽर्जुनो वचः श्रुत्वा धर्मराजेन भाषितम्  
०७,०५१।०१६च् हा पुत्र इति निःश्वस्य व्यथितो न्यपतद् भुवि  
०७,०५१।०१६द्*०३६२_०१ व्यथितो न्यपतद् भूमौ दुःखार्तः स मुमोह च  
०७,०५१।०१७अ विषण्णवदनाः सर्वे परिगृह्य धनञ्जयम्  
०७,०५१।०१७च् नेत्रैर् अनिमिषैर् दीनाः प्रत्यवेक्षन् परस्परम्  
०७,०५१।०१८अ प्रतिलभ्य ततः सञ्ज्ञां वासविः क्रोधमूर्छितः  
०७,०५१।०१८च् कम्पमानो ज्वरेणेव निःश्वसंश् च मुहुर् मुहुः  
०७,०५१।०१९अ पाणिं पाणौ विनिष्पिष्य श्वसमानो ऽश्रुनेत्रवान्  
०७,०५१।०१९ब्*०३६३_०१ त्रिशिखां भ्रुकुटीं कृत्वा क्रोधसंरक्तलोचनः  
०७,०५१।०१९च् उन्मत्त इव विप्रेक्षन्न् इदं वचनम् अब्रवीत्  
०७,०५१।०२०अ सत्यं वः प्रतिजानामि श्वो ऽस्मि हन्ता जयद्रथम्  
०७,०५१।०२०च् न चेद् वधभयाद् भीतो धार्तराष्ट्रान् प्रहास्यति  
०७,०५१।०२१अ न चास्माञ् शरणं गच्छेत् कृष्णं वा पुरुषोत्तमम्  
०७,०५१।०२१च् भवन्तं वा महाराज श्वो ऽस्मि हन्ता जयद्रथम्  
०७,०५१।०२२अ धार्तराष्ट्रप्रियकरं मयि विस्मृतसौहृदम्  
०७,०५१।०२२ब्*०३६४_०१ मयि विस्मृतसौहार्दं दुर्योधनहिते रतम्  
०७,०५१।०२२च् पापं बालवधे हेतुं श्वो ऽस्मि हन्ता जयद्रथम्  
०७,०५१।०२३अ रक्षमाणाश् च तं सङ्ख्ये ये मां योत्स्यन्ति के चन  
०७,०५१।०२३च् अपि द्रोणकृपौ वीरौ छादयिष्यामि ताञ् शरैः  
०७,०५१।०२३द्*०३६५_०१ राजन् द्रोणमुखांस् तांस् तान् वारयिष्याम्य् अहं शरैः  
०७,०५१।०२४अ यद्य् एतद् एवं सङ्ग्रामे न कुर्यां पुरुषर्षभाः  
०७,०५१।०२४च् मा स्म पुण्यकृतां लोकान् प्राप्नुयां शूरसम्मतान्  
०७,०५१।०२५अ ये लोका मातृहन्तॄणां ये चापि पितृघातिनाम्  
०७,०५१।०२५च् गुरुदारगामिनां ये च पिशुनानां च ये तथा  
०७,०५१।०२६अ साधून् असूयतां ये च ये चापि परिवादिनाम्  
०७,०५१।०२६च् ये च निक्षेपहर्तॄणां ये च विश्वासघातिनाम्  
०७,०५१।०२७अ भुक्तपूर्वां स्त्रियं ये च निन्दताम् अघशंसिनाम्  
०७,०५१।०२७च् ब्रह्मघ्नानां च ये लोका ये च गोघातिनाम् अपि  
०७,०५१।०२८अ पायसं वा यवान्नं वा शाकं कृसरम् एव वा  
०७,०५१।०२८च् संयावापूपमांसानि ये च लोका वृथाश्नताम्  
०७,०५१।०२८द्*०३६६_०१ अदत्त्वा भुञ्जतां या वै मांसं वा सा गतिर् मम  
०७,०५१।०२८ए तान् अह्नैवाधिगच्छेयं न चेद् धन्यां जयद्रथम्  
०७,०५१।०२९अ वेदाध्यायिनम् अत्यर्थं संशितं वा द्विजोत्तमम्  
०७,०५१।०२९च् अवमन्यमानो यान् याति वृद्धान् साधूंस् तथा गुरून्  
०७,०५१।०३०अ स्पृशतां ब्राह्मणं गां च पादेनाग्निं च यां लभेत्  
०७,०५१।०३०च् याप्सु श्लेष्म पुरीषं वा मूत्रं वा मुञ्चतां गतिः  
०७,०५१।०३०ए तां गच्छेयं गतिं घोरां न चेद् धन्यां जयद्रथम्  
०७,०५१।०३०फ़्*०३६७_०१ शीतभीताश् च ये विप्रा रणभीताश् च क्षत्रियाः  
०७,०५१।०३०फ़्*०३६७_०२ तेषां गतिं गमिष्यामि न चेद् धन्यां जयद्रथम्  
०७,०५१।०३१अ नग्नस्य स्नायमानस्य या च वन्ध्यातिथेर् गतिः  
०७,०५१।०३१च् उत्कोचिनां मृषोक्तीनां वञ्चकानां च या गतिः  
०७,०५१।०३१ए आत्मापहारिणां या च या च मिथ्याभिशंसिनाम्  
०७,०५१।०३२अ भृत्यैः सन्दृश्यमानानां पुत्रदाराश्रितैस् तथा  
०७,०५१।०३२च् असंविभज्य क्षुद्राणां या गतिर् मृष्टम् अश्नताम्  
०७,०५१।०३२द्*०३६८_०१ यः प्रत्यवसितो विप्रो न सन्न्यासं पुनश् चरेत्  
०७,०५१।०३२द्*०३६८_०२ प्रायश्चित्तेन यस्य स्याच् छुद्धस् तस्य च या गतिः  
०७,०५१।०३२ए तां गच्छेयं गतिं घोरां न चेद् धन्यां जयद्रथम्  
०७,०५१।०३३अ संश्रितं वापि यस् त्यक्त्वा साधुं तद्वचने रतम्  
०७,०५१।०३३च् न बिभर्ति नृशंसात्मा निन्दते चोपकारिणम्  
०७,०५१।०३३द्*०३६९_०१ तथा देवलकाञ् श्राद्धे सततं पङ्क्तिदूषकान्  
०७,०५१।०३३द्*०३६९_०२ ये भोजयन्ति सम्मूढास् तां गतिं समवाप्नुयाम्  
०७,०५१।०३४अ अर्हते प्रातिवेश्याय श्राद्धं यो न ददाति च  
०७,०५१।०३४च् अनर्हते च यो दद्याद् वृषलीपत्युर् एव च  
०७,०५१।०३४द्*०३७०_०१ मत्स्यकच्छपभक्षाणां भक्ष्यमस्तकशायिनाम्  
०७,०५१।०३४द्*०३७०_०२ सैन्धवानां गतिं यामि श्वो न हन्यां जयद्रथम्  
०७,०५१।०३५अ मद्यपो भिन्नमर्यादः कृतघ्नो भ्रातृनिन्दकः  
०७,०५१।०३५च् तेषां गतिम् इयां क्षिप्रं न चेद् धन्यां जयद्रथम्  
०७,०५१।०३६अ धर्माद् अपेता ये चान्ये मया नात्रानुकीर्तिताः  
०७,०५१।०३६च् ये चानुकीर्तिताः क्षिप्रं तेषां गतिम् अवाप्नुयाम्  
०७,०५१।०३६ए यदि व्युष्टाम् इमां रात्रिं श्वो न हन्यां जयद्रथम्  
०७,०५१।०३७अ इमां चाप्य् अपरां भूयः प्रतिज्ञां मे निबोधत  
०७,०५१।०३७ब्*०३७१_०१ अनस्तमित आदित्ये न चेद् धन्मि जयद्रथम्  
०७,०५१।०३७च् यद्य् अस्मिन्न् अहते पापे सूर्यो ऽस्तम् उपयास्यति  
०७,०५१।०३७ए इहैव सम्प्रवेष्टाहं ज्वलितं जातवेदसम्  
०७,०५१।०३७फ़्*०३७२_०१ गाण्डीवहस्तो राज्ञां च समक्षं पृथिवीपते  
०७,०५१।०३८अ असुरसुरमनुष्याः पक्षिणो वोरगा वा; पितृरजनिचरा वा ब्रह्मदेवर्षयो वा  
०७,०५१।०३८च् चरम् अचरम् अपीदं यत् परं चापि तस्मात्; तद् अपि मम रिपुं तं रक्षितुं नैव शक्ताः  
०७,०५१।०३९अ यदि विशति रसातलं तदग्र्यम्; वियद् अपि देवपुरं दितेः पुरं वा  
०७,०५१।०३९च् तद् अपि शरशतैर् अहं प्रभाते; भृशम् अभिपत्य रिपोः शिरो ऽभिहर्ता  
०७,०५१।०४०अ एवम् उक्त्वा विचिक्षेप गाण्डीवं सव्यदक्षिणम्  
०७,०५१।०४०च् तस्य शब्दम् अतिक्रम्य धनुःशब्दो ऽस्पृशद् दिवम्  
०७,०५१।०४१अ अर्जुनेन प्रतिज्ञाते पाञ्चजन्यं जनार्दनः  
०७,०५१।०४१च् प्रदध्मौ तत्र सङ्क्रुद्धो देवदत्तं धनञ्जयः  
०७,०५१।०४२अ स पाञ्चजन्यो ऽच्युतवक्त्रवायुना; भृशं सुपूर्णोदरनिःसृतध्वनिः  
०७,०५१।०४२च् जगत् सपातालवियद्दिगीश्वरम्; प्रकम्पयाम् आस युगात्यये यथा  
०७,०५१।०४३अ ततो वादित्रघोषाश् च प्रादुरासन् समन्ततः  
०७,०५१।०४३च् सिंहनादाश् च पाण्डूनां प्रतिज्ञाते महात्मना  
०७,०५१।०४३द्*०३७३_०१ अनृत्यद् इव गाण्डीवं शरास् तूणीगता मुदा  
०७,०५१।०४३द्*०३७३_०२ निराक्रामन्न् इव तदा स्वयम् एव मृधैषिणः  
०७,०५१।०४३द्*०३७३_०३ भीमसेनस् तु संहृष्टः प्रत्यभाषत भारत  
०७,०५१।०४३द्*०३७३_०४ धनञ्जयम् अभिप्रेक्ष्य हर्षगद्गदया गिरा  
०७,०५१।०४३द्*०३७३_०५ प्रतिज्ञोद्भवशब्देन कृष्णशङ्खस्वनेन च  
०७,०५१।०४३द्*०३७३_०६ निहतो धार्तराष्ट्रो ऽयं सानुबन्धः सुयोधनः  
०७,०५१।०४३द्*०३७३_०७ अथ मृदिततमाग्र्यदाममाल्यं  
०७,०५१।०४३द्*०३७३_०८ तव सुतशोकमयं च रोषजातम्  
०७,०५१।०४३द्*०३७३_०९ व्यपनुदति महाप्रभावम् एतन्  
०७,०५१।०४३द्*०३७३_१० नरवर वाक्यम् इदं महार्थम् इष्टम्  
०७,०५१।०४३द्*०३७३_१० सञ्जय उवाच  
०७,०५१।०४३द्*०३७३_११ अथ शङ्खैश् च भेरीभिः पणवैः सैनिकास् तथा  
०७,०५१।०४३द्*०३७३_१२ ससूतमागधा जिष्णुं स्तुतिभिः समपूजयन्  
०७,०५१।०४३द्*०३७३_१३ तदा भीमं बलं सर्वं तेन नादेन मोहितम्  
०७,०५१।०४३द्*०३७३_१४ तावकं तन् महाराजं विषण्णं समपद्यत  
०७,०५२।००१ सञ्जय उवाच  
०७,०५२।००१अ श्रुत्वा तु तं महाशब्दं पाण्डूनां पुत्रगृद्धिनाम्  
०७,०५२।००१च् चारैः प्रवेदिते तत्र समुत्थाय जयद्रथः  
०७,०५२।००२अ शोकसम्मूढहृदयो दुःखेनाभिहतो भृशम्  
०७,०५२।००२च् मज्जमान इवागाधे विपुले शोकसागरे  
०७,०५२।००३अ जगाम समितिं राज्ञां सैन्धवो विमृशन् बहु  
०७,०५२।००३च् स तेषां नरदेवानां सकाशे परिदेवयन्  
०७,०५२।००४अ अभिमन्योः पितुर् भीतः सव्रीडो वाक्यम् अब्रवीत्  
०७,०५२।००४च् यो ऽसौ पाण्डोः किल क्षेत्रे जातः शक्रेण कामिना  
०७,०५२।००५अ स निनीषति दुर्बुद्धिर् मां किलैकं यमक्षयम्  
०७,०५२।००५च् तत् स्वस्ति वो ऽस्तु यास्यामि स्वगृहं जीवितेप्सया  
०७,०५२।००६अ अथ वा स्थ प्रतिबलास् त्रातुं मां क्षत्रियर्षभाः  
०७,०५२।००६च् पार्थेन प्रार्थितं वीरास् ते ददन्तु ममाभयम्  
०७,०५२।००७अ द्रोणदुर्योधनकृपाः कर्णमद्रेशबाह्लिकाः  
०७,०५२।००७च् दुःशासनादयः शक्तास् त्रातुम् अप्य् अन्तकाद्रितम्  
०७,०५२।००८अ किम् अङ्ग पुनर् एकेन फल्गुनेन जिघांसता  
०७,०५२।००८ब्*०३७४_०१ प्रतिज्ञातं न जानामि सर्वान् विज्ञापयामि वः  
०७,०५२।००८च् न त्रायेयुर् भवन्तो मां समस्ताः पतयः क्षितेः  
०७,०५२।००९अ प्रहर्षं पाण्डवेयानां श्रुत्वा मम महद् भयम्  
०७,०५२।००९च् सीदन्तीव च मे ऽङ्गानि मुमूर्षोर् इव पार्थिवाः  
०७,०५२।०१०अ वधो नूनं प्रतिज्ञातो मम गाण्डीवधन्वना  
०७,०५२।०१०च् तथा हि हृष्टाः क्रोशन्ति शोककाले ऽपि पाण्डवाः  
०७,०५२।०१०द्*०३७५_०१ वशम् एष्यन्ति चत्वारस् तम् ऋते सर्वपाण्डवाः  
०७,०५२।०११अ न देवा न च गन्धर्वा नासुरोरगराक्षसाः  
०७,०५२।०११च् उत्सहन्ते ऽन्यथा कर्तुं कुत एव नराधिपाः  
०७,०५२।०१२अ तस्मान् माम् अनुजानीत भद्रं वो ऽस्तु नरर्षभाः  
०७,०५२।०१२च् अदर्शनं गमिष्यामि न मां द्रक्ष्यन्ति पाण्डवाः  
०७,०५२।०१२द्*०३७६_०१ वृत्तम् आस्थाय तन्यूज्यं (सिच्) सोपनीतो भवाम्य् अहम्  
०७,०५२।०१२द्*०३७६_०२ दुःशला भ्रातृसौहार्दान् मां रक्षस्यथ वा ध्रुवम्  
०७,०५२।०१३अ एवं विलपमानं तं भयाद् व्याकुलचेतसम्  
०७,०५२।०१३च् आत्मकार्यगरीयस्त्वाद् राजा दुर्योधनो ऽब्रवीत्  
०७,०५२।०१४अ न भेतव्यं नरव्याघ्र को हि त्वा पुरुषर्षभ  
०७,०५२।०१४च् मध्ये क्षत्रियवीराणां तिष्ठन्तं प्रार्थयेद् युधि  
०७,०५२।०१४द्*०३७७_०१ एषां हि नरदेवानां मत्तमातङ्गगामिनाम्  
०७,०५२।०१४द्*०३७७_०२ सङ्घातम् उपयातानाम् अपि बिभ्येत् पुरन्दरः  
०७,०५२।०१५अ अहं वैकर्तनः कर्णश् चित्रसेनो विविंशतिः  
०७,०५२।०१५च् भूरिश्रवाः शलः शल्यो वृषसेनो दुरासदः  
०७,०५२।०१६अ पुरुमित्रो जयो भोजः काम्बोजश् च सुदक्षिणः  
०७,०५२।०१६च् सत्यव्रतो महाबाहुर् विकर्णो दुर्मुखः सहः  
०७,०५२।०१७अ दुःशासनः सुबाहुश् च कलिङ्गश् चाप्य् उदायुधः  
०७,०५२।०१७च् विन्दानुविन्दाव् आवन्त्यौ द्रोणो द्रौणिः ससौबलः  
०७,०५२।०१७द्*०३७८_०१ एते चान्ये च बहवो नानाजनपदेश्वराः  
०७,०५२।०१७द्*०३७८_०२ ससैन्यास् त्वाभियास्यन्ति व्येतु ते मानसो ज्वरः  
०७,०५२।०१७द्*०३७९_०१ मायावी बलवाञ् शूरो राक्षसश् चाप्य् अलम्बुसः  
०७,०५२।०१७द्*०३७९_०२ इमे च त्वाभिगोप्स्यन्ति सैन्येन महता वृताः  
०७,०५२।०१८अ त्वं चापि रथिनां श्रेष्ठः स्वयं शूरो ऽमितद्युतिः  
०७,०५२।०१८च् स कथं पाण्डवेयेभ्यो भयं पश्यसि सैन्धव  
०७,०५२।०१९अ अक्षौहिण्यो दशैका च मदीयास् तव रक्षणे  
०७,०५२।०१९च् यत्ता योत्स्यन्ति मा भैस् त्वं सैन्धव व्येतु ते भयम्  
०७,०५२।०२०अ एवम् आश्वासितो राजन् पुत्रेण तव सैन्धवः  
०७,०५२।०२०च् दुर्योधनेन सहितो द्रोणं रात्राव् उपागमत्  
०७,०५२।०२१अ उपसङ्ग्रहणं कृत्वा द्रोणाय स विशां पते  
०७,०५२।०२१च् उपोपविश्य प्रणतः पर्यपृच्छद् इदं तदा  
०७,०५२।०२१द्*०३८०_०१ अर्जुनस्यात्मनश् चार्थे विशेषं पर्यपृच्छत  
०७,०५२।०२२अ निमित्ते दूरपातित्वे लघुत्वे दृढवेधने  
०७,०५२।०२२च् मम ब्रवीतु भगवान् विशेषं फल्गुनस्य च  
०७,०५२।०२३अ विद्याविशेषम् इच्छामि ज्ञातुम् आचार्य तत्त्वतः  
०७,०५२।०२३च् ममार्जुनस्य च विभो यथातत्त्वं प्रचक्ष्व मे  
०७,०५२।०२४ द्रोण उवाच  
०७,०५२।०२४अ समम् आचार्यकं तात तव चैवार्जुनस्य च  
०७,०५२।०२४च् योगाद् दुःखोचितत्वाच् च तस्मात् त्वत्तो ऽधिको ऽर्जुनः  
०७,०५२।०२५अ न तु ते युधि सन्त्रासः कार्यः पार्थात् कथं चन  
०७,०५२।०२५च् अहं हि रक्षिता तात भयात् त्वां नात्र संशयः  
०७,०५२।०२६अ न हि मद्बाहुगुप्तस्य प्रभवन्त्य् अमरा अपि  
०७,०५२।०२६च् व्यूहिष्यामि च तं व्यूहं यं पार्थो न तरिष्यति  
०७,०५२।०२७अ तस्माद् युध्यस्व मा भैस् त्वं स्वधर्मम् अनुपालय  
०७,०५२।०२७च् पितृपैतामहं मार्गम् अनुयाहि नराधिप  
०७,०५२।०२८अ अधीत्य विधिवद् वेदान् अग्नयः सुहुतास् त्वया  
०७,०५२।०२८च् इष्टं च बहुभिर् यज्ञैर् न ते मृत्युभयाद् भयम्  
०७,०५२।०२९अ दुर्लभं मानुषैर् मन्दैर् महाभाग्यम् अवाप्य तु  
०७,०५२।०२९च् भुजवीर्यार्जितांल् लोकान् दिव्यान् प्राप्स्यस्य् अनुत्तमान्  
०७,०५२।०३०अ कुरवः पाण्डवाश् चैव वृष्णयो ऽन्ये च मानवाः  
०७,०५२।०३०च् अहं च सह पुत्रेण अध्रुवा इति चिन्त्यताम्  
०७,०५२।०३१अ पर्यायेण वयं सर्वे कालेन बलिना हताः  
०७,०५२।०३१च् परलोकं गमिष्यामः स्वैः स्वैः कर्मभिर् अन्विताः  
०७,०५२।०३२अ तपस् तप्त्वा तु यांल् लोकान् प्राप्नुवन्ति तपस्विनः  
०७,०५२।०३२च् क्षत्रधर्माश्रिताः शूराः क्षत्रियाः प्राप्नुवन्ति तान्  
०७,०५२।०३३ सञ्जय उवाच  
०७,०५२।०३३अ एवम् आश्वासितो राजन् भारद्वाजेन सैन्धवः  
०७,०५२।०३३च् अपानुदद् भयं पार्थाद् युद्धाय च मनो दधे  
०७,०५२।०३३द्*०३८१_०१ ततः प्रहर्षः सैन्यानां तवाप्य् आसीद् विशां पते  
०७,०५२।०३३द्*०३८१_०२ वादित्राणां ध्वनिश् चोग्रः सिंहनादरवैः सह  
०७,०५३।००१ सञ्जय उवाच  
०७,०५३।००१अ प्रतिज्ञाते तु पार्थेन सिन्धुराजवधे तदा  
०७,०५३।००१च् वासुदेवो महाबाहुर् धनञ्जयम् अभाषत  
०७,०५३।००२अ भ्रातॄणां मतम् आज्ञाय त्वया वाचा प्रतिश्रुतम्  
०७,०५३।००२च् सैन्धवं श्वो ऽस्मि हन्तेति तत् साहसतमं कृतम्  
०७,०५३।००३अ असम्मन्त्र्य मया सार्धम् अतिभारो ऽयम् उद्यतः  
०७,०५३।००३च् कथं नु सर्वलोकस्य नावहास्या भवेमहि  
०७,०५३।००४अ धार्तराष्ट्रस्य शिबिरे मया प्रणिहिताश् चराः  
०७,०५३।००४च् त इमे शीघ्रम् आगम्य प्रवृत्तिं वेदयन्ति नः  
०७,०५३।००५अ त्वया वै सम्प्रतिज्ञाते सिन्धुराजवधे तदा  
०७,०५३।००५ब्*०३८२_०१ संश्रुते सिन्धुराजस्य वधे गाण्डीवधन्वना  
०७,०५३।००५च् सिंहनादः सवादित्रः सुमहान् इह तैः श्रुतः  
०७,०५३।००६अ तेन शब्देन वित्रस्ता धार्तराष्ट्राः ससैन्धवाः  
०७,०५३।००६च् नाकस्मात् सिंहनादो ऽयम् इति मत्वा व्यवस्थिताः  
०७,०५३।००७अ सुमहाञ् शब्दसम्पातः कौरवाणां महाभुज  
०७,०५३।००७च् आसीन् नागाश्वपत्तीनां रथघोषश् च भैरवः  
०७,०५३।००८अ अभिमन्युवधं श्रुत्वा ध्रुवम् आर्तो धनञ्जयः  
०७,०५३।००८च् रात्रौ निर्यास्यति क्रोधाद् इति मत्वा व्यवस्थिताः  
०७,०५३।००९अ तैर् यतद्भिर् इयं सत्या श्रुता सत्यवतस् तव  
०७,०५३।००९च् प्रतिज्ञा सिन्धुराजस्य वधे राजीवलोचन  
०७,०५३।०१०अ ततो विमनसः सर्वे त्रस्ताः क्षुद्रमृगा इव  
०७,०५३।०१०च् आसन् सुयोधनामात्याः स च राजा जयद्रथः  
०७,०५३।०११अ अथोत्थाय सहामात्यैर् दीनः शिबिरम् आत्मनः  
०७,०५३।०११ब्*०३८३_०१ भृशं विमनसो भूत्वा शिबिराणि स्वकानि ते  
०७,०५३।०११च् आयात् सौवीरसिन्धूनाम् ईश्वरो भृशदुःखितः  
०७,०५३।०१२अ स मन्त्रकाले सम्मन्त्र्य सर्वा नैःश्रेयसीः क्रियाः  
०७,०५३।०१२च् सुयोधनम् इदं वाक्यम् अब्रवीद् राजसंसदि  
०७,०५३।०१३अ माम् असौ पुत्रहन्तेति श्वो ऽभियाता धनञ्जयः  
०७,०५३।०१३च् प्रतिज्ञातो हि सेनाया मध्ये तेन वधो मम  
०७,०५३।०१३द्*०३८४_०१ मम पुत्र[त्रो] हतो ऽनेन हनिष्ये ऽहं जयद्रथम्  
०७,०५३।०१३द्*०३८४_०२ इति वाचो बहुविधा[ः] पार्थेन प्रतिज्ञा कृता  
०७,०५३।०१४अ तां न देवा न गन्धर्वा नासुरोरगराक्षसाः  
०७,०५३।०१४च् उत्सहन्ते ऽन्यथा कर्तुं प्रतिज्ञां सव्यसाचिनः  
०७,०५३।०१५अ ते मां रक्षत सङ्ग्रामे मा वो मूर्ध्नि धनञ्जयः  
०७,०५३।०१५च् पदं कृत्वाप्नुयाल् लक्ष्यं तस्माद् अत्र विधीयताम्  
०७,०५३।०१६अ अथ रक्षा न मे सङ्ख्ये क्रियते कुरुनन्दन  
०७,०५३।०१६च् अनुजानीहि मां राजन् गमिष्यामि गृहान् प्रति  
०७,०५३।०१७अ एवम् उक्तस् त्व् अवाक्शीर्षो विमनाः स सुयोधनः  
०७,०५३।०१७च् श्रुत्वाभिशप्तवन्तं त्वां ध्यानम् एवान्वपद्यत  
०७,०५३।०१८अ तम् आर्तम् अभिसम्प्रेक्ष्य राजा किल स सैन्धवः  
०७,०५३।०१८च् मृदु चात्महितं चैव सापेक्षम् इदम् उक्तवान्  
०७,०५३।०१९अ नाहं पश्यामि भवतां तथावीर्यं धनुर्धरम्  
०७,०५३।०१९च् यो ऽर्जुनस्यास्त्रम् अस्त्रेण प्रतिहन्यान् महाहवे  
०७,०५३।०२०अ वासुदेवसहायस्य गाण्डीवं धुन्वतो धनुः  
०७,०५३।०२०च् को ऽर्जुनस्याग्रतस् तिष्ठेत् साक्षाद् अपि शतक्रतुः  
०७,०५३।०२०द्*०३८५_०१ अर्जुनस्याग्रतो योद्धुं बिभियाद् अपि देवराट्  
०७,०५३।०२१अ महेश्वरो ऽपि पार्थेन श्रूयते योधितः पुरा  
०७,०५३।०२१च् पदातिना महातेजा गिरौ हिमवति प्रभुः  
०७,०५३।०२२अ दानवानां सहस्राणि हिरण्यपुरवासिनाम्  
०७,०५३।०२२च् जघान् एकरथेनैव देवराजप्रचोदितः  
०७,०५३।०२३अ समायुक्तो हि कौन्तेयो वासुदेवेन धीमता  
०७,०५३।०२३च् सामरान् अपि लोकांस् त्रीन् निहन्याद् इति मे मतिः  
०७,०५३।०२३द्*०३८६_०१ यथा दाशरथिं रामं सहायं प्राप्य दुर्धरम्  
०७,०५३।०२३द्*०३८६_०२ वालिनं घातयाम् आस सुग्रीवो ऽसौ तथात्र माम्  
०७,०५३।०२४अ सो ऽहम् इच्छाम्य् अनुज्ञातुं रक्षितुं वा महात्मना  
०७,०५३।०२४च् द्रोणेन सहपुत्रेण वीरेण यदि मन्यसे  
०७,०५३।०२५अ स राज्ञा स्वयम् आचार्यो भृशम् आक्रन्दितो ऽर्जुन  
०७,०५३।०२५च् संविधानं च विहितं रथाश् च किल सज्जिताः  
०७,०५३।०२६अ कर्णो भूरिश्रवा द्रौणिर् वृषसेनश् च दुर्जयः  
०७,०५३।०२६च् कृपश् च मद्रराजश् च षड् एते ऽस्य पुरोगमाः  
०७,०५३।०२७अ शकटः पद्मपश् चार्धो व्यूहो द्रोणेन कल्पितः  
०७,०५३।०२७च् पद्मकर्णिकमध्यस्थः सूचीपाशे जयद्रथः  
०७,०५३।०२७ए स्थास्यते रक्षितो वीरैः सिन्धुराड् युद्धदुर्मदैः  
०७,०५३।०२८अ धनुष्य् अस्त्रे च वीर्ये च प्राणे चैव तथोरसि  
०७,०५३।०२८च् अविषह्यतमा ह्य् एते निश्चिताः पार्थ षड् रथाः  
०७,०५३।०२८ए एतान् अजित्वा सगणान् नैव प्राप्यो जयद्रथः  
०७,०५३।०२९अ तेषाम् एकैकशो वीर्यं षण्णां त्वम् अनुचिन्तय  
०७,०५३।०२९च् सहिता हि नरव्याघ्रा न शक्या जेतुम् अञ्जसा  
०७,०५३।०३०अ भूयश् च चिन्तयिष्यामि नीतिम् आत्महिताय वै  
०७,०५३।०३०च् मन्त्रज्ञैः सचिवैः सार्धं सुहृद्भिः कार्यसिद्धये  
०७,०५३।०३१ अर्जुन उवाच  
०७,०५३।०३१अ षड् रथान् धार्तराष्ट्रस्य मन्यसे यान् बलाधिकान्  
०७,०५३।०३१च् तेषां वीर्यं ममार्धेन न तुल्यम् इति लक्षये  
०७,०५३।०३२अ अस्त्रम् अस्त्रेण सर्वेषाम् एतेषां मधुसूदन  
०७,०५३।०३२च् मया द्रक्ष्यसि निर्भिन्नं जयद्रथवधैषिणा  
०७,०५३।०३२द्*०३८७_०१ पश्यतस् ते निहन्तास्मि यदि ते वज्रधारिणः  
०७,०५३।०३३अ द्रोणस्य मिषतः सो ऽहं सगणस्य विलप्यतः  
०७,०५३।०३३च् मूर्धानं सिन्धुराजस्य पातयिष्यामि भूतले  
०७,०५३।०३४अ यदि साध्याश् च रुद्राश् च वसवश् च सहाश्विनः  
०७,०५३।०३४च् मरुतश् च सहेन्द्रेण विश्वेदेवास् तथासुराः  
०७,०५३।०३५अ पितरः सहगन्धर्वाः सुपर्णाः सागराद्रयः  
०७,०५३।०३५च् द्यौर् वियत् पृथिवी चेयं दिशश् च सदिगीश्वराः  
०७,०५३।०३६अ ग्राम्यारण्यानि भूतानि स्थावराणि चराणि च  
०७,०५३।०३६च् त्रातारः सिन्धुराजस्य भवन्ति मधुसूदन  
०७,०५३।०३७अ तथापि बाणैर् निहतं श्वो द्रष्टासि रणे मया  
०७,०५३।०३७च् सत्येन ते शपे कृष्ण तथैवायुधम् आलभे  
०७,०५३।०३८अ यश् च गोप्ता महेष्वासस् तस्य पापस्य दुर्मतेः  
०७,०५३।०३८च् तम् एव प्रथमं द्रोणम् अभियास्यामि केशव  
०७,०५३।०३९अ तस्मिन् द्यूतम् इदं बद्धं मन्यते स्म सुयोधनः  
०७,०५३।०३९च् तस्मात् तस्यैव सेनाग्रं भित्त्वा यास्यामि सैन्धवम्  
०७,०५३।०४०अ द्रष्टासि श्वो महेष्वासान् नाराचैस् तिग्मतेजनैः  
०७,०५३।०४०च् शृङ्गाणीव गिरेर् वज्रैर् दार्यमाणान् मया युधि  
०७,०५३।०४०द्*०३८८_०१ मया निपातितान् सङ्ख्ये वज्रैर् इव गिरिव्रजान्  
०७,०५३।०४१अ नरनागाश्वदेहेभ्यो विस्रविष्यति शोणितम्  
०७,०५३।०४१च् पतद्भ्यः पतितेभ्यश् च विभिन्नेभ्यः शितैः शरैः  
०७,०५३।०४२अ गाण्डीवप्रेषिता बाणा मनोनिलसमा जवे  
०७,०५३।०४२च् नृनागाश्वान् विदेहासून् कर्तारश् च सहस्रशः  
०७,०५३।०४३अ यमात् कुबेराद् वरुणाद् रुद्राद् इन्द्राच् च यन् मया  
०७,०५३।०४३च् उपात्तम् अस्त्रं घोरं वै तद् द्रष्टारो नरा युधि  
०७,०५३।०४४अ ब्राह्मेणास्त्रेण चास्त्राणि हन्यमानानि संयुगे  
०७,०५३।०४४च् मया द्रष्टासि सर्वेषां सैन्धवस्याभिरक्षिणाम्  
०७,०५३।०४५अ शरवेगसमुत्कृत्तै राज्ञां केशव मूर्धभिः  
०७,०५३।०४५च् आस्तीर्यमाणां पृथिवीं द्रष्टासि श्वो मया युधि  
०७,०५३।०४५द्*०३८९_०१ मया द्रष्टासि विस्तीर्णां कीर्यमाणां च मेदिनीम्  
०७,०५३।०४६अ क्रव्यादांस् तर्पयिष्यामि द्रावयिष्यामि शात्रवान्  
०७,०५३।०४६च् सुहृदो नन्दयिष्यामि पातयिष्यामि सैन्धवम्  
०७,०५३।०४७अ बह्व् आगस्कृत् कुसम्बन्धी पापदेशसमुद्भवः  
०७,०५३।०४७च् मया सैन्धवको राजा हतः स्वाञ् शोचयिष्यति  
०७,०५३।०४८अ सर्वक्षीरान्नभोक्तारः पापाचारा रणाजिरे  
०७,०५३।०४८च् मया सराजका बाणैर् नुन्ना नङ्क्ष्यन्ति सैन्धवाः  
०७,०५३।०४९अ तथा प्रभाते कर्तास्मि यथा कृष्ण सुयोधनः  
०७,०५३।०४९च् नान्यं धनुर्धरं लोके मंस्यते मत्समं युधि  
०७,०५३।०५०अ गाण्डीवं च धनुर् दिव्यं योद्धा चाहं नरर्षभ  
०७,०५३।०५०च् त्वं च यन्ता हृषीकेश किं नु स्याद् अजितं मया  
०७,०५३।०५०द्*०३९०_०१ तव प्रसादाद् भगवन् किम् इवास्ति रणे मम  
०७,०५३।०५०द्*०३९०_०२ अविषह्यं हृषीकेश किं जानन् मां विगर्हसे  
०७,०५३।०५१अ यथा हि लक्ष्म चन्द्रे वै समुद्रे च यथा जलम्  
०७,०५३।०५१च् एवम् एतां प्रतिज्ञां मे सत्यां विद्धि जनार्दन  
०७,०५३।०५१द्*०३९१_०१ यथा रामेण चैकेन साधितो दशकन्धरः  
०७,०५३।०५१द्*०३९१_०२ विभुना साधयिष्यामि तथा तं सैन्धवं रिपुम्  
०७,०५३।०५२अ मावमंस्था ममास्त्राणि मावमंस्था धनुर् दृढम्  
०७,०५३।०५२च् मावमंस्था बलं बाह्वोर् मावमंस्था धनञ्जयम्  
०७,०५३।०५३अ यथा हि यात्वा सङ्ग्रामे न जीये विजयामि च  
०७,०५३।०५३च् तेन सत्येन सङ्ग्रामे हतं विद्धि जयद्रथम्  
०७,०५३।०५४अ ध्रुवं वै ब्राह्मणे सत्यं ध्रुवा साधुषु सन्नतिः  
०७,०५३।०५४च् श्रीर् ध्रुवा चापि दक्षेषु ध्रुवो नारायणे जयः  
०७,०५३।०५४द्*०३९२_०१ त्वं च माधव सर्वं तत् तथा प्रतिविधास्यसि  
०७,०५३।०५४द्*०३९२_०२ यथा रिपूणां मिषतां प्रमथिष्यामि सैन्धवम्  
०७,०५३।०५५ सञ्जय उवाच  
०७,०५३।०५५अ एवम् उक्त्वा हृषीकेशं स्वयम् आत्मानम् आत्मना  
०७,०५३।०५५च् सन्दिदेशार्जुनो नर्दन् वासविः केशवं प्रभुम्  
०७,०५३।०५६अ यथा प्रभातां रजनीं कल्पितः स्याद् रथो मम  
०७,०५३।०५६च् तथा कार्यं त्वया कृष्ण कार्यं हि महद् उद्यतम्  
०७,०५४।००१ सञ्जय उवाच  
०७,०५४।००१अ तां निशां दुःखशोकार्तौ श्वसन्ताव् इव चोरगौ  
०७,०५४।००१च् निद्रां नैवोपलेभाते वासुदेवधनञ्जयौ  
०७,०५४।००१द्*०३९३_०१ वासुदेवार्जुनौ वीरौ न स्वप्नम् उपलेभतुः  
०७,०५४।००२अ नरनारायणौ क्रुद्धौ ज्ञात्वा देवाः सवासवाः  
०७,०५४।००२च् व्यथिताश् चिन्तयाम् आसुः किं स्विद् एतद् भविष्यति  
०७,०५४।००३अ ववुश् च दारुणा वाता रूक्षा गोराभिशंसिनः  
०७,०५४।००३च् सकबन्धस् तथादित्ये परिघः समदृश्यत  
०७,०५४।००४अ शुष्काशन्यश् च निष्पेतुः सनिर्घाताः सविद्युतः  
०७,०५४।००४च् चचाल चापि पृथिवी सशैलवनकानना  
०७,०५४।००५अ चुक्षुभुश् च महाराज सागरा मकरालयाः  
०७,०५४।००५च् प्रतिस्रोतः प्रवृत्ताश् च तथा गन्तुं समुद्रगाः  
०७,०५४।००६अ रथाश्वनरनागानां प्रवृत्तम् अधरोत्तरम्  
०७,०५४।००६च् क्रव्यादानां प्रमोदार्थं यमराष्ट्रविवृद्धये  
०७,०५४।००७अ वाहनानि शकृन्मूत्रे मुमुचू रुरुदुश् च ह  
०७,०५४।००७च् तान् दृष्ट्वा दारुणान् सर्वान् उत्पातांल् लोमहर्षणान्  
०७,०५४।००७द्*०३९४_०१ दीनाश् च पार्थिवाः सर्वे नाशंसुर् जयम् आत्मनः  
०७,०५४।००८अ सर्वे ते व्यथिताः सैन्यास् त्वदीया भरतर्षभ  
०७,०५४।००८च् श्रुत्वा महाबलस्योग्रां प्रतिज्ञां सव्यसाचिनः  
०७,०५४।००९अ अथ कृष्णं महाबाहुर् अब्रवीत् पाकशासनिः  
०७,०५४।००९च् आश्वासय सुभद्रां त्वं भगिनीं स्नुषया सह  
०७,०५४।०१०अ स्नुषा श्वश्व्रानघायस्ते विशोके कुरु माधव  
०७,०५४।०१०च् साम्ना सत्येन युक्तेन वचसाश्वासय प्रभो  
०७,०५४।०११अ ततो ऽर्जुनगृहं गत्वा वासुदेवः सुदुर्मनाः  
०७,०५४।०११च् भगिनीं पुत्रशोकार्ताम् आश्वासयत दुःखिताम्  
०७,०५४।०१२अ मा शोकं कुरु वार्ष्णेयि कुमारं प्रति सस्नुषा  
०७,०५४।०१२च् सर्वेषां प्राणिनां भीरु निष्ठैषा कालनिर्मिता  
०७,०५४।०१३अ कुले जतस्य वीरस्य क्षत्रियस्य विशेषतः  
०७,०५४।०१३च् सदृशं मरणं ह्य् एतत् तव पुत्रस्य मा शुचः  
०७,०५४।०१४अ दिष्ट्या महारथो वीरः पितुस् तुल्यपराक्रमः  
०७,०५४।०१४च् क्षात्रेण विधिना प्राप्तो वीराभिलषितां गतिम्  
०७,०५४।०१५अ जित्वा सुबहुशः शत्रून् प्रेषयित्वा च मृत्यवे  
०७,०५४।०१५च् गतः पुण्यकृतां लोकान् सर्वकामदुहो ऽक्षयान्  
०७,०५४।०१६अ तपसा ब्रह्मचर्येण श्रुतेन प्रज्ञयापि च  
०७,०५४।०१६च् सन्तो यां गतिम् इच्छन्ति प्राप्तस् तां तव पुत्रकः  
०७,०५४।०१७अ वीरसूर् वीरपत्नी त्वं वीरश्वशुरबान्धवा  
०७,०५४।०१७च् मा शुचस् तनयं भद्रे गतः स परमां गतिम्  
०७,०५४।०१७द्*०३९५_०१ स्वाध्याययुक्तं ब्राह्मणी याचितारं  
०७,०५४।०१७द्*०३९५_०२ गौर्वोढारं त्व् आशुगन्तारम् अश्वा  
०७,०५४।०१७द्*०३९५_०३ दासं शूद्रा कर्मकरं तु वैश्या  
०७,०५४।०१७द्*०३९५_०४ शूरं सूते त्वद्विधा राजपुत्री  
०७,०५४।०१८अ प्राप्स्यते चाप्य् असौ क्षुद्रः सैन्धवो बालघातकः  
०७,०५४।०१८च् अस्यावलेपस्य फलं ससुहृद्गणबान्धवः  
०७,०५४।०१९अ व्युष्टायां तु वरारोहे रजन्यां पापकर्मकृत्  
०७,०५४।०१९च् न हि मोक्ष्यति पार्थात् स प्रविष्टो ऽप्य् अमरावतीम्  
०७,०५४।०२०अ श्वः शिरः श्रोष्यसे तस्य सैन्धवस्य रणे हृतम्  
०७,०५४।०२०च् समन्तपञ्चकाद् बाह्यं विशोका भव मा रुदः  
०७,०५४।०२१अ क्षत्रधर्मं पुरस्कृत्य गतः शूरः सतां गतिम्  
०७,०५४।०२१च् यां वयं प्राप्नुयामेह ये चान्ये शस्त्रजीविनः  
०७,०५४।०२२अ व्यूढोरस्को महाबाहुर् अनिवर्ती वरप्रणुत्  
०७,०५४।०२२च् गतस् तव वरारोहे पुत्रः स्वर्गं ज्वरं जहि  
०७,०५४।०२३अ अनु जातश् च पितरं मातृपक्षं च वीर्यवान्  
०७,०५४।०२३च् सहस्रशो रिपून् हत्वा हतः शूरो महारथः  
०७,०५४।०२४अ आश्वासय स्नुषां राज्ञि मा शुचः क्षत्रिये भृषम्  
०७,०५४।०२४च् श्वः प्रियं सुमहच् छ्रुत्वा विशोका भव नन्दिनि  
०७,०५४।०२५अ यत् पार्थेन प्रतिज्ञातं तत् तथा न तद् अन्यथा  
०७,०५४।०२५च् चिकीर्षितं हि ते भर्तुर् न भवेज् जातु निष्फलम्  
०७,०५४।०२६अ यदि च मनुजपन्नगाः पिशाचा; रजनिचराः पतगाः सुरासुराश् च  
०७,०५४।०२६च् रणगतम् अभियान्ति सिन्धुराजम्; न स भविता सह तैर् अपि प्रभाते  
०७,०५५।००१ सञ्जय उवाच  
०७,०५५।००१अ एतच् छ्रुत्वा वचस् तस्य केशवस्य महात्मनः  
०७,०५५।००१च् सुभद्रा पुत्रशोकार्ता विललाप सुदुःखिता  
०७,०५५।००२अ हा पुत्र मम मन्दायाः कथं संयुगम् एत्य ह  
०७,०५५।००२च् निधनं प्राप्तवांस् तात पितृतुल्यपराक्रमः  
०७,०५५।००३अ कथम् इन्दीवरश्यामं सुदंष्ट्रं चारुलोचनम्  
०७,०५५।००३च् मुखं ते दृश्यते वत्स गुण्ठितं रणरेणुना  
०७,०५५।००४अ नूनं शूरं निपतितं त्वां पश्यन्त्य् अनिवर्तिनम्  
०७,०५५।००४च् सुशिरोग्रीवबाह्वंसं व्यूढोरस्कं निरूदरम्  
०७,०५५।००५अ चारूपचितसर्वाङ्गं स्वक्षं शस्त्रक्षताचितम्  
०७,०५५।००५च् भूतानि त्वा निरीक्षन्ते नूनं चन्द्रम् इवोदितम्  
०७,०५५।००६अ शयनीयं पुरा यस्य स्पर्ध्यास्तरणसंवृतम्  
०७,०५५।००६च् भूमाव् अद्य कथं शेषे विप्रविद्धः सुखोचितः  
०७,०५५।००७अ यो ऽन्वास्यत पुरा वीरो वरस्त्रीभिर् महाभुजः  
०७,०५५।००७च् कथम् अन्वास्यते सो ऽद्य शिवाभिः पतितो मृधे  
०७,०५५।००८अ यो ऽस्तूयत पुरा हृष्टैः सूतमागधबन्दिभिः  
०७,०५५।००८च् सो ऽद्य क्रव्याद्गणैर् घोरैर् विनदद्भिर् उपास्यते  
०७,०५५।००९अ पाण्डवेषु च नाथेषु वृष्णिवीरेषु चाभिभो  
०७,०५५।००९च् पाञ्चालेषु च वीरेषु हतः केनास्य् अनाथवत्  
०७,०५५।००९द्*०३९६_०१ यत्र त्वं केशवे नाथे सत्यनाथो यथा हतः  
०७,०५५।०१०अ अतृप्तदर्शना पुत्र दर्शनस्य तवानघ  
०७,०५५।०१०च् मन्दभाग्या गमिष्यामि व्यक्तम् अद्य यमक्षयम्  
०७,०५५।०११अ विशालाक्षं सुकेशान्तं चारुवाक्यं सुगन्धि च  
०७,०५५।०११च् तव पुत्र कदा भूयो मुखं द्रक्ष्यामि निर्व्रणम्  
०७,०५५।०११द्*०३९७_०१ एह्य् एहि तृषितो वत्स स्तनौ पूर्णौ पिबाशु मे  
०७,०५५।०११द्*०३९७_०२ अङ्कम् आरुह्य मन्दाया ह्य् अतृप्तायाश् च दर्शने  
०७,०५५।०१२अ धिग् बलं भीमसेनस्य धिक् पार्थस्य धनुष्मताम्  
०७,०५५।०१२च् धिग् वीर्यं वृष्णिवीराणां पाञ्चालानां च धिग् बलम्  
०७,०५५।०१३अ धिक् केकयांस् तथा चेदीन् मत्स्यांश् चैवाथ सृञ्जयान्  
०७,०५५।०१३च् ये त्वा रणे गतं वीरं न जानन्ति निपातितम्  
०७,०५५।०१४अ अद्य पश्यामि पृथिवीं शून्याम् इव हतत्विषम्  
०७,०५५।०१४च् अभिमन्युम् अपश्यन्ती शोकव्याकुललोचना  
०७,०५५।०१४द्*०३९८_०१ साक्षान् मघवतः पौत्रं पुत्रं गाण्डीवधन्वनः  
०७,०५५।०१४द्*०३९८_०२ स्वस्रीयं वासुदेवस्य तं गृध्राः पर्युपासते  
०७,०५५।०१५अ स्वस्रीयं वासुदेवस्य पुत्रं गाण्डीवधन्वनः  
०७,०५५।०१५च् कथं त्वा विरथं वीरं द्रक्ष्याम्य् अन्यैर् निपातितम्  
०७,०५५।०१६अ हा वीर दृष्टो नष्टश् च धनं स्वप्न इवासि मे  
०७,०५५।०१६च् अहो ह्य् अनित्यं मानुष्यं जलबुद्बुदचञ्चलम्  
०७,०५५।०१७अ इमां ते तरुणीं भार्यां त्वदाधिभिर् अभिप्लुताम्  
०७,०५५।०१७ब्*०३९९_०१ उत्तराम् उत्तरां जात्या सुशीलां प्रियभाषिणीम्  
०७,०५५।०१७ब्*०३९९_०२ शनकैः परिरभ्यैनां स्नुषां मम यशस्विनीम्  
०७,०५५।०१७ब्*०३९९_०३ सुकुमारीं विशालाक्षीं पूर्णचन्द्रनिभाननाम्  
०७,०५५।०१७ब्*०३९९_०४ बालपल्लवतन्वङ्गीं मत्तमातङ्गगामिनीम्  
०७,०५५।०१७ब्*०३९९_०५ बिम्बाधरोष्ठीम् अबलाम् अभिमन्यो प्रहर्षय  
०७,०५५।०१७ब्*०३९९_०६ त्वया विना कथं पुत्र जीर्णां पतितमानसाम्  
०७,०५५।०१७च् कथं सन्धारयिष्यामि विवत्साम् इव धेनुकाम्  
०७,०५५।०१८अ अहो ह्य् अकाले प्रस्थानं कृतवान् असि पुत्रक  
०७,०५५।०१८च् विहाय फलकाले मां सुगृद्धां तव दर्शने  
०७,०५५।०१९अ नूनं गतिः कृतान्तस्य प्राज्ञैर् अपि सुदुर्विदा  
०७,०५५।०१९च् यत्र त्वं केशवे नाथे सङ्ग्रामे ऽनाथवद् धतः  
०७,०५५।०२०अ यज्वनां दानशीलानां ब्राह्मणानां कृतात्मनाम्  
०७,०५५।०२०च् चरितब्रह्मचर्याणां पुण्यतीर्थावगाहिनाम्  
०७,०५५।०२१अ कृतज्ञानां वदान्यानां गुरुशुश्रूषिणाम् अपि  
०७,०५५।०२१च् सहस्रदक्षिणानां च या गतिस् ताम् अवाप्नुहि  
०७,०५५।०२२अ या गतिर् युध्यमानानां शूराणाम् अनिवर्तिनाम्  
०७,०५५।०२२च् हत्वारीन् निहतानां च सङ्ग्रामे तां गतिं व्रज  
०७,०५५।०२३अ गोसहस्रप्रदातॄणां क्रतुदानां च या गतिः  
०७,०५५।०२३च् नैवेशिकं चाभिमतं ददतां या गतिः शुभा  
०७,०५५।०२३द्*०४००_०१ ब्राह्मणेभ्यः शरण्येभ्यो निधिं निदधतां च या  
०७,०५५।०२३द्*०४००_०२ या चापि न्यस्तदण्डानां तां गतिं व्रज पुत्रक  
०७,०५५।०२४अ ब्रह्मचर्येण यां यान्ति मुनयः संशितव्रता  
०७,०५५।०२४च् एकपत्न्यश् च यां यान्ति तां गतिं व्रज पुत्रक  
०७,०५५।०२५अ राज्ञां सुचरितैर् या च गतिर् भवति शाश्वती  
०७,०५५।०२५च् चतुराश्रमिणां पुण्यैः पावितानां सुरक्षितैः  
०७,०५५।०२६अ दीनानुकम्पिनां या च सततं संविभागिनाम्  
०७,०५५।०२६च् पैशुन्याच् च निवृत्तानां तां गतिं व्रज पुत्रक  
०७,०५५।०२७अ व्रतिनां धर्मशीलानां गुरुशुश्रूषिणाम् अपि  
०७,०५५।०२७च् अमोघातिथिनां या च तां गतिं व्रज पुत्रक  
०७,०५५।०२७द्*०४०१_०१ कृच्छ्रेषु या धारयताम् आत्मानं व्यसनेषु च  
०७,०५५।०२७द्*०४०१_०२ गतिः शोकाग्निदग्धानां तां गतिं व्रज पुत्रक  
०७,०५५।०२७द्*०४०१_०३ पितुर् मातुश् च शुश्रूषां कल्पयन्तीह ये सदा  
०७,०५५।०२७द्*०४०१_०४ स्वदारनिरतानां च या गतिस् ताम् अवाप्नुहि  
०७,०५५।०२८अ ऋतुकाले स्वकां पत्नीं गच्छतां या मनस्विनाम्  
०७,०५५।०२८च् न चान्यदारसेवीनां तां गतिं व्रज पुत्रक  
०७,०५५।०२९अ साम्ना ये सर्वभूतानि गच्छन्ति गतमत्सराः  
०७,०५५।०२९च् नारुन्तुदानां क्षमिणां या गतिस् ताम् अवाप्नुहि  
०७,०५५।०३०अ मधुमांसनिवृत्तानां मदाद् दम्भात् तथानृतात्  
०७,०५५।०३०च् परोपतापत्यक्तानां तां गतिं व्रज पुत्रक  
०७,०५५।०३१अ ह्रीमन्तः सर्वशास्त्रज्ञा ज्ञानतृप्ता जितेन्द्रियाः  
०७,०५५।०३१च् यां गतिं साधवो यान्ति तां गतिं व्रज पुत्रक  
०७,०५५।०३२अ एवं विलपतीं दीनां सुभद्रां शोककर्शिताम्  
०७,०५५।०३२च् अभ्यपद्यत पाञ्चाली वैराटीसहिता तदा  
०७,०५५।०३३अ ताः प्रकामं रुदित्वा च विलप्य च सुदुःखिताः  
०७,०५५।०३३ब्*०४०२_०१ द्रौपदी शोकसन्तप्ता रुदित्वा च विलप्य च  
०७,०५५।०३३च् उन्मत्तवत् तदा राजन् विसञ्ज्ञा न्यपतन् क्षितौ  
०७,०५५।०३४अ सोपचारस् तु कृष्णस् तां दुःखितां भृशदुःखितः  
०७,०५५।०३४च् सिक्त्वाम्भसा समाश्वास्य तत् तद् उक्त्वा हितं वचः  
०७,०५५।०३५अ विसञ्ज्ञकल्पां रुदतीम् अपविद्धां प्रवेपतीम्  
०७,०५५।०३५च् भगिनीं पुण्डरीकाक्ष इदं वचनम् अब्रवीत्  
०७,०५५।०३६अ सुभद्रे मा शुचः पुत्रं पाञ्चाल्याश्वासयोत्तराम्  
०७,०५५।०३६च् गतो ऽभिमन्युः प्रथितां गतिं क्षत्रियपुङ्गवः  
०७,०५५।०३७अ ये चान्ये ऽपि कुले सन्ति पुरुषा नो वरानने  
०७,०५५।०३७च् सर्वे ते वै गतिं यान्तु अभिमन्योर् यशस्विनः  
०७,०५५।०३८अ कुर्याम तद् वयं कर्म क्रियासुः सुहृदश् च नः  
०७,०५५।०३८च् कृतवान् यादृग् अद्यैकस् तव पुत्रो महारथः  
०७,०५५।०३९अ एवम् आश्वास्य भगिनीं द्रौपदीम् अपि चोत्तराम्  
०७,०५५।०३९च् पार्थस्यैव महाबाहुः पार्श्वम् आगाद् अरिन्दमः  
०७,०५५।०४०अ ततो ऽभ्यनुज्ञाय नृपान् कृष्णो बन्धूंस् तथाभिभूः  
०७,०५५।०४०च् विवेशान्तःपुरं राजंस् ते ऽन्ये जग्मुर् यथालयम्  
०७,०५६।००१ सञ्जय उवाच  
०७,०५६।००१अ ततो ऽर्जुनस्य भवनं प्रविश्याप्रतिमं विभुः  
०७,०५६।००१च् स्पृष्ट्वाम्भः पुण्डरीकाक्षः स्थण्डिले शुभलक्षणे  
०७,०५६।००१ए सन्तस्तार शुभां शय्यां दर्भैर् वैडूर्यसन्निभैः  
०७,०५६।००२अ ततो माल्येन विधिवल् लाजैर् गन्धैः सुमङ्गलैः  
०७,०५६।००२च् अलञ्चकार तां शय्यां परिवार्यायुधोत्तमैः  
०७,०५६।००३अ ततः स्पृष्टोदकं पार्थं विनीताः परिचारकाः  
०७,०५६।००३च् दर्शयां नैत्यकं चक्रुर् नैशं त्रैयम्बकं बलिम्  
०७,०५६।००४अ ततः प्रीतमनाः पार्थो गन्धैर् माल्यैश् च माधवम्  
०७,०५६।००४च् अलङ्कृत्योपहारं तं नैशम् अस्मै न्यवेदयत्  
०७,०५६।००५अ स्मयमानस् तु गोविन्दः फल्गुनं प्रत्यभाषत  
०७,०५६।००५च् सुप्यतां पार्थ भद्रं ते कल्याणाय व्रजाम्य् अहम्  
०७,०५६।००६अ स्थापयित्वा ततो द्वाःस्थान् गोप्तॄंश् चात्तायुधान् नरान्  
०७,०५६।००६च् दारुकानुगतः श्रीमान् विवेश शिबिरं स्वकम्  
०७,०५६।००६ए शिश्ये च शयने शुभ्रे बहुकृत्यं विचिन्तयन्  
०७,०५६।००६फ़्*०४०३_०१ पार्थाय सर्वं भगवाञ् शोकदुःखापहं विधिम्  
०७,०५६।००६फ़्*०४०३_०२ व्यदधात् पुण्डरीकाक्षस् तेजोद्युतिविवर्धनम्  
०७,०५६।००६फ़्*०४०३_०३ योगम् आस्थाय युक्तात्मा सर्वेषाम् ईश्वरेश्वरः  
०७,०५६।००६फ़्*०४०३_०४ श्रेयस्कामः पृथुयशा विष्णुर् जिष्णुप्रियङ्करः  
०७,०५६।००७अ न पाण्डवानां शिबिरे कश् चित् सुष्वाप तां निशाम्  
०७,०५६।००७च् प्रजागरः सर्वजनम् आविवेश विशां पते  
०७,०५६।००८अ पुत्रशोकाभिभूतेन प्रतिज्ञातो महात्मना  
०७,०५६।००८च् सहसा सिन्धुराजस्य वधो गाण्डीवधन्वना  
०७,०५६।००९अ तत् कथं नु महाबाहुर् वासविः परवीरहा  
०७,०५६।००९च् प्रतिज्ञां सफलां कुर्याद् इति ते समचिन्तयन्  
०७,०५६।०१०अ कष्टं हीदं व्यवसितं पाण्डवेन महात्मना  
०७,०५६।०१०ब्*०४०४_०१ स च राजा महावीर्यः पारयत्व् अर्जुनः सताम्  
०७,०५६।०१०च् पुत्रशोकाभितप्तेन प्रतिज्ञा महती कृता  
०७,०५६।०११अ भ्रातरश् चापि विक्रान्ता बहुलानि बलानि च  
०७,०५६।०११च् धृतराष्ट्रस्य पुत्रेण सर्वं तस्मै निवेदितम्  
०७,०५६।०१२अ स हत्वा सैन्धवं सङ्ख्ये पुनर् एतु धनञ्जयः  
०७,०५६।०१२च् जित्वा रिपुगणांश् चैव पारयत्व् अर्जुनो व्रतम्  
०७,०५६।०१२द्*०४०५_०१ स जित्वारिगणान् सङ्खे वारयित्वा महाव्रतम्  
०७,०५६।०१२द्*०४०६_०१ यद्य् अस्ति सुकृतं किं चिद् अस्माकं हन्तु सैन्धवम्  
०७,०५६।०१२द्*०४०६_०२ जित्वा सर्वान् रिपून् पार्थस् त्रातुं नो ऽस्मान् महाभयात्  
०७,०५६।०१२द्*०४०६_०३ एवम् आशंसमानास् ते के चित् तस्थुर् उपश्रुतिम्  
०७,०५६।०१२द्*०४०६_०४ श्रुत्वा चेष्टं सुमनसो व्यक्तम् आशंसिरे जयम्  
०७,०५६।०१२द्*०४०६_०५ भविता नु कथं कृत्यम् इदम् इत्य् अपरे ऽब्रुवन्  
०७,०५६।०१३अ अहत्वा सिन्धुराजं हि धूमकेतुं प्रवेक्ष्यति  
०७,०५६।०१३च् न ह्य् एतद् अनृतं कर्तुम् अर्हः पार्थो धनञ्जयः  
०७,०५६।०१३द्*०४०७_०१ महद् धि साहसं पार्थः कृतवाञ् शोकमोहितः  
०७,०५६।०१४अ धर्मपुत्रः कथं राजा भविष्यति मृते ऽर्जुने  
०७,०५६।०१४च् तस्मिन् हि विजयः कृत्स्नः पाण्डवेन समाहितः  
०७,०५६।०१४द्*०४०८_०१ अर्जुने हि जयस् तेषाम् आयत्तो जीवितानि च  
०७,०५६।०१५अ यदि नः सुकृतं किं चिद् यदि दत्तं हुतं यदि  
०७,०५६।०१५च् फलेन तस्य सर्वस्य सव्यसाची जयत्व् अरीन्  
०७,०५६।०१६अ एवं कथयतां तेषां जयम् आशंसतां प्रभो  
०७,०५६।०१६च् कृच्छ्रेण महता राजन् रजनी व्यत्यवर्तत  
०७,०५६।०१७अ तस्यां रजन्यां मध्ये तु प्रतिबुद्धो जनार्दनः  
०७,०५६।०१७च् स्मृत्वा प्रतिज्ञां पार्थस्य दारुकं प्रत्यभाषत  
०७,०५६।०१८अ अर्जुनेन प्रतिज्ञातम् आर्तेन हतबन्धुना  
०७,०५६।०१८च् जयद्रथं हनिष्यामि श्वोभूत इति दारुक  
०७,०५६।०१९अ तत् तु दुर्योधनः श्रुत्वा मन्त्रिभिर् मन्त्रयिष्यति  
०७,०५६।०१९च् यथा जयद्रथं पार्थो न हन्याद् इति संयुगे  
०७,०५६।०२०अ अक्षौहिण्यो हि ताः सर्वा रक्षिष्यन्ति जयद्रथम्  
०७,०५६।०२०च् द्रोणश् च सह पुत्रेण सर्वास्त्रविधिपारगः  
०७,०५६।०२१अ एको वीरः सहस्राक्षो दैत्यदानवमर्दिता  
०७,०५६।०२१च् सो ऽपि तं नोत्सहेताजौ हन्तुं द्रोणेन रक्षितम्  
०७,०५६।०२२अ सो ऽहं श्वस् तत् करिष्यामि यथा कुन्तीसुतो ऽर्जुनः  
०७,०५६।०२२च् अप्राप्ते ऽस्तं दिनकरे हनिष्यति जयद्रथम्  
०७,०५६।०२३अ न हि दारा न मित्राणि ज्ञातयो न च बान्धवाः  
०७,०५६।०२३च् कश् चिन् नान्यः प्रियतरः कुन्तीपुत्रान् ममार्जुनात्  
०७,०५६।०२४अ अनर्जुनम् इमं लोकं मुहूर्तम् अपि दारुक  
०७,०५६।०२४च् उदीक्षितुं न शक्तो ऽहं भविता न च तत् तथा  
०७,०५६।०२५अ अहं ध्वजिन्यः शत्रूणां सहयाः सरथद्विपाः  
०७,०५६।०२५च् अर्जुनार्थे हनिष्यामि सकर्णाः ससुयोधनाः  
०७,०५६।०२६अ श्वो निरीक्षन्तु मे वीर्यं त्रयो लोका महाहवे  
०७,०५६।०२६च् धनञ्जयार्थं समरे पराक्रान्तस्य दारुक  
०७,०५६।०२७अ श्वो नरेन्द्रसहस्राणि राजपुत्रशतानि च  
०७,०५६।०२७च् साश्वद्विपरथान्य् आजौ विद्रविष्यन्ति दारुक  
०७,०५६।०२८अ श्वस् तां चक्रप्रमथितां द्रक्ष्यसे नृपवाहिनीम्  
०७,०५६।०२८च् मया क्रुद्धेन समरे पाण्डवार्थे निपातिताम्  
०७,०५६।०२८द्*०४०९_०१ अद्य ज्ञास्यन्ति त्रिदशाः सासुराः सचराचराः  
०७,०५६।०२८द्*०४०९_०२ वासुदेवस्य तां प्रीतिं पाण्डवेष्व् अनपायिनीम्  
०७,०५६।०२९अ श्वः सदेवाः सगन्धर्वाः पिशाचोरगराक्षसाः  
०७,०५६।०२९च् ज्ञास्यन्ति लोकाः सर्वे मां सुहृदं सव्यसाचिनः  
०७,०५६।०३०अ यस् तं द्वेष्टि स मां द्वेष्टि यस् तम् अनु स माम् अनु  
०७,०५६।०३०च् इति सङ्कल्प्यतां बुद्ध्या शरीरार्धं ममार्जुनः  
०७,०५६।०३१अ यथा त्वम् अप्रभातायाम् अस्यां निशि रथोत्तमम्  
०७,०५६।०३१च् कल्पयित्वा यथाशास्त्रम् आदाय व्रतसंयतः  
०७,०५६।०३२अ गदां कौमोदकीं दिव्यां शक्तिं चक्रं धनुः शरान्  
०७,०५६।०३२च् आरोप्य वै रथे सूत सर्वोपकरणानि च  
०७,०५६।०३३अ स्थानं हि कल्पयित्वा च रथोपस्थे ध्वजस्य मे  
०७,०५६।०३३च् वैनतेयस्य वीरस्य समरे रथशोभिनः  
०७,०५६।०३४अ छत्रं जाम्बूनदैर् जालैर् अर्कज्वलनसन्निभैः  
०७,०५६।०३४च् विश्वकर्मकृतैर् दिव्यैर् अश्वान् अपि च भूषितान्  
०७,०५६।०३५अ बलाहकं मेघपुष्पं सैन्यं सुग्रीवम् एव च  
०७,०५६।०३५च् युक्त्वा वाजिवरान् यत्तः कवची तिष्ठ दारुक  
०७,०५६।०३६अ पाञ्चजन्यस्य निर्घोषम् आर्षभेणैव पूरितम्  
०७,०५६।०३६च् श्रुत्वा तु भैरवं नादम् उपयाया जवेन माम्  
०७,०५६।०३७अ एकाह्नाहम् अमर्षं च सर्वदुःखानि चैव ह  
०७,०५६।०३७च् भ्रातुः पितृष्वसेयस्य व्यपनेष्यामि दारुक  
०७,०५६।०३८अ सर्वोपायैर् यतिष्यामि यथा बीभत्सुर् आहवे  
०७,०५६।०३८च् पश्यतां धार्तराष्ट्राणां हनिष्यति जयद्रथम्  
०७,०५६।०३९अ यस्य यस्य च बीभत्सुर् वधे यत्नं करिष्यति  
०७,०५६।०३९च् आशंसे सारथे तत्र भवितास्य ध्रुवो जयः  
०७,०५६।०४० दारुक उवाच  
०७,०५६।०४०अ जय एव ध्रुवस् तस्य कुत एव पराजयः  
०७,०५६।०४०च् यस्य त्वं पुरुषव्याघ्र सारथ्यम् उपजग्मिवान्  
०७,०५६।०४१अ एवं चैतत् करिष्यामि यथा माम् अनुशाससि  
०७,०५६।०४१च् सुप्रभाताम् इमां रात्रिं जयाय विजयस्य हि  
०७,०५७।००१ सञ्जय उवाच  
०७,०५७।००१अ कुन्तीपुत्रस् तु तं मन्त्रं स्मरन्न् एव धनञ्जयः  
०७,०५७।००१च् प्रतिज्ञाम् आत्मनो रक्षन् मुमोहाचिन्त्यविक्रमः  
०७,०५७।००२अ तं तु शोकेन सन्तप्तं स्वप्ने कपिवरध्वजम्  
०७,०५७।००२ब्*०४१०_०१ निश्वसन्तं महात्मानं सफेनम् इव पन्नगम्  
०७,०५७।००२ब्*०४१०_०२ विसञ्ज्ञमनसं ज्ञात्वा अर्जुनं शोकविह्वलम्  
०७,०५७।००२च् आससाद महातेजा ध्यायन्तं गरुडध्वजः  
०७,०५७।००३अ प्रत्युत्थानं तु कृष्णस्य सर्वावस्थं धनञ्जयः  
०७,०५७।००३च् नालोपयत धर्मात्मा भक्त्या प्रेम्णा च सर्वदा  
०७,०५७।००४अ प्रत्युत्थाय च गोविन्दं स तस्माय् आसनं ददौ  
०७,०५७।००४च् न चासने स्वयं बुद्धिं बीभत्सुर् व्यदधात् तदा  
०७,०५७।००५अ ततः कृष्णो महातेजा जानन् पार्थस्य निश्चयम्  
०७,०५७।००५च् कुन्तीपुत्रम् इदं वाक्यम् आसीनः स्थितम् अब्रवीत्  
०७,०५७।००६अ मा विषादे मनः पार्थ कृथाः कालो हि दुर्जयः  
०७,०५७।००६च् कालः सर्वाणि भूतानि नियच्छति परे विधौ  
०७,०५७।००७अ किमर्थं च विषादस् ते तद् ब्रूहि वदतां वर  
०७,०५७।००७च् न शोचितव्यं विदुषा शोकः कार्यविनाशनः  
०७,०५७।००७द्*०४११_०१ यत् तु कार्यं भवेत् कार्यं कर्मणा तत् समाचर  
०७,०५७।००७द्*०४११_०२ हीनचेष्टस्य यः शोकः स हि शत्रुर् धनञ्जय  
०७,०५७।००८अ शोचन् नन्दयते शत्रून् कर्शयत्य् अपि बान्धवान्  
०७,०५७।००८च् क्शीयते च नरस् तस्मान् न त्वं शोचितुम् अर्हसि  
०७,०५७।००९अ इत्य् उक्तो वासुदेवेन बीभत्सुर् अपराजितः  
०७,०५७।००९च् आबभाषे तदा विद्वान् इदं वचनम् अर्थवत्  
०७,०५७।०१०अ मया प्रतिज्ञा महती जयद्रथवधे कृता  
०७,०५७।०१०च् श्वो ऽस्मि हन्ता दुरात्मानं पुत्रघ्नम् इति केशव  
०७,०५७।०११अ मत्प्रतिज्ञाविघातार्थं धार्तराष्ट्रैः किलाच्युत  
०७,०५७।०११च् पृष्ठतः सैन्धवः कार्यः सर्वैर् गुप्तो महारथैः  
०७,०५७।०१२अ दश चैका च ताः कृष्ण अक्षौहिण्यः सुदुर्जयाः  
०७,०५७।०१२ब्*०४१२_०१ हतावशेषास् तत्रेमा दश माधव सङ्ख्यया  
०७,०५७।०१२ब्*०४१२_०२ ताभिः परिवृतः सङ्ख्ये सर्वैश् चैव महारथैः  
०७,०५७।०१२ब्*०४१२_०३ कथं शक्येत स द्रष्टुं दुरात्मा कृष्ण सैन्धवः  
०७,०५७।०१२ब्*०४१२_०४ प्रतिज्ञापारणं चैव न भविष्यति केशव  
०७,०५७।०१२च् प्रतिज्ञायां च हीनायां कथं जीवेत मद्विधः  
०७,०५७।०१३अ दुःखोपायस्य मे वीर विकाङ्क्षा परिवर्तते  
०७,०५७।०१३च् द्रुतं च याति सविता तत एतद् ब्रवीम्य् अहम्  
०७,०५७।०१४अ शोकस्थानं तु तच् छ्रुत्वा पार्थस्य द्विजकेतनः  
०७,०५७।०१४च् संस्पृश्याम्भस् ततः कृष्णः प्राङ्मुखः समवस्थितः  
०७,०५७।०१५अ इदं वाक्यं महातेजा बभाषे पुष्करेक्षणः  
०७,०५७।०१५च् हितार्थं पाण्डुपुत्रस्य सैन्धवस्य वधे वृतः  
०७,०५७।०१६अ पार्थ पाशुपतं नाम परमास्त्रं सनातनम्  
०७,०५७।०१६च् येन सर्वान् मृधे दैत्याञ् जघ्ने देवो महेश्वरः  
०७,०५७।०१७अ यदि तद् विदितं ते ऽद्य श्वो हन्तासि जयद्रथम्  
०७,०५७।०१७च् अथ ज्ञातुं प्रपद्यस्व मनसा वृषभध्वजम्  
०७,०५७।०१८अ तं देवं मनसा ध्यायञ् जोषम् आस्स्व धनञ्जय  
०७,०५७।०१८च् ततस् तस्य प्रसादात् त्वं भक्तः प्राप्स्यसि तन् महत्  
०७,०५७।०१९अ ततः कृष्णवचः श्रुत्वा संस्पृश्याम्भो धनञ्जयः  
०७,०५७।०१९च् भूमाव् आसीन एकाग्रो जगाम मनसा भवम्  
०७,०५७।०२०अ ततः प्रणिहिते ब्राह्मे मुहूर्ते शुभलक्षणे  
०७,०५७।०२०च् आत्मानम् अर्जुनो ऽपश्यद् गगने सहकेशवम्  
०७,०५७।०२१अ ज्योतिर्भिश् च समाकीर्णं सिद्धचारणसेवितम्  
०७,०५७।०२१च् वायुवेगगतिः पार्थः खं भेजे सहकेशवः  
०७,०५७।०२२अ केशवेन गृहीतः स दक्षिणे विभुना भुजे  
०७,०५७।०२२च् प्रेक्षमाणो बहून् भावाञ् जगामाद्भुतदर्शनान्  
०७,०५७।०२३अ उदीच्यां दिशि धर्मात्मा सो ऽपश्यच् छ्वेतपर्वतम्  
०७,०५७।०२३च् कुबेरस्य विहारे च नलिनीं पद्मभूषिताम्  
०७,०५७।०२४अ सरिच्छ्रेष्ठां च तां गङ्गां वीक्षमाणो बहूदकाम्  
०७,०५७।०२४च् सदापुष्पफलैर् वृक्षैर् उपेतां स्फटिकोपलाम्  
०७,०५७।०२५अ सिंहव्याघ्रसमाकीर्णां नानामृगगणाकुलाम्  
०७,०५७।०२५च् पुण्याश्रमवतीं रम्यां मनोज्ञाण्डजसेविताम्  
०७,०५७।०२६अ मन्दरस्य प्रदेशांश् च किन्नरोद्गीतनादितान्  
०७,०५७।०२६च् हेमरूप्यमयैः शृङ्गैर् नानौषधिविदीपितान्  
०७,०५७।०२६ए तथा मन्दारवृक्षैश् च पुष्पितैर् उपशोभितान्  
०७,०५७।०२६फ़्*०४१३_०१ विश्वकर्मकृतैर् दिव्यैर् अन्यान् अपि च भूषितान्  
०७,०५७।०२७अ स्निग्धाञ्जनचयाकारं सम्प्राप्तः कालपर्वतम्  
०७,०५७।०२७च् पुण्यं हिमवतः पादं मणिमन्तं च पर्वतम्  
०७,०५७।०२७ए ब्रह्मतुङ्गं नदीश् चान्यास् तथा जनपदान् अपि  
०७,०५७।०२८अ सुशृङ्गं शतशृङ्गं च शर्यातिवनम् एव च  
०७,०५७।०२८च् पुण्यम् अश्वशिरःस्थानं स्थानम् आथर्वणस्य च  
०७,०५७।०२९अ वृषदंशं च शैलेन्द्रं महामन्दरम् एव च  
०७,०५७।०२९च् अप्सरोभिः समाकीर्णं किन्नरैश् चोपशोभितम्  
०७,०५७।०३०अ तांश् च शैलान् व्रजन् पार्थः प्रेक्षते सहकेशवः  
०७,०५७।०३०च् शुभैः प्रस्रवणैर् जुष्टान् हेमधातुविभूषितान्  
०७,०५७।०३१अ चन्द्ररश्मिप्रकाशाङ्गीं पृथिवीं पुरमालिनीम्  
०७,०५७।०३१च् समुद्रांश् चाद्भुताकारान् अपश्यद् बहुलाकरान्  
०७,०५७।०३२अ वियद् द्यां पृथिवीं चैव पश्यन् विष्णुपदे व्रजन्  
०७,०५७।०३२च् विस्मितः सह कृष्णेन क्षिप्तो बाण इवात्यगात्  
०७,०५७।०३३अ ग्रहनक्षत्रसोमानां सूर्याग्न्योश् च समत्विषम्  
०७,०५७।०३३च् अपश्यत तदा पार्थो ज्वलन्तम् इव पर्वतम्  
०७,०५७।०३४अ समासाद्य तु तं शैलं शैलाग्रे समवस्थितम्  
०७,०५७।०३४च् तपोनित्यं महात्मानम् अपश्यद् वृषभध्वजम्  
०७,०५७।०३५अ सहस्रम् इव सूर्याणां दीप्यमानं स्वतेजसा  
०७,०५७।०३५च् शूलिनं जटिलं गौरं वल्कलाजिनवाससम्  
०७,०५७।०३६अ नयनानां सहस्रैश् च विचित्राङ्गं महौजसम्  
०७,०५७।०३६च् पार्वत्या सहितं देवं भूतसङ्घैश् च भास्वरैः  
०७,०५७।०३७अ गीतवादित्रसंह्रादैस् ताललास्यसमन्वितम्  
०७,०५७।०३७च् वल्गितास्फोटितोत्क्रुष्टैः पुण्यगन्धैश् च सेवितम्  
०७,०५७।०३८अ स्तूयमानं स्तवैर् दिव्यैर् मुनिभिर् ब्रह्मवादिभिः  
०७,०५७।०३८च् गोप्तारं सर्वभूतानाम् इष्वासधरम् अच्युतम्  
०७,०५७।०३९अ वासुदेवस् तु तं दृष्ट्वा जगाम शिरसा क्षितिम्  
०७,०५७।०३९च् पार्थेन सह धर्मात्मा गृणन् ब्रह्म सनातनम्  
०७,०५७।०४०अ लोकादिं विश्वकर्माणम् अजम् ईशानम् अव्ययम्  
०७,०५७।०४०च् मनसः परमां योनिं खं वायुं ज्योतिषां निधिम्  
०७,०५७।०४१अ स्रष्टारं वारिधाराणां भुवश् च प्रकृतिं पराम्  
०७,०५७।०४१च् देवदानवयक्षाणां मानवानां च साधनम्  
०७,०५७।०४२अ योगिनां परमं ब्रह्म व्यक्तं ब्रह्मविदां निधिम्  
०७,०५७।०४२च् चराचरस्य स्रष्टारं प्रतिहर्तारम् एव च  
०७,०५७।०४३अ कालकोपं महात्मानं शक्रसूर्यगुणोदयम्  
०७,०५७।०४३च् अवन्दत तदा कृष्णो वाङ्मनोबुद्धिकर्मभिः  
०७,०५७।०४४अ यं प्रपश्यन्ति विद्वांसः सूक्ष्माध्यात्मपदैषिणः  
०७,०५७।०४४ब्*०४१४_०१ यम् ऋग्वेदविदो गान्ति ऋचो ह्य् अक्षरम् एव च  
०७,०५७।०४४ब्*०४१४_०२ यजुर्वेदविदश् चैवादित्यवर्णं तमसः परस्तात्  
०७,०५७।०४४ब्*०४१४_०३ गायन्ति यं सामविद इहैव इति निह्नुतम्  
०७,०५७।०४४च् तम् अजं कारणात्मानं जग्मतुः शरणं भवम्  
०७,०५७।०४४द्*०४१५_०१ तम् एवाग्निं तम् आदित्यं भूयो भूयस् तथेश्वरम्  
०७,०५७।०४५अ अर्जुनश् चापि तं देवं भूयो भूयो ऽभ्यवन्दत  
०७,०५७।०४५च् ज्ञात्वैकं भूतभव्यादिं सर्वभूतभवोद्भवम्  
०७,०५७।०४५द्*०४१६_०१ शरण्यं शरणं देवम् ईशानं परमेश्वरम्  
०७,०५७।०४५द्*०४१६_०२ जगाम जगतां नाथम् अर्जुनः सजनार्दनः  
०७,०५७।०४६अ ततस् ताव् आगतौ शर्वः प्रोवाच प्रहसन्न् इव  
०७,०५७।०४६अ*०४१७_०१ **** **** नरनारायणाव् उभौ  
०७,०५७।०४६अ*०४१७_०२ सुप्रसन्नमनाः शर्वः  
०७,०५७।०४६च् स्वागतं वां नरश्रेष्ठाव् उत्तिष्ठेतां गतक्लमौ  
०७,०५७।०४६ए किं च वाम् ईप्सितं वीरौ मनसः क्षिप्रम् उच्यताम्  
०७,०५७।०४७अ येन कार्येण सम्प्राप्तौ युवां तत् साधयामि वाम्  
०७,०५७।०४७च् व्रियताम् आत्मनः श्रेयस् तत् सर्वं प्रददानि वाम्  
०७,०५७।०४८अ ततस् तद् वचनं श्रुत्वा प्रत्युत्थाय कृताञ्जली  
०७,०५७।०४८च् वासुदेवार्जुनौ शर्वं तुष्टुवाते महामती  
०७,०५७।०४८द्*०४१८_०१ भक्त्या स्तवेन दिव्येन महात्मानम् अनिन्दितम्  
०७,०५७।०४९अ नमो भवाय शर्वाय रुद्राय वरदाय च  
०७,०५७।०४९च् पशूनां पतये नित्यम् उग्राय च कपर्दिने  
०७,०५७।०५०अ महादेवाय भीमाय त्र्यम्बकाय च शम्भवे  
०७,०५७।०५०च् ईशानाय भगघ्नाय नमो ऽस्त्व् अन्धकघातिने  
०७,०५७।०५१अ कुमारगुरवे नित्यं नीलग्रीवाय वेधसे  
०७,०५७।०५१ब्*०४१९_०१ पिनाकिने हविष्याय सत्याय विभवे सदा  
०७,०५७।०५१च् विलोहिताय धूम्राय व्याधायानपराजिते  
०७,०५७।०५२अ नित्यं नीलशिखण्डाय शूलिने दिव्यचक्षुषे  
०७,०५७।०५२च् हन्त्रे गोप्त्रे त्रिनेत्राय व्याधाय वसुरेतसे  
०७,०५७।०५३अ अचिन्त्यायाम्बिकाभर्त्रे सर्वदेवस्तुताय च  
०७,०५७।०५३च् वृषध्वजाय पिङ्गाय जटिने ब्रह्मचारिणे  
०७,०५७।०५४अ तप्यमानाय सलिले ब्रह्मण्यायाजिताय च  
०७,०५७।०५४च् विश्वात्मने विश्वसृजे विश्वम् आवृत्य तिष्ठते  
०७,०५७।०५५अ नमो नमस् ते सेव्याय भूतानां प्रभवे सदा  
०७,०५७।०५५ब्*०४२०_०१ अभिगम्याय काम्याय स्तुत्यायार्याय सर्वदा  
०७,०५७।०५५च् ब्रह्मवक्त्राय शर्वाय शङ्कराय शिवाय च  
०७,०५७।०५६अ नमो ऽस्तु वाचस्पतये प्रजानां पतये नमः  
०७,०५७।०५६च् नमो विश्वस्य पतये महतां पतये नमः  
०७,०५७।०५७अ नमः सहस्रशिरसे सहस्रभुजमन्यवे  
०७,०५७।०५७च् सहस्रनेत्रपादाय नमो ऽसङ्ख्येयकर्मणे  
०७,०५७।०५८अ नमो हिरण्यवर्णाय हिरण्यकवचाय च  
०७,०५७।०५८ब्*०४२१_०१ कद्रुद्राय नमो विष्वक्चक्षुषे च हनीयसे  
०७,०५७।०५८ब्*०४२१_०२ मीढुष्टमाय हव्याय श्रविष्टाय श्रुताय च  
०७,०५७।०५८ब्*०४२१_०३ शिपिविष्टाय गिरये नमो बुध्याय विल्मिने  
०७,०५७।०५८ब्*०४२१_०४ नमः पर्णाय गेह्याय द्रुह्याय प्रभृशाय च  
०७,०५७।०५८ब्*०४२१_०५ नमः पर्णाय शुष्काय रजस्याय पुलस्त्यये  
०७,०५७।०५८ब्*०४२१_०६ दुन्दुभ्याय हनन्याय स्वायुधाय सुधन्वने  
०७,०५७।०५८ब्*०४२१_०७ नमः स्तुत्याय पथ्याय काव्यायाशुरथाय च  
०७,०५७।०५८ब्*०४२१_०८ नमः सोम्याय वात्याय उर्वयाय निषङ्गिणे  
०७,०५७।०५८ब्*०४२१_०९ वैशन्ताय च कूप्याय नीपाय च वरूथिने  
०७,०५७।०५८ब्*०४२१_१० नमः सोमाय रुद्राय ताम्राय शिवमूर्तये  
०७,०५७।०५८ब्*०४२२_०१ नमो ऽस्तु देवदेवाय महाभूतधराय च  
०७,०५७।०५८च् भक्तानुकम्पिने नित्यं सिध्यतां नौ वरः प्रभो  
०७,०५७।०५९अ एवं स्तुत्वा महादेवं वासुदेवः सहार्जुनः  
०७,०५७।०५९च् प्रसादयाम् आस भवं तदा ह्य् अस्त्रोपलब्धये  
०७,०५७।०५९द्*०४२३_०१ अर्जुनाय ददौ बुद्धिं तस्मिन्न् अस्त्रे यद् ईप्सितम्  
०७,०५७।०६०अ ततो ऽर्जुनः प्रीतमना ववन्दे वृषभध्वजम्  
०७,०५७।०६०च् ददर्शोत्फुल्लनयनः समस्तं तेजसां निधिम्  
०७,०५७।०६१अ तं चोपहारं स्वकृतं नैशं नैत्यकम् आत्मनः  
०७,०५७।०६१च् ददर्श त्र्यम्बकाभ्याशे वासुदेवनिवेदितम्  
०७,०५७।०६२अ ततो ऽभिपूज्य मनसा शर्वं कृष्णं च पाण्डवः  
०७,०५७।०६२च् इच्छाम्य् अहं दिव्यम् अस्त्रम् इत्य् अभाषत शङ्करम्  
०७,०५७।०६३अ ततः पार्थस्य विज्ञाय वरार्थे वचनं प्रभुः  
०७,०५७।०६३च् वासुदेवार्जुनौ देवः स्मयमानो ऽभ्यभाषत  
०७,०५७।०६३द्*०४२४_०१ स्वागतं वां नरश्रेष्ठ विज्ञातं मनसेप्सितम्  
०७,०५७।०६३द्*०४२४_०२ येन कामेन सम्प्राप्तौ भवद्भ्यां तं ददाम्य् अहम्  
०७,०५७।०६४अ सरो ऽमृतमयं दिव्यम् अभ्याशे शत्रुसूदनौ  
०७,०५७।०६४च् तत्र मे तद् धनुर् दिव्यं शरश् च निहितः पुरा  
०७,०५७।०६५अ येन देवारयः सर्वे मया युधि निपातिताः  
०७,०५७।०६५च् तत आनीयतां कृष्णौ सशरं धनुर् उत्तमम्  
०७,०५७।०६६अ तथेत्य् उक्त्वा तु तौ वीरौ तं शर्वं पार्षदैः सह  
०७,०५७।०६६च् प्रस्थितौ तत् सरो दिव्यं दिव्याश्चर्यशतैर् वृतम्  
०७,०५७।०६७अ निर्दिष्टं यद् वृषाङ्केन पुण्यं सर्वार्थसाधकम्  
०७,०५७।०६७च् तज् जग्मतुर् असम्भ्रान्तौ नरनारायणाव् ऋषी  
०७,०५७।०६८अ ततस् तु तत् सरो गत्वा सूर्यमण्डलसन्निभम्  
०७,०५७।०६८च् नागम् अन्तर्जले घोरं ददृशाते ऽर्जुनाच्युतौ  
०७,०५७।०६९अ द्वितीयं चापरं नागं सहस्रशिरसं वरम्  
०७,०५७।०६९च् वमन्तं विपुलां ज्वालां ददृशाते ऽग्निवर्चसम्  
०७,०५७।०७०अ ततः कृष्णश् च पार्थश् च संस्पृश्यापः कृताञ्जली  
०७,०५७।०७०च् तौ नागाव् उपतस्थाते नमस्यन्तौ वृषध्वजम्  
०७,०५७।०७१अ गृणन्तौ वेदविदुषौ तद् ब्रह्म शतरुद्रियम्  
०७,०५७।०७१च् अप्रमेयं प्रणमन्तौ गत्वा सर्वात्मना भवम्  
०७,०५७।०७२अ ततस् तौ रुद्रमाहात्म्याद् धित्वा रूपं महोरगौ  
०७,०५७।०७२च् धनुर् बाणश् च शत्रुघ्नं तद् द्वन्द्वं समपद्यत  
०७,०५७।०७३अ ततो जगृहतुः प्रीतौ धनुर् बाणं च सुप्रभम्  
०७,०५७।०७३च् आजह्रतुर् महात्मानौ ददतुश् च महात्मने  
०७,०५७।०७४अ ततः पार्श्वाद् वृषाङ्कस्य ब्रह्मचारी न्यवर्तत  
०७,०५७।०७४च् पिङ्गाक्षस् तपसः क्षेत्रं बलवान् नीललोहितः  
०७,०५७।०७५अ स तद् गृह्य धनुःश्रेष्ठं तस्थौ स्थानं समाहितः  
०७,०५७।०७५च् व्यकर्षच् चापि विधिवत् सशरं धनुर् उत्तमम्  
०७,०५७।०७६अ तस्य मौर्वीं च मुष्टिं च स्थानं चालक्ष्य पाण्डवः  
०७,०५७।०७६च् श्रुत्वा मन्त्रं भवप्रोक्तं जग्राहाचिन्त्यविक्रमः  
०७,०५७।०७७अ सरस्य् एव च तं बाणं मुमोचातिबलः प्रभुः  
०७,०५७।०७७च् चकार च पुनर् वीरस् तस्मिन् सरसि तद् धनुः  
०७,०५७।०७८अ ततः प्रीतं भवं ज्ञात्वा स्मृतिमान् अर्जुनस् तदा  
०७,०५७।०७८च् वरम् आरण्यकं दत्तं दर्शनं शङ्करस्य च  
०७,०५७।०७८ए मनसा चिन्तयाम् आस तन् मे सम्पद्यताम् इति  
०७,०५७।०७९अ तस्य तन् मतम् आज्ञाय प्रीतः प्रादाद् वरं भवः  
०७,०५७।०७९च् तच् च पाशुपतं घोरं प्रतिज्ञायाश् च पारणम्  
०७,०५७।०७९द्*०४२५_०१ ततः पाशुपतं दिव्यम् अवाप्य पुनर् ईश्वरात्  
०७,०५७।०८०अ संहृष्टरोमा दुर्धर्षः कृतं कार्यम् अमन्यत  
०७,०५७।०८०ब्*०४२६_०१ ततो ऽर्जुनहृषीकेशौ पुनः पुनर् अरिन्दमौ  
०७,०५७।०८०च् ववन्दतुश् च संहृष्टौ शिरोभ्यां तौ महेश्वरम्  
०७,०५७।०८१अ अनुज्ञातौ क्षणे तस्मिन् भवेनार्जुनकेशवौ  
०७,०५७।०८१च् प्राप्तौ स्वशिबिरं वीरौ मुदा परमया युतौ  
०७,०५७।०८१द्*०४२७_०१ तथा भवेनानुमतौ महासुरनिघातिनौ  
०७,०५७।०८१ए इन्द्राविष्णू यथा प्रीतौ जम्भस्य वधकाङ्क्षिणौ  
०७,०५८।००१ सञ्जय उवाच  
०७,०५८।००१अ तयोः संवदतोर् एव कृष्णदारुकयोस् तदा  
०७,०५८।००१च् सात्यगाद् रजनी राजन्न् अथ राजान्वबुध्यत  
०७,०५८।००२अ पठन्ति पाणिस्वनिका मागधा मधुपर्किकाः  
०७,०५८।००२च् वैतालिकाश् च सूताश् च तुष्टुवुः पुरुषर्षभम्  
०७,०५८।००३अ नर्तकाश् चाप्य् अनृत्यन्त जगुर् गीतानि गायकाः  
०७,०५८।००३च् कुरुवंशस्तवार्थानि मधुरं रक्तकण्ठिनः  
०७,०५८।००४अ मृदङ्गा झर्झरा भेर्यः पणवानकगोमुखाः  
०७,०५८।००४च् आडम्बराश् च शङ्खाश् च दुन्दुभ्यश् च महास्वनाः  
०७,०५८।००५अ एवम् एतानि सर्वाणि तथान्यान्य् अपि भारत  
०७,०५८।००५च् वादयन्ति स्म संहृष्टाः कुशलाः साधुशिक्षिताः  
०७,०५८।००६अ स मेघसमनिर्घोषो महाञ् शब्दो ऽस्पृशद् दिवम्  
०७,०५८।००६च् पार्थिवप्रवरं सुप्तं युधिष्ठिरम् अबोधयत्  
०७,०५८।००७अ प्रतिबुद्धः सुखं सुप्तो महार्हे शयनोत्तमे  
०७,०५८।००७च् उत्थायावश्यकार्यार्थं ययौ स्नानगृहं ततः  
०७,०५८।००८अ ततः शुक्लाम्बराः स्नातास् तरुणाष्टोत्तरं शतम्  
०७,०५८।००८च् स्नापकाः काञ्चनैः कुम्भैः पूर्णैः समुपतस्थिरे  
०७,०५८।००९अ भद्रासने सूपविष्टः परिधायाम्बरं लघु  
०७,०५८।००९च् सस्नौ चन्दनसंयुक्तैः पानीयैर् अभिमन्त्रितैः  
०७,०५८।०१०अ उत्सादितः कषायेण बलवद्भिः सुशिक्षितैः  
०७,०५८।०१०च् आप्लुतः साधिवासेन जलेन च सुगन्धिना  
०७,०५८।०१०द्*०४२८_०१ राजहंसनिभं प्राप्य उष्णीषं शिथिलार्पितम्  
०७,०५८।०१०द्*०४२८_०२ जलक्षयनिमित्तं वै वेष्टयाम् आस मूर्धनि  
०७,०५८।०११अ हरिणा चन्दनेनाङ्गम् अनुलिप्य महाभुजः  
०७,०५८।०११च् स्रग्वी चाक्लिष्टवसनः प्राङ्मुखः प्राञ्जलिः स्थितः  
०७,०५८।०११द्*०४२९_०१ कृत्वेन्द्रियाणाम् ऐकाग्र्यं मनसश् च महामनाः  
०७,०५८।०१२अ जजाप जप्यं कौन्तेयः सतां मार्गम् अनुष्ठितः  
०७,०५८।०१२च् ततो ऽग्निशरणं दीप्तं प्रविवेश विनीतवत्  
०७,०५८।०१३अ समिद्धं स पवित्राभिर् अग्निम् आहुतिभिस् तथा  
०७,०५८।०१३च् मन्त्रपूताभिर् अर्चित्वा निश्चक्राम गृहात् ततः  
०७,०५८।०१४अ द्वितीयां पुरुषव्याघ्रः कक्ष्यां निष्क्रम्य पार्थिवः  
०७,०५८।०१४च् तत्र वेदविदो विप्रान् अपश्यद् ब्राह्मणर्षभान्  
०७,०५८।०१५अ दान्तान् वेदव्रतस्नातान् स्नातान् अवभृथेषु च  
०७,०५८।०१५च् सहस्रानुचरान् सौरान् अष्टौ दशशतानि च  
०७,०५८।०१६अ अक्षतैः सुमनोभिश् च वाचयित्वा महाभुजः  
०७,०५८।०१६च् तान् द्विजान् मधुसर्पिर्भ्यां फलैः श्रेष्ठैः सुमङ्गलैः  
०७,०५८।०१७अ प्रादात् काञ्चनम् एकैकं निष्कं विप्राय पाण्डवः  
०७,०५८।०१७च् अलङ्कृतं चाश्वशतं वासांसीष्टाश् च दक्षिणाः  
०७,०५८।०१८अ तथा गाः कपिला दोग्ध्रीः सर्षभाः पाण्डुनन्दनः  
०७,०५८।०१८च् हेमशृङ्गी रूप्यखुरा दत्त्वा चक्रे प्रदक्षिणम्  
०७,०५८।०१९अ स्वस्तिकान् वर्धमानांश् च नन्द्यावर्तांश् च काञ्चनान्  
०७,०५८।०१९च् माल्यं च जलकुम्भांश् च ज्वलितं च हुताशनम्  
०७,०५८।०२०अ पूर्णान्य् अक्षतपात्राणि रुचकान् रोचनांस् तथा  
०७,०५८।०२०च् स्वलङ्कृताः शुभाः कन्या दधिसर्पिर्मधूदकम्  
०७,०५८।०२१अ मङ्गल्यान् पक्षिणश् चैव यच् चान्यद् अपि पूजितम्  
०७,०५८।०२१च् दृष्ट्वा स्पृष्ट्वा च कौन्तेयो बाह्यां कक्ष्याम् अगात् ततः  
०७,०५८।०२२अ ततस् तस्य महाबाहोस् तिष्ठतः परिचारकाः  
०७,०५८।०२२च् सौवर्णं सर्वतोभद्रं मुक्तावैडूर्यमण्डितम्  
०७,०५८।०२३अ परार्ध्यास्तरणास्तीर्णं सोत्तरच्छदम् ऋद्धिमत्  
०७,०५८।०२३च् विश्वकर्मकृतं दिव्यम् उपजह्रुर् वरासनम्  
०७,०५८।०२४अ तत्र तस्योपविष्टस्य भूषणानि महात्मनः  
०७,०५८।०२४च् उपजह्रुर् महार्हाणि प्रेष्याः शुभ्राणि सर्वशः  
०७,०५८।०२४द्*०४३०_०१ शुभानि सर्वपुष्पाणि मुक्ताहारांश् च पुष्कलान्  
०७,०५८।०२५अ युक्ताभरणवेषस्य कौन्तेयस्य महात्मनः  
०७,०५८।०२५च् रूपम् आसीन् महाराज द्विषतां शोकवर्धनम्  
०७,०५८।०२६अ पाण्डरैश् चन्द्ररश्म्याभैर् हेमदण्डैश् च चामरैः  
०७,०५८।०२६च् दोधूयमानः शुशुभे विद्युद्भिर् इव तोयदः  
०७,०५८।०२७अ संस्तूयमानः सूतैश् च वन्द्यमानश् च बन्दिभिः  
०७,०५८।०२७च् उपगीयमानो गन्धर्वैर् आस्ते स्म कुरुनन्दनः  
०७,०५८।०२८अ ततो मुहूर्ताद् आसीत् तु बन्दिनां निस्वनो महान्  
०७,०५८।०२८च् नेमिघोषश् च रथिनां खुरघोषश् च वाजिनाम्  
०७,०५८।०२९अ ह्रादेन गजघण्टानां शङ्खानां निनदेन च  
०७,०५८।०२९च् नराणां पदशब्दैश् च कम्पतीव स्म मेदिनी  
०७,०५८।०३०अ ततः शुद्धान्तम् आसाद्य जानुभ्यां भूतले स्थितः  
०७,०५८।०३०च् शिरसा वन्दनीयं तम् अभिवन्द्य जगत्पतिम्  
०७,०५८।०३१अ कुण्डली बद्धनिस्त्रिंशः सन्नद्धकवचो युवा  
०७,०५८।०३१च् अभिप्रणम्य शिरसा द्वाःस्थो धर्मात्मजाय वै  
०७,०५८।०३१ए न्यवेदयद् धृषीकेशम् उपयातं महात्मने  
०७,०५८।०३१फ़्*०४३१_०१ शङ्खचक्रगदापाणिः पीतवासाश् चतुर्भुजः  
०७,०५८।०३१फ़्*०४३१_०२ तवाज्ञादर्शनाकाङ्क्षी द्वारि तिष्ठति केशवः  
०७,०५८।०३२अ सो ऽब्रवीत् पुरुषव्याघ्रः स्वागतेनैव माधवम्  
०७,०५८।०३२ब्*०४३२_०१ प्रवेश्यतां समीपं मे किमर्थं प्रविलम्बसे  
०७,०५८।०३२च् अर्घ्यं चैवासनं चास्मै दीयतां परमार्चितम्  
०७,०५८।०३३अ ततः प्रवेश्य वार्ष्णेयम् उपवेश्य वरासने  
०७,०५८।०३३च् सत्कृत्य सत्कृतस् तेन पर्यपृच्छद् युधिष्ठिरः  
०७,०५९।०००*०४३३_०० सञ्जय उवाच  
०७,०५९।०००*०४३३_०१ ततो युधिष्ठिरो राजा प्रतिनन्द्य जनार्दनम्  
०७,०५९।०००*०४३३_०२ उवाच परमप्रीतः कौन्तेयो देवकीसुतम्  
०७,०५९।००१ युधिष्ठिर उवाच  
०७,०५९।००१अ सुखेन रजनी व्युष्टा कच्चित् ते मधुसूदन  
०७,०५९।००१च् कच्चिज् ज्ञानानि सर्वाणि प्रसन्नानि तवाच्युत  
०७,०५९।००२ सञ्जय उवाच  
०७,०५९।००२अ वासुदेवो ऽपि तद् युक्तं पर्यपृच्छद् युधिष्ठिरम्  
०७,०५९।००२ब्*०४३४_०१ दर्शनाद् एव ते सौम्य न किं चिद् अशुभं मम  
०७,०५९।००२च् ततः क्षत्ता प्रकृतयो न्यवेदयद् उपस्थिताः  
०७,०५९।००३अ अनुज्ञातश् च राज्ञा स प्रावेशयत तं जनम्  
०७,०५९।००३च् विराटं भीमसेनं च धृष्टद्युम्नं च सात्यकिम्  
०७,०५९।००३द्*०४३५_०१ चेदिपं धृष्टकेतुं च द्रुपदं च महारथम्  
०७,०५९।००४अ शिखण्डिनं यमौ चैव चेकितानं च केकयान्  
०७,०५९।००४ब्*०४३६_०१ केकयान् सृञ्जयान् मत्स्यान् पाञ्चालांश् चापि राजकान्  
०७,०५९।००४च् युयुत्सुं चैव कौरव्यं पाञ्चाल्यं चोत्तमौजसम्  
०७,०५९।००४द्*०४३७_०१ युधामन्युं सुबाहुं च द्रौपदेयांश् च सर्वशः  
०७,०५९।००५अ एते चान्ये च बहवः क्षत्रियाः क्षत्रियर्षभम्  
०७,०५९।००५च् उपतस्थुर् महात्मानं विविशुश् चासनेषु ते  
०७,०५९।००५द्*०४३८_०१ एतांश् च सुहृदश् चान्यान् दर्शयाम् आस पाण्डवम्  
०७,०५९।००५द्*०४३८_०२ अनुज्ञाताश् च पार्थेन आसीना आसनेषु ते  
०७,०५९।००५द्*०४३९_०१ स्थितेष्व् अधिपरार्ध्येषु यथार्हं वन्द्य पार्थिवम्  
०७,०५९।००६अ एकस्मिन्न् आसने वीराव् उपविष्टौ महाबलौ  
०७,०५९।००६च् कृष्णश् च युयुधानश् च महात्मानौ महाद्युती  
०७,०५९।००७अ ततो युधिष्ठिरस् तेषां शृण्वतां मधुसूदनम्  
०७,०५९।००७च् अब्रवीत् पुण्डरीकाक्षम् आभाष्य मधुरं वचः  
०७,०५९।००८अ एकं त्वां वयम् आश्रित्य सहस्राक्षम् इवामराः  
०७,०५९।००८च् प्रार्थयामो जयं युद्धे शाश्वतानि सुखानि च  
०७,०५९।००९अ त्वं हि राज्यविनाशं च द्विषद्भिश् च निराक्रियाम्  
०७,०५९।००९च् क्लेशांश् च विविधान् कृष्ण सर्वांस् तान् अपि वेत्थ नः  
०७,०५९।०१०अ त्वयि सर्वेश सर्वेषाम् अस्माकं भक्तवत्सल  
०७,०५९।०१०च् सुखम् आयत्तम् अत्यर्थं यात्रा च मधुसूदन  
०७,०५९।०११अ स तथा कुरु वार्ष्णेय यथा त्वयि मनो मम  
०७,०५९।०११च् अर्जुनस्य यथा सत्या प्रतिज्ञा स्याच् चिकीर्षिता  
०७,०५९।०१२अ स भवांस् तारयत्व् अस्माद् दुःखामर्षमहार्णवात्  
०७,०५९।०१२च् पारं तितीर्षताम् अद्य प्लवो नो भव माधव  
०७,०५९।०१३अ न हि तत् कुरुते सङ्ख्ये कार्तवीर्यसमस् त्व् अपि  
०७,०५९।०१३च् रथी यत् कुरुते कृष्ण सारथिर् यत्नम् आस्थितः  
०७,०५९।०१३द्*०४४०_०१ यथैव सर्वास्व् आपत्सु पासि वृष्णीञ् जनार्दन  
०७,०५९।०१३द्*०४४०_०२ तथैवास्मान् महाबाहो वृजिनात् त्रातुम् अर्हसि  
०७,०५९।०१३द्*०४४०_०३ त्वम् अगाधे ऽप्लवे मग्नान् पाण्डवान् कुरुसागरे  
०७,०५९।०१३द्*०४४०_०४ समुद्धर प्लवो भूत्वा शङ्खचक्रगदाधर  
०७,०५९।०१३द्*०४४०_०५ नमस्ते देवदेवेश सनातन विशातन  
०७,०५९।०१३द्*०४४०_०६ विष्णो जिष्णो हरे कृष्ण वैकुण्ठपुरुषोत्तम  
०७,०५९।०१३द्*०४४०_०७ नारदस् त्वां समाचख्यौ पुराणम् ऋषिसत्तमम्  
०७,०५९।०१३द्*०४४०_०८ वरदं शार्ङ्गिणं देवं तत् सत्यं कुरु माधव  
०७,०५९।०१३द्*०४४०_०९ इत्य् उक्तः पुण्डरीकाक्षो धर्मराजेन संसदि  
०७,०५९।०१३द्*०४४०_१० तोयमेघस्वनो वाग्मी प्रत्युवाच युधिष्ठिरम्  
०७,०५९।०१४ वासुदेव उवाच  
०७,०५९।०१४अ सामरेष्व् अपि लोकेषु सर्वेषु न तथाविधः  
०७,०५९।०१४च् शरासनधरः कश् चिद् यथा पार्थो धनञ्जयः  
०७,०५९।०१५अ वीर्यवान् अस्त्रसम्पन्नः पराक्रान्तो महाबलः  
०७,०५९।०१५च् युद्धशौण्डः सदामर्षी तेजसा परमो नृणाम्  
०७,०५९।०१६अ स युवा वृषभस्कन्धो दीर्घबाहुर् महाबलः  
०७,०५९।०१६च् सिंहर्षभगतिः श्रीमान् द्विषतस् ते हनिष्यति  
०७,०५९।०१७अ अहं च तत् करिष्यामि यथा कुन्तीसुतो ऽर्जुनः  
०७,०५९।०१७च् धार्तराष्ट्रस्य सैन्यानि धक्ष्यत्य् अग्निर् इवोत्थितः  
०७,०५९।०१८अ अद्य तं पापकर्माणं क्षुद्रं सौभद्रघातिनम्  
०७,०५९।०१८च् अपुनर्दर्शनं मार्गम् इषुभिः क्षेप्स्यते ऽर्जुनः  
०७,०५९।०१९अ तस्याद्य गृध्राः श्येनाश् च वडगोमायवस् तथा  
०७,०५९।०१९च् भक्षयिष्यन्ति मांसानि ये चान्ये पुरुषादकाः  
०७,०५९।०२०अ यद्य् अस्य देवा गोप्तारः सेन्द्राः सर्वे तथाप्य् असौ  
०७,०५९।०२०च् राजधानीं यमस्याद्य हतः प्राप्स्यति सङ्कुले  
०७,०५९।०२१अ निहत्य सैन्धवं जिष्णुर् अद्य त्वाम् उपयास्यति  
०७,०५९।०२१च् विशोको विज्वरो राजन् भव भूतिपुरस्कृतः  
०७,०६०।००१ सञ्जय उवाच  
०७,०६०।००१अ तथा सम्भाषतां तेषां प्रादुरासीद् धनञ्जयः  
०७,०६०।००१च् दिदृक्षुर् भरतश्रेष्ठं राजानं ससुहृद्गणम्  
०७,०६०।००२अ तं प्रविष्टं शुभां कक्ष्याम् अभिवाद्याग्रतः स्थितम्  
०७,०६०।००२च् समुत्थायार्जुनं प्रेम्णा सस्वजे पाण्डवर्षभः  
०७,०६०।००३अ मूर्ध्नि चैनम् उपाघ्राय परिष्वज्य च बाहुना  
०७,०६०।००३च् आशिषः परमाः प्रोच्य स्मयमानो ऽभ्यभाषत  
०७,०६०।००४अ व्यक्तम् अर्जुन सङ्ग्रामे ध्रुवस् ते विजयो महान्  
०७,०६०।००४च् यादृग् रूपा हि ते छाया प्रसन्नश् च जनार्दनः  
०७,०६०।००५अ तम् अब्रवीत् ततो जिष्णुर् महद् आश्चर्यम् उत्तमम्  
०७,०६०।००५च् दृष्टवान् अस्मि भद्रं ते केशवस्य प्रसादजम्  
०७,०६०।००६अ ततस् तत् कथयाम् आस यथादृष्टं धनञ्जयः  
०७,०६०।००६च् आश्वासनार्थं सुहृदां त्र्यम्बकेन समागमम्  
०७,०६०।००७अ ततः शिरोभिर् अवनिं स्पृष्ट्वा सर्वे च विस्मिताः  
०७,०६०।००७च् नमस्कृत्य वृषाङ्काय साधु साध्व् इत्य् अथाब्रुवन्  
०७,०६०।००८अ अनुज्ञातास् ततः सर्वे सुहृदो धर्मसूनुना  
०७,०६०।००८च् त्वरमाणाः सुसन्नद्धा हृष्टा युद्धाय निर्ययुः  
०७,०६०।००९अ अभिवाद्य तु राजानं युयुधानाच्युतार्जुनाः  
०७,०६०।००९च् हृष्टा विनिर्ययुस् ते वै युधिष्ठिरनिवेशनात्  
०७,०६०।०१०अ रथेनैकेन दुर्धर्षौ युयुधानजनार्दनौ  
०७,०६०।०१०च् जग्मतुः सहितौ वीराव् अर्जुनस्य निवेशनम्  
०७,०६०।०११अ तत्र गत्वा हृषीकेशः कल्पयाम् आस सूतवत्  
०७,०६०।०११च् रथं रथवरस्याजौ वानरर्षभलक्षणम्  
०७,०६०।०१२अ स मेघसमनिर्घोषस् तप्तकाञ्चनसप्रभः  
०७,०६०।०१२च् बभौ रथवरः कॢप्तः शिशुर् दिवसकृद् यथा  
०७,०६०।०१३अ ततः पुरुषशार्दूलः सज्जः सज्जं पुरःसरः  
०७,०६०।०१३च् कृताह्निकाय पार्थाय न्यवेदयत तं रथम्  
०७,०६०।०१३द्*०४४१_०१ रथं पुरुषसिंहस्य सध्वजं सपताकिनम्  
०७,०६०।०१४अ तं तु लोके वरः पुंसां किरीटी हेमवर्मभृत्  
०७,०६०।०१४च् बाणबाणासनी वाहं प्रदक्षिणम् अवर्तत  
०७,०६०।०१५अ ततो विद्यावयोवृद्धैः क्रियावद्भिर् जितेन्द्रियैः  
०७,०६०।०१५च् स्तूयमानो जयाशीभिर् आरुरोह महारथम्  
०७,०६०।०१६अ जैत्रैः साङ्ग्रामिकैर् मन्त्रैः पूर्वम् एव रथोत्तमम्  
०७,०६०।०१६च् अभिमन्त्रितम् अर्चिष्मान् उदयं भास्करो यथा  
०७,०६०।०१७अ स रथे रथिनां श्रेष्ठः काञ्चने काञ्चनावृतः  
०७,०६०।०१७च् विबभौ विमलो ऽर्चिष्मान् मेराव् इव दिवाकरः  
०७,०६०।०१८अ अन्वारुरोहतुः पार्थं युयुधानजनार्दनौ  
०७,०६०।०१८च् शर्यातेर् यज्ञम् आयान्तं यथेन्द्रं देवम् अश्विनौ  
०७,०६०।०१९अ अथ जग्राह गोविन्दो रश्मीन् रश्मिवतां वरः  
०७,०६०।०१९च् मातलिर् वासवस्येव वृत्रं हन्तुं प्रयास्यतः  
०७,०६०।०२०अ स ताभ्यां सहितः पार्थो रथप्रवरम् आस्थितः  
०७,०६०।०२०च् सहितो बुधशुक्राभ्यां तमो निघ्नन् यथा शशी  
०७,०६०।०२१अ सैन्धवस्य वधप्रेप्सुः प्रयातः शत्रुपूगहा  
०७,०६०।०२१च् सहाम्बुपतिमित्राभ्यां यथेन्द्रस् तारकामये  
०७,०६०।०२१द्*०४४२_०१ धनुर् जैत्रं तथा बाणान् दधानो निर्गतो ऽर्जुनः  
०७,०६०।०२१द्*०४४२_०२ हन्तुं लङ्कापतिं देवो भगवान् इव राघवः  
०७,०६०।०२२अ ततो वादित्रनिर्घोषैर् मङ्गल्यैश् च स्तवैः शुभैः  
०७,०६०।०२२च् प्रयान्तम् अर्जुनं सूता मागधाश् चैव तुष्टुवुः  
०७,०६०।०२३अ सजयाशीः सपुण्याहः सूतमागधनिस्वनः  
०७,०६०।०२३च् युक्तो वादित्रघोषेण तेषां रतिकरो ऽभवत्  
०७,०६०।०२४अ तम् अनुप्रयतो वायुः पुण्यगन्धवहः शुचिः  
०७,०६०।०२४च् ववौ संहर्षयन् पार्थं द्विषतश् चापि शोषयन्  
०७,०६०।०२४द्*०४४३_०१ ततस् तस्मिन् क्षणे राजन् विविधानि शुभानि च  
०७,०६०।०२५अ प्रादुरासन् निमित्तानि विजयाय बहूनि च  
०७,०६०।०२५च् पाण्डवानां त्वदीयानां विपरीतानि मारिष  
०७,०६०।०२६अ दृष्ट्वार्जुनो निमित्तानि विजयाय प्रदक्षिणम्  
०७,०६०।०२६च् युयुधानं महेष्वासम् इदं वचनम् अब्रवीत्  
०७,०६०।०२७अ युयुधानाद्य युद्धे मे दृश्यते विजयो ध्रुवः  
०७,०६०।०२७च् यथा हीमानि लिङ्गानि दृश्यन्ते शिनिपुङ्गव  
०७,०६०।०२८अ सो ऽहं तत्र गमिष्यामि यत्र सैन्धवको नृपः  
०७,०६०।०२८च् यियासुर् यमलोकाय मम वीर्यं प्रतीक्षते  
०७,०६०।०२८द्*०४४४_०१ गच्छ त्वं रक्ष राजानं त्वं हि तुल्यो मया रणे  
०७,०६०।०२९अ यथा परमकं कृत्यं सैन्धवस्य वधे मम  
०७,०६०।०२९च् तथैव सुमहत् कृत्यं धर्मराजस्य रक्षणे  
०७,०६०।०३०अ स त्वम् अद्य महाबाहो राजानं परिपालय  
०७,०६०।०३०च् यथैव हि मया गुप्तस् त्वया गुप्तो भवेत् तथा  
०७,०६०।०३०द्*०४४५_०१ न हि पश्यामि तं लोके यस् त्वां युद्धे पराजयेत्  
०७,०६०।०३०द्*०४४५_०२ वासुदेवसमं युद्धे स्वयम् अप्य् अमरेश्वरः  
०७,०६०।०३१अ त्वयि चाहं पराश्वस्य प्रद्युम्ने वा महारथे  
०७,०६०।०३१च् शक्नुयां सैन्धवं हन्तुम् अनपेक्षो नरर्षभ  
०७,०६०।०३२अ मय्य् अपेक्षा न कर्तव्या कथं चिद् अपि सात्वत  
०७,०६०।०३२च् राजन्य् एव परा गुप्तिः कार्या सर्वात्मना त्वया  
०७,०६०।०३३अ न हि यत्र महाबाहुर् वासुदेवो व्यवस्थितः  
०७,०६०।०३३च् किं चिद् व्यापद्यते तत्र यत्राहम् अपि च ध्रुवम्  
०७,०६०।०३४अ एवम् उक्तस् तु पार्थेन सात्यकिः परवीरहा  
०७,०६०।०३४च् तथेत्य् उक्त्वागमत् तत्र यत्र राजा युधिष्ठिरः  
०७,०६१।००१ धृतराष्ट्र उवाच  
०७,०६१।००१अ श्वोभूते किम् अकार्षुस् ते दुःखशोकसमन्विताः  
०७,०६१।००१च् अभिमन्यौ हते तत्र के वायुध्यन्त मामकाः  
०७,०६१।००२अ जानन्तस् तस्य कर्माणि कुरवः सव्यसाचिनः  
०७,०६१।००२च् कथं तत् किल्बिषं कृत्वा निर्भया ब्रूहि मामकाः  
०७,०६१।००३अ पुत्रशोकाभिसन्तप्तं क्रुद्धं मृत्युम् इवान्तकम्  
०७,०६१।००३च् आयान्तं पुरुषव्याघ्रं कथं ददृशुर् आहवे  
०७,०६१।००४अ कपिराजध्वजं सङ्ख्ये विधुन्वानं महद् धनुः  
०७,०६१।००४च् दृष्ट्वा पुत्रपरिद्यूनं किम् अकुर्वन्त मामकाः  
०७,०६१।००५अ किं नु सञ्जय सङ्ग्रामे वृत्तं दुर्योधनं प्रति  
०७,०६१।००५च् परिदेवो महान् अत्र श्रुतो मे नाभिनन्दनम्  
०७,०६१।००६अ बभूवुर् ये मनोग्राह्याः शब्दाः श्रुतिसुखावहाः  
०७,०६१।००६च् न श्रूयन्ते ऽद्य ते सर्वे सैन्धवस्य निवेशने  
०७,०६१।००६द्*०४४६_०१ भूयाञ् शब्दान् अतीवान्याञ् शब्दः सैन्धववेश्मनि  
०७,०६१।००६द्*०४४६_०२ पौराणिकानां तूर्याणां शङ्खदुन्दुभिघोषवान्  
०७,०६१।००७अ स्तुवतां नाद्य श्रूयन्ते पुत्राणां शिबिरे मम  
०७,०६१।००७च् सूतमागधसङ्घानां नर्तकानां च सर्वशः  
०७,०६१।००८अ शब्देन नादिताभीक्ष्णम् अभवद् यत्र मे श्रुतिः  
०७,०६१।००८च् दीनानाम् अद्य तं शब्दं न शृणोमि समीरितम्  
०७,०६१।००९अ निवेशने सत्यधृतेः सोमदत्तस्य सञ्जय  
०७,०६१।००९च् आसीनो ऽहं पुरा तात शब्दम् अश्रौषम् उत्तमम्  
०७,०६१।०१०अ तद् अद्य हीनपुण्यो ऽहम् आर्तस्वरनिनादितम्  
०७,०६१।०१०च् निवेशनं हतोत्साहं पुत्राणां मम लक्षये  
०७,०६१।०११अ विविंशतेर् दुर्मुखस्य चित्रसेनविकर्णयोः  
०७,०६१।०११च् अन्येषां च सुतानां मे न तथा श्रूयते ध्वनिः  
०७,०६१।०१२अ ब्राह्मणाः क्षत्रिया वैश्या यं शिष्याः पर्युपासते  
०७,०६१।०१२च् द्रोणपुत्रं महेष्वासं पुत्राणां मे परायणम्  
०७,०६१।०१३अ वितण्डालापसंलापैर् हुतयाचितवन्दितैः  
०७,०६१।०१३च् गीतैश् च विविधैर् इष्टै रमते यो दिवानिशम्  
०७,०६१।०१४अ उपास्यमानो बहुभिः कुरुपाण्डवसात्वतैः  
०७,०६१।०१४च् सूत तस्य गृहे शब्धो नाद्य द्रौणेर् यथा पुरा  
०७,०६१।०१५अ द्रोणपुत्रं महेष्वासं गायना नर्तकाश् च ये  
०७,०६१।०१५च् अत्यर्थम् उपतिष्ठन्ति तेषां न श्रूयते ध्वनिः  
०७,०६१।०१६अ विन्दानुविन्दयोः सायं शिबिरे यो महाध्वनिः  
०७,०६१।०१६च् श्रूयते सो ऽद्य न तथा केकयानां च वेश्मसु  
०७,०६१।०१७अ नित्यप्रमुदितानां च तालगीतस्वनो महान्  
०७,०६१।०१७च् नृत्यतां श्रूयते तात गणानां सो ऽद्य न ध्वनिः  
०७,०६१।०१८अ सप्ततन्तून् वितन्वाना यम् उपासन्ति याजकाः  
०७,०६१।०१८च् सौमदत्तिं श्रुतनिधिं तेषां न श्रूयते ध्वनिः  
०७,०६१।०१९अ ज्याघोषो ब्रह्मघोषश् च तोमरासिरथध्वनिः  
०७,०६१।०१९च् द्रोणस्यासीद् अविरतो गृहे तन् न शृणोम्य् अहम्  
०७,०६१।०२०अ नानादेशसमुत्थानां गीतानां यो ऽभवत् स्वनः  
०७,०६१।०२०च् वादित्रनादितानां च सो ऽद्य न श्रूयते महान्  
०७,०६१।०२१अ यदा प्रभृत्य् उपप्लव्याच् छान्तिम् इच्छञ् जनार्दनः  
०७,०६१।०२१च् आगतः सर्वभूतानाम् अनुकम्पार्थम् अच्युतः  
०७,०६१।०२२अ ततो ऽहम् अब्रुवं सूत मन्दं दुर्योधनं तदा  
०७,०६१।०२२च् वासुदेवेन तीर्थेन पुत्र संशाम्य पाण्डवैः  
०७,०६१।०२३अ कालप्राप्तम् अहं मन्ये मा त्वं दुर्योधनातिगाः  
०७,०६१।०२३ब्*०४४७_०१ संशाम्य भ्रातृभिस् तैस् तु क्षत्रियान् अभिपालय  
०७,०६१।०२३च् शमे चेद् याचमानं त्वं प्रत्याख्यास्यसि केशवम्  
०७,०६१।०२३ए हितार्थम् अभिजल्पन्तं न तथास्त्य् अपराजयः  
०७,०६१।०२४अ प्रत्याचष्ट स दाशार्हम् ऋषभं सर्वधन्विनाम्  
०७,०६१।०२४च् अनुनेयानि जल्पन्तम् अनयान् नान्वपद्यत  
०७,०६१।०२४द्*०४४८_०१ कर्णदुःशासनमते सौबलस्य च दुर्मतेः  
०७,०६१।०२४द्*०४४८_०२ प्रत्याख्यातो महाबाहुः कुलान्तकरणेन मे  
०७,०६१।०२५अ ततो दुःशासनस्यैव कर्णस्य च मतं द्वयोः  
०७,०६१।०२५च् अन्ववर्तत हित्वा मां कृष्टः कालेन दुर्मतिः  
०७,०६१।०२६अ न ह्य् अहं द्यूतम् इच्छामि विदुरो न प्रशंसति  
०७,०६१।०२६च् सैन्धवो नेच्छते द्यूतं भीष्मो न द्यूतम् इच्छति  
०७,०६१।०२६च्*०४४९_०१ **** **** विदुरो द्रोण एव वा  
०७,०६१।०२६च्*०४४९_०२ बाह्लिकः सोमदत्तो वा भीष्मो द्रोणायनिस् तदा  
०७,०६१।०२७अ शल्यो भूरिश्रवाश् चैव पुरुमित्रो जयस् तथा  
०७,०६१।०२७च् अश्वत्थामा कृपो द्रोणो द्यूतं नेच्छन्ति सञ्जय  
०७,०६१।०२७द्*०४५०_०१ जयः कृपो वा धर्मात्मा ये चान्ये मम बान्धवाः  
०७,०६१।०२८अ एतेषां मतम् आज्ञाय यदि वर्तेत पुत्रकः  
०७,०६१।०२८च् सज्ञातिमित्रः ससुहृच् चिरं जीवेद् अनामयः  
०७,०६१।०२८द्*०४५१_०१ एतेभ्यश् च मदूर्ध्वं च अभोक्ष्यद् वसुधाम् इमाम्  
०७,०६१।०२९अ श्लक्ष्णा मधुरसम्भाषा ज्ञातिमध्ये प्रियंवदाः  
०७,०६१।०२९च् कुलीनाः सम्मताः प्राज्ञाः सुखं प्राप्स्यन्ति पाण्डवाः  
०७,०६१।०३०अ धर्मापेक्षो नरो नित्यं सर्वत्र लभते सुखम्  
०७,०६१।०३०च् प्रेत्यभावे च कल्याणं प्रसादं प्रतिपद्यते  
०७,०६१।०३१अ अर्हन्त्य् अर्धं पृथिव्यास् ते भोक्तुं सामर्थ्यसाधनाः  
०७,०६१।०३१च् तेषाम् अपि समुद्रान्ता पितृपैतामही मही  
०७,०६१।०३१द्*०४५२_०१ न च त्वाभिभविष्यन्ति हित्वा धर्मं पृथात्मजाः  
०७,०६१।०३२अ नियुज्यमानाः स्थास्यन्ति पाण्डवा धर्मवर्त्मनि  
०७,०६१।०३२च् सन्ति नो ज्ञातयस् तात येषां श्रोष्यन्ति पाण्डवाः  
०७,०६१।०३३अ शल्यस्य सोमदत्तस्य भीष्मस्य च महात्मनः  
०७,०६१।०३३च् द्रोणस्याथ विकर्णस्य बाह्लिकस्य कृपस्य च  
०७,०६१।०३४अ अन्येषां चैव वृद्धानां भरतानां महात्मनाम्  
०७,०६१।०३४च् त्वदर्थं ब्रुवतां तात करिष्यन्ति वचो हितम्  
०७,०६१।०३५अ कं वा त्वं मन्यसे तेषां यस् त्वा ब्रूयाद् अतो ऽन्यथा  
०७,०६१।०३५च् कृष्णो न धर्मं सञ्जह्यात् सर्वे ते च त्वदन्वयाः  
०७,०६१।०३६अ मयापि चोक्तास् ते वीरा वचनं धर्मसंहितम्  
०७,०६१।०३६च् नान्यथा प्रकरिष्यन्ति धर्मात्मानो हि पाण्डवाः  
०७,०६१।०३७अ इत्य् अहं विलपन् सूत बहुशः पुत्रम् उक्तवान्  
०७,०६१।०३७च् न च मे श्रुतवान् मूढो मन्ये कालस्य पर्ययम्  
०७,०६१।०३८अ वृकोदरार्जुनौ यत्र वृष्णिवीरश् च सात्यकिः  
०७,०६१।०३८च् उत्तमौजाश् च पाञ्चाल्यो युधामन्युश् च दुर्जयः  
०७,०६१।०३९अ धृष्टद्युम्नश् च दुर्धर्षः शिखण्डी चापराजितः  
०७,०६१।०३९च् अश्मकाः केकयाश् चैव क्षत्रधर्मा च सौमकिः  
०७,०६१।०४०अ चैद्यश् च चेकितानश् च पुत्रः काश्यस्य चाभिभुः  
०७,०६१।०४०च् द्रौपदेया विराटश् च द्रुपदश् च महारथः  
०७,०६१।०४०ए यमौ च पुरुषव्याघ्रौ मन्त्री च मधुसूदनः  
०७,०६१।०४१अ क एताञ् जातु युध्येत लोके ऽस्मिन् वै जिजीविषुः  
०७,०६१।०४१च् दिव्यम् अस्त्रं विकुर्वाणान् संहरेयुर् अरिन्दमाः  
०७,०६१।०४२अ अन्यो दुर्योधनात् कर्णाच् छकुनेश् चापि सौबलात्  
०७,०६१।०४२च् दुःशासनचतुर्थानां नान्यं पश्यामि पञ्चमम्  
०७,०६१।०४३अ येषाम् अभीशुहस्तः स्याद् विष्वक्सेनो रथे स्थितः  
०७,०६१।०४३च् सन्नद्धश् चार्जुनो योद्धा तेषां नास्ति पराजयः  
०७,०६१।०४४अ तेषां मम विलापानां न हि दुर्योधनः स्मरेत्  
०७,०६१।०४४च् हतौ हि पुरुषव्याघ्रौ भीष्मद्रोणौ त्वम् आत्थ मे  
०७,०६१।०४५अ तेषां विदुरवाक्यानाम् उक्तानां दीर्घदर्शिनाम्  
०७,०६१।०४५च् दृष्ट्वेमां फलनिर्वृत्तिं मन्ये शोचन्ति पुत्रकाः  
०७,०६१।०४५द्*०४५३_०१ सेनां दृष्ट्वाभिभूतां मे शैनेयेनार्जुनेन च  
०७,०६१।०४५द्*०४५३_०२ शून्यान् दृष्ट्वा रथोपस्थान् मन्ये शोचन्ति पुत्रकाः  
०७,०६१।०४६अ हिमात्यये यथा कक्षं शुष्कं वातेरितो महान्  
०७,०६१।०४६च् अग्निर् दहेत् तथा सेनां मामिकां स धनञ्जयः  
०७,०६१।०४७अ आचक्ष्व तद् धि नः सर्वं कुशलो ह्य् असि सञ्जय  
०७,०६१।०४७च् यद् उपायात् तु सायाह्ने कृत्वा पार्थस्य किल्बिषम्  
०७,०६१।०४७ए अभिमन्यौ हते तात कथम् आसीन् मनो हि वः  
०७,०६१।०४८अ न जातु तस्य कर्माणि युधि गाण्डीवधन्वनः  
०७,०६१।०४८च् अपकृत्वा महत् तात सोढुं शक्ष्यन्ति मामकाः  
०७,०६१।०४९अ किं नु दुर्योधनः कृत्यं कर्णः कृत्यं किम् अब्रवीत्  
०७,०६१।०४९च् दुःशासनः सौबलश् च तेषाम् एवं गते अपि  
०७,०६१।०४९ए सर्वेषां समवेतानां पुत्राणां मम सञ्जय  
०७,०६१।०५०अ यद् वृत्तं तात सङ्ग्रामे मन्दस्यापनयैर् भृशम्  
०७,०६१।०५०च् लोभानुगतदुर्बुद्धेः क्रोधेन विकृतात्मनः  
०७,०६१।०५१अ राज्यकामस्य मूढस्य रागोपहतचेतसः  
०७,०६१।०५१च् दुर्नीतं वा सुनीतं वा तन् ममाचक्ष्व सञ्जय  
०७,०६२।००१ सञ्जय उवाच  
०७,०६२।००१अ हन्त ते सम्प्रवक्ष्यामि सर्वं प्रत्यक्षदर्शिवान्  
०७,०६२।००१च् शुश्रूषस्व स्थिरो भूत्वा तव ह्य् अपनयो महान्  
०७,०६२।००२अ गतोदके सेतुबन्धो यादृक् तादृग् अयं तव  
०७,०६२।००२च् विलापो निष्फलो राजन् मा शुचो भरतर्षभ  
०७,०६२।००२द्*०४५४_०१ प्रथमं शिरो मुण्डयित्वा पश्चान् नक्षत्रपृच्छनम्  
०७,०६२।००२द्*०४५४_०२ किं करोषि च त्वं राजन् कालो हि दुरतिक्रमः  
०७,०६२।००३अ अनतिक्रमणीयो ऽयं कृतान्तस्याद्भुतो विधिः  
०७,०६२।००३च् मा शुचो भरतश्रेष्ठ दिष्टम् एतत् पुरातनम्  
०७,०६२।००४अ यदि हि त्वं पुरा द्यूतात् कुन्तीपुत्रं युधिष्ठिरम्  
०७,०६२।००४च् निवर्तयेथाः पुत्रांश् च न त्वां व्यसनम् आव्रजेत्  
०७,०६२।००५अ युद्धकाले पुनः प्राप्ते तदैव भवता यदि  
०७,०६२।००५च् निवर्तिताः स्युः संरब्धा न त्वां व्यसनम् आव्रजेत्  
०७,०६२।००६अ दुर्योधनं चाविधेयं बध्नीतेति पुरा यदि  
०७,०६२।००६च् कुरून् अचोदयिष्यस् त्वं न त्वां व्यसनम् आव्रजेत्  
०७,०६२।००७अ तत् ते बुद्धिव्यभीचारम् उपलप्स्यन्ति पाण्डवाः  
०७,०६२।००७च् पाञ्चाला वृष्णयः सर्वे ये चान्ये ऽपि महाजनाः  
०७,०६२।००८अ स कृत्वा पितृकर्म त्वं पुत्रं संस्थाप्य सत्पथे  
०७,०६२।००८ब्*०४५५_०१ अप्राप्तः स महद् धर्मं कामम् अर्थं यशस् तथा  
०७,०६२।००८च् वर्तेथा यदि धर्मेण न त्वां व्यसनम् आव्रजेत्  
०७,०६२।००९अ त्वं तु प्राज्ञतमो लोके हित्वा धर्मं सनातनम्  
०७,०६२।००९च् दुर्योधनस्य कर्णस्य शकुनेश् चान्वगा मतम्  
०७,०६२।०१०अ तत् ते विलपितं सर्वं मया राजन् निशामितम्  
०७,०६२।०१०च् अर्थे निविशमानस्य विषमिश्रं यथा मधु  
०७,०६२।०११अ न तथा मन्यते कृष्णो राजानं पाण्डवं पुरा  
०७,०६२।०११च् न भीष्मं नैव च द्रोणं यथा त्वां मन्यते नृप  
०७,०६२।०१२अ व्यजानत यदा तु त्वां राजधर्माद् अधश् च्युतम्  
०७,०६२।०१२च् तदा प्रभृति कृष्णस् त्वां न तथा बहु मन्यते  
०७,०६२।०१३अ परुषाण्य् उच्यमानांश् च यथा पार्थान् उपेक्षसे  
०७,०६२।०१३च् तस्यानुबन्धः प्राप्तस् त्वां पुत्राणां राज्यकामुकम्  
०७,०६२।०१४अ पितृपैतामहं राज्यम् अपवृत्तं तदानघ  
०७,०६२।०१४च् अथ पार्थैर् जितां कृत्स्नां पृथिवीं प्रत्यपद्यथाः  
०७,०६२।०१५अ पाण्डुनावर्जितं राज्यं कौरवाणां यशस् तथा  
०७,०६२।०१५च् ततश् चाभ्यधिकं भूयः पाण्डवैर् धर्मचारिभिः  
०७,०६२।०१६अ तेषां तत् तादृशं कर्म त्वाम् आसाद्य सुनिष्फलम्  
०७,०६२।०१६च् यत् पित्र्याद् भ्रंशिता राज्यात् त्वयेहामिषगृद्धिना  
०७,०६२।०१७अ यत् पुनर् युद्धकाले त्वं पुत्रान् गर्हयसे नृप  
०७,०६२।०१७च् बहुधा व्याहरन् दोषान् न तद् अद्योपपद्यते  
०७,०६२।०१७द्*०४५६_०१ यत् पुनर् युद्धसंसक्तान् भरतान् परिकुत्सयन्  
०७,०६२।०१७द्*०४५६_०२ बहु व्याहरसे तस्मान् नैतद् अद्योपपद्यते  
०७,०६२।०१८अ न हि रक्षन्ति राजानो युध्यन्तो जीवितं रणे  
०७,०६२।०१८च् चमूं विगाह्य पार्थानां युध्यन्ते क्षत्रियर्षभाः  
०७,०६२।०१९अ यां तु कृष्णार्जुनौ सेनां यां सात्यकिवृकोदरौ  
०७,०६२।०१९च् रक्षेरन् को नु तां युध्येच् चमूम् अन्यत्र कौरवैः  
०७,०६२।०२०अ येषां योद्धा गुडाकेशो येषां मन्त्री जनार्दनः  
०७,०६२।०२०च् येषां च सात्यकिर् गोप्ता येषां गोप्ता वृकोदरः  
०७,०६२।०२१अ को हि तान् विषहेद् योद्धुं मर्त्यधर्मा धनुर्धरः  
०७,०६२।०२१च् अन्यत्र कौरवेयेभ्यो ये वा तेषां पदानुगाः  
०७,०६२।०२२अ यावत् तु शक्यते कर्तुम् अनुरक्तैर् जनाधिपैः  
०७,०६२।०२२च् क्षत्रधर्मरतैः शूरैस् तावत् कुर्वन्ति कौरवाः  
०७,०६२।०२३अ यथा तु पुरुषव्याघ्रैर् युद्धं परमसङ्कटम्  
०७,०६२।०२३च् कुरूणां पाण्डवैः सार्धं तत् सर्वं शृणु तत्त्वतः  
०७,०६३।००१ सञ्जय उवाच  
०७,०६३।००१अ तस्यां निशायां व्युष्टायां द्रोणः शस्त्रभृतां वरः  
०७,०६३।००१च् स्वान्य् अनीकानि सर्वाणि प्राक्रामद् व्यूहितुं ततः  
०७,०६३।००२अ शूराणां गर्जतां राजन् सङ्क्रुद्धानाम् अमर्षिणाम्  
०७,०६३।००२च् श्रूयन्ते स्म गिरश् चित्राः परस्परवधैषिणाम्  
०७,०६३।००३अ विस्फार्य च धनूंष्य् आजौ ज्याः करैः परिमृज्य च  
०७,०६३।००३च् विनिःश्वसन्तः प्राक्रोशन् क्वेदानीं स धनञ्जयः  
०७,०६३।००४अ विकोशान् सुत्सरून् अन्ये कृतधारान् समाहितान्  
०७,०६३।००४च् पीतान् आकाशसङ्काशान् असीन् के चिच् च चिक्षिपुः  
०७,०६३।००५अ चरन्तस् त्व् असिमार्गांश् च धनुर्मार्गांश् च शिक्षया  
०७,०६३।००५च् सङ्ग्राममनसः शूरा दृश्यन्ते स्म सहस्रशः  
०७,०६३।००५द्*०४५७_०१ दृश्यन्ते कुञ्जरैश् चान्यैर् वाजिभिश् च युयुत्सवः  
०७,०६३।००६अ सघण्टाश् चन्दनादिग्धाः स्वर्णवज्रविभूषिताः  
०७,०६३।००६च् समुत्क्षिप्य गदाश् चान्ये पर्यपृच्छन्त पाण्डवम्  
०७,०६३।००७अ अन्ये बलमदोन्मत्ताः परिघैर् बाहुशालिनः  
०७,०६३।००७च् चक्रुः सम्बाधम् आकाशम् उच्छ्रितेन्द्रध्वजोपमैः  
०७,०६३।००८अ नानाप्रहरणैश् चान्ये विचित्रस्रगलङ्कृताः  
०७,०६३।००८च् सङ्ग्राममनसः शूरास् तत्र तत्र व्यवस्थिताः  
०७,०६३।००९अ क्वार्जुनः क्व च गोविन्दः क्व च मानी वृकोदरः  
०७,०६३।००९च् क्व च ते सुहृदस् तेषाम् आह्वयन्तो रणे तदा  
०७,०६३।०१०अ ततः शङ्खम् उपाध्माय त्वरयन् वाजिनः स्वयम्  
०७,०६३।०१०च् इतस् ततस् तान् रचयन् द्रोणश् चरति वेगितः  
०७,०६३।०११अ तेष्व् अनीकेषु सर्वेषु स्थितेष्व् आहवनन्दिषु  
०७,०६३।०११च् भारद्वाजो महाराज जयद्रथम् अथाब्रवीत्  
०७,०६३।०१२अ त्वं चैव सौमदत्तिश् च कर्णश् चैव महारथः  
०७,०६३।०१२च् अश्वत्थामा च शल्यश् च वृषसेनः कृपस् तथा  
०७,०६३।०१३अ शतं चाश्वसहस्राणां रथानाम् अयुतानि षट्  
०७,०६३।०१३च् द्विरदानां प्रभिन्नानां सहस्राणि चतुर्दश  
०७,०६३।०१४अ पदातीनां सहस्राणि दंशितान्य् एकविंशतिः  
०७,०६३।०१४च् गव्यूतिषु त्रिमात्रेषु माम् अनासाद्य तिष्ठत  
०७,०६३।०१५अ तत्रस्थं त्वां न संसोढुं शक्ता देवाः सवासवाः  
०७,०६३।०१५च् किं पुनः पाण्डवाः सर्वे समाश्वसिहि सैन्धव  
०७,०६३।०१६अ एवम् उक्तः समाश्वस्तः सिन्धुराजो जयद्रथः  
०७,०६३।०१६च् सम्प्रायात् सह गान्धारैर् वृतस् तैश् च महारथैः  
०७,०६३।०१६ए वर्मिभिः सादिभिर् यत्तैः प्रासपाणिभिर् आस्थितैः  
०७,०६३।०१७अ चामरापीडिनः सर्वे जाम्बूनदविभूषिताः  
०७,०६३।०१७च् जयद्रथस्य राजेन्द्र हयाः साधुप्रवाहिनः  
०७,०६३।०१७ए ते चैव सप्तसाहस्रा द्विसाहस्राश् च सैन्धवाः  
०७,०६३।०१८अ मत्तानाम् अधिरूढानां हस्त्यारोहैर् विशारदैः  
०७,०६३।०१८च् नागानां भीमरूपाणां वर्मिणां रौद्रकर्मिणाम्  
०७,०६३।०१९अ अध्यर्धेन सहस्रेण पुत्रो दुर्मर्षणस् तव  
०७,०६३।०१९च् अग्रतः सर्वसैन्यानां योत्स्यमानो व्यवस्थितः  
०७,०६३।०२०अ ततो दुःशासनश् चैव विकर्णश् च तवात्मजौ  
०७,०६३।०२०च् सिन्धुराजार्थसिद्ध्यर्थम् अग्रानीके व्यवस्थितौ  
०७,०६३।०२१अ दीर्घो द्वादशगव्यूतिः पश्चार्धे पञ्च विस्तृतः  
०७,०६३।०२१च् व्यूहः स चक्रशकटो भारद्वाजेन निर्मितः  
०७,०६३।०२२अ नानानृपतिभिर् वीरैस् तत्र तत्र व्यवस्थितैः  
०७,०६३।०२२च् रथाश्वगजपत्त्योघैर् द्रोणेन विहितः स्वयम्  
०७,०६३।०२३अ पश्चार्धे तस्य पद्मस् तु गर्भव्यूहः सुदुर्भिदः  
०७,०६३।०२३च् सूची पद्मस्य मध्यस्थो गूढो व्यूहः पुनः कृतः  
०७,०६३।०२४अ एवम् एतं महाव्यूहं व्यूह्य द्रोणो व्यवस्थितः  
०७,०६३।०२४च् सूचीमुखे महेष्वासः कृतवर्मा व्यवस्थितः  
०७,०६३।०२५अ अनन्तरं च काम्बोजो जलसन्धश् च मारिष  
०७,०६३।०२५च् दुर्योधनः सहामात्यस् तदनन्तरम् एव च  
०७,०६३।०२६अ ततः शतसहस्राणि योधानाम् अनिवर्तिनाम्  
०७,०६३।०२६च् व्यवस्थितानि सर्वाणि शकटे सूचिरक्षिणः  
०७,०६३।०२७अ तेषां च पृष्ठतो राज बलेन महता वृतः  
०७,०६३।०२७च् जयद्रथस् ततो राजन् सूचिपाशे व्यवस्थितः  
०७,०६३।०२८अ शकटस्य तु राजेन्द्र भारद्वाजो मुखे स्थितः  
०७,०६३।०२८च् अनु तस्याभवद् भोजो जुगोपैनं ततः स्वयम्  
०७,०६३।०२९अ श्वेतवर्माम्बरोष्णीषो व्यूढोरस्को महाभुजः  
०७,०६३।०२९च् धनुर् विस्फारयन् द्रोणस् तस्थौ क्रुद्ध इवान्तकः  
०७,०६३।०२९द्*०४५८_०१ तस्य सर्वस्य सैन्यस्य नेता गोप्ता च वीर्यवान्  
०७,०६३।०३०अ पताकिनं शोणहयं वेदीकृष्णाजिनध्वजम्  
०७,०६३।०३०च् द्रोणस्य रथम् आलोक्य प्रहृष्टाः कुरवो ऽभवन्  
०७,०६३।०३१अ सिद्धचारणसङ्घानां विस्मयः सुमहान् अभूत्  
०७,०६३।०३१च् द्रोणेन विहितं दृष्ट्वा व्यूहं क्षुब्धार्णवोपमम्  
०७,०६३।०३२अ सशैलसागरवनां नानाजनपदाकुलाम्  
०७,०६३।०३२च् ग्रसेद् व्यूहः क्षितिं सर्वाम् इति भूतानि मेनिरे  
०७,०६३।०३३अ बहुरथमनुजाश्वपत्तिनागम्; प्रतिभयनिस्वनम् अद्भुताभरूपम्  
०७,०६३।०३३च् अहितहृदयभेदनं महद् वै; शकटम् अवेक्ष्य कृतं ननन्द राजा  
०७,०६४।००१ सञ्जय उवाच  
०७,०६४।००१अ ततो व्यूढेष्व् अनीकेषु समुत्क्रुष्टेषु मारिष  
०७,०६४।००१च् ताड्यमानासु भेरीषु मृदङ्गेषु नदत्सु च  
०७,०६४।००२अ अनीकानां च संह्रादे वादित्राणां च निस्वने  
०७,०६४।००२च् प्रध्मापितेषु शङ्खेषु सन्नादे लोमहर्षणे  
०७,०६४।००३अ अभिहारयत्सु शनकैर् भरतेषु युयुत्सुषु  
०७,०६४।००३च् रौद्रे मुहूर्ते सम्प्राप्ते सव्यसाची व्यदृश्यत  
०७,०६४।००४अ वडानां वायसानां च पुरस्तात् सव्यसाचिनः  
०७,०६४।००४च् बहुलानि सहस्राणि प्राक्रीडंस् तत्र भारत  
०७,०६४।००४द्*०४५९_०१ पिशितासृग्भुजां सङ्घाः प्रलीयन्ते सहस्रशः  
०७,०६४।००५अ मृगाश् च घोरसन्नादाः शिवाश् चाशिवदर्शनाः  
०७,०६४।००५च् दक्षिणेन प्रयातानाम् अस्माकं प्राणदंस् तथा  
०७,०६४।००५द्*०४६०_०१ लोकक्षये महाराज यादृशास् तादृशा हि ते  
०७,०६४।००५द्*०४६०_०२ अशिवा धार्तराष्ट्राणां शिवाः पार्थस्य संयुगे  
०७,०६४।००६अ सनिर्घाता ज्वलन्त्यश् च पेतुर् उल्काः समन्ततः  
०७,०६४।००६च् चचाल च मही कृत्स्ना भये घोरे समुत्थिते  
०७,०६४।००७अ विष्वग् वाताः सनिर्घाता रूक्षाः शर्करवर्षिणः  
०७,०६४।००७च् ववुर् आयाति कौन्तेये सङ्ग्रामे समुपस्थिते  
०७,०६४।००८अ नाकुलिस् तु शतानीको धृष्टद्युम्नश् च पार्षतः  
०७,०६४।००८च् पाण्डवानाम् अनीकानि प्राज्ञौ तौ व्यूहतुस् तदा  
०७,०६४।००९अ ततो रथसहस्रेण द्विरदानां शतेन च  
०७,०६४।००९च् त्रिभिर् अश्वसहस्रैश् च पदातीनां शतैः शतैः  
०७,०६४।०१०अ अध्यर्धमात्रे धनुषां सहस्रे तनयस् तव  
०७,०६४।०१०च् अग्रतः सर्वसैन्यानां स्थित्वा दुर्मर्षणो ऽब्रवीत्  
०७,०६४।०११अ अद्य गाण्डीवधन्वानं तपन्तं युद्धदुर्मदम्  
०७,०६४।०११च् अहम् आवारयिष्यामि वेलेव मकरालयम्  
०७,०६४।०१२अ अद्य पश्यन्तु सङ्ग्रामे धनञ्जयम् अमर्षणम्  
०७,०६४।०१२च् विषक्तं मयि दुर्धर्षम् अश्मकूटम् इवाश्मनि  
०७,०६४।०१२द्*०४६१_०१ तिष्ठध्वं रथिनो यूयं सङ्ग्रामम् अभिकाङ्क्षिणः  
०७,०६४।०१२द्*०४६१_०२ युध्यामि संहतान् एतान् यशो मानं च वर्धयन्  
०७,०६४।०१३अ एवं ब्रुवन् महाराज महात्मा स महामतिः  
०७,०६४।०१३च् महेष्वासैर् वृतो राजन् महेष्वासो व्यवस्थितः  
०७,०६४।०१३द्*०४६२_०१ ततो ऽर्जुनो महाराज प्रत्यदृश्यत भारत  
०७,०६४।०१४अ ततो ऽन्तक इव क्रुद्धः सवज्र इव वासवः  
०७,०६४।०१४च् दण्डपाणिर् इवासह्यो मृत्युः कालेन चोदितः  
०७,०६४।०१५अ शूलपाणिर् इवाक्षोभ्यो वरुणः पाशवान् इव  
०७,०६४।०१५च् युगान्ताग्निर् इवार्चिष्मान् प्रधक्ष्यन् वै पुनः प्रजाः  
०७,०६४।०१६अ क्रोधामर्षबलोद्धूतो निवातकवचान्तकः  
०७,०६४।०१६च् जयो जेता स्थितः सत्ये पारयिष्यन् महाव्रतम्  
०७,०६४।०१७अ आमुक्तकवचः खड्गी जाम्बूनदकिरीटभृत्  
०७,०६४।०१७च् शुभ्रवर्माम्बरधरः स्वङ्गदी चारुकुण्डली  
०७,०६४।०१८अ रथप्रवरम् आस्थाय नरो नारायणानुगः  
०७,०६४।०१८च् विधुन्वन् गाण्डिवं सङ्ख्ये बभौ सूर्य इवोदितः  
०७,०६४।०१९अ सो ऽग्रानीकस्य महत इषुपाते धनञ्जयः  
०७,०६४।०१९च् व्यवस्थाप्य रथं सज्जं शङ्खं दध्मौ प्रतापवान्  
०७,०६४।०२०अ अथ कृष्णो ऽप्य् असम्भ्रान्तः पार्थेन सह मारिष  
०७,०६४।०२०च् प्राध्मापयत् पाञ्चजन्यं शङ्खप्रवरम् ओजसा  
०७,०६४।०२१अ तयोः शङ्खप्रणादेन तव सैन्ये विशां पते  
०७,०६४।०२१च् आसन् संहृष्टरोमाणः कम्पिता गतचेतसः  
०७,०६४।०२२अ यथा त्रसन्ति भूतानि सर्वाण्य् अशनिनिस्वनात्  
०७,०६४।०२२च् तथा शङ्खप्रणादेन वित्रेसुस् तव सैनिकाः  
०७,०६४।०२३अ प्रसुस्रुवुः शकृन्मूत्रं वाहनानि च सर्वशः  
०७,०६४।०२३च् एवं सवाहनं सर्वम् आविग्नम् अभवद् बलम्  
०७,०६४।०२४अ व्यषीदन्त नरा राजञ् शङ्खशब्देन मारिष  
०७,०६४।०२४च् विसञ्ज्ञाश् चाभवन् के चित् के चिद् राजन् वितत्रसुः  
०७,०६४।०२५अ ततः कपिर् महानादं सह भूतैर् ध्वजालयैः  
०७,०६४।०२५च् अकरोद् व्यादितास्यश् च भीषयंस् तव सैनिकान्  
०७,०६४।०२६अ ततः शङ्खाश् च भेर्यश् च मृदङ्गाश् चानकैः सह  
०७,०६४।०२६च् पुनर् एवाभ्यहन्यन्त तव सैन्यप्रहर्षणाः  
०७,०६४।०२७अ नानावादित्रसंह्रादैः क्ष्वेडितास्फोटिताकुलैः  
०७,०६४।०२७च् सिंहनादैः सवादित्रैः समाहूतैर् महारथैः  
०७,०६४।०२७द्*०४६३_०१ दुर्मर्षणबलं पूर्वम् अथ दुःशासनानुगम्  
०७,०६४।०२७द्*०४६३_०२ ततः शकटसंस्थं च घोरनादसमाकुलम्  
०७,०६४।०२८अ तस्मिन् सुतुमुले शब्दे भीरूणां भयवर्धने  
०७,०६४।०२८च् अतीव हृष्टो दाशार्हम् अब्रवीत् पाकशासनिः  
०७,०६४।०२९अ चोदयाश्वान् हृषीकेश यत्र दुर्मर्षणः स्थितः  
०७,०६४।०२९च् एतद् भित्त्वा गजानीकं प्रवेक्ष्याम्य् अरिवाहिनीम्  
०७,०६४।०३०अ एवम् उक्तो महाबाहुः केशवः सव्यसाचिना  
०७,०६४।०३०च् अचोदयद् धयांस् तत्र यत्र दुर्मर्षणः स्थितः  
०७,०६४।०३१अ स सम्प्रहारस् तुमुलः सम्प्रवृत्तः सुदारुणः  
०७,०६४।०३१च् एकस्य च बहूनां च रथनागनरक्षयः  
०७,०६४।०३२अ ततः सायकवर्षेण पर्जन्य इव वृष्टिमान्  
०७,०६४।०३२च् परान् अवाकिरत् पार्थः पर्वतान् इव नीरदः  
०७,०६४।०३३अ ते चापि रथिनः सर्वे त्वरिताः कृतहस्तवत्  
०७,०६४।०३३च् अवाकिरन् बाणजालैस् ततः कृष्णधनञ्जयौ  
०७,०६४।०३४अ ततः क्रुद्धो महाबाहुर् वार्यमाणः परैर् युधि  
०७,०६४।०३४च् शिरांसि रथिनां पार्थः कायेभ्यो ऽपाहरच् छरैः  
०७,०६४।०३५अ उद्भ्रान्तनयनैर् वक्त्रैः सन्दष्टोष्ठपुटैः शुभैः  
०७,०६४।०३५च् सकुण्डलशिरस्त्राणैर् वसुधा समकीर्यत  
०७,०६४।०३५द्*०४६४_०१ **** **** अमर्षाद् भ्रुकुटीकृतैः  
०७,०६४।०३५द्*०४६४_०२ तथैव क्रोधदष्टोष्ठैर् अवाकीर्यत मेदिनी  
०७,०६४।०३६अ पुण्डरीकवनानीव विध्वस्तानि समन्ततः  
०७,०६४।०३६च् विनिकीर्णानि योधानां वदनानि चकाशिरे  
०७,०६४।०३७अ तपनीयविचित्राणि सिक्तानि रुधिरेण च  
०७,०६४।०३७च् अदृश्यन्त यथा राजन् मेघसङ्घाः सविद्युतः  
०७,०६४।०३८अ शिरसां पततां राजञ् शब्दो ऽभूत् पृथिवीतले  
०७,०६४।०३८च् कालेन परिपक्वानां तालानां पतताम् इव  
०७,०६४।०३९अ ततः कबन्धः कश् चित् तु धनुर् आलम्ब्य तिष्ठति  
०७,०६४।०३९च् कश् चित् खड्गं विनिष्कृष्य भुजेनोद्यम्य तिष्ठति  
०७,०६४।०३९द्*०४६५_०१ गृहीत्वान्यस्य केशेषु शिरो नृत्यति चापरः  
०७,०६४।०४०अ नाजानन्त शिरांस्य् उर्व्यां पतितानि नरर्षभाः  
०७,०६४।०४०च् अमृष्यमाणाः कौन्तेयं सङ्ग्रामे जयगृद्धिनः  
०७,०६४।०४१अ हयानाम् उत्तमाङ्गैश् च हस्तिहस्तैश् च मेदिनी  
०७,०६४।०४१च् बाहुभिश् च शिरोभिश् च वीराणां समकीर्यत  
०७,०६४।०४२अ अयं पार्थः कुतः पार्थ एष पार्थ इति प्रभो  
०७,०६४।०४२ब्*०४६६_०१ तिष्ठ पार्थैर् हि मां पार्थ क्व यासीति च जल्पताम्  
०७,०६४।०४२च् तव सैन्येषु योधानां पार्थभूतम् इवाभवत्  
०७,०६४।०४३अ अन्योन्यम् अपि चाजघ्नुर् आत्मानम् अपि चापरे  
०७,०६४।०४३च् पार्थभूतम् अमन्यन्त जगत् कालेन मोहिताः  
०७,०६४।०४४अ निष्टनन्तः सरुधिरा विसञ्ज्ञा गाढवेदनाः  
०७,०६४।०४४च् शयाना बहवो वीराः कीर्तयन्तः सुहृज्जनम्  
०७,०६४।०४५अ सभिण्डिपालाः सप्रासाः सशक्त्यृष्टिपरश्वधाः  
०७,०६४।०४५च् सनिर्यूहाः सनिस्त्रिंशाः सशरासनतोमराः  
०७,०६४।०४६अ सबाणवर्माभरणाः सगदाः साङ्गदा रणे  
०७,०६४।०४६च् महाभुजगसङ्काशा बाहवः परिघोपमाः  
०७,०६४।०४७अ उद्वेष्टन्ति विचेष्टन्ति संवेष्टन्ति च सर्वशः  
०७,०६४।०४७च् वेगं कुर्वन्ति संरब्धा निकृत्ताः परमेषुभिः  
०७,०६४।०४८अ यो यः स्म समरे पार्थं प्रतिसंरभते नरः  
०७,०६४।०४८च् तस्य तस्यान्तको बाणः शरीरम् उपसर्पति  
०७,०६४।०४९अ नृत्यतो रथमार्गेषु धनुर् व्यायच्छतस् तथा  
०७,०६४।०४९च् न कश् चित् तत्र पार्थस्य ददर्शान्तरम् अण्व् अपि  
०७,०६४।०५०अ यत् तस्य घटमानस्य क्षिप्रं विक्षिपतः शरान्  
०७,०६४।०५०च् लाघवात् पाण्डुपुत्रस्य व्यस्मयन्त परे जनाः  
०७,०६४।०५१अ हस्तिनं हस्तियन्तारम् अश्वम् आश्विकम् एव च  
०७,०६४।०५१च् अभिनत् फल्गुनो बाणै रथिनं च ससारथिम्  
०७,०६४।०५२अ आवर्तमानम् आवृत्तं युध्यमानं च पाण्डवः  
०७,०६४।०५२च् प्रमुखे तिष्ठमानं च न कं चिन् न निहन्ति सः  
०७,०६४।०५३अ यथोदयन् वै गगने सूर्यो हन्ति महत् तमः  
०७,०६४।०५३च् तथार्जुनो गजानीकम् अवधीत् कङ्कपत्रिभिः  
०७,०६४।०५४अ हस्तिभिः पतितैर् भिन्नैस् तव सैन्यम् अदृश्यत  
०७,०६४।०५४च् अन्तकाले यथा भूमिर् विनिकीर्णैर् महीधरैः  
०७,०६४।०५५अ यथा मध्यन्दिने सूर्यो दुष्प्रेक्ष्यः प्राणिभिः सदा  
०७,०६४।०५५च् तथा धनञ्जयः क्रुद्धो दुष्प्रेक्ष्यो युधि शत्रुभिः  
०७,०६४।०५६अ तत् तथा तव पुत्रस्य सैन्यं युधि परन्तप  
०७,०६४।०५६च् प्रभग्नं द्रुतम् आविग्नम् अतीव शरपीडितम्  
०७,०६४।०५७अ मारुतेनेव महता मेघानीकं विधूयता  
०७,०६४।०५७च् प्रकाल्यमानं तत् सैन्यं नाशकत् प्रतिवीक्षितुम्  
०७,०६४।०५८अ प्रतोदैश् चापकोटीभिर् हुङ्कारैः साधुवाहितैः  
०७,०६४।०५८च् कशापार्ष्ण्यभिघातैश् च वाग्भिर् उग्राभिर् एव च  
०७,०६४।०५९अ चोदयन्तो हयांस् तूर्णं पलायन्ते स्म तावकाः  
०७,०६४।०५९च् सादिनो रथिनश् चैव पत्तयश् चार्जुनार्दिताः  
०७,०६४।०६०अ पार्ष्ण्यङ्गुष्ठाङ्कुशैर् नागांश् चोदयन्तस् तथापरे  
०७,०६४।०६०च् शरैः सम्मोहिताश् चान्ये तम् एवाभिमुखा ययौ  
०७,०६४।०६०ए तव योधा हतोत्साहा विभ्रान्तमनसस् तदा  
०७,०६५।००१ धृतराष्ट्र उवाच  
०७,०६५।००१अ तस्मिन् प्रभग्ने सैन्याग्रे वध्यमाने किरीटिना  
०७,०६५।००१च् के नु तत्र रणे वीराः प्रत्युदीयुर् धनञ्जयम्  
०७,०६५।००२अ आहो स्विच् छकटव्यूहं प्रविष्टा मोघनिश्चयाः  
०७,०६५।००२च् द्रोणम् आश्रित्य तिष्ठन्तः प्राकारम् अकुतोभयाः  
०७,०६५।००३ सञ्जय उवाच  
०७,०६५।००३अ तथार्जुनेन सम्भग्ने तस्मिंस् तव बले तदा  
०७,०६५।००३च् हतवीरे हतोत्साहे पलायनकृतक्षणे  
०७,०६५।००४अ पाकशासनिनाभीक्ष्णं वध्यमाने शरोत्तमैः  
०७,०६५।००४च् न तत्र कश् चित् सङ्ग्रामे शशाकार्जुनम् ईक्षितुम्  
०७,०६५।००५अ ततस् तव सुतो राजन् दृष्ट्वा सैन्यं तथागतम्  
०७,०६५।००५च् दुःशासनो भृशं क्रुद्धो युद्धायार्जुनम् अभ्ययात्  
०७,०६५।००६अ स काञ्चनविचित्रेण कवचेन समावृतः  
०७,०६५।००६च् जाम्बूनदशिरस्त्राणः शूरस् तीव्रपराक्रमः  
०७,०६५।००७अ नागानीकेन महता ग्रसन्न् इव महीम् इमाम्  
०७,०६५।००७च् दुःशासनो महाराज सव्यसाचिनम् आवृणोत्  
०७,०६५।००७द्*०४६७_०१ युवराजो बलश्लाघी पिङ्गलः प्रियदर्शनः  
०७,०६५।००८अ ह्रादेन गजघण्टानां शङ्खानां निनदेन च  
०७,०६५।००८च् ज्याक्षेपनिनदैश् चैव विरावेण च दन्तिनाम्  
०७,०६५।००९अ भूर् दिशश् चान्तरिक्षं च शब्देनासीत् समावृतम्  
०७,०६५।००९च् स मुहूर्तं प्रतिभयो दारुणः समपद्यत  
०७,०६५।०१०अ तान् दृष्ट्वा पततस् तूर्णम् अङ्कुशैर् अभिचोदितान्  
०७,०६५।०१०च् व्यालम्बहस्तान् संरब्धान् सपक्षान् इव पर्वतान्  
०७,०६५।०११अ सिंहनादेन महता नरसिंहो धनञ्जयः  
०७,०६५।०११च् गजानीकम् अमित्राणाम् अभितो व्यधमच् छरैः  
०७,०६५।०११द्*०४६८_०१ तदाचलघनप्रख्यं पताकाशतसङ्कुलम्  
०७,०६५।०१२अ महोर्मिणम् इवोद्धूतं श्वसनेन महार्णवम्  
०७,०६५।०१२ब्*०४६९_०१ धनञ्जयशरोद्विग्नाः पलायन्तो बभुर् गजाः  
०७,०६५।०१२च् किरीटी तद् गजानीकं प्राविशन् मकरो यथा  
०७,०६५।०१३अ काष्ठातीत इवादित्यः प्रतपन् युगसङ्क्षये  
०७,०६५।०१३च् ददृशे दिक्षु सर्वासु पार्थः परपुरञ्जयः  
०७,०६५।०१४अ खुरशब्देन चाश्वानां नेमिघोषेण तेन च  
०७,०६५।०१४च् तेन चोत्क्रुष्टशब्देन ज्यानिनादेन तेन च  
०७,०६५।०१४द्*०४७०_०१ नानावादित्रशब्देन पाञ्चजन्यस्वनेन च  
०७,०६५।०१४ए देवदत्तस्य घोषेण गाण्डीवनिनदेन च  
०७,०६५।०१५अ मन्दवेगतरा नागा बभूवुस् ते विचेतसः  
०७,०६५।०१५च् शरैर् आशीविषस्पर्शैर् निर्भिन्नाः सव्यसाचिना  
०७,०६५।०१६अ ते गजा विशिखैस् तीक्ष्णैर् युधि गाण्डीवचोदितैः  
०७,०६५।०१६अ*०४७१_०१ **** **** तीर्णाः पङ्कार्णवेष्व् इव  
०७,०६५।०१६अ*०४७१_०२ युगपच् च समाविष्टैर्  
०७,०६५।०१६च् अनेकशतसाहस्रैः सर्वाङ्गेषु समर्पिताः  
०७,०६५।०१६द्*०४७२_०१ पुङ्खावशिष्टैर् बहुभिः शोणितोत्पीडवाहिनः  
०७,०६५।०१७अ आरावं परमं कृत्वा वध्यमानाः किरीटिना  
०७,०६५।०१७च् निपेतुर् अनिशं भूमौ छिन्नपक्षा इवाद्रयः  
०७,०६५।०१८अ अपरे दन्तवेष्टेषु कुम्भेषु च कटेषु च  
०७,०६५।०१८च् शरैः समर्पिता नागाः क्रौञ्चवद् व्यनदन् मुहुः  
०७,०६५।०१९अ गजस्कन्धगतानां च पुरुषाणां किरीटिना  
०७,०६५।०१९च् आच्छिद्यन्तोत्तमाङ्गानि भल्लैः सन्नतपर्वभिः  
०७,०६५।०२०अ सकुण्डलानां पततां शिरसां धरणीतले  
०७,०६५।०२०च् पद्मानाम् इव सङ्घातैः पार्थश् चक्रे निवेदनम्  
०७,०६५।०२१अ यन्त्रबद्धा विकवचा व्रणार्ता रुधिरोक्षिताः  
०७,०६५।०२१च् भ्रमत्सु युधि नागेषु मनुष्या विललम्बिरे  
०७,०६५।०२२अ के चिद् एकेन बाणेन सुमुक्तेन पतत्रिणा  
०७,०६५।०२२च् द्वौ त्रयश् च विनिर्भिन्ना निपेतुर् धरणीतले  
०७,०६५।०२२द्*०४७३_०१ अपरे मन्दसंरब्धा मातङ्गाः पर्वतोपमाः  
०७,०६५।०२२द्*०४७३_०२ पेतुः पृथिव्यां निहता वज्ररुग्णा इवाचलाः  
०७,०६५।०२२द्*०४७४_०१ अतिविद्धाश् च नाराचैर् वमन्तो रुधिरं मुखैः  
०७,०६५।०२२द्*०४७४_०२ सारोहा न्यपतन् भूमौ द्रुमवन्त इवाचलाः  
०७,०६५।०२२द्*०४७५_०१ ततो ऽर्जुनो भृशं क्रुद्धः प्रदहन्न् इव तेजसा  
०७,०६५।०२२द्*०४७५_०२ ववर्ष शरवर्षाणि योधानाम् अनिवर्तिनाम्  
०७,०६५।०२३अ मौर्वीं धनुर् ध्वजं चैव युगानीषास् तथैव च  
०७,०६५।०२३च् रथिनां कुट्टयाम् आस भल्लैः सन्नतपर्वभिः  
०७,०६५।०२४अ न सन्दधन् न चाप्य् अस्यन् न विमुञ्चन् न चोद्धरन्  
०७,०६५।०२४च् मण्डलेनैव धनुषा नृत्यन् पार्थः स्म दृश्यते  
०७,०६५।०२५अ अतिविद्धाश् च नाराचैर् वमन्तो रुधिरं मुखैः  
०७,०६५।०२५च् मुहूर्तान् निपतन्त्य् अन्ये वारणा वसुधातले  
०७,०६५।०२६अ उत्थितान्य् अगणेयानि कबन्धानि समन्ततः  
०७,०६५।०२६च् अदृश्यन्त महाराज तस्मिन् परमसङ्कुले  
०७,०६५।०२७अ सचापाः साङ्गुलित्राणाः सखड्गाः साङ्गदा रणे  
०७,०६५।०२७च् अदृश्यन्त भुजाश् छिन्ना हेमाभरणभूषिताः  
०७,०६५।०२८अ सूपस्करैर् अधिष्ठानैर् ईषादण्डकबन्धुरैः  
०७,०६५।०२८च् चक्रैर् विमथितैर् अक्षै भग्नैश् च बहुधा युगैः  
०७,०६५।०२९अ वर्मचापशरैश् चैव व्यवकीर्णैस् ततस् ततः  
०७,०६५।०२९च् स्रग्भिर् आभरणैर् वस्त्रैः पतितैश् च महाध्वजैः  
०७,०६५।०३०अ निहतैर् वारणैर् अश्वैः क्षत्रियैश् च निपातितैः  
०७,०६५।०३०च् अदृश्यत मही तत्र दारुणप्रतिदर्शना  
०७,०६५।०३१अ एवं दुःशासनबलं वध्यमानं किरीटिना  
०७,०६५।०३१च् सम्प्राद्रवन् महाराज व्यथितं वै सनायकम्  
०७,०६५।०३१द्*०४७६_०१ एवं बले द्रुते याते राजपुत्रं महारथम्  
०७,०६५।०३१द्*०४७६_०२ विव्याध दशभिर् बाणैस् तिष्ठ तिष्ठेति चाब्रवीत्  
०७,०६५।०३१द्*०४७६_०३ जीवितेन कथं गन्ता दुरुक्तं यावद् अद्य ते  
०७,०६५।०३१द्*०४७६_०४ तद् वाक्यसदृशं कर्म कुरु त्वं यदि मन्यसे  
०७,०६५।०३१द्*०४७६_०५ एवम् उक्त्वा ततो राजन् पार्थः पार्थिवमर्दनः  
०७,०६५।०३१द्*०४७६_०६ भृशं क्रुद्धो महाराज अविध्यत् तनयं तव  
०७,०६५।०३२अ ततो दुःशासनस् त्रस्तः सहानीकः शरार्दितः  
०७,०६५।०३२च् द्रोणं त्रातारम् आकाङ्क्षञ् शकटव्यूहम् अभ्यगात्  
०७,०६६।००१ सञ्जय उवाच  
०७,०६६।००१अ दुःशासनबलं हत्वा सव्यसाची धनञ्जयः  
०७,०६६।००१च् सिन्धुराजं परीप्सन् वै द्रोणानीकम् उपाद्रवत्  
०७,०६६।००२अ स तु द्रोणं समासाद्य व्यूहस्य प्रमुखे स्थितम्  
०७,०६६।००२च् कृताञ्जलिर् इदं वाक्यं कृष्णस्यानुमते ऽब्रवीत्  
०७,०६६।००३अ शिवेन ध्याहि मां ब्रह्मन् स्वस्ति चैव वदस्व मे  
०७,०६६।००३च् भवत्प्रसादाद् इच्छामि प्रवेष्टुं दुर्भिदां चमूम्  
०७,०६६।००४अ भवान् पितृसमो मह्यं धर्मराजसमो ऽपि च  
०७,०६६।००४च् तथा कृष्णसमश् चैव सत्यम् एतद् ब्रवीमि ते  
०७,०६६।००५अ अश्वत्थामा यथा तात रक्षणीयस् तवानघ  
०७,०६६।००५च् तथाहम् अपि ते रक्ष्यः सदैव द्विजसत्तम  
०७,०६६।००६अ तव प्रसादाद् इच्छामि सिन्धुराजानम् आहवे  
०७,०६६।००६च् निहन्तुं द्विपदां श्रेष्ठ प्रतिज्ञां रक्ष मे विभो  
०७,०६६।००७अ एवम् उक्तस् तदाचार्यः प्रत्युवाच स्मयन्न् इव  
०७,०६६।००७ब्*०४७७_०१ यथा त्वं भाषसे पार्थ ममाप्य् एवं मतं विभो  
०७,०६६।००७ब्*०४७७_०२ किं तु स्वाम्यर्थयुक्तैस् तु कार्यं युद्धं मनीषिभिः  
०७,०६६।००७च् माम् अजित्वा न बीभत्सो शक्यो जेतुं जयद्रथः  
०७,०६६।००८अ एतावद् उक्त्वा तं द्रोणः शरव्रातैर् अवाकिरत्  
०७,०६६।००८च् सरथाश्वध्वजं तीक्ष्णैः प्रहसन् वै ससारथिम्  
०७,०६६।००९अ ततो ऽर्जुनः शरव्रातान् द्रोणस्यावार्य सायकैः  
०७,०६६।००९च् द्रोणम् अभ्यर्दयद् बाणैर् घोररूपैर् महत्तरैः  
०७,०६६।०१०अ विव्याध च रणे द्रोणम् अनुमान्य विशां पते  
०७,०६६।०१०च् क्षत्रधर्मं समास्थाय नवभिः सायकैः पुनः  
०७,०६६।०११अ तस्येषून् इषुभिश् छित्त्वा द्रोणो विव्याध ताव् उभौ  
०७,०६६।०११च् विषाग्निज्वलनप्रख्यैर् इषुभिः कृष्णपाण्डवौ  
०७,०६६।०१२अ इयेष पाण्डवस् तस्य बाणैश् छेत्तुं शरासनम्  
०७,०६६।०१२च् तस्य चिन्तयतस् त्व् एवं फल्गुनस्य महात्मनः  
०७,०६६।०१२ए द्रोणः शरैर् असम्भ्रान्तो ज्यां चिच्छेदाशु वीर्यवान्  
०७,०६६।०१३अ विव्याध च हयान् अस्य ध्वजं सारथिम् एव च  
०७,०६६।०१३च् अर्जुनं च शरैर् वीरं स्मयमानो ऽभ्यवाकिरत्  
०७,०६६।०१४अ एतस्मिन्न् अन्तरे पार्थः सज्जं कृत्वा महद् धनुः  
०७,०६६।०१४च् विशेषयिष्यन्न् आचार्यं सर्वास्त्रविदुषां वरम्  
०७,०६६।०१४ए मुमोच षट्शतान् बाणान् गृहीत्वैकम् इव द्रुतम्  
०७,०६६।०१५अ पुनः सप्त शतान् अन्यान् सहस्रं चानिवर्तिनाम्  
०७,०६६।०१५च् चिक्षेपायुतशश् चान्यांस् ते ऽघ्नन् द्रोणस्य तां चमूम्  
०७,०६६।०१६अ तैः सम्यग् अस्तैर् बलिना कृतिना चित्रयोधिना  
०७,०६६।०१६च् मनुष्यवाजिमातङ्गा विद्धाः पेतुर् गतासवः  
०७,०६६।०१७अ विद्रुताश् च रणे पेतुः सञ्छिन्नायुधजीविताः  
०७,०६६।०१७च् रथिनो रथमुख्येभ्यः सहयाः शरपीडिताः  
०७,०६६।०१८अ चूर्णिताक्षिप्तदग्धानां वज्रानिलहुताशनैः  
०७,०६६।०१८च् तुल्यरूपा गजाः पेतुर् गिर्यग्राम्बुदवेश्मनाम्  
०७,०६६।०१९अ पेतुर् अश्वसहस्राणि प्रहतान्य् अर्जुनेषुभिः  
०७,०६६।०१९च् हंसा हिमवतः पृष्ठे वारिविप्रहता इव  
०७,०६६।०२०अ रथाश्वद्विपपत्त्योघाः सलिलौघा इवाद्भुताः  
०७,०६६।०२०च् युगान्तादित्यरश्म्याभैः पाण्डवास्तशरैर् हताः  
०७,०६६।०२१अ तं पाण्डवादित्यशरांशुजालम्; कुरुप्रवीरान् युधि निष्टपन्तम्  
०७,०६६।०२१च् स द्रोणमेघः शरवर्षवेगैः; प्राच्छादयन् मेघ इवार्करश्मीन्  
०७,०६६।०२२अ अथात्यर्थविसृष्टेन द्विषताम् असुभोजिना  
०७,०६६।०२२च् आजघ्ने वक्षसि द्रोणो नाराचेन धनञ्जयम्  
०७,०६६।०२३अ स विह्वलितसर्वाङ्गः क्षितिकम्पे यथाचलः  
०७,०६६।०२३च् धैर्यम् आलम्ब्य बीभत्सुर् द्रोणं विव्याध पत्रिभिः  
०७,०६६।०२४अ द्रोणस् तु पञ्चभिर् बाणैर् वासुदेवम् अताडयत्  
०७,०६६।०२४च् अर्जुनं च त्रिसप्तत्या ध्वजं चास्य त्रिभिः शरैः  
०७,०६६।०२५अ विशेषयिष्यञ् शिष्यं च द्रोणो राजन् पराक्रमी  
०७,०६६।०२५च् अदृश्यम् अर्जुनं चक्रे निमेषाच् छरवृष्टिभिः  
०७,०६६।०२६अ प्रसक्तान् पततो ऽद्राक्ष्म भारद्वाजस्य सायकान्  
०७,०६६।०२६च् मण्डलीकृतम् एवास्य धनुश् चादृश्यताद्भुतम्  
०७,०६६।०२७अ ते ऽभ्ययुः समरे राजन् वासुदेवधनञ्जयौ  
०७,०६६।०२७च् द्रोणसृष्टाः सुबहवः कङ्कपत्रपरिच्छदाः  
०७,०६६।०२७द्*०४७८_०१ तत्राद्भुतम् अपश्याम शिलानाम् इव सर्पणम्  
०७,०६६।०२७द्*०४७८_०२ यद् द्रोणं तरसा पार्थो वृद्धं बालो ऽपि नातरत्  
०७,०६६।०२७द्*०४७८_०३ चिन्तयाम् आस वार्ष्णेयो दृष्ट्वा द्रोणस्य विक्रमम्  
०७,०६६।०२७द्*०४७८_०४ नातिवर्तिष्यते ह्य् एनं वेलाम् इव महार्णवः  
०७,०६६।०२८अ तद् दृष्ट्वा तादृशं युद्धं द्रोणपाण्डवयोस् तदा  
०७,०६६।०२८च् वासुदेवो महाबुद्धिः कार्यवत्ताम् अचिन्तयत्  
०७,०६६।०२८द्*०४७९_०१ ततः पार्थं समुद्विग्नं लक्ष्य चिन्तयते ऽच्युतः  
०७,०६६।०२८द्*०४७९_०२ द्रोणस्य चापि विक्रान्तं दृष्ट्वा मधुनिघातनः  
०७,०६६।०२९अ ततो ऽब्रवीद् वासुदेवो धनञ्जयम् इदं वचः  
०७,०६६।०२९च् पार्थ पार्थ महाबाहो न नः कालात्ययो भवेत्  
०७,०६६।०३०अ द्रोणम् उत्सृज्य गच्छामः कृत्यम् एतन् महत्तरम्  
०७,०६६।०३०च् पार्थश् चाप्य् अब्रवीत् कृष्णं यथेष्टम् इति केशव  
०७,०६६।०३१अ ततः प्रदक्षिणं कृत्वा द्रोणं प्रायान् महाभुजः  
०७,०६६।०३१च् परिवृत्तश् च बीभत्सुर् अगच्छद् विसृजञ् शरान्  
०७,०६६।०३२अ ततो ऽब्रवीत् स्मयन् द्रोणः क्वेदं पाण्डव गम्यते  
०७,०६६।०३२च् ननु नाम रणे शत्रुम् अजित्वा न निवर्तसे  
०७,०६६।०३३ अर्जुन उवाच  
०७,०६६।०३३अ गुरुर् भवान् न मे शत्रुः शिष्यः पुत्रसमो ऽस्मि ते  
०७,०६६।०३३च् न चास्ति स पुमांल् लोके यस् त्वां युधि पराजयेत्  
०७,०६६।०३४ सञ्जय उवाच  
०७,०६६।०३४अ एवं ब्रुवाणो बीभत्सुर् जयद्रथवधोत्सुकः  
०७,०६६।०३४च् त्वरायुक्तो महाबाहुस् तत् सैन्यं समुपाद्रवत्  
०७,०६६।०३५अ तं चक्ररक्षौ पाञ्चाल्यौ युधामन्यूत्तमौजसौ  
०७,०६६।०३५च् अन्वयातां महात्मानौ विशन्तं तावकं बलम्  
०७,०६६।०३६अ ततो जयो महाराज कृतवर्मा च सात्त्वतः  
०७,०६६।०३६च् काम्बोजश् च श्रुतायुश् च धनञ्जयम् अवारयन्  
०७,०६६।०३७अ तेषां दशसहस्राणि रथानाम् अनुयायिनाम्  
०७,०६६।०३७च् अभीषाहाः शूरसेनाः शिबयो ऽथ वसातयः  
०७,०६६।०३८अ माचेल्लका ललित्थाश् च केकया मद्रकास् तथा  
०७,०६६।०३८च् नारायणाश् च गोपालाः काम्बोजानां च ये गणाः  
०७,०६६।०३९अ कर्णेन विजिताः पूर्वं सङ्ग्रामे शूरसम्मताः  
०७,०६६।०३९च् भारद्वाजं पुरस्कृत्य त्यक्तात्मानो ऽर्जुनं प्रति  
०७,०६६।०४०अ पुत्रशोकाभिसन्तप्तं क्रुद्धं मृत्युम् इवान्तकम्  
०७,०६६।०४०च् त्यजन्तं तुमुले प्राणान् सन्नद्धं चित्रयोधिनम्  
०७,०६६।०४१अ गाहमानम् अनीकानि मातङ्गम् इव यूथपम्  
०७,०६६।०४१च् महेष्वासं पराक्रान्तं नरव्याघ्रम् अवारयन्  
०७,०६६।०४२अ ततः प्रववृते युद्धं तुमुलं लोमहर्षणम्  
०७,०६६।०४२च् अन्योन्यं वै प्रार्थयतां योधानाम् अर्जुनस्य च  
०७,०६६।०४३अ जयद्रथवधप्रेप्सुम् आयान्तं पुरुषर्षभम्  
०७,०६६।०४३च् न्यवारयन्त सहिताः क्रिया व्याधिम् इवोत्थितम्  
०७,०६७।००१ सञ्जय उवाच  
०७,०६७।००१अ सन्निरुद्धस् तु तैः पार्थो महाबलपराक्रमः  
०७,०६७।००१च् द्रुतं समनुयातश् च द्रोणेन रथिनां वरः  
०७,०६७।००२अ किरन्न् इषुगणांस् तिक्ष्णान् स्वरश्मीन् इव भास्करः  
०७,०६७।००२च् तापयाम् आस तत् सैन्यं देहं व्याधिगणो यथा  
०७,०६७।००३अ अश्वो विद्धो ध्वजश् छिन्नः सारोहः पतितो गजः  
०७,०६७।००३च् छत्राणि चापविद्धानि रथाश् चक्रैर् विना कृताः  
०७,०६७।००४अ विद्रुतानि च सैन्यानि शरार्तानि समन्ततः  
०७,०६७।००४च् इत्य् आसीत् तुमुलं युद्धं न प्राज्ञायत किं चन  
०७,०६७।००५अ तेषाम् आयच्छतां सङ्ख्ये परस्परम् अजिह्मगैः  
०७,०६७।००५च् अर्जुनो ध्वजिनीं राजन्न् अभीक्ष्णं समकम्पयत्  
०७,०६७।००६अ सत्यां चिकीर्षमाणस् तु प्रतिज्ञां सत्यसङ्गरः  
०७,०६७।००६च् अभ्यद्रवद् रथश्रेष्ठं शोणाश्वं श्वेतवाहनः  
०७,०६७।००७अ तं द्रोणः पञ्चविंशत्या मर्मभिद्भिर् अजिह्मगैः  
०७,०६७।००७च् अन्तेवासिनम् आचार्यो महेष्वासं समर्दयत्  
०७,०६७।००८अ तं तूर्णम् इव बीभत्सुः सर्वशस्त्रभृतां वरः  
०७,०६७।००८च् अभ्यधावद् इषून् अस्यन्न् इषुवेगविघातकान्  
०७,०६७।००९अ तस्याशु क्षिपतो भल्लान् भल्लैः सन्नतपर्वभिः  
०७,०६७।००९च् प्रत्यविध्यद् अमेयात्मा ब्रह्मास्त्रं समुदीरयन्  
०७,०६७।०१०अ तद् अद्भुतम् अपश्याम द्रोणस्याचार्यकं युधि  
०७,०६७।०१०च् यतमानो युवा नैनं प्रत्यविध्यद् यद् अर्जुनः  
०७,०६७।०११अ क्षरन्न् इव महामेघो वारिधाराः सहस्रशः  
०७,०६७।०११च् द्रोणमेघः पार्थशैलं ववर्ष शरवृष्टिभिः  
०७,०६७।०१२अ अर्जुनः शरवर्षं तद् ब्रह्मास्त्रेणैव मारिष  
०७,०६७।०१२च् प्रतिजग्राह तेजस्वी बाणैर् बाणान् विशातयन्  
०७,०६७।०१२द्*०४८०_०१ **** **** शरवर्षेण वीर्यवान्  
०७,०६७।०१२द्*०४८०_०२ अवारयद् असम्भ्रान्तो न त्व् आचार्यम् अपीडयत्  
०७,०६७।०१३अ द्रोणस् तु पञ्चविंशत्या श्वेतवाहनम् आर्दयत्  
०७,०६७।०१३च् वासुदेवं च सप्तत्या बाह्वोर् उरसि चाशुगैः  
०७,०६७।०१४अ पार्थस् तु प्रहसन् धीमान् आचार्यं स शरौघिणम्  
०७,०६७।०१४च् विसृजन्तं शितान् बाणान् अवारयत तं युधि  
०७,०६७।०१५अ अथ तौ वध्यमानौ तु द्रोणेन रथसत्तमौ  
०७,०६७।०१५च् आवर्जयेतां दुर्धर्षं युगान्ताग्निम् इवोत्थितम्  
०७,०६७।०१६अ वर्जयन् निशितान् बाणान् द्रोणचापविनिःसृतान्  
०७,०६७।०१६च् किरीटमाली कौन्तेयो भोजानीकं न्यपातयत्  
०७,०६७।०१७अ सो ऽन्तरा कृतवर्माणं काम्बोजं च सुदक्षिणम्  
०७,०६७।०१७च् अभ्ययाद् वर्जयन् द्रोणं मैनाकम् इव पर्वतम्  
०७,०६७।०१८अ ततो भोजो नरव्याघ्रं दुःसहः कुरुसत्तम  
०७,०६७।०१८च् अविध्यत् तूर्णम् अव्यग्रो दशभिः कङ्कपत्रिभिः  
०७,०६७।०१९अ तम् अर्जुनः शितेनाजौ राजन् विव्याध पत्रिणा  
०७,०६७।०१९च् पुनश् चान्यैस् त्रिभिर् बाणैर् मोहयन्न् इव सात्वतम्  
०७,०६७।०२०अ भोजस् तु प्रहसन् पार्थं वासुदेवं च माधवम्  
०७,०६७।०२०च् एकैकं पञ्चविंशत्या सायकानां समार्पयत्  
०७,०६७।०२१अ तस्यार्जुनो धनुश् छित्त्वा विव्याधैनं त्रिसप्तभिः  
०७,०६७।०२१च् शरैर् अग्निशिखाकारैः क्रुद्धाशीविषसन्निभैः  
०७,०६७।०२२अ अथान्यद् धनुर् आदाय कृतवर्मा महारथः  
०७,०६७।०२२च् पञ्चभिः सायकैस् तूर्णं विव्याधोरसि भारत  
०७,०६७।०२३अ पुनश् च निशितैर् बाणैः पार्थं विव्याध पञ्चभिः  
०७,०६७।०२३च् तं पार्थो नवभिर् बाणैर् आजघान स्तनान्तरे  
०७,०६७।०२४अ विषक्तं दृश्य कौन्तेयं कृतवर्मरथं प्रति  
०७,०६७।०२४च् चिन्तयाम् आस वार्ष्णेयो न नः कालात्ययो भवेत्  
०७,०६७।०२५अ ततः कृष्णो ऽब्रवीत् पार्थं कृतवर्मणि मा दयाम्  
०७,०६७।०२५च् कुरुसाम्बन्धिकं कृत्वा प्रमथ्यैनं विशातय  
०७,०६७।०२६अ ततः स कृतवर्माणं मोहयित्वार्जुनः शरैः  
०७,०६७।०२६च् अभ्यगाज् जवनैर् अश्वैः काम्बोजानाम् अनीकिनीम्  
०७,०६७।०२७अ अमर्षितस् तु हार्दिख्यः प्रविष्टे श्वेतवाहने  
०७,०६७।०२७च् विधुन्वन् सशरं चापं पाञ्चाल्याभ्यां समागतः  
०७,०६७।०२८अ चक्ररक्षौ तु पाञ्चाल्याव् अर्जुनस्य पदानुगौ  
०७,०६७।०२८च् पर्यवारयद् आयान्तौ कृतवर्मा रथेषुभिः  
०७,०६७।०२९अ ताव् अविध्यत् ततो भोजः सर्वपारशवैः शरैः  
०७,०६७।०२९च् त्रिभिर् एव युधामन्युं चतुर्भिश् चोत्तमौजसम्  
०७,०६७।०३०अ ताव् अप्य् एनं विव्यधतुर् दशभिर् दशभिः शरैः  
०७,०६७।०३०च् सञ्चिच्छिदतुर् अप्य् अस्य ध्वजं कार्मुकम् एव च  
०७,०६७।०३१अ अथान्यद् धनुर् आदाय हार्दिक्यः क्रोधमूर्छितः  
०७,०६७।०३१च् कृत्वा विधनुषौ वीरौ शरवर्षैर् अवाकिरत्  
०७,०६७।०३२अ ताव् अन्ये धनुषी सज्ये कृत्वा भोजं विजघ्नतुः  
०७,०६७।०३२च् तेनान्तरेण बीभत्सुर् विवेशामित्रवाहिनीम्  
०७,०६७।०३३अ न लेभाते तु तौ द्वारं वारितौ कृतवर्मणा  
०७,०६७।०३३च् धार्तराष्ट्रेष्व् अनीकेषु यतमानौ नरर्षभौ  
०७,०६७।०३४अ अनीकान्य् अर्दयन् युद्धे त्वरितः श्वेतवाहनः  
०७,०६७।०३४च् नावधीत् कृतवर्माणं प्राप्तम् अप्य् अरिसूदनः  
०७,०६७।०३५अ तं दृष्ट्वा तु तथायान्तं शूरो राजा श्रुतायुधः  
०७,०६७।०३५च् अभ्यद्रवत् सुसङ्क्रुद्धो विधुन्वानो महद् धनुः  
०७,०६७।०३५द्*०४८१_०१ द्र[द्रा]व्यमाणेषु सैन्येषु पाण्डवेन ततस् ततः  
०७,०६७।०३५द्*०४८१_०२ श्रुतायुधो महातेजाः किरन् बाणान् समभ्ययात्  
०७,०६७।०३६अ स पार्थं त्रिभिर् आनर्छत् सप्तत्या च जनार्दनम्  
०७,०६७।०३६च् क्षुरप्रेण सुतीक्ष्णेन पार्थकेतुम् अताडयत्  
०७,०६७।०३७अ तम् अर्जुनो नवत्या तु शराणां नतपर्वणाम्  
०७,०६७।०३७च् आजघान भृशं क्रुद्धस् तोत्त्रैर् इव महाद्विपम्  
०७,०६७।०३८अ स तन् न ममृषे राजन् पाण्डवेयस्य विक्रमम्  
०७,०६७।०३८च् अथैनं सप्तसप्तत्या नाराचानां समार्पयत्  
०७,०६७।०३९अ तस्यार्जुनो धनुश् छित्त्वा शरावापं निकृत्य च  
०७,०६७।०३९च् आजघानोरसि क्रुद्धः सप्तभिर् नतपर्वभिः  
०७,०६७।०४०अ अथान्यद् धनुर् आदाय स राजा क्रोधमूर्छितः  
०७,०६७।०४०च् वासविं नवभिर् बाणैर् बाह्वोर् उरसि चार्पयत्  
०७,०६७।०४१अ ततो ऽर्जुनः स्मयन्न् एव श्रुतायुधम् अरिन्दमः  
०७,०६७।०४१च् शरैर् अनेकसाहस्रैः पीडयाम् आस भारत  
०७,०६७।०४२अ अश्वांश् चास्यावधीत् तूर्णं सारथिं च महारथः  
०७,०६७।०४२च् विव्याध चैनं सप्तत्या नाराचानां महाबलः  
०७,०६७।०४३अ हताश्वं रथम् उत्सृज्य स तु राजा श्रुतायुधः  
०७,०६७।०४३च् अभ्यद्रवद् रणे पार्थं गदाम् उद्यम्य वीर्यवान्  
०७,०६७।०४४अ वरुणस्यात्मजो वीरः स तु राजा श्रुतायुधः  
०७,०६७।०४४च् पर्णाशा जननी यस्य शीततोया महानदी  
०७,०६७।०४५अ तस्य माताब्रवीद् वाक्यं वरुणं पुत्रकारणात्  
०७,०६७।०४५च् अवध्यो ऽयं भवेल्लोके शत्रूणां तनयो मम  
०७,०६७।०४६अ वरुणस् त्व् अब्रवीत् प्रीतो ददाम्य् अस्मै वरं हितम्  
०७,०६७।०४६च् दिव्यम् अस्त्रं सुतस् ते ऽयं यनावध्यो भविष्यति  
०७,०६७।०४७अ नास्ति चाप्य् अमरत्वं वै मनुष्यस्य कथं चन  
०७,०६७।०४७च् सर्वेणावश्यमर्तव्यं जातेन सरितां वरे  
०७,०६७।०४८अ दुर्धर्षस् त्व् एष शत्रूणां रणेषु भविता सदा  
०७,०६७।०४८च् अस्त्रस्यास्य प्रभावाद् वै व्येतु ते मानसो ज्वरः  
०७,०६७।०४९अ इत्य् उक्त्वा वरुणः प्रादाद् गदां मन्त्रपुरस्कृताम्  
०७,०६७।०४९च् याम् आसाद्य दुराधर्षः सर्वलोके श्रुतायुधः  
०७,०६७।०५०अ उवाच चैनं भगवान् पुनर् एव जलेश्वरः  
०७,०६७।०५०च् अयुध्यति न मोक्तव्या सा त्वय्य् एव पतेद् इति  
०७,०६७।०५०द्*०४८२_०१ हन्याद् एषा प्रतीपं हि प्रयोक्तारम् इति प्रभो  
०७,०६७।०५०द्*०४८२_०२ न चाकरोत् स तद्वाक्यं प्राप्ते काले श्रुतायुधः  
०७,०६७।०५१अ स तया वीरघातिन्या जनार्दनम् अताडयत्  
०७,०६७।०५१च् प्रतिजग्राह तां कृष्णः पीनेनांसेन वीर्यवान्  
०७,०६७।०५२अ नाकम्पयत शौरिं सा विन्ध्यं गिरिम् इवानिलः  
०७,०६७।०५२ब्*०४८३_०१ ततो ऽर्जुनः क्षुरप्राभ्यां भुजौ परिघसन्निभौ  
०७,०६७।०५२ब्*०४८३_०२ विव्याध पाण्डवः शीघ्रं जलेश्वरसुतस्य वै  
०७,०६७।०५२ब्*०४८३_०३ सा ज्वलन्ती महोल्केव समासाद्य जनार्दनम्  
०७,०६७।०५२च् प्रत्यभ्ययात् तं विप्रोढा कृत्येव दुरधिष्ठिता  
०७,०६७।०५३अ जघान चास्थितं वीरं श्रुतायुधम् अमर्षणम्  
०७,०६७।०५३ब्*०४८४_०१ स पपात हतो भूमौ विशिरा विभुजो बली  
०७,०६७।०५३ब्*०४८४_०२ स भग्न इव वातेन बहुशाखो वनस्पतिः  
०७,०६७।०५३ब्*०४८४_०३ सा विस्फुरन्ती ज्वलिता वज्रवेगसमा गदा  
०७,०६७।०५३च् हत्वा श्रुतायुधं वीरं जगतीम् अन्वपद्यत  
०७,०६७।०५३द्*०४८५_०१ गदां निवर्तितां दृष्ट्वा निहतं च श्रुतायुधम्  
०७,०६७।०५४अ हाहाकारो महांस् तत्र सैन्यानां समजायत  
०७,०६७।०५४च् स्वेनास्त्रेण हतं दृष्ट्वा श्रुतायुधम् अरिन्दमम्  
०७,०६७।०५५अ अयुध्यमानाय हि सा केशवाय नराधिप  
०७,०६७।०५५च् क्षिप्ता श्रुतायुधेनाथ तस्मात् तम् अवधीद् गदा  
०७,०६७।०५६अ यथोक्तं वरुणेनाजौ तथा स निधनं गतः  
०७,०६७।०५६च् व्यसुश् चाप्य् अपतद् भूमौ प्रेक्षतां सर्वधन्विनाम्  
०७,०६७।०५७अ पतमानस् तु स बभौ पर्णाशायाः प्रियः सुतः  
०७,०६७।०५७च् सम्भग्न इव वातेन बहुशाखो वनस्पतिः  
०७,०६७।०५८अ ततः सर्वाणि सैन्यानि सेनामुख्याश् च सर्वशः  
०७,०६७।०५८च् प्राद्रवन्त हतं दृष्ट्वा श्रुतायुधम् अरिन्दमम्  
०७,०६७।०५९अ तथ काम्बोजराजस्य पुत्रः शूरः सुदक्षिणः  
०७,०६७।०५९च् अभ्ययाज् जवनैर् अश्वैः फल्गुनं शत्रुसूदनम्  
०७,०६७।०६०अ तस्य पार्थः शरान् सप्त प्रेषयाम् आस भारत  
०७,०६७।०६०च् ते तं शूरं विनिर्भिद्य प्राविशन् धरणीतलम्  
०७,०६७।०६१अ सो ऽतिविद्धः शरैस् तीक्ष्णैर् गाण्डीवप्रेषितैर् मृधे  
०७,०६७।०६१च् अर्जुनं प्रतिविव्याध दशभिः कङ्कपत्रिभिः  
०७,०६७।०६२अ वासुदेवं त्रिभिर् विद्ध्वा पुनः पार्थं च पञ्चभिः  
०७,०६७।०६२च् तस्य पार्थो धनुश् छित्त्वा केतुं चिच्छेद मारिष  
०७,०६७।०६३अ भल्लाभ्यां भृशतीक्ष्णाभ्यां तं च विव्याध पाण्डवः  
०७,०६७।०६३च् स तु पार्थं त्रिभिर् विद्ध्वा सिंहनादम् अथानदत्  
०७,०६७।०६४अ सर्वपारशवीं चैव शक्तिं शूरः सुदक्षिणः  
०७,०६७।०६४च् सघण्टां प्राहिणोद् घोरां क्रुद्धो गाण्डीवधन्वने  
०७,०६७।०६५अ सा ज्वलन्ती महोल्केव तम् आसाद्य महारथम्  
०७,०६७।०६५च् सविस्फुलिङ्गा निर्भिद्य निपपात महीतले  
०७,०६७।०६५द्*०४८६_०१ शक्त्या चाभिहतो गाढं मूर्छयाभिपरिप्लुतः  
०७,०६७।०६५द्*०४८६_०२ समाश्वास्य महातेजाः सृक्किणी परिलेलिहन्  
०७,०६७।०६६अ तं चतुर्दशभिः पार्थो नाराचैः कङ्कपत्रिभिः  
०७,०६७।०६६च् साश्वध्वजधनुःसूतं विव्याधाचिन्त्यविक्रमः  
०७,०६७।०६६ए रथं चान्यैः सुबहुभिश् चक्रे विशकलं शरैः  
०७,०६७।०६७अ सुदक्षिणं तु काम्बोजं मोघसङ्कल्पविक्रमम्  
०७,०६७।०६७च् बिभेद हृदि बाणेन पृथुधारेण पाण्डवः  
०७,०६७।०६८अ स भिन्नमर्मा स्रस्ताङ्गः प्रभ्रष्टमुकुटाङ्गदः  
०७,०६७।०६८च् पपाताभिमुखः शूरो यन्त्रमुक्त इव ध्वजः  
०७,०६७।०६९अ गिरेः शिखरजः श्रीमान् सुशाखः सुप्रतिष्ठितः  
०७,०६७।०६९च् निर्भग्न इव वातेन कर्णिकारो हिमात्यये  
०७,०६७।०६९द्*०४८७_०१ विकीर्णः पतितो राजा प्रसार्य विपुलौ भुजौ  
०७,०६७।०६९द्*०४८८_०१ धारयन्न् अग्निसङ्काशां शिरसा काञ्चनीं स्रजम्  
०७,०६७।०७०अ शेते स्म निहतो भूमौ काम्बोजास्तरणोचितः  
०७,०६७।०७०ब्*०४८९_०१ महार्हाभरणोपेतः सानुमान् इव पर्वतः  
०७,०६७।०७०च् सुदर्शनीयस् ताम्राक्षः कर्णिना स सुदक्षिणः  
०७,०६७।०७०ए पुत्रः काम्बोजराजस्य पार्थेन विनिपातितः  
०७,०६७।०७०फ़्*०४९०_०१ अशोभत महाबाहुर् व्यसुर् भूमौ निपातितः  
०७,०६७।०७०फ़्*०४९१_०१ शोचयन् सर्वभूतानि केशवं च सहार्जुनम्  
०७,०६७।०७१अ ततः सर्वाणि सैन्यानि व्यद्रवन्त सुतस्य ते  
०७,०६७।०७१च् हतं श्रुतायुधं दृष्ट्वा काम्बोजं च सुदक्षिणम्  
०७,०६८।००१ सञ्जय उवाच  
०७,०६८।००१अ हते सुदक्षिणे राजन् वीरे चैव श्रुतायुधे  
०७,०६८।००१च् जवेनाभ्यद्रवन् पार्थं कुपिताः सैनिकास् तव  
०७,०६८।००२अ अभीषाहाः शूरसेनाः शिबयो ऽथ वसातयः  
०७,०६८।००२च् अभ्यवर्षंस् ततो राजञ् शरवर्षैर् धनञ्जयम्  
०७,०६८।००३अ तेषां षष्टिशतानार्यान् प्रामथ्नात् पाण्डवः शरैः  
०७,०६८।००३च् ते स्म भीताः पलायन्त व्याघ्रात् क्षुद्रमृगा इव  
०७,०६८।००४अ ते निवृत्य पुनः पार्थं सर्वतः पर्यवारयन्  
०७,०६८।००४च् रणे सपत्नान् निघ्नन्तं जिगीषन्तन् परान् युधि  
०७,०६८।००५अ तेषाम् आपततां तूर्णं गाण्डीवप्रेषितैः शरैः  
०७,०६८।००५च् शिरांसि पातयाम् आस बाहूंश् चैव धनञ्जयः  
०७,०६८।००५द्*०४९२_०१ उच्चकर्त शिरांस्य् उग्रो नाऌएभ्य इव पङ्कजान्  
०७,०६८।००६अ शिरोभिः पतितैस् तत्र भूमिर् आसीन् निरन्तरा  
०७,०६८।००६च् अभ्रच्छायेव चैवासीद् ध्वाङ्क्षगृध्रवडैर्युधि  
०७,०६८।००७अ तेषु तूत्साद्यमानेषु क्रोधामर्षसमन्वितौ  
०७,०६८।००७च् श्रुतायुश् चाच्युतायुश् च धनञ्जयम् अयुध्यताम्  
०७,०६८।००८अ बलिनौ स्पर्धिनौ वीरौ कुलजौ बाहुशालिनौ  
०७,०६८।००८च् ताव् एनं शरवर्षाणि सव्यदक्षिणम् अस्यताम्  
०७,०६८।००९अ त्वरायुक्तौ महाराज प्रार्थयानौ महद् यशः  
०७,०६८।००९च् अर्जुनस्य वधप्रेप्सू पुत्रार्थे तव धन्विनौ  
०७,०६८।०१०अ ताव् अर्जुनं सहस्रेण पत्रिणां नतपर्वणाम्  
०७,०६८।०१०च् पूरयाम् आसतुः क्रुद्धौ तडागं जलदौ यथा  
०७,०६८।०११अ श्रुतायुश् च ततः क्रुद्धस् तोमरेण धनञ्जयम्  
०७,०६८।०११च् आजघान रथश्रेष्ठः पीतेन निशितेन च  
०७,०६८।०१२अ सो ऽतिविद्धो बलवता शत्रुणा शत्रुकर्शनः  
०७,०६८।०१२च् आजगाम परं मोहं मोहयन् केशवं रणे  
०७,०६८।०१३अ एतस्मिन्न् एव काले तु सो ऽच्युतायुर् महारथः  
०७,०६८।०१३च् शूलेन भृशतीक्ष्णेन ताडयाम् आस पाण्डवम्  
०७,०६८।०१४अ क्षते क्षारं स हि ददौ पाण्डवस्य महात्मनः  
०७,०६८।०१४च् पार्थो ऽपि भृशसंविद्धो ध्वजयष्टिं समाश्रितः  
०७,०६८।०१५अ ततः सर्वस्य सैन्यस्य तावकस्य विशां पते  
०७,०६८।०१५च् सिंहनादो महान् आसीद् धतं मत्वा धनञ्जयम्  
०७,०६८।०१६अ कृष्णश् च भृशसन्तप्तो दृष्ट्वा पार्थं विचेतसम्  
०७,०६८।०१६च् आश्वासयत् सुहृद्याभिर् वाग्भिस् तत्र धनञ्जयम्  
०७,०६८।०१७अ ततस् तौ रथिनां श्रेष्ठौ लब्धलक्षौ धनञ्जयम्  
०७,०६८।०१७च् वासुदेवं च वार्ष्णेयं शरवर्षैः समन्ततः  
०७,०६८।०१८अ सचक्रकूबररथं साश्वध्वजपताकिनम्  
०७,०६८।०१८च् अदृश्यं चक्रतुर् युद्धे तद् अद्भुतम् इवाभवत्  
०७,०६८।०१९अ प्रत्याश्वस्तस् तु बीभत्सुः शनकैर् इव भारत  
०७,०६८।०१९च् प्रेतराजपुरं प्राप्य पुनः प्रत्यागतो यथा  
०७,०६८।०२०अ सञ्छन्नं शरजालेन रथं दृष्ट्वा सकेशवम्  
०७,०६८।०२०च् शत्रू चाभिमुखौ दृष्ट्वा दीप्यमानाव् इवानलौ  
०७,०६८।०२१अ प्रादुश्चक्रे ततः पार्थः शाक्रम् अस्त्रं महारथः  
०७,०६८।०२१च् तस्माद् आसन् सहस्राणि शराणां नतपर्वणाम्  
०७,०६८।०२२अ ते जघ्नुस् तौ महेष्वासौ ताभ्यां सृष्टांश् च सायकान्  
०७,०६८।०२२च् विचेरुर् आकाशगताः पार्थबाणविदारिताः  
०७,०६८।०२३अ प्रतिहत्य शरांस् तूर्णं शरवेगेन पाण्डवः  
०७,०६८।०२३च् प्रतस्थे तत्र तत्रैव योधयन् वै महारथान्  
०७,०६८।०२४अ तौ च फल्गुनबाणौघैर् विबाहुशिरसौ कृतौ  
०७,०६८।०२४च् वसुधाम् अन्वपद्येतां वातनुन्नाव् इव द्रुमौ  
०७,०६८।०२५अ श्रुतायुषश् च निधनं वधश् चैवाच्युतायुषः  
०७,०६८।०२५च् लोकविस्मापनम् अभूत् समुद्रस्येव शोषणम्  
०७,०६८।०२६अ तयोः पदानुगान् हत्वा पुनः पञ्चशतान् रथान्  
०७,०६८।०२६च् अभ्यगाद् भारतीं सेनां निघ्नन् पार्थो वरान् वरान्  
०७,०६८।०२७अ श्रुतायुषं च निहतं प्रेक्ष्य चैवाच्युतायुषम्  
०७,०६८।०२७च् अयुतायुश् च सङ्क्रुद्धो दीर्घायुश् चैव भारत  
०७,०६८।०२८अ पुत्रौ तयोर् नरश्रेष्ठौ कौन्तेयं प्रतिजग्मतुः  
०७,०६८।०२८च् किरन्तौ विविधान् बाणान् पितृव्यसनकर्शितौ  
०७,०६८।०२९अ ताव् अर्जुनो मुहूर्तेन शरैः सन्नतपर्वभिः  
०७,०६८।०२९च् प्रेषयत् परमक्रुद्धो यमस्य सदनं प्रति  
०७,०६८।०३०अ लोडयन्तम् अनीकानि द्विपं पद्मसरो यथा  
०७,०६८।०३०च् नाशक्नुवन् वारयितुं पार्थं क्षत्रियपुङ्गवाः  
०७,०६८।०३१अ अङ्गास् तु गजवारेण पाण्डवं पर्यवारयन्  
०७,०६८।०३१च् क्रुद्धाः सहस्रशो राजञ् शिखिता हस्तिसादिनः  
०७,०६८।०३२अ दुर्योधनसमादिष्टाः कुञ्जरैः पर्वतोपमैः  
०७,०६८।०३२च् प्राच्याश् च दाक्षिणात्याश् च कलिङ्गप्रमुखा नृपाः  
०७,०६८।०३३अ तेषाम् आपततां शीघ्रं गाण्डीवप्रेषितैः शरैः  
०७,०६८।०३३च् निचकर्त शिरांस्य् उग्रौ बाहून् अपि सुभूषणान्  
०७,०६८।०३४अ तैः शिरोभिर् मही कीर्णा बाहुभिश् च सहाङ्गदैः  
०७,०६८।०३४च् बभौ कनकपाषाणा भुजगैर् इव संवृता  
०७,०६८।०३५अ बाहवो विशिखैश् छिन्नाः शिरांस्य् उन्मथितानि च  
०७,०६८।०३५च् च्यवमानान्य् अदृश्यन्त द्रुमेभ्य इव पक्षिणः  
०७,०६८।०३६अ शरैः सहस्रशो विद्धा द्विपाः प्रस्रुतशोणिताः  
०७,०६८।०३६च् व्यदृश्यन्ताद्रयः काले गैरिकाम्बुस्रवा इव  
०७,०६८।०३७अ निहताः शेरते स्मान्ये बीभत्सोर् निशितैः शरैः  
०७,०६८।०३७च् गजपृष्ठगता म्लेच्छा नानाविकृतदर्शनाः  
०७,०६८।०३८अ नानावेषधरा राजन् नानाशस्त्रौघसंवृताः  
०७,०६८।०३८च् रुधिरेणानुलिप्ताङ्गा भान्ति चित्रैः शरैर् हताः  
०७,०६८।०३९अ शोणितं निर्वमन्ति स्म द्विपाः पार्थशराहताः  
०७,०६८।०३९च् सहस्रशश् छिन्नगात्राः सारोहाः सपदानुगाः  
०७,०६८।०४०अ चुक्रुशुश् च निपेतुश् च बभ्रमुश् चापरे दिशः  
०७,०६८।०४०च् भृशं त्रस्ताश् च बहुधा स्वानेन ममृदुर् गजाः  
०७,०६८।०४०ए सान्तरायुधिका मत्ता द्विपास् तीक्ष्णविषोपमाः  
०७,०६८।०४१अ विदन्त्य् असुरमायां ये सुघोरा घोरचक्षुषः  
०७,०६८।०४१च् यवनाः पारदाश् चैव शकाश् च सुनिकैः सह  
०७,०६८।०४१द्*०४९३_०१ काकवर्णा दुराचाराः स्त्रीलोलाः कलहप्रियाः  
०७,०६८।०४१द्*०४९३_०२ द्राविडास् तत्र युध्यन्ते मत्तवारणवारणाः  
०७,०६८।०४२अ गोयोनिप्रभवा म्लेच्छाः कालकल्पाः प्रहारिणः  
०७,०६८।०४२च् दार्वाभिसारा दरदाः पुण्ड्राश् च सह बाह्लिकैः  
०७,०६८।०४३अ न ते स्म शक्याः सङ्ख्यातुं व्राताः शतसहस्रशः  
०७,०६८।०४३ब्*०४९४_०१ अभ्यवर्षन्त ते सर्वे पाण्डवं निशितैः शरैः  
०७,०६८।०४३ब्*०४९४_०२ अवाकिरंश् च ते म्लेच्छा नानायुद्धविशारदाः  
०७,०६८।०४३ब्*०४९४_०३ तेषाम् अपि ससर्जाशु शरवृष्टिं धनञ्जयः  
०७,०६८।०४३च् वृष्टिस् तथाविधा ह्य् आसीच् छलभानाम् इवायतिः  
०७,०६८।०४४अ अभ्रच्छायाम् इव शरैः सैन्ये कृत्वा धनञ्जयः  
०७,०६८।०४४च् मुण्डार्धमुण्डजटिलान् अशुचीञ् जटिलाननान्  
०७,०६८।०४४ए म्लेच्छान् अशातयत् सर्वान् समेतान् अस्त्रमायया  
०७,०६८।०४५अ शरैश् च शतशो विद्धास् ते सङ्घाः सङ्घचारिणः  
०७,०६८।०४५च् प्राद्रवन्त रणे भीता गिरिगह्वरवासिनः  
०७,०६८।०४६अ गजाश्वसादिम्लेच्छानां पतितानां शतैः शरैः  
०७,०६८।०४६च् वडाः कङ्का वृका भूमाव् अपिबन् रुधिरं मुदा  
०७,०६८।०४७अ पत्त्यश्वरथनागैश् च प्रच्छन्नकृतसङ्क्रमाम्  
०७,०६८।०४७च् शरवर्षप्लवां घोरां केशशैवलशाड्वलाम्  
०७,०६८।०४७ए प्रावर्तयन् नदीम् उग्रां शोणितौघतरङ्गिणीम्  
०७,०६८।०४८अ शिरस्त्राणक्षुद्रमत्स्यां युगान्ते कालसम्भृताम्  
०७,०६८।०४८च् अकरोद् गजसम्बाधां नदीम् उत्तरशोणिताम्  
०७,०६८।०४८ए देहेभ्यो राजपुत्राणां नागाश्वरथसादिनाम्  
०७,०६८।०४९अ यथा स्थलं च निम्नं च न स्याद् वर्षति वासवे  
०७,०६८।०४९च् तथासीत् पृथिवी सर्वा शोणितेन परिप्लुता  
०७,०६८।०४९द्*०४९५_०१ तथासीद् आप्लुता धात्री रुधिरेण विशां पते  
०७,०६८।०५०अ षट्सहस्रान् वरान् वीरान् पुनर् दशशतान् वरान्  
०७,०६८।०५०च् प्राहिणोन् मृत्युलोकाय क्षत्रियान् क्षत्रियर्षभः  
०७,०६८।०५१अ शरैः सहस्रशो विद्धा विधिवत् कल्पिता द्विपाः  
०७,०६८।०५१च् शेरते भूमिम् आसाद्य शैला वज्रहता इव  
०७,०६८।०५२अ स वाजिरथमातङ्गान् निघ्नन् व्यचरद् अर्जुनः  
०७,०६८।०५२च् प्रभिन्न इव मातङ्गो मृद्नन् नडवनं यथा  
०७,०६८।०५३अ भूरिद्रुमलतागुल्मं शुष्केन्धनतृणोलपम्  
०७,०६८।०५३च् निर्दहेद् अनलो ऽरण्यं यथा वायुसमीरितः  
०७,०६८।०५४अ सैन्यारण्यं तव तथा कृष्णानिलसमीरितः  
०७,०६८।०५४च् शरार्चिर् अदहत् क्रुद्धः पाण्डवाग्निर् धनञ्जयः  
०७,०६८।०५५अ शून्यान् कुर्वन् रथोपस्थान् मानवैः संस्तरन् महीम्  
०७,०६८।०५५च् प्रानृत्यद् इव सम्बाधे चापहस्तो धनञ्जयः  
०७,०६८।०५६अ वज्रकल्पैः शरैर् भूमिं कुर्वन्न् उत्तरशोणिताम्  
०७,०६८।०५६ब्*०४९६_०१ ततः प्रावर्तत नदी शोणितस्य तरङ्गिणी  
०७,०६८।०५६ब्*०४९६_०२ नराश्वद्विपकायेभ्यः पर्वतेभ्य इवापगा  
०७,०६८।०५६ब्*०४९६_०३ अस्थिशर्करसम्बाधा ध्वजवृक्षा रथह्रदा  
०७,०६८।०५६ब्*०४९६_०४ सञ्छिन्नशीर्षपाषाणा हस्तिहस्तमहाग्रहा  
०७,०६८।०५६ब्*०४९६_०५ मांसमज्जास्थिपङ्काढ्या हताश्वमकराकुला  
०७,०६८।०५६ब्*०४९६_०६ योधगोमायुसङ्कीर्णा कबन्धशतसङ्कुला  
०७,०६८।०५६ब्*०४९६_०७ उष्णीषफेनसञ्छन्ना शरघोरझषाकुला  
०७,०६८।०५६ब्*०४९६_०८ रुद्रस्याक्रीडसदृशीं भूमिं कुर्वन् विभीषणाम्  
०७,०६८।०५६च् प्राविशद् भारतीं सेनां सङ्क्रुद्धो वै धनञ्जयः  
०७,०६८।०५६ए तं श्रुतायुस् तथाम्बष्ठो व्रजमानं न्यवारयत्  
०७,०६८।०५७अ तस्यार्जुनः शरैस् तीक्ष्णैः कङ्कपत्रपरिच्छदैः  
०७,०६८।०५७च् न्यपातयद् धयाञ् शीघ्रं यतमानस्य मारिष  
०७,०६८।०५७ए धनुश् चास्यापरैश् छित्त्वा शरैः पार्थो विचक्रमे  
०७,०६८।०५८अ अम्बष्ठस् तु गदां गृह्य क्रोधपर्याकुलेक्षणः  
०७,०६८।०५८ब्*०४९७_०१ गदापाणिर् द्रुतं यात्वा प्रगृह्य महतीं गदाम्  
०७,०६८।०५८च् आससाद रणे पार्थं केशवं च महारथम्  
०७,०६८।०५९अ ततः स प्रहसन् वीरो गदाम् उद्यम्य भारत  
०७,०६८।०५९च् रथम् आवार्य गदया केशवं समताडयत्  
०७,०६८।०६०अ गदया ताडितं दृष्ट्वा केशवं परवीरहा  
०७,०६८।०६०च् अर्जुनो भृशसङ्क्रुद्धः सो ऽम्बष्ठं प्रति भारत  
०७,०६८।०६१अ ततः शरैर् हेमपुङ्खैः सगदं रथिनां वरम्  
०७,०६८।०६१च् छादयाम् आस समरे मेघः सूर्यम् इवोदितम्  
०७,०६८।०६२अ ततो ऽपरैः शरैश् चापि गदां तस्य महात्मनः  
०७,०६८।०६२च् अचूर्णयत् तदा पार्थस् तद् अद्भुतम् इवाभवत्  
०७,०६८।०६३अ अथ तां पतितां दृष्ट्वा गृह्यान्यां महतीं गदाम्  
०७,०६८।०६३च् अर्जुनं वासुदेवं च पुनः पुनर् अताडयत्  
०७,०६८।०६४अ तस्यार्जुनः क्षुरप्राभ्यां सगदाव् उद्यतौ भुजौ  
०७,०६८।०६४च् चिच्छेदेन्द्रध्वजाकारौ शिरश् चान्येन पत्रिणा  
०७,०६८।०६५अ स पपात हतो राजन् वसुधाम् अनुनादयन्  
०७,०६८।०६५च् इन्द्रध्वज इवोत्सृष्टो यन्त्रनिर्मुक्तबन्धनः  
०७,०६८।०६५द्*०४९८_०१ अम्बष्ठे तु तदा भग्ने तव सैन्यम् अभज्यत  
०७,०६८।०६६अ रथानीकावगाढश् च वारणाश्वशतैर् वृतः  
०७,०६८।०६६ब्*०४९९_०१ आददानं शरैः प्राणान् गजाश्वरथसादिनाम्  
०७,०६८।०६६च् सो ऽदृश्यत तदा पार्थो घनैः सूर्य इवावृतः  
०७,०६९।००१ सञ्जय उवाच  
०७,०६९।००१अ ततः प्रविष्टे कौन्तेये सिन्धुराजजिघांसया  
०७,०६९।००१च् द्रोणानीकं विनिर्भिद्य भोजानीकं च दुस्तरम्  
०७,०६९।००२अ काम्बोजस्य च दायादे हते राजन् सुदक्षिणे  
०७,०६९।००२च् श्रुतायुधे च विक्रान्ते निहते सव्यसाचिना  
०७,०६९।००३अ विप्रद्रुतेष्व् अनीकेषु विध्वस्तेषु समन्ततः  
०७,०६९।००३च् प्रभग्नं स्वबलं दृष्ट्वा पुत्रस् ते द्रोणम् अभ्ययात्  
०७,०६९।००४अ त्वरन्न् एकरथेनैव समेत्य द्रोणम् अब्रवीत्  
०७,०६९।००४च् गतः स पुरुषव्याघ्रः प्रमथ्येमां महाचमूम्  
०७,०६९।००५अ अत्र बुद्ध्या समीक्षस्व किं नु कार्यम् अनन्तरम्  
०७,०६९।००५च् अर्जुनस्य विघाताय दारुणे ऽस्मिञ् जनक्षये  
०७,०६९।००६अ यथा स पुरुषव्याघ्रो न हन्येत जयद्रथः  
०७,०६९।००६च् तथा विधत्स्व भद्रं ते त्वं हि नः परमा गतिः  
०७,०६९।००७अ असौ धनञ्जयाग्निर् हि कोपमारुतचोदितः  
०७,०६९।००७च् सेनाकक्षं दहति मे वह्निः कक्षम् इवोत्थितः  
०७,०६९।००८अ अतिक्रान्ते हि कौन्तेये भित्त्वा सैन्यं परन्तप  
०७,०६९।००८च् जयद्रथस्य गोप्तारः संशयं परमं गताः  
०७,०६९।००९अ स्थिरा बुद्धिर् नरेन्द्राणाम् आसीद् ब्रह्मविदां वर  
०७,०६९।००९च् नातिक्रमिष्यति द्रोणं जातु जीवन् धनञ्जयः  
०७,०६९।०१०अ सो ऽसौ पार्थो व्यतिक्रान्तो मिषतस् ते महाद्युते  
०७,०६९।०१०च् सर्वं ह्य् अद्यातुरं मन्ये नैतद् अस्ति बलं मम  
०७,०६९।०११अ जानामि त्वां महाभाग पाण्डवानां हिते रतम्  
०७,०६९।०११च् तथा मुह्यामि च ब्रह्मन् कार्यवत्तां विचिन्तयन्  
०७,०६९।०१२अ यथाशक्ति च ते ब्रह्मन् वर्तये वृत्तिम् उत्तमाम्  
०७,०६९।०१२च् प्रीणामि च यथाशक्ति तच् च त्वं नावबुध्यसे  
०७,०६९।०१३अ अस्मान् न त्वं सदा भक्तान् इच्छस्य् अमितविक्रम  
०७,०६९।०१३च् पाण्डवान् सततं प्रीणास्य् अस्माकं विप्रिये रतान्  
०७,०६९।०१४अ अस्मान् एवोपजीवंस् त्वम् अस्माकं विप्रिये रतः  
०७,०६९।०१४च् न ह्य् अहं त्वां विजानामि मधुदिग्धम् इव क्षुरम्  
०७,०६९।०१४च्*०५००_०१ **** **** वचसा ललितं सदा  
०७,०६९।०१४च्*०५००_०२ हृदयेन भृशं तीक्ष्णं  
०७,०६९।०१५अ नादास्यच् चेद् वरं मह्यं भवान् पाण्डवनिग्रहे  
०७,०६९।०१५च् नावारयिष्यं गच्छन्तम् अहं सिन्धुपतिं गृहान्  
०७,०६९।०१६अ मया त्व् आशंसमानेन त्वत्तस् त्राणम् अबुद्धिना  
०७,०६९।०१६च् आश्वासितः सिन्धुपतिर् मोहाद् दत्तश् च मृत्यवे  
०७,०६९।०१७अ यमदंष्ट्रान्तरं प्राप्तो मुच्येतापि हि मानवः  
०७,०६९।०१७च् नार्जुनस्य वशं प्राप्तो मुच्येताजौ जयद्रथः  
०७,०६९।०१८अ स तथा कुरु शोणाश्व यथा रक्ष्येत सैन्धवः  
०७,०६९।०१८च् मम चार्तप्रलापानां मा क्रुधः पाहि सैन्धवम्  
०७,०६९।०१९ द्रोण उवाच  
०७,०६९।०१९अ नाभ्यसूयामि ते वाचम् अश्वत्थाम्नासि मे समः  
०७,०६९।०१९च् सत्यं तु ते प्रवक्ष्यामि तज् जुषस्व विशां पते  
०७,०६९।०२०अ सारथिः प्रवरः कृष्णः शीघ्राश् चास्य हयोत्तमाः  
०७,०६९।०२०च् अल्पं च विवरं कृत्वा तूर्णं याति धनञ्जयः  
०७,०६९।०२१अ किं नु पश्यसि बाणौघान् क्रोशमात्रे किरीटिनः  
०७,०६९।०२१च् पश्चाद् रथस्य पतितान् क्षिप्ताञ् शीघ्रं हि गच्छतः  
०७,०६९।०२२अ न चाहं शीघ्रयाने ऽद्य समर्थो वयसान्वितः  
०७,०६९।०२२च् सेनामुखे च पार्थानाम् एतद् बलम् उपस्थितम्  
०७,०६९।०२३अ युधिष्ठिरश् च मे ग्राह्यो मिषतां सर्वधन्विनाम्  
०७,०६९।०२३च् एवं मया प्रतिज्ञातं क्षत्रमध्ये महाभुज  
०७,०६९।०२४अ धनञ्जयेन चोत्सृष्टो वर्तते प्रमुखे मम  
०७,०६९।०२४च् तस्माद् व्यूहमुखं हित्वा नाहं यास्यामि फल्गुनम्  
०७,०६९।०२५अ तुल्याभिजनकर्माणं शत्रुम् एकं सहायवान्  
०७,०६९।०२५च् गत्वा योधय मा भैस् त्वं त्वं ह्य् अस्य जगतः पतिः  
०७,०६९।०२६अ राजा शूरः कृती दक्षो वैरम् उत्पाद्य पाण्डवैः  
०७,०६९।०२६च् वीर स्वयं प्रयाह्य् आशु यत्र यातो धनञ्जयः  
०७,०६९।०२७ दुर्योधन उवाच  
०७,०६९।०२७अ कथं त्वाम् अप्य् अतिक्रान्तः सर्वशस्त्रभृतां वरः  
०७,०६९।०२७च् धनञ्जयो मया शक्य आचार्य प्रतिबाधितुम्  
०७,०६९।०२८अ अपि शक्यो रणे जेतुं वज्रहस्तः पुरन्दरः  
०७,०६९।०२८च् नार्जुनः समरे शक्यो जेतुं परपुरञ्जयः  
०७,०६९।०२९अ येन भोजश् च हार्दिक्यो भवांश् च त्रिदशोपमः  
०७,०६९।०२९च् अस्त्रप्रतापेन जितौ श्रुतायुश् च निबर्हितः  
०७,०६९।०३०अ सुदक्षिणश् च निहतः स च राजा श्रुतायुधः  
०७,०६९।०३०च् श्रुतायुश् चाच्युतायुश् च म्लेच्छाश् च शतशो हताः  
०७,०६९।०३१अ तं कथं पाण्डवं युद्धे दहन्तम् अहितान् बहून्  
०७,०६९।०३१च् प्रतियोत्स्यामि दुर्धर्षं तन् मे शंसास्त्रकोविद  
०७,०६९।०३२अ क्षमं चेन् मन्यसे युद्धं मम तेनाद्य शाधि माम्  
०७,०६९।०३२च् परवान् अस्मि भवति प्रेष्यकृद् रक्ष मे यशः  
०७,०६९।०३३ द्रोण उवाच  
०७,०६९।०३३अ सत्यं वदसि कौरव्य दुराधर्षो धनञ्जयः  
०७,०६९।०३३च् अहं तु तत् करिष्यामि यथैनं प्रसहिष्यसि  
०७,०६९।०३४अ अद्भुतं चाद्य पश्यन्तु लोके सर्वधनुर्धराः  
०७,०६९।०३४च् विषक्तं त्वयि कौन्तेयं वासुदेवस्य पश्यतः  
०७,०६९।०३५अ एष ते कवचं राजंस् तथा बध्नामि काञ्चनम्  
०७,०६९।०३५च् यथा न बाणा नास्त्राणि विषहिष्यन्ति ते रणे  
०७,०६९।०३६अ यदि त्वां सासुरसुराः सयक्षोरगराक्षसाः  
०७,०६९।०३६च् योधयन्ति त्रयो लोकाः सनरा नास्ति ते भयम्  
०७,०६९।०३७अ न कृष्णो न च कौन्तेयो न चान्यः शस्त्रभृद् रणे  
०७,०६९।०३७च् शरान् अर्पयितुं कश् चित् कवचे तव शक्ष्यति  
०७,०६९।०३८अ स त्वं कवचम् आस्थाय क्रुद्धम् अद्य रणे ऽर्जुनम्  
०७,०६९।०३८च् त्वरमाणः स्वयं याहि न चासौ त्वां सहिष्यते  
०७,०६९।०३९ सञ्जय उवाच  
०७,०६९।०३९अ एवम् उक्त्वा त्वरन् द्रोणः स्पृष्ट्वाम्भो वर्म भास्वरम्  
०७,०६९।०३९च् आबबन्धाद्भुततमं जपन् मन्त्रं यथाविधि  
०७,०६९।०४०अ रणे तस्मिन् सुमहति विजयाय सुतस्य ते  
०७,०६९।०४०च् विसिस्मापयिषुर् लोकं विद्यया ब्रह्मवित्तमः  
०७,०६९।०४०द्*०५०१_०१ स संयुक्तो महाबाहुर् आचार्येण महात्मना  
०७,०६९।०४१ द्रोण उवाच  
०७,०६९।०४१अ करोतु स्वस्ति ते ब्रह्मा स्वस्ति चापि द्विजातयः  
०७,०६९।०४१च् सरीसृपाश् च ये श्रेष्ठास् तेभ्यस् ते स्वस्ति भारत  
०७,०६९।०४२अ ययातिर् नहुषश् चैव धुन्धुमारो भगीरथः  
०७,०६९।०४२च् तुभ्यं राजर्षयः सर्वे स्वस्ति कुर्वन्तु सर्वशः  
०७,०६९।०४३अ स्वस्ति ते ऽस्त्व् एकपादेभ्यो बहुपादेभ्य एव च  
०७,०६९।०४३च् स्वस्त्य् अस्त्व् अपादकेभ्यश् च नित्यं तव महारणे  
०७,०६९।०४४अ स्वाहा स्वधा शची चैव स्वस्ति कुर्वन्तु ते सदा  
०७,०६९।०४४च् लक्ष्मीर् अरुन्धती चैव कुरुतां स्वस्ति ते ऽनघ  
०७,०६९।०४५अ असितो देवलश् चैव विश्वामित्रस् तथाङ्गिराः  
०७,०६९।०४५च् वसिष्ठः कश्यपश् चैव स्वस्ति कुर्वन्तु ते नृप  
०७,०६९।०४६अ धाता विधाता लोकेशो दिशश् च सदिगीश्वराः  
०७,०६९।०४६च् स्वस्ति ते ऽद्य प्रयच्छन्तु कार्त्तिकेयश् च षण्मुखः  
०७,०६९।०४६द्*०५०२_०१ येन देवाः सकृद्भग्नाः सङ्ग्रामे तारकामये  
०७,०६९।०४६द्*०५०२_०२ धृताः स चाहतः शूरो ह्य् अवध्यो देवतागणैः  
०७,०६९।०४७अ विवस्वान् भगवान् स्वस्ति करोतु तव सर्वशः  
०७,०६९।०४७ब्*०५०३_०१ पार्षदा वशगा यस्य स्वस्ति तुभ्यं प्रयच्छतु  
०७,०६९।०४७च् दिग्गजाश् चैव चत्वारः क्षितिः खं गगनं ग्रहाः  
०७,०६९।०४७द्*०५०४_०१ दिशश् च विदिशश् चैव स्वस्ति तुभ्यं प्रकुर्वताम्  
०७,०६९।०४७द्*०५०४_०२ प्रजानां पतयश् चैव सिद्धा लोकहिते रताः  
०७,०६९।०४७द्*०५०४_०३ स्वस्ति कुर्वन्तु ते नित्यं मन्त्रेणानेन संस्तुताः  
०७,०६९।०४८अ अधस्ताद् धरणीं यो ऽसौ सदा धारयते नृप  
०७,०६९।०४८च् स शेषः पन्नगश्रेष्ठः स्वस्ति तुभ्यं प्रयच्छतु  
०७,०६९।०४९अ गान्धारे युधि विक्रम्य निर्जिताः सुरसत्तमाः  
०७,०६९।०४९च् पुरा वृत्रेण दैत्येन भिन्नदेहाः सहस्रशः  
०७,०६९।०५०अ हृततेजोबलाः सर्वे तदा सेन्द्रा दिवौकसः  
०७,०६९।०५०ब्*०५०५_०१ विह्वला हृतवीर्याश् च सहेन्द्रा विबुधा द्रुताः  
०७,०६९।०५०च् ब्रह्माणं शरणं जग्मुर् वृत्राद् भीता महासुरात्  
०७,०६९।०५१ देवा ऊचुः  
०७,०६९।०५१अ प्रमर्दितानां वृत्रेण देवानां देवसत्तम  
०७,०६९।०५१च् गतिर् भव सुरश्रेष्ठ त्राहि नो महतो भयात्  
०७,०६९।०५२ द्रोण उवाच  
०७,०६९।०५२अ अथ पार्श्वे स्थितं विष्णुं शक्रादींश् च सुरोत्तमान्  
०७,०६९।०५२च् प्राह तथ्यम् इदं वाक्यं विषण्णान् सुरसत्तमान्  
०७,०६९।०५३अ रक्ष्या मे सततं देवाः सहेन्द्राः सद्विजातयः  
०७,०६९।०५३च् त्वष्टुः सुदुर्धरं तेजो येन वृत्रो विनिर्मितः  
०७,०६९।०५४अ त्वष्ट्रा पुरा तपस् तप्त्वा वर्षायुतशतं तदा  
०७,०६९।०५४च् वृत्रो विनिर्मितो देवाः प्राप्यानुज्ञां महेश्वरात्  
०७,०६९।०५५अ स तस्यैव प्रसादाद् वै हन्याद् एव रिपुर् बली  
०७,०६९।०५५च् नागत्वा शङ्करस्थानं भगवान् दृश्यते हरः  
०७,०६९।०५६अ दृष्ट्वा हनिष्यथ रिपुं क्षिप्रं गच्छत मन्दरम्  
०७,०६९।०५६च् यत्रास्ते तपसां योनिर् दक्षयज्ञविनाशनः  
०७,०६९।०५६ए पिनाकी सर्वभूतेशो भगनेत्रनिपातनः  
०७,०६९।०५७अ ते गत्वा सहिता देवा ब्रह्मणा सह मन्दरम्  
०७,०६९।०५७च् अपश्यंस् तेजसां राशिं सूर्यकोटिसमप्रभम्  
०७,०६९।०५८अ सो ऽब्रवीत् स्वागतं देवा ब्रूत किं करवाण्य् अहम्  
०७,०६९।०५८च् अमोघं दर्शनं मह्यं कामप्राप्तिर् अतो ऽस्तु वः  
०७,०६९।०५९अ एवम् उक्तास् तु ते सर्वे प्रत्यूचुस् तं दिवौकसः  
०७,०६९।०५९च् तेजो हृतं नो वृत्रेण गतिर् भव दिवौकसाम्  
०७,०६९।०६०अ मूर्तीर् ईक्षष्व नो देव प्रहारैर् जर्जरीकृताः  
०७,०६९।०६०च् शरणं त्वां प्रपन्नाः स्म गतिर् भव महेश्वर  
०७,०६९।०६१ महेश्वर उवाच  
०७,०६९।०६१अ विदितं मे यथा देवाः कृत्येयं सुमहाबला  
०७,०६९।०६१च् त्वष्टुस् तेजोभवा घोरा दुर्निवार्याकृतात्मभिः  
०७,०६९।०६२अ अवश्यं तु मया कार्यं साह्यं सर्वदिवौकसाम्  
०७,०६९।०६२च् ममेदं गात्रजं शक्र कवचं गृह्य भास्वरम्  
०७,०६९।०६२ए बधानानेन मन्त्रेण मानसेन सुरेश्वर  
०७,०६९।०६२फ़्*०५०६_०१ वधायासुरमुख्यस्य वृत्रस्य सुरघातिनः  
०७,०६९।०६३ द्रोण उवाच  
०७,०६९।०६३अ इत्य् उक्त्वा वरदः प्रादाद् वर्म तन् मन्त्रम् एव च  
०७,०६९।०६३च् स तेन वर्मणा गुप्तः प्रायाद् वृत्रचमूं प्रति  
०७,०६९।०६४अ नानाविधैश् च शस्त्रौघैः पात्यमानैर् महारणे  
०७,०६९।०६४च् न सन्धिः शक्यते भेत्तुं वर्मबन्धस्य तस्य तु  
०७,०६९।०६४द्*०५०७_०१ स तेन वर्मणा गुप्तो वृत्रं देवरिपुं तदा  
०७,०६९।०६५अ ततो जघान समरे वृत्रं देवपतिः स्वयम्  
०७,०६९।०६५ब्*०५०८_०१ जघान समरे ऽभीतः शक्रो देवाग्रणीस् तदा  
०७,०६९।०६५च् तं च मत्रमयं बन्धं वर्म चाङ्गिरसे ददौ  
०७,०६९।०६६अ अङ्गिराः प्राह पुत्रस्य मन्त्रज्ञस्य बृहस्पतेः  
०७,०६९।०६६च् बृहस्पतिर् अथोवाच अग्निवेश्याय धीमते  
०७,०६९।०६७अ अग्निवेश्यो मम प्रादात् तेन बध्नामि वर्म ते  
०७,०६९।०६७च् तवाद्य देहरक्षार्थं मन्त्रेण नृपसत्तम  
०७,०६९।०६८ सञ्जय उवाच  
०७,०६९।०६८अ एवम् उक्त्वा ततो द्रोणस् तव पुत्रं महाद्युतिः  
०७,०६९।०६८च् पुनर् एव वचः प्राह शनैर् आचार्यपुङ्गवः  
०७,०६९।०६८द्*०५०९_०१ **** **** तस्य कर्म बबन्ध च  
०७,०६९।०६८द्*०५०९_०२ उवाच चैनम् आचार्यस् तव पुत्रम् इदं वचः  
०७,०६९।०६९अ ब्रह्मसूत्रेण बध्नामि कवचं तव पार्थिव  
०७,०६९।०६९ब्*०५१०_०१ ब्रह्मणश् च स्वसूक्तेन बध्नामि कवचं तव  
०७,०६९।०६९च् हिरण्यगर्भेण यथा बद्धं विष्णोः पुरा रणे  
०७,०६९।०७०अ यथा च ब्रह्मणा बद्धं सङ्ग्रामे तारकामये  
०७,०६९।०७०च् शक्रस्य कवचं दिव्यं तथा बध्नाम्य् अहं तव  
०७,०६९।०७१अ बद्ध्वा तु कवचं तस्य मन्त्रेण विधिपूर्वकम्  
०७,०६९।०७१च् प्रेषयाम् आस राजानं युद्धाय महते द्विजः  
०७,०६९।०७२अ स सन्नद्धो महाबाहुर् आचार्येण महात्मना  
०७,०६९।०७२ब्*०५११_०१ प्रस्थितः सहसा राजन् यत्र यातो धनञ्जयः  
०७,०६९।०७२च् रथानां च सहस्रेण त्रिगर्तानां प्रहारिणाम्  
०७,०६९।०७३अ तथा दन्तिसहस्रेण मत्तानां वीर्यशालिनाम्  
०७,०६९।०७३च् अश्वानाम् अयुतेनैव तथान्यैश् च महारथैः  
०७,०६९।०७४अ वृतः प्रायान् महाबाहुर् अर्जुनस्य रथं प्रति  
०७,०६९।०७४च् नानावादित्रघोषेण यथा वैरोचनिस् तथा  
०७,०६९।०७४च्*०५१२_०१ **** **** नानाजनपदायुतः  
०७,०६९।०७४च्*०५१२_०२ तव पुत्रः प्रयातस् तु  
०७,०६९।०७५अ ततः शब्दो महान् आसीत् सैन्यानां तव भारत  
०७,०६९।०७५च् अगाधं प्रस्थितं दृष्ट्वा समुद्रम् इव कौरवम्  
०७,०७०।००१ सञ्जय उवाच  
०७,०७०।००१अ प्रविष्टयोर् महाराज पार्थवार्ष्णेययोस् तदा  
०७,०७०।००१च् दुर्योधने प्रयाते च पृष्ठतः पुरुषर्षभे  
०७,०७०।००२अ जवेनाभ्यद्रवन् द्रोणं महता निस्वनेन च  
०७,०७०।००२च् पाण्डवाः सोमकैः सार्धं ततो युद्धम् अवर्तत  
०७,०७०।००३अ तद् युद्धम् अभवद् घोरं तुमुलं लोमहर्षणम्  
०७,०७०।००३च् पाञ्चालानां कुरूणां च व्यूहस्य पुरतो ऽद्भुतम्  
०७,०७०।००४अ राजन् कदा चिन् नास्माभिर् दृष्टं तादृङ् न च श्रुतम्  
०७,०७०।००४ब्*०५१३_०१ राजन् न तादृशं युद्धं दृष्टपूर्वं न च श्रुतम्  
०७,०७०।००४च् यादृङ् मध्यगते सूर्ये युद्धम् आसीद् विशां पते  
०७,०७०।००५अ धृष्टद्युम्नमुखाः पार्था व्यूढानीकाः प्रहारिणः  
०७,०७०।००५च् द्रोणस्य सैन्यं ते सर्वे शरवर्षैर् अवाकिरन्  
०७,०७०।००६अ वयं द्रोणं पुरस्कृत्य सर्वशस्त्रभृतां वरम्  
०७,०७०।००६च् पार्षतप्रमुखान् पार्थान् अभ्यवर्षाम सायकैः  
०७,०७०।००७अ महामेघाव् इवोदीर्णौ मिश्रवातौ हिमात्यये  
०७,०७०।००७च् सेनाग्रे विप्रकाशेते रुचिरे रथभूषिते  
०७,०७०।००८अ समेत्य तु महासेने चक्रतुर् वेगम् उत्तमम्  
०७,०७०।००८च् जाह्नवीयमुने नद्यौ प्रावृषीवोल्बणोदके  
०७,०७०।००९अ नानाशस्त्रपुरोवातो द्विपाश्वरथसंवृतः  
०७,०७०।००९च् गदाविद्युन् महारौद्रः सङ्ग्रामजलदो महान्  
०७,०७०।०१०अ भारद्वाजानिलोद्धूतः शरधारासहस्रवान्  
०७,०७०।०१०च् अभ्यवर्षन् महारौद्रः पाण्डुसेनाग्निम् उद्धतम्  
०७,०७०।०११अ समुद्रम् इव घर्मान्ते विवान् घोरो महानिलः  
०७,०७०।०११च् व्यक्षोभयद् अनीकानि पाण्डवानां द्विजोत्तमः  
०७,०७०।०१२अ ते ऽपि सर्वप्रयत्नेन द्रोणम् एव समाद्रवन्  
०७,०७०।०१२च् बिभित्सन्तो महासेतुं वार्योघाः प्रबला इव  
०७,०७०।०१३अ वारयाम् आस तान् द्रोणो जलौघान् अचलो यथा  
०७,०७०।०१३च् पाण्डवान् समरे क्रुद्धान् पाञ्चालांश् च सकेकयान्  
०७,०७०।०१४अ अथापरे ऽपि राजानः परावृत्य समन्ततः  
०७,०७०।०१४च् महाबला रणे शूराः पाञ्चालान् अन्ववारयन्  
०७,०७०।०१५अ ततो रणे नरव्याघ्रः पार्षतः पाण्डवैः सह  
०७,०७०।०१५च् सञ्जघानासकृद् द्रोणं बिभित्सुर् अरिवाहिनीम्  
०७,०७०।०१६अ यथैव शरवर्षाणि द्रोणो वर्षति पार्षते  
०७,०७०।०१६च् तथैव शरवर्षाणि धृष्टद्युम्नो ऽभ्यवर्षत  
०७,०७०।०१७अ सनिस्त्रिंशपुरोवातः शक्तिप्रासर्ष्टिसंवृतः  
०७,०७०।०१७च् ज्याविद्युच् चापसंह्रादो धृष्टद्युम्नबलाहकः  
०७,०७०।०१८अ शरधाराश्मवर्षाणि व्यसृजत् सर्वतोदिशम्  
०७,०७०।०१८च् निघ्नन् रथवराश्वौघांश् छादयाम् आस वाहिनीम्  
०७,०७०।०१९अ यं यम् आर्छच् छरैर् द्रोणः पाण्डवानां रथव्रजम्  
०७,०७०।०१९च् ततस् ततः शरैर् द्रोणम् अपाकर्षत पार्षतः  
०७,०७०।०२०अ तथा तु यतमानस्य द्रोणस्य युधि भारत  
०७,०७०।०२०च् धृष्टद्युम्नं समासाद्य त्रिधा सैन्यम् अभिद्यत  
०७,०७०।०२१अ भोजम् एके न्यवर्तन्त जलसन्धम् अथापरे  
०७,०७०।०२१च् पाण्डवैर् हन्यमानाश् च द्रोणम् एवापरे ऽव्रजन्  
०७,०७०।०२२अ सैन्यान्य् अघटयद् यानि द्रोणस् तु रथिनां वरः  
०७,०७०।०२२च् व्यधमच् चापि तान्य् अस्य धृष्टद्युम्नो महारथः  
०७,०७०।०२३अ धार्तराष्ट्रास् त्रिधाभूता वध्यन्ते पाण्डुसृञ्जयैः  
०७,०७०।०२३च् अगोपाः पशवो ऽरण्ये बहुभिः श्वापदैर् इव  
०७,०७०।०२४अ कालः सङ्ग्रसते योधान् धृष्टद्युम्नेन मोहितान्  
०७,०७०।०२४च् सङ्ग्रामे तुमुले तस्मिन्न् इति सम्मेनिरे जनाः  
०७,०७०।०२५अ कुनृपस्य यथा राष्ट्रं दुर्भिक्षव्याधितस्करैः  
०७,०७०।०२५च् द्राव्यते तद्वद् आपन्ना पाण्डवैस् तव वाहिनी  
०७,०७०।०२६अ अर्करश्मिप्रभिन्नेषु शस्त्रेषु कवचेषु च  
०७,०७०।०२६च् चक्षूंषि प्रतिहन्यन्ते सैन्येन रजसा तथा  
०७,०७०।०२७अ त्रिधाभूतेषु सैन्येषु वध्यमानेषु पाण्डवैः  
०७,०७०।०२७च् अमर्षितस् ततो द्रोणः पाञ्चालान् व्यधमच् छरैः  
०७,०७०।०२८अ मृद्नतस् तान्य् अनीकानि निघ्नतश् चापि सायकैः  
०७,०७०।०२८च् बभूव रूपं द्रोणस्य कालाग्नेर् इव दीप्यतः  
०७,०७०।०२९अ रथं नागं हयं चापि पत्तिनश् च विशां पते  
०७,०७०।०२९च् एकैकेनेषुणा सङ्ख्ये निर्बिभेद महारथः  
०७,०७०।०३०अ पाण्डवानां तु सैन्येषु नास्ति कश् चित् स भारत  
०७,०७०।०३०च् दधार यो रणे बाणान् द्रोणचापच्युताञ् शितान्  
०७,०७०।०३१अ तत् पच्यमानम् अर्केण द्रोणसायकतापितम्  
०७,०७०।०३१च् बभ्राम पार्षतं सैन्यं तत्र तत्रैव भारत  
०७,०७०।०३१द्*०५१४_०१ हन्यमानं तु तत् सैन्यं भारद्वाजेन सर्वतः  
०७,०७०।०३१द्*०५१४_०२ शरैर् अग्निशिखाकारैर् दह्यते भरतर्षभ  
०७,०७०।०३२अ तथैव पार्षतेनापि काल्यमानं बलं तव  
०७,०७०।०३२च् अभवत् सर्वतो दीप्तं शुष्कं वनम् इवाग्निना  
०७,०७०।०३३अ वध्यमानेषु सैन्येषु द्रोणपार्षतसायकैः  
०७,०७०।०३३च् त्यक्त्वा प्राणान् परं शक्त्या प्रायुध्यन्त स्म सैनिकाः  
०७,०७०।०३४अ तावकानां परेषां च युध्यतां भरतर्षभ  
०७,०७०।०३४च् नासीत् कश् चिन् महाराज यो ऽत्याक्षीत् संयुगं भयात्  
०७,०७०।०३५अ भीमसेनं तु कौन्तेयं सोदर्याः पर्यवारयन्  
०७,०७०।०३५च् विविंशतिश् चित्रसेनो विकर्णश् च महारथः  
०७,०७०।०३६अ विन्दानुविन्दाव् आवन्त्यौ क्षेमधूर्तिश् च वीर्यवान्  
०७,०७०।०३६च् त्रयाणां तव पुत्राणां त्रय एवानुयायिनः  
०७,०७०।०३७अ बाह्लीकराजस् तेजस्वी कुलपुत्रो महारथः  
०७,०७०।०३७च् सहसेनः सहामात्यो द्रौपदेयान् अवारयत्  
०७,०७०।०३८अ शैब्यो गोवासनो राजा योधैर् दशशतावरैः  
०७,०७०।०३८च् काश्यस्याभिभुवः पुत्रं पराक्रान्तम् अवारयत्  
०७,०७०।०३९अ अजातशत्रुं कौन्तेयं ज्वलन्तम् इव पावकम्  
०७,०७०।०३९च् मद्राणाम् ईश्वरः शल्यो राजा राजानम् आवृणोत्  
०७,०७०।०४०अ दुःशासनस् त्व् अवस्थाप्य स्वम् अनीकम् अमर्षणः  
०७,०७०।०४०च् सात्यकिं प्रययौ क्रुद्धः शूरो रथवरं युधि  
०७,०७०।०४१अ स्वकेनाहम् अनीकेन सन्नद्धकवचावृतः  
०७,०७०।०४१च् चतुःशतैर् महेष्वासैश् चेकितानम् अवारयम्  
०७,०७०।०४२अ शकुनिस् तु सहानीको माद्रीपुत्रम् अवारयत्  
०७,०७०।०४२च् गान्धारकैः सप्तशतैश् चापशक्तिशरासिभिः  
०७,०७०।०४३अ विन्दानुविन्दाव् आवन्त्यौ विराटं मत्स्यम् आर्छताम्  
०७,०७०।०४३च् प्राणांस् त्यक्त्वा महेष्वासौ मित्रार्थे ऽभ्युद्यतौ युधि  
०७,०७०।०४४अ शिखण्डिनं याज्ञसेनिं रुन्धानम् अपराजितम्  
०७,०७०।०४४च् बाह्लिकः प्रतिसंयत्तः पराक्रान्तम् अवारयत्  
०७,०७०।०४५अ धृष्टद्युम्नं च पाञ्चाल्यं क्रूरैः सार्धं प्रभद्रकैः  
०७,०७०।०४५च् आवन्त्यः सह सौवीरैः क्रुद्धरूपम् अवारयत्  
०७,०७०।०४६अ घटोत्कचं तथा शूरं राक्षसं क्रूरयोधिनम्  
०७,०७०।०४६च् अलायुधो ऽद्रवत् तूर्णं क्रुद्धम् आयान्तम् आहवे  
०७,०७०।०४७अ अलम्बुसं राक्षसेन्द्रं कुन्तिभोजो महारथः  
०७,०७०।०४७च् सैन्येन महता युक्तः क्रुद्धरूपम् अवारयत्  
०७,०७०।०४७द्*०५१५_०१ एवं द्वन्द्वशतान्य् आसंस् तव तेषां च भारत  
०७,०७०।०४८अ सैन्धवः पृष्ठतस् त्व् आसीत् सर्वसैन्यस्य भारत  
०७,०७०।०४८च् रक्षितः परमेष्वासैः कृपप्रभृतिभी रथैः  
०७,०७०।०४९अ तस्यास्तां चक्ररक्षौ द्वौ सैन्धवस्य बृहत्तमौ  
०७,०७०।०४९च् द्रौणिर् दक्षिणतो राजन् सूतपुत्रश् च वामतः  
०७,०७०।०५०अ पृष्ठगोपास् तु तस्यासन् सौमदत्तिपुरोगमाः  
०७,०७०।०५०च् कृपश् च वृषसेनश् च शलः शल्यश् च दुर्जयः  
०७,०७०।०५१अ नीतिमन्तो महेष्वासाः सर्वे युद्धविशारदाः  
०७,०७०।०५१च् सैन्धवस्य विधायैवं रक्षां युयुधिरे तदा  
०७,०७१।००१ सञ्जय उवाच  
०७,०७१।००१अ राजन् सङ्ग्रामम् आश्चर्यं शृणु कीर्तयतो मम  
०७,०७१।००१च् कुरूणां पाण्डवानां च यथा युद्धम् अवर्तत  
०७,०७१।००२अ भारद्वाजं समासाद्य व्यूहस्य प्रमुखे स्थितम्  
०७,०७१।००२च् अयोधयन् रणे पार्था द्रोणानीकं बिभित्सवः  
०७,०७१।००३अ रक्षमाणाः स्वकं व्यूहं द्रोणस्यापि च सैनिकाः  
०७,०७१।००३च् अयोधयन् रणे पार्थान् प्रार्थयन्तो महद् यशः  
०७,०७१।००४अ विन्दानुविन्दाव् आवन्त्यौ विराटं दशभिः शरैः  
०७,०७१।००४च् आजघ्नतुः सुसङ्क्रुद्धौ तव पुत्रहितैषिणौ  
०७,०७१।००५अ विराटश् च महाराज ताव् उभौ समरे स्थितौ  
०७,०७१।००५च् पराक्रान्तौ पराक्रम्य योधयाम् आस सानुगौ  
०७,०७१।००६अ तेषां युद्धं समभवद् दारुणं शोणितोदकम्  
०७,०७१।००६च् सिंहस्य द्विपमुख्याभ्यां प्रभिन्नाभ्यां यथा वने  
०७,०७१।००७अ बाह्लीकं रभसं युद्धे याज्ञसेनिर् महाबलः  
०७,०७१।००७च् आजघ्ने विशिखैस् तीक्ष्णैर् घोरैर् मर्मास्थिभेदिभिः  
०७,०७१।००८अ बाह्लीको याज्ञसेनिं तु हेमपुङ्खैः शिलाशितैः  
०७,०७१।००८च् आजघान भृशं क्रुद्धो नवभिर् नतपर्वभिः  
०७,०७१।००९अ तद् युद्धम् अभवद् घोरं शरशक्तिसमाकुलम्  
०७,०७१।००९च् भीरूणां त्रासजननं शूराणां हर्षवर्धनम्  
०७,०७१।००९द्*०५१६_०१ आवन्त्यौ भ्रातरौ शूरौ धृष्टद्युम्नम् अयुध्यताम्  
०७,०७१।००९द्*०५१६_०२ साल्वको बिल्वकश् चोभौ यथा विष्णुं कृते युगे  
०७,०७१।०१०अ ताभ्यां तत्र शरैर् मुक्तैर् अन्तरिक्षं दिशस् तथा  
०७,०७१।०१०च् अभवत् संवृतं सर्वं न प्राज्ञायत किं चन  
०७,०७१।०१०द्*०५१७_०१ न स्म विज्ञायते राजन् नाप्य् अन्यो बुबुधे क्रियाम्  
०७,०७१।०११अ शैब्यो गोवासनो युद्धे काश्यपुत्रं महारथम्  
०७,०७१।०११च् ससैन्यो योधयाम् आस गजः प्रतिगजं यथा  
०७,०७१।०१२अ बाह्लीकराजः संरब्धो द्रौपदेयान् महारथान्  
०७,०७१।०१२च् मनः पञ्चेन्द्रियाणीव शुशुभे योधयन् रणे  
०७,०७१।०१३अ अयोधयंस् ते च भृशं तं शरौघैः समन्ततः  
०७,०७१।०१३च् इन्द्रियार्था यथा देहं शश्वद् देहभृतां वर  
०७,०७१।०१४अ वार्ष्णेयं सात्यकिं युद्धे पुत्रो दुःशासनस् तव  
०७,०७१।०१४च् आजघ्ने सायकैस् तीक्ष्णैर् नवभिर् नतपर्वभिः  
०७,०७१।०१५अ सो ऽतिविद्धो बलवता महेष्वासेन धन्विना  
०७,०७१।०१५च् ईषन् मूर्छां जगामाशु सात्यकिः सत्यविक्रमः  
०७,०७१।०१६अ समाश्वस्तस् तु वार्ष्णेयस् तव पुत्रं महारथम्  
०७,०७१।०१६च् विव्याध दशभिस् तूर्णं सायकैः कङ्कपत्रिभिः  
०७,०७१।०१७अ ताव् अन्योन्यं दृढं विद्धाव् अन्योन्यशरविक्षतौ  
०७,०७१।०१७च् रेजतुः समरे राजन् पुष्पिताव् इव किंशुकौ  
०७,०७१।०१८अ अलम्बुसस् तु सङ्क्रुद्धः कुन्तिभोजशरार्दितः  
०७,०७१।०१८च् अशोभत परं लक्ष्म्या पुष्पाढ्य इव किंशुकः  
०७,०७१।०१९अ कुन्तिभोजं ततो रक्षो विद्ध्वा बहुभिर् आयसैः  
०७,०७१।०१९च् अनदद् भैरवं नादं वाहिन्याः प्रमुखे तव  
०७,०७१।०२०अ ततस् तौ समरे शूरौ योधयन्तौ परस्परम्  
०७,०७१।०२०च् ददृशुः सर्वभूतानि शक्रजम्भौ यथा पुरा  
०७,०७१।०२१अ शकुनिं रभसं युद्धे कृतवैरं च भारत  
०७,०७१।०२१च् माद्रीपुत्रौ च संरब्धौ शरैर् अर्दयतां मृधे  
०७,०७१।०२२अ तन् मूलः स महाराज प्रावर्तत जनक्षयः  
०७,०७१।०२२च् त्वया सञ्जनितो ऽत्यर्थं कर्णेन च विवर्धितः  
०७,०७१।०२३अ उद्धुक्षितश् च पुत्रेण तव क्रोधहुताशनः  
०७,०७१।०२३च् य इमां पृथिवीं राजन् दग्धुं सर्वां समुद्यतः  
०७,०७१।०२४अ शकुनिः पाण्डुपुत्राभ्यां कृतः स विमुखः शरैः  
०७,०७१।०२४च् नाभ्यजानत कर्तव्यं युधि किं चित् पराक्रमम्  
०७,०७१।०२५अ विमुखं चैनम् आलोक्य माद्रीपुत्रौ महारथौ  
०७,०७१।०२५च् ववर्षतुः पुनर् बाणैर् यथा मेघौ महागिरिम्  
०७,०७१।०२६अ स वध्यमानो बहुभिः शरैः सन्नतपर्वभिः  
०७,०७१।०२६च् सम्प्रायाज् जवनैर् अश्वैर् द्रोणानीकाय सौबलः  
०७,०७१।०२७अ घटोत्कचस् तथा शूरं राक्षसं तम् अलायुधम्  
०७,०७१।०२७च् अभ्ययाद् रभसं युद्धे वेगम् आस्थाय मध्यमम्  
०७,०७१।०२८अ तयोर् युद्धं महाराज चित्ररूपम् इवाभवत्  
०७,०७१।०२८च् यादृशं हि पुरा वृत्तं रामरावणयोर् मृधे  
०७,०७१।०२९अ ततो युधिष्ठिरो राजा मद्रराजानम् आहवे  
०७,०७१।०२९च् विद्ध्वा पञ्चाशता बाणैः पुनर् विव्याध सप्तभिः  
०७,०७१।०३०अ ततः प्रववृते युद्धं तयोर् अत्यद्भुतं नृप  
०७,०७१।०३०च् यथा पूर्वं महद् युद्धं शम्बरामरराजयोः  
०७,०७१।०३१अ विविंशतिश् चित्रसेनो विकर्णश् च तवात्मजः  
०७,०७१।०३१च् अयोधयन् भीमसेनं महत्या सेनया वृताः  
०७,०७२।००१ सञ्जय उवाच  
०७,०७२।००१अ तथा तस्मिन् प्रवृत्ते तु सङ्ग्रामे लोमहर्षणे  
०७,०७२।००१च् कौरवेयांस् त्रिधाभूतान् पाण्डवाः समुपाद्रवन्  
०७,०७२।००२अ जलसन्धं महाबाहुर् भीमसेनो न्यवारयत्  
०७,०७२।००२च् युधिष्ठिरः सहानीकः कृतवर्माणम् आहवे  
०७,०७२।००३अ किरन्तं शरवर्षाणि रोचमान इवांशुमान्  
०७,०७२।००३च् धृष्टद्युम्नो महाराज द्रोणम् अभ्यद्रवद् रणे  
०७,०७२।००४अ ततः प्रववृते युद्धं त्वरतां सर्वधन्विनाम्  
०७,०७२।००४च् कुरूणां सोमकानां च सङ्क्रुद्धानां परस्परम्  
०७,०७२।००५अ सङ्क्षये तु तथा भूते वर्तमाने महाभये  
०७,०७२।००५च् द्वन्द्वीभूतेषु सैन्येषु युध्यमानेष्व् अभीतवत्  
०७,०७२।००६अ द्रोणः पाञ्चालपुत्रेण बली बलवता सह  
०७,०७२।००६च् विचिक्षेप पृषत्कौघांस् तद् अद्भुतम् इवाभवत्  
०७,०७२।००७अ पुण्डरीकवनानीव विध्वस्तानि समन्ततः  
०७,०७२।००७च् चक्राते द्रोणपाञ्चाल्यौ नृणां शीर्षाण्य् अनेकशः  
०७,०७२।००८अ विनिकीर्णानि वीराणाम् अनीकेषु समन्ततः  
०७,०७२।००८च् वस्त्राभरणशस्त्राणि ध्वजवर्मायुधानि च  
०७,०७२।००९अ तपनीयविचित्राङ्गाः संसिक्ता रुधिरेण च  
०७,०७२।००९च् संसक्ता इव दृश्यन्ते मेघसङ्घाः सविद्युतः  
०७,०७२।००९द्*०५१८_०१ तावकाः समरे योधाः पाण्डवेयाश् च विक्षताः  
०७,०७२।०१०अ कुञ्जराश्वनरान् सङ्ख्ये पातयन्तः पतत्रिभिः  
०७,०७२।०१०च् तालमात्राणि चापानि विकर्षन्तो महारथाः  
०७,०७२।०११अ असिचर्माणि चापानि शिरांसि कवचानि च  
०७,०७२।०११च् विप्रकीर्यन्त शूराणां सम्प्रहारे महात्मनाम्  
०७,०७२।०१२अ उत्थितान्य् अगणेयानि कबन्धानि समन्ततः  
०७,०७२।०१२च् अदृश्यन्त महाराज तस्मिन् परमसङ्कुले  
०७,०७२।०१३अ गृध्राः कङ्का वडाः श्येना वायसा जम्बुकास् तथा  
०७,०७२।०१३च् बहवः पिशिताशाश् च तत्रादृश्यन्त मारिष  
०७,०७२।०१४अ भक्षयन्तः स्म मांसानि पिबन्तश् चापि शोणितम्  
०७,०७२।०१४च् विलुम्पन्तः स्म केशांश् च मज्जाश् च बहुधा नृप  
०७,०७२।०१५अ आकर्षन्तः शरीराणि शरीरावयवांस् तथा  
०७,०७२।०१५च् नराश्वगजसङ्घानां शिरांसि च ततस् ततः  
०७,०७२।०१६अ कृतास्त्रा रणदीक्षाभिर् दीक्षिताः शरधारिणः  
०७,०७२।०१६च् रणे जयं प्रार्थयन्तो भृशं युयुधिरे तदा  
०७,०७२।०१७अ असिमार्गान् बहुविधान् विचेरुस् तावका रणे  
०७,०७२।०१७च् ऋष्टिभिः शक्तिभिः प्रासैः शूलतोमरपट्टिशैः  
०७,०७२।०१८अ गदाभिः परिघैश् चान्ये व्यायुधाश् च भुजैर् अपि  
०७,०७२।०१८च् अन्योन्यं जघ्निरे क्रुद्धा युद्धरङ्गगता नराः  
०७,०७२।०१९अ रथिनो रथिभिः सार्धम् अश्वारोहाश् च सादिभिः  
०७,०७२।०१९च् मातङ्गा वरमातङ्गैः पदाताश् च पदातिभिः  
०७,०७२।०२०अ क्षीबा इवान्ये चोन्मत्ता रङ्गेष्व् इव च चारणाः  
०७,०७२।०२०च् उच्चुक्रुशुस् तथान्योन्यं जघ्नुर् अन्योन्यम् आहवे  
०७,०७२।०२१अ वर्तमाने तथा युद्धे निर्मर्यादे विशां पते  
०७,०७२।०२१च् धृष्टद्युम्नो हयान् अश्वैर् द्रोणस्य व्यत्यमिश्रयत्  
०७,०७२।०२२अ ते हया साध्व् अशोभन्त विमिश्रा वातरंहसः  
०७,०७२।०२२च् पारावतसवर्णाश् च रक्तशोणाश् च संयुगे  
०७,०७२।०२२ए हयाः शुशुभिरे राजन् मेघा इव सविद्युतः  
०७,०७२।०२३अ धृष्टद्युम्नश् च सम्प्रेक्ष्य द्रोणम् अभ्याशम् आगतम्  
०७,०७२।०२३च् असिचर्माददे वीरो धनुर् उत्सृज्य भारत  
०७,०७२।०२४अ चिकीर्षुर् दुष्करं कर्म पार्षतः परवीरहा  
०७,०७२।०२४च् ईषया समतिक्रम्य द्रोणस्य रथम् आविशत्  
०७,०७२।०२५अ अतिष्ठद् युगमध्ये स युगसन्नहनेषु च  
०७,०७२।०२५च् जघानार्धेषु चाश्वानां तत् सैन्यान्य् अभ्यपूजयन्  
०७,०७२।०२६अ खड्गेन चरतस् तस्य शोणाश्वान् अधितिष्ठतः  
०७,०७२।०२६च् न ददर्शान्तरं द्रोणस् तद् अद्भुतम् इवाभवत्  
०७,०७२।०२७अ यथा श्येनस्य पतनं वनेष्व् आमिषगृद्धिनः  
०७,०७२।०२७च् तथैवासीद् अभीसारस् तस्य द्रोणं जिघांसतः  
०७,०७२।०२८अ ततः शरशतेनास्य शतचन्द्रं समाक्षिपत्  
०७,०७२।०२८च् द्रोणो द्रुपदपुत्रस्य खड्गं च दशभिः शरैः  
०७,०७२।०२९अ हयांश् चैव चतुःषष्ट्या शराणां जघ्निवान् बली  
०७,०७२।०२९च् ध्वजं छत्रं च भल्लाभ्यां तथोभौ पार्ष्णिसारथी  
०७,०७२।०३०अ अथास्मै त्वरितो बाणम् अपरं जीवितान्तकम्  
०७,०७२।०३०च् आकर्णपूर्णं चिक्षेप वज्रं वज्रधरो यथा  
०७,०७२।०३०द्*०५१९_०१ धृष्टद्युम्नाय चिक्षेप शचीपतिर् इवाशनिम्  
०७,०७२।०३१अ तं चतुर्दशभिर् बाणैर् बाणं चिच्छेद सात्यकिः  
०७,०७२।०३१च् ग्रस्तम् आचार्यमुख्येन धृष्टद्युम्नम् अमोचयत्  
०७,०७२।०३२अ सिंहेनेव मृगं ग्रस्तं नरसिंहेन मारिष  
०७,०७२।०३२च् द्रोणेन मोचयाम् आस पाञ्चाल्यं शिनिपुङ्गवः  
०७,०७२।०३३अ सात्यकिं प्रेक्ष्य गोप्तारं पाञ्चाल्यस्य महाहवे  
०७,०७२।०३३च् शराणां त्वरितो द्रोणः षड्विंशत्या समर्पयत्  
०७,०७२।०३४अ ततो द्रोणं शिनेः पौत्रो ग्रसन्तम् इव सृञ्जयान्  
०७,०७२।०३४च् प्रत्यविध्यच् छितैर् बाणैः षड्विंशत्या स्तनान्तरे  
०७,०७२।०३५अ ततः सर्वे रथास् तूर्णं पाञ्चाला जयगृद्धिनः  
०७,०७२।०३५च् सात्वताभिसृते द्रोणे धृष्टद्युम्नम् अमोचयन्  
०७,०७३।००१ धृतराष्ट्र उवाच  
०७,०७३।००१अ बाणे तस्मिन् निकृत्ते तु धृष्टद्युम्ने च मोक्षिते  
०७,०७३।००१च् तेन वृष्णिप्रवीरेण युयुधानेन सञ्जय  
०७,०७३।००२अ अमर्षितो महेष्वासः सर्वशस्त्रभृतां वरः  
०७,०७३।००२च् नरव्याघ्रः शिनेः पौत्रे द्रोणः किम् अकरोद् युधि  
०७,०७३।००३ सञ्जय उवाच  
०७,०७३।००३अ सम्प्रद्रुतः क्रोधविषो व्यादितास्यशरासनः  
०७,०७३।००३च् तीक्ष्णधारेषुदशनः शितनाराचदंष्ट्रवान्  
०७,०७३।००४अ संरम्भामर्षताम्राक्षो महाहिर् इव निःश्वसन्  
०७,०७३।००४च् नरवीरप्रमुदितैः शोणैर् अश्वैर् महाजवैः  
०७,०७३।००५अ उत्पतद्भिर् इवाकाशं क्रमद्भिर् इव सर्वतः  
०७,०७३।००५च् रुक्मपुङ्खाञ् शरान् अस्यन् युयुधानम् उपाद्रवत्  
०७,०७३।००६अ शरपातमहावर्षं रथघोषबलाहकम्  
०७,०७३।००६च् कार्मुकाकर्षविक्षिप्तं नाराचबहुविद्युतम्  
०७,०७३।००७अ शक्तिखड्गाशनिधरं क्रोधवेगसमुत्थितम्  
०७,०७३।००७च् द्रोणमेघम् अनावार्यं हयमारुतचोदितम्  
०७,०७३।००८अ दृष्ट्वैवाभिपतन्तं तं शूरः परपुरञ्जयः  
०७,०७३।००८च् उवाच सूतं शैनेयः प्रहसन् युद्धदुर्मदः  
०७,०७३।००९अ एतं वै ब्राह्मणं क्रूरं स्वकर्मण्य् अनवस्थितम्  
०७,०७३।००९च् आश्रयं धार्तराष्ट्रस्य राज्ञो दुःखभयावहम्  
०७,०७३।०१०अ शीघ्रं प्रजवितैर् अश्वैः प्रत्युद्याहि प्रहृष्टवत्  
०७,०७३।०१०च् आचार्यं राजपुत्राणां सततं शूरमानिनम्  
०७,०७३।०१०द्*०५२०_०१ एवम् उक्तस् ततः सूतः सत्यकस्यावहद् रथम्  
०७,०७३।०११अ ततो रजतसङ्काशा माधवस्य हयोत्तमाः  
०७,०७३।०११च् द्रोणस्याभिमुखाः शीघ्रम् अगच्छन् वातरंहसः  
०७,०७३।०११द्*०५२१_०१ ततस् तौ द्रोणशैनेयौ युयुधाते परन्तपौ  
०७,०७३।०११द्*०५२१_०२ शरैर् अनेकसाहस्रैस् ताडयन्तौ परस्परम्  
०७,०७३।०११द्*०५२१_०३ इषुजालावृतं व्योम चक्रतुः पुरुषर्षभौ  
०७,०७३।०११द्*०५२१_०४ पूरयाम् आसतुर् वीराव् उभौ दश दिशः शरैः  
०७,०७३।०११द्*०५२१_०५ मेघाव् इवातपापाये धाराभिर् इतरेतरम्  
०७,०७३।०११द्*०५२१_०६ न स्म सूर्यस् तदा भाति न ववौ च समीरणः  
०७,०७३।०१२अ इषुजालावृतं घोरम् अन्धकारम् अनन्तरम्  
०७,०७३।०१२च् अनाधृष्यम् इवान्येषां शूराणाम् अभवत् तदा  
०७,०७३।०१२द्*०५२२_०१ अन्धकारीकृते लोके द्रोणशैनेययोः शरैः  
०७,०७३।०१३अ ततः शीघ्रास्त्रविदुषोर् द्रोणसात्वतयोस् तदा  
०७,०७३।०१३च् नान्तरं शरवृष्टीनां दृश्यते नरसिंहयोः  
०७,०७३।०१४अ इषूणां सन्निपातेन शब्दो धाराभिघातजः  
०७,०७३।०१४च् शुश्रुवे शक्रमुक्तानाम् अशनीनाम् इव स्वनः  
०७,०७३।०१५अ नाराचैर् अतिविद्धानां शराणां रूपम् आबभौ  
०७,०७३।०१५च् आशीविषविदष्टानां सर्पाणाम् इव भारत  
०७,०७३।०१६अ तयोर् ज्यातलनिर्घोषो व्यश्रूयत सुदारुणः  
०७,०७३।०१६च् अजस्रं शैलशृङ्गाणां वज्रेणाहन्यताम् इव  
०७,०७३।०१७अ उभयोस् तौ रथौ राजंस् ते चाश्वास्तौ च सारथी  
०७,०७३।०१७च् रुक्मपुङ्खैः शरैश् छन्नाश् चित्ररूपा बभुस् तदा  
०७,०७३।०१८अ निर्मलानाम् अजिह्मानां नाराचानां विशां पते  
०७,०७३।०१८च् निर्मुक्ताशीविषाभानां सम्पातो ऽभूत् सुदारुणः  
०७,०७३।०१९अ उभयोः पतिते छत्रे तथैव पतितौ ध्वजौ  
०७,०७३।०१९ब्*०५२३_०१ निकृन्ततोः शरैस् तीक्ष्णैर् द्रोणसत्यकयोस् तदा  
०७,०७३।०१९च् उभौ रुधिरसिक्ताङ्गाव् उभौ च विजयैषिणौ  
०७,०७३।०२०अ स्रवद्भिः शोणितं गात्रैः प्रस्रुताव् इव वारणौ  
०७,०७३।०२०च् अन्योन्यम् अभिविध्येतां जीवितान्तकरैः शरैः  
०७,०७३।०२१अ गर्जितोत्क्रुष्टसन्नादाः शङ्खदुन्दुभिनिस्वनाः  
०७,०७३।०२१च् उपारमन् महाराज व्याजहार न कश् चन  
०७,०७३।०२२अ तूष्णीम्भूतान्य् अनीकानि योधा युद्धाद् उपारमन्  
०७,०७३।०२२च् ददृशे द्वैरथं ताभ्यां जातकौतूहलो जनः  
०७,०७३।०२३अ रथिनो हस्तियन्तारो हयारोहाः पदातयः  
०७,०७३।०२३च् अवैक्षन्ताचलैर् नेत्रैः परिवार्य रथर्षभौ  
०७,०७३।०२३द्*०५२४_०१ सर्वतः परिवार्योभौ प्रतताक्षभिवीक्षिरे  
०७,०७३।०२४अ हस्त्यनीकान्य् अतिष्ठन्त तथानीकानि वाजिनाम्  
०७,०७३।०२४च् तथैव रथवाहिन्यः प्रतिव्यूह्य व्यवस्थिताः  
०७,०७३।०२५अ मुक्ताविद्रुमचित्रैश् च मणिकाञ्चनभूषितैः  
०७,०७३।०२५च् ध्वजैर् आभरणैश् चित्रैः कवचैश् च हिरण्मयैः  
०७,०७३।०२६अ वैजयन्तीपताकाभिः परिस्तोमाङ्गकम्बलैः  
०७,०७३।०२६च् विमलैर् निशितैः शस्त्रैर् हयानां च प्रकीर्णकैः  
०७,०७३।०२७अ जातरूपमयीभिश् च राजतीभिश् च मूर्धसु  
०७,०७३।०२७च् गजानां कुम्भमालाभिर् दन्तवेष्टैश् च भारत  
०७,०७३।०२८अ सबलाकाः सखद्योताः सैरावतशतह्रदाः  
०७,०७३।०२८च् अदृश्यन्तोष्णपर्याये मेघानाम् इव वागुराः  
०७,०७३।०२९अ अपश्यन्न् अस्मदीयाश् च ते च यौधिष्ठिराः स्थिताः  
०७,०७३।०२९च् तद् युद्धं युयुधानस्य द्रोणस्य च महात्मनः  
०७,०७३।०३०अ विमानाग्रगता देवा ब्रह्मशक्रपुरोगमाः  
०७,०७३।०३०च् सिद्धचारणसङ्घाश् च विद्याधरमहोरगाः  
०७,०७३।०३०द्*०५२५_०१ गन्धर्वा दानवा यक्षा राक्षसाप्सरसः खगाः  
०७,०७३।०३१अ गतप्रत्यागताक्षेपैश् चित्रैः शस्त्रविघातिभिः  
०७,०७३।०३१च् विविधैर् विस्मयं जग्मुस् तयोः पुरुषसिंहयोः  
०७,०७३।०३२अ हस्तलाघवम् अस्त्रेषु दर्शयन्तौ महाबलौ  
०७,०७३।०३२च् अन्योन्यं समविध्येतां शरैस् तौ द्रोणसात्यकी  
०७,०७३।०३३अ ततो द्रोणस्य दाशार्हः शरांश् चिच्छेद संयुगे  
०७,०७३।०३३च् पत्रिभिः सुदृढैर् आशु धनुश् चैव महाद्युते  
०७,०७३।०३४अ निमेषान्तरमात्रेण भारद्वाजो ऽपरं धनुः  
०७,०७३।०३४च् सज्यं चकार तच् चाशु चिच्छेदास्य स सात्यकिः  
०७,०७३।०३५अ ततस् त्वरन् पुनर् द्रोणो धनुर्हस्तो व्यतिष्ठत  
०७,०७३।०३५च् सज्यं सज्यं पुनश् चास्य चिच्छेद निशितैः शरैः  
०७,०७३।०३५द्*०५२६_०१ चकार तत्र पन्थानं ययौ येन जनार्दनः  
०७,०७३।०३५द्*०५२७_०१ एवम् एकशतं छिन्नं धनुषां दृढधन्विना  
०७,०७३।०३५द्*०५२७_०२ न चान्तरं तयोर् दृष्टं सन्धाने छेदने ऽपि च  
०७,०७३।०३६अ ततो ऽस्य संयुगे द्रोणो दृष्ट्वा कर्मातिमानुषम्  
०७,०७३।०३६च् युयुधानस्य राजेन्द्र मनसेदम् अचिन्तयत्  
०७,०७३।०३७अ एतद् अस्त्रबलं रामे कार्तवीर्ये धनञ्जये  
०७,०७३।०३७च् भीष्मे च पुरुषव्याघ्रे यद् इदं सात्वतां वरे  
०७,०७३।०३८अ तं चास्य मनसा द्रोणः पूजयाम् आस विक्रमम्  
०७,०७३।०३८च् लाघवं वासवस्येव सम्प्रेक्ष्य द्विजसत्तमः  
०७,०७३।०३९अ तुतोषास्त्रविदां श्रेष्ठस् तथा देवाः सवासवाः  
०७,०७३।०३९ब्*०५२८_०१ लाघवं वृष्णिवीरस्य वासवस्येव दृश्य सः  
०७,०७३।०३९ब्*०५२८_०२ तुष्टुवुर् लाघवात् तस्य देवाः साग्निपुरोगमाः  
०७,०७३।०३९ब्*०५२९_०१ सिद्धचारणसङ्घाश् च साधु साध्व् इति चुक्रुशुः  
०७,०७३।०३९च् न ताम् आलक्षयाम् आसुर् लघुतां शीघ्रकारिणः  
०७,०७३।०४०अ देवाश् च युयुधानस्य गन्धर्वाश् च विशां पते  
०७,०७३।०४०च् सिद्धचारणसङ्घाश् च विदुर् द्रोणस्य कर्म तत्  
०७,०७३।०४१अ ततो ऽन्यद् धनुर् आदाय द्रोणः क्षत्रियमर्दनः  
०७,०७३।०४१च् अस्त्रैर् अस्त्रविदां श्रेष्ठो योधयाम् आस भारत  
०७,०७३।०४२अ तस्यास्त्राण्य् अस्त्रमायाभिः प्रतिहन्य स सात्यकिः  
०७,०७३।०४२च् जघान निशितैर् बाणैस् तद् अद्भुतम् इवाभवत्  
०७,०७३।०४३अ तस्यातिमानुषं कर्म दृष्ट्वान्यैर् असमं रणे  
०७,०७३।०४३च् युक्तं योगेन योगज्ञास् तावकाः समपूजयन्  
०७,०७३।०४४अ यद् अस्त्रम् अस्यति द्रोणस् तद् एवास्यति सात्यकिः  
०७,०७३।०४४च् तम् आचार्यो ऽप्य् असम्भ्रान्तो ऽयोधयच् छत्रुतापनः  
०७,०७३।०४४द्*०५३०_०१ इत्य् आसीत् तुमुलः शब्दो दुर्धर्षस्य रथं प्रति  
०७,०७३।०४५अ ततः क्रुद्धो महाराज धनुर्वेदस्य पारगः  
०७,०७३।०४५च् वधाय युयुधानस्य दिव्यम् अस्त्रम् उदैरयत्  
०७,०७३।०४६अ तद् आग्नेयं महाघोरं रिपुघ्नम् उपलक्ष्य सः  
०७,०७३।०४६च् अस्त्रं दिव्यं महेष्वासो वारुणं समुदैरयत्  
०७,०७३।०४७अ हाहाकारो महान् आसीद् दृष्ट्वा दिव्यास्त्रधारिणौ  
०७,०७३।०४७च् न विचेरुस् तदाकाशे भूतान्य् आकाशगान्य् अपि  
०७,०७३।०४८अ अस्त्रे ते वारुणाग्नेये ताभ्यां बाणसमाहिते  
०७,०७३।०४८च् न तावद् अभिषज्येते व्यावर्तद् अथ भास्करः  
०७,०७३।०४९अ ततो युधिष्ठिरो राजा भीमसेनश् च पाण्डवः  
०७,०७३।०४९च् नकुलः सहदेवश् च पर्यरक्षन्त सात्यकिम्  
०७,०७३।०५०अ धृष्टद्युम्नमुखैः सार्धं विराटश् च सकेकयः  
०७,०७३।०५०च् मत्स्याः शाल्वेयसेनाश् च द्रोणम् आजग्मुर् अञ्जसा  
०७,०७३।०५१अ दुःशासनं पुरस्कृत्य राजपुत्राः सहस्रशः  
०७,०७३।०५१च् द्रोणम् अभ्युपपद्यन्त सपत्नैः परिवारितम्  
०७,०७३।०५२अ ततो युद्धम् अभूद् राजंस् तव तेषां च धन्विनाम्  
०७,०७३।०५२च् रजसा संवृते लोके शरजालसमावृते  
०७,०७३।०५३अ सर्वम् आविग्नम् अभवन् न प्राज्ञायत किं चन  
०७,०७३।०५३च् सैन्येन रजसा ध्वस्ते निर्मर्यादम् अवर्तत  
०७,०७३।०५३द्*०५३१_०१ तेनान्तरेण पार्थस् तु रणे जित्वा महारथान्  
०७,०७३।०५३द्*०५३१_०२ अतिक्रान्तस् तदा युद्धं कृत्वा पर्यवतस्थिवान्  
०७,०७४।००१ सञ्जय उवाच  
०७,०७४।००१*०५३२_०१ वर्तमाने तथा युद्धे द्रोणस्य सह पाण्डुभिः  
०७,०७४।००१अ परिवर्तमाने त्व् आदित्ये तत्र सूर्यस्य रश्मिभिः  
०७,०७४।००१च् रजसा कीर्यमाणाश् च मन्दीभूताश् च सैनिकाः  
०७,०७४।००२अ तिष्ठतां युध्यमानानां पुनर् आवर्तताम् अपि  
०७,०७४।००२च् भज्यतां जयतां चैव जगाम तद् अहः शनैः  
०७,०७४।००३अ तथा तेषु विषक्तेषु सैन्येषु जयगृद्धिषु  
०७,०७४।००३च् अर्जुनो वासुदेवश् च सैन्धवायैव जग्मतुः  
०७,०७४।००४अ रथमार्गप्रमाणं तु कौन्तेयो निशितैः शरैः  
०७,०७४।००४च् चकार तत्र पन्थानं ययौ येन जनार्दनः  
०७,०७४।००५अ यत्र यत्र रथो याति पाण्डवस्य महात्मनः  
०७,०७४।००५च् तत्र तत्रैव दीर्यन्ते सेनास् तव विशां पते  
०७,०७४।००६अ रथशिक्षां तु दाशार्हो दर्शयाम् आस वीर्यवान्  
०७,०७४।००६च् उत्तमाधममध्यानि मण्डलानि विदर्शयन्  
०७,०७४।००७अ ते तु नामाङ्किताः पीताः कालज्वलनसन्निभाः  
०७,०७४।००७च् स्नायुनद्धाः सुपर्वाणः पृथवो दीर्घगामिनः  
०७,०७४।००८अ वैणवायस्मयशराः स्वायता विविधाननाः  
०७,०७४।००८च् रुधिरं पतगैः सार्धं प्राणिनां पपुर् आहवे  
०७,०७४।००९अ रथस्थितः क्रोशमात्रे यान् अस्यत्य् अर्जुनः शरान्  
०७,०७४।००९च् रथे क्रोशम् अतिक्रान्ते तस्य ते घ्नन्ति शात्रवान्  
०७,०७४।०१०अ तार्क्ष्यमारुतरंहोभिर् वाजिभिः साधुवाहिभिः  
०७,०७४।०१०च् तथागच्छद् धृषीकेशः कृत्स्नं विस्मापयञ् जगत्  
०७,०७४।०११अ न तथा गच्छति रथस् तपनस्य विशां पते  
०७,०७४।०११च् नेन्द्रस्य न च रुद्रस्य नापि वैश्रवणस्य च  
०७,०७४।०१२अ नान्यस्य समरे राजन् गतपूर्वस् तथा रथः  
०७,०७४।०१२च् यथा ययाव् अर्जुनस्य मनोभिप्रायशीघ्रगः  
०७,०७४।०१३अ प्रविश्य तु रणे राजन् केशवः परवीरहा  
०७,०७४।०१३च् सेनामध्ये हयांस् तूर्णं चोदयाम् आस भारत  
०७,०७४।०१४अ ततस् तस्य रथौघस्य मध्यं प्राप्य हयोत्तमाः  
०७,०७४।०१४च् कृच्छ्रेण रथम् ऊहुस् तं क्षुत्पिपासाश्रमान्विताः  
०७,०७४।०१५अ क्षताश् च बहुभिः शस्त्रैर् युद्धशौण्डैर् अनेकशः  
०७,०७४।०१५च् मण्डलानि विचित्राणि विचेरुस् ते मुहुर् मुहुः  
०७,०७४।०१६अ हतानां वाजिनागानां रथानां च नरैः सह  
०७,०७४।०१६च् उपरिष्टाद् अतिक्रान्ताः शैलाभानां सहस्रशः  
०७,०७४।०१६द्*०५३३_०१ श्रमेण महता युक्तास् ते हया वातरंहसः  
०७,०७४।०१६द्*०५३३_०२ मन्दवेगगता राजन् संवृत्तास् तत्र संयुगे  
०७,०७४।०१७अ एतस्मिन्न् अन्तरे वीराव् आवन्त्यौ भ्रातरौ नृप  
०७,०७४।०१७च् सहसेनौ समार्छेतां पाण्डवं क्लान्तवाहनम्  
०७,०७४।०१८अ ताव् अर्जुनं चतुःषष्ट्या सप्तत्या च जनार्दनम्  
०७,०७४।०१८च् शराणां च शतेनाश्वान् अविध्येतां मुदान्वितौ  
०७,०७४।०१९अ ताव् अर्जुनो महाराज नवभिर् नतपर्वभिः  
०७,०७४।०१९च् आजघान रणे क्रुद्धो मर्मज्ञो मर्मभेदिभिः  
०७,०७४।०२०अ ततस् तौ तु शरौघेण बीभत्सुं सहकेशवम्  
०७,०७४।०२०च् आच्छादयेतां संरब्धौ सिंहनादं च नेदतुः  
०७,०७४।०२१अ तयोस् तु धनुषी चित्रे भल्लाभ्यां श्वेतवाहनः  
०७,०७४।०२१च् चिच्छेद समरे तूर्णं ध्वजौ च कनकोज्ज्वलौ  
०७,०७४।०२२अ अथान्ये धनुषी राजन् प्रगृह्य समरे तदा  
०७,०७४।०२२च् पाण्डवं भृशसङ्क्रुद्धाव् अर्दयाम् आसतुः शरैः  
०७,०७४।०२३अ तयोस् तु भृशसङ्क्रुद्धः शराभ्यां पाण्डुनन्दनः  
०७,०७४।०२३ब्*०५३४_०१ तौ तु शस्त्रभृतां श्रेष्ठः शरैः सन्तोष्य भारत  
०७,०७४।०२३च् चिच्छेद धनुषी तूर्णं भूय एव धनञ्जयः  
०७,०७४।०२४अ तथान्यैर् विशिखैस् तूर्णं हेमपुङ्खैः शिलाशितैः  
०७,०७४।०२४च् जघानाश्वान् सपदातांस् तथोभौ पार्ष्णिसारथी  
०७,०७४।०२५अ ज्येष्ठस्य च शिरः कायात् क्षुरप्रेण न्यकृन्तत  
०७,०७४।०२५च् स पपात हतः पृथ्व्यां वातरुग्ण इव द्रुमः  
०७,०७४।०२५द्*०५३५_०१ निहतो रुधिराक्ताङ्गः कम्पयन्न् इव मेदिनीम्  
०७,०७४।०२६अ विन्दं तु निहतं दृष्ट्वा अनुविन्दः प्रतापवान्  
०७,०७४।०२६च् हताश्वं रथम् उत्सृज्य गदां गृह्य महाबलः  
०७,०७४।०२७अ अभ्यद्रवत सङ्ग्रामे भ्रातुर् वधम् अनुस्मरन्  
०७,०७४।०२७च् गदया गदिनां श्रेष्ठो नृत्यन्न् इव महारथः  
०७,०७४।०२८अ अनुविन्दस् तु गदया ललाटे मधुसूदनम्  
०७,०७४।०२८च् स्पृष्ट्वा नाकम्पयत् क्रुद्धो मैनाकम् इव पर्वतम्  
०७,०७४।०२९अ तस्यार्जुनः शरैः षड्भिर् ग्रीवां पादौ भुजौ शिरः  
०७,०७४।०२९च् निचकर्त स सञ्छिन्नः पपाताद्रिचयो यथा  
०७,०७४।०३०अ ततस् तौ निहतौ दृष्ट्वा तयो राजन् पदानुगाः  
०७,०७४।०३०च् अभ्यद्रवन्त सङ्क्रुद्धाः किरन्तः शतशः शरान्  
०७,०७४।०३१अ तान् अर्जुनः शरैस् तूर्णं निहत्य भरतर्षभ  
०७,०७४।०३१च् व्यरोचत यथा वह्निर् दावं दग्ध्वा हिमात्यये  
०७,०७४।०३२अ तयोः सेनाम् अतिक्रम्य कृच्छ्रान् निर्याद् धनञ्जयः  
०७,०७४।०३२च् विबभौ जलदान् भित्त्वा दिवाकर इवोदितः  
०७,०७४।०३३अ तं दृष्ट्वा कुरवस् त्रस्ताः प्रहृष्टाश् चाभवन् पुनः  
०७,०७४।०३३च् अभ्यवर्षंस् तदा पार्थं समन्ताद् भरतर्षभ  
०७,०७४।०३४अ श्रान्तं चैनं समालक्ष्य ज्ञात्वा दूरे च सैन्धवम्  
०७,०७४।०३४च् सिंहनादेन महता सर्वतः पर्यवारयन्  
०७,०७४।०३५अ तांस् तु दृष्ट्वा सुसंरब्धान् उत्स्मयन् पुरुषर्षभः  
०७,०७४।०३५च् शनकैर् इव दाशार्हम् अर्जुनो वाक्यम् अब्रवीत्  
०७,०७४।०३६अ शरार्दिताश् च ग्लानाश् च हया दूरे च सैन्धवः  
०७,०७४।०३६च् किम् इहानन्तरं कार्यं ज्यायिष्ठं तव रोचते  
०७,०७४।०३७अ ब्रूहि कृष्ण यथातत्त्वं त्वं हि प्राज्ञतमः सदा  
०७,०७४।०३७च् भवन्नेत्रा रणे शत्रून् विजेष्यन्तीह पाण्डवाः  
०७,०७४।०३८अ मम त्व् अनन्तरं कृत्यं यद् वै तत् सन्निबोध मे  
०७,०७४।०३८च् हयान् विमुच्य हि सुखं विशल्यान् कुरु माधव  
०७,०७४।०३९अ एवम् उक्तस् तु पार्थेन केशवः प्रत्युवाच तम्  
०७,०७४।०३९च् ममाप्य् एतन् मतं पार्थ यद् इदं ते प्रभाषितम्  
०७,०७४।०४० अर्जुन उवाच  
०७,०७४।०४०अ अहम् आवारयिष्यामि सर्वसैन्यानि केशव  
०७,०७४।०४०च् त्वम् अप्य् अत्र यथान्यायं कुरु कार्यम् अनन्तरम्  
०७,०७४।०४१ सञ्जय उवाच  
०७,०७४।०४१अ सो ऽवतीर्य रथोपस्थाद् असम्भ्रान्तो धनञ्जयः  
०७,०७४।०४१च् गाण्डीवं धनुर् आदाय तस्थौ गिरिर् इवाचलः  
०७,०७४।०४२अ तम् अभ्यधावन् क्रोशन्तः क्षत्रिया जयकाङ्क्षिणः  
०७,०७४।०४२च् इदं छिद्रम् इति ज्ञात्वा धरणीस्थं धनञ्जयम्  
०७,०७४।०४३अ तम् एकं रथवंशेन महता पर्यवारयन्  
०७,०७४।०४३च् विकर्षन्तश् च चापानि विसृजन्तश् च सायकान्  
०७,०७४।०४४अ अस्त्राणि च विचित्राणि क्रुद्धास् तत्र व्यदर्शयन्  
०७,०७४।०४४च् छादयन्तः शरैः पार्थं मेघा इव दिवाकरम्  
०७,०७४।०४५अ अभ्यद्रवन्त वेगेन क्षत्रियाः क्षत्रियर्षभम्  
०७,०७४।०४५च् रथसिंहं रथोदाराः सिंहं मत्ता इव द्विपाः  
०७,०७४।०४६अ तत्र पार्थस्य भुजयोर् महद् बलम् अदृश्यत  
०७,०७४।०४६ब्*०५३६_०१ ततः पार्थस् त्व् अजेतव्यो महाबाहुबलाश्रयः  
०७,०७४।०४६च् यत् क्रुद्धो बहुलाः सेनाः सर्वतः समवारयत्  
०७,०७४।०४७अ अस्त्रैर् अस्त्राणि संवार्य द्विषतां सर्वतो विभुः  
०७,०७४।०४७च् इषुभिर् बहुभिस् तूर्णं सर्वान् एव समावृणोत्  
०७,०७४।०४८अ तत्रान्तरिक्षे बाणानां प्रगाढानां विशां पते  
०७,०७४।०४८च् सङ्घर्षेण महार्चिष्मान् पावकः समजायत  
०७,०७४।०४९अ तत्र तत्र महेष्वासैः श्वसद्भिः शोणितोक्षितैः  
०७,०७४।०४९च् हयैर् नागैश् च सम्भिन्नैर् नदद्भिश् चारिकर्शनैः  
०७,०७४।०५०अ संरब्धैश् चारिभिर् वीरैः प्रार्थयद्भिर् जयं मृधे  
०७,०७४।०५०च् एकस्थैर् बहुभिः क्रुद्धैर् ऊष्मेव समजायत  
०७,०७४।०५१अ शरोर्मिणं ध्वजावर्तं नागनक्रं दुरत्ययम्  
०७,०७४।०५१च् पदातिमत्स्यकलिलं शङ्खदुन्दुभिनिस्वनम्  
०७,०७४।०५२अ असङ्ख्येयम् अपारं च रजो ऽऽभीलम् अतीव च  
०७,०७४।०५२च् उष्णीषकमठच्छन्नं पताकाफेनमालिनम्  
०७,०७४।०५३अ रथसागरम् अक्षोभ्यं मातङ्गाङ्गशिलाचितम्  
०७,०७४।०५३च् वेलाभूतस् तदा पार्थः पत्रिभिः समवारयत्  
०७,०७४।०५३द्*०५३७_०० धृतराष्ट्र उवाच  
०७,०७४।०५३द्*०५३७_०१ अर्जुने धरणीं प्राप्ते हयहस्ते च केशवे  
०७,०७४।०५३द्*०५३७_०२ सञ्जय उवाच  
०७,०७४।०५३द्*०५३७_०२ एतद् अन्तरम् आसाद्य कथं पार्थो न निर्जितः  
०७,०७४।०५३द्*०५३७_०३ सद्यः पार्थिव पार्थेन निरुद्धाः सर्वपार्थिवाः  
०७,०७४।०५३द्*०५३७_०४ रथस्था धरणीस्थेन वाक्यम् अच्छान्दसं यथा  
०७,०७४।०५३द्*०५३७_०५ भूमिस्थो ऽपि रथस्थांस् तान् पार्थः सर्वधनुर्धरान्  
०७,०७४।०५३द्*०५३७_०६ एको निवारयाम् आस लोभः सर्वगुणान् इव  
०७,०७४।०५४अ ततो जनार्दनः सङ्ख्ये प्रियं पुरुषसत्तमम्  
०७,०७४।०५४च् असम्भ्रान्तो महाबाहुर् अर्जुनं वाक्यम् अब्रवीत्  
०७,०७४।०५५अ उदपानम् इहाश्वानां नालम् अस्ति रणे ऽर्जुन  
०७,०७४।०५५च् परीप्सन्ते जलं चेमे पेयं न त्व् अवगाहनम्  
०७,०७४।०५६अ इदम् अस्तीत्य् असम्भ्रान्तो ब्रुवन्न् अस्त्रेण मेदिनीम्  
०७,०७४।०५६च् अभिहत्यार्जुनश् चक्रे वाजिपानं सरः शुभम्  
०७,०७४।०५६द्*०५३८_०१ हंसकारण्डवाकीर्णं चक्रवाकोपशोभितम्  
०७,०७४।०५६द्*०५३८_०२ सविस्तीर्णं प्रसन्नाम्भः प्रफुल्लवरपङ्कजम्  
०७,०७४।०५६द्*०५३८_०३ कूर्ममत्स्यगणाकीर्णम् अगाधम् ऋषिसेवितम्  
०७,०७४।०५६द्*०५३८_०४ भगवन् नारदमुनेर् दर्शनार्थं कृतं क्षणात्  
०७,०७४।०५६द्*०५३९_०१ एवं पार्थस् ततश् चक्रे वाजिनां च सरः शुभम्  
०७,०७४।०५७अ शरवंशं शरस्थूणं शराच्छादनम् अद्भुतम्  
०७,०७४।०५७च् शरवेश्माकरोत् पार्थस् त्वष्टेवाद्भुतकर्मकृत्  
०७,०७४।०५८अ ततः प्रहस्य गोविन्दः साधु साध्व् इत्य् अथाब्रवीत्  
०७,०७४।०५८च् शरवेश्मनि पार्थेन कृते तस्मिन् महारणे  
०७,०७५।००१ सञ्जय उवाच  
०७,०७५।००१अ सलिले जनिते तस्मिन् कौन्तेयेन महात्मना  
०७,०७५।००१च् निवारिते द्विषत्सैन्ये कृते च शरवेश्मनि  
०७,०७५।००२अ वासुदेवो रथात् तूर्णम् अवतीर्य महाद्युतिः  
०७,०७५।००२च् मोचयाम् आस तुरगान् वितुन्नान् कङ्कपत्रिभिः  
०७,०७५।००३अ अदृष्टपूर्वं तद् दृष्ट्वा सिंहनादो महान् अभूत्  
०७,०७५।००३च् सिद्धचारणसङ्घानां सैनिकानां च सर्वशः  
०७,०७५।००४अ पदातिनं तु कौन्तेयं युध्यमानं नरर्षभाः  
०७,०७५।००४च् नाशक्नुवन् वारयितुं तद् अद्भुतम् इवाभवत्  
०७,०७५।००५अ आपतत्सु रथौघेषु प्रभूतगजवाजिषु  
०७,०७५।००५च् नासम्भ्रमत् तदा पार्थस् तद् अस्य पुरुषान् अति  
०७,०७५।००६अ व्यसृजन्त शरौघांस् ते पाण्डवं प्रति पार्थिवाः  
०७,०७५।००६च् न चाव्यथत धर्मात्मा वासविः परवीरहा  
०७,०७५।००७अ स तानि शरजालानि गदाः प्रासांश् च वीर्यवान्  
०७,०७५।००७च् आगतान् अग्रसत् पार्थः सरितः सागरो यथा  
०७,०७५।००८अ अस्त्रवेगेन महता पार्थो बाहुबलेन च  
०७,०७५।००८च् सर्वेषां पार्थिवेन्द्राणाम् अग्रसत् ताञ् शरोत्तमान्  
०७,०७५।००९अ तत् तु पार्थस्य विक्रान्तं वासुदेवस्य चोभयोः  
०७,०७५।००९च् अपूजयन् महाराज कौरवाः परमाद्भुतम्  
०७,०७५।०१०अ किम् अद्भुततरं लोके भविताप्य् अथ वाप्य् अभूत्  
०७,०७५।०१०च् यद् अश्वान् पार्थगोविन्दौ मोचयाम् आसतू रणे  
०७,०७५।०११अ भयं विपुलम् अस्मासु ताव् अधत्तां नरोत्तमौ  
०७,०७५।०११च् तेजो विदधतुश् चोग्रं विस्रब्धौ रणमूर्धनि  
०७,०७५।०११द्*०५४०_०० सञ्जयः  
०७,०७५।०११द्*०५४०_०१ तत्राद्भुततरं मन्ये तत् सैन्यं तावकं प्रभो  
०७,०७५।०११द्*०५४०_०२ दधारैकौ रणे पार्थो वेलोद्वृत्तम् इवार्णवम्  
०७,०७५।०११द्*०५४०_०३ पार्थस्य शरसञ्छन्ने सैन्ये महति भारत  
०७,०७५।०११द्*०५४०_०४ आकाशम् इव सम्प्राप्य विचेरुस् तत्र पक्षिणः  
०७,०७५।०११द्*०५४०_०५ न चैनं युधि तिष्ठन्तं तव सैन्येषु मारिष  
०७,०७५।०११द्*०५४०_०६ अभ्यद्रवत सङ्क्रुद्धः पुमान् कश् चित् तु तावकः  
०७,०७५।०११द्*०५४०_०७ सर्वे विमनसो भूत्वा तव यौधा विशां पते  
०७,०७५।०११द्*०५४०_०८ सम्प्रेक्ष्य तत्र गोविन्दं पाण्डवं च धनञ्जयम्  
०७,०७५।०१२अ अथोत्स्मयन् हृषीकेशः स्त्रीमध्य इव भारत  
०७,०७५।०१२च् अर्जुनेन कृते सङ्ख्ये शरगर्भगृहे तदा  
०७,०७५।०१३अ उपावर्तयद् अव्यग्रस् तान् अश्वान् पुष्करेक्षणः  
०७,०७५।०१३च् मिषतां सर्वसैन्यानां त्वदीयानां विशां पते  
०७,०७५।०१३द्*०५४१_०१ उपावृत्योत्थितान् अश्वान् पाणिभ्यां पुष्करेक्षणः  
०७,०७५।०१३द्*०५४१_०२ सम्मार्जयद् रणे राजन् पश्यतां सर्वयोधिनाम्  
०७,०७५।०१४अ तेषां श्रमं च ग्लानिं च वेपथुं वमथुं व्रणान्  
०७,०७५।०१४च् सर्वं व्यपानुदत् कृष्णः कुशलो ह्य् अश्वकर्मणि  
०७,०७५।०१५अ शल्यान् उद्धृत्य पाणिभ्यां परिमृज्य च तान् हयान्  
०७,०७५।०१५च् उपावृत्य यथान्यायं पाययाम् आस वारि सः  
०७,०७५।०१६अ स तांल् लब्धोदकान् स्नाताञ् जग्धान्नान् विगतक्लमान्  
०७,०७५।०१६च् योजयाम् आस संहृष्टः पुनर् एव रथोत्तमे  
०७,०७५।०१७अ स तं रथवरं शौरिः सर्वशस्त्रभृतां वरः  
०७,०७५।०१७च् समास्थाय महातेजाः सार्जुनः प्रययौ द्रुतम्  
०७,०७५।०१७द्*०५४२_०१ योजयित्वा हयांस् तत्र विधिदृष्टेन कर्मणा  
०७,०७५।०१७द्*०५४२_०२ रणे चचार गोविन्दस् तृणीकृत्य महारथान्  
०७,०७५।०१८अ रथं रथवरस्याजौ युक्तं लब्धोदकैर् हयैः  
०७,०७५।०१८च् दृष्ट्वा कुरुबलश्रेष्ठाः पुनर् विमनसो ऽभवन्  
०७,०७५।०१९अ विनिःश्वसन्तस् ते राजन् भग्नदंष्ट्रा इवोरगाः  
०७,०७५।०१९च् धिग् अहो धिग् गतः पार्थः कृष्णश् चेत्य् अब्रुवन् पृथक्  
०७,०७५।०१९द्*०५४३_०१ तत्सेनाः सर्वतो हृष्टा लोमहर्षणम् अद्भुतम्  
०७,०७५।०१९द्*०५४३_०२ त्वरध्वम् इति चाक्रन्दन् नैतद् अस्तीति चाब्रुवन्  
०७,०७५।०२०अ सर्वक्षत्रस्य मिषतो रथेनैकेन दंशितौ  
०७,०७५।०२०च् बालक्रीडनकेनेव कदर्थीकृत्य नो बलम्  
०७,०७५।०२१अ क्रोशतां यतमानानाम् असंसक्तौ परन्तपौ  
०७,०७५।०२१च् दर्शयित्वात्मनो वीर्यं प्रयातौ सर्वराजसु  
०७,०७५।०२१द्*०५४४_०१ यथा देवासुरे युद्धे तृणीकृत्य सदानवान्  
०७,०७५।०२१द्*०५४४_०२ इन्द्राविष्णू पुरा राजञ् जम्भस्य वधकाङ्क्षिणौ  
०७,०७५।०२२अ तौ प्रयातौ पुनर् दृष्ट्वा तदान्ये सैनिकाब्रुवन्  
०७,०७५।०२२च् त्वरध्वं कुरवः सर्वे वधे कृष्णकिरीटिनोः  
०७,०७५।०२३अ रथं युक्त्वा हि दाशार्हो मिषतां सर्वधन्विनाम्  
०७,०७५।०२३च् जयद्रथाय यात्य् एष कदर्थीकृत्य नो रणे  
०७,०७५।०२४अ तत्र के चिन् मिथो राजन् समभाषन्त भूमिपाः  
०७,०७५।०२४च् अदृष्टपूर्वं सङ्ग्रामे तद् दृष्ट्वा महद् अद्भुतम्  
०७,०७५।०२५अ सर्वसैन्यानि राजा च धृतराष्ट्रो ऽत्ययं गतः  
०७,०७५।०२५च् दुर्योधनापराधेन क्षत्रं कृत्स्ना च मेदिनी  
०७,०७५।०२६अ विलयं समनुप्राप्ता तच् च राजा न बुध्यते  
०७,०७५।०२६च् इत्य् एवं क्षत्रियास् तत्र ब्रुवन्त्य् अन्ये च भारत  
०७,०७५।०२७अ सिन्धुराजस्य यत् कृत्यं गतस्य यमसादनम्  
०७,०७५।०२७च् तत् करोतु वृथादृष्टिर् धार्तराष्ट्रो ऽनुपायवित्  
०७,०७५।०२८अ ततः शीघ्रतरं प्रायात् पाण्डवः सैन्धवं प्रति  
०७,०७५।०२८च् निवर्तमाने तिग्मांशौ हृष्टैः पीतोदकैर् हयैः  
०७,०७५।०२९अ तं प्रयान्तं महाबाहुं सर्वशस्त्रभृतां वरम्  
०७,०७५।०२९च् नाशक्नुवन् वारयितुं योधाः क्रुद्धम् इवान्तकम्  
०७,०७५।०३०अ विद्राव्य तु ततः सैन्यं पाण्डवः शत्रुतापनः  
०७,०७५।०३०च् यथा मृगगणान् सिंहः सैन्धवार्थे व्यलोडयत्  
०७,०७५।०३१अ गाहमानस् त्व् अनीकानि तूर्णम् अश्वान् अचोदयत्  
०७,०७५।०३१च् बलाकवर्णान् दाशार्हः पाञ्चजन्यं व्यनादयत्  
०७,०७५।०३१द्*०५४५_०१ धनुर्गजाश्वसिक्तानां वेदित्वाल् लाघवेन च  
०७,०७५।०३१द्*०५४६_०१ प्रेषमाणो जयतु हि यियासून् अपि रंहसा  
०७,०७५।०३१द्*०५४६_०२ अमोघाः शत्रुहन्तारो विमलाः क्रोशपातिनः  
०७,०७५।०३१द्*०५४६_०३ मनोजवास् ते ऽपि रणे वाजिनो जवसम्पदा  
०७,०७५।०३१द्*०५४६_०४ कृष्णप्रतोदतुन्नानां रथवृन्दानुशालिनाम्  
०७,०७५।०३१द्*०५४६_०५ विशेषिताः प्रयोगाच् च सर्वशत्रुनिबर्हणाः  
०७,०७५।०३२अ कौन्तेयेनाग्रतः सृष्टा न्यपतन् पृष्ठतः शराः  
०७,०७५।०३२च् तूर्णात् तूर्णतरं ह्य् अश्वास् ते ऽवहन् वातरंहसः  
०७,०७५।०३३अ वातोद्धूतपताकान्तं रथं जलदनिस्वनम्  
०७,०७५।०३३च् घोरं कपिध्वजं दृष्ट्वा विषण्णा रथिनो ऽभवन्  
०७,०७५।०३४अ दिवाकरे ऽथ रजसा सर्वतः संवृते भृशम्  
०७,०७५।०३४च् शरार्ताश् च रणे योधा न कृष्णौ शेकुर् ईक्षितुम्  
०७,०७५।०३५अ ततो नृपतयः क्रुद्धाः परिवव्रुर् धनञ्जयम्  
०७,०७५।०३५च् क्षत्रिया बहवश् चान्ये जयद्रथवधैषिणम्  
०७,०७५।०३६अ अपनीयत्सु शल्येषु धिष्ठितं पुरुषर्षभम्  
०७,०७५।०३६च् दुर्योधनस् त्व् अगात् पार्थं त्वरमाणो महाहवे  
०७,०७६।००१ सञ्जय उवाच  
०७,०७६।००१अ स्रंसन्त इव मज्जानस् तावकानां भयान् नृप  
०७,०७६।००१च् तौ दृष्ट्वा समतिक्रान्तौ वासुदेवधनञ्जयौ  
०७,०७६।००२अ सर्वे तु प्रतिसंरब्धा ह्रीमन्तः सत्त्वचोदिताः  
०७,०७६।००२च् स्थिरीबूता महात्मानः प्रत्यगच्छन् धनञ्जयम्  
०७,०७६।००३अ ये गताः पाण्डवं युद्धे क्रोधामर्षसमन्विताः  
०७,०७६।००३च् ते ऽद्यापि न निवर्तन्ते सिन्धवः सागराद् इव  
०७,०७६।००४अ असन्तस् तु न्यवर्तन्त वेदेभ्य इव नास्तिकाः  
०७,०७६।००४च् नरकं भजमानास् ते प्रत्यपद्यन्त किल्बिषम्  
०७,०७६।००५अ ताव् अतीत्य रथानीकं विमुक्तौ पुरुषर्षभौ  
०७,०७६।००५च् ददृशाते यथा राहोर् आस्यान् मुक्तौ प्रभाकरौ  
०७,०७६।००६अ मत्स्याव् इव महाजालं विदार्य विगतज्वरौ  
०७,०७६।००६च् तथा कृष्णाव् अदृश्येतां सेनाजालं विदार्य तत्  
०७,०७६।००७अ विमुक्तौ शस्त्रसम्बाधाद् द्रोणानीकात् सुदुर्भिदात्  
०७,०७६।००७च् अदृश्येतां महात्मानौ कालसूर्याव् इवोदितौ  
०७,०७६।००८अ अस्त्रसम्बाधनिर्मुक्तौ विमुक्तौ शस्त्रसङ्कटात्  
०७,०७६।००८च् अदृश्येतां महात्मानौ शत्रुसम्बाधकारिणौ  
०७,०७६।००९अ विमुक्तौ ज्वलनस्पर्शान् मकरास्याज् झषाव् इव  
०७,०७६।००९च् व्यक्षोभयेतां सेनां तौ समुद्रं मकराव् इव  
०७,०७६।०१०अ तावकास् तव पुत्राश् च द्रोणानीकस्थयोस् तयोः  
०७,०७६।०१०च् नैतौ तरिष्यतो द्रोणम् इति चक्रुस् तदा मतिम्  
०७,०७६।०११अ तौ तु दृष्ट्वा व्यतिक्रान्तौ द्रोणानीकं महाद्युती  
०७,०७६।०११च् नाशशंसुर् महाराज सिन्धुराजस्य जीवितम्  
०७,०७६।०१२अ आशा बलवती राजन् पुत्राणाम् अभवत् तव  
०७,०७६।०१२च् द्रोणहार्दिक्ययोः कृष्णौ न मोक्ष्येते इति प्रभो  
०७,०७६।०१३अ ताम् आशां विफलां कृत्वा निस्तीर्णौ तौ परन्तपौ  
०७,०७६।०१३च् द्रोणानीकं महाराज भोजानीकं च दुस्तरम्  
०७,०७६।०१४अ अथ दृष्ट्वा व्यतिक्रान्तौ ज्वलिताव् इव पावकौ  
०७,०७६।०१४च् निराशाः सिन्धुराजस्य जीवितं नाशशंसिरे  
०७,०७६।०१५अ मिथश् च समभाषेताम् अभीतौ भयवर्धनौ  
०७,०७६।०१५च् जयद्रथवधे वाचस् तास् ताः कृष्णधनञ्जयौ  
०७,०७६।०१६अ असौ मध्ये कृतः षड्भिर् धार्तराष्ट्रैर् महारथैः  
०७,०७६।०१६च् चक्षुर्विषयसम्प्राप्तो न नौ मोक्ष्यति सैन्धवः  
०७,०७६।०१७अ यद्य् अस्य समरे गोप्ता शक्रो देवगणैः सह  
०७,०७६।०१७च् तथाप्य् एनं हनिष्याव इति कृष्णाव् अभाषताम्  
०७,०७६।०१८अ इति कृष्णौ महाबाहू मिथः कथयतां तदा  
०७,०७६।०१८च् सिन्धुराजम् अवेक्षन्तौ तत् पुत्रास् तव शुश्रुवुः  
०७,०७६।०१९अ अतीत्य मरुधन्वेव प्रयान्तौ तृषितौ गजौ  
०७,०७६।०१९च् पीत्वा वारि समाश्वस्तौ तथैवास्ताम् अरिन्दमौ  
०७,०७६।०२०अ व्याघ्रसिंहगजाकीर्णान् अतिक्रम्येव पर्वतान्  
०७,०७६।०२०च् अदृश्येतां महाबाहू यथा मृत्युजरातिगौ  
०७,०७६।०२१अ तथा हि मुखवर्णो ऽयम् अनयोर् इति मेनिरे  
०७,०७६।०२१च् तावका दृश्य मुक्तौ तौ विक्रोशन्ति स्म सर्वतः  
०७,०७६।०२२अ द्रोणाद् आशीविषाकाराज् ज्वलिताद् इव पावकात्  
०७,०७६।०२२च् अन्येभ्यः पार्थिवेभ्यश् च भास्वन्ताव् इव भास्करौ  
०७,०७६।०२३अ तौ मुक्तौ सागरप्रख्याद् द्रोणानीकाद् अरिन्दमौ  
०७,०७६।०२३च् अदृश्येतां मुदा युक्तौ समुत्तीर्यार्णवं यथा  
०७,०७६।०२४अ शस्त्रौघान् महतो मुक्तौ द्रोणहार्दिक्यरक्षितान्  
०७,०७६।०२४च् रोचमानाव् अदृश्येताम् इन्द्राग्न्योः सदृशौ रणे  
०७,०७६।०२५अ उद्भिन्नरुधिरौ कृष्णौ भारद्वाजस्य सायकैः  
०७,०७६।०२५च् शितैश् चितौ व्यरोचेतां कर्णिकारैर् इवाचलौ  
०७,०७६।०२६अ द्रोणग्राहह्रदान् मुक्तौ शक्त्याशीविषसङ्कटात्  
०७,०७६।०२६च् अयःशरोग्रमकरात् क्षत्रियप्रवराम्भसः  
०७,०७६।०२७अ ज्याघोषतलनिर्ह्रादाद् गदानिस्त्रिंशविद्युतः  
०७,०७६।०२७च् द्रोणास्त्रमेघान् निर्मुक्तौ सूर्येन्दू तिमिराद् इव  
०७,०७६।०२८अ बाहुभ्याम् इव सन्तीर्णौ सिन्धुषष्ठाः समुद्रगाः  
०७,०७६।०२८च् तपान्ते सरितः पूर्णा महाग्राहसमाकुलाः  
०७,०७६।०२८द्*०५४७_०१ महाशैलोच्चयां घोरां लङ्घयित्वा महानदीम्  
०७,०७६।०२८द्*०५४७_०२ निस्तीर्णाव् अध्वगौ यद्वत् तद्वत् तौ तारितौ रणे  
०७,०७६।०२९अ इति कृष्णौ महेष्वासौ यशसा लोकविश्रुतौ  
०७,०७६।०२९च् सर्वभूतान्य् अमन्यन्त द्रोणास्त्रबलविस्मयात्  
०७,०७६।०३०अ जयद्रथं समीपस्थम् अवेक्षन्तौ जिघांसया  
०७,०७६।०३०च् रुरुं निपाने लिप्सन्तौ व्याघ्रवत् ताव् अतिष्ठताम्  
०७,०७६।०३१अ यथा हि मुखवर्णो ऽयम् अनयोर् इति मेनिरे  
०७,०७६।०३१च् तव योधा महाराज हतम् एव जयद्रथम्  
०७,०७६।०३२अ लोहिताक्षौ महाबाहू संयत्तौ कृष्णपाण्डवौ  
०७,०७६।०३२च् सिन्धुराजम् अभिप्रेक्ष्य हृष्टौ व्यनदतां मुहुः  
०७,०७६।०३३अ शौरेर् अभीशुहस्तस्य पार्थस्य च धनुष्मतः  
०७,०७६।०३३च् तयोर् आसीत् प्रतिभ्राजः सूर्यपावकयोर् इव  
०७,०७६।०३४अ हर्ष एव तयोर् आसीद् द्रोणानीकप्रमुक्तयोः  
०७,०७६।०३४च् समीपे सैन्धवं दृष्ट्वा श्येनयोर् आमिषं यथा  
०७,०७६।०३५अ तौ तु सैन्धवम् आलोक्य वर्तमानम् इवान्तिके  
०७,०७६।०३५च् सहसा पेततुः क्रुद्धौ क्षिप्रं श्येनाव् इवामिषे  
०७,०७६।०३६अ तौ तु दृष्ट्वा व्यतिक्रान्तौ हृषीकेशधनञ्जयौ  
०७,०७६।०३६च् सिन्धुराजस्य रक्षार्थं पराक्रान्तः सुतस् तव  
०७,०७६।०३७अ द्रोणेनाबद्धकवचो राजा दुर्योधनस् तदा  
०७,०७६।०३७च् ययाव् एकरथेनाजौ हयसंस्कारवित् प्रभो  
०७,०७६।०३८अ कृष्णपार्थौ महेष्वासौ व्यतिक्रम्याथ ते सुतः  
०७,०७६।०३८च् अग्रतः पुण्डरीकाक्षं प्रतीयाय नराधिप  
०७,०७६।०३९अ ततः सर्वेषु सैन्येषु वादित्राणि प्रहृष्टवत्  
०७,०७६।०३९च् प्रावाद्यन् समतिक्रान्ते तव पुत्रे धनञ्जयम्  
०७,०७६।०४०अ सिंहनादरवाश् चासञ् शङ्खदुन्दुभिमिश्रिताः  
०७,०७६।०४०च् दृष्ट्वा दुर्योधनं तत्र कृष्णयोः प्रमुखे स्थितम्  
०७,०७६।०४१अ ये च ते सिन्धुराजस्य गोप्तारः पावकोपमाः  
०७,०७६।०४१च् ते प्रहृष्यन्त समरे दृष्ट्वा पुत्रं तवाभिभो  
०७,०७६।०४२अ दृष्ट्वा दुर्योधनं कृष्णस् त्व् अतिक्रान्तं सहानुगम्  
०७,०७६।०४२च् अब्रवीद् अर्जुनं राजन् प्राप्तकालम् इदं वचः  
०७,०७७।००१ वासुदेव उवाच  
०७,०७७।००१अ सुयोधनम् अतिक्रान्तम् एनं पश्य धनञ्जय  
०७,०७७।००१च् आपद्गतम् इमं मन्ये नास्त्य् अस्य सदृशो रथः  
०७,०७७।००२अ दूरपाती महेष्वासः कृतास्त्रो युद्धदुर्मदः  
०७,०७७।००२च् दृढास्त्रश् चित्रयोधी च धार्तराष्ट्रो महाबलः  
०७,०७७।००३अ अत्यन्तसुखसंवृद्धो मानितश् च महारथैः  
०७,०७७।००३च् कृती च सततं पार्थ नित्यं द्वेष्टि च पाण्डवान्  
०७,०७७।००४अ तेन युद्धम् अहं मन्ये प्राप्तकालं तवानघ  
०७,०७७।००४च् अत्र वो द्यूतम् आयातं विजयायेतराय वा  
०७,०७७।००५अ अत्र क्रोधविषं पार्थ विमुञ्च चिरसम्भृतम्  
०७,०७७।००५च् एष मूलम् अनर्थानां पाण्डवानां महारथः  
०७,०७७।००६अ सो ऽयं प्राप्तस् तवाक्षेपं पश्य साफल्यम् आत्मनः  
०७,०७७।००६च् कथं हि राजा राज्यार्थी त्वया गच्छेत संयुगम्  
०७,०७७।००७अ दिष्ट्या त्व् इदानीं सम्प्राप्त एष ते बाणगोचरम्  
०७,०७७।००७च् स यथा जीवितं जह्यात् तथा कुरु धनञ्जय  
०७,०७७।००८अ ऐश्वर्यमदसम्मूढो नैष दुःखम् उपेयिवान्  
०७,०७७।००८च् न च ते संयुगे वीर्यं जानाति पुरुषर्षभ  
०७,०७७।००९अ त्वां हि लोकास् त्रयः पार्थ ससुरासुरमानुषाः  
०७,०७७।००९च् नोत्सहन्ते रणे जेतुं किम् उतैकः सुयोधनः  
०७,०७७।०१०अ स दिष्ट्या समनुप्राप्तस् तव पार्थ रथान्तिकम्  
०७,०७७।०१०च् जह्य् एनं वै महाबाहो यथा वृत्रं पुरन्दरः  
०७,०७७।०११अ एष ह्य् अनर्थे सततं पराक्रान्तस् तवानघ  
०७,०७७।०११च् निकृत्या धर्मराजं च द्यूते वञ्चितवान् अयम्  
०७,०७७।०१२अ बहूनि सुनृशंसानि कृतान्य् एतेन मानद  
०७,०७७।०१२च् युष्मासु पापमतिना अपापेष्व् एव नित्यदा  
०७,०७७।०१३अ तम् अनार्यं सदा क्षुद्रं पुरुषं कामचारिणम्  
०७,०७७।०१३च् आर्यां युद्धे मतिं कृत्वा जहि पार्थाविचारयन्  
०७,०७७।०१४अ निकृत्या राज्यहरणं वनवासं च पाण्डव  
०७,०७७।०१४च् परिक्लेशं च कृष्णाया हृदि कृत्वा पराक्रम  
०७,०७७।०१५अ दिष्ट्यैष तव बाणानां गोचरे परिवर्तते  
०७,०७७।०१५च् प्रतिघाताय कार्यस्य दिष्ट्या च यतते ऽग्रतः  
०७,०७७।०१६अ दिष्ट्या जानाति सङ्ग्रामे योद्धव्यं हि त्वया सह  
०७,०७७।०१६च् दिष्ट्या च सफलाः पार्थ सर्वे कामा हि कामिताः  
०७,०७७।०१७अ तस्माज् जहि रणे पार्थ धार्तराष्ट्रं कुलाधमम्  
०७,०७७।०१७च् यथेन्द्रेण हतः पूर्वं जम्भो देवासुरे मृधे  
०७,०७७।०१८अ अस्मिन् हते त्वया सैन्यम् अनाथं भिद्यताम् इदम्  
०७,०७७।०१८च् वैरस्यास्यास् त्व् अवभृथो मूलं छिन्धि दुरात्मनाम्  
०७,०७७।०१९ सञ्जय उवाच  
०७,०७७।०१९अ तं तथेत्य् अब्रवीत् पार्थः कृत्यरूपम् इदं मम  
०७,०७७।०१९च् सर्वम् अन्यद् अनादृत्य गच्छ यत्र सुयोधनः  
०७,०७७।०२०अ येनैतद् दीर्घकालं नो भुक्तं राज्यम् अकण्टकम्  
०७,०७७।०२०च् अप्य् अस्य युधि विक्रम्य छिन्द्यां मूर्धानम् आहवे  
०७,०७७।०२१अ अपि तस्या अनर्हायाः परिक्लेशस्य माधव  
०७,०७७।०२१च् कृष्णायाः शक्नुयां गन्तुं पदं केशप्रधर्षणे  
०७,०७७।०२१द्*०५४८_०१ अप्य् अहं तानि दुःखानि पूर्ववृत्तानि माधव  
०७,०७७।०२१द्*०५४८_०२ दुर्योधनं रणे हत्वा प्रतिमोक्ष्ये कथं चन  
०७,०७७।०२२अ इत्य् एवं वादिनौ हृष्टौ कृष्णौ श्वेतान् हयोत्तमान्  
०७,०७७।०२२च् प्रेषयाम् आसतुः सङ्ख्ये प्रेप्सन्तौ तं नराधिपम्  
०७,०७७।०२३अ तयोः समीपं सम्प्राप्य पुत्रस् ते भरतर्षभ  
०७,०७७।०२३च् न चकार भयं प्राप्ते भये महति मारिष  
०७,०७७।०२४अ तद् अस्य क्षत्रियास् तत्र सर्व एवाभ्यपूजयन्  
०७,०७७।०२४च् यद् अर्जुनहृषीकेशौ प्रत्युद्यातो ऽविचारयन्  
०७,०७७।०२५अ ततः सर्वस्य सैन्यस्य तावकस्य विशां पते  
०७,०७७।०२५च् महान् नादो ह्य् अभूत् तत्र दृष्ट्वा राजानम् आहवे  
०७,०७७।०२६अ तस्मिञ् जनसमुन्नादे प्रवृत्ते भैरवे सति  
०७,०७७।०२६च् कदर्थीकृत्य ते पुत्रः प्रत्यमित्रम् अवारयत्  
०७,०७७।०२७अ आवारितस् तु कौन्तेयस् तव पुत्रेण धन्विना  
०७,०७७।०२७च् संरम्भम् अगमद् भूयः स च तस्मिन् परन्तपः  
०७,०७७।०२८अ तौ दृष्ट्वा प्रतिसंरब्धौ दुर्योधनधनञ्जयौ  
०७,०७७।०२८च् अभ्यवैक्षन्त राजानो भीमरूपाः समन्ततः  
०७,०७७।०२९अ दृष्ट्वा तु पार्थं संरब्धं वासुदेवं च मारिष  
०७,०७७।०२९च् प्रहसन्न् इव पुत्रस् ते योद्धुकामः समाह्वयत्  
०७,०७७।०३०अ ततः प्रहृष्टो दाशार्हः पाण्डवश् च धनञ्जयः  
०७,०७७।०३०च् व्याक्रोशेतां महानादं दध्मतुश् चाम्बुजोत्तमौ  
०७,०७७।०३१अ तौ हृष्टरूपौ सम्प्रेक्ष्य कौरवेयाश् च सर्वशः  
०७,०७७।०३१च् निराशाः समपद्यन्त पुत्रस्य तव जीविते  
०७,०७७।०३२अ शोकम् ईयुः परं चैव कुरवः सर्व एव ते  
०७,०७७।०३२च् अमन्यन्त च पुत्रं ते वैश्वानरमुखे हुतम्  
०७,०७७।०३३अ तथा तु दृष्ट्वा योधास् ते प्रहृष्टौ कृष्णपाण्डवौ  
०७,०७७।०३३च् हतो राजा हतो राजेत्य् ऊचुर् एवं भयार्दिताः  
०७,०७७।०३४अ जनस्य सन्निनादं तु श्रुत्वा दुर्योधनो ऽब्रवीत्  
०७,०७७।०३४च् व्येतु वो भीर् अहं कृष्णौ प्रेषयिष्यामि मृत्यवे  
०७,०७७।०३५अ इत्य् उक्त्वा सैनिकान् सर्वाञ् जयापेक्षी नराधिपः  
०७,०७७।०३५च् पार्थम् आभाष्य संरम्भाद् इदं वचनम् अब्रवीत्  
०७,०७७।०३६अ पार्थ यच् छिक्षितं ते ऽस्त्रं दिव्यं मानुषम् एव च  
०७,०७७।०३६च् तद् दर्शय मयि क्षिप्रं यदि जातो ऽसि पाण्डुना  
०७,०७७।०३७अ यद् बलं तव वीर्यं च केशवस्य तथैव च  
०७,०७७।०३७च् तत् कुरुष्व मयि क्षिप्रं पश्यामस् तव पौरुषम्  
०७,०७७।०३८अ अस्मत् परोक्षं कर्माणि प्रवदन्ति कृतानि ते  
०७,०७७।०३८च् स्वामिसत्कारयुक्तानि यानि तानीह दर्शय  
०७,०७८।००१ सञ्जय उवाच  
०७,०७८।००१अ एवम् उक्त्वार्जुनं राजा त्रिभिर् मर्मातिगैः शरैः  
०७,०७८।००१च् प्रत्यविध्यन् महावेगैश् चतुर्भिश् चतुरो हयान्  
०७,०७८।००२अ वासुदेवं च दशभिः प्रत्यविध्यत् स्तनान्तरे  
०७,०७८।००२च् प्रतोदं चास्य भल्लेन छित्त्वा भूमाव् अपातयत्  
०७,०७८।००३अ तं चतुर्दशभिः पार्थश् चित्रपुङ्खैः शिलाशितैः  
०७,०७८।००३च् अविध्यत् तूर्णम् अव्यग्रस् ते ऽस्याभ्रश्यन्त वर्मणः  
०७,०७८।००४अ तेषां वैफल्यम् आलोक्य पुनर् नव च पञ्च च  
०७,०७८।००४च् प्राहिणोन् निशितान् बाणांस् ते चाभ्रश्यन्त वर्मणः  
०७,०७८।००५अ अष्टाविंशत् तु तान् बाणान् अस्तान् विप्रेक्ष्य निष्फलान्  
०७,०७८।००५ब्*०५४९_०१ वैफल्यं चागतान् बाणाञ् छिन्नान् परपुरञ्जयः  
०७,०७८।००५च् अब्रवीत् परवीरघ्नः कृष्णो ऽर्जुनम् इदं वचः  
०७,०७८।००६अ अदृष्टपूर्वं पश्यामि शिलानाम् इव सर्पणम्  
०७,०७८।००६च् त्वया सम्प्रेषिताः पार्थ नार्थं कुर्वन्ति पत्रिणः  
०७,०७८।००७अ कच्चिद् गाण्डीवतः प्राणास् तथैव भरतर्षभ  
०७,०७८।००७च् मुष्टिश् च ते यथापूर्वं भुजयोश् च बलं तव  
०७,०७८।००८अ न चेद् विधेर् अयं कालः प्राप्तः स्याद् अद्य पश्चिमः  
०७,०७८।००८च् तव चैवास्य शत्रोश् च तन् ममाचक्ष्व पृच्छतः  
०७,०७८।००९अ विस्मयो मे महान् पार्थ तव दृष्ट्वा शरान् इमान्  
०७,०७८।००९च् व्यर्थान् निपततः सङ्ख्ये दुर्योधनरथं प्रति  
०७,०७८।०१०अ वज्राशनिसमा घोराः परकायावभेदिनः  
०७,०७८।०१०च् शराः कुर्वन्ति ते नार्थं पार्थ काद्य विडम्बना  
०७,०७८।०११ अर्जुन उवाच  
०७,०७८।०११अ द्रोणेनैषा मतिः कृष्ण धार्तराष्ट्रे निवेशिता  
०७,०७८।०११च् अन्ते विहितम् अस्त्राणाम् एतत् कवचधारणम्  
०७,०७८।०१२अ अस्मिन्न् अन्तर्हितं कृष्ण त्रैलोक्यम् अपि वर्मणि  
०७,०७८।०१२च् एको द्रोणो हि वेदैतद् अहं तस्माच् च सत्तमात्  
०७,०७८।०१३अ न शक्यम् एतत् कवचं बाणैर् भेत्तुं कथं चन  
०७,०७८।०१३च् अपि वज्रेण गोविन्द स्वयं मघवता युधि  
०७,०७८।०१४अ जानंस् त्वम् अपि वै कृष्ण मां विमोहयसे कथम्  
०७,०७८।०१४च् यद्वृत्तं त्रिषु लोकेषु यच् च केशव वर्तते  
०७,०७८।०१५अ तथा भविष्यद् यच् चैव तत् सर्वं विदितं तव  
०७,०७८।०१५च् न त्व् एवं वेद वै कश् चिद् यथा त्वं मधुसूदन  
०७,०७८।०१६अ एष दुर्योधनः कृष्ण द्रोणेन विहिताम् इमाम्  
०७,०७८।०१६च् तिष्ठत्य् अभीतवत् सङ्ख्ये बिभ्रत् कवचधारणाम्  
०७,०७८।०१७अ यत् त्व् अत्र विहितं कार्यं नैष तद् वेत्ति माधव  
०७,०७८।०१७च् स्त्रीवद् एष बिभर्त्य् एतां युक्तां कवचधारणाम्  
०७,०७८।०१८अ पश्य बाह्वोश् च मे वीर्यं धनुषश् च जनार्दन  
०७,०७८।०१८च् पराजयिष्ये कौरव्यं कवचेनापि रक्षितम्  
०७,०७८।०१९अ इदम् अङ्गिरसे प्रादाद् देवेशो वर्म भास्वरम्  
०७,०७८।०१९ब्*०५५०_०१ तस्माद् बृहस्पतिः प्राप ततः प्राप पुरन्दरः  
०७,०७८।०१९च् पुनर् ददौ सुरपतिर् मह्यं वर्म ससङ्ग्रहम्  
०७,०७८।०२०अ दैवं यद्य् अस्य वर्मैतद् ब्रह्मणा वा स्वयं कृतम्  
०७,०७८।०२०च् नैतद् गोप्स्यति दुर्बुद्धिम् अद्य बाणहतं मया  
०७,०७८।०२१ सञ्जय उवाच  
०७,०७८।०२१अ एवम् उक्त्वार्जुनो बाणान् अभिमन्त्र्य व्यकर्षयत्  
०७,०७८।०२१ब्*०५५१_०१ मानवास्त्रेण मानार्हः सूक्ष्मावरणभेदिना  
०७,०७८।०२१च् विकृष्यमाणांस् तेनैवं धनुर्मध्यगताञ् शरान्  
०७,०७८।०२१ए तान् अस्यास्त्रेण चिच्छेद द्रौणिः सर्वास्त्रघातिना  
०७,०७८।०२२अ तान् निकृत्तान् इषून् दृष्ट्वा दूरतो ब्रह्मवादिना  
०७,०७८।०२२च् न्यवेदयत् केशवाय विस्मितः श्वेतवाहनः  
०७,०७८।०२३अ नैतद् अस्त्रं मया शक्यं द्विः प्रयोक्तुं जनार्दन  
०७,०७८।०२३च् अस्त्रं माम् एव हन्याद् धि पश्य त्व् अद्य बलं मम  
०७,०७८।०२४अ ततो दुर्योधनः कृष्णौ नवभिर् नतपर्वभिः  
०७,०७८।०२४च् अविध्यत रणे राजञ् शरैर् आशीविषोपमैः  
०७,०७८।०२४ए भूय एवाभ्यवर्षच् च समरे कृष्णपाण्डवौ  
०७,०७८।०२५अ शरवर्षेण महता ततो ऽहृष्यन्त तावकाः  
०७,०७८।०२५च् चक्रुर् वादित्रनिनदान् सिंहनादरवांस् तथा  
०७,०७८।०२६अ ततः क्रुद्धो रणे पार्थः सृक्कणी परिसंलिहन्  
०७,०७८।०२६च् नापश्यत ततो ऽस्याङ्गं यन् न स्याद् वर्मरक्षितम्  
०७,०७८।०२७अ ततो ऽस्य निशितैर् बाणैः सुमुक्तैर् अन्तकोपमैः  
०७,०७८।०२७च् हयांश् चकार निर्देहान् उभौ च पार्ष्णिसारथी  
०७,०७८।०२८अ धनुर् अस्याच्छिनच् चित्रं हस्तावापं च वीर्यवान्  
०७,०७८।०२८च् रथं च शकलीकर्तुं सव्यसाची प्रचक्रमे  
०७,०७८।०२९अ दुर्योधनं च बाणाभ्यां तीक्ष्णाभ्यां विरथीकृतम्  
०७,०७८।०२९ब्*०५५२_०१ प्रयत्नकारी कौन्तेयो नखमांसान्तरेषुभिः  
०७,०७८।०२९ब्*०५५२_०२ स वेदनाभिर् आविग्नः पलायनपरायणः  
०७,०७८।०२९च् अविध्यद् धस्ततलयोर् उभयोर् अर्जुनस् तदा  
०७,०७८।०३०अ तं कृच्छ्राम् आपदं प्राप्तं दृष्ट्वा परमधन्विनः  
०७,०७८।०३०च् समापेतुः परीप्सन्तो धनञ्जयशरार्दितम्  
०७,०७८।०३१अ ते रथैर् बहुसाहस्रैः कल्पितैः कुञ्जरैर् हयैः  
०७,०७८।०३१च् पदात्योघैश् च संरब्धैः परिवव्रुर् धनञ्जयम्  
०७,०७८।०३२अ अथ नार्जुनगोविन्दौ रथो वापि व्यदृश्यत  
०७,०७८।०३२च् अस्त्रवर्षेण महता जनौघैश् चापि संवृतौ  
०७,०७८।०३३अ ततो ऽर्जुनो ऽस्त्रवीर्येण निजघ्ने तां वरूथिनीम्  
०७,०७८।०३३च् तत्र व्यङ्गीकृताः पेतुः शतशो ऽथ रथद्विपाः  
०७,०७८।०३४अ ते हता हन्यमानाश् च न्यगृह्णंस् तं रथोत्तमम्  
०७,०७८।०३४च् स रथस्तम्भितस् तस्थौ क्रोशमात्रं समन्ततः  
०७,०७८।०३५अ ततो ऽर्जुनं वृष्णिवीरस् त्वरितो वाक्यम् अब्रवीत्  
०७,०७८।०३५च् धनुर् विस्फारयात्यर्थम् अहं ध्मास्यामि चाम्बुजम्  
०७,०७८।०३६अ ततो विस्फार्य बलवद् गाण्डीवं जघ्निवान् रिपून्  
०७,०७८।०३६च् महता शरवर्षेण तलशब्देन चार्जुनः  
०७,०७८।०३७अ पाञ्चजन्यं च बलवद् दध्मौ तारेण केशवः  
०७,०७८।०३७च् रजसा ध्वस्तपक्ष्मान्तः प्रस्विन्नवदनो भृशम्  
०७,०७८।०३७द्*०५५३_०१ तेनाच्युतोष्ठयुगपूरितमारुतेन  
०७,०७८।०३७द्*०५५३_०२ शङ्खान्तरोदरविवृद्धविनिःसृतेन  
०७,०७८।०३७द्*०५५३_०३ नादेन सासुरवियत् सुरलोकपालम्  
०७,०७८।०३७द्*०५५३_०४ उद्विग्नम् ईश्वरजगत् स्फुटतीव सर्वम्  
०७,०७८।०३८अ तस्य शङ्खस्य नादेन धनुषो निस्वनेन च  
०७,०७८।०३८च् निःसत्त्वाश् च ससत्त्वाश् च क्षितौ पेतुस् तदा जनाः  
०७,०७८।०३९अ तैर् विमुक्तो रथो रेजे वाय्वीरित इवाम्बुदः  
०७,०७८।०३९च् जयद्रथस्य गोप्तारस् ततः क्षुब्धाः सहानुगाः  
०७,०७८।०४०अ ते दृष्ट्वा सहसा पार्थं गोप्तारः सैन्धवस्य तु  
०७,०७८।०४०च् चक्रुर् नादान् बहुविधान् कम्पयन्तो वसुन्धराम्  
०७,०७८।०४१अ बाणशब्दरवांश् चोग्रान् विमिश्राञ् शङ्खनिस्वनैः  
०७,०७८।०४१च् प्रादुश्चक्रुर् महात्मानः सिंहनादरवान् अपि  
०७,०७८।०४२अ तं श्रुत्वा निनदं घोरं तावकानां समुत्थितम्  
०७,०७८।०४२च् प्रदध्मतुस् तदा शङ्खौ वासुदेवधनञ्जयौ  
०७,०७८।०४३अ तेन शब्देन महता पूरितेयं वसुन्धरा  
०७,०७८।०४३च् सशैला सार्णवद्वीपा सपाताला विशां पते  
०७,०७८।०४४अ स शब्दो भरतश्रेष्ठ व्याप्य सर्वा दिशो दश  
०७,०७८।०४४च् प्रतिसस्वान तत्रैव कुरुपाण्डवयोर् बले  
०७,०७८।०४५अ तावका रथिनस् तत्र दृष्ट्वा कृष्णधनञ्जयौ  
०७,०७८।०४५च् संरम्भं परमं प्राप्तास् त्वरमाणा महारथाः  
०७,०७८।०४६अ अथ कृष्णौ महाभागौ तावका दृश्य दंशितौ  
०७,०७८।०४६च् अभ्यद्रवन्त सङ्क्रुद्धास् तद् अद्भुतम् इवाभवत्  
०७,०७९।००१ सञ्जय उवाच  
०७,०७९।००१अ तावकास् तु समीक्ष्यैव वृष्ण्यन्धककुरूत्तमौ  
०७,०७९।००१च् प्राग् अत्वरञ् जिघांसन्तस् तथैव विजयः परान्  
०७,०७९।००२अ सुवर्णचित्रैर् वैयाघ्रैः स्वनवद्भिर् महारथैः  
०७,०७९।००२च् दीपयन्तो दिशः सर्वा ज्वलद्भिर् इव पावकैः  
०७,०७९।००३अ रुक्मपृष्ठैश् च दुष्प्रेक्ष्यैः कार्मुकैः पृथिवीपते  
०७,०७९।००३च् कूजद्भिर् अतुलान् नादान् रोषितैर् उरगैर् इव  
०७,०७९।००४अ भूरिश्रवाः शलः कर्णो वृषसेनो जयद्रथः  
०७,०७९।००४च् कृपश् च मद्रराजश् च द्रौणिश् च रथिनां वरः  
०७,०७९।००५अ ते पिबन्त इवाकाशम् अश्वैर् अष्टौ महारथाः  
०७,०७९।००५च् व्यराजयन् दश दिशो वैयाघ्रैर् हेमचन्द्रकैः  
०७,०७९।००६अ ते दंशिताः सुसंरब्धा रथैर् मेघौघनिस्वनैः  
०७,०७९।००६च् समावृण्वन् दिशः सर्वाः पार्थं च विशिखैः शितैः  
०७,०७९।००७अ कौलूतका हयाश् चित्रा वहन्तस् तान् महारथान्  
०७,०७९।००७च् व्यशोभन्त तदा शीघ्रा दीपयन्तो दिशो दश  
०७,०७९।००८अ आजानेयैर् महावेगैर् नानादेशसमुत्थितैः  
०७,०७९।००८च् पार्वतीयैर् नदीजैश् च सैन्धवैश् च हयोत्तमैः  
०७,०७९।००९अ कुरुयोधवरा राजंस् तव पुत्रं परीप्सवः  
०७,०७९।००९च् धनञ्जयरथं शीघ्रं सर्वतः समुपाद्रवन्  
०७,०७९।०१०अ ते प्रगृह्य महाशङ्खान् दध्मुः पुरुषसत्तमाः  
०७,०७९।०१०च् पूरयन्तो दिवं राजन् पृथिवीं च ससागराम्  
०७,०७९।०११अ तथैव दध्मतुः शङ्खौ वासुदेवधनञ्जयौ  
०७,०७९।०११च् प्रवरौ सर्वभूतानां सर्वशङ्खवरौ भुवि  
०७,०७९।०११ए देवदत्तं च कौन्तेयः पाञ्चजन्यं च केशवः  
०७,०७९।०१२अ शब्दस् तु देवदत्तस्य धनञ्जयसमीरितः  
०७,०७९।०१२च् पृथिवीं चान्तरिक्षं च दिशश् चैव समावृणोत्  
०७,०७९।०१३अ तथैव पाञ्चजन्यो ऽपि वासुदेवसमीरितः  
०७,०७९।०१३च् सर्वशब्दान् अतिक्रम्य पूरयाम् आस रोदसी  
०७,०७९।०१४अ तस्मिंस् तथा वर्तमाने दारुणे नादसङ्कुले  
०७,०७९।०१४च् भीरूणां त्रासजनने शूराणां हर्षवर्धने  
०७,०७९।०१५अ प्रवादितासु भेरीषु झर्झरेष्व् आनकेषु च  
०७,०७९।०१५च् मृदङ्गेषु च राजेन्द्र वाद्यमानेष्व् अनेकशः  
०७,०७९।०१६अ महारथसमाख्याता दुर्योधनहितैषिणः  
०७,०७९।०१६च् अमृष्यमाणास् तं शब्दं क्रुद्धाः परमधन्विनः  
०७,०७९।०१६ए नानादेश्या महीपालाः स्वसैन्यपरिरक्षिणः  
०७,०७९।०१७अ अमर्षिता महाशङ्खान् दध्मुर् वीरा महारथाः  
०७,०७९।०१७च् कृते प्रतिकरिष्यन्तः केशवस्यार्जुनस्य च  
०७,०७९।०१८अ बभूव तव तत् सैन्यं शङ्खशब्दसमीरितम्  
०७,०७९।०१८च् उद्विग्नरथनागाश्वम् अस्वस्थम् इव चाभिभो  
०७,०७९।०१९अ तत् प्रयुक्तम् इवाकाशं शूरैः शङ्खनिनादितम्  
०७,०७९।०१९च् बभूव भृशम् उद्विग्नं निर्घातैर् इव नादितम्  
०७,०७९।०२०अ स शब्दः सुमहान् राजन् दिशः सर्वा व्यनादयत्  
०७,०७९।०२०च् त्रासयाम् आस तत् सैन्यं युगान्त इव सम्भृतः  
०७,०७९।०२१अ ततो दुर्योधनो ऽष्टौ च राजानस् ते महारथाः  
०७,०७९।०२१च् जयद्रथस्य रक्षार्थं पाण्डवं पर्यवारयन्  
०७,०७९।०२२अ ततो द्रौणिस् त्रिसप्तत्या वासुदेवम् अताडयत्  
०७,०७९।०२२च् अर्जुनं च त्रिभिर् भल्लैर् ध्वजम् अश्वांश् च पञ्चभिः  
०७,०७९।०२३अ तम् अर्जुनः पृषत्कानां शतैः षड्भिर् अताडयत्  
०७,०७९।०२३च् अत्यर्थम् इव सङ्क्रुद्धः प्रतिविद्धे जनार्दने  
०७,०७९।०२४अ कर्णं द्वादशभिर् विद्ध्वा वृषसेनं त्रिभिस् तथा  
०७,०७९।०२४च् शल्यस्य सशरं चापं मुष्टौ चिच्छेद वीर्यवान्  
०७,०७९।०२५अ गृहीत्वा धनुर् अन्यत् तु शल्यो विव्याध पाण्डवम्  
०७,०७९।०२५च् भूरिश्रवास् त्रिभिर् बाणैर् हेमपुङ्खैः शिलाशितैः  
०७,०७९।०२६अ कर्णो द्वात्रिंशता चैव वृषसेनश् च पञ्चभिः  
०७,०७९।०२६च् जयद्रथस् त्रिसप्तत्या कृपश् च दशभिः शरैः  
०७,०७९।०२६ए मद्रराजश् च दशभिर् विव्यधुः फल्गुनं रणे  
०७,०७९।०२७अ ततः शराणां षष्ट्या तु द्रौणिः पार्थम् अवाकिरत्  
०७,०७९।०२७च् वासुदेवं च सप्तत्या पुनः पार्थं च पञ्चभिः  
०७,०७९।०२८अ प्रहसंस् तु नरव्याघ्रः श्वेताश्वः कृष्णसारथिः  
०७,०७९।०२८च् प्रत्यविध्यत् स तान् सर्वान् दर्शयन् पाणिलाघवम्  
०७,०७९।०२९अ कर्णं द्वादशभिर् विद्ध्वा वृषसेनं त्रिभिः शरैः  
०७,०७९।०२९च् शल्यस्य समरे चापं मुष्टिदेशे न्यकृन्तत  
०७,०७९।०३०अ सौमदत्तिं त्रिभिर् विद्ध्वा शल्यं च दशभिः शरैः  
०७,०७९।०३०च् शितैर् अग्निशिखाकारैर् द्रौणिं विव्याध चाष्टभिः  
०७,०७९।०३१अ गौतमं पञ्चविंशत्या शैन्धवं च शतेन ह  
०७,०७९।०३१च् पुनर् द्रौणिं च सप्तत्या शराणां सो ऽभ्यताडयत्  
०७,०७९।०३२अ भूरिश्रवास् तु सङ्क्रुद्धः प्रतोदं चिच्छिदे हरेः  
०७,०७९।०३२च् अर्जुनं च त्रिसप्तत्या बाणानाम् आजघान ह  
०७,०७९।०३३अ ततः शरशतैस् तीक्ष्णैस् तान् अरीञ् श्वेतवाहनः  
०७,०७९।०३३च् प्रत्यषेधद् द्रुतं क्रुद्धो महावातो घनान् इव  
०७,०८०।००१ धृतराष्ट्र उवाच  
०७,०८०।००१अ ध्वजान् बहुविधाकारान् भ्राजमानान् अतिश्रिया  
०७,०८०।००१च् पार्थानां मामकानां च तान् ममाचक्ष्व सञ्जय  
०७,०८०।००२ सञ्जय उवाच  
०७,०८०।००२अ ध्वजान् बहुविधाकाराञ् शृणु तेषां महात्मनाम्  
०७,०८०।००२च् रूपतो वर्णतश् चैव नामतश् च निबोध मे  
०७,०८०।००३अ तेषां तु रथमुह्यानां रथेषु विविधा ध्वजाः  
०७,०८०।००३च् प्रत्यदृश्यन्त राजेन्द्र ज्वलिता इव पावकाः  
०७,०८०।००४अ काञ्चनाः काञ्चनापीडाः काञ्चनस्रगलङ्कृताः  
०७,०८०।००४च् काञ्चनानीव शृङ्गाणि काञ्चनस्य महागिरेः  
०७,०८०।००४द्*०५५४_०१ अनेकवर्णा विविधा ध्वजाः परमशोभिनः  
०७,०८०।००५अ ते ध्वजाः संवृतास् तेषां पताकाभिः समन्ततः  
०७,०८०।००५च् नानावर्णविरागाभिर् विबभुः सर्वतो वृताः  
०७,०८०।००६अ पताकाश् च ततस् तास् तु श्वसनेन समीरिताः  
०७,०८०।००६च् नृत्यमानाः व्यदृश्यन्त रङ्गमध्ये विलासिकाः  
०७,०८०।००७अ इन्द्रायुधसवर्णाभाः पताका भरतर्षभ  
०७,०८०।००७च् दोधूयमाना रथिनां शोभयन्ति महारथान्  
०७,०८०।००८अ सिंहलाङ्गूलम् उग्रास्यं धजं वानरलक्षणम्  
०७,०८०।००८च् धनञ्जयस्य सङ्ग्रामे प्रत्यपश्याम भैरवम्  
०७,०८०।००९अ स वानरवरो राजन् पताकाभिर् अलङ्कृतः  
०७,०८०।००९च् त्रासयाम् आस तत् सैन्यं ध्वजो गाण्डीवधन्वनः  
०७,०८०।०१०अ तथैव सिंहलाङ्गूलं द्रोणपुत्रस्य भारत  
०७,०८०।०१०च् ध्वजाग्रं समपश्याम बालसूर्यसमप्रभम्  
०७,०८०।०११अ काञ्चनं पवनोद्धूतं शक्रध्वजसमप्रभम्  
०७,०८०।०११च् नन्दनं कौरवेन्द्राणां द्रौणेर् लक्षणम् उच्छ्रितम्  
०७,०८०।०१२अ हस्तिकक्ष्या पुनर् हैमी बभूवाधिरथेर् ध्वजे  
०७,०८०।०१२च् आहवे खं महाराज ददृशे पूरयन्न् इव  
०७,०८०।०१३अ पताकी काञ्चनस्रग्वी ध्वजः कर्णस्य संयुगे  
०७,०८०।०१३च् नृत्यतीव रथोपस्थे श्वसनेन समीरितः  
०७,०८०।०१४अ आचार्यस्य च पाण्डूनां ब्राह्मणस्य यशस्विनः  
०७,०८०।०१४च् गोवृषो गौतमस्यासीत् कृपस्य सुपरिष्कृतः  
०७,०८०।०१५अ स तेन भ्राजते राजन् गोवृषेण महारथः  
०७,०८०।०१५च् त्रिपुरघ्नरथो यद्वद् गोवृषेण विराजते  
०७,०८०।०१६अ मयूरो वृषसेनस्य काञ्चनो मणिरत्नवान्  
०७,०८०।०१६च् व्याहरिष्यन्न् इवातिष्ठत् सेनाग्रम् अपि शोभयन्  
०७,०८०।०१७अ तेन तस्य रथो भाति मयूरेण महात्मनः  
०७,०८०।०१७च् यथा स्कन्दस्य राजेन्द्र मयूरेण विराजता  
०७,०८०।०१८अ मद्रराजस्य शल्यस्य ध्वजाग्रे ऽग्निशिखाम् इव  
०७,०८०।०१८च् सौवर्णीं प्रतिपश्याम सीताम् अप्रतिमां शुभाम्  
०७,०८०।०१९अ सा सीता भ्राजते तस्य रथम् आस्थाय मारिष  
०७,०८०।०१९च् सर्वबीजविरूढेव यथा सीता श्रिया वृता  
०७,०८०।०२०अ वराहः सिन्धुराजस्य राजतो ऽभिविराजते  
०७,०८०।०२०च् ध्वजाग्रे ऽलोहितार्काभो हेमजालपरिष्कृतः  
०७,०८०।०२१अ शुशुभे केतुना तेन राजतेन जयद्रथः  
०७,०८०।०२१च् यथा देवासुरे युद्धे पुरा पूषा स्म शोभते  
०७,०८०।०२२अ सौमदत्तेः पुनर् यूपो यज्ञशीलस्य धीमतः  
०७,०८०।०२२च् ध्वजः सूर्य इवाभाति सोमश् चात्र प्रदृश्यते  
०७,०८०।०२३अ स यूपः काञ्चनो राजन् सौमदत्तेर् विराजते  
०७,०८०।०२३च् राजसूये मखश्रेष्ठे यथा यूपः समुच्छ्रितः  
०७,०८०।०२४अ शलस्य तु महाराज राजतो द्विरदो महान्  
०७,०८०।०२४च् केतुः काञ्चनचित्राङ्गैर् मयूरैर् उपशोभितः  
०७,०८०।०२५अ स केतुः शोभयाम् आस सैन्यं ते भरतर्षभ  
०७,०८०।०२५च् यथा श्वेतो महानागो देवराजचमूं तथा  
०७,०८०।०२६अ नागो मणिमयो राज्ञो ध्वजः कनकसंवृतः  
०७,०८०।०२६च् किङ्किणीशतसंह्रादो भ्राजंश् चित्रे रथोत्तमे  
०७,०८०।०२७अ व्यभ्राजत भृशं राजन् पुत्रस् तव विशां पते  
०७,०८०।०२७च् ध्वजेन महता सङ्ख्ये कुरूणाम् ऋषभस् तदा  
०७,०८०।०२८अ नवैते तव वाहिन्याम् उच्छ्रिताः परमध्वजाः  
०७,०८०।०२८च् व्यदीपयंस् ते पृतनां युगान्तादित्यसन्निभाः  
०७,०८०।०२९अ दशमस् त्व् अर्जुनस्यासीद् एक एव महाकपिः  
०७,०८०।०२९च् अदीप्यतार्जुनो येन हिमवान् इव वह्निना  
०७,०८०।०३०अ ततश् चित्राणि शुभ्राणि सुमहान्ति महारथाः  
०७,०८०।०३०च् कार्मुकाण्य् आददुस् तूर्णम् अर्जुनार्थे परन्तपाः  
०७,०८०।०३१अ तथैव धनुर् आयच्छत् पार्थः शत्रुविनाशनः  
०७,०८०।०३१च् गाण्डीवं दिव्यकर्मा तद् राजन् दुर्मन्त्रिते तव  
०७,०८०।०३२अ तवापराधाद् धि नरा निहता बहुधा युधि  
०७,०८०।०३२च् नानादिग्भ्यः समाहूताः सहयाः सरथद्विपाः  
०७,०८०।०३३अ तेषाम् आसीद् व्यतिक्षेपो गर्जताम् इतरेतरम्  
०७,०८०।०३३च् दुर्योधनमुखानां च पाण्डूनाम् ऋषभस्य च  
०७,०८०।०३४अ तत्राद्भुतं परं चक्रे कौन्तेयः कृष्णसारथिः  
०७,०८०।०३४च् यद् एको बहुभिः सार्धं समागच्छद् अभीतवत्  
०७,०८०।०३५अ अशोभत महाबाहुर् गाण्डीवं विक्षिपन् धनुः  
०७,०८०।०३५च् जिगीषुस् तान् नरव्याघ्राञ् जिघांसुश् च जयद्रथम्  
०७,०८०।०३६अ तत्रार्जुनो महाराज शरैर् मुक्तैः सहस्रशः  
०७,०८०।०३६च् अदृश्यान् अकरोद् योधांस् तावकाञ् शत्रुतापनः  
०७,०८०।०३७अ ततस् ते ऽपि नरव्याघ्राः पार्थं सर्वे महारथाः  
०७,०८०।०३७च् अदृश्यं समरे चक्रुः सायकौघैः समन्ततः  
०७,०८०।०३८अ संवृते नरसिंहैस् तैः कुरूणाम् ऋषभे ऽर्जुने  
०७,०८०।०३८च् महान् आसीत् समुद्धूतस् तस्य सैन्यस्य निस्वनः  
०७,०८१।००१ धृतराष्ट्र उवाच  
०७,०८१।००१अ अर्जुने सैन्धवं प्राप्ते भारद्वाजेन संवृताः  
०७,०८१।००१च् पाञ्चालाः कुरुभिः सार्धं किम् अकुर्वत सञ्जय  
०७,०८१।००२ सञ्जय उवाच  
०७,०८१।००२अ अपराह्णे महाराज सङ्ग्रामे लोमहर्षणे  
०७,०८१।००२च् पाञ्चालानां कुरूणां च द्रोणे द्यूतम् अवर्तत  
०७,०८१।००३अ पाञ्चाला हि जिघांसन्तो द्रोणं संहृष्टचेतसः  
०७,०८१।००३च् अभ्यवर्षन्त गर्जन्तः शरवर्षाणि मारिष  
०७,०८१।००४अ ततः सुतुमुलस् तेषां सङ्ग्रामो ऽवर्तताद्भुतः  
०७,०८१।००४च् पाञ्चालानां कुरूणां च घोरो देवासुरोपमः  
०७,०८१।००५अ सर्वे द्रोणरथं प्राप्य पाञ्चालाः पण्डवैः सह  
०७,०८१।००५च् तद् अनीकं बिभित्सन्तो महास्त्राणि व्यदर्शयन्  
०७,०८१।००६अ द्रोणस्य रथपर्यन्तं रथिनो रथम् आस्थिताः  
०७,०८१।००६च् कम्पयन्तो ऽभ्यवर्तन्त वेगम् आस्थाय मध्यमम्  
०७,०८१।००७अ तम् अभ्यगाद् बृहत्क्षत्रः केकयानां महारथः  
०७,०८१।००७च् प्रवपन् निशितान् बाणान् महेन्द्राशनिसन्निभान्  
०७,०८१।००८अ तं तु प्रत्युदियाच् छीघ्रं क्षेमधूर्तिर् महायशाः  
०७,०८१।००८च् विमुञ्चन् निशितान् बाणाञ् शतशो ऽथ सहस्रशः  
०७,०८१।००९अ धृष्टकेतुश् च चेदीनाम् ऋषभो ऽतिबलोदितः  
०७,०८१।००९च् त्वरितो ऽभ्यद्रवद् द्रोणं महेन्द्र इव शम्बरम्  
०७,०८१।०१०अ तम् आपतन्तं सहसा व्यादितास्यम् इवान्तकम्  
०७,०८१।०१०च् वीरधन्वा महेष्वासस् त्वरमाणः समभ्ययात्  
०७,०८१।०११अ युधिष्ठिरं महाराज जिगीषुं समवस्थितम्  
०७,०८१।०११च् सहानीकं ततो द्रोणो न्यवारयत वीर्यवान्  
०७,०८१।०१२अ नकुलं कुशलं युद्धे पराक्रान्तं पराक्रमी  
०७,०८१।०१२च् अभ्यगच्छत् समायान्तं विकर्णस् ते सुतः प्रभो  
०७,०८१।०१३अ सहदेवं तथायान्तं दुर्मुखः शत्रुकर्शनः  
०७,०८१।०१३च् शरैर् अनेकसाहस्रैः समवाकिरद् आशुगैः  
०७,०८१।०१४अ सात्यकिं तु नरव्याघ्रं व्याघ्रदत्तस् त्व् अवारयत्  
०७,०८१।०१४च् शरैः सुनिशितैस् तीक्ष्णैः कम्पयन् वै मुहुर् मुहुः  
०७,०८१।०१५अ द्रौपदेयान् नरव्याघ्रान् मुञ्चतः सायकोत्तमान्  
०७,०८१।०१५च् संरब्धान् रथिनां श्रेष्ठान् सौमदत्तिर् अवारयत्  
०७,०८१।०१६अ भीमसेनं तथा क्रुद्धं भीमरूपो भयानकम्  
०७,०८१।०१६च् प्रत्यवारयद् आयान्तम् आर्ष्यशृङ्गिर् महारथः  
०७,०८१।०१७अ तयोः समभवद् युद्धं नरराक्षसयोर् मृधे  
०७,०८१।०१७च् यादृग् एव पुरा वृत्तं रामरावणयोर् नृप  
०७,०८१।०१८अ ततो युधिष्ठिरो द्रोणं नवत्या नतपर्वणाम्  
०७,०८१।०१८च् आजघ्ने भरतश्रेष्ठ सर्वमर्मसु भारत  
०७,०८१।०१९अ तं द्रोणः पञ्चविंशत्या निजघान स्तनान्तरे  
०७,०८१।०१९च् रोषितो भरतश्रेष्ठ कौन्तेयेन यशस्विना  
०७,०८१।०२०अ भूय एव तु विंशत्या सायकानां समाचिनोत्  
०७,०८१।०२०ब्*०५५५_०१ अदृश्यं समरे चक्रे राजानं सायकोत्तमैः  
०७,०८१।०२०च् साश्वसूतध्वजं द्रोणः पश्यतां सर्वधन्विनाम्  
०७,०८१।०२१अ ताञ् शरान् द्रोणमुक्तांस् तु शरवर्षेण पाण्डवः  
०७,०८१।०२१च् अवारयत धर्मात्मा दर्शयन् पाणिलाघवम्  
०७,०८१।०२२अ ततो द्रोणो भृशं क्रुद्धो धर्मराजस्य संयुगे  
०७,०८१।०२२च् चिच्छेद सहसा धन्वी धनुस् तस्य महात्मनः  
०७,०८१।०२३अ अथैनं छिन्नधन्वानं त्वरमाणो महारथः  
०७,०८१।०२३च् शरैर् अनेकसाहस्रैः पुरयाम् आस सर्वतः  
०७,०८१।०२४अ अदृश्यं दृश्य राजानं भारद्वाजस्य सायकैः  
०७,०८१।०२४च् सर्वभूतान्य् अमन्यन्त हतम् एव युधिष्ठिरम्  
०७,०८१।०२५अ के चिच् चैनम् अमन्यन्त तथा वै विमुखीकृतम्  
०७,०८१।०२५च् हृतो राजेति राजेन्द्र ब्राह्मणेन यशस्विना  
०७,०८१।०२६अ स कृच्छ्रं परमं प्राप्तो धर्मराजो युधिष्ठिरः  
०७,०८१।०२६च् त्यक्त्वा तत् कार्मुकं छिन्नं भारद्वाजेन संयुगे  
०७,०८१।०२६ए आददे ऽन्यद् धनुर् दिव्यं भारघ्नं वेगवत्तरम्  
०७,०८१।०२७अ ततस् तान् सायकान् सर्वान् द्रोणमुक्तान् सहस्रशः  
०७,०८१।०२७च् चिच्छेद समरे वीरस् तद् अद्भुतम् इवाभवत्  
०७,०८१।०२८अ छित्त्वा च ताञ् शरान् राजा क्रोधसंरक्तलोचनः  
०७,०८१।०२८च् शक्तिं जग्राह समरे गिरीणाम् अपि दारणीम्  
०७,०८१।०२८ए स्वर्णदण्डां महाघोराम् अष्टघण्टां भयावहाम्  
०७,०८१।०२९अ समुत्क्षिप्य च तां हृष्टो ननाद बलवद् बली  
०७,०८१।०२९च् नादेन सर्वभूतानि त्रासयन्न् इव भारत  
०७,०८१।०३०अ शक्तिं समुद्यतां दृष्ट्वा धर्मराजेन संयुगे  
०७,०८१।०३०च् स्वस्ति द्रोणाय सहसा सर्वभूतान्य् अथाब्रुवन्  
०७,०८१।०३१अ सा राजभुजनिर्मुक्ता निर्मुक्तोरगसन्निभा  
०७,०८१।०३१च् प्रज्वालयन्ती गगनं दिशश् च विदिशस् तथा  
०७,०८१।०३१ए द्रोणान्तिकम् अनुप्राप्ता दीप्तास्या पन्नगी यथा  
०७,०८१।०३१ए*०५५६_०१ **** **** कालरात्रीव भारत  
०७,०८१।०३१ए*०५५६_०२ कन्येवोरगराजस्य  
०७,०८१।०३२अ ताम् आपतन्तीं सहसा प्रेक्ष्य द्रोणो विशां पते  
०७,०८१।०३२च् प्रादुश्चक्रे ततो ब्राह्मम् अस्त्रम् अस्त्रविदां वरः  
०७,०८१।०३३अ तद् अस्त्रं भस्मसात् कृत्वा तां शक्तिं घोरदर्शनाम्  
०७,०८१।०३३च् जगाम स्यन्दनं तूर्णं पाण्डवस्य यशस्विनः  
०७,०८१।०३४अ ततो युधिष्ठिरो राजा द्रोणास्त्रं तत् समुद्यतम्  
०७,०८१।०३४च् अशामयन् महाप्राज्ञो ब्रह्मास्त्रेणैव भारत  
०७,०८१।०३५अ विव्याध च रणे द्रोणं पञ्चभिर् नतपर्वभिः  
०७,०८१।०३५च् क्षुरप्रेण च तीक्ष्णेन चिच्छेदास्य महद् धनुः  
०७,०८१।०३६अ तद् अपास्य धनुश् छिन्नं द्रोणः क्षत्रियमर्दनः  
०७,०८१।०३६च् गदां चिक्षेप सहसा धर्मपुत्राय मारिष  
०७,०८१।०३७अ ताम् आपतन्तीं सहसा गदां दृष्ट्वा युधिष्ठिरः  
०७,०८१।०३७च् गदाम् एवाग्रहीत् क्रुद्धश् चिक्षेप च परन्तपः  
०७,०८१।०३८अ ते गदे सहसा मुक्ते समासाद्य परस्परम्  
०७,०८१।०३८च् सङ्घर्षात् पावकं मुक्त्वा समेयातां महीतले  
०७,०८१।०३९अ ततो द्रोणो भृशं क्रुद्धो धर्मराजस्य मारिष  
०७,०८१।०३९च् चतुर्भिर् निशितैस् तीक्ष्णैर् हयाञ् जघ्ने शरोत्तमैः  
०७,०८१।०४०अ धनुश् चैकेन बाणेन चिच्छेदेन्द्रध्वजोपमम्  
०७,०८१।०४०च् केतुम् एकेन चिच्छेद पाण्डवं चार्दयत् त्रिभिः  
०७,०८१।०४१अ हताश्वात् तु रथात् तूर्णम् अवप्लुत्य युधिष्ठिरः  
०७,०८१।०४१च् तस्थाव् ऊर्ध्वभुजो राजा व्यायुधो भरतर्षभ  
०७,०८१।०४२अ विरथं तं समालोक्य व्यायुधं च विशेषतः  
०७,०८१।०४२च् द्रोणो व्यमोहयच् छत्रून् सर्वसैन्यानि चाभिभो  
०७,०८१।०४३अ मुञ्चन्न् इषुगणांस् तीक्ष्णांल् लघुहस्तो दृढव्रतः  
०७,०८१।०४३च् अभिदुद्राव राजानं सिंहो मृगम् इवोल्बणः  
०७,०८१।०४४अ तम् अभिद्रुतम् आलोक्य द्रोणेनामित्रघातिना  
०७,०८१।०४४च् हा हेति सहसा शब्दः पाण्डूनां समजायत  
०७,०८१।०४५अ हृतो राजा हृतो राजा भारद्वाजेन मारिष  
०७,०८१।०४५च् इत्य् आसीत् सुमहाञ् शब्दः पाण्डुसैन्यस्य सर्वतः  
०७,०८१।०४६अ ततस् त्वरितम् आरुह्य सहदेवरथं नृपः  
०७,०८१।०४६च् अपायाज् जवनैर् अश्वैः कुन्तीपुत्रो युधिष्ठिरः  
०७,०८२।००१ सञ्जय उवाच  
०७,०८२।००१अ बृहत्क्षत्रम् अथायान्तं केकयं दृढविक्रमम्  
०७,०८२।००१च् क्षेमधूर्तिर् महाराज विव्याधोरसि मार्गणैः  
०७,०८२।००२अ बृहत्क्षत्रस् तु तं राजा नवत्या नतपर्वणाम्  
०७,०८२।००२च् आजघ्ने त्वरितो युद्धे द्रोणानीकबिभित्सया  
०७,०८२।००३अ क्षेमधूर्तिस् तु सङ्क्रुद्धः केकयस्य महात्मनः  
०७,०८२।००३च् धनुश् चिच्छेद भल्लेन पीतेन निशितेन च  
०७,०८२।००४अ अथैनं छिन्नधन्वानं शरेण नतपर्वणा  
०७,०८२।००४च् विव्याध हृदये तूर्णं प्रवरं सर्वधन्विनाम्  
०७,०८२।००५अ अथान्यद् धनुर् आदाय बृहत्क्षत्रो हसन्न् इव  
०७,०८२।००५च् व्यश्वसूतध्वजं चक्रे क्षेमधूर्तिं महारथम्  
०७,०८२।००६अ ततो ऽपरेण भल्लेन पीतेन निशितेन च  
०७,०८२।००६च् जहार नृपतेः कायाच् छिरो ज्वलितकुण्डलम्  
०७,०८२।००७अ तच् छिन्नं सहसा तस्य शिरः कुञ्चितमूर्धजम्  
०७,०८२।००७च् सकिरीटं महीं प्राप्य बभौ ज्योतिर् इवाम्बरात्  
०७,०८२।००८अ तं निहत्य रणे हृष्टो बृहत्क्षत्रो महारथः  
०७,०८२।००८च् सहसाभ्यपतत् सैन्यं तावकं पार्थकारणात्  
०७,०८२।००९अ धृष्टकेतुम् अथायान्तं द्रोणहेतोः पराक्रमी  
०७,०८२।००९च् वीरधन्वा महेष्वासो वारयाम् आस भारत  
०७,०८२।०१०अ तौ परस्परम् आसाद्य शरदंष्ट्रौ तरस्विनौ  
०७,०८२।०१०च् शरैर् अनेकसाहस्रैर् अन्योन्यम् अभिजघ्नतुः  
०७,०८२।०११अ ताव् उभौ नरशार्दूलौ युयुधाते परस्परम्  
०७,०८२।०११च् महावने तीव्रमदौ वारणाव् इव यूथपौ  
०७,०८२।०१२अ गिरिगह्वरम् आसाद्य शार्दूलाव् इव रोषितौ  
०७,०८२।०१२च् युयुधाते महावीर्यौ परस्परजिघांसया  
०७,०८२।०१२द्*०५५७_०१ ताव् उभौ नरशार्दूलौ पीडयन्तौ परस्परम्  
०७,०८२।०१३अ तद् युद्धम् आसीत् तुमुलं प्रेक्षणीयं विशां पते  
०७,०८२।०१३च् सिद्धचारणसङ्घानां विस्मयाद्भुतदर्शनम्  
०७,०८२।०१४अ वीरधन्वा ततः क्रुद्धो धृष्टकेतोः शरासनम्  
०७,०८२।०१४च् द्विधा चिच्छेद भल्लेन प्रहसन्न् इव भारत  
०७,०८२।०१५अ तद् उत्सृज्य धनुश् छिन्नं चेदिराजो महारथः  
०७,०८२।०१५च् शक्तिं जग्राह विपुलां रुक्मदण्डाम् अयस्मयीम्  
०७,०८२।०१६अ तां तु शक्तिं महावीर्यां दोर्भ्याम् आयम्य भारत  
०७,०८२।०१६च् चिक्षेप सहसा यत्तो वीरधन्वरथं प्रति  
०७,०८२।०१७अ स तया वीरघातिन्या शक्त्या त्व् अभिहतो भृशम्  
०७,०८२।०१७च् निर्भिन्नहृदयस् तूर्णं निपपात रथान् महीम्  
०७,०८२।०१८अ तस्मिन् विनिहते शूरे त्रिगर्तानां महारथे  
०७,०८२।०१८च् बलं ते ऽभज्यत विभो पाण्डवेयैः समन्ततः  
०७,०८२।०१८द्*०५५८_०१ सहदेवस् ततः क्रुद्धो दुर्मुखेन समागतः  
०७,०८२।०१९अ सहदेवे ततः षष्टिं सायकान् दुर्मुखो ऽक्षिपत्  
०७,०८२।०१९च् ननाद च महानादं तर्जयन् पाण्डवं रणे  
०७,०८२।०२०अ मद्रेयस् तु ततः क्रुद्धो दुर्मुखं दशभिः शरैः  
०७,०८२।०२०च् भ्राता भ्रातरम् आयान्तं विव्याध प्रहसन्न् इव  
०७,०८२।०२१अ तं रणे रभसं दृष्ट्वा सहदेवं महाबलम्  
०७,०८२।०२१च् दुर्मुखो नवभिर् बाणैस् ताडयाम् आस भारत  
०७,०८२।०२२अ दुर्मुखस्य तु भल्लेन छित्त्वा केतुं महाबलः  
०७,०८२।०२२च् जघान चतुरो वाहांश् चतुर्भिर् निशितैः शरैः  
०७,०८२।०२३अ अथापरेण भल्लेन पीतेन निशितेन च  
०७,०८२।०२३च् चिच्छेद सारथेः कायाच् छिरो ज्वलितकुण्डलम्  
०७,०८२।०२४अ क्षुरप्रेण च तीक्ष्णेन कौरव्यस्य महद् धनुः  
०७,०८२।०२४च् सहदेवो रणे छित्त्वा तं च विव्याध पञ्चभिः  
०७,०८२।०२५अ हताश्वं तु रथं त्यक्त्वा दुर्मुखो विमनास् तदा  
०७,०८२।०२५च् आरुरोह रथं राजन् निरमित्रस्य भारत  
०७,०८२।०२६अ सहदेवस् ततः क्रुद्धो निरमित्रं महाहवे  
०७,०८२।०२६च् जघान पृतनामध्ये भल्लेन परवीरहा  
०७,०८२।०२७अ स पपात रथोपस्थान् निरमित्रो जनेश्वरः  
०७,०८२।०२७च् त्रिगर्तराजस्य सुतो व्यथयंस् तव वाहिनीम्  
०७,०८२।०२८अ तं तु हत्वा महाबाहुः सहदेवो व्यरोचत  
०७,०८२।०२८च् यथा दाशरथी रामः खरं हत्वा महाबलम्  
०७,०८२।०२९अ हाहाकारो महान् आसीत् त्रिगर्तानां जनेश्वर  
०७,०८२।०२९च् राजपुत्रं हतं दृष्ट्वा निरमित्रं महाबलम्  
०७,०८२।०३०अ नकुलस् ते सुतं राजन् विकर्णं पृथुलोचनम्  
०७,०८२।०३०च् मुहूर्ताज् जितवान् सङ्ख्ये तद् अद्भुतम् इवाभवत्  
०७,०८२।०३१अ सात्यकिं व्याघ्रदत्तस् तु शरैः सन्नतपर्वभिः  
०७,०८२।०३१च् चक्रे ऽदृश्यं साश्वसूतं सध्वजं पृतनान्तरे  
०७,०८२।०३१द्*०५५९_०१ साश्वसूतध्वजं चक्रे अदृश्यं पृतनान्तरे  
०७,०८२।०३२अ तान् निवार्य शराञ् शूरः शैनेयः कृतहस्तवत्  
०७,०८२।०३२च् साश्वसूतध्वजं बाणैर् व्याघ्रदत्तम् अपातयत्  
०७,०८२।०३३अ कुमारे निहते तस्मिन् मगधस्य सुते प्रभो  
०७,०८२।०३३च् मागधाः सर्वतो यत्ता युयुधानम् उपाद्रवन्  
०७,०८२।०३४अ विसृजन्तः शरांश् चैव तोमरांश् च सहस्रशः  
०७,०८२।०३४च् भिण्डिपालांस् तथा प्रासान् मुद्गरान् मुसलान् अपि  
०७,०८२।०३५अ अयोधयन् रणे शूराः सात्वतं युद्धदुर्मदम्  
०७,०८२।०३५च् तांस् तु सर्वान् स बलवान् सात्यक्तिर् युद्धदुर्मदः  
०७,०८२।०३५ए नातिकृच्छ्राद् धसन्न् एव विजिग्ये पुरुषर्षभ  
०७,०८२।०३६अ मागधान् द्रवतो दृष्ट्वा हतशेषान् समन्ततः  
०७,०८२।०३६च् बलं ते ऽभज्यत विभो युयुधानशरार्दितम्  
०७,०८२।०३७अ नाशयित्वा रणे सैन्यं त्वदीयं माधवोत्तमः  
०७,०८२।०३७च् विधुन्वानो धनुःश्रेष्ठं व्यभ्राजत महायशाः  
०७,०८२।०३७द्*०५६०_०१ यथा दैत्यचमूं हत्वा शक्रो राजन् व्यरोचत  
०७,०८२।०३८अ भज्यमानं बलं राजन् सात्वतेन महात्मना  
०७,०८२।०३८च् नाभ्यवर्तत युद्धाय त्रासितं दीर्घबाहुना  
०७,०८२।०३९अ ततो द्रोणो भृशं क्रुद्धः सहसोद्वृत्य चक्षुषी  
०७,०८२।०३९च् सात्यकिं सत्यकर्माणं स्वयम् एवाभिदुद्रुवे  
०७,०८३।००१ सञ्जय उवाच  
०७,०८३।००१अ द्रौपदेयान् महेष्वासान् सौमदत्तिर् महायशाः  
०७,०८३।००१च् एकैकं पञ्चभिर् विद्ध्वा पुनर् विव्याध सप्तभिः  
०७,०८३।००२अ ते पीडिता भृशं तेन रौद्रेण सहसा विभो  
०७,०८३।००२च् प्रमूढा नैव विविदुर् मृधे कृत्यं स्म किं चन  
०७,०८३।००३अ नाकुलिस् तु शतानीकः सौमदत्तिं नरर्षभम्  
०७,०८३।००३च् द्वाभ्यां विद्ध्वानदद् धृष्टः शराभ्यां शत्रुतापनः  
०७,०८३।००४अ तथेतरे रणे यत्तास् त्रिभिस् त्रिभिर् अजिह्मगैः  
०७,०८३।००४च् विव्यधुः समरे तूर्णं सौमदत्तिम् अमर्षणम्  
०७,०८३।००५अ स तान् प्रति महाराज चिक्षिपे पञ्च सायकान्  
०७,०८३।००५च् एकैकं हृदि चाजघ्ने एकैकेन महायशाः  
०७,०८३।००६अ ततस् ते भ्रातरः पञ्च शरैर् विद्धा महात्मना  
०७,०८३।००६च् परिवार्य रथैर् वीरं विव्यधुः सायकैर् भृशम्  
०७,०८३।००७अ आर्जुनिस् तु हयांस् तस्य चतुर्भिर् निशितैः शरैः  
०७,०८३।००७च् प्रेषयाम् आस सङ्क्रुद्धो यमस्य सदनं प्रति  
०७,०८३।००८अ भैमसेनिर् धनुश् छित्त्वा सौमदत्तेर् महात्मनः  
०७,०८३।००८च् ननाद बलवन् नादं विव्याध च शितैः शरैः  
०७,०८३।००९अ यौधिष्ठिरो ध्वजं तस्य छित्त्वा भूमाव् अपातयत्  
०७,०८३।००९च् नाकुलिश् चाश्वयन्तारं रथनीडाद् अपाहरत्  
०७,०८३।०१०अ साहदेविस् तु तं ज्ञात्वा भ्रातृभिर् विमुखीकृतम्  
०७,०८३।०१०च् क्षुरप्रेण शिरो राजन् निचकर्त महामनाः  
०७,०८३।०११अ तच्छिरो न्यपतद् भूमौ तपनीयविभूषितम्  
०७,०८३।०११च् भ्राजयन्तं रणोद्देशं बालसूर्यसमप्रभम्  
०७,०८३।०१२अ सौमदत्तेः शिरो दृष्ट्वा निपतत् तन् महात्मनः  
०७,०८३।०१२च् वित्रस्तास् तावका राजन् प्रदुद्रुवुर् अनेकधा  
०७,०८३।०१३अ अलम्बुसस् तु समरे भीमसेनं महाबलम्  
०७,०८३।०१३च् योधयाम् आस सङ्क्रुद्धो लक्ष्मणं रावणिर् यथा  
०७,०८३।०१४अ सम्प्रयुद्धौ रणे दृष्ट्वा ताव् उभौ नरराक्षसौ  
०७,०८३।०१४च् विस्मयः सर्वभूतानां प्रहर्षश् चाभवत् तदा  
०७,०८३।०१५अ आर्ष्यशृङ्गिं ततो भीमो नवभिर् निशितैः शरैः  
०७,०८३।०१५च् विव्याध प्रहसन् राजन् राक्षसेन्द्रम् अमर्षणम्  
०७,०८३।०१६अ तद् रक्षः समरे विद्धं कृत्वा नादं भयावहम्  
०७,०८३।०१६च् अभ्यद्रवत् ततो भीमं ये च तस्य पदानुगाः  
०७,०८३।०१७अ स भीमं पञ्चभिर् विद्ध्वा शरैः सन्नतपर्वभिः  
०७,०८३।०१७च् भीमानुगाञ् जघानाशु रथांस् त्रिंशद् अरिन्दमः  
०७,०८३।०१७ए पुनश् चतुःशतान् हत्वा भीमं विव्याध पत्रिणा  
०७,०८३।०१८अ सो ऽतिविद्धस् तदा भीमो राक्षसेन महाबलः  
०७,०८३।०१८च् निषसाद रथोपस्थे मूर्छयाभिपरिप्लुतः  
०७,०८३।०१९अ प्रतिलभ्य ततः सञ्ज्ञां मारुतिः क्रोधमूर्छितः  
०७,०८३।०१९च् विकृष्य कार्मुकं घोरं भारसाधनम् उत्तमम्  
०७,०८३।०१९ए अलम्बुसं शरैस् तीक्ष्णैर् अर्दयाम् आस सर्वतः  
०७,०८३।०२०अ स विद्धो बहुभिर् बाणैर् नीलाञ्जनचयोपमः  
०७,०८३।०२०च् शुशुभे सर्वतो राजन् प्रदीप्त इव किंशुकः  
०७,०८३।०२१अ स वध्यमानः समरे भीमचापच्युतैः शरैः  
०७,०८३।०२१च् स्मरन् भ्रातृवधं चैव पाण्डवेन महात्मना  
०७,०८३।०२२अ घोरं रूपम् अथो कृत्वा भीमसेनम् अभाषत  
०७,०८३।०२२च् तिष्ठेदानीं रणे पार्थ पश्य मे ऽद्य पराक्रमम्  
०७,०८३।०२३अ बको नाम सुदुर्बुद्धे राक्षसप्रवरो बली  
०७,०८३।०२३च् परोक्षं मम तद्वृत्तं यद् भ्राता मे हतस् त्वया  
०७,०८३।०२४अ एवम् उक्त्वा ततो भीमम् अन्तर्धानगतस् तदा  
०७,०८३।०२४च् महाता शरवर्षेण भृशं तं समवाकिरत्  
०७,०८३।०२५अ भीमस् तु समरे राजन्न् अदृश्ये राक्षसे तदा  
०७,०८३।०२५च् आकाशं पूरयाम् आस शरैः सन्नतपर्वभिः  
०७,०८३।०२६अ स वध्यमानो भीमेन निमेषाद् रथम् आस्थितः  
०७,०८३।०२६च् जगाम धरणीं क्षुद्रः खं चैव सहसागमत्  
०७,०८३।०२७अ उच्चावचानि रूपाणि चकार सुबहूनि च  
०७,०८३।०२७ब्*०५६१_०१ अणुर् बृहत् पुनः स्थूलो नादान् मुञ्चन्न् इवाम्बुदः  
०७,०८३।०२७च् उच्चावचास् तथा वाचो व्याजहार समन्ततः  
०७,०८३।०२७द्*०५६२_०१ निपेतुर् गगनाच् चैव शरधाराः सहस्रशः  
०७,०८३।०२७द्*०५६२_०२ शक्तयः कणपाः प्रासाः शूलपट्टिशतोमराः  
०७,०८३।०२७द्*०५६२_०३ शतघ्न्यः परिघाश् चैव भिण्डिपालाः परश्वधाः  
०७,०८३।०२७द्*०५६२_०४ शिलाः खड्गा गुडाश् चैव ऋष्टिर् वज्राणि चैव ह  
०७,०८३।०२७द्*०५६२_०५ सा राक्षसविसृष्टा तु शस्त्रवृष्टिः सुदारुणा  
०७,०८३।०२७द्*०५६३_०१ जघान पाण्डुपुत्रस्य सैनिकान् रणमूर्धनि  
०७,०८३।०२८अ तेन पाण्डवसैन्यानां मृदिता युधि वारणाः  
०७,०८३।०२८च् हयाश् च बहवो राजन् पत्तयश् च तथा पुनः  
०७,०८३।०२८ए रथेभ्यो रथिनः पेतुस् तस्य नुन्नाः स्म सायकैः  
०७,०८३।०२९अ शोणितोदां रथावर्तां हस्तिग्राहसमाकुलाम्  
०७,०८३।०२९ब्*०५६४_०१ स हत्वा रथभूयिष्ठां नदीं प्रावर्तयत् तदा  
०७,०८३।०२९च् छत्रहंसां कर्दमिनीं बाहुपन्नगसङ्कुलाम्  
०७,०८३।०३०अ नदीं प्रवर्तयाम् आस रक्षोगणसमाकुलाम्  
०७,०८३।०३०च् वहन्तीं बहुधा राजंश् चेदिपाञ्चालसृञ्जयान्  
०७,०८३।०३०द्*०५६५_०१ वहन्तीं सृञ्जयांश् चैव पाञ्चालान् अथ बाह्लिकान्  
०७,०८३।०३१अ तं तथा समरे राजन् विचरन्तम् अभीतवत्  
०७,०८३।०३१च् पाण्डवा भृशसंविग्नाः प्रापश्यंस् तत्स्य विक्रमम्  
०७,०८३।०३२अ तावकानां तु सैन्यानां प्रहर्षः समजायत  
०७,०८३।०३२च् वादित्रनिनदश् चोग्रः सुमहांल् लोमहर्षणः  
०७,०८३।०३२द्*०५६६_०१ प्रहर्षयद् रणे रक्षः पाण्डवांश् च व्यमोहयत्  
०७,०८३।०३३अ तं श्रुत्वा निनदं घोरं तव सैन्यस्य पाण्डवः  
०७,०८३।०३३च् नामृष्यत यथा नागस् तलशब्दं समीरितम्  
०७,०८३।०३४अ ततः क्रोधाभिताम्राक्षो निर्दहन्न् इव पावकः  
०७,०८३।०३४च् सन्दधे त्वाष्ट्रम् अस्त्रं स स्वयं त्वष्टेव मारिष  
०७,०८३।०३५अ ततः शरसहस्राणि प्रादुरासन् समन्ततः  
०७,०८३।०३५च् तैः शरैस् तव सैन्यस्य विद्रावः सुमहान् अभूत्  
०७,०८३।०३६अ तद् अस्त्रं प्रेषितं तेन भीमसेनेन संयुगे  
०७,०८३।०३६च् राक्षसस्य महामायां हत्वा राक्षसम् आर्दयत्  
०७,०८३।०३७अ स वध्यमानो बहुधा भीमसेनेन राक्षसः  
०७,०८३।०३७च् सन्त्यज्य संयुगे भीमं द्रोणानीकम् उपाद्रवत्  
०७,०८३।०३८अ तस्मिंस् तु निर्जिते राजन् राक्षसेन्द्रे महात्मना  
०७,०८३।०३८च् अनादयन् सिंहनादैः पाण्डवाः सर्वतोदिशम्  
०७,०८३।०३९अ अपूजयन् मारुतिं च संहृष्टास् ते महाबलम्  
०७,०८३।०३९च् प्रह्रादं समरे जित्वा यथा शक्रं मरुद्गणाः  
०७,०८४।००१ सञ्जय उवाच  
०७,०८४।००१@००९_०००१ किरन्तं शरवर्षाणि रोषाद् द्रोणं महामृधे  
०७,०८४।००१@००९_०००२ वित्रासयन्तं तां सेनां कौन्तेयानां महीपते  
०७,०८४।००१@००९_०००३ दृष्ट्वा ततो महेष्वासो निघ्नन्तं च रथान् भृशम्  
०७,०८४।००१@००९_०००४ घटोत्कचो महाबाहू रणायाभिजगाम ह  
०७,०८४।००१@००९_०००५ पिशाचवदनैर् युक्तं रथं काञ्चनभूषितम्  
०७,०८४।००१@००९_०००६ समास्थाय महाराज नानाप्रहरणैर् वृतम्  
०७,०८४।००१@००९_०००७ दंशितस् तपनीयेन कवचेन सुवर्चसा  
०७,०८४।००१@००९_०००८ भूषणैर् आचिताङ्गश् च नदन्न् इव च तोयदः  
०७,०८४।००१@००९_०००९ हैडिम्बेयः सुसङ्क्रुद्धो द्रोणम् अभ्यद्रवद् बली  
०७,०८४।००१@००९_००१० तम् अभ्यधावद् आयान्तं क्रुद्धरूपम् अलम्बुसः  
०७,०८४।००१@००९_००११ ऋक्षचर्मपरिक्षिप्तं रथम् आस्थाय दंशितः  
०७,०८४।००१@००९_००१२ रक्तोष्ठः सधनुः प्रांशुः कल्पवृक्ष इव स्थितः  
०७,०८४।००१@००९_००१३ क्षिपञ् छतघ्नीं विपुलां मुसलोपलतोमरान्  
०७,०८४।००१@००९_००१४ मुसण्ठीर् बहुलाश् चैव त्रिशूलान् अपि पट्टसान्  
०७,०८४।००१@००९_००१५ कर्पणाञ् शतधारांश् च पिनाकान् विविधांस् तथा  
०७,०८४।००१@००९_००१६ चक्राणि च क्षुरप्राणि क्षेपणीश् च कटङ्कटान्  
०७,०८४।००१@००९_००१७ नाराचान् विविधान् अस्यन् सकङ्कोलूकवायसः  
०७,०८४।००१@००९_००१८ चिक्षेप धनुर् आदाय निनदन् भैरवान् रवान्  
०७,०८४।००१@००९_००१९ तं रौद्रं क्रूरम् आयान्तं दृष्ट्वा कालम् इवागतम्  
०७,०८४।००१@००९_००२० प्राद्रवद् भयसंविग्ना सा राजन् पाण्डुवाहिनी  
०७,०८४।००१@००९_००२१ सत्यकस् तु नरव्याघ्रो दृष्ट्वा तं राक्षसं युधि  
०७,०८४।००१@००९_००२२ अभ्ययाद् अमरप्रख्यो भ्रामयित्वा महद् धनुः  
०७,०८४।००१@००९_००२३ अभ्यद्रवच् च तद् रक्षस् तिष्ठ तिष्ठेति चाब्रवीत्  
०७,०८४।००१@००९_००२४ अलम्बुसं राक्षसेन्द्रं सो ऽस्त्रवर्षैर् अवाकिरत्  
०७,०८४।००१@००९_००२५ ततः पाण्डवसैन्यानि विद्रुतान्य् अथ भारत  
०७,०८४।००१@००९_००२६ निरीक्ष्याभ्यद्रवत् तूर्णं त्वरमाणो घटोत्कचः  
०७,०८४।००१@००९_००२७ चिक्षेप च गदाशक्तीस् तोमरान् अथ पट्टसान्  
०७,०८४।००१@००९_००२८ हेमचित्रत्सरून् उग्रान् खड्गान् आकाशसप्रभान्  
०७,०८४।००१@००९_००२९ अन्योन्यम् आराद् आलोक्य राक्षसौ तौ महाबलौ  
०७,०८४।००१@००९_००३० भैरवं नदतुर् नादान् सतोयाव् इव तोयदौ  
०७,०८४।००१@००९_००३१ ततः प्रववृते युद्धं घोरं राक्षससिंहयोः  
०७,०८४।००१@००९_००३२ यादृग् एव पुरा वृत्तं रामरावणयोर् मृधे  
०७,०८४।००१@००९_००३३ तौ शक्तीश् च पिनाकांश् च वज्रान् खड्गान् परष्वधान्  
०७,०८४।००१@००९_००३४ अन्योन्यम् अभिसङ्क्रुद्धौ तदा व्यसृजताम् उभौ  
०७,०८४।००१@००९_००३५ आकृष्यमाणे धनुषी तयोर् बाहुबलेन च  
०७,०८४।००१@००९_००३६ यन्त्रेणेव तदा राजन् भृशं नादान् प्रचक्रतुः  
०७,०८४।००१@००९_००३७ अलम्बुसस् ततश् चक्रं कृतान्तज्वलनप्रभम्  
०७,०८४।००१@००९_००३८ घटोत्कचाय चिक्षेप यत्नम् आस्थाय वीर्यवान्  
०७,०८४।००१@००९_००३९ तद् भैमसेनिः सम्प्रेक्ष्य चक्रं वेगवद् अन्तरे  
०७,०८४।००१@००९_००४० गदया ताडयाम् आस तद् दीर्णं शतधाभवत्  
०७,०८४।००१@००९_००४१ ततो ऽग्निचूर्णैः सहसा चक्रघातविनिःसृतैः  
०७,०८४।००१@००९_००४२ दंशकैर् इव सा सेना पतद्भिर् भृशसङ्कुला  
०७,०८४।००१@००९_००४३ ततः प्रतिहते चक्रे स वीरो रोषसङ्कुलः  
०७,०८४।००१@००९_००४४ प्राहिणोत् तरसा शूलं शक्तीर् दशशतास् तदा  
०७,०८४।००१@००९_००४५ ज्वलन्तीर् विकिरन्तीश् च ज्वालामालाः सहस्रशः  
०७,०८४।००१@००९_००४६ युगान्तोल्कानिभास् तीक्ष्णा हेमदण्डा महास्वनाः  
०७,०८४।००१@००९_००४७ ताश् चापतन्तीः सम्प्रेक्ष्य राक्षसस्य घटोत्कचः  
०७,०८४।००१@००९_००४८ अर्धचन्द्रैः प्रचिच्छेद नाराचैः कङ्कपत्रिभिः  
०७,०८४।००१@००९_००४९ ततो रोषपरीताङ्गः प्रमुमोच स राक्षसः  
०७,०८४।००१@००९_००५० शरवर्षं महाघोरं घटोत्कचरथं प्रति  
०७,०८४।००१अ अलम्बुसं तथा युद्धे विचरन्तम् अभीतवत्  
०७,०८४।००१च् हैडिम्बः प्रययौ तूर्णं विव्याध च शितैः शरैः  
०७,०८४।००२अ तयोः प्रतिभयं युद्धम् आसीद् राक्षससिंहयोः  
०७,०८४।००२च् कुर्वतोर् विविधा मायाः शक्रशम्बरयोर् इव  
०७,०८४।००३अ अलम्बुसो भृशं क्रुद्धो घटोत्कचम् अताडयत्  
०७,०८४।००३ब्*०५६७_०१ तयोर् युद्धं समभवद् रक्षोग्रामणिमुख्ययोः  
०७,०८४।००३ब्*०५६७_०२ यादृग् एव पुरा वृत्तं रामरावणयोः प्रभो  
०७,०८४।००३ब्*०५६८_०१ तादृग् युद्धं समभवत् तयो राक्षससिंहयोः  
०७,०८४।००३च् घटोत्कचस् तु विंशत्या नाराचानां स्तनान्तरे  
०७,०८४।००३ए अलम्बुसम् अथो विद्ध्वा सिंहवद् व्यनदन् मुहुः  
०७,०८४।००४अ तथैवालम्बुसो राजन् हैडिम्बं युद्धदुर्मदम्  
०७,०८४।००४च् विद्ध्वा विद्ध्वानदद् धृष्टः पूरयन् खं समन्ततः  
०७,०८४।००५अ तथा तौ भृशसङ्क्रुद्धौ राक्षसेन्द्रौ महाबलौ  
०७,०८४।००५च् निर्विशेषम् अयुध्येतां मायाभिर् इतरेतरम्  
०७,०८४।००६अ मायाशतसृजौ दृप्तौ मोहयन्तौ परस्परम्  
०७,०८४।००६च् मायायुद्धे सुकुशलौ मायायुद्धम् अयुध्यताम्  
०७,०८४।००७अ यां यां घटोत्कचो युद्धे मायां दर्शयते नृप  
०७,०८४।००७च् तां ताम् अलम्बुसो राजन् माययैव निजघ्निवान्  
०७,०८४।००८अ तं तथा युध्यमानं तु मायायुद्धविशारदम्  
०७,०८४।००८च् अलम्बुसं राक्षसेन्द्रं दृष्ट्वाक्रुध्यन्त पाण्डवाः  
०७,०८४।००९अ त एनं भृशसङ्क्रुद्धाः सर्वतः प्रवरा रथैः  
०७,०८४।००९च् अभ्यद्रवन्त सङ्क्रुद्धा भीमसेनादयो नृप  
०७,०८४।०१०अ त एनं कोष्ठकीकृत्य रथवंशेन मारिष  
०७,०८४।०१०च् सर्वतो व्यकिरन् बाणैर् उल्काभिर् इव कुञ्जरम्  
०७,०८४।०११अ स तेषाम् अस्त्रवेगं तं प्रतिहत्यास्त्रमायया  
०७,०८४।०११च् तस्माद् रथव्रजान् मुक्तो वनदाहाद् इव द्विपः  
०७,०८४।०१२अ स विस्फार्य धनुर् घोरम् इन्द्राशनिसमस्वनम्  
०७,०८४।०१२च् मारुतिं पञ्चविंशत्या भैमसेनिं च पञ्चभिः  
०७,०८४।०१२ए युधिष्ठिरं त्रिभिर् विद्ध्वा सहदेवं च सप्तभिः  
०७,०८४।०१३अ नकुलं च त्रिसप्तत्या द्रुपदेयांश् च मारिष  
०७,०८४।०१३च् पञ्चभिः पञ्चभिर् विद्ध्वा घोरं नादं ननाद ह  
०७,०८४।०१४अ तं भीमसेनो नवभिः सहदेवश् च पञ्चभिः  
०७,०८४।०१४च् युधिष्ठिरः शतेनैव राक्षसं प्रत्यविध्यत  
०७,०८४।०१४ए नकुलश् च चतुःषष्ट्या द्रौपदेयास् त्रिभिस् त्रिभिः  
०७,०८४।०१५अ हैडिम्बो राक्षसं विद्ध्वा युद्धे पञ्चाशता शरैः  
०७,०८४।०१५च् पुनर् विव्याध सप्तत्या ननाद च महाबलः  
०७,०८४।०१५द्*०५६९_०१ तस्य नादेन महता कम्पितेयं वसुन्धरा  
०७,०८४।०१५द्*०५६९_०२ सपर्वतवना राजन् सपादपजलाशया  
०७,०८४।०१६अ सो ऽतिविद्धो महेष्वासः सर्वतस् तैर् महारथैः  
०७,०८४।०१६च् प्रतिविव्याध तान् सर्वान् पञ्चभिः पञ्चभिः शरैः  
०७,०८४।०१७अ तं क्रुद्धं राक्षसं युद्धे प्रतिक्रुद्धस् तु राक्षसः  
०७,०८४।०१७च् हैडिम्बो भरतश्रेष्ठ शरैर् विव्याध सप्तभिः  
०७,०८४।०१८अ सो ऽतिविद्धो बलवता राक्षसेन्द्रो महाबलः  
०७,०८४।०१८च् व्यसृजत् सायकांस् तूर्णं स्वर्णपुङ्खाञ् शिलाशितान्  
०७,०८४।०१९अ ते शरा नतपर्वाणो विविशू राक्षसं तदा  
०७,०८४।०१९च् रुषिताः पन्नगा यद्वद् गिरिम् उग्रा महाबलाः  
०७,०८४।०२०अ ततस् ते पाण्डवा राजन् समन्तान् निशिताञ् शरान्  
०७,०८४।०२०च् प्रेषयाम् आसुर् उद्विग्ना हैडिम्बश् च घटोत्कचः  
०७,०८४।०२१अ स वध्यमानः समरे पाण्डवैर् जितकाशिभिः  
०७,०८४।०२१ब्*०५७०_०१ मर्त्यधर्मम् अनुप्राप्तः कर्तव्यं नान्वपद्यत  
०७,०८४।०२१ब्*०५७०_०२ ततः समरशौण्डो वै भैमसेनिर् महाबलः  
०७,०८४।०२१ब्*०५७०_०३ समीक्ष्य तदवस्थं तं वधायास्य मनो दधे  
०७,०८४।०२१ब्*०५७०_०४ वेगं चक्रे महान्तं च राक्षसेन्द्ररथं प्रति  
०७,०८४।०२१ब्@०१०_०००१ घटोत्कचो ऽप्य् असम्भ्रान्तः शरवर्षं महत्तरम्  
०७,०८४।०२१ब्@०१०_०००२ अलम्बुसवधप्रेप्सुर् मुमोचाग्निर् इव ज्वलन्  
०७,०८४।०२१ब्@०१०_०००३ अलम्बुसरथाच् चोग्राद् घटोत्कचरथाद् अपि  
०७,०८४।०२१ब्@०१०_०००४ शराः प्रादुर्भवन्ति स्म द्विरेफा इव खाद् दिशः  
०७,०८४।०२१ब्@०१०_०००५ अभ्रच्छायेव रचिता बाणैस् तत्र नरेश्वर  
०७,०८४।०२१ब्@०१०_०००६ न स्म विज्ञायते किं चिद् अन्धकारे कृते शरैः  
०७,०८४।०२१ब्@०१०_०००७ तत आकर्णमुक्तेन भल्लेन च घटोत्कचः  
०७,०८४।०२१ब्@०१०_०००८ अलम्बुसस्य चिच्छेद शिरो यन्तुर् महाबलः  
०७,०८४।०२१ब्@०१०_०००९ ततो ऽपरैर् वेगवद्भिः क्षुरैस् तस्य घटोत्कचः  
०७,०८४।०२१ब्@०१०_००१० अक्षमीषां युगं चैव चिच्छेद युधि ताडयन्  
०७,०८४।०२१ब्@०१०_००११ अवस्कन्द्य रथात् तूर्णं कैर्मीरिः क्रोधमूर्छितः  
०७,०८४।०२१ब्@०१०_००१२ तस्मिन् मायामयं घोरम् अस्त्रवर्षं ववर्ष ह  
०७,०८४।०२१ब्@०१०_००१३ घटोत्कचो ऽप्याशु रथात् प्रस्कन्द्य स तम् एव च  
०७,०८४।०२१ब्@०१०_००१४ मायास्त्रेणैव मायास्त्रं व्यधमत् समरे रिपोः  
०७,०८४।०२१ब्@०१०_००१५ हैडिम्बेनार्द्यमानस् तु युधि सो ऽलम्बुसो दृढम्  
०७,०८४।०२१ब्@०१०_००१६ अन्तर्हितो महाराज घटोत्कचम् अयोधयत्  
०७,०८४।०२१ब्@०१०_००१७ अन्तर्धानगतं दृष्ट्वा तत्र तत्र घटोत्कचः  
०७,०८४।०२१ब्@०१०_००१८ गदया ताडयाम् आस वेगवत्या महाबलः  
०७,०८४।०२१ब्@०१०_००१९ उत्पपात ततो व्योम्नि प्रहारपरिपीडितः  
०७,०८४।०२१ब्@०१०_००२० अलम्बुसो राक्षसेन्द्रः सहसा पक्षिराड् इव  
०७,०८४।०२१ब्@०१०_००२१ घटोत्कचो ऽप्य् असम्भ्रान्तः खड्गपाणिर् अथोत्पतत्  
०७,०८४।०२१ब्@०१०_००२२ ततो वेगेन महता विवर्षिषुर् इवाम्बुदः  
०७,०८४।०२१ब्@०१०_००२३ तम् आपतन्तं सम्प्रेक्ष्य कैर्मीरी राक्षसोत्तमः  
०७,०८४।०२१ब्@०१०_००२४ अभिदुद्राव वेगेन सिंहः सिंहम् इव स्थितम्  
०७,०८४।०२१ब्@०१०_००२५ दक्षिणेनासिम् उद्यम्य वक्षः प्रच्छाद्य वर्मणा  
०७,०८४।०२१ब्@०१०_००२६ अभिदुद्राव वेगेन वेगवन्तं घटोत्कचः  
०७,०८४।०२१ब्@०१०_००२७ ताव् उभौ वेगसंरब्धाव् अलम्बुसघटोत्कचौ  
०७,०८४।०२१ब्@०१०_००२८ अन्योन्यस्य तथैवोरू समाजघ्नतुर् अञ्जसा  
०७,०८४।०२१ब्@०१०_००२९ अन्योन्यस्याभिघातेन तयो राक्षससिंहयोः  
०७,०८४।०२१ब्@०१०_००३० शैलेनाभिहतस्यैव शैलस्याभून् महास्वनः  
०७,०८४।०२१ब्@०१०_००३१ ततोपसृत्य सहसा पुनर् आपेततुर् भृशम्  
०७,०८४।०२१ब्@०१०_००३२ चरन्ताव् असिमार्गांस् तान् विविधान् राक्षसोत्तमौ  
०७,०८४।०२१ब्@०१०_००३३ तयोर् गात्रेषु पतिताव् असी भिन्नौ निपेततुः  
०७,०८४।०२१ब्@०१०_००३४ वेगोत्सृष्टे मघवता वज्रे शैलतटेष्व् इव  
०७,०८४।०२१ब्@०१०_००३५ ततः सैन्यानि ददृशुस् तद् युद्धम् अतिदारुणम्  
०७,०८४।०२१ब्@०१०_००३६ युद्धं तयो राक्षसयोर् आमिषे श्येनयोर् इव  
०७,०८४।०२१ब्@०१०_००३७ ततो लोहितरक्ताक्षाव् उभौ तौ राक्षसोत्तमौ  
०७,०८४।०२१ब्@०१०_००३८ अदृश्येतां तु शार्दूलौ सन्ध्यारक्ताव् इवाम्बुदौ  
०७,०८४।०२१ब्@०१०_००३९ चक्राते श्येनवच् चैव मण्डलानि सहस्रशः  
०७,०८४।०२१ब्@०१०_००४० उभौ निस्त्रिंशहस्तौ तौ सपक्षाव् इव पक्षिणौ  
०७,०८४।०२१ब्@०१०_००४१ ततो भ्राम्य तु तं खड्गं पाण्डोः किर्मीरनन्दनः  
०७,०८४।०२१ब्@०१०_००४२ चिक्षेपास्य शिरो हर्तुं स च तस्य घटोत्कचः  
०७,०८४।०२१ब्@०१०_००४३ ताव् असी युगपद् दीप्तौ समेत्य विपुलौ भुवि  
०७,०८४।०२१ब्@०१०_००४४ पतितौ तौ तु बाहुभ्यां राक्षसौ समसज्जताम्  
०७,०८४।०२१ब्@०१०_००४५ शीर्षघातांसघातैश् च परस्परम् अथाहतौ  
०७,०८४।०२१ब्@०१०_००४६ पुनर् विमिश्रितौ वीरौ व्यायुध्येते मुहुर् मुहुः  
०७,०८४।०२१च् दग्धाद्रिकूटशृङ्गाभं भिन्नाञ्जनचयोपमम्  
०७,०८४।०२१द्*०५७१_०१ रथाद् रथम् अभिद्रुत्य क्रुद्धो हैडिम्ब आक्षिपत्  
०७,०८४।०२१द्*०५७१_०२ उद्बबर्ह रथाच् चापि पन्नगं गरुडो यथा  
०७,०८४।०२२अ समुत्क्षिप्य च बाहुभ्याम् आविध्य च पुनः पुनः  
०७,०८४।०२२च् निष्पिपेष क्षितौ क्षिप्रं पूर्णकुम्भम् इवाश्मनि  
०७,०८४।०२३अ बललाघवसम्पन्नः सम्पन्नो विक्रमेण च  
०७,०८४।०२३च् भैमसेनी रणे क्रुद्धः सर्वसैन्यान्य् अभीषयत्  
०७,०८४।०२४अ स विस्फुटितसर्वाङ्गश् चूर्णितास्थिविभूषणः  
०७,०८४।०२४च् घटोत्कचेन वीरेण हतः सालकटङ्कटः  
०७,०८४।०२४द्*०५७२_०१ पाण्डवानां ततः सेना तं दृष्ट्वा विनिपातितम्  
०७,०८४।०२४द्*०५७२_०२ ननाद सुमहानादं हर्षवेगसमाप्लुता  
०७,०८४।०२४द्*०५७२_०३ ततस् तु निपपाताशु गतासुर् भुवि राक्षसः  
०७,०८४।०२४द्*०५७२_०४ शिखरं पर्वतस्येव वज्रवेगेन पातितम्  
०७,०८४।०२४द्*०५७२_०५ पतता तेन महता रथिनां दन्तिनां दश  
०७,०८४।०२४द्*०५७२_०६ तव सैन्ये महाराज निहताः सुबृहत्तया  
०७,०८४।०२५अ ततः सुमनसः पार्था हते तस्मिन् निशाचरे  
०७,०८४।०२५च् चुक्रुशुः सिंहनादांश् च वासांस्य् आदुधुवुश् च ह  
०७,०८४।०२६अ तावकाश् च हतं दृष्ट्वा राक्षसेन्द्रं महाबलम्  
०७,०८४।०२६च् अलम्बुसं भीमरूपं विशीर्णम् इव पर्वतम्  
०७,०८४।०२६ए हाहाकारम् अकुर्वन्त सैन्यानि भरतर्षभ  
०७,०८४।०२७अ जनाश् च तद् ददृशिरे रक्षः कौतूहलान्विताः  
०७,०८४।०२७च् यदृच्छया निपतितं भूमाव् अङ्गारकं यथा  
०७,०८४।०२८अ घटोत्कचस् तु तद् धत्वा रक्षो बलवतां वरम्  
०७,०८४।०२८च् मुमोच बलवन् नादं बलं हत्वेव वासवः  
०७,०८४।०२९अ स पूज्यमानः पितृभिः सबान्धवैर्; घटोत्कचः कर्मणि दुष्करे कृते  
०७,०८४।०२९ब्*०५७३_०१ ततो घटोत्कचो हत्वा तद् रक्षो वृत्रसन्निभम्  
०७,०८४।०२९ब्*०५७३_०२ पुनः स्वरथम् आस्थाय विजिगीषुर् ननाद च  
०७,०८४।०२९ब्*०५७३_०३ ननाद चातीव हि पाण्डवात्मजो  
०७,०८४।०२९ब्*०५७३_०४ रणाजिरे हृष्टमना घटोत्कचः  
०७,०८४।०२९च् रिपुं निहत्याभिननन्द वै तदा; अलम्बुसं पक्वम् अलम्बुसं यथा  
०७,०८४।०३०अ ततो निनादः सुमहान् समुत्थितः; सशङ्खनानाविधबाणघोषवान्  
०७,०८४।०३०च् निशम्य तं प्रत्यनदंस् तु कौरवास्; ततो ध्वनिर् भुवनम् अथास्पृशद् भृशम्  
०७,०८४।०३०द्*०५७४_०१ ततो ऽभिगम्य राजानं धर्मपुत्रं युधिष्ठिरम्  
०७,०८४।०३०द्*०५७४_०२ स्वकर्मावेदयन् मूर्ध्ना साञ्जलिर् निपपात ह  
०७,०८४।०३०द्*०५७४_०३ मूर्ध्न्य् उपाघ्राय तं ज्येष्ठः परिष्वज्य च पाण्डवः  
०७,०८४।०३०द्*०५७४_०४ प्रीतो ऽस्मीत्य् अब्रवीद् राजन् हर्षाद् उत्फुल्ललोचनः  
०७,०८४।०३०द्*०५७४_०५ घटोत्कचेन निष्पिष्टे मृते सालकटङ्कटे  
०७,०८४।०३०द्*०५७४_०६ बभूवुर् मुदिताः सर्वे हते तस्मिन् निशाचरे  
०७,०८५।००१ धृतराष्ट्र उवाच  
०७,०८५।००१अ भारद्वाजं कथं युद्धे युयुधानो ऽभ्यवारयत्  
०७,०८५।००१च् सञ्जयाचक्ष्व तत्त्वेन परं कौतूहलं हि मे  
०७,०८५।००२ सञ्जय उवाच  
०७,०८५।००२अ शृणु राजन् महाप्राज्ञ सङ्ग्रामं लोमहर्षणम्  
०७,०८५।००२च् द्रोणस्य पाण्डवैः सार्धं युयुधानपुरोगमैः  
०७,०८५।००३अ वध्यमानं बलं दृष्ट्वा युयुधानेन मारिष  
०७,०८५।००३च् अभ्यद्रवत् स्वयं द्रोणः सात्यकिं सत्यविक्रमम्  
०७,०८५।००४अ तम् आपतन्तं सहसा भारद्वाजं महारथम्  
०७,०८५।००४च् सात्यकिः पञ्चविंशत्या क्षुद्रकाणां समार्पयत्  
०७,०८५।००५अ द्रोणो ऽपि युधि विक्रान्तो युयुधानं समाहितः  
०७,०८५।००५च् अविध्यत् पञ्चभिस् तूर्णं हेमपुङ्खैः शिलाशितैः  
०७,०८५।००६अ ते वर्म भित्त्वा सुदृढं द्विषत्पिशितभोजनाः  
०७,०८५।००६च् अभ्यगुर् धरणीं राजञ् श्वसन्त इव पन्नगाः  
०७,०८५।००७अ दीर्घबाहुर् अभिक्रुद्धस् तोत्त्रार्दित इव द्विपः  
०७,०८५।००७च् द्रोणं पञ्चाशताविध्यन् नाराचैर् अग्निसन्निभैः  
०७,०८५।००८अ भारद्वाजो रणे विद्धो युयुधानेन सत्वरम्  
०७,०८५।००८च् सात्यकिं बहुभिर् बाणैर् यतमानम् अविध्यत  
०७,०८५।००९अ ततः क्रुद्धो महेष्वासो भूय एव महाबलः  
०७,०८५।००९च् सात्वतं पीडयाम् आस शतेन नतपर्वणा  
०७,०८५।०१०अ स वध्यमानः समरे भारद्वाजेन सात्यकिः  
०७,०८५।०१०च् नाभ्यपद्यत कर्तव्यं किं चिद् एव विशां पते  
०७,०८५।०११अ विषण्णवदनश् चापि युयुधानो ऽभवन् नृप  
०७,०८५।०११च् भारद्वाजं रणे दृष्ट्वा विसृजन्तं शिताञ् शरान्  
०७,०८५।०१२अ तं तु सम्प्रेक्ष्य ते पुत्राः सैनिकाश् च विशां पते  
०७,०८५।०१२च् प्रहृष्टमनसो भूत्वा सिंहवद् व्यनदन् मुहुः  
०७,०८५।०१३अ तं श्रुत्वा निनदं घोरं पीड्यमानं च माधवम्  
०७,०८५।०१३च् युधिष्ठिरो ऽब्रवीद् राजन् सर्वसैन्यानि भारत  
०७,०८५।०१४अ एष वृष्णिवरो वीरः सात्यकिः सत्यकर्मकृत्  
०७,०८५।०१४च् ग्रस्यते युधि वीरेण भानुमान् इव राहुणा  
०७,०८५।०१४ए अभिद्रवत गच्छध्वं सात्यकिर् यत्र युध्यते  
०७,०८५।०१५अ धृष्टद्युम्नं च पाञ्चाल्यम् इदम् आह जनाधिप  
०७,०८५।०१५ब्*०५७५_०१ द्रोणं वारय सुक्षिप्रं सत्यकं मा वधीद् द्विजः  
०७,०८५।०१५च् अभिद्रव द्रुतं द्रोणं किं नु तिष्ठसि पार्षत  
०७,०८५।०१५ए न पश्यसि भयं घोरं द्रोणान् नः समुपस्थितम्  
०७,०८५।०१६अ असौ द्रोणो महेष्वासो युयुधानेन संयुगे  
०७,०८५।०१६च् क्रीडते सूत्रबद्धेन पक्षिणा बालको यथा  
०७,०८५।०१७अ तत्रैव सर्वे गच्छन्तु भीमसेनमुखा रथाः  
०७,०८५।०१७च् त्वयैव सहिता यत्ता युयुधानरथं प्रति  
०७,०८५।०१८अ पृष्ठतो ऽनुगमिष्यामि त्वाम् अहं सहसैनिकः  
०७,०८५।०१८च् सात्यकिं मोक्षयस्वाद्य यमदंष्ट्रान्तरं गतम्  
०७,०८५।०१९अ एवम् उक्त्वा ततो राजा सर्वसैन्येन पाण्डवः  
०७,०८५।०१९च् अभ्यद्रवद् रणे द्रोणं युयुधानस्य कारणात्  
०७,०८५।०२०अ तत्रारावो महान् आसीद् द्रोणम् एकं युयुत्सताम्  
०७,०८५।०२०च् पाण्डवानां च भद्रं ते सृञ्जयानां च सर्वशः  
०७,०८५।०२१अ ते समेत्य नरव्याघ्रा भारद्वाजं महारथम्  
०७,०८५।०२१च् अभ्यवर्षञ् शरैस् तीक्ष्णैः कङ्कबर्हिणवाजितैः  
०७,०८५।०२२अ स्मयन्न् एव तु तान् वीरान् द्रोणः प्रत्यग्रहीत् स्वयम्  
०७,०८५।०२२च् अतिथीन् आगतान् यद्वत् सलिलेनासनेन च  
०७,०८५।०२३अ तर्पितास् ते शरैस् तस्य भारद्वाजस्य धन्विनः  
०७,०८५।०२३च् आतिथेयगृहं प्राप्य नृपते ऽतिथयो यथा  
०७,०८५।०२४अ भारद्वाजं च ते सर्वे न शेकुः प्रतिवीक्षितुम्  
०७,०८५।०२४च् मध्यन्दिनम् अनुप्राप्तं सहस्रांशुम् इव प्रभो  
०७,०८५।०२५अ तांस् तु सर्वान् महेष्वासान् द्रोणः शस्त्रभृतां वरः  
०७,०८५।०२५च् अतापयच् छरव्रातैर् गभस्तिभिर् इवांशुमान्  
०७,०८५।०२६अ वध्यमाना रणे राजन् पाण्डवाः सृञ्जयास् तथा  
०७,०८५।०२६च् त्रातारं नाध्यगच्छन्त पङ्कमग्ना इव द्विपाः  
०७,०८५।०२७अ द्रोणस्य च व्यदृश्यन्त विसर्पन्तो महाशराः  
०७,०८५।०२७च् गभस्तय इवार्कस्य प्रतपन्तः समन्ततः  
०७,०८५।०२८अ तस्मिन् द्रोणेन निहताः पाञ्चालाः पञ्चविंशतिः  
०७,०८५।०२८च् महारथसमाख्याता धृष्टद्युम्नस्य सम्मताः  
०७,०८५।०२९अ पाण्डूनां सर्वसैन्येषु पाञ्चालानां तथैव च  
०७,०८५।०२९ब्*०५७६_०१ पाञ्चालेष्व् अथ शूरेषु केकयेषु च मानवाः  
०७,०८५।०२९च् द्रोणं स्म ददृशुः शूरं विनिघ्नन्तं वरान् वरान्  
०७,०८५।०३०अ केकयानां शतं हत्वा विद्राव्य च समन्ततः  
०७,०८५।०३०च् द्रोणस् तस्थौ महाराज व्यादितास्य इवान्तकः  
०७,०८५।०३१अ पाञ्चालान् सृञ्जयान् मत्स्यान् केकयान् पाण्डवान् अपि  
०७,०८५।०३१च् द्रोणो ऽजयन् महाबाहुः शतशो ऽथ सहस्रशः  
०७,०८५।०३२अ तेषां समभवच् छब्दो वध्यतां द्रोणसायकैः  
०७,०८५।०३२च् वनौकसाम् इवारण्ये दह्यतां धूमकेतुना  
०७,०८५।०३३अ तत्र देवाः सगन्धर्वाः पितरश् चाब्रुवन् नृप  
०७,०८५।०३३च् एते द्रवन्ति पाञ्चालाः पाण्डवाश् च ससैनिकाः  
०७,०८५।०३४अ तं तथा समरे द्रोणं निघ्नन्तं सोमकान् रणे  
०७,०८५।०३४च् न चाप्य् अभिययुः के चिद् अपरे नैव विव्यधुः  
०७,०८५।०३५अ वर्तमाने तथा रौद्रे तस्मिन् वीरवरक्षये  
०७,०८५।०३५च् अशृणोत् सहसा पार्थः पाञ्चजन्यस्य निस्वनम्  
०७,०८५।०३६अ पूरितो वासुदेवेन शङ्खराट् स्वनते भृशम्  
०७,०८५।०३६च् युध्यमानेषु वीरेषु सैन्धवस्याभिरक्षिषु  
०७,०८५।०३६ए नदत्सु धार्तराष्ट्रेषु विजयस्य रथं प्रति  
०७,०८५।०३७अ गाण्डीवस्य च निर्घोषे विप्रनष्टे समन्ततः  
०७,०८५।०३७च् कश्मलाभिहतो राजा चिन्तयाम् आस पाण्डवः  
०७,०८५।०३८अ न नूनं स्वस्ति पार्थस्य यथा नदति शङ्खराट्  
०७,०८५।०३८च् कौरवाश् च यथा हृष्टा विनदन्ति मुहुर् मुहुः  
०७,०८५।०३८द्*०५७७_०१ सञ्जय उवाच  
०७,०८५।०३८द्*०५७७_०१ व्यक्तम् अद्य विनश्यन्ते सर्वलोकमहारथाः  
०७,०८५।०३८द्*०५७७_०२ श्रुत्वा तु निनदं घोरं पाञ्चजन्यस्य मारिष  
०७,०८५।०३९अ एवं सञ्चिन्तयित्वा तु व्याकुलेनान्तरात्मना  
०७,०८५।०३९च् अजातशत्रुः कौन्तेयः सात्वतं प्रत्यभाषत  
०७,०८५।०४०अ बाष्पगद्गदया वाचा मुह्यमानो मुहुर् मुहुः  
०७,०८५।०४०च् कृत्यस्यानन्तरापेक्षी शैनेयं शिनिपुङ्गवम्  
०७,०८५।०४१अ यः स धर्मः पुरा दृष्टः सद्भिः शैनेय शाश्वतः  
०७,०८५।०४१च् साम्पराये सुहृत्कृत्ये तस्य कालो ऽयम् आगतः  
०७,०८५।०४२अ सर्वेष्व् अपि च योधेषु चिन्तयञ् शिनिपुङ्गव  
०७,०८५।०४२च् त्वत्तः सुहृत्तमं कं चिन् नाभिजानामि सात्यके  
०७,०८५।०४३अ यो हि प्रीतमना नित्यं यश् च नित्यम् अनुव्रतः  
०७,०८५।०४३च् स कार्ये साम्पराये तु नियोज्य इति मे मतिः  
०७,०८५।०४४अ यथा च केशवो नित्यं पाण्डवानां परायणम्  
०७,०८५।०४४च् तथा त्वम् अपि वार्ष्णेय कृष्णतुल्यपराक्रमः  
०७,०८५।०४५अ सो ऽहं भारं समाधास्ये त्वयि तं वोढुम् अर्हसि  
०७,०८५।०४५च् अभिप्रायं च मे नित्यं न वृथा कर्तुम् अर्हसि  
०७,०८५।०४६अ स त्वं भ्रातुर् वयस्यस्य गुरोर् अपि च संयुगे  
०७,०८५।०४६च् कुरु कृच्छ्रे सहायार्थम् अर्जुनस्य नरर्षभ  
०७,०८५।०४७अ त्वं हि सत्यव्रतः शूरो मित्राणाम् अभयङ्करः  
०७,०८५।०४७च् लोके विख्यायसे वीर कर्मभिः सत्यवाग् इति  
०७,०८५।०४८अ यो हि शैनेय मित्रार्थे युध्यमानस् त्यजेत् तनुम्  
०७,०८५।०४८च् पृथिवीं वा द्विजातिभ्यो यो दद्यात् समम् एव तत्  
०७,०८५।०४९अ श्रुताश् च बहवो ऽस्माभी राजानो ये दिवं गताः  
०७,०८५।०४९च् दत्त्वेमां पृथिवीं कृत्स्नां ब्राह्मणेभ्यो यथाविधि  
०७,०८५।०४९द्*०५७८_०१ दीयमाना हि बहुभिर् दास्यते च मुहुर् मही  
०७,०८५।०४९द्*०५७८_०२ ननु कश् चिद् रणे प्राणान् मित्रार्थे त्यक्तवान् इह  
०७,०८५।०५०अ एवं त्वाम् अपि धर्मात्मन् प्रयाचे ऽहं कृताञ्जलिः  
०७,०८५।०५०च् पृथिवीदानतुल्यं स्याद् अधिकं वा फलं विभो  
०७,०८५।०५१अ एक एव सदा कृष्णो मित्राणाम् अभयङ्करः  
०७,०८५।०५१च् रणे सन्त्यजति प्राणान् द्वितीयस् त्वं च सात्यके  
०७,०८५।०५२अ विक्रान्तस्य च वीरस्य युद्धे प्रार्थयतो यशः  
०७,०८५।०५२च् शूर एव सहायः स्यान् नेतरः प्राकृतो जनः  
०७,०८५।०५३अ ईदृशे तु परामर्दे वर्तमानस्य माधव  
०७,०८५।०५३च् त्वद् अन्यो हि रणे गोप्ता विजयस्य न विद्यते  
०७,०८५।०५४अ श्लाघन्न् एव हि कर्माणि शतशस् तव पाण्डवः  
०७,०८५।०५४च् मम सञ्जनयन् हर्षं पुनः पुनर् अकीर्तयत्  
०७,०८५।०५५अ लघ्वस्त्रश् चित्रयोधी च तथा लघुपराक्रमः  
०७,०८५।०५५च् प्राज्ञः सर्वास्त्रविच् छूरो मुह्यते न च संयुगे  
०७,०८५।०५६अ महास्कन्धो महोरस्को महाबाहुर् महाधनुः  
०७,०८५।०५६च् महाबलो महावीर्यः स महात्मा महारथः  
०७,०८५।०५७अ शिष्यो मम सखा चैव प्रियो ऽस्याहं प्रियश् च मे  
०७,०८५।०५७च् युयुधानः सहायो मे प्रमथिष्यति कौरवान्  
०७,०८५।०५८अ अस्मदर्थं च राजेन्द्र सन्नह्येद् यदि केशवः  
०७,०८५।०५८च् रामो वाप्य् अनिरुद्धो वा प्रद्युम्नो वा महारथः  
०७,०८५।०५९अ गदो वा सारणो वापि साम्बो वा सह वृष्णिभिः  
०७,०८५।०५९च् सहायार्थं महाराज सङ्ग्रामोत्तममूर्धनि  
०७,०८५।०६०अ तथाप्य् अहं नरव्याघ्रं शैनेयं सत्यविक्रमम्  
०७,०८५।०६०च् साहाय्ये विनियोक्ष्यामि नास्ति मे ऽन्यो हि तत्समः  
०७,०८५।०६१अ इति द्वैतवने तात माम् उवाच धनञ्जयः  
०७,०८५।०६१च् परोक्षं त्वद्गुणांस् तथ्यान् कथयन्न् आर्यसंसदि  
०७,०८५।०६२अ तस्य त्वम् एवं सङ्कल्पं न वृथा कर्तुम् अर्हसि  
०७,०८५।०६२च् धनञ्जयस्य वार्ष्णेय मम भीमस्य चोभयोः  
०७,०८५।०६३अ यच् चापि तीर्थानि चरन्न् अगच्छं द्वारकां प्रति  
०७,०८५।०६३च् तत्राहम् अपि ते भक्तिम् अर्जुनं प्रति दृष्टवान्  
०७,०८५।०६४अ न तत् सौहृदम् अन्येषु मया शैनेय लक्षितम्  
०७,०८५।०६४च् यथा त्वम् अस्मान् भजसे वर्तमानान् उपप्लवे  
०७,०८५।०६५अ सो ऽभिजात्या च भक्त्या च सख्यस्याचार्यकस्य च  
०७,०८५।०६५च् सौहृदस्य च वीर्यस्य कुलीनत्वस्य माधव  
०७,०८५।०६६अ सत्यस्य च महाबाहो अनुकम्पार्थम् एव च  
०७,०८५।०६६च् अनुरूपं महेष्वास कर्म त्वं कर्तुम् अर्हसि  
०७,०८५।०६७अ सोयोधनो हि सहसा गतो द्रोणेन दंशितः  
०७,०८५।०६७च् पूर्वम् एव तु यातास् ते कौरवाणां महारथाः  
०७,०८५।०६८अ सुमहान् निनदश् चैव श्रूयते विजयं प्रति  
०७,०८५।०६८च् स शैनेय जवेनात्र गन्तुम् अर्हसि माधव  
०७,०८५।०६९अ भीमसेनो वयं चैव संयत्ताः सहसैनिकाः  
०७,०८५।०६९च् द्रोणम् आवारयिष्यामो यदि त्वां प्रति यास्यति  
०७,०८५।०७०अ पश्य शैनेय सैन्यानि द्रवमाणानि संयुगे  
०७,०८५।०७०च् महान्तं च रणे शब्दं दीर्यमाणां च भारतीम्  
०७,०८५।०७१अ महामारुतवेगेन समुद्रम् इव पर्वसु  
०७,०८५।०७१च् धार्तराष्ट्रबलं तात विक्षिप्तं सव्यसाचिना  
०७,०८५।०७२अ रथैर् विपरिधावद्भिर् मनुष्यैश् च हयैश् च ह  
०७,०८५।०७२च् सैन्यं रजःसमुद्धूतम् एतत् सम्परिवर्तते  
०७,०८५।०७३अ संवृतः सिन्धुसौवीरैर् नखरप्रासयोधिभिः  
०७,०८५।०७३च् अत्यन्तापचितैः शूरैः फल्गुनः परवीरहा  
०७,०८५।०७४अ नैतद् बलम् असंवार्य शक्यो हन्तुं जयद्रथः  
०७,०८५।०७४च् एते हि सैन्धवस्यार्थे सर्वे सन्त्यक्तजीविताः  
०७,०८५।०७५अ शरशक्तिध्वजवनं हयनागसमाकुलम्  
०७,०८५।०७५च् पश्यैतद् धार्तराष्ट्राणाम् अनीकं सुदुरासदम्  
०७,०८५।०७६अ शृणु दुन्दुभिनिर्घोषं शङ्खशब्दांश् च पुष्कलान्  
०७,०८५।०७६च् सिंहनादरवांश् चैव रथनेमिस्वनांस् तथा  
०७,०८५।०७७अ नागानां शृणु शब्दं च पत्तीनां च सहस्रशः  
०७,०८५।०७७च् सादिनां द्रवतां चैव शृणु कम्पयतां महीम्  
०७,०८५।०७८अ पुरस्तात् सैन्धवानीकं द्रोणानीकस्य पृष्ठतः  
०७,०८५।०७८च् बहुत्वाद् धि नरव्याघ्र देवेन्द्रम् अपि पीडयेत्  
०७,०८५।०७९अ अपर्यन्ते बले मग्नो जह्याद् अपि च जीवितम्  
०७,०८५।०७९च् तस्मिंश् च निहते युद्धे कथं जीवेत मादृशः  
०७,०८५।०७९ए सर्वथाहम् अनुप्राप्तः सुकृच्छ्रं बत जीवितम्  
०७,०८५।०८०अ श्यामो युवा गुडाकेशो दर्शनीयश् च पाण्डवः  
०७,०८५।०८०च् लघ्वस्त्रश् चित्रयोधी च प्रविष्टस् तात भारतीम्  
०७,०८५।०८१अ सूर्योदये महाबाहुर् दिवसश् चातिवर्तते  
०७,०८५।०८१च् तन्न जानामि वार्ष्णेय यदि जीवति वा न वा  
०७,०८५।०८१ए कुरूणां चापि तत् सैन्यं सागरप्रतिमं महत्  
०७,०८५।०८२अ एक एव च बीभत्सुः प्रविष्टस् तात भारतीम्  
०७,०८५।०८२च् अविषह्यां महाबाहुः सुरैर् अपि महामृधे  
०७,०८५।०८३अ न च मे वर्तते बुद्धिर् अद्य युद्धे कथं चन  
०७,०८५।०८३च् द्रोणो ऽपि रभसो युद्धे मम पीडयते बलम्  
०७,०८५।०८३ए प्रत्यक्षं ते महाबाहो यथासौ चरति द्विजः  
०७,०८५।०८४अ युगपच् च समेतानां कार्याणां त्वं विचक्षणः  
०७,०८५।०८४च् महार्थं लघुसंयुक्तं कर्तुम् अर्हसि माधव  
०७,०८५।०८५अ तस्य मे सर्वकार्येषु कार्यम् एतन् मतं सदा  
०७,०८५।०८५च् अर्जुनस्य परित्राणं कर्तव्यम् इति संयुगे  
०७,०८५।०८६अ नाहं शोचामि दाशार्हं गोप्तारं जगतः प्रभुम्  
०७,०८५।०८६च् स हि शक्तो रणे तात त्रींल् लोकान् अपि सङ्गतान्  
०७,०८५।०८७अ विजेतुं पुरुषव्याघ्र सत्यम् एतद् ब्रवीमि ते  
०७,०८५।०८७च् किं पुनर् धार्तराष्ट्रस्य बलम् एतत् सुदुर्बलम्  
०७,०८५।०८८अ अर्जुनस् त्व् एव वार्ष्णेय पीडितो बहुभिर् युधि  
०७,०८५।०८८च् प्रजह्यात् समरे प्राणांस् तस्माद् विन्दामि कश्मलम्  
०७,०८५।०८९अ तस्य त्वं पदवीं गच्छ गच्छेयुस् त्वादृशा यथा  
०७,०८५।०८९च् तादृशस्येदृशे काले मादृशेनाभिचोदितः  
०७,०८५।०८९द्*०५७९_०१ त्वादृशास् तादृशं गच्छेस् तादृशं गच्छ सत्यक  
०७,०८५।०८९द्*०५८०_०१ सुहृदो वै सुहृत्कृत्ये परम् आस्थाय विक्रमम्  
०७,०८५।०८९द्*०५८०_०२ सुहृदः पदम् अन्विच्छन् न व्यथेत कथं चन  
०७,०८५।०९०अ रणे वृष्णिप्रवीराणां द्वाव् एवातिरथौ स्मृतौ  
०७,०८५।०९०च् प्रद्युम्नश् च महाबाहुस् त्वं च सात्वत विश्रुतः  
०७,०८५।०९१अ अस्त्रे नारायणसमः सङ्कर्षणसमो बले  
०७,०८५।०९१च् वीरतायां नरव्याघ्र धनञ्जयसमो ह्य् असि  
०७,०८५।०९२अ भीष्मद्रोणाव् अतिक्रम्य सर्वयुद्धविशारदम्  
०७,०८५।०९२च् त्वाम् अद्य पुरुषव्याघ्रं लोके सन्तः प्रचक्षते  
०७,०८५।०९२द्*०५८१_०१ सदेवासुरगन्धर्वान् सकिन्नरमहोरगान्  
०७,०८५।०९२द्*०५८१_०२ योधयेत् स जगत् सर्वं विजयेत रिपून् बहून्  
०७,०८५।०९२द्*०५८१_०३ इति ब्रुवन्ति लोकेषु जनास् तव गुणास् तथा  
०७,०८५।०९२द्*०५८१_०४ समागमेषु जल्पन्ति पृथग् एव च सर्वदा  
०७,०८५।०९३अ नासाध्यं विद्यते लोके सात्यकेर् इति माधव  
०७,०८५।०९३च् तत् त्वां यद् अभिवक्ष्यामि तत् कुरुष्व महाबल  
०७,०८५।०९४अ सम्भावना हि लोकस्य तव पार्थस्य चोभयोः  
०७,०८५।०९४च् नान्यथा तां महाबाहो सम्प्रकर्तुम् इहार्हसि  
०७,०८५।०९५अ परित्यज्य प्रियान् प्राणान् रणे विचर वीरवत्  
०७,०८५।०९५च् न हि शैनेय दाशार्हा रणे रक्षन्ति जीवितम्  
०७,०८५।०९६अ अयुद्धम् अनवस्थानं सङ्ग्रामे च पलायनम्  
०७,०८५।०९६च् भीरूणाम् असतां मार्गो नैष दाशार्हसेवितः  
०७,०८५।०९७अ तवार्जुनो गुरुस् तात धर्मात्मा शिनिपुङ्गव  
०७,०८५।०९७च् वासुदेवो गुरुश् चापि तव पार्थस्य धीमतः  
०७,०८५।०९८अ कारणद्वयम् एतद् धि जानानस् त्वाहम् अब्रुवम्  
०७,०८५।०९८च् मावमंस्था वचो मह्यं गुरुस् तव गुरोर् ह्य् अहम्  
०७,०८५।०९९अ वासुदेवमतं चैतन् मम चैवार्जुनस्य च  
०७,०८५।०९९च् सत्यम् एतन् मयोक्तं ते याहि यत्र धनञ्जयः  
०७,०८५।१००अ एतद् वचनम् आज्ञाय मम सत्यपराक्रम  
०७,०८५।१००च् प्रविशैतद् बलं तात धार्तराष्ट्रस्य दुर्मतेः  
०७,०८५।१०१अ प्रविश्य च यथान्यायं सङ्गम्य च महारथैः  
०७,०८५।१०१च् यथार्हम् आत्मनः कर्म रणे सात्वत दर्शय  
०७,०८६।००१ सञ्जय उवाच  
०७,०८६।००१अ प्रीतियुक्तं च हृद्यं च मधुराक्षरम् एव च  
०७,०८६।००१च् कालयुक्तं च चित्रं च स्वतया चाभिभाषितम्  
०७,०८६।००२अ धर्मराजस्य तद् वाक्यं निशम्य शिनिपुङ्गवः  
०७,०८६।००२च् सात्यकिर् भरतश्रेष्ठ प्रत्युवाच युधिष्ठिरम्  
०७,०८६।००३अ श्रुतं ते गदतो वाक्यं सर्वम् एतन् मयाच्युत  
०७,०८६।००३च् न्याययुक्तं च चित्रं च फल्गुनार्थे यशस्करम्  
०७,०८६।००४अ एवंविधे तथा काले मदृशं प्रेक्ष्य सम्मतम्  
०७,०८६।००४च् वक्तुम् अर्हसि राजेन्द्र यथा पार्थं तथैव माम्  
०७,०८६।००५अ न मे धनञ्जयस्यार्थे प्राणा रक्ष्याः कथं चन  
०७,०८६।००५च् त्वत्प्रयुक्तः पुनर् अहं किं न कुर्यां महाहवे  
०७,०८६।००६अ लोकत्रयं योधयेयं सदेवासुरमानुषम्  
०७,०८६।००६च् त्वत्प्रयुक्तो नरेन्द्रेह किम् उतैतत् सुदुर्बलम्  
०७,०८६।००७अ सुयोधनबलं त्व् अद्य योधयिष्ये समन्ततः  
०७,०८६।००७च् विजेष्ये च रणे राजन् सत्यम् एतद् ब्रवीमि ते  
०७,०८६।००८अ कुशल्य् अहं कुशलिनं समासाद्य धनञ्जयम्  
०७,०८६।००८च् हते जयद्रथे राजन् पुनर् एष्यामि ते ऽन्तिकम्  
०७,०८६।००९अ अवश्यं तु मया सर्वं विज्ञाप्यस् त्वं नराधिप  
०७,०८६।००९च् वासुदेवस्य यद् वाक्यं फल्गुनस्य च धीमतः  
०७,०८६।०१०अ दृढं त्व् अभिपरीतो ऽहम् अर्जुनेन पुनः पुनः  
०७,०८६।०१०च् मध्ये सर्वस्य सैन्यस्य वासुदेवस्य शृण्वतः  
०७,०८६।०११अ अद्य माधव राजानम् अप्रमत्तो ऽनुपालय  
०७,०८६।०११च् आर्यां युद्धे मतिं कृत्वा यावद् धन्मि जयद्रथम्  
०७,०८६।०१२अ त्वयि वाहं महाबाहो प्रद्युम्ने वा महारथे  
०७,०८६।०१२च् नृपं निक्षिप्य गच्छेयं निरपेक्षो जयद्रथम्  
०७,०८६।०१२द्*०५८२_०१ स एवं वै विनिक्षिप्तो निक्षेपः सव्यसाचिना  
०७,०८६।०१२द्*०५८२_०२ भारद्वाजभयं ते ऽद्य मन्यते वै धनञ्जयः  
०७,०८६।०१३अ जानीषे हि रणे द्रोणं रभसं श्रेष्ठसम्मतम्  
०७,०८६।०१३च् प्रतिज्ञा चापि ते नित्यं श्रुता द्रोणस्य माधव  
०७,०८६।०१४अ ग्रहणं धर्मराजस्य भारद्वाजो ऽनुगृध्यति  
०७,०८६।०१४च् शक्तश् चापि रणे द्रोणो निगृहीतुं युधिष्ठिरम्  
०७,०८६।०१५अ एवं त्वयि समाधाय धर्मराजं नरोत्तमम्  
०७,०८६।०१५च् अहम् अद्य गमिष्यामि सैन्धवस्य वधाय हि  
०७,०८६।०१५द्*०५८३_०१ स त्वम् अद्य रणे यत्तो रक्ष माधव पाण्डवम्  
०७,०८६।०१५द्*०५८३_०२ रक्षणे धर्मराजस्य ध्रुवो हि विजयो मम  
०७,०८६।०१६अ जयद्रथम् अहं हत्वा ध्रुवम् एष्यामि माधव  
०७,०८६।०१६च् धर्मराजं यथा द्रोणो निगृह्णीयाद् रणे बलात्  
०७,०८६।०१७अ निगृहीते नरश्रेष्ठे भारद्वाजेन माधव  
०७,०८६।०१७च् सैन्धवस्य वधो न स्यान् ममाप्रीतिस् तथा भवेत्  
०७,०८६।०१८अ एवं गते नरश्रेष्ठ पाण्डवे सत्यवादिनि  
०७,०८६।०१८च् अस्माकं गमनं व्यक्तं वनं प्रति भवेत् पुनः  
०७,०८६।०१९अ सो ऽयं मम जयो व्यक्तं व्यर्थ एव भविष्यति  
०७,०८६।०१९च् यदि द्रोणो रणे क्रुद्धो निगृह्णीयाद् युधिष्ठिरम्  
०७,०८६।०२०अ स त्वम् अद्य महाबाहो प्रियार्थं मम माधव  
०७,०८६।०२०च् जयार्थं च यशोर्थं च रक्ष राजानम् आहवे  
०७,०८६।०२१अ स भवान् मयि निक्षेपो निक्षिप्तः सव्यसाचिना  
०७,०८६।०२१च् भारद्वाजाद् भयं नित्यं पश्यमानेन ते प्रभो  
०७,०८६।०२२अ तस्यापि च महाबाहो नित्यं पश्यति संयुगे  
०७,०८६।०२२च् नान्यं हि प्रतियोद्धारं रौक्मिणेयाद् ऋते प्रभो  
०७,०८६।०२२ए मां वापि मन्यते युद्धे भारद्वाजस्य धीमतः  
०७,०८६।०२२फ़्*०५८४_०१ भीमो वापि महाराज प्रभञ्जनसमो बले  
०७,०८६।०२३अ सो ऽहं सम्भावनां चैताम् आचार्यवचनं च तत्  
०७,०८६।०२३च् पृष्ठतो नोत्सहे कर्तुं त्वां वा त्यक्तुं महीपते  
०७,०८६।०२४अ आचार्यो लघुहस्तत्वाद् अभेद्यकवचावृतः  
०७,०८६।०२४च् उपलभ्य रणे क्रीडेद् यथा शकुनिना शिशुः  
०७,०८६।०२५अ यदि कार्ष्णिर् धनुष्पाणिर् इह स्यान् मकरध्वजः  
०७,०८६।०२५च् तस्मै त्वां विसृजेयं वै स त्वां रक्षेद् यथार्जुनः  
०७,०८६।०२६अ कुरु त्वम् आत्मनो गुप्तिं कस् ते गोप्ता गते मयि  
०७,०८६।०२६च् यः प्रतीयाद् रणे द्रोणं यावद् गच्छामि पाण्डवम्  
०७,०८६।०२७अ मा च ते भयम् अद्यास्तु राजन्न् अर्जुनसम्भवम्  
०७,०८६।०२७च् न स जातु महाबाहुर् भारम् उद्यम्य सीदति  
०७,०८६।०२८अ ये च सौवीरका योधास् तथा सैन्धवपौरवाः  
०७,०८६।०२८च् उदीच्या दाक्षिणात्याश् च ये चान्ये ऽपि महारथाः  
०७,०८६।०२९अ ये च कर्णमुखा राजन् रथोदाराः प्रकीर्तिताः  
०७,०८६।०२९च् एते ऽर्जुनस्य क्रुद्धस्य कलां नार्हन्ति षोडशीम्  
०७,०८६।०३०अ उद्युक्ता पृथिवी सर्वा ससुरासुरमानुषा  
०७,०८६।०३०च् सराक्षसगणा राजन् सकिन्नरमहोरगा  
०७,०८६।०३१अ जङ्गमाः स्थावरैः सार्धं नालं पार्थस्य संयुगे  
०७,०८६।०३१च् एवं ज्ञात्वा महाराज व्येतु ते भीर् धनञ्जये  
०७,०८६।०३२अ यत्र वीरौ महेष्वासौ कृष्णौ सत्यपराक्रमौ  
०७,०८६।०३२च् न तत्र कर्मणो व्यापत् कथं चिद् अपि विद्यते  
०७,०८६।०३३अ दैवं कृतास्त्रतां योगम् अमर्षम् अपि चाहवे  
०७,०८६।०३३च् कृतज्ञतां दयां चैव भ्रातुस् त्वम् अनुचिन्तय  
०७,०८६।०३४अ मयि चाप्य् अपयाते वै गच्छमाने ऽर्जुनं प्रति  
०७,०८६।०३४च् द्रोणे चित्रास्त्रतां सङ्ख्ये राजंस् त्वम् अनुचिन्तय  
०७,०८६।०३५अ आचार्यो हि भृशं राजन् निग्रहे तव गृध्यति  
०७,०८६।०३५च् प्रतिज्ञाम् आत्मनो रक्षन् सत्यां कर्तुं च भारत  
०७,०८६।०३६अ कुरुष्वाद्यात्मनो गुप्तिं कस् ते गोप्ता गते मयि  
०७,०८६।०३६च् यस्याहं प्रत्ययात् पार्थ गच्छेयं फल्गुनं प्रति  
०७,०८६।०३६द्*०५८५_०१ प्रत्ययो न हि मे पार्थ यावद् गच्छामि पाण्डवम्  
०७,०८६।०३७अ न ह्य् अहं त्वा महाराज अनिक्षिप्य महाहवे  
०७,०८६।०३७च् क्व चिद् यास्यामि कौरव्य सत्यम् एतद् ब्रवीमि ते  
०७,०८६।०३७द्*०५८६_०१ न पश्यामि रथं कं चिद् यस् ते गोप्ता भवेद् इह  
०७,०८६।०३७द्*०५८६_०२ शक्तं यं मन्यसे राजन् गोप्तारं प्रति पाण्डव  
०७,०८६।०३८अ एतद् विचार्य बहुशो बुद्ध्या बुद्धिमतां वर  
०७,०८६।०३८च् दृष्ट्वा श्रेयः परं बुद्ध्या ततो राजन् प्रशाधि माम्  
०७,०८६।०३९ युधिष्ठिर उवाच  
०७,०८६।०३९अ एवम् एतन् महाबाहो यथा वदसि माधव  
०७,०८६।०३९च् न तु मे शुध्यते भावः श्वेताश्वं प्रति मारिष  
०७,०८६।०४०अ करिष्ये परमं यत्नम् आत्मनो रक्षणं प्रति  
०७,०८६।०४०च् गच्छ त्वं समनुज्ञातो यत्र यातो धनञ्जयः  
०७,०८६।०४१अ आत्मसंरक्षणं सङ्ख्ये गमनं चार्जुनं प्रति  
०७,०८६।०४१च् विचार्यैतद् द्वयं बुद्ध्या गमनं तत्र रोचये  
०७,०८६।०४२अ स त्वम् आतिष्ठ यानाय यत्र यातो धनञ्जयः  
०७,०८६।०४२ब्*०५८७_०१ पृष्ठतः पुरुषव्याघ्र भीमस् त्वानुगमिष्यति  
०७,०८६।०४२च् ममापि रक्षणं भीमः करिष्यति महाबलः  
०७,०८६।०४३अ पार्षतश् च ससोदर्यः पार्थिवाश् च महाबलाः  
०७,०८६।०४३च् द्रौपदेयाश् च मां तात रक्षिष्यन्ति न संशयः  
०७,०८६।०४४अ केकया भ्रातरः पञ्च राक्षसश् च घटोत्कचः  
०७,०८६।०४४च् विराटो द्रुपदश् चैव शिखण्डी च महारथः  
०७,०८६।०४५अ धृष्टकेतुश् च बलवान् कुन्तिभोजश् च मारिष  
०७,०८६।०४५च् नकुलः सहदेवश् च पाञ्चालाः सृञ्जयास् तथा  
०७,०८६।०४५ए एते समाहितास् तात रक्षिष्यन्ति न संशयः  
०७,०८६।०४६अ न द्रोणः सह सैन्येन कृतवर्मा च संयुगे  
०७,०८६।०४६च् समासादयितुं शक्तो न च मां धर्षयिष्यति  
०७,०८६।०४७अ धृष्टद्युम्नश् च समरे द्रोणं क्रुद्धं परन्तपः  
०७,०८६।०४७च् वारयिष्यति विक्रम्य वेलेव मकरालयम्  
०७,०८६।०४८अ यत्र स्थास्यति सङ्ग्रामे पार्षतः परवीरहा  
०७,०८६।०४८च् न द्रोणसैन्यं बलवत् क्रामेत् तत्र कथं चन  
०७,०८६।०४९अ एष द्रोणविनाशाय समुत्पन्नो हुताशनात्  
०७,०८६।०४९च् कवची स शरी खड्गी धन्वी च वरभूषणः  
०७,०८६।०४९द्*०५८८_०१ एष द्रोणं रणे क्रुद्धं वारयेत स वै प्रभो  
०७,०८६।०४९द्*०५८८_०२ पाञ्चालः सहितः सर्वैः पाण्डवानां च धन्विभिः  
०७,०८६।०५०अ विश्रब्धो गच्छ शैनेय मा कार्षीर् मयि सम्भ्रमम्  
०७,०८६।०५०च् धृष्टद्युम्नो रणे क्रुद्धो द्रोणम् आवारयिष्यति  
०७,०८७।००१ सञ्जय उवाच  
०७,०८७।००१अ धर्मराजस्य तद् वाक्यं निशम्य शिनिपुङ्गवः  
०७,०८७।००१च् पार्थाच् च भयम् आशङ्कन् परित्यागान् महीपतेः  
०७,०८७।००२अ अपवादं ह्य् आत्मनश् च लोकाद् रक्षन् विशेषतः  
०७,०८७।००२च् न मां भीत इति ब्रूयुर् आयान्तं फल्गुनं प्रति  
०७,०८७।००३अ निश्चित्य बहुधैवं स सात्यकिर् युद्धदुर्मदः  
०७,०८७।००३ब्*०५८९_०१ नातिव्यक्तम् इवाभाष्य धर्मराजं महायशाः  
०७,०८७।००३ब्*०५८९_०२ शोकगद्गदया वाचा शोकोपहतचेतनः  
०७,०८७।००३च् धर्मराजम् इदं वाक्यम् अब्रवीत् पुरुषर्षभ  
०७,०८७।००३द्*०५९०_०१ यथेदानीम् इति ध्यात्वा धर्मराजम् अथाब्रवीत्  
०७,०८७।००४अ कृतां चेन् मन्यसे रक्षां स्वस्ति ते ऽस्तु विशां पते  
०७,०८७।००४च् अनुयास्यामि बीभत्सुं करिष्ये वचनं तव  
०७,०८७।००५अ न हि मे पाण्डवात् कश् चित् त्रिषु लोकेषु विद्यते  
०७,०८७।००५च् यो वै प्रियतरो राजन् सत्यम् एतद् ब्रवीमि ते  
०७,०८७।००६अ तस्याहं पदवीं यास्ये सन्देशात् तव मानद  
०७,०८७।००६च् त्वत्कृते न च मे किं चिद् अकर्तव्यं कथं चन  
०७,०८७।००७अ यथा हि मे गुरोर् वाक्यं विशिष्टं द्विपदां वर  
०७,०८७।००७च् तथा तवापि वचनं विशिष्टतरम् एव मे  
०७,०८७।००८अ प्रिये हि तव वर्तेते भ्रातरौ कृष्णपाण्डवौ  
०७,०८७।००८च् तयोः प्रिये स्थितं चैव विद्धि मां राजपुङ्गव  
०७,०८७।००९अ तवाज्ञां शिरसा गृह्य पाण्डवार्थम् अहं प्रभो  
०७,०८७।००९च् भित्त्वेदं दुर्भिदं सैन्यं प्रयास्ये नरसत्तम  
०७,०८७।०१०अ द्रोणानीकं विशाम्य् एष क्रुद्धो झष इवार्णवम्  
०७,०८७।०१०च् तत्र यास्यामि यत्रासौ राजन् राजा जयद्रथः  
०७,०८७।०११अ यत्र सेनां समाश्रित्य भीतस् तिष्ठति पाण्डवात्  
०७,०८७।०११च् गुप्तो रथवरश्रेष्ठैर् द्रौणिकर्णकृपादिभिः  
०७,०८७।०१२अ इतस् त्रियोजनं मन्ये तम् अध्वानं विशां पते  
०७,०८७।०१२च् यत्र तिष्ठति पार्थो ऽसौ जयद्रथवधोद्यतः  
०७,०८७।०१३अ त्रियोजनगतस्यापि तस्य यास्याम्य् अहं पदम्  
०७,०८७।०१३च् आसैन्धववधाद् राजन् सुदृढेनान्तरात्मना  
०७,०८७।०१४अ अनादिष्टस् तु गुरुणा को नु युध्येत मानवः  
०७,०८७।०१४च् आदिष्टस् तु त्वया राजन् को न युध्येत मादृशः  
०७,०८७।०१४ए अभिजानामि तं देशं यत्र यास्याम्य् अहं प्रभो  
०७,०८७।०१४फ़्*०५९१_०१ यत्र तिष्ठति राजासौ सैन्धवो बालघातकः  
०७,०८७।०१४फ़्*०५९१_०२ सागरप्रतिमं सैन्यं गर्जन्तम् इव सागरम्  
०७,०८७।०१५अ हुडशक्तिगदाप्रासखड्गचर्मर्ष्टितोमरम्  
०७,०८७।०१५च् इष्वस्त्रवरसम्बाधं क्षोभयिष्ये बलार्णवम्  
०७,०८७।०१६अ यद् एतत् कुञ्जरानीकं साहस्रम् अनुपश्यसि  
०७,०८७।०१६च् कुलम् अञ्जनकं नाम यत्रैते वीर्यशालिनः  
०७,०८७।०१७अ आस्थिता बहुभिर् म्लेच्छैर् युद्धशौण्डैः प्रहारिभिः  
०७,०८७।०१७च् नागा मेघनिभा राजन् क्षरन्त इव तोयदाः  
०७,०८७।०१८अ नैते जातु निवर्तेरन् प्रेषिता हस्तिसादिभिः  
०७,०८७।०१८च् अन्यत्र हि वधाद् एषां नास्ति राजन् पराजयः  
०७,०८७।०१९अ अथ यान् रथिनो राजन् समन्ताद् अनुपश्यसि  
०७,०८७।०१९च् एते रुक्मरथा नाम राजपुत्रा महारथाः  
०७,०८७।०२०अ रथेष्व् अस्त्रेषु निपुणा नागेषु च विशां पते  
०७,०८७।०२०च् धनुर्वेदे गताः पारं मुष्टियुद्धे च कोविदाः  
०७,०८७।०२१अ गदायुद्धविशेषज्ञा नियुद्धकुशलास् तथा  
०७,०८७।०२१च् खड्गप्रहरणे युक्ताः सम्पाते चासिचर्मणोः  
०७,०८७।०२२अ शूराश् च कृतविद्याश् च स्पर्धन्ते च परस्परम्  
०७,०८७।०२२च् नित्यं च समरे राजन् विजिगीषन्ति मानवान्  
०७,०८७।०२३अ कर्णेन विजिता राजन् दुःशासनम् अनुव्रताः  
०७,०८७।०२३च् एतांस् तु वासुदेवो ऽपि रथोदारान् प्रशंसति  
०७,०८७।०२४अ सततं प्रियकामाश् च कर्णस्यैते वशे स्थिताः  
०७,०८७।०२४च् तस्यैव वचनाद् राजन् निवृत्ताः श्वेतवाहनात्  
०७,०८७।०२५अ ते न क्षता न च श्रान्ता दृढावरणकार्मुकाः  
०७,०८७।०२५च् मदर्थं विष्ठिता नूनं धार्तराष्ट्रस्य शासनात्  
०७,०८७।०२६अ एतान् प्रमथ्य सङ्ग्रामे प्रियार्थं तव कौरव  
०७,०८७।०२६च् प्रयास्यामि ततः पश्चात् पदवीं सव्यसाचिनः  
०७,०८७।०२७अ यांस् त्व् एतान् अपरान् राजन् नागान् सप्तशतानि च  
०७,०८७।०२७च् प्रेक्षसे वर्मसञ्छन्नान् किरातैः समधिष्ठितान्  
०७,०८७।०२८अ किरातराजो यान् प्रादाद् गृहीतः सव्यसाचिना  
०७,०८७।०२८च् स्वलङ्कृतांस् तथा प्रेष्यान् इच्छञ् जीवितम् आत्मनः  
०७,०८७।०२९अ आसन्न् एते पुरा राजंस् तव कर्मकरा दृढम्  
०७,०८७।०२९च् त्वाम् एवाद्य युयुत्सन्ते पश्य कालस्य पर्ययम्  
०७,०८७।०३०अ तेषाम् एते महामात्राः किराता युद्धदुर्मदाः  
०७,०८७।०३०च् हस्तिशिक्षाविदश् चैव सर्वे चैवाग्नियोनयः  
०७,०८७।०३१अ एते विनिर्जिताः सर्वे सङ्ग्रामे सव्यसाचिना  
०७,०८७।०३१च् मदर्थम् अद्य संयत्ता दुर्योधनवशानुगाः  
०७,०८७।०३२अ एतान् भित्त्वा शरै राजन् किरातान् युद्धदुर्मदान्  
०७,०८७।०३२च् सैन्धवस्य वधे युक्तम् अनुयास्यामि पाण्डवम्  
०७,०८७।०३३अ ये त्व् एते सुमहानागा अञ्जनस्य कुलोद्भवाः  
०७,०८७।०३३च् कर्कशाश् च विनीताश् च प्रभिन्नकरटामुखाः  
०७,०८७।०३४अ जाम्बूनदमयैः सर्वैर् वर्मभिः सुविभूषिताः  
०७,०८७।०३४च् लब्धलक्ष्या रणे राजन्न् ऐरावणसमा युधि  
०७,०८७।०३५अ उत्तरात् पर्वताद् एते तीक्ष्णैर् दस्युभिर् आस्थिताः  
०७,०८७।०३५ब्*०५९२_०१ आस्थिता दस्युभिस् तीक्ष्णैः शूरैर् उत्तमपार्वतैः  
०७,०८७।०३५च् कर्कशैः प्रवरैर् योधैः कार्ष्णायसतनुच्छदैः  
०७,०८७।०३६अ सन्ति गोयोनयश् चात्र सन्ति वानरयोनयः  
०७,०८७।०३६च् अनेकयोनयश् चान्ये तथा मानुषयोनयः  
०७,०८७।०३७अ अनीकम् असताम् एतद् धूमवर्णम् उदीर्यते  
०७,०८७।०३७च् म्लेच्छानां पापकर्तॄणां हिमवद्दुर्गवासिनाम्  
०७,०८७।०३८अ एतद् दुर्योधनो लब्ध्वा समग्रं नागमण्डलम्  
०७,०८७।०३८च् कृपं च सौमदत्तिं च द्रोणं च रथिनां वरम्  
०७,०८७।०३९अ सिन्धुराजं तथा कर्णम् अवमन्यत पाण्डवान्  
०७,०८७।०३९ब्*०५९३_०१ भीष्मं द्रोणं कृपं कर्णम् आवन्त्याव् अथ सैन्धवम्  
०७,०८७।०३९ब्*०५९३_०२ द्रौणिं च सौमदत्तिं च पाण्डवान् अतिमन्यते  
०७,०८७।०३९च् कृतार्थम् अथ चात्मानं मन्यते कालचोदितः  
०७,०८७।०४०अ ते च सर्वे ऽनुसम्प्राप्ता मम नाराचगोचरम्  
०७,०८७।०४०च् न विमोक्ष्यन्ति कौन्तेय यद्य् अपि स्युर् मनोजवाः  
०७,०८७।०४१अ तेन सम्भाविता नित्यं परवीर्योपजीविना  
०७,०८७।०४१च् विनाशम् उपयास्यन्ति मच्छरौघनिपीडिताः  
०७,०८७।०४२अ ये त्व् एते रथिनो राजन् दृश्यन्ते काञ्चनध्वजाः  
०७,०८७।०४२च् एते दुर्वारणा नाम काम्बोजा यदि ते श्रुताः  
०७,०८७।०४३अ शूराश् च कृतविद्याश् च धनुर्वेदे च निष्ठिताः  
०७,०८७।०४३च् संहताश् च भृशं ह्य् एते अन्योन्यस्य हितैषिणः  
०७,०८७।०४४अ अक्षौहिण्यश् च संरब्धा धार्तराष्ट्रस्य भारत  
०७,०८७।०४४च् यत्ता मदर्थं तिष्ठन्ति कुरुवीराभिरक्षिताः  
०७,०८७।०४५अ अप्रमत्ता महाराज माम् एव प्रत्युपस्थिताः  
०७,०८७।०४५च् तांस् त्व् अहं प्रमथिष्यामि तृणानीव हुताशनः  
०७,०८७।०४६अ तस्मात् सर्वान् उपासङ्गान् सर्वोपकरणानि च  
०७,०८७।०४६च् रथे कुर्वन्तु मे राजन् यथावद् रथकल्पकाः  
०७,०८७।०४७अ अस्मिंस् तु खलु सङ्ग्रामे ग्राह्यं विविधम् आयुधम्  
०७,०८७।०४७च् यथोपदिष्टम् आचार्यैः कार्यः पञ्चगुणो रथः  
०७,०८७।०४८अ काम्बोजैर् हि समेष्यामि क्रुद्धैर् आशीविषोपमैः  
०७,०८७।०४८च् नानाशस्त्रसमावापैर् विविधायुधयोधिभिः  
०७,०८७।०४९अ किरातैश् च समेष्यामि विषकल्पैः प्रहारिभिः  
०७,०८७।०४९च् लालितैः सततं राज्ञा दुर्योधनहितैषिभिः  
०७,०८७।०५०अ शकैश् चापि समेष्यामि शक्रतुल्यपराक्रमैः  
०७,०८७।०५०च् अग्निकल्पैर् दुराधर्षैः प्रदीप्तैर् इव पावकैः  
०७,०८७।०५१अ तथान्यैर् विविधैर् योधैः कालकल्पैर् दुरासदैः  
०७,०८७।०५१च् समेष्यामि रणे राजन् बहुभिर् युद्धदुर्मदैः  
०७,०८७।०५१द्*०५९४_०१ त्रियोजनगतस्याहं पदवीं सव्यसाचिनः  
०७,०८७।०५१द्*०५९४_०२ यास्यामि रथिनां श्रेष्ठं प्रवरं च धनुष्मताम्  
०७,०८७।०५१द्*०५९४_०३ सूर्योदयगतस्याहं पाण्डवस्य गतिं चरन्  
०७,०८७।०५१द्*०५९४_०४ अपरेण गते सूर्ये गमिष्यामि न संशयः  
०७,०८७।०५२अ तस्माद् वै वाजिनो मुख्या विश्रान्ताः शुभलक्षणाः  
०७,०८७।०५२च् उपावृत्ताश् च पीताश् च पुनर् युज्यन्तु मे रथे  
०७,०८७।०५३अ तस्य सर्वान् उपासङ्गान् सर्वोपकरणानि च  
०७,०८७।०५३च् रथे प्रास्थापयद् राजा शस्त्राणि विविधानि च  
०७,०८७।०५४अ ततस् तान् सर्वतो मुक्त्वा सदश्वांश् चतुरो जनाः  
०७,०८७।०५४च् रसवत् पाययाम् आसुः पानं मदसमीरिणम्  
०७,०८७।०५५अ पीतोपवृत्तान् स्नातांश् च जग्धान्नान् समलङ्कृतान्  
०७,०८७।०५५च् विनीतशल्यांस् तुरगांश् चतुरो हेममालिनः  
०७,०८७।०५६अ तान् यत्तान् रुक्मवर्णाभान् विनीताञ् शीघ्रगामिनः  
०७,०८७।०५६च् संहृष्टमनसो ऽव्यग्रान् विधिवत् कल्पिते रथे  
०७,०८७।०५७अ महाध्वजेन सिंहेन हेमकेसरमालिना  
०७,०८७।०५७च् संवृते केतनैर् हेमैर् मणिविद्रुमचित्रितैः  
०७,०८७।०५७ए पाण्डुराभ्रप्रकाशाभिः पताकाभिर् अलङ्कृते  
०७,०८७।०५८अ हेमदण्डोच्छ्रितच्छत्रे बहुशस्त्रपरिच्छदे  
०७,०८७।०५८च् योजयाम् आस विधिवद् धेमभाण्डविभूषितान्  
०७,०८७।०५९अ दारुकस्यानुजो भ्राता सूतस् तस्य प्रियः सखा  
०७,०८७।०५९च् न्यवेदयद् रथं युक्तं वासवस्येव मातलिः  
०७,०८७।०६०अ ततः स्नातः शुचिर् भूत्वा कृतकौतुकमङ्गलः  
०७,०८७।०६०च् स्नातकानां सहस्रस्य स्वर्णनिष्कान् अदापयत्  
०७,०८७।०६०ए आशीर्वादैः परिष्वक्तः सात्यकिः श्रीमतां वरः  
०७,०८७।०६१अ ततः स मधुपर्कार्हः पीत्वा कैलावतं मधु  
०७,०८७।०६१च् लोहिताक्षो बभौ तत्र मदविह्वललोचनः  
०७,०८७।०६२अ आलभ्य वीरकांस्यं च हर्षेण महतान्वितः  
०७,०८७।०६२च् द्विगुणीकृततेजा हि प्रज्वलन्न् इव पावकः  
०७,०८७।०६२ए उत्सङ्गे धनुर् आदाय सशरं रथिनां वरः  
०७,०८७।०६३अ कृतस्वस्त्ययनो विप्रैः कवची समलङ्कृतः  
०७,०८७।०६३च् लाजैर् गन्धैस् तथा माल्यैः कन्याभिश् चाभिनन्दितः  
०७,०८७।०६४अ युधिष्ठिरस्य चरणाव् अभिवाद्य कृताञ्जलिः  
०७,०८७।०६४च् तेन मूर्धन्य् उपाघ्रात आरुरोह महारथम्  
०७,०८७।०६४द्*०५९५_०१ आशिषो विपुलाः श्रुत्वा धर्मराजमुखोद्गताः  
०७,०८७।०६४द्*०५९५_०२ हर्षेण महता युक्तस् त्व् आरुरोह रथोत्तमम्  
०७,०८७।०६५अ ततस् ते वाजिनो हृष्टाः सुपुष्टा वातरंहसः  
०७,०८७।०६५च् अजय्या जैत्रम् ऊहुस् तं विकुर्वन्तः स्म सैन्धवाः  
०७,०८७।०६५द्*०५९६_०१ यथा शक्ररथं राजन्न् ऊहुस् ते हरयः पुरा  
०७,०८७।०६५द्*०५९६_०२ तथैव भीमसेनो ऽपि धर्मराजेन पूजितः  
०७,०८७।०६५द्*०५९६_०३ प्रायात् सात्यकिना सार्धम् अभिवाद्य युधिष्ठिरम्  
०७,०८७।०६५द्*०५९६_०४ तौ दृष्ट्वा प्रविविक्षन्तौ तव सेनाम् अरिन्दमौ  
०७,०८७।०६५द्*०५९६_०५ संयत्तास् तावकाः सर्वे तस्थुर् द्रोणपुरोगमाः  
०७,०८७।०६५द्*०५९६_०६ सन्नद्धम् अनुगच्छन्तं दृष्ट्वा भीमं स सात्यकिः  
०७,०८७।०६५द्*०५९६_०७ अभिनन्द्याब्रवीद् वीरस् तदा हर्षकरं वचः  
०७,०८७।०६६अ अथ हर्षपरीताङ्गः सात्यकिर् भीमम् अब्रवीत्  
०७,०८७।०६६च् त्वं भीम रक्ष राजानम् एतत् कार्यतमं हि ते  
०७,०८७।०६७अ अहं भित्त्वा प्रवेक्ष्यामि कालपक्वम् इदं बलम्  
०७,०८७।०६७च् आयत्यां च तदात्वे च श्रेयो राज्ञो ऽभिरक्षणम्  
०७,०८७।०६८अ जानीषे मम वीर्यं त्वं तव चाहम् अरिन्दम  
०७,०८७।०६८च् तस्माद् भीम निवर्तस्व मम चेद् इच्छसि प्रियम्  
०७,०८७।०६९अ तथोक्तः सात्यकिं प्राह व्रज त्वं कार्यसिद्धये  
०७,०८७।०६९च् अहं राज्ञः करिष्यामि रक्षां पुरुषसत्तम  
०७,०८७।०७०अ एवम् उक्तः प्रत्युवाच भीमसेनं स माधवः  
०७,०८७।०७०च् गच्छ गच्छ द्रुतं पार्थ ध्रुवो ऽद्य विजयो मम  
०७,०८७।०७१अ यन् मे स्निग्धो ऽनुरक्तश् च त्वम् अद्य वशगः स्थितः  
०७,०८७।०७१च् निमित्तानि च धन्यानि यथा भीम वदन्ति मे  
०७,०८७।०७२अ निहते सैन्धवे पापे पाण्डवेन महात्मना  
०७,०८७।०७२च् परिष्वजिष्ये राजानं धर्मात्मानं न संशयः  
०७,०८७।०७२द्*०५९७_०१ अप्रमादश् च ते कार्यो द्रोणं प्रति महारथम्  
०७,०८७।०७३अ एतावद् उक्त्वा भीमं तु विसृज्य च महामनाः  
०७,०८७।०७३च् सम्प्रैक्षत् तावकं सैन्यं व्याघ्रो मृगगणान् इव  
०७,०८७।०७४अ तं दृष्ट्वा प्रविविक्षन्तं सैन्यं तव जनाधिप  
०७,०८७।०७४च् भूय एवाभवन् मूढं सुभृशं चाप्य् अकम्पत  
०७,०८७।०७५अ ततः प्रयातः सहसा सैन्यं तव स सात्यकिः  
०७,०८७।०७५च् दिदृक्षुर् अर्जुनं राजन् धर्मराजस्य शासनात्  
०७,०८८।००१ सञ्जय उवाच  
०७,०८८।००१अ प्रयाते तव सैन्यं तु युयुधाने युयुत्सया  
०७,०८८।००१च् धर्मराजो महाराज स्वेनानीकेन संवृतः  
०७,०८८।००१ए प्रायाद् द्रोणरथप्रेप्सुर् युयुधानस्य पृष्ठतः  
०७,०८८।००२अ ततः पाञ्चालराजस्य पुत्रः समरदुर्मदः  
०७,०८८।००२ब्*०५९८_०१ प्रयाते माधवे राजन्न् इदं वचनम् अब्रवीत्  
०७,०८८।००२च् प्राक्रोशत् पाण्डवानीके वसुदानश् च पार्थिवः  
०७,०८८।००३अ आगच्छत प्रहरत द्रुतं विपरिधावत  
०७,०८८।००३च् यथा सुखेन गच्छेत सात्यकिर् युद्धदुर्मदः  
०७,०८८।००४अ महारथा हि बहवो यतिष्यन्त्य् अस्य निर्जये  
०७,०८८।००४ब्*०५९९_०१ सेनापतिवचः श्रुत्वा पाण्डवेयाः समन्ततः  
०७,०८८।००४ब्*०५९९_०२ अभ्युद्ययुर् महाराज तव सैन्यं समन्ततः  
०७,०८८।००४ब्*०५९९_०३ जहि प्रहर गृह्णीहि विध्य विद्राव चाद्रव  
०७,०८८।००४च् इति ब्रुवन्तो वेगेन समापेतुर् बलं तव  
०७,०८८।००५अ वयं प्रतिजिगीषन्तस् तत्र तान् समभिद्रुताः  
०७,०८८।००५ब्*०६००_०१ बाणशब्दरवान् कृत्वा विमिश्राञ् शङ्खनिस्वनैः  
०७,०८८।००५ब्*०६००_०२ युयुधानरथं दृष्ट्वा तावका अभिदुद्रुवुः  
०७,०८८।००५च् ततः शब्दो महान् आसीद् युयुधानरथं प्रति  
०७,०८८।००६अ प्रकम्प्यमाना महती तव पुत्रस्य वाहिनी  
०७,०८८।००६च् सात्वतेन महाराज शतधाभिव्यदीर्यत  
०७,०८८।००७अ तस्यां विदीर्यमाणायां शिनेः पौत्रो महारथः  
०७,०८८।००७च् सप्त वीरान् महेष्वासान् अग्रानीके व्यपोथयत्  
०७,०८८।००७द्*०६०१_०१ अथान्यान् अपि राजेन्द्र नानाजनपदेश्वरान्  
०७,०८८।००७द्*०६०१_०२ शरैर् अनलसङ्काशैर् निन्ये वीरान् यमक्षयम्  
०७,०८८।००७द्*०६०१_०३ शतम् एकेन विव्याध शतेनैकं च पत्रिणाम्  
०७,०८८।००७द्*०६०१_०४ द्विपारोहान् द्विपांश् चैव हयारोहान् हयांस् तथा  
०७,०८८।००७द्*०६०१_०५ रथिनः साश्वसूतांश् च जघानेशः पशून् इव  
०७,०८८।००७द्*०६०१_०६ तं तथाद्भुतकर्माणं शरसम्पातवर्षिणम्  
०७,०८८।००७द्*०६०१_०७ न के चनाभ्यधावन् वै सात्यकिं तव सैनिकाः  
०७,०८८।००८अ ते भीता मृद्यमानाश् च प्रमृष्टा दीर्घबाहुना  
०७,०८८।००८च् आयोधनं जहुर् वीरा दृष्ट्वा तम् अतिमानुषम्  
०७,०८८।००८द्*०६०२_०१ तम् एकं बहुधा पश्यन् मोहितास् तस्य तेजसा  
०७,०८८।००८द्*०६०२_०२ सङ्ग्रामकोविदं वीरं विचरन्तम् अभीतवत्  
०७,०८८।००९अ रथैर् विमथिताक्षैश् च भग्ननीडैश् च मारिष  
०७,०८८।००९च् चक्रैर् विमथितैश् छिन्नैर् ध्वजैश् च विनिपातितैः  
०७,०८८।०१०अ अनुकर्षैः पताकाभिः शिरस्त्राणैः सकाञ्चनैः  
०७,०८८।०१०च् बाहुभिश् चन्दनादिग्धैः साङ्गदैश् च विशां पते  
०७,०८८।०११अ हस्तिहस्तोपमैश् चापि भुजगाभोगसन्निभैः  
०७,०८८।०११च् ऊरुभिः पृथिवी छन्ना मनुजानां नरोत्तम  
०७,०८८।०१२अ शशाङ्कसन्निकाशैश् च वदनैश् चारुकुण्डलैः  
०७,०८८।०१२च् पतितैर् वृषभाक्षाणां बभौ भारत मेदिनी  
०७,०८८।०१३अ गजैश् च बहुधा छिन्नैः शयानैः पर्वतोपमैः  
०७,०८८।०१३च् रराजातिभृशं भूमिर् विकीर्णैर् इव पर्वतैः  
०७,०८८।०१४अ तपनीयमयैर् योक्त्रैर् मुक्ताजालविभूषितैः  
०७,०८८।०१४च् उरश्छदैर् विचित्रैश् च व्यशोभन्त तुरङ्गमाः  
०७,०८८।०१४ए गतसत्त्वा महीं प्राप्य प्रमृष्टा दीर्घबाहुना  
०७,०८८।०१५अ नानाविधानि सैन्यानि तव हत्वा तु सात्वतः  
०७,०८८।०१५च् प्रविष्टस् तावकं सैन्यं द्रावयित्वा चमूं भृशम्  
०७,०८८।०१६अ ततस् तेनैव मार्गेण येन यातो धनञ्जयः  
०७,०८८।०१६च् इयेष सात्यकिर् गन्तुं ततो द्रोणेन वारितः  
०७,०८८।०१७अ भरद्वाजं समासाद्य युयुधानस् तु मारिष  
०७,०८८।०१७च् नाभ्यवर्तत सङ्क्रुद्धो वेलाम् इव जलाशयः  
०७,०८८।०१८अ निवार्य तु रणे द्रोणो युयुधानं महारथम्  
०७,०८८।०१८च् विव्याध निशितैर् बाणैः पञ्चभिर् मर्मभेदिभिः  
०७,०८८।०१९अ सात्यकिस् तु रणे द्रोणं राजन् विव्याध सप्तभिः  
०७,०८८।०१९च् हेमपुङ्खैः शिलाधौतैः कङ्कबर्हिणवाजितैः  
०७,०८८।०२०अ तं षड्भिः सायकैर् द्रोणः साश्वयन्तारम् आर्दयत्  
०७,०८८।०२०च् स तं न ममृषे द्रोणं युयुधानो महारथः  
०७,०८८।०२१अ सिंहनादं ततः कृत्वा द्रोणं विव्याध सात्यकिः  
०७,०८८।०२१च् दशभिः सायकैश् चान्यैः षड्भिर् अष्टाभिर् एव च  
०७,०८८।०२२अ युयुधानः पुनर् द्रोणं विव्याध दशभिः शरैः  
०७,०८८।०२२च् एकेन सारथिं चास्य चतुर्भिश् चतुरो हयान्  
०७,०८८।०२२ए ध्वजम् एकेन बाणेन विव्याध युधि मारिष  
०७,०८८।०२३अ तं द्रोणः साश्वयन्तारं सरथध्वजम् आशुगैः  
०७,०८८।०२३च् त्वरन् प्राच्छादयद् बाणैः शलभानाम् इव व्रजैः  
०७,०८८।०२४अ तथैव युयुधानो ऽपि द्रोणं बहुभिर् आशुगैः  
०७,०८८।०२४च् प्राच्छादयद् असम्भ्रान्तस् ततो द्रोण उवाच ह  
०७,०८८।०२४द्*०६०३_०१ द्रोणस् तु परमक्रुद्धः सात्यकिं परवीरहा  
०७,०८८।०२४द्*०६०३_०२ अवाकिरच् छितैर् बाणैर् वासुदेवपराक्रमम्  
०७,०८८।०२४द्*०६०३_०३ तं तथा शरजालेन प्रच्छाद्य महता पुनः  
०७,०८८।०२४द्*०६०३_०४ द्रोणः प्रहस्य शैनेयम् इदं वचनम् अब्रवीत्  
०७,०८८।०२५अ तवाचार्यो रणं हित्वा गतः कापुरुषो यथा  
०७,०८८।०२५च् युध्यमानं हि मां हित्वा प्रदक्षिणम् अवर्तत  
०७,०८८।०२६अ त्वं हि मे युध्यतो नाद्य जीवन् मोक्ष्यसि माधव  
०७,०८८।०२६च् यदि मां त्वं रणे हित्वा न यास्य् आचार्यवद् द्रुतम्  
०७,०८८।०२७ सात्यकिर् उवाच  
०७,०८८।०२७अ धनञ्जयस्य पदवीं धर्मराजस्य शासनात्  
०७,०८८।०२७च् गच्छामि स्वस्ति ते ब्रह्मन् न मे कालात्ययो भवेत्  
०७,०८८।०२७द्*०६०४_०१ आचार्यानुगतो मार्गः शिष्यैर् अन्वास्यते सदा  
०७,०८८।०२७द्*०६०४_०२ तस्माद् एवं व्रजाम्य् आशु यथा मे स गुरुर् गतः  
०७,०८८।०२८ सञ्जय उवाच  
०७,०८८।०२८अ एतावद् उक्त्वा शैनेय आचार्यं परिवर्जयन्  
०७,०८८।०२८च् प्रयातः सहसा राजन् सारथिं चेदम् अब्रवीत्  
०७,०८८।०२९अ द्रोणः करिष्यते यत्नं सर्वथा मम वारणे  
०७,०८८।०२९च् यत्तो याहि रणे सूत शृणु चेदं वचः परम्  
०७,०८८।०३०अ एतद् आलोक्यते सैन्यम् आवन्त्यानां महाप्रभम्  
०७,०८८।०३०ब्*०६०५_०१ अभेद्यम् अरिभिर् वीरैः सुमहद्भिर् महद् बलम्  
०७,०८८।०३०च् अस्यानन्तरतस् त्व् एतद् दाक्षिणात्यं महाबलम्  
०७,०८८।०३१अ तदनन्तरम् एतच् च बाह्लिकानां बलं महत्  
०७,०८८।०३१च् बाह्लिकाभ्याशतो युक्तं कर्णस्यापि महद् बलम्  
०७,०८८।०३२अ अन्योन्येन हि सैन्यानि भिन्नान्य् एतानि सारथे  
०७,०८८।०३२च् अन्योन्यं समुपाश्रित्य न त्यक्ष्यन्ति रणाजिरम्  
०७,०८८।०३२द्*०६०६_०१ देशसाकल्यम् आसाद्य दृश्यते सुमहद् बलम्  
०७,०८८।०३३अ एतद् अन्तरम् आसाद्य चोदयाश्वान् प्रहृष्टवत्  
०७,०८८।०३३च् मध्यमं जवम् आस्थाय वह माम् अत्र सारथे  
०७,०८८।०३४अ बाह्लिका यत्र दृश्यन्ते नानाप्रहरणोद्यताः  
०७,०८८।०३४च् दाक्षिणात्याश् च बहवः सूतपुत्रपुरोगमाः  
०७,०८८।०३५अ हस्त्यश्वरथसम्बाधं यच् चानीकं विलोक्यते  
०७,०८८।०३५च् नानादेशसमुत्थैश् च पदातिभिर् अधिष्ठितम्  
०७,०८८।०३५द्*०६०७_०१ ततः शक्यो महाव्यूहो भेत्तुं स्म सहसा रणे  
०७,०८८।०३५द्*०६०७_०२ तं देशं त्वरिता यामो मृदन्तो युधि शात्रवान्  
०७,०८८।०३५द्*०६०७_०३ तत्रैते सम्प्रहृष्टत्वान् नास्मान् प्रति युयुत्सवः  
०७,०८८।०३५द्*०६०७_०४ अयुध्यमानो बहुभिर् एकं प्राप्य सुदुर्बलम्  
०७,०८८।०३५द्*०६०७_०५ बलं प्रमथ्य गच्छामि मिषतां सर्वधन्विनाम्  
०७,०८८।०३६अ एतावद् उक्त्वा यन्तारं ब्रह्माणं परिवर्जयन्  
०७,०८८।०३६च् स व्यतीयाय यत्रोग्रं कर्णस्य सुमहद् बलम्  
०७,०८८।०३६द्*०६०८_०१ यत्रैते परमक्रुद्धा दाक्षिणात्या महारथाः  
०७,०८८।०३६द्*०६०८_०२ सञ्जय उवाच  
०७,०८८।०३६द्*०६०८_०२ एतान् विजित्य सङ्ग्रामे ततो यामो धनञ्जयम्  
०७,०८८।०३६द्*०६०८_०३ युयुधानवचः श्रुत्वा युयुधानस्य सारथिः  
०७,०८८।०३६द्*०६०८_०४ यथोक्तम् अगमद् राजन् वर्जयन् द्रोणम् आहवे  
०७,०८८।०३७अ तं द्रोणो ऽनुययौ क्रुद्धो विकिरन् विशिखान् बहून्  
०७,०८८।०३७च् युयुधानं महाबाहुं गच्छन्तम् अनिवर्तिनम्  
०७,०८८।०३७द्*०६०९_०१ स च सैन्यं महद् भित्त्वा दाक्षिणात्यबलं च तत्  
०७,०८८।०३८अ कर्णस्य सैन्यं सुमहद् अभिहत्य शितैः शरैः  
०७,०८८।०३८ब्*०६१०_०१ प्रययौ त्वरितो भित्त्वा कर्णस्य च महद् बलम्  
०७,०८८।०३८च् प्राविशद् भारतीं सेनाम् अपर्यन्तां स सात्यकिः  
०७,०८८।०३८द्*०६११_०१ सत्यको हि ततः सैन्यं द्रावयन् स समन्ततः  
०७,०८८।०३९अ प्रविष्टे युयुधाने तु सैनिकेषु द्रुतेषु च  
०७,०८८।०३९ब्*०६१२_०१ विद्रुते तु बले तस्मिन् भग्ने भारत भारते  
०७,०८८।०३९च् अमर्षी कृतवर्मा तु सात्यकिं पर्यवारयत्  
०७,०८८।०४०अ तम् आपतन्तं विशिखैः षड्भिर् आहत्य सात्यकिः  
०७,०८८।०४०च् चतुर्भिश् चतुरो ऽस्याश्वान् आजघानाशु वीर्यवान्  
०७,०८८।०४१अ ततः पुनः षोडशभिर् नतपर्वभिर् आशुगैः  
०७,०८८।०४१च् सात्यकिः कृतवर्माणं प्रत्यविध्यत् स्तनान्तरे  
०७,०८८।०४२अ स तुद्यमानो विशिखैर् बहुभिस् तिग्मतेजनैः  
०७,०८८।०४२च् सात्वतेन महाराज कृतवर्मा न चक्षमे  
०७,०८८।०४३अ स वत्सदन्तं सन्धाय जिह्मगानलसन्निभम्  
०७,०८८।०४३च् आकृष्य राजन्न् आकर्णाद् विव्याधोरसि सात्यकिम्  
०७,०८८।०४४अ स तस्य देहावरणं भित्त्वा देहं च सायकः  
०७,०८८।०४४च् सपत्रपुङ्खः पृथिवीं विवेश रुधिरोक्षितः  
०७,०८८।०४५अ अथास्य बहुभिर् बाणैर् अच्छिनत् परमास्त्रवित्  
०७,०८८।०४५च् समार्गणगुणं राजन् कृतवर्मा शरासनम्  
०७,०८८।०४६अ विव्याध च रणे राजन् सात्यकिं सत्यविक्रमम्  
०७,०८८।०४६च् दशभिर् विशिखैस् तीक्ष्णैर् अभिक्रुद्धः स्तनान्तरे  
०७,०८८।०४७अ ततः प्रशीर्णे धनुषि शक्त्या शक्तिमतां वरः  
०७,०८८।०४७च् अभ्यहन् दक्षिणं बाहुं सात्यकिः कृतवर्मणः  
०७,०८८।०४८अ ततो ऽन्यत् सुदृढं वीरो धनुर् आदाय सात्यकिः  
०७,०८८।०४८च् व्यसृजद् विशिखांस् तूर्णं शतशो ऽथ सहस्रशः  
०७,०८८।०४८द्*०६१३_०१ ते शराः सात्वतेनास्ताः कृतवर्माणम् आहवे  
०७,०८८।०४८द्*०६१३_०२ छादयां चक्रिरे वृक्षं शलभा इव घोषिणः  
०७,०८८।०४९अ सरथं कृतवर्माणं समन्तात् पर्यवाकिरत्  
०७,०८८।०४९च् छादयित्वा रणे ऽत्यर्थं हार्दिक्यं तु स सात्यकिः  
०७,०८८।०५०अ अथास्य भल्लेन शिरः सारथेः समकृन्तत  
०७,०८८।०५०च् स पपात हतः सूतो हार्दिक्यस्य महारथात्  
०७,०८८।०५०ए ततस् ते यन्तरि हते प्राद्रवंस् तुरगा भृशम्  
०७,०८८।०५१अ अथ भोजस् त्व् असम्भ्रान्तो निगृह्य तुरगान् स्वयम्  
०७,०८८।०५१च् तस्थौ शरधनुष्पाणिस् तत् सैन्यान्य् अभ्यपूजयन्  
०७,०८८।०५२अ स मुहूर्तम् इवाश्वस्य सदश्वान् समचोदयत्  
०७,०८८।०५२च् व्यपेतभीर् अमित्राणाम् आवहत् सुमहद् भयम्  
०७,०८८।०५२ए सात्यकिश् चाभ्यगात् तस्मात् स तु भीमम् उपाद्रवत्  
०७,०८८।०५३अ युयुधानो ऽपि राजेन्द्र द्रोणानीकाद् विनिःसृतः  
०७,०८८।०५३च् प्रययौ त्वरितस् तूर्णं काम्बोजानां महाचमूम्  
०७,०८८।०५४अ स तत्र बहुभिः शूरैः सन्निरुद्धो महारथैः  
०७,०८८।०५४च् न चचाल तदा राजन् सात्यकिः सत्यविक्रमः  
०७,०८८।०५५अ सन्धाय च चमूं द्रोणो भोजे भारं निवेश्य च  
०७,०८८।०५५च् अन्वधावद् रणे यत्तो युयुधानं युयुत्सया  
०७,०८८।०५६अ तथा तम् अनुधावन्तं युयुधानस्य पृष्ठतः  
०७,०८८।०५६च् न्यवारयन्त सङ्क्रुद्धाः पाण्डुसैन्ये बृहत्तमाः  
०७,०८८।०५७अ समासाद्य तु हार्दिक्यं रथानां प्रवरं रथम्  
०७,०८८।०५७च् पाञ्चाला विगतोत्साहा भीमसेनपुरोगमाः  
०७,०८८।०५७ए विक्रम्य वारिता राजन् वीरेण कृतवर्मणा  
०७,०८८।०५८अ यतमानांस् तु तान् सर्वान् ईषद् विगतचेतसः  
०७,०८८।०५८च् अभितस् ताञ् शरौघेण क्लान्तवाहान् अवारयत्  
०७,०८८।०५९अ निगृहीतास् तु भोजेन भोजानीकेप्सवो रणे  
०७,०८८।०५९च् अतिष्ठन्न् आर्यवद् वीराः प्रार्थयन्तो महद् यशः  
०७,०८८।०५९द्*०६१४_०१ हार्दिक्यं समरे यत्ता न शेकुः प्रतिवीक्षितुम्  
०७,०८९।००१ धृतराष्ट्र उवाच  
०७,०८९।००१अ एवं बहुविधं सैन्यम् एवं प्रविचितं वरम्  
०७,०८९।००१च् व्यूढम् एवं यथान्यायम् एवं बहु च सञ्जय  
०७,०८९।००२अ नित्यं पूजितम् अस्माभिर् अभिकामं च नः सदा  
०७,०८९।००२च् प्रौढम् अत्यद्भुताकारं पुरस्ताद् दृढविक्रमम्  
०७,०८९।००३अ नातिवृद्धम् अबालं च न कृशं नातिपीवरम्  
०७,०८९।००३च् लघुवृत्तायतप्राणं सारगात्रम् अनामयम्  
०७,०८९।००४अ आत्तसन्नाहसम्पन्नं बहुशस्त्रपरिच्छदम्  
०७,०८९।००४च् शस्त्रग्रहणविद्यासु बह्वीषु परिनिष्ठितम्  
०७,०८९।००५अ आरोहे पर्यवस्कन्दे सरणे सान्तरप्लुते  
०७,०८९।००५च् सम्यक्प्रहरणे याने व्यपयाने च कोविदम्  
०७,०८९।००६अ नागेष्व् अश्वेषु बहुशो रथेषु च परीक्षितम्  
०७,०८९।००६ब्*०६१५_०१ चर्मनिस्त्रिंशयुद्धे च नियुद्धे च विशारदम्  
०७,०८९।००६च् परीक्ष्य च यथान्यायं वेतनेनोपपादितम्  
०७,०८९।००७अ न गोष्ठ्या नोपचारेण न सम्बन्धनिमित्ततः  
०७,०८९।००७च् नानाहूतो न ह्य् अभृतो मम सैन्ये बभूव ह  
०७,०८९।००८अ कुलीनार्यजनोपेतं तुष्टपुष्टम् अनुद्धतम्  
०७,०८९।००८च् कृतमानोपकारं च यशस्वि च मनस्वि च  
०७,०८९।००९अ सचिवैश् चापरैर् मुख्यैर् बहुभिर् मुख्यकर्मभिः  
०७,०८९।००९च् लोकपालोपमैस् तात पालितं नरसत्तमैः  
०७,०८९।०१०अ बहुभिः पार्थिवैर् गुप्तम् अस्मत्प्रियचिकीर्षुभिः  
०७,०८९।०१०च् अस्मान् अभिसृतैः कामात् सबलैः सपदानुगैः  
०७,०८९।०११अ महोदधिम् इवापूर्णम् आपगाभिः समन्ततः  
०७,०८९।०११च् अपक्षैः पक्षिसङ्काशै रथैर् अश्वैश् च संवृतम्  
०७,०८९।०११द्*०६१६_०१ प्रभिन्नकरटैश् चैव द्विरदैर् आवृतं महत्  
०७,०८९।०११द्*०६१६_०२ यद् अहन्यत मे सैन्यं किम् अन्यद् भागधेयतः  
०७,०८९।०१२अ योधाक्षय्यजलं भीमं वाहनोर्मितरङ्गिणम्  
०७,०८९।०१२च् क्षेपण्यसिगदाशक्तिशरप्रासझषाकुलम्  
०७,०८९।०१३अ ध्वजभूषणसम्बाधं रत्नपट्टेन सञ्चितम्  
०७,०८९।०१३च् वाहनैर् अपि धावद्भिर् वायुवेगविकम्पितम्  
०७,०८९।०१४अ द्रोणगम्भीरपातालं कृतवर्ममहाह्रदम्  
०७,०८९।०१४च् जलसन्धमहाग्राहं कर्णचन्द्रोदयोद्धतम्  
०७,०८९।०१५अ गते सैन्यार्णवं भित्त्वा तरसा पाण्डवर्षभे  
०७,०८९।०१५च् सञ्जयैकरथेनैव युयुधाने च मामकम्  
०७,०८९।०१६अ तत्र शेषं न पश्यामि प्रविष्टे सव्यसाचिनि  
०७,०८९।०१६च् सात्वते च रथोदारे मम सैन्यस्य सञ्जय  
०७,०८९।०१७अ तौ तत्र समतिक्रान्तौ दृष्ट्वाभीतौ तरस्विनौ  
०७,०८९।०१७च् सिन्धुराजं च सम्प्रेक्ष्य गाण्डीवस्येषुगोचरे  
०७,०८९।०१८अ किं तदा कुरवः कृत्यं विदधुः कालचोदिताः  
०७,०८९।०१८च् दारुणैकायने काले कथं वा प्रतिपेदिरे  
०७,०८९।०१९अ ग्रस्तान् हि कौरवान् मन्ये मृत्युना तात सङ्गतान्  
०७,०८९।०१९च् विक्रमो हि रणे तेषां न तथा दृश्यते ऽद्य वै  
०७,०८९।०२०अ अक्षतौ संयुगे तत्र प्रविष्टौ कृष्णपाण्डवौ  
०७,०८९।०२०च् न च वारयिता कश् चित् तयोर् अस्तीह सञ्जय  
०७,०८९।०२१अ भृताश् च बहवो योधाः परीक्ष्यैव महारथाः  
०७,०८९।०२१च् वेतनेन यथायोग्यं प्रियवादेन चापरे  
०७,०८९।०२२अ अकारणभृतस् तात मम सैन्ये न विद्यते  
०७,०८९।०२२च् कर्मणा ह्य् अनुरूपेण लभ्यते भक्तवेतनम्  
०७,०८९।०२३अ न च योधो ऽभवत् कश् चिन् मम सैन्ये तु सञ्जय  
०७,०८९।०२३च् अल्पदानभृतस् तात न कुप्यभृतको नरः  
०७,०८९।०२४अ पूजिता हि यथाशक्त्या दानमानासनैर् मया  
०७,०८९।०२४च् तथा पुत्रैश् च मे तात ज्ञातिभिश् च सबान्धवैः  
०७,०८९।०२५अ ते च प्राप्यैव सङ्ग्रामे निर्जिताः सव्यसाचिना  
०७,०८९।०२५च् शैनेयेन परामृष्टाः किम् अन्यद् भागधेयतः  
०७,०८९।०२६अ रक्ष्यते यश् च सङ्ग्रामे ये च सञ्जय रक्षिणः  
०७,०८९।०२६च् एकः साधारणः पन्था रक्ष्यस्य सह रक्षिभिः  
०७,०८९।०२७अ अर्जुनं समरे दृष्ट्वा सैन्धवस्याग्रतः स्थितम्  
०७,०८९।०२७च् पुत्रो मम भृशं मूढः किं कार्यं प्रत्यपद्यत  
०७,०८९।०२८अ सात्यकिं च रणे दृष्ट्वा प्रविशन्तम् अभीतवत्  
०७,०८९।०२८च् किं नु दुर्योधनः कृत्यं प्राप्तकालम् अमन्यत  
०७,०८९।०२९अ सर्वशस्त्रातिगौ सेनां प्रविष्टौ रथसत्तमौ  
०७,०८९।०२९च् दृष्ट्वा कां वै धृतिं युद्धे प्रत्यपद्यन्त मामकाः  
०७,०८९।०३०अ दृष्ट्वा कृष्णं तु दाशार्हम् अर्जुनार्थे व्यवस्थितम्  
०७,०८९।०३०च् शिनीनाम् ऋषभं चैव मन्ये शोचन्ति पुत्रकाः  
०७,०८९।०३१अ दृष्ट्वा सेनां व्यतिक्रान्तां सात्वतेनार्जुनेन च  
०७,०८९।०३१च् पलायमानांश् च कुरून् मन्ये शोचन्ति पुत्रकाः  
०७,०८९।०३२अ विद्रुतान् रथिनो दृष्ट्वा निरुत्साहान् द्विषज्जये  
०७,०८९।०३२च् पलायने कृतोत्साहान् मन्ये शोचन्ति पुत्रकाः  
०७,०८९।०३३अ शून्यान् कृतान् रथोपस्थान् सात्वतेनार्जुनेन च  
०७,०८९।०३३च् हतांश् च योधान् सन्दृश्य मन्ये शोचन्ति पुत्रकाः  
०७,०८९।०३४अ व्यश्वनागरथान् दृष्ट्वा तत्र वीरान् सहस्रशः  
०७,०८९।०३४च् धावमानान् रणे व्यग्रान् मन्ये शोचन्ति पुत्रकाः  
०७,०८९।०३५अ विवीरांश् च कृतान् अश्वान् विरथांश् च कृतान् नरान्  
०७,०८९।०३५च् तत्र सात्यकिपार्थाभ्यां मन्ये शोचन्ति पुत्रकाः  
०७,०८९।०३५द्*०६१७_०१ महानागान् विद्रवतो दृष्ट्वार्जुनशराहतान्  
०७,०८९।०३५द्*०६१७_०२ पतितान् पततश् चान्यान् मन्ये शोचन्ति पुत्रकाः  
०७,०८९।०३५द्*०६१७_०३ हयौघान् निहतान् दृष्ट्वा द्राव्यमाणांस् ततस् ततः  
०७,०८९।०३५द्*०६१७_०४ रणे सात्वतपार्थाभ्यां मन्ये शोचन्ति पुत्रकाः  
०७,०८९।०३६अ पत्तिसङ्घान् रणे दृष्ट्वा धावमानांश् च सर्वशः  
०७,०८९।०३६च् निराशा विजये सर्वे मन्ये शोचन्ति पुत्रकाः  
०७,०८९।०३७अ द्रोणस्य समतिक्रान्ताव् अनीकम् अपराजितौ  
०७,०८९।०३७च् क्षणेन दृष्ट्वा तौ वीरौ मन्ये शोचन्ति पुत्रकाः  
०७,०८९।०३८अ सम्मूढो ऽस्मि भृशं तात श्रुत्वा कृष्णधनञ्जयौ  
०७,०८९।०३८च् प्रविष्टौ मामकं सैन्यं सात्वतेन सहाच्युतौ  
०७,०८९।०३९अ तस्मिन् प्रविष्टे पृतनां शिनीनां प्रवरे रथे  
०७,०८९।०३९च् भोजानीकं व्यतिक्रान्ते कथम् आसन् हि कौरवाः  
०७,०८९।०४०अ तथा द्रोणेन समरे निगृहीतेषु पाण्डुषु  
०७,०८९।०४०च् कथं युद्धम् अभूत् तत्र तन् ममाचक्ष्व सञ्जय  
०७,०८९।०४१अ द्रोणो हि बलवाञ् शूरः कृतास्त्रो दृढविक्रमः  
०७,०८९।०४१च् पाञ्चालास् तं महेष्वासं प्रत्ययुध्यन् कथं रणे  
०७,०८९।०४२अ बद्धवैरास् तथा द्रोणे धर्मराजजयैषिणः  
०७,०८९।०४२च् भारद्वाजस् तथा तेषु कृतवैरो महारथः  
०७,०८९।०४३अ अर्जुनश् चापि यच् चक्रे सिन्धुराजवधं प्रति  
०७,०८९।०४३च् तन् मे सर्वं समाचक्ष्व कुशलो ह्य् असि सञ्जय  
०७,०९०।००१ सञ्जय उवाच  
०७,०९०।००१अ आत्मापराधात् सम्भूतं व्यसनं भरतर्षभ  
०७,०९०।००१च् प्राप्य प्राकृतवद् वीर न त्वं शोचितुम् अर्हसि  
०७,०९०।००१द्*०६१८_०१ पुरा यद् उच्यसे प्राज्ञैः सुहृद्भिर् विदुरादिभिः  
०७,०९०।००१द्*०६१८_०२ माहार्षीः पाण्डवान् राजन्न् इति तन् न त्वया श्रुतम्  
०७,०९०।००१द्*०६१८_०३ सुहृदां हितकामानां वाक्यं यो न शृणोति ह  
०७,०९०।००१द्*०६१८_०४ स महद् व्यसनं प्राप्य शोचते वै यथा भवान्  
०७,०९०।००१द्*०६१८_०५ याचितो ऽसि पुरा राजन् दाशार्हेण शमं प्रति  
०७,०९०।००१द्*०६१८_०६ न च तं लब्धवान् कामं त्वत्तः कृष्णो महायशाः  
०७,०९०।००२अ तव निर्गुणतां ज्ञात्वा पक्षपातं सुतेषु च  
०७,०९०।००२च् द्वैधीभावं तथा धर्मे पाण्डवेषु च मत्सरम्  
०७,०९०।००२द्*०६१९_०१ तव जिह्मम् अभिप्रायं विदित्वा पाण्डवान् प्रति  
०७,०९०।००२ए आर्तप्रलापांश् च बहून् मनुजाधिपसत्तम  
०७,०९०।००३अ सर्वलोकस्य तत्त्वज्ञः सर्वलोकगुरुः प्रभुः  
०७,०९०।००३च् वासुदेवस् ततो युद्धं कुरूणाम् अकरोन् महत्  
०७,०९०।००४अ आत्मापराधात् सुमहान् प्राप्तस् ते विपुलः क्षयः  
०७,०९०।००४ब्*०६२०_०१ नैवं दुर्योधने दोषं कर्तुम् अर्हसि मानद  
०७,०९०।००४च् न हि ते सुकृतं किं चिद् आदौ मध्ये च भारत  
०७,०९०।००४ए दृश्यते पृष्ठतश् चैव त्वन्मूलो हि पराजयः  
०७,०९०।००४फ़्*०६२१_०१ आर्तप्रलापान् इह यान् इदानीं कुरुषे नृप  
०७,०९०।००४फ़्*०६२१_०२ नैतद् वृद्धस्य ते साधु गतासोर् इव मण्डलम्  
०७,०९०।००५अ तस्माद् अद्य स्थिरो भूत्वा ज्ञात्वा लोकस्य निर्णयम्  
०७,०९०।००५च् शृणु युद्धं यथा वृत्तं घोरं देवासुरोपमम्  
०७,०९०।००६अ प्रविष्टे तव सैन्यं तु शैनेये सत्यविक्रमे  
०७,०९०।००६च् भीमसेनमुखाः पार्थाः प्रतीयुर् वाहिनीं तव  
०७,०९०।००७अ आगच्छतस् तान् सहसा क्रुद्धरूपान् सहानुगान्  
०७,०९०।००७च् दधारैको रणे पाण्डून् कृतवर्मा महारथः  
०७,०९०।००८अ यथोद्वृत्तं धारयते वेला वै सलिलार्णवम्  
०७,०९०।००८ब्*०६२२_०१ उद्वृत्तं सागरं यद्वद् वेला वारयते सदा  
०७,०९०।००८च् पाण्डुसैन्यं तथा सङ्ख्ये हार्दिक्यः समवारयत्  
०७,०९०।००९अ तत्राद्भुतम् अमन्यन्त हार्दिक्यस्य पराक्रमम्  
०७,०९०।००९च् यद् एनं सहिताः पार्था नातिचक्रमुर् आहवे  
०७,०९०।०१०अ ततो भीमस् त्रिभिर् विद्ध्वा कृतवर्माणम् आयसैः  
०७,०९०।०१०च् शङ्खं दध्मौ महाबाहुर् हर्षयन् सर्वपाण्डवान्  
०७,०९०।०११अ सहदेवस् तु विंशत्या धर्मराजश् च पञ्चभिः  
०७,०९०।०११च् शतेन नकुलश् चापि हार्दिक्यं समविध्यत  
०७,०९०।०१२अ द्रौपदेयास् त्रिसप्तत्या सप्तभिश् च घटोत्कचः  
०७,०९०।०१२च् धृष्टद्युम्नस् त्रिभिश् चापि कृतवर्माणम् आर्दयत्  
०७,०९०।०१२ए विराटो द्रुपदश् चैव याज्ञसेनिश् च पञ्चभिः  
०७,०९०।०१३अ शिखण्डी चापि हार्दिक्यं विद्ध्वा पञ्चभिर् आशुगैः  
०७,०९०।०१३च् पुनर् विव्याध विंशत्या सायकानां हसन्न् इव  
०७,०९०।०१४अ कृतवर्मा ततो राजन् सर्वतस् तान् महारथान्  
०७,०९०।०१४च् एकैकं पञ्चभिर् विद्ध्वा भीमं विव्याध सप्तभिः  
०७,०९०।०१४ए धनुर् ध्वजं च संयत्तो रथाद् भूमाव् अपातयत्  
०७,०९०।०१५अ अथैनं छिन्नधन्वानं त्वरमाणो महारथः  
०७,०९०।०१५च् आजघानोरसि क्रुद्धः सप्तत्या निशितैः शरैः  
०७,०९०।०१६अ स गाढविद्धो बलवान् हार्दिक्यस्य शरोत्तमैः  
०७,०९०।०१६च् चचाल रथमध्यस्थः क्षितिकम्पे यथाचलः  
०७,०९०।०१७अ भीमसेनं तथा दृष्ट्वा धर्मराजपुरोगमाः  
०७,०९०।०१७च् विसृजन्तः शरान् घोरान् कृतवर्माणम् आर्दयन्  
०७,०९०।०१८अ तं तथा कोष्ठकीकृत्य रथवंशेन मारिष  
०७,०९०।०१८च् विव्यधुः सायकैर् हृष्टा रक्षार्थं मारुतेर् मृधे  
०७,०९०।०१९अ प्रतिलभ्य ततः सञ्ज्ञां भीमसेनो महाबलः  
०७,०९०।०१९च् शक्तिं जग्राह समरे हेमदण्डाम् अयस्मयीम्  
०७,०९०।०१९ए चिक्षेप च रथात् तूर्णं कृतवर्मरथं प्रति  
०७,०९०।०२०अ सा भीमभुजनिर्मुक्ता निर्मुक्तोरगसन्निभा  
०७,०९०।०२०च् कृतवर्माणम् अभितः प्रजज्वाल सुदारुणा  
०७,०९०।०२१अ ताम् आपतन्तीं सहसा युगान्ताग्निसमप्रभाम्  
०७,०९०।०२१च् द्वाभ्यां शराभ्यां हार्दिक्यो निचकर्त द्विधा तदा  
०७,०९०।०२२अ सा छिन्ना पतिता भूमौ शक्तिः कनकभूषणा  
०७,०९०।०२२च् द्योतयन्ती दिशो राजन् महोल्केव दिवश् च्युता  
०७,०९०।०२२ए शक्तिं विनिहतां दृष्ट्वा भीमश् चुक्रोध वै भृशम्  
०७,०९०।०२३अ ततो ऽन्यद् धनुर् आदाय वेगवत् सुमहास्वनम्  
०७,०९०।०२३च् भीमसेनो रणे क्रुद्धो हार्दिक्यं समवारयत्  
०७,०९०।०२४अ अथैनं पञ्चभिर् बाणैर् आजघान स्तनान्तरे  
०७,०९०।०२४च् भीमो भीमबलो राजंस् तव दुर्मन्त्रितेन ह  
०७,०९०।०२५अ भोजस् तु क्षतसर्वाङ्गो भीमसेनेन मारिष  
०७,०९०।०२५च् रक्ताशोक इवोत्फुल्लो व्यभ्राजत रणाजिरे  
०७,०९०।०२६अ ततः क्रुद्धस् त्रिभिर् बाणैर् भीमसेनं हसन्न् इव  
०७,०९०।०२६च् अभिहत्य दृढं युद्धे तान् सर्वान् प्रत्यविध्यत  
०७,०९०।०२७अ त्रिभिस् त्रिभिर् महेष्वासो यतमानान् महारथान्  
०७,०९०।०२७च् ते ऽपि तं प्रत्यविध्यन्त सप्तभिः सप्तभिः शरैः  
०७,०९०।०२८अ शिखण्डिनस् ततः क्रुद्धः क्षुरप्रेण महारथः  
०७,०९०।०२८च् धनुश् चिच्छेद समरे प्रहसन्न् इव भारत  
०७,०९०।०२९अ शिखण्डी तु ततः क्रुद्धश् छिन्ने धनुषि सत्वरम्  
०७,०९०।०२९च् असिं जग्राह समरे शतचन्द्रं च भास्वरम्  
०७,०९०।०३०अ भ्रामयित्वा महाचर्म चामीकरविभूषितम्  
०७,०९०।०३०च् तम् असिं प्रेषयाम् आस कृतवर्मरथं प्रति  
०७,०९०।०३०द्*०६२३_०१ **** **** निस्त्रिंशं च महाप्रभम्  
०७,०९०।०३०द्*०६२३_०२ कृतवर्माणम् उद्दिश्य प्रेषयत् तम् असिं द्रुतम्  
०७,०९०।०३१अ स तस्य सशरं चापं छित्त्वा सङ्ख्ये महान् असिः  
०७,०९०।०३१च् अभ्यगाद् धरणीं राजंश् च्युतं ज्योतिर् इवाम्बरात्  
०७,०९०।०३२अ एतस्मिन्न् एव काले तु त्वरमाणा महारथाः  
०७,०९०।०३२च् विव्यधुः सायकैर् गाढं कृतवर्माणम् आहवे  
०७,०९०।०३३अ अथान्यद् धनुर् आदाय त्यक्त्वा तच् च महद् धनुः  
०७,०९०।०३३च् विशीर्णं भरतश्रेष्ठ हार्दिक्यः परवीरहा  
०७,०९०।०३४अ विव्याध पाण्डवान् युद्धे त्रिभिस् त्रिभिर् अजिह्मगैः  
०७,०९०।०३४च् शिखण्डिनं च विव्याध त्रिभिः पञ्चभिर् एव च  
०७,०९०।०३४द्*०६२४_०१ पुनर् अन्येन बाणेन धनुर् अस्याच्छिनद् द्रुतम्  
०७,०९०।०३४द्*०६२५_०१ शिखण्डिनं त्रिभिर् बाणैविद्ध्वा चिच्छेद कार्मुकम्  
०७,०९०।०३५अ धनुर् अन्यत् समादाय शिखण्डी तु महायशाः  
०७,०९०।०३५च् अवारयत् कूर्मनखैर् आशुगैर् हृदिकात्मजम्  
०७,०९०।०३६अ ततः क्रुद्धो रणे राजन् हृदिकस्यात्मसम्भवः  
०७,०९०।०३६च् अभिदुद्राव वेगेन याज्ञसेनिं महारथम्  
०७,०९०।०३७अ भीष्मस्य समरे राजन् मृत्योर् हेतुं महात्मनः  
०७,०९०।०३७च् विदर्शयन् बलं शूरः शार्दूल इव कुञ्जरम्  
०७,०९०।०३८अ तौ दिशागजसङ्काशौ ज्वलिताव् इव पावकौ  
०७,०९०।०३८च् समासेदतुर् अन्योन्यं शरसङ्घैर् अरिन्दमौ  
०७,०९०।०३९अ विधुन्वानौ धनुःश्रेष्ठे सन्दधानौ च सायकान्  
०७,०९०।०३९च् विसृजन्तौ च शतशो गभस्तीन् इव भास्करौ  
०७,०९०।०४०अ तापयन्तौ शरैस् तीक्ष्णैर् अन्योन्यं तौ महारथौ  
०७,०९०।०४०च् युगान्तप्रतिमौ वीरौ रेजतुर् भास्कराव् इव  
०७,०९०।०४१अ कृतवर्मा तु रभसं याज्ञसेनिं महारथम्  
०७,०९०।०४१च् विद्ध्वेषूणां त्रिसप्तत्या पुनर् विव्याध सप्तभिः  
०७,०९०।०४२अ स गाढविद्धो व्यथितो रथोपस्थ उपाविशत्  
०७,०९०।०४२च् विसृजन् सशरं चापं मूर्छयाभिपरिप्लुतः  
०७,०९०।०४३अ तं विषण्णं रथे दृष्ट्वा तावका भरतर्षभ  
०७,०९०।०४३च् हार्दिक्यं पूजयाम् आसुर् वासांस्य् आदुधुवुश् च ह  
०७,०९०।०४४अ शिखण्डिनं तथा ज्ञात्वा हार्दिक्यशरपीडितम्  
०७,०९०।०४४च् अपोवाह रणाद् यन्ता त्वरमाणो महारथम्  
०७,०९०।०४५अ सादितं तु रथोपस्थे दृष्ट्वा पार्थाः शिखण्डिनम्  
०७,०९०।०४५च् परिवव्रू रथैस् तूर्णं कृतवर्माणम् आहवे  
०७,०९०।०४६अ तत्राद्भुतं परं चक्रे कृतवर्मा महारथः  
०७,०९०।०४६च् यद् एकः समरे पार्थान् वारयाम् आस सानुगान्  
०७,०९०।०४७अ पार्थाञ् जित्वाजयच् चेदीन् पाञ्चालान् सृञ्जयान् अपि  
०७,०९०।०४७च् केकयांश् च महावीर्यान् कृतवर्मा महारथः  
०७,०९०।०४८अ ते वध्यमानाः समरे हार्दिक्येन स्म पाण्डवाः  
०७,०९०।०४८च् इतश् चेतश् च धावन्तो नैव चक्रुर् धृतिं रणे  
०७,०९०।०४९अ जित्वा पाण्डुसुतान् युद्धे भीमसेनपुरोगमान्  
०७,०९०।०४९च् हार्दिक्यः समरे ऽतिष्ठद् विधूम इव पावकः  
०७,०९०।०५०अ ते द्राव्यमाणाः समरे हार्दिक्येन महारथाः  
०७,०९०।०५०च् विमुखाः समपद्यन्त शरवृष्टिभिर् अर्दिताः  
०७,०९०।०५०द्*०६२६_०१ लज्जयावनता भूत्वा न किं चित् प्रवदन्ति ते  
०७,०९१।००१ सञ्जय उवाच  
०७,०९१।००१अ शृणुष्वैकमना राजन् यन् मां त्वं परिपृच्छसि  
०७,०९१।००१च् द्राव्यमाणे बले तस्मिन् हार्दिक्येन महात्मना  
०७,०९१।००२अ लज्जयावनते चापि प्रहृष्टैश् चैव तावकैः  
०७,०९१।००२च् द्वीपो य आसीत् पाण्डूनाम् अगाधे गाधम् इच्छताम्  
०७,०९१।००३अ श्रुत्वा तु निनदं भीमं तावकानां महाहवे  
०७,०९१।००३च् शैनेयस् त्वरितो राजन् कृतवर्माणम् अभ्ययात्  
०७,०९१।००३द्*०६२७_०१ उवाच सारथिं तत्र क्रोधामर्षसमन्वितः  
०७,०९१।००३द्*०६२७_०२ हार्दिक्याभिमुखं सूत कुरु मे रथम् उत्तमम्  
०७,०९१।००३द्*०६२७_०३ कुरुते कदनं पश्य पाण्डुसैन्ये ह्य् अमर्षितः  
०७,०९१।००३द्*०६२७_०४ एनं जित्वा पुनः सूत यास्यामि विजयं प्रति  
०७,०९१।००३द्*०६२७_०५ एवम् उक्ते तु वचने सूतस् तस्य महामते  
०७,०९१।००३द्*०६२७_०६ निमेषान्तरमात्रेण कृतवर्माणम् अभ्ययात्  
०७,०९१।००४अ कृतवर्मा तु हार्दिक्यः शैनेयं निशितैः शरैः  
०७,०९१।००४च् अवाकिरत् सुसङ्क्रुद्धस् ततो ऽक्रुध्यत सात्यकिः  
०७,०९१।००५अ ततः सुनिशितं भल्लं शैनेयः कृतवर्मणे  
०७,०९१।००५च् प्रेषयाम् आस समरे शरांश् च चतुरो ऽपरान्  
०७,०९१।००६अ ते तस्य जघ्निरे वाहान् भल्लेनास्याच्छिनद् धनुः  
०७,०९१।००६च् पृष्ठरक्षं तथा सूतम् अविध्यन् निशितैः शरैः  
०७,०९१।००७अ ततस् तं विरथं कृत्वा सात्यकिः सत्यविक्रमः  
०७,०९१।००७च् सेनाम् अस्यार्दयाम् आस शरैः सन्नतपर्वभिः  
०७,०९१।००८अ साभज्यताथ पृतना शैनेयशरपीडिता  
०७,०९१।००८ब्*०६२८_०१ पलायनकृतोत्साहा भ्रमन्ती तत्र तत्र ह  
०७,०९१।००८च् ततः प्रायाद् वै त्वरितः सात्यकिः सत्यविक्रमः  
०७,०९१।००९अ शृणु राजन् यद् अकरोत् तव सैन्येषु वीर्यवान्  
०७,०९१।००९च् अतीत्य स महाराज द्रोणानीकमहार्णवम्  
०७,०९१।०१०अ पराजित्य च संहृष्टः कृतवर्माणम् आहवे  
०७,०९१।०१०च् यन्तारम् अब्रवीच् छूरः शनैर् याहीत्य् असम्भ्रमम्  
०७,०९१।०११अ दृष्ट्वा तु तव तत् सैन्यं रथाश्वद्विपसङ्कुलम्  
०७,०९१।०११च् पदातिजनसम्पूर्णम् अब्रवीत् सारथिं पुनः  
०७,०९१।०१२अ यद् एतन् मेघसङ्काशं द्रोणानीकस्य सव्यतः  
०७,०९१।०१२च् सुमहत् कुञ्जरानीकं यस्य रुक्मरथो मुखम्  
०७,०९१।०१३अ एते हि बहवः सूत दुर्निवार्याश् च संयुगे  
०७,०९१।०१३च् दुर्योधनसमादिष्टा मदर्थे त्यक्तजीविताः  
०७,०९१।०१३ए राजपुत्रा महेष्वासाः सर्वे विक्रान्तयोधिनः  
०७,०९१।०१३फ़्*०६२९_०१ न चाजित्वा रणे ह्य् एताञ् शक्यः प्राप्तुं जयद्रथः  
०७,०९१।०१३फ़्*०६२९_०२ नापि पार्थो मया सूत शक्यः प्राप्तुं कथं चन  
०७,०९१।०१३फ़्*०६२९_०३ एते तिष्ठन्ति सहिताः सर्वे विद्यासु निष्ठिताः  
०७,०९१।०१४अ त्रिगर्तानां रथोदाराः सुवर्णविकृतध्वजाः  
०७,०९१।०१४च् माम् एवाभिमुखा वीरा योत्स्यमाना व्यवस्थिताः  
०७,०९१।०१५अ अत्र मां प्रापय क्षिप्रम् अश्वांश् चोदय सारथे  
०७,०९१।०१५च् त्रिगर्तैः सह योत्स्यामि भारद्वाजस्य पश्यतः  
०७,०९१।०१६अ ततः प्रायाच् छनैः सूतः सात्वतस्य मते स्थितः  
०७,०९१।०१६च् रथेनादित्यवर्णेन भास्वरेण पताकिना  
०७,०९१।०१७अ तम् ऊहुः सारथेर् वश्या वल्गमाना हयोत्तमाः  
०७,०९१।०१७च् वायुवेगसमाः सङ्ख्ये कुन्देन्दुरजतप्रभाः  
०७,०९१।०१७द्*०६३०_०१ मारुतस्य गतौ तुल्याश् चन्द्रकुन्दनिभाः शुभाः  
०७,०९१।०१८अ आपतन्तं रथं तं तु शङ्खवर्णैर् हयोत्तमैः  
०७,०९१।०१८च् परिवव्रुस् ततः शूरा गजानीकेन सर्वतः  
०७,०९१।०१८ए किरन्तो विविधांस् तीक्ष्णान् सायकांल् लघुवेधिनः  
०७,०९१।०१९अ सात्वतो ऽपि शितैर् बाणैर् गजानीकम् अयोधयत्  
०७,०९१।०१९च् पर्वतान् इव वर्षेण तपान्ते जलदो महान्  
०७,०९१।०२०अ वज्राशनिसमस्पर्शैर् वध्यमानाः शरैर् गजाः  
०७,०९१।०२०च् प्राद्रवन् रणम् उत्सृज्य शिनिवीर्यसमीरितैः  
०७,०९१।०२१अ शीर्णदन्ता विरुधिरा भिन्नमस्तकपिण्डकाः  
०७,०९१।०२१च् विशीर्णकर्णास्यकरा विनियन्तृपताकिनः  
०७,०९१।०२२अ सम्भिन्नवर्मघण्टाश् च सन्निकृत्तमहाध्वजाः  
०७,०९१।०२२च् हतारोहा दिशो राजन् भेजिरे भ्रष्टकम्बलाः  
०७,०९१।०२३अ रुवन्तो विविधान् रावाञ् जलदोपमनिस्वनाः  
०७,०९१।०२३च् नाराचैर् वत्सदन्तैश् च सात्वतेन विदारिताः  
०७,०९१।०२३च्*०६३१_०१ **** **** भल्लैर् अञ्जलिकैस् तथा  
०७,०९१।०२३च्*०६३१_०२ क्षुरप्रैर् अर्धचन्द्रैश् च  
०७,०९१।०२३द्*०६३२_०१ क्षरन्तो ऽसृक् तथा मूत्रं पुरीषं च प्रदुद्रुवुः  
०७,०९१।०२३द्*०६३२_०२ बभ्रमुश् चस्खलुश् चान्ये पेतुर् मम्लुस् तथापरे  
०७,०९१।०२३द्*०६३२_०३ एवं तत् कुञ्जरानीकं युयुधानेन पातितम्  
०७,०९१।०२३द्*०६३२_०४ शरैर् अग्न्यर्कसङ्काशैः प्रदुद्राव समन्ततः  
०७,०९१।०२४अ तस्मिन् द्रुते गजानीके जलसन्धो महारथः  
०७,०९१।०२४च् यत्तः सम्प्रापयन् नागं रजताश्वरथं प्रति  
०७,०९१।०२५अ रुक्मवर्णकरः शूरस् तपनीयाङ्गदः शुचिः  
०७,०९१।०२५च् कुण्डली मुकुटी शङ्खी रक्तचन्दनरूषितः  
०७,०९१।०२५द्*०६३३_०१ रक्तचन्दनदिग्धाङ्गः साङ्गदः सहकुण्डलः  
०७,०९१।०२६अ शिरसा धारयन् दीप्तां तपनीयमयीं स्रजम्  
०७,०९१।०२६च् उरसा धारयन् निष्कं कण्ठसूत्रं च भास्वरम्  
०७,०९१।०२७अ चापं च रुक्मविकृतं विधुन्वन् गजमूर्धनि  
०७,०९१।०२७च् अशोभत महाराज सविद्युद् इव तोयदः  
०७,०९१।०२८अ तम् आपतन्तं सहसा मागधस्य गजोत्तमम्  
०७,०९१।०२८च् सात्यकिर् वारयाम् आस वेलेवोद्वृत्तम् अर्णवम्  
०७,०९१।०२९अ नागं निवारितं दृष्ट्वा शैनेयस्य शरोत्तमैः  
०७,०९१।०२९च् अक्रुध्यत रणे राजञ् जलसन्धो महाबलः  
०७,०९१।०२९द्*०६३४_०१ सम्प्रापयद् रणे राजन् नागराजं महाबलम्  
०७,०९१।०३०अ ततः क्रुद्धो महेष्वासो मार्गणैर् भारसाधनैः  
०७,०९१।०३०ब्*०६३५_०१ स वार्यमाणो बाणौघैः शैनेयेनाथ वीर्यवान्  
०७,०९१।०३०च् अविध्यत शिनेः पौत्रं जलसन्धो महोरसि  
०७,०९१।०३०द्*०६३६_०१ अविध्यन् निशितैर् बाणैः सत्यकः प्रहसन्न् इव  
०७,०९१।०३१अ ततो ऽपरेण भल्लेन पीतेन निशितेन च  
०७,०९१।०३१च् अस्यतो वृष्णिवीरस्य निचकर्त शरासनम्  
०७,०९१।०३२अ सात्यकिं छिन्नधन्वानं प्रहसन्न् इव भारत  
०७,०९१।०३२च् अविध्यन् मागधो वीरः पञ्चभिर् निशितैः शरैः  
०७,०९१।०३३अ स विद्धो बहुभिर् बाणैर् जलसन्धेन वीर्यवान्  
०७,०९१।०३३च् नाकम्पत महाबाहुस् तद् अद्भुतम् इवाभवत्  
०७,०९१।०३४अ अचिन्तयन् वै स शरान् नात्यर्थं सम्भ्रमाद् बली  
०७,०९१।०३४च् धनुर् अन्यत् समादाय तिष्ठ तिष्ठेत्य् उवाच ह  
०७,०९१।०३५अ एतावद् उक्त्वा शैनेयो जलसन्धं महोरसि  
०७,०९१।०३५च् विव्याध षष्ट्या सुभृशं शराणां प्रहसन्न् इव  
०७,०९१।०३६अ क्षुरप्रेण च पीतेन मुष्टिदेशे महद् धनुः  
०७,०९१।०३६च् जलसन्धस्य चिच्छेद विव्याध च त्रिभिः शरैः  
०७,०९१।०३७अ जलसन्धस् तु तत् त्यक्त्वा सशरं वै शरासनम्  
०७,०९१।०३७च् तोमरं व्यसृजत् तूर्णं सात्यकिं प्रति मारिष  
०७,०९१।०३८अ स निर्भिद्य भुजं सव्यं माधवस्य महारणे  
०७,०९१।०३८च् अभ्यगाद् धरणीं घोरः श्वसन्न् इव महोरगः  
०७,०९१।०३९अ निर्भिन्ने तु भुजे सव्ये सात्यकिः सत्यविक्रमः  
०७,०९१।०३९च् त्रिंशद्भिर् विशिखैस् तीक्ष्णैर् जलसन्धम् अताडयत्  
०७,०९१।०४०अ प्रगृह्य तु ततः खड्गं जलसन्धो महाबलः  
०७,०९१।०४०च् आर्षभं चर्म च महच् छतचन्द्रम् अलङ्कृतम्  
०७,०९१।०४०ए तत आविध्य तं खड्गं सात्वतायोत्ससर्ज ह  
०७,०९१।०४१अ शैनेयस्य धनुश् छित्त्वा स खड्गो न्यपतन् महीम्  
०७,०९१।०४१च् अलातचक्रवच् चैव व्यरोचत महीं गतः  
०७,०९१।०४१द्*०६३७_०१ अग्निचक्रम् इवाविद्धं यथा स्यान् नभसश् च्युतम्  
०७,०९१।०४१द्*०६३८_०१ भ्राजति स्म ततः खड्गः सम्प्राप्तः पृथिवीतलम्  
०७,०९१।०४२अ अथान्यद् धनुर् आदाय सर्वकायावदारणम्  
०७,०९१।०४२ब्*०६३९_०१ जलसन्धम् अभिप्रेक्ष्य उत्स्मयित्वा च माधवः  
०७,०९१।०४२च् शालस्कन्धप्रतीकाशम् इन्द्राशनिसमस्वनम्  
०७,०९१।०४२ए विस्फार्य विव्यधे क्रुद्धो जलसन्धं शरेण ह  
०७,०९१।०४३अ ततः साभरणौ बाहू क्षुराभ्यां माधवोत्तमः  
०७,०९१।०४३च् साङ्गदौ जलसन्धस्य चिच्छेद प्रहसन्न् इव  
०७,०९१।०४४अ तौ बाहू परिघप्रख्यौ पेततुर् गजसत्तमात्  
०७,०९१।०४४च् वसुन्धरधराद् भ्रष्टौ पञ्चशीर्षाव् इवोरगौ  
०७,०९१।०४५अ ततः सुदंष्ट्रं सुहनु चारुकुण्डलम् उन्नसम्  
०७,०९१।०४५च् क्षुरेणास्य तृतीयेन शिरश् चिच्छेद सात्यकिः  
०७,०९१।०४६अ तत् पातितशिरोबाहुकबन्धं भीमदर्शनम्  
०७,०९१।०४६च् द्विरदं जलसन्धस्य रुधिरेणाभ्यषिञ्चत  
०७,०९१।०४७अ जलसन्धं निहत्याजौ त्वरमाणस् तु सात्वतः  
०७,०९१।०४७च् नैषादिं पातयाम् आस गजस्कन्धाद् विशां पते  
०७,०९१।०४७द्*०६४०_०१ कबन्धं द्विरदं चैव शरवर्षैर् अवाकिरत्  
०७,०९१।०४८अ रुधिरेणावसिक्ताङ्गो जलसन्धस्य कुञ्जरः  
०७,०९१।०४८च् विलम्बमानम् अवहत् संश्लिष्टं परम् आसनम्  
०७,०९१।०४९अ शरार्दितः सात्वतेन मर्दमानः स्ववाहिनीम्  
०७,०९१।०४९च् घोरम् आर्तस्वरं कृत्वा विदुद्राव महागजः  
०७,०९१।०५०अ हाहाकारो महान् आसीत् तव सैन्यस्य मारिष  
०७,०९१।०५०च् जलसन्धं हतं दृष्ट्वा वृष्णीनाम् ऋषभेण ह  
०७,०९१।०५१अ विमुखाश् चाभ्यधावन्त तव योधाः समन्ततः  
०७,०९१।०५१च् पलायने कृतोत्साहा निरुत्साहा द्विषज्जये  
०७,०९१।०५२अ एतस्मिन्न् अन्तरे राजन् द्रोणः शस्त्रभृतां वरः  
०७,०९१।०५२ब्*०६४१_०१ सन्न्यस्य भारं सुमहत् कृतवर्मणि भारत  
०७,०९१।०५२ब्*०६४१_०२ स हि पार्थान् रणे यत्तान् दधारैको महाबलः  
०७,०९१।०५२च् अभ्ययाज् जवनैर् अश्वैर् युयुधानं महारथम्  
०७,०९१।०५२द्*०६४२_०१ जलसन्धं हतं दृष्ट्वा पुत्रस् ते कुरुपुङ्गवः  
०७,०९१।०५२द्*०६४२_०२ सहोदरैस् तु संयुक्तः सात्यकिं समुपाद्रवत्  
०७,०९१।०५२द्*०६४२_०३ ततः समभवद् युद्धं कुरूणां सत्यकस्य च  
०७,०९१।०५३अ तम् उदीर्णं तथा दृष्ट्वा शैनेयं कुरुपुङ्गवाः  
०७,०९१।०५३च् द्रोणेनैव सह क्रुद्धाः सात्यकिं पर्यवारयन्  
०७,०९१।०५४अ ततः प्रववृते युद्धं कुरूणां सात्वतस्य च  
०७,०९१।०५४च् द्रोणस्य च रणे राजन् घोरं देवासुरोपमम्  
०७,०९२।००१ सञ्जय उवाच  
०७,०९२।००१*०६४३_०१ सात्वतस्य रणे कर्म योद्धुं दृष्ट्वा महारथाः  
०७,०९२।००१*०६४३_०२ अमृष्यमाणाः संयत्ताः शैनेयं समुपाद्रवन्  
०७,०९२।००१अ ते किरन्तः शरव्रातान् सर्वे यत्ताः प्रहारिणः  
०७,०९२।००१च् त्वरमाणा महाराज युयुधानम् अयोधयन्  
०७,०९२।००२अ तं द्रोणः सप्तसप्तत्या जघान निशितैः शरैः  
०७,०९२।००२च् दुर्मर्षणो द्वादशभिर् दुःसहो दशभिः शरैः  
०७,०९२।००३अ विकर्णश् चापि निशितैस् त्रिंशद्भिः कङ्कपत्रिभिः  
०७,०९२।००३च् विव्याध सव्ये पार्श्वे तु स्तनाभ्याम् अन्तरे तथा  
०७,०९२।००४अ दुर्मुखो दशभिर् बाणैस् तथा दुःशासनो ऽष्टभिः  
०७,०९२।००४च् चित्रसेनश् च शैनेयं द्वाभ्यां विव्याध मारिष  
०७,०९२।००५अ दुर्योधनश् च महता शरवर्षेण माधवम्  
०७,०९२।००५च् अपीडयद् रणे राजञ् शूराश् चान्ये महारथाः  
०७,०९२।००६अ सर्वतः प्रतिविद्धस् तु तव पुत्रैर् महारथैः  
०७,०९२।००६ब्*०६४४_०१ स तुद्यमानश् च तथा सर्वतः कुरुपुङ्गवैः  
०७,०९२।००६च् तान् प्रत्यविध्यच् छैनेयः पृथक् पृथग् अजिह्मगैः  
०७,०९२।००६द्*०६४५_०१ सात्यकिः पुण्डरीकाक्षो ह्य् अस्त्रेषु परिनिष्ठितः  
०७,०९२।००७अ भारद्वाजं त्रिभिर् बाणैर् दुःसहं नवभिस् तथा  
०७,०९२।००७च् विकर्णं पञ्चविंशत्या चित्रसेनं च सप्तभिः  
०७,०९२।००७द्*०६४६_०१ दशभिश् चित्रसेनं च विकर्णं पञ्चविंशत्या  
०७,०९२।००८अ दुर्मर्षणं द्वादशभिश् चतुर्भिश् च विविंशतिम्  
०७,०९२।००८च् सत्यव्रतं च नवभिर् विजयं दशभिः शरैः  
०७,०९२।००८द्*०६४७_०१ दुर्योधनं त्रिभिर् विद्ध्वा सुपुङ्खैस् तिग्मतेजसैः  
०७,०९२।००९अ ततो रुक्माङ्गदं चापं विधुन्वानो महारथः  
०७,०९२।००९च् अभ्ययात् सात्यकिस् तूर्णं पुत्रं तव महारथम्  
०७,०९२।०१०अ राजानं सर्वलोकस्य सर्वशस्त्रभृतां वरम्  
०७,०९२।०१०च् शरैर् अभ्याहनद् गाढं ततो युद्धम् अभूत् तयोः  
०७,०९२।०१०द्*०६४८_०१ ततः प्रववृते युद्धं कुरुमाधववीरयोः  
०७,०९२।०११अ विमुञ्चन्तौ शरांस् तीक्ष्णान् सन्दधानौ च सायकान्  
०७,०९२।०११च् अदृश्यं समरे ऽन्योन्यं चक्रतुस् तौ महारथौ  
०७,०९२।०१२अ सात्यकिः कुरुराजेन निर्विद्धो बह्व् अशोभत  
०७,०९२।०१२च् अस्रवद् रुधिरं भूरि स्वरसं चन्दनो यथा  
०७,०९२।०१३अ सात्वतेन च बाणौघैर् निर्विद्धस् तनयस् तव  
०७,०९२।०१३च् शातकुम्भमयापीडो बभौ यूप इवोच्छ्रितः  
०७,०९२।०१४अ माधवस् तु रणे राजन् कुरुराजस्य धन्विनः  
०७,०९२।०१४च् धनुश् चिच्छेद सहसा क्षुरप्रेण हसन्न् इव  
०७,०९२।०१४ए अथैनं छिन्नधन्वानं शरैर् बहुभिर् आचिनोत्  
०७,०९२।०१५अ निर्भिन्नश् च शरैस् तेन द्विषता क्षिप्रकारिणा  
०७,०९२।०१५च् नामृष्यत रणे राजा शत्रोर् विजयलक्षणम्  
०७,०९२।०१६अ अथान्यद् धनुर् आदाय हेमपृष्ठं दुरासदम्  
०७,०९२।०१६च् विव्याध सात्यकिं तूर्णं सायकानां शतेन ह  
०७,०९२।०१७अ सो ऽतिविद्धो बलवता पुत्रेण तव धन्विना  
०७,०९२।०१७च् अमर्षवशम् आपन्नस् तव पुत्रम् अपीडयत्  
०७,०९२।०१८अ पीडितं नृपतिं दृष्ट्वा तव पुत्रा महारथाः  
०७,०९२।०१८च् सात्वतं शरवर्षेण छादयाम् आसुर् अञ्जसा  
०७,०९२।०१९अ स छाद्यमानो बहुभिस् तव पुत्रैर् महारथैः  
०७,०९२।०१९च् एकैकं पञ्चभिर् विद्ध्वा पुनर् विव्याध सप्तभिः  
०७,०९२।०२०अ दुर्योधनं च त्वरितो विव्याधाष्टभिर् आशुगैः  
०७,०९२।०२०च् प्रहसंश् चास्य चिच्छेद कार्मुकं रिपुभीषणम्  
०७,०९२।०२१अ नागं मणिमयं चैव शरैर् ध्वजम् अपातयत्  
०७,०९२।०२१च् हत्वा तु चतुरो वाहांश् चतुर्भिर् निशितैः शरैः  
०७,०९२।०२१ए सारथिं पातयाम् आस क्षुरप्रेण महायशाः  
०७,०९२।०२२अ एतस्मिन्न् अन्तरे चैव कुरुराजं महारथम्  
०७,०९२।०२२च् अवाकिरच् छरैर् हृष्टो बहुभिर् मर्मभेदिभिः  
०७,०९२।०२३अ स वध्यमानः समरे शैनेयस्य शरोत्तमैः  
०७,०९२।०२३च् प्राद्रवत् सहसा राजन् पुत्रो दुर्योधनस् तव  
०७,०९२।०२३ए आप्लुतश् च ततो यानं चित्रसेनस्य धन्विनः  
०७,०९२।०२४अ हाहाभूतं जगच् चासीद् दृष्ट्वा राजानम् आहवे  
०७,०९२।०२४च् ग्रस्यमानं सात्यकिना खे सोमम् इव राहुणा  
०७,०९२।०२५अ तं तु शब्दं महच् छ्रुत्वा कृतवर्मा महारथः  
०७,०९२।०२५च् अभ्ययात् सहसा तत्र यत्रास्ते माधवः प्रभुः  
०७,०९२।०२६अ विधुन्वानो धनुःश्रेष्ठं चोदयंश् चैव वाजिनः  
०७,०९२।०२६च् भर्त्सयन् सारथिं चोग्रं याहि याहीति सत्वरः  
०७,०९२।०२७अ तम् आपतन्तं सम्प्रेक्ष्य व्यादितास्यम् इवान्तकम्  
०७,०९२।०२७च् युयुधानो महाराज यन्तारम् इदम् अब्रवीत्  
०७,०९२।०२८अ कृतवर्मा रथेनैष द्रुतम् आपतते शरी  
०७,०९२।०२८च् प्रत्युद्याहि रथेनैनं प्रवरं सर्वधन्विनाम्  
०७,०९२।०२८द्*०६४९_०१ प्रयाहि सत्वरं सूत रथेन रथसत्तमम्  
०७,०९२।०२८द्*०६४९_०२ निहनिष्यामि तं सङ्खे वृष्णिवीरम् अरिन्दमम्  
०७,०९२।०२९अ ततः प्रजविताश्वेन विधिवत् कल्पितेन च  
०७,०९२।०२९च् आससाद रणे भोजं प्रतिमानं धनुष्मताम्  
०७,०९२।०३०अ ततः परमसङ्क्रुद्धौ ज्वलन्ताव् इव पावकौ  
०७,०९२।०३०च् समेयातां नरव्याघ्रौ व्याघ्राव् इव तरस्विनौ  
०७,०९२।०३१अ कृतवर्मा तु शैनेयं षड्विंशत्या समार्पयत्  
०७,०९२।०३१च् निशितैः सायकैस् तीक्ष्णैर् यन्तारं चास्य सप्तभिः  
०७,०९२।०३२अ चतुरश् च हयोदारांश् चतुर्भिः परमेषुभिः  
०७,०९२।०३२च् अविध्यत् साधुदान्तान् वै सैन्धवान् सात्वतस्य ह  
०७,०९२।०३३अ रुक्मध्वजो रुक्मपृष्ठं महद् विस्फार्य कार्मुकम्  
०७,०९२।०३३च् रुक्माङ्गदी रुक्मवर्मा रुक्मपुङ्खान् अवाकिरत्  
०७,०९२।०३४अ ततो ऽशीतिं शिनेः पौत्रः सायकान् कृतवर्मणे  
०७,०९२।०३४च् प्राहिणोत् त्वरया युक्तो द्रष्टुकामो धनञ्जयम्  
०७,०९२।०३५अ सो ऽतिविद्धो बलवता शत्रुणा शत्रुतापनः  
०७,०९२।०३५च् समकम्पत दुर्धर्षः क्षितिकम्पे यथाचलः  
०७,०९२।०३५द्*०६५०_०१ अचलः स पुरा भूत्वा समकम्पत मारिष  
०७,०९२।०३६अ त्रिषष्ट्या चतुरो ऽस्याश्वान् सप्तभिः सारथिं शरैः  
०७,०९२।०३६च् विव्याध निशितैस् तूर्णं सात्यकिः कृतवर्मणः  
०७,०९२।०३६द्*०६५१_०१ हताश्वसूते तु रथे स्थिताय शिनिपुङ्गवः  
०७,०९२।०३७अ सुवर्णपुङ्खं विशिखं समाधाय स सात्यकिः  
०७,०९२।०३७च् व्यसृजत् तं महाज्वालं सङ्क्रुद्धम् इव पन्नगम्  
०७,०९२।०३७द्*०६५२_०१ प्रैषयत् सात्यको बाणं हार्दिक्यस्य नरर्षभः  
०७,०९२।०३८अ सो ऽविशत् कृतवर्माणं यमदण्डोपमः शरः  
०७,०९२।०३८च् जाम्बूनदविचित्रं च वर्म निर्भिद्य भानुमत्  
०७,०९२।०३८द्*०६५३_०१ सहेमविकृतं वर्म निर्भिद्य कृतवर्मणः  
०७,०९२।०३८ए अभ्यगाद् धरणीम् उग्रो रुधिरेण समुक्षितः  
०७,०९२।०३९अ सञ्जातरुधिरश् चाजौ सात्वतेषुभिर् अर्दितः  
०७,०९२।०३९च् प्रचलन् धनुर् उत्सृज्य न्यपतत् स्यन्दनोत्तमे  
०७,०९२।०४०अ स सिंहदंष्ट्रो जानुभ्याम् आपन्नो ऽमितविक्रमः  
०७,०९२।०४०च् शरार्दितः सात्यकिना रथोपस्थे नरर्षभः  
०७,०९२।०४१अ सहस्रबाहोः सदृशम् अक्षोभ्यम् इव सागरम्  
०७,०९२।०४१च् निवार्य कृतवर्माणं सात्यकिः प्रययौ ततः  
०७,०९२।०४१द्*०६५४_०१ न हि तस्य रणे पार्थः कथं चिद् अपि भारत  
०७,०९२।०४१द्*०६५४_०२ दिदृक्षुः स हि वेगेन प्रायाद् यत्र धनञ्जयः  
०७,०९२।०४१द्*०६५४_०३ स्वशक्त्या क्षत्रियैस् तत्र निरुद्धो बलवत्तरः  
०७,०९२।०४१द्*०६५४_०४ युयुधे सात्वतो राजन् दिदृक्षुः पाण्डुनन्दनम्  
०७,०९२।०४२अ खड्गशक्तिधनुःकीर्णां गजाश्वरथसङ्कुलाम्  
०७,०९२।०४२च् प्रवर्तितोग्ररुधिरां शतशः क्षत्रियर्षभैः  
०७,०९२।०४३अ प्रेक्षतां सर्वसैन्यानां मध्येन शिनिपुङ्गवः  
०७,०९२।०४३च् अभ्यगाद् वाहिनीं भित्त्वा वृत्रहेवासुरीं चमूम्  
०७,०९२।०४४अ समाश्वास्य च हार्दिक्यो गृह्य चान्यन् महद् धनुः  
०७,०९२।०४४च् तस्थौ तत्रैव बलवान् वारयन् युधि पाण्डवान्  
०७,०९३।००१ सञ्जय उवाच  
०७,०९३।००१अ काल्यमानेषु सैन्येषु शैनेयेन ततस् ततः  
०७,०९३।००१च् भारद्वाजः शरव्रातैर् महद्भिः समवाकिरत्  
०७,०९३।००२अ स सम्प्रहारस् तुमुलो द्रोणसात्वतयोर् अभूत्  
०७,०९३।००२च् पश्यतां सर्वसैन्यानां बलिवासवयोर् इव  
०७,०९३।००२द्*०६५५_०१ प्रावर्तत महारौद्रः सङ्ग्रामो लोमहर्षणः  
०७,०९३।००२द्*०६५५_०२ शैनेयस्य च राजेन्द्र भारद्वाजस्य चोभयोः  
०७,०९३।००३अ ततो द्रोणः शिनेः पौत्रं चित्रैः सर्वायसैः शरैः  
०७,०९३।००३च् त्रिभिर् आशीविषाकारैर् ललाटे समविध्यत  
०७,०९३।००४अ तैर् ललाटार्पितैर् बाणैर् युयुधानस् त्व् अजिह्मगैः  
०७,०९३।००४च् व्यरोचत महाराज त्रिशृङ्ग इव पर्वतः  
०७,०९३।००५अ ततो ऽस्य बाणान् अपरान् इन्द्राशनिसमस्वनान्  
०७,०९३।००५च् भारद्वाजो ऽन्तरप्रेक्षी प्रेषयाम् आस संयुगे  
०७,०९३।००६अ तान् द्रोणचापनिर्मुक्तान् दाशार्हः पततः शरान्  
०७,०९३।००६च् द्वाभ्यां द्वाभ्यां सुपुङ्खाभ्यां चिच्छेद परमास्त्रवित्  
०७,०९३।००७अ ताम् अस्य लघुतां द्रोणः समवेक्ष्य विशां पते  
०७,०९३।००७च् प्रहस्य सहसाविध्यद् विंशत्या शिनिपुङ्गवम्  
०७,०९३।००८अ पुनः पञ्चाशतेषूणां शतेन च समार्पयत्  
०७,०९३।००८च् लघुतां युयुधानस्य लाघवेन विशेषयन्  
०७,०९३।००९अ समुत्पतन्ति वल्मीकाद् यथा क्रुद्धा महोरगाः  
०७,०९३।००९च् तथा द्रोणरथाद् राजन्न् उत्पतन्ति तनुच्छिदः  
०७,०९३।०१०अ तथैव युयुधानेन सृष्टाः शतसहस्रशः  
०७,०९३।०१०च् अवाकिरन् द्रोणरथं शरा रुधिरभोजनाः  
०७,०९३।०११अ लाघवाद् द्विजमुख्यस्य सात्वतस्य च मारिष  
०७,०९३।०११च् विशेषं नाध्यगच्छाम समावास्तां नरर्षभौ  
०७,०९३।०१२अ सात्यकिस् तु ततो द्रोणं नवभिर् नतपर्वभिः  
०७,०९३।०१२च् आजघान भृशं क्रुद्धो ध्वजं च निशितैः शरैः  
०७,०९३।०१२ए सारथिं च शतेनैव भारद्वाजस्य पश्यतः  
०७,०९३।०१३अ लाघवं युयुधानस्य दृष्ट्वा द्रोणो महारथः  
०७,०९३।०१३च् सप्तत्या सात्यकिं विद्ध्वा तुरगांश् च त्रिभिस् त्रिभिः  
०७,०९३।०१३ए ध्वजम् एकेन विव्याध माधवस्य रथे स्थितम्  
०७,०९३।०१४अ अथापरेण भल्लेन हेमपुङ्खेन पत्रिणा  
०७,०९३।०१४च् धनुश् चिच्छेद समरे माधवस्य महात्मनः  
०७,०९३।०१५अ सात्यकिस् तु ततः क्रुद्धो धनुस् त्यक्त्वा महारथः  
०७,०९३।०१५च् गदां जग्राह महतीं भारद्वाजाय चाक्षिपत्  
०७,०९३।०१६अ ताम् आपतन्तीं सहसा पट्टबद्धाम् अयस्मयीम्  
०७,०९३।०१६च् न्यवारयच् छरैर् द्रोणो बहुभिर् बहुरूपिभिः  
०७,०९३।०१७अ अथान्यद् धनुर् आदाय सात्यकिः सत्यविक्रमः  
०७,०९३।०१७च् विव्याध बहुभिर् वीरं भारद्वाजं शिलाशितैः  
०७,०९३।०१८अ स विद्ध्वा समरे द्रोणं सिंहनादम् अमुञ्चत  
०७,०९३।०१८च् तं वै न ममृषे द्रोणः सर्वशस्त्रभृतां वरः  
०७,०९३।०१९अ तथः शक्तिं गृहीत्वा तु रुक्मदण्डाम् अयस्मयीम्  
०७,०९३।०१९च् तरसा प्रेषयाम् आस माधवस्य रथं प्रति  
०७,०९३।०२०अ अनासाद्य तु शैनेयं सा शक्तिः कालसन्निभा  
०७,०९३।०२०च् भित्त्वा रथं जगामोग्रा धरणीं दारुणस्वना  
०७,०९३।०२१अ ततो द्रोणं शिनेः पौत्रो राजन् विव्याध पत्रिणा  
०७,०९३।०२१च् दक्षिणं भुजम् आसाद्य पीडयन् भरतर्षभ  
०७,०९३।०२१द्*०६५६_०१ माधवो ऽपि महाराज ब्राह्मणं पीडयन्न् इव  
०७,०९३।०२२अ द्रोणो ऽपि समरे राजन् माधवस्य महद् धनुः  
०७,०९३।०२२च् अर्धचन्द्रेण चिच्छेद रथशक्त्या च सारथिम्  
०७,०९३।०२३अ मुमोह सरथिस् तस्य रथशक्त्या समाहतः  
०७,०९३।०२३च् स रथोपस्थम् आसाद्य मुहूर्तं सन्न्यषीदत  
०७,०९३।०२४अ चकार सात्यकी राजंस् तत्र कर्मातिमानुषम्  
०७,०९३।०२४च् अयोधयच् च यद् द्रोणं रश्मीञ् जग्राह च स्वयम्  
०७,०९३।०२५अ ततः शरशतेनैव युयुधानो महारथः  
०७,०९३।०२५च् अविध्यद् ब्राह्मणं सङ्ख्ये हृष्टरूपो विशां पते  
०७,०९३।०२६अ तस्य द्रोणः शरान् पञ्च प्रेषयाम् आस भारत  
०७,०९३।०२६च् ते तस्य कवचं भित्त्वा पपुः शोणितम् आहवे  
०७,०९३।०२७अ निर्विद्धस् तु शरैर् घोरैर् अक्रुध्यत् सात्यकिर् भृशम्  
०७,०९३।०२७च् सायकान् व्यसृजच् चापि वीरो रुक्मरथं प्रति  
०७,०९३।०२८अ ततो द्रोणस्य यन्तारं निपात्यैकेषुणा भुवि  
०७,०९३।०२८च् अश्वान् व्यद्रावयद् बाणैर् हतसूतान् महात्मनः  
०७,०९३।०२९अ स रथः प्रद्रुतः सङ्ख्ये मण्डलानि सहस्रशः  
०७,०९३।०२९च् चकार राजतो राजन् भ्राजमान इवांशुमान्  
०७,०९३।०२९द्*०६५७_०१ ततः सारथिनं हत्वा द्रोणस्यापातयद् रथात्  
०७,०९३।०२९द्*०६५७_०२ शोणाश्वाश् च रथं गृह्य दुद्रुवुः सर्वतोदिशम्  
०७,०९३।०३०अ अभिद्रवत गृह्णीत हयान् द्रोणस्य धावत  
०७,०९३।०३०च् इति स्म चुक्रुशुः सर्वे राजपुत्राः सराजकाः  
०७,०९३।०३१अ ते सात्यकिम् अपास्याशु राजन् युधि महारथाः  
०७,०९३।०३१च् यतो द्रोणस् ततः सर्वे सहसा समुपाद्रवन्  
०७,०९३।०३२अ तान् दृष्ट्वा प्रद्रुतान् सर्वान् सात्वतेन शरार्दितान्  
०७,०९३।०३२च् प्रभग्नं पुनर् एवासीत् तव सैन्यं समाकुलम्  
०७,०९३।०३३अ व्यूहस्यैव पुनर् द्वारं गत्वा द्रोणो व्यवस्थितः  
०७,०९३।०३३च् वातायमानैस् तैर् अश्वैर् हृतो वृष्णिशरार्दितैः  
०७,०९३।०३४अ पाण्डुपाञ्चालसम्भग्नं व्यूहम् आलोक्य वीर्यवान्  
०७,०९३।०३४च् शैनेये नाकरोद् यत्नं व्यूहस्यैवाभिरक्षणे  
०७,०९३।०३५अ निवार्य पाण्डुपाञ्चालान् द्रोणाग्निः प्रदहन्न् इव  
०७,०९३।०३५च् तस्थौ क्रोधाग्निसन्दीप्तः कालसूर्य इवोदितः  
०७,०९४।००१ सञ्जय उवाच  
०७,०९४।००१अ द्रोणं स जित्वा पुरुषप्रवीरस्; तथैव हार्दिक्यमुखांस् त्वदीयान्  
०७,०९४।००१च् प्रहस्य सूतं वचनं बभाषे; शिनिप्रवीरः कुरुपुङ्गवाग्र्य  
०७,०९४।००२अ निमित्तमात्रं वयम् अत्र सूत; दग्धारयः केशवफल्गुनाभ्याम्  
०७,०९४।००२च् हतान् निहन्मेह नरर्षभेण; वयं सुरेशात्मसमुद्भवेन  
०७,०९४।००२द्*०६५८_०१ हतान् निहन्तास्मि किरीटमालिना  
०७,०९४।००२द्*०६५८_०२ ह्य् अहं सभीमः सह पार्षतेन  
०७,०९४।००३अ तम् एवम् उक्त्वा शिनिपुङ्गवस् तदा; महामृधे सो ऽग्र्यधनुर्धरो ऽरिहा  
०७,०९४।००३च् किरन् समन्तात् सहसा शरान् बली; समापतच् छ्येन इवामिषं यथा  
०७,०९४।००४अ तं यान्तम् अश्वैः शशिशङ्खवर्णैर्; विगाह्य सैन्यं पुरुषप्रवीरम्  
०७,०९४।००४च् नाशक्नुवन् वारयितुं समन्ताद्; आदित्यरश्मिप्रतिमं नराग्र्यम्  
०७,०९४।००५अ असह्यविक्रान्तम् अदीनसत्त्वम्; सर्वे गणा भारत दुर्विषह्यम्  
०७,०९४।००५च् सहस्रनेत्रप्रतिमप्रभावम्; दिवीव सूर्यं जलदव्यपाये  
०७,०९४।००६अ अमर्षपूर्णस् त्व् अतिचित्रयोधी; शरासनी काञ्चनवर्मधारी  
०७,०९४।००६च् सुदर्शनः सात्यकिम् आपतन्तम्; न्यवारयद् राजवरः प्रसह्य  
०७,०९४।००७अ तयोर् अभूद् भरत सम्प्रहारः; सुदारुणस् तं समभिप्रशंसन्  
०७,०९४।००७च् योधास् त्वदीयाश् च हि सोमकाश् च; वृत्रेन्द्रयोर् युद्धम् इवामरौघाः  
०७,०९४।००८अ शरैः सुतीक्ष्णैः शतशो ऽभ्यविध्यत्; सुदर्शनः सात्वतमुख्यम् आजौ  
०७,०९४।००८च् अनागतान् एव तु तान् पृषत्कांश्; चिच्छेद बाणैः शिनिपुङ्गवो ऽपि  
०७,०९४।००९अ तथैव शक्रप्रतिमो ऽपि सात्यकिः; सुदर्शने यान् क्षिपति स्म सायकान्  
०७,०९४।००९च् द्विधा त्रिधा तान् अकरोत् सुदर्शनः; शरोत्तमैः स्यन्दनवर्यम् आस्थितः  
०७,०९४।०१०अ सम्प्रेक्ष्य बाणान् निहतांस् तदानीम्; सुदर्शनः सात्यकिबाणवेगैः  
०७,०९४।०१०च् क्रोधाद् दिधक्षन्न् इव तिग्मतेजाः; शरान् अमुञ्चत् तपनीयचित्रान्  
०७,०९४।०११अ पुनः स बाणैस् त्रिभिर् अग्निकल्पैर्; आकर्णपूर्णैर् निशितैः सुपुङ्खैः  
०७,०९४।०११च् विव्याध देहावरणं विभिद्य; ते सात्यकेर् आविविशुः शरीरम्  
०७,०९४।०१२अ तथैव तस्यावनिपालपुत्रः; सन्धाय बाणैर् अपरैर् ज्वलद्भिः  
०७,०९४।०१२च् आजघ्निवांस् तान् रजतप्रकाशांश्; चतुर्भिर् अश्वांश् चतुरः प्रसह्य  
०७,०९४।०१३अ तथा तु तेनाभिहतस् तरस्वी; नप्ता शिनेर् इन्द्रसमानवीर्यः  
०७,०९४।०१३च् सुदर्शनस्येषुगणैः सुतीक्ष्णैर्; हयान् निहत्याशु ननाद नादम्  
०७,०९४।०१४अ अथास्य सूतस्य शिरो निकृत्य; भल्लेन वज्राशनिसन्निभेन  
०७,०९४।०१४च् सुदर्शनस्यापि शिनिप्रवीरः; क्षुरेण चिच्छेद शिरः प्रसह्य  
०७,०९४।०१५अ सकुण्डलं पूर्णशशिप्रकाशम्; भ्राजिष्णु वक्त्रं निचकर्त देहात्  
०७,०९४।०१५च् यथा पुरा वज्रधरः प्रसह्य; बलस्य सङ्ख्ये ऽतिबलस्य राजन्  
०७,०९४।०१६अ निहत्य तं पार्थिवपुत्रपौत्रम्; रणे यदूनाम् ऋषभस् तरस्वी  
०७,०९४।०१६च् मुदा समेतः परया महात्मा; रराज राजन् सुरराजकल्पः  
०७,०९४।०१६द्*०६५९_०१ मुदा महत्याभियुतो महात्मा  
०७,०९४।०१६द्*०६५९_०२ महाहवे शक्र इवामरेशः  
०७,०९४।०१७अ ततो ययाव् अर्जुनम् एव येन; निवार्य सैन्यं तव मार्गणौघैः  
०७,०९४।०१७च् सदश्वयुक्तेन रथेन निर्याल्; लोकान् विसिस्मापयिषुर् नृवीरः  
०७,०९४।०१८अ तत् तस्य विस्मापयनीयम् अग्र्यम्; अपूजयन् योधवराः समेताः  
०७,०९४।०१८च् यद् वर्तमानान् इषुगोचरे ऽरीन्; ददाह बाणैर् हुतभुग् यथैव  
०७,०९५।००१ सञ्जय उवाच  
०७,०९५।००१*०६६०_०१ निर्जित्य कृतवर्माणं भारद्वाजं च संयुगे  
०७,०९५।००१अ ततः स सात्यकिर् धीमान् महात्मा वृष्णिपुङ्गवः  
०७,०९५।००१ब्*०६६१_०१ दुर्योधनं च निर्जित्य शूरं चैव सुदर्शनम्  
०७,०९५।००१ब्*०६६१_०२ जलसन्धं निहत्याजौ शूरसेनं च पार्थिवम्  
०७,०९५।००१ब्*०६६१_०३ म्लेच्छांश् च बहुधा राजन् काश्यपुत्रं च संयुगे  
०७,०९५।००१ब्*०६६१_०४ निषादांस् तङ्कणांश् चैव कलिङ्गान् मगधान् अपि  
०७,०९५।००१ब्*०६६१_०५ केकयाञ् शूरसेनांश् च तथा पर्वतवासिनः  
०७,०९५।००१ब्*०६६१_०६ काम्बोजान् यवनांश् चैव वसातींश् च शिबीन् अपि  
०७,०९५।००१ब्*०६६१_०७ कोसलान् मगधांश् चैव यातुधानान् सतित्तिरान्  
०७,०९५।००१ब्*०६६१_०८ एतांश् चान्यान् रणे हत्वागच्छद् युद्धे स सात्यकिः  
०७,०९५।००१ब्*०६६१_०९ रुधिरौघनदीं घोरां केशशैवलशाड्वलाम्  
०७,०९५।००१ब्*०६६१_१० शक्तिग्राहसमाकीर्णां छत्त्रहंसोपशोभिताम्  
०७,०९५।००१ब्*०६६१_११ दुस्तरां भीरुभिर् नित्यं शूरलोकप्रवाहिनीम्  
०७,०९५।००१च् सुदर्शनं निहत्याजौ यन्तारम् इदम् अब्रवीत्  
०७,०९५।००२अ रथाश्वनागकलिलं शरशक्त्यूर्मिमालिनम्  
०७,०९५।००२च् खड्गमत्स्यं गदाग्राहं शूरायुधमहास्वनम्  
०७,०९५।००३अ प्राणापहारिणं रौद्रं वादित्रोत्क्रुष्टनादितम्  
०७,०९५।००३च् योधानाम् असुखस्पर्शं दुर्धर्षम् अजयैषिणाम्  
०७,०९५।००४अ तीर्णाः स्म दुस्तरं तात द्रोणानीकमहार्णवम्  
०७,०९५।००४च् जलसन्धबलेनाजौ पुरुषादैर् इवावृतम्  
०७,०९५।००४द्*०६६२_०१ शौर्यसत्त्वबलोपेतं शूरवाणिजसेवितम्  
०७,०९५।००५अ अतो ऽन्यं पृतनाशेषं मन्ये कुनदिकाम् इव  
०७,०९५।००५च् तर्तव्याम् अल्पसलिलां चोदयाश्वान् असम्भ्रमम्  
०७,०९५।००६अ हस्तप्राप्तम् अहं मन्ये साम्प्रतं सव्यसाचिनम्  
०७,०९५।००६च् निर्जित्य दुर्धरं द्रोणं सपदानुगम् आहवे  
०७,०९५।००७अ हार्दिक्यं योधवर्यं च प्राप्तं मन्ये धनञ्जयम्  
०७,०९५।००७च् न हि मे जायते त्रासो दृष्ट्वा सैन्यान्य् अनेकशः  
०७,०९५।००७ए वह्नेर् इव प्रदीप्तस्य ग्रीष्मे शुष्कं तृणोलपम्  
०७,०९५।००८अ पश्य पाण्डवमुख्येन यातां भूमिं किरीटिना  
०७,०९५।००८च् पत्त्यश्वरथनागौघैः पतितैर् विषमीकृताम्  
०७,०९५।००८द्*०६६३_०१ द्रवते तद् यथा सैन्यं तेन भग्नं महात्मना  
०७,०९५।००८द्*०६६३_०२ रथैर् विपरिधावद्भिर् गजैर् अश्वैश् च सारथे  
०७,०९५।००८द्*०६६३_०३ कौशेयारुणसङ्काशम् एतद् उद्धूयते रजः  
०७,०९५।००९अ अभ्याशस्थम् अहं मन्ये श्वेताश्वं कृष्णसारथिम्  
०७,०९५।००९च् स एष श्रूयते शब्दो गाण्डीवस्यामितौजसः  
०७,०९५।००९द्*०६६४_०१ श्रूयते ह्य् एष निर्घोषो जलदस्येव गर्जतः  
०७,०९५।००९द्*०६६५_०१ विष्फार्यमाणस्य रणे गाण्डीवस्यामितौजसः  
०७,०९५।००९द्*०६६५_०२ अभ्याशस्थम् अहं मन्ये सैन्धवस्य किरीटिनम्  
०७,०९५।००९द्*०६६५_०३ तादृशः श्रूयते शब्दः सैन्यानां सागरोपमः  
०७,०९५।०१०अ यादृशानि निमित्तानि मम प्रादुर्भवन्ति वै  
०७,०९५।०१०च् अनस्तङ्गत आदित्ये हन्ता सैन्धवम् अर्जुनः  
०७,०९५।०११अ शनैर् विश्रम्भयन्न् अश्वान् याहि यत्तो ऽरिवाहिनीम्  
०७,०९५।०११च् यत्रैते सतनुत्राणाः सुयोधनपुरोगमाः  
०७,०९५।०१२अ दंशिताः क्रूरकर्माणः काम्बोजा युद्धदुर्मदाः  
०७,०९५।०१२च् शरबाणासनधरा यवनाश् च प्रहारिणः  
०७,०९५।०१३अ शकाः किराता दरदा बर्बरास् ताम्रलिप्तकाः  
०७,०९५।०१३च् अन्ये च बहवो म्लेच्छा विविधायुधपाणयः  
०७,०९५।०१३ए माम् एवाभिमुखाः सर्वे तिष्ठन्ति समरार्थिनः  
०७,०९५।०१४अ एतान् सरथनागाश्वान् निहत्याजौ सपत्तिनः  
०७,०९५।०१४च् इदं दुर्गं महाघोरं तीर्णम् एवोपधारय  
०७,०९५।०१५ सूत उवाच  
०७,०९५।०१५अ न सम्भ्रमो मे वार्ष्णेय विद्यते सत्यविक्रम  
०७,०९५।०१५च् यद्य् अपि स्यात् सुसङ्क्रुद्धो जामदग्न्यो ऽग्रतः स्थितः  
०७,०९५।०१६अ द्रोणो वा रथिनां श्रेष्ठः कृपो मद्रेश्वरो ऽपि वा  
०७,०९५।०१६च् तथापि सम्भ्रमो न स्यात् त्वाम् आश्रित्य महाभुज  
०७,०९५।०१७अ त्वया सुबहवो युद्धे निर्जिताः शत्रुसूदन  
०७,०९५।०१७च् न च मे सम्भ्रमः कश् चिद् भूतपूर्वः कदा चन  
०७,०९५।०१७ए किम् उ चैतत् समासाद्य वीर संयुगगोष्पदम्  
०७,०९५।०१८अ आयुष्मन् कतरेण त्वा प्रापयामि धनञ्जयम्  
०७,०९५।०१८च् केषां क्रुद्धो ऽसि वार्ष्णेय केषां मृत्युर् उपस्थितः  
०७,०९५।०१८ए केषां संयमनीम् अद्य गन्तुम् उत्सहते मनः  
०७,०९५।०१९अ के त्वां युधि पराक्रान्तं कालान्तकयमोपमम्  
०७,०९५।०१९च् दृष्ट्वा विक्रमसम्पन्नं विद्रविष्यन्ति संयुगे  
०७,०९५।०१९ए केषां वैवस्वतो राजा स्मरते ऽद्य महाभुज  
०७,०९५।०१९फ़्*०६६६_०० सूत उवाच  
०७,०९५।०१९फ़्*०६६६_०१ इत्य् एवं कर्म कुर्वाणम् अन्तकप्रतिमं रणे  
०७,०९५।०१९फ़्*०६६६_०२ शिनेः पौत्रस् तथोवाच यन्तारं हृष्टमानसः  
०७,०९५।०२० सात्यकिर् उवाच  
०७,०९५।०२०अ मुण्डान् एतान् हनिष्यामि दानवान् इव वासवः  
०७,०९५।०२०च् प्रतिज्ञां पारयिष्यामि काम्बोजान् एव मा वह  
०७,०९५।०२०ए अद्यैषां कदनं कृत्वा क्षिप्रं यास्यामि पाण्डवम्  
०७,०९५।०२१अ अद्य द्रक्ष्यन्ति मे वीर्यं कौरवाः ससुयोधनाः  
०७,०९५।०२१ब्*०६६७_०१ पार्थिवास् तस्य विविधं महास्त्रस्य प्रयोजनम्  
०७,०९५।०२१ब्*०६६७_०२ मकरध्वजान् महामुष्टिं कृष्णाद् दुरेषुपातनम्  
०७,०९५।०२१ब्*०६६७_०३ जगाद सम्भ्रमो युद्धे मोक्षः शूरात्मजात्मजः  
०७,०९५।०२१च् मुण्डानीके हते सूत सर्वसैन्येषु चासकृत्  
०७,०९५।०२२अ अद्य कौरवसैन्यस्य दीर्यमाणस्य संयुगे  
०७,०९५।०२२च् श्रुत्वा विरावं बहुधा सन्तप्स्यति सुयोधनः  
०७,०९५।०२३अ अद्य पाण्डवमुख्यस्य श्वेताश्वस्य महात्मनः  
०७,०९५।०२३च् आचार्यककृतं मार्गं दर्शयिष्यामि संयुगे  
०७,०९५।०२३द्*०६६८_०१ अद्य मे युद्ध्यमानस्य फल्गुनस्येव सायकान्  
०७,०९५।०२३द्*०६६८_०२ पतितान् रथनागेषु दृष्ट्वा शोचन्ति शत्रवः  
०७,०९५।०२४अ अद्य मद्बाणनिहतान् योधमुख्यान् सहस्रशः  
०७,०९५।०२४च् दृष्ट्वा दुर्योधनो राजा पश्चात्तापं गमिष्यति  
०७,०९५।०२५अ अद्य मे क्षिप्रहस्तस्य क्षिपतः सायकोत्तमान्  
०७,०९५।०२५च् अलातचक्रप्रतिमं धनुर् द्रक्ष्यन्ति कौरवाः  
०७,०९५।०२६अ मत्सायकचिताङ्गानां रुधिरं स्रवतां बहु  
०७,०९५।०२६च् सैनिकानां वधं दृष्ट्वा सन्तप्स्यति सुयोधनः  
०७,०९५।०२६च्*०६६९_०१ रुधिरोक्षितसर्वाङ्गान् मद्बाणशकलीकृतान्  
०७,०९५।०२६च्*०६६९_०२ दृष्ट्वा नागवरान् सङ्ख्ये  
०७,०९५।०२७अ अद्य मे क्रुद्धरूपस्य निघ्नतश् च वरान् वरान्  
०७,०९५।०२७च् द्विर् अर्जुनम् इमं लोकं मंस्यते स सुयोधनः  
०७,०९५।०२८अ अद्य राजसहस्राणि निहतानि मया रणे  
०७,०९५।०२८च् दृष्ट्वा दुर्योधनो राजा सन्तप्स्यति महामृधे  
०७,०९५।०२९अ अद्य स्नेहं च भक्तिं च पाण्डवेषु महात्मसु  
०७,०९५।०२९ब्*०६७०_०१ बलं वीर्यं कृतज्ञत्वं मम ज्ञास्यन्ति कौरवाः  
०७,०९५।०२९च् हत्वा राजसहस्राणि दर्शयिष्यामि राजसु  
०७,०९५।०३० सञ्जय उवाच  
०७,०९५।०३०अ एवम् उक्तस् तदा सूतः शिक्षितान् साधुवाहिनः  
०७,०९५।०३०च् शशाङ्कसन्निकाशान् वै वाजिनो ऽचूचुदद् भृशम्  
०७,०९५।०३०द्*०६७१_०१ चोदितो वृष्णिवीरेण स सूतः साधुशिक्षितः  
०७,०९५।०३०द्*०६७१_०२ ततः शशाङ्कसङ्काशान् विकुर्वाणान् हयोत्तमान्  
०७,०९५।०३०द्*०६७२_०१ सैन्धवांश् चोदिता यन्त्रा ऊहुस् ते सत्यकं रणे  
०७,०९५।०३१अ ते पिबन्त इवाकाशं युयुधानं हयोत्तमाः  
०७,०९५।०३१च् प्रापयन् यवनाञ् शीघ्रं मनःपवनरंहसः  
०७,०९५।०३२अ सात्यकिं ते समासाद्य पृतनास्व् अनिवर्तिनम्  
०७,०९५।०३२च् बहवो लघुहस्ताश् च शरवर्षैर् अवाकिरन्  
०७,०९५।०३२च्*०६७३_०१ **** **** यवनाः सुमहाबलाः  
०७,०९५।०३२च्*०६७३_०२ केबेति वादिनः सर्वे  
०७,०९५।०३३अ तेषाम् इषून् अथास्त्राणि वेगवन् नतपर्वभिः  
०७,०९५।०३३च् अच्छिनत् सात्यकी राजन् नैनं ते प्राप्नुवञ् शराः  
०७,०९५।०३४अ रुक्मपुङ्खैः सुनिशितैर् गार्ध्रपत्रैर् अजिह्मगैः  
०७,०९५।०३४च् उच्चकर्त शिरांस्य् उग्रो यवनानां भुजान् अपि  
०७,०९५।०३५अ शैक्यायसानि वर्माणि कांस्यानि च समन्ततः  
०७,०९५।०३५च् भित्त्वा देहांस् तथा तेषां शरा जग्मुर् महीतलम्  
०७,०९५।०३६अ ते हन्यमाना वीरेण म्लेच्छाः सात्यकिना रणे  
०७,०९५।०३६च् शतशो न्यपतंस् तत्र व्यसवो वसुधातले  
०७,०९५।०३७अ सुपूर्णायतमुक्तैस् तान् अव्यवच्छिन्नपिण्डितैः  
०७,०९५।०३७च् पञ्च षट् सप्त चाष्टौ च बिभेद यवनाञ् शरैः  
०७,०९५।०३८अ काम्बोजानां सहस्रैस् तु शकानां च विशां पते  
०७,०९५।०३८च् शबराणां किरातानां बर्बराणां तथैव च  
०७,०९५।०३८द्*०६७४_०१ हतैर् यवनकाम्बोजैः किरातैः सह बर्बरैः  
०७,०९५।०३८द्*०६७४_०२ पदातिभिश् च वीरेण सात्वतेन हते रणे  
०७,०९५।०३८द्*०६७४_०३ पतितैर् अभवन् राजन् संवृता रणभूमयः  
०७,०९५।०३८द्*०६७४_०४ एवं तद् यवनानीकं हत्वा छित्त्वा च माधवः  
०७,०९५।०३९अ अगम्यरूपां पृथिवीं मांसशोणितकर्दमाम्  
०७,०९५।०३९च् कृतवांस् तत्र शैनेयः क्षपयंस् तावकं बलम्  
०७,०९५।०४०अ दस्यूनां सशिरस्त्राणैः शिरोभिर् लूनमूर्धजैः  
०७,०९५।०४०च् तत्र तत्र मही कीर्णा विबर्हैर् अण्डजैर् इव  
०७,०९५।०४१अ रुधिरोक्षितसर्वाङ्गैस् तैस् तद् आयोधनं बभौ  
०७,०९५।०४१च् कबन्धैः संवृतं सर्वं ताम्राभ्रैः खम् इवावृतम्  
०७,०९५।०४२अ वज्राशनिसमस्पर्शैः सुपर्वभिर् अजिह्मगैः  
०७,०९५।०४२च् ते साश्वयाना निहताः समावव्रुर् वसुन्धराम्  
०७,०९५।०४२द्*०६७५_०१ तेषाम् अस्त्राणि बाणांश् च शैनेयो नतपर्वभिः  
०७,०९५।०४२द्*०६७५_०२ निचकर्त महाराज यवनानां शिरोधरान्  
०७,०९५।०४२द्*०६७५_०३ ते शरा नतपर्वाणो युयुधानेन प्रेरिताः  
०७,०९५।०४२द्*०६७५_०४ भित्त्वा देहांस् तथा तेषां पतन्ति स्म महीतले  
०७,०९५।०४२द्*०६७५_०५ ते हन्यमाना वीरास् तु वृष्णिवीरेण संयुगे  
०७,०९५।०४२द्*०६७५_०६ शस्त्राहताः पतन्त्य् उर्व्यां काम्बोजाः सपदानुगाः  
०७,०९५।०४२द्*०६७५_०७ काम्बोजानां भुजैश् छिन्नैः यवनानां च भारत  
०७,०९५।०४२द्*०६७५_०८ तत्र तत्र मही भाति पञ्चास्यैर् इव पन्नगैः  
०७,०९५।०४३अ अल्पावशिष्टाः सम्भग्नाः कृच्छ्रप्राणा विचेतसः  
०७,०९५।०४३च् जिताः सङ्ख्ये महाराज युयुधानेन दंशिताः  
०७,०९५।०४४अ पार्ष्णिभिश् च कशाभिश् च ताडयन्तस् तुरङ्गमान्  
०७,०९५।०४४च् जवम् उत्तमम् आस्थाय सर्वतः प्राद्रवन् भयात्  
०७,०९५।०४५अ काम्बोजसैन्यं विद्राव्य दुर्जयं युधि भारत  
०७,०९५।०४५च् यवनानां च तत् सैन्यं शकानां च महद् बलम्  
०७,०९५।०४६अ स ततः पुरुषव्याघ्रः सात्यकिः सत्यविक्रमः  
०७,०९५।०४६च् प्रहृष्टस् तावकाञ् जित्वा सूतं याहीत्य् अचोदयत्  
०७,०९५।०४६द्*०६७६_०१ तत् तस्य समरे कर्म दृष्ट्वान्यैर् अकृतं पुरा  
०७,०९५।०४६द्*०६७६_०२ चारणाः सह गन्धर्वाः पूजयां चक्रिरे भृशम्  
०७,०९५।०४७अ तं यान्तं पृष्ठगोप्तारम् अर्जुनस्य विशां पते  
०७,०९५।०४७च् चारणाः प्रेक्ष्य संहृष्टास् त्वदीयाश् चाप्य् अपूजयन्  
०७,०९५।०४७द्*०६७७_०१ न के चिद् अभ्यवर्तन्त तावका वृष्णिनन्दनम्  
०७,०९६।००१ सञ्जय उवाच  
०७,०९६।००१अ जित्वा यवनकाम्बोजान् युयुधानस् ततो ऽर्जुनम्  
०७,०९६।००१च् जगाम तव सैन्यस्य मध्येन रथिनां वरः  
०७,०९६।००२अ शरदंष्ट्रो नरव्याघ्रो विचित्रकवचच्छविः  
०७,०९६।००२च् मृगान् व्याघ्र इवाजिघ्रंस् तव सैन्यम् अभीषयत्  
०७,०९६।००३अ स रथेन चरन् मार्गान् धनुर् अभ्रामयद् भृशम्  
०७,०९६।००३च् रुक्मपृष्ठं महावेगं रुक्मचन्द्रकसङ्कुलम्  
०७,०९६।००४अ रुक्माङ्गदशिरस्त्राणो रुक्मवर्मसमावृतः  
०७,०९६।००४च् रुक्मध्वजवरः शूरो मेरुशृङ्ग इवाबभौ  
०७,०९६।००५अ सधनुर्मण्डलः सङ्ख्ये तेजोभास्वररश्मिवान्  
०७,०९६।००५च् शरदीवोदितः सूर्यो नृसूर्यो विरराज ह  
०७,०९६।००६अ वृषभस्कन्धविक्रान्तो वृषभाक्षो नरर्षभः  
०७,०९६।००६च् तावकानां बभौ मध्ये गवां मध्ये यथा वृषः  
०७,०९६।००७अ मत्तद्विरदसङ्काशं मत्तद्विरदगामिनम्  
०७,०९६।००७च् प्रभिन्नम् इव मातङ्गं यूथमध्ये व्यवस्थितम्  
०७,०९६।००७ए व्याघ्रा इव जिघांसन्तस् त्वदीयाभ्यद्रवन् रणे  
०७,०९६।००७फ़्*०६७८_०१ सात्यकिं समरे राजन् परिवव्रुस् तवात्मजाः  
०७,०९६।००८अ द्रोणानीकम् अतिक्रान्तं भोजानीकं च दुस्तरम्  
०७,०९६।००८च् जलसन्धार्णवं तीर्त्वा काम्बोजानां च वाहिनीम्  
०७,०९६।००९अ हार्दिक्यमकरान् मुक्तं तीर्णं वै सैन्यसागरम्  
०७,०९६।००९च् परिवव्रुः सुसङ्क्रुद्धास् त्वदीयाः सात्यकिं रथाः  
०७,०९६।०१०अ दुर्योधनश् चित्रसेनो दुःशासनविविंशती  
०७,०९६।०१०च् शकुनिर् दुःसहश् चैव युवा दुर्मर्षणः क्रथः  
०७,०९६।०११अ अन्ये च बहवः शूराः शस्त्रवन्तो दुरासदाः  
०७,०९६।०११च् पृष्ठतः सात्यकिं यान्तम् अन्वधावन्न् अमर्षिताः  
०७,०९६।०१२अ अथ शब्दो महान् आसीत् तव सैन्यस्य मारिष  
०७,०९६।०१२च् मारुतोद्धूतवेगस्य सागरस्येव पर्वणि  
०७,०९६।०१३अ तान् अभिद्रवतः सर्वान् समीक्ष्य शिनिपुङ्गवः  
०७,०९६।०१३च् शनैर् याहीति यन्तारम् अब्रवीत् प्रहसन्न् इव  
०७,०९६।०१४अ इदम् एति समुद्धूतं धार्तराष्ट्रस्य यद् बलम्  
०७,०९६।०१४च् माम् एवाभिमुखं तूर्णं गजाश्वरथपत्तिमत्  
०७,०९६।०१५अ नादयन् वै दिशः सर्वा रथघोषेण सारथे  
०७,०९६।०१५च् पृथिवीं चान्तरिक्षं च कम्पयन् सागरान् अपि  
०७,०९६।०१६अ एतद् बलार्णवं तात वारयिष्ये महारणे  
०७,०९६।०१६च् पौर्णमास्याम् इवोद्धूतं वेलेव सलिलाशयम्  
०७,०९६।०१७अ पश्य मे सूत विक्रान्तम् इन्द्रस्येव महामृधे  
०७,०९६।०१७ब्*०६७९_०१ तूणीचर्मासिमद् घोरं गजाश्वरथसङ्कुलम्  
०७,०९६।०१७ब्*०६७९_०२ उद्वृत्तः सागरो यद्वद् वेलाम् आश्रयते तथा  
०७,०९६।०१७ब्*०६७९_०३ माम् आसाद्य हि तिष्ठन्ति यौधाः शतसहस्रशः  
०७,०९६।०१७च् एष सैन्यानि शत्रूणां विधमामि शितैः शरैः  
०७,०९६।०१८अ निहतान् आहवे पश्य पदात्यश्वरथद्विपान्  
०७,०९६।०१८च् मच्छरैर् अग्निसङ्काशैर् विदेहासून् सहस्रशः  
०७,०९६।०१९अ इत्य् एवं ब्रुवतस् तस्य सात्यकेर् अमितौजसः  
०७,०९६।०१९च् समीपं सैनिकास् ते तु शीघ्रम् ईयुर् युयुत्सवः  
०७,०९६।०१९ए जह्य् आद्रवस्व तिष्ठेति पश्य पश्येति वादिनः  
०७,०९६।०२०अ तान् एवं ब्रुवतो वीरान् सात्यकिर् निशितैः शरैः  
०७,०९६।०२०च् जघान त्रिशतान् अश्वान् कुञ्जरांश् च चतुःशतान्  
०७,०९६।०२०द्*०६८०_०१ लघ्वस्त्रः चित्रयोधी च प्रहसञ् शिनिपुङ्गवः  
०७,०९६।०२१अ स सम्प्रहारस् तुमुलस् तस्य तेषां च धन्विनाम्  
०७,०९६।०२१च् देवासुररणप्रख्यः प्रावर्तत जनक्षयः  
०७,०९६।०२१द्*०६८१_०१ प्रावर्तत महाराज देवासुररणोपमः  
०७,०९६।०२२अ मेघजालनिभं सैन्यं तव पुत्रस्य मारिष  
०७,०९६।०२२च् प्रत्यगृह्णाच् छिनेः पौत्रः शरैर् आशीविषोपमैः  
०७,०९६।०२३अ प्रच्छाद्यमानः समरे शरजालैः स वीर्यवान्  
०७,०९६।०२३ब्*०६८२_०१ स शरैर् अनलस्पर्शैर् आकर्णाद् अभिचोदितैः  
०७,०९६।०२३च् असम्भ्रमं महाराज तावकान् अवधीद् बहून्  
०७,०९६।०२४अ आश्चर्यं तत्र राजेन्द्र सुमहद् दृष्टवान् अहम्  
०७,०९६।०२४च् न मोघः सायकः कश् चित् सात्यकेर् अभवत् प्रभो  
०७,०९६।०२४द्*०६८३_०१ नासीन् मोघः शरः कश् चिद् आसन् सर्वे तनुच्छिदः  
०७,०९६।०२५अ रथनागाश्वकलिलः पदात्यूर्मिसमाकुलः  
०७,०९६।०२५च् शैनेयवेलाम् आसाद्य स्थितः सैन्यमहार्णवः  
०७,०९६।०२६अ सम्भ्रान्तनरनागाश्वम् आवर्तत मुहुर् मुहुः  
०७,०९६।०२६च् तत् सैन्यम् इषुभिस् तेन वध्यमानं समन्ततः  
०७,०९६।०२६द्*०६८४_०१ रथिनः पत्तिनागाश् च सादिनश् च शरा हताः  
०७,०९६।०२६ए बभ्राम तत्र तत्रैव गावः शीतार्दिता इव  
०७,०९६।०२७अ पदातिनं रथं नागं सादिनं तुरगं तथा  
०७,०९६।०२७च् अविद्धं तत्र नाद्राक्षं युयुधानस्य सायकैः  
०७,०९६।०२८अ न तादृक् कदनं राजन् कृतवांस् तत्र फल्गुनः  
०७,०९६।०२८च् यादृक् क्षयम् अनीकानाम् अकरोत् सात्यकिर् नृप  
०७,०९६।०२८ए अत्यर्जुनं शिनेः पौत्रो युध्यते भरतर्षभ  
०७,०९६।०२८फ़्*०६८५_०१ वीतभीर् लाघवोपेतः कृतित्वं सम्प्रदर्शयन्  
०७,०९६।०२९अ ततो दुर्योधनो राजा सात्वतस्य त्रिभिः शरैः  
०७,०९६।०२९च् विव्याध सूतं निशितैश् चतुर्भिश् चतुरो हयान्  
०७,०९६।०३०अ सात्यकिं च त्रिभिर् विद्ध्वा पुनर् विव्याध सो ऽष्टभिः  
०७,०९६।०३०च् दुःशासनः षोडशभिर् विव्याध शिनिपुङ्गवम्  
०७,०९६।०३१अ शकुनिः पञ्चविंशत्या चित्रसेनश् च पञ्चभिः  
०७,०९६।०३१च् दुःसहः पञ्चदशभिर् विव्याधोरसि सात्यकिम्  
०७,०९६।०३२अ उत्स्मयन् वृष्णिशार्दूलस् तथा बाणैः समाहतः  
०७,०९६।०३२च् तान् अविध्यन् महाराज सर्वान् एव त्रिभिस् त्रिभिः  
०७,०९६।०३३अ गाढविद्धान् अरीन् कृत्वा मार्गणैः सो ऽतितेजनैः  
०७,०९६।०३३च् शैनेयः श्येनवत् सङ्ख्ये व्यचरल् लघुविक्रमः  
०७,०९६।०३३द्*०६८६_०१ श्येनवद् व्यचरत् सङ्ख्ये शैनेयो लघु सुष्ठु च  
०७,०९६।०३४अ सौबलस्य धनुश् छित्त्वा हस्तावापं निकृत्य च  
०७,०९६।०३४च् दुर्योधनं त्रिभिर् बाणैर् अभ्यविध्यत् स्तनान्तरे  
०७,०९६।०३५अ चित्रसेनं शतेनैव दशभिर् दुःसहं तथा  
०७,०९६।०३५च् दुःशासनं च विंशत्या विव्याध शिनिपुङ्गवः  
०७,०९६।०३६अ अथान्यद् धनुर् आदाय स्यालस् तव विशां पते  
०७,०९६।०३६च् अष्टभिः सात्यकिं विद्ध्वा पुनर् विव्याध पञ्चभिः  
०७,०९६।०३७अ दुःशासनश् च दशभिर् दुःसहश् च त्रिभिः शरैः  
०७,०९६।०३७च् दुर्मुखश् च द्वादशभी राजन् विव्याध सात्यकिम्  
०७,०९६।०३८अ दुर्योधनस् त्रिसप्तत्या विद्ध्वा भारत माधवम्  
०७,०९६।०३८च् ततो ऽस्य निशितैर् बाणैस् त्रिभिर् विव्याध सारथिम्  
०७,०९६।०३९अ तान् सर्वान् सहिताञ् शूरान् यतमानान् महारथान्  
०७,०९६।०३९च् पञ्चभिः पञ्चभिर् बाणैः पुनर् विव्याध सात्यकिः  
०७,०९६।०४०अ ततः स रथिनां श्रेष्ठस् तव पुत्रस्य सारथिम्  
०७,०९६।०४०च् आजघानाशु भल्लेन स हतो न्यपतद् भुवि  
०७,०९६।०४१अ पातिते सारथौ तस्मिंस् तव पुत्ररथः प्रभो  
०७,०९६।०४१च् वातायमानैस् तैर् अश्वैर् अपानीयत सङ्गरात्  
०७,०९६।०४२अ ततस् तव सुता राजन् सैनिकाश् च विशां पते  
०७,०९६।०४२च् राज्ञो रथम् अभिप्रेक्ष्य विद्रुताः शतशो ऽभवन्  
०७,०९६।०४३अ विद्रुतं तत्र तत् सैन्यं दृष्ट्वा भारत सात्यकिः  
०७,०९६।०४३च् अवाकिरच् छरैस् तीक्ष्णै रुक्मपुङ्खैः शिलाशितैः  
०७,०९६।०४४अ विद्राव्य सर्वसैन्यानि तावकानि समन्ततः  
०७,०९६।०४४च् प्रययौ सात्यकी राजञ् श्वेताश्वस्य रथं प्रति  
०७,०९६।०४४द्*०६८७_०१ तं प्रयान्तं महाबाहुं तावकाः प्रेक्ष्य मारिष  
०७,०९६।०४४द्*०६८७_०२ दृष्टं चादृष्टवत् कृत्वा क्रियाम् अन्यां प्रयोजयन्  
०७,०९६।०४५अ तं शरान् आददानं च रक्षमाणं च सारथिम्  
०७,०९६।०४५च् आत्मानं मोचयन्तं च तावकाः समपूजयन्  
०७,०९७।००१ धृतराष्ट्र उवाच  
०७,०९७।००१अ सम्प्रमृद्य महत् सैन्यं यान्तं शैनेयम् अर्जुनम्  
०७,०९७।००१च् निर्ह्रीका मम ते पुत्राः किम् अकुर्वत सञ्जय  
०७,०९७।००२अ कथं चैषां तथा युद्धे धृतिर् आसीन् मुमूर्षताम्  
०७,०९७।००२च् शैनेयचरितं दृष्ट्वा सदृशं सव्यसाचिनः  
०७,०९७।००३अ किं नु वक्ष्यन्ति ते क्षात्रं सैन्यमध्ये पराजिताः  
०७,०९७।००३च् कथं च सात्यकिर् युद्धे व्यतिक्रान्तो महायशाः  
०७,०९७।००४अ कथं च मम पुत्राणां जीवतां तत्र सञ्जय  
०७,०९७।००४च् शैनेयो ऽभिययौ युद्धे तन् ममाचक्ष्व तत्त्वतः  
०७,०९७।००५अ अत्यद्भुतम् इदं तात त्वत्सकाशाच् छृणोम्य् अहम्  
०७,०९७।००५च् एकस्य बहुभिर् युद्धं शत्रुभिर् वै महारथैः  
०७,०९७।००६अ विपरीतम् अहं मन्ये मन्दभाग्यान् सुतान् प्रति  
०७,०९७।००६च् यत्रावध्यन्त समरे सात्वतेन महात्मना  
०७,०९७।००७अ एकस्य हि न पर्याप्तं मत्सैन्यं तस्य सञ्जय  
०७,०९७।००७च् क्रुद्धस्य युयुधानस्य सर्वे तिष्ठन्तु पाण्डवाः  
०७,०९७।००८अ निर्जित्य समरे द्रोणं कृतिनं युद्धदुर्मदम्  
०७,०९७।००८च् यथा पशुगणान् सिंहस् तद्वद् धन्ता सुतान् मम  
०७,०९७।००९अ कृतवर्मादिभिः शूरैर् यत्तैर् बहुभिर् आहवे  
०७,०९७।००९च् युयुधानो न शकितो हन्तुं यः पुरुषर्षभः  
०७,०९७।००९द्*०६८८_०१ न शक्यः समरे जेतुं निहनिष्यति मे सुतान्  
०७,०९७।०१०अ नैतद् ईदृशकं युद्धं कृतवांस् तत्र फल्गुनः  
०७,०९७।०१०च् यादृशं कृतवान् युद्धं शिनेर् नप्ता महायशाः  
०७,०९७।०११ सञ्जय उवाच  
०७,०९७।०११अ तव दुर्मन्त्रिते राजन् दुर्योधनकृतेन च  
०७,०९७।०११च् शृणुष्वावहितो भूत्वा यत् ते वक्ष्यामि भारत  
०७,०९७।०११द्*०६८९_०१ शृणुष्व राजन् सङ्ग्रामं नरवाजिगजक्षयम्  
०७,०९७।०११द्*०६८९_०२ दुर्योधनापनीतेन तव दुर्मन्त्रितेन च  
०७,०९७।०१२अ ते पुनः सन्न्यवर्तन्त कृत्वा संशप्तकान् मिथः  
०७,०९७।०१२च् परां युद्धे मतिं कृत्वा पुत्रस्य तव शासनात्  
०७,०९७।०१३अ त्रीणि सादिसहस्राणि दुर्योधनपुरोगमाः  
०७,०९७।०१३च् शकाः काम्बोजबाह्लीका यवनाः पारदास् तथा  
०७,०९७।०१४अ कुणिन्दास् तङ्गणाम्बष्ठाः पैशाचाश् च समन्दराः  
०७,०९७।०१४च् अभ्यद्रवन्त शैनेयं शलभाः पावकं यथा  
०७,०९७।०१५अ युक्ताश् च पार्वतीयानां रथाः पाषाणयोधिनाम्  
०७,०९७।०१५च् शूराः पञ्चशता राजञ् शैनेयं समुपाद्रवन्  
०७,०९७।०१६अ ततो रथसहस्रेण महारथशतेन च  
०७,०९७।०१६च् द्विरदानां सहस्रेण द्विसाहस्रैश् च वाजिभिः  
०७,०९७।०१६द्*०६९०_०१ नियुतैश् च पदात्यौघैर् विविधायुधपाणिभिः  
०७,०९७।०१७अ शरवर्षाणि मुञ्चन्तो विविधानि महारथाः  
०७,०९७।०१७च् अभ्यद्रवन्त शैनेयम् असङ्ख्येयाश् च पत्तयः  
०७,०९७।०१८अ तांश् च सञ्चोदयन् सर्वान् घ्नतैनम् इति भारत  
०७,०९७।०१८च् दुःशासनो महाराज सात्यक्तिं पर्यवारयत्  
०७,०९७।०१९अ तत्राद्भुतम् अपश्याम शैनेयचरितं महत्  
०७,०९७।०१९च् यद् एको बहुभिः सार्धम् असम्भ्रान्तम् अयुध्यत  
०७,०९७।०२०अ अवधीच् च रथानीकं द्विरदानां च तद् बलम्  
०७,०९७।०२०च् सादिनश् चैव तान् सर्वान् दस्यून् अपि च सर्वशः  
०७,०९७।०२०द्*०६९१_०१ सम्प्राद्रवन् महत् सैन्यं भग्नं च बहुधा शरैः  
०७,०९७।०२१अ तत्र चक्रैर् विमथितैर् भग्नैश् च परमायुधैः  
०७,०९७।०२१च् अक्षैश् च बहुधा भग्नैर् ईषादण्डकबन्धुरैः  
०७,०९७।०२२अ कूबरैर् मथितैश् चापि ध्वजैश् चापि निपातितैः  
०७,०९७।०२२च् वर्मभिश् चामरैश् चैव व्यवकीर्णा वसुन्धरा  
०७,०९७।०२३अ स्रग्भिर् आभरणैर् वस्त्रैर् अनुकर्षैश् च मारिष  
०७,०९७।०२३च् सञ्छन्ना वसुधा तत्र द्यौर् ग्रहैर् इव भारत  
०७,०९७।०२४अ गिरिरूपधराश् चापि पतिताः कुञ्जरोत्तमाः  
०७,०९७।०२४ब्*०६९२_०१ म्लेच्छास्थितैर् महाराज भिन्नाञ्जनचयोपमैः  
०७,०९७।०२४ब्*०६९२_०२ मृगैर् मन्दैश् च भद्रैश् च मृगमन्दैस् तथापरैः  
०७,०९७।०२४ब्*०६९२_०३ भद्रैर् मन्दमनोभिश् च मृगभद्रैस् तथैव च  
०७,०९७।०२४ब्*०६९२_०४ मन्दैर् मन्दमदैश् चैव तथा मन्दमृगैर् अपि  
०७,०९७।०२४ब्*०६९२_०५ तत्र तत्र धराकीर्णा शयानैः पर्वतोपमैः  
०७,०९७।०२४च् अञ्जनस्य कुले जाता वामनस्य च भारत  
०७,०९७।०२४ए सुप्रतीककुले जाता महापद्मकुले तथा  
०७,०९७।०२५अ ऐरावणकुले चैव तथान्येषु कुलेषु च  
०७,०९७।०२५च् जाता दन्तिवरा राजञ् शेरते बहवो हताः  
०७,०९७।०२५द्*०६९३_०१ कुमुदस्य तथा नागा ऐरावतकुलोद्भवाः  
०७,०९७।०२५द्*०६९३_०२ निहताः सत्यकेनाजौ नाराचैर् अग्निसन्निभैः  
०७,०९७।०२६अ वनायुजान् पार्वतीयान् काम्बोजारट्टबाह्लिकान्  
०७,०९७।०२६च् तथा हयवरान् राजन् निजघ्ने तत्र सात्यकिः  
०७,०९७।०२७अ नानादेशसमुत्थांश् च नानाजात्यांश् च पत्तिनः  
०७,०९७।०२७च् निजघ्ने तत्र शैनेयः शतशो ऽथ सहस्रशः  
०७,०९७।०२८अ तेषु प्रकाल्यमानेषु दस्यून् दुःशासनो ऽब्रवीत्  
०७,०९७।०२८च् निवर्तध्वम् अधर्मज्ञा युध्यध्वं किं सृतेन वः  
०७,०९७।०२९अ तांश् चापि सर्वान् सम्प्रेक्ष्य पुत्रो दुःशासनस् तव  
०७,०९७।०२९च् पाषाणयोधिनः शूरान् पार्वतीयान् अचोदयत्  
०७,०९७।०३०अ अश्मयुद्धेषु कुशला नैतज् जानाति सात्यकिः  
०७,०९७।०३०च् अश्मयुद्धम् अजानन्तं घ्नतैनं युद्धकामुकम्  
०७,०९७।०३१अ तथैव कुरवः सर्वे नाश्मयुद्धविशारदाः  
०७,०९७।०३१च् अभिद्रवत मा भैष्ट न वः प्राप्स्यति सात्यकिः  
०७,०९७।०३१द्*०६९४_०१ ते पार्वतीया राजानः सर्वे पाषाणपाणयः  
०७,०९७।०३१द्*०६९५_०१ अभ्यद्रवन्त शैनेयं राजानम् इव मन्त्रिणः  
०७,०९७।०३२अ ततो गजशिशुप्रख्यैर् उपलैः शैलवासिनः  
०७,०९७।०३२च् उद्यतैर् युयुधानस्य स्थिता मरणकाङ्क्षिणः  
०७,०९७।०३३अ क्षेपणीयैस् तथाप्य् अन्ये सात्वतस्य वधैषिणः  
०७,०९७।०३३च् चोदितास् तव पुत्रेण रुरुधुः सर्वतोदिशम्  
०७,०९७।०३३द्*०६९६_०१ शैनेयम् अभ्यधावंस् ते ग्रावभिर् दृढहस्तवत्  
०७,०९७।०३३द्*०६९६_०२ म्लेच्छाः पिपासवः प्राज्ञा राजानम् इव मन्त्रिणः  
०७,०९७।०३४अ तेषाम् आपतताम् एव शिलायुद्धं चिकीर्षताम्  
०७,०९७।०३४च् सात्यकिः प्रतिसन्धाय त्रिंशतं प्राहिणोच् छरान्  
०७,०९७।०३५अ ताम् अश्मवृष्टिं तुमुलां पार्वतीयैः समीरिताम्  
०७,०९७।०३५च् बिभेदोरगसङ्काशैर् नाराचैः शिनिपुङ्गवः  
०७,०९७।०३६अ तैर् अश्मचूर्णैर् दीप्यद्भिः खद्योतानाम् इव व्रजैः  
०७,०९७।०३६च् प्रायः सैन्यान्य् अवध्यन्त हाहाभूतानि मारिष  
०७,०९७।०३७अ ततः पञ्चशताः शूराः समुद्यतमहाशिलाः  
०७,०९७।०३७च् निकृत्तबाहवो राजन् निपेतुर् धरणीतले  
०७,०९७।०३७द्*०६९७_०१ पुनर् दशशताश् चान्ये शतसाहस्रिणस् तथा  
०७,०९७।०३७द्*०६९७_०२ सोपलैर् बाहुभिश् छिन्नैः पेतुर् अप्राप्य सात्यकिम्  
०७,०९७।०३७द्*०६९८_०१ सात्वतस्य च भल्लेन निष्पिष्टैस् तैस् तथाद्रिभिः  
०७,०९७।०३७द्*०६९८_०२ निपतन् निहता म्लेच्छास् तत्र तत्र गतासवः  
०७,०९७।०३७द्*०६९८_०३ ते हन्यमानाः समरे सात्वतेन महात्मना  
०७,०९७।०३७द्*०६९८_०४ अश्मवृष्टिं महाघोरां पातयन्ति स्म सात्वते  
०७,०९७।०३८अ पाषाणयोधिनः शूरान् यतमानान् अवस्थितान्  
०७,०९७।०३८च् अवधीद् बहुसाहस्रांस् तद् अद्भुतम् इवाभवत्  
०७,०९७।०३९अ ततः पुनर् बस्तमुखैर् अश्मवृष्टिं समन्ततः  
०७,०९७।०३९च् अयोहस्तैः शूलहस्तैर् दरदैः खशतङ्गणैः  
०७,०९७।०४०अ अम्बष्ठैश् च कुणिन्दैश् च क्षिप्तां क्षिप्तां स सात्यकिः  
०७,०९७।०४०च् नाराचैः प्रतिविव्याध प्रेक्षमाणो महाबलः  
०७,०९७।०४१अ अद्रीणां भिद्यमानानाम् अन्तरिक्षे शितैः शरैः  
०७,०९७।०४१च् शब्देन प्राद्रवन् राजन् गजाश्वरथपत्तयः  
०७,०९७।०४२अ अश्मचूर्णैः समाकीर्णा मनुष्याश् च वयांसि च  
०७,०९७।०४२च् नाशक्नुवन्न् अवस्थातुं भ्रमरैर् इव दंशिताः  
०७,०९७।०४३अ हतशिष्टा विरुधिरा भिन्नमस्तकपिण्डिकाः  
०७,०९७।०४३ब्*०६९९_०१ विभिन्नशिरसो राजन् दन्तैश् छिन्नैश् च दन्तिनः  
०७,०९७।०४३ब्*०६९९_०२ निर्धूतैश् च करैर् नागा व्यङ्गाश् च शतशः कृताः  
०७,०९७।०४३ब्*०६९९_०३ हत्वा पञ्चशतान् योधान् स क्षणेनैव मारिष  
०७,०९७।०४३ब्*०६९९_०४ व्यचरत् पृतनामध्ये शैनेयः कृतहस्तवत्  
०७,०९७।०४३च् कुञ्जराः सन्न्यवर्तन्त युयुधानरथं प्रथि  
०७,०९७।०४३द्*०७००_०१ अश्मनां भिद्यमानानां सायकैः श्रूयते ध्वनिः  
०७,०९७।०४३द्*०७००_०२ पद्मपत्रेषु धाराणां पतन्तीनाम् इव ध्वनिः  
०७,०९७।०४४अ ततः शब्दः समभवत् तव सैन्यस्य मारिष  
०७,०९७।०४४च् माधवेनार्द्यमानस्य सागरस्येव दारुणः  
०७,०९७।०४५अ तं शब्दं तुमुलं श्रुत्वा द्रोणो यन्तारम् अब्रवीत्  
०७,०९७।०४५च् एष सूत रणे क्रुद्धः सात्वतानां महारथः  
०७,०९७।०४६अ दारयन् बहुधा सैन्यं रणे चरति कालवत्  
०७,०९७।०४६च् यत्रैष शब्दस् तुमुलस् तत्र सूत रथं नय  
०७,०९७।०४७अ पाषाणयोधिभिर् नूनं युयुधानः समागतः  
०७,०९७।०४७च् तथा हि रथिनः सर्वे ह्रियन्ते विद्रुतैर् हयैः  
०७,०९७।०४८अ विशस्त्रकवचा रुग्णास् तत्र तत्र पतन्ति च  
०७,०९७।०४८च् न शक्नुवन्ति यन्तारः संयन्तुं तुमुले हयान्  
०७,०९७।०४९अ इत्य् एवं ब्रुवतो राजन् भारद्वाजस्य धीमतः  
०७,०९७।०४९च् प्रत्युवाच ततो यन्ता द्रोणं शस्त्रभृतां वरम्  
०७,०९७।०५०अ आयुष्मन् द्रवते सैन्यं कौरवेयं समन्ततः  
०७,०९७।०५०ब्*०७०१_०१ आयुष्मन् विद्रवत्य् एव कुरूणां सैन्यम् आतुरम्  
०७,०९७।०५०च् पश्य योधान् रणे भिन्नान् धावमानांस् ततस् ततः  
०७,०९७।०५१अ एते च सहिताः शूराः पाञ्चालाः पाण्डवैः सह  
०७,०९७।०५१च् त्वाम् एव हि जिघांसन्तः प्राद्रवन्ति समन्ततः  
०७,०९७।०५२अ अत्र कार्यं समाधत्स्व प्राप्तकालम् अरिन्दम  
०७,०९७।०५२च् स्थाने वा गमने वापि दूरं यातश् च सात्यकिः  
०७,०९७।०५३अ तथैवं वदतस् तस्य भारद्वाजस्य मारिष  
०७,०९७।०५३च् प्रत्यदृश्यत शैनेयो निघ्नन् बहुविधान् रथान्  
०७,०९७।०५४अ ते वध्यमानाः समरे युयुधानेन तावकाः  
०७,०९७।०५४च् युयुधानरथं त्यक्त्वा द्रोणानीकाय दुद्रुवुः  
०७,०९७।०५५अ यैस् तु दुःशासनः सार्धं रथैः पूर्वं न्यवर्तत  
०७,०९७।०५५च् ते भीतास् त्व् अभ्यधावन्त सर्वे द्रोणरथं प्रति  
०७,०९८।००१ सञ्जय उवाच  
०७,०९८।००१अ दुःशासनरथं दृष्ट्वा समीपे पर्यवस्थितम्  
०७,०९८।००१च् भारद्वाजस् ततो वाक्यं दुःशासनम् अथाब्रवीत्  
०७,०९८।००२अ दुःशासन रथाः सर्वे कस्माद् एते प्रविद्रुताः  
०७,०९८।००२च् कच्चित् क्षेमं तु नृपतेः कच्चिज् जीवति सैन्धवः  
०७,०९८।००३अ राजपुत्रो भवान् अत्र राजभ्राता महारथः  
०७,०९८।००३च् किमर्थं द्रवसे युद्धे यौवराज्यम् अवाप्य हि  
०७,०९८।००३द्*०७०२_०१ दासी जितासि द्यूते त्वं यथाकामचरी भव  
०७,०९८।००३द्*०७०२_०२ वाससां वाहिका राज्ञो भ्रातुर् ज्येष्ठस्य मे भव  
०७,०९८।००३द्*०७०२_०३ न सन्ति पतयः सर्वे ते ऽद्य षण्ढतिलैः समाः  
०७,०९८।००३द्*०७०२_०४ दुःशासनैवम् उक्त्वा त्वं पूर्वं कस्मात् पलायसे  
०७,०९८।००४अ स्वयं वैरं महत् कृत्वा पाञ्चालैः पाण्डवैः सह  
०७,०९८।००४च् एकं सात्यकिम् आसाद्य कथं भीतो ऽसि संयुगे  
०७,०९८।००५अ न जानीषे पुरा त्वं तु गृह्णन्न् अक्षान् दुरोदरे  
०७,०९८।००५च् शरा ह्य् एते भविष्यन्ति दारुणाशीविषोपमाः  
०७,०९८।००६अ अप्रियाणां च वचनं पाण्डवेषु विशेषतः  
०७,०९८।००६च् द्रौपद्याश् च परिक्लेशस् त्वन्मूलो ह्य् अभवत् पुरा  
०७,०९८।००७अ क्व ते मानश् च दर्पश् च क्व च तद् वीर गर्जितम्  
०७,०९८।००७च् आशीविषसमान् पार्थान् कोपयित्वा क्व यास्यसि  
०७,०९८।००८अ शोच्येयं भारती सेना राजा चैव सुयोधनः  
०७,०९८।००८च् यस्य त्वं कर्कशो भ्राता पलायनपरायणः  
०७,०९८।००९अ ननु नाम त्वया वीर दीर्यमाणा भयार्दिता  
०७,०९८।००९च् स्वबाहुबलम् आस्थाय रक्षितव्या ह्य् अनीकिनी  
०७,०९८।००९ए स त्वम् अद्य रणं त्यक्त्वा भीतो हर्षयसे परान्  
०७,०९८।०१०अ विद्रुते त्वयि सैन्यस्य नायके शत्रुसूदन  
०७,०९८।०१०च् को ऽन्यः स्थास्यति सङ्ग्रामे भीतो भीते व्यपाश्रये  
०७,०९८।०११अ एकेन सात्वतेनाद्य युध्यमानस्य चानघ  
०७,०९८।०११च् पलायने तव मतिः सङ्ग्रामाद् धि प्रवर्तते  
०७,०९८।०१२अ यदा गाण्डीवधन्वानं भीमसेनं च कौरव  
०७,०९८।०१२च् यमौ च युधि द्रष्टासि तदा त्वं किं करिष्यसि  
०७,०९८।०१३अ युधि फल्गुनबाणानां सूर्याग्निसमतेजसाम्  
०७,०९८।०१३च् न तुल्याः सात्यकिशरा येषां भीतः पलायसे  
०७,०९८।०१३द्*०७०३_०१ त्वरितो वीर गच्छ त्वं गान्धार्य् उदरम् आविश  
०७,०९८।०१३द्*०७०३_०२ पृथिव्यां धावमानस्य न सम्पश्यामि ते शमम्  
०७,०९८।०१४अ यदि तावत् कृता बुद्धिः पलायनपरायणा  
०७,०९८।०१४च् पृथिवी धर्मराजस्य शमेनैव प्रदीयताम्  
०७,०९८।०१५अ यावत् फल्गुननाराचा निर्मुक्तोरगसन्निभाः  
०७,०९८।०१५च् नाविशन्ति शरीरं ते तावत् संशाम्य पाण्डवैः  
०७,०९८।०१६अ यावत् ते पृथिवीं पार्था हत्वा भ्रातृशतं रणे  
०७,०९८।०१६च् नाक्षिपन्ति महात्मानस् तावत् संशाम्य पाण्डवैः  
०७,०९८।०१७अ यावन् न क्रुध्यते राजा धर्मपुत्रो युधिष्ठिरः  
०७,०९८।०१७च् कृष्णश् च समरश्लाघी तावत् संशाम्य पाण्डवैः  
०७,०९८।०१८अ यावद् भीमो महाबाहुर् विगाह्य महतीं चमूम्  
०७,०९८।०१८च् सोदरांस् ते न मृद्नाति तावत् संशाम्य पाण्डवैः  
०७,०९८।०१८द्*०७०४_०१ मया शमवता चोक्तो रक्ष शेषं सुयोधन  
०७,०९८।०१८द्*०७०४_०२ संशाम्य वीर पार्थैस् त्वं रक्ष सर्वान् महीक्षितः  
०७,०९८।०१९अ पूर्वम् उक्तश् च ते भ्राता भीष्मेण स सुयोधनः  
०७,०९८।०१९च् अजेयाः पाण्डवाः सङ्ख्ये सौम्य संशाम्य पाण्डवैः  
०७,०९८।०१९ए न च तत् कृतवान् मन्दस् तव भ्राता सुयोधनः  
०७,०९८।०१९फ़्*०७०५_०१ तवापि शोणितं भीमः पास्यतीति मया श्रुतम्  
०७,०९८।०१९फ़्*०७०५_०२ तच् चाप्य् अवितथं तस्य तत् तथैव भविष्यति  
०७,०९८।०१९फ़्*०७०५_०३ किं भीमस्य न जानासि विक्रमं त्वं सुबालिश  
०७,०९८।०१९फ़्*०७०५_०४ येन ते वैरम् आरब्धं संयुगे प्रपलायता  
०७,०९८।०२०अ स युद्धे धृतिम् आस्थाय यत्तो युध्यस्व पाण्डवैः  
०७,०९८।०२०च् गच्छ तूर्णं रथेनैव तत्र तिष्ठति सात्यकिः  
०७,०९८।०२१अ त्वया हीनं बलं ह्य् एतद् विद्रविष्यति भारत  
०७,०९८।०२१च् आत्मार्थं योधय रणे सात्यकिं सत्यविक्रमम्  
०७,०९८।०२२अ एवम् उक्तस् तव सुतो नाब्रवीत् किं चिद् अप्य् असौ  
०७,०९८।०२२च् श्रुतं चाश्रुतवत् कृत्वा प्रायाद् येन स सात्यकिः  
०७,०९८।०२३अ सैन्येन महता युक्तो म्लेच्छानाम् अनिवर्तिनाम्  
०७,०९८।०२३च् आसाद्य च रणे यत्तो युयुधानम् अयोधयत्  
०७,०९८।०२४अ द्रोणो ऽपि रथिनां श्रेष्ठः पाञ्चालान् पाण्डवांस् तथा  
०७,०९८।०२४च् अभ्यद्रवत सङ्क्रुद्धो जवम् आस्थाय मध्यमम्  
०७,०९८।०२५अ प्रविश्य च रणे द्रोणः पाञ्चालानां वरूथिनीम्  
०७,०९८।०२५च् द्रावयाम् आस योधान् वै शतशो ऽथ सहस्रशः  
०७,०९८।०२६अ ततो द्रोणो महाराज नाम विश्राव्य संयुगे  
०७,०९८।०२६च् पाण्डुपाञ्चालमत्स्यानां प्रचक्रे कदनं महत्  
०७,०९८।०२७अ तं जयन्तम् अनीकानि भारद्वाजं ततस् ततः  
०७,०९८।०२७च् पाञ्चालपुत्रो द्युतिमान् वीरकेतुः समभ्ययात्  
०७,०९८।०२८अ स द्रोणं पञ्चभिर् विद्ध्वा शरैः सन्नतपर्वभिः  
०७,०९८।०२८च् ध्वजम् एकेन विव्याध सारथिं चास्य सप्तभिः  
०७,०९८।०२८द्*०७०६_०१ ननाद बलवान् नादं तिष्ठ तिष्ठेति चाब्रवीत्  
०७,०९८।०२९अ तत्राद्भुतं महाराज दृष्टवान् अस्मि संयुगे  
०७,०९८।०२९च् यद् द्रोणो रभसं युद्धे पाञ्चाल्यं नाभ्यवर्तत  
०७,०९८।०३०अ सन्निरुद्धं रणे द्रोणं पाञ्चाला वीक्ष्य मारिष  
०७,०९८।०३०च् आवव्रुः सर्वतो राजन् धर्मपुत्रजयैषिणः  
०७,०९८।०३१अ ते शरैर् अग्निसङ्काशैस् तोमरैश् च महाधनैः  
०७,०९८।०३१च् शस्त्रैश् च विविधै राजन् द्रोणम् एकम् अवाकिरन्  
०७,०९८।०३२अ निहत्य तान् बाणगणान् द्रोणो राजन् समन्ततः  
०७,०९८।०३२च् महाजलधरान् व्योम्नि मातरिश्वा विवान् इव  
०७,०९८।०३२द्*०७०७_०१ यथा वायुर् महाभ्राणि विवान्नित्यं वियत्य् उत  
०७,०९८।०३३अ ततः शरं महाघोरं सूर्यपावकसन्निभम्  
०७,०९८।०३३च् सन्दधे परवीरघ्नो वीरकेतुरथं प्रति  
०७,०९८।०३४अ स भित्त्वा तु शरो राजन् पाञ्चाल्यं कुलनन्दनम्  
०७,०९८।०३४च् अभ्यगाद् धरणीं तूर्णं लोहितार्द्रो ज्वलन्न् इव  
०७,०९८।०३५अ ततो ऽपतद् रथात् तूर्णं पाञ्चाल्यः कुलनन्दनः  
०७,०९८।०३५च् पर्वताग्राद् इव महांश् चम्पको वायुपीडितः  
०७,०९८।०३६अ तस्मिन् हते महेष्वासे राजपुत्रे महाबले  
०७,०९८।०३६च् पाञ्चालास् त्वरिता द्रोणं समन्तात् पर्यवारयन्  
०७,०९८।०३७अ चित्रकेतुः सुधन्वा च चित्रवर्मा च भारत  
०७,०९८।०३७च् तथा चित्ररथश् चैव भ्रातृव्यसनकर्षिताः  
०७,०९८।०३८अ अभ्यद्रवन्त सहिता भारद्वाजं युयुत्सवः  
०७,०९८।०३८च् मुञ्चन्तः शरवर्षाणि तपान्ते जलदा इव  
०७,०९८।०३८द्*०७०८_०१ अदृश्यं समरे चक्रुर् भारद्वाजं सुधन्विनः  
०७,०९८।०३९अ स वध्यमानो बहुधा राजपुत्रैर् महारथैः  
०७,०९८।०३९ब्*०७०९_०१ क्रोधम् आहारयत् तेषाम् अभावाय द्विजर्षभः  
०७,०९८।०३९ब्*०७०९_०२ ततः शरमयं जालं द्रोणस् तेषाम् अवासृजत्  
०७,०९८।०३९ब्*०७०९_०३ ते हन्यमाना द्रोणस्य शरैर् आकर्णचोदितैः  
०७,०९८।०३९ब्*०७०९_०४ कर्तव्यं नाभ्यजानन् वै कुमारा राजसत्तम  
०७,०९८।०३९ब्*०७०९_०५ तान् विमूढान् रणे द्रोणः प्रहसन्न् इव भारत  
०७,०९८।०३९च् व्यश्वसूतरथांश् चक्रे कुमारान् कुपितो रणे  
०७,०९८।०४०अ तथापरैः सुनिशितैर् भल्लैस् तेषां महायशाः  
०७,०९८।०४०च् पुष्पाणीव विचिन्वन् हि सोत्तमाङ्गान्य् अपातयत्  
०७,०९८।०४०द्*०७१०_०१ न्यकृन्तच् चोत्तमाङ्गानि यथा तालवनानि ह  
०७,०९८।०४१अ ते रथेभ्यो हताः पेतुः क्षितौ राजन् सुवर्चसः  
०७,०९८।०४१च् देवासुरे पुरा युद्धे यथा दैतेयदानवाः  
०७,०९८।०४२अ तान् निहत्य रणे राजन् भारद्वाजः प्रतापवान्  
०७,०९८।०४२च् कार्मुकं भ्रामयाम् आस हेमपृष्ठं दुरासदम्  
०७,०९८।०४२द्*०७११_०१ भ्रामयन् बहुधा चापं हंसपृष्ठं दुराननम्  
०७,०९८।०४२द्*०७१२_०१ तद् अस्य भ्राजते राजन् मेघमध्ये तडिद् यथा  
०७,०९८।०४३अ पाञ्चालान् निहतान् दृष्ट्वा देवकल्पान् महारथान्  
०७,०९८।०४३च् धृष्टद्युम्नो भृशं क्रुद्धो नेत्राभ्यां पातयञ् जलम्  
०७,०९८।०४३ए अभ्यवर्तत सङ्ग्रामे क्रुद्धो द्रोणरथं प्रति  
०७,०९८।०४४अ ततो हा हेति सहसा नादः समभवन् नृप  
०७,०९८।०४४च् पाञ्चाल्येन रणे दृष्ट्वा द्रोणम् आवारितं शरैः  
०७,०९८।०४५अ सञ्छाद्यमानो बहुधा पार्षतेन महात्मना  
०७,०९८।०४५च् न विव्यथे ततो द्रोणः स्मयन्न् एवान्वयुध्यत  
०७,०९८।०४६अ ततो द्रोणं महाराज पाञ्चाल्यः क्रोधमूर्छितः  
०७,०९८।०४६च् आजघानोरसि क्रुद्धो नवत्या नतपर्वणाम्  
०७,०९८।०४७अ स गाढविद्धो बलिना भारद्वाजो महायशाः  
०७,०९८।०४७च् निषसाद रथोपस्थे कश्मलं च जगाम ह  
०७,०९८।०४८अ तं वै तथागतं दृष्ट्वा धृष्टद्युम्नः पराक्रमी  
०७,०९८।०४८च् समुत्सृज्य धनुस् तूर्णम् असिं जग्राह वीर्यवान्  
०७,०९८।०४९अ अवप्लुत्य रथाच् चापि त्वरितः स महारथः  
०७,०९८।०४९च् आरुरोह रथं तूर्णं भारद्वाजस्य मारिष  
०७,०९८।०४९ए हर्तुम् ऐच्छच् छिरः कायात् क्रोधसंरक्तलोचनः  
०७,०९८।०५०अ प्रत्याश्वस्तस् ततो द्रोणो धनुर् गृह्य महाबलः  
०७,०९८।०५०ब्*०७१३_०१ आसन्नम् आगतं दृष्ट्वा धृष्टद्युम्नं जिघांसया  
०७,०९८।०५०च् शरैर् वैतस्तिकै राजन् नित्यम् आसन्नयोधिभिः  
०७,०९८।०५०ए योधयाम् आस समरे धृष्टद्युम्नं महारथम्  
०७,०९८।०५१अ ते हि वैतस्तिका नाम शरा आसन्नयोधिनः  
०७,०९८।०५१च् द्रोणस्य विदिता राजन् धृष्टद्युम्नम् अवाक्षिपन्  
०७,०९८।०५२अ स वध्यमानो बहुभिः सायकैस् तैर् महाबलः  
०७,०९८।०५२च् अवप्लुत्य रथात् तूर्णं भग्नवेगः पराक्रमी  
०७,०९८।०५२द्*०७१४_०१ कृतसङ्कल्पभूयिष्टः प्राद्रवत् स्वरथं प्रति  
०७,०९८।०५३अ आरुह्य स्वरथं वीरः प्रगृह्य च महद् धनुः  
०७,०९८।०५३च् विव्याध समरे द्रोणं धृष्टद्युम्नो महारथः  
०७,०९८।०५३द्*०७१५_०१ द्रोणश् चापि महाराज शरैर् विव्याध पार्षतम्  
०७,०९८।०५३द्*०७१५_०२ तद् अद्भुतम् अभूद् युद्धं द्रोणपाञ्चालयोस् तदा  
०७,०९८।०५३द्*०७१५_०३ त्रैलोक्यकाङ्क्षिणोर् आसीच् छक्रप्रह्रादयोर् इव  
०७,०९८।०५३द्*०७१५_०४ मण्डलानि विचित्राणि यमकानीतराणि च  
०७,०९८।०५३द्*०७१५_०५ चरन्तौ युद्धमार्गज्ञौ ततक्षतुर् अथेषुभिः  
०७,०९८।०५३द्*०७१५_०६ मोहयन्तौ मनांस्य् आजौ योधानां द्रोणपार्षतौ  
०७,०९८।०५३द्*०७१५_०७ सृजन्तौ शरवर्षाणि वर्षास्व् इव बलाहकौ  
०७,०९८।०५३द्*०७१५_०८ छादयन्तौ महात्मानौ शरैर् व्योम दिशो महीम्  
०७,०९८।०५४अ तद् अद्भुतं तयोर् युद्धं भूतसङ्घा ह्य् अपूजयन्  
०७,०९८।०५४च् क्षत्रियाश् च महाराज ये चान्ये तत्र सैनिकाः  
०७,०९८।०५४द्*०७१६_०१ क्षत्रिया अब्रुवन् राजन् वैनतेयो ऽयम् इत्य् उत  
०७,०९८।०५५अ अवश्यं समरे द्रोणो धृष्टद्युम्नेन सङ्गतः  
०७,०९८।०५५च् वशम् एष्यति नो राज्ञः पाञ्चाला इति चुक्रुशुः  
०७,०९८।०५६अ द्रोणस् तु त्वरितो युद्धे धृष्टद्युम्नस्य सारथेः  
०७,०९८।०५६च् शिरः प्रच्यावयाम् आस फलं पक्वं तरोर् इव  
०७,०९८।०५६ए ततस् ते प्रद्रुता वाहा राजंस् तस्य महात्मनः  
०७,०९८।०५७अ तेषु प्रद्रवमाणेषु पाञ्चालान् सृञ्जयांस् तथा  
०७,०९८।०५७च् व्यद्रावयद् रणे द्रोणस् तत्र तत्र पराक्रमी  
०७,०९८।०५८अ विजित्य पाण्डुपाञ्चालान् भारद्वाजः प्रतापवान्  
०७,०९८।०५८च् स्वं व्यूहं पुनर् आस्थाय स्थिरो ऽभवद् अरिन्दमः  
०७,०९८।०५८ए न चैनं पाण्डवा युद्धे जेतुम् उत्सहिरे प्रभो  
०७,०९९।००१ सञ्जय उवाच  
०७,०९९।००१अ ततो दुःशासनो राजञ् शैनेयं समुपाद्रवत्  
०७,०९९।००१ब्*०७१७_०१ रथव्रातेन महता नानादेशोद्भवेन च  
०७,०९९।००१ब्*०७१७_०२ सर्वतो भरतश्रेष्ठ विसृजन् सायकान् बहून्  
०७,०९९।००१ब्*०७१७_०३ पर्जन्य इव घोषेण नादयन् वै दिशो दश  
०७,०९९।००१ब्*०७१७_०४ तम् आपतन्तम् आलोक्य सात्यकिः कौरवं रणे  
०७,०९९।००१ब्*०७१७_०५ अभिद्रुत्य महाबाहुश् छादयाम् आस सायकैः  
०७,०९९।००१ब्*०७१७_०६ ते छाद्यमाना बाणौघैर् दुःशासनपुरोगमाः  
०७,०९९।००१ब्*०७१७_०७ प्राद्रवन् समरे भीतास् तव पुत्रस्य पश्यतः  
०७,०९९।००१ब्*०७१७_०८ तेषु द्रवत्सु राजेन्द्र पुत्रो दुःशासनस् तव  
०७,०९९।००१ब्*०७१७_०९ तस्थौ व्यपेतभी राजन् सात्यकिं चार्दयच् छरैः  
०७,०९९।००१ब्*०७१७_१० चतुर्भिर् वाजिनस् तस्य सारथिं च त्रिभिः शरैः  
०७,०९९।००१ब्*०७१७_११ सात्यकिं च शतेनाजौ विद्ध्वा नादं मुमोच सः  
०७,०९९।००१ब्*०७१७_१२ ततः क्रुद्धो महाराज माधवस् तस्य संयुगे  
०७,०९९।००१ब्*०७१७_१३ रथं सूतं ध्वजं तं च चक्रे ऽदृश्यम् अजिह्मगैः  
०७,०९९।००१च् किरञ् शरसहस्राणि पर्जन्य इव वृष्टिमान्  
०७,०९९।००२अ स विद्ध्वा सात्यकिं षष्ट्या तथा षोडशभिः शरैः  
०७,०९९।००२च् नाकम्पयत् स्थितं युद्धे मैनाकम् इव पर्वतम्  
०७,०९९।००३अ स तु दुःशासनं वीरः सायकैर् आवृणोद् भृशम्  
०७,०९९।००३च् मशकं समनुप्राप्तम् ऊर्णनाभिर् इवोर्णया  
०७,०९९।००३द्*०७१८_०१ त्वरन् समावृणोद् बाणैर् दुःशासनम् अमित्रजित्  
०७,०९९।००४अ दृष्ट्वा दुःशासनं राजा तथा शरशताचितम्  
०७,०९९।००४च् त्रिगर्तांश् चोदयाम् आस युयुधानरथं प्रति  
०७,०९९।००५अ ते ऽगच्छन् युयुधानस्य समीपं क्रूरकारिणः  
०७,०९९।००५च् त्रिगर्तानां त्रिसाहस्रा रथा युद्धविशारदाः  
०७,०९९।००६अ ते तु तं रथवंशेन महता पर्यवारयन्  
०७,०९९।००६च् स्थिरां कृत्वा मतिं युद्धे भूत्वा संशप्तका मिथः  
०७,०९९।००७अ तेषां प्रयततां युद्धे शरवर्षाणि मुञ्चताम्  
०७,०९९।००७च् योधान् पञ्चशतान् मुख्यान् अग्रानीके व्यपोथयत्  
०७,०९९।००८अ ते ऽपतन्त हतास् तूर्णं शिनिप्रवरसायकैः  
०७,०९९।००८च् महामारुतवेगेन रुग्णा इव महाद्रुमाः  
०७,०९९।००९अ रथैश् च बहुधा छिन्नैर् ध्वजैश् चैव विशां पते  
०७,०९९।००९च् हयैश् च कनकापीडैः पतितैस् तत्र मेदिनी  
०७,०९९।०१०अ शैनेयशरसङ्कृत्तैः शोणितौघपरिप्लुतैः  
०७,०९९।०१०च् अशोभत महाराज किंशुकैर् इव पुष्पितैः  
०७,०९९।०११अ ते वध्यमानाः समरे युयुधानेन तावकाः  
०७,०९९।०११च् त्रातारं नाध्यगच्छन्त पङ्कमग्ना इव द्विपाः  
०७,०९९।०१२अ ततस् ते पर्यवर्तन्त सर्वे द्रोणरथं प्रति  
०७,०९९।०१२च् भयात् पतगराजस्य गर्तानीव महोरगाः  
०७,०९९।०१३अ हत्वा पञ्चशतान् योधाञ् शरैर् आशीविषोपमैः  
०७,०९९।०१३ब्*०७१९_०१ ततस् तान् हतविध्वस्तान् कृत्वा योधान् सहस्रशः  
०७,०९९।०१३च् प्रायात् स शनकैर् वीरो धनञ्जयरथं प्रति  
०७,०९९।०१४अ तं प्रयान्तं नरश्रेष्ठं पुत्रो दुःशासनस् तव  
०७,०९९।०१४च् विव्याध नवभिस् तूर्णं शरैः सन्नतपर्वभिः  
०७,०९९।०१५अ स तु तं प्रतिविव्याध पञ्चभिर् निशितैः शरैः  
०७,०९९।०१५च् रुक्मपुङ्खैर् महेष्वासो गार्ध्रपत्रैर् अजिह्मगैः  
०७,०९९।०१६अ सात्यकिं तु महाराज प्रहसन्न् इव भारत  
०७,०९९।०१६च् दुःशासनस् त्रिभिर् विद्ध्वा पुनर् विव्याध पञ्चभिः  
०७,०९९।०१७अ शैनेयस् तव पुत्रं तु विद्ध्वा पञ्चभिर् आशुगैः  
०७,०९९।०१७च् धनुश् चास्य रणे छित्त्वा विस्मयन्न् अर्जुनं ययौ  
०७,०९९।०१८अ ततो दुःशासनः क्रुद्धो वृष्णिवीराय गच्छते  
०७,०९९।०१८च् सर्वपारशवीं शक्तिं विससर्ज जिघांसया  
०७,०९९।०१९अ तां तु शक्तिं तदा घोरां तव पुत्रस्य सात्यकिः  
०७,०९९।०१९च् चिच्छेद शतधा राजन् निशितैः कङ्कपत्रिभिः  
०७,०९९।०२०अ अथान्यद् धनुर् आदाय पुत्रस् तव जनेश्वर  
०७,०९९।०२०च् सात्यकिं दशभिर् विद्ध्वा सिंहनादं ननाद ह  
०७,०९९।०२१अ सात्यकिस् तु रणे क्रुद्धो मोहयित्वा सुतं तव  
०७,०९९।०२१च् शरैर् अग्निशिखाकारैर् आजघान स्तनान्तरे  
०७,०९९।०२१द्*०७२०_०१ त्रिभिर् एव महाभागः शरैः सन्नतपर्वभिः  
०७,०९९।०२१द्*०७२१_०१ ततो ऽस्य वाहान् निशितैश् चतुर्भिर् अहनच् छरैः  
०७,०९९।०२१द्*०७२१_०२ सारथिं चास्य सङ्क्रुद्धो रथि* * * * * * *  
०७,०९९।०२१ए सर्वायसैस् तीक्ष्णवक्त्रैर् अष्टाभिर् विव्यधे पुनः  
०७,०९९।०२२अ दुःशासनस् तु विंशत्या सात्यकिं प्रत्यविध्यत  
०७,०९९।०२२ब्*०७२२_०१ प्रेषयाम् आस वीराय गृद्ध्रपक्षाञ् शिलाशितान्  
०७,०९९।०२२च् सात्वतो ऽपि महाराज तं विव्याध स्तनान्तरे  
०७,०९९।०२२ए त्रिभिर् एव महावेगैः शरैः सन्नतपर्वभिः  
०७,०९९।०२३अ ततो ऽस्य वाहान् निशितैः शरैर् जघ्ने महारथः  
०७,०९९।०२३च् सारथिं च सुसङ्क्रुद्धः शरैः सन्नतपर्वभिः  
०७,०९९।०२४अ धनुर् एकेन भल्लेन हस्तावापं च पञ्चभिः  
०७,०९९।०२४च् ध्वजं च रथशक्तिं च भल्लाभ्यां परमास्त्रवित्  
०७,०९९।०२४ए चिच्छेद विशिखैस् तीक्ष्णैस् तथोभौ पार्ष्णिसारथी  
०७,०९९।०२४फ़्*०७२३_०१ निमेषमात्रेण शरैर् उभौ च प्राष्ठिसारथी  
०७,०९९।०२५अ स छिन्नधन्वा विरथो हताश्वो हतसारथिः  
०७,०९९।०२५च् त्रिगर्तसेनापतिना स्वरथेनापवाहितः  
०७,०९९।०२६अ तम् अभिद्रुत्य शैनेयो मुहूर्तम् इव भारत  
०७,०९९।०२६ब्*०७२४_०१ तं प्राप्तम् अपि नेयेष हन्तुं दुःशासनं रणे  
०७,०९९।०२६च् न जघान महाबाहुर् भीमसेनवचः स्मरन्  
०७,०९९।०२७अ भीमसेनेन हि वधः सुतानां तव भारत  
०७,०९९।०२७च् प्रतिज्ञातः सभामध्ये सर्वेषाम् एव संयुगे  
०७,०९९।०२८अ तथा दुःशासनं जित्वा सात्यकिः संयुगे प्रभो  
०७,०९९।०२८च् जगाम त्वरितो राजन् येन यातो धनञ्जयः  
०७,१००।००१ धृतराष्ट्र उवाच  
०७,१००।००१अ किं तस्यां मम सेनायां नासन् के चिन् महारथाः  
०७,१००।००१च् ये तथा सात्यकिं यान्तं नैवाघ्नन् नाप्य् अवारयन्  
०७,१००।००१द्*०७२५_०१ यत् कृतं वृष्णिवीरेण कर्म शंससि मे रणे  
०७,१००।००१द्*०७२५_०२ नैतद् उत्सहते कर्तुं कर्म शक्रो ऽपि सञ्जय  
०७,१००।००१द्*०७२५_०३ अश्रद्धेयम् अचिन्त्यं च कर्म तस्य महात्मनः  
०७,१००।००१द्*०७२५_०४ वृष्ण्यन्धकप्रवीरस्य श्रुत्वा मे व्यथितं मनः  
०७,१००।००२अ एको हि समरे कर्म कृतवान् सत्यविक्रमः  
०७,१००।००२च् शक्रतुल्यबलो युद्धे महेन्द्रो दानवेष्व् इव  
०७,१००।००३अ अथ वा शून्यम् आसीत् तद् येन यातः स सात्यकिः  
०७,१००।००३च् एको वै बहुलाः सेनाः प्रमृद्नन् पुरुषर्षभः  
०७,१००।००३द्*०७२६_०१ न सन्ति तस्मात् पुत्रा मे यथा सञ्जय भाषसे  
०७,१००।००४अ कथं च युध्यमानानाम् अपक्रान्तो महात्मनाम्  
०७,१००।००४च् एको बहूनां शैनेयस् तन् ममाचक्ष्व सञ्जय  
०७,१००।००५ सञ्जय उवाच  
०७,१००।००५अ राजन् सेनासमुद्योगो रथनागाश्वपत्तिमान्  
०७,१००।००५च् तुमुलस् तव सैन्यानां युगान्तसदृशो ऽभवत्  
०७,१००।००६अ आह्णिकेषु समूहेषु तव सैन्यस्य मानद  
०७,१००।००६च् नास्ति लोके समः कश् चित् समूह इति मे मतिः  
०७,१००।००७अ तत्र देवाः स्म भाषन्ते चारणाश् च समागताः  
०७,१००।००७च् एतद् अन्ताः समूहा वै भविष्यन्ति महीतले  
०७,१००।००८अ न चैव तादृशः कश् चिद् व्यूह आसीद् विशां पते  
०७,१००।००८च् यादृग् जयद्रथवधे द्रोणेन विहितो ऽभवत्  
०७,१००।००८द्*०७२७_०१ उद्धृता पृथिवी नूनं युद्धहेतोः समागतैः  
०७,१००।००८द्*०७२७_०२ इति तत्र जनाः स्माहुर् दृष्ट्वा तां जनसंसदम्  
०७,१००।००९अ चण्डवाताभिपन्नानां समुद्राणाम् इव स्वनः  
०७,१००।००९च् रणे ऽभवद् बलौघानाम् अन्योन्यम् अभिधावताम्  
०७,१००।०१०अ पार्थिवानां समेतानां बहून्य् आसन् नरोत्तम  
०७,१००।०१०च् त्वद्बले पाण्डवानां च सहस्राणि शतानि च  
०७,१००।०१०द्*०७२८_०१ तावकानां तदा ह्य् आसन् प्रयुतान्य् अर्बुदानि च  
०७,१००।०१०द्*०७२८_०२ तथैव राजन् पाण्डूनां सहस्राणि सहस्रशः  
०७,१००।०११अ संरब्धानां प्रवीराणां समरे दृढकर्मणाम्  
०७,१००।०११च् तत्रासीत् सुमहाञ् शब्दस् तुमुलो लोमहर्षणः  
०७,१००।०११द्*०७२९_०१ पाण्डवानां कुरूणां च गर्जताम् इतरेतरम्  
०७,१००।०११द्*०७२९_०२ क्ष्वेडाः किलकिलाशब्दास् तत्रासन् वै सहस्रशः  
०७,१००।०११द्*०७२९_०३ भेरीशब्दाश् च तुमुला बाणशब्दाश् च भारत  
०७,१००।०११द्*०७२९_०४ अन्योन्यं निघ्नतां चैव नराणां शुश्रुवे स्वनः  
०७,१००।०१२अ अथाक्रन्दद् भीमसेनो धृष्टद्युम्नश् च मारिष  
०७,१००।०१२च् नकुलः सहदेवश् च धर्मराजश् च पाण्डवः  
०७,१००।०१३अ आगच्छत प्रहरत बलवत् परिधावत  
०७,१००।०१३च् प्रविष्टाव् अरिसेनां हि वीरौ माधवपाण्डवौ  
०७,१००।०१४अ यथा सुखेन गच्छेतां जयद्रथवधं प्रति  
०७,१००।०१४च् तथा प्रकुरुत क्षिप्रम् इति सैन्यान्य् अचोदयत्  
०७,१००।०१४ए तयोर् अभावे कुरवः कृतार्थाः स्युर् वयं जिताः  
०७,१००।०१४फ़्*०७३०_०१ यत्र यातौ महात्मानौ तूर्णं परपुरञ्जयौ  
०७,१००।०१५अ ते यूयं सहिता भूत्वा तूर्णम् एव बलार्णवम्  
०७,१००।०१५च् क्षोभयध्वं महावेगाः पवनाः सागरं यथा  
०७,१००।०१६अ भीमसेनेन ते राजन् पाञ्चाल्येन च चोदिताः  
०७,१००।०१६च् आजघ्नुः कौरवान् सङ्ख्ये त्यक्त्वासून् आत्मनः प्रियान्  
०७,१००।०१७अ इच्छन्तो निधनं युद्धे शस्त्रैर् उत्तमतेजसः  
०७,१००।०१७च् स्वर्गार्थं मित्रकार्यार्थं नाभ्यरक्षन्त जीवितम्  
०७,१००।०१८अ तथैव तावका राजन् प्रार्थयन्तो महद् यशः  
०७,१००।०१८च् आर्यां युद्धे मतिं कृत्वा युद्धायैवोपतस्थिरे  
०७,१००।०१९अ तस्मिंस् तु तुमुले युद्धे वर्तमाने महाभये  
०७,१००।०१९च् हत्वा सर्वाणि सैन्यानि प्रायात् सात्यकिर् अर्जुनम्  
०७,१००।०२०अ कवचानां प्रभास् तत्र सूर्यरश्मिविचित्रिताः  
०७,१००।०२०च् दृष्टीः सङ्ख्ये सैनिकानां प्रतिजघ्नुः समन्ततः  
०७,१००।०२०द्*०७३१_०१ ध्वजशस्त्रप्रतिहता लोकान् समवदीपयन्  
०७,१००।०२१अ तथा प्रयतमानेषु पाण्डवेयेषु निर्भयः  
०७,१००।०२१च् दुर्योधनो महाराज व्यगाहत महद् बलम्  
०७,१००।०२२अ स सन्निपातस् तुमुलस् तेषां तस्य च भारत  
०७,१००।०२२च् अभवत् सर्वसैन्यानाम् अभावकरणो महान्  
०७,१००।०२३ धृतराष्ट्र उवाच  
०७,१००।०२३अ तथा गतेषु सैन्येषु तथा कृच्छ्रगतः स्वयम्  
०७,१००।०२३च् कच्चिद् दुर्योधनः सूत नाकार्षीत् पृष्ठतो रणम्  
०७,१००।०२४अ एकस्य च बहूनां च सन्निपातो महाहवे  
०७,१००।०२४च् विशेषतो नृपतिना विषमः प्रतिभाति मे  
०७,१००।०२५अ सो ऽत्यन्तसुखसंवृद्धो लक्ष्म्या लोकस्य चेश्वरः  
०७,१००।०२५च् एको बहून् समासाद्य कच्चिन् नासीत् पराङ्मुखः  
०७,१००।०२६ सञ्जय उवाच  
०७,१००।०२६अ राजन् सङ्ग्रामम् आश्चर्यं तव पुत्रस्य भारत  
०७,१००।०२६च् एकस्य च बहूनां च शृणुष्व गदतो ऽद्भुतम्  
०७,१००।०२७अ दुर्योधनेन सहसा पाण्डवी पृतना रणे  
०७,१००।०२७च् नलिनी द्विरदेनेव समन्ताद् विप्रलोडिता  
०७,१००।०२८अ तथा सेनां कृतां दृष्ट्वा तव पुत्रेण कौरव  
०७,१००।०२८च् भीमसेनपुरोगास् तं पाञ्चालाः समुपाद्रवन्  
०७,१००।०२९अ स भीमसेनं दशभिर् माद्रीपुत्रौ त्रिभिस् त्रिभिः  
०७,१००।०२९ब्*०७३२_०१ त्रिभिस् त्रिभिर् यमौ वीरौ धर्मराजं च सप्तभिः  
०७,१००।०२९च् विराटद्रुपदौ षड्भिः शतेन च शिखण्डिनम्  
०७,१००।०३०अ धृष्टद्युम्नं च विंशत्या धर्मपुत्रं च सप्तभिः  
०७,१००।०३०च् केकयान् दशभिर् विद्ध्वा द्रौपदेयांस् त्रिभिस् त्रिभिः  
०७,१००।०३१अ शतशश् चापरान् योधान् सद्विपांश् च रथान् रणे  
०७,१००।०३१च् शरैर् अवचकर्तोग्रैः क्रुद्धो ऽन्तक इव प्रजाः  
०७,१००।०३२अ न सन्दधन् विमुञ्चन् वा मण्डलीकृतकार्मुकः  
०७,१००।०३२च् अदृश्यत रिपून् निघ्नञ् शिक्षयास्त्रबलेन च  
०७,१००।०३३अ तस्य तान् निघ्नतः शत्रून् हेमपृष्ठं महद् धनुः  
०७,१००।०३३च् भल्लाभ्यां पाण्डवो ज्येष्ठस् त्रिधा चिच्छेद मारिष  
०७,१००।०३३द्*०७३३_०१ अजस्त्रं मण्डलीभूतं ददृशुः समरे जनाः  
०७,१००।०३३द्*०७३३_०२ ततो युधिष्ठिरो राजा भल्लाभ्याम् अच्छिनद् धनुः  
०७,१००।०३३द्*०७३३_०३ तव पुत्रस्य कौरव्य यतमानस्य संयुगे  
०७,१००।०३४अ विव्याध चैनं बहुभिः सम्यग् अस्तैः शितैः शरैः  
०७,१००।०३४च् वर्माण्य् आशु समासाद्य ते भग्नाः क्षितिम् आविशन्  
०७,१००।०३५अ ततः प्रमुदिताः पार्थाः परिवव्रुर् युधिष्ठिरम्  
०७,१००।०३५च् यथा वृत्रवधे देवा मुदा शक्रं महर्षिभिः  
०७,१००।०३६अ अथ दुर्योधनो राजा दृढम् आदाय कार्मुकम्  
०७,१००।०३६ब्*०७३४_०१ ततो ऽन्यद् धनुर् आदाय तव पुत्रः प्रतापवान्  
०७,१००।०३६च् तिष्ठ तिष्ठेति राजानं ब्रुवन् पाण्डवम् अभ्ययात्  
०७,१००।०३७अ तं तथा वादिनं राजंस् तव पुत्रं महारथम्  
०७,१००।०३७च् प्रत्युद्ययुः प्रमुदिताः पाञ्चाला जयगृद्धिनः  
०७,१००।०३८अ तान् द्रोणः प्रतिजग्राह परीप्सन् युधि पाण्डवम्  
०७,१००।०३८च् चण्डवातोद्धुतान् मेघान् सजलान् अचलो यथा  
०७,१००।०३८द्*०७३५_०१ तथा तव महत् सैन्यं तद् व्यरोचत तापयन्  
०७,१००।०३८द्*०७३५_०२ सम्प्रहृष्टस् तु सहसा तव सैन्यार्णवं प्रति  
०७,१००।०३८द्*०७३५_०३ लोऌअयन् सर्वतो गत्वा समुद्रं मकरो यथा  
०७,१००।०३९अ तत्र राजन् महान् आसीत् सङ्ग्रामो भूरिवर्धनः  
०७,१००।०३९ब्*०७३६_०१ पाण्डवानां महाबाहो तावकानां च संयुगे  
०७,१००।०३९ब्*०७३७_०१ ततः शब्दो महान् आसीत् पुनर् येन धनञ्जयः  
०७,१००।०३९ब्*०७३७_०२ अतीव सर्वशब्देभ्यो लोमहर्षकरः प्रभो  
०७,१००।०३९ब्*०७३७_०३ अर्जुनस्य महाबाहो तावकानां च धन्विनाम्  
०७,१००।०३९ब्*०७३७_०४ मध्ये भारतसैन्यस्य माधवस्य महारणे  
०७,१००।०३९ब्*०७३७_०५ द्रोणस्यापि परैः सार्धं व्यूहद्वारे महारणे  
०७,१००।०३९ब्*०७३७_०६ एवम् एष क्षयो वृत्तः पृथिव्यां पृथिवीपते  
०७,१००।०३९ब्*०७३७_०७ क्रुद्धे ऽर्जुने तथा द्रोणे सात्वते च महारथे  
०७,१००।०३९ब्*०७३८_०१ तत्र स्म कदनं घोरं वर्तते पाण्डुपूर्वज  
०७,१००।०३९च् रुद्रस्याक्रीडसङ्काशः संहारः सर्वदेहिनाम्  
०७,१०१।००१ सञ्जय उवाच  
०७,१०१।००१अ अपराह्णे महाराज सङ्ग्रामः समपद्यत  
०७,१०१।००१च् पर्जन्यसमनिर्घोषः पुनर् द्रोणस्य सोमकैः  
०७,१०१।००२अ शोणाश्वं रथम् आस्थाय नरवीरः समाहितः  
०७,१०१।००२च् समरे ऽभ्यद्रवत् पाण्डूञ् जवम् आस्थाय मध्यमम्  
०७,१०१।००३अ तव प्रियहिते युक्तो महेष्वासो महाबलः  
०७,१०१।००३च् चित्रपुङ्खैः शितैर् बाणैः कलशोत्तमसम्भवः  
०७,१०१।००३द्*०७३९_०१ जघान सोमकान् राजन् सृञ्जयान् केकयान् अपि  
०७,१०१।००४अ वरान् वरान् हि योधानां विचिन्वन्न् इव भारत  
०७,१०१।००४च् अक्रीडत रणे राजन् भारद्वाजः प्रतापवान्  
०७,१०१।००५अ तम् अभ्ययाद् बृहत्क्षत्रः केकयानां महारथः  
०७,१०१।००५ब्*०७४०_०१ भ्रातॄणां पञ्चमो ज्येष्ठः स्पर्धमानो महारथः  
०७,१०१।००५च् भ्रातॄणां वीरपञ्चानां ज्येष्ठः समरकर्कशः  
०७,१०१।००६अ विमुञ्चन् विशिखांस् तीक्ष्णान् आचार्यं छादयन् भृशम्  
०७,१०१।००६च् महामेघो यथा वर्षं विमुञ्चन् गन्धमादने  
०७,१०१।००७अ तस्य द्रोणो महाराज स्वर्णपुङ्खाञ् शिलाशितान्  
०७,१०१।००७च् प्रेषयाम् आस सङ्क्रुद्धः सायकान् दश सप्त च  
०७,१०१।००८अ तांस् तु द्रोणधनुर्मुक्तान् घोरान् आशीविषोपमान्  
०७,१०१।००८च् एकैकं दशभिर् बाणैर् युधि चिच्छेद हृष्टवत्  
०७,१०१।००९अ तस्य तल् लाघवं दृष्ट्वा प्रहसन् द्विजसत्तमः  
०७,१०१।००९च् प्रेषयाम् आस विशिखान् अष्टौ सन्नतपर्वणः  
०७,१०१।००९द्*०७४१_०१ प्रेषयत् स शरान् अष्टौ सहस्रं च पुनः पुनः  
०७,१०१।०१०अ तान् दृष्ट्वा पततः शीघ्रं द्रोणचापच्युताञ् शरान्  
०७,१०१।०१०च् अवारयच् छरैर् एव तावद्भिर् निशितैर् दृढैः  
०७,१०१।०११अ ततो ऽभवन् महाराज तव सैन्यस्य विस्मयः  
०७,१०१।०११च् बृहत्क्षत्रेण तत् कर्म कृतं दृष्ट्वा सुदुष्करम्  
०७,१०१।०१२अ ततो द्रोणो महाराज केकयं वै विशेषयन्  
०७,१०१।०१२च् प्रादुश्चक्रे रणे दिव्यं ब्राह्मम् अस्त्रं महातपाः  
०७,१०१।०१३अ तद् अस्य राजन् कैकेयः प्रत्यवारयद् अच्युतः  
०७,१०१।०१३च् ब्राह्मेणैव महाबाहुर् आहवे समुदीरितम्  
०७,१०१।०१३द्*०७४२_०१ ब्राह्मेणास्त्रेण तन् मुक्तं ब्राह्मम् अस्त्रं विशां पते  
०७,१०१।०१४अ प्रतिहन्य तद् अस्त्रं तु भारद्वाजस्य संयुगे  
०७,१०१।०१४ब्*०७४३_०१ कैकेयो ऽस्त्रं समालोक्य मुक्तं द्रोणेन संयुगे  
०७,१०१।०१४ब्*०७४३_०२ ब्रह्मास्त्रेणैव राजेन्द्र ब्राह्मम् अस्त्रम् अशातयत्  
०७,१०१।०१४ब्*०७४३_०३ ततो ऽस्त्रे निहते ब्राह्मे बृहत्क्षत्रश् च भारत  
०७,१०१।०१४च् विव्याध ब्राह्मणं षष्ट्या स्वर्णपुङ्खैः शिलाशितैः  
०७,१०१।०१५अ तं द्रोणो द्विपदां श्रेष्ठो नाराचेन समर्पयत्  
०७,१०१।०१५च् स तस्य कवचं भित्त्वा प्राविशद् धरणीतलम्  
०७,१०१।०१६अ कृष्णसर्पो यथा मुक्तो वल्मीकं नृपसत्तम  
०७,१०१।०१६च् तथाभ्यगान् महीं बाणो भित्त्वा कैकेयम् आहवे  
०७,१०१।०१७अ सो ऽतिविद्धो महाराज द्रोणेनास्त्रविदा भृशम्  
०७,१०१।०१७च् क्रोधेन महताविष्टो व्यावृत्य नयने शुभे  
०७,१०१।०१८अ द्रोणं विव्याध सप्तत्या स्वर्णपुङ्खैः शिलाशितैः  
०७,१०१।०१८च् सारथिं चास्य भल्लेन बाह्वोर् उरसि चार्पयत्  
०७,१०१।०१९अ द्रोणस् तु बहुधा विद्धो बृहत्क्षत्रेण मारिष  
०७,१०१।०१९च् असृजद् विशिखांस् तीक्ष्णान् केकयस्य रथं प्रति  
०७,१०१।०२०अ व्याकुलीकृत्य तं द्रोणो बृहत्क्षत्रं महारथम्  
०७,१०१।०२०ब्*०७४४_०१ अश्वांश् चतुर्भिर् न्यवधीच् चतुरो ऽस्य पतत्रिभिः  
०७,१०१।०२०ब्*०७४४_०२ सारथिं चास्य बाणेन रथनीडाद् अपाहरत्  
०७,१०१।०२०ब्*०७४४_०३ द्वाभ्यां ध्वजं च छत्त्रं च छित्त्वा भूमाव् अपातयत्  
०७,१०१।०२०च् व्यसृजत् सायकं तीक्ष्णं केकयं प्रति भारत  
०७,१०१।०२०द्*०७४५_०१ व्यसृजत् सर्वतो बाणान् केकयस्य विमोहनात्  
०७,१०१।०२०फ़्*०७४६_०१ तम् अविध्यत् पृषत्केन द्रोणो राजन् स्तनान्तरे  
०७,१०१।०२०फ़्*०७४६_०२ भ्रातॄणां पञ्चमो ज्येष्ठो महाबलपराक्रमः  
०७,१०१।०२१अ स गाढविद्धस् तेनाशु महाराज स्तनान्तरे  
०७,१०१।०२१च् रथात् पुरुषशार्दूलः सम्भिन्नहृदयो ऽपतत्  
०७,१०१।०२१च्*०७४७_०१ ततः साधुविसृष्टेन नाराचेन द्विजर्षभः  
०७,१०१।०२१च्*०७४७_०२ हृद्य् अविध्यद् बृहत्क्षत्रं  
०७,१०१।०२२अ बृहत्क्षत्रे हते राजन् केकयानां महारथे  
०७,१०१।०२२च् शैशुपालिः सुसङ्क्रुद्धो यन्तारम् इदम् अब्रवीत्  
०७,१०१।०२३अ सारथे याहि यत्रैष द्रोणस् तिष्ठति दंशितः  
०७,१०१।०२३च् विनिघ्नन् केकयान् सर्वान् पाञ्चालानां च वाहिनीम्  
०७,१०१।०२४अ तस्य तद् वचनं श्रुत्वा सारथी रथिनां वरम्  
०७,१०१।०२४च् द्रोणाय प्रापयाम् आस काम्बोजैर् जवनैर् हयैः  
०७,१०१।०२५अ धृष्टकेतुश् च चेदीनाम् ऋषभो ऽतिबलोदितः  
०७,१०१।०२५च् सहसा प्रापतद् द्रोणं पतङ्ग इव पावकम्  
०७,१०१।०२६अ सो ऽभ्यविध्यत् ततो द्रोणं षष्ट्या साश्वरथध्वजम्  
०७,१०१।०२६च् पुनश् चान्यैः शरैस् तीक्ष्णैः सुप्तं व्याघ्रं तुदन्न् इव  
०७,१०१।०२७अ तस्य द्रोणो धनुर्मध्ये क्षुरप्रेण शितेन ह  
०७,१०१।०२७च् चिच्छेद राज्ञो बलिनो यतमानस्य संयुगे  
०७,१०१।०२८अ अथान्यद् धनुर् आदाय शैशुपालिर् महारथः  
०७,१०१।०२८च् विव्याध सायकैर् द्रोणं पुनः सुनिशितैर् दृढैः  
०७,१०१।०२९अ तस्य द्रोणो हयान् हत्वा सारथिं च महाबलः  
०७,१०१।०२९ब्*०७४८_०१ सारथेश् च शिरः कायाच् चकर्त प्रहसन्न् इव  
०७,१०१।०२९च् अथैनं पञ्चविंशत्या सायकानां समार्पयत्  
०७,१०१।०३०अ विरथो विधनुष्कश् च चेदिराजो ऽपि संयुगे  
०७,१०१।०३०च् गदां चिक्षेप सङ्क्रुद्धो भारद्वाजरथं प्रति  
०७,१०१।०३०द्*०७४९_०१ अवप्लुत्य रथाच् चैद्यो गदाम् आदाय सत्वरः  
०७,१०१।०३०द्*०७४९_०२ भारद्वाजाय चिक्षेप रुषिताम् इव पन्नगीम्  
०७,१०१।०३१अ ताम् आपतन्तीं सहसा घोररूपां भयावहाम्  
०७,१०१।०३१च् अश्मसारमयीं गुर्वीं तपनीयविभूषिताम्  
०७,१०१।०३१ए शरैर् अनेकसाहस्रैर् भारद्वाजो न्यपातयत्  
०७,१०१।०३२अ सा पपात गदा भूमौ भारद्वाजेन सादिता  
०७,१०१।०३२च् रक्तमाल्याम्बरधरा तारेव नभसस् तलात्  
०७,१०१।०३३अ गदां विनिहतां दृष्ट्वा धृष्टकेतुर् अमर्षणः  
०७,१०१।०३३च् तोमरं व्यसृजत् तूर्णं शक्तिं च कनकोज्ज्वलाम्  
०७,१०१।०३४अ तोमरं तु त्रिभिर् बाणैर् द्रोणश् छित्त्वा महामृधे  
०७,१०१।०३४च् शक्तिं चिच्छेद सहसा कृतहस्तो महाबलः  
०७,१०१।०३४द्*०७५०_०१ तोमरं पञ्चभिश् छित्त्वा शक्तिं चिच्छेद सप्तभिः  
०७,१०१।०३४द्*०७५०_०२ तौ जग्मतुर् महीं छिन्नौ सर्पाव् इव गरुत्मता  
०७,१०१।०३५अ ततो ऽस्य विशिखं तीक्ष्णं वधार्थं वधकाङ्क्षिणः  
०७,१०१।०३५च् प्रेषयाम् आस समरे भारद्वाजः प्रतापवान्  
०७,१०१।०३६अ स तस्य कवचं भित्त्वा हृदयं चामितौजसः  
०७,१०१।०३६च् अभ्यगाद् धरणीं बाणो हंसः पद्मसरो यथा  
०७,१०१।०३६द्*०७५१_०१ स गाढविद्धस् तेनाशु हृदि राजन् महारथः  
०७,१०१।०३६द्*०७५१_०२ पपात च रथात् तूर्णं धृष्टकेतुर् महायशाः  
०७,१०१।०३७अ पतङ्गं हि ग्रसेच् चाषो यथा राजन् बुभुक्षितः  
०७,१०१।०३७च् तथा द्रोणो ऽग्रसच् छूरो धृष्टकेतुं महामृधे  
०७,१०१।०३८अ निहते चेदिराजे तु तत् खण्डं पित्र्यम् आविशत्  
०७,१०१।०३८च् अमर्षवशम् आपन्नः पुत्रो ऽस्य परमास्त्रवित्  
०७,१०१।०३९अ तम् अपि प्रहसन् द्रोणः शरैर् निन्ये यमक्षयम्  
०७,१०१।०३९च् महाव्याघ्रो महारण्ये मृगशावं यथा बली  
०७,१०१।०४०अ तेषु प्रक्षीयमाणेषु पाण्डवेयेषु भारत  
०७,१०१।०४०च् जरासन्धसुतो वीरः स्वयं द्रोणम् उपाद्रवत्  
०७,१०१।०४१अ स तु द्रोणं महाराज छादयन् सायकैः शितैः  
०७,१०१।०४१च् अदृश्यम् अकरोत् तूर्णं जलदो भास्करं यथा  
०७,१०१।०४२अ तस्य तल् लाघवं दृष्ट्वा द्रोणः क्षत्रियमर्दनः  
०७,१०१।०४२च् व्यसृजत् सायकांस् तूर्णं शतशो ऽथ सहस्रशः  
०७,१०१।०४३अ छादयित्वा रणे द्रोणो रथस्थं रथिनां वरम्  
०७,१०१।०४३च् जारासन्धिम् अथो जघ्ने मिषतां सर्वधन्विनाम्  
०७,१०१।०४४अ यो यः स्म लीयते द्रोणं तं तं द्रोणो ऽन्तकोपमः  
०७,१०१।०४४च् आदत्त सर्वभूतानि प्राप्ते काले यथान्तकः  
०७,१०१।०४५अ ततो द्रोणो महेष्वासो नाम विश्राव्य संयुगे  
०७,१०१।०४५च् शरैर् अनेकसाहस्रैः पाण्डवेयान् व्यमोहयत्  
०७,१०१।०४६अ ततो द्रोणाङ्किता बाणाः स्वर्णपुङ्खाः शिलाशिताः  
०७,१०१।०४६च् नरान् नागान् हयांश् चैव निजघ्नुः सर्वतो रणे  
०७,१०१।०४७अ ते वध्यमाना द्रोणेन शक्रेणेव महासुराः  
०७,१०१।०४७च् समकम्पन्त पाञ्चाला गावः शीतार्दिता इव  
०७,१०१।०४८अ ततो निष्टानको घोरः पाण्डवानाम् अजायत  
०७,१०१।०४८च् द्रोणेन वध्यमानेषु सैन्येषु भरतर्षभ  
०७,१०१।०४८द्*०७५२_०१ प्रताप्यमानाः सूर्येण हन्यमानाश् च सायकैः  
०७,१०१।०४८द्*०७५२_०२ अन्वपद्यन्त पाञ्चालास् तदा सन्त्रस्तचेतसः  
०७,१०१।०४९अ मोहिताः शरवर्षेण भारद्वाजस्य संयुगे  
०७,१०१।०४९च् ऊरुग्राहगृहीता हि पाञ्चालानां महारथाः  
०७,१०१।०५०अ चेदयश् च महाराज सृञ्जयाः सोमकास् तथा  
०७,१०१।०५०च् अभ्यद्रवन्त संहृष्टा भारद्वाजं युयुत्सया  
०७,१०१।०५०द्*०७५३_०१ ब्रुवन्तश् च रणे ऽन्योन्यं चेदिपाञ्चालसृञ्जयाः  
०७,१०१।०५१अ हत द्रोणं हत द्रोणम् इति ते द्रोणम् अभ्ययुः  
०७,१०१।०५१च् यतन्तः पुरुषव्याघ्राः सर्वशक्त्या महाद्युतिम्  
०७,१०१।०५१ए निनीषन्तो रणे द्रोणं यमस्य सदनं प्रति  
०७,१०१।०५२अ यतमानांस् तु तान् वीरान् भारद्वाजः शिलीमुखैः  
०७,१०१।०५२च् यमाय प्रेषयाम् आस चेदिमुख्यान् विशेषतः  
०७,१०१।०५३अ तेषु प्रक्षीयमाणेषु चेदिमुख्येषु भारत  
०७,१०१।०५३च् पाञ्चालाः समकम्पन्त द्रोणसायकपीडिताः  
०७,१०१।०५४अ प्राक्रोशन् भीमसेनं ते धृष्टद्युम्नरथं प्रति  
०७,१०१।०५४च् दृष्ट्वा द्रोणस्य कर्माणि तथारूपाणि मारिष  
०७,१०१।०५५अ ब्राह्मणेन तपो नूनं चरितं दुश्चरं महत्  
०७,१०१।०५५च् तथा हि युधि विक्रान्तो दहति क्षत्रियर्षभान्  
०७,१०१।०५६अ धर्मो युद्धं क्षत्रियस्य ब्राह्मणस्य परं तपः  
०७,१०१।०५६च् तपस्वी कृतविद्यश् च प्रेक्षितेनापि निर्दहेत्  
०७,१०१।०५७अ द्रोणास्त्रम् अग्निसंस्पर्शं प्रविष्टाः क्षत्रियर्षभाः  
०७,१०१।०५७च् बहवो दुस्तरं घोरं यत्रादह्यन्त भारत  
०७,१०१।०५८अ यथाबलं यथोत्साहं यथासत्त्वं महाद्युतिः  
०७,१०१।०५८च् मोहयन् सर्वभूतानि द्रोणो हन्ति बलानि नः  
०७,१०१।०५९अ तेषां तद् वचनं श्रुत्वा क्षत्रधर्मा व्यवस्थितः  
०७,१०१।०५९च् अर्धचन्द्रेण चिच्छेद द्रोणस्य सशरं धनुः  
०७,१०१।०५९च्*०७५४_०१ **** **** क्षत्रधर्मा महाबलः  
०७,१०१।०५९च्*०७५४_०२ क्रोधसंविग्नमनसो  
०७,१०१।०६०अ स संरब्धतरो भूत्वा द्रोणः क्षत्रियमर्दनः  
०७,१०१।०६०च् अन्यत् कार्मुकम् आदाय भास्वरं वेगवत्तरम्  
०७,१०१।०६१अ तत्राधाय शरं तीक्ष्णं भारघ्नं विमलं दृढम्  
०७,१०१।०६१च् आकर्णपूर्णम् आचार्यो बलवान् अभ्यवासृजत्  
०७,१०१।०६१द्*०७५५_०१ स जीवितम् उपादाय धार्ष्टद्युम्नेः शरोत्तमः  
०७,१०१।०६२अ स हत्वा क्षत्रधर्माणं जगाम धरणीतलम्  
०७,१०१।०६२च् स भिन्नहृदयो वाहाद् अपतन् मेदिनीतले  
०७,१०१।०६३अ ततः सैन्यान्य् अकम्पन्त धृष्टद्युम्नसुते हते  
०७,१०१।०६३च् अथ द्रोणं समारोहच् चेकितानो महारथः  
०७,१०१।०६३द्*०७५६_०१ व्यसृजत् समरे बाणान् प्रत्यमित्रजिघांसया  
०७,१०१।०६४अ स द्रोणं दशभिर् बाणैः प्रत्यविध्यत् स्तनान्तरे  
०७,१०१।०६४च् चतुर्भिः सारथिं चास्य चतुर्भिश् चतुरो हयान्  
०७,१०१।०६५अ तस्याचार्यः षोडशभिर् अविध्यद् दक्षिणं भुजम्  
०७,१०१।०६५च् ध्वजं षोडशभिर् बाणैर् यन्तारं चास्य सप्तभिः  
०७,१०१।०६५द्*०७५७_०१ तम् आचार्यस् त्रिभिर् बाणैर् बाह्वोर् उरसि चार्दयत्  
०७,१०१।०६५द्*०७५७_०२ ध्वजं सप्तभिर् उन्मथ्य यन्तारम् अवधीत् त्रिभिः  
०७,१०१।०६६अ तस्य सूते हते ते ऽश्वा रथम् आदाय विद्रुताः  
०७,१०१।०६६च् समरे शरसंवीता भारद्वाजेन मारिष  
०७,१०१।०६७अ चेकितानरथं दृष्ट्वा विद्रुतं हतसारथिम्  
०७,१०१।०६७च् पाञ्चालान् पाण्डवांश् चैव महद् भयम् अथाविशत्  
०७,१०१।०६८अ तान् समेतान् रणे शूरांश् चेदिपाञ्चालसृञ्जयान्  
०७,१०१।०६८च् समन्ताद् द्रावयन् द्रोणो बह्व् अशोभत मारिष  
०७,१०१।०६९अ आकर्णपलितः श्यामो वयसाशीतिकात् परः  
०७,१०१।०६९च् रणे पर्यचरद् द्रोणो वृद्धः षोडशवर्षवत्  
०७,१०१।०७०अ अथ द्रोणं महाराज विचरन्तम् अभीतवत्  
०७,१०१।०७०च् वज्रहस्तम् अमन्यन्त शत्रवः शत्रुसूदनम्  
०७,१०१।०७१अ ततो ऽब्रवीन् महाराज द्रुपदो बुद्धिमान् नृप  
०७,१०१।०७१च् लुब्धो ऽयं क्षत्रियान् हन्ति व्याघ्रः क्षुद्रमृगान् इव  
०७,१०१।०७२अ कृच्छ्रान् दुर्योधनो लोकान् पापः प्राप्स्यति दुर्मतिः  
०७,१०१।०७२च् यस्य लोभाद् विनिहताः समरे क्षत्रियर्षभाः  
०७,१०१।०७३अ शतशः शेरते भूमौ निकृत्ता गोवृषा इव  
०७,१०१।०७३च् रुधिरेण परीताङ्गाः श्वसृगालादनीकृताः  
०७,१०१।०७४अ एवम् उक्त्वा महाराज द्रुपदो ऽक्षौहिणीपतिः  
०७,१०१।०७४च् पुरस्कृत्य रणे पार्थान् द्रोणम् अभ्यद्रवद् द्रुतम्  
०७,१०२।००१ सञ्जय उवाच  
०७,१०२।००१अ व्यूहेष्व् आलोड्यमानेषु पाण्डवानां ततस् ततः  
०७,१०२।००१च् सुदूरम् अन्वयुः पार्थाः पाञ्चालाः सह सोमकैः  
०७,१०२।००२अ वर्तमाने तथा रौद्रे सङ्ग्रामे लोमहर्षणे  
०७,१०२।००२च् प्रक्षये जगतस् तीव्रे युगान्त इव भारत  
०७,१०२।००३अ द्रोणे युधि पराक्रान्ते नर्दमाने मुहुर् मुहुः  
०७,१०२।००३च् पाञ्चालेषु च क्षीणेषु वध्यमानेषु पाण्डुषु  
०७,१०२।००४अ नापश्यच् छरणं किं चिद् धर्मराजो युधिष्ठिरः  
०७,१०२।००४च् चिन्तयाम् आस राजेन्द्र कथम् एतद् भविष्यति  
०७,१०२।००५अ तत्रावेक्ष्य दिशः सर्वाः सव्यसाचिदिदृक्षया  
०७,१०२।००५च् युधिष्ठिरो ददर्शाथ नैव पार्थं न माधवम्  
०७,१०२।००६अ सो ऽपश्यन् नरशार्दूलं वानरर्षभलक्षणम्  
०७,१०२।००६च् गाण्डीवस्य च निर्घोषम् अशृण्वन् व्यथितेन्द्रियः  
०७,१०२।००७अ अपश्यन् सात्यकिं चापि वृष्णीनां प्रवरं रथम्  
०७,१०२।००७च् चिन्तयाभिपरीताङ्गो धर्मराजो युधिष्ठिरः  
०७,१०२।००७ए नाध्यगच्छत् तदा शान्तिं ताव् अपश्यन् नरर्षभौ  
०७,१०२।००८अ लोकोपक्रोशभीरुत्वाद् धर्मराजो महायशाः  
०७,१०२।००८च् अचिन्तयन् महाबाहुः शैनेयस्य रथं प्रति  
०७,१०२।००९अ पदवीं प्रेषितश् चैव फल्गुनस्य मया रणे  
०७,१०२।००९च् शैनेयः सात्यकिः सत्यो मित्राणाम् अभयङ्करः  
०७,१०२।०१०अ तद् इदं ह्य् एकम् एवासीद् द्विधा जातं ममाद्य वै  
०७,१०२।०१०च् सात्यकिश् च हि मे ज्ञेयः पाण्डवश् च धनञ्जयः  
०७,१०२।०११अ सात्यकिं प्रेषयित्वा तु पाण्डवस्य पदानुगम्  
०७,१०२।०११च् सात्वतस्यापि कं युद्धे प्रेषयिष्ये पदानुगम्  
०७,१०२।०१२अ करिष्यामि प्रयत्नेन भ्रातुर् अन्वेषणं यदि  
०७,१०२।०१२च् युयुधानम् अनन्विष्य लोको मां गर्हयिष्यति  
०७,१०२।०१३अ भ्रातुर् अन्वेषणं कृत्वा धर्मराजो युधिष्ठिरः  
०७,१०२।०१३च् परित्यजति वार्ष्णेयं सात्यकिं सत्यविक्रमम्  
०७,१०२।०१४अ लोकापवादभीरुत्वात् सो ऽहं पार्थं वृकोदरम्  
०७,१०२।०१४च् पदवीं प्रेषयिष्यामि माधवस्य महात्मनः  
०७,१०२।०१५अ यथैव च मम प्रीतिर् अर्जुने शत्रुसूदने  
०७,१०२।०१५च् तथैव वृष्णिवीरे ऽपि सात्वते युद्धदुर्मदे  
०७,१०२।०१६अ अतिभारे नियुक्तश् च मया शैनेयनन्दनः  
०७,१०२।०१६च् स तु मित्रोपरोधेन गौरवाच् च महाबलः  
०७,१०२।०१६ए प्रविष्टो भारतीं सेनां मकरः सागरं यथा  
०७,१०२।०१७अ असौ हि श्रूयते शब्दः शूराणाम् अनिवर्तिनाम्  
०७,१०२।०१७च् मिथः संयुध्यमानानां वृष्णिवीरेण धीमता  
०७,१०२।०१८अ प्राप्तकालं सुबलवन् निश्चित्य बहुधा हि मे  
०७,१०२।०१८च् तत्रैव पाण्डवेयस्य भीमसेनस्य धन्विनः  
०७,१०२।०१८ए गमनं रोचते मह्यं यत्र यातौ महारथौ  
०७,१०२।०१९अ न चाप्य् असह्यं भीमस्य विद्यते भुवि किं चन  
०७,१०२।०१९च् शक्तो ह्य् एष रणे यत्तान् पृथिव्यां सर्वधन्विनः  
०७,१०२।०१९ए स्वबाहुबलम् आस्थाय प्रतिव्यूहितुम् अञ्जसा  
०७,१०२।०२०अ यस्य बाहुबलं सर्वे समाश्रित्य महात्मनः  
०७,१०२।०२०च् वनवासान् निवृत्ताः स्म न च युद्धेषु निर्जिताः  
०७,१०२।०२१अ इतो गते भीमसेने सात्वतं प्रति पाण्डवे  
०७,१०२।०२१च् सनाथौ भवितारौ हि युधि सात्वतफल्गुनौ  
०७,१०२।०२२अ कामं त्व् अशोचनीयौ तौ रणे सात्वतफल्गुनौ  
०७,१०२।०२२च् रक्षितौ वासुदेवेन स्वयं चास्त्रविशारदौ  
०७,१०२।०२३अ अवश्यं तु मया कार्यम् आत्मनः शोकनाशनम्  
०७,१०२।०२३च् तस्माद् भीमं नियोक्ष्यामि सात्वतस्य पदानुगम्  
०७,१०२।०२३ए ततः प्रतिकृतं मन्ये विधानं सात्यकिं प्रति  
०७,१०२।०२४अ एवं निश्चित्य मनसा धर्मपुत्रो युधिष्ठिरः  
०७,१०२।०२४च् यन्तारम् अब्रवीद् राजन् भीमं प्रति नयस्व माम्  
०७,१०२।०२५अ धर्मराजवचः श्रुत्वा सारथिर् हयकोविदः  
०७,१०२।०२५च् रथं हेमपरिष्कारं भीमान्तिकम् उपानयत्  
०७,१०२।०२६अ भीमसेनम् अनुप्राप्य प्राप्तकालम् अनुस्मरन्  
०७,१०२।०२६च् कश्मलं प्राविशद् राजा बहु तत्र समादिशन्  
०७,१०२।०२६द्*०७५८_०१ स कश्मलसमाविष्टो भीमम् आहूय पार्थिवः  
०७,१०२।०२६द्*०७५८_०२ अब्रवीद् वचनं राजन् कुन्तीपुत्रो युधिष्ठिरः  
०७,१०२।०२७अ यः सदेवान् सगन्धर्वान् दैत्यांश् चैकरथो ऽजयत्  
०७,१०२।०२७च् तस्य लक्ष्म न पश्यामि भीमसेनानुजस्य ते  
०७,१०२।०२८अ ततो ऽब्रवीद् धर्मराजं भीमसेनस् तथागतम्  
०७,१०२।०२८च् नैवाद्राक्षं न चाश्रौषं तव कश्मलम् ईदृशम्  
०७,१०२।०२९अ पुरा हि दुःखदीर्णानां भवान् गतिर् अभूद् धि नः  
०७,१०२।०२९च् उत्तिष्ठोत्तिष्ठ राजेन्द्र शाधि किं करवाणि ते  
०७,१०२।०३०अ न ह्य् असाध्यम् अकार्यं वा विद्यते मम मानद  
०७,१०२।०३०च् आज्ञापय कुरुश्रेष्ठ मा च शोके मनः कृथाः  
०७,१०२।०३१अ तम् अब्रवीद् अश्रुपूर्णः कृष्णसर्प इव श्वसन्  
०७,१०२।०३१च् भीमसेनम् इदं वाक्यं प्रम्लानवदनो नृपः  
०७,१०२।०३२अ यथा शङ्खस्य निर्घोषः पाञ्चजन्यस्य श्रूयते  
०७,१०२।०३२ब्*०७५९_०१ यथा हि पाञ्चजन्यस्य श्रूयते निनदो महान्  
०७,१०२।०३२च् प्रेरितो वासुदेवेन संरब्धेन यशस्विना  
०७,१०२।०३२ए नूनम् अद्य हतः शेते तव भ्राता धनञ्जयः  
०७,१०२।०३३अ तस्मिन् विनिहते नूनं युध्यते ऽसौ जनार्दनः  
०७,१०२।०३३च् यस्य सत्त्ववतो वीर्यम् उपजीवन्ति पाण्डवाः  
०७,१०२।०३४अ यं भयेष्व् अभिगच्छन्ति सहस्राक्षम् इवामराः  
०७,१०२।०३४च् स शूरः सैन्धवप्रेप्सुर् अन्वयाद् भारतीं चमूम्  
०७,१०२।०३५अ तस्य वै गमनं विद्मो भीम नावर्तनं पुनः  
०७,१०२।०३५च् श्यामो युवा गुडाकेशो दर्शनीयो महाभुजः  
०७,१०२।०३६अ व्यूढोरस्को महास्कन्धो मत्तद्विरदविक्रमः  
०७,१०२।०३६च् चकोरनेत्रस् ताम्राक्षो द्विषताम् अघवर्धनः  
०७,१०२।०३६द्*०७६०_०१ मम प्रियहितार्थं च शक्रलोकाद् इहागतः  
०७,१०२।०३६द्*०७६०_०२ वृद्धोपसेवी धृतिमान् कृतज्ञः सत्यसङ्गरः  
०७,१०२।०३६द्*०७६०_०३ प्रविष्टो महतीं सेनाम् अर्पयन्तां धनञ्जयः  
०७,१०२।०३६द्*०७६०_०४ प्रविष्टे च चमूं घोराम् अर्जुने शत्रुनाशने  
०७,१०२।०३६द्*०७६०_०५ प्रेषितः सात्वतो वीरः फल्गुनस्य पदानुगः  
०७,१०२।०३६द्*०७६०_०६ तस्याभिगमनं जाने भीम नावर्तनं पुनः  
०७,१०२।०३७अ तद् इदं मम भद्रं ते शोकस्थानम् अरिन्दम  
०७,१०२।०३७च् अर्जुनार्थं महाबाहो सात्वतस्य च कारणात्  
०७,१०२।०३८अ वर्धते हविषेवाग्निर् इध्यमानः पुनः पुनः  
०७,१०२।०३८च् तस्य लक्ष्म न पश्यामि तेन विन्दामि कश्मलम्  
०७,१०२।०३९अ तं विद्धि पुरुषव्याघ्रं सात्वतं च महारथम्  
०७,१०२।०३९च् स तं महारथं पश्चाद् अनुयातस् तवानुजम्  
०७,१०२।०३९ए तम् अपश्यन् महाबाहुम् अहं विन्दामि कश्मलम्  
०७,१०२।०३९फ़्*०७६१_०१ पार्थे तस्मिन् हते चैव युध्यते नूनम् अग्रणीः  
०७,१०२।०३९फ़्*०७६१_०२ सहायो नास्य वै कश् चित् तेन विन्दामि कश्मलम्  
०७,१०२।०३९फ़्*०७६२_०१ अथैनं पुनर् आचक्ष्व लोहिताक्षं सकेशवम्  
०७,१०२।०३९फ़्*०७६३_०१ दृष्ट्वा कुशलिनौ कृष्णौ सात्वतं चैव सात्यकिम्  
०७,१०२।०३९फ़्*०७६३_०२ संविदं मम कुर्यास् त्वं सिंहनादेन पाण्डव  
०७,१०२।०३९फ़्*०७६४_०१ असौ हि पाञ्चजन्यस्य नदतः श्रूयते स्वनः  
०७,१०२।०३९फ़्*०७६४_०२ क्रुद्धेन वासुदेवेन पूर्यमाणस्य पाण्डव  
०७,१०२।०३९फ़्*०७६४_०३ नूनं विनिहतः शूरः सव्यसाची परन्तपः  
०७,१०२।०३९फ़्*०७६४_०४ पार्थे तस्मिन् हते चैव युध्यते गरुडध्वजः  
०७,१०२।०३९फ़्*०७६४_०५ न ह्य् अस्य प्रियकृत् कश् चिद् अन्यः पाण्डव विद्यते  
०७,१०२।०४०अ तस्मात् कृष्णो रणे नूनं युध्यते युद्धकोविदः  
०७,१०२।०४०च् यस्य वीर्यवतो वीर्यम् उपजीवन्ति पाण्डवाः  
०७,१०२।०४०द्*०७६५_०१ न हि शुध्यति मे भावस् तयोर् एवं परन्तप  
०७,१०२।०४१अ स तत्र गच्छ कौन्तेय यत्र यातो धनञ्जयः  
०७,१०२।०४१च् सात्यकिश् च महावीर्यः कर्तव्यं यदि मन्यसे  
०७,१०२।०४१ए वचनं मम धर्मज्ञ ज्येष्ठो भ्राता भवामि ते  
०७,१०२।०४२अ न ते ऽर्जुनस् तथा ज्ञेयो ज्ञातव्यः सात्यकिर् यथा  
०७,१०२।०४२च् चिकीर्षुर् मत्प्रियं पार्थ प्रयातः सव्यसाचिनः  
०७,१०२।०४२ए पदवीं दुर्गमां घोराम् अगम्याम् अकृतात्मभिः  
०७,१०२।०४३ भीमसेन उवाच  
०७,१०२।०४३अ ब्रह्मेशानेन्द्रवरुणान् अवहद् यः पुरा रथः  
०७,१०२।०४३च् तम् आस्थाय गतौ कृष्णौ न तयोर् विद्यते भयम्  
०७,१०२।०४४अ आज्ञां तु शिरसा बिभ्रद् एष गच्छामि मा शुचः  
०७,१०२।०४४च् समेत्य तान् नरव्याघ्रांस् तव दास्यामि संविदम्  
०७,१०२।०४५ सञ्जय उवाच  
०७,१०२।०४५अ एतावद् उक्त्वा प्रययौ परिदाय युधिष्ठिरम्  
०७,१०२।०४५च् धृष्टद्युम्नाय बलवान् सुहृद्भ्यश् च पुनः पुनः  
०७,१०२।०४५ए धृष्टद्युम्नं चेदम् आह भीमसेनो महाबलः  
०७,१०२।०४६अ विदितं ते महाबाहो यथा द्रोणो महारथः  
०७,१०२।०४६च् ग्रहणे धर्मराजस्य सर्वोपायेन वर्तते  
०७,१०२।०४७अ न च मे गमने कृत्यं तादृक् पार्षत विद्यते  
०७,१०२।०४७च् यादृशं रक्षणे राज्ञः कार्यम् आत्ययिकं हि नः  
०७,१०२।०४८अ एवम् उक्तो ऽस्मि पार्थेन प्रतिवक्तुं स्म नोत्सहे  
०७,१०२।०४८च् प्रयास्ये तत्र यत्रासौ मुमूर्षुः सैन्धवः स्थितः  
०७,१०२।०४८ए धर्मराजस्य वचने स्थातव्यम् अविशङ्कया  
०७,१०२।०४८फ़्*०७६६_०१ यास्यामि पदवीं भ्रातुः सात्वतस्य च धीमतः  
०७,१०२।०४९अ सो ऽद्य यत्तो रणे पार्थं परिरक्ष युधिष्ठिरम्  
०७,१०२।०४९च् एतद् धि सर्वकार्याणां परमं कृत्यम् आहवे  
०७,१०२।०५०अ तम् अब्रवीन् महाराज धृष्टद्युम्नो वृकोदरम्  
०७,१०२।०५०च् ईप्सितेन महाबाहो गच्छ पार्थाविचारयन्  
०७,१०२।०५१अ नाहत्वा समरे द्रोणो धृष्टद्युम्नं कथं चन  
०७,१०२।०५१ब्*०७६७_०१ मयि जीवति कौन्तेय भारद्वाजः कथं चन  
०७,१०२।०५१च् निग्रहं धर्मराजस्य प्रकरिष्यति संयुगे  
०७,१०२।०५२अ ततो निक्षिप्य राजानं धृष्टद्युम्नाय पाण्डवः  
०७,१०२।०५२च् अभिवाद्य गुरुं ज्येष्ठं प्रययौ यत्र फल्गुनः  
०७,१०२।०५३अ परिष्वक्तस् तु कौन्तेयो धर्मराजेन भारत  
०७,१०२।०५३ब्*०७६८_०१ राज्ञा मूर्धनि चाघ्रातः परिष्वक्तश् च शत्रुहा  
०७,१०२।०५३च् आघ्रातश् च तथा मूर्ध्नि श्रावितश् चाशिषः शुभाः  
०७,१०२।०५३द्*०७६९_०१ कृत्वा प्रदक्षिणान् विप्रान् अर्चितांस् तुष्टमानसान्  
०७,१०२।०५३द्*०७६९_०२ आलभ्य मङ्गलान्य् अष्टौ पीत्वा कैरातकं मधु  
०७,१०२।०५३द्*०७६९_०३ द्विगुणद्रविणो वीरो मदरक्तान्तलोचनः  
०७,१०२।०५३द्*०७६९_०४ विप्रैः कृतस्वस्त्ययनो विजयोत्पादसूचितः  
०७,१०२।०५३द्*०७६९_०५ पश्यन्न् एवात्मनो बुद्धिं विजयानन्दकारिणीम्  
०७,१०२।०५३द्*०७६९_०६ अनुलोमानिलैश् चाशु प्रदर्शितजयोदयः  
०७,१०२।०५४अ भीमसेनो महाबाहुः कवची शुभकुण्डली  
०७,१०२।०५४च् साङ्गदः सतनुत्राणः सशरी रथिनां वरः  
०७,१०२।०५४द्*०७७०_०१ रथम् आरुह्य निर्युक्तं सर्वोपकरणान्वितम्  
०७,१०२।०५५अ तस्य कार्ष्णायसं वर्म हेमचित्रं महर्द्धिमत्  
०७,१०२।०५५च् विबभौ पर्वतश्लिष्टः सविद्युद् इव तोयदः  
०७,१०२।०५६अ पीतरक्तासितसितैर् वासोभिश् च सुवेष्टितः  
०७,१०२।०५६च् कण्ठत्राणेन च बभौ सेन्द्रायुध इवाम्बुदः  
०७,१०२।०५७अ प्रयाते भीमसेने तु तव सैन्यं युयुत्सया  
०७,१०२।०५७च् पाञ्चजन्यरवो घोरः पुनर् आसीद् विशां पते  
०७,१०२।०५८अ तं श्रुत्वा निनदं घोरं त्रैलोक्यत्रासनं महत्  
०७,१०२।०५८च् पुनर् भीमं महाबाहुर् धर्मपुत्रो ऽभ्यभाषत  
०७,१०२।०५९अ एष वृष्णिप्रवीरेण ध्मातः सलिलजो भृशम्  
०७,१०२।०५९च् पृथिवीं चान्तरिक्षं च विनादयति शङ्खराट्  
०७,१०२।०६०अ नूनं व्यसनम् आपन्ने सुमहत् सव्यसाचिनि  
०७,१०२।०६०च् कुरुभिर् युध्यते सार्धं सर्वैश् चक्रगदाधरः  
०७,१०२।०६१अ नूनम् आर्या महत् कुन्ती पापम् अद्य निदर्शनम्  
०७,१०२।०६१च् द्रौपदी च सुभद्रा च पश्यन्ति सह बन्धुभिः  
०७,१०२।०६२अ स भीमस् त्वरया युक्तो याहि यत्र धनञ्जयः  
०७,१०२।०६२च् मुह्यन्तीव हि मे सर्वा धनञ्जयदिदृक्षया  
०७,१०२।०६२ए दिशः सप्रदिशः पार्थ सात्वतस्य च कारणात्  
०७,१०२।०६२फ़्*०७७१_०१ एवं सञ्चोदितस् तेन धर्मपुत्रेण संयुगे  
०७,१०२।०६२फ़्*०७७१_०२ भीमसेनो महाबाहुः कवची दंशितो बली  
०७,१०२।०६३अ गच्छ गच्छेति च पुनर् भीमसेनम् अभाषत  
०७,१०२।०६३ब्*०७७२_०१ ततः पाण्डुसुतो राजन् भीमसेनः प्रतापवान्  
०७,१०२।०६३ब्*०७७२_०२ बद्धगोधाङ्गुलित्राणः प्रगृहीतशरासनः  
०७,१०२।०६३च् भृशं स प्रहितो भ्रात्रा भ्राता भ्रातुः प्रियङ्करः  
०७,१०२।०६३ए आहत्य दुन्दुभिं भीमः शङ्खं प्रध्माय चासकृत्  
०७,१०२।०६४अ विनद्य सिंहनादं च ज्यां विकर्षन् पुनः पुनः  
०७,१०२।०६४ब्*०७७३_०१ तलशब्देन वीराणां पातयित्वा मनांस्य् उत  
०७,१०२।०६४च् दर्शयन् घोरम् आत्मानम् अमित्रान् सहसाभ्ययात्  
०७,१०२।०६५अ तम् ऊहुर् जवना दान्ता विकुर्वाणा हयोत्तमाः  
०७,१०२।०६५च् विशोकेनाभिसंयत्ता मनोमारुतरंहसः  
०७,१०२।०६६अ आरुजन् विरुजन् पार्थो ज्यां विकर्षंश् च पाणिना  
०७,१०२।०६६च् सो ऽवकर्षन् विकर्षंश् च सेनाग्रं समलोडयत्  
०७,१०२।०६७अ तं प्रयान्तं महाबाहुं पाञ्चालाः सहसोमकाः  
०७,१०२।०६७ब्*०७७४_०१ तं समायान्तम् आलोक्य घोररूपं सुतास् तव  
०७,१०२।०६७च् पृष्ठतो ऽनुययुः शूरा मघवन्तम् इवामराः  
०७,१०२।०६८अ तं ससेना महाराज सोदर्याः पर्यवारयन्  
०७,१०२।०६८च् दुःशलश् चित्रसेनश् च कुण्डभेदी विविंशतिः  
०७,१०२।०६९अ दुर्मुखो दुःसहश् चैव विकर्णश् च शलस् तथा  
०७,१०२।०६९च् विन्दानुविन्दौ सुमुखो दीर्घबाहुः सुदर्शनः  
०७,१०२।०७०अ वृन्दारकः सुहस्तश् च सुषेणो दीर्घलोचनः  
०७,१०२।०७०च् अभयो रौद्रकर्मा च सुवर्मा दुर्विमोचनः  
०७,१०२।०७१अ विविधै रथिनां श्रेष्ठाः सह सैन्यैः सहानुगैः  
०७,१०२।०७१च् संयत्ताः समरे शूरा भीमसेनम् उपाद्रवन्  
०७,१०२।०७१द्*०७७५_०१ तैः समन्ताद् वृतः शूरैः समरे स महारथः  
०७,१०२।०७२अ तान् समीक्ष्य तु कौन्तेयो भीमसेनः पराक्रमी  
०७,१०२।०७२च् अभ्यवर्तत वेगेन सिंहः क्षुद्रमृगान् इव  
०७,१०२।०७३अ ते महास्त्राणि दिव्यानि तत्र वीरा अदर्शयन्  
०७,१०२।०७३च् वारयन्तः शरैर् भीमं मेघाः सूर्यम् इवोदितम्  
०७,१०२।०७४अ स तान् अतीत्य वेगेन द्रोणानीकम् उपाद्रवत्  
०७,१०२।०७४च् अग्रतश् च गजानीकं शरवर्षैर् अवाकिरत्  
०७,१०२।०७५अ सो ऽचिरेणैव कालेन तद् गजानीकम् आशुगैः  
०७,१०२।०७५च् दिशः सर्वाः समभ्यस्य व्यधमत् पवनात्मजः  
०७,१०२।०७६अ त्रासिताः शरभस्येव गर्जितेन वने मृगाः  
०७,१०२।०७६च् प्राद्रवन् द्विरदाः सर्वे नदन्तो भैरवान् रवान्  
०७,१०२।०७७अ पुनश् चातीत्य वेगेन द्रोणानीकम् उपाद्रवत्  
०७,१०२।०७७च् तम् अवारयद् आचार्यो वेलेवोद्वृत्तम् अर्णवम्  
०७,१०२।०७७द्*०७७६_०१ तस्य द्रोणो रथं राजञ् छादयाम् आस संयुगे  
०७,१०२।०७७द्*०७७६_०२ साश्वसूतध्वजं तूर्णं तद् अद्भुतम् इवाभवत्  
०७,१०२।०७८अ ललाटे ऽताडयच् चैनं नाराचेन स्मयन्न् इव  
०७,१०२।०७८च् ऊर्ध्वरश्मिर् इवादित्यो विबभौ तत्र पाण्डवः  
०७,१०२।०७९अ स मन्यमानस् त्व् आचार्यो ममायं फल्गुनो यथा  
०७,१०२।०७९च् भीमः करिष्यते पूजाम् इत्य् उवाच वृकोदरम्  
०७,१०२।०७९द्*०७७७_०१ भीमं पूजां करिष्यन्तं गुरुवृत्तम् अथाब्रवीत्  
०७,१०२।०८०अ भीमसेन न ते शक्यं प्रवेष्टुम् अरिवाहिनीम्  
०७,१०२।०८०च् माम् अनिर्जित्य समरे शत्रुमध्ये महाबल  
०७,१०२।०८१अ यदि ते सो ऽनुजः कृष्णः प्रविष्टो ऽनुमते मम  
०७,१०२।०८१च् अनीकं न तु शक्यं भोः प्रवेष्टुम् इह वै त्वया  
०७,१०२।०८२अ अथ भीमस् तु तच् छ्रुत्वा गुरोर् वाक्यम् अपेतभीः  
०७,१०२।०८२च् क्रुद्धः प्रोवाच वै द्रोणं रक्तताम्रेक्षणः श्वसन्  
०७,१०२।०८३अ तवार्जुनो नानुमते ब्रह्मबन्धो रणाजिरम्  
०७,१०२।०८३च् प्रविष्टः स हि दुर्धर्षः शक्रस्यापि विशेद् बलम्  
०७,१०२।०८४अ येन वै परमां पूजां कुर्वता मानितो ह्य् असि  
०७,१०२।०८४च् नार्जुनो ऽहं घृणी द्रोण भीमसेनो ऽस्मि ते रिपुः  
०७,१०२।०८५अ पिता नस् त्वं गुरुर् बन्धुस् तथा पुत्रा हि ते वयम्  
०७,१०२।०८५च् इति मन्यामहे सर्वे भवन्तं प्रणताः स्थिताः  
०७,१०२।०८६अ अद्य तद् विपरीतं ते वदतो ऽस्मासु दृश्यते  
०७,१०२।०८६च् यदि शत्रुं त्वम् आत्मानं मन्यसे तत् तथास्त्व् इह  
०७,१०२।०८६ए एष ते सदृशं शत्रोः कर्म भीमः करोम्य् अहम्  
०७,१०२।०८७अ अथोद्भ्राम्य गदां भीमः कालदण्डम् इवान्तकः  
०७,१०२।०८७च् द्रोणायावसृजद् राजन् स रथाद् अवपुप्लुवे  
०७,१०२।०८८अ साश्वसूतध्वजं यानं द्रोणस्यापोथयत् तदा  
०७,१०२।०८८ब्*०७७८_०१ तद् अद्भुतम् अपश्याम पाण्डवेयस्य विक्रमम्  
०७,१०२।०८८ब्*०७७८_०२ द्रोणं तु विरथं कृत्वा भीमसेनो महाबलः  
०७,१०२।०८८ब्*०७७८_०३ अभ्यवर्तत सैन्यानि तावकानि समन्ततः  
०७,१०२।०८८च् प्रामृद्नाच् च बहून् योधान् वायुर् वृक्षान् इवौजसा  
०७,१०२।०८८द्*०७७९_०१ विचचार रणे राजन् वायुतुल्यपराक्रमः  
०७,१०२।०८९अ तं पुनः परिवव्रुस् ते तव पुत्रा रथोत्तमम्  
०७,१०२।०८९ब्*०७८०_०१ निर्जितस् तु तदानेन पाण्डवेन महात्मना  
०७,१०२।०८९च् अन्यं च रथम् आस्थाय द्रोणः प्रहरतां वरः  
०७,१०२।०८९द्*०७८१_०१ व्यूहद्वारं समासाद्य युद्धाय समवस्थितः  
०७,१०२।०८९द्*०७८२_०१ भीमेनैवाकरोद् यत्नं व्यूहम् एवाभ्यरक्षत  
०७,१०२।०९०अ ततः क्रुद्धो महाराज भीमसेनः पराक्रमी  
०७,१०२।०९०च् अग्रतः स्यन्दनानीकं शरवर्षैर् अवाकिरत्  
०७,१०२।०९१अ ते वध्यमानाः समरे तव पुत्रा महारथाः  
०७,१०२।०९१च् भीमं भीमबलं युद्धे ऽयोधयंस् तु जयैषिणः  
०७,१०२।०९२अ ततो दुःशासनः क्रुद्धो रथशक्तिं समाक्षिपत्  
०७,१०२।०९२च् सर्वपारशवीं तीक्ष्णां जिघांसुः पाण्डुनन्दनम्  
०७,१०२।०९३अ आपतन्तीं महाशक्तिं तव पुत्रप्रचोदिताम्  
०७,१०२।०९३च् द्विधा चिच्छेद तां भीमस् तद् अद्भुतम् इवाभवत्  
०७,१०२।०९४अ अथान्यैर् निशितैर् बाणैः सङ्क्रुद्धः कुण्डभेदिनम्  
०७,१०२।०९४च् सुषेणं दीर्घनेत्रं च त्रिभिस् त्रीन् अवधीद् बली  
०७,१०२।०९५अ ततो वृन्दारकं वीरं कुरूणां कीर्तिवर्धनम्  
०७,१०२।०९५च् पुत्राणां तव वीराणां युध्यताम् अवधीत् पुनः  
०७,१०२।०९६अ अभयं रौद्रकर्माणं दुर्विमोचनम् एव च  
०७,१०२।०९६च् त्रिभिस् त्रीन् अवधीद् भीमः पुनर् एव सुतांस् तव  
०७,१०२।०९७अ वध्यमाना महाराज पुत्रास् तव बलीयसा  
०७,१०२।०९७च् भीमं प्रहरतां श्रेष्ठं समन्तात् पर्यवारयन्  
०७,१०२।०९७द्*०७८३_०१ बाह्यं मृत्युभयं कृत्वा समावव्रुर् वृकोदरम्  
०७,१०२।०९७द्*०७८४_०१ ते शरैर् भीमकर्माणं ववर्षुः पाण्डवं युधि  
०७,१०२।०९७द्*०७८४_०२ मेघा इवातपापाये धाराभिर् धरणीधरम्  
०७,१०२।०९७द्*०७८४_०३ स तद् बाणमयं वर्षम् अश्मवर्षम् इवाचलः  
०७,१०२।०९७द्*०७८४_०४ प्रतीच्छन् पाण्डुदायादो न प्राव्यथत शत्रुहा  
०७,१०२।०९८अ विन्दानुविन्दौ सहितौ सुवर्माणं च ते सुतम्  
०७,१०२।०९८च् प्रहसन्न् इव कौन्तेयः शरैर् निन्ये यमक्षयम्  
०७,१०२।०९९अ ततः सुदर्शनं वीरं पुत्रं ते भरतर्षभ  
०७,१०२।०९९च् विव्याध समरे तूर्णं स पपात ममार च  
०७,१०२।०९९द्*०७८५_०१ तोमरेण निहत्याजौ प्रेषयाम् आस मृत्यवे  
०७,१०२।१००अ सो ऽचिरेणैव कालेन तद् रथानीकम् आशुगैः  
०७,१०२।१००च् दिशः सर्वाः समभ्यस्य व्यधमत् पाण्डुनन्दनः  
०७,१०२।१००द्*०७८६_०१ दिशो विद्रावयाम् आस नीहारम् इव भास्करः  
०७,१०२।१०१अ ततो वै रथघोषेण गर्जितेन मृगा इव  
०७,१०२।१०१च् वध्यमानाश् च समरे पुत्रास् तव विशां पते  
०७,१०२।१०१ए प्राद्रवन् सरथाः सर्वे भीमसेनभयार्दिताः  
०७,१०२।१०२अ अनुयाय तु कौन्तेयः पुत्राणां ते महद् बलम्  
०७,१०२।१०२च् विव्याध समरे राजन् कौरवेयान् समन्ततः  
०७,१०२।१०३अ वध्यमाना महाराज भीमसेनेन तावकाः  
०७,१०२।१०३च् त्यक्त्वा भीमं रणे यान्ति चोदयन्तो हयोत्तमान्  
०७,१०२।१०४अ तांस् तु निर्जित्य समरे भीमसेनो महाबलः  
०७,१०२।१०४च् सिंहनादरवं चक्रे बाहुशब्दं च पाण्डवः  
०७,१०२।१०५अ तलशब्दं च सुमहत् कृत्वा भीमो महाबलः  
०७,१०२।१०५ब्*०७८७_०१ कृत्वा शब्दं च भीमं च भीमो वै श्वसनात्मजः  
०७,१०२।१०५ब्*०७८८_०१ महान्तं तलशब्दं च कृत्वा द्रोणान्तिकं ययौ  
०७,१०२।१०५ब्*०७८९_०१ भीषयित्वा रथानीकं हत्वा योधान् वरान् वरान्  
०७,१०२।१०५च् व्यतीत्य रथिनश् चापि द्रोणानीकम् उपाद्रवत्  
०७,१०३।००१ सञ्जय उवाच  
०७,१०३।००१अ तम् उत्तीर्णं रथानीकात् तमसो भास्करं यथा  
०७,१०३।००१च् दिधारयिषुर् आचार्यः शरवर्षैर् अवाकिरत्  
०७,१०३।००२अ पिबन्न् इव शरौघांस् तान् द्रोणचापवरातिगान्  
०७,१०३।००२च् सो ऽभ्यवर्तत सोदर्यान् मायया मोहयन् बलम्  
०७,१०३।००३अ तं मृधे वेगम् आस्थाय परं परमधन्विनः  
०७,१०३।००३च् चोदितास् तव पुत्रैश् च सर्वतः पर्यवारयन्  
०७,१०३।००४अ स तथा संवृतो भीमः प्रहसन्न् इव भारत  
०७,१०३।००४च् उदयच्छद् गदां तेभ्यो घोरां तां सिंहवन् नदन्  
०७,१०३।००४ए अवासृजच् च वेगेन तेषु तान् प्रमथद् बली  
०७,१०३।००५अ सेन्द्राशनिर् इवेन्द्रेण प्रविद्धा संहतात्मना  
०७,१०३।००५ब्*०७९०_०१ प्रामथ्नात् सा महाराज सैनिकांस् तव संयुगे  
०७,१०३।००५च् घोषेण महता राजन् पूरयित्वेव मेदिनीम्  
०७,१०३।००५ए ज्वलन्ती तेजसा भीमा त्रासयाम् आस ते सुतान्  
०७,१०३।००६अ तां पतन्तीं महावेगां दृष्ट्वा तेजोभिसंवृताम्  
०७,१०३।००६च् प्राद्रवंस् तावकाः सर्वे नदन्तो भैरवान् रवान्  
०७,१०३।००७अ तं च शब्दम् असंसह्यं तस्याः संलक्ष्य मारिष  
०७,१०३।००७ब्*०७९१_०१ सिंहनादम् असह्यं हि श्रुत्वा भीमस्य संयुगे  
०७,१०३।००७च् प्रापतन् मनुजास् तत्र रथेभ्यो रथिनस् तदा  
०७,१०३।००७द्*०७९२_०१ ते हन्यमाना भीमेन गदाहस्तेन तावकाः  
०७,१०३।००७द्*०७९२_०२ प्राद्रवन्त रणे भीता व्याघ्रघ्राता मृगा इव  
०७,१०३।००८अ स तान् विद्राव्य कौन्तेयः सङ्ख्ये ऽमित्रान् दुरासदः  
०७,१०३।००८च् सुपर्ण इव वेगेन पक्षिराड् अत्यगाच् चमूम्  
०७,१०३।००९अ तथा तं विप्रकुर्वाणं रथयूथपयूथपम्  
०७,१०३।००९च् भारद्वाजो महाराज भीमसेनं समभ्ययात्  
०७,१०३।०१०अ द्रोणस् तु समरे भीमं वारयित्वा शरोर्मिभिः  
०७,१०३।०१०च् अकरोत् सहसा नादं पाण्डूनां भयम् आदधत्  
०७,१०३।०११अ तद् युद्धम् आसीत् सुमहद् घोरं देवासुरोपमम्  
०७,१०३।०११च् द्रोणस्य च महाराज भीमस्य च महात्मनः  
०७,१०३।०१२अ यदा तु विशिखैस् तीक्ष्णैर् द्रोणचापविनिःसृतैः  
०७,१०३।०१२च् वध्यन्ते समरे वीराः शतशो ऽथ सहस्रशः  
०७,१०३।०१३अ ततो रथाद् अवप्लुत्य वेगम् आस्थाय पाण्डवः  
०७,१०३।०१३च् निमील्य नयने राजन् पदातिर् द्रोणम् अभ्ययात्  
०७,१०३।०१३द्*०७९३_०१ अंसे शिरो भीमसेनः करौ कृत्वोरसि स्थिरौ  
०७,१०३।०१३द्*०७९३_०२ वेगम् आस्थाय बलवान् मनोनिलगरुत्मताम्  
०७,१०३।०१४अ यथा हि गोवृषो वर्षं प्रतिगृह्णाति लीलया  
०७,१०३।०१४च् तथा भीमो नरव्याघ्रः शरवर्षं समग्रहीत्  
०७,१०३।०१५अ स वध्यमानः समरे रथं द्रोणस्य मारिष  
०७,१०३।०१५च् ईषायां पाणिना गृह्य प्रचिक्षेप महाबलः  
०७,१०३।०१६अ द्रोणस् तु सत्वरो राजन् क्षिप्तो भीमेन संयुगे  
०७,१०३।०१६ब्*०७९४_०१ दृश्यते तावकैर् योधैर् विस्मयोत्फुल्ललोचनैः  
०७,१०३।०१६ब्*०७९४_०२ परित्यज्य रथं तूर्णं द्रोणो भग्नं महीतले  
०७,१०३।०१६च् रथम् अन्यं समास्थाय व्यूहद्वारम् उपाययौ  
०७,१०३।०१६द्*०७९५_०१ पराङ्मुखं तथा यान्तं भग्नोत्साहं गुरुं तदा  
०७,१०३।०१६द्*०७९५_०२ गत्वा वेगेन तं भीमो धुरं गृह्य रथस्य तु  
०७,१०३।०१६द्*०७९५_०३ तम् अप्य् अतिरथं भीमश् चिक्षेप भृशरोषितः  
०७,१०३।०१६द्*०७९५_०४ एवम् अष्टौ रथाः क्षिप्ता गुरोर् भीमेन लीलया  
०७,१०३।०१६द्*०७९५_०५ द्रोणो ऽपि तु निमेषेण पुनः स्वरथम् आस्थितः  
०७,१०३।०१७अ तस्मिन् क्षणे तस्य यन्ता तूर्णम् अश्वान् अचोदयत्  
०७,१०३।०१७च् भीमसेनस्य कौरव्य तद् अद्भुतम् इवाभवत्  
०७,१०३।०१८अ ततः स्वरथम् आस्थाय भीमसेनो महाबलः  
०७,१०३।०१८च् अभ्यवर्तत वेगेन तव पुत्रस्य वाहिनीम्  
०७,१०३।०१९अ स मृद्नन् क्षत्रियान् आजौ वातो वृक्षान् इवोद्धतः  
०७,१०३।०१९च् अगच्छद् दारयन् सेनां सिन्धुवेगो नगान् इव  
०७,१०३।०२०अ भोजानीकं समासाद्य हार्दिक्येनाभिरक्षितम्  
०७,१०३।०२०च् प्रमथ्य बहुधा राजन् भीमसेनः समभ्ययात्  
०७,१०३।०२१अ सन्त्रासयन्न् अनीकानि तलशब्देन मारिष  
०७,१०३।०२१च् अजयत् सर्वसैन्यानि शार्दूल इव गोवृषान्  
०७,१०३।०२२अ भोजानीकम् अतिक्रम्य काम्बोजानां च वाहिनीम्  
०७,१०३।०२२च् तथा म्लेच्छगणांश् चान्यान् बहून् युद्धविशारदान्  
०७,१०३।०२३अ सात्यकिं चापि सम्प्रेक्ष्य युध्यमानं नरर्षभम्  
०७,१०३।०२३च् रथेन यत्तः कौन्तेयो वेगेन प्रययौ तदा  
०७,१०३।०२४अ भीमसेनो महाराज द्रष्टुकामो धनञ्जयम्  
०७,१०३।०२४च् अतीत्य समरे योधांस् तावकान् पाण्डुनन्दनः  
०७,१०३।०२५अ सो ऽपश्यद् अर्जुनं तत्र युध्यमानं नरर्षभम्  
०७,१०३।०२५च् सैन्धवस्य वधार्थं हि पराक्रान्तं पराक्रमी  
०७,१०३।०२६अ अर्जुनं तत्र दृष्ट्वाथ चुक्रोश महतो रवान्  
०७,१०३।०२६ब्*०७९६_०१ प्रावृट्काले महाराज नर्दन्न् इव बलाहकः  
०७,१०३।०२६च् तं तु तस्य महानादं पार्थः शुश्राव नर्दतः  
०७,१०३।०२६द्*०७९७_०१ वासुदेवश् च कौरव्य भीमसेनस्य संयुगे  
०७,१०३।०२७अ ततः पार्थो महानादं मुञ्चन् वै माधवश् च ह  
०७,१०३।०२७च् अभ्ययातां महाराज नर्दन्तौ गोवृषाव् इव  
०७,१०३।०२८अ वासुदेवार्जुनौ श्रुत्वा निनादं तस्य शुष्मिणः  
०७,१०३।०२८च् पुनः पुनः प्रणदतां दिदृक्षन्तौ वृकोदरम्  
०७,१०३।०२९अ भीमसेनरवं श्रुत्वा फल्गुनस्य च धन्विनः  
०७,१०३।०२९च् अप्रीयत महाराज धर्मपुत्रो युधिष्ठिरः  
०७,१०३।०३०अ विशोकश् चाभवद् राजा श्रुत्वा तं निनदं महत्  
०७,१०३।०३०च् धनञ्जयस्य च रणे जयम् आशास्तवान् विभुः  
०७,१०३।०३१अ तथा तु नर्दमाने वै भीमसेने रणोत्कटे  
०७,१०३।०३१च् स्मितं कृत्वा महाबाहुर् धर्मपुत्रो युधिष्ठिरः  
०७,१०३।०३२अ हृद्गतं मनसा प्राह ध्यात्वा धर्मभृतां वरः  
०७,१०३।०३२च् दत्ता भीम त्वया संवित् कृतं गुरुवचस् तथा  
०७,१०३।०३३अ न हि तेषां जयो युद्धे येषां द्वेष्टासि पाण्डव  
०७,१०३।०३३च् दिष्ट्या जीवति सङ्ग्रामे सव्यसाची धनञ्जयः  
०७,१०३।०३४अ दिष्ट्या च कुशली वीरः सात्यकिः सत्यविक्रमः  
०७,१०३।०३४च् दिष्ट्या शृणोमि गर्जन्तौ वासुदेवधनञ्जयौ  
०७,१०३।०३५अ येन शक्रं रणे जित्वा तर्पितो हव्यवाहनः  
०७,१०३।०३५च् स हन्ता द्विषतां सङ्ख्ये दिष्ट्या जीवति फल्गुनः  
०७,१०३।०३६अ यस्य बाहुबलं सर्वे वयम् आश्रित्य जीविताः  
०७,१०३।०३६च् स हन्ता रिपुसैन्यानां दिष्ट्या जीवति फल्गुनः  
०७,१०३।०३७अ निवातकवचा येन देवैर् अपि सुदुर्जयाः  
०७,१०३।०३७च् निर्जिता रथिनैकेन दिष्ट्या पार्थः स जीवति  
०७,१०३।०३८अ कौरवान् सहितान् सर्वान् गोग्रहार्थे समागतान्  
०७,१०३।०३८च् यो ऽजयन् मत्स्यनगरे दिष्ट्या पार्थः स जीवति  
०७,१०३।०३९अ कालकेयसहस्राणि चतुर्दश महारणे  
०७,१०३।०३९ब्*०७९८_०१ कालकेयान् महेष्वासान् सहस्राणि चतुर्दश  
०७,१०३।०३९च् यो ऽवधीद् भुजवीर्येण दिष्ट्या पार्थः स जीवति  
०७,१०३।०४०अ गन्धर्वराजं बलिनं दुर्योधनकृतेन वै  
०७,१०३।०४०च् जितवान् यो ऽस्त्रवीर्येण दिष्ट्या पार्थः स जीवति  
०७,१०३।०४१अ किरीटमाली बलवाञ् श्वेताश्वः कृष्णसारथिः  
०७,१०३।०४१च् मम प्रियश् च सततं दिष्ट्या जीवति फल्गुनः  
०७,१०३।०४२अ पुत्रशोकाभिसन्तप्तश् चिकीर्षुः कर्म दुष्करम्  
०७,१०३।०४२च् जयद्रथवधान्वेषी प्रतिज्ञां कृतवान् हि यः  
०७,१०३।०४२ए कच्चित् स सैन्धवं सङ्ख्ये हनिष्यति धनञ्जयः  
०७,१०३।०४३अ कच्चित् तीर्णप्रतिज्ञं हि वासुदेवेन रक्षितम्  
०७,१०३।०४३च् अनस्तमित आदित्ये समेष्याम्य् अहम् अर्जुनम्  
०७,१०३।०४४अ कच्चित् सैन्धवको राजा दुर्योधनहिते रतः  
०७,१०३।०४४च् नन्दयिष्यत्य् अमित्राणि फल्गुनेन निपातितः  
०७,१०३।०४५अ कच्चिद् दुर्योधनो राजा फल्गुनेन निपातितम्  
०७,१०३।०४५च् दृष्ट्वा सैन्धवकं सङ्ख्ये शमम् अस्मासु धास्यति  
०७,१०३।०४६अ दृष्ट्वा विनिहतान् भ्रातॄन् भीमसेनेन संयुगे  
०७,१०३।०४६च् कच्चिद् दुर्योधनो मन्दः शमम् अस्मासु धास्यति  
०७,१०३।०४७अ दृष्ट्वा चान्यान् बहून् योधान् पातितान् धरणीतले  
०७,१०३।०४७च् कच्चिद् दुर्योधनो मन्दः पश्चात्तापं करिष्यति  
०७,१०३।०४८अ कच्चिद् भीष्मेण नो वैरम् एकेनैव प्रशाम्यति  
०७,१०३।०४८च् शेषस्य रक्षणार्थं च सन्धास्यति सुयोधनः  
०७,१०३।०४९अ एवं बहुविधं तस्य चिन्तयानस्य पार्थिव  
०७,१०३।०४९च् कृपयाभिपरीतस्य घोरं युद्धम् अवर्तत  
०७,१०४।००१ धृतराष्ट्र उवाच  
०७,१०४।००१अ तथा तु नर्दमानं तं भीमसेनं महाबलम्  
०७,१०४।००१च् मेघस्तनितनिर्घोषं के वीराः पर्यवारयन्  
०७,१०४।००२अ न हि पश्याम्य् अहं तं वै त्रिषु लोकेषु सञ्जय  
०७,१०४।००२च् क्रुद्धस्य भिमसेनस्य यस् तिष्ठेद् अग्रतो रणे  
०७,१०४।००३अ गदाम् उद्यच्छमानस्य कालस्येव महामृधे  
०७,१०४।००३च् न हि पश्याम्य् अहं तात यस् तिष्ठेत रणाजिरे  
०७,१०४।००४अ रथं रथेन यो हन्यात् कुञ्जरं कुञ्जरेण च  
०७,१०४।००४ब्*०७९९_०१ अश्वम् अश्वेन समरे मनुजैर् मनुजांस् तथा  
०७,१०४।००४च् कस् तस्य समरे स्थाता साक्षाद् अपि शतक्रतुः  
०७,१०४।००५अ क्रुद्धस्य भीमसेनस्य मम पुत्राञ् जिघांसतः  
०७,१०४।००५च् दुर्योधनहिते युक्ताः समतिष्ठन्त के ऽग्रतः  
०७,१०४।००६अ भीमसेनदवाग्नेस् तु मम पुत्रतृणोलपम्  
०७,१०४।००६च् प्रधक्ष्यतो रणमुखे के वीराः प्रमुखे स्थिताः  
०७,१०४।००७अ काल्यमानान् हि मे पुत्रान् भीमेनावेक्ष्य संयुगे  
०७,१०४।००७च् कालेनेव प्रजाः सर्वाः के भीमं पर्यवारयन्  
०७,१०४।००७द्*०८००_०१ न मे ऽर्जुनाद् भयं तादृक् कृष्णान् नापि च सात्वतात्  
०७,१०४।००७द्*०८००_०२ हुतभुग् जन्मनो नैव यादृग् भीमाद् भयं मम  
०७,१०४।००८अ भीमवह्नेः प्रदीप्तस्य मम पुत्रान् दिधक्षतः  
०७,१०४।००८च् के शूराः पर्यवर्तन्त तन् ममाचक्ष्व सञ्जय  
०७,१०४।००९ सञ्जय उवाच  
०७,१०४।००९अ तथा तु नर्दमानं तं भीमसेनं महारथम्  
०७,१०४।००९च् तुमुलेनैव शब्देन कर्णो ऽप्य् अभ्यपतद् बली  
०७,१०४।००९द्*०८०१_०१ कर्णो ऽप्य् अभ्यपतद् धीमांस् तुमुलेन रवेण च  
०७,१०४।०१०अ व्याक्षिपन् बलवच् चापम् अतिमात्रम् अमर्षणः  
०७,१०४।०१०च् कर्णस् तु युद्धम् आकाङ्क्षन् दर्शयिष्यन् बलं बली  
०७,१०४।०१०द्*०८०२_०१ रुरोध मार्गं भीमस्य वातस्येव महीरुहः  
०७,१०४।०१०द्*०८०२_०२ भीमो ऽपि दृष्ट्वा सावेगं पुरो वैकर्तनं स्थितम्  
०७,१०४।०१०द्*०८०२_०३ चुकोप बलवद् वीरश् चिक्षेपास्य शिलाशितान्  
०७,१०४।०१०द्*०८०२_०४ तान् प्रत्यगृह्णात् कर्णो ऽपि प्रतीपं प्रेषयच् छरान्  
०७,१०४।०१०द्*०८०२_०५ ततस् तु सर्वयोधानां यततां प्रेक्षतां तदा  
०७,१०४।०११अ प्रावेपन्न् इव गात्राणि कर्णभीमसमागमे  
०७,१०४।०११च् रथिनां सादिनां चैव तयोः श्रुत्वा तलस्वनम्  
०७,१०४।०१२अ भीमसेनस्य निनदं घोरं श्रुत्वा रणाजिरे  
०७,१०४।०१२च् खं च भूमिं च सम्बद्धां मेनिरे क्षत्रियर्षभाः  
०७,१०४।०१३अ पुनर् घोरेण नादेन पाण्डवस्य महात्मनः  
०७,१०४।०१३च् समरे सर्वयोधानां धनूंष्य् अभ्यपतन् क्षितौ  
०७,१०४।०१३द्*०८०३_०१ केषां चिद् अल्पसत्त्वानां तं श्रुत्वा निनदं युधि  
०७,१०४।०१३द्*०८०३_०२ शस्त्राणि न्यपतन् दोर्भ्यः केषां चिच् चासवो ऽद्रवन्  
०७,१०४।०१४अ वित्रस्तानि च सर्वाणि शकृन्मूत्रं प्रसुस्रुवुः  
०७,१०४।०१४च् वाहनानि महाराज बभूवुर् विमनांसि च  
०७,१०४।०१४द्*०८०४_०१ तं श्रुत्वा निनदं घोरं शकृन् मूत्रं सशोणितम्  
०७,१०४।०१४द्*०८०४_०२ प्रसुस्रुवुर् वाहनानि स्तब्धानि च ततो ऽभवन्  
०७,१०४।०१५अ प्रादुरासन् निमित्तानि घोराणि च बहूनि च  
०७,१०४।०१५ब्*०८०५_०१ गृध्रकङ्कबडैश् चासीद् अन्तरिक्षं समावृतम्  
०७,१०४।०१५च् तस्मिंस् तु तुमुले राजन् भीमकर्णसमागमे  
०७,१०४।०१६अ ततः कर्णस् तु विंशत्या शराणां भीमम् आर्दयत्  
०७,१०४।०१६च् विव्याध चास्य त्वरितः सूतं पञ्चभिर् आशुगैः  
०७,१०४।०१७अ प्रहस्य भीमसेनस् तु कर्णं प्रत्यर्पयद् रणे  
०७,१०४।०१७च् सायकानां चतुःषष्ट्या क्षिप्रकारी महाबलः  
०७,१०४।०१८अ तस्य कर्णो महेष्वासः सायकांश् चतुरो ऽक्षिपत्  
०७,१०४।०१८च् असम्प्राप्तांस् तु तान् भीमः सायकैर् नतपर्वभिः  
०७,१०४।०१८ए चिच्छेद बहुधा राजन् दर्शयन् पाणिलाघवम्  
०७,१०४।०१९अ तं कर्णश् छादयाम् आस शरव्रातैर् अनेकशः  
०७,१०४।०१९च् सञ्छाद्यमानः कर्णेन बहुधा पाण्डुनन्दनः  
०७,१०४।०२०अ चिच्छेद चापं कर्णस्य मुष्टिदेशे महारथः  
०७,१०४।०२०च् विव्याध चैनं बहुभिः सायकैर् नतपर्वभिः  
०७,१०४।०२१अ अथान्यद् धनुर् आदाय सज्यं कृत्वा च सूतजः  
०७,१०४।०२१च् विव्याध समरे भीमं भीमकर्मा महारथः  
०७,१०४।०२२अ तस्य भीमो भृशं क्रुद्धस् त्रीञ् शरान् नतपर्वणः  
०७,१०४।०२२च् निचखानोरसि तदा सूतपुत्रस्य वेगितः  
०७,१०४।०२३अ तैः कर्णो ऽभ्राजत शरैर् उरोमध्यगतैस् तदा  
०७,१०४।०२३च् महीधर इवोदग्रस् त्रिशृङ्गो भरतर्षभ  
०७,१०४।०२३द्*०८०६_०१ मध्यन्दिनम् अनुप्राप्तस् त्रितेजा इव भास्करः  
०७,१०४।०२४अ सुस्राव चास्य रुधिरं विद्धस्य परमेषुभिः  
०७,१०४।०२४च् धातुप्रस्यन्दिनः शैलाद् यथा गैरिकराजयः  
०७,१०४।०२५अ किं चिद् विचलितः कर्णः सुप्रहाराभिपीडितः  
०७,१०४।०२५च् ससायकं धनुः कृत्वा भीमं विव्याध मारिष  
०७,१०४।०२५ए चिक्षेप च पुनर् बाणाञ् शतशो ऽथ सहस्रशः  
०७,१०४।०२६अ स छाद्यमानः सहसा कर्णेन दृढधन्विना  
०७,१०४।०२६च् धनुर्ज्याम् अच्छिनत् तूर्णम् उत्स्मयन् पाण्डुनन्दनः  
०७,१०४।०२७अ सारथिं चास्य भल्लेन प्राहिणोद् यमसादनम्  
०७,१०४।०२७च् वाहांश् च चतुरः सङ्ख्ये व्यसूंश् चक्रे महारथः  
०७,१०४।०२८अ हताश्वात् तु रथात् कर्णः समाप्लुत्य विशां पते  
०७,१०४।०२८च् स्यन्दनं वृषसेनस्य समारोहन् महारथः  
०७,१०४।०२९अ निर्जित्य तु रणे कर्णं भीमसेनः प्रतापवान्  
०७,१०४।०२९च् ननाद सुमहानादं पर्जन्यनिनदोपमम्  
०७,१०४।०३०अ तस्य तं निनदं श्रुत्वा प्रहृष्टो ऽभूद् युधिष्ठिरः  
०७,१०४।०३०च् कर्णं च निर्जितं मत्वा भीमसेनेन भारत  
०७,१०४।०३१अ समन्ताच् छङ्खनिनदं पाण्डुसेनाकरोत् तदा  
०७,१०४।०३१ब्*०८०७_०१ चक्रे युधिष्ठिरः सङ्ख्ये हर्षनादैश् च सङ्कुलाम्  
०७,१०४।०३१च् शत्रुसेनाध्वनिं श्रुत्वा तावका ह्य् अपि नानदन्  
०७,१०४।०३१ए गाण्डीवं प्राक्षिपत् पार्थः कृष्णो ऽप्य् अब्जम् अवादयत्  
०७,१०४।०३२अ तम् अन्तर्धाय निनदं ध्वनिर् भीमस्य नर्दतः  
०७,१०४।०३२च् अश्रूयत महाराज सर्वसैन्येषु भारत  
०७,१०४।०३२द्*०८०८_०१ शुश्रुवे भीमसेनस्य तद् अद्भुतम् इवाभवत्  
०७,१०४।०३३अ ततो व्यायच्छताम् अस्त्रैः पृथक् पृथग् अरिन्दमौ  
०७,१०४।०३३च् मृदुपूर्वं च राधेयो दृढपूर्वं च पाण्डवः  
०७,१०४।०३३द्*०८०९_०१ ततो व्यायच्छमानस्य भीमसेनस्य संयुगे  
०७,१०४।०३३द्*०८०९_०२ तत् सैन्यं कलुषीभूतं न प्राज्ञायत किं चन  
०७,१०४।०३३द्@०११_०००१ भीमो ऽपि च महाराज वैकर्तनम् उपाद्रवत्  
०७,१०४।०३३द्@०११_०००२ आसुरे तु महासैन्ये तारकं पावकिर् यथा  
०७,१०४।०३३द्@०११_०००३ तयोर् एवं महद् युद्धम् अभवद् भीमकर्णयोः  
०७,१०४।०३३द्@०११_०००४ तं भीमसेनो महता शरवर्षेण वारयन्  
०७,१०४।०३३द्@०११_०००५ विव्याध सारथिं चास्य हयांश् च चतुरः शरैः  
०७,१०४।०३३द्@०११_०००६ ध्वजं चास्य पताकां च भल्लैः सन्नतपर्वभिः  
०७,१०४।०३३द्@०११_०००७ रथं च चक्ररक्षौ च भीमश् चिच्छेद मारिष  
०७,१०४।०३३द्@०११_०००८ कर्णो ऽपि रथिनां श्रेष्ठो भीमसेनेन कम्पितः  
०७,१०४।०३३द्@०११_०००९ खड्गचर्मधरो राजन् भीमम् अभ्यद्रवद् बली  
०७,१०४।०३३द्@०११_००१० भीमश् चिच्छेद खड्गं च चर्मणा सह मारिष  
०७,१०४।०३३द्@०११_००११ दृष्ट्वा कर्णं च पार्थेन बाधितं बहुभिः शरैः  
०७,१०४।०३३द्@०११_००१२ दुर्योधनो महाराज दुःशलं प्रत्यभाषत  
०७,१०४।०३३द्@०११_००१३ कर्णं कृच्छ्रगतं पश्य शीघ्रं यानं प्रयच्छ ह  
०७,१०४।०३३द्@०११_००१४ एवम् उक्तस् ततो राजा दुःशलः समुपाद्रवत्  
०७,१०४।०३३द्@०११_००१५ दुःशलस्य रथं कर्णश् चारुरोह महारथः  
०७,१०४।०३३द्@०११_००१६ तौ पार्थः सहसा गत्वा विव्याध दशभिः शरैः  
०७,१०४।०३३द्@०११_००१७ पुनश् च कर्णं विद्ध्वापि दुःशलस्य शिरो ऽहरत्  
०७,१०४।०३३द्@०११_००१८ दुःशलं निहतं दृष्ट्वा भीमसेनेन मारिष  
०७,१०४।०३३द्@०११_००१९ तस्यैव धनुर् आदाय कर्णो विव्याध पाण्डवम्  
०७,१०४।०३३द्@०११_००२० अन्योन्यं समरे वीरौ युयुधाते महाबलौ  
०७,१०४।०३३द्@०११_००२१ शत्रुघ्नौ शत्रुमध्ये तु बलवज्रभृताव् इव  
०७,१०४।०३३द्@०११_००२२ भीमो विद्ध्वा हयांश् चैव सारथिं च पुनः पुनः  
०७,१०४।०३३द्@०११_००२३ कर्णम् अभ्यद्रवत् पार्थः प्रहसंश् च महाबलः  
०७,१०४।०३३द्@०११_००२४ ततो व्यायच्छमानस्य भीमसेनस्य संयुगे  
०७,१०४।०३३द्@०११_००२५ तत् सैन्यं शकलीभूतं न प्राज्ञायत किं चन  
०७,१०५।००१ सञ्जय उवाच  
०७,१०५।००१अ तस्मिन् विलुलिते सैन्ये सैन्धवायार्जुने गते  
०७,१०५।००१च् सात्वते भीमसेने च पुत्रस् ते द्रोणम् अभ्ययात्  
०७,१०५।००१ए त्वरन्न् एकरथेनैव बहुकृत्यं विचिन्तयन्  
०७,१०५।००२अ स रथस् तव पुत्रस्य त्वरया परया युतः  
०७,१०५।००२च् तूर्णम् अभ्यपतद् द्रोणं मनोमारुतवेगवान्  
०७,१०५।००२द्*०८१०_०१ इह दृष्ट इतो नष्टः सरथः प्राद्रवन् नृपः  
०७,१०५।००२द्*०८१०_०२ मुहूर्ताद् इव पुत्रस् ते द्रोणम् आसाद्य मारिष  
०७,१०५।००३अ उवाच चैनं पुत्रस् ते संरम्भाद् रक्तलोचनः  
०७,१०५।००३ब्*०८११_०१ ससंरम्भम् इदं वाक्यम् अब्रवीत् कुरुनन्दनः  
०७,१०५।००३च् अर्जुनो भीमसेनश् च सात्यकिश् चापराजितः  
०७,१०५।००४अ विजित्य सर्वसैन्यानि सुमहान्ति महारथाः  
०७,१०५।००४ब्*०८१२_०१ अतिक्रम्य च हत्वा च सैन्यानि सुमहान्ति च  
०७,१०५।००४च् सम्प्राप्ताः सिन्धुराजस्य समीपम् अरिकर्शनाः  
०७,१०५।००४ए व्यायच्छन्ति च तत्रापि सर्व एवापराजिताः  
०७,१०५।००५अ यदि तावद् रणे पार्थो व्यतिक्रान्तो महारथः  
०७,१०५।००५च् कथं सात्यकिभीमाभ्यां व्यतिक्रान्तो ऽसि मानद  
०७,१०५।००६अ आश्चर्यभूतं लोके ऽस्मिन् समुद्रस्येव शोषणम्  
०७,१०५।००६च् निर्जयं तव विप्राग्र्य सात्वतेनार्जुनेन च  
०७,१०५।००७अ तथैव भीमसेनेन लोकः संवदते भृशम्  
०७,१०५।००७च् कथं द्रोणो जितः सङ्ख्ये धनुर्वेदस्य पारगः  
०७,१०५।००७द्*०८१३_०१ इत्य् एवं ब्रुवते योधा अश्रद्धेयम् इदं तव  
०७,१०५।००८अ नाश एव तु मे नूनं मन्दभाग्यस्य संयुगे  
०७,१०५।००८च् यत्र त्वां पुरुषव्याघ्रम् अतिक्रान्तास् त्रयो रथाः  
०७,१०५।००९अ एवं गते तु कृत्ये ऽस्मिन् ब्रूहि यत् ते विवक्षितम्  
०७,१०५।००९च् यद् गतं गतम् एवेह शेषं चिन्तय मानद  
०७,१०५।०१०अ यत् कृत्यं सिन्धुराजस्य प्राप्तकालम् अनन्तरम्  
०७,१०५।०१०च् तद् ब्रवीतु भवान् क्षिप्रं साधु तत् संविधीयताम्  
०७,१०५।०११ द्रोण उवाच  
०७,१०५।०११अ चिन्त्यं बहु महाराज कृत्यं यत् तत्र मे शृणु  
०७,१०५।०११च् त्रयो हि समतिक्रान्ताः पाण्डवानां महारथाः  
०७,१०५।०११ए यावद् एव भयं पश्चात् तावद् एषां पुरःसरम्  
०७,१०५।०१२अ तद् गरीयस्तरं मन्ये यत्र कृष्णधनञ्जयौ  
०७,१०५।०१२च् सा पुरस्ताच् च पश्चाच् च गृहीता भारती चमूः  
०७,१०५।०१३अ तत्र कृत्यम् अहं मन्ये सैन्धवस्याभिरक्षणम्  
०७,१०५।०१३च् स नो रक्ष्यतमस् तात क्रुद्धाद् भीतो धनञ्जयात्  
०७,१०५।०१४अ गतौ हि सैन्धवं वीरौ युयुधानवृकोदरौ  
०७,१०५।०१४च् सम्प्राप्तं तद् इदं द्यूतं यत् तच् छकुनिबुद्धिजम्  
०७,१०५।०१५अ न सभायां जयो वृत्तो नापि तत्र पराजयः  
०७,१०५।०१५च् इह नो ग्लहमानानाम् अद्य तात जयाजयौ  
०७,१०५।०१६अ यान् स्म तान् ग्लहते घोराञ् शकुनिः कुरुसंसदि  
०७,१०५।०१६च् अक्षान् सम्मन्यमानः स प्रा क्शरास् ते दुरासदाः  
०७,१०५।०१६द्*०८१४_०१ न ते ऽक्षा निशिता घोराः शरा युष्मत् तनुच्छदः  
०७,१०५।०१७अ यत्र ते बहवस् तात कुरवः पर्यवस्थिताः  
०७,१०५।०१७च् सेनां दुरोदरं विद्धि शरान् अक्षान् विशां पते  
०७,१०५।०१८अ ग्लहं च सैन्धवं राजन्न् अत्र द्यूतस्य निश्चयः  
०७,१०५।०१८च् सैन्धवे हि महाद्यूतं समासक्तं परैः सह  
०७,१०५।०१८द्*०८१५_०१ अत्र ते ध्रुवम् आयत्तो जयो वाजय एव वा  
०७,१०५।०१९अ अत्र सर्वे महाराज त्यक्त्वा जीवितम् आत्मनः  
०७,१०५।०१९च् सैन्धवस्य रणे रक्षां विधिवत् कर्तुम् अर्हथ  
०७,१०५।०१९ए तत्र नो ग्लहमानानां ध्रुवौ तात जयाजयौ  
०७,१०५।०२०अ यत्र ते परमेष्वासा यत्ता रक्षन्ति सैन्धवम्  
०७,१०५।०२०च् तत्र याहि स्वयं शीघ्रं तांश् च रक्षस्व रक्षिणः  
०७,१०५।०२१अ इहैव त्व् अहम् आसिष्ये प्रेषयिष्यामि चापरान्  
०७,१०५।०२१च् निरोत्स्यामि च पाञ्चालान् सहितान् पाण्डुसृञ्जयैः  
०७,१०५।०२२अ ततो दुर्योधनः प्रायात् तूर्णम् आचार्यशासनात्  
०७,१०५।०२२च् उद्यम्यात्मानम् उग्राय कर्मणे सपदानुगः  
०७,१०५।०२३अ चक्ररक्षौ तु पाञ्चाल्यौ युधामन्यूत्तमौजसौ  
०७,१०५।०२३च् बाह्येन सेनाम् अभ्येत्य जग्मतुः सव्यसाचिनम्  
०७,१०५।०२४अ तौ हि पूर्वं महाराज वारितौ कृतवर्मणा  
०७,१०५।०२४च् प्रविष्टे त्व् अर्जुने राजंस् तव सैन्यं युयुत्सया  
०७,१०५।०२४द्*०८१६_०१ पार्श्वेन सेनाम् आयान्तौ कुरुराजो ददर्श ह  
०७,१०५।०२४द्*०८१७_०१ पार्श्वे भित्त्वा चमूं वीरौ प्रविष्टौ तव वाहिनीम्  
०७,१०५।०२५अ ताभ्यां दुर्योधनः सार्धम् अगच्छद् युद्धम् उत्तमम्  
०७,१०५।०२५च् त्वरितस् त्वरमाणाभ्यां भ्रातृभ्यां भारतो बली  
०७,१०५।०२६अ ताव् अभिद्रवताम् एनम् उभाव् उद्यतकार्मुकौ  
०७,१०५।०२६च् महारथसमाख्यातौ क्षत्रियप्रवरौ युधि  
०७,१०५।०२६द्*०८१८_०१ तम् अविध्यद् युधामन्युस् त्रिंशता कङ्कपत्रिभिः  
०७,१०५।०२६द्*०८१८_०२ विंशत्या सारथिं चास्य चतुर्भिश् चतुरो हयान्  
०७,१०५।०२६द्*०८१८_०३ दुर्योधनो युधामन्योर् ध्वजम् एकेषुणाच्छिनत्  
०७,१०५।०२६द्*०८१८_०४ इषुधीकार्मुकं चास्य समकृन्तद् रथोत्तमे  
०७,१०५।०२६द्*०८१८_०५ सारथिं चास्य भल्लेन रथनीडाद् अपाहरत्  
०७,१०५।०२६द्*०८१८_०६ ततो ऽविध्यच् छरैस् तीक्ष्णैश् चतुर्भिश् चतुरो हयान्  
०७,१०५।०२६द्*०८१९_०१ युधामन्युश् च पाञ्चाल्य उत्तमौजास् तथैव च  
०७,१०५।०२६द्*०८१९_०२ भित्त्वा पार्श्वेन सैन्यं तु प्रविष्टौ फल्गुनं प्रति  
०७,१०५।०२६द्*०८१९_०३ तौ समासादयद् वीरः शरैः कायास्थिभेदिभिः  
०७,१०५।०२६द्*०८१९_०४ सप्तभिश् च युधामन्युं षड्भिश् चैवोत्तमौजसम्  
०७,१०५।०२६द्*०८१९_०५ तौ तं सुनिशितैर् बाणैर् अविध्येतां महारथौ  
०७,१०५।०२६द्*०८१९_०६ उत्तमौजास् तु भल्लेन चापं चिच्छेद वीर्यवान्  
०७,१०५।०२६द्*०८१९_०७ अथान्यत् सुमहातेजा धनुर् गृह्य महाबलः  
०७,१०५।०२६द्*०८१९_०८ छादयाम् आस सङ्क्रुद्धः पाञ्चालौ कुरुनन्दनः  
०७,१०५।०२७अ युधामन्युस् तु सङ्क्रुद्धः शरांस् त्रिंशतम् आयसान्  
०७,१०५।०२७च् व्यसृजत् तव पुत्रस्य त्वरमाणः स्तनान्तरे  
०७,१०५।०२७द्*०८२०_०१ तथोत्तमौजाः सङ्क्रुद्धः शरैर् हेमविभूषितैः  
०७,१०५।०२७द्*०८२०_०२ अविध्यत् सारथिं चास्य प्राहिणोद् यमसादनम्  
०७,१०५।०२८अ दुर्योधनो ऽपि राजेन्द्र पाञ्चाल्यस्योत्तमौजसः  
०७,१०५।०२८च् जघान चतुरश् चाश्वान् उभौ च पार्ष्णिसारथी  
०७,१०५।०२९अ उत्तमौजा हताश्वस् तु हतसूतश् च संयुगे  
०७,१०५।०२९च् आरुरोह रथं भ्रातुर् युधामन्योर् अभित्वरन्  
०७,१०५।०२९द्*०८२१_०१ युधामन्युरथं शीघ्रम् आरुरोह परन्तपः  
०७,१०५।०३०अ स रथं प्राप्य तं भ्रातुर् दुर्योधनहयाञ् शरैः  
०७,१०५।०३०च् बहुभिस् ताडयाम् आस ते हताः प्रापतन् भुवि  
०७,१०५।०३१अ हयेषु पतितेष्व् अस्य चिच्छेद परमेषुणा  
०७,१०५।०३१च् युधामन्युर् धनुः शीघ्रं शरावापं च संयुगे  
०७,१०५।०३२अ हताश्वसूतात् स रथाद् अवप्लुत्य महारथः  
०७,१०५।०३२च् गदाम् आदाय ते पुत्रः पाञ्चाल्याव् अभ्यधावत  
०७,१०५।०३३अ तम् आपतन्तं सम्प्रेक्ष्य क्रुद्धं परपुरञ्जयम्  
०७,१०५।०३३च् अवप्लुतौ रथोपस्थाद् युधामन्यूत्तमौजसौ  
०७,१०५।०३४अ ततः स हेमचित्रं तं स्यन्दनप्रवरं गदी  
०७,१०५।०३४च् गदया पोथयाम् आस साश्वसूतध्वजं रणे  
०७,१०५।०३४द्*०८२२_०१ एतद् ईदृशकं कार्षीत् पुत्रस् तव जनाधिप  
०७,१०५।०३४द्*०८२२_०२ गदया गदिनां श्रेष्ठः सर्वलोकमहारथः  
०७,१०५।०३५अ हत्वा चैनं स पुत्रस् ते हताश्वो हतसारथिः  
०७,१०५।०३५च् मद्रराजरथं तूर्णम् आरुरोह परन्तपः  
०७,१०५।०३६अ पाञ्चालानां तु मुख्यौ तौ राजपुत्रौ महाबलौ  
०७,१०५।०३६च् रथम् अन्यं समारुह्य धनञ्जयम् अभीयतुः  
०७,१०६।०००*०८२३_०० सञ्जय उवाच  
०७,१०६।०००*०८२३_०१ वर्तमाने महाराज सङ्ग्रामे लोमहर्षणे  
०७,१०६।०००*०८२३_०२ व्याकुलेषु च सैन्येषु पीड्यमानेषु सर्वशः  
०७,१०६।०००*०८२३_०३ राधेयो भीमम् आनर्च्छद् युद्धाय भरतर्षभ  
०७,१०६।०००*०८२३_०४ यथा नागो वने नागं मत्तो मत्तम् अभिद्रवत्  
०७,१०६।००१ धृतराष्ट्र उवाच  
०७,१०६।००१अ यौ तौ कर्णश् च भीमश् च सम्प्रयुद्धौ महाबलौ  
०७,१०६।००१च् अर्जुनस्य रथोपान्ते कीदृशः सो ऽभवद् रणः  
०७,१०६।००२अ पूर्वं हि निर्जितः कर्णो भीमसेनेन संयुगे  
०७,१०६।००२च् कथं भूयस् तु राधेयो भीमम् आगान् महारथः  
०७,१०६।००३अ भीमो वा सूततनयं प्रत्युद्यातः कथं रणे  
०७,१०६।००३च् महारथसमाख्यातं पृथिव्यां प्रवरं रथम्  
०७,१०६।००४अ भीष्मद्रोणाव् अतिक्रम्य धर्मपुत्रो युधिष्ठिरः  
०७,१०६।००४च् नान्यतो भयम् आदत्त विना कर्णं धनुर्धरम्  
०७,१०६।००५अ भयान् न शेते सततं चिन्तयन् वै महारथम्  
०७,१०६।००५ब्*०८२४_०१ भयाद् यस्य महाबाहोर् न शेते बहुलाः समाः  
०७,१०६।००५ब्*०८२४_०२ चिन्तयन् नित्यशो वीर्यं राधेयस्य महात्मनः  
०७,१०६।००५च् तं कथं सूतपुत्रं हि भीमो ऽयुध्यत संयुगे  
०७,१०६।००६अ ब्रह्मण्यं वीर्यसम्पन्नं समरेष्व् अनिवर्तिनम्  
०७,१०६।००६च् कथं कर्णं युधां श्रेष्ठं भीमो ऽयुध्यत संयुगे  
०७,१०६।००७अ यौ तौ समीयतुर् वीराव् अर्जुनस्य रथं प्रति  
०७,१०६।००७च् कथं नु ताव् अयुध्येतां सूतपुत्रवृकोदरौ  
०७,१०६।००८अ भ्रातृत्वं दर्शितं पूर्वं घृणी चापि स सूतजः  
०७,१०६।००८च् कथं भीमेन युयुधे कुन्त्या वाक्यम् अनुस्मरन्  
०७,१०६।००९अ भीमो वा सूतपुत्रेण स्मरन् वैरं पुरा कृतम्  
०७,१०६।००९च् सो ऽयुध्यत कथं वीरः कर्णेन सह संयुगे  
०७,१०६।०१०अ आशास्ते च सदा सूत पुत्रो दुर्योधनो मम  
०७,१०६।०१०च् कर्णो जेष्यति सङ्ग्रामे सहितान् पाण्डवान् इति  
०७,१०६।०११अ जयाशा यत्र मन्दस्य पुत्रस्य मम संयुगे  
०७,१०६।०११च् स कथं भीमकर्माणं भीमसेनम् अयुध्यत  
०७,१०६।०१२अ यं समाश्रित्य पुत्रैर् मे कृतं वैरं महारथैः  
०७,१०६।०१२च् तं सूततनयं तात कथं भीमो ह्य् अयोधयत्  
०७,१०६।०१३अ अनेकान् विप्रकारांश् च सूतपुत्रसमुद्भवान्  
०७,१०६।०१३च् स्मरमाणः कथं भीमो युयुधे सूतसूनुना  
०७,१०६।०१४अ यो ऽजयत् पृथिवीं सर्वां रथेनैकेन वीर्यवान्  
०७,१०६।०१४च् तं सूततनयं युद्धे कथं भीमो ह्य् अयोधयत्  
०७,१०६।०१५अ यो जातः कुण्डलाभ्यां च कवचेन सहैव च  
०७,१०६।०१५च् तं सूतपुत्रं समरे भीमः कथम् अयोधयत्  
०७,१०६।०१५द्*०८२५_०१ अस्त्रहेतोः पुरा तात भार्गवं समपूजयत्  
०७,१०६।०१५द्*०८२५_०२ तस्य प्रसादाद् ब्रह्मास्त्रं लब्धवांश् च भृगूत्तमात्  
०७,१०६।०१६अ यथा तयोर् युद्धम् अभूद् यश् चासीद् विजयी तयोः  
०७,१०६।०१६च् तन् ममाचक्ष्व तत्त्वेन कुशलो ह्य् असि सञ्जय  
०७,१०६।०१७ सञ्जय उवाच  
०७,१०६।०१७अ भीमसेनस् तु राधेयम् उत्सृज्य रथिनां वरम्  
०७,१०६।०१७च् इयेष गन्तुं यत्रास्तां वीरौ कृष्णधनञ्जयौ  
०७,१०६।०१८अ तं प्रयान्तम् अभिद्रुत्य राधेयः कङ्कपत्रिभिः  
०७,१०६।०१८च् अभ्यवर्षन् महाराज मेघो वृष्ट्येव पर्वतम्  
०७,१०६।०१९अ फुल्लता पङ्कजेनेव वक्त्रेणाभ्युत्स्मयन् बली  
०७,१०६।०१९च् आजुहाव रणे यान्तं भीमम् आधिरथिस् तदा  
०७,१०६।०१९द्*०८२६_०० कर्ण उवाच  
०७,१०६।०१९द्*०८२६_०१ भीमाहितैस् तव रणे स्वप्ने ऽपि न विभावितम्  
०७,१०६।०१९द्*०८२६_०२ तद् दर्शयसि कस्मान् मे पृष्ठं पार्थदिदृक्षया  
०७,१०६।०१९द्*०८२६_०३ कुन्त्याः पुत्रस्य सदृशं नेदं पाण्डवनन्दन  
०७,१०६।०१९द्*०८२६_०४ तेन माम् अभितः स्थित्वा शरवर्षैर् अवाकिर  
०७,१०६।०२०अ भीमसेनस् तदाह्वानं कर्णान् नामर्षयद् युधि  
०७,१०६।०२०च् अर्धमण्डलम् आवृत्य सूतपुत्रम् अयोधयत्  
०७,१०६।०२१अ अवक्रगामिभिर् बाणैर् अभ्यवर्षन् महायसैः  
०७,१०६।०२१च् द्वैरथे दंशितं यत्तं सर्वशस्त्रभृतां वरम्  
०७,१०६।०२२अ विधित्सुः कलहस्यान्तं जिघांसुः कर्णम् अक्षिणोत्  
०७,१०६।०२२च् तं च हत्वेतरान् सर्वान् हन्तुकामो महाबलः  
०७,१०६।०२३अ तस्मै प्रासृजद् उग्राणि विविधानि परन्तपः  
०७,१०६।०२३च् अमर्षी पाण्डवः क्रुद्धः शरवर्षाणि मारिष  
०७,१०६।०२४अ तस्य तानीषुवर्षाणि मत्तद्विरदगामिनः  
०७,१०६।०२४च् सूतपुत्रो ऽस्त्रमायाभिर् अग्रसत् सुमहायशाः  
०७,१०६।०२५अ स यथावन् महाराज विद्यया वै सुपूजितः  
०७,१०६।०२५च् आचार्यवन् महेष्वासः कर्णः पर्यचरद् रणे  
०७,१०६।०२६अ संरम्भेण तु युध्यन्तं भीमसेनं स्मयन्न् इव  
०७,१०६।०२६च् अभ्यपद्यत राधेयस् तम् अमर्षी वृकोदरम्  
०७,१०६।०२७अ तन् नामृष्यत कौन्तेयः कर्णस्य स्मितम् आहवे  
०७,१०६।०२७च् युध्यमानेषु वीरेषु पश्यत्सु च समन्ततः  
०७,१०६।०२८अ तं भीमसेनः सम्प्राप्तं वत्सदन्तैः स्तनान्तरे  
०७,१०६।०२८च् विव्याध बलवान् क्रुद्धस् तोत्त्रैर् इव महाद्विपम्  
०७,१०६।०२९अ सूतं तु सूतपुत्रस्य सुपुङ्खैर् निशितैः शरैः  
०७,१०६।०२९च् सुमुक्तैश् चित्रवर्माणं निर्बिभेद त्रिसप्तभिः  
०७,१०६।०३०अ कर्णो जाम्बूनदैर् जालैः सञ्छन्नान् वातरंहसः  
०७,१०६।०३०च् विव्याध तुरगान् वीरः पञ्चभिः पञ्चभिः शरैः  
०७,१०६।०३१अ ततो बाणमयं जालं भीमसेनरथं प्रति  
०७,१०६।०३१च् कर्णेन विहितं राजन् निमेषार्धाद् अदृश्यत  
०७,१०६।०३२अ सरथः सध्वजस् तत्र ससूतः पाण्डवस् तदा  
०७,१०६।०३२च् प्राच्छाद्यत महाराज कर्णचापच्युतैः शरैः  
०७,१०६।०३३अ तस्य कर्णश् चतुःषष्ट्या व्यधमत् कवचं दृढम्  
०७,१०६।०३३च् क्रुद्धश् चाप्य् अहनत् पार्श्वे नाराचैर् मर्मभेदिभिः  
०७,१०६।०३४अ ततो ऽचिन्त्य महावेगान् कर्णकार्मुकनिःसृतान्  
०७,१०६।०३४च् समाश्लिष्यद् असम्भ्रान्तः सूतपुत्रं वृकोदरः  
०७,१०६।०३५अ स कर्णचापप्रभवान् इषून् आशीविषोपमान्  
०७,१०६।०३५च् बिभ्रद् भीमो महाराज न जगाम व्यथां रणे  
०७,१०६।०३५द्*०८२७_०१ स कर्णचापं चिच्छेद भीमसेनो महाबलः  
०७,१०६।०३५द्*०८२७_०२ त्रासयित्वा महाराज गाम् अमितविक्रमः  
०७,१०६।०३६अ ततो द्वात्रिंशता भल्लैर् निशितैस् तिग्मतेजनैः  
०७,१०६।०३६च् विव्याध समरे कर्णं भीमसेनः प्रतापवान्  
०७,१०६।०३७अ अयत्नेनैव तं कर्णः शरैर् उप समाकिरत्  
०७,१०६।०३७च् भीमसेनं महाबाहुं सैन्धवस्य वधैषिणम्  
०७,१०६।०३८अ मृदुपूर्वं च राधेयो भीमम् आजाव् अयोधयत्  
०७,१०६।०३८च् क्रोधपूर्वं तथा भीमः पूर्ववैरम् अनुस्मरन्  
०७,१०६।०३९अ तं भीमसेनो नामृष्यद् अवमानम् अमर्षणः  
०७,१०६।०३९च् स तस्मै व्यसृजत् तूर्णं शरवर्षम् अमित्रजित्  
०७,१०६।०४०अ ते शराः प्रेषिता राजन् भीमसेनेन संयुगे  
०७,१०६।०४०च् निपेतुः सर्वतो भीमाः कूजन्त इव पक्षिणः  
०७,१०६।०४१अ हेमपुङ्खा महाराज भीमसेनधनुश्च्युताः  
०७,१०६।०४१च् अभ्यद्रवंस् ते राधेयं वृकाः क्षुद्रमृगं यथा  
०७,१०६।०४२अ कर्णस् तु रथिनां श्रेष्ठश् छाद्यमानः समन्ततः  
०७,१०६।०४२च् राजन् व्यसृजद् उग्राणि शरवर्षाणि संयुगे  
०७,१०६।०४३अ तस्य तान् अशनिप्रख्यान् इषून् समरशोभिनः  
०७,१०६।०४३च् चिच्छेद बहुभिर् भल्लैर् असम्प्राप्तान् वृकोदरः  
०७,१०६।०४४अ पुनश् च शरवर्षेण छादयाम् आस भारत  
०७,१०६।०४४च् कर्णो वैकर्तनो युद्धे भीमसेनं महारथम्  
०७,१०६।०४४द्*०८२८_०१ पुनर् बाणमयं वर्षं व्यसृजत् पाण्डवं प्रति  
०७,१०६।०४४द्*०८२८_०२ तथा कर्णेन समरे पीड्यमानः समन्ततः  
०७,१०६।०४५अ तत्र भारत भीमं तु दृष्टवन्तः स्म सायकैः  
०७,१०६।०४५च् समाचिततनुं सङ्ख्ये श्वाविधं शललैर् इव  
०७,१०६।०४६अ हेमपुङ्खाञ् शिलाधौतान् कर्णचापच्युताञ् शरान्  
०७,१०६।०४६च् दधार समरे वीरः स्वरश्मीन् इव भास्करः  
०७,१०६।०४७अ रुधिरोक्षितसर्वाङ्गो भीमसेनो व्यरोचत  
०७,१०६।०४७च् तपनीयनिभैः पुष्पैः पलाश इव कानने  
०७,१०६।०४७द्*०८२९_०१ समृद्धकुसुमापीडो वसन्ते ऽशोकवत् तरुः  
०७,१०६।०४८अ तत् तु भीमो महाराज कर्णस्य चरितं रणे  
०७,१०६।०४८च् नामृष्यत महेष्वासः क्रोधाद् उद्वृत्य चक्षुषी  
०७,१०६।०४९अ स कर्णं पञ्चविंशत्या नाराचानां समार्पयत्  
०७,१०६।०४९च् महीधरम् इव श्वेतं गूढपादैर् विषोल्बणैः  
०७,१०६।०४९द्*०८३०_०१ विविशुश् च यथैवोग्रा वल्मीकं भुजगोत्तमाः  
०७,१०६।०४९द्*०८३१_०१ सप्तभिर् निशितैस् तूर्णं शरैर् आशीविषोपमैः  
०७,१०६।०५०अ तं विव्याध पुनर् भीमः षड्भिर् अष्टाभिर् एव च  
०७,१०६।०५०च् मर्मस्व् अमरविक्रान्तः सूतपुत्रं महारणे  
०७,१०६।०५०द्*०८३२_०१ मर्मण्य् अनपराधी सन्दिधित्सुः कलहं तदा  
०७,१०६।०५१अ ततः कर्णस्य सङ्क्रुद्धो भीमसेनः प्रतापवान्  
०७,१०६।०५१च् चिच्छेद कार्मुकं तूर्णं सर्वोपकरणानि च  
०७,१०६।०५१द्*०८३३_०१ तथापि समरे तूर्णं विव्याधोरसि पाण्डवः  
०७,१०६।०५१द्*०८३३_०२ पाण्डवस् तु पुनर् विद्ध्वा सप्तभिः सायकोत्तमैः  
०७,१०६।०५१द्*०८३३_०३ अन्यैश् च बहु सं(?)राजञ् शरैर् आशीविषोपमैः  
०७,१०६।०५२अ जघान चतुरश् चाश्वान् सूतं च त्वरितः शरैः  
०७,१०६।०५२च् नाराचैर् अर्करश्म्याभैः कर्णं विव्याध चोरसि  
०७,१०६।०५३अ ते जग्मुर् धरणीं सर्वे कर्णं निर्भिद्य मारिष  
०७,१०६।०५३च् यथा हि जलदं भित्त्वा राजन् सूर्यस्य रश्मयः  
०७,१०६।०५३द्*०८३४_०१ समाश्वस्तस् तु कर्णो वै पुनर् युद्धम् अरोचयत्  
०७,१०६।०५३द्*०८३४_०२ भीमसेनो दृढं कोपात् पुनर् विव्याध पत्रिणा  
०७,१०६।०५४अ स वैकल्यं महत् प्राप्य छिन्नधन्वा शरार्दितः  
०७,१०६।०५४च् तथा पुरुषमानी स प्रत्यपायाद् रथान्तरम्  
०७,१०६।०५४च्*०८३५_०१ **** **** लज्जाम् उत्सृज्य भारत  
०७,१०६।०५४च्*०८३५_०२ भीमसेनभयात् कर्णः  
०७,१०६।०५४द्*०८३६_०१ अपचक्राम समरे युद्धाय भरतर्षभ  
०७,१०७।००१ धृतराष्ट्र उवाच  
०७,१०७।००१अ यस्मिञ् जयाशा सततं पुत्राणां मम सञ्जय  
०७,१०७।००१च् तं दृष्ट्वा विमुखं सङ्ख्ये किं नु दुर्योधनो ऽब्रवीत्  
०७,१०७।००१द्*०८३७_०१ कथं च युयुधे भीमो वीर्यश्लाघी महाबलः  
०७,१०७।००१ए कर्णो वा समरे तात किम् अकार्षीद् अतः परम्  
०७,१०७।००२ सञ्जय उवाच  
०७,१०७।००२*०८३८_०१ तवापराधाद् राजेन्द्र पुनर् युद्धम् अवर्तत  
०७,१०७।००२अ भीमसेनं रणे दृष्ट्वा ज्वलन्तम् इव पावकम्  
०७,१०७।००२ब्*०८३९_०१ स्वयं शिष्यो भूतपतेर् भार्गवस्य धनुर्धरः  
०७,१०७।००२ब्*०८४०_०१ तस्य तुल्यो ऽस्त्रमायाभिस् तद् विशिष्टो ऽथ वा वृषः  
०७,१०७।००२ब्*०८४०_०२ शिष्यः शिष्यगुणैर् युक्तः कालान्तकयमोपमः  
०७,१०७।००२ब्*०८४०_०३ स भीमसेनेन जितः पाण्डुपुत्रेण भारत  
०७,१०७।००२ब्*०८४१_०१ शिष्यत्वं प्राप्तवान् कर्णस् तस्य तुल्यो ऽस्त्रमायया  
०७,१०७।००२ब्*०८४१_०२ तद् विशिष्टो ऽपि वा कर्णः शिष्यः शिष्यगुणैर् युतः  
०७,१०७।००२ब्*०८४१_०३ कालान्तकयमो यद्वद् भीमसेनेन निर्जितः  
०७,१०७।००२ब्*०८४१_०४ कुन्तीपुत्रेण भीमेन निर्जितः स तु लीलया  
०७,१०७।००२च् रथम् अन्यं समास्थाय विधिवत् कल्पितं पुनः  
०७,१०७।००२ए अभ्ययात् पाण्डवं कर्णो वातोद्धूत इवार्णवः  
०७,१०७।००३अ क्रुद्धम् आधिरथिं दृष्ट्वा पुत्रास् तव विशां पते  
०७,१०७।००३च् भीमसेनम् अमन्यन्त वैवस्वतमुखे हुतम्  
०७,१०७।००३द्*०८४२_०१ भीमसेनो ऽपि समरे राधेयं प्रत्यमर्षितः  
०७,१०७।००४अ चापशब्दं महत् कृत्वा तलशब्दं च भैरवम्  
०७,१०७।००४च् अभ्यवर्तत राधेयो भीमसेनरथं प्रति  
०७,१०७।००५अ पुनर् एव ततो राजन् महान् आसीत् सुदारुणः  
०७,१०७।००५च् विमर्दः सूतपुत्रस्य भीमस्य च विशां पते  
०७,१०७।००६अ संरब्धौ हि महाबाहू परस्परवधैषिणौ  
०७,१०७।००६च् अन्योन्यम् ईक्षां चक्राते दहन्ताव् इव लोचनैः  
०७,१०७।००७अ क्रोधरक्तेक्षणौ क्रुद्धौ निःश्वसन्तौ महारथौ  
०७,१०७।००७च् युद्धे ऽन्योन्यं समासाद्य ततक्षतुर् अरिन्दमौ  
०७,१०७।००८अ व्याघ्राव् इव सुसंरब्धौ श्येनाव् इव च शीघ्रगौ  
०७,१०७।००८च् शरभाव् इव सङ्क्रुद्धौ युयुधाते परस्परम्  
०७,१०७।००९अ ततो भीमः स्मरन् क्लेशान् अक्षद्यूते वने ऽपि च  
०७,१०७।००९च् विराटनगरे चैव प्राप्तं दुःखम् अरिन्दमः  
०७,१०७।०१०अ राष्ट्राणां स्फीतरत्नानां हरणं च तवात्मजैः  
०७,१०७।०१०च् सततं च परिक्लेशान् सपुत्रेण त्वया कृतान्  
०७,१०७।०११अ दग्धुम् ऐच्छश् च यत् कुन्तीं सपुत्रां त्वम् अनागसम्  
०७,१०७।०११च् कृष्णायाश् च परिक्लेशं सभामध्ये दुरात्मभिः  
०७,१०७।०११द्*०८४३_०१ केशपक्षग्रहं चैव दुःशासनकृतं तथा  
०७,१०७।०११द्*०८४३_०२ परुषाणि च वाक्यानि कर्णेनोक्तानि भारत  
०७,१०७।०१२अ पतिम् अन्यं परीप्सस्व न सन्ति पतयस् तव  
०७,१०७।०१२च् नरकं पतिताः पार्थाः सर्वे षण्ढतिलोपमाः  
०७,१०७।०१३अ समक्षं तव कौरव्य यद् ऊचुः कुरवस् तदा  
०७,१०७।०१३च् दासीभोगेन कृष्णां च भोक्तुकामाः सुतास् तव  
०७,१०७।०१४अ यच् चापि तान् प्रव्रजतः कृष्णाजिननिवासिनः  
०७,१०७।०१४च् परुषाण्य् उक्तवान् कर्णः सभायां सन्निधौ तव  
०७,१०७।०१४द्*०८४४_०१ पुत्रस् तव विशेषेण कालद्यूतेन नोदितः  
०७,१०७।०१५अ तृणीकृत्य च यत् पार्थांस् तव पुत्रो ववल्ग ह  
०७,१०७।०१५च् विषमस्थान् समस्थो हि संरम्भाद् गतचेतसः  
०७,१०७।०१६अ बाल्यात् प्रभृति चारिघ्नस् तानि दुःखानि चिन्तयन्  
०७,१०७।०१६च् निरविद्यत धर्मात्मा जीवितेन वृकोदरः  
०७,१०७।०१६द्*०८४५_०१ एवं बहुविधान् घोरान् स्मरन् दीप्ताग्निसन्निभः  
०७,१०७।०१७अ ततो विस्फार्य सुमहद् धेमपृष्ठं दुरासदम्  
०७,१०७।०१७च् चापं भरतशार्दूलस् त्यक्तात्मा कर्णम् अभ्ययात्  
०७,१०७।०१८अ स सायकमयैर् जालैर् भीमः कर्णरथं प्रति  
०७,१०७।०१८च् भानुमद्भिः शिलाधौतैर् भानोः प्रच्छादयत् प्रभाम्  
०७,१०७।०१९अ ततः प्रहस्याधिरथिस् तूर्णम् अस्यञ् शिताञ् शरान्  
०७,१०७।०१९च् व्यधमद् भीमसेनस्य शरजालानि पत्रिभिः  
०७,१०७।०२०अ महारथो महाबाहुर् महावेगैर् महाबलः  
०७,१०७।०२०च् विव्याधाधिरथिर् भीमं नवभिर् निशितैः शरैः  
०७,१०७।०२१अ स तोत्त्रैर् इव मातङ्गो वार्यमाणः पतत्रिभिः  
०७,१०७।०२१च् अभ्यधावद् असम्भ्रान्तः सूतपुत्रं वृकोदरः  
०७,१०७।०२२अ तम् आपतन्तं वेगेन रभसं पाण्डवर्षभम्  
०७,१०७।०२२च् कर्णः प्रत्युद्ययौ योद्धुं मत्तो मत्तम् इव द्विपम्  
०७,१०७।०२३अ ततः प्रध्माप्य जलजं भेरीशतनिनादितम्  
०७,१०७।०२३च् अक्षुभ्यत बलं हर्षाद् उद्धूत इव सागरः  
०७,१०७।०२४अ तद् उद्धूतं बलं दृष्ट्व रथनागाश्वपत्तिमत्  
०७,१०७।०२४च् भीमः कर्णं समासाद्य छादयाम् आस सायकैः  
०७,१०७।०२५अ अश्वान् ऋश्यसवर्णांस् तु हंसवर्णैर् हयोत्तमैः  
०७,१०७।०२५च् व्यामिश्रयद् रणे कर्णः पाण्डवं छादयञ् शरैः  
०७,१०७।०२६अ ऋश्यवर्णान् हयान् कर्कैर् मिश्रान् मारुतरंहसः  
०७,१०७।०२६च् निरीक्ष्य तव पुत्राणां हाहाकृतम् अभूद् बलम्  
०७,१०७।०२७अ ते हया बह्व् अशोभन्त मिश्रिता वातरंहसः  
०७,१०७।०२७च् सितासिता महाराज यथा व्योम्नि बलाहकाः  
०७,१०७।०२८अ संरब्धौ क्रोधताम्राक्षौ प्रेक्ष्य कर्णवृकोदरौ  
०७,१०७।०२८च् सन्त्रस्ताः समकम्पन्त त्वदीयानां महारथाः  
०७,१०७।०२९अ यमराष्ट्रोपमं घोरम् आसीद् आयोधनं तयोः  
०७,१०७।०२९च् दुर्दर्शं भरतश्रेष्ठ प्रेतराजपुरं यथा  
०७,१०७।०३०अ समाजम् इव तच् चित्रं प्रेक्षमाणा महारथाः  
०७,१०७।०३०च् नालक्षयञ् जयं व्यक्तम् एकैकस्य निवारणे  
०७,१०७।०३१अ तयोः प्रैक्षन्त सम्मर्दं सन्निकृष्टमहास्त्रयोः  
०७,१०७।०३१च् तव दुर्मन्त्रिते राजन् सपुत्रस्य विशां पते  
०७,१०७।०३२अ छादयन्तौ हि शत्रुघ्नाव् अन्योन्यं सायकैः शितैः  
०७,१०७।०३२च् शरजालावृतं व्योम चक्राते शरवृष्टिभिः  
०७,१०७।०३३अ ताव् अन्योन्यं जिघांसन्तौ शरैस् तीक्ष्णैर् महारथौ  
०७,१०७।०३३च् प्रेक्षणीयतराव् आस्तां वृष्टिमन्ताव् इवाम्बुदौ  
०७,१०७।०३४अ सुवर्णविकृतान् बाणान् प्रमुञ्चन्ताव् अरिन्दमौ  
०७,१०७।०३४च् भास्वरं व्योम चक्राते वह्न्युल्काभिर् इव प्रभो  
०७,१०७।०३५अ ताभ्यां मुक्ता व्यकाशन्त कङ्कबर्हिणवाससः  
०७,१०७।०३५च् पङ्क्त्यः शरदि मत्तानां सारसानाम् इवाम्बरे  
०७,१०७।०३५द्*०८४६_०१ ततो भीमो महाराज कर्णं विद्ध्वा त्रिभिः शरैः  
०७,१०७।०३५द्*०८४६_०२ सारथिं चास्य भल्लेन रथनीडाद् अपाहरत्  
०७,१०७।०३५द्*०८४६_०३ अश्वांश् च चतुरः श्वेतान् निजघान शितैः शरैः  
०७,१०७।०३५द्*०८४६_०४ हित्वा ध्वजं च छत्त्रं च रथं च शतधाकरोत्  
०७,१०७।०३५द्*०८४६_०५ चकार विरथं कर्णं तव पुत्रस्य पश्यतः  
०७,१०७।०३५द्*०८४६_०६ स तथा विरथः कर्णो भीमसेनेन निर्जितः  
०७,१०७।०३५द्*०८४६_०७ अन्यं रथं समास्थाय पुनर् विव्याध मारुतिम्  
०७,१०७।०३५द्*०८४६_०८ महागजौ यथा दृप्तौ विषाणाग्रैः परस्परम्  
०७,१०७।०३५द्*०८४६_०९ ततक्षतुस् तथा तौ तु अन्योन्यं च निजघ्नतुः  
०७,१०७।०३६अ संसक्तं सूतपुत्रेण दृष्ट्वा भीमम् अरिन्दमम्  
०७,१०७।०३६च् अतिभारम् अमन्येतां भीमे कृष्णधनञ्जयौ  
०७,१०७।०३७अ तत्राधिरथिभीमाभ्यां शरैर् मुक्तैर् दृढाहताः  
०७,१०७।०३७च् इषुपातम् अतिक्रम्य पेतुर् अश्वनरद्विपाः  
०७,१०७।०३८अ पतद्भिः पतितैश् चान्यैर् गतासुभिर् अनेकशः  
०७,१०७।०३८च् कृतो महान् महाराज पुत्राणां ते जनक्षयः  
०७,१०७।०३९अ मनुष्याश्वगजानां च शरीरैर् गतजीवितैः  
०७,१०७।०३९च् क्षणेन भूमिः सञ्जज्ञे संवृता भरतर्षभ  
०७,१०७।०३९द्*०८४७_०१ आक्रीडम् इव रुद्रस्य दक्षयज्ञनिबर्हणे  
०७,१०८।००१ धृतराष्ट्र उवाच  
०७,१०८।००१अ अत्यद्भुतम् अहं मन्ये भीमसेनस्य विक्रमम्  
०७,१०८।००१च् यत् कर्णं योधयाम् आस समरे लघुविक्रमम्  
०७,१०८।००२अ त्रिदशान् अपि चोद्युक्तान् सर्वशस्त्रधरान् युधि  
०७,१०८।००२च् वारयेद् यो रणे कर्णः सयक्षासुरमानवान्  
०७,१०८।००३अ स कथं पाण्डवं युद्धे भ्राजमानम् इव श्रिया  
०७,१०८।००३च् नातरत् संयुगे तात तन् ममाचक्ष्व सञ्जय  
०७,१०८।००४अ कथं च युद्धं भूयो ऽभूत् तयोः प्राणदुरोदरे  
०७,१०८।००४च् अत्र मन्ये समायत्तो जयो वाजय एव वा  
०७,१०८।००५अ कर्णं प्राप्य रणे सूत मम पुत्रः सुयोधनः  
०७,१०८।००५च् जेतुम् उत्सहते पार्थान् सगोविन्दान् ससात्वतान्  
०७,१०८।००६अ श्रुत्वा तु निर्जितं कर्णम् असकृद् भीमकर्मणा  
०७,१०८।००६च् भीमसेनेन समरे मोह आविशतीव माम्  
०७,१०८।००७अ विनष्टान् कौरवान् मन्ये मम पुत्रस्य दुर्नयैः  
०७,१०८।००७च् न हि कर्णो महेष्वासान् पार्थाञ् ज्येष्यति सञ्जय  
०७,१०८।००८अ कृतवान् यानि युद्धानि कर्णः पाण्डुसुतैः सह  
०७,१०८।००८च् सर्वत्र पाण्डवाः कर्णम् अजयन्त रणाजिरे  
०७,१०८।००९अ अजय्याः पाण्डवास् तात देवैर् अपि सवासवैः  
०७,१०८।००९च् न च तद् बुध्यते मन्दः पुत्रो दुर्योधनो मम  
०७,१०८।०१०अ धनं धनेश्वरस्येव हृत्वा पार्थस्य मे सुतः  
०७,१०८।०१०ब्*०८४८_०१ कर्णस्य मतम् आस्थाय स्वार्थम् इत्य् एव मे सुतः  
०७,१०८।०१०च् मधुप्रेप्सुर् इवाबुद्धिः प्रपातं नावबुध्यते  
०७,१०८।०११अ निकृत्या निकृतिप्रज्ञो राज्यं हृत्वा महात्मनाम्  
०७,१०८।०११च् जितान् इत्य् एव मन्वानः पाण्डवान् अवमन्यते  
०७,१०८।०१२अ पुत्रस्नेहाभिभूतेन मया चाप्य् अकृतात्मना  
०७,१०८।०१२च् धर्मे स्थिता महात्मानो निकृताः पाण्डुनन्दनाः  
०७,१०८।०१३अ शमकामः सदा पार्थो दीर्घप्रेक्षी युधिष्ठिरः  
०७,१०८।०१३च् अशक्त इति मन्वानैः पुत्रैर् मम निराकृतः  
०७,१०८।०१३द्*०८४९_०१ तान् उत्क्रम्याब्रवीत् पुत्रो मम द्यूते सुमन्दधीः  
०७,१०८।०१४अ तानि दुःखान्य् अनेकानि विप्रकारांश् च सर्वशः  
०७,१०८।०१४च् हृदि कृत्वा महाबाहुर् भीमो ऽयुध्यत सूतजम्  
०७,१०८।०१५अ तस्मान् मे सञ्जय ब्रूहि कर्णभीमौ यथा रणे  
०७,१०८।०१५च् अयुध्येतां युधि श्रेष्ठौ परस्परवधैषिणौ  
०७,१०८।०१६ सञ्जय उवाच  
०७,१०८।०१६*०८५०_०१ हन्त ते कथयिष्यामि तयोः प्राणद(?दु)रोदरम्  
०७,१०८।०१६*०८५०_०२ पश्यतां सर्वसैन्यानां केशवार्जुनयोर् अपि  
०७,१०८।०१६अ शृणु राजन् यथा वृत्तः सङ्ग्रामः कर्णभीमयोः  
०७,१०८।०१६च् परस्परवधप्रेप्स्वोर् वने कुञ्जरयोर् इव  
०७,१०८।०१७अ राजन् वैकर्तनो भीमं क्रुद्धः क्रुद्धम् अरिन्दमम्  
०७,१०८।०१७च् पराक्रान्तं पराक्रम्य विव्याध त्रिंशता शरैः  
०७,१०८।०१८अ महावेगैः प्रसन्नाग्रैः शातकुम्भपरिष्कृतैः  
०७,१०८।०१८च् आहनद् भरतश्रेष्ठ भीमं वैकर्तनः शरैः  
०७,१०८।०१९अ तस्यास्यतो धनुर् भीमश् चकर्त निशितैस् त्रिभिः  
०७,१०८।०१९च् रथनीडाच् च यन्तारं भल्लेनापातयत् क्षितौ  
०७,१०८।०२०अ स काङ्क्षन् भीमसेनस्य वधं वैकर्तनो वृषः  
०७,१०८।०२०च् शक्तिं कनकवैडूर्यचित्रदण्डां परामृशत्  
०७,१०८।०२१अ प्रगृह्य च महाशक्तिं कालशक्तिम् इवापराम्  
०७,१०८।०२१च् समुत्क्षिप्य च राधेयः सन्धाय च महाबलः  
०७,१०८।०२१ए चिक्षेप भीमसेनाय जीवितान्तकरीम् इव  
०७,१०८।०२२अ शक्तिं विसृज्य राधेयः पुरन्दर इवाशनिम्  
०७,१०८।०२२ब्*०८५१_०१ शक्तिं वियद्गतां द्र्ष्ट्वा शक्राशनिसमद्युतिम्  
०७,१०८।०२२च् ननाद सुमहानादं बलवान् सूतनन्दनः  
०७,१०८।०२२ए तं च नादं ततः श्रुत्वा पुत्रास् ते हृषिताभवन्  
०७,१०८।०२३अ तां कर्णभुजनिर्मुक्ताम् अर्कवैश्वानरप्रभाम्  
०७,१०८।०२३च् शक्तिं वियति चिच्छेद भीमः सप्तभिर् आशुगैः  
०७,१०८।०२४अ छित्त्वा शक्तिं ततो भीमो निर्मुक्तोरगसन्निभाम्  
०७,१०८।०२४च् मार्गमाण इव प्राणान् सूतपुत्रस्य मारिष  
०७,१०८।०२५अ प्राहिणोन् नव संरब्धः शरान् बर्हिणवाससः  
०७,१०८।०२५च् स्वर्णपुङ्खाञ् शिलाधौतान् यमदण्डोपमान् मृधे  
०७,१०८।०२६अ कर्णो ऽप्य् अन्यद् धनुर् गृह्य हेमपृष्ठं दुरासदम्  
०७,१०८।०२६च् विकृष्य च महातेजा व्यसृजत् सायकान् नव  
०७,१०८।०२७अ तान् पाण्डुपुत्रश् चिच्छेद नवभिर् नतपर्वभिः  
०७,१०८।०२७ब्*०८५२_०१ सुवर्णविकृतैर् बाणैः सुवर्णविकृताञ् शरान्  
०७,१०८।०२७च् वसुषेणेन निर्मुक्तान् नव राजन् महाशरान्  
०७,१०८।०२७ए छित्त्वा भीमो महाराज नादं सिम्ह इवानदत्  
०७,१०८।०२८अ तौ वृषाव् इव नर्दन्तौ बलिनौ वाशितान्तरे  
०७,१०८।०२८च् शार्दूलाव् इव चान्योन्यम् अत्यर्थं च ह्य् अगर्जताम्  
०७,१०८।०२९अ अन्योन्यं प्रजिहीर्षन्ताव् अन्योन्यस्यान्तरैषिणौ  
०७,१०८।०२९च् अन्योन्यम् अभिवीक्षन्तौ गोष्ठेष्व् इव महर्षभौ  
०७,१०८।०३०अ महागजाव् इवासाद्य विषाणाग्रैः परस्परम्  
०७,१०८।०३०च् शरैः पूर्णायतोत्सृष्टैर् अन्योन्यम् अभिजघ्नतुः  
०७,१०८।०३१अ निर्दहन्तौ महाराज शरवृष्ट्या परस्परम्  
०७,१०८।०३१च् अन्योन्यम् अभिवीक्षन्तौ कोपाद् विवृतलोचनौ  
०७,१०८।०३२अ प्रहसन्तौ तथान्योन्यं भर्त्सयन्तौ मुहुर् मुहुः  
०७,१०८।०३२च् शङ्खशब्दं च कुर्वाणौ युयुधाते परस्परम्  
०७,१०८।०३३अ तस्य भीमः पुनश् चापं मुष्टौ चिच्छेद मारिष  
०७,१०८।०३३च् शङ्खवर्णाश् च तान् अश्वान् बाणैर् निन्ये यमक्षयम्  
०७,१०८।०३३द्*०८५३_०१ सारथिं च तथाप्य् अस्य रथनीडाद् अपातयत्  
०७,१०८।०३३द्*०८५३_०२ ततो वैकर्तनः कर्णश् चिन्तां प्राप दुरत्ययाम्  
०७,१०८।०३३द्*०८५३_०३ स छाद्यमानः समरे हताश्वो हतसारथिः  
०७,१०८।०३३द्*०८५३_०४ मोहितः शरजालेन कर्तव्यं नाभ्यपद्यत  
०७,१०८।०३४अ तथा कृच्छ्रगतं दृष्ट्वा कर्णं दुर्योधनो नृपः  
०७,१०८।०३४च् वेपमान इव क्रोधाद् व्यादिदेशाथ दुर्जयम्  
०७,१०८।०३५अ गच्छ दुर्जय राधेयं पुरा ग्रसति पाण्डवः  
०७,१०८।०३५च् जहि तूबरकं क्षिप्रं कर्णस्य बलम् आदधत्  
०७,१०८।०३६अ एवम् उक्तस् तथेत्य् उक्त्वा तव पुत्रस् तवात्मजम्  
०७,१०८।०३६च् अभ्यद्रवद् भीमसेनं व्यासक्तं विकिरञ् शरान्  
०७,१०८।०३७अ स भीमं नवभिर् बाणैर् अश्वान् अष्टभिर् अर्दयत्  
०७,१०८।०३७च् षड्भिः सूतं त्रिभिः केतुं पुनस् तं चापि सप्तभिः  
०७,१०८।०३८अ भीमसेनो ऽपि सङ्क्रुद्धः साश्वयन्तारम् आशुगैः  
०७,१०८।०३८च् दुर्जयं भिन्नमर्माणम् अनयद् यमसादनम्  
०७,१०८।०३९अ स्वलङ्कृतं क्षितौ क्षुण्णं चेष्टमानं यथोरगम्  
०७,१०८।०३९च् रुदन्न् आर्तस् तव सुतं कर्णश् चक्रे प्रदक्षिणम्  
०७,१०८।०४०अ स तु तं विरथं कृत्वा स्मयन्न् अत्यन्तवैरिणम्  
०७,१०८।०४०च् समाचिनोद् बाणगणैः शतघ्नीम् इव शङ्कुभिः  
०७,१०८।०४१अ तथाप्य् अतिरथः कर्णो भिद्यमानः स्म सायकैः  
०७,१०८।०४१च् न जहौ समरे भीमं क्रुद्धरूपं परन्तपः  
०७,१०९।००१ सञ्जय उवाच  
०७,१०९।००१अ स तथा विरथः कर्णः पुनर् भीमेन निर्जितः  
०७,१०९।००१च् रथम् अन्यं समास्थाय सद्यो विव्याध पाण्डवम्  
०७,१०९।००२अ महागजाव् इवासाद्य विषाणाग्रैः परस्परम्  
०७,१०९।००२च् शरैः पूर्णायतोत्सृष्टैर् अन्योन्यम् अभिजघ्नतुः  
०७,१०९।००३अ अथ कर्णः शरव्रातैर् भीमं बलवद् अर्दयत्  
०७,१०९।००३च् ननाद बलवन् नादं पुनर् विव्याध चोरसि  
०७,१०९।००४अ तं भीमो दशभिर् बाणैः प्रत्यविध्यद् अजिह्मगैः  
०७,१०९।००४च् पुनर् विव्याध विंशत्या शराणां नतपर्वणाम्  
०७,१०९।००५अ कर्णस् तु नवभिर् भीमं विद्ध्वा राजन् स्तनान्तरे  
०७,१०९।००५च् ध्वजम् एकेन विव्याध सायकेन शितेन ह  
०७,१०९।००६अ सायकानां ततः पार्थस् त्रिषष्ट्या प्रत्यविध्यत  
०७,१०९।००६च् तोत्त्रैर् इव महानागं कशाभिर् इव वाजिनम्  
०७,१०९।००७अ सो ऽतिविद्धो महाराज पाण्डवेन यशस्विना  
०७,१०९।००७च् सृक्विणी लेलिहन् वीरः क्रोधसंरक्तलोचनः  
०७,१०९।००७द्*०८५४_०१ चिच्छेद कार्मुकं तूर्णं पाण्डवस्य महात्मनः  
०७,१०९।००८अ ततः शरं महाराज सर्वकायावदारणम्  
०७,१०९।००८च् प्राहिणोद् भीमसेनाय बलायेन्द्र इवाशनिम्  
०७,१०९।००९अ स निर्भिद्य रणे पार्थं सूतपुत्रधनुश्च्युतः  
०७,१०९।००९च् अगच्छद् दारयन् भूमिं चित्रपुङ्खः शिलीमुखः  
०७,१०९।००९द्*०८५५_०१ ततो भीमो महाबाहुः क्रोधसंरक्तलोचनः  
०७,१०९।०१०अ सर्वशैक्यां चतुष्किष्कुं गुर्वीं रुक्माङ्गदां गदाम्  
०७,१०९।०१०च् प्राहिणोत् सूतपुत्राय षडस्राम् अविचारयन्  
०७,१०९।०११अ तया जघानाधिरथेः सदश्वान् साधुवाहिनः  
०७,१०९।०११च् गदया भारतः क्रुद्धो वज्रेणेन्द्र इवासुरान्  
०७,१०९।०१२अ ततो भीमो महाबाहुः क्षुराभ्यां भरतर्षभ  
०७,१०९।०१२च् ध्वजम् आधिरथेश् छित्त्वा सूतम् अभ्यहनत् तदा  
०७,१०९।०१२द्*०८५६_०१ महाबलान् महावेगान् सदश्वान् गदया हतान्  
०७,१०९।०१२द्*०८५६_०२ सूतं च निहतं दृष्ट्वा केतुं च विनिपातितम्  
०७,१०९।०१३अ हताश्वसूतम् उत्सृज्य रथं स पतितध्वजम्  
०७,१०९।०१३च् विस्फारयन् धनुः कर्णस् तस्थौ भारत दुर्मनाः  
०७,१०९।०१४अ तत्राद्भुतम् अपश्याम राधेयस्य पराक्रमम्  
०७,१०९।०१४च् विरथो रथिनां श्रेष्ठो वारयाम् आस यद् रिपुम्  
०७,१०९।०१५अ विरथं तं रथश्रेष्ठं दृष्ट्वाधिरथिम् आहवे  
०७,१०९।०१५च् दुर्योधनस् ततो राजन्न् अभ्यभाषत दुर्मुखम्  
०७,१०९।०१६अ एष दुर्मुख राधेयो भीमेन विरथीकृतः  
०७,१०९।०१६च् तं रथेन नरश्रेष्ठं सम्पादय महारथम्  
०७,१०९।०१७अ दुर्योधनवचः श्रुत्वा ततो भारत दुर्मुखः  
०७,१०९।०१७च् त्वरमाणो ऽब्ययात् कर्णं भीमं चावारयच् छरैः  
०७,१०९।०१८अ दुर्मुखं प्रेक्ष्य सङ्ग्रामे सूतपुत्रपदानुगम्  
०७,१०९।०१८च् वायुपुत्रः प्रहृष्टो ऽभूत् सृक्किणी परिलेलिहन्  
०७,१०९।०१९अ ततः कर्णं महाराज वारयित्वा शिलीमुखैः  
०७,१०९।०१९च् दुर्मुखाय रथं शीघ्रं प्रेषयाम् आस पाण्डवः  
०७,१०९।०२०अ तस्मिन् क्षणे महाराज नवभिर् नतपर्वभिः  
०७,१०९।०२०च् सुपुङ्खैर् दुर्मुखं भीमः शरैर् निन्ये यमक्षयम्  
०७,१०९।०२१अ ततस् तम् एवाधिरथिः स्यन्दनं दुर्मुखे हते  
०७,१०९।०२१च् आस्थितः प्रबभौ राजन् दीप्यमान इवांशुमान्  
०७,१०९।०२२अ शयानं भिन्नमर्माणं दुर्मुखं शोणितोक्षितम्  
०७,१०९।०२२च् दृष्ट्वा कर्णो ऽश्रुपूर्णाक्षो मुहूर्तं नाभ्यवर्तत  
०७,१०९।०२३अ तं गतासुम् अतिक्रम्य कृत्वा कर्णः प्रदक्षिणम्  
०७,१०९।०२३च् दीर्घम् उष्णं श्वसन् वीरो न किं चित् प्रत्यपद्यत  
०७,१०९।०२४अ तस्मिंस् तु विवरे राजन् नाराचान् गार्ध्रवाससः  
०७,१०९।०२४च् प्राहिणोत् सूतपुत्राय भीमसेनश् चतुर्दश  
०७,१०९।०२५अ ते तस्य कवचं भित्त्वा स्वर्णपुङ्खा महौजसः  
०७,१०९।०२५च् हेमचित्रा महाराज द्योतयन्तो दिशो दश  
०७,१०९।०२६अ अपिबन् सूतपुत्रस्य शोणितं रक्तभोजनाः  
०७,१०९।०२६च् क्रुद्धा इव मनुष्येन्द्र भुजगाः कालचोदिताः  
०७,१०९।०२७अ प्रसर्पमाणा मेदिन्यां ते व्यरोचन्त मार्गणाः  
०७,१०९।०२७ब्*०८५७_०१ ते मेदिनीं प्रसर्पन्तः शोभन्ते रुधिरोक्षिताः  
०७,१०९।०२७च् अर्धप्रविष्टाः संरब्धा बिलानीव महोरगाः  
०७,१०९।०२८अ तं प्रत्यविध्यद् राधेयो जाम्बूनदविभूषितैः  
०७,१०९।०२८च् चतुर्दशभिर् अत्य् उग्रैर् नाराचैर् अविचारयन्  
०७,१०९।०२९अ ते भीमसेनस्य भुजं सव्यं निर्भिद्य पत्रिणः  
०७,१०९।०२९च् प्राविशन् मेदिनीं भीमाः क्रौञ्चं पत्ररथा इव  
०७,१०९।०३०अ ते व्यरोचन्त नाराचाः प्रविशन्तो वसुन्धराम्  
०७,१०९।०३०च् गच्छत्य् अस्तं दिनकरे दीप्यमाना इवांशवः  
०७,१०९।०३१अ स निर्भिन्नो रणे भीमो नाराचैर् मर्मभेदिभिः  
०७,१०९।०३१च् सुस्राव रुधिरं भूरि पर्वतः सलिलं यथा  
०७,१०९।०३२अ स भीमस् त्रिभिर् आयस्तः सूतपुत्रं पतत्रिभिः  
०७,१०९।०३२च् सुपर्णवेगैर् विव्याध सारथिं चास्य सप्तभिः  
०७,१०९।०३३अ स विह्वलो महाराज कर्णो भीमबलार्दितः  
०७,१०९।०३३च् प्राद्रवज् जवनैर् अश्वै रणं हित्वा महायशाः  
०७,१०९।०३३द्*०८५८_०१ तथा पुरुषमानी सन् प्रत्यपायाद् रणाजिरात्  
०७,१०९।०३४अ भीमसेनस् तु विस्फार्य चापं हेमपरिष्कृतम्  
०७,१०९।०३४च् आहवे ऽतिरथो ऽतिष्ठज् ज्वलन्न् इव हुताशनः  
०७,११०।००१ धृतराष्ट्र उवाच  
०७,११०।००१अ दैवम् एव परं मन्ये धिक् पौरुषम् अनर्थकम्  
०७,११०।००१च् यत्राधिरथिर् आयस्तो नातरत् पाण्डवं रणे  
०७,११०।००२अ कर्णः पार्थान् सगोविन्दाञ् जेतुम् उत्सहते रणे  
०७,११०।००२च् न च कर्णसमं योधं लोके पश्यामि कं चन  
०७,११०।००२ए इति दुर्योधनस्याहम् अश्रौषं जल्पतो मुहुः  
०७,११०।००३अ कर्णो हि बलवाञ् शूरो दृढधन्वा जितक्लमः  
०७,११०।००३च् इति माम् अब्रवीत् सूत मन्दो दुर्योधनः पुरा  
०७,११०।००४अ वसुषेणसहायं मां नालं देवापि संयुगे  
०७,११०।००४च् किम् उ पाण्डुसुता राजन् गतसत्त्वा विचेतसः  
०७,११०।००५अ तत्र तं निर्जितं दृष्ट्वा भुजङ्गम् इव निर्विषम्  
०७,११०।००५च् युद्धात् कर्णम् अपक्रान्तं किं स्विद् दुर्योधनो ऽब्रवीत्  
०७,११०।००६अ अहो दुर्मुखम् एवैकं युद्धानाम् अविशारदम्  
०७,११०।००६च् प्रावेशयद् धुतवहं पतङ्गम् इव मोहितः  
०७,११०।००६द्*०८५९_०१ को हि प्रावेशयेन् नूनं मुक्त्वा तं मम पुत्रकम्  
०७,११०।००६द्*०८६०_०१ पतङ्गम् इव सन्दीप्तं भीमाग्निं समवेशयत्  
०७,११०।००७अ अश्वत्थामा मद्रराजः कृपः कर्णश् च सङ्गताः  
०७,११०।००७च् न शक्ताः प्रमुखे स्थातुं नूनं भीमस्य सञ्जय  
०७,११०।००८अ ते ऽपि चास्य महाघोरं बलं नागायुतोपमम्  
०७,११०।००८च् जानन्तो व्यवसायं च क्रूरं मारुततेजसः  
०७,११०।००९अ किमर्थं क्रूरकर्माणं यमकालान्तकोपमम्  
०७,११०।००९च् बलसंरम्भवीर्यज्ञाः कोपयिष्यन्ति संयुगे  
०७,११०।०१०अ कर्णस् त्व् एको महाबाहुः स्वबाहुबलम् आश्रितः  
०७,११०।०१०च् भीमसेनम् अनादृत्य रणे ऽयुध्यत सूतजः  
०७,११०।०११अ यो ऽजयत् समरे कर्णं पुरन्दर इवासुरम्  
०७,११०।०११च् न स पाण्डुसुतो जेतुं शक्यः केन चिद् आहवे  
०७,११०।०१२अ द्रोणं यः सम्प्रमथ्यैकः प्रविष्टो मम वाहिनीम्  
०७,११०।०१२च् भीमो धनञ्जयान्वेषी कस् तम् अर्छेज् जिजीविषुः  
०७,११०।०१३अ को हि सञ्जय भीमस्य स्थातुम् उत्सहते ऽग्रतः  
०७,११०।०१३च् उद्यताशनिवज्रस्य महेन्द्रस्येव दानवः  
०७,११०।०१४अ प्रेतराजपुरं प्राप्य निवर्तेतापि मानवः  
०७,११०।०१४च् न भीमसेनं सम्प्राप्य निवर्तेत कदा चन  
०७,११०।०१५अ पतङ्गा इव वह्निं ते प्राविशन्न् अल्पचेतसः  
०७,११०।०१५च् ये भीमसेनं सङ्क्रुद्धम् अभ्यधावन् विमोहिताः  
०७,११०।०१६अ यत् तत् सभायां भीमेन मम पुत्रवधाश्रयम्  
०७,११०।०१६च् शप्तं संरम्भिणोग्रेण कुरूणां शृण्वतां तदा  
०७,११०।०१७अ तन् नूनम् अभिसञ्चिन्त्य दृष्ट्वा कर्णं च निर्जितम्  
०७,११०।०१७च् दुःशासनः सह भ्रात्रा भयाद् भीमाद् उपारमत्  
०७,११०।०१८अ यश् च सञ्जय दुर्बुद्धिर् अब्रवीत् समितौ मुहुः  
०७,११०।०१८च् कर्णो दुःशासनो ऽहं च जेष्यामो युधि पाण्डवान्  
०७,११०।०१९अ स नूनं विरथं दृष्ट्वा कर्णं भीमेन निर्जितम्  
०७,११०।०१९ब्*०८६१_०१ स नूनं निर्जितं कर्णं दृष्ट्वा भीमेन संयुगे  
०७,११०।०१९च् प्रत्याख्यानाच् च कृष्णस्य भृशं तप्यति सञ्जय  
०७,११०।०२०अ दृष्ट्वा भ्रातॄन् हतान् युद्धे भीमसेनेन दंशितान्  
०७,११०।०२०च् आत्मापराधात् सुमहन् नूनं तप्यति पुत्रकः  
०७,११०।०२१अ को हि जीवितम् अन्विच्छन् प्रतीपं पाण्डवं व्रजेत्  
०७,११०।०२१च् भीमं भीमायुधं क्रुद्धं साक्षात् कालम् इव स्थितम्  
०७,११०।०२२अ वडवामुखमध्यस्थो मुच्येतापि हि मानवः  
०७,११०।०२२च् न भीममुखसम्प्राप्तो मुच्येतेति मतिर् मम  
०७,११०।०२३अ न पाण्डवा न पाञ्चाला न च केशवसात्यकी  
०७,११०।०२३च् जानन्ति युधि संरब्धा जीवितं परिरक्षितुम्  
०७,११०।०२३द्*०८६२_०१ अहो मम सुतानां हि विपन्नं सूत जीवितम्  
०७,११०।०२४ सञ्जय उवाच  
०७,११०।०२४अ यत् संशोचसि कौरव्य वर्तमाने जनक्षये  
०७,११०।०२४च् त्वम् अस्य जगतो मूलं विनाशस्य न संशयः  
०७,११०।०२५अ स्वयं वैरं महत् कृत्वा पुत्राणां वचने स्थितः  
०७,११०।०२५च् उच्यमानो न गृह्णीषे मर्त्यः पथ्यम् इवौषधम्  
०७,११०।०२६अ स्वयं पीत्वा महाराज कालकूटं सुदुर्जरम्  
०७,११०।०२६च् तस्येदानीं फलं कृत्स्नम् अवाप्नुहि नरोत्तम  
०७,११०।०२६द्*०८६३_०१ प्राप्येदानीं फलं तस्य यथा पीत्वा विषं तथा  
०७,११०।०२६द्*०८६४_०१ सुकृतस्य सुपृष्टस्य सुजातस्य महामृधे  
०७,११०।०२७अ यत् तु कुत्सयसे योधान् युध्यमानान् यथाबलम्  
०७,११०।०२७च् अत्र ते वर्णयिष्यामि यथा युद्धम् अवर्तत  
०७,११०।०२८अ दृष्ट्वा कर्णं तु पुत्रास् ते भीमसेनपराजितम्  
०७,११०।०२८च् नामृष्यन्त महेष्वासाः सोदर्याः पञ्च मारिष  
०७,११०।०२९अ दुर्मर्षणो दुःसहश् च दुर्मदो दुर्धरो जयः  
०७,११०।०२९च् पाण्डवं चित्रसन्नाहास् तं प्रतीपम् उपाद्रवन्  
०७,११०।०३०अ ते समन्तान् महाबाहुं परिवार्य वृकोदरम्  
०७,११०।०३०च् दिशः शरैः समावृण्वञ् शलभानाम् इव व्रजैः  
०७,११०।०३१अ आगच्छतस् तान् सहसा कुमारान् देवरूपिणः  
०७,११०।०३१च् प्रतिजग्राह समरे भीमसेनो हसन्न् इव  
०७,११०।०३२अ तव दृष्ट्वा तु तनयान् भीमसेनसमीपगान्  
०७,११०।०३२च् अभ्यवर्तत राधेयो भीमसेनं महाबलम्  
०७,११०।०३३अ विसृजन् विशिखान् राजन् स्वर्णपुङ्खाञ् शिलाशितान्  
०७,११०।०३३च् तं तु भीमो ऽभ्ययात् तूर्णं वार्यमाणः सुतैस् तव  
०७,११०।०३४अ कुरवस् तु ततः कर्णं परिवार्य समन्ततः  
०७,११०।०३४च् अवाकिरन् भीमसेनं शरैः सन्नतपर्वभिः  
०७,११०।०३५अ तान् बाणैः पञ्चविंशत्या साश्वान् राजन् नरर्षभान्  
०७,११०।०३५ब्*०८६५_०१ भीमसेनस् ततो बाणैः पञ्च राजन् सुतांस् तव  
०७,११०।०३५च् ससूतान् भीमधनुषो भीमो निन्ये यमक्षयम्  
०७,११०।०३६अ प्रापतन् स्यन्दनेभ्यस् ते सार्धं सूतैर् गतासवः  
०७,११०।०३६च् चित्रपुष्पधरा भग्ना वातेनेव महाद्रुमाः  
०७,११०।०३७अ तत्राद्भुतम् अपश्याम भीमसेनस्य विक्रमम्  
०७,११०।०३७च् संवार्याधिरथिं बाणैर् यज् जघान तवात्मजान्  
०७,११०।०३८अ स वार्यमाणो भीमेन शितैर् बाणैः समन्ततः  
०७,११०।०३८च् सूतपुत्रो महाराज भीमसेनम् अवैक्षत  
०७,११०।०३९अ तं भीमसेनः संरम्भात् क्रोधसंरक्तलोचनः  
०७,११०।०३९च् विस्फार्य सुमहच् चापं मुहुः कर्णम् अवैक्षत  
०७,१११।००१ सञ्जय उवाच  
०७,१११।००१अ तवात्मजांस् तु पतितान् दृष्ट्वा कर्णः प्रतापवान्  
०७,१११।००१च् क्रोधेन महताविष्टो निर्विण्णो ऽभूत् स जीवितात्  
०७,१११।००२अ आगस्कृतम् इवात्मानं मेने चाधिरथिस् तदा  
०७,१११।००२ब्*०८६६_०१ यत् प्रत्यक्षं तव सुता भीमेन निहता रणे  
०७,१११।००२च् भीमसेनं ततः क्रुद्धः समाद्रवत सम्भ्रमात्  
०७,१११।००२द्*०८६७_०१ निचखान स सम्भ्रान्तः पूर्ववैरम् अनुस्मरन्  
०७,१११।००३अ स भीमं पञ्चभिर् विद्ध्वा राधेयः प्रहसन्न् इव  
०७,१११।००३च् पुनर् विव्याध सप्तत्या स्वर्णपुङ्खैः शिलाशितैः  
०७,१११।००४अ अवहासं तु तं पार्थो नामृष्यत वृकोदरः  
०७,१११।००४च् ततो विव्याध राधेयं शतेन नतपर्वणाम्  
०७,१११।००५अ पुनश् च विशिखैस् तीक्ष्णैर् विद्ध्वा पञ्चभिर् आशुगैः  
०७,१११।००५ब्*०८६८_०१ रणे भूयो ऽपि राधेयं विद्ध्वा पञ्चभिर् आयसैः  
०७,१११।००५च् धनुश् चिच्छेद भल्लेन सूतपुत्रस्य मारिष  
०७,१११।००६अ अथान्यद् धनुर् आदाय कर्णो भारत दुर्मनाः  
०७,१११।००६च् इषुभिश् छादयाम् आस भीमसेनं समन्ततः  
०७,१११।००७अ तस्य भीमो हयान् हत्वा विनिहत्य च सारथिम्  
०७,१११।००७च् प्रजहास महाहासं कृते प्रतिकृतं पुनः  
०७,१११।००८अ इषुभिः कार्मुकं चास्य चकर्त पुरुषर्षभः  
०७,१११।००८च् तत् पपात महाराज स्वर्णपृष्ठं महास्वनम्  
०७,१११।००८द्*०८६९_०१ पपाताथ महच् चापं हेमपृष्ठं दुरासदम्  
०७,१११।००९अ अवारोहद् रथात् तस्माद् अथ कर्णो महारथः  
०७,१११।००९च् गदां गृहीत्वा समरे भीमसेनाय चाक्षिपत्  
०७,१११।०१०अ ताम् आपतन्तीं सहसा गदां दृष्ट्वा वृकोदरः  
०७,१११।०१०च् शरैर् अवारयद् राजन् सर्वसैन्यस्य पश्यतः  
०७,१११।०११अ ततो बाणसहस्राणि प्रेषयाम् आस पाण्डवः  
०७,१११।०११च् सूतपुत्रवधाकाङ्क्षी त्वरमाणः पराक्रमी  
०७,१११।०१२अ तान् इषून् इषुभिः कर्णो वारयित्वा महामृधे  
०७,१११।०१२च् कवचं भीमसेनस्य पातयाम् आस सायकैः  
०७,१११।०१३अ अथैनं पञ्चविंशत्या क्षुद्रकाणां समार्पयत्  
०७,१११।०१३च् पश्यतां सर्वभूतानां तद् अद्भुतम् इवाभवत्  
०७,१११।०१४अ ततो भीमो महाराज नवभिर् नतपर्वणाम्  
०७,१११।०१४च् रणे ऽप्रेषयत क्रुद्धः सूतपुत्रस्य मारिष  
०७,१११।०१५अ ते तस्य कवचं भित्त्वा तथा बाहुं च दक्षिणम्  
०७,१११।०१५च् अभ्यगुर् धरणीं तीक्ष्णा वल्मीकम् इव पन्नगाः  
०७,१११।०१५द्*०८७०_०१ स छाद्यमानो बाणौघैर् भीमसेनधनुश्च्युतैः  
०७,१११।०१५द्*०८७०_०२ पुनर् एवाभवत् कर्णो भीमसेनात् पराङ्मुखः  
०७,१११।०१६अ राधेयं तु रणे दृष्ट्वा पदातिनम् अवस्थितम्  
०७,१११।०१६च् भीमसेनेन संरब्धं राजा दुर्योधनो ऽब्रवीत्  
०७,१११।०१६ए त्वरध्वं सर्वतो यत्ता राधेयस्य रथं प्रति  
०७,१११।०१७अ ततस् तव सुता राजञ् श्रुत्वा भ्रातुर् वचो द्रुतम्  
०७,१११।०१७च् अभ्ययुः पाण्डवं युद्धे विसृजन्तः शिताञ् शरान्  
०७,१११।०१८अ चित्रोपचित्रश् चित्राक्षश् चारुचित्रः शरासनः  
०७,१११।०१८च् चित्रायुधश् चित्रवर्मा समरे चित्रयोधिनः  
०७,१११।०१९अ आगच्छतस् तान् सहसा भीमो राजन् महारथः  
०७,१११।०१९ब्*०८७१_०१ तान् आपतत एवाशु भीमसेनो महारथः  
०७,१११।०१९च् साश्वसूतध्वजान् यत्तान् पातयाम् आस संयुगे  
०७,१११।०१९ए ते हता न्यपतन् भूमौ वातनुन्ना इव द्रुमाः  
०७,१११।०२०अ दृष्ट्वा विनिहतान् पुत्रांस् तव राजन् महारथान्  
०७,१११।०२०च् अश्रुपूर्णमुखः कर्णः कश्मलं समपद्यत  
०७,१११।०२१अ रथम् अन्यं समास्थाय विधिवत् कल्पितं पुनः  
०७,१११।०२१च् अभ्ययात् पाण्डवं युद्धे त्वरमाणः पराक्रमी  
०७,१११।०२२अ ताव् अन्योन्यं शरैर् विद्ध्वा स्वर्णपुङ्खैः शिलाशितैः  
०७,१११।०२२च् व्यभ्राजेतां महाराज पुष्पिताव् इव किंशुकौ  
०७,१११।०२३अ षट्त्रिंशद्भिस् ततो भल्लैर् निशितैस् तिग्मतेजनैः  
०७,१११।०२३च् व्यधमत् कवचं क्रुद्धः सूतपुत्रस्य पाण्डवः  
०७,१११।०२३द्*०८७२_०१ सूतपुत्रो ऽपि कौन्तेयं शरैः सन्नतपर्वभिः  
०७,१११।०२३द्*०८७२_०२ पञ्चाशता महाबाहुर् विव्याध भरतर्षभ  
०७,१११।०२४अ रक्तचन्दनदिग्धाङ्गौ शरैः कृतमहाव्रणौ  
०७,१११।०२४च् शोणिताक्तौ व्यराजेतां कालसूर्याव् इवोदितौ  
०७,१११।०२५अ तौ शोणितोक्षितैर् गात्रैः शरैश् छिन्नतनुच्छदौ  
०७,१११।०२५च् विवर्माणौ व्यराजेतां निर्मुक्ताव् इव पन्नगौ  
०७,१११।०२५द्*०८७३_०१ क्रोधाग्नितेजसा दीप्तौ संरम्भाद् रक्तलोचनौ  
०७,१११।०२५द्*०८७३_०२ व्यभ्राजेतां महाराज विधूमाव् इव पावकौ  
०७,१११।०२६अ व्याघ्राव् इव नरव्याघ्रौ दंष्ट्राभिर् इतरेतरम्  
०७,१११।०२६च् शरदंष्ट्रा विधुन्वानौ ततक्षतुर् अरिन्दमौ  
०७,१११।०२६द्*०८७४_०१ शरधारासृजौ वीरौ मेघाव् इव ववर्षतुः  
०७,१११।०२७अ वारणाव् इव संसक्तौ रङ्गमध्ये विरेजतुः  
०७,१११।०२७च् तुदन्तौ विशिखैस् तीक्ष्णैर् मत्तवारणविक्रमौ  
०७,१११।०२८अ प्रच्छादयन्तौ समरे शरजालैः परस्परम्  
०७,१११।०२८च् रथाभ्यां नादयन्तौ च दिशः सर्वा विचेरतुः  
०७,१११।०२९अ तौ रथाभ्यां महाराज मण्डलावर्तनादिषु  
०७,१११।०२९च् व्यरोचेतां महात्मानौ वृत्रवज्रधराव् इव  
०७,१११।०२९द्*०८७५_०१ वारणाव् इव चान्योन्यं विषाणाभ्याम् अरिन्दमौ  
०७,१११।०२९द्*०८७५_०२ निर्भिन्दन्तौ स्वगात्राणि सायकैश् चारु रेजतुः  
०७,१११।०२९द्*०८७५_०३ नादयन्तौ प्रवल्गन्तौ विक्रीडन्तौ परस्परम्  
०७,१११।०२९द्*०८७५_०४ मण्डलानि विकुर्वाणौ रथाभ्यां रथसत्तमौ  
०७,१११।०२९द्*०८७५_०५ वृषभाव् इव नर्दन्तौ बलिनौ वासितान्तरे  
०७,१११।०२९द्*०८७५_०६ सिंहाव् इव पराक्रान्तौ नरसिंहौ महाबलौ  
०७,१११।०२९द्*०८७५_०७ परस्परं वीक्षमाणौ क्रोधसंरक्तलोचनौ  
०७,१११।०२९द्*०८७५_०८ युयुधाते महावीर्यौ शक्रवैरोचनी यथा  
०७,१११।०३०अ सहस्ताभरणाभ्यां तु भुजाभ्यां विक्षिपन् धनुः  
०७,१११।०३०च् व्यरोचत रणे भीमः सविद्युद् इव तोयदः  
०७,१११।०३१अ स चापघोषस्तनितः शरधाराम्बुदो महान्  
०७,१११।०३१च् भीममेघो महाराज कर्णपर्वतम् अभ्ययात्  
०७,१११।०३२अ ततः शरसहस्रेण धनुर्मुक्तेन भारत  
०७,१११।०३२च् पाण्डवो व्यकिरत् कर्णं घनो ऽद्रिम् इव वृष्टिभिः  
०७,१११।०३२द्*०८७६_०१ भीमम् आच्छादयत् तूर्णं यथाद्रिं तोयदो ऽम्बुना  
०७,१११।०३३अ तत्रावैक्षन्त पुत्रास् ते भीमसेनस्य विक्रमम्  
०७,१११।०३३च् सुपुङ्खैः कङ्कवासोभिर् यत् कर्णं छादयच् छरैः  
०७,१११।०३४अ स नन्दयन् रणे पार्थं केशवं च यशस्विनम्  
०७,१११।०३४च् सात्यकिं चक्ररक्षौ च भीमः कर्णम् अयोधयत्  
०७,१११।०३५अ विक्रमं भुजयोर् वीर्यं धैर्यं च विदितात्मनः  
०७,१११।०३५च् पुत्रास् तव महाराज ददृशुः पाण्डवस्य ह  
०७,११२।००१ सञ्जय उवाच  
०७,११२।००१अ भीमसेनस्य राधेयः श्रुत्वा ज्यातलनिस्वनम्  
०७,११२।००१च् नामृष्यत यथा मत्तो गजः प्रतिगजस्वनम्  
०७,११२।००२अ अपक्रम्य स भीमस्य मुहूर्तं शरगोचरात्  
०७,११२।००२च् तव चाधिरथिर् दृष्ट्वा स्यन्दनेभ्यश् च्युतान् सुतान्  
०७,११२।००२द्*०८७७_०१ पुत्रांस् तव ददर्शाथ भीमसेनेन पातितान्  
०७,११२।००३अ भीमसेनेन निहतान् विमना दुःखितो ऽभवत्  
०७,११२।००३च् निःश्वसन् दीर्घम् उष्णं च पुनः पाण्डवम् अभ्ययात्  
०७,११२।००४अ स ताम्रनयनः क्रोधाच् छ्वसन्न् इव महोरगः  
०७,११२।००४च् बभौ कर्णः शरान् अस्यन् रश्मिवान् इव भास्करः  
०७,११२।००५अ रश्मिजालैर् इवार्कस्य विततैर् भरतर्षभ  
०७,११२।००५च् कर्णचापच्युतैर् बाणैः प्राच्छाद्यत वृकोदरः  
०७,११२।००६अ कर्णचापच्युताश् चित्राः शरा बर्हिणवाससः  
०७,११२।००६च् विविशुः सर्वतः पार्थं वासायेवाण्डजा द्रुमम्  
०७,११२।००७अ कर्णचापच्युता बाणाः सम्पतन्तस् ततस् ततः  
०७,११२।००७च् रुक्मपुङ्खा व्यराजन्त हंसाः श्रेणीकृता इव  
०७,११२।००८अ चापध्वजोपस्करेभ्यश् छत्राद् ईषामुखाद् युगात्  
०७,११२।००८च् प्रभवन्तो व्यदृश्यन्त राजन्न् आधिरथेः शराः  
०७,११२।००९अ खं पूरयन् महावेगान् खगमान् खगवाससः  
०७,११२।००९च् सुवर्णविकृतांश् चित्रान् मुमोचाधिरथिः शरान्  
०७,११२।०१०अ तम् अन्तकम् इवायस्तम् आपतन्तं वृकोदरः  
०७,११२।०१०च् त्यक्त्वा प्राणान् अभिक्रुध्य विव्याध नवभिः शरैः  
०७,११२।०११अ तस्य वेगम् असंसह्यं दृष्ट्वा कर्णस्य पाण्डवः  
०७,११२।०११च् महतश् च शरौघांस् तान् नैवाव्यथत वीर्यवान्  
०७,११२।०१२अ ततो विधम्याधिरथेः शरजालानि पाण्डवः  
०७,११२।०१२च् विव्याध कर्णं विंशत्या पुनर् अन्यैः शितैः शरैः  
०७,११२।०१३अ यथैव हि शरैः पार्थः सूतपुत्रेण छादितः  
०७,११२।०१३च् तथैव कर्णं समरे छादयाम् आस पाण्डवः  
०७,११२।०१४अ दृष्ट्वा तु भीमसेनस्य विक्रमं युधि भारत  
०७,११२।०१४च् अभ्यनन्दंस् त्वदीयाश् च सम्प्रहृष्टाश् च चारणाः  
०७,११२।०१५अ भूरिश्रवाः कृपो द्रौणिर् मद्रराजो जयद्रथः  
०७,११२।०१५च् उत्तमौजा युधामन्युः सात्यकिः केशवार्जुनौ  
०७,११२।०१६अ कुरुपाण्डवानां प्रवरा दश राजन् महारथाः  
०७,११२।०१६च् साधु साध्व् इति वेगेन सिंहनादम् अथानदन्  
०७,११२।०१७अ तस्मिंस् तु तुमुले शब्दे प्रवृत्ते लोमहर्षणे  
०७,११२।०१७च् अभ्यभाषत पुत्रांस् ते राजन् दुर्योधनस् त्वरन्  
०७,११२।०१८अ राज्ञश् च राजपुत्रांश् च सोदर्यांश् च विशेषतः  
०७,११२।०१८च् कर्णं गच्छत भद्रं वः परीप्सन्तो वृकोदरात्  
०७,११२।०१९अ पुरा निघ्नन्ति राधेयं भीमचापच्युताः शराः  
०७,११२।०१९च् ते यतध्वं महेष्वासाः सूतपुत्रस्य रक्षणे  
०७,११२।०२०अ दुर्योधनसमादिष्टाः सोदर्याः सप्त मारिष  
०७,११२।०२०च् भीमसेनम् अभिद्रुत्य संरब्धाः पर्यवारयन्  
०७,११२।०२१अ ते समासाद्य कौन्तेयम् आवृण्वञ् शरवृष्टिभिः  
०७,११२।०२१च् पर्वतं वारिधाराभिः प्रावृषीव बलाहकाः  
०७,११२।०२२अ ते ऽपीडयन् भीमसेनं क्रुद्धाः सप्त महारथाः  
०७,११२।०२२च् प्रजासंहरणे राजन् सोमं सप्त ग्रहा इव  
०७,११२।०२३अ ततो वामेन कौन्तेयः पीडयित्वा शरासनम्  
०७,११२।०२३च् मुष्टिना पाण्डवो राजन् दृढेन सुपरिष्कृतम्  
०७,११२।०२४अ मनुष्यसमतां ज्ञात्वा सप्त सन्धाय सायकान्  
०७,११२।०२४च् तेभ्यो व्यसृजद् आयस्तः सूर्यरश्मिनिभान् प्रभुः  
०७,११२।०२५अ निरस्यन्न् इव देहेभ्यस् तनयानाम् असूंस् तव  
०७,११२।०२५ब्*०८७८_०१ निरासत स देहेभ्यः पुत्राणाम् अथ तैर् असून्  
०७,११२।०२५च् भीमसेनो महाराज पूर्ववैरम् अनुस्मरन्  
०७,११२।०२६अ ते क्षिप्ता भीमसेनेन शरा भारत भारतान्  
०७,११२।०२६च् विदार्य खं समुत्पेतुः स्वर्णपुङ्खाः शिलाशिताः  
०७,११२।०२७अ तेषां विदार्य चेतांसि शरा हेमविभूषिताः  
०७,११२।०२७ब्*०८७९_०१ हित्वा हित्वा क्षितिं जग्मुस् तेषाम् एवासुभिः सह  
०७,११२।०२७च् व्यराजन्त महाराज सुपर्णा इव खेचराः  
०७,११२।०२८अ शोणितादिग्धवाजाग्राः सप्त हेमपरिष्कृताः  
०७,११२।०२८च् पुत्राणां तव राजेन्द्र पीत्वा शोणितम् उद्गताः  
०७,११२।०२९अ ते शरैर् भिन्नमर्माणो रथेभ्यः प्रापतन् क्षितौ  
०७,११२।०२९च् गिरिसानुरुहा भग्ना द्विपेनेव महाद्रुमाः  
०७,११२।०३०अ शत्रुञ्जयः शत्रुसहश् चित्रश् चित्रायुधो दृढः  
०७,११२।०३०च् चित्रसेनो विकर्णश् च सप्तैते विनिपातिताः  
०७,११२।०३०द्*०८८०_०१ पुत्राणां तव सर्वेषां निहतानां वृकोदरः  
०७,११२।०३०द्*०८८०_०२ शोचत्य् अतिभृशं दुःखाद् विकर्णं पाण्डवः प्रियम्  
०७,११२।०३०द्*०८८०_०३ प्रतिज्ञेयं मया दत्ता निहन्तव्यास् तु संयुगे  
०७,११२।०३०द्*०८८०_०४ विकर्ण तेनासि हतः प्रतिज्ञा रक्षिता मया  
०७,११२।०३०द्*०८८०_०५ त्वम् अगाः सङ्गरं वीर क्षात्रधर्मम् अनुस्मरन्  
०७,११२।०३०द्*०८८०_०६ विशेषतो ऽसि नृपतेस् तथास्माकं हिते रतः  
०७,११२।०३०द्*०८८०_०७ न्यायतो ऽन्यायतो नैवम् एकः शोको महाद्युतिः  
०७,११२।०३०द्*०८८१_०१ ततो विनिहतः सङ्ख्ये युद्धधर्मो हि निष्ठुरः  
०७,११२।०३०द्*०८८२_०० सञ्जय उवाच  
०७,११२।०३०द्*०८८२_०१ अगाधबुद्धिर् गाङ्गेयः क्षितौ सुरगुरोः समः  
०७,११२।०३०द्*०८८२_०२ त्याजितः समरे प्राणान् अजेयस् त्रिदशैर् अपि  
०७,११२।०३०द्*०८८२_०३ युद्धधर्मे न सम्बन्धा भवन्ति कुरुसत्तम  
०७,११२।०३१अ तान् निहत्य महाबाहू राधेयस्यैव पश्यतः  
०७,११२।०३१च् सिंहनादरवं घोरम् असृजत् पाण्डुनन्दनः  
०७,११२।०३२अ स रवस् तस्य शूरस्य धर्मराजस्य भारत  
०७,११२।०३२च् आचख्याव् इव तद् युद्धं विजयं चात्मनो महत्  
०७,११२।०३२द्*०८८३_०१ आचष्टेव च तद् युद्धं भीमस्य विजयं तथा  
०७,११२।०३३अ तं श्रुत्वा सुमहानादं भीमसेनस्य धन्विनः  
०७,११२।०३३च् बभूव परमा प्रीतिर् धर्मराजस्य संयुगे  
०७,११२।०३४अ ततो हृष्टो महाराज वादित्राणां महास्वनैः  
०७,११२।०३४च् भीमसेनरवं पार्थः प्रतिजग्राह सर्वशः  
०७,११२।०३५अ अभ्ययाच् चैव समरे द्रोणम् अस्त्रभृतां वरम्  
०७,११२।०३५च् हर्षेण महता युक्तः कृतसञ्ज्ञे वृकोदरे  
०७,११२।०३६अ एकत्रिंशन् महाराज पुत्रांस् तव महारथान्  
०७,११२।०३६च् हतान् दुर्योधनो दृष्ट्वा क्षत्तुः सस्मार तद् वचः  
०७,११२।०३७अ तद् इदं समनुप्राप्तं क्षत्तुर् हितकरं वचः  
०७,११२।०३७च् इति सञ्चिन्त्य राजासौ नोत्तरं प्रत्यपद्यत  
०७,११२।०३८अ यद् द्यूतकाले दुर्बुद्धिर् अब्रवीत् तनयस् तव  
०७,११२।०३८ब्*०८८४_०१ सभाम् आनाय्य पाञ्चालीं कर्णेन सहितो ऽल्पधीः  
०७,११२।०३८च् यच् च कर्णो ऽब्रवीत् कृष्णां सभायां परुषं वचः  
०७,११२।०३९अ प्रमुखे पाण्डुपुत्राणां तव चैव विशां पते  
०७,११२।०३९च् कौरवाणां च सर्वेषाम् आचार्यस्य च सन्निधौ  
०७,११२।०३९द्*०८८५_०१ शृण्वतस् तव राजेन्द्र कौरवाणां च सर्वशः  
०७,११२।०४०अ विनष्टाः पाण्डवाः कृष्णे शाश्वतं नरकं गताः  
०७,११२।०४०च् पतिम् अन्यं वृणीष्वेति तस्येदं फलम् आगतम्  
०७,११२।०४१अ यत् स्म तां परुषाण्य् आहुः सभाम् आनाय्य द्रौपदीम्  
०७,११२।०४१च् पाण्डवान् उग्रधनुषः क्रोधयन्तस् तवात्मजाः  
०७,११२।०४१द्*०८८६_०१ यच् च षण्ढतिलादीनि परुषाणि तवात्मजैः  
०७,११२।०४१द्*०८८६_०२ श्रावितास् ते महात्मानः पाण्डवाः कोपयिष्णुभिः  
०७,११२।०४२अ तं भीमसेनः क्रोधाग्निं त्रयोदश समाः स्थितम्  
०७,११२।०४२च् विसृजंस् तव पुत्राणाम् अन्तं गच्छति कौरव  
०७,११२।०४३अ विलपंश् च बहु क्षत्ता शमं नालभत त्वयि  
०७,११२।०४३ब्*०८८७_०१ बहु क्षत्ता च विलपन् न लेभे प्रशमं त्वयि  
०७,११२।०४३च् सपुत्रो भरतश्रेष्ठ तस्य भुङ्क्ष्व फलोदयम्  
०७,११२।०४३द्*०८८८_०१ त्वया वृद्धेन धीरेण कार्यतत्त्वार्थदर्शिना  
०७,११२।०४३द्*०८८८_०२ न कृतं सुहृदां वाक्यं दैवम् अत्र परायणम्  
०७,११२।०४३द्*०८८८_०३ तन् मा शुचो नरव्याघ्र तवैवापनयो महान्  
०७,११२।०४३द्*०८८८_०४ विनाशहेतुः पुत्राणां भवान् एव मतो मम  
०७,११२।०४३ए हतो विकर्णो राजेन्द्र चित्रसेनश् च वीर्यवान्  
०७,११२।०४४अ प्रवरान् आत्मजानां ते सुतांश् चान्यान् महारथान्  
०७,११२।०४४च् यान् यांश् च ददृशे भीमश् चक्षुर्विषयम् आगतान्  
०७,११२।०४४ए पुत्रांस् तव महाबाहो त्वरया ताञ् जघान ह  
०७,११२।०४४फ़्*०८८९_०१ एवं स वर्तते रौद्रः सङ्ग्रामो भरतर्षभ  
०७,११२।०४५अ त्वत्कृते ह्य् अहम् अद्राक्षं दह्यमानां वरूथिनीम्  
०७,११२।०४५च् सहस्रशः शरैर् मुक्तैः पाण्डवेन वृषेण च  
०७,११३।००१ धृतराष्ट्र उवाच  
०७,११३।००१अ महान् अपनयः सूत ममैवात्र विशेषतः  
०७,११३।००१च् स इदानीम् अनुप्राप्तो मन्ये सञ्जय शोचतः  
०७,११३।००२अ यद् गतं तद् गतम् इति ममासीन् मनसि स्थितम्  
०७,११३।००२च् इदानीम् अत्र किं कार्यं प्रकरिष्यामि सञ्जय  
०७,११३।००३अ यथा त्व् एष क्षयो वृत्तो ममापनयसम्भवः  
०७,११३।००३च् वीराणां तन् ममाचक्ष्व स्थिरीभूतो ऽस्मि सञ्जय  
०७,११३।००४ सञ्जय उवाच  
०७,११३।००४अ कर्णभीमौ महाराज पराक्रान्तौ महाहवे  
०७,११३।००४च् बाणवर्षाण्य् अवर्षेतां वृष्टिमन्ताव् इवाम्बुदौ  
०७,११३।००५अ भीमनामाङ्किता बाणाः स्वर्णपुङ्खाः शिलाशिताः  
०७,११३।००५च् विविशुः कर्णम् आसाद्य भिन्दन्त इव जीवितम्  
०७,११३।००६अ तथैव कर्णनिर्मुक्तैः सविषैर् इव पन्नगैः  
०७,११३।००६च् आकीर्यत रणे भीमः शतशो ऽथ सहस्रशः  
०७,११३।००७अ तयोः शरैर् महाराज सम्पतद्भिः समन्ततः  
०७,११३।००७च् बभूव तव सैन्यानां सङ्क्षोभः सागरोपमः  
०७,११३।००८अ भीमचापच्युतैर् बाणैस् तव सैन्यम् अरिन्दम  
०७,११३।००८च् अवध्यत चमूमध्ये घोरैर् आशीविषोपमैः  
०७,११३।००९अ वारणैः पतितै राजन् वाजिभिश् च नरैः सह  
०७,११३।००९च् अदृश्यत मही कीर्णा वातनुन्नैर् द्रुमैर् इव  
०७,११३।०१०अ ते वध्यमानाः समरे भीमचापच्युतैः शरैः  
०७,११३।०१०च् प्राद्रवंस् तावका योधाः किम् एतद् इति चाब्रुवन्  
०७,११३।०११अ ततो व्युदस्तं तत् सैन्यं सिन्धुसौवीरकौरवम्  
०७,११३।०११च् प्रोत्सारितं महावेगैः कर्णपाण्डवयोः शरैः  
०७,११३।०१२अ ते शरातुरभूयिष्ठा हताश्वनरवाहनाः  
०७,११३।०१२च् उत्सृज्य कर्णं भीमं च प्राद्रवन् सर्वतोदिशम्  
०७,११३।०१३अ नूनं पार्थार्थम् एवास्मान् मोहयन्ति दिवौकसः  
०७,११३।०१३च् यत् कर्णभीमप्रभवैर् वध्यते नो बलं शरैः  
०७,११३।०१४अ एवं ब्रुवन्तो योधास् ते तावका भयपीडिताः  
०७,११३।०१४च् शरपातं समुत्सृज्य स्थिता युद्धदिदृक्षवः  
०७,११३।०१५अ ततः प्रावर्तत नदी घोररूपा महाहवे  
०७,११३।०१५च् बभूव च विशेषेण भीरूणां भयवर्धिनी  
०७,११३।०१६अ वारणाश्वमनुष्याणां रुधिरौघसमुद्भवा  
०७,११३।०१६च् संवृता गतसत्त्वैश् च मनुष्यगजवाजिभिः  
०७,११३।०१७अ सानुकर्षपताकैश् च द्विपाश्वरथभूषणैः  
०७,११३।०१७ब्*०८९०_०१ शतकुम्भविचित्रैश् च  
०७,११३।०१७च् स्यन्दनैर् अपविद्धैश् च भग्नचक्राक्षकूबरैः  
०७,११३।०१८अ जातरूपपरिष्कारैर् धनुर्भिः सुमहाधनैः  
०७,११३।०१८च् सुवर्णपुङ्खैर् इषुभिर् नाराचैश् च सहस्रशः  
०७,११३।०१९अ कर्णपाण्डवनिर्मुक्तैर् निर्मुक्तैर् इव पन्नगैः  
०७,११३।०१९च् प्रासतोमरसङ्घातैः खड्गैश् च सपरश्वधैः  
०७,११३।०२०अ सुवर्णविकृतैश् चापि गदामुसलपट्टिशैः  
०७,११३।०२०च् वज्रैश् च विविधाकारैः शक्तिभिः परिघैर् अपि  
०७,११३।०२०ए शतघ्नीभिश् च चित्राभिर् बभौ भारत मेदिनी  
०७,११३।०२१अ कनकाङ्गदकेयूरैः कुण्डलैर् मणिभिः शुभैः  
०७,११३।०२१ब्*०८९१_०१ वलयैर् अपविद्धैश् च तथैवाङ्गुलिवेष्टनैः  
०७,११३।०२१ब्*०८९१_०२ चूडामणिभिर् उष्णीषैः स्वर्णसूत्रैश् च मारिष  
०७,११३।०२१च् तनुत्रैः सतलत्रैश् च हारैर् निष्कैश् च भारत  
०७,११३।०२२अ वस्त्रैश् छत्रैश् च विध्वस्तैश् चामरव्यजनैर् अपि  
०७,११३।०२२च् गजाश्वमनुजैर् भिन्नैः शस्त्रैः स्यन्दनभूषणैः  
०७,११३।०२३अ तैस् तैश् च विविधैर् भावैस् तत्र तत्र वसुन्धरा  
०७,११३।०२३च् पतितैर् अपविद्धैश् च सम्बभौ द्यौर् इव ग्रहैः  
०७,११३।०२४अ अचिन्त्यम् अद्भुतं चैव तयोः कर्मातिमानुषम्  
०७,११३।०२४च् दृष्ट्वा चारणसिद्धानां विस्मयः समपद्यत  
०७,११३।०२५अ अग्नेर् वायुसहायस्य गतिः कक्ष इवाहवे  
०७,११३।०२५च् आसीद् भीमसहायस्य रौद्रम् आधिरथेर् गतम्  
०७,११३।०२५ए निपातितध्वजरथं हतवाजिनरद्विपम्  
०७,११३।०२६अ गजाभ्यां सम्प्रयुक्ताभ्याम् आसीन् नडवनं यथा  
०७,११३।०२६च् तथाभूतं महत् सैन्यम् आसीद् भारत संयुगे  
०७,११३।०२६द्*०८९२_०१ मेघजालनिभं सैन्यम् आसीत् तव नराधिप  
०७,११३।०२६ए विमर्दः कर्णभीमाभ्याम् आसीच् च परमो रणे  
०७,११४।००१ सञ्जय उवाच  
०७,११४।००१अ ततः कर्णो महाराज भीमं विद्ध्वा त्रिभिः शरैः  
०७,११४।००१ब्*०८९३_०१ पुनश् चतुर्भिस् तीक्ष्णाग्रैर् अविध्यत् कङ्कपत्रिभिः  
०७,११४।००१च् मुमोच शरवर्षाणि चित्राणि च बहूनि च  
०७,११४।००२अ वध्यमानो महाराज सूतपुत्रेण पाण्डवः  
०७,११४।००२च् न विव्यथे भीमसेनो भिद्यमान इवाचलः  
०७,११४।००३अ स कर्णं कर्णिना कर्णे पीतेन निशितेन च  
०७,११४।००३च् विव्याध युधि राजेन्द्र भीमसेनः पतत्रिणा  
०७,११४।००३द्*०८९४_०१ विव्याध सुभृशं सङ्ख्ये तैलधौतेन मारिष  
०७,११४।००४अ स कुण्डलं महत् कर्णात् कर्णस्यापातयद् भुवि  
०७,११४।००४च् तपनीयं महाराज दीप्तं ज्योतिर् इवाम्बरात्  
०७,११४।००४द्*०८९५_०१ गाङ्गेयपुलिनान् मत्तश् चक्रवाको नदन्न् इव  
०७,११४।००४द्*०८९५_०२ मणिमाणिक्यजडितं हुतभुक् तिग्मतेजसम्  
०७,११४।००४द्*०८९५_०३ निगलद् अमृताद् एकात् तामरसं सुरशिल्पिना कृतम्  
०७,११४।००४द्*०८९५_०४ श्रवणकुण्डलं कर्णमध्यतो न्यपतद् अथास्य शुद्धम् उत्तमम्  
०७,११४।००५अ अथापरेण भल्लेन सूतपुत्रं स्तनान्तरे  
०७,११४।००५च् आजघान भृशं भीमः स्मयन्न् इव महाबलः  
०७,११४।००६अ पुनर् अस्य त्वरन् भीमो नाराचान् दश भारत  
०७,११४।००६च् रणे प्रैषीन् महावेगान् यमदण्डोपमांस् तथा  
०७,११४।००७अ ते ललाटं समासाद्य सूतपुत्रस्य मारिष  
०७,११४।००७च् विविशुश् चोदितास् तेन वल्मीकम् इव पन्नगाः  
०७,११४।००८अ ललाटस्थैस् तु तैर् बाणैः सूतपुत्रो व्यरोचत  
०७,११४।००८च् नीलोत्पलमयीं मालां धारयन् स पुरा यथा  
०७,११४।००८द्*०८९६_०१ सो ऽतिविद्धो भृशं कर्णः पाण्डवेन तरस्विना  
०७,११४।००८द्*०८९६_०२ रथकूबरम् आलम्ब्य न्यमीलयत लोचने  
०७,११४।००८द्*०८९६_०३ स मुहूर्तात् पुनः सञ्ज्ञां लब्ध्वा कर्णः परन्तपः  
०७,११४।००८द्*०८९६_०४ रुधिरोक्षितसर्वाङ्गः क्रोधम् आहारयत् परम्  
०७,११४।००९अ ततः क्रुद्धो रणे कर्णः पीडितो दृढधन्वना  
०७,११४।००९च् वेगं चक्रे महावेगो भीमसेनवधं प्रति  
०७,११४।०१०अ तस्मै कर्णः शतं राजन्न् इषूणां गार्ध्रवाससाम्  
०७,११४।०१०च् अमर्षी बलवान् क्रुद्धः प्रेषयाम् आस भारत  
०७,११४।०११अ ततः प्रासृजद् उग्राणि शरवर्षाणि पाण्डवः  
०७,११४।०११च् समरे तम् अनादृत्य नास्य वीर्यम् अचिन्तयत्  
०७,११४।०११द्*०८९७_०१ तान् अचिन्त्य महाबाहुर् भीमो भीमपराक्रमः  
०७,११४।०१२अ ततः कर्णो महाराज पाण्डवं निशितैः शरैः  
०७,११४।०१२च् आजघानोरसि क्रुद्धः क्रुद्धरूपं परन्तपः  
०७,११४।०१२द्*०८९८_०१ ताव् उभौ नरशार्दूलौ शार्दूलाव् इव दंष्ट्रिणौ  
०७,११४।०१२द्*०८९९_०१ शरदंष्ट्रौ समासाद्य ततक्षतुर् अनन्तरम्  
०७,११४।०१३अ जीमूताव् इव चान्योन्यं तौ ववर्षतुर् आहवे  
०७,११४।०१३च् तलशब्दरवैश् चैव त्रासयन्तौ परस्परम्  
०७,११४।०१४अ शरजालैश् च विविधैश् छादयाम् आसतुर् मृधे  
०७,११४।०१४च् अन्योन्यं समरे क्रुद्धौ कृतप्रतिकृतैषिणौ  
०७,११४।०१५अ ततो भीमो महाबाहू राधेयस्य महात्मनः  
०७,११४।०१५च् क्षुरप्रेण धनुश् छित्त्वा कर्णं विव्याध पत्रिणा  
०७,११४।०१६अ तद् अपास्य धनुश् छिन्नं सूतपुत्रो महामनाः  
०७,११४।०१६च् अन्यत् कार्मुकम् आदत्त वेगघ्नं भारसाधनम्  
०७,११४।०१६द्*०९००_०१ तदप्य् अथ निमेषार्धाच् चिच्छेदास्य वृकोदरः  
०७,११४।०१६द्*०९००_०२ तृतीयं च चतुर्थं च पञ्चमं षष्ठम् एव च  
०७,११४।०१६द्*०९००_०३ सप्तमं चाष्टमं चैव नवमं दशमं तथा  
०७,११४।०१६द्*०९००_०४ एकादशं द्वादशं च त्रयोदशम् अथापि वा  
०७,११४।०१६द्*०९००_०५ चतुर्दशं पञ्चदशं षोडशं च वृकोदरः  
०७,११४।०१६द्*०९००_०६ तथा सप्तदशं चैवम् अष्टादशम् अथापि वा  
०७,११४।०१६द्*०९००_०७ बहूनि भीमश् चिच्छेद कर्णस्यैवं धनूंषि च  
०७,११४।०१६द्*०९००_०८ निमेषार्धात् ततः कर्णो धनुर्हस्तो व्यतिष्ठत  
०७,११४।०१७अ दृष्ट्वा च कुरुसौवीरसैन्धवानां बलक्षयम्  
०७,११४।०१७च् सवर्मध्वजशस्त्रैश् च पतितैः संवृतां महीम्  
०७,११४।०१७द्*०९०१_०१ रथैर् विमथितैर् भग्नैर् अश्वैश् चान्यैः प्रवेगितैः  
०७,११४।०१७द्*०९०१_०२ भ्रष्टश्रीकैर् नरवरैः पांसुकुण्ठितमूर्धजैः  
०७,११४।०१८अ हस्त्यश्वनरदेहांश् च गतासून् प्रेक्ष्य सर्वतः  
०७,११४।०१८च् सूतपुत्रस्य संरम्भाद् दीप्तं वपुर् अजायत  
०७,११४।०१९अ स विस्फार्य महच् चापं कार्तस्वरविभूषितम्  
०७,११४।०१९च् भीमं प्रैक्षत राधेयो राजन् घोरेण चक्षुषा  
०७,११४।०२०अ ततः क्रुद्धः शरान् अस्यन् सूतपुत्रो व्यरोचत  
०७,११४।०२०च् मध्यन्दिनगतो ऽर्चिष्माञ् शरदीव दिवाकरः  
०७,११४।०२१अ मरीचिविकचस्येव राजन् भानुमतो वपुः  
०७,११४।०२१च् आसीद् आधिरथेर् घोरं वपुः शरशतार्चिषः  
०७,११४।०२२अ कराभ्याम् आददानस्य सन्दधानस्य चाशुगान्  
०७,११४।०२२च् विकर्षतो मुञ्चतो वा नान्तरं ददृशू रणे  
०७,११४।०२३अ अग्निचक्रोपमं घोरं मण्डलीकृतम् आयुधम्  
०७,११४।०२३च् कर्णस्यासीन् महाराज सव्यदक्षिणम् अस्यतः  
०७,११४।०२४अ स्वर्णपुङ्खाः सुनिशिताः कर्णचापच्युताः शराः  
०७,११४।०२४च् प्राच्छादयन् महाराज दिशः सूर्यस्य च प्रभाम्  
०७,११४।०२५अ ततः कनकपुङ्खानां शराणां नतपर्वणाम्  
०७,११४।०२५च् धनुश्च्युतानां वियति ददृशे बहुधा व्रजः  
०७,११४।०२६अ शरासनाद् आधिरथेः प्रभवन्तः स्म सायकाः  
०७,११४।०२६च् श्रेणीकृता व्यराजन्त राजन् क्रौञ्चा इवाम्बरे  
०७,११४।०२७अ गार्ध्रपत्राञ् शिलाधौतान् कार्तस्वरविभूषितान्  
०७,११४।०२७च् महावेगान् प्रदीप्ताग्रान् मुमोचाधिरथिः शरान्  
०७,११४।०२८अ ते तु चापबलोद्धूताः शातकुम्भविभूषिताः  
०७,११४।०२८च् अजस्रम् अन्वकीर्यन्त शराः पार्थरथं प्रति  
०७,११४।०२९अ ते व्योम्नि रत्नविकृता व्यकाशन्त सहस्रशः  
०७,११४।०२९च् शलभानाम् इव व्राताः शराः कर्णसमीरिताः  
०७,११४।०३०अ चापाद् आधिरथेर् मुक्ताः प्रपतन्तः स्म सायकाः  
०७,११४।०३०च् एको दीर्घ इव प्रांशुः प्रभवन् दृश्यते शरः  
०७,११४।०३१अ पर्वतं वारिधाराभिश् छादयन्न् इव तोयदः  
०७,११४।०३१च् कर्णः प्राच्छादयत् क्रुद्धो भीमं सायकवृष्टिभिः  
०७,११४।०३२अ तत्र भारत भीमस्य बलवीर्यपराक्रमम्  
०७,११४।०३२च् व्यवसायं च पुत्रास् ते प्रैक्षन्त कुरुभिः सह  
०७,११४।०३३अ तां समुद्रम् इवोद्धूतां शरवृष्टिं समुत्थिताम्  
०७,११४।०३३च् अचिन्तयित्वा भीमस् तु क्रुद्धः कर्णम् उपाद्रवत्  
०७,११४।०३४अ रुक्मपृष्ठं महच् चापं भीमस्यासीद् विशां पते  
०७,११४।०३४च् आकर्षान् मण्डलीभूतं शक्रचापम् इवापरम्  
०७,११४।०३४ए तस्माच् छराः प्रादुरासन् पूरयन्त इवाम्बरम्  
०७,११४।०३५अ सुवर्णपुङ्खैर् भीमेन सायकैर् नतपर्वभिः  
०७,११४।०३५च् गगने रचिता माला काञ्चनीव व्यराजत  
०७,११४।०३६अ ततो व्योम्नि विषक्तानि शरजालानि भागशः  
०७,११४।०३६च् आहतानि व्यशीर्यन्त भीमसेनस्य पत्रिभिः  
०७,११४।०३७अ कर्णस्य शरजालौघैर् भीमसेनस्य चोभयोः  
०७,११४।०३७च् अग्निस्फुलिङ्गसंस्पर्शैर् अञ्जोगतिभिर् आहवे  
०७,११४।०३७ए तैस् तैः कनकपुङ्खानां द्यौर् आसीत् संवृता व्रजैः  
०७,११४।०३७फ़्*०९०२_०१ न स्म सूर्यस् तदाभाति न स्म वाति समीरणः  
०७,११४।०३७फ़्*०९०२_०२ शरजालावृते व्योम्नि न चाज्ञायत किं चन  
०७,११४।०३८अ स भीमं छादयन् बाणैः सूतपुत्रः पृथग्विधैः  
०७,११४।०३८च् उपारोहद् अनादृत्य तस्य वीर्यं महात्मनः  
०७,११४।०३९अ तयोर् विसृजतोस् तत्र शरजालानि मारिष  
०७,११४।०३९च् वायुभूतान्य् अदृश्यन्त संसक्तानीतरेतरम्  
०७,११४।०३९द्*०९०३_०१ अन्योन्यशरसंस्पर्शात् तयोर् मनुजसिंहयोः  
०७,११४।०३९द्*०९०३_०२ आकाशे भरतश्रेष्ठ पावकः समजायत  
०७,११४।०४०अ तस्मै कर्णः शितान् बाणान् कर्मारपरिमार्जितान्  
०७,११४।०४०च् सुवर्णविकृतान् क्रुद्धः प्राहिणोद् वधकाङ्क्षया  
०७,११४।०४१अ तान् अन्तरिक्षे विशिखैस् त्रिधैकैकम् अशातयत्  
०७,११४।०४१च् विशेषयन् सूतपुत्रं भीमस् तिष्ठेति चाब्रवीत्  
०७,११४।०४२अ पुनश् चासृजद् उग्राणि शरवर्षाणि पाण्डवः  
०७,११४।०४२च् अमर्षी बलवान् क्रुद्धो दिधक्षन्न् इव पावकः  
०७,११४।०४२द्@०१२_०००१ ततश् चटचटाशब्दो गोधाघाताद् अभूत् तयोः  
०७,११४।०४२द्@०१२_०००२ तलशब्दश् च सुमहान् सिंहनादश् च भैरवः  
०७,११४।०४२द्@०१२_०००३ रथनेमिनिनादश् च ज्याशब्दश् चैव दारुणः  
०७,११४।०४२द्@०१२_०००४ योधा व्युपारमन् युद्धाद् दिदृक्षन्तः पराक्रमम्  
०७,११४।०४२द्@०१२_०००५ कर्णपाण्डवयो राजन् परस्परवधैषिणोः  
०७,११४।०४२द्@०१२_०००६ देवर्षिसिद्धगन्धर्वाः साधु साध्व् इत्य् अपूजयन्  
०७,११४।०४२द्@०१२_०००७ मुमुचुः पुष्पवर्षं च विद्याधरगणास् तथा  
०७,११४।०४२द्@०१२_०००८ ततो भीमो महाबाहुः संरम्भी दृढविक्रमः  
०७,११४।०४२द्@०१२_०००९ अस्त्रैर् अस्त्राणि संवार्य शरैर् विव्याध सूतजम्  
०७,११४।०४२द्@०१२_००१० कर्णो ऽपि भीमसेनस्य निवार्येषून् महाबलः  
०७,११४।०४२द्@०१२_००११ प्राहिणोन् नव नाराचान् आशीविषसमान् रणे  
०७,११४।०४२द्@०१२_००१२ तावद्भिर् अथ तान् भीमो व्योम्नि चिच्छेद पत्रिभिः  
०७,११४।०४२द्@०१२_००१३ नाराचान् सूतपुत्रस्य तिष्ठ तिष्ठेति चाब्रवीत्  
०७,११४।०४२द्@०१२_००१४ ततो भीमो महाबाहुः शरं क्रुद्धान्तकोपमम्  
०७,११४।०४२द्@०१२_००१५ मुमोचाधिरथेर् वीरो यमदण्डम् इवापरम्  
०७,११४।०४२द्@०१२_००१६ तम् आपतन्तं चिच्छेद राधेयः प्रहसन्न् इव  
०७,११४।०४२द्@०१२_००१७ त्रिभिः शरैः शरं राजन् पाण्डवस्य प्रतापवान्  
०७,११४।०४२द्@०१२_००१८ पुनश् चासृजद् उग्राणि शरवर्षाणि पाण्डवः  
०७,११४।०४३अ तस्य तान्य् आददे कर्णः सर्वाण्य् अस्त्राण्य् अभीतवत्  
०७,११४।०४३च् युध्यतः पाण्डुपुत्रस्य सूतपुत्रो ऽस्त्रमायया  
०७,११४।०४४अ तस्येषुधी धनुर्ज्यां च बाणैः सन्नतपर्वभिः  
०७,११४।०४४च् रश्मीन् योक्त्राणि चाश्वानां कर्णो वैकर्तनो ऽच्छिनत्  
०७,११४।०४५अ अथास्याश्वान् पुनर् हत्वा त्रिभिर् विव्याध सारथिम्  
०७,११४।०४५च् सो ऽवप्लुत्य द्रुतं सूतो युयुधानरथं ययौ  
०७,११४।०४६अ उत्स्मयन्न् इव भीमस्य क्रुद्धः कालानलप्रभः  
०७,११४।०४६च् ध्वजं चिच्छेद राधेयः पताकाश् च न्यपातयत्  
०७,११४।०४७अ स विधन्वा महाराज रथशक्तिं परामृशत्  
०७,११४।०४७च् ताम् अवासृजद् आविध्य क्रुद्धः कर्णरथं प्रति  
०७,११४।०४८अ ताम् आधिरथिर् आयस्तः शक्तिं हेमपरिष्कृताम्  
०७,११४।०४८च् आपतन्तीं महोल्काभां चिच्छेद दशभिः शरैः  
०७,११४।०४९अ सापतद् दशधा राजन् निकृत्ता कर्णसायकैः  
०७,११४।०४९च् अस्यतः सूतपुत्रस्य मित्रार्थे चित्रयोधिनः  
०७,११४।०५०अ स चर्मादत्त कौन्तेयो जातरूपपरिष्कृतम्  
०७,११४।०५०च् खड्गं चान्यतरप्रेप्सुर् मृत्योर् अग्रे जयस्य वा  
०७,११४।०५०ए तद् अस्य सहसा कर्णो व्यधमत् प्रहसन्न् इव  
०७,११४।०५०फ़्*०९०४_०१ शरैर् बहुभिर् अत्युग्रैः प्रहसन्न् इव भारत  
०७,११४।०५१अ स विचर्मा महाराज विरथः क्रोधमूर्छितः  
०७,११४।०५१च् असिं प्रासृजद् आविध्य त्वरन् कर्णरथं प्रति  
०७,११४।०५२अ स धनुः सूतपुत्रस्य छित्त्वा ज्यां च सुसंशितः  
०७,११४।०५२च् अपतद् भुवि निस्त्रिंशश् च्युतः सर्प इवाम्बरात्  
०७,११४।०५३अ ततः प्रहस्याधिरथिर् अन्यद् आदत्त कार्मुकम्  
०७,११४।०५३च् शत्रुघ्नं समरे क्रुद्धो दृढज्यं वेगवत्तरम्  
०७,११४।०५३द्*०९०५_०१ व्यायच्छत् स शरान् कर्णः कुन्तीपुत्रजिघांसया  
०७,११४।०५३द्*०९०५_०२ सहस्रशो महाराज रुक्मपुङ्खान् सुतेजनान्  
०७,११४।०५४अ स भीमसेनः कुपितो बलवान् सत्यविक्रमः  
०७,११४।०५४ब्*०९०६_०१ स वध्यमानो बलवान् कर्णचापच्युतैः शरैः  
०७,११४।०५४च् विहायसं प्राक्रमद् वै कर्णस्य व्यथयन् मनः  
०७,११४।०५५अ तस्य तच् चरितं दृष्ट्वा सङ्ग्रामे विजयैषिणः  
०७,११४।०५५च् लयम् आस्थाय राधेयो भीमसेनम् अवञ्चयत्  
०७,११४।०५६अ तम् अदृष्ट्वा रथोपस्थे निलीनं व्यथितेन्द्रियम्  
०७,११४।०५६च् ध्वजम् अस्य समासाद्य तस्थौ स धरणीतले  
०७,११४।०५७अ तद् अस्य कुरवः सर्वे चारणाश् चाभ्यपूजयन्  
०७,११४।०५७च् यद् इयेष रथात् कर्णं हन्तुं तार्क्ष्य इवोरगम्  
०७,११४।०५८अ स छिन्नधन्वा विरथः स्वधर्मम् अनुपालयन्  
०७,११४।०५८च् स्वरथं पृष्ठतः कृत्वा युद्धायैव व्यवस्थितः  
०७,११४।०५९अ तद् विहत्यास्य राधेयस् तत एनं समभ्ययात्  
०७,११४।०५९च् संरब्धः पाण्डवं सङ्ख्ये युद्धाय समुपस्थितम्  
०७,११४।०६०अ तौ समेतौ महारङ्गे स्पर्धमानौ महाबलौ  
०७,११४।०६०च् जीमूताव् इव घर्मान्ते गर्जमानौ नभस्तले  
०७,११४।०६१अ तयोर् आसीत् सम्प्रहारः क्रुद्धयोर् नरसिंहयोः  
०७,११४।०६१च् अमृष्यमाणयोः सङ्ख्ये देवदानवयोर् इव  
०७,११४।०६२अ क्षीणशस्त्रस् तु कौन्तेयः कर्णेन समभिद्रुतः  
०७,११४।०६२ब्*०९०७_०१ शरैर् भीमम् अतिक्रम्य कर्णो भृशम् अपीडयत्  
०७,११४।०६२ब्*०९०७_०२ विधन्वा विरथश् चैव विचर्मा निरसिस् ततः  
०७,११४।०६२ब्*०९०७_०३ अमृष्यमाणश् च भृशं शान्तः कर्णास्त्रपीडितः  
०७,११४।०६२च् दृष्ट्वार्जुनहतान् नागान् पतितान् पर्वतोपमान्  
०७,११४।०६२ए रथमार्गविघातार्थं व्यायुधः प्रविवेश ह  
०७,११४।०६३अ हस्तिनां व्रजम् आसाद्य रथदुर्गं प्रविश्य च  
०७,११४।०६३च् पाण्डवो जीविताकाङ्क्षी राधेयं नाभ्यहारयत्  
०७,११४।०६४अ व्यवस्थानम् अथाकाङ्क्षन् धनञ्जयशरैर् हतम्  
०७,११४।०६४च् उद्यम्य कुञ्जरं पार्थस् तस्थौ परपुरञ्जयः  
०७,११४।०६४द्*०९०८_०१ महौषधिसमायुक्तं हनूमान् इव पर्वतम्  
०७,११४।०६५अ तम् अस्य विशिखैः कर्णो व्यधमत् कुञ्जरं पुनः  
०७,११४।०६५ब्*०९०९_०१ रथायुतानि चिक्षेप हयानाम् अयुतानि च  
०७,११४।०६५ब्*०९०९_०२ नरायुतानि च तथा कर्णायामिततेजसे  
०७,११४।०६५ब्*०९०९_०३ शक्त्यृष्टिप्रासपरिघकम्पनाकुटमुद्गरान्  
०७,११४।०६५ब्*०९०९_०४ चिक्षेप कर्णाय बली गृहीत्वा मेदिनीतलात्  
०७,११४।०६५ब्*०९०९_०५ तान् क्षिप्तान् भीमबलवद् वायुना समुदीरयन्  
०७,११४।०६५ब्*०९०९_०६ रणाङ्गणाभ्यासगतश् चिच्छेदाशु वृषस् तदा  
०७,११४।०६५ब्*०९०९_०७ महाग्रह इवाविष्टो निर्विषण्णो वृकोदरः  
०७,११४।०६५ब्*०९०९_०८ अभ्यधावत राधेयं मूर्तिमान् अनिलः स्वयम्  
०७,११४।०६५च् हस्त्यङ्गान्य् अथ कर्णाय प्राहिणोत् पाण्डवो नदन्  
०७,११४।०६६अ चक्राण्य् अश्वांस् तथा वाहान् यद् यत् पश्यति भूतले  
०७,११४।०६६च् तत् तद् आदाय चिक्षेप क्रुद्धः कर्णाय पाण्डवः  
०७,११४।०६७अ तद् अस्य सर्वं चिच्छेद क्षिप्तं क्षिप्तं शितैः शरैः  
०७,११४।०६७ब्*०९१०_०१ भीमो ऽपि मुष्टिम् उद्यम्य वज्रगर्भं सुदारुणम्  
०७,११४।०६७ब्*०९१०_०२ हन्तुम् ऐच्छत् सूतपुत्रं संस्मरन्न् अर्जुनं क्षणात्  
०७,११४।०६७ब्*०९१०_०३ शक्तो ऽपि नावधीत् कर्णं समर्थः पाण्डुनन्दनः  
०७,११४।०६७ब्*०९१०_०४ रक्षमाणः प्रतिज्ञां तां या कृता सव्यसाचिना  
०७,११४।०६७ब्*०९१०_०५ तम् एवं व्याकुलं भीमं भूयो भूयः शितैः शरैः  
०७,११४।०६७ब्*०९१०_०६ मूर्च्छयाभिपरीताङ्गम् अकरोत् सूतनन्दनः  
०७,११४।०६७च् व्यायुधं नावधीच् चैनं कर्णः कुन्त्या वचः स्मरन्  
०७,११४।०६८अ धनुषो ऽग्रेण तं कर्णस् त्व् अभिद्रुत्य परामृशत्  
०७,११४।०६८ब्*०९११_०१ धनुषा स्पृष्टमात्रेण क्रुद्धः सर्प इव श्वसन्  
०७,११४।०६८ब्*०९११_०२ आच्छिद्य स धनुस् तस्य कर्णं मूर्धन्य् अताडयत्  
०७,११४।०६८ब्*०९११_०३ ताडितो भीमसेनेन क्रोधाद् आरक्तलोचनः  
०७,११४।०६८च् उत्स्मयन्न् इव राधेयो भीमसेनम् उवाच ह  
०७,११४।०६९अ पुनः पुनस् तूबरक मूढ औदरिकेति च  
०७,११४।०६९च् अकृतास्त्रक मा योत्सीर् बाल सङ्ग्रामकातर  
०७,११४।०७०अ यत्र भोज्यं बहुविधं भक्ष्यं पेयं च पाण्डव  
०७,११४।०७०च् तत्र त्वं दुर्मते योग्यो न युद्धेषु कथं चन  
०७,११४।०७१अ मुनिर् भूत्वाथ वा भीम फलान् यद् धि सुदुर्मते  
०७,११४।०७१च् वनाय व्रज कौन्तेय न त्वं युद्धविशारदः  
०७,११४।०७२अ फलमूलाशने युक्तस् त्वं तथातिथिभोजने  
०७,११४।०७२च् न त्वां शस्त्रसमुद्योगे योग्यं मन्ये वृकोदर  
०७,११४।०७२द्*०९१२_०१ सूदं त्वाम् अहम् आजाने मात्स्यप्रेष्यककारकम्  
०७,११४।०७३अ पुष्पमूलफलाहारो व्रतेषु नियमेषु च  
०७,११४।०७३च् उचितस् त्वं वने भीम न त्वं युद्धविशारदः  
०७,११४।०७४अ क्व युद्धं क्व मुनित्वं च वनं गच्छ वृकोदर  
०७,११४।०७४च् न त्वं युद्धोचितस् तात वनवासरतिर् भव  
०७,११४।०७५अ सूदान् भृत्यजनान् दासांस् त्वं गृहे त्वरयन् भृशम्  
०७,११४।०७५च् योग्यस् ताडयितुं क्रोधाद् भोजनार्थं वृकोदर  
०७,११४।०७५द्*०९१३_०० सञ्जयः  
०७,११४।०७५द्*०९१३_०१ एवं तं विरथं दृष्ट्वा स्मृत्वा कर्णो ऽब्रवीद् वचः  
०७,११४।०७६अ कौमारे यानि चाप्य् आसन्न् अप्रियाणि विशां पते  
०७,११४।०७६च् पूर्ववृत्तानि चाप्य् एनं रूक्षाण्य् अश्रावयद् भृशम्  
०७,११४।०७६द्*०९१४_०० भीमसेन उवाच  
०७,११४।०७६द्*०९१४_०१ राधेय शृणु मे वाक्यं सूर्यपुत्र बलाधिक  
०७,११४।०७६द्*०९१४_०२ लोके त्वत्सदृशो योधो न विद्येत कथं चन  
०७,११४।०७६द्*०९१४_०३ युष्माभिर् यद्य् अहं मार्ग्यस् तदा किं बहुजल्पितैः  
०७,११४।०७६द्*०९१४_०४ अथ त्वया न मार्ग्यो ऽहं तदा गच्छामि मुञ्च माम्  
०७,११४।०७६द्*०९१५_०१ एवं तं विरथीकृत्य उच्चैः सन्तर्ज्य पाण्डवम्  
०७,११४।०७६द्*०९१५_०२ मुदा परमया युक्तो दर्शयन् कृष्णपाण्डवौ  
०७,११४।०७७अ अथैनं तत्र संलीनम् अस्पृशद् धनुषा पुनः  
०७,११४।०७७च् प्रहसंश् च पुनर् वाक्यं भीमम् आह वृषस् तदा  
०७,११४।०७८अ योद्धव्यम् आविशान्यत्र न योद्धव्यं तु मादृशैः  
०७,११४।०७८च् मादृशैर् युध्यमानानाम् एतच् चान्यच् च विद्यते  
०७,११४।०७९अ गच्छ वा यत्र तौ कृष्णौ तौ त्वा रक्षिष्यतो रणे  
०७,११४।०७९च् गृहं वा गच्छ कौन्तेय किं ते युद्धेन बालक  
०७,११४।०७९द्*०९१६_०१ भीम शब्दार्थसद्भावी पुराणस् त्वं हि मे मतः  
०७,११४।०७९द्*०९१६_०२ मारुतिर् मारुतसुतः शस्त्रेष्व् अस्त्रेषु चोत्तमः  
०७,११४।०७९द्*०९१६_०३ यज्ञशास्त्रार्थविद्यासु धर्मप्रवचनेषु च  
०७,११४।०७९द्*०९१६_०४ निपुणो ऽसि सदा भीम न त्वं युद्धविशारद  
०७,११४।०७९द्*०९१६_०५ तम् उत्स्मयन् कण्ठदेशे पाणिना संस्पृशन् वृषः  
०७,११४।०७९द्*०९१६_०६ छत्त्रवज्राङ्कुशाङ्केन मातुर् वाक्यम् अनुस्मरन्  
०७,११४।०७९द्*०९१७_०१ कर्णस्य वचनं श्रुत्वा भीमसेनो ऽतिदारुणम्  
०७,११४।०७९द्*०९१७_०२ उवाच कर्णं प्रहसन् सर्वेषां शृण्वतां वचः  
०७,११४।०७९द्*०९१७_०३ जितस् त्वम् असकृद् दुष्ट कत्थसे त्वं वृथात्मना  
०७,११४।०७९द्*०९१७_०४ जयाजयौ महेन्द्रस्य लोके दृष्टौ पुरातनैः  
०७,११४।०७९द्*०९१७_०५ मल्लयुद्धं मया सार्धं कुरु दुष्कुलसम्भव  
०७,११४।०७९द्*०९१७_०६ महाबलो महाभोगी कीचको निहतो यथा  
०७,११४।०७९द्*०९१७_०७ तथा त्वां घातयिष्यामि पश्यत्सु सर्वराजसु  
०७,११४।०७९द्*०९१७_०८ भीमस्य मतम् आज्ञाय कर्णो बुद्धिमतां वरः  
०७,११४।०७९द्*०९१७_०९ विरराम रणात् तस्मात् पश्यतां सर्वधन्विनाम्  
०७,११४।०७९द्*०९१८_०१ भीमो ऽपि रथिनां श्रेष्ठो धनदाच् छापम् आप्तवान्  
०७,११४।०७९द्*०९१८_०२ गतः पद्मापहारेण प्रणामं नाकरोत् पुरा  
०७,११४।०७९द्*०९१८_०३ अनेन कारणेनैव कर्णाद् भयम् अवाप्तवान्  
०७,११४।०७९द्*०९१८_०४ कर्णेनापि तदोत्सृष्टो मातुर् वचनकारिणा  
०७,११४।०८०अ एवं तं विरथं कृत्वा कर्णो राजन् व्यकत्थत  
०७,११४।०८०च् प्रमुखे वृष्णिसिंहस्य पार्थस्य च महात्मनः  
०७,११४।०८०द्*०९१९_०१ तं ब्रुवाणं तु भीमस् तु काङ्क्षन् भीमपराक्रमः  
०७,११४।०८०द्*०९१९_०२ न चाकार्षीद् द्रुतं स्मृत्वा ह्य् अर्जुनस्य महाबलम्  
०७,११४।०८०द्*०९१९_०३ तस्य कार्मुकम् आरुज्य बभञ्जाशु पराक्रमी  
०७,११४।०८०द्*०९१९_०४ ततो दृष्ट्वा महाराज वासुदेवो महाद्युतिः  
०७,११४।०८०द्*०९१९_०५ सञ्जयः  
०७,११४।०८०द्*०९१९_०५ अर्जुनार्जुन पश्येमं भीमं कर्णेन बाधितम्  
०७,११४।०८०द्*०९१९_०६ एवम् उक्तस् तदा पार्थः केशवेन महात्मना  
०७,११४।०८०द्*०९१९_०७ भीमसेनं तथाभूतं क्रोधसंरक्तलोचनः  
०७,११४।०८०द्*०९१९_०८ अमर्षवशम् आपन्नो निर्दहन्न् इव चक्षुषा  
०७,११४।०८०द्*०९२०_०१ कर्णेन विरथीकृत्य तर्ज्यमानं वृकोदरम्  
०७,११४।०८०द्*०९२०_०२ दृष्ट्वार्जुनो भृशं क्रुद्धः क्रोधसंरक्तलोचनः  
०७,११४।०८१अ ततो राजञ् शिलाधौताञ् शराञ् शाखामृगध्वजः  
०७,११४।०८१च् प्राहिणोत् सूतपुत्राय केशवेन प्रचोदितः  
०७,११४।०८२अ ततः पार्थभुजोत्सृष्टाः शराः काञ्चनभूषणाः  
०७,११४।०८२च् गाण्डीवप्रभवाः कर्णं हंसाः क्रौञ्चम् इवाविशन्  
०७,११४।०८३अ स भुजङ्गैर् इवायस्तैर् गाण्डीवप्रेषितैः शरैः  
०७,११४।०८३च् भीमसेनाद् अपासेधत् सूतपुत्रं धनञ्जयः  
०७,११४।०८४अ स छिन्नधन्वा भीमेन धनञ्जयशराहतः  
०७,११४।०८४च् कर्णो भीमाद् अपायासीद् रथेन महता द्रुतम्  
०७,११४।०८५अ भीमो ऽपि सात्यकेर् वाहं समारुह्य नरर्षभः  
०७,११४।०८५च् अन्वयाद् भ्रातरं सङ्ख्ये पाण्डवं सव्यसाचिनम्  
०७,११४।०८५द्*०९२१_०१ सो ऽवप्लुत्य द्रुतं सूतो युयुधानरथं ययौ  
०७,११४।०८६अ ततः कर्णं समुद्दिश्य त्वरमाणो धनञ्जयः  
०७,११४।०८६च् नाराचं क्रोधताम्राक्षः प्रैषीन् मृत्युम् इवान्तकः  
०७,११४।०८७अ स गरुत्मान् इवाकाशे प्रार्थयन् भुजगोत्तमम्  
०७,११४।०८७च् नाराचो ऽभ्यपतत् कर्णं तूर्णं गाण्डीवचोदितः  
०७,११४।०८८अ तम् अन्तरिक्षे नाराचं द्रौणिश् चिच्छेद पत्रिणा  
०७,११४।०८८च् धनञ्जयभयात् कर्णम् उज्जिहीर्षुर् महारथः  
०७,११४।०८९अ ततो द्रौणिं चतुःषष्ट्या विव्याध कुपितो ऽर्जुनः  
०७,११४।०८९ब्*०९२२_०१ तं परीप्सन् महाराज सत्यजित् पार्थम् अभ्ययात्  
०७,११४।०८९ब्*०९२२_०२ शरेणैकेन विव्याथ तं राजानं महाबलः  
०७,११४।०८९ब्*०९२२_०३ कर्णे पार्थेन विक्षिप्तं नाराचं द्रौणिर् अच्छिनत्  
०७,११४।०८९च् शिलीमुखैर् महाराज मा गास् तिष्ठेति चाब्रवीत्  
०७,११४।०९०अ स तु मत्तगजाकीर्णम् अनीकं रथसङ्कुलम्  
०७,११४।०९०च् तूर्णम् अभ्याविशद् द्रौणिर् धनञ्जयशरार्दितः  
०७,११४।०९१अ ततः सुवर्णपृष्ठानां धनुषां कूजतां रणे  
०७,११४।०९१च् शब्दं गाण्डीवघोषेण कौन्तेयो ऽभ्यभवद् बली  
०७,११४।०९२अ धनञ्जयस् तथा यान्तं पृष्ठतो द्रौणिम् अभ्ययात्  
०७,११४।०९२च् नातिदीर्घम् इवाध्वानं शरैः सन्त्रासयन् बलम्  
०७,११४।०९३अ विदार्य देहान् नाराचैर् नरवारणवाजिनाम्  
०७,११४।०९३च् कङ्कबर्हिणवासोभिर् बलं व्यधमद् अर्जुनः  
०७,११४।०९४अ तद् बलं भरतश्रेष्ठ सवाजिद्विपमानवम्  
०७,११४।०९४च् पाकशासनिर् आयस्तः पार्थः सन्निजघान ह  
०७,११५।००१ धृतराष्ट्र उवाच  
०७,११५।००१*०९२३_०१ दातव्यम् अद्य मन्ये ऽहं पाण्डवानां स्वकं पुनः  
०७,११५।००१*०९२३_०२ न विग्रहो हि बलिना श्रेयसे स्याद् यथातथा  
०७,११५।००१*०९२३_०३ पादयोः प्रणतेनापि भुक्त्वाप्य् उच्छिष्टम् अप्य् अरेः  
०७,११५।००१*०९२३_०४ अतो ऽन्यद् वापि कृत्वैव जीव्यं लोके नरेण वै  
०७,११५।००१*०९२३_०५ जीवतैव परो लोकः साध्यते चैव सर्वथा  
०७,११५।००१*०९२३_०६ अजीवतस् तथैवासीन् न सुखं न परा गतिः  
०७,११५।००१*०९२३_०७ विनाशे सर्वथोत्पन्ने न बालो बुध्यते क्रियाम्  
०७,११५।००१*०९२३_०८ मिथ्याभिमानदग्धो हि न बुध्येत कृताकृते  
०७,११५।००१अ अहन्य् अहनि मे दीप्तं यशः पतति सञ्जय  
०७,११५।००१च् हता मे बहवो योधा मन्ये कालस्य पर्ययम्  
०७,११५।००२अ धनञ्जयस् तु सङ्क्रुद्धः प्रविष्टो मामकं बलम्  
०७,११५।००२च् रक्षितं द्रोणकर्णाभ्याम् अप्रवेश्यं सुरैर् अपि  
०७,११५।००३अ ताभ्याम् ऊर्जितवीर्याभ्याम् आप्यायितपराक्रमः  
०७,११५।००३च् सहितः कृष्णभीमाभ्यां शिनीनाम् ऋषभेण च  
०७,११५।००४अ तदा प्रभृति मा शोको दहत्य् अग्निर् इवाशयम्  
०७,११५।००४च् ग्रस्तान् हि प्रतिपश्यामि भूमिपालान् ससैन्धवान्  
०७,११५।००५अ अप्रियं सुमहत् कृत्वा सिन्धुराजः किरीटिनः  
०७,११५।००५च् चक्षुर्विषयम् आपन्नः कथं मुच्येत जीवितः  
०७,११५।००६अ अनुमानाच् च पश्यामि नास्ति सञ्जय सैन्धवः  
०७,११५।००६ब्*०९२४_०१ क्रुद्धस्य देवराजस्य शक्रस्येव महाद्युतेः  
०७,११५।००६च् युद्धं तु तद् यथा वृत्तं तन् ममाचक्ष्व पृच्छतः  
०७,११५।००७अ यच् च विक्षोभ्य महतीं सेनां संलोड्य चासकृत्  
०७,११५।००७च् एकः प्रविष्टः सङ्क्रुद्धो नलिनीम् इव कुञ्जरः  
०७,११५।००८अ तस्य वृष्णिप्रवीरस्य ब्रूहि युद्धं यथातथम्  
०७,११५।००८च् धनञ्जयार्थे यत् तस्य कुशलो ह्य् असि सञ्जय  
०७,११५।००९ सञ्जय उवाच  
०७,११५।००९अ तथा तु वैकर्तनपीडितं तम्; भीमं प्रयान्तं पुरुषप्रवीरम्  
०७,११५।००९च् समीक्ष्य राजन् नरवीरमध्ये; शिनिप्रवीरो ऽनुययौ रथेन  
०७,११५।०१०अ नदन् यथा वज्रधरस् तपान्ते; ज्वलन् यथा जलदान्ते च सूर्यः  
०७,११५।०१०च् निघ्नन्न् अमित्रान् धनुषा दृढेन; सङ्कम्पयंस् तव पुत्रस्य सेनाम्  
०७,११५।०११अ तं यान्तम् अश्वै रजतप्रकाशैर्; आयोधने नरवीरं चरन्तम्  
०७,११५।०११च् नाशक्नुवन् वारयितुं त्वदीयाः; सर्वे रथा भारत माधवाग्र्यम्  
०७,११५।०१२अ अमर्षपूर्णस् त्व् अनिवृत्तयोधी; शरासनी काञ्चनवर्मधारी  
०७,११५।०१२च् अलम्बुसः सात्यकिं माधवाग्र्यम्; अवारयद् राजवरो ऽभिपत्य  
०७,११५।०१३अ तयोर् अभूद् भारत सम्प्रहारस्; तथागतो नैव बभूव कश् चित्  
०७,११५।०१३च् प्रैक्षन्त एवाहवशोभिनौ तौ; योधास् त्वदीयाश् च परे च सर्वे  
०७,११५।०१४अ अविध्यद् एनं दशभिः पृषत्कैर्; अलम्बुसो राजवरः प्रसह्य  
०७,११५।०१४च् अनागतान् एव तु तान् पृषत्कांश्; चिच्छेद बाणैः शिनिपुङ्गवो ऽपि  
०७,११५।०१५अ पुनः स बाणैस् त्रिभिर् अग्निकल्पैर्; आकर्णपूर्णैर् निशितैः सुपुङ्खैः  
०७,११५।०१५च् विव्याध देहावरणं विदार्य; ते सात्यकेर् आविविशुः शरीरम्  
०७,११५।०१६अ तैः कायम् अस्याग्न्यनिलप्रभावैर्; विदार्य बाणैर् अपरैर् ज्वलद्भिः  
०७,११५।०१६च् आजघ्निवांस् तान् रजतप्रकाशान्; अश्वांश् चतुर्भिश् चतुरः प्रसह्य  
०७,११५।०१७अ तथा तु तेनाभिहतस् तरस्वी; नप्ता शिनेश् चक्रधरप्रभावः  
०७,११५।०१७च् अलम्बुसस्योत्तमवेगवद्भिर्; हयांश् चतुर्भिर् निजघान बाणैः  
०७,११५।०१८अ अथास्य सूतस्य शिरो निकृत्य; भल्लेन कालानलसन्निभेन  
०७,११५।०१८च् सकुण्डलं पूर्णशशिप्रकाशम्; भ्राजिष्णु वक्त्रं निचकर्त देहात्  
०७,११५।०१९अ निहत्य तं पार्थिवपुत्रपौत्रम्; सङ्ख्ये मधूनाम् ऋषभः प्रमाथी  
०७,११५।०१९च् ततो ऽन्वयाद् अर्जुनम् एव वीरः; सैन्यानि राजंस् तव सन्निवार्य  
०७,११५।०२०अ अन्वागतं वृष्णिवरं समीक्ष्य; तथारिमध्ये परिवर्तमानम्  
०७,११५।०२०च् घ्नन्तं कुरूणाम् इषुभिर् बलानि; पुनः पुनर् वायुर् इवाभ्रपूगान्  
०७,११५।०२१अ ततो ऽवहन् सैन्धवाः साधु दान्ता; गोक्षीरकुन्देन्दुहिमप्रकाशाः  
०७,११५।०२१च् सुवर्णजालावतताः सदश्वा; यतो यतः कामयते नृसिंहः  
०७,११५।०२२अ अथात्मजास् ते सहिताभिपेतुर्; अन्ये च योधास् त्वरितास् त्वदीयाः  
०७,११५।०२२च् कृत्वा मुखं भारत योधमुख्यम्; दुःशासनं त्वत्सुतम् आजमीढ  
०७,११५।०२३अ ते सर्वतः सम्परिवार्य सङ्ख्ये; शैनेयम् आजघ्नुर् अनीकसाहाः  
०७,११५।०२३च् स चापि तान् प्रवरः सात्वतानाम्; न्यवारयद् बाणजालेन वीरः  
०७,११५।०२४अ निवार्य तांस् तूर्णम् अमित्रघाती; नप्ता शिनेः पत्रिभिर् अग्निकल्पैः  
०७,११५।०२४च् दुःशासनस्यापि जघान वाहान्; उद्यम्य बाणासनम् आजमीढ  
०७,११५।०२४द्*०९२५_०१ ततो ऽर्जुनो हर्षम् अवाप सङ्ख्ये  
०७,११५।०२४द्*०९२५_०२ कृष्णश् च दृष्ट्वा पुरुषप्रवीरम्  
०७,११६।००१ सञ्जय उवाच  
०७,११६।००१अ तम् उद्यतं महाबाहुं दुःशासनरथं प्रति  
०७,११६।००१च् त्वरितं त्वरणीयेषु धनञ्जयहितैषिणम्  
०७,११६।००२अ त्रिगर्तानां महेष्वासाः सुवर्णविकृतध्वजाः  
०७,११६।००२च् सेनासमुद्रम् आविष्टम् आनर्तं पर्यवारयन्  
०७,११६।००३अ अथैनं रथवंशेन सर्वतः सन्निवार्य ते  
०७,११६।००३च् अवाकिरञ् शरव्रातैः क्रुद्धाः परमधन्विनः  
०७,११६।००४अ अजयद् राजपुत्रांस् तान् यतमानान् महारणे  
०७,११६।००४च् एकः पञ्चाशतं शत्रून् सात्यकिः सत्यविक्रमः  
०७,११६।००५अ सम्प्राप्य भारतीमध्यं तलघोषसमाकुलम्  
०७,११६।००५च् असिशक्तिगदापूर्णम् अप्लवं सलिलं यथा  
०७,११६।००५द्*०९२६_०१ अथैनम् अनुवृत्तास् तु त्रिगर्ताः सहिताः पुनः  
०७,११६।००५द्*०९२६_०२ तीव्रेण रथवंशेन महता पर्यवारयन्  
०७,११६।००५द्*०९२६_०३ विकर्षन्तो ऽतिमात्राणि चापानि भरतर्षभ  
०७,११६।००६अ तत्राद्भुतम् अपश्याम शैनेयचरितं रणे  
०७,११६।००६च् प्रतीच्यां दिशि तं दृष्ट्वा प्राच्यां पश्याम लाघवात्  
०७,११६।००७अ उदीचीं दक्षिणां प्राचीं प्रतीचीं प्रसृतस् तथा  
०७,११६।००७ब्*०९२७_०१ नृत्यन्न् इव जले श्रान्तो यदा स्थलम् उपेयिवान्  
०७,११६।००७ब्*०९२८_०१ पुनर् मध्यगतो वीर आहवे युद्धदुर्मदः  
०७,११६।००७ब्*०९२८_०२ एकः पर्यचरद् रङ्गे बहुधा स महारथः  
०७,११६।००७च् नृत्यन्न् इवाचरच् छूरो यथा रथशतं तथा  
०७,११६।००८अ तद् दृष्ट्वा चरितं तस्य सिंहविक्रान्तगामिनः  
०७,११६।००८च् त्रिगर्ताः सन्न्यवर्तन्त सन्तप्ताः स्वजनं प्रति  
०७,११६।००८द्*०९२९_०१ तां च सेनाम् अतिक्रम्य त्रिगर्तानां नरर्षभः  
०७,११६।००८द्*०९२९_०२ अजयच् छूरसेनांश् च यतमानान् महारणे  
०७,११६।००८द्*०९२९_०३ एकस् ततो महाबाहुः सहस्राञ् शत्रुतापनः  
०७,११६।००८द्*०९२९_०४ सन्नद्धानां पदातीनाम् अवधीत् पुरुषर्षभः  
०७,११६।००९अ तम् अन्ये शूरसेनानां शूराः सङ्ख्ये न्यवारयन्  
०७,११६।००९च् नियच्छन्तः शरव्रातैर् मत्तं द्विपम् इवाङ्कुशैः  
०७,११६।०१०अ तान् न्यवारयद् आयस्तान् मुहूर्तम् इव सात्यकिः  
०७,११६।०१०च् ततः कलिङ्गैर् युयुधे सो ऽचिन्त्यबलविक्रमः  
०७,११६।०११अ तां च सेनाम् अतिक्रम्य कलिङ्गानां दुरत्ययाम्  
०७,११६।०११च् अथ पार्थं महाबाहुर् धनञ्जयम् उपासदत्  
०७,११६।०११द्*०९३०_०१ तैर् वारितो महाराज सत्यकः प्रत्यवारयत्  
०७,११६।०११द्*०९३०_०२ जघान सुबहून् यौधाञ् शतशो ऽथ सहस्रशः  
०७,११६।०११द्*०९३०_०३ ते हता निपतन्ति स्म प्रमृष्टा दीर्घबाहुना  
०७,११६।०११द्*०९३०_०४ ततः प्रायाद् असम्भ्रान्तो ददर्श च धनञ्जयम्  
०७,११६।०१२अ तरन्न् इव जले श्रान्तो यथा स्थलम् उपेयिवान्  
०७,११६।०१२च् तं दृष्ट्वा पुरुषव्याघ्रं युयुधानः समाश्वसत्  
०७,११६।०१३अ तम् आयान्तम् अभिप्रेक्ष्य केशवो ऽर्जुनम् अब्रवीत्  
०७,११६।०१३च् असाव् आयाति शैनेयस् तव पार्थ पदानुगः  
०७,११६।०१४अ एष शिष्यः सखा चैव तव सत्यपराक्रमः  
०७,११६।०१४च् सर्वान् योधांस् तृणीकृत्य विजिग्ये पुरुषर्षभः  
०७,११६।०१५अ एष कौरवयोधानां कृत्वा घोरम् उपद्रवम्  
०७,११६।०१५च् तव प्राणैः प्रियतरः किरीटिन्न् एति सात्यकिः  
०७,११६।०१६अ एष द्रोणं तथा भोजं कृतवर्माणम् एव च  
०७,११६।०१६च् कदर्थीकृत्य विशिखैः फल्गुनाभ्येति सात्यकिः  
०७,११६।०१७अ धर्मराजप्रियान्वेषी हत्वा योधान् वरान् वरान्  
०७,११६।०१७च् शूरश् चैव कृतास्त्रश् च फल्गुनाभ्येति सात्यकिः  
०७,११६।०१८अ कृत्वा सुदुष्करं कर्म सैन्यमध्ये महाबलः  
०७,११६।०१८च् तव दर्शनम् अन्विच्छन् पाण्डवाभ्येति सात्यकिः  
०७,११६।०१९अ बहून् एकरथेनाजौ योधयित्वा महारथान्  
०७,११६।०१९च् आचार्यप्रमुखान् पार्थ आयात्य् एष हि सात्यकिः  
०७,११६।०२०अ स्वबाहुबलम् आश्रित्य विदार्य च वरूथिनीम्  
०७,११६।०२०च् प्रेषितो धर्मपुत्रेण पर्थैषो ऽभ्येति सात्यकिः  
०७,११६।०२०द्*०९३१_०१ प्रियशिष्यश् च ते पार्थ त्वया तुल्यपराक्रमः  
०७,११६।०२०द्*०९३१_०२ विदार्य कौरवीं सेनाम् एष आयाति सत्यकः  
०७,११६।०२१अ यस्य नास्ति समो योधः कौरवेषु कथं चन  
०७,११६।०२१च् सो ऽयम् आयाति कौन्तेय सात्यकिः सत्यविक्रमः  
०७,११६।०२२अ कुरुसैन्याद् विमुक्तो वै सिंहो मध्याद् गवाम् इव  
०७,११६।०२२च् निहत्य बहुलाः सेनाः पार्थैषो ऽभ्येति सात्यकिः  
०७,११६।०२३अ एष राजसहस्राणां वक्त्रैः पङ्कजसन्निभैः  
०७,११६।०२३च् आस्तीर्य वसुधां पार्थ क्षिप्रम् आयाति सात्यकिः  
०७,११६।०२४अ एष दुर्योधनं जित्वा भ्रातृभिः सहितं रणे  
०७,११६।०२४च् निहत्य जलसन्धं च क्षिप्रम् आयाति सात्यकिः  
०७,११६।०२५अ रुधिरौघवतीं कृत्वा नदीं शोणितकर्दमाम्  
०७,११६।०२५ब्*०९३२_०१ रुधिरस्य नदीं कृत्वा रथेभनरवाजिनाम्  
०७,११६।०२५च् तृणवन् न्यस्य कौरव्यान् एष आयाति सात्यकिः  
०७,११६।०२५द्*०९३३_०१ इति तस्य वचः श्रुत्वा केशवस्यार्जुनस् तदा  
०७,११६।०२६अ ततो ऽप्रहृष्टः कौन्तेयः केशवं वाक्यम् अब्रवीत्  
०७,११६।०२६च् न मे प्रियं महाबाहो यन् माम् अभ्येति सात्यकिः  
०७,११६।०२७अ न हि जानामि वृत्तान्तं धर्मराजस्य केशव  
०७,११६।०२७च् सात्वतेन विहीनः स यदि जीवति वा न वा  
०७,११६।०२८अ एतेन हि महाबाहो रक्षितव्यः स पार्थिवः  
०७,११६।०२८च् तम् एष कथम् उत्सृज्य मम कृष्ण पदानुगः  
०७,११६।०२९अ राजा द्रोणाय चोत्सृष्टः सैन्धवश् चानिपातितः  
०७,११६।०२९च् प्रत्युद्यातश् च शैनेयम् एष भूरिश्रवा रणे  
०७,११६।०३०अ सो ऽयं गुरुतरो भारः सैन्धवान् मे समाहितः  
०७,११६।०३०च् ज्ञातव्यश् च हि मे राजा रक्षितव्यश् च सात्यकिः  
०७,११६।०३१अ जयद्रथश् च हन्तव्यो लम्बते च दिवाकरः  
०७,११६।०३१च् श्रान्तश् चैष महाबाहुर् अल्पप्राणश् च साम्प्रतम्  
०७,११६।०३२अ परिश्रान्ता हयाश् चास्य हययन्ता च माधव  
०७,११६।०३२च् न च भूरिश्रवाः श्रान्तः ससहायश् च केशव  
०७,११६।०३२द्*०९३४_०१ भूरिश्रवाः कृतास्त्रश् च रक्ष्यो माधव सत्यकः  
०७,११६।०३३अ अपीदानीं भवेद् अस्य क्षेमम् अस्मिन् समागमे  
०७,११६।०३३च् कच्चिन् न सागरं तीर्त्वा सात्यकिः सत्यविक्रमः  
०७,११६।०३३ए गोष्पदं प्राप्य सीदेत महौजाः शिनिपुङ्गवः  
०७,११६।०३४अ अपि कौरवमुख्येन कृतास्त्रेण महात्मना  
०७,११६।०३४च् समेत्य भूरिश्रवसा स्वस्तिमान् सात्यकिर् भवेत्  
०७,११६।०३५अ व्यतिक्रमम् इमं मन्ये धर्मराजस्य केशव  
०७,११६।०३५च् आचार्याद् भयम् उत्सृज्य यः प्रेषयति सात्यकिम्  
०७,११६।०३६अ ग्रहणं धर्मराजस्य खगः श्येन इवामिषम्  
०७,११६।०३६च् नित्यम् आशंसते द्रोणः कच्चित् स्यात् कुशली नृपः  
०७,११६।०३६द्*०९३५_०१ आमिषार्थी यथा श्येनो नित्यं तिष्ठति ब्राह्मणः  
०७,११६।०३६द्*०९३५_०२ ग्रहणे धर्मपुत्रस्य कश् चित् क्षेमी भवेन् नृपः  
०७,११७।००१ सञ्जय उवाच  
०७,११७।००१अ तम् आपतन्तं सम्प्रेक्ष्य सात्वतं युद्धदुर्मदम्  
०७,११७।००१च् क्रोधाद् भूरिश्रवा राजन् सहसा समुपाद्रवत्  
०७,११७।००२अ तम् अब्रवीन् महाबाहुः कौरव्यः शिनिपुङ्गवम्  
०७,११७।००२च् अद्य प्राप्तो ऽसि दिष्ट्या मे चक्षुर्विषयम् इत्य् उत  
०७,११७।००३अ चिराभिलषितं कामम् अद्य प्राप्स्यामि संयुगे  
०७,११७।००३च् न हि मे मोक्ष्यसे जीवन् यदि नोत्सृजसे रणम्  
०७,११७।००४अ अद्य त्वां समरे हत्वा नित्यं शूराभिमानिनम्  
०७,११७।००४च् नन्दयिष्यामि दाशार्ह कुरुराजं सुयोधनम्  
०७,११७।००५अ अद्य मद्बाणनिर्दग्धं पतितं धरणीतले  
०७,११७।००५च् द्रक्ष्यतस् त्वां रणे वीरौ सहितौ केशवार्जुनौ  
०७,११७।००६अ अद्य धर्मसुतो राजा श्रुत्वा त्वां निहतं मया  
०७,११७।००६च् सव्रीडो भविता सद्यो येनासीह प्रवेशितः  
०७,११७।००७अ अद्य मे विक्रमं पार्थो विज्ञास्यति धनञ्जयः  
०७,११७।००७च् त्वयि भूमौ विनिहते शयाने रुधिरोक्षिते  
०७,११७।००८अ चिराभिलषितो ह्य् अद्य त्वया सह समागमः  
०७,११७।००८च् पुरा देवासुरे युद्धे शक्रस्य बलिना यथा  
०७,११७।००९अ अद्य युद्धं महाघोरं तव दास्यामि सात्वत  
०७,११७।००९च् ततो ज्ञास्यसि तत्त्वेन मद्वीर्यबलपौरुषम्  
०७,११७।०१०अ अद्य संयमनीं याता मया त्वं निहतो रणे  
०७,११७।०१०च् यथा रामानुजेनाजौ रावणिर् लक्ष्मणेन वै  
०७,११७।०११अ अद्य कृष्णश् च पार्थश् च धर्मराजश् च माधव  
०७,११७।०११च् हते त्वयि निरुत्साहा रणं त्यक्ष्यन्त्य् असंशयम्  
०७,११७।०१२अ अद्य ते ऽपचितिं कृत्वा शितैर् माधव सायकैः  
०७,११७।०१२च् तत्स्त्रियो नन्दयिष्यामि ये त्वया निहता रणे  
०७,११७।०१३अ चक्षुर्विषयसम्प्राप्तो न त्वं माधव मोक्ष्यसे  
०७,११७।०१३च् सिंहस्य विषयं प्राप्तो यथा क्षुद्रमृगस् तथा  
०७,११७।०१४अ युयुधानस् तु तं राजन् प्रत्युवाच हसन्न् इव  
०७,११७।०१४च् कौरवेय न सन्त्रासो विद्यते मम संयुगे  
०७,११७।०१४द्*०९३६_०१ नाहं भीषयितुं शक्यो वाङ्मात्रेण तु केवलम्  
०७,११७।०१५अ स मां निहन्यात् सङ्ग्रामे यो मां कुर्यान् निरायुधम्  
०७,११७।०१५च् समास् तु शाश्वतीर् हन्याद् यो मां हन्याद् धि संयुगे  
०७,११७।०१६अ किं मृषोक्तेन बहुना कर्मणा तु समाचर  
०७,११७।०१६च् शारदस्येव मेघस्य गर्जितं निष्फलं हि ते  
०७,११७।०१७अ श्रुत्वैतद् गर्जितं वीर हास्यं हि मम जायते  
०७,११७।०१७च् चिरकालेप्सितं लोके युद्धम् अद्यास्तु कौरव  
०७,११७।०१८अ त्वरते मे मतिस् तात त्वयि युद्धाभिकाङ्क्षिणि  
०७,११७।०१८च् नाहत्वा सन्निवर्तिष्ये त्वाम् अद्य पुरुषाधम  
०७,११७।०१९अ अन्योन्यं तौ तदा वाग्भिस् तक्षन्तौ नरपुङ्गवौ  
०७,११७।०१९च् जिघांसू परमक्रुद्धाव् अभिजघ्नतुर् आहवे  
०७,११७।०२०अ समेतौ तौ नरव्याघ्रौ शुष्मिणौ स्पर्धिनौ रणे  
०७,११७।०२०च् द्विरदाव् इव सङ्क्रुद्धौ वाशितार्थे मदोत्कटौ  
०७,११७।०२१अ भूरिश्रवाः सात्यकिश् च ववर्षतुर् अरिन्दमौ  
०७,११७।०२१च् शरवर्षाणि भीमानि मेघाव् इव परस्परम्  
०७,११७।०२१च्*०९३७_०१ ताव् उभौ शरवर्षाभ्याम् अन्योन्यम् अभिवर्षताम्  
०७,११७।०२१च्*०९३७_०२ भूरिश्रवाः सात्यकिश् च  
०७,११७।०२२अ सौमदत्तिस् तु शैनेयं प्रच्छाद्येषुभिर् आशुगैः  
०७,११७।०२२च् जिघांसुर् भरतश्रेष्ठ विव्याध निशितैः शरैः  
०७,११७।०२३अ दशभिः सात्यकिं विद्ध्वा सौमदत्तिर् अथापरान्  
०७,११७।०२३च् मुमोच निशितान् बाणाञ् जिघांसुः शिनिपुङ्गवम्  
०७,११७।०२३च्*०९३८_०१ दशभिः सत्यको ऽविध्यत् सौमदत्तिम् अथाशुगैः  
०७,११७।०२३च्*०९३८_०२ सौमदत्तिः शरान् अस्यञ्  
०७,११७।०२४अ तान् अस्य विशिखांस् तीक्ष्णान् अन्तरिक्षे विशां पते  
०७,११७।०२४च् अप्राप्तान् अस्त्रमायाभिर् अग्रसत् सात्यकिः प्रभो  
०७,११७।०२५अ तौ पृथक् शरवर्षाभ्याम् अवर्षेतां परस्परम्  
०७,११७।०२५च् उत्तमाभिजनौ वीरौ कुरुवृष्णियशस्करौ  
०७,११७।०२६अ तौ नखैर् इव शार्दूलौ दन्तैर् इव महाद्विपौ  
०७,११७।०२६च् रथशक्तिभिर् अन्योन्यं विशिखैश् चाप्य् अकृन्तताम्  
०७,११७।०२७अ निर्भिदन्तौ हि गात्राणि विक्षरन्तौ च शोणितम्  
०७,११७।०२७च् व्यष्टम्भयेताम् अन्योन्यं प्राणद्यूताभिदेविनौ  
०७,११७।०२८अ एवम् उत्तमकर्माणौ कुरुवृष्णियशस्करौ  
०७,११७।०२८च् परस्परम् अयुध्येतां वारणाव् इव यूथपौ  
०७,११७।०२९अ ताव् अदीर्घेण कालेन ब्रह्मलोकपुरस्कृतौ  
०७,११७।०२९च् जिगीषन्तौ परं स्थानम् अन्योन्यम् अभिजघ्नतुः  
०७,११७।०३०अ सात्यकिः सौमदत्तिश् च शरवृष्ट्या परस्परम्  
०७,११७।०३०च् हृष्टवद् धार्तराष्ट्राणां पश्यताम् अभ्यवर्षताम्  
०७,११७।०३०द्*०९३९_०१ वृष्टिं ताम् अभिवर्षन्तौ शराणां महतीं तदा  
०७,११७।०३१अ सम्प्रैक्षन्त जनास् तत्र युध्यमानौ युधां पती  
०७,११७।०३१च् यूथपौ वाशिताहेतोः प्रयुद्धाव् इव कुञ्जरौ  
०७,११७।०३१द्*०९४०_०१ भूयो भूयः शरै राजंस् तक्षन्तौ क्रोधमूर्च्छितौ  
०७,११७।०३१द्*०९४०_०२ अयुध्येतां महारङ्गे वने केसरिणाव् इव  
०७,११७।०३१द्*०९४०_०३ मर्मज्ञाव् इव सङ्क्रुद्धौ जिघांसन्तौ जगर्जतुः  
०७,११७।०३१द्*०९४०_०४ विमर्दन्ताव् अथान्योन्यं बलवज्रधराव् इव  
०७,११७।०३१द्*०९४०_०५ अथान्योन्यं पताकाश् च रथोपकरणानि च  
०७,११७।०३१द्*०९४०_०६ सञ्चिच्छेदतुर् आयस्तौ बाणैः सन्नतपर्वभिः  
०७,११७।०३१द्*०९४०_०७ पुनश् च शरवर्षाभ्याम् अन्योन्यम् अभिवर्षताम्  
०७,११७।०३१द्*०९४०_०८ उभौ च जघ्नतुस् तूर्णम् इतरेतरसारथी  
०७,११७।०३२अ अन्योन्यस्य हयान् हत्वा धनुषी विनिकृत्य च  
०७,११७।०३२च् विरथाव् असियुद्धाय समेयातां महारणे  
०७,११७।०३३अ आर्षभे चर्मणी चित्रे प्रगृह्य विपुले शुभे  
०७,११७।०३३च् विकोशौ चाप्य् असी कृत्वा समरे तौ विचेरतुः  
०७,११७।०३४अ चरन्तौ विविधान् मार्गान् मण्डलानि च भागशः  
०७,११७।०३४च् मुहुर् आजघ्नतुः क्रुद्धाव् अन्योन्यम् अरिमर्दनौ  
०७,११७।०३५अ सखड्गौ चित्रवर्माणौ सनिष्काङ्गदभूषणौ  
०७,११७।०३५ब्*०९४१_०१ भ्रान्तम् उद्भ्रान्तम् आविद्धम् आप्लुतं विप्लुतं द्रुतम्  
०७,११७।०३५ब्*०९४१_०२ सम्पातं समुदीर्णं च दर्शयन्तौ यशस्विनौ  
०७,११७।०३५ब्*०९४१_०३ असिभ्यां सम्प्रजह्राते परस्परम् अरिन्दमौ  
०७,११७।०३५ब्*०९४१_०४ उभौ छिद्रैषिणौ वीराव् उभौ चित्रं ववल्गतुः  
०७,११७।०३५ब्*०९४१_०५ दर्शयन्ताव् उभौ शिक्षां लाघवं सौष्ठवं तथा  
०७,११७।०३५च् रणे रणोत्कटौ राजन्न् अन्योन्यं पर्यकर्षताम्  
०७,११७।०३६अ मुहूर्तम् इव राजेन्द्र परिकृष्य परस्परम्  
०७,११७।०३६च् पश्यतां सर्वसैन्यानां वीराव् आश्वसतां पुनः  
०७,११७।०३७अ असिभ्यां चर्मणी शुभ्रे विपुले च शरावरे  
०७,११७।०३७च् निकृत्य पुरुषव्याघ्रौ बाहुयुद्धं प्रचक्रतुः  
०७,११७।०३८अ व्यूढोरस्कौ दीर्घभुजौ नियुद्धकुशलाव् उभौ  
०७,११७।०३८च् बाहुभिः समसज्जेताम् आयसैः परिघैर् इव  
०७,११७।०३९अ तयोर् आसन् भुजाघाता निग्रहप्रग्रहौ तथा  
०७,११७।०३९च् शिक्षाबलसमुद्भूताः सर्वयोधप्रहर्षणाः  
०७,११७।०४०अ तयोर् नृवरयो राजन् समरे युध्यमानयोः  
०७,११७।०४०च् भीमो ऽभवन् महाशब्दो वज्रपर्वतयोर् इव  
०७,११७।०४१अ द्विपाव् इव विषाणाग्रैः शृङ्गैर् इव महर्षभौ  
०७,११७।०४१ब्*०९४२_०१ भुजयोक्त्रावबन्धैश् च शिरोभ्यां चावघातनैः  
०७,११७।०४१ब्*०९४२_०२ पादावकर्षसन्दानैस् तोमराङ्कुशलासनैः  
०७,११७।०४१ब्*०९४२_०३ पादोदरविबन्धैश् च भूमाव् उद्भ्रमणैस् तथा  
०७,११७।०४१ब्*०९४२_०४ गतप्रत्यागताक्षेपैः पातनोत्थानसम्प्लुतैः  
०७,११७।०४१च् युयुधाते महात्मानौ कुरुसात्वतपुङ्गवौ  
०७,११७।०४१द्*०९४३_०१ द्वात्रिंशत् करणानि स्युर् यानि युद्धानि भारत  
०७,११७।०४१द्*०९४३_०२ तान्य् अदर्शयतां तत्र युध्यमानौ महाबलौ  
०७,११७।०४२अ क्षीणायुधे सात्वते युध्यमाने; ततो ऽब्रवीद् अर्जुनं वासुदेवः  
०७,११७।०४२च् पश्यस्वैनं विरथं युध्यमानम्; रणे केतुं सर्वधनुर्धराणाम्  
०७,११७।०४२द्*०९४४_०० सञ्जय उवाच  
०७,११७।०४२द्*०९४४_०१ सिन्धुराजवधे सक्तं पार्थं कृष्णो ऽब्रवीत् पुनः  
०७,११७।०४२द्*०९४४_०२ सीदन्तं सात्यकिं पश्य पार्थैनं परिरक्ष च  
०७,११७।०४३अ प्रविष्टो भारतीं सेनां तव पाण्डव पृष्ठतः  
०७,११७।०४३च् योधितश् च महावीर्यैः सर्वैर् भारत भारतैः  
०७,११७।०४३द्*०९४५_०१ धार्तराष्ट्राश् च ये मुख्या ये च मुख्या महारथाः  
०७,११७।०४३द्*०९४५_०२ निहता वृष्णिवीरेण शतशो ऽथ सहस्रशः  
०७,११७।०४४अ परिश्रान्तो युधां श्रेष्ठः सम्प्राप्तो भूरिदक्षिणम्  
०७,११७।०४४च् युद्धकाङ्क्षिणम् आयान्तं नैतत् समम् इवार्जुन  
०७,११७।०४५अ ततो भूरिश्रवाः क्रुद्धः सात्यकिं युद्धदुर्मदम्  
०७,११७।०४५च् उद्यम्य न्यहनद् राजन् मत्तो मत्तम् इव द्विपम्  
०७,११७।०४५द्*०९४६_०१ ततो जलदनिर्घोषः समीपे नृपसत्तम  
०७,११७।०४६अ रथस्थयोर् द्वयोर् युद्धे क्रुद्धयोर् योधमुख्ययोः  
०७,११७।०४६च् केशवार्जुनयो राजन् समरे प्रेक्षमाणयोः  
०७,११७।०४७अ अथ कृष्णो महाबाहुर् अर्जुनं प्रत्यभाषत  
०७,११७।०४७ब्*०९४७_०१ बहुभिर् यस् तु सेनाभिर् दुर्जयः समरे ऽनघ  
०७,११७।०४७च् पश्य वृष्ण्यन्धकव्याघ्रं सौमदत्तिवशं गतम्  
०७,११७।०४८अ परिश्रान्तं गतं भूमौ कृत्वा कर्म सुदुष्करम्  
०७,११७।०४८च् तवान्तेवासिनं शूरं पालयार्जुन सात्यकिम्  
०७,११७।०४९अ न वशं यज्ञशीलस्य गच्छेद् एष वरारिहन्  
०७,११७।०४९च् त्वत्कृते पुरुषव्याघ्र तद् आशु क्रियतां विभो  
०७,११७।०५०अ अथाब्रवीद् धृष्टमना वासुदेवं धनञ्जयः  
०७,११७।०५०च् पश्य वृष्णिप्रवीरेण क्रीडन्तं कुरुपुङ्गवम्  
०७,११७।०५०ए महाद्विपेनेव वने मत्तेन हरियूथपम्  
०७,११७।०५०फ़्*०९४८_०० सञ्जय उवाच  
०७,११७।०५०फ़्*०९४८_०१ इत्य् एवं भाषमाणे तु पाण्डवे वै धनञ्जये  
०७,११७।०५१अ हाहाकारो महान् आसीत् सैन्यानां भरतर्षभ  
०७,११७।०५१च् यद् उद्यम्य महाबाहुः सात्यकिं न्यहनद् भुवि  
०७,११७।०५१द्*०९४९_०१ पातिते त्व् अथ शैनेये कृष्णो ऽर्जुनम् अभाषत  
०७,११७।०५२अ स सिम्ह इव मातङ्गं विकर्षन् भूरिदक्षिणः  
०७,११७।०५२च् व्यरोचत कुरुश्रेष्ठः सात्वतप्रवरं युधि  
०७,११७।०५२द्*०९५०_०० अर्जुन उवाच  
०७,११७।०५२द्*०९५०_०१ माम् एव च महाबाहो परियान्ति महारथाः  
०७,११७।०५२द्*०९५०_०२ यथाशक्ति यतन्ते मां योधयन्तो जनार्दन  
०७,११७।०५२द्*०९५०_०३ ध्रुवं च योधयाम्य् एताञ् छिद्रान्वेषणतत्परान्  
०७,११७।०५२द्*०९५०_०४ रक्षामि सात्यकिं चैव सौमदत्तिं वशं गतम्  
०७,११७।०५२द्*०९५०_०५ अप्राप्तो न मया कृष्ण हन्तुं भूरिश्रवा रणे  
०७,११७।०५२द्*०९५०_०६ अन्येन तु समासक्तं मनो नोत्सहते मम  
०७,११७।०५२द्*०९५०_०७ अवश्यं च मया कृष्ण वृष्णिवीरस्य रक्षणम्  
०७,११७।०५२द्*०९५०_०८ मदर्थं युध्यमानस्य कार्यं प्राणैर् अपि प्रभो  
०७,११७।०५२द्*०९५०_०९ अधर्मो वास्तु धर्मो वा मम माधव माधवः  
०७,११७।०५२द्*०९५०_१० सञ्जय उवाच  
०७,११७।०५२द्*०९५०_१० परेण निहतो मा स्म प्राणान् हासीन् महारथः  
०७,११७।०५२द्*०९५०_११ एवम् उक्त्वार्जुनः कृष्णं परान् आशु शितैः शरैः  
०७,११७।०५२द्*०९५०_१२ छादयाम् आस सङ्क्रुद्धः परे चापि धनञ्जयम्  
०७,११७।०५२द्*०९५०_१३ एवं स्म युध्यते वीरः सात्यकिं च मुहुर् मुहुः  
०७,११७।०५२द्*०९५०_१४ प्रेक्षते स्म नरव्याघ्रो भूरिश्रवसम् एव च  
०७,११७।०५३अ अथ कोशाद् विनिष्कृष्य खड्गं भूरिश्रवा रणे  
०७,११७।०५३च् मूर्धजेषु निजग्राह पदा चोरस्य् अताडयत्  
०७,११७।०५३द्*०९५१_०१ आक्रम्य चाप्य् अथोद्यम्य स सासिं सुभुजो भुजम्  
०७,११७।०५३द्*०९५१_०२ शुशुभे स भुजस् तस्य तपनीयविभूषितः  
०७,११७।०५३द्*०९५१_०३ मध्ये रथसमूहस्य इन्द्रध्वज इवोच्छ्रितः  
०७,११७।०५३द्*०९५२_०१ ततो ऽस्य छेत्तुम् आरब्धः शिरः कायात् सकुण्डलम्  
०७,११७।०५३द्*०९५२_०२ तावत् क्षणात् सात्वतो ऽपि शिरः सम्भ्रमयंस् त्वरन्  
०७,११७।०५३द्*०९५२_०३ यथा रथाङ्गं कौलालो दण्डविद्धं तु भारत  
०७,११७।०५३द्*०९५२_०४ सहैव भूरिश्रवसो बाहुना केशधारिणा  
०७,११७।०५३द्*०९५३_०१ ग्रस्तं तम् अतिभीमेन पञ्चास्येनेव भोगिना  
०७,११७।०५३द्*०९५४_०१ हाहाकृतम् अभूत् सर्वं पाण्डवानां महद् बलम्  
०७,११७।०५३द्*०९५४_०२ तावकाश् च मुदा युक्ताः सिंहनादं विचुक्रुशुः  
०७,११७।०५३द्*०९५४_०३ निमीलिताक्षास् त्व् अभवञ् जनाः सङ्ग्रामभीरवः  
०७,११७।०५३द्*०९५४_०४ तथा भूरिश्रवोग्रस् ते सात्वते नष्टविक्रमे  
०७,११७।०५४अ तथा तु परिकृष्यन्तं दृष्ट्वा सात्वतम् आहवे  
०७,११७।०५४च् वासुदेवस् ततो राजन् भूयो ऽर्जुनम् अभाषत  
०७,११७।०५५अ पश्य वृष्ण्यन्धकव्याघ्रं सौमदत्तिवशं गतम्  
०७,११७।०५५च् तव शिष्यं महाबाहो धनुष्य् अनवरं त्वया  
०७,११७।०५६अ असत्यो विक्रमः पार्थ यत्र भूरिश्रवा रणे  
०७,११७।०५६च् विशेषयति वार्ष्णेयं सात्यकिं सत्यविक्रमम्  
०७,११७।०५६द्*०९५५_०१ बहुभिर् महारथैर् एष पराक्रान्तैर् युयुत्सुभिः  
०७,११७।०५६द्*०९५५_०२ युद्ध्वा भृशं परिश्रान्तः क्षीणायुधपरिच्छदः  
०७,११७।०५७अ एवम् उक्तो महाबाहुर् वासुदेवेन पाण्डवः  
०७,११७।०५७च् मनसा पूजयाम् आस भूरिश्रवसम् आहवे  
०७,११७।०५८अ विकर्षन् सात्वतश्रेष्ठं क्रीडमान इवाहवे  
०७,११७।०५८च् संहर्षयति मां भूयः कुरूणां कीर्तिवर्धनः  
०७,११७।०५९अ प्रवरं वृष्णिवीराणां यन् न हन्याद् धि सात्यकिम्  
०७,११७।०५९च् महाद्विपम् इवारण्ये मृगेन्द्र इव कर्षति  
०७,११७।०६०अ एवं तु मनसा राजन् पार्थः सम्पूज्य कौरवम्  
०७,११७।०६०ब्*०९५६_०१ अयुध्यतारिभिर् वीरस् तं स्म सम्प्रेक्षते मुहुः  
०७,११७।०६०च् वासुदेवं महाबाहुर् अर्जुनः प्रत्यभाषत  
०७,११७।०६१अ सैन्धवासक्तदृष्टित्वान् नैनं पश्यामि माधव  
०७,११७।०६१च् एष त्व् असुकरं कर्म यादवार्थे करोम्य् अहम्  
०७,११७।०६१द्*०९५७_०१ मम शिष्यो ममार्थाय युध्यते मम शत्रुभिः  
०७,११७।०६१द्*०९५७_०२ तं कृष्ण मोक्षयिष्यामि दावात् सिंहशिशुं यथा  
०७,११७।०६२अ इत्य् उक्त्वा वचनं कुर्वन् वासुदेवस्य पाण्डवः  
०७,११७।०६२ब्*०९५८_०१ ततः क्षुरप्रं निशितं गाण्डीवे समयोजयत्  
०७,११७।०६२ब्*०९५८_०२ पार्थबाहुविसृष्टः स महोल्केव नभश्च्युता  
०७,११७।०६२च् सखड्गं यज्ञशीलस्य पत्रिणा बाहुम् अच्छिनत्  
०७,११८।००१ सञ्जय उवाच  
०७,११८।००१अ स बाहुर् अपतद् भूमौ सखड्गः सशुभाङ्गदः  
०७,११८।००१ब्*०९५९_०१ यन्त्रमुक्तो महेन्द्रस्य ध्वजो वृत्तोत्सवो यथा  
०७,११८।००१च् आदधज् जीवलोकस्य दुःखम् उत्तमम् उत्तमः  
०७,११८।००२अ प्रहरिष्यन् हृतो बाहुर् अदृश्येन किरीटिना  
०७,११८।००२च् वेगेनाभ्यपतद् भूमौ पञ्चास्य इव पन्नगः  
०७,११८।००३अ स मोघं कृतम् आत्मानं दृष्ट्वा पार्थेन कौरवः  
०७,११८।००३च् उत्सृज्य सात्यकिं क्रोधाद् गर्हयाम् आस पाण्डवम्  
०७,११८।००३द्*०९६०_०१ स विबाहुर् महाराज एकपक्ष इवाण्डजः  
०७,११८।००३द्*०९६०_०२ एकचक्रो रथो यद्वद् धरणीम् आस्थितो नृपः  
०७,११८।००३द्*०९६०_०३ उवाच पाण्डवं चैव सर्वक्षत्रस्य पश्यतः  
०७,११८।००४अ नृशंसं बत कौन्तेय कर्मेदं कृतवान् असि  
०७,११८।००४च् अपश्यतो विषक्तस्य यन् मे बाहुम् अचिच्छिदः  
०७,११८।००४च्*०९६१_०१ **** **** व्यासक्तस्य च सात्वते  
०७,११८।००४च्*०९६१_०२ अनागसो ऽन्यमनसो  
०७,११८।००५अ किं नु वक्ष्यसि राजानं धर्मपुत्रं युधिष्ठिरम्  
०७,११८।००५च् किं कुर्वाणो मया सङ्ख्ये हतो भूरिश्रवा इति  
०७,११८।००६अ इदम् इन्द्रेण ते साक्षाद् उपदिष्टं महात्मना  
०७,११८।००६च् अस्त्रं रुद्रेण वा पार्थ द्रोणेनाथ कृपेण वा  
०७,११८।००७अ ननु नाम स्वधर्मज्ञस् त्वं लोके ऽभ्यधिकः परैः  
०७,११८।००७च् अयुध्यमानस्य कथं रणे प्रहृतवान् असि  
०७,११८।००८अ न प्रमत्ताय भीताय विरथाय प्रयाचते  
०७,११८।००८च् व्यसने वर्तमानाय प्रहरन्ति मनस्विनः  
०७,११८।००९अ इदं तु नीचाचरितम् असत्पुरुषसेवितम्  
०७,११८।००९च् कथम् आचरितं पार्थ त्वया कर्म सुदुष्करम्  
०७,११८।०१०अ आर्येण सुकरं ह्य् आहुर् आर्यकर्म धनञ्जय  
०७,११८।०१०च् अनार्यकर्म त्व् आर्येण सुदुष्करतरं भुवि  
०७,११८।०११अ येषु येषु नरः पार्थ यत्र यत्र च वर्तते  
०७,११८।०११च् आशु तच्छीलताम् एति तद् इदं त्वयि दृश्यते  
०७,११८।०१२अ कथं हि राजवंश्यस् त्वं कौरवेयो विशेषतः  
०७,११८।०१२च् क्षत्रधर्माद् अपक्रान्तः सुवृत्तश् चरितव्रतः  
०७,११८।०१२द्*०९६२_०१ अल्पस् तवापराधो ऽत्र न त्वां तात विगर्हये  
०७,११८।०१२द्*०९६३_०१ वार्ष्णेयापसदं प्राप्य क्षुद्रं कृतम् इदं त्वया  
०७,११८।०१३अ इदं तु यद् अतिक्षुद्रं वार्ष्णेयार्थे कृतं त्वया  
०७,११८।०१३च् वासुदेवमतं नूनं नैतत् त्वय्य् उपपद्यते  
०७,११८।०१४अ को हि नाम प्रमत्ताय परेण सह युध्यते  
०७,११८।०१४च् ईदृशं व्यसनं दद्याद् यो न कृष्णसखो भवेत्  
०७,११८।०१५अ व्रात्याः संश्लिष्टकर्माणः प्रकृत्यैव विगर्हिताः  
०७,११८।०१५च् वृष्ण्यन्धकाः कथं पार्थ प्रमाणं भवता कृताः  
०७,११८।०१५द्@०१३_०००० सञ्जय उवाच  
०७,११८।०१५द्@०१३_०००१ एवम् उक्तो रणे पार्थो भूरिश्रवसम् अब्रवीत्  
०७,११८।०१५द्@०१३_०००२ व्यक्तम् एव हि जीर्णः सन् बुद्धिं रञ्जयसे नृप  
०७,११८।०१५द्@०१३_०००३ अनर्थकम् इदं सर्वं यत् त्वया व्याहृतं प्रभो  
०७,११८।०१५द्@०१३_०००४ हृषीकेशेन सम्बन्धं गर्हसे मां च मूढवत्  
०७,११८।०१५द्@०१३_०००५ रणानाम् असि धर्मज्ञः सर्वशास्त्रार्थपारगः  
०७,११८।०१५द्@०१३_०००६ न चाधर्मम् अहं कुर्यां जानंश् चैव हि मुह्यसे  
०७,११८।०१५द्@०१३_०००७ युध्यन्ते क्षत्रियाः शत्रून् स्वैः स्वैः परिवृता नृप  
०७,११८।०१५द्@०१३_०००८ भ्रातृभिः पितृभिः पुत्रैस् तथा सम्बन्धिबान्धवैः  
०७,११८।०१५द्@०१३_०००९ वयस्यैर् अथ मित्रैश् च स्वबाहुबलम् आश्रिताः  
०७,११८।०१५द्@०१३_००१० अहं हि सात्यकिं शिष्यं सुखसम्बन्धिम् एव च  
०७,११८।०१५द्@०१३_००११ मदर्थे युध्यमानं च त्यक्त्वा प्राणान् सुदुस्त्यजान्  
०७,११८।०१५द्@०१३_००१२ मम बाहुं रणे राजन् दक्षिणं युद्धदुर्मदम्  
०७,११८।०१५द्@०१३_००१३ निकृत्यमानं तं दृष्ट्वा कथं शत्रुवशं गतम्  
०७,११८।०१५द्@०१३_००१४ त्वया निकृष्यमाणं च दृष्टवान् अस्मि निष्क्रियम्  
०७,११८।०१५द्@०१३_००१५ न चात्मा रक्षितव्यो हि एको रणगतेन हि  
०७,११८।०१५द्@०१३_००१६ यो यस्य युध्यते ऽर्थाय स संरक्ष्यो नराधिप  
०७,११८।०१५द्@०१३_००१७ तै रक्ष्यमाणः स नृपो रक्षितव्यो महामृधे  
०७,११८।०१५द्@०१३_००१८ यद्य् अहं सात्यकिं दृष्ट्वा तूष्णीम् आसिष्य आहवे  
०७,११८।०१५द्@०१३_००१९ ततस् तेन वियोगश् च प्राप्यं नरकम् एव च  
०७,११८।०१५द्@०१३_००२० रक्षितश् च मया यस्मात् तस्माल् लब्धो मया स च  
०७,११८।०१५द्@०१३_००२१ यशश् चैव स्वपक्षेभ्यः फलं मित्रस्य रक्षणात्  
०७,११८।०१५द्@०१३_००२२ यच् च मां गर्हसे राजन्न् अन्येन सह सङ्गतम्  
०७,११८।०१५द्@०१३_००२३ कस् तेन सङ्गमं नेच्छेत् तत्र ते बुद्धिविभ्रमः  
०७,११८।०१५द्@०१३_००२४ कवचं धुन्वतस् तुभ्यं रथं चारोहतः स्वयम्  
०७,११८।०१५द्@०१३_००२५ धनुर्ज्यां कर्षतश् चैव युध्यतः सह शत्रुभिः  
०७,११८।०१५द्@०१३_००२६ एवं रथगजाकीर्णे हयपत्तिसमाकुले  
०७,११८।०१५द्@०१३_००२७ सिंहनादोद्धतरवे गम्भीरे सैन्यसागरे  
०७,११८।०१५द्@०१३_००२८ स्वैश् चापि समुपेतस्य विक्रान्तस्य तथा रणे  
०७,११८।०१५द्@०१३_००२९ सत्यकेन कथं योग्यः सङ्ग्रामस् ते भविष्यति  
०७,११८।०१५द्@०१३_००३० बहुभिः सह सङ्गम्य निर्जित्य च महारथान्  
०७,११८।०१५द्@०१३_००३१ श्रान्तश् च श्रान्तवाहश् च क्षीणसर्वायुधस् त्वया  
०७,११८।०१५द्@०१३_००३२ ईदृशं सात्यकिं सङ्ख्ये निर्जित्य च महारथम्  
०७,११८।०१५द्@०१३_००३३ अधिकं त्वं विजानीषे तथाप्य् अन्यमना भवान्  
०७,११८।०१५द्@०१३_००३४ यद् इच्छसि शिरश् चास्य असिना हर्तुम् आहवे  
०७,११८।०१५द्@०१३_००३५ तथा कृच्छ्रगतं दृष्ट्वा सात्यकिं कः क्षमिष्यति  
०७,११८।०१५द्@०१३_००३६ त्वं तु गर्हय चात्मानम् आत्मानं यो न रक्षसि  
०७,११८।०१५द्@०१३_००३७ कथं करिष्यसे वीर यो वा त्वां संश्रयेज् जनः  
०७,११८।०१५द्@०१३_००३८ आत्तशस्त्रस्य हि रणे वृष्णीपुत्रं जिघांसतः  
०७,११८।०१५द्@०१३_००३९ छिन्नवान् यद् अहं बाहुं नैतल् लोकविगर्हितम्  
०७,११८।०१५द्@०१३_००४० न्यस्तशस्त्रस्य हि पुनर् विकलस्य विवर्मणः  
०७,११८।०१५द्@०१३_००४१ अभिमन्योर् वधं तात धार्मिकः को नु पूजयेत्  
०७,११८।०१६अ एवम् उक्त्वा महाबाहुर् यूपकेतुर् महायशाः  
०७,११८।०१६ब्*०९६४_०१ धनञ्जयेन वीरेण विनिःश्वस्य मुहुर् मुहुः  
०७,११८।०१६च् युयुधानं परित्यज्य रणे प्रायम् उपाविशत्  
०७,११८।०१७अ शरान् आस्तीर्य सव्येन पाणिना पुण्यलक्षणः  
०७,११८।०१७च् यियासुर् ब्रह्मलोकाय प्राणान् प्राणेष्व् अथाजुहोत्  
०७,११८।०१८अ सूर्ये चक्षुः समाधाय प्रसन्नं सलिले मनः  
०७,११८।०१८च् ध्यायन् महोपनिषदं योगयुक्तो ऽभवन् मुनिः  
०७,११८।०१९अ ततः स सर्वसेनायां जनः कृष्णधनञ्जयौ  
०७,११८।०१९च् गर्हयाम् आस तं चापि शशम्स पुरुषर्षभम्  
०७,११८।०१९द्*०९६५_०१ गर्हयाम् आसुर् अप्य् एतौ शशंसुर् भूरिदक्षिणम्  
०७,११८।०२०अ निन्द्यमानौ तथा कृष्णौ नोचतुः किं चिद् अप्रियम्  
०७,११८।०२०च् प्रशस्यमानश् च तथा नाहृष्यद् यूपकेतनः  
०७,११८।०२१अ तांस् तथा वादिनो राजन् पुत्रांस् तव धनञ्जयः  
०७,११८।०२१च् अमृष्यमाणो मनसा तेषां तस्य च भाषितम्  
०७,११८।०२२अ असङ्क्रुद्धमना वाचा स्मारयन्न् इव भारत  
०७,११८।०२२च् उवाच पाण्डुतनयः साक्षेपम् इव फल्गुनः  
०७,११८।०२३अ मम सर्वे ऽपि राजानो जानन्त्य् एतन् महाव्रतम्  
०७,११८।०२३च् न शक्यो मामको हन्तुं यो मे स्याद् बाणगोचरे  
०७,११८।०२४अ यूपकेतो समीक्ष्य त्वं न मां गर्हितुम् अर्हसि  
०७,११८।०२४च् न हि धर्मम् अविज्ञाय युक्तं गर्हयितुं परम्  
०७,११८।०२५अ आत्तशस्त्रस्य हि रणे वृष्णिवीरं जिघांसतः  
०७,११८।०२५च् यद् अहं बाहुम् अच्छैत्सं न स धर्मो विगर्हितः  
०७,११८।०२५द्*०९६६_०१ अच्छिनं यद् अहं बाहुं तत्र गर्ह्यं किम् अस्ति च  
०७,११८।०२६अ न्यस्तशस्त्रस्य बालस्य विरथस्य विवर्मणः  
०७,११८।०२६च् अभिमन्योर् वधं तात धार्मिकः को न पूजयेत्  
०७,११८।०२६द्*०९६७_०१ नाभिमन्योर् वधं यूयं गर्हयध्वं कुतस् तदा  
०७,११८।०२६द्@०१४_०००१ दुर्योधनस्य क्षुद्रस्य न प्रमाणे च तिष्ठतः  
०७,११८।०२६द्@०१४_०००२ सौमदत्तेर् अयं साधु सर्वसाहाय्यकारिणः  
०७,११८।०२६द्@०१४_०००३ अस्मदीया मया रक्ष्याः प्राणबाध उपस्थिते  
०७,११८।०२६द्@०१४_०००४ ये मे प्रत्यक्षतो वीरा हन्येरन्न् इति मे मतिः  
०७,११८।०२६द्@०१४_०००५ सत्यकश् च वशं नीतः कौरवेण महात्मना  
०७,११८।०२६द्@०१४_०००६ सञ्जय उवाच  
०७,११८।०२६द्@०१४_०००६ ततो मयैतच् चरितं प्रतिज्ञारक्षणं प्रति  
०७,११८।०२६द्@०१४_०००७ पुनश् च कृपयाविष्टो बहु तत् तद् विचिन्तयन्  
०७,११८।०२६द्@०१४_०००८ उवाच चैनं कौरव्यम् अर्जुनः शोकपीडितः  
०७,११८।०२६द्@०१४_०००९ धिग् अस्तु क्षत्रधर्मं तु यत्र त्वं पुरुषेश्वरः  
०७,११८।०२६द्@०१४_००१० अवस्थाम् ईदृशीं प्राप्तः शरण्यः शरणप्रदः  
०७,११८।०२६द्@०१४_००११ नातिभारः कृतान्तस्य विद्यते कुरुनन्दन  
०७,११८।०२६द्@०१४_००१२ यत्र त्वं पुरुषव्याघ्रः प्राप्तः पापाम् इमां दशाम्  
०७,११८।०२६द्@०१४_००१३ नात्मनः सुकृतस्यास्य फलं वै नृपसत्तम  
०७,११८।०२६द्@०१४_००१४ यत्र त्वं कुरुशार्दूल प्राप्तः पापाम् इमां दशाम्  
०७,११८।०२६द्@०१४_००१५ रौरवं नरकं भीमं गमिष्यति सुयोधनः  
०७,११८।०२६द्@०१४_००१६ यत्कृते नरशार्दूलः प्राप्तः पापाम् इमां दशाम्  
०७,११८।०२६द्@०१४_००१७ को हि नाम पुमांल् लोके मादृशः पुरुषोत्तम  
०७,११८।०२६द्@०१४_००१८ प्रहरेत् त्वद्विधे त्व् अद्य प्रतिज्ञा यदि नो भवेत्  
०७,११८।०२७अ एवम् उक्तस् तु पार्थेन शिरसा भूमिम् अस्पृशत्  
०७,११८।०२७च् पाणिना चैव सव्येन प्राहिणोद् अस्य दक्षिणम्  
०७,११८।०२८अ एतत् पार्थस्य तु वचस् ततः श्रुत्वा महाद्युतिः  
०७,११८।०२८च् यूपकेतुर् महाराज तूष्णीम् आसीद् अवाङ्मुखः  
०७,११८।०२९ अर्जुन उवाच  
०७,११८।०२९अ या प्रीतिर् धर्मराजे मे भीमे च वदतां वरे  
०७,११८।०२९च् नकुले सहदेवे च सा मे त्वयि शलाग्रज  
०७,११८।०३०अ मया तु समनुज्ञातः कृष्णेन च महात्मना  
०७,११८।०३०च् गच्छ पुण्यकृतांल् लोकाञ् शिबिर् औशीनरो यथा  
०७,११८।०३०द्*०९६८_०० वासुदेव उवाच  
०७,११८।०३०द्*०९६८_०१ ये लोका मम विमलाः सकृद्विभाता  
०७,११८।०३०द्*०९६८_०२ ब्रह्माद्यैः सुरवृषभैर् अपीष्यमाणाः  
०७,११८।०३०द्*०९६८_०३ तान् क्षिप्रं व्रज सतताग्निहोत्रयाजिन्  
०७,११८।०३०द्*०९६८_०४ मत्तुल्यो भव गरुडोत्तमाङ्गयानः  
०७,११८।०३०द्*०९६९_०० सञ्जय उवाच  
०७,११८।०३०द्*०९६९_०१ धनञ्जये ब्रुवत्य् एवं घृणया च परिप्लुते  
०७,११८।०३०द्*०९६९_०२ अवाङ्मुखा बभूवुश् च सैनिकाः सर्व एव ते  
०७,११८।०३०द्*०९६९_०३ मुहूर्ताद् इव विश्रम्य सात्यकिः क्रोधमूर्च्छितः  
०७,११८।०३०द्*०९६९_०४ अमर्षवशम् आपन्नः सौमदत्तिनिराकृतः  
०७,११८।०३१ सञ्जय उवाच  
०७,११८।०३१अ तत उत्थाय शैनेयो विमुक्तः सौमदत्तिना  
०७,११८।०३१च् खड्गम् आदाय चिच्छित्सुः शिरस् तस्य महात्मनः  
०७,११८।०३२अ निहतं पाण्डुपुत्रेण प्रमत्तं भूरिदक्षिणम्  
०७,११८।०३२च् इयेष सात्यकिर् हन्तुं शलाग्रजम् अकल्मषम्  
०७,११८।०३२द्*०९७०_०१ निवार्यमाणः कृष्णेन फल्गुनेन च मारिष  
०७,११८।०३२द्*०९७०_०२ प्रायोपविष्टस्य सतः पार्थच् छिन्नभुजस्य च  
०७,११८।०३२द्*०९७०_०३ नृशंसं कृतवान् पापो युयुधानो नराधिप  
०७,११८।०३३अ निकृत्तभुजम् आसीनं छिन्नहस्तम् इव द्विपम्  
०७,११८।०३३च् क्रोशतां सर्वसैन्यानां निन्द्यमानः सुदुर्मनाः  
०७,११८।०३४अ वार्यमाणः स कृष्णेन पार्थेन च महात्मना  
०७,११८।०३४च् भीमेन चक्ररक्षाभ्याम् अश्वत्थाम्ना कृपेण च  
०७,११८।०३५अ कर्णेन वृषसेनेन सैन्धवेन तथैव च  
०७,११८।०३५च् विक्रोशतां च सैन्यानाम् अवधीत् तं यतव्रतम्  
०७,११८।०३६अ प्रायोपविष्टाय रणे पार्थेन छिन्नबाहवे  
०७,११८।०३६च् सात्यकिः कौरवेन्द्राय खड्गेनापाहरच् छिरः  
०७,११८।०३६द्*०९७१_०१ सत्यकः कुरुमुख्यस्य चिच्छेदैव शिरस् ततः  
०७,११८।०३७अ नाभ्यनन्दन्त तत्सैन्याः सात्यकिं तेन कर्मणा  
०७,११८।०३७च् अर्जुनेन हतं पूर्वं यज् जघान कुरूद्वहम्  
०७,११८।०३८अ सहस्राक्षसमं तत्र सिद्धचारणमानवाः  
०७,११८।०३८च् भूरिश्रवसम् आलोक्य युद्धे प्रायगतं हतम्  
०७,११८।०३९अ अपूजयन्त तं देवा विस्मितास् तस्य कर्मभिः  
०७,११८।०३९च् पक्षवादांश् च बहुशः प्रावदंस् तस्य सैनिकाः  
०७,११८।०४०अ न वार्ष्णेयस्यापराधो भवितव्यं हि तत् तथा  
०७,११८।०४०च् तस्मान् मन्युर् न वः कार्यः क्रोधो दुःखकरो नृणाम्  
०७,११८।०४१अ हन्तव्यश् चैष वीरेण नात्र कार्या विचारणा  
०७,११८।०४१च् विहितो ह्य् अस्य धात्रैव मृत्युः सात्यकिर् आहवे  
०७,११८।०४१द्*०९७२_०१ मर्तव्यम् एव सर्वेण चरमं पूर्वम् एव वा  
०७,११८।०४१द्*०९७२_०२ मन्यध्वं मृत इत्य् एव मा भूद् वो बुद्धिलाघवम्  
०७,११८।०४१द्*०९७२_०३ तस्मिन् हते महाबाहौ यूपकेतौ महात्मनि  
०७,११८।०४१द्*०९७२_०४ धिग् एनम् इति चाक्रन्दन् क्षत्रियाः क्रोधमूर्च्छिताः  
०७,११८।०४१द्*०९७२_०५ अन्येन युक्तम् इत्य् एव भवितव्यं तथेति च  
०७,११८।०४१द्*०९७२_०६ के चिद् आसन् विमनसः के चिद् दुःखसमन्विताः  
०७,११८।०४२ सात्यकिर् उवाच  
०७,११८।०४२अ न हन्तव्यो न हन्तव्य इति यन् मां प्रभाषथ  
०७,११८।०४२च् धर्मवादैर् अधर्मिष्ठा धर्मकञ्चुकम् आस्थिताः  
०७,११८।०४३अ यदा बालः सुभद्रायाः सुतः शस्त्रविनाकृतः  
०७,११८।०४३च् युष्माभिर् निहतो युद्धे तदा धर्मः क्व वो गतः  
०७,११८।०४४अ मया त्व् एतत् प्रतिज्ञातं क्षेपे कस्मिंश् चिद् एव हि  
०७,११८।०४४ब्*०९७३_०१ श्रुत्वा तत् सर्वभावेन गर्हयध्वं न चार्जुनम्  
०७,११८।०४४ब्*०९७४_०१ शृणुध्वं सर्वम् एवेह श्रुत्वा गर्हथ मानवाः  
०७,११८।०४४च् यो मां निष्पिष्य सङ्ग्रामे जीवन् हन्यात् पदा रुषा  
०७,११८।०४४ए स मे वध्यो भवेच् छत्रुर् यद्य् अपि स्यान् मुनिव्रतः  
०७,११८।०४५अ चेष्टमानं प्रतीघाते सभुजं मां सचक्षुषः  
०७,११८।०४५च् मन्यध्वं मृतम् इत्य् एवम् एतद् वो बुद्धिलाघवम्  
०७,११८।०४५ए युक्तो ह्य् अस्य प्रतीघातः कृतो मे कुरुपुङ्गवाः  
०७,११८।०४६अ यत् तु पार्थेन मत्स्नेहात् स्वां प्रतिज्ञां च रक्षता  
०७,११८।०४६च् सखड्गो ऽस्य हृतो बाहुर् एतेनैवास्मि वञ्चितः  
०७,११८।०४७अ भवितव्यं च यद् भावि दैवं चेष्टयतीव च  
०७,११८।०४७च् सो ऽयं हतो विमर्दे ऽस्मिन् किम् अत्राधर्मचेष्टितम्  
०७,११८।०४८अ अपि चायं पुरा गीतः श्लोको वाल्मीकिना भुवि  
०७,११८।०४८ब्*०९७५_०१ न हन्तव्याः स्त्रिय इति यद् ब्रवीषि प्लवङ्गम  
०७,११८।०४८ब्*०९७६_०१ सर्वकालं मनुष्येण व्यवसायवता सदा  
०७,११८।०४८च् पीडाकरम् अमित्राणां यत् स्यात् कर्तव्यम् एव तत्  
०७,११८।०४८द्*०९७७_०१ अनुष्ठितं मया तच् च तस्माद् गर्हथ मूढवत्  
०७,११८।०४९ सञ्जय उवाच  
०७,११८।०४९अ एवम् उक्ते महाराज सर्वे कौरवपाण्डवाः  
०७,११८।०४९च् न स्म किं चिद् अभाषन्त मनसा समपूजयन्  
०७,११८।०५०अ मन्त्रैर् हि पूतस्य महाध्वरेषु; यशस्विनो भूरिसहस्रदस्य  
०७,११८।०५०च् मुनेर् इवारण्यगतस्य तस्य; न तत्र कश् चिद् वधम् अभ्यनन्दत्  
०७,११८।०५०च्*०९७८_०१ मन्त्रैः पूतस्य सुमहत्स्व् अधरेषु यशस्विनः  
०७,११८।०५०च्*०९७८_०२ भूरिश्रवस (सिच्) तस्याशु नैवारण्यगतस्य च  
०७,११८।०५१अ सुनीलकेशं वरदस्य तस्य; शूरस्य पारावतलोहिताक्षम्  
०७,११८।०५१ब्*०९७९_०१ दृष्ट्वा सुनासं सुकपोलयुक्तं  
०७,११८।०५१च् अश्वस्य मेध्यस्य शिरो निकृत्तम्; न्यस्तं हविर्धानम् इवोत्तरेण  
०७,११८।०५२अ स तेजसा शस्त्रहतेन पूतो; महाहवे देहवरं विसृज्य  
०७,११८।०५२च् आक्रामद् ऊर्ध्वं वरदो वरार्हो; व्यावृत्य धर्मेण परेण रोदसी  
०७,११९।००१ धृतराष्ट्र उवाच  
०७,११९।००१*०९८०_०१ शैनेयस्य च वोत्पत्तिर् भूरिश्रवसम् एव च  
०७,११९।००१*०९८०_०२ विस्तरेण ममाचक्ष्व सर्वम् एव तु सञ्जय  
०७,११९।००१अ अजितो द्रोणराधेयविकर्णकृतवर्मभिः  
०७,११९।००१ब्*०९८१_०१ अजितो द्रोणभीष्माभ्यां कर्णेन च कृपेण च  
०७,११९।००१ब्*०९८२_०१ यश् चैवोत्सहते जेतुं समस्तं मामकं बलम्  
०७,११९।००१च् तीर्णः सैन्यार्णवं वीरः प्रतिश्रुत्य युधिष्ठिरे  
०७,११९।००२अ स कथं कौरवेयेण समरेष्व् अनिवारितः  
०७,११९।००२च् निगृह्य भूरिश्रवसा बलाद् भुवि निपातितः  
०७,११९।००३ सञ्जय उवाच  
०७,११९।००३अ शृणु राजन्न् इहोत्पत्तिं शैनेयस्य यथा पुरा  
०७,११९।००३च् यथा च भूरिश्रवसो यत्र ते संशयो नृप  
०७,११९।००३द्*०९८३_०१ ब्रह्यणस् त्व् अभवत् पुत्रो मानसो ऽत्रिर् महातपाः  
०७,११९।००४अ अत्रेः पुत्रो ऽभवत् सोमः सोमस्य तु बुधः स्मृतः  
०७,११९।००४ब्*०९८४_०१ यदुर् नाम महाराज सर्वशास्त्रविशारदः  
०७,११९।००४च् बुधस्यासीन् महेन्द्राभः पुत्र एकः पुरूरवाः  
०७,११९।००५अ पुरूरवस आयुस् तु आयुषो नहुषः स्मृतः  
०७,११९।००५च् नहुषस्य ययातिस् तु राजर्षिर् देवसम्मितः  
०७,११९।००६अ ययातेर् देवयान्यां तु यदुर् ज्येष्ठो ऽभवत् सुतः  
०७,११९।००६च् यदोर् अभूद् अन्ववाये देवमीढ इति श्रुतः  
०७,११९।००७अ यादवस् तस्य च सुतः शूरस् त्रैलोक्यसम्मतः  
०७,११९।००७च् शूरस्य शौरिर् नृवरो वसुदेवो महायशाः  
०७,११९।००८अ धनुष्य् अनवरः शूरः कार्तवीर्यसमो युधि  
०७,११९।००८च् तद्वीर्यश् चापि तत्रैव कुले शिनिर् अभून् नृपः  
०७,११९।००९अ एतस्मिन्न् एव काले तु देवकस्य महात्मनः  
०७,११९।००९च् दुहितुः स्वयंवरे राजन् सर्वक्षत्रसमागमे  
०७,११९।०१०अ तत्र वै देवकीं देवीं वसुदेवार्थम् आप्तवान्  
०७,११९।०१०च् निर्जित्य पार्थिवान् सर्वान् रथम् आरोपयच् छिनिः  
०७,११९।०११अ तां दृष्ट्वा देवकीं शौरे रथस्थां पुरुषर्षभः  
०७,११९।०११ब्*०९८५_०१ तां दृष्ट्वा नीयमानां तु वसुदेवाय देवकीम्  
०७,११९।०११च् नामृष्यत महातेजाः सोमदत्तः शिनेर् नृप  
०७,११९।०१२अ तयोर् युद्धम् अभूद् राजन् दिनार्धं चित्रम् अद्भुतम्  
०७,११९।०१२च् बाहुयुद्धं सुबलिनोः शक्रप्रह्रादयोर् इव  
०७,११९।०१३अ शिनिना सोमदत्तस् तु प्रसह्य भुवि पातितः  
०७,११९।०१३च् असिम् उद्यम्य केशेषु प्रगृह्य च पदा हतः  
०७,११९।०१४अ मध्ये राजसहस्राणां प्रेक्षकाणां समन्ततः  
०७,११९।०१४च् कृपया च पुनस् तेन जीवेति स विसर्जितः  
०७,११९।०१५अ तदवस्थः कृतस् तेन सोमदत्तो ऽथ मारिष  
०७,११९।०१५च् प्रसादयन् महादेवम् अमर्षवशम् आस्थितः  
०७,११९।०१६अ तस्य तुष्टो महादेवो वराणां वरदः प्रभुः  
०७,११९।०१६च् वरेण छन्दयाम् आस स तु वव्रे वरं नृपः  
०७,११९।०१७अ पुत्रम् इच्छामि भगवन् यो निहन्याच् छिनेः सुतम्  
०७,११९।०१७च् मध्ये राजसहस्राणां पदा हन्याच् च संयुगे  
०७,११९।०१८अ तस्य तद् वचनं श्रुत्वा सोमदत्तस्य पार्थिव  
०७,११९।०१८ब्*०९८६_०१ स शिरःकम्पम् आहेदं नैतद् एवं भवेन् नृप  
०७,११९।०१८ब्*०९८६_०२ स पूर्वम् एव तपसा माम् आराध्य जगत्त्रये  
०७,११९।०१८ब्*०९८६_०३ कस्याप्य् अजय्यस् तन् मत्तः प्राप्तवान् वरम् उत्तमम्  
०७,११९।०१८ब्*०९८६_०४ तथाप्य् अयं प्रयासस् तु निष्फलो न भविष्यति  
०७,११९।०१८ब्*०९८६_०५ तस्य पौत्रं तु समरे त्वत्पुत्रो मोहयिष्यति  
०७,११९।०१८ब्*०९८६_०६ न तु मारयितुं शक्यः कृष्णसंरक्षितो ह्य् असौ  
०७,११९।०१८ब्*०९८६_०७ अहम् एव च कृष्णो ऽस्मि नावयोर् अन्तरं क्व चित्  
०७,११९।०१८च् एवम् अस्त्व् इति तत्रोक्त्वा स देवो ऽन्तरधीयत  
०७,११९।०१८द्*०९८७_०१ नातिहृष्टमनाः सो ऽपि पुरम् आगान् महीपतिः  
०७,११९।०१९अ स तेन वरदानेन लब्धवान् भूरिदक्षिणम्  
०७,११९।०१९च् न्यपातयच् च समरे सौमदत्तिः शिनेः सुतम्  
०७,११९।०१९द्*०९८८_०१ पश्यतां सर्वसैन्यानां पदा चैनम् अताडयत्  
०७,११९।०२०अ एतत् ते कथितं राजन् यन् मां त्वं परिपृच्छसि  
०७,११९।०२०च् न हि शक्या रणे जेतुं सात्वता मनुजर्षभ  
०७,११९।०२१अ लब्धलक्ष्याश् च सङ्ग्रामे बहवश् चित्रयोधिनः  
०७,११९।०२१च् देवदानवगन्धर्वान् विजेतारो ह्य् अविस्मिताः  
०७,११९।०२१ए स्ववीर्यविजये युक्ता नैते परपरिग्रहाः  
०७,११९।०२२अ न तुल्यं वृष्णिभिर् इह दृश्यते किं चन प्रभो  
०७,११९।०२२च् भूतं भव्यं भविष्यच् च बलेन भरतर्षभ  
०७,११९।०२३अ न ज्ञातिम् अवमन्यन्ते वृद्धानां शासने रताः  
०७,११९।०२३च् न देवासुरगन्धर्वा न यक्षोरगराक्षसाः  
०७,११९।०२३ए जेतारो वृष्णिवीराणां न पुनर् मानुषा रणे  
०७,११९।०२४अ ब्रह्मद्रव्ये गुरुद्रव्ये ज्ञातिद्रव्ये ऽप्य् अहिंसकाः  
०७,११९।०२४च् एतेषां रक्षितारश् च ये स्युः कस्यां चिद् आपदि  
०७,११९।०२५अ अर्थवन्तो न चोत्सिक्ता ब्रह्मण्याः सत्यवादिनः  
०७,११९।०२५च् समर्थान् नावमन्यन्ते दीनान् अभ्युद्धरन्ति च  
०७,११९।०२६अ नित्यं देवपरा दान्ता दातारश् चाविकत्थनाः  
०७,११९।०२६च् तेन वृष्णिप्रवीराणां चक्रं न प्रतिहन्यते  
०७,११९।०२७अ अपि मेरुं वहेत् कश् चित् तरेद् वा मकरालयम्  
०७,११९।०२७च् न तु वृष्णिप्रवीराणां समेत्यान्तं व्रजेन् नृप  
०७,११९।०२७द्*०९८९_०१ शिनेर् दुहितृसम्भूत एष वीरः स सात्यकिः  
०७,११९।०२८अ एतत् ते सर्वम् आख्यातं यत्र ते संशयो विभो  
०७,११९।०२८च् कुरुराज नरश्रेष्ठ तव ह्य् अपनयो महान्  
०७,१२०।००१ धृतराष्ट्र उवाच  
०७,१२०।००१अ तदवस्थे हते तस्मिन् भूरिश्रवसि कौरवे  
०७,१२०।००१च् यथा भूयो ऽभवद् युद्धं तन् ममाचक्ष्व सञ्जय  
०७,१२०।००२ सञ्जय उवाच  
०७,१२०।००२अ भूरिश्रवसि सङ्क्रान्ते परलोकाय भारत  
०७,१२०।००२च् वासुदेवं महाबाहुर् अर्जुनः समचूचुदत्  
०७,१२०।००३अ चोदयाश्वान् भृशं कृष्ण यतो राजा जयद्रथः  
०७,१२०।००३ब्*०९९०_०१ प्रतिज्ञां सफलां चापि कर्तुम् अर्हसि मे ऽनघ  
०७,१२०।००३ब्*०९९१_०१ श्रूयते पुण्डरीकाक्ष त्रिषु धर्मेषु वर्तते  
०७,१२०।००३च् अस्तम् एति महाबाहो त्वरमाणो दिवाकरः  
०७,१२०।००४अ एतद् धि पुरुषव्याघ्र महद् अभ्युद्यतं मया  
०७,१२०।००४च् कार्यं संरक्ष्यते चैष कुरुसेनामहारथैः  
०७,१२०।००५अ नास्तम् एति यथा सूर्यो यथा सत्यं भवेद् वचः  
०७,१२०।००५च् चोदयाश्वांस् तथा कृष्ण यथा हन्यां जयद्रथम्  
०७,१२०।००५द्*०९९२_०० सञ्जय उवाच  
०७,१२०।००५द्*०९९२_०१ जयद्रथवधे प्राप्ते ताव् उभौ कुरुपाण्डवौ  
०७,१२०।००५द्*०९९२_०२ सस्मितौ समुदेक्षेतां प्रौढा बाला वधूर् इव  
०७,१२०।००६अ ततः कृष्णो महाबाहू रजतप्रतिमान् हयान्  
०७,१२०।००६च् हयज्ञश् चोदयाम् आस जयद्रथरथं प्रति  
०७,१२०।००७अ तं प्रयान्तम् अमोघेषुम् उत्पतद्भिर् इवाशुगैः  
०७,१२०।००७च् त्वरमाणा महाराज सेनामुख्याः समाव्रजन्  
०७,१२०।००८अ दुर्योधनश् च कर्णश् च वृषसेनो ऽथ मद्रराट्  
०७,१२०।००८च् अश्वत्थामा कृपश् चैव स्वयम् एव च सैन्धवः  
०७,१२०।००९अ समासाद्य तु बीभत्सुः सैन्धवं प्रमुखे स्थितम्  
०७,१२०।००९च् नेत्राभ्यां क्रोधदीप्ताभ्यां सम्प्रैक्षन् निर्दहन्न् इव  
०७,१२०।०१०अ ततो दुर्योधनो राजा राधेयं त्वरितो ऽब्रवीत्  
०७,१२०।०१०ब्*०९९३_०१ अमानुषाणि कर्माणि कुर्वन्तौ पुरुषर्षभौ  
०७,१२०।०१०ब्*०९९३_०२ सत्यकं भीमसेनं च यत्तौ तौ दर्शयन्न् इव  
०७,१२०।०१०च् अर्जुनं वीक्ष्य संयान्तं जयद्रथरथं प्रति  
०७,१२०।०१०द्*०९९४_०१ उवाच राजन् पुत्रस् ते कर्णं राजा सुयोधनः  
०७,१२०।०११अ अयं स वैकर्तन युद्धकालो; विदर्शयस्वात्मबलं महात्मन्  
०७,१२०।०११च् यथा न वध्येत रणे ऽर्जुनेन; जयद्रथः कर्ण तथा कुरुष्व  
०७,१२०।०१२अ अल्पावशिष्टं दिवसं नृवीर; विघातयस्वाद्य रिपुं शरौघैः  
०७,१२०।०१२च् दिनक्षयं प्राप्य नरप्रवीर; ध्रुवं हि नः कर्ण जयो भविष्यति  
०७,१२०।०१३अ सैन्धवे रक्ष्यमाणे तु सूर्यस्यास्तमयं प्रति  
०७,१२०।०१३च् मिथ्याप्रतिज्ञः कौन्तेयः प्रवेक्ष्यति हुताशनम्  
०७,१२०।०१४अ अनर्जुनायां च भुवि मुहूर्तम् अपि मानद  
०७,१२०।०१४च् जीवितुं नोत्सहेरन् वै भ्रातरो ऽस्य सहानुगाः  
०७,१२०।०१५अ विनष्टैः पाण्डवेयैश् च सशैलवनकाननाम्  
०७,१२०।०१५च् वसुन्धराम् इमां कर्ण भोक्ष्यामो हतकण्टकाम्  
०७,१२०।०१६अ दैवेनोपहतः पार्थो विपरीतश् च मानद  
०७,१२०।०१६च् कार्याकार्यम् अजानन् वै प्रतिज्ञां कृतवान् रणे  
०७,१२०।०१७अ नूनम् आत्मविनाशाय पाण्डवेन किरीटिना  
०७,१२०।०१७च् प्रतिज्ञेयं कृता कर्ण जयद्रथवधं प्रति  
०७,१२०।०१८अ कथं जीवति दुर्धर्षे त्वयि राधेय फल्गुनः  
०७,१२०।०१८च् अनस्तङ्गत आदित्ये हन्यात् सैन्धवकं नृपम्  
०७,१२०।०१९अ रक्षितं मद्रराजेन कृपेण च महात्मना  
०७,१२०।०१९च् जयद्रथं रणमुखे कथं हन्याद् धनञ्जयः  
०७,१२०।०२०अ द्रौणिना रक्ष्यमाणं च मया दुःशासनेन च  
०७,१२०।०२०च् कथं प्राप्स्यति बीभत्सुः सैन्धवं कालचोदितः  
०७,१२०।०२१अ युध्यन्ते बहवः शूरा लम्बते च दिवाकरः  
०७,१२०।०२१च् शङ्के जयद्रथं पार्थो नैव प्राप्स्यति मानद  
०७,१२०।०२२अ स त्वं कर्ण मया सार्धं शूरैश् चान्यैर् महारथैः  
०७,१२०।०२२ब्*०९९५_०१ द्रौणिना त्वं हि सहितो मद्रेशेन कृपेण च  
०७,१२०।०२२च् युध्यस्व यत्नम् आस्थाय परं पार्थेन संयुगे  
०७,१२०।०२३अ एवम् उक्तस् तु राधेयस् तव पुत्रेण मारिष  
०७,१२०।०२३च् दुर्योधनम् इदं वाक्यं प्रत्युवाच कुरूत्तमम्  
०७,१२०।०२४अ दृढलक्ष्येण शूरेण भीमसेनेन धन्विना  
०७,१२०।०२४च् भृशम् उद्वेजितः सङ्ख्ये शरजालैर् अनेकशः  
०७,१२०।०२५अ स्थातव्यम् इति तिष्ठामि रणे सम्प्रति मानद  
०७,१२०।०२५च् नैवाङ्गम् इङ्गति किं चिन् मे सन्तप्तस्य रणेषुभिः  
०७,१२०।०२६अ योत्स्यामि तु तथा राजञ् शक्त्याहं परया रणे  
०७,१२०।०२६ब्*०९९६_०१ तद् यथा प्रयतिष्ये ऽहं परं शक्त्या सुयोधन  
०७,१२०।०२६च् यथा पाण्डवमुख्यो ऽसौ न हनिष्यति सैन्धवम्  
०७,१२०।०२७अ न हि मे युध्यमानस्य सायकांश् चास्यतः शितान्  
०७,१२०।०२७च् सैन्धवं प्राप्स्यते वीरः सव्यसाची धनञ्जयः  
०७,१२०।०२८अ यत् तु शक्तिमता कार्यं सततं हितकारिणा  
०७,१२०।०२८च् तत् करिष्यामि कौरव्य जयो दैवे प्रतिष्ठितः  
०७,१२०।०२८द्*०९९७_०१ सैन्धवार्थे परं यत्नं करिष्याम्य् अद्य संयुगे  
०७,१२०।०२८द्*०९९७_०२ त्वत्प्रियार्थं महाराज जयो दैवे प्रतिष्ठितः  
०७,१२०।०२९अ अद्य योत्स्ये ऽर्जुनम् अहं पौरुषं स्वं व्यपाश्रितः  
०७,१२०।०२९च् त्वदर्थं पुरुषव्याघ्र जयो दैवे प्रतिष्ठितः  
०७,१२०।०३०अ अद्य युद्धं कुरुश्रेष्ठ मम पार्थस्य चोभयोः  
०७,१२०।०३०च् पश्यन्तु सर्वभूतानि दारुणं लोमहर्षणम्  
०७,१२०।०३१अ कर्णकौरवयोर् एवं रणे सम्भाषमाणयोः  
०७,१२०।०३१च् अर्जुनो निशितैर् बाणैर् जघान तव वाहिनीम्  
०७,१२०।०३२अ चिच्छेद तीक्ष्णाग्रमुखैः शूराणाम् अनिवर्तिनाम्  
०७,१२०।०३२च् भुजान् परिघसङ्काशान् हस्तिहस्तोपमान् रणे  
०७,१२०।०३३अ शिरांसि च महाबाहुश् चिच्छेद निशितैः शरैः  
०७,१२०।०३३च् हस्तिहस्तान् हयग्रीवा रथाक्षांश् च समन्ततः  
०७,१२०।०३४अ शोणिताक्तान् हयारोहान् गृहीतप्रासतोमरान्  
०७,१२०।०३४च् क्षुरैश् चिच्छेद बीभत्सुर् द्विधैकैकं त्रिधैव च  
०७,१२०।०३५अ हयवारणमुख्याश् च प्रापतन्त सहस्रशः  
०७,१२०।०३५च् ध्वजाश् छत्राणि चापानि चामराणि शिरांसि च  
०७,१२०।०३६अ कक्षम् अग्निम् इवोद्धूतः प्रदहंस् तव वाहिनीम्  
०७,१२०।०३६च् अचिरेण महीं पार्थश् चकार रुधिरोत्तराम्  
०७,१२०।०३७अ हतभूयिष्ठयोधं तत् कृत्वा तव बलं बली  
०७,१२०।०३७च् आससाद दुराधर्षः सैन्धवं सत्यविक्रमः  
०७,१२०।०३८अ बीभत्सुर् भीमसेनेन सात्वतेन च रक्षितः  
०७,१२०।०३८च् स बभौ भरतश्रेष्ठ ज्वलन्न् इव हुताशनः  
०७,१२०।०३९अ तं तथावस्थितं दृष्ट्वा त्वदीया वीर्यसम्मताः  
०७,१२०।०३९च् नामृष्यन्त महेष्वासाः फल्गुनं पुरुषर्षभाः  
०७,१२०।०४०अ दुर्योधनश् च कर्णश् च वृषसेनो ऽथ मद्रराट्  
०७,१२०।०४०च् अश्वत्थामा कृपश् चैव स्वयम् एव च सैन्धवः  
०७,१२०।०४१अ संरब्धाः सैन्धवस्यार्थे समावृण्वन् किरीटिनम्  
०७,१२०।०४१च् नृत्यन्तं रथमार्गेषु धनुर्ज्यातलनिस्वनैः  
०७,१२०।०४२अ सङ्ग्रामकोविदं पार्थं सर्वे युद्धविशारदाः  
०७,१२०।०४२च् अभीताः पर्यवर्तन्त व्यादितास्यम् इवान्तकम्  
०७,१२०।०४३अ सैन्धवं पृष्ठतः कृत्वा जिघांसन्तो ऽर्जुनाच्युतौ  
०७,१२०।०४३च् सूर्यास्तमयम् इच्छन्तो लोहितायति भास्करे  
०७,१२०।०४४अ ते भुजैर् भोगिभोगाभैर् धनूंष्य् आयम्य सायकान्  
०७,१२०।०४४च् मुमुचुः सूर्यरश्म्याभाञ् शतशः फल्गुनं प्रति  
०७,१२०।०४५अ तान् अस्तान् अस्यमानांश् च किरीटी युद्धदुर्मदः  
०७,१२०।०४५च् द्विधा त्रिधाष्टधैकैकं छित्त्वा विव्याध तान् रणे  
०७,१२०।०४६अ सिंहलाङ्गूलकेतुस् तु दर्शयञ् शक्तिम् आत्मनः  
०७,१२०।०४६च् शारद्वतीसुतो राजन्न् अर्जुनं प्रत्यवारयत्  
०७,१२०।०४७अ स विद्ध्वा दशभिः पार्थं वासुदेवं च सप्तभिः  
०७,१२०।०४७च् अतिष्ठद् रथमार्गेषु सैन्धवं परिपालयन्  
०७,१२०।०४८अ अथैनं कौरवश्रेष्ठाः सर्व एव महारथाः  
०७,१२०।०४८च् महता रथवंशेन सर्वतः पर्यवारयन्  
०७,१२०।०४९अ विस्फारयन्तश् चापानि विसृजन्तश् च सायकान्  
०७,१२०।०४९च् सैन्धवं पर्यरक्षन्त शासनात् तनयस्य ते  
०७,१२०।०५०अ तत्र पार्थस्य शूरस्य बाह्वोर् बलम् अदृश्यत  
०७,१२०।०५०च् इषूणाम् अक्षयत्वं च धनुषो गाण्डिवस्य च  
०७,१२०।०५१अ अस्त्रैर् अस्त्राणि संवार्य द्रौणेः शारद्वतस्य च  
०७,१२०।०५१च् एकैकं नवभिर् बाणैः सर्वान् एव समर्पयत्  
०७,१२०।०५२अ तं द्रौणिः पञ्चविंशत्या वृषसेनश् च सप्तभिः  
०७,१२०।०५२च् दुर्योधनश् च विंशत्या कर्णशल्यौ त्रिभिस् त्रिभिः  
०७,१२०।०५३अ त एनम् अभिगर्जन्तो विध्यन्तश् च पुनः पुनः  
०७,१२०।०५३च् विधुन्वन्तश् च चापानि सर्वतः पर्यवारयन्  
०७,१२०।०५४अ श्लिष्टं तु सर्वतश् चक्रू रथमण्डलम् आशु ते  
०७,१२०।०५४च् सूर्यास्तमयम् इच्छन्तस् त्वरमाणा महारथाः  
०७,१२०।०५५अ त एनम् अभिनर्दन्तो विधुन्वाना धनूंषि च  
०७,१२०।०५५च् सिषिचुर् मार्गणैर् घोरैर् गिरिं मेघा इवाम्बुभिः  
०७,१२०।०५६अ ते महास्त्राणि दिव्यानि तत्र राजन् व्यदर्शयन्  
०७,१२०।०५६च् धनञ्जयस्य गात्रेषु शूराः परिघबाहवः  
०७,१२०।०५६द्*०९९८_०१ निवार्य ताञ् शरव्रातैर् दिव्यान्य् अस्त्राणि दर्शयन्  
०७,१२०।०५७अ हतभूयिष्ठयोधं तत् कृत्वा तव बलं बली  
०७,१२०।०५७च् आससाद दुराधर्षः सैन्धवं सत्यविक्रमः  
०७,१२०।०५८अ तं कर्णः संयुगे राजन् प्रत्यवारयद् आशुगैः  
०७,१२०।०५८च् मिषतो भीमसेनस्य सात्वतस्य च भारत  
०७,१२०।०५९अ तं पार्थो दशभिर् बाणैः प्रत्यविध्यद् रणाजिरे  
०७,१२०।०५९च् सूतपुत्रं महाबाहुः सर्वसैन्यस्य पश्यतः  
०७,१२०।०६०अ सात्वतश् च त्रिभिर् बाणैः कर्णं विव्याध मारिष  
०७,१२०।०६०च् भीमसेनस् त्रिभिश् चैव पुनः पार्थश् च सप्तभिः  
०७,१२०।०६१अ तान् कर्णः प्रतिविव्याध षष्ट्या षष्ट्या महारथः  
०७,१२०।०६१च् तद् युद्धम् अभवद् राजन् कर्णस्य बहुभिः सह  
०७,१२०।०६२अ तत्राद्भुतम् अपश्याम सूतपुत्रस्य मारिष  
०७,१२०।०६२च् यद् एकः समरे क्रुद्धस् त्रीन् रथान् पर्यवारयत्  
०७,१२०।०६३अ फल्गुनस् तु महाबाहुः कर्णं वैकर्तनं रणे  
०७,१२०।०६३च् सायकानां शतेनैव सर्वमर्मस्व् अताडयत्  
०७,१२०।०६४अ रुधिरोक्षितसर्वाङ्गः सूतपुत्रः प्रतापवान्  
०७,१२०।०६४च् शरैः पञ्चाशता वीरः फल्गुनं प्रत्यविध्यत  
०७,१२०।०६४ए तस्य तल् लाघवं दृष्ट्वा नामृष्यत रणे ऽर्जुनः  
०७,१२०।०६५अ ततः पार्थो धनुश् छित्त्वा विव्याधैनं स्तनान्तरे  
०७,१२०।०६५च् सायकैर् नवभिर् वीरस् त्वरमाणो धनञ्जयः  
०७,१२०।०६६अ वधार्थं चास्य समरे सायकं सूर्यवर्चसम्  
०७,१२०।०६६च् चिक्षेप त्वरया युक्तस् त्वराकाले धनञ्जयः  
०७,१२०।०६७अ तम् आपतन्तं वेगेन द्रौणिश् चिच्छेद सायकम्  
०७,१२०।०६७च् अर्धचन्द्रेण तीक्ष्णेन स छिन्नः प्रापतद् भुवि  
०७,१२०।०६८अ अथान्यद् धनुर् आदाय सूतपुत्रः प्रतापवान्  
०७,१२०।०६८ब्*०९९९_०१ सायकैर् बहुसाहस्रैश् छादयाम् आस पाण्डवम्  
०७,१२०।०६८ब्*०९९९_०२ तां शस्त्रवृष्टिम् अतुलां कर्णचापसमुत्थिताम्  
०७,१२०।०६८ब्*०९९९_०३ व्यधमत् सायकैः पार्थः शलभान् इव मारुतः  
०७,१२०।०६८ब्*०९९९_०४ छादयाम् आस च तदा सायकैर् अर्जुनो रणे  
०७,१२०।०६८ब्*०९९९_०५ पश्यतां सर्वयोधानां दर्शयन् पाणिलाघवम्  
०७,१२०।०६८ब्*१०००_०१ **** **** नरसिंहो महारथः  
०७,१२०।०६८ब्*१०००_०२ ववर्ष सायकैस् तीक्ष्णैर्  
०७,१२०।०६८च् कर्णो ऽपि द्विषतां हन्ता छादयाम् आस फल्गुनम्  
०७,१२०।०६८ए सायकैर् बहुसाहस्रैः कृतप्रतिकृतेप्सया  
०७,१२०।०६९अ तौ वृषाव् इव नर्दन्तौ नरसिंहौ महारथौ  
०७,१२०।०६९च् सायकौघप्रतिच्छन्नं चक्रतुः खम् अजिह्मगैः  
०७,१२०।०६९ए अदृश्यौ च शरौघैस् तौ निघ्नताम् इतरेतरम्  
०७,१२०।०७०अ पार्थो ऽहम् अस्मि तिष्ठ त्वं कर्णो ऽहं तिष्ठ फल्गुन  
०७,१२०।०७०च् इत्य् एवं तर्जयन्तौ तौ वाक्शल्यैस् तुदतां तथा  
०७,१२०।०७१अ युध्येतां समरे वीरौ चित्रं लघु च सुष्ठु च  
०७,१२०।०७१च् प्रेक्षणीयौ चाभवतां सर्वयोधसमागमे  
०७,१२०।०७२अ प्रशस्यमानौ समरे सिद्धचारणवातिकैः  
०७,१२०।०७२च् अयुध्येतां महाराज परस्परवधैषिणौ  
०७,१२०।०७३अ ततो दुर्योधनो राजंस् तावकान् अभ्यभाषत  
०७,१२०।०७३च् यत्ता रक्षत राधेयं नाहत्वा समरे ऽर्जुनम्  
०७,१२०।०७३ए निवर्तिष्यति राधेय इति माम् उक्तवान् वृषः  
०७,१२०।०७४अ एतस्मिन्न् अन्तरे राजन् दृष्ट्वा कर्णस्य विक्रमम्  
०७,१२०।०७४च् आकर्णमुक्तैर् इषुभिः कर्णस्य चतुरो हयान्  
०७,१२०।०७४ए अनयन् मृत्युलोकाय चतुर्भिः सायकोत्तमैः  
०७,१२०।०७५अ सारथिं चास्य भल्लेन रथनीडाद् अपाहरत्  
०७,१२०।०७५च् छादयाम् आस च शरैस् तव पुत्रस्य पश्यतः  
०७,१२०।०७६अ स छाद्यमानः समरे हताश्वो हतसारथिः  
०७,१२०।०७६च् मोहितः शरजालेन कर्तव्यं नाभ्यपद्यत  
०७,१२०।०७७अ तं तथा विरथं दृष्ट्वा रथम् आरोप्य स्वं तदा  
०७,१२०।०७७च् अश्वत्थामा महाराज भूयो ऽर्जुनम् अयोधयत्  
०७,१२०।०७८अ मद्रराजस् तु कौन्तेयम् अविध्यत् त्रिंशता शरैः  
०७,१२०।०७८ब्*१००१_०१ आवव्रे ऽर्जुनमार्गं च शरजालेन भारत  
०७,१२०।०७८च् शारद्वतस् तु विंशत्या वासुदेवं समार्पयत्  
०७,१२०।०७८ए धनञ्जयं द्वादशभिर् आजघान शिलीमुखैः  
०७,१२०।०७९अ चतुर्भिः सिन्धुराजश् च वृषसेनश् च सप्तभिः  
०७,१२०।०७९च् पृथक् पृथङ् महाराज कृष्णपार्थाव् अविध्यताम्  
०७,१२०।०८०अ तथैव तान् प्रत्यविध्यत् कुन्तीपुत्रो धनञ्जयः  
०७,१२०।०८०च् द्रोणपुत्रं चतुःषष्ट्या मद्रराजं शतेन च  
०७,१२०।०८१अ सैन्धवं दशभिर् भल्लैर् वृषसेनं त्रिभिः शरैः  
०७,१२०।०८१च् शारद्वतं च विंशत्या विद्ध्वा पार्थः समुन्नदत्  
०७,१२०।०८२अ ते प्रतिज्ञाप्रतीघातम् इच्छन्तः सव्यसाचिनः  
०७,१२०।०८२च् सहितास् तावकास् तूर्णम् अभिपेतुर् धनञ्जयम्  
०७,१२०।०८३अ अथार्जुनः सर्वतोधारम् अस्त्रम्; प्रादुश्चक्रे त्रासयन् धार्तराष्ट्रान्  
०७,१२०।०८३च् तं प्रत्युदीयुः कुरवः पाण्डुसूनुम्; रथैर् महार्हैः शरवर्षाण्य् अवर्षन्  
०७,१२०।०८४अ ततस् तु तस्मिंस् तुमुले समुत्थिते; सुदारुणे भारत मोहनीये  
०७,१२०।०८४च् नामुह्यत प्राप्य स राजपुत्रः; किरीटमाली विसृजन् पृषत्कान्  
०७,१२०।०८५अ राज्यप्रेप्सुः सव्यसाची कुरूणाम्; स्मरन् क्लेशान् द्वादशवर्षवृत्तान्  
०७,१२०।०८५च् गाण्डीवमुक्तैर् इषुभिर् महात्मा; सर्वा दिशो व्यावृणोद् अप्रमेयैः  
०७,१२०।०८६अ प्रदीप्तोल्कम् अभवच् चान्तरिक्षम्; देहेषु भूरीण्य् अपतन् वयांसि  
०७,१२०।०८६च् यत् पिङ्गलज्येन किरीटमाली; क्रुद्धो रिपून् आजगवेन हन्ति  
०७,१२०।०८७अ किरीटमाली महता महायशाः; शरासनेनास्य शरान् अनीकजित्  
०७,१२०।०८७च् हयप्रवेकोत्तमनागधूर्गतान्; कुरुप्रवीरान् इषुभिर् न्यपातयत्  
०७,१२०।०८८अ गदाश् च गुर्वीः परिघान् अयस्मयान्; असींश् च शक्तीश् च रणे नराधिपाः  
०७,१२०।०८८च् महान्ति शस्त्राणि च भीमदर्शनाः; प्रगृह्य पार्थं सहसाभिदुद्रुवुः  
०७,१२०।०८८द्*१००२_०१ ततो युगान्ताभ्रसमस्वनं महन्  
०७,१२०।०८८द्*१००२_०२ महेन्द्रचापप्रतिमं स गाण्डिवम्  
०७,१२०।०८८द्*१००२_०३ चकर्ष दोर्भ्यां विहसन् भृशं ययौ  
०७,१२०।०८८द्*१००२_०४ दहंस् त्वदीयान् यमराष्ट्रवर्धनः  
०७,१२०।०८९अ स तान् उदीर्णान् सरथाश्ववारणान्; पदातिसङ्घांश् च महाधनुर्धरः  
०७,१२०।०८९च् विपन्नसर्वायुधजीवितान् रणे; चकार वीरो यमराष्ट्रवर्धनान्  
०७,१२१।००१ सञ्जय उवाच  
०७,१२१।००१*१००३_०१ श्रुत्वा निनादं धनुषश् च तस्य  
०७,१२१।००१*१००३_०२ विस्पष्टम् उत्कृष्टम् इवान्तकस्य  
०७,१२१।००१*१००३_०३ शक्राशनिस्फोटसमं सुघोरं  
०७,१२१।००१*१००३_०४ विकृष्यमाणस्य धनञ्जयेन  
०७,१२१।००१*१००३_०५ त्रासोद्विग्नं भयोद्भ्रान्तं त्वदीयं तद् बलं नृप  
०७,१२१।००१*१००३_०६ युगान्तवातसङ्क्षुब्धं चलद्वीचितरङ्गितम्  
०७,१२१।००१*१००३_०७ प्रलीनमीनमकरं सागराम्भ इवाभवत्  
०७,१२१।००१अ स रणे व्यचरत् पार्थः प्रेक्षणीयो धनञ्जयः  
०७,१२१।००१च् युगपद् दिक्षु सर्वासु चित्राण्य् अस्त्राणि दर्शयन्  
०७,१२१।००१द्*१००४_०१ आददानं महाराज सन्दधानं च पाण्डवम्  
०७,१२१।००१द्*१००४_०२ उत्कर्षन्तं विकर्षन्तं नाभ्यपश्याम लाघवात्  
०७,१२१।००१द्@०१५_०००१ ततः क्रुद्धो महाबाहुर् ऐन्द्रम् अस्त्रं दुरासदम्  
०७,१२१।००१द्@०१५_०००२ प्रादुश् चक्रे महाराज त्रासयन् सर्वभारतान्  
०७,१२१।००१द्@०१५_०००३ ततः शराः प्रादुर् आसन् दिव्यास्त्रप्रतिमन्त्रिताः  
०७,१२१।००१द्@०१५_०००४ प्रदीप्ताश् च शिखिमुखाः शतशो ऽथ सहस्रशः  
०७,१२१।००१द्@०१५_०००५ आकर्णपूर्णनिर्मुक्तैर् अग्न्यर्कांशुनिभैः शरैः  
०७,१२१।००१द्@०१५_०००६ नभो ऽभवत् तद् दुष्प्रेक्ष्यम् उल्काभिर् इव संवृतम्  
०७,१२१।००१द्@०१५_०००७ ततः शस्त्रान्धकारं तत् कौरवैः समुदीरितम्  
०७,१२१।००१द्@०१५_०००८ अशक्यं मनसाप्य् अन्यैः पाण्डवः सम्भ्रमन्न् इव  
०७,१२१।००१द्@०१५_०००९ नाशयाम् आस विक्रम्य शरैर् दिव्यास्त्रमन्त्रितैः  
०७,१२१।००१द्@०१५_००१० नैशं तमो ऽंशुभिः क्षिप्रं दिनादाव् इव भास्करः  
०७,१२१।००१द्@०१५_००११ ततस् तु तावकं सैन्यं दीप्तैः शरगभस्तिभिः  
०७,१२१।००१द्@०१५_००१२ आक्षिपत् पल्वलाम्बूनि निदाघार्क इव प्रभुः  
०७,१२१।००१द्@०१५_००१३ ततो दिव्यास्त्रविदुषा प्रहिताः सायकांशवः  
०७,१२१।००१द्@०१५_००१४ समाप्लवन् द्विषत्सैन्यं लोकं भानोर् इवांशवः  
०७,१२१।००१द्@०१५_००१५ तथापरे समुत्सृष्टा विशिखास् तिग्मतेजसः  
०७,१२१।००१द्@०१५_००१६ हृदयान्य् आशु वीराणां विविशुः प्रियबन्धुवत्  
०७,१२१।००१द्@०१५_००१७ य एनम् ईयुः समरे त्वद्योधाः शूरमानिनः  
०७,१२१।००१द्@०१५_००१८ शलभा इव ते दीप्ता अग्निं प्राप्य ययुः क्षयम्  
०७,१२१।००१द्@०१५_००१९ एवं स मृद्नञ् शत्रूणां जीवितानि यशांसि च  
०७,१२१।००१द्@०१५_००२० पार्थश् चचार सङ्ग्रामे मृत्युर् विग्रहवान् इव  
०७,१२१।००१द्@०१५_००२१ सकिरीटानि वस्त्राणि साङ्गदान् विपुलान् भुजान्  
०७,१२१।००१द्@०१५_००२२ सकुण्डलयुगान् कर्णान् केषां चिद् अहरच् छरैः  
०७,१२१।००१द्@०१५_००२३ सतोमरान् गजस्थानां सप्रासान् हयसादिनाम्  
०७,१२१।००१द्@०१५_००२४ सचर्मणः पदातीनां रथिनां च सधन्वनः  
०७,१२१।००१द्@०१५_००२५ सप्रतोदान् नियन्तॄणां बाहूंश् चिच्छेद पाण्डवः  
०७,१२१।००१द्@०१५_००२६ प्रदीप्तोग्रशरार्चिष्मान् बभौ तत्र धनञ्जयः  
०७,१२१।००१द्@०१५_००२७ सविस्फुलिङ्गाग्रशिखो ज्वलन्न् इव हुताशनः  
०७,१२१।००१द्@०१५_००२८ तं देवराजप्रतिमं सर्वशस्त्रभृतां वरम्  
०७,१२१।००१द्@०१५_००२९ युगपद् दिक्षु सर्वासु रथस्थं पुरुषर्षभम्  
०७,१२१।००१द्@०१५_००३० दर्शयन्तं महास्त्राणि प्रेक्षणीयं धनञ्जयम्  
०७,१२१।००१द्@०१५_००३१ नृत्यन्तं रथमार्गेषु धनुर्ज्यातलनादिनम्  
०७,१२१।००१द्@०१५_००३२ निरीक्षितुं न शेकुस् ते यत्नवन्तो ऽपि पार्थिवाः  
०७,१२१।००१द्@०१५_००३३ मध्यन्दिनगतं सूर्यं प्रतपन्तम् इवाम्बरे  
०७,१२१।००१द्@०१५_००३४ दीप्तोग्रसम्भृतशरः किरीटी विरराज ह  
०७,१२१।००१द्@०१५_००३५ वर्षास्व् इवोदीर्णजलः सेन्द्रधन्वाम्बुदो महान्  
०७,१२१।००१द्@०१५_००३६ महास्त्रसम्प्लवे तस्मिञ् जिष्णुना सम्प्रवर्तिते  
०७,१२१।००१द्@०१५_००३७ सुदुस्तरे महाघोरे ममज्जुर् योधपुङ्गवाः  
०७,१२१।००१द्@०१५_००३८ उत्कृत्तवदनैर् देहैः शरीरैः कृत्तबाहुभिः  
०७,१२१।००१द्@०१५_००३९ भुजैश् च पाणिनिर्मुक्तैः पाणिभिर् व्यङ्गुलीकृतैः  
०७,१२१।००१द्@०१५_००४० कृत्ताग्रहस्तैः करिभिः कृत्तदन्तैर् मदोत्कटैः  
०७,१२१।००१द्@०१५_००४१ हयैश् छिन्नखुरग्रीवै रथैश् च शकलीकृतैः  
०७,१२१।००१द्@०१५_००४२ निकृत्तान्त्रैः कृत्तपादैस् तथान्यैः कृत्तसन्धिभिः  
०७,१२१।००१द्@०१५_००४३ निश्चेष्टैर् विस्फुरद्भिश् च कूजद्भिश् च सहस्रशः  
०७,१२१।००१द्@०१५_००४४ मृत्योर् आघातललितं तत् पार्थायोधनं महत्  
०७,१२१।००१द्@०१५_००४५ अपश्याम महीपाल भीरूणां भयवर्धनम्  
०७,१२१।००१द्@०१५_००४६ आक्रीडम् इव रुद्रस्य पुराभ्यर्दयतः पशून्  
०७,१२१।००१द्@०१५_००४७ गजानां क्षुरनिर्मुक्तैः करैः सभुजगेव भूः  
०७,१२१।००१द्@०१५_००४८ क्व चिद् बभौ स्रग्विणीव वक्रपद्मैः समाचिता  
०७,१२१।००१द्@०१५_००४९ विचित्रोष्णीषमुकुटैः केयूराङ्गदकुण्डलैः  
०७,१२१।००१द्@०१५_००५० स्वर्णचित्रतनुत्रैश् च भाण्डैश् च गजवाजिनाम्  
०७,१२१।००१द्@०१५_००५१ किरीटशतसङ्कीर्णा तत्र तत्र समाचिता  
०७,१२१।००१द्@०१५_००५२ विरराज भृशं चित्रा मही नववधूर् इव  
०७,१२१।००१द्@०१५_००५३ मज्जामेदःकर्दमिनीं शोणितौघतरङ्गिणीम्  
०७,१२१।००१द्@०१५_००५४ मर्मास्थिभिर् अगाधां च केशशैवलशाद्वलाम्  
०७,१२१।००१द्@०१५_००५५ शिरोबाहूपलतटां रुग्णक्रोडास्थिसङ्कटाम्  
०७,१२१।००१द्@०१५_००५६ चित्रध्वजपताकाढ्यां छत्त्रचापोर्मिमालिनीम्  
०७,१२१।००१द्@०१५_००५७ विगतासुमहाकायां गजदेहाभिसङ्कुलाम्  
०७,१२१।००१द्@०१५_००५८ रथोडुपशताकीर्णां हयसङ्घातरोधसम्  
०७,१२१।००१द्@०१५_००५९ रथचक्रयुगेषाक्षकूबरैर् अतिदुर्गमाम्  
०७,१२१।००१द्@०१५_००६० प्रासासिशक्तिपरशुविशिखाहिदुरासदाम्  
०७,१२१।००१द्@०१५_००६१ बलकङ्कमहानक्रां गोमायुमकरोत्कटाम्  
०७,१२१।००१द्@०१५_००६२ गृध्रोदग्रमहाग्राहां शिवाविरुतभैरवाम्  
०७,१२१।००१द्@०१५_००६३ नृत्यत्प्रेतपिशाचाद्यैर् भूतैः कीर्णां सहस्रशः  
०७,१२१।००१द्@०१५_००६४ गतासुयोधनिश्चेष्टशरीरशतवाहिनीम्  
०७,१२१।००१द्@०१५_००६५ महाप्रतिभयां रौद्रां घोरां वैतरणीम् इव  
०७,१२१।००१द्@०१५_००६६ नदीं प्रवर्तयाम् आस भीरूणां भयवर्धिनीम्  
०७,१२१।००१द्@०१५_००६७ तं दृष्ट्वा तस्य विक्रान्तम् अन्तकस्येव रूपिणः  
०७,१२१।००१द्@०१५_००६८ अभूतपूर्वं कुरुषु भयम् आगाद् रणाजिरे  
०७,१२१।००१द्@०१५_००६९ तत आदाय वीराणाम् अस्त्रैर् अस्त्राणि पाण्डवः  
०७,१२१।००१द्@०१५_००७० आत्मानं रौद्रम् आचष्ट रौद्रकर्मणि निष्ठितः  
०७,१२१।००१द्@०१५_००७१ ततो रथवरान् राजन्न् अभ्यतिक्रामद् अर्जुनः  
०७,१२१।००२अ मध्यन्दिनगतं सूर्यं प्रतपन्तम् इवाम्बरे  
०७,१२१।००२च् न शेकुः सर्वभूतानि पाण्डवं प्रतिवीक्षितुम्  
०७,१२१।००३अ प्रसृतांस् तस्य गाण्डीवाच् छरव्रातान् महात्मनः  
०७,१२१।००३च् सङ्ग्रामे समपश्याम हंसपङ्क्तीर् इवाम्बरे  
०७,१२१।००३द्*१००५_०१ आकाशे समदृश्यन्त हंसानाम् इव पङ्क्तयः  
०७,१२१।००४अ विनिवार्य स वीराणाम् अस्त्रैर् अस्त्राणि सर्वशः  
०७,१२१।००४च् दर्शयन् रौद्रम् आत्मानम् उग्रे कर्मणि धिष्ठितः  
०७,१२१।००५अ स तान् रथवरान् राजन्न् अभ्यतिक्रामद् अर्जुनः  
०७,१२१।००५च् मोहयन्न् इव नाराचैर् जयद्रथवधेप्सया  
०७,१२१।००६अ विसृजन् दिक्षु सर्वासु शरान् असितसारथिः  
०७,१२१।००६च् स रणे व्यचरत् तूर्णं प्रेक्षणीयो धनञ्जयः  
०७,१२१।००७अ भ्रमन्त इव शूरस्य शरव्राता महात्मनः  
०७,१२१।००७च् अदृश्यन्तान्तरिक्षस्थाः शतशो ऽथ सहस्रशः  
०७,१२१।००८अ आददानं महेष्वासं सन्दधानं च पाण्डवम्  
०७,१२१।००८च् विसृजन्तं च कौन्तेयं नानुपश्यामहे तदा  
०७,१२१।००९अ तथा सर्वा दिशो राजन् सर्वांश् च रथिनो रणे  
०७,१२१।००९च् आकुलीकृत्य कौन्तेयो जयद्रथम् उपाद्रवत्  
०७,१२१।००९ए विव्याध च चतुःषष्ट्या शराणां नतपर्वणाम्  
०७,१२१।००९फ़्*१००६_०१ सैन्धवाभिमुखं यान्तं योधाः सम्प्रेक्ष्य पाण्डवम्  
०७,१२१।००९फ़्*१००६_०२ न्यवर्तन्त रणाद् वीरा निराशास् तस्य जीविते  
०७,१२१।००९फ़्*१००६_०३ यो यो ऽभ्यधावद् आक्रन्दे तावकः पाण्डवं रणे  
०७,१२१।००९फ़्*१००६_०४ तस्य तस्यान्तगा बाणाः शरीरे न्यपतन् प्रभो  
०७,१२१।००९फ़्*१००६_०५ कबन्धसङ्कुलं चक्रे तव सैन्यं महारथः  
०७,१२१।००९फ़्*१००६_०६ अर्जुनो जयतां श्रेष्ठः शरैर् अर्कांशुसन्निभैः  
०७,१२१।००९फ़्*१००६_०७ एवं तत् तव राजेन्द्र चतुरङ्गबलं तदा  
०७,१२१।००९फ़्*१००६_०८ व्याकुलीकृत्य कौन्तेयो जयद्रथम् उपाद्रवत्  
०७,१२१।००९फ़्*१००६_०९ द्रौणिं पञ्चाशताविध्यद् वृषसेनं त्रिभिः शरैः  
०७,१२१।००९फ़्*१००६_१० कृपायमाणः कौन्तेयः कृपं नवभिर् आर्दयत्  
०७,१२१।००९फ़्*१००६_११ शल्यं षोडशभिर् बाणैः कर्णं द्वात्रिंशता शरैः  
०७,१२१।००९फ़्*१००६_१२ सैन्धवं तु चतुःषष्ट्या विद्ध्वा सिम्ह इवानदत्  
०७,१२१।०१०अ सैन्धवस् तु तथा विद्धः शरैर् गाण्डीवधन्वना  
०७,१२१।०१०च् न चक्षमे सुसङ्क्रुद्धस् तोत्त्रार्दित इव द्विपः  
०७,१२१।०११अ स वराहध्वजस् तूर्णं गार्ध्रपत्रान् अजिह्मगान्  
०७,१२१।०११च् आशीविषसमप्रख्यान् कर्मारपरिमार्जितान्  
०७,१२१।०११ए मुमोच निशितान् सङ्ख्ये सायकान् सव्यसाचिनि  
०७,१२१।०१२अ त्रिभिस् तु विद्ध्वा गाण्डीवं नाराचैः षड्भिर् अर्जुनम्  
०७,१२१।०१२च् अष्टाभिर् वाजिनो ऽविध्यद् ध्वजं चैकेन पत्रिणा  
०७,१२१।०१२द्*१००७_०१ सर्वमर्मसु मर्मज्ञो वासुदेवं शतेन च  
०७,१२१।०१२द्*१००७_०२ पुनः पार्थं ध्वजं पार्थं किरीटं वाजिनो धनुः  
०७,१२१।०१२द्*१००८_०१ भूयश् चैवार्जुनं सङ्ख्ये शरवर्षैर् अवाकिरत्  
०७,१२१।०१३अ स विक्षिप्यार्जुनस् तीक्ष्णान् सैन्धवप्रेषिताञ् शरान्  
०७,१२१।०१३च् युगपत् तस्य चिच्छेद शराभ्यां सैन्धवस्य ह  
०७,१२१।०१३ए सारथेश् च शिरः कायाद् ध्वजं च समलङ्कृतम्  
०७,१२१।०१४अ स छिन्नयष्टिः सुमहाञ् शीर्यमाणः शराहतः  
०७,१२१।०१४च् वराहः सिन्धुराजस्य पपाताग्निशिखोपमः  
०७,१२१।०१४द्*१००९_०१ आदित्यं प्रेक्षमाणस् तु बीभत्सुः सृक्किणी लिहन्  
०७,१२१।०१४द्*१००९_०२ अपश्यन् नान्तरं तस्य रक्षिभिः संवृतस्य वै  
०७,१२१।०१४द्*१००९_०३ अभवत् क्रोधरक्ताक्षो व्यात्तानन इवान्तकः  
०७,१२१।०१४द्*१००९_०४ अथाब्रवीद् वासुदेवः कुन्तीपुत्रं धनञ्जयम्  
०७,१२१।०१४द्*१००९_०४ श्रीभगवान् उवाच  
०७,१२१।०१४द्*१००९_०५ नैव शक्यस् त्वया हन्तुं निर्व्याजं भरतर्षभ  
०७,१२१।०१४द्*१००९_०६ स्रक्ष्याम्य् अहम् उपायं तम् आदित्यस्यापवारणे  
०७,१२१।०१४द्*१००९_०७ ततो ऽस्तं गतम् आदित्यं मंस्यते सिन्धुराड् इह  
०७,१२१।०१४द्*१००९_०८ ततो ऽस्य विस्मयः पार्थ हर्षश् चैव भविष्यति  
०७,१२१।०१४द्*१००९_०९ आत्मजीवितलाभाच् च प्रतिज्ञायाश् च नाशनात्  
०७,१२१।०१४द्*१००९_१० अस्तङ्गतम् इवादित्यं दृष्ट्वा मोहेन बालिशः  
०७,१२१।०१४द्*१००९_११ न हि शक्ष्यत्य् अथात्मानं रक्षितुं हर्षसम्भवात्  
०७,१२१।०१४द्*१००९_१२ एतस्मिन्न् एव काले तु प्रहर्तव्यं धनञ्जय  
०७,१२१।०१४द्*१००९_१३ सञ्जय उवाच  
०७,१२१।०१४द्*१००९_१३ जयद्रथस्य क्षुद्रस्य सवितुर् दर्शनार्थिनः  
०७,१२१।०१४द्*१००९_१४ इत्य् उक्त्वा तु ततः पार्थं क्षिप्रम् एवाहरत् प्रभाम्  
०७,१२१।०१४द्*१००९_१५ पार्थस् तु बलवाञ् ज्ञात्वा तमो दृष्ट्वातिदुःखितः  
०७,१२१।०१४द्*१००९_१६ जनार्दनेन सृष्टं वै तम आदित्यनाशनम्  
०७,१२१।०१४द्*१००९_१७ अभवंस् तावका दृष्ट्वा हर्षसङ्कुलचेतसः  
०७,१२१।०१४द्*१००९_१८ उन्नमय्य शिरोग्रीवम् अपश्यत् सैन्धवो रविम्  
०७,१२१।०१४द्*१००९_१९ अथार्जुनं हृषीकेशः शोकपूर्णम् अथाब्रवीत्  
०७,१२१।०१४द्*१००९_२० पश्य कौन्तेय सिन्धूनां पार्थिवं पापकारिणम्  
०७,१२१।०१४द्*१००९_२१ एष तिष्ठति मध्ये वै स्यन्दनस्य धनञ्जय  
०७,१२१।०१४द्*१००९_२२ उन्नमय्य शिरोग्रीवं वीक्षते सूर्यमण्डलम्  
०७,१२१।०१४द्*१००९_२३ सञ्जय उवाच  
०७,१२१।०१४द्*१००९_२३ तस्य शीघ्रं पृषत्केन कायाच् छीर्षम् अपाहर  
०७,१२१।०१४द्*१००९_२४ केशवेनैवम् उक्तः सन्न् अमर्षाद् रक्तलोचनः  
०७,१२१।०१४द्*१००९_२५ उद्बबर्ह शरं तीक्ष्णम् अमरैर् अपि दुःसहम्  
०७,१२१।०१४द्*१०१०_०१ अनस्तमित आदित्य एतान् निर्जित्य सैन्धवः  
०७,१२१।०१४द्*१०१०_०२ न शक्यो हन्तुम् इत्य् एवं मन्यमानो जनार्दनः  
०७,१२१।०१४द्*१०१०_०३ सस्मार चक्रं दैत्यारिर् हरिश् चक्रं सुदर्शनम्  
०७,१२१।०१४द्*१०१०_०४ तदादिदेश भगवान् स्मृतमात्रम् उपस्थितम्  
०७,१२१।०१४द्*१०१०_०५ अस्तं गतम् इवादित्यं तमसा छादयेति वै  
०७,१२१।०१४द्*१०१०_०६ तत् तथोक्तं भगवता तमो भूत्वा विशां पते  
०७,१२१।०१४द्*१०१०_०७ अन्धं तम इवाज्ञानम् आदित्यस्याहरत् प्रभाम्  
०७,१२१।०१५अ एतस्मिन्न् एव काले तु द्रुतं गच्छति भास्करे  
०७,१२१।०१५च् अब्रवीत् पाण्डवं तत्र त्वरमाणो जनार्दनः  
०७,१२१।०१५द्@०१६_०००१ एष मध्ये कृतः षड्भिः पार्थ वीरैर् महारथैः  
०७,१२१।०१५द्@०१६_०००२ जीवितेप्सुर् महाबाहो भीतस् तिष्ठति सैन्धवः  
०७,१२१।०१५द्@०१६_०००३ एतान् अनिर्जित्य रणे षड्रथान् पुरुषर्षभ  
०७,१२१।०१५द्@०१६_०००४ न शक्यः सैन्धवो हन्तुं ततो निर्व्याजम् अर्जुन  
०७,१२१।०१५द्@०१६_०००५ योगम् अत्र विधास्यामि सूर्यस्यावरणं प्रति  
०७,१२१।०१५द्@०१६_०००६ अस्तं गत इति व्यक्तं द्रक्ष्यत्य् एकः स सिन्धुराट्  
०७,१२१।०१५द्@०१६_०००७ हर्षेण जीविताकाङ्क्षी विनाशार्थं तव प्रभो  
०७,१२१।०१५द्@०१६_०००८ न गोप्स्यति दुराचारः स आत्मानं कथं चन  
०७,१२१।०१५द्@०१६_०००९ तत्र छिद्रे प्रहर्तव्यं त्वयास्य कुरुसत्तम  
०७,१२१।०१५द्@०१६_००१० व्यपेक्षा नैव कर्तव्या गतो ऽस्तम् इति भास्करः  
०७,१२१।०१५द्@०१६_००११ एवम् अस्त्व् इति बीभत्सुः केशवं प्रत्यभाषत  
०७,१२१।०१५द्@०१६_००१२ ततो ऽसृजत् तमः कृष्णः सूर्यस्यावरणं प्रति  
०७,१२१।०१५द्@०१६_००१३ योगी योगेन संयुक्तो योगिनाम् ईश्वरो हरिः  
०७,१२१।०१५द्@०१६_००१४ सृष्टे तमसि कृष्णेन गतो ऽस्तम् इति भास्करः  
०७,१२१।०१५द्@०१६_००१५ त्वदीया जहृषुर् योधाः पार्थनाशान् नराधिप  
०७,१२१।०१५द्@०१६_००१६ ते प्रहृष्टा रणे राजन् नापश्यन् सैनिका रविम्  
०७,१२१।०१५द्@०१६_००१७ उन्नाम्य वक्त्राणि तदा स च राजा जयद्रथः  
०७,१२१।०१५द्@०१६_००१८ वीक्षमाणे ततस् तस्मिन् सिन्धुराजे दिवाकरम्  
०७,१२१।०१५द्@०१६_००१९ पुनर् एवाब्रवीत् कृष्णो धनञ्जयम् इदं वचः  
०७,१२१।०१५द्@०१६_००२० पश्य सिन्धुपतिं वीरं प्रेक्षमाणं दिवाकरम्  
०७,१२१।०१५द्@०१६_००२१ भयं विपुलम् उत्सृज्य त्वत्तो भरतसत्तम  
०७,१२१।०१५द्@०१६_००२२ अयं कालो महाबाहो वधायास्य दुरात्मनः  
०७,१२१।०१५द्@०१६_००२३ छिन्धि मूर्धानम् अस्याशु कुरु साफल्यम् आत्मनः  
०७,१२१।०१५द्@०१६_००२४ इत्य् एवं केशवेनोक्तः पाण्डुपुत्रः प्रतापवान्  
०७,१२१।०१५द्@०१६_००२५ न्यवधीत् तावकं सैन्यं शरैर् अर्काग्निसन्निभैः  
०७,१२१।०१५द्@०१६_००२६ कृपं विव्याध विंशत्या कर्णं पञ्चाशता शरैः  
०७,१२१।०१५द्@०१६_००२७ शल्यं दुर्योधनं चैव षड्भिः षड्भिर् अताडयत्  
०७,१२१।०१५द्@०१६_००२८ वृषसेनं तथाष्टाभिः षष्ट्या सैन्धवम् एव च  
०७,१२१।०१५द्@०१६_००२९ तथैवान्यान् महाबाहुस् त्वदीयान् पाण्डुनन्दनः  
०७,१२१।०१५द्@०१६_००३० गाढं विद्ध्वा शरै राजञ् जयद्रथम् उपाद्रवत्  
०७,१२१।०१५द्@०१६_००३१ तं समीपस्थितं दृष्ट्वा लेलिहानम् इवानलम्  
०७,१२१।०१५द्@०१६_००३२ जयद्रथस्य गोप्तारः संशयं परमं गताः  
०७,१२१।०१५द्@०१६_००३३ ततः सर्वे महाराज तव योधा जयैषिणः  
०७,१२१।०१५द्@०१६_००३४ सिषिचुः शरधाराभिः पाकशासनिम् आहवे  
०७,१२१।०१५द्@०१६_००३५ सञ्छाद्यमानः कौन्तेयः शरजालैर् अनेकशः  
०७,१२१।०१५द्@०१६_००३६ अक्रुध्यत् स महाबाहुर् अजितः कुरुनन्दनः  
०७,१२१।०१५द्@०१६_००३७ ततः शरमयं जालं तुमुलं पाकशासनिः  
०७,१२१।०१५द्@०१६_००३८ व्यसृजत् पुरुषव्याघ्रस् तव सैन्यजिघांसया  
०७,१२१।०१५द्@०१६_००३९ ते हन्यमाना वीरेण योधा राजन् रणे तव  
०७,१२१।०१५द्@०१६_००४० प्रजहुः सैन्धवं भीता द्वौ समं नाप्य् अधावताम्  
०७,१२१।०१५द्@०१६_००४१ तत्राद्भुतम् अपश्याम कुन्तीपुत्रस्य विक्रमम्  
०७,१२१।०१५द्@०१६_००४२ तादृङ् न भावी भूतो वा यच् चकार महायशाः  
०७,१२१।०१५द्@०१६_००४३ द्विपान् द्विपगतांश् चैव हयान् हयगतान् अपि  
०७,१२१।०१५द्@०१६_००४४ तथा स रथिनश् चैव न्यहन् रुद्रः पशून् इव  
०७,१२१।०१५द्@०१६_००४५ न तत्र समरे कश् चिन् मया दृष्टो नराधिप  
०७,१२१।०१५द्@०१६_००४६ गजो वाजी नरो वापि यो न पार्थशराहतः  
०७,१२१।०१५द्@०१६_००४७ रजसा तमसा चैव योधाः सञ्छन्नचक्षुषः  
०७,१२१।०१५द्@०१६_००४८ कश्मलं प्राविशन् घोरं नान्वजानन् परस्परम्  
०७,१२१।०१५द्@०१६_००४९ ते शरैर् भिन्नमर्माणः सैनिकाः पार्थचोदितैः  
०७,१२१।०१५द्@०१६_००५० बभ्रमुश् चस्खलुः पेतुः सेदुर् मम्लुश् च भारत  
०७,१२१।०१५द्@०१६_००५१ तस्मिन् महाभीषणके प्रजानाम् इव सङ्क्षये  
०७,१२१।०१५द्@०१६_००५२ रणे महति दुष्पारे वर्तमाने सुदारुणे  
०७,१२१।०१५द्@०१६_००५३ शोणितस्य प्रसेकेन शीघ्रत्वाद् अनिलस्य च  
०७,१२१।०१५द्@०१६_००५४ अशाम्यत् तद् रजो भौमम् असृक्सिक्ते धरातले  
०७,१२१।०१५द्@०१६_००५५ आनाभि निरमज्जंश् च रथचक्राणि शोणिते  
०७,१२१।०१५द्@०१६_००५६ मत्ता वेगवतो राजंस् तावकानां रणाङ्गणे  
०७,१२१।०१५द्@०१६_००५७ हस्तिनश् च हतारोहा दारिताङ्गाः सहस्रशः  
०७,१२१।०१५द्@०१६_००५८ स्वान्य् अनीकानि मृद्नन्त आर्तनादाः प्रदुद्रुवुः  
०७,१२१।०१५द्@०१६_००५९ हयाश् च पतितारोहाः पत्तयश् च नराधिप  
०७,१२१।०१५द्@०१६_००६० प्रदुद्रुवुर् भयाद् राजन् धनञ्जयशराहताः  
०७,१२१।०१५द्@०१६_००६१ मुक्तकेशा विकवचाः क्षरन्तः क्षतजं क्षितौ  
०७,१२१।०१५द्@०१६_००६२ प्रपलायन्त सन्त्रस्तास् त्यक्त्वा रणशिरो जनाः  
०७,१२१।०१५द्@०१६_००६३ ऊरुग्राहगृहीताश् च के चित् तत्राभवन् भुवि  
०७,१२१।०१५द्@०१६_००६४ हतानां चापरे मध्ये द्विरदानां निलिल्यिरे  
०७,१२१।०१५द्@०१६_००६५ एवं तव बलं राजन् द्रावयित्वा धनञ्जयः  
०७,१२१।०१५द्@०१६_००६६ न्यवधीत् सायकैर् घोरैः सिन्धुराजस्य रक्षिणः  
०७,१२१।०१५द्@०१६_००६७ कर्णं द्रौणिं कृपं शल्यं वृषसेनं सुयोधनम्  
०७,१२१।०१५द्@०१६_००६८ छादयाम् आस तीव्रेण शरजालेन पाण्डवः  
०७,१२१।०१५द्@०१६_००६९ न गृह्णन्न् अक्षिपन् राजन्न् अमुञ्चन् नापि सन्दधन्  
०७,१२१।०१५द्@०१६_००७० अदृश्यतार्जुनः सङ्ख्ये शीघ्रास्त्रत्वात् कथं चन  
०७,१२१।०१५द्@०१६_००७१ धनुर्मण्डलम् एवास्य दृश्यते स्मास्यतः सदा  
०७,१२१।०१५द्@०१६_००७२ सायकाश् च व्यदृश्यन्त निश्चरन्तः समन्ततः  
०७,१२१।०१५द्@०१६_००७३ कर्णस्य तु धनुश् छित्त्वा वृषसेनस्य चैव ह  
०७,१२१।०१५द्@०१६_००७४ शल्यस्य सूतं भल्लेन रथनीडाद् अपातयत्  
०७,१२१।०१५द्@०१६_००७५ गाढविद्धाव् उभौ कृत्वा शरैः स्वस्रीयमातुलौ  
०७,१२१।०१५द्@०१६_००७६ अर्जुनो जयतां श्रेष्ठो द्रौणिशारद्वतौ रणे  
०७,१२१।०१५द्@०१६_००७७ एवं तान् व्याकुलीकृत्य त्वदीयानां महारथान्  
०७,१२१।०१५द्@०१६_००७८ उज्जहार शरं घोरं पाण्डवो ऽनलसन्निभम्  
०७,१२१।०१५द्@०१६_००७९ इन्द्राशनिसमप्रख्यं दिव्यम् अस्त्राभिमन्त्रितम्  
०७,१२१।०१५द्@०१६_००८० सर्वभारसहं शश्वद् गन्धमाल्यार्चितं महत्  
०७,१२१।०१५द्@०१६_००८१ वज्रेणास्त्रेण संयोज्य विधिवत् कुरुनन्दनः  
०७,१२१।०१५द्@०१६_००८२ समादधन् महाबाहुर् गाण्डिवे क्षिप्रम् अर्जुनः  
०७,१२१।०१५द्@०१६_००८३ तस्मिन् सन्धीयमाने तु शरे ज्वलनतेजसि  
०७,१२१।०१५द्@०१६_००८४ अन्तरिक्षे महानादो भूतानाम् अभवन् नृप  
०७,१२१।०१५द्@०१६_००८५ अब्रवीच् च पुनस् तत्र त्वरमाणो जनार्दनः  
०७,१२१।०१६अ धनञ्जय शिरश् छिन्धि सैन्धवस्य दुरात्मनः  
०७,१२१।०१६च् अस्तं महीधरश्रेष्ठं यियासति दिवाकरः  
०७,१२१।०१६ए शृणुष्वैव च मे वाक्यं जयद्रथवधं प्रति  
०७,१२१।०१६फ़्*१०११_०१ पार्थ पार्थ शिरो ह्य् एतत् त्वत्कृतेन पतेद् भुवि  
०७,१२१।०१६फ़्*१०११_०२ अस्तं गिरिम् अथासाद्य त्वरते वै दिवाकरः  
०७,१२१।०१६फ़्*१०११_०३ श्रूयतां तद् यथावृत्तं करणं सैन्धवं प्रति  
०७,१२१।०१७अ वृद्धक्षत्रः सैन्धवस्य पिता जगति विश्रुतः  
०७,१२१।०१७च् स कालेनेह महता सैन्धवं प्राप्तवान् सुतम्  
०७,१२१।०१८अ जयद्रथम् अमित्रघ्नं तं चोवाच ततो नृपम्  
०७,१२१।०१८च् अन्तर्हिता तदा वाणी मेघदुन्दुभिनिस्वना  
०७,१२१।०१९अ तवात्मजो ऽयं मर्त्येषु कुलशीलदमादिभिः  
०७,१२१।०१९च् गुणैर् भविष्यति विभो सदृशो वंशयोर् द्वयोः  
०७,१२१।०१९ए क्षत्रियप्रवरो लोके नित्यं शूराभिसत्कृतः  
०७,१२१।०२०अ शत्रुभिर् युध्यमानस्य सङ्ग्रामे त्व् अस्य धन्विनः  
०७,१२१।०२०च् शिरश् छेत्स्यति सङ्क्रुद्धः शत्रुर् नालक्षितो भुवि  
०७,१२१।०२१अ एतच् छ्रुत्वा सिन्धुराजो ध्यात्वा चिरम् अरिन्दम  
०७,१२१।०२१च् ज्ञातीन् सर्वान् उवाचेदं पुत्रस्नेहाभिपीडितः  
०७,१२१।०२२अ सङ्ग्रामे युध्यमानस्य वहतो महतीं धुरम्  
०७,१२१।०२२च् धरण्यां मम पुत्रस्य पातयिष्यति यः शिरः  
०७,१२१।०२२ए तस्यापि शतधा मूर्धा फलिष्यति न संशयः  
०७,१२१।०२२फ़्*१०१२_०१ यदि चेद् अस्ति मे लाभस् तपसो वा दमस्य वा  
०७,१२१।०२३अ एवम् उक्त्वा ततो राज्ये स्थापयित्वा जयद्रथम्  
०७,१२१।०२३च् वृद्धक्षत्रो वनं यातस् तपश्चेष्टं समास्थितः  
०७,१२१।०२४अ सो ऽयं तप्यति तेजस्वी तपो घोरं दुरासदम्  
०७,१२१।०२४च् समन्तपञ्चकाद् अस्माद् बहिर् वानरकेतन  
०७,१२१।०२५अ तस्माज् जयद्रथस्य त्वं शिरश् छित्त्वा महामृधे  
०७,१२१।०२५च् दिव्येनास्त्रेण रिपुहन् घोरेणाद्भुतकर्मणा  
०७,१२१।०२६अ सकुण्डलं सिन्धुपतेः प्रभञ्जनसुतानुज  
०७,१२१।०२६च् उत्सङ्गे पातयस्वाशु वृद्धक्षत्रस्य भारत  
०७,१२१।०२७अ अथ त्वम् अस्य मूर्धानं पातयिष्यसि भूतले  
०७,१२१।०२७च् तवापि शतधा मूर्धा फलिष्यति न संशयः  
०७,१२१।०२८अ यथा चैतन् न जानीयात् स राजा पृथिवीपतिः  
०७,१२१।०२८च् तथा कुरु कुरुश्रेष्ठ दिव्यम् अस्त्रम् उपाश्रितः  
०७,१२१।०२९अ न ह्य् असाध्यम् अकार्यं वा विद्यते तव किं चन  
०७,१२१।०२९ब्*१०१३_०१ अस्त्रस्यास्य प्रभावेण पशुभर्तुः कथं चन  
०७,१२१।०२९ब्*१०१३_०२ यथैतत् सैन्धवशिरः शरैर् एव धनञ्जय  
०७,१२१।०२९ब्*१०१३_०३ वृद्धक्षत्रे पतत्य् एव तथा नीतिर् विधीयताम्  
०७,१२१।०२९च् समस्तेष्व् अपि लोकेषु त्रिषु वासवनन्दन  
०७,१२१।०३०अ एतच् छ्रुत्वा तु वचनं सृक्किणी परिसंलिहन्  
०७,१२१।०३०ब्*१०१४_०१ अर्जुनस् त्वरया युक्तस् तद् अस्त्रं समुपाश्रितः  
०७,१२१।०३०ब्*१०१४_०२ वृद्धक्षत्राश्रमद्वारम् अहरत् तदरेः शिरः  
०७,१२१।०३०च् इन्द्राशनिसमस्पर्शं दिव्यमन्त्राभिमन्त्रितम्  
०७,१२१।०३१अ सर्वभारसहं शश्वद्गन्धमाल्यार्चितं शरम्  
०७,१२१।०३१ब्*१०१५_०१ एकं तूणीशयं घोरम् इन्द्राशनिसमप्रभम्  
०७,१२१।०३१ब्*१०१५_०२ सर्वभेदिनम् अत्यर्थं गन्धमाल्यार्चितं सदा  
०७,१२१।०३१ब्*१०१६_०१ रौद्रेणास्त्रेण संयोज्य विधिवत् कुरुनन्दनः  
०७,१२१।०३१ब्*१०१६_०२ समाधत्त महाबाहुर् गाण्डीवे क्षिप्रम् अर्जुनः  
०७,१२१।०३१च् विससर्जार्जुनस् तूर्णं सैन्धवस्य वधे वृतः  
०७,१२१।०३१द्*१०१७_०१ ततो धनञ्जयः शीघ्रं शरं तं भास्करत्विषम्  
०७,१२१।०३१द्*१०१७_०२ उज्जिहीर्षुः शिरः कायात् सैन्धवस्य महात्मनः  
०७,१२१।०३२अ स तु गाण्डीवनिर्मुक्तः शरः श्येन इवाशुगः  
०७,१२१।०३२ब्*१०१८_०१ छित्त्वा शिरः सिन्धुपतेर् उत्पपात विहायसम्  
०७,१२१।०३२च् शकुन्तम् इव वृक्षाग्रात् सैन्धवस्य शिरो ऽहरत्  
०७,१२१।०३२द्*१०१९_०१ प्रपतिष्यति शीर्षे तु कृष्णो ऽर्जुनम् अथाब्रवीत्  
०७,१२१।०३२द्*१०१९_०२ पार्थ पार्थ शिरो ह्य् एतद् यथा नेयान् महीतलम्  
०७,१२१।०३२द्*१०१९_०३ सञ्जय उवाच  
०७,१२१।०३२द्*१०१९_०३ तथा कुरु कुरुश्रेष्ठ वक्ष्ये तस्यापि कारणम्  
०७,१२१।०३२द्*१०१९_०४ श्रुत्वा तु वचनं तस्य त्वरमाणो ऽस्त्रमायया  
०७,१२१।०३३अ अहरत् तत् पुनश् चैव शरैर् ऊर्ध्वं धनञ्जयः  
०७,१२१।०३३च् दुर्हृदाम् अप्रहर्षाय सुहृदां हर्षणाय च  
०७,१२१।०३३द्*१०२०_०१ तिर्यग् ऊर्ध्वम् अधश् चैव पुनर् ऊर्ध्वम् अथापि च  
०७,१२१।०३३द्*१०२०_०२ दीर्घकालम् अवाक् चैव सम्प्रक्रीडन्न् इवार्जुनः  
०७,१२१।०३३द्*१०२०_०३ तत् सैन्यं सर्वतो ऽपश्यन् महद् आश्चर्यम् अद्भुतम्  
०७,१२१।०३३द्*१०२०_०४ प्रापयत् स शिरो यस्माद् योधयन्न् एव पार्थिवान्  
०७,१२१।०३४अ शरैः कदम्बकीकृत्य काले तस्मिंश् च पाण्डवः  
०७,१२१।०३४ब्*१०२१_०१ योधयाम् आस तांश् चैव पाण्डवः षण्महारथान्  
०७,१२१।०३४ब्*१०२१_०२ ततः सुमहद् आश्चर्यं तत्रापश्याम भारत  
०७,१२१।०३४च् समन्तपञ्चकाद् बाह्यं शिरस् तद् व्यहरत् ततः  
०७,१२१।०३४द्*१०२२_०१ जयद्रथस्यार्जुनबाणनालं  
०७,१२१।०३४द्*१०२२_०२ मुखारविन्दं रुधिराम्बुसिक्तम्  
०७,१२१।०३४द्*१०२२_०३ दृष्टं नरैश् चोपरि वर्तमानं  
०७,१२१।०३४द्*१०२२_०४ विद्याधरोत्सृष्टम् इवैकपद्मम्  
०७,१२१।०३४द्*१०२२_०५ स देवशत्रून् इव देवराजः  
०७,१२१।०३४द्*१०२२_०६ किरीटमाली व्यधमत् सपत्नान्  
०७,१२१।०३४द्*१०२२_०७ यथा तमांस्य् अभ्युदितस् तमोघ्नः  
०७,१२१।०३४द्*१०२२_०८ पूर्णां प्रतिज्ञां समवाप्य धीरः  
०७,१२१।०३४द्*१०२२_०९ अथाब्रवीत् केशवं पाण्डवेयः  
०७,१२१।०३४द्*१०२२_१० कियन्तम् अध्वानम् इदं हरामि  
०७,१२१।०३४द्*१०२२_११ किमर्थम् एतन् न निपात्यम् उर्व्यां  
०७,१२१।०३४द्*१०२२_१२ क्व च प्रयातव्यम् इदं च शम्स  
०७,१२१।०३४द्*१०२२_१३ शक्नोम्य् अहं यत्र भवान् ब्रवीति  
०७,१२१।०३४द्*१०२२_१४ तं भूमिदेशं च शिरो विनेतुम्  
०७,१२१।०३५अ एतस्मिन्न् एव काले तु वृद्धक्षत्रो महीपतिः  
०७,१२१।०३५च् सन्ध्याम् उपास्ते तेजस्वी सम्बन्धी तव मारिष  
०७,१२१।०३६अ उपासीनस्य तस्याथ कृष्णकेशं सकुण्डलम्  
०७,१२१।०३६च् सिन्धुराजस्य मूर्धानम् उत्सङ्गे समपातयत्  
०७,१२१।०३७अ तस्योत्सङ्गे निपतितं शिरस् तच् चारुकुण्डलम्  
०७,१२१।०३७च् वृद्धक्षत्रस्य नृपतेर् अलक्षितम् अरिन्दम  
०७,१२१।०३८अ कृतजप्यस्य तस्याथ वृद्धक्षत्रस्य धीमतः  
०७,१२१।०३८च् उत्तिष्ठतस् तत् सहसा शिरो ऽगच्छद् धरातलम्  
०७,१२१।०३९अ ततस् तस्य नरेन्द्रस्य पुत्रमूर्धनि भूतलम्  
०७,१२१।०३९च् गते तस्यापि शतधा मूर्धागच्छद् अरिन्दम  
०७,१२१।०३९द्*१०२३_०१ तच् छिरः शतधा राजन् पपात पृथिवीतले  
०७,१२१।०४०अ ततः सर्वाणि भूतानि विस्मयं जग्मुर् उत्तमम्  
०७,१२१।०४०च् वासुदेवश् च बीभत्सुं प्रशशम्स महारथम्  
०७,१२१।०४१अ ततो दृष्ट्वा विनिहतं सिन्धुराजं जयद्रथम्  
०७,१२१।०४१ब्*१०२४_०१ ततो विनिहते राजन् सिन्धुराजे किरीटिना  
०७,१२१।०४१ब्*१०२५_०१ तमस् तद् वासुदेवेन संहृतं भरतर्षभ  
०७,१२१।०४१ब्*१०२५_०२ पश्चाज् ज्ञातं महीपाल तव पुत्रैः सहानुगैः  
०७,१२१।०४१ब्*१०२५_०३ वासुदेवप्रयुक्तेयं मायेति नृपसत्तम  
०७,१२१।०४१ब्*१०२५_०४ एवं स निहतो राजन् पार्थेनामिततेजसा  
०७,१२१।०४१ब्*१०२५_०५ अक्षौहिणीर् अष्ट हत्वा जामाता तव सैन्धवः  
०७,१२१।०४१ब्*१०२५_०६ हतं जयद्रथं दृष्ट्वा तव पुत्रा नराधिप  
०७,१२१।०४१ब्*१०२६_०१ कर्मणा तेन पार्थस्य विस्मिताः सर्वदेवताः  
०७,१२१।०४१ब्*१०२६_०२ सर्वथा समरे यस्य गोप्ता नित्यं जनार्दनः  
०७,१२१।०४१ब्*१०२६_०३ कथं तस्य जयो न स्याद् इति भूतानि मेनिरे  
०७,१२१।०४१ब्*१०२६_०४ एतदर्थं शिरस् तस्य च्यावयाम् आस पाण्डवः  
०७,१२१।०४१ब्*१०२६_०५ स्यमन्तपञ्चकाद् बाह्यं शरैर् एव यथाक्रमम्  
०७,१२१।०४१ब्*१०२६_०६ कृत्वा तच् च महत् कर्म निहत्य च जयद्रथम्  
०७,१२१।०४१ब्*१०२६_०७ अस्त्रं पाशुपतं पार्थः संहर्तुम् उपचक्रमे  
०७,१२१।०४१ब्*१०२६_०८ संहरत्य् अपि कौन्तेये तद् अस्त्रं तत्र भारत  
०७,१२१।०४१ब्*१०२६_०९ ववौ शीतः सुगन्धश् च पवनो ह्लादयन्न् इव  
०७,१२१।०४१ब्*१०२६_१० संहारं च प्रमोक्षं च दृष्ट्वा तत्र दिवौकसः  
०७,१२१।०४१ब्*१०२६_११ विस्मयं परमं जग्मुः प्रशशंसुश् च पाण्डवम्  
०७,१२१।०४१ब्*१०२६_१२ एवम् अस्त्रेण तान् वीरो योधयित्वा धनञ्जयः  
०७,१२१।०४१ब्*१०२६_१३ जयद्रथशिरः पश्चाच् च्यावयाम् आस पाण्डवः  
०७,१२१।०४१ब्*१०२६_१४ तच् छिरश् च्यावमानं तु ददृशुस् तावका युधि  
०७,१२१।०४१ब्*१०२६_१५ शल्यकर्णकृपा राजन् मोहिताः सव्यसाचिना  
०७,१२१।०४१ब्*१०२६_१६ शिरसि च्याविते तस्य शरैर् आशीविषोपमैः  
०७,१२१।०४१ब्*१०२६_१७ पश्चात् कायो ऽपतद् भूमिं शोचयन् सर्वपार्थिवान्  
०७,१२१।०४१ब्*१०२६_१८ दृष्ट्वा तु निहतं सङ्खे सिन्धुराजं महारथम्  
०७,१२१।०४१च् पुत्राणां तव नेत्रेभ्यो दुःखाद् बह्व् अपतज् जलम्  
०७,१२१।०४१द्*१०२७_०१ दुःखाद् अश्रूणि मुमुचुर् निराशाश् चाभवञ् जये  
०७,१२१।०४१द्*१०२८_०१ ततो जयद्रथे राजन् हते पार्थेन केशवः  
०७,१२१।०४१द्*१०२८_०२ दध्मौ शङ्खं महाबाहुर् अर्जुनश् च परन्तपः  
०७,१२१।०४१द्*१०२९_०१ तस्मिंस् तु निहते वीरे सैन्धवे लोकविश्रुते  
०७,१२१।०४१द्*१०२९_०२ प्रहर्षम् अतुलं लेभे कृष्णः पार्थश् च भारत  
०७,१२१।०४२अ भीमसेनो ऽपि सङ्ग्रामे बोधयन्न् इव पाण्डवम्  
०७,१२१।०४२च् सिंहनादेन महता पूरयाम् आस रोदसी  
०७,१२१।०४२द्*१०३०_०१ भीमश् च वृष्णिसिंहश् च युधामन्युश् च भारत  
०७,१२१।०४२द्*१०३०_०२ उत्तमौजाश् च विक्रान्तः शङ्खान् दध्मुः पृथक् पृथक्  
०७,१२१।०४३अ तं श्रुत्वा तु महानादं धर्मपुत्रो युधिष्ठिरः  
०७,१२१।०४३च् सैन्धवं निहतं मेने फल्गुनेन महात्मना  
०७,१२१।०४४अ ततो वादित्रघोषेण स्वान् योधान् अभिहर्षयन्  
०७,१२१।०४४च् अभ्यवर्तत सङ्ग्रामे भारद्वाजं युयुत्सया  
०७,१२१।०४४द्*१०३१_०१ उदपद्यत सैन्यस्य पाण्डूनां हृष्टचेतसाम्  
०७,१२१।०४५अ ततः प्रववृते राजन्न् अस्तं गच्छति भास्करे  
०७,१२१।०४५च् द्रोणस्य सोमकैः सार्धं सङ्ग्रामो लोमहर्षणः  
०७,१२१।०४६अ ते तु सर्वप्रयत्नेन भारद्वाजं जिघांसवः  
०७,१२१।०४६च् सैन्धवे निहते राजन्न् अयुध्यन्त महारथाः  
०७,१२१।०४७अ पाण्डवास् तु जयं लब्ध्वा सैन्धवं विनिहत्य च  
०७,१२१।०४७च् अयोधयंस् ततो द्रोणं जयोन्मत्तास् ततस् ततः  
०७,१२१।०४८अ अर्जुनो ऽपि रणे योधांस् तावकान् रथसत्तमान्  
०७,१२१।०४८च् अयोधयन् महाराज हत्वा सैन्धवकं नृपम्  
०७,१२१।०४९अ स देवशत्रून् इव देवराजः; किरीटमाली व्यधमत् समन्तात्  
०७,१२१।०४९च् यथा तमांस्य् अभ्युदितस् तमोघ्नः; पूर्वां प्रतिज्ञां समवाप्य वीरः  
०७,१२१।०४९द्*१०३२_०० वैशम्पायन उवाच  
०७,१२१।०४९द्*१०३२_०१ एतत् सुचरितं राजन् यः शृणोतीह भक्तितः  
०७,१२१।०४९द्*१०३२_०२ अपमृत्युं जयत्य् आशु लभते सर्वसम्पदः  
०७,१२२।००१ धृतराष्ट्र उवाच  
०७,१२२।००१अ तस्मिन् विनिहते वीरे सैन्धवे सव्यसाचिना  
०७,१२२।००१च् मामका यद् अकुर्वन्त तन् ममाचक्ष्व सञ्जय  
०७,१२२।००१द्*१०३३_०१ पश्यतां सर्वयोधानां मामकानां महारणे  
०७,१२२।००१द्*१०३३_०२ अहन्यत कथं युद्धे सैन्धवः सव्यसाचिना  
०७,१२२।००१द्*१०३३_०३ कथं द्रौणिकृपैर् गुप्तः कर्णेन च महारणे  
०७,१२२।००१द्*१०३३_०४ फल्गुनाग्निमुखं घोरं प्रविष्टः साधु सैन्धवः  
०७,१२२।००१द्*१०३३_०५ तस्मिन् हते महेष्वासे मन्दात्मा स सुयोधनः  
०७,१२२।००१द्*१०३३_०६ भ्रातृभिः सहितः सूत किम् अकार्षीद् अनन्तरम्  
०७,१२२।००२ सञ्जय उवाच  
०७,१२२।००२अ सैन्धवं निहतं दृष्ट्वा रणे पार्थेन मारिष  
०७,१२२।००२च् अमर्षवशम् आपन्नः कृपः शारद्वतस् तदा  
०७,१२२।००३अ महता शरवर्षेण पाण्डवं समवाकिरत्  
०७,१२२।००३च् द्रौणिश् चाभ्यद्रवत् पार्थं रथम् आस्थाय फल्गुनम्  
०७,१२२।००४अ ताव् एनं रथिनां श्रेष्ठौ रथाभ्यां रथसत्तमम्  
०७,१२२।००४च् उभाव् उभयतस् तीक्ष्णैर् विशिखैर् अभ्यवर्षताम्  
०७,१२२।००५अ स तथा शरवर्षाभ्यां सुमहद्भ्यां महाभुजः  
०७,१२२।००५च् पीड्यमानः पराम् आर्तिम् अगमद् रथिनां वरः  
०७,१२२।००६अ सो ऽजिघांसुर् गुरुं सङ्ख्ये गुरोस् तनयम् एव च  
०७,१२२।००६च् चकाराचार्यकं तत्र कुन्तीपुत्रो धनञ्जयः  
०७,१२२।००७अ अस्त्रैर् अस्त्राणि संवार्य द्रौणेः शारद्वतस्य च  
०७,१२२।००७च् मन्दवेगान् इषूंस् ताभ्याम् अजिघांसुर् अवासृजत्  
०७,१२२।००८अ ते नातिभृशम् अभ्यघ्नन् विशिखा जयचोदिताः  
०७,१२२।००८च् बहुत्वात् तु पराम् आर्तिं शराणां ताव् अगच्छताम्  
०७,१२२।००९अ अथ शारद्वतो राजन् कौन्तेयशरपीडितः  
०७,१२२।००९च् अवासीदद् रथोपस्थे मूर्च्छाम् अभिजगाम ह  
०७,१२२।०१०अ विह्वलं तम् अभिज्ञाय भर्तारं शरपीडितम्  
०७,१२२।०१०च् हतो ऽयम् इति च ज्ञात्वा सारथिस् तम् अपावहत्  
०७,१२२।०११अ तस्मिन् सन्ने महाराज कृपे शारद्वते युधि  
०७,१२२।०११च् अश्वत्थामाप्य् अपायासीत् पाण्डवेयाद् रथान्तरम्  
०७,१२२।०१२अ दृष्ट्वा शारद्वतं पार्थो मूर्छितं शरपीडितम्  
०७,१२२।०१२च् रथ एव महेष्वासः कृपणं पर्यदेवयत्  
०७,१२२।०१२द्*१०३४_०१ अश्रुपूर्णमुखो दीनो वचनं चेदम् अब्रवीत्  
०७,१२२।०१३अ पश्यन्न् इदं महाप्राज्ञः क्षत्ता राजानम् उक्तवान्  
०७,१२२।०१३च् कुलान्तकरणे पापे जातमात्रे सुयोधने  
०७,१२२।०१४अ नीयतां परलोकाय साध्व् अयं कुलपांसनः  
०७,१२२।०१४च् अस्माद् धि कुरुमुख्यानां महद् उत्पत्स्यते भयम्  
०७,१२२।०१५अ तद् इदं समनुप्राप्तं वचनं सत्यवादिनः  
०७,१२२।०१५च् तत्कृते ह्य् अद्य पश्यामि शरतल्पगतं कृपम्  
०७,१२२।०१६अ धिग् अस्तु क्षात्रम् आचारं धिग् अस्तु बलपौरुषम्  
०७,१२२।०१६च् को हि ब्राह्मणम् आचार्यम् अभिद्रुह्येत मादृशः  
०७,१२२।०१७अ ऋषिपुत्रो ममाचार्यो द्रोणस्य दयितः सखा  
०७,१२२।०१७च् एष शेते रथोपस्थे मद्बाणैर् अभिपीडितः  
०७,१२२।०१८अ अकामयानेन मया विशिखैर् अर्दितो भृशम्  
०७,१२२।०१८च् अवासीदद् रथोपस्थे प्राणान् पीडयतीव मे  
०७,१२२।०१९अ शरार्दितेन हि मया प्रेक्षणीयो महाद्युतिः  
०७,१२२।०१९ब्*१०३५_०१ पुत्रशोकाभिभूतेन शरैर् अभ्यर्दितेन च  
०७,१२२।०१९च् प्रत्यस्तो बहुभिर् बाणैर् दशधर्मगतेन वै  
०७,१२२।०२०अ शोचयत्य् एष निपतन् भूयः पुत्रवधाद् धि माम्  
०७,१२२।०२०च् कृपणं स्वरथे सन्नं पश्य कृष्ण यथा गतम्  
०७,१२२।०२१अ उपाकृत्य तु वै विद्याम् आचार्येभ्यो नरर्षभाः  
०७,१२२।०२१च् प्रयच्छन्तीह ये कामान् देवत्वम् उपयान्ति ते  
०७,१२२।०२२अ ये तु विद्याम् उपादाय गुरुभ्यः पुरुषाधमाः  
०७,१२२।०२२च् घ्नन्ति तान् एव दुर्वृत्तास् ते वै निरयगामिनः  
०७,१२२।०२३अ तद् इदं नरकायाद्य कृतं कर्म मया ध्रुवम्  
०७,१२२।०२३च् आचार्यं शरवर्षेण रथे सादयता कृपम्  
०७,१२२।०२४अ यत् तत् पूर्वम् उपाकुर्वन्न् अस्त्रं माम् अब्रवीत् कृपः  
०७,१२२।०२४च् न कथं चन कौरव्य प्रहर्तव्यं गुराव् इति  
०७,१२२।०२५अ तद् इदं वचनं साधोर् आचार्यस्य महात्मनः  
०७,१२२।०२५च् नानुष्ठितं तम् एवाजौ विशिखैर् अभिवर्षता  
०७,१२२।०२६अ नमस् तस्मै सुपूज्याय गौतमायापलायिने  
०७,१२२।०२६च् धिग् अस्तु मम वार्ष्णेय यो ह्य् अस्मै प्रहराम्य् अहम्  
०७,१२२।०२७अ तथा विलपमाने तु सव्यसाचिनि तं प्रति  
०७,१२२।०२७ब्*१०३६_०१ ततः किरीटिना राजन् विह्वले गौतमे कृते  
०७,१२२।०२७ब्*१०३७_०१ यथाग्निर् इन्धनेद्धो वै क्रोधेन्धनसमीरितः  
०७,१२२।०२७च् सैन्धवं निहतं दृष्ट्वा राधेयः समुपाद्रवत्  
०७,१२२।०२७द्*१०३८_०१ सैन्धवस्य मुखं त्यक्त्वा कर्णः सात्वतम् अभ्ययात्  
०७,१२२।०२७द्*१०३९_०१ तम् आपतन्तं राधेयम् अर्जुनस्य रथं प्रति  
०७,१२२।०२७द्*१०३९_०२ पाञ्चाल्यौ सात्यकिश् चैव सहसा समुपाद्रवन्  
०७,१२२।०२८अ उपायान्तं तु राधेयं दृष्ट्वा पार्थो महारथः  
०७,१२२।०२८च् प्रहसन् देवकीपुत्रम् इदं वचनम् अब्रवीत्  
०७,१२२।०२९अ एष प्रयात्य् आधिरथिः सात्यकेः स्यन्दनं प्रति  
०७,१२२।०२९च् न मृष्यति हतं नूनं भूरिश्रवसम् आहवे  
०७,१२२।०३०अ यत्र यात्य् एष तत्र त्वं चोदयाश्वाञ् जनार्दन  
०७,१२२।०३०च् मा सोमदत्तेः पदवीं गमयेत् सात्यकिं वृषः  
०७,१२२।०३१अ एवम् उक्तो महाबाहुः केशवः सव्यसाचिना  
०७,१२२।०३१च् प्रत्युवाच महातेजाः कालयुक्तम् इदं वचः  
०७,१२२।०३२अ अलम् एष महाबाहुः कर्णायैको हि पाण्डव  
०७,१२२।०३२च् किं पुनर् द्रौपदेयाभ्यां सहितः सात्वतर्षभः  
०७,१२२।०३३अ न च तावत् क्षमः पार्थ कर्णेन तव सङ्गरः  
०७,१२२।०३३च् प्रज्वलन्ती महोल्केव तिष्ठत्य् अस्य हि वासवी  
०७,१२२।०३३ए त्वदर्थं पूज्यमानैषा रक्ष्यते परवीरहन्  
०७,१२२।०३३फ़्*१०४०_०१ न कर्णं प्राकृतं मन्ये तेन युद्धं न रोचये  
०७,१२२।०३३फ़्*१०४०_०२ कर्णो हि बलवान् एकः शक्तो ऽस्माञ् जेतुम् ओजसा  
०७,१२२।०३३फ़्*१०४०_०३ न कर्णं हि वयं शक्ता जेतुं सबलवाहनाः  
०७,१२२।०३३फ़्*१०४०_०४ कर्णस्यैष महादोषो यज् जीयेत पदे पदे  
०७,१२२।०३३फ़्*१०४०_०५ प्रमादाच् च घृणित्वाच् च तेन शक्यतमो मतः  
०७,१२२।०३४अ अतः कर्णः प्रयात्व् अत्र सात्वतस्य यथा तथा  
०७,१२२।०३४च् अहं ज्ञास्यामि कौरव्य कालम् अस्य दुरात्मनः  
०७,१२२।०३४द्*१०४१_०१ यत्रैनं विशिखैस् तीक्ष्णैः पातयिष्यति भूतले  
०७,१२२।०३४द्*१०४२_०१ तदा गन्तासि पार्थ त्वं तेन योद्धुं दुरात्मना  
०७,१२२।०३५ धृतराष्ट्र उवाच  
०७,१२२।०३५अ यो ऽसौ कर्णेन वीरेण वार्ष्णेयस्य समागमः  
०७,१२२।०३५ब्*१०४३_०१ अकाङ्क्षितश् च कर्णेन स भवत्व् अतितेजसः  
०७,१२२।०३५च् हते तु भूरिश्रवसि सैन्धवे च निपातिते  
०७,१२२।०३५द्*१०४४_०१ सौमदत्तिं हतं दृष्ट्वा तद् युद्धम् अभवत् कथम्  
०७,१२२।०३६अ सात्यकिश् चापि विरथः कं समारूढवान् रथम्  
०७,१२२।०३६च् चक्ररक्षौ च पाञ्चाल्यौ तन् ममाचक्ष्व सञ्जय  
०७,१२२।०३७ सञ्जय उवाच  
०७,१२२।०३७अ हन्त ते वर्णयिष्यामि यथावृत्तं महारणे  
०७,१२२।०३७च् शुश्रूषस्व स्थिरो भूत्वा दुराचरितम् आत्मनः  
०७,१२२।०३७द्*१०४५_०१ पश्यतां सर्वसैन्यानां केशवार्जुनयोर् अपि  
०७,१२२।०३८अ पूर्वम् एव हि कृष्णस्य मनोगतम् इदं प्रभो  
०७,१२२।०३८च् विजेतव्यो यथा वीरः सात्यकिर् यूपकेतुना  
०७,१२२।०३९अ अतीतानागतं राजन् स हि वेत्ति जनार्दनः  
०७,१२२।०३९च् अतः सूतं समाहूय दारुकं सन्दिदेश ह  
०७,१२२।०३९ए रथो मे युज्यतां काल्यम् इति राजन् महाबलः  
०७,१२२।०३९फ़्*१०४६_०१ दारुकः कृष्णसन्दिष्टं रात्राव् उक्तं हृदा वहन्  
०७,१२२।०४०अ न हि देवा न गन्धर्वा न यक्षोरगराक्षसाः  
०७,१२२।०४०च् मानवा वा विजेतारः कृष्णयोः सन्ति के चन  
०७,१२२।०४०द्*१०४७_०१ उभयोः सेनयोश् चैव ये यौधाः सन्ति के चन  
०७,१२२।०४१अ पितामहपुरोगाश् च देवाः सिद्धाश् च तं विदुः  
०७,१२२।०४१च् तयोः प्रभावम् अतुलं शृणु युद्धं च तद् यथा  
०७,१२२।०४२अ सात्यकिं विरथं दृष्ट्वा कर्णं चाभ्युद्यतायुधम्  
०७,१२२।०४२च् दध्मौ शङ्खं महावेगम् आर्षभेणाथ माधवः  
०७,१२२।०४३अ दारुको ऽवेत्य सन्देशं श्रुत्वा शङ्खस्य च स्वनम्  
०७,१२२।०४३च् रथम् अन्वानयत् तस्मै सुपर्णोच्छ्रितकेतनम्  
०७,१२२।०४४अ स केशवस्यानुमते रथं दारुकसंयुतम्  
०७,१२२।०४४च् आरुरोह शिनेः पौत्रो ज्वलनादित्यसन्निभम्  
०७,१२२।०४५अ कामगैः सैन्यसुग्रीवमेघपुष्पबलाहकैः  
०७,१२२।०४५च् हयोदग्रैर् महावेगैर् हेमभाण्डविभूषितैः  
०७,१२२।०४६अ युक्तं समारुह्य च तं विमानप्रतिमं रथम्  
०७,१२२।०४६च् अभ्यद्रवत राधेयं प्रवपन् सायकान् बहून्  
०७,१२२।०४७अ चक्ररक्षाव् अपि तदा युधामन्यूत्तमौजसौ  
०७,१२२।०४७च् धनञ्जयरथं हित्वा राधेयं प्रत्युदीययुः  
०७,१२२।०४८अ राधेयो ऽपि महाराज शरवर्षं समुत्सृजन्  
०७,१२२।०४८च् अभ्यद्रवत् सुसङ्क्रुद्धो रणे शैनेयम् अच्युतम्  
०७,१२२।०४९अ नैव दैवं न गान्धर्वं नासुरोरगराक्षसम्  
०७,१२२।०४९च् तादृशं भुवि वा युद्धं दिवि वा श्रुतम् इत्य् उत  
०७,१२२।०५०अ उपारमत तत् सैन्यं सरथाश्वनरद्विपम्  
०७,१२२।०५०च् तयोर् दृष्ट्वा महाराज कर्म सम्मूढचेतनम्  
०७,१२२।०५१अ सर्वे च समपश्यन्त तद् युद्धम् अतिमानुषम्  
०७,१२२।०५१च् तयोर् नृवरयो राजन् सारथ्यं दारुकस्य च  
०७,१२२।०५२अ गतप्रत्यागतावृत्तैर् मण्डलैः सन्निवर्तनैः  
०७,१२२।०५२च् सारथेस् तु रथस्थस्य काश्यपेयस्य विस्मिताः  
०७,१२२।०५३अ नभस्तलगताश् चैव देवगन्धर्वदानवाः  
०७,१२२।०५३च् अतीवावहिता द्रष्टुं कर्णशैनेययो रणम्  
०७,१२२।०५४अ मित्रार्थे तौ पराक्रान्तौ स्पर्धिनौ शुष्मिणौ रणे  
०७,१२२।०५४च् कर्णश् चामरसङ्काशो युयुधानश् च सात्यकिः  
०७,१२२।०५४द्*१०४८_०१ कर्णस् त्व् अमितविक्रान्तस् तव प्रियहिते रतः  
०७,१२२।०५५अ अन्योन्यं तौ महाराज शरवर्षैर् अवर्षताम्  
०७,१२२।०५५च् प्रममाथ शिनेः पौत्रं कर्णः सायकवृष्टिभिः  
०७,१२२।०५६अ अमृष्यमाणो निधनं कौरव्यजलसन्धयोः  
०७,१२२।०५६ब्*१०४९_०१ जलसन्धं हतं दृष्ट्वा भूरिश्रवसम् एव च  
०७,१२२।०५६च् कर्णः शोकसमाविष्टो महोरग इव श्वसन्  
०७,१२२।०५७अ स शैनेयं रणे क्रुद्धः प्रदहन्न् इव चक्षुषा  
०७,१२२।०५७च् अभ्यद्रवत वेगेन पुनः पुनर् अरिन्दमः  
०७,१२२।०५७द्*१०५०_०१ अभ्यर्दयन् महाबाहुः सर्वक्षत्रस्य पश्यतः  
०७,१२२।०५८अ तं तु सम्प्रेक्ष्य सङ्क्रुद्धं सात्यकिः प्रत्यविध्यत  
०७,१२२।०५८ब्*१०५१_०१ शरैर् एव प्रजग्राह सत्यको वृष्णिपुङ्गवः  
०७,१२२।०५८ब्*१०५१_०२ तत्राश्चर्यं तदा राजन्न् अकरोच् छिनिनन्दनः  
०७,१२२।०५८ब्*१०५१_०३ कर्णं च प्रतिविव्याध शरांस् तत्प्रहिताञ् शितान्  
०७,१२२।०५८ब्*१०५१_०४ ततस् तौ स्पर्धया वीराव् उभौ युद्धविशारदौ  
०७,१२२।०५८ब्*१०५१_०५ अतक्षताम् अथान्योन्यं उभौ विजयकाङ्क्षिणौ  
०७,१२२।०५८च् महता शरवर्षेण गजः प्रतिगजं यथा  
०७,१२२।०५९अ तौ समेत्य नरव्याघ्रौ व्याघ्राव् इव तरस्विनौ  
०७,१२२।०५९ब्*१०५२_०१ बाणसङ्कुलयुद्धैश् च स्पर्धिनौ युद्धदुर्मदौ  
०७,१२२।०५९च् अन्योन्यं सन्ततक्षाते रणे ऽनुपमविक्रमौ  
०७,१२२।०६०अ ततः कर्णं शिनेः पौत्रः सर्वपारशवैः शरैः  
०७,१२२।०६०च् बिभेद सर्वगात्रेषु पुनः पुनर् अरिन्दमः  
०७,१२२।०६१अ सारथिं चास्य भल्लेन रथनीडाद् अपाहरत्  
०७,१२२।०६१च् अश्वांश् च चतुरः श्वेतान् निजघ्ने निशितैः शरैः  
०७,१२२।०६२अ छित्त्वा ध्वजं शतेनैव शतधा पुरुषर्षभः  
०७,१२२।०६२ब्*१०५३_०१ ध्वजं चिच्छेद छत्त्रं च रथं च शतधाकरोत्  
०७,१२२।०६२च् चकार विरथं कर्णं तव पुत्रस्य पश्यतः  
०७,१२२।०६३अ ततो विमनसो राजंस् तावकाः पुरुषर्षभाः  
०७,१२२।०६३च् वृषसेनः कर्णसुतः शल्यो मद्राधिपस् तथा  
०७,१२२।०६३द्*१०५४_०१ कृपश् च मद्रराजश् च वृषसेनश् च संयुगे  
०७,१२२।०६४अ द्रोणपुत्रश् च शैनेयं सर्वतः पर्यवारयन्  
०७,१२२।०६४च् ततः पर्याकुलं सर्वं न प्राज्ञायत किं चन  
०७,१२२।०६५अ तथा सात्यकिना वीरे विरथे सूतजे कृते  
०७,१२२।०६५ब्*१०५५_०१ तदा पुरुषवीरेण सत्यकेन तथाकृते  
०७,१२२।०६५च् हाहाकारस् ततो राजन् सर्वसैन्येषु चाभवत्  
०७,१२२।०६६अ कर्णो ऽपि विह्वलो राजन् सात्वतेनार्दितः शरैः  
०७,१२२।०६६च् दुर्योधनरथं राजन्न् आरुरोह विनिःश्वसन्  
०७,१२२।०६७अ मानयंस् तव पुत्रस्य बाल्यात् प्रभृति सौहृदम्  
०७,१२२।०६७च् कृतां राज्यप्रदानेन प्रतिज्ञां परिपालयन्  
०७,१२२।०६८अ तथा तु विरथे कर्णे पुत्रान् वै तव पार्थिव  
०७,१२२।०६८च् दुःशासनमुखाञ् शूरान् नावधीत् सात्यकिर् वशी  
०७,१२२।०६९अ रक्षन् प्रतिज्ञां च पुनर् भीमसेनकृतां पुरा  
०७,१२२।०६९च् विरथान् विह्वलांश् चक्रे न तु प्राणैर् व्ययोजयत्  
०७,१२२।०७०अ भीमसेनेन तु वधः पुत्राणां ते प्रतिश्रुतः  
०७,१२२।०७०च् पुनर्द्यूते च पार्थेन वधः कर्णस्य शंश्रुतः  
०७,१२२।०७१अ वधे त्व् अकुर्वन् यत्नं ते तस्य कर्णमुखास् तदा  
०७,१२२।०७१ब्*१०५६_०१ वधे यत्नम् अथाकार्षीत् कर्णस् तव सुतैः सह  
०७,१२२।०७१च् नाशक्नुवंश् च तं हन्तुं सात्यकिं प्रवरा रथाः  
०७,१२२।०७१द्*१०५७_०१ सत्यकस् तु सुतांस् ते वै व्यधमल् लीलया शरैः  
०७,१२२।०७२अ द्रौणिश् च कृतवर्मा च तथैवान्ये महारथाः  
०७,१२२।०७२च् निर्जिता धनुषैकेन शतशः क्षत्रियर्षभाः  
०७,१२२।०७२ए काङ्क्षता परलोकं च धर्मराजस्य च प्रियम्  
०७,१२२।०७३अ कृष्णयोः सदृशो वीर्ये सात्यकिः शत्रुकर्शनः  
०७,१२२।०७३ब्*१०५८_०१ जितवान् सर्वसैन्यानि तावकानि हसन्न् इव  
०७,१२२।०७३च् कृष्णो वापि भवेल् लोके पार्थो वापि धनुर्धरः  
०७,१२२।०७३ए शैनेयो वा नरव्याघ्रश् चतुर्थो नोपलभ्यते  
०७,१२२।०७४ धृतराष्ट्र उवाच  
०७,१२२।०७४अ अजय्यं रथम् आस्थाय वासुदेवस्य सात्यकिः  
०७,१२२।०७४च् विरथं कृतवान् कर्णं वासुदेवसमो युवा  
०७,१२२।०७४द्*१०५९_०१ चकार विरथं कर्णं तव सैन्यस्य पश्यतः  
०७,१२२।०७४द्*१०६०_०१ पार्थेन सदृशो युद्धे वासुदेवसमो युवा  
०७,१२२।०७४द्*१०६०_०२ सर्वक्षत्रियवीराणां एकवीरस् तु सूतजम्  
०७,१२२।०७५अ दारुकेण समायुक्तं स्वबाहुबलदर्पितः  
०७,१२२।०७५च् कच्चिद् अन्यं समारूढः स रथं सात्यकिः पुनः  
०७,१२२।०७६अ एतद् इच्छाम्य् अहं श्रोतुं कुशलो ह्य् असि भाषितुम्  
०७,१२२।०७६च् असह्यं तम् अहं मन्ये तन् ममाचक्ष्व सञ्जय  
०७,१२२।०७६द्*१०६१_०१ असह्यं सात्यकिं मन्ये रथमेघौघनिस्वनम्  
०७,१२२।०७६द्*१०६२_०१ सञ्जयाचक्ष्व भूयो मे यच् चक्राते पुनश् च तौ  
०७,१२२।०७७ सञ्जय उवाच  
०७,१२२।०७७अ शृणु राजन् यथा तस्य रथम् अन्यं महामतिः  
०७,१२२।०७७च् दारुकस्यानुजस् तूर्णं कल्पनाविधिकल्पितम्  
०७,१२२।०७८अ आयसैः काञ्चनैश् चापि पट्टैर् नद्धं सकूबरम्  
०७,१२२।०७८च् तारासहस्रखचितं सिंहध्वजपताकिनम्  
०७,१२२।०७९अ अश्वैर् वातजवैर् युक्तं हेमभाण्डपरिच्छदैः  
०७,१२२।०७९च् पाण्डुरैर् इन्दुसङ्काशैः सर्वशब्दातिगैर् दृढैः  
०७,१२२।०८०अ चित्रकाञ्चनसन्नाहैर् वाजिमुख्यैर् विशां पते  
०७,१२२।०८०च् घण्टाजालाकुलरवं शक्तितोमरविद्युतम्  
०७,१२२।०८१अ वृतं साङ्ग्रामिकैर् द्रव्यैर् बहुशस्त्रपरिच्छदम्  
०७,१२२।०८१च् रथं सम्पादयाम् आस मेघगम्भीरनिस्वनम्  
०७,१२२।०८२अ तं समारुह्य शैनेयस् तव सैन्यम् उपाद्रवत्  
०७,१२२।०८२च् दारुको ऽपि यथाकामं प्रययौ केशवान्तिकम्  
०७,१२२।०८३अ कर्णस्यापि महाराज शङ्खगोक्षीरपाण्डुरैः  
०७,१२२।०८३च् चित्रकाञ्चनसन्नाहैः सदश्वैर् वेगवत्तरैः  
०७,१२२।०८४अ हेमकक्ष्याध्वजोपेतं कॢप्तयन्त्रपताकिनम्  
०७,१२२।०८४च् अग्र्यं रथं सुयन्तारं बहुशस्त्रपरिच्छदम्  
०७,१२२।०८५अ उपाजह्रुस् तम् आस्थाय कर्णो ऽप्य् अभ्यद्रवद् रिपून्  
०७,१२२।०८५च् एतत् ते सर्वम् आख्यातं यन् मां त्वं परिपृच्छसि  
०७,१२२।०८६अ भूयश् चापि निबोध त्वं तवापनयजं क्षयम्  
०७,१२२।०८६च् एकत्रिंशत् तव सुता भीमसेनेन पातिताः  
०७,१२२।०८७अ दुर्मुखं प्रमुखे कृत्वा सततं चित्रयोधिनम्  
०७,१२२।०८७च् शतशो निहताः शूराः सात्वतेनार्जुनेन च  
०७,१२२।०८८अ भीष्मं प्रमुखतः कृत्वा भगदत्तं च मारिष  
०७,१२२।०८८च् एवम् एष क्षयो वृत्तो राजन् दुर्मन्त्रिते तव  
०७,१२३।००१ धृतराष्ट्र उवाच  
०७,१२३।००१अ तथा गतेषु शूरेषु तेषां मम च सञ्जय  
०७,१२३।००१च् किं वै भीमस् तदाकार्षीत् तन् ममाचक्ष्व सञ्जय  
०७,१२३।००१द्*१०६३_०१ किं वै भीमार्जुनौ तत्र सात्यकिश् चाकरोत् तदा  
०७,१२३।००२ सञ्जय उवाच  
०७,१२३।००२अ विरथो भीमसेनो वै कर्णवाक्शल्यपीडितः  
०७,१२३।००२च् अमर्षवशम् आपन्नः फल्गुनं वाक्यम् अब्रवीत्  
०७,१२३।००३अ पुनः पुनस् तूबरक मूढ औदरिकेति च  
०७,१२३।००३च् अकृतास्त्रक मा योधीर् बाल सङ्ग्रामकातर  
०७,१२३।००४अ इति माम् अब्रवीत् कर्णः पश्यतस् ते धनञ्जय  
०७,१२३।००४च् एवं वक्ता च मे वध्यस् तेन चोक्तो ऽस्मि भारत  
०७,१२३।००५अ एतद् व्रतं महाबाहो त्वया सह कृतं मया  
०७,१२३।००५च् यथैतन् मम कौन्तेय तथा तव न संशयः  
०७,१२३।००६अ तद्वधाय नरश्रेष्ठ स्मरैतद् वचनं मम  
०७,१२३।००६च् यथा भवति तत् सत्यं तथा कुरु धनञ्जय  
०७,१२३।००७अ तच् छ्रुत्वा वचनं तस्य भीमस्यामितविक्रमः  
०७,१२३।००७ब्*१०६४_०१ वचनं भीमसेनस्य श्रुत्वा त्व् अमरविक्रमः  
०७,१२३।००७च् ततो ऽर्जुनो ऽब्रवीत् कर्णं किं चिद् अभ्येत्य संयुगे  
०७,१२३।००८अ कर्ण कर्ण वृथादृष्टे सूतपुत्रात्मसंस्तुत  
०७,१२३।००८च् अधर्मबुद्धे शृणु मे यत् त्वा वक्ष्यामि साम्प्रतम्  
०७,१२३।००९अ द्विविधं कर्म शूराणां युद्धे जयपराजयौ  
०७,१२३।००९च् तौ चाप्य् अनित्यौ राधेय वासवस्यापि युध्यतः  
०७,१२३।००९द्*१०६५_०१ रणम् उत्सृज्य निर्लज्ज गच्छसे वै पुनः पुनः  
०७,१२३।००९द्*१०६५_०२ माहात्म्यं पश्य भीमस्य कर्ण जन्म कुले तथा  
०७,१२३।००९द्*१०६५_०३ नोक्तवान् परुषं यत् त्वा पलायनपरायणम्  
०७,१२३।००९द्*१०६५_०४ भूयस् त्वम् अपि सङ्गम्य सकृद् एव यदृच्छया  
०७,१२३।००९द्*१०६५_०५ विरथं हतवान् वीरं पाण्डवं सूतदायद  
०७,१२३।००९द्*१०६५_०६ कुलस्य सदृशं चापि राधेय कृतवान् असि  
०७,१२३।००९द्*१०६५_०७ त्वम् इदानीं नरश्रेष्ठ प्रस्तुतं नावबुध्यसे  
०७,१२३।००९द्*१०६५_०८ सृगाल इव मन्ये ऽहं क्षत्रं त्वम् अवमन्यसे  
०७,१२३।००९द्*१०६५_०९ पित्र्यं कर्मास्य सङ्ग्रामस् तवास्त्व् अन्यः कुलोचितः  
०७,१२३।००९द्*१०६५_१० अहं त्वाम् अपि राधेय ब्रवीमि रणमूर्धनि  
०७,१२३।००९द्*१०६५_११ सर्वशस्त्रभृतां मध्ये कुरु कार्याणि सर्वशः  
०७,१२३।००९द्*१०६५_१२ नैकान्तसिद्धिः सङ्ग्रामे वासवस्यापि विद्यते  
०७,१२३।०१०अ मुमूर्षुर् युयुधानेन विरथो ऽसि विसर्जितः  
०७,१२३।०१०ब्*१०६६_०१ मद्वध्यस् त्वम् इति ज्ञात्वा जित्वा जीवन् विसर्जितः  
०७,१२३।०१०च् यदृच्छया भीमसेनं विरथं कृतवान् असि  
०७,१२३।०१०द्*१०६७_०१ स त्वया भीमसेनस्य जयः प्राप्तो यदृच्छया  
०७,१२३।०११अ अधर्मस् त्व् एष राधेय यत् त्वं भीमम् अवोचथाः  
०७,१२३।०११च् युद्धधर्मं विजानन् वै युध्यन्तम् अपलायिनम्  
०७,१२३।०११द्*१०६८_०१ कथं चिद् विरथं कृत्वा यत् त्वं रूक्षम् अभाषथाः  
०७,१२३।०११द्*१०६८_०२ अधर्मस् त्व् एष सुमहान् अनार्यचरितं च तत्  
०७,१२३।०११द्*१०६९_०१ नारिं जित्वातिकत्थन्ते न च जल्पन्ति दुर्वचः  
०७,१२३।०११द्*१०६९_०२ न च कं चन निन्दन्ति सन्तः शूरा नरर्षभाः  
०७,१२३।०११द्*१०६९_०३ त्वं तु प्राकृतविज्ञानस् तत् तद् वदसि सूतज  
०७,१२३।०११द्*१०६९_०४ बह्वबद्धम् अकर्ण्यं च चापलाद् अपरीक्षितम्  
०७,१२३।०११ए पूरयन्तं यथाशक्ति शूरकर्माहवे तथा  
०७,१२३।०११फ़्*१०७०_०१ युध्यमानं पराक्रान्तं शूरम् आर्यव्रते रतम्  
०७,१२३।०११फ़्*१०७१_०१ यद् अवोचो ऽप्रियं भीमं नैतत् सत्यं वचस् तव  
०७,१२३।०१२अ पश्यतां सर्वसैन्यानां केशवस्य ममैव च  
०७,१२३।०१२च् विरथो भीमसेनेन कृतो ऽसि बहुशो रणे  
०७,१२३।०१२ए न च त्वां परुषं किं चिद् उक्तवान् पण्डुनन्दनः  
०७,१२३।०१३अ यस्मात् तु बहु रूक्षं च श्रावितस् ते वृकोदरः  
०७,१२३।०१३च् परोक्षं यच् च सौभद्रो युष्माभिर् निहतो मम  
०७,१२३।०१४अ तस्माद् अस्यावलेपस्य सद्यः फलम् अवाप्नुहि  
०७,१२३।०१४च् त्वया तस्य धनुश् छिन्नम् आत्मनाशाय दुर्मते  
०७,१२३।०१५अ तस्माद् वध्यो ऽसि मे मूढ सभृत्यबलवाहनः  
०७,१२३।०१५च् कुरु त्वं सर्वकृत्यानि महत् ते भयम् आगतम्  
०७,१२३।०१६अ हन्तास्मि वृषसेनं ते प्रेक्षमाणस्य संयुगे  
०७,१२३।०१६च् ये चान्ये ऽप्य् उपयास्यन्ति बुद्धिमोहेन मां नृपाः  
०७,१२३।०१६द्*१०७२_०१ ये च तत्रापि हन्तारम् उपयास्यन्ति मां युधि  
०७,१२३।०१६ए तांश् च सर्वान् हनिष्यामि सत्येनायुधम् आलभे  
०७,१२३।०१७अ त्वां च मूढाकृतप्रज्ञम् अतिमानिनम् आहवे  
०७,१२३।०१७ब्*१०७३_०१ मुण्डिनं तु हनिष्यामि त्वां च कर्णातिमानिनम्  
०७,१२३।०१७च् दृष्ट्वा दुर्योधनो मन्दो भृशं तप्स्यति पातितम्  
०७,१२३।०१८अ अर्जुनेन प्रतिज्ञाते वधे कर्णसुतस्य तु  
०७,१२३।०१८च् महान् सुतुमुलः शब्दो बभूव रथिनां तदा  
०७,१२३।०१९अ तस्मिन्न् आकुलसङ्ग्रामे वर्तमाने महाभये  
०७,१२३।०१९च् मन्दरश्मिः सहस्रांशुर् अस्तं गिरिम् उपागमत्  
०७,१२३।०१९द्*१०७४_०१ ततः सन्ध्याम् उपासीनाः सर्व एव नृपोत्तमाः  
०७,१२३।०१९द्*१०७४_०२ व्यदृश्यन्तोत्तमरुचो मूर्तिमन्त इवाग्नयः  
०७,१२३।०१९द्*१०७५_०१ लोहितायति चादित्ये त्वरमाणो धनञ्जयः  
०७,१२३।०१९द्*१०७५_०२ सहितश् चक्ररक्षाभ्यां शिनीनाम् ऋषभेण च  
०७,१२३।०१९द्*१०७५_०३ युधामन्युरथस्थेन भीमेन सहितो ऽनघ  
०७,१२३।०१९द्*१०७५_०४ जयद्रथानुगैर् वीरैर् युद्धाय समुपाययौ  
०७,१२३।०२०अ ततो राजन् हृषीकेशः सङ्ग्रामशिरसि स्थितम्  
०७,१२३।०२०च् तीर्णप्रतिज्ञं बीभत्सुं परिष्वज्येदम् अब्रवीत्  
०७,१२३।०२१अ दिष्ट्या सम्पादिता जिष्णो प्रतिज्ञा महती त्वया  
०७,१२३।०२१च् दिष्ट्या च निहतः पापो वृद्धक्षत्रः सहात्मजः  
०७,१२३।०२२अ धार्तराष्ट्रबलं प्राप्य देवसेनापि भारत  
०७,१२३।०२२च् सीदेत समरे जिष्णो नात्र कार्या विचारणा  
०७,१२३।०२३अ न तं पश्यामि लोकेषु चिन्तयन् पुरुषं क्व चित्  
०७,१२३।०२३च् त्वद् ऋते पुरुषव्याघ्र य एतद् योधयेद् बलम्  
०७,१२३।०२४अ महाप्रभावा बहवस् त्वया तुल्याधिकापि वा  
०७,१२३।०२४च् समेताः पृथिवीपाला धार्तराष्ट्रस्य कारणात्  
०७,१२३।०२४ए ते त्वां प्राप्य रणे क्रुद्धं नाभ्यवर्तन्त दंशिताः  
०७,१२३।०२५अ तव वीर्यं बलं चैव रुद्रशक्रान्तकोपमम्  
०७,१२३।०२५च् नेदृशं शक्नुयात् कश् चिद् रणे कर्तुं पराक्रमम्  
०७,१२३।०२५ए यादृशं कृतवान् अद्य त्वम् एकः शत्रुतापनः  
०७,१२३।०२६अ एवम् एव हते कर्णे सानुबन्धे दुरात्मनि  
०७,१२३।०२६च् वर्धयिष्यामि भूयस् त्वां विजितारिं हतद्विषम्  
०७,१२३।०२७अ तम् अर्जुनः प्रत्युवाच प्रसादात् तव माधव  
०७,१२३।०२७च् प्रतिज्ञेयं मयोत्तीर्णा विबुधैर् अपि दुस्तरा  
०७,१२३।०२८अ अनाश्चर्यो जयस् तेषां येषां नाथो ऽसि माधव  
०७,१२३।०२८च् त्वत्प्रसादान् महीं कृत्स्नां सम्प्राप्स्यति युधिष्ठिरः  
०७,१२३।०२९अ तवैव भारो वार्ष्णेय तवैव विजयः प्रभो  
०७,१२३।०२९च् वर्धनीयास् तव वयं प्रेष्याश् च मधुसूदन  
०७,१२३।०३०अ एवम् उक्तः स्मयन् कृष्णः शनकैर् वाहयन् हयान्  
०७,१२३।०३०च् दर्शयाम् आस पार्थाय क्रूरम् आयोधनं महत्  
०७,१२३।०३१ श्रीकृष्ण उवाच  
०७,१२३।०३१अ प्रार्थयन्तो जयं युद्धे प्रथितं च महद् यशः  
०७,१२३।०३१च् पृथिव्यां शेरते शूराः पार्थिवास् त्वच्छरैर् हताः  
०७,१२३।०३२अ विकीर्णशस्त्राभरणा विपन्नाश्वरथद्विपाः  
०७,१२३।०३२च् सञ्छिन्नभिन्नवर्माणो वैक्लव्यं परमं गताः  
०७,१२३।०३३अ ससत्त्वा गतसत्त्वाश् च प्रभया परया युताः  
०७,१२३।०३३च् सजीवा इव लक्ष्यन्ते गतसत्त्वा नराधिपाः  
०७,१२३।०३४अ तेषां शरैः स्वर्णपुङ्खैः शस्त्रैश् च विविधैः शितैः  
०७,१२३।०३४च् वाहनैर् आयुधैश् चैव सम्पूर्णां पश्य मेदिनीम्  
०७,१२३।०३५अ वर्मभिश् चर्मभिर् हारैः शिरोभिश् च सकुण्डलैः  
०७,१२३।०३५च् उष्णीषैर् मुकुटैः स्रग्भिश् चूडामणिभिर् अम्बरैः  
०७,१२३।०३६अ कण्ठसूत्रैर् अङ्गदैश् च निष्कैर् अपि च सुप्रभैः  
०७,१२३।०३६च् अन्यैश् चाभरणैश् चित्रैर् भाति भारत मेदिनी  
०७,१२३।०३६द्@०१७_०००१ अनुकर्षैर् उपासङ्गैः पताकाभिर् ध्वजैस् तथा  
०७,१२३।०३६द्@०१७_०००२ उपस्करैर् अधिष्ठानैर् ईषादण्डकबन्धुरैः  
०७,१२३।०३६द्@०१७_०००३ चक्रैः प्रमथितैश् चित्रैर् अक्षैश् च बहुधा रणे  
०७,१२३।०३६द्@०१७_०००४ युगैर् योक्त्रैः कलापैश् च धनुर्भिः सायकैस् तथा  
०७,१२३।०३६द्@०१७_०००५ परिस्तोमैः कुथाभिश् च परिघैर् अङ्कुशैस् तथा  
०७,१२३।०३६द्@०१७_०००६ शक्तिभिर् भिन्दिपालैश् च तूणैः शूलैः परश्वधैः  
०७,१२३।०३६द्@०१७_०००७ प्रासैश् च तोमरैश् चैव कुन्तैर् यष्टिभिर् एव च  
०७,१२३।०३६द्@०१७_०००८ शतघ्नीभिर् भुशुण्डीभिः खड्गैः परशुभिस् तथा  
०७,१२३।०३६द्@०१७_०००९ मुसलैर् मुद्गरैश् चैव गदाभिः कुणपैस् तथा  
०७,१२३।०३६द्@०१७_००१० सुवर्णविकृताभिश् च कशाभिर् भरतर्षभ  
०७,१२३।०३६द्@०१७_००११ घण्टाभिश् च गजेन्द्राणां भाण्डैश् च विविधैर् अपि  
०७,१२३।०३६द्@०१७_००१२ स्रग्भिश् च नानाभरणैर् वस्त्रैश् चैव महाधनैः  
०७,१२३।०३६द्@०१७_००१३ अपविद्धैर् बभौ भूमिर् ग्रहैर् द्यौर् इव शारदी  
०७,१२३।०३६द्@०१७_००१४ पृथिव्यां पृथिवीहेतोः पृथिवीपतयो हताः  
०७,१२३।०३६द्@०१७_००१५ पृथिवीम् उपगुह्याङ्गैः सुप्ताः कान्ताम् इव प्रियाम्  
०७,१२३।०३६द्@०१७_००१६ इमांश् च गिरिकूटाभान् नागान् ऐरावतोपमान्  
०७,१२३।०३६द्@०१७_००१७ क्षरतः शोणितं भूरि शस्त्रच्छेददरीमुखैः  
०७,१२३।०३६द्@०१७_००१८ दरीमुखैर् इव गिरीन् गैरिकाम्बुपरिस्रवान्  
०७,१२३।०३६द्@०१७_००१९ तव बाणहतान् वीर पश्य निष्टनतः क्षितौ  
०७,१२३।०३६द्@०१७_००२० हयांश् च पतितान् पश्य स्वर्णभाण्डविभूषितान्  
०७,१२३।०३६द्@०१७_००२१ गन्धर्वनगराकारान् रथांश् च निहतेश्वरान्  
०७,१२३।०३६द्@०१७_००२२ छिन्नध्वजपताकाक्षान् विचक्रान् हतसारथीन्  
०७,१२३।०३६द्@०१७_००२३ निकृत्तकूबरयुगान् भग्नेषान् बन्धुरान् प्रभो  
०७,१२३।०३६द्@०१७_००२४ पश्य पार्थ हयान् भूमौ विमानोपमदर्शनान्  
०७,१२३।०३६द्@०१७_००२५ पत्तींश् च निहतान् वीर शतशो ऽथ सहस्रशः  
०७,१२३।०३६द्@०१७_००२६ धनुर्भृतश् चर्मभृतः शयानान् रुधिरोक्षितान्  
०७,१२३।०३६द्@०१७_००२७ महीम् आलिङ्ग्य सर्वाङ्गैः पांसुध्वस्तशिरोरुहान्  
०७,१२३।०३६द्@०१७_००२८ पश्य योधान् महाबाहो त्वच्छरैर् भिन्नविग्रहान्  
०७,१२३।०३६द्@०१७_००२९ निपातितद्विपरथवाजिसङ्कुलम्  
०७,१२३।०३६द्@०१७_००३० असृग्वसापिशितसमृद्धकर्दमम्  
०७,१२३।०३६द्@०१७_००३१ निशाचरश्ववृकपिशाचमोदनं  
०७,१२३।०३६द्@०१७_००३२ महीतलं नरवर पश्य दुर्दृशम्  
०७,१२३।०३६द्@०१७_००३३ इदं महत् त्वय्य् उपपद्यते विभो  
०७,१२३।०३६द्@०१७_००३४ रणाजिरे कर्म यशोभिवर्धनम्  
०७,१२३।०३६द्@०१७_००३५ शतक्रतौ चापि च देवसत्तमे  
०७,१२३।०३६द्@०१७_००३६ महाहवे जघ्नुषि दैत्यदानवान्  
०७,१२३।०३६द्@०१७_००३७ स दर्शयन्न् एव किरीटिने ऽरिहा  
०७,१२३।०३६द्@०१७_००३८ जनार्दनस् ताम् अरिभूमिम् अञ्जसा  
०७,१२३।०३६द्@०१७_००३९ अजातशत्रुं समुपेत्य पाण्डवं  
०७,१२३।०३६द्@०१७_००४० निवेदयाम् आस हतं जयद्रथम्  
०७,१२३।०३७अ चामरैर् व्यजनैश् चित्रैर् ध्वजैश् चाश्वरथद्विपैः  
०७,१२३।०३७च् विविधैश् च परिस्तोमैर् अश्वानां च प्रकीर्णकैः  
०७,१२३।०३८अ कुथाभिश् च विचित्राभिर् वरूथैश् च महाधनैः  
०७,१२३।०३८च् संस्तीर्णां वसुधां पश्य चित्रपट्टैर् इवावृताम्  
०७,१२३।०३९अ नागेभ्यः पतितान् अन्यान् कल्पितेभ्यो द्विपैः सह  
०७,१२३।०३९च् सिंहान् वज्रप्रणुन्नेभ्यो गिर्यग्रेभ्य इव च्युतान्  
०७,१२३।०४०अ संस्यूतान् वाजिभिः सार्धं धरण्यां पश्य चापरान्  
०७,१२३।०४०च् पदातिसादिसङ्घांश् च क्षतजौघपरिप्लुतान्  
०७,१२३।०४१ सञ्जय उवाच  
०७,१२३।०४१अ एवं सन्दर्शयन् कृष्णो रणभूमिं किरीटिनः  
०७,१२३।०४१च् स्वैः समेतः स मुदितः पाञ्चजन्यं व्यनादयत्  
०७,१२३।०४१द्*१०७६_०१ स दर्शयन्न् एव किरीटीने ऽरिहा  
०७,१२३।०४१द्*१०७६_०२ जनार्दनस् ताम् अरिभूमिम् अञ्जसा  
०७,१२३।०४१द्*१०७६_०३ अजातशत्रुं समुपेत्य पाण्डवं  
०७,१२३।०४१द्*१०७६_०४ निवेदयाम् आस हतं जयद्रथम्  
०७,१२३।०४१द्*१०७७_०१ सात्यकिः पार्थम् अभ्यायाद् भीमसेनश् च पाण्डवः  
०७,१२३।०४१द्*१०७७_०२ युधामन्यूत्तमौजौ च पाञ्चालस्यात्मजाव् उभौ  
०७,१२३।०४१द्*१०७७_०३ ते निवार्य शरैर् द्रौणिं कर्णं च सह भूमिपैः  
०७,१२३।०४१द्*१०७७_०४ अगच्छन् रथिनश् चैव यत्र राजा युधिष्ठिरः  
०७,१२४।००१ सञ्जय उवाच  
०७,१२४।००१*१०७८_०१ ततो राजानम् अभ्येत्य धर्मराजं युधिष्ठिरम्  
०७,१२४।००१*१०७८_०२ चचक्षे सम्प्रहृष्टात्मा हतं पार्थेन सैन्धवम्  
०७,१२४।००१*१०७८_०३ दिष्ट्या वर्धसि राजेन्द्र हतशत्रुर् नरोत्तम  
०७,१२४।००१*१०७८_०४ दिष्ट्या निस्तीर्णवांश् चैव प्रतिज्ञाम् अनुजस् तव  
०७,१२४।००१*१०७८_०५ स त्व् एवम् उक्तः कृष्णेन हृष्टः परपुरञ्जयः  
०७,१२४।००१अ ततो युधिष्ठिरो राजा रथाद् आप्लुत्य भारत  
०७,१२४।००१च् पर्यष्वजत् तदा कृष्णाव् आनन्दाश्रुपरिप्लुतः  
०७,१२४।००१द्*१०७९_०१ अवतीर्य रथाद् राजा पर्यष्वजत केशवम्  
०७,१२४।००१द्*१०७९_०२ सम्प्रहृष्टमना राजन् धर्मराजो युधिष्ठिरः  
०७,१२४।००२अ प्रमृज्य वदनं शुभ्रं पुण्डरीकसमप्रभम्  
०७,१२४।००२च् अब्रवीद् वासुदेवं च पाण्डवं च धनञ्जयम्  
०७,१२४।००३अ दिष्ट्या पश्यामि सङ्ग्रामे तीर्णभारौ महारथौ  
०७,१२४।००३च् दिष्ट्या च निहतः पापः सैन्धवः पुरुषाधमः  
०७,१२४।००४अ कृष्ण दिष्ट्या मम प्रीतिर् महती प्रतिपादिता  
०७,१२४।००४च् दिष्ट्या शत्रुगणाश् चैव निमग्नाः शोकसागरे  
०७,१२४।००५अ न तेषां दुष्करं किं चित् त्रिषु लोकेषु विद्यते  
०७,१२४।००५च् सर्वलोकगुरुर् येषां त्वं नाथो मधुसूदन  
०७,१२४।००६अ तव प्रसादाद् गोविन्द वयं जेष्यामहे रिपून्  
०७,१२४।००६च् यथा पूर्वं प्रसादात् ते दानवान् पाकशासनः  
०७,१२४।००७अ पृथिवीविजयो वापि त्रैलोक्यविजयो ऽपि वा  
०७,१२४।००७च् ध्रुवो हि तेषां वार्ष्णेय येषां तुष्टो ऽसि माधव  
०७,१२४।००७द्*१०८०_०१ त्वत्प्रसादाद् धृषीकेश राज्यं प्राप्स्यामि चोत्तमम्  
०७,१२४।००८अ न तेषां विद्यते पापं सङ्ग्रामे वा पराजयः  
०७,१२४।००८च् त्रिदशेश्वरनाथस् त्वं येषां तुष्टो ऽसि माधव  
०७,१२४।००९अ त्वत्प्रसादाद् धृषीकेश शक्रः सुरगणेश्वरः  
०७,१२४।००९च् त्रैलोक्यविजयं श्रीमान् प्राप्तवान् रणमूर्धनि  
०७,१२४।०१०अ तव चैव प्रसादेन त्रिदशास् त्रिदशेश्वर  
०७,१२४।०१०च् अमरत्वं गताः कृष्ण लोकांश् चाश्नुवते ऽक्षयान्  
०७,१२४।०११अ त्वत्प्रसादसमुत्थेन विक्रमेणारिसूदन  
०७,१२४।०११च् सुरेशत्वं गतः शक्रो हत्वा दैत्यान् सहस्रशः  
०७,१२४।०१२अ त्वत्प्रसादाद् धृषीकेश जगत् स्थावरजङ्गमम्  
०७,१२४।०१२च् स्ववर्त्मनि स्थितं वीर जपहोमेषु वर्तते  
०७,१२४।०१३अ एकार्णवम् इदं पूर्वं सर्वम् आसीत् तमोमयम्  
०७,१२४।०१३च् त्वत्प्रसादात् प्रकाशत्वं जगत् प्राप्तं नरोत्तम  
०७,१२४।०१४अ स्रष्टारं सर्वलोकानां परमात्मानम् अच्युतम्  
०७,१२४।०१४च् ये प्रपन्ना हृषीकेशं न ते मुह्यन्ति कर्हि चित्  
०७,१२४।०१४द्*१०८१_०१ पुराणं परमं देवं देवदेवं सनातनम्  
०७,१२४।०१४द्*१०८१_०२ ये प्रपन्नाः सुरगुरुं न ते मुह्यन्ति कर्हि चित्  
०७,१२४।०१५अ अनादिनिधनं देवं लोककर्तारम् अव्ययम्  
०७,१२४।०१५च् त्वां भक्ता ये हृषीकेश दुर्गाण्य् अतितरन्ति ते  
०७,१२४।०१६अ परं पुराणं पुरुषं पुराणानां परं च यत्  
०७,१२४।०१६च् प्रपद्यतस् तं परमं परा भूतिर् विधीयते  
०७,१२४।०१६द्*१०८२_०१ गोप्तारं सर्वलोकानां यत् तद् ब्रह्म सनातनम्  
०७,१२४।०१६द्*१०८२_०२ लोकादिं विश्वकर्माणम् अक्षयक्षरम् अक्षरम्  
०७,१२४।०१६द्*१०८२_०३ मनसः परमां योनिं खं वायुर् ज्योतिषां निधिम्  
०७,१२४।०१७अ यो ऽगात चतुरो वेदान् यश् च वेदेषु गीयते  
०७,१२४।०१७च् तं प्रपद्य महात्मानं भूतिम् आप्नोत्य् अनुत्तमाम्  
०७,१२४।०१७द्*१०८३_०१ स्रष्टारं सर्ववर्णानां भुवश् च प्रकृतिं पराम्  
०७,१२४।०१७द्*१०८३_०२ योगानां च परं ब्रह्म दीप्तं ब्रह्मविदां निधिम्  
०७,१२४।०१७द्*१०८३_०३ चराचरस्य स्रष्टारं प्रतिहर्तारम् एव च  
०७,१२४।०१७द्*१०८३_०४ त्वाम् अजं कारणात्मानं प्रपद्ये पाण्डवप्रियम्  
०७,१२४।०१७द्*१०८४_०१ परमेश परेशेश तिर्यग् ईश नरेश्वर  
०७,१२४।०१७द्*१०८४_०२ सर्वेश्वरेश्वरेशेश नमस् ते पुरुषोत्तम  
०७,१२४।०१७द्*१०८४_०३ त्वम् ईशेशेश्वरेशान प्रभो वर्धस्व माधव  
०७,१२४।०१७द्*१०८४_०४ प्रभवाप्यय सर्वस्य सर्वात्मन् पृथुलोचन  
०७,१२४।०१८अ धनञ्जयसखा यश् च धनञ्जयहितश् च यः  
०७,१२४।०१८च् तं धनञ्जयगोप्तारं प्रपद्य सुखम् एधते  
०७,१२४।०१८द्@०१८_०००१ संहृष्टेन्द्रियचित्तात्मा नाशकद् वक्तुम् ओजसा  
०७,१२४।०१८द्@०१८_०००२ मुहूर्तम् इव हर्षेण तूष्णीं भूत्वा महामतिः  
०७,१२४।०१८द्@०१८_०००३ ततो हर्षान्वितो राजा हर्षाश्रुप्लुतलोचनः  
०७,१२४।०१८द्@०१८_०००४ उवाच परमप्रीतः सगद्गदम् इदं वचः  
०७,१२४।०१८द्@०१८_०००५ प्रियम् एतद् उपश्रुत्य त्वत्तः पुष्करलोचन  
०७,१२४।०१८द्@०१८_०००६ नान्तं गच्छामि हर्षस्य तितीर्षुर् उदधेर् इव  
०७,१२४।०१८द्@०१८_०००७ अत्यद्भुतम् इदं कृष्ण कृतं पार्थेन धीमता  
०७,१२४।०१८द्@०१८_०००८ त्वया गुप्तेन गोविन्द घ्नता पापं जयद्रथम्  
०७,१२४।०१८द्@०१८_०००९ किं तु नात्यद्भुतं तेषां येषां नस् त्वं समाश्रयः  
०७,१२४।०१८द्@०१८_००१० स्थितः सर्वात्मना नित्यं प्रियेषु च हितेषु च  
०७,१२४।०१८द्@०१८_००११ त्वं चैवास्माभिर् आश्रित्य कृतः शस्त्रसमुद्यमः  
०७,१२४।०१८द्@०१८_००१२ सुरैर् इवासुरवधे शक्रं शक्रानुजाहवे  
०७,१२४।०१८द्@०१८_००१३ असम्भाव्यम् इदं कर्म देवैर् अपि जनार्दन  
०७,१२४।०१८द्@०१८_००१४ त्वद्बुद्धिबलवीर्येण कृतवान् एष फल्गुनः  
०७,१२४।०१८द्@०१८_००१५ बाल्यात् प्रभृति ते कृष्ण कर्माणि श्रुतवान् अहम्  
०७,१२४।०१८द्@०१८_००१६ अमानुषाणि दिव्यानि महान्ति च बहूनि च  
०७,१२४।०१८द्@०१८_००१७ यदैवानुगृहीताः स्म त्वया स्नेहानुरागतः  
०७,१२४।०१८द्@०१८_००१८ तदैवाज्ञासिषं शत्रून् हतान् प्राप्तां च मेदिनीम्  
०७,१२४।०१८द्@०१८_००१९ मार्कण्डेयः पुराणर्षिश् चरितज्ञस् तवानघ  
०७,१२४।०१८द्@०१८_००२० माहात्म्यम् अनुभावं च पुरा कीर्तितवान् मुनिः  
०७,१२४।०१८द्@०१८_००२१ असितो देवलश् चैव नारदश् च महातपाः  
०७,१२४।०१८द्@०१८_००२२ पितामहश् च मे व्यासस् त्वाम् आहुर् विधिम् उत्तमम्  
०७,१२४।०१८द्@०१८_००२३ त्वं तेजस् त्वं परं ब्रह्म त्वं सत्यं त्वं महत् तपः  
०७,१२४।०१८द्@०१८_००२४ त्वं श्रेयस् त्वं यशश् चाग्र्यं कारणं जगतस् तथा  
०७,१२४।०१८द्@०१८_००२५ त्वया सृष्टम् इदं सर्वं जगत् स्थावरजङ्गमम्  
०७,१२४।०१८द्@०१८_००२६ प्रलये समनुप्राप्ते त्वां वै निविशते पुनः  
०७,१२४।०१८द्@०१८_००२७ अनादिनिधनं देवं विश्वम् ईशं प्रजापतिम्  
०७,१२४।०१८द्@०१८_००२८ धातारम् अजम् अव्यक्तम् आहुर् वेदविदो जनाः  
०७,१२४।०१८द्@०१८_००२९ भूतात्मानं महात्मानम् अनन्तं विश्वतोमुखम्  
०७,१२४।०१८द्@०१८_००३० अपि देवा न जानन्ति गुह्यम् आद्यं जगत्पतिम्  
०७,१२४।०१८द्@०१८_००३१ नारायणं परं देवं परमात्मानम् अईश्वरम्  
०७,१२४।०१८द्@०१८_००३२ ज्ञानयोनिं हरिं विष्णुं मुमुक्षूणां परायणम्  
०७,१२४।०१८द्@०१८_००३३ परं पुराणं पुरुषं पुराणानां परं च यत्  
०७,१२४।०१८द्@०१८_००३४ एवमादिगुणानां ते कर्मणां दिवि चेह च  
०७,१२४।०१८द्@०१८_००३५ अतीतभूतभव्यानां सङ्ख्यातात्र न विद्यते  
०७,१२४।०१८द्@०१८_००३६ सर्वतो रक्षणीयाः स्म सशक्राणां दिवौकसाम्  
०७,१२४।०१८द्@०१८_००३७ यैस् त्वं सर्वगुणोपेतः सुहृन् न उपपादितः  
०७,१२४।०१८द्@०१८_००३८ इत्य् एवं धर्मराजेन हरिर् उक्तो महायशाः  
०७,१२४।०१८द्@०१८_००३९ अनुरूपम् इदं वाक्यं प्रत्युवाच जनार्दनः  
०७,१२४।०१८द्@०१८_००४० भवतस् तपसोग्रेण धर्मेण परमेण च  
०७,१२४।०१८द्@०१८_००४१ साधुत्वाद् आर्जवाच् चैव हतः पापो जयद्रथः  
०७,१२४।०१८द्@०१८_००४२ अयं च पुरुषव्याघ्र त्वदनुध्यानबृंहितः  
०७,१२४।०१८द्@०१८_००४३ हत्वा योधसहस्राणि न्यहञ् जिष्णुर् जयद्रथम्  
०७,१२४।०१८द्@०१८_००४४ कृतित्वे बाहुवीर्ये च तथैवासम्भ्रमे ऽपि च  
०७,१२४।०१८द्@०१८_००४५ शीघ्रतामोघवेधित्वे नास्ति पार्थसमः क्व चित्  
०७,१२४।०१८द्@०१८_००४६ तद् अयं भरतश्रेष्ठ भ्राता ते पाण्डवार्जुनः  
०७,१२४।०१८द्@०१८_००४७ सैन्यक्षयं रणे कृत्वा सिन्धुराजशिरो ऽहरत्  
०७,१२४।०१८द्@०१८_००४८ ततो धर्मसुतो जिष्णुं परिष्वज्य विशां पते  
०७,१२४।०१८द्@०१८_००४९ प्रमृज्य वदनं चास्य पर्याश्वासयत प्रभुः  
०७,१२४।०१८द्@०१८_००५० अतीव सुमहत् कर्म कृतवान् असि फल्गुन  
०७,१२४।०१८द्@०१८_००५१ असह्यं चाविषह्यं च देवैर् अपि सवासवैः  
०७,१२४।०१८द्@०१८_००५२ दिष्ट्या निस्तीर्णभारो ऽसि हतारिश् चासि शत्रुहन्  
०७,१२४।०१८द्@०१८_००५३ दिष्ट्या सत्या प्रतिज्ञेयं कृता हत्वा जयद्रथम्  
०७,१२४।०१८द्@०१८_००५४ एवम् उक्त्वा गुडाकेशं धर्मराजो महायशाः  
०७,१२४।०१८द्@०१८_००५५ पस्पर्श पुण्यगन्धेन पृष्ठे हस्तेन पार्थिवः  
०७,१२४।०१९अ इत्य् उक्तौ तौ महात्मानाव् उभौ केशवपाण्डवौ  
०७,१२४।०१९च् ताव् अब्रूतां तदा हृष्टौ राजानं पृथिवीपतिम्  
०७,१२४।०२०अ तव कोपाग्निना दग्धः पापो राजा जयद्रथः  
०७,१२४।०२०च् उदीर्णं चापि सुमहद् धार्तराष्ट्रबलं रणे  
०७,१२४।०२१अ हन्यते निहतं चैव विनङ्क्ष्यति च भारत  
०७,१२४।०२१च् तव क्रोधहता ह्य् एते कौरवाः शत्रुसूदन  
०७,१२४।०२२अ त्वां हि चक्षुर्हणं वीरं कोपयित्वा सुयोधनः  
०७,१२४।०२२च् समित्रबन्धुः समरे प्राणांस् त्यक्ष्यति दुर्मतिः  
०७,१२४।०२३अ तव क्रोधहतः पूर्वं देवैर् अपि सुदुर्जयः  
०७,१२४।०२३च् शरतल्पगतः शेते भीष्मः कुरुपितामहः  
०७,१२४।०२४अ दुर्लभो हि जयस् तेषां सङ्ग्रामे रिपुसूदन  
०७,१२४।०२४च् याता मृत्युवशं ते वै येषां क्रुद्धो ऽसि पाण्डव  
०७,१२४।०२५अ राज्यं प्राणाः प्रियाः पुत्राः सौख्यानि विविधानि च  
०७,१२४।०२५च् अचिरात् तस्य नश्यन्ति येषां क्रुद्धो ऽसि मानद  
०७,१२४।०२६अ विनष्टान् कौरवान् मन्ये सपुत्रपशुबान्धवान्  
०७,१२४।०२६ब्*१०८५_०० श्रीभगवान् उवाच  
०७,१२४।०२६ब्*१०८५_०१ एवम् एतन् महाबाहो विनष्टाः कौरवा मृधे  
०७,१२४।०२६च् राजधर्मपरे नित्यं त्वयि क्रुद्धे युधिष्ठिर  
०७,१२४।०२७अ ततो भीमो महाबाहुः सात्यकिश् च महारथः  
०७,१२४।०२७च् अभिवाद्य गुरुं ज्येष्ठं मार्गणैः क्षतविक्षतौ  
०७,१२४।०२७ए स्थिताव् आस्तां महेष्वासौ पाञ्चाल्यैः परिवारितौ  
०७,१२४।०२८अ तौ दृष्ट्व मुदितौ वीरौ प्राञ्जली चाग्रतः स्थितौ  
०७,१२४।०२८च् अभ्यनन्दत कौन्तेयस् ताव् उभौ भीमसात्यकी  
०७,१२४।०२९अ दिष्ट्या पश्यामि वां वीरौ विमुक्तौ सैन्यसागरात्  
०७,१२४।०२९च् द्रोणग्राहाद् दुराधर्षाद् धार्दिक्यमकरालयात्  
०७,१२४।०२९ए दिष्ट्या च निर्जिताः सङ्ख्ये पृथिव्यां सर्वपार्थिवाः  
०७,१२४।०३०अ युवां विजयिनौ चापि दिष्ट्या पश्यामि संयुगे  
०७,१२४।०३०च् दिष्ट्या द्रोणो जितः सङ्ख्ये हार्दिक्यश् च महाबलः  
०७,१२४।०३०द्*१०८६_०१ दिष्ट्या विकर्णिभिः कर्णो रणे नीतः पराभवम्  
०७,१२४।०३०द्*१०८६_०२ विमुखश् च कृतः शल्यो युवाभ्यां पुरुषर्षभौ  
०७,१२४।०३०द्*१०८६_०३ दिष्ट्या युवां कुशलिनौ सङ्ग्रामात् पुनर् आगतौ  
०७,१२४।०३०द्*१०८६_०४ पश्यामि रथिनां श्रेष्ठाव् उभौ युद्धविशारदौ  
०७,१२४।०३०द्*१०८६_०५ मम वाक्यकरौ वीरौ मम गौरवयन्त्रितौ  
०७,१२४।०३१अ सैन्यार्णवं समुत्तीर्णौ दिष्ट्या पश्यामि चानघौ  
०७,१२४।०३१च् समरश्लाघिनौ वीरौ समरेष्व् अपलायिनौ  
०७,१२४।०३१ए मम प्राणसमौ चैव दिष्ट्या पश्यामि वाम् अहम्  
०७,१२४।०३२अ इत्य् उक्त्वा पाण्डवो राजा युयुधानवृकोदरौ  
०७,१२४।०३२च् सस्वजे पुरुषव्याघ्रौ हर्षाद् बाष्पं मुमोच ह  
०७,१२४।०३३अ ततः प्रमुदितं सर्वं बलम् आसीद् विशां पते  
०७,१२४।०३३च् पाण्डवानां जयं दृष्ट्वा युद्धाय च मनो दधे  
०७,१२५।००१ सञ्जय उवाच  
०७,१२५।००१अ सैन्धवे निहते राजन् पुत्रस् तव सुयोधनः  
०७,१२५।००१च् अश्रुक्लिन्नमुखो दीनो निरुत्साहो द्विषज्जये  
०७,१२५।००१द्*१०८७_०१ दुर्मना निःश्वसन्न् उष्णो भग्नदंष्ट्र इवोरगः  
०७,१२५।००१द्*१०८७_०२ आगस्कृत् सर्वलोकस्य पुत्रस् ते ऽर्तिं पराम् अगात्  
०७,१२५।००१द्*१०८७_०३ दृष्ट्वा तत् कदनं घोरं स्वबलस्य कृतं महत्  
०७,१२५।००१द्*१०८७_०४ जिष्णुना भीमसेनेन सात्वतेन च संयुगे  
०७,१२५।००१द्*१०८७_०५ स विवर्णः कृशो दीनो बाष्पविप्लुतलोचनः  
०७,१२५।००१ए अमन्यतार्जुनसमो योधो भुवि न विद्यते  
०७,१२५।००२अ न द्रोणो न च राधेयो नाश्वत्थामा कृपो न च  
०७,१२५।००२च् क्रुद्धस्य प्रमुखे स्थातुं पर्याप्ता इति मारिष  
०७,१२५।००३अ निर्जित्य हि रणे पार्थः सर्वान् मम महारथान्  
०७,१२५।००३च् अवधीत् सैन्धवं सङ्ख्ये नैनं कश् चिद् अवारयत्  
०७,१२५।००४अ सर्वथा हतम् एवैतत् कौरवाणां महद् बलम्  
०७,१२५।००४च् न ह्य् अस्य विद्यते त्राता साक्षाद् अपि पुरन्दरः  
०७,१२५।००५अ यम् उपाश्रित्य सङ्ग्रामे कृतः शस्त्रसमुद्यमः  
०७,१२५।००५च् स कर्णो निर्जितः सङ्ख्ये हतश् चैव जयद्रथः  
०७,१२५।००६अ परुषाणि सभामध्ये प्रोक्तवान् यः स्म पाण्डवान्  
०७,१२५।००६ब्*१०८८_०१ वधो येन प्रतिज्ञातः संयुगे सव्यसाचिनः  
०७,१२५।००६च् स कर्णो निर्जितः सङ्ख्ये सैन्धवश् च निपातितः  
०७,१२५।००७अ यस्य वीर्यं समाश्रित्य शमं याचन्तम् अच्युतम्  
०७,१२५।००७च् तृणवत् तम् अहं मन्ये स कर्णो निर्जितो युधि  
०७,१२५।००८अ एवं क्लान्तमना राजन्न् उपायाद् द्रोणम् ईक्षितुम्  
०७,१२५।००८च् आगस्कृत् सर्वलोकस्य पुत्रस् ते भरतर्षभ  
०७,१२५।००९अ ततस् तत् सर्वम् आचख्यौ कुरूणां वैशसं महत्  
०७,१२५।००९च् परान् विजयतश् चापि धार्तराष्ट्रान् निमज्जतः  
०७,१२५।०१० दुर्योधन उवाच  
०७,१२५।०१०अ पश्य मूर्धावसिक्तानाम् आचार्य कदनं कृतम्  
०७,१२५।०१०च् कृत्वा प्रमुखतः शूरं भीष्मं मम पितामहम्  
०७,१२५।०११अ तं निहत्य प्रलुब्धो ऽयं शिखण्डी पूर्णमानसः  
०७,१२५।०११च् पाञ्चालैः सहितः सर्वैः सेनाग्रम् अभिकर्षति  
०७,१२५।०१२अ अपरश् चापि दुर्धर्षः शिष्यस् ते सव्यसाचिना  
०७,१२५।०१२च् अक्षौहिणीः सप्त हत्वा हतो राजा जयद्रथः  
०७,१२५।०१३अ अस्मद्विजयकामानां सुहृदाम् उपकारिणाम्  
०७,१२५।०१३च् गन्तास्मि कथम् आनृण्यं गतानां यमसादनम्  
०७,१२५।०१४अ ये मदर्थं परीप्सन्ति वसुधां वसुधाधिपाः  
०७,१२५।०१४च् ते हित्वा वसुधैश्वर्यं वसुधाम् अधिशेरते  
०७,१२५।०१५अ सो ऽहं कापुरुषः कृत्वा मित्राणां क्षयम् ईदृशम्  
०७,१२५।०१५च् नाश्वमेधसहस्रेण पातुम् आत्मानम् उत्सहे  
०७,१२५।०१६अ मम लुब्धस्य पापस्य तथा धर्मापचायिनः  
०७,१२५।०१६च् व्यायच्छन्तो जिगीषन्तः प्राप्ता वैवस्वतक्षयम्  
०७,१२५।०१७अ कथं पतितवृत्तस्य पृथिवी सुहृदां द्रुहः  
०७,१२५।०१७च् विवरं नाशकद् दातुं मम पार्थिवसंसदि  
०७,१२५।०१८अ सो ऽहं रुधिरसिक्ताङ्गं राज्ञां मध्ये पितामहम्  
०७,१२५।०१८च् शयानं नाशकं त्रातुं भीष्मम् आयोधने हतम्  
०७,१२५।०१९अ तं माम् अनार्यपुरुषं मित्रद्रुहम् अधार्मिकम्  
०७,१२५।०१९च् किं स वक्ष्यति दुर्धर्षः समेत्य परलोकजित्  
०७,१२५।०२०अ जलसन्धं महेष्वासं पश्य सात्यकिना हतम्  
०७,१२५।०२०च् मदर्थम् उद्यतं शूरं प्राणांस् त्यक्त्वा महारथम्  
०७,१२५।०२१अ काम्बोजं निहतं दृष्ट्वा तथालम्बुसम् एव च  
०७,१२५।०२१च् अन्यान् बहूंश् च सुहृदो जीवितार्थो ऽद्य को मम  
०७,१२५।०२२अ व्यायच्छन्तो हताः शूरा मदर्थे ये ऽपराङ्मुखाः  
०७,१२५।०२२च् यतमानाः परं शक्त्या विजेतुम् अहितान् मम  
०७,१२५।०२३अ तेषां गत्वाहम् आनृण्यम् अद्य शक्त्या परन्तप  
०७,१२५।०२३च् तर्पयिष्यामि तान् एव जलेन यमुनाम् अनु  
०७,१२५।०२४अ सत्यं ते प्रतिजानामि सर्वशस्त्रभृतां वर  
०७,१२५।०२४च् इष्टापूर्तेन च शपे वीर्येण च सुतैर् अपि  
०७,१२५।०२५अ निहत्य तान् रणे सर्वान् पाञ्चालान् पाण्डवैः सह  
०७,१२५।०२५च् शान्तिं लब्धास्मि तेषां वा रणे गन्ता सलोकताम्  
०७,१२५।०२६अ न हीदानीं सहाया मे परीप्सन्त्य् अनुपस्कृताः  
०७,१२५।०२६च् श्रेयो हि पाण्डून् मन्यन्ते न तथास्मान् महाभुज  
०७,१२५।०२७अ स्वयं हि मृत्युर् विहितः सत्यसन्धेन संयुगे  
०७,१२५।०२७च् भवान् उपेक्षां कुरुते सुशिष्यत्वाद् धनञ्जये  
०७,१२५।०२८अ अतो विनिहताः सर्वे ये ऽस्मज्जयचिकीर्षवः  
०७,१२५।०२८च् कर्णम् एव तु पश्यामि सम्प्रत्य् अस्मज्जयैषिणम्  
०७,१२५।०२९अ यो हि मित्रम् अविज्ञाय याथातथ्येन मन्दधीः  
०७,१२५।०२९च् मित्रार्थे योजयत्य् एनं तस्य सो ऽर्थो ऽवसीदति  
०७,१२५।०३०अ तादृग्रूपम् इदं कार्यं कृतं मम सुहृद्ब्रुवैः  
०७,१२५।०३०च् मोहाल् लुब्धस्य पापस्य जिह्माचारैस् ततस् ततः  
०७,१२५।०३१अ हतो जयद्रथश् चैव सौमदत्तिश् च वीर्यवान्  
०७,१२५।०३१च् अभीषाहाः शूरसेनाः शिबयो ऽथ वसातयः  
०७,१२५।०३२अ सो ऽहम् अद्य गमिष्यामि यत्र ते पुरुषर्षभाः  
०७,१२५।०३२च् हता मदर्थं सङ्ग्रामे युध्यमानाः किरीटिना  
०७,१२५।०३३अ न हि मे जीवितेनार्थस् तान् ऋते पुरुषर्षभान्  
०७,१२५।०३३च् आचार्यः पाण्डुपुत्राणाम् अनुजानातु नो भवान्  
०७,१२६।००१ धृतराष्ट्र उवाच  
०७,१२६।००१अ सिन्धुराजे हते तात समरे सव्यसाचिना  
०७,१२६।००१च् तथैव भूरिश्रवसि किम् आसीद् वो मनस् तदा  
०७,१२६।००२अ दुर्योधनेन च द्रोणस् तथोक्तः कुरुसंसदि  
०७,१२६।००२च् किम् उक्तवान् परं तस्मात् तन् ममाचक्ष्व सञ्जय  
०७,१२६।००३ सञ्जय उवाच  
०७,१२६।००३अ निष्टानको महान् आसीत् सैन्यानां तव भारत  
०७,१२६।००३च् सैन्धवं निहतं दृष्ट्वा भूरिश्रवसम् एव च  
०७,१२६।००४अ मन्त्रितं तव पुत्रस्य ते सर्वम् अवमेनिरे  
०७,१२६।००४ब्*१०८९_०१ अवमेनिरे च ते सर्वे तव पुत्रस्य मन्त्रितम्  
०७,१२६।००४च् येन मन्त्रेण निहताः शतशः क्षत्रियर्षभाः  
०७,१२६।००५अ द्रोणस् तु तद् वचः श्रुत्वा पुत्रस्य तव दुर्मनाः  
०७,१२६।००५च् मुहूर्तम् इव तु ध्यात्वा भृशम् आर्तो ऽभ्यभाषत  
०७,१२६।००६अ दुर्योधन किम् एवं मां वाक्शरैर् अभिकृन्तसि  
०७,१२६।००६च् अजय्यं समरे नित्यं ब्रुवाणं सव्यसाचिनम्  
०७,१२६।००७अ एतेनैवार्जुनं ज्ञातुम् अलं कौरव संयुगे  
०७,१२६।००७च् यच् छिखण्ड्य् अवधीद् भीष्मं पाल्यमानः किरीटिना  
०७,१२६।००८अ अवध्यं निहतं दृष्ट्वा संयुगे देवमानुषैः  
०७,१२६।००८च् तदैवाज्ञासिषम् अहं नेयम् अस्तीति भारती  
०७,१२६।००९अ यं पुंसां त्रिषु लोकेषु सर्वशूरम् अमंस्महि  
०७,१२६।००९च् तस्मिन् विनिहते शूरे किं शेषं पर्युपास्महे  
०७,१२६।०१०अ यान् स्म तान् ग्लहते तातः शकुनिः कुरुसंसदि  
०७,१२६।०१०च् अक्षान् न ते ऽक्षा निशिता बाणास् ते शत्रुतापनाः  
०७,१२६।०१०द्*१०९०_०१ अक्षांस् तु मन्यसे बाणाञ् शोभमानाञ् शिताञ् शरान्  
०७,१२६।०११अ त एते घ्नन्ति नस् तात विशिखा जयचोदिताः  
०७,१२६।०११च् यांस् तदा ख्याप्यमानांस् त्वं विदुरेण न बुध्यसे  
०७,१२६।०१२अ तास् ता विलपतश् चापि विदुरस्य महात्मनः  
०७,१२६।०१२च् धीरस्य वाचो नाश्रौषीः क्षेमाय वदतः शिवाः  
०७,१२६।०१३अ तद् इदं वर्तते घोरम् आगतं वैशसं महत्  
०७,१२६।०१३च् तस्यावमानाद् वाक्यस्य दुर्योधन कृते तव  
०७,१२६।०१३द्*१०९१_०१ यो ऽवमन्य वचः पथ्यं सुहृदाम् आप्तकारिणाम्  
०७,१२६।०१३द्*१०९१_०२ स्वमतं कुरुते मूढः स शोच्यो नचिराद् इव  
०७,१२६।०१३द्*१०९२_०१ नेह वै परलोकाय पापम् इच्छेत पार्थिवाः  
०७,१२६।०१४अ यच् च नः प्रेक्षमाणानां कृष्णाम् आनाययः सभाम्  
०७,१२६।०१४च् अनर्हतीं कुले जातां सर्वधर्मानुचारिणीम्  
०७,१२६।०१५अ तस्याधर्मस्य गान्धारे फलं प्राप्तम् इदं त्वया  
०७,१२६।०१५च् नो चेत् पापं परे लोके त्वम् अर्च्छेथास् ततो ऽधिकम्  
०७,१२६।०१६अ यच् च तान् पाण्डवान् द्यूते विषमेण विजित्य ह  
०७,१२६।०१६च् प्राव्राजयस् तदारण्ये रौरवाजिनवाससः  
०७,१२६।०१७अ पुत्राणाम् इव चैतेषां धर्मम् आचरतां सदा  
०७,१२६।०१७च् द्रुह्येत् को नु नरो लोके मद् अन्यो ब्राह्मणब्रुवः  
०७,१२६।०१७द्*१०९३_०१ गर्भाधानादियुक्तश् च तथोपनयनेन च  
०७,१२६।०१७द्*१०९३_०२ न कर्म कृतवा[?तं ना]धीते स भवेद् ब्राह्मणब्रुवः  
०७,१२६।०१८अ पाण्डवानाम् अयं कोपस् त्वया शकुनिना सह  
०७,१२६।०१८च् आहृतो धृतराष्ट्रस्य सम्मते कुरुसंसदि  
०७,१२६।०१९अ दुःशासनेन संयुक्तः कर्णेन परिवर्धितः  
०७,१२६।०१९च् क्षत्तुर् वाक्यम् अनादृत्य त्वयाभ्यस्तः पुनः पुनः  
०७,१२६।०१९द्*१०९४_०१ तद् धि नः क्रोधवृक्षश् च कृतमूलो महात्मनाम्  
०७,१२६।०१९द्*१०९४_०२ तस्य पुष्पफले राजन्न् उपभुङ्क्ष्व महाबल  
०७,१२६।०२०अ यत् तत् सर्वे पराभूय पर्यवारयतार्जुनिम्  
०७,१२६।०२०च् सिन्धुराजानम् आश्रित्य स वो मध्ये कथं हतः  
०७,१२६।०२१अ कथं त्वयि च कर्णे च कृपे शल्ये च जीवति  
०७,१२६।०२१च् अश्वत्थाम्नि च कौरव्य निधनं सैन्धवो ऽगमत्  
०७,१२६।०२२अ यद् वस् तत् सर्वराजानस् तेजस् तिग्मम् उपासते  
०७,१२६।०२२च् सिन्धुराजं परित्रातुं स वो मध्ये कथं हतः  
०७,१२६।०२३अ मय्य् एव हि विशेषेण तथा दुर्योधन त्वयि  
०७,१२६।०२३च् आशंसत परित्राणम् अर्जुनात् स महीपतिः  
०७,१२६।०२४अ ततस् तस्मिन् परित्राणम् अलब्धवति फल्गुनात्  
०७,१२६।०२४च् न किं चिद् अनुपश्यामि जीवितत्राणम् आत्मनः  
०७,१२६।०२५अ मज्जन्तम् इव चात्मानं धृष्टद्युम्नस्य किल्बिषे  
०७,१२६।०२५च् पश्याम्य् अहत्वा पाञ्चालान् सह तेन शिखण्डिना  
०७,१२६।०२६अ तन् मा किम् अभितप्यन्तं वाक्शरैर् अभिकृन्तसि  
०७,१२६।०२६च् अशक्तः सिन्धुराजस्य भूत्वा त्राणाय भारत  
०७,१२६।०२७अ सौवर्णं सत्यसन्धस्य ध्वजम् अक्लिष्टकर्मणः  
०७,१२६।०२७च् अपश्यन् युधि भीष्मस्य कथम् आशंससे जयम्  
०७,१२६।०२८अ मध्ये महारथानां च यत्राहन्यत सैन्धवः  
०७,१२६।०२८च् हतो भूरिश्रवाश् चैव किं शेषं तत्र मन्यसे  
०७,१२६।०२९अ कृप एव च दुर्धर्षो यदि जीवति पार्थिव  
०७,१२६।०२९च् यो नागात् सिन्धुराजस्य वर्त्म तं पूजयाम्य् अहम्  
०७,१२६।०३०अ यच् चापश्यं हतं भीष्मं पश्यतस् ते ऽनुजस्य वै  
०७,१२६।०३०च् दुःशासनस्य कौरव्य कुर्वाणं कर्म दुष्करम्  
०७,१२६।०३०ए अवध्यकल्पं सङ्ग्रामे देवैर् अपि सवासवैः  
०७,१२६।०३१अ न ते वसुन्धरास्तीति तद् अहं चिन्तये नृप  
०७,१२६।०३१च् इमानि पाण्डवानां च सृञ्जयानां च भारत  
०७,१२६।०३१ए अनीकान्य् आद्रवन्ते मां सहितान्य् अद्य मारिष  
०७,१२६।०३२अ नाहत्वा सर्वपाञ्चालान् कवचस्य विमोक्षणम्  
०७,१२६।०३२च् कर्तास्मि समरे कर्म धार्तराष्ट्र हितं तव  
०७,१२६।०३३अ राजन् ब्रूयाः सुतं मे त्वम् अश्वत्थामानम् आहवे  
०७,१२६।०३३च् न सोमकाः प्रमोक्तव्या जीवितं परिरक्षता  
०७,१२६।०३४अ यच् च पित्रानुशिष्टो ऽसि तद् वचः परिपालय  
०७,१२६।०३४च् आनृशंस्ये दमे सत्ये आर्जवे च स्थिरो भव  
०७,१२६।०३५अ धर्मार्थकामकुशलो धर्मार्थाव् अप्य् अपीडयन्  
०७,१२६।०३५च् धर्मप्रधानः कार्याणि कुर्याश् चेति पुनः पुनः  
०७,१२६।०३६अ चक्षुर्मनोभ्यां सन्तोष्या विप्राः सेव्याश् च शक्तितः  
०७,१२६।०३६च् न चैषां विप्रियं कार्यं ते हि वह्निशिखोपमाः  
०७,१२६।०३७अ एष त्व् अहम् अनीकानि प्रविशाम्य् अरिसूदन  
०७,१२६।०३७च् रणाय महते राजंस् त्वया वाक्शल्यपीडितः  
०७,१२६।०३८अ त्वं च दुर्योधन बलं यदि शक्नोषि धारय  
०७,१२६।०३८च् रात्राव् अपि हि योत्स्यन्ते संरब्धाः कुरुसृञ्जयाः  
०७,१२६।०३९अ एवम् उक्त्वा ततः प्रायाद् द्रोणः पाण्डवसृञ्जयान्  
०७,१२६।०३९च् मुष्णन् क्षत्रियतेजांसि नक्षत्राणाम् इवांशुमान्  
०७,१२६।०३९द्*१०९५_०१ दीर्घम् उष्णं विनिःश्वस्य क्षत्रियान्तकरो बली  
०७,१२७।००१ सञ्जय उवाच  
०७,१२७।००१अ ततो दुर्योधनो राजा द्रोणेनैवं प्रचोदितः  
०७,१२७।००१च् अमर्षवशम् आपन्नो युद्धायैव मनो दधे  
०७,१२७।००२अ अब्रवीच् च तदा कर्णं पुत्रो दुर्योधनस् तव  
०७,१२७।००२च् पश्य कृष्णसहायेन पाण्डवेन किरीटिना  
०७,१२७।००२ए आचार्यविहितं व्यूहं भिन्नं देवैः सुदुर्भिदम्  
०७,१२७।००३अ तव व्यायच्छमानस्य द्रोणस्य च महात्मनः  
०७,१२७।००३च् मिषतां योधमुख्यानां सैन्धवो विनिपातितः  
०७,१२७।००४अ पश्य राधेय राजानः पृथिव्यां प्रवरा युधि  
०७,१२७।००४च् पार्थेनैकेन निहताः सिंहेनेवेतरा मृगाः  
०७,१२७।००५अ मम व्यायच्छमानस्य समरे शत्रुसूदन  
०७,१२७।००५च् अल्पावशेषं सैन्यं मे कृतं शक्रात्मजेन ह  
०७,१२७।००६अ कथं ह्य् अनिच्छमानस्य द्रोणस्य युधि फल्गुनः  
०७,१२७।००६च् भिन्द्यात् सुदुर्भिदं व्यूहं यतमानो ऽपि संयुगे  
०७,१२७।००६द्*१०९६_०१ प्रतिज्ञाया गतः पारं हृत्वा सैन्धवम् अर्जुनः  
०७,१२७।००६द्*१०९६_०२ पश्य राधेय पृथ्वीशान् पृथिव्यां पातितान् बहून्  
०७,१२७।००६द्*१०९६_०३ पार्थेन निहतान् सङ्ख्ये महेन्द्रोपमविक्रमान्  
०७,१२७।००६द्*१०९६_०४ अनिच्छतः कथं वीर द्रोणस्य युधि पाण्डवः  
०७,१२७।००७अ प्रियो हि फल्गुनो नित्यम् आचार्यस्य महात्मनः  
०७,१२७।००७च् ततो ऽस्य दत्तवान् द्वारं नयुद्धेनारिमर्दन  
०७,१२७।००८अ अभयं सैन्धवस्याजौ दत्त्वा द्रोणः परन्तपः  
०७,१२७।००८च् प्रादात् किरीटिने द्वारं पश्य निर्गुणतां मम  
०७,१२७।००९अ यद्य् अदास्यम् अनुज्ञां वै पूर्वम् एव गृहान् प्रति  
०७,१२७।००९च् सिन्धुराजस्य समरे नाभविष्यज् जनक्षयः  
०७,१२७।०१०अ जयद्रथो जीवितार्थी गच्छमानो गृहान् प्रति  
०७,१२७।०१०च् मयानार्येण संरुद्धो द्रोणात् प्राप्याभयं रणे  
०७,१२७।०१०द्*१०९७_०१ त्रास्यामि सैन्धवं युद्धे नैनं प्राप्स्यति फल्गुनः  
०७,१२७।०१०द्*१०९७_०२ मम सैन्यविनाशाय रुद्धो विप्रेण सैन्धवः  
०७,१२७।०१०द्*१०९७_०३ तस्य मे मन्दभागस्य यतमानस्य संयुगे  
०७,१२७।०१०द्*१०९७_०४ हतानि सर्वसैन्यानि हतो राजा जयद्रथः  
०७,१२७।०१०द्*१०९७_०५ पश्य योधवरान् कर्ण शतशो ऽथ सहस्रशः  
०७,१२७।०१०द्*१०९७_०६ पार्थनामाङ्कितैर् बाणैः सर्वे नीता यमक्षयम्  
०७,१२७।०१०द्*१०९७_०७ कथम् एकरथेनाजौ बहूनां नः प्रपश्यताम्  
०७,१२७।०१०द्*१०९७_०८ विपन्नः सैन्धवो राजा योधाश् चैव सहस्रशः  
०७,१२७।०११अ अद्य मे भ्रातरः क्षीणाश् चित्रसेनादयो युधि  
०७,१२७।०११च् भीमसेनं समासाद्य पश्यतां नो दुरात्मनाम्  
०७,१२७।०१२ कर्ण उवाच  
०७,१२७।०१२अ आचार्यं मा विगर्हस्व शक्त्या युध्यत्य् असौ द्विजः  
०७,१२७।०१२ब्*१०९८_०१ यथाबलं यथोत्साहं त्यक्त्वा जीवितम् आत्मनः  
०७,१२७।०१२ब्*१०९८_०२ यद्य् एनं समतिक्रम्य प्रविष्टः श्वेतवाहनः  
०७,१२७।०१२ब्*१०९८_०३ नात्र सूक्ष्मो ऽपि दोषः स्याद् आचार्यस्य कथं चन  
०७,१२७।०१२ब्*१०९८_०४ कृती दक्षो युवा शूरः कृतास्त्रो लघुविक्रमः  
०७,१२७।०१२ब्*१०९८_०५ दिव्यास्त्रयुक्तम् आस्थाय रथं वानरलक्षणम्  
०७,१२७।०१२ब्*१०९८_०६ कृष्णेन च गृहीताश्वम् अभेद्यकवचावृतः  
०७,१२७।०१२ब्*१०९८_०७ गाण्डीवम् अजरं दिव्यं धनुर् आदाय वीर्यवान्  
०७,१२७।०१२ब्*१०९८_०८ प्रवर्षन् निशितान् बाणान् बाहुद्रविणदर्पितः  
०७,१२७।०१२ब्*१०९८_०९ यद् अर्जुनो ऽभ्ययाद् द्रोणम् उपपन्नं हि तस्य तत्  
०७,१२७।०१२ब्*१०९८_१० आचार्यः स्थविरो राजञ् शीघ्रयाने तथाक्षमः  
०७,१२७।०१२ब्*१०९८_११ बाहुव्यायामचेष्टायाम् अशक्तस् तु नराधिप  
०७,१२७।०१२ब्*१०९८_१२ तेनैनम् अभ्यतिक्रान्तः श्वेताश्वः कृष्णसारथिः  
०७,१२७।०१२ब्*१०९८_१३ तस्माद् दोषं न पश्यामि द्रोणस्यानेन हेतुना  
०७,१२७।०१२च् अजय्यान् पाण्डवान् मन्ये द्रोणेनास्त्रविदा मृधे  
०७,१२७।०१३अ तथा ह्य् एनम् अतिक्रम्य प्रविष्टः श्वेतवाहनः  
०७,१२७।०१३च् दैवदृष्टो ऽन्यथाभावो न मन्ये विद्यते क्व चित्  
०७,१२७।०१४अ ततो नो युध्यमानानां परं शक्त्या सुयोधन  
०७,१२७।०१४च् सैन्धवो निहतो राजन् दैवम् अत्र परं स्मृतम्  
०७,१२७।०१५अ परं यत्नं कुर्वतां च त्वया सार्धं रणाजिरे  
०७,१२७।०१५च् हत्वास्माकं पौरुषं हि दैवं पश्चात् करोति नः  
०७,१२७।०१५ए सततं चेष्टमानानां निकृत्या विक्रमेण च  
०७,१२७।०१५फ़्*१०९९_०१ न सिध्यति महाराज दैवम् अत्र परं स्मृतम्  
०७,१२७।०१५फ़्*११००_०१ निहत्य यत्नं चास्माकं दैवं याति स्वकार्यताम्  
०७,१२७।०१५फ़्*११००_०२ नूनम् एतेन मार्गेण गन्तव्यो जनसङ्क्षयः  
०७,१२७।०१५फ़्*११००_०३ ततो व्यायच्छमानानां दैवं पश्चात् करोति नः  
०७,१२७।०१६अ दैवोपसृष्टः पुरुषो यत् कर्म कुरुते क्व चित्  
०७,१२७।०१६च् कृतं कृतं स्म तत् तस्य दैवेन विनिहन्यते  
०७,१२७।०१७अ यत् कर्तव्यं मनुष्येण व्यवसायवता सता  
०७,१२७।०१७च् तत् कार्यम् अविशङ्केन सिद्धिर् दैवे प्रतिष्ठिता  
०७,१२७।०१८अ निकृत्या निकृताः पार्था विषयोगैश् च भारत  
०७,१२७।०१८च् दग्धा जतुगृहे चापि द्यूतेन च पराजिताः  
०७,१२७।०१९अ राजनीतिं व्यपाश्रित्य प्रहिताश् चैव काननम्  
०७,१२७।०१९च् यत्नेन च कृतं यत् ते दैवेन विनिपातितम्  
०७,१२७।०२०अ युध्यस्व यत्नम् आस्थाय मृत्युं कृत्वा निवर्तनम्  
०७,१२७।०२०च् यततस् तव तेषां च दैवं मार्गेण यास्यति  
०७,१२७।०२१अ न तेषां मतिपूर्वं हि सुकृतं दृश्यते क्व चित्  
०७,१२७।०२१च् दुष्कृतं तव वा वीर बुद्ध्या हीनं कुरूद्वह  
०७,१२७।०२२अ दैवं प्रमाणं सर्वस्य सुकृतस्येतरस्य वा  
०७,१२७।०२२च् अनन्यकर्म दैवं हि जागर्ति स्वपताम् अपि  
०७,१२७।०२२द्*११०१_०१ तेन युक्तो हि पुरुषः कार्याकार्यं नियुज्यते  
०७,१२७।०२३अ बहूनि तव सैन्यानि योधाश् च बहवस् तथा  
०७,१२७।०२३च् न तथा पाण्डुपुत्राणाम् एवं युद्धम् अवर्तत  
०७,१२७।०२४अ तैर् अल्पैर् बहवो यूयं क्षयं नीताः प्रहारिणः  
०७,१२७।०२४च् शङ्के दैवस्य तत् कर्म पौरुषं येन नाशितम्  
०७,१२७।०२५ सञ्जय उवाच  
०७,१२७।०२५अ एवं सम्भाषमाणानां बहु तत् तज् जनाधिप  
०७,१२७।०२५च् पाण्डवानाम् अनीकानि समदृश्यन्त संयुगे  
०७,१२७।०२६अ ततः प्रववृते युद्धं व्यतिषक्तरथद्विपम्  
०७,१२७।०२६च् तावकानां परैः सार्धं राजन् दुर्मन्त्रिते तव  
०७,१२८।००१ सञ्जय उवाच  
०७,१२८।००१अ तद् उदीर्णगजाश्वौघं बलं तव जनाधिप  
०७,१२८।००१च् पाण्डुसेनाम् अभिद्रुत्य योधयाम् आस सर्वतः  
०७,१२८।००२अ पाञ्चालाः कुरवश् चैव योधयन्तः परस्परम्  
०७,१२८।००२च् यमराष्ट्राय महते परलोकाय दीक्षिताः  
०७,१२८।००३अ शूराः शूरैः समागम्य शरतोमरशक्तिभिः  
०७,१२८।००३च् विव्यधुः समरे तूर्णं निन्युश् चैव यमक्षयम्  
०७,१२८।००४अ रथिनां रथिभिः सार्धं रुधिरस्रावि दारुणम्  
०७,१२८।००४च् प्रावर्तत महद् युद्धं निघ्नताम् इतरेतरम्  
०७,१२८।००५अ वारणाश् च महाराज समासाद्य परस्परम्  
०७,१२८।००५च् विषाणैर् दारयाम् आसुः सङ्क्रुद्धाश् च मदोत्कटाः  
०७,१२८।००६अ हयारोहान् हयारोहाः प्रासशक्तिपरश्वधैः  
०७,१२८।००६च् बिभिदुस् तुमुले युद्धे प्रार्थयन्तो महद् यशः  
०७,१२८।००७अ पत्तयश् च महाबाहो शतशः शस्त्रपाणयः  
०७,१२८।००७च् अन्योन्यम् आर्दयन् राजन् नित्ययत्ताः पराक्रमे  
०७,१२८।००८अ गोत्राणां नामधेयानां कुलानां चैव मारिष  
०७,१२८।००८च् श्रवणाद् धि विजानीमः पाञ्चालान् कुरुभिः सह  
०७,१२८।००९अ अन्योन्यं समरे योधाः शरशक्तिपरश्वधैः  
०७,१२८।००९च् प्रेषयन् परलोकाय विचरन्तो ह्य् अभीतवत्  
०७,१२८।०१०अ शरैर् दश दिशो राजंस् तेषां मुक्तैः सहस्रशः  
०७,१२८।०१०च् न भ्राजन्त यथापूर्वं भास्करे ऽस्तं गते ऽपि च  
०७,१२८।०११अ तथा प्रयुध्यमानेषु पाण्डवेयेषु निर्भयः  
०७,१२८।०११च् दुर्योधनो महाराज व्यवगाहत तद् बलम्  
०७,१२८।०१२अ सैन्धवस्य वधेनैव भृशं दुःखसमन्वितः  
०७,१२८।०१२च् मर्तव्यम् इति सञ्चिन्त्य प्राविशत् तु द्विषद्बलम्  
०७,१२८।०१३अ नादयन् रथघोषेण कम्पयन्न् इव मेदिनीम्  
०७,१२८।०१३च् अभ्यवर्तत पुत्रस् ते पाण्डवानाम् अनीकिनीम्  
०७,१२८।०१४अ स सन्निपातस् तुमुलस् तस्य तेषां च भारत  
०७,१२८।०१४च् अभवत् सर्वसैन्यानाम् अभावकरणो महान्  
०७,१२८।०१४द्@०१९_०००० धृतराष्ट्र उवाच  
०७,१२८।०१४द्@०१९_०००१ तथा हतेषु सैन्येषु तथा कृच्छ्रगतः स्वयम्  
०७,१२८।०१४द्@०१९_०००२ कच्चिद् दुर्योधनः सूत नाकार्षीत् पृष्ठतो रणम्  
०७,१२८।०१४द्@०१९_०००३ एकस्य च बहूनां च सन्निपातो महान् अभूत्  
०७,१२८।०१४द्@०१९_०००४ विशेषतो हि नृपतेर् विषमं प्रतिभाति मे  
०७,१२८।०१४द्@०१९_०००५ सो ऽत्यन्तसुखसंवृद्धो रक्ष्यो लोकस्य चेश्वरः  
०७,१२८।०१४द्@०१९_०००६ एको बहून् समासाद्य कच्चिन् नासीत् पराङ्मुखः  
०७,१२८।०१४द्@०१९_०००७ द्रोणः कर्णः कृपश् चैव कृतवर्मा च सात्वतः  
०७,१२८।०१४द्@०१९_०००८ नावारयन् कथं युद्धे राजानं राजकाङ्क्षिणः  
०७,१२८।०१४द्@०१९_०००९ सर्वोपायैर् हि युद्धेषु रक्षितव्यो महीपतिः  
०७,१२८।०१४द्@०१९_००१० एषा नीतिः परा युद्धे दृष्टा तत्र महर्षिभिः  
०७,१२८।०१४द्@०१९_००११ प्रविष्टे वै मम सुते परेषां वै महद् बलम्  
०७,१२८।०१४द्@०१९_००१२ सञ्जय उवाच  
०७,१२८।०१४द्@०१९_००१२ मामका रथिनां श्रेष्ठाः किम् अकुर्वत सञ्जय  
०७,१२८।०१४द्@०१९_००१३ राजन् सङ्ग्रामम् आश्चर्यं पुत्रस्य तव भारत  
०७,१२८।०१४द्@०१९_००१४ एकस्य च बहूनां च शृणु मे ब्रुवतो ऽद्भुतम्  
०७,१२८।०१४द्@०१९_००१५ द्रोणेन वार्यमाणो ऽसौ कर्णेन च कृपेण च  
०७,१२८।०१४द्@०१९_००१६ प्राविशत् पाण्डवीं सेनां मकरः सागरं यथा  
०७,१२८।०१४द्@०१९_००१७ किरन्न् इषुसहस्राणि तत्र तत्र तदा तदा  
०७,१२८।०१४द्@०१९_००१८ पाञ्चालान् पाण्डवांश् चैव विव्याध निशितैः शरैः  
०७,१२८।०१४द्@०१९_००१९ यथोद्यम्य ततः सूर्यो रश्मिभिर् नाशयेत् तमः  
०७,१२८।०१४द्@०१९_००२० तथा पुत्रस् तव बलं नाशयत् तन् महाबलः  
०७,१२८।०१५अ मध्यन्दिनगतं सूर्यं प्रतपन्तं गभस्तिभिः  
०७,१२८।०१५च् तथा तव सुतं मध्ये प्रतपन्तं शरोर्मिभिः  
०७,१२८।०१६अ न शेकुर् भारतं युद्धे पाण्डवाः समवेक्षितुम्  
०७,१२८।०१६च् पलायने कृतोत्साहा निरुत्साहा द्विषज्जये  
०७,१२८।०१७अ पर्यधावन्त पाञ्चाला वध्यमाना महात्मना  
०७,१२८।०१७च् रुक्मपुङ्खैः प्रसन्नाग्रैस् तव पुत्रेण धन्विना  
०७,१२८।०१७ए अर्द्यमानाः शरैस् तूर्णं न्यपतन् पाण्डुसैनिकाः  
०७,१२८।०१७फ़्*११०२_०१ व्यद्रवंश् च भयाद् योधा दृष्ट्वा तं परमाहवे  
०७,१२८।०१७फ़्*११०२_०२ व्यात्ताननम् इव प्राप्तम् अन्तकं प्राणहारिणम्  
०७,१२८।०१८अ न तादृशं रणे कर्म कृतवन्तस् तु तावकाः  
०७,१२८।०१८च् यादृशं कृतवान् राजा पुत्रस् तव विशां पते  
०७,१२८।०१९अ पुत्रेण तव सा सेना पाण्डवी मथिता रणे  
०७,१२८।०१९च् नलिनी द्विरदेनेव समन्तात् फुल्लपङ्कजा  
०७,१२८।०२०अ क्षीणतोयानिलार्काभ्यां हतत्विड् इव पद्मिनी  
०७,१२८।०२०च् बभूव पाण्डवी सेना तव पुत्रस्य तेजसा  
०७,१२८।०२१अ पाण्डुसेनां हतां दृष्ट्वा तव पुत्रेण भारत  
०७,१२८।०२१च् भीमसेनपुरोगास् तु पाञ्चालाः समुपाद्रवन्  
०७,१२८।०२२अ स भीमसेनं दशभिर् माद्रीपुत्रौ त्रिभिस् त्रिभिः  
०७,१२८।०२२च् विराटद्रुपदौ षड्भिः शतेन च शिखण्डिनम्  
०७,१२८।०२३अ धृष्टद्युम्नं च सप्तत्या धर्मपुत्रं च सप्तभिः  
०७,१२८।०२३च् केकयांश् चैव चेदींश् च बहुभिर् निशितैः शरैः  
०७,१२८।०२४अ सात्वतं पञ्चभिर् विद्ध्वा द्रौपदेयांस् त्रिभिस् त्रिभिः  
०७,१२८।०२४च् घटोत्कचं च समरे विद्ध्वा सिम्ह इवानदत्  
०७,१२८।०२५अ शतशश् चापरान् योधान् सद्विपाश्वरथान् रणे  
०७,१२८।०२५च् शरैर् अवचकर्तोग्रैः क्रुद्धो ऽन्तक इव प्रजाः  
०७,१२८।०२५द्*११०३_०१ सा तेन पाण्डवी सेना वध्यमाना शिलीमुखैः  
०७,१२८।०२५द्*११०३_०२ तव पुत्रेण सङ्ग्रामे विदुद्राव नराधिप  
०७,१२८।०२५द्*११०३_०३ तं तपन्तम् इवादित्यं कुरुराजं महाहवे  
०७,१२८।०२५द्*११०३_०४ नाशकन् वीक्षितुं राजन् पाण्डुपुत्रस्य सैनिकाः  
०७,१२८।०२५द्*११०३_०५ ततो युधिष्ठिरो राजा कुपितो राजसत्तम  
०७,१२८।०२५द्*११०३_०६ अभ्यधावत् कुरुपतिं तव पुत्रं जिगीषया  
०७,१२८।०२५द्*११०३_०७ ताव् उभौ युधि कौरव्यौ समीयतुर् अरिन्दमौ  
०७,१२८।०२५द्*११०३_०८ स्वार्थहेतोः पराक्रान्तौ दुर्योधनयुधिष्ठिरौ  
०७,१२८।०२५द्*११०३_०९ ततो दुर्योधनः क्रुद्धः शरैः सन्नतपर्वभिः  
०७,१२८।०२५द्*११०३_१० विव्याध दशभिस् तूर्णं ध्वजं चिच्छेद चेषुणा  
०७,१२८।०२५द्*११०३_११ इन्द्रसेनं त्रिभिश् चैव ललाटे जघ्निवान् नृप  
०७,१२८।०२५द्*११०३_१२ सारथिं दयितं राज्ञः पाण्डवस्य महात्मनः  
०७,१२८।०२५द्*११०३_१३ धनुश् च पुनर् अन्येन चकर्तास्य महारथः  
०७,१२८।०२५द्*११०३_१४ चतुर्भिश् चतुरश् चैव बाणैर् विव्याध वाजिनः  
०७,१२८।०२५द्*११०३_१५ ततो युधिष्ठिरः क्रुद्धो निमेषाद् इव कार्मुकम्  
०७,१२८।०२५द्*११०३_१६ अन्यद् आदाय वेगेन कौरवं प्रत्यवारयत्  
०७,१२८।०२६अ तस्य तान् निघ्नतः शत्रून् रुक्मपृष्ठं महद् धनुः  
०७,१२८।०२६च् भल्लाभ्यां पाण्डवो ज्येष्ठस् त्रिधा चिच्छेद मारिष  
०७,१२८।०२७अ विव्याध चैनं दशभिः सम्यगस्तैः शितैः शरैः  
०७,१२८।०२७च् मर्माणि भित्त्वा ते सर्वे सम्भग्नाः क्षितिम् आविशन्  
०७,१२८।०२८अ ततः प्रमुदिता योधाः परिवव्रुर् युधिष्ठिरम्  
०७,१२८।०२८च् वृत्रहत्यै यथा देवाः परिवव्रुः पुरन्दरम्  
०७,१२८।०२८द्*११०४_०१ वृत्रेण सह युध्यन्तं यद्वद् देवा शतक्रतुम्  
०७,१२८।०२९अ ततो युधिष्ठिरो राजा तव पुत्रस्य मारिष  
०७,१२८।०२९च् शरं परमदुर्वारं प्रेषयाम् आस संयुगे  
०७,१२८।०२९द्*११०५_०१ स शरं सूर्यरश्म्याभम् अत्युग्रम् अनिवारणम्  
०७,१२८।०२९द्*११०६_०१ हा हतो ऽसीति राजानम् उक्त्वामुञ्चद् युधिष्ठिरः  
०७,१२८।०२९द्*११०६_०२ स तेनाकर्णमुक्तेन विद्धो बाणेन कौरवः  
०७,१२८।०२९ए स तेन भृशसंविद्धो निषसाद रथोत्तमे  
०७,१२८।०२९फ़्*११०७_०१ निषसाद रथोपस्थे भृशं सम्मूढचेतनः  
०७,१२८।०३०अ ततः पाञ्चालसैन्यानां भृशम् आसीद् रवो महान्  
०७,१२८।०३०च् हतो राजेति राजेन्द्र मुदितानां समन्ततः  
०७,१२८।०३१अ बाणशब्दरवश् चोग्रः शुश्रुवे तत्र मारिष  
०७,१२८।०३१च् अथ द्रोणो द्रुतं तत्र प्रत्यदृश्यत संयुगे  
०७,१२८।०३२अ हृष्टो दुर्योधनश् चापि दृढम् आदाय कार्मुकम्  
०७,१२८।०३२च् तिष्ठ तिष्ठेति राजानं ब्रुवन् पाण्डवम् अभ्ययात्  
०७,१२८।०३२द्*११०८_०१ तम् एवंवादिनं वीरं धार्तराष्ट्रं महारथम्  
०७,१२८।०३३अ प्रत्युद्ययुस् तं त्वरिताः पाञ्चाला राजगृद्धिनः  
०७,१२८।०३३च् तान् द्रोणः प्रतिजग्राह परीप्सन् कुरुसत्तमम्  
०७,१२८।०३३ए चण्डवातोद्धतान् मेघान् निघ्नन् रश्मिमुचो यथा  
०७,१२८।०३४अ ततो राजन् महान् आसीत् सङ्ग्रामो भूरिवर्धनः  
०७,१२८।०३४च् तावकानां परेषां च समेतानां युयुत्सया  
०७,१२९।००१ धृतराष्ट्र उवाच  
०७,१२९।००१अ यत् तदा प्राविशत् पाण्डून् आचार्यः कुपितो वशी  
०७,१२९।००१च् उक्त्वा दुर्योधनं सम्यङ् मम शास्त्रातिगं सुतम्  
०७,१२९।००२अ प्रविश्य विचरन्तं च रणे शूरम् अवस्थितम्  
०७,१२९।००२च् कथं द्रोणं महेष्वासं पाण्डवाः पर्यवारयन्  
०७,१२९।००३अ के ऽरक्षन् दक्षिणं चक्रम् आचार्यस्य महात्मनः  
०७,१२९।००३च् के चोत्तरम् अरक्षन्त निघ्नतः शात्रवान् रणे  
०७,१२९।००३द्*११०९_०१ के चास्य पृष्ठतो ऽन्वासन् वीरा वीरस्य योधिनः  
०७,१२९।००३द्*११०९_०२ के पुरस्ताद् अवर्तन्त रथिनस् तस्य शत्रवः  
०७,१२९।००३द्*११०९_०३ मन्ये तान् अस्पृशच् छीतम् अतिवेलम् अनार्तवम्  
०७,१२९।००३द्*११०९_०४ मन्ये ते समवेपन्त गावो वै शिशिरे यथा  
०७,१२९।००३द्*११०९_०५ यत् प्राविशन् महेष्वासः पाञ्चालान् अपराजितः  
०७,१२९।००४अ नृत्यन् स रथमार्गेषु सर्वशस्त्रभृतां वरः  
०७,१२९।००४ब्*१११०_०१ निर्दहन् सर्वसैन्यानि पाञ्चालानां रथर्षभः  
०७,१२९।००४च् धूमकेतुर् इव क्रुद्धः कथं मृत्युम् उपेयिवान्  
०७,१२९।००५ सञ्जय उवाच  
०७,१२९।००५अ सायाह्ने सैन्धवं हत्वा राज्ञा पार्थः समेत्य च  
०७,१२९।००५च् सात्यकिश् च महेष्वासो द्रोणम् एवाभ्यधावताम्  
०७,१२९।००६अ तथा युधिष्ठिरस् तूर्णं भीमसेनश् च पाण्डवः  
०७,१२९।००६च् पृथक् चमूभ्यां संसक्तौ द्रोणम् एवाभ्यधावताम्  
०७,१२९।००७अ तथैव नकुलो धीमान् सहदेवश् च दुर्जयः  
०७,१२९।००७च् धृष्टद्युम्नः शतानीको विराटश् च सकेकयः  
०७,१२९।००७ए मत्स्याः शाल्वेयसेनाश् च द्रोणम् एव ययुर् युधि  
०७,१२९।००८अ द्रुपदश् च तथा राजा पाञ्चालैर् अभिरक्षितः  
०७,१२९।००८च् धृष्टद्युम्नपिता राजन् द्रोणम् एवाभ्यवर्तत  
०७,१२९।००९अ द्रौपदेया महेष्वासा राक्षसश् च घटोत्कचः  
०७,१२९।००९च् ससेनास् ते ऽभ्यवर्तन्त द्रोणम् एव महाद्युतिम्  
०७,१२९।०१०अ प्रभद्रकाश् च पाञ्चालाः षट्सहस्राः प्रहारिणः  
०७,१२९।०१०च् द्रोणम् एवाभ्यवर्तन्त पुरस्कृत्य शिखण्डिनम्  
०७,१२९।०११अ तथेतरे नरव्याघ्राः पाण्डवानां महारथाः  
०७,१२९।०११च् सहिताः सन्न्यवर्तन्त द्रोणम् एव द्विजर्षभम्  
०७,१२९।०१२अ तेषु शूरेषु युद्धाय गतेषु भरतर्षभ  
०७,१२९।०१२च् बभूव रजनी घोरा भीरूणां भयवर्धिनी  
०७,१२९।०१३अ योधानाम् अशिवा रौद्रा राजन्न् अन्तकगामिनी  
०७,१२९।०१३च् कुञ्जराश्वमनुष्याणां प्राणान्तकरणी तदा  
०७,१२९।०१४अ तस्यां रजन्यां घोरायां नदन्त्यः सर्वतः शिवाः  
०७,१२९।०१४च् न्यवेदयन् भयं घोरं सज्वालकवलैर् मुखैः  
०७,१२९।०१५अ उलूकाश् चाप्य् अदृश्यन्त शंसन्तो विपुलं भयम्  
०७,१२९।०१५च् विशेषतः कौरवाणां ध्वजिन्याम् अतिदारुणम्  
०७,१२९।०१६अ ततः सैन्येषु राजेन्द्र शब्दः समभवन् महान्  
०७,१२९।०१६च् भेरीशब्देन महता मृदङ्गानां स्वनेन च  
०७,१२९।०१७अ गजानां गर्जितैश् चापि तुरङ्गाणां च हेषितैः  
०७,१२९।०१७च् खुरशब्दनिपातैश् च तुमुलः सर्वतो ऽभवत्  
०७,१२९।०१८अ ततः समभवद् युद्धं सन्ध्यायाम् अतिदारुणम्  
०७,१२९।०१८च् द्रोणस्य च महाराज सृञ्जयानां च सर्वशः  
०७,१२९।०१९अ तमसा चावृते लोके न प्राज्ञायत किं चन  
०७,१२९।०१९च् सैन्येन रजसा चैव समन्ताद् उत्थितेन ह  
०७,१२९।०२०अ नरस्याश्वस्य नागस्य समसज्जत शोणितम्  
०७,१२९।०२०च् नापश्याम रजो भौमं कश्मलेनाभिसंवृताः  
०७,१२९।०२१अ रात्रौ वंशवनस्येव दह्यमानस्य पर्वते  
०७,१२९।०२१ब्*११११_०१ मृदङ्गानकनिर्ह्रादैर् झर्झरैः पटहैस् तथा  
०७,१२९।०२१ब्*११११_०२ फेत्कारैर् ह्रेषितैः शब्दैः सर्वम् एवाकुलं बभौ  
०७,१२९।०२१च् घोरश् चटचटाशब्दः शस्त्राणां पतताम् अभूत्  
०७,१२९।०२२अ नैव स्वे न परे राजन् प्राज्ञायन्त तमोवृते  
०७,१२९।०२२च् उन्मत्तम् इव तत् सर्वं बभूव रजनीमुखे  
०७,१२९।०२३अ भौमं रजो ऽथ राजेन्द्र शोणितेन प्रशामितम्  
०७,१२९।०२३च् शातकौम्भैश् च कवचैर् भूषणैश् च तमो ऽभ्यगात्  
०७,१२९।०२४अ ततः सा भारती सेना मणिहेमविभूषिता  
०७,१२९।०२४च् द्यौर् इवासीत् सनक्षत्रा रजन्यां भरतर्षभ  
०७,१२९।०२५अ गोमायुबडसङ्घुष्टा शक्तिध्वजसमाकुला  
०७,१२९।०२५च् दारुणाभिरुता घोरा क्ष्वेडितोत्क्रुष्टनादिता  
०७,१२९।०२६अ ततो ऽभवन् महाशब्दस् तुमुलो लोमहर्षणः  
०७,१२९।०२६च् समावृण्वन् दिशः सर्वा महेन्द्राशनिनिस्वनः  
०७,१२९।०२७अ सा निशीथे महाराज सेनादृश्यत भारती  
०७,१२९।०२७च् अङ्गदैः कुण्डलैर् निष्कैः शस्त्रैश् चैवावभासिता  
०७,१२९।०२८अ तत्र नागा रथाश् चैव जाम्बूनदविभूषिताः  
०७,१२९।०२८च् निशायां प्रत्यदृश्यन्त मेघा इव सविद्युतः  
०७,१२९।०२९अ ऋष्टिशक्तिगदाबाणमुसलप्रासपट्टिशाः  
०७,१२९।०२९च् सम्पतन्तो व्यदृश्यन्त भ्राजमाना इवाग्नयः  
०७,१२९।०३०अ दुर्योधनपुरोवातां रथनागबलाहकाम्  
०७,१२९।०३०च् वादित्रघोषस्तनितां चापविद्युद्ध्वजैर् वृताम्  
०७,१२९।०३१अ द्रोणपाण्डवपर्जन्यां खड्गशक्तिगदाशनिम्  
०७,१२९।०३१च् शरधारास्त्रपवनां भृशं शीतोष्णसङ्कुलाम्  
०७,१२९।०३२अ घोरां विस्मापनीम् उग्रां जीवितच्छिदम् अप्लवाम्  
०७,१२९।०३२च् तां प्राविशन्न् अतिभयां सेनां युद्धचिकीर्षवः  
०७,१२९।०३३अ तस्मिन् रात्रिमुखे घोरे महाशब्दनिनादिते  
०७,१२९।०३३च् भीरूणां त्रासजनने शूराणां हर्षवर्धने  
०७,१२९।०३४अ रात्रियुद्धे तदा घोरे वर्तमाने सुदारुणे  
०७,१२९।०३४च् द्रोणम् अभ्यद्रवन् क्रुद्धाः सहिताः पाण्डुसृञ्जयाः  
०७,१२९।०३५अ ये ये प्रमुखतो राजन् न्यवर्तन्त महात्मनः  
०७,१२९।०३५च् तान् सर्वान् विमुखांश् चक्रे कांश् चिन् निन्ये यमक्षयम्  
०७,१२९।०३५द्*१११२_०१ तानि नागसहस्राणि रथानाम् अयुतानि च  
०७,१२९।०३५द्*१११२_०२ पदातिहयसङ्घानां प्रयुतान्य् अर्बुदानि च  
०७,१२९।०३५द्*१११२_०३ द्रोणेनैकेन नाराचैर् निर्भिन्नानि निशामुखे  
०७,१३०।००१ धृतराष्ट्र उवाच  
०७,१३०।००१अ तस्मिन् प्रविष्टे दुर्धर्षे सृञ्जयान् अमितौजसि  
०७,१३०।००१च् अमृष्यमाणे संरब्धे का वो ऽभूद् वै मतिस् तदा  
०७,१३०।००२अ दुर्योधनं तथा पुत्रम् उक्त्वा शास्त्रातिगं मम  
०७,१३०।००२च् यत् प्राविशद् अमेयात्मा किं पार्थः प्रत्यपद्यत  
०७,१३०।००३अ निहते सैन्धवे वीरे भूरिश्रवसि चैव हि  
०७,१३०।००३च् यद् अभ्यगान् महातेजाः पाञ्चालान् अपराजितः  
०७,१३०।००४अ किम् अमन्यत दुर्धर्षः प्रविष्टे शत्रुतापने  
०७,१३०।००४च् दुर्योधनश् च किं कृत्यं प्राप्तकालम् अमन्यत  
०७,१३०।००५अ के च तं वरदं वीरम् अन्वयुर् द्विजसत्तमम्  
०७,१३०।००५च् के चास्य पृष्ठतो ऽगच्छन् वीराः शूरस्य युध्यतः  
०७,१३०।००५ए के पुरस्ताद् अयुध्यन्त निघ्नतः शात्रवान् रणे  
०७,१३०।००६अ मन्ये ऽहं पाण्डवान् सर्वान् भारद्वाजशरार्दितान्  
०७,१३०।००६च् शिशिरे कम्पमाना वै कृशा गाव इवाभिभो  
०७,१३०।००७अ प्रविश्य स महेष्वासः पाञ्चालान् अरिमर्दनः  
०७,१३०।००७च् कथं नु पुरुषव्याघ्रः पञ्चत्वम् उपजग्मिवान्  
०७,१३०।००८अ सर्वेषु सैन्येषु च सङ्गतेषु; रात्रौ समेतेषु महारथेषु  
०७,१३०।००८च् संलोड्यमानेषु पृथग्विधेषु; के वस् तदानीं मतिमन्त आसन्  
०७,१३०।००९अ हतांश् चैव विषक्तांश् च पराभूतांश् च शंससि  
०७,१३०।००९च् रथिनो विरथांश् चैव कृतान् युद्धेषु मामकान्  
०७,१३०।००९द्*१११३_०१ तेषां संलोड्यमानानां पाण्डवैर् हतचेतसाम्  
०७,१३०।००९द्*१११३_०२ अन्धे तमसि किं ज्योतिर् अभवत् का मतिस् तदा  
०७,१३०।००९द्*१११३_०३ प्रहृष्टांश् चाप्य् उदग्रांश् च नित्यं शंससि पाण्डवान्  
०७,१३०।००९द्*१११३_०४ अप्रहृष्टान् विमनसो वित्रस्तांश् चैव मामकान्  
०७,१३०।०१०अ कथम् एषां तदा तत्र पार्थानाम् अपलायिनाम्  
०७,१३०।०१०च् प्रकाशम् अभवद् रात्रौ कथं कुरुषु सञ्जय  
०७,१३०।०११ सञ्जय उवाच  
०७,१३०।०११अ रात्रियुद्धे तदा राजन् वर्तमाने सुदारुणे  
०७,१३०।०११च् द्रोणम् अभ्यद्रवन् रात्रौ पाण्डवाः सहसैनिकाः  
०७,१३०।०१२अ ततो द्रोणः केकयांश् च धृष्टद्युम्नस्य चात्मजान्  
०७,१३०।०१२च् प्रेषयन् मृत्युलोकाय सर्वान् इषुभिर् आशुगैः  
०७,१३०।०१३अ तस्य प्रमुखतो राजन् ये ऽवर्तन्त महारथाः  
०७,१३०।०१३च् तान् सर्वान् प्रेषयाम् आस परलोकाय भारत  
०७,१३०।०१४अ प्रमथ्नन्तं तदा वीरं भारद्वाजं महारथम्  
०७,१३०।०१४च् अभ्यवर्तत सङ्क्रुद्धः शिबी राजन् प्रतापवान्  
०७,१३०।०१५अ तम् आपतन्तं सम्प्रेक्ष्य पाण्डवानां महारथम्  
०७,१३०।०१५च् विव्याध दशभिर् द्रोणः सर्वपारशवैः शरैः  
०७,१३०।०१६अ तं शिबिः प्रतिविव्याध त्रिंशता निशितैः शरैः  
०७,१३०।०१६च् सारथिं चास्य भल्लेन स्मयमानो न्यपातयत्  
०७,१३०।०१७अ तस्य द्रोणो हयान् हत्वा सारथिं च महात्मनः  
०७,१३०।०१७च् अथास्य सशिरस्त्राणं शिरः कायाद् अपाहरत्  
०७,१३०।०१७द्*१११४_०१ ततो ऽस्य सारथिं क्षिप्रम् अन्यं दुर्योधनो ऽदिशत्  
०७,१३०।०१७द्*१११४_०२ स तेन सङ्गृहीताश्वः पुनर् अभ्यद्रवद् रिपून्  
०७,१३०।०१८अ कलिङ्गानां च सैन्येन कलिङ्गस्य सुतो रणे  
०७,१३०।०१८च् पूर्वं पितृवधात् क्रुद्धो भीमसेनम् उपाद्रवत्  
०७,१३०।०१९अ स भीमं पञ्चभिर् विद्ध्वा पुनर् विव्याध सप्तभिः  
०७,१३०।०१९च् विशोकं त्रिभिर् आजघ्ने ध्वजम् एकेन पत्रिणा  
०७,१३०।०२०अ कलिङ्गानां तु तं शूरं क्रुद्धं क्रुद्धो वृकोदरः  
०७,१३०।०२०च् रथाद् रथम् अभिद्रुत्य मुष्टिनाभिजघान ह  
०७,१३०।०२१अ तस्य मुष्टिहतस्याजौ पाण्डवेन बलीयसा  
०७,१३०।०२१च् सर्वाण्य् अस्थीनि सहसा प्रापतन् वै पृथक् पृथक्  
०७,१३०।०२१द्*१११५_०१ तस्मिंस् तथा हते तेन सिंहनादो महान् अभूत्  
०७,१३०।०२१द्*१११५_०२ पाञ्चालानां महाराज साधु साध्व् इति पाण्डवम्  
०७,१३०।०२२अ तं कर्णो भ्रातरश् चास्य नामृष्यन्त महारथाः  
०७,१३०।०२२च् ते भीमसेनं नाराचैर् जघ्नुर् आशीविषोपमैः  
०७,१३०।०२३अ ततः शत्रुरथं त्यक्त्वा भीमो ध्रुवरथं गतः  
०७,१३०।०२३च् ध्रुवं चास्यन्तम् अनिशं मुष्टिना समपोथयत्  
०७,१३०।०२३द्*१११६_०१ **** **** भीमः स्वं रथम् आगमत्  
०७,१३०।०२३द्*१११६_०२ पुनश् चोत्पत्य वेगेन तस्यानुजम् अपातयत्  
०७,१३०।०२३द्*१११७_०१ यथा काचमणिर् न्यस्तो मुष्टिनैकेन लीलया  
०७,१३०।०२३द्*१११७_०२ स हतः सहसा चूर्णो रक्तम् एवोपपद्यत  
०७,१३०।०२३द्*१११७_०३ तथा चूर्णम् अभूत् तत्र कर्णभ्राता द्रुमस् तथा  
०७,१३०।०२३ए स तथा पाण्डुपुत्रेण बलिना निहतो ऽपतत्  
०७,१३०।०२४अ तं निहत्य महाराज भीमसेनो महाबलः  
०७,१३०।०२४च् जयरातरथं प्राप्य मुहुः सिम्ह इवानदत्  
०७,१३०।०२५अ जयरातम् अथाक्षिप्य नदन् सव्येन पाणिना  
०७,१३०।०२५ब्*१११८_०१ सूतं चास्य महाबाहुर् गृह्य राजंस् तथैव च  
०७,१३०।०२५च् तलेन नाशयाम् आस कर्णस्यैवाग्रतः स्थितम्  
०७,१३०।०२५द्*१११९_०१ पादयोर् गृह्य तौ वीरौ भीमः कर्णस्य पश्यतः  
०७,१३०।०२५द्*१११९_०२ भूमाव् आविध्य जघ्ने स तौ च प्राणैर् व्ययुज्यताम्  
०७,१३०।०२६अ कर्णस् तु पाण्डवे शक्तिं काञ्चनीं समवासृजत्  
०७,१३०।०२६च् ततस् ताम् एव जग्राह प्रहसन् पाण्डुनन्दनः  
०७,१३०।०२७अ कर्णायैव च दुर्धर्षश् चिक्षेपाजौ वृकोदरः  
०७,१३०।०२७च् ताम् अन्तरिक्षे चिच्छेद शकुनिस् तैलपायिना  
०७,१३०।०२७द्*११२०_०१ एतत् कृत्वा महत् कर्म रणे ऽद्भुतपराक्रमः  
०७,१३०।०२७द्*११२०_०२ पुनः स्वरथम् आस्थाय दुद्राव तव वाहिनीम्  
०७,१३०।०२७द्*११२०_०३ तम् आयान्तं जिघांसन्तं भीमं क्रुद्धम् इवान्तकम्  
०७,१३०।०२७द्*११२०_०४ न्यवारयन् महाबाहुं तव पुत्रा विशां पते  
०७,१३०।०२८अ ततस् तव सुता राजन् भीमस्य रथम् आव्रजन्  
०७,१३०।०२८च् महता शरवर्षेण छादयन्तो वृकोदरम्  
०७,१३०।०२९अ दुर्मदस्य ततो भीमः प्रहसन्न् इव संयुगे  
०७,१३०।०२९च् सारथिं च हयांश् चैव शरैर् निन्ये यमक्षयम्  
०७,१३०।०२९ए दुर्मदस् तु ततो यानं दुष्कर्णस्यावपुप्लुवे  
०७,१३०।०३०अ ताव् एकरथम् आरूढौ भ्रातरौ परतापनौ  
०७,१३०।०३०च् सङ्ग्रामशिरसो मध्ये भीमं द्वाव् अभ्यधावताम्  
०७,१३०।०३०ए यथाम्बुपतिमित्रौ हि तारकं दैत्यसत्तमम्  
०७,१३०।०३१अ ततस् तु दुर्मदश् चैव दुष्कर्णश् च तवात्मजौ  
०७,१३०।०३१च् रथम् एकं समारुह्य भीमं बाणैर् अविध्यताम्  
०७,१३०।०३२अ ततः कर्णस्य मिषतो द्रौणेर् दुर्योधनस्य च  
०७,१३०।०३२च् कृपस्य सोमदत्तस्य बाह्लीकस्य च पाण्डवः  
०७,१३०।०३३अ दुर्मदस्य च वीरस्य दुष्कर्णस्य च तं रथम्  
०७,१३०।०३३ब्*११२१_०१ आरुरोह महाबाहुर् मिषतां सर्वधन्विनाम्  
०७,१३०।०३३च् पादप्रहारेण धरां प्रावेशयद् अरिन्दमः  
०७,१३०।०३४अ ततः सुतौ ते बलिनौ शूरौ दुष्कर्णदुर्मदौ  
०७,१३०।०३४च् मुष्टिनाहत्य सङ्क्रुद्धो ममर्द चरणेन च  
०७,१३०।०३५अ ततो हाहाकृते सैन्ये दृष्ट्वा भीमं नृपाब्रुवन्  
०७,१३०।०३५च् रुद्रो ऽयं भीमरूपेण धार्तराष्ट्रेषु गृध्यति  
०७,१३०।०३६अ एवम् उक्त्वापलायन्त सर्वे भारत पार्थिवाः  
०७,१३०।०३६च् विसञ्ज्ञावाहयन् वाहान् न च द्वौ सह धावतः  
०७,१३०।०३७अ ततो बले भृशलुलिते निशामुखे; सुपूजितो नृपवृषभैर् वृकोदरः  
०७,१३०।०३७च् महाबलः कमलविबुद्धलोचनो; युधिष्ठिरं नृपतिम् अपूजयद् बली  
०७,१३०।०३८अ ततो यमौ द्रुपदविराटकेकया; युधिष्ठिरश् चापि परां मुदं ययुः  
०७,१३०।०३८च् वृकोदरं भृशम् अभिपूजयंश् च ते; यथान्धके प्रतिनिहते हरं सुराः  
०७,१३०।०३९अ ततः सुतास् तव वरुणात्मजोपमा; रुषान्विताः सह गुरुणा महात्मना  
०७,१३०।०३९च् वृकोदरं सरथपदातिकुञ्जरा; युयुत्सवो भृशम् अभिपर्यवारयन्  
०७,१३०।०३९द्*११२२_०१ ततो यमौ द्रुपदसुताः ससैनिका  
०७,१३०।०३९द्*११२२_०२ युधिष्ठिरद्रुपदविराटसात्वताः  
०७,१३०।०३९द्*११२२_०३ घटोत्कचो जयविजयौ द्रुमौ वृकः  
०७,१३०।०३९द्*११२२_०४ ससृञ्जयास् तव तनयान् अवारयन्  
०७,१३०।०४०अ ततो ऽभवत् तिमिरघनैर् इवावृतम्; महाभये भयदम् अतीव दारुणम्  
०७,१३०।०४०च् निशामुखे बडवृकगृध्रमोदनम्; महात्मनां नृपवरयुद्धम् अद्भुतम्  
०७,१३१।००१ सञ्जय उवाच  
०७,१३१।००१अ प्रायोपविष्टे तु हते पुत्रे सात्यकिना ततः  
०७,१३१।००१च् सोमदत्तो भृशं क्रुद्धः सात्यकिं वाक्यम् अब्रवीत्  
०७,१३१।००२अ क्षत्रधर्मः पुरा दृष्टो यस् तु देवैर् महात्मभिः  
०७,१३१।००२च् तं त्वं सात्वत सन्त्यज्य दस्युधर्मे कथं रतः  
०७,१३१।००३अ पराङ्मुखाय दीनाय न्यस्तशस्त्राय याचते  
०७,१३१।००३च् क्षत्रधर्मरतः प्राज्ञः कथं नु प्रहरेद् रणे  
०७,१३१।००४अ द्वाव् एव किल वृष्णीनां तत्र ख्यातौ महारथौ  
०७,१३१।००४च् प्रद्युम्नश् च महाबाहुस् त्वं चैव युधि सात्वत  
०७,१३१।००५अ कथं प्रायोपविष्टाय पार्थेन छिन्नबाहवे  
०७,१३१।००५च् नृशंसं पतनीयं च तादृशं कृतवान् असि  
०७,१३१।००५द्*११२३_०१ कर्मणस् तस्य दुर्वृत्त फलं प्राप्नुहि संयुगे  
०७,१३१।००५द्*११२३_०२ अद्य छेत्स्यामि ते मूढ शिरो विक्रम्य पत्रिणा  
०७,१३१।००६अ शपे सात्वत पुत्राभ्याम् इष्टेन सुकृतेन च  
०७,१३१।००६च् अनतीताम् इमां रात्रिं यदि त्वां वीरमानिनम्  
०७,१३१।००७अ अरक्ष्यमाणं पार्थेन जिष्णुना ससुतानुजम्  
०७,१३१।००७च् न हन्यां निरये घोरे पतेयं वृष्णिपांसन  
०७,१३१।००८अ एवम् उक्त्वा सुसङ्क्रुद्धः सोमदत्तो महाबलः  
०७,१३१।००८च् दध्मौ शङ्खं च तारेण सिंहनादं ननाद च  
०७,१३१।००९अ ततः कमलपत्राक्षः सिंहदंष्ट्रो महाबलः  
०७,१३१।००९च् सात्वतो भृशसङ्क्रुद्धः सोमदत्तम् अथाब्रवीत्  
०७,१३१।००९द्*११२४_०१ कौरवेय न मे त्रासः कथं चिद् अपि विद्यते  
०७,१३१।००९द्*११२४_०२ त्वया सार्धम् अथान्यैश् च युध्यतो हृदि कश् चन  
०७,१३१।००९द्*११२४_०३ यदि सर्वेण सैन्येन गुप्तो मां योधयिष्यसि  
०७,१३१।००९द्*११२४_०४ तथापि न व्यथा का चित् त्वयि स्यान् मम कौरव  
०७,१३१।००९द्*११२४_०५ युद्धसारेण वाक्येन सताम् अवमतेन च  
०७,१३१।००९द्*११२४_०६ नाहं भीषयितुं शक्यः क्षत्रवृत्ते स्थितस् त्वया  
०७,१३१।००९द्*११२४_०७ यदि ते ऽस्ति युयुत्साद्य मया सह नराधिप  
०७,१३१।००९द्*११२४_०८ निर्दयो निशितैर् बाणैः प्रहर प्रहरामि ते  
०७,१३१।०१०अ हतो भूरिश्रवा वीरस् तव पुत्रो महारथः  
०७,१३१।०१०च् शलश् चैव तथा राजन् भ्रातृव्यसनकर्शितः  
०७,१३१।०११अ त्वां चाप्य् अद्य वधिष्यामि सपुत्रपशुबान्धवम्  
०७,१३१।०११च् तिष्ठेदानीं रणे यत्तः कौरवो ऽसि विशेषतः  
०७,१३१।०१२अ यस्मिन् दानं दमः शौचम् अहिंसा ह्रीर् धृतिः क्षमा  
०७,१३१।०१२च् अनपायीनि सर्वाणि नित्यं राज्ञि युधिष्ठिरे  
०७,१३१।०१३अ मृदङ्गकेतोस् तस्य त्वं तेजसा निहतः पुरा  
०७,१३१।०१३च् सकर्णसौबलः सङ्ख्ये विनाशं समुपेष्यसि  
०७,१३१।०१४अ शपे ऽहं कृष्णचरणैर् इष्टापूर्तेन चैव ह  
०७,१३१।०१४च् यदि त्वां ससुतं पापं न हन्यां युधि रोषितः  
०७,१३१।०१४ए अपयास्यसि चेत् त्यक्त्वा ततो मुक्तो भविष्यसि  
०७,१३१।०१५अ एवम् आभाष्य चान्योन्यं क्रोधसंरक्तलोचनौ  
०७,१३१।०१५च् प्रवृत्तौ शरसम्पातं कर्तुं पुरुषसत्तमौ  
०७,१३१।०१६अ ततो गजसहस्रेण रथानाम् अयुतेन च  
०७,१३१।०१६च् दुर्योधनः सोमदत्तं परिवार्य व्यवस्थितः  
०७,१३१।०१७अ शकुनिश् च सुसङ्क्रुद्धः सर्वशस्त्रभृतां वरः  
०७,१३१।०१७च् पुत्रपौत्रैः परिवृतो भ्रातृभिश् चेन्द्रविक्रमैः  
०७,१३१।०१७ए स्यालस् तव महाबाहुर् वज्रसंहननो युवा  
०७,१३१।०१८अ साग्रं शतसहस्रं तु हयानां तस्य धीमतः  
०७,१३१।०१८च् सोमदत्तं महेष्वासं समन्तात् पर्यरक्षत  
०७,१३१।०१९अ रक्ष्यमाणश् च बलिभिश् छादयाम् आस सात्यकिम्  
०७,१३१।०१९च् तं छाद्यमानं विशिखैर् दृष्ट्वा सन्नतपर्वभिः  
०७,१३१।०१९ए धृष्टद्युम्नो ऽभ्ययात् क्रुद्धः प्रगृह्य महतीं चमूम्  
०७,१३१।०१९फ़्*११२५_०१ अभ्यरक्षन् महाबाहुः सात्वतं सत्यविक्रमम्  
०७,१३१।०२०अ चण्डवाताभिसृष्टानाम् उदधीनाम् इव स्वनः  
०७,१३१।०२०च् आसीद् राजन् बलौघानाम् अन्योन्यम् अभिनिघ्नताम्  
०७,१३१।०२१अ विव्याध सोमदत्तस् तु सात्वतं नवभिः शरैः  
०७,१३१।०२१च् सात्यकिर् दशभिश् चैनम् अवधीत् कुरुपुङ्गवम्  
०७,१३१।०२२अ सो ऽतिविद्धो बलवता समरे दृढधन्वना  
०७,१३१।०२२च् रथोपस्थं समासाद्य मुमोह गतचेतनः  
०७,१३१।०२३अ तं विमूढं समालक्ष्य सारथिस् त्वरयान्वितः  
०७,१३१।०२३च् अपोवाह रणाद् वीरं सोमदत्तं महारथम्  
०७,१३१।०२४अ तं विसञ्ज्ञं समालोक्य युयुधानशरार्दितम्  
०७,१३१।०२४ब्@०२०_०००१ अभ्यधावत् ततो द्रोणो यदुवीरजिघांसया  
०७,१३१।०२४ब्@०२०_०००२ तम् आयान्तम् अभिप्रेक्ष्य युधिष्ठिरपुरोगमाः  
०७,१३१।०२४ब्@०२०_०००३ परिवव्रुर् महात्मानं परीप्सन्तो यदूद्वहम्  
०७,१३१।०२४ब्@०२०_०००४ ततः प्रववृते युद्धं द्रोणस्य सह पाण्डवैः  
०७,१३१।०२४ब्@०२०_०००५ बलेर् इव सुरैः पूर्वं त्रैलोक्यजयकाङ्क्षया  
०७,१३१।०२४ब्@०२०_०००६ ततः सायकजालेन पाण्डवानीकम् आवृणोत्  
०७,१३१।०२४ब्@०२०_०००७ भारद्वाजो महातेजा विव्याध च युधिष्ठिरम्  
०७,१३१।०२४ब्@०२०_०००८ सात्यकिं दशभिर् बाणैर् विंशत्या पार्षतं शरैः  
०७,१३१।०२४ब्@०२०_०००९ भीमसेनं च नवभिर् नकुलं पञ्चभिस् तथा  
०७,१३१।०२४ब्@०२०_००१० सहदेवं तथाष्टाभिः शतेन च शिखण्डिनम्  
०७,१३१।०२४ब्@०२०_००११ द्रौपदेयान् महाबाहुः पञ्चभिः पञ्चभिः शरैः  
०७,१३१।०२४ब्@०२०_००१२ विराटं मत्स्यम् अष्टाभिर् द्रुपदं दशभिः शरैः  
०७,१३१।०२४ब्@०२०_००१३ युधामन्युं त्रिभिः षड्भिर् उत्तमौजसम् आहवे  
०७,१३१।०२४ब्@०२०_००१४ अन्यांश् च सैनिकान् विद्ध्वा युधिष्ठिरम् उपाद्रवत्  
०७,१३१।०२४ब्@०२०_००१५ ते वध्यमाना द्रोणेन पाण्डुपुत्रस्य सैनिकाः  
०७,१३१।०२४ब्@०२०_००१६ प्राद्रवन् वै भयाद् राजन् सार्तनादा दिशो दश  
०७,१३१।०२४ब्@०२०_००१७ काल्यमानं तु तत् सैन्यं दृष्ट्वा द्रोणेन फल्गुनः  
०७,१३१।०२४ब्@०२०_००१८ किं चिद् आगतसंरम्भो गुरुं पार्थो ऽभ्ययाद् द्रुतम्  
०७,१३१।०२४ब्@०२०_००१९ दृष्ट्वा द्रोणस् तु बीभत्सुम् अभिधावन्तम् आहवे  
०७,१३१।०२४ब्@०२०_००२० सन्न्यवर्तत तत् सैन्यं पुनर् यौधिष्ठिरं नृप  
०७,१३१।०२४ब्@०२०_००२१ ततो युद्धम् अभूद् भूयो भारद्वाजस्य पाण्डवैः  
०७,१३१।०२४ब्@०२०_००२२ द्रोणस् तव सुतै राजन् सर्वतः परिवारितः  
०७,१३१।०२४ब्@०२०_००२३ व्यधमत् पाण्डुसैन्यानि तूलराशिम् इवानलः  
०७,१३१।०२४ब्@०२०_००२४ तं ज्वलन्तम् इवादित्यं दीप्तानलसमद्युतिम्  
०७,१३१।०२४ब्@०२०_००२५ राजन्न् अनिशम् अत्यन्तं दृष्ट्वा द्रोणं शरार्चिषम्  
०७,१३१।०२४ब्@०२०_००२६ मण्डलीकृतधन्वानं तपन्तम् इव भास्करम्  
०७,१३१।०२४ब्@०२०_००२७ दहन्तम् अहितान् सैन्ये नैनं कश् चिद् अवारयत्  
०७,१३१।०२४ब्@०२०_००२८ यो यो हि प्रमुखे तस्य तस्थौ द्रोणस्य पूरुषः  
०७,१३१।०२४ब्@०२०_००२९ तस्य तस्य शिरश् छित्त्वा ययौ द्रोणशरः क्षितिम्  
०७,१३१।०२४ब्@०२०_००३० एवं सा पाण्डवी सेना वध्यमाना महात्मना  
०७,१३१।०२४ब्@०२०_००३१ प्रदुद्राव पुनर् भीता पश्यतः सव्यसाचिनः  
०७,१३१।०२४ब्@०२०_००३२ सम्प्रभग्नं बलं दृष्ट्वा द्रोणेन निशि भारत  
०७,१३१।०२४ब्@०२०_००३३ गोविन्दम् अब्रवीज् जिष्णुर् गच्छ द्रोणरथं प्रति  
०७,१३१।०२४ब्@०२०_००३४ ततो रजतगोक्षीरकुन्देन्दुसदृशप्रभान्  
०७,१३१।०२४ब्@०२०_००३५ चोदयाम् आस दाशार्हो हयान् द्रोणरथं प्रति  
०७,१३१।०२४ब्@०२०_००३६ भीमसेनो ऽपि तं दृष्ट्वा यान्तं द्रोणाय फल्गुनम्  
०७,१३१।०२४ब्@०२०_००३७ स्वसारथिम् उवाचेदं द्रोणानीकाय मां वह  
०७,१३१।०२४ब्@०२०_००३८ सो ऽपि तस्य वचः श्रुत्वा विशोको वाहयद् धयान्  
०७,१३१।०२४ब्@०२०_००३९ पृष्ठतः सत्यसन्धस्य जिष्णोर् भरतसत्तम  
०७,१३१।०२४ब्@०२०_००४० तौ दृष्ट्वा भ्रातरौ यत्तौ द्रोणानीकम् अभिद्रुतौ  
०७,१३१।०२४ब्@०२०_००४१ पाञ्चालाः सृञ्जया मत्स्याश् चेदिकारूषकोशलाः  
०७,१३१।०२४ब्@०२०_००४२ अन्वगच्छन् महाराज केकयाश् च महारथाः  
०७,१३१।०२४ब्@०२०_००४३ ततो राजन्न् अभूद् घोरः सङ्ग्रामो लोमहर्षणः  
०७,१३१।०२४ब्@०२०_००४४ बीभत्सुर् दक्षिणं पार्श्वम् उत्तरं च वृकोदरः  
०७,१३१।०२४ब्@०२०_००४५ महद्भ्यां रथवृन्दाभ्यां बलं जगृहतुस् तव  
०७,१३१।०२४ब्@०२०_००४६ तौ दृष्ट्वा पुरुषव्याघ्रौ भीमसेनधनञ्जयौ  
०७,१३१।०२४ब्@०२०_००४७ धृष्टद्युम्नो ऽभ्ययाद् राजन् सात्यकिश् च महाबलः  
०७,१३१।०२४ब्@०२०_००४८ चण्डवाताभिपन्नानाम् उदधीनाम् इव स्वनः  
०७,१३१।०२४ब्@०२०_००४९ आसीद् राजन् बलौघानां तदान्योन्यम् अभिघ्नताम्  
०७,१३१।०२४ब्@०२०_००५० सौमदत्तिवधात् क्रुद्धो दृष्ट्वा सात्यकिम् आहवे  
०७,१३१।०२४च् द्रौणिर् अभ्यद्रवत् क्रुद्धः सात्वतं रणमूर्धनि  
०७,१३१।०२५अ तम् आपतन्तं सम्प्रेक्ष्य शैनेयस्य रथं प्रति  
०७,१३१।०२५च् भैमसेनिः सुसङ्क्रुद्धः प्रत्यमित्रम् अवारयत्  
०७,१३१।०२६अ कार्ष्णायसमयं घोरम् ऋक्षचर्मावृतं महत्  
०७,१३१।०२६ब्*११२६_०१ महान्तं रथम् आस्थाय त्रिंशन् नत्वान्तरान्तरम्  
०७,१३१।०२६ब्*११२६_०२ विक्षिप्तयन्त्रसन्नाहं महामेघौघनिस्वनम्  
०७,१३१।०२६च् युक्तं गजनिभैर् वाहैर् न हयैर् नापि वा गजैः  
०७,१३१।०२७अ विक्षिप्तम् अष्टचक्रेण विवृताक्षेण कूजता  
०७,१३१।०२७च् ध्वजेनोच्छ्रिततुण्डेन गृध्रराजेन राजता  
०७,१३१।०२८अ लोहितार्द्रपताकं तम् अन्त्रमालाविभूषितम्  
०७,१३१।०२८च् अष्टचक्रसमायुक्तम् आस्थाय विपुलं रथम्  
०७,१३१।०२९अ शूलमुद्गरधारिण्या शैलपादपहस्तया  
०७,१३१।०२९च् रक्षसां घोररूपाणाम् अक्षौहिण्या समावृतः  
०७,१३१।०३०अ तम् उद्यतमहाचापं निशाम्य व्यथिता नृपाः  
०७,१३१।०३०च् युगान्तकालसमये दण्डहस्तम् इवान्तकम्  
०७,१३१।०३०द्*११२७_०१ ततस् तं गिरिशृङ्गाभं भीमरूपं भयावहम्  
०७,१३१।०३०द्*११२७_०२ दंष्ट्राकरालोग्रमुखं शङ्कुकर्णं महाहनुम्  
०७,१३१।०३०द्*११२७_०३ ऊर्ध्वकेशं विरूपाक्षं दीप्तास्यं निम्नितोदरम्  
०७,१३१।०३०द्*११२७_०४ महाभ्राभगलद्वारं किरीटच्छन्नमूर्धजम्  
०७,१३१।०३०द्*११२७_०५ त्रासनं सर्वभूतानां व्यात्ताननम् इवान्तकम्  
०७,१३१।०३०द्*११२७_०६ वीक्ष्य दीप्तम् इवायान्तं रिपुविक्षोभकारिणम्  
०७,१३१।०३०द्*११२७_०७ तम् उद्यतमहाचापं राक्षसेन्द्रं घटोत्कचम्  
०७,१३१।०३१अ भयार्दिता प्रचुक्षोभ पुत्रस्य तव वाहिनी  
०७,१३१।०३१च् वायुना क्षोभितावर्ता गङ्गेवोर्ध्वतरङ्गिणी  
०७,१३१।०३२अ घटोत्कचप्रयुक्तेन सिंहनादेन भीषिताः  
०७,१३१।०३२च् प्रसुस्रुवुर् गजा मूत्रं विव्यथुश् च नरा भृशम्  
०७,१३१।०३३अ ततो ऽश्मवृष्टिर् अत्यर्थम् आसीत् तत्र समन्ततः  
०७,१३१।०३३च् सन्ध्याकालाधिकबलैः प्रमुक्ता राक्षसैः क्षितौ  
०७,१३१।०३४अ आयसानि च चक्राणि भुशुण्ड्यः प्रासतोमराः  
०७,१३१।०३४च् पतन्त्य् अविरलाः शूलाः शतघ्न्यः पट्टिशास् तथा  
०७,१३१।०३५अ तद् उग्रम् अतिरौद्रं च दृष्ट्वा युद्धं नराधिपाः  
०७,१३१।०३५च् तनयास् तव कर्णश् च व्यथिताः प्राद्रवन् दिशः  
०७,१३१।०३६अ तत्रैको ऽस्त्रबलश्लाघी द्रौणिर् मानी न विव्यथे  
०७,१३१।०३६च् व्यधमच् च शरैर् मायां घटोत्कचविनिर्मिताम्  
०७,१३१।०३७अ निहतायां तु मायायाम् अमर्षी स घटोत्कचः  
०७,१३१।०३७च् विससर्ज शरान् घोरांस् ते ऽश्वत्थामानम् आविशन्  
०७,१३१।०३८अ भुजगा इव वेगेन वल्मीकं क्रोधमूर्छिताः  
०७,१३१।०३८च् ते शरा रुधिराभ्यक्ता भित्त्वा शारद्वतीसुतम्  
०७,१३१।०३८ए विविशुर् धरणीं शीघ्रा रुक्मपुङ्खाः शिलाशिताः  
०७,१३१।०३९अ अश्वत्थामा तु सङ्क्रुद्धो लघुहस्तः प्रतापवान्  
०७,१३१।०३९च् घटोत्कचम् अभिक्रुद्धं बिभेद दशभिः शरैः  
०७,१३१।०३९द्*११२८_०१ ततो घटोत्कचः क्रुद्धश् चक्रं चिक्षेप सत्वरम्  
०७,१३१।०४०अ घटोत्कचो ऽतिविद्धस् तु द्रोणपुत्रेण मर्मसु  
०७,१३१।०४०च् चक्रं शतसहस्रारम् अगृह्णाद् व्यथितो भृशम्  
०७,१३१।०४१अ क्षुरान्तं बालसूर्याभं मणिवज्रविभूषितम्  
०७,१३१।०४१च् अश्वत्थाम्नस् तु चिक्षेप भैमसेनिर् जिघांसया  
०७,१३१।०४२अ वेगेन महता गच्छद् विक्षिप्तं द्रौणिना शरैः  
०७,१३१।०४२च् अभाग्यस्येव सङ्कल्पस् तन् मोघं न्यपतद् भुवि  
०७,१३१।०४३अ घटोत्कचस् ततस् तूर्णं दृष्ट्वा चक्रं निपातितम्  
०७,१३१।०४३च् द्रौणिं प्राच्छादयद् बाणैः स्वर्भानुर् इव भास्करम्  
०७,१३१।०४४अ घटोत्कचसुतः श्रीमान् भिन्नाञ्जनचयोपमः  
०७,१३१।०४४च् रुरोध द्रौणिम् आयान्तं प्रभञ्जनम् इवाद्रिराट्  
०७,१३१।०४५अ पौत्रेण भीमसेनस्य शरैः सो ऽञ्जनपर्वणा  
०७,१३१।०४५च् बभौ मेघेन धाराभिर् गिरिर् मेरुर् इवार्दितः  
०७,१३१।०४६अ अश्वत्थामा त्व् असम्भ्रान्तो रुद्रोपेन्द्रेन्द्रविक्रमः  
०७,१३१।०४६च् ध्वजम् एकेन बाणेन चिच्छेदाञ्जनपर्वणः  
०७,१३१।०४७अ द्वाभ्यां तु रथयन्तारं त्रिभिश् चास्य त्रिवेणुकम्  
०७,१३१।०४७च् धनुर् एकेन चिच्छेद चतुर्भिश् चतुरो हयान्  
०७,१३१।०४८अ विरथस्योद्यतं हस्ताद् धेमबिन्दुभिर् आचितम्  
०७,१३१।०४८च् विशिखेन सुतीक्ष्णेन खड्गम् अस्य द्विधाकरोत्  
०७,१३१।०४९अ गदा हेमाङ्गदा राजंस् तूर्णं हैडिम्बसूनुना  
०७,१३१।०४९च् भ्राम्योत्क्षिप्ता शरैः सापि द्रौणिनाभ्याहतापतत्  
०७,१३१।०५०अ ततो ऽन्तरिक्षम् उत्पत्य कालमेघ इवोन्नदन्  
०७,१३१।०५०च् ववर्षाञ्जनपर्वा स द्रुमवर्षं नभस्तलात्  
०७,१३१।०५१अ ततो मायाधरं द्रौणिर् घटोत्कचसुतं दिवि  
०७,१३१।०५१च् मार्गणैर् अभिविव्याध घनं सूर्य इवांशुभिः  
०७,१३१।०५२अ सो ऽवतीर्य पुनस् तस्थौ रथे हेमपरिष्कृते  
०७,१३१।०५२च् महीधर इवात्युच्चः श्रीमान् अञ्जनपर्वतः  
०७,१३१।०५३अ तम् अयस्मयवर्माणं द्रौणिर् भीमात्मजात्मजम्  
०७,१३१।०५३च् जघानाञ्जनपर्वाणं महेश्वर इवान्धकम्  
०७,१३१।०५४अ अथ दृष्ट्वा हतं पुत्रम् अश्वत्थाम्ना महाबलम्  
०७,१३१।०५४च् द्रौणेः सकाशम् अभ्येत्य रोषात् प्रचलिताङ्गदः  
०७,१३१।०५५अ प्राह वाक्यम् असम्भ्रान्तो वीरं शारद्वतीसुतम्  
०७,१३१।०५५च् दहन्तं पाण्डवानीकं वनम् अग्निम् इवोद्धतम्  
०७,१३१।०५६अ तिष्ठ तिष्ठ न मे जीवन् द्रोणपुत्र गमिष्यसि  
०७,१३१।०५६च् त्वाम् अद्य निहनिष्यामि क्रौञ्चम् अग्निसुतो यथा  
०७,१३१।०५७ अश्वत्थामोवाच  
०७,१३१।०५७अ गच्छ वत्स सहान्यैस् त्वं युध्यस्वामरविक्रम  
०७,१३१।०५७च् न हि पुत्रेण हैडिम्बे पिता न्याय्यं प्रबाधितुम्  
०७,१३१।०५८अ कामं खलु न मे रोषो हैडिम्बे विद्यते त्वयि  
०७,१३१।०५८च् किं तु रोषान्वितो जन्तुर् हन्याद् आत्मानम् अप्य् उत  
०७,१३१।०५९ सञ्जय उवाच  
०७,१३१।०५९अ श्रुत्वैतत् क्रोधताम्राक्षः पुत्रशोकसमन्वितः  
०७,१३१।०५९च् अश्वत्थामानम् आयस्तो भैमसेनिर् अभाषत  
०७,१३१।०६०अ किम् अहं कातरो द्रौणे पृथग्जन इवाहवे  
०७,१३१।०६०ब्*११२९_०१ यन् मां भीषयसे वाग्भिर् असद् एतद् वचस् तव  
०७,१३१।०६०च् भीमात् खल्व् अहम् उत्पन्नः कुरूणां विपुले कुले  
०७,१३१।०६१अ पाण्डवानाम् अहं पुत्रः समरेष्व् अनिवर्तिनाम्  
०७,१३१।०६१च् रक्षसाम् अधिराजो ऽहं दशग्रीवसमो बले  
०७,१३१।०६२अ तिष्ठ तिष्ठ न मे जीवन् द्रोणपुत्र गमिष्यसि  
०७,१३१।०६२च् युद्धश्रद्धाम् अहं ते ऽद्य विनेष्यामि रणाजिरे  
०७,१३१।०६३अ इत्य् उक्त्वा रोषताम्राक्षो राक्षसः सुमहाबलः  
०७,१३१।०६३च् द्रौणिम् अभ्यद्रवत् क्रुद्धो गजेन्द्रम् इव केसरी  
०७,१३१।०६४अ रथाक्षमात्रैर् इषुभिर् अभ्यवर्षद् घटोत्कचः  
०७,१३१।०६४च् रथिनाम् ऋषभं द्रौणिं धाराभिर् इव तोयदः  
०७,१३१।०६५अ शरवृष्टिं शरैर् द्रौणिर् अप्राप्तां तां व्यशातयत्  
०७,१३१।०६५च् ततो ऽन्तरिक्षे बाणानां सङ्ग्रामो ऽन्य इवाभवत्  
०७,१३१।०६६अ अथास्त्रसङ्घर्षकृतैर् विस्फुलिङ्गैः समाबभौ  
०७,१३१।०६६च् विभावरीमुखे व्योम खद्योतैर् इव चित्रितम्  
०७,१३१।०६७अ निशाम्य निहतां मायां द्रौणिना रणमानिना  
०७,१३१।०६७च् घटोत्कचस् ततो मायां ससर्जान्तर्हितः पुनः  
०७,१३१।०६८अ सो ऽभवद् गिरिर् अत्युच्चः शिखरैस् तरुसङ्कटैः  
०७,१३१।०६८च् शूलप्रासासिमुसलजलप्रस्रवणो महान्  
०७,१३१।०६९अ तम् अञ्जनचयप्रख्यं द्रौणिर् दृष्ट्वा महीधरम्  
०७,१३१।०६९च् प्रपतद्भिश् च बहुभिः शस्त्रसङ्घैर् न चुक्षुभे  
०७,१३१।०७०अ ततः स्मयन्न् इव द्रौणिर् वज्रम् अस्त्रम् उदीरयत्  
०७,१३१।०७०च् स तेनास्त्रेण शैलेन्द्रः क्षिप्तः क्षिप्रम् अनश्यत  
०७,१३१।०७१अ ततः स तोयदो भूत्वा नीलः सेन्द्रायुधो दिवि  
०७,१३१।०७१च् अश्मवृष्टिभिर् अत्युग्रो द्रौणिम् आच्छादयद् रणे  
०७,१३१।०७२अ अथ सन्धाय वायव्यम् अस्त्रम् अस्त्रविदां वरः  
०७,१३१।०७२च् व्यधमद् द्रोणतनयो नीलमेघं समुत्थितम्  
०७,१३१।०७३अ स मार्गणगणैर् द्रौणिर् दिशः प्रच्छाद्य सर्वतः  
०७,१३१।०७३च् शतं रथसहस्राणां जघान द्विपदां वरः  
०७,१३१।०७४अ स दृष्ट्वा पुनर् आयान्तं रथेनायतकार्मुकम्  
०७,१३१।०७४च् घटोत्कचम् असम्भ्रान्तं राक्षसैर् बहुभिर् वृतम्  
०७,१३१।०७५अ सिंहशार्दूलसदृशैर् मत्तद्विरदविक्रमैः  
०७,१३१।०७५च् गजस्थैश् च रथस्थैश् च वाजिपृष्ठगतैर् अपि  
०७,१३१।०७६अ विवृतास्यशिरोग्रीवैर् हैडिम्बानुचरैः सह  
०७,१३१।०७६च् पौलस्त्यैर् यातुधानैश् च तामसैश् चोग्रविक्रमैः  
०७,१३१।०७७अ नानाशस्त्रधरैर् वीरैर् नानाकवचभूषणैः  
०७,१३१।०७७च् महाबलैर् भीमरवैः संरम्भोद्वृत्तलोचनैः  
०७,१३१।०७८अ उपस्थितैस् ततो युद्धे राक्षसैर् युद्धदुर्मदैः  
०७,१३१।०७८च् विषण्णम् अभिसम्प्रेक्ष्य पुत्रं ते द्रौणिर् अब्रवीत्  
०७,१३१।०७९अ तिष्ठ दुर्योधनाद्य त्वं न कार्यः सम्भ्रमस् त्वया  
०७,१३१।०७९च् सहैभिर् भ्रातृभिर् वीरैः पार्थिवैश् चेन्द्रविक्रमैः  
०७,१३१।०८०अ निहनिष्याम्य् अमित्रांस् ते न तवास्ति पराजयः  
०७,१३१।०८०च् सत्यं ते प्रतिजानामि पर्याश्वासय वाहिनीम्  
०७,१३१।०८१ दुर्योधन उवाच  
०७,१३१।०८१अ न त्व् एतद् अद्भुतं मन्ये यत् ते महद् इदं मनः  
०७,१३१।०८१च् अस्मासु च परा भक्तिस् तव गौतमिनन्दन  
०७,१३१।०८२ सञ्जय उवाच  
०७,१३१।०८२अ अश्वत्थामानम् उक्त्वैवं ततः सौबलम् अब्रवीत्  
०७,१३१।०८२च् वृतः शतसहस्रेण रथानां रणशोभिनाम्  
०७,१३१।०८३अ षष्ट्या गजसहस्रैश् च प्रयाहि त्वं धनञ्जयम्  
०७,१३१।०८३च् कर्णश् च वृषसेनश् च कृपो नीलस् तथैव च  
०७,१३१।०८४अ उदीच्याः कृतवर्मा च पुरुमित्रः श्रुतार्पणः  
०७,१३१।०८४च् दुःशासनो निकुम्भश् च कुण्डभेदी उरुक्रमः  
०७,१३१।०८५अ पुरञ्जयो दृढरथः पताकी हेमपङ्कजः  
०७,१३१।०८५च् शल्यारुणीन्द्रसेनाश् च सञ्जयो विजयो जयः  
०७,१३१।०८६अ कमलाक्षः पुरुः क्राथी जयवर्मा सुदर्शनः  
०७,१३१।०८६च् एते त्वाम् अनुयास्यन्ति पत्तीनाम् अयुतानि षट्  
०७,१३१।०८७अ जहि भीमं यमौ चोभौ धर्मराजं च मातुल  
०७,१३१।०८७च् असुरान् इव देवेन्द्रो जयाशा मे त्वयि स्थिता  
०७,१३१।०८८अ दारितान् द्रौणिना बाणैर् भृशं विक्षतविग्रहान्  
०७,१३१।०८८च् जहि मातुल कौन्तेयान् असुरान् इव पावकिः  
०७,१३१।०८९अ एवम् उक्तो ययौ शीघ्रं पुत्रेण तव सौबलः  
०७,१३१।०८९च् पिप्रीषुस् ते सुतान् राजन् दिधक्षुश् चैव पाण्डवान्  
०७,१३१।०९०अ अथ प्रववृते युद्धं द्रौणिराक्षसयोर् मृधे  
०७,१३१।०९०च् विभावर्यां सुतुमुलं शक्रप्रह्रादयोर् इव  
०७,१३१।०९१अ ततो घटोत्कचो बाणैर् दशभिर् गौतमीसुतम्  
०७,१३१।०९१च् जघानोरसि सङ्क्रुद्धो विषाग्निप्रतिमैर् दृढैः  
०७,१३१।०९२अ स तैर् अभ्याहतो गाढं शरैर् भीमसुतेरितैः  
०७,१३१।०९२च् चचाल रथमध्यस्थो वातोद्धूत इव द्रुमः  
०७,१३१।०९३अ भूयश् चाञ्जलिकेनास्य मार्गणेन महाप्रभम्  
०७,१३१।०९३च् द्रौणिहस्तस्थितं चापं चिच्छेदाशु घटोत्कचः  
०७,१३१।०९४अ ततो ऽन्यद् द्रौणिर् आदाय धनुर् भारसहं महत्  
०७,१३१।०९४च् ववर्ष विशिखांस् तीक्ष्णान् वारिधारा इवाम्बुदः  
०७,१३१।०९५अ ततः शारद्वतीपुत्रः प्रेषयाम् आस भारत  
०७,१३१।०९५च् सुवर्णपुङ्खाञ् शत्रुघ्नान् खचरान् खचरान् प्रति  
०७,१३१।०९६अ तद्बाणैर् अर्दितं यूथं रक्षसां पीनवक्षसाम्  
०७,१३१।०९६च् सिंहैर् इव बभौ मत्तं गजानाम् आकुलं कुलम्  
०७,१३१।०९७अ विधम्य राक्षसान् बाणैः साश्वसूतरथान् विभुः  
०७,१३१।०९७च् ददाह भगवान् वह्निर् भूतानीव युगक्षये  
०७,१३१।०९८अ स दग्ध्वाक्षौहिणीं बाणैर् नैरृतान् रुरुचे भृशम्  
०७,१३१।०९८च् पुरेव त्रिपुरं दग्ध्वा दिवि देवो महेश्वरः  
०७,१३१।०९९अ युगान्ते सर्वभूतानि दग्ध्वेव वसुर् उल्बणः  
०७,१३१।०९९च् रराज जयतां श्रेष्ठो द्रोणपुत्रस् तवाहितान्  
०७,१३१।०९९द्@०२०अ_०००१ ततो घटोत्कचः क्रुद्धो रक्षसां भीमकर्मणाम्  
०७,१३१।०९९द्@०२०अ_०००२ द्रौणिं हतेति महतीं चोदयाम् आस तां चमूम्  
०७,१३१।०९९द्@०२०अ_०००३ घटोत्कचस्य ताम् आज्ञां प्रतिगृह्याथ राक्षसाः  
०७,१३१।०९९द्@०२०अ_०००४ दंष्ट्रोज्ज्वला महावक्त्रा घोररूपा भयानकाः  
०७,१३१।०९९द्@०२०अ_०००५ व्यत्तानना दीर्घजिह्वाः क्रोधताम्रेक्षणा भृशम्  
०७,१३१।०९९द्@०२०अ_०००६ सिंहनादेन महता नादयन्तो वसुन्धरान्  
०७,१३१।०९९द्@०२०अ_०००७ हन्तुम् अभ्यद्रवन् द्रौणिं नानाप्रहरणायुधाः  
०७,१३१।०९९द्@०२०अ_०००८ शक्तीः शतघ्नीः परिघान् अशनीः शूलपट्टिशान्  
०७,१३१।०९९द्@०२०अ_०००९ खड्गान् गदा भिन्दिपालान् मुशलानि परश्वधान्  
०७,१३१।०९९द्@०२०अ_००१० प्रासानींस् तोमरांश् च कणपान् कम्पनाञ् शितान्  
०७,१३१।०९९द्@०२०अ_००११ हुलान् भुशुण्ड्यश्मगुडान् स्थूणाः कार्ष्णायसीस् तथा  
०७,१३१।०९९द्@०२०अ_००१२ मुद्गरांश् च महाघोरान् समरे शत्रुदारणान्  
०७,१३१।०९९द्@०२०अ_००१३ द्रौणिमूर्धन्य् असज्जन्त राक्षसा भीमविक्रमाः  
०७,१३१।०९९द्@०२०अ_००१४ चिक्षिपुः क्रोधताम्राक्षाः शतशो ऽथ सहस्रशः  
०७,१३१।०९९द्@०२०अ_००१५ तच् छस्त्रवर्षं सुमहद् द्रोणपुत्रस्य मूर्धनि  
०७,१३१।०९९द्@०२०अ_००१६ पतमानं समीक्ष्याथ योधास् ते व्यथिताभवन्  
०७,१३१।०९९द्@०२०अ_००१७ द्रोणपुत्रस् त्व् असम्भ्रान्तस् तद् वर्षं घोरम् उत्थितम्  
०७,१३१।०९९द्@०२०अ_००१८ शरैर् विध्वंसयाम् आस वज्रकल्पैः शिलाशितैः  
०७,१३१।०९९द्@०२०अ_००१९ ततो ऽन्यैर् विशिखैस् तूर्णं स्वर्णपुङ्खैर् महामनाः  
०७,१३१।०९९द्@०२०अ_००२० निजघ्ने राक्षसान् द्रौणिर् दिव्यास्त्रप्रतिमन्त्रितैः  
०७,१३१।०९९द्@०२०अ_००२१ तद् बाणैर् अर्दितं यूथं रक्षसां पीनवक्षसाम्  
०७,१३१।०९९द्@०२०अ_००२२ सिंहैर् इव बभौ मत्तं गजानाम् आकुलं कुलम्  
०७,१३१।०९९द्@०२०अ_००२३ ते राक्षसाः सुसङ्क्रुद्धा द्रोणपुत्रेण ताडिताः  
०७,१३१।०९९द्@०२०अ_००२४ क्रुद्धाः स्म प्राद्रवन् द्रौणिं जिघांसन्तो महाबलाः  
०७,१३१।०९९द्@०२०अ_००२५ तत्राद्भुतम् इमं द्रौणिर् दर्शयाम् आस विक्रमम्  
०७,१३१।०९९द्@०२०अ_००२६ अशक्यं कर्तुम् अन्येन सर्वभूतेषु भारत  
०७,१३१।०९९द्@०२०अ_००२७ यद् एको राक्षसीं सेनां क्षणाद् द्रौणिर् महास्त्रवित्  
०७,१३१।०९९द्@०२०अ_००२८ ददाह ज्वलितैर् बाणै राक्षसेन्द्रस्य पश्यतः  
०७,१३१।०९९द्@०२०अ_००२९ स दहन् राक्षसानीकं रराज द्रौणिर् आहवे  
०७,१३१।०९९द्@०२०अ_००३० युगान्ते सर्वभूतानि संवर्तक इवानलः  
०७,१३१।०९९द्@०२०अ_००३१ तं दहन्तम् अनीकानि शरैर् आशीविषोपमैः  
०७,१३१।१००अ तेषु राजसहस्रेषु पाण्डवेयेषु भारत  
०७,१३१।१००च् नैनं निरीक्षितुं कश् चिच् छक्नोति द्रौणिम् आहवे  
०७,१३१।१००ए ऋते घटोत्कचाद् वीराद् राक्षसेन्द्रान् महाबलात्  
०७,१३१।१०१अ स पुनर् भरतश्रेष्ठ क्रोधाद् रक्तान्तलोचनः  
०७,१३१।१०१च् तलं तलेन संहत्य सन्दश्य दशनच्छदम्  
०७,१३१।१०१ए स्वसूतम् अब्रवीत् क्रुद्धो द्रोणपुत्राय मां वह  
०७,१३१।१०२अ स ययौ घोररूपेण तेन जैत्रपताकिना  
०७,१३१।१०२च् द्वैरथं द्रोणपुत्रेण पुनर् अप्य् अरिसूदनः  
०७,१३१।१०२द्*११३०_०१ स विनद्य महानादं सिंहवद् भीमविक्रमः  
०७,१३१।१०३अ स चिक्षेप ततः क्रुद्धो द्रोणपुत्राय राक्षसः  
०७,१३१।१०३च् अष्टचक्रां महारौद्राम् अशनीं रुद्रनिर्मिताम्  
०७,१३१।१०४अ ताम् अवप्लुत्य जग्राह द्रौणिर् न्यस्य रथे धनुः  
०७,१३१।१०४च् चिक्षेप चैनां तस्यैव स्यन्दनात् सो ऽवपुप्लुवे  
०७,१३१।१०५अ साश्वसूतध्वजं वाहं भस्म कृत्वा महाप्रभा  
०७,१३१।१०५च् विवेश वसुधां भित्त्वा साशनिर् भृशदारुणा  
०७,१३१।१०६अ द्रौणेस् तत् कर्म दृष्ट्वा तु सर्वभूतान्य् अपूजयन्  
०७,१३१।१०६च् यद् अवप्लुत्य जग्राह घोरां शङ्करनिर्मिताम्  
०७,१३१।१०७अ धृष्टद्युम्नरथं गत्वा भैमसेनिस् ततो नृप  
०७,१३१।१०७ब्*११३१_०१ धनुर् घोरं समादाय महद् इन्द्रायुधोपमम्  
०७,१३१।१०७च् मुमोच निशितान् बाणान् पुनर् द्रौणेर् महोरसि  
०७,१३१।१०८अ धृष्टद्युम्नो ऽप्य् असम्भ्रान्तो मुमोचाशीविषोपमान्  
०७,१३१।१०८च् सुवर्णपुङ्खान् विशिखान् द्रोणपुत्रस्य वक्षसि  
०७,१३१।१०९अ ततो मुमोच नाराचान् द्रौणिस् ताभ्यां सहस्रशः  
०७,१३१।१०९च् ताव् अप्य् अग्निशिखाप्रख्यैर् जघ्नतुस् तस्य मार्गणान्  
०७,१३१।११०अ अतितीव्रम् अभूद् युद्धं तयोः पुरुषसिंहयोः  
०७,१३१।११०च् योधानां प्रीतिजननं द्रौणेश् च भरतर्षभ  
०७,१३१।१११अ ततो रथसहस्रेण द्विरदानां शतैस् त्रिभिः  
०७,१३१।१११च् षड्भिर् वाजिसहस्रैश् च भीमस् तं देशम् आव्रजत्  
०७,१३१।११२अ ततो भीमात्मजं रक्षो धृष्टद्युम्नं च सानुगम्  
०७,१३१।११२च् अयोधयत धर्मात्मा द्रौणिर् अक्लिष्टकर्मकृत्  
०७,१३१।११३अ तत्राद्भुततमं द्रौणिर् दर्शयाम् आस विक्रमम्  
०७,१३१।११३च् अशक्यं कर्तुम् अन्येन सर्वभूतेषु भारत  
०७,१३१।११४अ निमेषान्तरमात्रेण साश्वसूतरथद्विपाम्  
०७,१३१।११४च् अक्षौहिणीं राक्षसानां शितैर् बाणैर् अशातयत्  
०७,१३१।११५अ मिषतो भीमसेनस्य हैडिम्बेः पार्षतस्य च  
०७,१३१।११५च् यमयोर् धर्मपुत्रस्य विजयस्याच्युतस्य च  
०७,१३१।११६अ प्रगाढम् अञ्जोगतिभिर् नाराचैर् अभिताडिताः  
०७,१३१।११६च् निपेतुर् द्विरदा भूमौ द्विशृङ्गा इव पर्वताः  
०७,१३१।११७अ निकृत्तैर् हस्तिहस्तैश् च विचलद्भिर् इतस् ततः  
०७,१३१।११७च् रराज वसुधा कीर्णा विसर्पद्भिर् इवोरगैः  
०७,१३१।११८अ क्षिप्तैः काञ्चनदण्डैश् च नृपच्छत्रैः क्षितिर् बभौ  
०७,१३१।११८च् द्यौर् इवोदितचन्द्रार्का ग्रहाकीर्णा युगक्षये  
०७,१३१।११९अ प्रवृद्धध्वजमण्डूकां भेरीविस्तीर्णकच्छपाम्  
०७,१३१।११९च् छत्रहंसावलीजुष्टां फेनचामरमालिनीम्  
०७,१३१।१२०अ कङ्कगृध्रमहाग्राहां नैकायुधझषाकुलाम्  
०७,१३१।१२०ब्*११३२_०१ विस्तीर्णगजपाषाणां हताश्वमकराकुलाम्  
०७,१३१।१२०च् रथक्षिप्तमहावप्रां पताकारुचिरद्रुमाम्  
०७,१३१।१२१अ शरमीनां महारौद्रां प्रासशक्त्युग्रडुण्डुभाम्  
०७,१३१।१२१च् मज्जामांसमहापङ्कां कबन्धावर्जितोडुपाम्  
०७,१३१।१२२अ केशशैवलकल्माषां भीरूणां कश्मलावहाम्  
०७,१३१।१२२च् नागेन्द्रहययोधानां शरीरव्ययसम्भवाम्  
०७,१३१।१२३अ शोणितौघमहावेगां द्रौणिः प्रावर्तयन् नदीम्  
०७,१३१।१२३च् योधार्तरवनिर्घोषां क्षतजोर्मिसमाकुलाम्  
०७,१३१।१२४अ प्रायाद् अतिमहाघोरं यमक्षयमहोदधिम्  
०७,१३१।१२४च् निहत्य राक्षसान् बाणैर् द्रौणिर् हैडिम्बम् आर्दयत्  
०७,१३१।१२५अ पुनर् अप्य् अतिसङ्क्रुद्धः सवृकोदरपार्षतान्  
०७,१३१।१२५च् स नाराचगणैः पार्थान् द्रौणिर् विद्ध्वा महाबलः  
०७,१३१।१२६अ जघान सुरथं नाम द्रुपदस्य सुतं विभुः  
०७,१३१।१२६च् पुनः श्रुतञ्जयं नाम सुरथस्यानुजं रणे  
०७,१३१।१२७अ बलानीकं जयानीकं जयाश्वं चाभिजघ्निवान्  
०७,१३१।१२७ब्*११३३_०१ पुनः शरेण तीक्ष्णेन द्रौणिः सिम्ह इवोन्नदन्  
०७,१३१।१२७च् श्रुताह्वयं च राजेन्द्र द्रौणिर् निन्ये यमक्षयम्  
०७,१३१।१२८अ त्रिभिश् चान्यैः शरैस् तीक्ष्णैः सुपुङ्खै रुक्ममालिनम्  
०७,१३१।१२८च् शत्रुञ्जयं च बलिनं शक्रलोकं निनाय ह  
०७,१३१।१२९अ जघान स पृषध्रं च चन्द्रदेवं च मानिनम्  
०७,१३१।१२९च् कुन्तिभोजसुतांश् चाजौ दशभिर् दश जघ्निवान्  
०७,१३१।१३०अ अश्वत्थामा सुसङ्क्रुद्धः सन्धायोग्रम् अजिह्मगम्  
०७,१३१।१३०च् मुमोचाकर्णपूर्णेन धनुषा शरम् उत्तमम्  
०७,१३१।१३०ए यमदण्डोपमं घोरम् उद्दिश्याशु घटोत्कचम्  
०७,१३१।१३१अ स भित्त्वा हृदयं तस्य राक्षसस्य महाशरः  
०७,१३१।१३१च् विवेश वसुधां शीघ्रं सपुङ्खः पृथिवीपते  
०७,१३१।१३२अ तं हतं पतितं ज्ञात्वा धृष्टद्युम्नो महारथः  
०७,१३१।१३२च् द्रौणेः सकाशाद् राजेन्द्र अपनिन्ये रथान्तरम्  
०७,१३१।१३३अ तथा पराङ्मुखरथं सैन्यं यौधिष्ठिरं नृप  
०७,१३१।१३३च् पराजित्य रणे वीरो द्रोणपुत्रो ननाद ह  
०७,१३१।१३३ए पूजितः सर्वभूतैश् च तव पुत्रैश् च भारत  
०७,१३१।१३४अ अथ शरशतभिन्नकृत्तदेहैर्; हतपतितैः क्षणदाचरैः समन्तात्  
०७,१३१।१३४च् निधनम् उपगतैर् मही कृताभूद्; गिरिशिखरैर् इव दुर्गमातिरौद्रा  
०७,१३१।१३५अ तं सिद्धगन्धर्वपिशाचसङ्घा; नागाः सुपर्णाः पितरो वयांसि  
०७,१३१।१३५च् रक्षोगणा भूतगणाश् च द्रौणिम्; अपूजयन्न् अप्सरसः सुराश् च  
०७,१३२।००१ सञ्जय उवाच  
०७,१३२।००१अ द्रुपदस्यात्मजान् दृष्ट्वा कुन्तिभोजसुतांस् तथा  
०७,१३२।००१च् द्रोणपुत्रेण निहतान् राक्षसांश् च सहस्रशः  
०७,१३२।००२अ युधिष्ठिरो भीमसेनो धृष्टद्युम्नश् च पार्षतः  
०७,१३२।००२च् युयुधानश् च संयत्ता युद्धायैव मनो दधुः  
०७,१३२।००३अ सोमदत्तः पुनः कुर्द्धो दृष्ट्वा सात्यकिम् आहवे  
०७,१३२।००३च् महता शरवर्षेण छादयाम् आस सर्वतः  
०७,१३२।००४अ ततः समभवद् युद्धम् अतीव भयवर्धनम्  
०७,१३२।००४च् त्वदीयानां परेषां च घोरं विजयकाङ्क्षिणाम्  
०७,१३२।००४द्*११३४_०१ तं दृष्ट्वा समुपायान्तं रुक्मपुङ्खैः शिलाशितैः  
०७,१३२।००५अ दशभिः सात्वतस्यार्थे भीमो विव्याध कौरवम्  
०७,१३२।००५च् सोमदत्तो ऽपि तं वीरं शतेन प्रत्यविध्यत  
०७,१३२।००६अ सात्वतस् त्व् अभिसङ्क्रुद्धः पुत्राधिभिर् अभिप्लुतम्  
०७,१३२।००६च् वृद्धम् ऋद्धं गुणैः सर्वैर् ययातिम् इव नाहुषम्  
०७,१३२।००७अ विव्याध दशभिस् तीक्ष्णैः शरैर् वज्रनिपातिभिः  
०७,१३२।००७च् शक्त्या चैनम् अथाहत्य पुनर् विव्याध सप्तभिः  
०७,१३२।००८अ ततस् तु सात्यकेर् अर्थे भीमसेनो नवं दृढम्  
०७,१३२।००८च् मुमोच परिघं घोरं सोमदत्तस्य मूर्धनि  
०७,१३२।००९अ सात्यकिश् चाग्निसङ्काशं मुमोच शरम् उत्तमम्  
०७,१३२।००९च् सोमदत्तोरसि क्रुद्धः सुपत्रं निशितं युधि  
०७,१३२।०१०अ युगपत् पेततुर् अथ घोरौ परिघमार्गणौ  
०७,१३२।०१०च् शरीरे सोमदत्तस्य स पपात महारथः  
०७,१३२।०११अ व्यामोहिते तु तनये बाह्लीकः समुपाद्रवत्  
०७,१३२।०११च् विसृजञ् शरवर्षाणि कालवर्षीव तोयदः  
०७,१३२।०१२अ भीमो ऽथ सात्वतस्यार्थे बाह्लीकं नवभिः शरैः  
०७,१३२।०१२च् पीडयन् वै महात्मानं विव्याध रणमूर्धनि  
०७,१३२।०१३अ प्रातिपीयस् तु सङ्क्रुद्धः शक्तिं भीमस्य वक्षसि  
०७,१३२।०१३च् निचखान महाबाहुः पुरन्दर इवाशनिम्  
०७,१३२।०१४अ स तयाभिहतो भीमश् चकम्पे च मुमोह च  
०७,१३२।०१४च् प्राप्य चेतश् च बलवान् गदाम् अस्मै ससर्ज ह  
०७,१३२।०१५अ सा पाण्डवेन प्रहिता बाह्लीकस्य शिरो ऽहरत्  
०७,१३२।०१५च् स पपात हतः पृथ्व्यां वज्राहत इवाद्रिराट्  
०७,१३२।०१६अ तस्मिन् विनिहते वीरे बाह्लीके पुरुषर्षभे  
०७,१३२।०१६च् पुत्रास् ते ऽभ्यर्दयन् भीमं दश दाशरथेः समाः  
०७,१३२।०१६द्*११३५_०१ नागदत्तो दृढरथो वीरबाहुर् अयोभुजः  
०७,१३२।०१६द्*११३५_०२ दृढः सुहस्तो विरजाः प्रमाथी चोग्रयाय्य् अपि  
०७,१३२।०१६द्*११३५_०३ तान् दृष्ट्वा चुक्रुधे भीमो जगृहे भारसाधनान्  
०७,१३२।०१६द्*११३५_०४ एकम् एकं समुद्दिश्य पातयाम् आस मर्मसु  
०७,१३२।०१६द्*११३५_०५ ते विद्धा व्यसवः पेतुः स्यन्दनेभ्यो हतौजसः  
०७,१३२।०१६द्*११३५_०६ चण्डवातप्रभग्ना वा पर्वताग्रान् महीरुहाः  
०७,१३२।०१७अ नाराचैर् दशभिर् भीमस् तान् निहत्य तवात्मजान्  
०७,१३२।०१७च् कर्णस्य दयितं पुत्रं वृषसेनम् अवाकिरत्  
०७,१३२।०१८अ ततो वृषरथो नाम भ्राता कर्णस्य विश्रुतः  
०७,१३२।०१८च् जघान भीमं नाराचैस् तम् अप्य् अभ्यवधीद् बली  
०७,१३२।०१९अ ततः सप्त रथान् वीरः स्यालानां तव भारत  
०७,१३२।०१९च् निहत्य भीमो नाराचैः शतचन्द्रम् अपोथयत्  
०७,१३२।०२०अ अमर्षयन्तो निहतं शतचन्द्रं महारथम्  
०७,१३२।०२०च् शकुनेर् भ्रातरो वीरा गजाक्षः शरभो विभुः  
०७,१३२।०२०द्*११३६_०१ सुभगो भानुदत्तश् च शूराः पञ्च महारथाः  
०७,१३२।०२०ए अभिद्रुत्य शरैस् तीक्ष्णैर् भीमसेनम् अताडयन्  
०७,१३२।०२१अ स तुद्यमानो नाराचैर् वृष्टिवेगैर् इवर्षभः  
०७,१३२।०२१च् जघान पञ्चभिर् बाणैः पञ्चैवातिबलो रथान्  
०७,१३२।०२१ए तान् दृष्ट्वा निहतान् वीरान् विचेलुर् नृपसत्तमाः  
०७,१३२।०२२अ ततो युधिष्ठिरः क्रुद्धस् तवानीकम् अशातयत्  
०७,१३२।०२२च् मिषतः कुम्भयोनेश् च पुत्राणां च तवानघ  
०७,१३२।०२३अ अम्बष्ठान् मालवाञ् शूरांस् त्रिगर्तान् सशिबीन् अपि  
०७,१३२।०२३च् प्राहिणोन् मृत्युलोकाय गणान् युद्धे युधिष्ठिरः  
०७,१३२।०२४अ अभीषाहाञ् शूरसेनान् बाह्लीकान् सवसातिकान्  
०७,१३२।०२४च् निकृत्य पृथिवीं राजा चक्रे शोणितकर्दमाम्  
०७,१३२।०२५अ यौधेयारट्टराजन्यमद्रकाणां गणान् युधि  
०७,१३२।०२५च् प्राहिणोन् मृत्युलोकाय शूरान् बाणैर् युधिष्ठिरः  
०७,१३२।०२६अ हताहरत गृह्णीत विध्यत व्यवकृन्तत  
०७,१३२।०२६च् इत्य् आसीत् तुमुलः शब्दो युधिष्ठिररथं प्रति  
०७,१३२।०२७अ सैन्यानि द्रावयन्तं तं द्रोणो दृष्ट्वा युधिष्ठिरम्  
०७,१३२।०२७च् चोदितस् तव पुत्रेण सायकैर् अभ्यवाकिरत्  
०७,१३२।०२८अ द्रोणस् तु परमक्रुद्धो वायव्यास्त्रेण पार्थिवम्  
०७,१३२।०२८च् विव्याध सो ऽस्य तद् दिव्यम् अस्त्रम् अस्त्रेण जघ्निवान्  
०७,१३२।०२९अ तस्मिन् विनिहते चास्त्रे भारद्वाजो युधिष्ठिरे  
०७,१३२।०२९च् वारुणं याम्यम् आग्नेयं त्वाष्ट्रं सावित्रम् एव च  
०७,१३२।०२९ए चिक्षेप परमक्रुद्धो जिघांसुः पाण्डुनन्दनम्  
०७,१३२।०३०अ क्षिप्तानि क्षिप्यमाणानि तानि चास्त्राणि धर्मजः  
०७,१३२।०३०च् जघानास्त्रैर् महाबाहुः कुम्भयोनेर् अवित्रसन्  
०७,१३२।०३१अ सत्यां चिकीर्षमाणस् तु प्रतिज्ञां कुम्भसम्भवः  
०७,१३२।०३१च् प्रादुश्चक्रे ऽस्त्रम् ऐन्द्रं वै प्राजापत्यं च भारत  
०७,१३२।०३१ए जिघांसुर् धर्मतनयं तव पुत्रहिते रतः  
०७,१३२।०३२अ पतिः कुरूणां गजसिंहगामी; विशालवक्षाः पृथुलोहिताक्षः  
०७,१३२।०३२च् प्रादुश्चकारास्त्रम् अहीनतेजा; माहेन्द्रम् अन्यत् स जघान ते ऽस्त्रे  
०७,१३२।०३३अ विहन्यमानेष्व् अस्त्रेषु द्रोणः क्रोधसमन्वितः  
०७,१३२।०३३च् युधिष्ठिरवधप्रेप्सुर् ब्राह्मम् अस्त्रम् उदैरयत्  
०७,१३२।०३४अ ततो नाज्ञासिषं किं चिद् घोरेण तमसावृते  
०७,१३२।०३४च् सर्वभूतानि च परं त्रासं जग्मुर् महीपते  
०७,१३२।०३५अ ब्रह्मास्त्रम् उद्यतं दृष्ट्वा कुन्तीपुत्रो युधिष्ठिरः  
०७,१३२।०३५च् ब्रह्मास्त्रेणैव राजेन्द्र तद् अस्त्रं प्रत्यवारयत्  
०७,१३२।०३६अ ततः सैनिकमुख्यास् ते प्रशशंसुर् नरर्षभौ  
०७,१३२।०३६च् द्रोणपार्थौ महेष्वासौ सर्वयुद्धविशारदौ  
०७,१३२।०३७अ ततः प्रमुच्य कौन्तेयं द्रोणो द्रुपदवाहिनीम्  
०७,१३२।०३७च् व्यधमद् रोषताम्राक्षो वायव्यास्त्रेण भारत  
०७,१३२।०३७द्*११३७_०१ वायव्यास्त्रेण व्यधमद् रोषपर्याकुलेक्षणः  
०७,१३२।०३८अ ते हन्यमाना द्रोणेन पाञ्चालाः प्राद्रवन् भयात्  
०७,१३२।०३८च् पश्यतो भीमसेनस्य पार्थस्य च महात्मनः  
०७,१३२।०३९अ ततः किरीटी भीमश् च सहसा सन्न्यवर्तताम्  
०७,१३२।०३९च् महद्भ्यां रथवंशाभ्यां परिगृह्य बलं तव  
०७,१३२।०४०अ बीभत्सुर् दक्षिणं पार्श्वम् उत्तरं तु वृकोदरः  
०७,१३२।०४०च् भारद्वाजं शरौघाभ्यां महद्भ्याम् अभ्यवर्षताम्  
०७,१३२।०४१अ तौ तदा सृञ्जयाश् चैव पाञ्चालाश् च महौजसः  
०७,१३२।०४१च् अन्वगच्छन् महाराज मत्स्याश् च सह सात्वतैः  
०७,१३२।०४२अ ततः सा भारती सेना वध्यमाना किरीटिना  
०७,१३२।०४२ब्*११३८_०१ तमसा निद्रया चैव पुनर् एव व्यदीर्यत  
०७,१३२।०४२च् द्रोणेन वार्यमाणास् ते स्वयं तव सुतेन च  
०७,१३२।०४२ए नाशक्यन्त महाराज योधा वारयितुं तदा  
०७,१३३।००१ सञ्जय उवाच  
०७,१३३।००१अ उदीर्यमाणं तद् दृष्ट्वा पाण्डवानां महद् बलम्  
०७,१३३।००१च् अविषह्यं च मन्वानः कर्णं दुर्योधनो ऽब्रवीत्  
०७,१३३।००२अ अयं स कालः सम्प्राप्तो मित्राणां मित्रवत्सल  
०७,१३३।००२च् त्रायस्व समरे कर्ण सर्वान् योधान् महाबल  
०७,१३३।००३अ पाञ्चालैर् मत्स्यकैकेयैः पाण्डवैश् च महारथैः  
०७,१३३।००३च् वृतान् समन्तात् सङ्क्रुद्धैर् निःश्वसद्भिर् इवोरगैः  
०७,१३३।००४अ एते नदन्ति संहृष्टाः पाण्डवा जितकाशिनः  
०७,१३३।००४च् शक्रोपमाश् च बहवः पाञ्चालानां रथव्रजाः  
०७,१३३।००५ कर्ण उवाच  
०७,१३३।००५अ परित्रातुम् इह प्राप्तो यदि पार्थं पुरन्दरः  
०७,१३३।००५च् तम् अप्य् आशु पराजित्य ततो हन्तास्मि पाण्डवम्  
०७,१३३।००६अ सत्यं ते प्रतिजानामि समाश्वसिहि भारत  
०७,१३३।००६च् हन्तास्मि पाण्डुतनयान् पाञ्चालांश् च समागतान्  
०७,१३३।००७अ जयं ते प्रतिजानामि वासवस्येव पावकिः  
०७,१३३।००७च् प्रियं तव मया कार्यम् इति जीवामि पार्थिव  
०७,१३३।००८अ सर्वेषाम् एव पार्थानां फल्गुनो बलवत्तरः  
०७,१३३।००८च् तस्यामोघां विमोक्ष्यामि शक्तिं शक्रविनिर्मिताम्  
०७,१३३।००९अ तस्मिन् हते महेष्वासे भ्रातरस् तस्य मानद  
०७,१३३।००९च् तव वश्या भविष्यन्ति वनं यास्यन्ति वा पुनः  
०७,१३३।०१०अ मयि जीवति कौरव्य विषादं मा कृथाः क्व चित्  
०७,१३३।०१०च् अहं जेष्यामि समरे सहितान् सर्वपाण्डवान्  
०७,१३३।०११अ पाञ्चालान् केकयांश् चैव वृष्णींश् चापि समागतान्  
०७,१३३।०११च् बाणौघैः शकलीकृत्य तव दास्यामि मेदिनीम्  
०७,१३३।०१२ सञ्जय उवाच  
०७,१३३।०१२अ एवं ब्रुवाणं कर्णं तु कृपः शारद्वतो ऽब्रवीत्  
०७,१३३।०१२च् स्मयन्न् इव महाबाहुः सूतपुत्रम् इदं वचः  
०७,१३३।०१३अ शोभनं शोभनं कर्ण सनाथः कुरुपुङ्गवः  
०७,१३३।०१३च् त्वया नाथेन राधेय वचसा यदि सिध्यति  
०७,१३३।०१४अ बहुशः कत्थसे कर्ण कौरव्यस्य समीपतः  
०७,१३३।०१४च् न तु ते विक्रमः कश् चिद् दृश्यते बलम् एव वा  
०७,१३३।०१५अ समागमः पाण्डुसुतैर् दृष्टस् ते बहुशो युधि  
०७,१३३।०१५च् सर्वत्र निर्जितश् चासि पाण्डवैः सूतनन्दन  
०७,१३३।०१६अ ह्रियमाणे तदा कर्ण गन्धर्वैर् धृतराष्ट्रजे  
०७,१३३।०१६च् तदायुध्यन्त सैन्यानि त्वम् एकस् तु पलायथाः  
०७,१३३।०१७अ विराटनगरे चापि समेताः सर्वकौरवाः  
०७,१३३।०१७च् पार्थेन निर्जिता युद्धे त्वं च कर्ण सहानुजः  
०७,१३३।०१८अ एकस्याप्य् असमर्थस् त्वं फल्गुनस्य रणाजिरे  
०७,१३३।०१८च् कथम् उत्सहसे जेतुं सकृष्णान् सर्वपाण्डवान्  
०७,१३३।०१९अ अब्रुवन् कर्ण युध्यस्व बहु कत्थसि सूतज  
०७,१३३।०१९च् अनुक्त्वा विक्रमेद् यस् तु तद् वै सत्पुरुषव्रतम्  
०७,१३३।०२०अ गर्जित्वा सूतपुत्र त्वं शारदाभ्रम् इवाजलम्  
०७,१३३।०२०च् निष्फलो दृश्यसे कर्ण तच् च राजा न बुध्यते  
०७,१३३।०२१अ तावद् गर्जसि राधेय यावत् पार्थं न पश्यसि  
०७,१३३।०२१च् पुरा पार्थं हि ते दृष्ट्वा दुर्लभं गर्जितं भवेत्  
०७,१३३।०२२अ त्वम् अनासाद्य तान् बाणान् फल्गुनस्य विगर्जसि  
०७,१३३।०२२च् पार्थसायकविद्धस्य दुर्लभं गर्जितं भवेत्  
०७,१३३।०२३अ बाहुभिः क्षत्रियाः शूरा वाग्भिः शूरा द्विजातयः  
०७,१३३।०२३च् धनुषा फल्गुनः शूरः कर्णः शूरो मनोरथैः  
०७,१३३।०२३द्*११३९_०१ तोषितो येन रुद्रो ऽपि कः पार्थं प्रतिघातयेत्  
०७,१३३।०२४अ एवं परुषितस् तेन तदा शारद्वतेन सः  
०७,१३३।०२४च् कर्णः प्रहरतां श्रेष्ठः कृपं वाक्यम् अथाब्रवीत्  
०७,१३३।०२५अ शूरा गर्जन्ति सततं प्रावृषीव बलाहकाः  
०७,१३३।०२५च् फलं चाशु प्रयच्छन्ति बीजम् उप्तम् ऋताव् इव  
०७,१३३।०२६अ दोषम् अत्र न पश्यामि शूराणां रणमूर्धनि  
०७,१३३।०२६च् तत् तद् विकत्थमानानां भारं चोद्वहतां मृधे  
०७,१३३।०२७अ यं भारं पुरुषो वोढुं मनसा हि व्यवस्यति  
०७,१३३।०२७च् दैवम् अस्य ध्रुवं तत्र साहाय्यायोपपद्यते  
०७,१३३।०२८अ व्यवसायद्वितीयो ऽहं मनसा भारम् उद्वहन्  
०७,१३३।०२८च् गर्जामि यद्य् अहं विप्र तव किं तत्र नश्यति  
०७,१३३।०२९अ वृथा शूरा न गर्जन्ति सजला इव तोयदाः  
०७,१३३।०२९च् सामर्थ्यम् आत्मनो ज्ञात्वा ततो गर्जन्ति पण्डिताः  
०७,१३३।०३०अ सो ऽहम् अद्य रणे यत्तः सहितौ कृष्णपाण्डवौ  
०७,१३३।०३०च् उत्सहे तरसा जेतुं ततो गर्जामि गौतम  
०७,१३३।०३१अ पश्य त्वं गर्जितस्यास्य फलं मे विप्र सानुगः  
०७,१३३।०३१च् हत्वा पाण्डुसुतान् आजौ सहकृष्णान् ससात्वतान्  
०७,१३३।०३१ए दुर्योधनाय दास्यामि पृथिवीं हतकण्टकाम्  
०७,१३३।०३२ कृप उवाच  
०७,१३३।०३२*११४०_०१ किं नो बहुप्रलापेन फलम् आप्नुहि सूतज  
०७,१३३।०३२अ मनोरथप्रलापो मे न ग्राह्यस् तव सूतज  
०७,१३३।०३२च् यदा क्षिपसि वै कृष्णौ धर्मराजं च पाण्डवम्  
०७,१३३।०३३अ ध्रुवस् तत्र जयः कर्ण यत्र युद्धविशारदौ  
०७,१३३।०३३च् देवगन्धर्वयक्षाणां मनुष्योरगरक्षसाम्  
०७,१३३।०३३ए दंशितानाम् अपि रणे अजेयौ कृष्णपाण्डवौ  
०७,१३३।०३४अ ब्रह्मण्यः सत्यवाग् दान्तो गुरुदैवतपूजकः  
०७,१३३।०३४च् नित्यं धर्मरतश् चैव कृतास्त्रश् च विशेषतः  
०७,१३३।०३४ए धृतिमांश् च कृतज्ञश् च धर्मपुत्रो युधिष्ठिरः  
०७,१३३।०३५अ भ्रातरश् चास्य बलिनः सर्वास्त्रेषु कृतश्रमाः  
०७,१३३।०३५च् गुरुवृत्तिरताः प्राज्ञा धर्मनित्या यशस्विनः  
०७,१३३।०३६अ सम्बन्धिनश् चेन्द्रवीर्याः स्वनुरक्ताः प्रहारिणः  
०७,१३३।०३६च् धृष्टद्युम्नः शिखण्डी च दौर्मुखिर् जनमेजयः  
०७,१३३।०३७अ चन्द्रसेनो भद्रसेनः कीर्तिधर्मा ध्रुवो धरः  
०७,१३३।०३७च् वसुचन्द्रो दामचन्द्रः सिंहचन्द्रः सुवेधनः  
०७,१३३।०३८अ द्रुपदस्य तथा पुत्रा द्रुपदश् च महास्त्रवित्  
०७,१३३।०३८च् येषाम् अर्थाय संयत्तो मत्स्यराजः सहानुगः  
०७,१३३।०३९अ शतानीकः सुदशनः श्रुतानीकः श्रुतध्वजः  
०७,१३३।०३९च् बलानीको जयानीको जयाश्वो रथवाहनः  
०७,१३३।०३९च्*११४१_०१ **** **** जयानीको जयप्रियः  
०७,१३३।०३९च्*११४१_०२ विजयो लब्धलक्षश् च  
०७,१३३।०४०अ चन्द्रोदयः कामरथो विराटभ्रातरः शुभाः  
०७,१३३।०४०च् यमौ च द्रौपदेयाश् च राक्षसश् च घटोत्कचः  
०७,१३३।०४०ए येषाम् अर्थाय युध्यन्ते न तेषां विद्यते क्षयः  
०७,१३३।०४१अ कामं खलु जगत् सर्वं सदेवासुरमानवम्  
०७,१३३।०४१च् सयक्षराक्षसगणं सभूतभुजगद्विपम्  
०७,१३३।०४१ए निःशेषम् अस्त्रवीर्येण कुर्यातां भीमफल्गुनौ  
०७,१३३।०४२अ युधिष्ठिरश् च पृथिवीं निर्दहेद् घोरचक्षुषा  
०७,१३३।०४२च् अप्रमेयबलः शौरिर् येषाम् अर्थे च दंशितः  
०७,१३३।०४२ए कथं तान् संयुगे कर्ण जेतुम् उत्सहसे परान्  
०७,१३३।०४३अ महान् अपनयस् त्व् एष तव नित्यं हि सूतज  
०७,१३३।०४३च् यस् त्वम् उत्सहसे योद्धुं समरे शौरिणा सह  
०७,१३३।०४४ सञ्जय उवाच  
०७,१३३।०४४अ एवम् उक्तस् तु राधेयः प्रहसन् भरतर्षभ  
०७,१३३।०४४च् अब्रवीच् च तदा कर्णो गुरुं शारद्वतं कृपम्  
०७,१३३।०४५अ सत्यम् उक्तं त्वया ब्रह्मन् पाण्डवान् प्रति यद् वचः  
०७,१३३।०४५च् एते चान्ये च बहवो गुणाः पाण्डुसुतेषु वै  
०७,१३३।०४६अ अजय्याश् च रणे पार्था देवैर् अपि सवासवैः  
०७,१३३।०४६च् सदैत्ययक्षगन्धर्वपिशाचोरगराक्षसैः  
०७,१३३।०४६ए तथापि पार्थाञ् जेष्यामि शक्त्या वासवदत्तया  
०७,१३३।०४७अ ममाप्य् अमोघा दत्तेयं शक्तिः शक्रेण वै द्विज  
०७,१३३।०४७च् एतया निहनिष्यामि सव्यसाचिनम् आहवे  
०७,१३३।०४८अ हते तु पाण्डवे कृष्णो भ्रातरश् चास्य सोदराः  
०७,१३३।०४८च् अनर्जुना न शक्ष्यन्ति महीं भोक्तुं कथं चन  
०७,१३३।०४८द्*११४२_०१ अनर्जुनायां च भुवि विनश्येयुर् न संशयः  
०७,१३३।०४९अ तेषु नष्टेषु सर्वेषु पृथिवीयं ससागरा  
०७,१३३।०४९च् अयत्नात् कौरवेयस्य वशे स्थास्यति गौतम  
०७,१३३।०५०अ सुनीतैर् इह सर्वार्थाः सिध्यन्ते नात्र संशयः  
०७,१३३।०५०च् एतम् अर्थम् अहं ज्ञात्वा ततो गर्जामि गौतम  
०७,१३३।०५१अ त्वं तु वृद्धश् च विप्रश् च अशक्तश् चापि संयुगे  
०७,१३३।०५१च् कृतस्नेहश् च पार्थेषु मोहान् माम् अवमन्यसे  
०७,१३३।०५२अ यद्य् एवं वक्ष्यसे भूयो माम् अप्रियम् इह द्विज  
०७,१३३।०५२च् ततस् ते खड्गम् उद्यम्य जिह्वां छेत्स्यामि दुर्मते  
०७,१३३।०५३अ यच् चापि पाण्डवान् विप्र स्तोतुम् इच्छसि संयुगे  
०७,१३३।०५३च् भीषयन् सर्वसैन्यानि कौरवेयाणि दुर्मते  
०७,१३३।०५३ए अत्रापि शृणु मे वाक्यं यथावद् गदतो द्विज  
०७,१३३।०५४अ दुर्योधनश् च द्रोणश् च शकुनिर् दुर्मुखो जयः  
०७,१३३।०५४च् दुःशासनो वृषसेनो मद्रराजस् त्वम् एव च  
०७,१३३।०५४ए सोमदत्तश् च भूरिश् च तथा द्रौणिर् विविंशतिः  
०७,१३३।०५५अ तिष्ठेयुर् दंशिता यत्र सर्वे युद्धविशारदाः  
०७,१३३।०५५च् जयेद् एतान् रणे को नु शक्रतुल्यबलो ऽप्य् अरिः  
०७,१३३।०५६अ शूराश् च हि कृतास्त्राश् च बलिनः स्वर्गलिप्सवः  
०७,१३३।०५६च् धर्मज्ञा युद्धकुशला हन्युर् युद्धे सुरान् अपि  
०७,१३३।०५७अ एते स्थास्यन्ति सङ्ग्रामे पाण्डवानां वधार्थिनः  
०७,१३३।०५७च् जयम् आकाङ्क्षमाणा हि कौरवेयस्य दंशिताः  
०७,१३३।०५८अ दैवायत्तम् अहं मन्ये जयं सुबलिनाम् अपि  
०७,१३३।०५८च् यत्र भीष्मो महाबाहुः शेते शरशताचितः  
०७,१३३।०५९अ विकर्णश् चित्रसेनश् च बाह्लीको ऽथ जयद्रथः  
०७,१३३।०५९च् भूरिश्रवा जयश् चैव जलसन्धः सुदक्षिणः  
०७,१३३।०६०अ शलश् च रथिनां श्रेष्ठो भगदत्तश् च वीर्यवान्  
०७,१३३।०६०च् एते चान्ये च राजानो देवैर् अपि सुदुर्जयाः  
०७,१३३।०६१अ निहताः समरे शूराः पाण्डवैर् बलवत्तराः  
०७,१३३।०६१च् किम् अन्यद् दैवसंयोगान् मन्यसे पुरुषाधम  
०७,१३३।०६२अ यांश् च तान् स्तौषि सततं दुर्योधनरिपून् द्विज  
०७,१३३।०६२च् तेषाम् अपि हताः शूराः शतशो ऽथ सहस्रशः  
०७,१३३।०६३अ क्षीयन्ते सर्वसैन्यानि कुरूणां पाण्डवैः सह  
०७,१३३।०६३च् प्रभावं नात्र पश्यामि पाण्डवानां कथं चन  
०७,१३३।०६४अ यांस् तान् बलवतो नित्यं मन्यसे त्वं द्विजाधम  
०७,१३३।०६४च् यतिष्ये ऽहं यथाशक्ति योद्धुं तैः सह संयुगे  
०७,१३३।०६४ए दुर्योधनहितार्थाय जयो दैवे प्रतिष्ठितः  
०७,१३४।००१ सञ्जय उवाच  
०७,१३४।००१अ तथा परुषितं दृष्ट्वा सूतपुत्रेण मातुलम्  
०७,१३४।००१च् खड्गम् उद्यम्य वेगेन द्रौणिर् अभ्यपतद् द्रुतम्  
०७,१३४।००१द्*११४३_०१ ततः परमसङ्क्रुद्धः सिंहो मत्तम् इव द्विपम्  
०७,१३४।००१द्*११४३_०२ प्रेक्षतः कुरुराजस्य समक्षं चेदम् अब्रवीत्  
०७,१३४।००२ अश्वत्थामोवाच  
०७,१३४।००२*११४४_०१ यद् अर्जुनगुणांस् तथ्यान् कीर्तयानं नराधम  
०७,१३४।००२*११४४_०२ शूरद्वेषात् सुदुर्बुद्धे त्वं भर्त्सयसि मातुलम्  
०७,१३४।००२*११४४_०३ विकत्थमानः शौर्येण सर्वलोकधनुर्भृतम्  
०७,१३४।००२*११४४_०४ दर्पोत्सेकगृहीतो ऽद्य न कं चिद् गणयन् मृधे  
०७,१३४।००२*११४४_०५ क्व ते वीर्यं क्व चास्त्राणि यत् त्वां निर्जित्य संयुगे  
०७,१३४।००२*११४४_०६ गाण्डीवधन्वा हतवान् प्रेक्षतस् ते जयद्रथम्  
०७,१३४।००२*११४४_०७ येन साक्षान् महादेवो योधितः समरे पुरा  
०७,१३४।००२*११४४_०८ तम् इच्छसि वृथा जेतुं सूताधम मनोरथैः  
०७,१३४।००२*११४४_०९ यं हि कृष्णेन सहितं सर्वशस्त्रभृतां वरम्  
०७,१३४।००२*११४४_१० जेतुं न शक्ताः सहिताः सेन्द्रा अपि सुरासुराः  
०७,१३४।००२*११४४_११ लोकैकवीरम् अजितम् अर्जुनं सूत संयुगे  
०७,१३४।००२*११४४_१२ किं पुनस् त्वं सुदुर्बुद्धे सहैभिर् वसुधाधिपैः  
०७,१३४।००२अ कर्ण पश्य सुदुर्बुद्धे तिष्ठेदानीं नराधम  
०७,१३४।००२च् एष ते ऽद्य शिरः कायाद् उद्धरामि सुदुर्मते  
०७,१३४।००३ सञ्जय उवाच  
०७,१३४।००३अ तम् उत्पतन्तं वेगेन राजा दुर्योधनः स्वयम्  
०७,१३४।००३च् न्यवारयन् महाराज कृपश् च द्विपदां वरः  
०७,१३४।००४ कर्ण उवाच  
०७,१३४।००४अ शूरो ऽयं समरश्लाघी दुर्मतिश् च द्विजाधमः  
०७,१३४।००४च् आसादयतु मद्वीर्यं मुञ्चेमं कुरुसत्तम  
०७,१३४।००५ अश्वत्थामोवाच  
०७,१३४।००५अ तवैतत् क्षम्यते ऽस्माभिः सूतात्मज सुदुर्मते  
०७,१३४।००५च् दर्पम् उत्सिक्तम् एतत् ते फल्गुनो नाशयिष्यति  
०७,१३४।००६ दुर्योधन उवाच  
०७,१३४।००६अ अश्वत्थामन् प्रसीदस्व क्षन्तुम् अर्हसि मानद  
०७,१३४।००६च् कोपः खलु न कर्तव्यः सूतपुत्रे कथं चन  
०७,१३४।००७अ त्वयि कर्णे कृपे द्रोणे मद्रराजे ऽथ सौबले  
०७,१३४।००७च् महत् कार्यं समायत्तं प्रसीद द्विजसत्तम  
०७,१३४।००८अ एते ह्य् अभिमुखाः सर्वे राधेयेन युयुत्सवः  
०७,१३४।००८च् आयान्ति पाण्डवा ब्रह्मन्न् आह्वयन्तः समन्ततः  
०७,१३४।००९ सञ्जय उवाच  
०७,१३४।००९*११४५_०१ प्रसाद्यमानस् तु ततो राज्ञा द्रौणिर् महामनाः  
०७,१३४।००९*११४५_०२ प्रससाद महाराज क्रोधमन्युसमन्वितः  
०७,१३४।००९*११४५_०३ ततः कृप उवाचेदम् आचार्यः सुमहामनाः  
०७,१३४।००९*११४५_०४ सौम्यस्वभावाद् राजेन्द्र क्षिप्रम् आगतमार्दवः  
०७,१३४।००९*११४६_०१ ततस् ते पाण्डवा राजन् पाञ्चालाश् च यशस्विनः  
०७,१३४।००९*११४६_०२ आजग्मुः सहितास् तत्र तर्जयन्तः पुनः पुनः  
०७,१३४।००९*११४७_०१ दुर्योधनवचः श्रुत्वा अश्वत्थामा महाबलः  
०७,१३४।००९*११४७_०२ प्रसादम् अगमद् राजन् सूतपुत्रस्य मानद  
०७,१३४।००९अ कर्णो ऽपि रथिनां श्रेष्ठश् चापम् उद्यम्य वीर्यवान्  
०७,१३४।००९च् कौरवाग्र्यैः परिवृतः शक्रो देवगणैर् इव  
०७,१३४।००९ए पर्यतिष्ठत तेजस्वी स्वबाहुबलम् आश्रितः  
०७,१३४।०१०अ ततः प्रववृते युद्धं कर्णस्य सह पाण्डवैः  
०७,१३४।०१०च् संरब्धस्य महाराज सिंहनादविनादितम्  
०७,१३४।०११अ ततस् ते पाण्डवा राजन् पाञ्चालाश् च यशस्विनः  
०७,१३४।०११च् दृष्ट्वा कर्णं महाबाहुम् उच्चैः शब्दम् अथानदन्  
०७,१३४।०१२अ अयं कर्णः कुतः कर्णस् तिष्ठ कर्ण महारणे  
०७,१३४।०१२च् युध्यस्व सहितो ऽस्माभिर् दुरात्मन् पुरुषाधम  
०७,१३४।०१३अ अन्ये तु दृष्ट्वा राधेयं क्रोधरक्तेक्षणाब्रुवन्  
०७,१३४।०१३च् हन्यताम् अयम् उत्सिक्तः सूतपुत्रो ऽल्पचेतनः  
०७,१३४।०१४अ सर्वैः पार्थिवशार्दूलैर् नानेनार्थो ऽस्ति जीवता  
०७,१३४।०१४च् अत्यन्तवैरी पार्थानां सततं पापपूरुषः  
०७,१३४।०१५अ एष मूलं ह्य् अनर्थानां दुर्योधनमते स्थितः  
०७,१३४।०१५च् हतैनम् इति जल्पन्तः क्षत्रियाः समुपाद्रवन्  
०७,१३४।०१६अ महता शरवर्षेण छादयन्तो महारथाः  
०७,१३४।०१६च् वधार्थं सूतपुत्रस्य पाण्डवेयेन चोदिताः  
०७,१३४।०१७अ तांस् तु सर्वांस् तथा दृष्ट्वा धावमानान् महारथान्  
०७,१३४।०१७च् न विव्यथे सूतपुत्रो न च त्रासम् अगच्छत  
०७,१३४।०१८अ दृष्ट्वा नगरकल्पं तम् उद्धूतं सैन्यसागरम्  
०७,१३४।०१८च् पिप्रीषुस् तव पुत्राणां सङ्ग्रामेष्व् अपराजितः  
०७,१३४।०१९अ सायकौघेन बलवान् क्षिप्रकारी महाबलः  
०७,१३४।०१९च् वारयाम् आस तत् सैन्यं समन्ताद् भरतर्षभ  
०७,१३४।०२०अ ततस् तु शरवर्षेण पार्थिवास् तम् अवारयन्  
०७,१३४।०२०च् धनूंषि ते विधुन्वानाः शतशो ऽथ सहस्रशः  
०७,१३४।०२०ए अयोधयन्त राधेयं शक्रं दैत्यगणा इव  
०७,१३४।०२१अ शरवर्षं तु तत् कर्णः पार्थिवैः समुदीरितम्  
०७,१३४।०२१च् शरवर्षेण महता समन्ताद् व्यकिरत् प्रभो  
०७,१३४।०२२अ तद् युद्धम् अभवत् तेषां कृतप्रतिकृतैषिणाम्  
०७,१३४।०२२च् यथा देवासुरे युद्धे शक्रस्य सह दानवैः  
०७,१३४।०२३अ तत्राद्भुतम् अपश्याम सूतपुत्रस्य लाघवम्  
०७,१३४।०२३च् यद् एनं समरे यत्ता नाप्नुवन्त परे युधि  
०७,१३४।०२४अ निवार्य च शरौघांस् तान् पार्थिवानां महारथः  
०७,१३४।०२४च् युगेष्व् ईषासु छत्रेषु ध्वजेषु च हयेषु च  
०७,१३४।०२४ए आत्मनामाङ्कितान् बाणान् राधेयः प्राहिणोच् छितान्  
०७,१३४।०२५अ ततस् ते व्याकुलीभूता राजानः कर्णपीडिताः  
०७,१३४।०२५च् बभ्रमुस् तत्र तत्रैव गावः शीतार्दिता इव  
०७,१३४।०२६अ हयानां वध्यमानानां गजानां रथिनां तथा  
०७,१३४।०२६च् तत्र तत्राभ्यवेक्षामः सङ्घान् कर्णेन पातितान्  
०७,१३४।०२७अ शिरोभिः पतितै राजन् बाहुभिश् च समन्ततः  
०७,१३४।०२७च् आस्तीर्णा वसुधा सर्वा शूराणाम् अनिवर्तिनाम्  
०७,१३४।०२८अ हतैश् च हन्यमानैश् च निष्टनद्भिश् च सर्वशः  
०७,१३४।०२८च् बभूवायोधनं रौद्रं वैवस्वतपुरोपमम्  
०७,१३४।०२९अ ततो दुर्योधनो राजा दृष्ट्वा कर्णस्य विक्रमम्  
०७,१३४।०२९च् अश्वत्थामानम् आसाद्य तदा वाक्यम् उवाच ह  
०७,१३४।०३०अ युध्यते ऽसौ रणे कर्णो दंशितः सर्वपार्थिवैः  
०७,१३४।०३०च् पश्यैतां द्रवतीं सेनां कर्णसायकपीडिताम्  
०७,१३४।०३०ए कार्त्तिकेयेन विध्वस्ताम् आसुरीं पृतनाम् इव  
०७,१३४।०३१अ दृष्ट्वैतां निर्जितां सेनां रणे कर्णेन धीमता  
०७,१३४।०३१च् अभियात्य् एष बीभत्सुः सूतपुत्रजिघांसया  
०७,१३४।०३२अ तद् यथा पश्यमानानां सूतपुत्रं महारथम्  
०७,१३४।०३२च् न हन्यात् पाण्डवः सङ्ख्ये तथा नीतिर् विधीयताम्  
०७,१३४।०३३अ ततो द्रौणिः कृपः शल्यो हार्दिक्यश् च महारथः  
०७,१३४।०३३च् प्रत्युद्ययुस् तदा पार्थं सूतपुत्रपरीप्सया  
०७,१३४।०३३द्*११४८_०१ बीभत्सुर् अपि राजेन्द्र पाञ्चालैर् अभिसंवृतः  
०७,१३४।०३४अ आयान्तं दृश्य कौन्तेयं वृत्रं देवचमूम् इव  
०७,१३४।०३४च् प्रत्युद्ययौ तदा कर्णो यथा शक्रः प्रतापवान्  
०७,१३४।०३५ धृतराष्ट्र उवाच  
०७,१३४।०३५अ संरब्धं फल्गुनं दृष्ट्वा कालान्तकयमोपमम्  
०७,१३४।०३५च् कर्णो वैकर्तनः सूत प्रत्यपद्यत् किम् उत्तरम्  
०७,१३४।०३६अ स ह्य् अस्पर्धत पार्थेन नित्यम् एव महारथः  
०७,१३४।०३६च् आशंसते च बीभत्सुं युद्धे जेतुं सुदारुणे  
०७,१३४।०३७अ स तु तं सहसा प्राप्तं नित्यम् अत्यन्तवैरिणम्  
०७,१३४।०३७च् कर्णो वैकर्तनः सूत किम् उत्तरम् अपद्यत  
०७,१३४।०३८ सञ्जय उवाच  
०७,१३४।०३८अ आयान्तं पाण्डवं दृष्ट्वा गजः प्रतिगजं यथा  
०७,१३४।०३८च् असम्भ्रान्ततरः कर्णः पर्त्युदीयाद् धनञ्जयम्  
०७,१३४।०३९अ तम् आपतन्तं वेगेन वैकर्तनम् अजिह्मगैः  
०७,१३४।०३९च् वारयाम् आस तेजस्वी पाण्डवः शत्रुतापनः  
०७,१३४।०४०अ तं कर्णः शरजालेन छादयाम् आस मारिष  
०७,१३४।०४०च् विव्याध च सुसङ्क्रुद्धः शरैस् त्रिभिर् अजिह्मगैः  
०७,१३४।०४०द्*११४९_०१ गाण्डीवधनुषो मौर्वीं छित्त्वाच्युतम् अताडयत्  
०७,१३४।०४१अ तस्य तल् लाघवं पार्थो नामृष्यत महाबलः  
०७,१३४।०४१ब्*११५०_०१ तूर्णं ज्यां च समारोप्य गाण्डीवे च नवां दृढाम्  
०७,१३४।०४१च् तस्मै बाणाञ् शिलाधौतान् प्रसन्नाग्रान् अजिह्मगान्  
०७,१३४।०४२अ प्राहिणोत् सूतपुत्राय त्रिंशतं शत्रुतापनः  
०७,१३४।०४२च् विव्याध चैनं संरब्धो बाणेनैकेन वीर्यवान्  
०७,१३४।०४३अ सव्ये भुजाग्रे बलवान् नाराचेन हसन्न् इव  
०७,१३४।०४३च् तस्य विद्धस्य वेगेन कराच् चापं पपात ह  
०७,१३४।०४४अ पुनर् आदाय तच् चापं निमेषार्धान् महाबलः  
०७,१३४।०४४च् छादयाम् आस बाणौघैः फल्गुनं कृतहस्तवत्  
०७,१३४।०४५अ शरवृष्टिं तु तां मुक्तां सूतपुत्रेण भारत  
०७,१३४।०४५च् व्यधमच् छरवर्षेण स्मयन्न् इव धनञ्जयः  
०७,१३४।०४६अ तौ परस्परम् आसाद्य शरवर्षेण पार्थिव  
०७,१३४।०४६च् छादयेतां महेष्वासौ कृतप्रतिकृतैषिणौ  
०७,१३४।०४७अ तद् अद्भुतम् अभूद् युद्धं कर्णपाण्डवयोर् मृधे  
०७,१३४।०४७च् क्रुद्धयोर् वाशिताहेतोर् वन्ययोर् गजयोर् इव  
०७,१३४।०४८अ ततः पार्थो महेष्वासो दृष्ट्वा कर्णस्य विक्रमम्  
०७,१३४।०४८च् मुष्टिदेशे धनुस् तस्य चिच्छेद त्वरयान्वितः  
०७,१३४।०४९अ अश्वांश् च चतुरो भल्लैर् अनयद् यमसादनम्  
०७,१३४।०४९च् सारथेश् च शिरः कायाद् अहरच् छत्रुतापनः  
०७,१३४।०५०अ अथैनं छिन्नधन्वानं हताश्वं हतसारथिम्  
०७,१३४।०५०च् विव्याध सायकैः पार्थश् चतुर्भिः पाण्डुनन्दनः  
०७,१३४।०५१अ हताश्वात् तु रथात् तूर्णम् अवप्लुत्य नरर्षभः  
०७,१३४।०५१च् आरुरोह रथं तूर्णं कृपस्य शरपीडितः  
०७,१३४।०५१द्*११५१_०१ स नुन्नो ऽर्जुनबाणौघैर् आचितः शल्यको यथा  
०७,१३४।०५१द्*११५१_०२ जीवितार्थम् अभिप्रेप्सुः कृपस्य रथम् आरुहत्  
०७,१३४।०५२अ राधेयं निर्जितं दृष्ट्वा तावका भरतर्षभ  
०७,१३४।०५२च् धनञ्जयशरैर् नुन्नाः प्राद्रवन्त दिशो दश  
०७,१३४।०५३अ द्रवतस् तान् समालोक्य राजा दुर्योधनो नृप  
०७,१३४।०५३च् निवर्तयाम् आस तदा वाक्यं चेदम् उवाच ह  
०७,१३४।०५४अ अलं द्रुतेन वः शूरास् तिष्ठध्वं क्षत्रियर्षभाः  
०७,१३४।०५४च् एष पार्थवधायाहं स्वयं गच्छामि संयुगे  
०७,१३४।०५४ए अहं पार्थान् हनिष्यामि सपाञ्चालान् ससोमकान्  
०७,१३४।०५५अ अद्य मे युध्यमानस्य सह गाण्डीवधन्वना  
०७,१३४।०५५च् द्रक्ष्यन्ति विक्रमं पार्थाः कालस्येव युगक्षये  
०७,१३४।०५६अ अद्य मद्बाणजालानि विमुक्तानि सहस्रशः  
०७,१३४।०५६च् द्रक्ष्यन्ति समरे योधाः शलभानाम् इवायतीः  
०७,१३४।०५७अ अद्य बाणमयं वर्षं सृजतो मम धन्विनः  
०७,१३४।०५७च् जीमूतस्येव घर्मान्ते द्रक्ष्यन्ति युधि सैनिकाः  
०७,१३४।०५८अ जेष्याम्य् अद्य रणे पार्थं सायकैर् नतपर्वभिः  
०७,१३४।०५८च् तिष्ठध्वं समरे शूरा भयं त्यजत फल्गुनात्  
०७,१३४।०५९अ न हि मद्वीर्यम् आसाद्य फल्गुनः प्रसहिष्यति  
०७,१३४।०५९च् यथा वेलां समासाद्य सागरो मकरालयः  
०७,१३४।०६०अ इत्य् उक्त्वा प्रययौ राजा सैन्येन महता वृतः  
०७,१३४।०६०च् फल्गुनं प्रति दुर्धर्षः क्रोधसंरक्तलोचनः  
०७,१३४।०६१अ तं प्रयान्तं महाबाहुं दृष्ट्वा शारद्वतस् तदा  
०७,१३४।०६१च् अश्वत्थामानम् आसाद्य वाक्यम् एतद् उवाच ह  
०७,१३४।०६२अ एष राजा महाबाहुर् अमर्षी क्रोधमूर्छितः  
०७,१३४।०६२च् पतङ्गवृत्तिम् आस्थाय फल्गुनं योद्धुम् इच्छति  
०७,१३४।०६३अ यावन् नः पश्यमानानां प्राणान् पार्थेन सङ्गतः  
०७,१३४।०६३च् न जह्यात् पुरुषव्याघ्रस् तावद् वारय कौरवम्  
०७,१३४।०६४अ यावत् फल्गुनबाणानां गोचरं नाधिगच्छति  
०७,१३४।०६४च् कौरवः पार्थिवो वीरस् तावद् वारय तं द्रुतम्  
०७,१३४।०६५अ यावत् पार्थशरैर् घोरैर् निर्मुक्तोरगसन्निभैः  
०७,१३४।०६५च् न भस्मीक्रियते राजा तावद् युद्धान् निवार्यताम्  
०७,१३४।०६६अ अयुक्तम् इव पश्यामि तिष्ठत्स्व् अस्मासु मानद  
०७,१३४।०६६च् स्वयं युद्धाय यद् राजा पार्थं यात्य् असहायवान्  
०७,१३४।०६७अ दुर्लभं जीवितं मन्ये कौरव्यस्य किरीटिना  
०७,१३४।०६७च् युध्यमानस्य पार्थेन शार्दूलेनेव हस्तिनः  
०७,१३४।०६८अ मातुलेनैवम् उक्तस् तु द्रौणिः शस्त्रभृतां वरः  
०७,१३४।०६८च् दुर्योधनम् इदं वाक्यं त्वरितं समभाषत  
०७,१३४।०६९अ मयि जीवति गान्धारे न युद्धं गन्तुम् अर्हसि  
०७,१३४।०६९च् माम् अनादृत्य कौरव्य तव नित्यं हितैषिणम्  
०७,१३४।०७०अ न हि ते सम्भ्रमः कार्यः पार्थस्य विजयं प्रति  
०७,१३४।०७०च् अहम् आवारयिष्यामि पार्थं तिष्ठ सुयोधन  
०७,१३४।०७१ दुर्योधन उवाच  
०७,१३४।०७१अ आचार्यः पाण्डुपुत्रान् वै पुत्रवत् परिरक्षति  
०७,१३४।०७१च् त्वम् अप्य् उपेक्षां कुरुषे तेषु नित्यं द्विजोत्तम  
०७,१३४।०७२अ मम वा मन्दभाग्यत्वान् मन्दस् ते विक्रमो युधि  
०७,१३४।०७२च् धर्मराजप्रियार्थं वा द्रौपद्या वा न विद्म तत्  
०७,१३४।०७३अ धिग् अस्तु मम लुब्धस्य यत्कृते सर्वबान्धवाः  
०७,१३४।०७३च् सुखार्हाः परमं दुःखं प्राप्नुवन्त्य् अपराजिताः  
०७,१३४।०७४अ को हि शस्त्रभृतां मुख्यो महेश्वरसमो युधि  
०७,१३४।०७४च् शत्रून् न क्षपयेच् छक्तो यो न स्याद् गौतमीसुतः  
०७,१३४।०७५अ अश्वत्थामन् प्रसीदस्व नाशयैतान् ममाहितान्  
०७,१३४।०७५च् तवास्त्रगोचरे शक्ताः स्थातुं देवापि नानघ  
०७,१३४।०७६अ पाञ्चालान् सोमकांश् चैव जहि द्रौणे सहानुगान्  
०७,१३४।०७६च् वयं शेषान् हनिष्यामस् त्वयैव परिरक्षिताः  
०७,१३४।०७७अ एते हि सोमका विप्र पाञ्चालाश् च यशस्विनः  
०७,१३४।०७७च् मम सैन्येषु संरब्धा विचरन्ति दवाग्निवत्  
०७,१३४।०७८अ तान् वारय महाबाहो केकयांश् च नरोत्तम  
०७,१३४।०७८च् पुरा कुर्वन्ति निःशेषं रक्ष्यमाणाः किरीटिना  
०७,१३४।०७८द्*११५२_०१ अश्वत्थामंस् त्वरायुक्तो याहि शीघ्रम् अरिन्दम  
०७,१३४।०७९अ आदौ वा यदि वा पश्चात् तवेदं कर्म मारिष  
०७,१३४।०७९च् त्वम् उत्पन्नो महाबाहो पाञ्चालानां वधं प्रति  
०७,१३४।०८०अ करिष्यसि जगत् सर्वम् अपाञ्चालं किलाच्युत  
०७,१३४।०८०च् एवं सिद्धाब्रुवन् वाचो भविष्यति च तत् तथा  
०७,१३४।०८०द्*११५३_०१ तस्मात् त्वं पुरुषव्याघ्र पाञ्चालाञ् जहि सानुगान्  
०७,१३४।०८१अ न ते ऽस्त्रगोचरे शक्ताः स्थातुं देवाः सवासवाः  
०७,१३४।०८१च् किम् उ पार्थाः सपाञ्चालाः सत्यम् एतद् वचो मम  
०७,१३४।०८१द्*११५४_०१ न त्वां समर्थाः सङ्ग्रामे पाण्डवाः सह सोमकैः  
०७,१३४।०८१द्*११५४_०२ बलाद् योधयितुं वीर सत्यम् एतद् ब्रवीमि ते  
०७,१३४।०८१द्*११५४_०३ गच्छ गच्छ महाबाहो न नः कालात्ययो भवेत्  
०७,१३४।०८१द्*११५४_०४ इयं हि द्रवते सेना पार्थसायकपीडिता  
०७,१३४।०८१द्*११५४_०५ शक्तो ह्य् असि महाबाहो दिव्येन स्वेन तेजसा  
०७,१३४।०८१द्*११५४_०६ निग्रहे पाण्डुपुत्राणां पाञ्चालानां च मानद  
०७,१३५।००१ सञ्जय उवाच  
०७,१३५।००१अ दुर्योधनेनैवम् उक्तो द्रौणिर् आहवदुर्मदः  
०७,१३५।००१ब्*११५५_०१ चकारारिवधे यत्नम् इन्द्रो दैत्यवधे यथा  
०७,१३५।००१च् प्रत्युवाच महाबाहो यथा वदसि कौरव  
०७,१३५।००१च्*११५६_०१ **** **** तव पुत्रम् इदं वचः  
०७,१३५।००१च्*११५६_०२ सत्यम् एतन् महाबाहो  
०७,१३५।००२अ प्रिया हि पाण्डवा नित्यं मम चापि पितुश् च मे  
०७,१३५।००२च् तथैवावां प्रियौ तेषां न तु युद्धे कुरूद्वह  
०७,१३५।००२ए शक्तितस् तात युध्यामस् त्यक्त्वा प्राणान् अभीतवत्  
०७,१३५।००३अ अहं कर्णश् च शल्यश् च कृपो हार्दिक्य एव च  
०७,१३५।००३च् निमेषात् पाण्डवीं सेनां क्षपयेम नृपोत्तम  
०७,१३५।००४अ ते चापि कौरवीं सेनां निमेषार्धात् कुरूद्वह  
०७,१३५।००४च् क्षपयेयुर् महाबाहो न स्याम यदि संयुगे  
०७,१३५।००५अ युध्यतां पाण्डवाञ् शक्त्या तेषां चास्मान् युयुत्सताम्  
०७,१३५।००५च् तेजस् तु तेज आसाद्य प्रशमं याति भारत  
०७,१३५।००६अ अशक्या तरसा जेतुं पाण्डवानाम् अनीकिनी  
०७,१३५।००६च् जीवत्सु पाण्डुपुत्रेषु तद् धि सत्यं ब्रवीमि ते  
०७,१३५।००७अ आत्मार्थं युध्यमानास् ते समर्थाः पाण्डुनन्दनाः  
०७,१३५।००७च् किमर्थं तव सैन्यानि न हनिष्यन्ति भारत  
०७,१३५।००८अ त्वं हि लुब्धतमो राजन् निकृतिज्ञश् च कौरव  
०७,१३५।००८च् सर्वातिशङ्की मानी च ततो ऽस्मान् अतिशङ्कसे  
०७,१३५।००८द्*११५७_०१ मन्ये त्वं कुत्सितो राजन् पापात्मा पापपूरुषः  
०७,१३५।००८द्*११५७_०२ अन्यान् अपि स नः क्षुद्र शङ्कसे पापभावितः  
०७,१३५।००९अ अहं तु यत्नम् आस्थाय त्वदर्थे त्यक्तजीवितः  
०७,१३५।००९च् एष गच्छामि सङ्ग्रामं त्वत्कृते कुरुनन्दन  
०७,१३५।०१०अ योत्स्ये ऽहं शत्रुभिः सार्धं जेष्यामि च वरान् वरान्  
०७,१३५।०१०च् पाञ्चालैः सह योत्स्यामि सोमकैः केकयैस् तथा  
०७,१३५।०१०ए पाण्डवेयैश् च सङ्ग्रामे त्वत्प्रियार्थम् अरिन्दम  
०७,१३५।०११अ अद्य मद्बाणनिर्दग्धाः पाञ्चालाः सोमकास् तथा  
०७,१३५।०११च् सिंहेनेवार्दिता गावो विद्रविष्यन्ति सर्वतः  
०७,१३५।०१२अ अद्य धर्मसुतो राजा दृष्ट्वा मम पराक्रमम्  
०७,१३५।०१२च् अश्वत्थाममयं लोकं मंस्यते सह सोमकैः  
०७,१३५।०१३अ आगमिष्यति निर्वेदं धर्मपुत्रो युधिष्ठिरः  
०७,१३५।०१३च् दृष्ट्वा विनिहतान् सङ्ख्ये पाञ्चालान् सोमकैः सह  
०७,१३५।०१४अ ये मां युद्धे ऽभियोत्स्यन्ति तान् हनिष्यामि भारत  
०७,१३५।०१४च् न हि ते वीर मुच्येरन् मद्बाह्वन्तरम् आगताः  
०७,१३५।०१५अ एवम् उक्त्वा महाबाहुः पुत्रं दुर्योधनं तव  
०७,१३५।०१५च् अभ्यवर्तत युद्धाय द्रावयन् सर्वधन्विनः  
०७,१३५।०१५ए चिकीर्षुस् तव पुत्राणां प्रियं प्राणभृतां वरः  
०७,१३५।०१६अ ततो ऽब्रवीत् सकैकेयान् पाञ्चालान् गौतमीसुतः  
०७,१३५।०१६च् प्रहरध्वम् इतः सर्वे मम गात्रे महारथाः  
०७,१३५।०१६ए स्थिरीभूताश् च युध्यध्वं दर्शयन्तो ऽस्त्रलाघवम्  
०७,१३५।०१७अ एवम् उक्तास् तु ते सर्वे शस्त्रवृष्टिम् अपातयन्  
०७,१३५।०१७च् द्रौणिं प्रति महाराज जलं जलधरा इव  
०७,१३५।०१८अ तान् निहत्य शरान् द्रौणिर् दश वीरान् अपोथयत्  
०७,१३५।०१८च् प्रमुखे पाण्डुपुत्राणां धृष्टद्युम्नस्य चाभिभो  
०७,१३५।०१९अ ते हन्यमानाः समरे पाञ्चालाः सृञ्जयास् तथा  
०७,१३५।०१९च् परित्यज्य रणे द्रौणिं व्यद्रवन्त दिशो दश  
०७,१३५।०२०अ तान् दृष्ट्वा द्रवतः शूरान् पाञ्चालान् सहसोमकान्  
०७,१३५।०२०च् धृष्टद्युम्नो महाराज द्रौणिम् अभ्यद्रवद् युधि  
०७,१३५।०२१अ ततः काञ्चनचित्राणां सजलाम्बुदनादिनाम्  
०७,१३५।०२१च् वृतः शतेन शूराणां रथानाम् अनिवर्तिनाम्  
०७,१३५।०२२अ पुत्रः पाञ्चालराजस्य धृष्टद्युम्नो महारथः  
०७,१३५।०२२च् द्रौणिम् इत्य् अब्रवीद् वाक्यं दृष्ट्वा योधान् निपातितान्  
०७,१३५।०२३अ आचार्यपुत्र दुर्बुद्धे किम् अन्यैर् निहतैस् तव  
०७,१३५।०२३च् समागच्छ मया सार्धं यदि शूरो ऽसि संयुगे  
०७,१३५।०२३ए अहं त्वां निहनिष्यामि तिष्ठेदानीं ममाग्रतः  
०७,१३५।०२४अ ततस् तम् आचार्यसुतं धृष्टद्युम्नः प्रतापवान्  
०७,१३५।०२४च् मर्मभिद्भिः शरैस् तीक्ष्णैर् जघान भरतर्षभ  
०७,१३५।०२५अ ते तु पङ्क्तीकृता द्रौणिं शरा विविशुर् आशुगाः  
०७,१३५।०२५च् रुक्मपुङ्खाः प्रसन्नाग्राः सर्वकायावदारणाः  
०७,१३५।०२५ए मध्वर्थिन इवोद्दामा भ्रमराः पुष्पितं द्रुमम्  
०७,१३५।०२६अ सो ऽतिविद्धो भृशं क्रुद्धः पदाक्रान्त इवोरगः  
०७,१३५।०२६च् मानी द्रौणिर् असम्भ्रान्तो बाणपाणिर् अभाषत  
०७,१३५।०२७अ धृष्टद्युम्न स्थिरो भूत्वा मुहूर्तं प्रतिपालय  
०७,१३५।०२७च् यावत् त्वां निशितैर् बाणैः प्रेषयामि यमक्षयम्  
०७,१३५।०२८अ द्रौणिर् एवम् अथाभाष्य पार्षतं परवीरहा  
०७,१३५।०२८च् छादयाम् आस बाणौघैः समन्ताल् लघुहस्तवत्  
०७,१३५।०२९अ स छाद्यमानः समरे द्रौणिना युद्धदुर्मदः  
०७,१३५।०२९च् द्रौणिं पाञ्चालतनयो वाग्भिर् आतर्जयत् तदा  
०७,१३५।०३०अ न जानीषे प्रतिज्ञां मे विप्रोत्पत्तिं तथैव च  
०७,१३५।०३०च् द्रोणं हत्वा किल मया हन्तव्यस् त्वं सुदुर्मते  
०७,१३५।०३०ए ततस् त्वाहं न हन्म्य् अद्य द्रोणे जीवति संयुगे  
०७,१३५।०३१अ इमां तु रजनीं प्राप्ताम् अप्रभातां सुदुर्मते  
०७,१३५।०३१च् निहत्य पितरं ते ऽद्य ततस् त्वाम् अपि संयुगे  
०७,१३५।०३१ए नेष्यामि मृत्युलोकायेत्य् एवं मे मनसि स्थितम्  
०७,१३५।०३२अ यस् ते पार्थेषु विद्वेषो या भक्तिः कौरवेषु च  
०७,१३५।०३२च् तां दर्शय स्थिरो भूत्वा न मे जीवन् विमोक्ष्यसे  
०७,१३५।०३३अ यो हि ब्राह्मण्यम् उत्सृज्य क्षत्रधर्मरतो द्विजः  
०७,१३५।०३३च् स वध्यः सर्वलोकस्य यथा त्वं पुरुषाधम  
०७,१३५।०३४अ इत्य् उक्तः परुषं वाक्यं पार्षतेन द्विजोत्तमः  
०७,१३५।०३४च् क्रोधम् आहारयत् तीव्रं तिष्ठ तिष्ठेति चाब्रवीत्  
०७,१३५।०३५अ निर्दहन्न् इव चक्षुर्भ्यां पार्षतं सो ऽभ्यवैक्षत  
०७,१३५।०३५च् छादयाम् आस च शरैर् निःश्वसन् पन्नगो यथा  
०७,१३५।०३६अ स छाद्यमानः समरे द्रौणिना राजसत्तम  
०७,१३५।०३६च् सर्वपाञ्चालसेनाभिः संवृतो रथसत्तमः  
०७,१३५।०३७अ नाकम्पत महाबाहुः स्वधैर्यं समुपाश्रितः  
०७,१३५।०३७च् सायकांश् चैव विविधान् अश्वत्थाम्नि मुमोच ह  
०७,१३५।०३८अ तौ पुनः सन्न्यवर्तेतां प्राणद्यूतपरे रणे  
०७,१३५।०३८च् निवारयन्तौ बाणौघैः परस्परम् अमर्षिणौ  
०७,१३५।०३८ए उत्सृजन्तौ महेष्वासौ शरवृष्टीः समन्ततः  
०७,१३५।०३९अ द्रौणिपार्षतयोर् युद्धं घोररूपं भयानकम्  
०७,१३५।०३९च् दृष्ट्वा सम्पूजयाम् आसुः सिद्धचारणवातिकाः  
०७,१३५।०४०अ शरौघैः पूरयन्तौ ताव् आकाशं प्रदिशस् तथा  
०७,१३५।०४०च् अलक्ष्यौ समयुध्येतां महत् कृत्वा शरैस् तमः  
०७,१३५।०४१अ नृत्यमानाव् इव रणे मण्डलीकृतकार्मुकौ  
०७,१३५।०४१च् परस्परवधे यत्तौ परस्परजयैषिणौ  
०७,१३५।०४२अ अयुध्येतां महाबाहू चित्रं लघु च सुष्ठु च  
०७,१३५।०४२च् सम्पूज्यमानौ समरे योधमुख्यैः सहस्रशः  
०७,१३५।०४३अ तौ प्रयुद्धौ रणे दृष्ट्वा वने वन्यौ गजाव् इव  
०७,१३५।०४३च् उभयोः सेनयोर् हर्षस् तुमुलः समपद्यत  
०७,१३५।०४४अ सिंहनादरवाश् चासन् दध्मुः शङ्खांश् च मारिष  
०७,१३५।०४४च् वादित्राण्य् अभ्यवाद्यन्त शतशो ऽथ सहस्रशः  
०७,१३५।०४५अ तस्मिंस् तु तुमुले युद्धे भीरूणां भयवर्धने  
०७,१३५।०४५च् मुहूर्तम् इव तद् युद्धं समरूपं तदाभवत्  
०७,१३५।०४६अ ततो द्रौणिर् महाराज पार्षतस्य महात्मनः  
०७,१३५।०४६च् ध्वजं धनुस् तथा छत्रम् उभौ च पार्ष्णिसारथी  
०७,१३५।०४६ए सूतम् अश्वांश् च चतुरो निहत्याभ्यद्रवद् रणे  
०७,१३५।०४७अ पाञ्चालांश् चैव तान् सर्वान् बाणैः सन्नतपर्वभिः  
०७,१३५।०४७च् व्यद्रावयद् अमेयात्मा शतशो ऽथ सहस्रशः  
०७,१३५।०४८अ ततः प्रविव्यथे सेना पाण्डवी भरतर्षभ  
०७,१३५।०४८च् दृष्ट्वा द्रौणेर् महत् कर्म वासवस्येव संयुगे  
०७,१३५।०४९अ शतेन च शतं हत्वा पाञ्चालानां महारथः  
०७,१३५।०४९च् त्रिभिश् च निशितैर् बाणैर् हत्वा त्रीन् वै महारथान्  
०७,१३५।०५०अ द्रौणिर् द्रुपदपुत्रस्य फल्गुनस्य च पश्यतः  
०७,१३५।०५०च् नाशयाम् आस पाञ्चालान् भूयिष्ठं ये व्यवस्थिताः  
०७,१३५।०५१अ ते वध्यमानाः पाञ्चालाः समरे सह सृञ्जयैः  
०७,१३५।०५१च् अगच्छन् द्रौणिम् उत्सृज्य विप्रकीर्णरथध्वजाः  
०७,१३५।०५२अ स जित्वा समरे शत्रून् द्रोणपुत्रो महारथः  
०७,१३५।०५२च् ननाद सुमहानादं तपान्ते जलदो यथा  
०७,१३५।०५३अ स निहत्य बहूञ् शूरान् अश्वत्थामा व्यरोचत  
०७,१३५।०५३च् युगान्ते सर्वभूतानि भस्म कृत्वेव पावकः  
०७,१३५।०५४अ सम्पूज्यमानो युधि कौरवेयैर्; विजित्य सङ्ख्ये ऽरिगणान् सहस्रशः  
०७,१३५।०५४च् व्यरोचत द्रोणसुतः प्रतापवान्; यथा सुरेन्द्रो ऽरिगणान् निहत्य  
०७,१३६।००१ सञ्जय उवाच  
०७,१३६।००१अ ततो युधिष्ठिरश् चैव भीमसेनश् च पाण्डवः  
०७,१३६।००१च् द्रोणपुत्रं महाराज समन्तात् पर्यवारयन्  
०७,१३६।००२अ ततो दुर्योधनो राजा भारद्वाजेन संवृतः  
०७,१३६।००२च् अभ्ययात् पाण्डवान् सङ्ख्ये ततो युद्धम् अवर्तत  
०७,१३६।००२ए घोररूपं महाराज भीरूणां भयवर्धनम्  
०७,१३६।००३अ अम्बष्ठान् मालवान् वङ्गाञ् शिबींस् त्रैगर्तकान् अपि  
०७,१३६।००३च् प्राहिणोन् मृत्युलोकाय गणान् क्रुद्धो युधिष्ठिरः  
०७,१३६।००४अ अभीषाहाञ् शूरसेनान् क्षत्रियान् युद्धदुर्मदान्  
०७,१३६।००४च् निकृत्य पृथिवीं चक्रे भीमः शोणितकर्दमाम्  
०७,१३६।००५अ यौधेयारट्टराजन्यान् मद्रकांश् च गणान् युधि  
०७,१३६।००५च् प्राहिणोन् मृत्युलोकाय किरीटी निशितैः शरैः  
०७,१३६।००६अ प्रगाढम् अञ्जोगतिभिर् नाराचैर् अभिपीडिताः  
०७,१३६।००६च् निपेतुर् द्विरदा भूमौ द्विशृङ्गा इव पर्वताः  
०७,१३६।००७अ निकृत्तैर् हस्तिहस्तैश् च लुठमानैस् ततस् ततः  
०७,१३६।००७च् रराज वसुधा कीर्णा विसर्पद्भिर् इवोरगैः  
०७,१३६।००८अ क्षिप्तैः कनकचित्रैश् च नृपच्छत्रैः क्षितिर् बभौ  
०७,१३६।००८च् द्यौर् इवादित्यचन्द्राद्यैर् ग्रहैः कीर्णा युगक्षये  
०७,१३६।००९अ हत प्रहरताभीता विध्यत व्यवकृन्तत  
०७,१३६।००९च् इत्य् आसीत् तुमुलः शब्दः शोणाश्वस्य रथं प्रति  
०७,१३६।०१०अ द्रोणस् तु परमक्रुद्धो वायव्यास्त्रेण संयुगे  
०७,१३६।०१०च् व्यधमत् तान् यथा वायुर् मेघान् इव दुरत्ययः  
०७,१३६।०११अ ते हन्यमाना द्रोणेन पाञ्चालाः प्राद्रवन् भयात्  
०७,१३६।०११च् पश्यतो भीमसेनस्य पार्थस्य च महात्मनः  
०७,१३६।०१२अ ततः किरीटी भीमश् च सहसा सन्न्यवर्तताम्  
०७,१३६।०१२च् महता रथवंशेन परिगृह्य बलं तव  
०७,१३६।०१३अ बीभत्सुर् दक्षिणं पार्श्वम् उत्तरं तु वृकोदरः  
०७,१३६।०१३च् भारद्वाजं शरौघाभ्यां महद्भ्याम् अभ्यवर्षताम्  
०७,१३६।०१४अ तौ तदा सृञ्जयाश् चैव पाञ्चालाश् च महारथाः  
०७,१३६।०१४च् अन्वगच्छन् महाराज मत्स्याश् च सह सोमकैः  
०७,१३६।०१५अ तथैव तव पुत्रस्य रथोदाराः प्रहारिणः  
०७,१३६।०१५च् महत्या सेनया सार्धं जग्मुर् द्रोणरथं प्रति  
०७,१३६।०१६अ ततः सा भरती सेना वध्यमाना किरीटिना  
०७,१३६।०१६च् तमसा निद्रया चैव पुनर् एव व्यदीर्यत  
०७,१३६।०१७अ द्रोणेन वार्यमाणास् ते स्वयं तव सुतेन च  
०७,१३६।०१७च् न शक्यन्ते महाराज योधा वारयितुं तदा  
०७,१३६।०१८अ सा पाण्डुपुत्रस्य शरैर् दार्यमाणा महाचमूः  
०७,१३६।०१८च् तमसा संवृते लोके व्यद्रवत् सर्वतोमुखी  
०७,१३६।०१९अ उत्सृज्य शतशो वाहांस् तत्र के चिन् नराधिपाः  
०७,१३६।०१९च् प्राद्रवन्त महाराज भयाविष्टाः समन्ततः  
०७,१३७।००१ सञ्जय उवाच  
०७,१३७।००१अ सोमदत्तं तु सम्प्रेक्ष्य विधुन्वानं महद् धनुः  
०७,१३७।००१च् सात्यकिः प्राह यन्तारं सोमदत्ताय मां वह  
०७,१३७।००२अ न ह्य् अहत्वा रणे शत्रुं बाह्लीकं कौरवाधमम्  
०७,१३७।००२च् निवर्तिष्ये रणात् सूत सत्यम् एतद् वचो मम  
०७,१३७।००३अ ततः सम्प्रेषयद् यन्ता सैन्धवांस् तान् महाजवान्  
०७,१३७।००३च् तुरङ्गमाञ् शङ्खवर्णान् सर्वशब्दातिगान् रणे  
०७,१३७।००४अ ते ऽवहन् युयुधानं तु मनोमारुतरंहसः  
०७,१३७।००४च् यथेन्द्रं हरयो राजन् पुरा दैत्यवधोद्यतम्  
०७,१३७।००५अ तम् आपतन्तं सम्प्रेक्ष्य सात्वतं रभसं रणे  
०७,१३७।००५च् सोमदत्तो महाबाहुर् असम्भ्रान्तो ऽभ्यवर्तत  
०७,१३७।००६अ विमुञ्चञ् शरवर्षाणि पर्जन्य इव वृष्टिमान्  
०७,१३७।००६च् छादयाम् आस शैनेयं जलदो भास्करं यथा  
०७,१३७।००७अ असम्भ्रान्तश् च समरे सात्यकिः कुरुपुङ्गवम्  
०७,१३७।००७च् छादयाम् आस बाणौघैः समन्ताद् भरतर्षभ  
०७,१३७।००८अ सोमदत्तस् तु तं षष्ट्या विव्याधोरसि माधवम्  
०७,१३७।००८च् सात्यकिश् चापि तं राजन्न् अविध्यत् सायकैः शितैः  
०७,१३७।००८द्*११५८_०१ सात्यकिः प्रतिविव्याध सोमदत्तं शितैः शरैः  
०७,१३७।००९अ ताव् अन्योन्यं शरैः कृत्तौ व्यराजेतां नरर्षभौ  
०७,१३७।००९च् सुपुष्पौ पुष्पसमये पुष्पिताव् इव किंशुकौ  
०७,१३७।०१०अ रुधिरोक्षितसर्वाङ्गौ कुरुवृष्णियशस्करौ  
०७,१३७।०१०च् परस्परम् अवेक्षेतां दहन्ताव् इव लोचनैः  
०७,१३७।०११अ रथमण्डलमार्गेषु चरन्ताव् अरिमर्दनौ  
०७,१३७।०११च् घोररूपौ हि ताव् आस्तां वृष्टिमन्ताव् इवाम्बुदौ  
०७,१३७।०१२अ शरसम्भिन्नगात्रौ तौ सर्वतः शकलीकृतौ  
०७,१३७।०१२च् श्वाविधाव् इव राजेन्द्र व्यदृष्येतां शरक्षतौ  
०७,१३७।०१३अ सुवर्णपुङ्खैर् इषुभिर् आचितौ तौ व्यरोचताम्  
०७,१३७।०१३च् खद्योतैर् आवृतौ राजन् प्रावृषीव वनस्पती  
०७,१३७।०१४अ सम्प्रदीपितसर्वाङ्गौ सायकैस् तौ महारथौ  
०७,१३७।०१४च् अदृश्येतां रणे क्रुद्धाव् उल्काभिर् इव कुञ्जरौ  
०७,१३७।०१५अ ततो युधि महाराज सोमदत्तो महारथः  
०७,१३७।०१५च् अर्धचन्द्रेण चिच्छेद माधवस्य महद् धनुः  
०७,१३७।०१६अ अथैनं पञ्चविंशत्या सायकानां समार्पयत्  
०७,१३७।०१६च् त्वरमाणस् त्वराकाले पुनश् च दशभिः शरैः  
०७,१३७।०१७अ अथान्यद् धनुर् आदाय सात्यकिर् वेगवत्तरम्  
०७,१३७।०१७च् पञ्चभिः सायकैस् तूर्णं सोमदत्तम् अविध्यत  
०७,१३७।०१८अ ततो ऽपरेण भल्लेन ध्वजं चिच्छेद काञ्चनम्  
०७,१३७।०१८च् बाह्लीकस्य रणे राजन् सात्यकिः प्रहसन्न् इव  
०७,१३७।०१९अ सोमदत्तस् त्व् असम्भ्रान्तो दृष्ट्वा केतुं निपातितम्  
०७,१३७।०१९च् शैनेयं पञ्चविंशत्या सायकानां समाचिनोत्  
०७,१३७।०२०अ सात्वतो ऽपि रणे क्रुद्धः सोमदत्तस्य धन्विनः  
०७,१३७।०२०च् धनुश् चिच्छेद समरे क्षुरप्रेण शितेन ह  
०७,१३७।०२१अ अथैनं रुक्मपुङ्खानां शतेन नतपर्वणाम्  
०७,१३७।०२१च् आचिनोद् बहुधा राजन् भग्नदंष्ट्रम् इव द्विपम्  
०७,१३७।०२२अ अथान्यद् धनुर् आदाय सोमदत्तो महारथः  
०७,१३७।०२२च् सात्यकिं छादयाम् आस शरवृष्ट्या महाबलः  
०७,१३७।०२३अ सोमदत्तं तु सङ्क्रुद्धो रणे विव्याध सात्यकिः  
०७,१३७।०२३च् सात्यकिं चेषुजालेन सोमदत्तो अपीडयत्  
०७,१३७।०२४अ दशभिः सात्वतस्यार्थे भीमो ऽहन् बाह्लिकात्मजम्  
०७,१३७।०२४च् सोमदत्तो ऽप्य् असम्भ्रान्तः शैनेयम् अवधीच् छरैः  
०७,१३७।०२५अ ततस् तु सात्वतस्यार्थे भैमसेनिर् नवं दृढम्  
०७,१३७।०२५च् मुमोच परिघं घोरं सोमदत्तस्य वक्षसि  
०७,१३७।०२६अ तम् आपतन्तं वेगेन परिघं घोरदर्शनम्  
०७,१३७।०२६च् द्विधा चिच्छेद समरे प्रहसन्न् इव कौरवः  
०७,१३७।०२७अ स पपात द्विधा छिन्न आयसः परिघो महान्  
०७,१३७।०२७च् महीधरस्येव महच् छिखरं वज्रदारितम्  
०७,१३७।०२८अ ततस् तु सात्यकी राजन् सोमदत्तस्य संयुगे  
०७,१३७।०२८च् धनुश् चिच्छेद भल्लेन हस्तावापं च पञ्चभिः  
०७,१३७।०२९अ चतुर्भिस् तु शरैस् तूर्णं चतुरस् तुरगोत्तमान्  
०७,१३७।०२९च् समीपं प्रेषयाम् आस प्रेतराजस्य भारत  
०७,१३७।०३०अ सारथेश् च शिरः कायाद् भल्लेन नतपर्वणा  
०७,१३७।०३०च् जहार रथशार्दूलः प्रहसञ् शिनिपुङ्गवः  
०७,१३७।०३१अ ततः शरं महाघोरं ज्वलन्तम् इव पावकम्  
०७,१३७।०३१च् मुमोच सात्वतो राजन् स्वर्णपुङ्खं शिलाशितम्  
०७,१३७।०३२अ स विमुक्तो बलवता शैनेयेन शरोत्तमः  
०७,१३७।०३२च् घोरस् तस्योरसि विभो निपपाताशु भारत  
०७,१३७।०३३अ सो ऽतिविद्धो बलवता सात्वतेन महारथः  
०७,१३७।०३३च् सोमदत्तो महाबाहुर् निपपात ममार च  
०७,१३७।०३४अ तं दृष्ट्वा निहतं तत्र सोमदत्तं महारथाः  
०७,१३७।०३४ब्*११५९_०१ पाण्डवाश् च महाराज सह मद्रैः प्रभद्रकैः  
०७,१३७।०३४च् महता शरवर्षेण युयुधानम् उपाद्रवन्  
०७,१३७।०३५अ छाद्यमानं शरैर् दृष्ट्वा युयुधानं युधिष्ठिरः  
०७,१३७।०३५च् महत्या सेनया सार्धं द्रोणानीकम् उपाद्रवत्  
०७,१३७।०३६अ ततो युधिष्ठिरः क्रुद्धस् तावकानां महाबलम्  
०७,१३७।०३६च् शरैर् विद्रावयाम् आस भारद्वाजस्य पश्यतः  
०७,१३७।०३७अ सैन्यानि द्रावयन्तं तु द्रोणो दृष्ट्वा युधिष्ठिरम्  
०७,१३७।०३७च् अभिदुद्राव वेगेन क्रोधसंरक्तलोचनः  
०७,१३७।०३८अ ततः सुनिशितैर् बाणैः पार्थं विव्याध सप्तभिः  
०७,१३७।०३८ब्*११६०_०१ युधिष्ठिरो ऽपि सङ्क्रुद्धः प्रतिविव्याध पञ्चभिः  
०७,१३७।०३८च् सो ऽतिविद्धो महाबाहुः सृक्किणी परिसंलिहन्  
०७,१३७।०३८ए युधिष्ठिरस्य चिच्छेद ध्वजं कार्मुकम् एव च  
०७,१३७।०३९अ स छिन्नधन्वा त्वरितस् त्वराकाले नृपोत्तमः  
०७,१३७।०३९च् अन्यद् आदत्त वेगेन कार्मुकं समरे दृढम्  
०७,१३७।०४०अ ततः शरसहस्रेण द्रोणं विव्याध पार्थिवः  
०७,१३७।०४०च् साश्वसूतध्वजरथं तद् अद्भुतम् इवाभवत्  
०७,१३७।०४१अ ततो मुहूर्तं व्यथितः शरघातप्रपीडितः  
०७,१३७।०४१च् निषसाद रथोपस्थे द्रोणो भरतसत्तम  
०७,१३७।०४२अ प्रतिलभ्य ततः सञ्ज्ञां मुहूर्ताद् द्विजसत्तमः  
०७,१३७।०४२च् क्रोधेन महताविष्टो वायव्यास्त्रम् अवासृजत्  
०७,१३७।०४३अ असम्भ्रान्तस् ततः पार्थो धनुर् आकृष्य वीर्यवान्  
०७,१३७।०४३च् तद् अस्त्रम् अस्त्रेण रणे स्तम्भयाम् आस भारत  
०७,१३७।०४३द्*११६१_०१ चिच्छेद च धनुर् दीर्घं ब्राह्मणस्य च पाण्डवः  
०७,१३७।०४३द्*११६१_०२ अथान्यद् धनुर् आदाय द्रोणः क्षत्रियमर्दनः  
०७,१३७।०४३द्*११६१_०३ तद् अप्य् अस्य शितैर् भल्लैश् चिच्छेद कुरुपुङ्गवः  
०७,१३७।०४४अ ततो ऽब्रवीद् वासुदेवः कुन्तीपुत्रं युधिष्ठिरम्  
०७,१३७।०४४च् युधिष्ठिर महाबाहो यत् त्वा वक्ष्यामि तच् छृणु  
०७,१३७।०४५अ उपारमस्व युद्धाय द्रोणाद् भरतसत्तम  
०७,१३७।०४५च् गृध्यते हि सदा द्रोणो ग्रहणे तव संयुगे  
०७,१३७।०४६अ नानुरूपम् अहं मन्ये युद्धम् अस्य त्वया सह  
०७,१३७।०४६च् यो ऽस्य सृष्टो विनाशाय स एनं श्वो हनिष्यति  
०७,१३७।०४७अ परिवर्ज्य गुरुं याहि यत्र राजा सुयोधनः  
०७,१३७।०४७ब्*११६२_०१ राजा राज्ञा हि योद्धव्यो नाराज्ञा युद्धम् इष्यते  
०७,१३७।०४७ब्*११६२_०२ तत्र त्वं व्रज कौन्तेय हस्त्यश्वरथसंवृतः  
०७,१३७।०४७ब्*११६२_०३ यावन् मात्रेण च मया सहायेन धनञ्जयः  
०७,१३७।०४७च् भीमश् च रथशार्दूलो युध्यते कौरवैः सह  
०७,१३७।०४८अ वासुदेववचः श्रुत्वा धर्मराजो युधिष्ठिरः  
०७,१३७।०४८च् मुहूर्तं चिन्तयित्वा तु ततो दारुणम् आहवम्  
०७,१३७।०४९अ प्रायाद् द्रुतम् अमित्रघ्नो यत्र भीमो व्यवस्थितः  
०७,१३७।०४९च् विनिघ्नंस् तावकान् योधान् व्यादितास्य इवान्तकः  
०७,१३७।०५०अ रथघोषेण महता नादयन् वसुधातलम्  
०७,१३७।०५०च् पर्जन्य इव घर्मान्ते नादयन् वै दिशो दश  
०७,१३७।०५१अ भीमस्य निघ्नतः शत्रून् पार्ष्णिं जग्राह पाण्डवः  
०७,१३७।०५१ब्*११६३_०१ महता रथवंशेन दवाग्निर् इव चोत्थितः  
०७,१३७।०५१ब्*११६३_०२ भीमान्तिकम् उपायाते राजराजे युधिष्ठिरे  
०७,१३७।०५१ब्*११६३_०३ निवृत्ते कौरवान् हन्तुं विष्णुवाक्यप्रणोदिते  
०७,१३७।०५१च् द्रोणो ऽपि पाण्डुपाञ्चालान् व्यधमद् रजनीमुखे  
०७,१३७।०५१द्*११६४_०१ नादयंस् तलघोषेण तव सैन्यानि मारिष  
०७,१३८।००१ सञ्जय उवाच  
०७,१३८।००१अ वर्तमाने तथा युद्धे घोररूपे भयावहे  
०७,१३८।००१च् तमसा संवृते लोके रजसा च महीपते  
०७,१३८।००१ए नापश्यन्त रणे योधाः परस्परम् अवस्थिताः  
०७,१३८।००२अ अनुमानेन सञ्ज्ञाभिर् युद्धं तद् ववृते महत्  
०७,१३८।००२च् नरनागाश्वमथनं परमं लोमहर्षणम्  
०७,१३८।००३अ द्रोणकर्णकृपा वीरा भीमपार्षतसात्यकाः  
०७,१३८।००३च् अन्योन्यं क्षोभयाम् आसुः सैन्यानि नृपसत्तम  
०७,१३८।००४अ वध्यमानानि सैन्यानि समन्तात् तैर् महारथैः  
०७,१३८।००४च् तमसा रजसा चैव समन्ताद् विप्रदुद्रुवुः  
०७,१३८।००५अ ते सर्वतो विद्रवन्तो योधा वित्रस्तचेतसः  
०७,१३८।००५च् अहन्यन्त महाराज धावमानाश् च संयुगे  
०७,१३८।००६अ महारथसहस्राणि जघ्नुर् अन्योन्यम् आहवे  
०७,१३८।००६च् अन्धे तमसि मूढानि पुत्रस्य तव मन्त्रिते  
०७,१३८।००७अ ततः सर्वाणि सैन्यानि सेनागोपाश् च भारत  
०७,१३८।००७च् व्यमुह्यन्त रणे तत्र तमसा संवृते सति  
०७,१३८।००८ धृतराष्ट्र उवाच  
०७,१३८।००८अ तेषां संलोड्यमानानां पाण्डवैर् निहतौजसाम्  
०७,१३८।००८च् अन्धे तमसि मग्नानाम् आसीत् का वो मतिस् तदा  
०७,१३८।००९अ कथं प्रकाशस् तेषां वा मम सैन्येषु वा पुनः  
०७,१३८।००९च् बभूव लोके तमसा तथा सञ्जय संवृते  
०७,१३८।०१० सञ्जय उवाच  
०७,१३८।०१०अ ततः सर्वाणि सैन्यानि हतशिष्टानि यानि वै  
०७,१३८।०१०च् सेनागोप्तॄन् अथादिश्य पुनर् व्यूहम् अकल्पयत्  
०७,१३८।०११अ द्रोणः पुरस्ताज् जघने तु शल्यस्; तथा द्रौणिः पार्श्वतः सौबलश् च  
०७,१३८।०११च् स्वयं तु सर्वाणि बलानि राजन्; राजाभ्ययाद् गोपयन् वै निशायाम्  
०७,१३८।०१२अ उवाच सर्वांश् च पदातिसङ्घान्; दुर्योधनः पार्थिव सान्त्वपूर्वम्  
०७,१३८।०१२च् उत्सृज्य सर्वे परमायुधानि; गृह्णीत हस्तैर् ज्वलितान् प्रदीपान्  
०७,१३८।०१३अ ते चोदिताः पार्थिवसत्तमेन; ततः प्रहृष्टा जगृहुः प्रदीपान्  
०७,१३८।०१३ब्*११६५_०१ देवर्षिगन्धर्वसुरर्षिसङ्घा  
०७,१३८।०१३ब्*११६५_०२ विद्याधराश् चाप्सरसां गणाश् च  
०७,१३८।०१३ब्*११६५_०३ नागाः सयक्षोरगकिन्नराश् च  
०७,१३८।०१३ब्*११६५_०४ हृष्टा दिविस्था जगृहुः प्रदीपान्  
०७,१३८।०१३ब्*११६५_०५ दिग्दैवतेभ्यश् च समापतन्तो  
०७,१३८।०१३ब्*११६५_०६ ऽदृश्यन्त दीपाः ससुगन्धितैलाः  
०७,१३८।०१३ब्*११६५_०७ विशेषतो नारदपर्वताभ्यां  
०७,१३८।०१३ब्*११६५_०८ सम्बोध्यमानाः कुरुपाण्डवार्थम्  
०७,१३८।०१३च् सा भूय एव ध्वजिनी विभक्ता; व्यरोचताग्निप्रभया निशायाम्  
०७,१३८।०१४अ महाधनैर् आभरणैश् च दिव्यैः; शस्त्रैः प्रदीप्तैर् अभिसम्पतद्भिः  
०७,१३८।०१४ब्*११६६_०१ रथे रथे पञ्च विदीपकास् तु  
०७,१३८।०१४ब्*११६६_०२ प्रदीपकास् तत्र गजे त्रयश् च  
०७,१३८।०१४ब्*११६६_०३ प्रत्यश्वम् एकश् च महाप्रदीपः  
०७,१३८।०१४ब्*११६६_०४ कृतास् तु तैः पाण्डवैः कौरवेयैः  
०७,१३८।०१४च् क्षणेन सर्वे विहिताः प्रदीपा; व्यदीपयंश् च ध्वजिनीं तदाशु  
०७,१३८।०१५अ सर्वास् तु सेना व्यतिसेव्यमानाः; पदातिभिः पावकतैलहस्तैः  
०७,१३८।०१५च् प्रकाश्यमाना ददृशुर् निशायाम्; यथान्तरिक्षे जलदास् तडिद्भिः  
०७,१३८।०१६अ प्रकाशितायां तु तथा ध्वजिन्याम्; द्रोणो ऽग्निकल्पः प्रतपन् समन्तात्  
०७,१३८।०१६च् रराज राजेन्द्र सुवर्णवर्मा; मध्यं गतः सूर्य इवांशुमाली  
०७,१३८।०१७अ जाम्बूनदेष्व् आभरणेषु चैव; निष्केषु शुद्धेषु शरावरेषु  
०७,१३८।०१७च् पीतेषु शस्त्रेषु च पावकस्य; प्रतिप्रभास् तत्र ततो बभूवुः  
०७,१३८।०१८अ गदाश् च शैक्याः परिघाश् च शुभ्रा; रथेषु शक्त्यश् च विवर्तमानाः  
०७,१३८।०१८च् प्रतिप्रभा रश्मिभिर् आजमीढ; पुनः पुनः सञ्जनयन्ति दीप्ताः  
०७,१३८।०१९अ छत्राणि बालव्यजनानुषङ्गा; दीप्ता महोल्काश् च तथैव राजन्  
०७,१३८।०१९च् व्याघूर्णमानाश् च सुवर्णमाला; व्यायच्छतां तत्र तदा विरेजुः  
०७,१३८।०२०अ शस्त्रप्रभाभिश् च विराजमानम्; दीपप्रभाभिश् च तदा बलं तत्  
०७,१३८।०२०च् प्रकाशितं चाभरणप्रभाभिर्; भृशं प्रकाशं नृपते बभूव  
०७,१३८।०२१अ पीतानि शस्त्राण्य् असृगुक्षितानि; वीरावधूतानि तनुद्रुहाणि  
०७,१३८।०२१च् दीप्तां प्रभां प्राजनयन्त तत्र; तपात्यये विद्युद् इवान्तरिक्षे  
०७,१३८।०२२अ प्रकम्पितानाम् अभिघातवेगैर्; अभिघ्नतां चापततां जवेन  
०७,१३८।०२२च् वक्त्राण्य् अशोभन्त तदा नराणाम्; वाय्वीरितानीव महाम्बुजानि  
०७,१३८।०२३अ महावने दाव इव प्रदीप्ते; यथा प्रभा भास्करस्यापि नश्येत्  
०७,१३८।०२३च् तथा तवासीद् ध्वजिनी प्रदीप्ता; महाभये भारत भीमरूपा  
०७,१३८।०२४अ तत् सम्प्रदीप्तं बलम् अस्मदीयम्; निशाम्य पार्थास् त्वरितास् तथैव  
०७,१३८।०२४च् सर्वेषु सैन्येषु पदातिसङ्घान्; अचोदयंस् ते ऽथ चक्रुः प्रदीपान्  
०७,१३८।०२५अ गजे गजे सप्त कृताः प्रदीपा; रथे रथे चैव दश प्रदीपाः  
०७,१३८।०२५च् द्वाव् अश्वपृष्ठे परिपार्श्वतो ऽन्ये; ध्वजेषु चान्ये जघनेषु चान्ये  
०७,१३८।०२६अ सेनासु सर्वासु च पार्श्वतो ऽन्ये; पश्चात् पुरस्ताच् च समन्ततश् च  
०७,१३८।०२६च् मध्ये तथान्ये ज्वलिताग्निहस्ताः; सेनाद्वये ऽपि स्म नरा विचेरुः  
०७,१३८।०२७अ सर्वेषु सैन्येषु पदातिसङ्घा; व्यामिश्रिता हस्तिरथाश्ववृन्दैः  
०७,१३८।०२७च् मध्ये तथान्ये ज्वलिताग्निहस्ता; व्यदीपयन् पाण्डुसुतस्य सेनाम्  
०७,१३८।०२७द्*११६७_०१ व्यदीपयंस् ते ध्वजिनीं प्रदीप्तां  
०७,१३८।०२७द्*११६७_०२ तथा बलं पाण्डवेयाभिगुप्तम्  
०७,१३८।०२८अ तेन प्रदीप्तेन तथा प्रदीप्तम्; बलं तद् आसीद् बलवद् बलेन  
०७,१३८।०२८च् भाः कुर्वता भानुमता ग्रहेण; दिवाकरेणाग्निर् इवाभितप्तः  
०७,१३८।०२९अ तयोः प्रभाः पृथिवीम् अन्तरिक्षम्; सर्वा व्यतिक्रम्य दिशश् च वृद्धाः  
०७,१३८।०२९च् तेन प्रकाशेन भृशं प्रकाशम्; बभूव तेषां तव चैव सैन्यम्  
०७,१३८।०३०अ तेन प्रकाशेन दिवङ्गमेन; सम्बोधिता देवगणाश् च राजन्  
०७,१३८।०३०च् गन्धर्वयक्षासुरसिद्धसङ्घाः; समागमन्न् अप्सरसश् च सर्वाः  
०७,१३८।०३१अ तद् देवगन्धर्वसमाकुलं च; यक्षासुरेन्द्राप्सरसां गणैश् च  
०७,१३८।०३१च् हतैश् च वीरैर् दिवम् आरुहद्भिर्; आयोधनं दिव्यकल्पं बभूव  
०७,१३८।०३२अ रथाश्वनागाकुलदीपदीप्तम्; संरब्धयोधाहतविद्रुताश्वम्  
०७,१३८।०३२च् महद् बलं व्यूढरथाश्वनागम्; सुरासुरव्यूहसमं बभूव  
०७,१३८।०३३अ तच् छक्तिसङ्घाकुलचण्डवातम्; महारथाभ्रं रथवाजिघोषम्  
०७,१३८।०३३च् शस्त्रौघवर्षं रुधिराम्बुधारम्; निशि प्रवृत्तं नरदेवयुद्धम्  
०७,१३८।०३४अ तस्मिन् महाग्निप्रतिमो महात्मा; सन्तापयन् पाण्डवान् विप्रमुख्यः  
०७,१३८।०३४च् गभस्तिभिर् मध्यगतो यथार्को; वर्षात्यये तद्वद् अभून् नरेन्द्र  
०७,१३९।००१ सञ्जय उवाच  
०७,१३९।००१अ प्रकाशिते तथा लोके रजसा च तमोवृते  
०७,१३९।००१च् समाजग्मुर् अथो वीराः परस्परवधैषिणः  
०७,१३९।००२अ ते समेत्य रणे राजञ् शस्त्रप्रासासिधारिणः  
०७,१३९।००२च् परस्परम् उदैक्षन्त परस्परकृतागसः  
०७,१३९।००३अ प्रदीपानां सहस्रैश् च दीप्यमानैः समन्ततः  
०७,१३९।००३ब्*११६८_०१ रत्नाचितैः स्वर्णदण्डैर् गन्धतैलावसेचितैः  
०७,१३९।००३ब्*११६८_०२ देवगन्धर्वदीपाद्यैः प्रभाभिर् अधिकोज्ज्वलैः  
०७,१३९।००३च् विरराज तदा भूमिर् द्यौर् ग्रहैर् इव भारत  
०७,१३९।००४अ उल्काशतैः प्रज्वलितै रणभूमिर् व्यराजत  
०७,१३९।००४च् दह्यमानेव लोकानाम् अभावे वै वसुन्धरा  
०७,१३९।००५अ प्रादीप्यन्त दिशः सर्वाः प्रदीपैस् तैः समन्ततः  
०७,१३९।००५च् वर्षाप्रदोषे खद्योतैर् वृता वृक्षा इवाबभुः  
०७,१३९।००६अ असज्जन्त ततो वीरा वीरेष्व् एव पृथक् पृथक्  
०७,१३९।००६च् नागा नागैः समाजग्मुस् तुरगाः सह वाजिभिः  
०७,१३९।००७अ रथा रथवरैर् एव समाजग्मुर् मुदान्विताः  
०७,१३९।००७च् तस्मिन् रात्रिमुखे घोरे पुत्रस्य तव शासनात्  
०७,१३९।००७द्*११६९_०१ चतुरङ्गस्य सैन्यस्य सम्पातश् च महान् अभूत्  
०७,१३९।००८अ ततो ऽर्जुनो महाराज कौरवाणाम् अनीकिनीम्  
०७,१३९।००८च् व्यधमत् त्वरया युक्तः क्षपयन् सर्वपार्थिवान्  
०७,१३९।००९ धृतराष्ट्र उवाच  
०७,१३९।००९अ तस्मिन् प्रविष्टे संरब्धे मम पुत्रस्य वाहिनीम्  
०७,१३९।००९च् अमृष्यमाणे दुर्धर्षे किं व आसीन् मनस् तदा  
०७,१३९।०१०अ किम् अमन्यन्त सैन्यानि प्रविष्टे शत्रुतापने  
०७,१३९।०१०च् दुर्योधनश् च किं कृत्यं प्राप्तकालम् अमन्यत  
०७,१३९।०११अ के चैनं समरे वीरं प्रत्युद्ययुर् अरिन्दमम्  
०७,१३९।०११ब्*११७०_०१ द्रोणं च के व्यरक्षन्त प्रविष्टे श्वेतवाहने  
०७,१३९।०११च् के ऽरक्षन् दक्षिणं चक्रं के च द्रोणस्य सव्यतः  
०७,१३९।०१२अ के पृष्ठतो ऽस्य ह्य् अभवन् वीरा वीरस्य युध्यतः  
०७,१३९।०१२च् के पुरस्ताद् अगच्छन्त निघ्नतः शात्रवान् रणे  
०७,१३९।०१३अ यत् प्राविशन् महेष्वासः पाञ्चालान् अपराजितः  
०७,१३९।०१३च् नृत्यन्न् इव नरव्याघ्रो रथमार्गेषु वीर्यवान्  
०७,१३९।०१४अ ददाह च शरैर् द्रोणः पाञ्चालानां रथव्रजान्  
०७,१३९।०१४च् धूमकेतुर् इव क्रुद्धः स कथं मृत्युम् ईयिवान्  
०७,१३९।०१५अ अव्यग्रान् एव हि परान् कथयस्य् अपराजितान्  
०७,१३९।०१५ब्*११७१_०१ हृष्टानुदीर्णान् सङ्ग्रामे न तु सञ्जय मामकान्  
०७,१३९।०१५च् हतांश् चैव विषण्णांश् च विप्रकीर्णांश् च शंससि  
०७,१३९।०१५ए रथिनो विरथांश् चैव कृतान् युद्धेषु मामकान्  
०७,१३९।०१६ सञ्जय उवाच  
०७,१३९।०१६अ द्रोणस्य मतम् आज्ञाय योद्धुकामस्य तां निशाम्  
०७,१३९।०१६च् दुर्योधनो महाराज वश्यान् भ्रातॄन् अभाषत  
०७,१३९।०१७अ विकर्णं चित्रसेनं च महाबाहुं च कौरवम्  
०७,१३९।०१७च् दुर्धर्षं दीर्घबाहुं च ये च तेषां पदानुगाः  
०७,१३९।०१८अ द्रोणं यत्ताः पराक्रान्ताः सर्वे रक्षत पृष्ठतः  
०७,१३९।०१८च् हार्दिक्यो दक्षिणं चक्रं शल्यश् चैवोत्तरं तथा  
०७,१३९।०१९अ त्रिगर्तानां च ये शूरा हतशिष्टा महारथाः  
०७,१३९।०१९च् तांश् चैव सर्वान् पुत्रस् ते समचोदयद् अग्रतः  
०७,१३९।०२०अ आचार्यो हि सुसंयत्तो भृशं यत्ताश् च पाण्डवाः  
०७,१३९।०२०च् तं रक्षत सुसंयत्ता निघ्नन्तं शात्रवान् रणे  
०७,१३९।०२१अ द्रोणो हि बलवान् युद्धे क्षिप्रहस्तः पराक्रमी  
०७,१३९।०२१च् निर्जयेत् त्रिदशान् युद्धे किम् उ पार्थान् ससोमकान्  
०७,१३९।०२२अ ते यूयं सहिताः सर्वे भृशं यत्ता महारथाः  
०७,१३९।०२२च् द्रोणं रक्षत पाञ्चाल्याद् धृष्टद्युम्नान् महारथात्  
०७,१३९।०२३अ पाण्डवेयेषु सैन्येषु योधं पश्याम्य् अहं न तम्  
०७,१३९।०२३च् यो जयेत रणे द्रोणं धृष्टद्युम्नाद् ऋते नृपाः  
०७,१३९।०२४अ तस्य सर्वात्मना मन्ये भारद्वाजस्य रक्षणम्  
०७,१३९।०२४च् स गुप्तः सोमकान् हन्यात् सृञ्जयांश् च सराजकान्  
०७,१३९।०२५अ सृञ्जयेष्व् अथ सर्वेषु निहतेषु चमूमुखे  
०७,१३९।०२५च् धृष्टद्युम्नं रणे द्रौणिर् नाशयिष्यत्य् असंशयम्  
०७,१३९।०२६अ तथार्जुनं रणे कर्णो विजेष्यति महारथः  
०७,१३९।०२६च् भीमसेनम् अहं चापि युद्धे जेष्यामि दंशितः  
०७,१३९।०२६द्*११७२_०१ शेषांश् च पाण्डवान् योधाः प्रसभं हीनतेजसः  
०७,१३९।०२७अ सो ऽयं मम जयो व्यक्तं दीर्घकालं भविष्यति  
०७,१३९।०२७च् तस्माद् रक्षत सङ्ग्रामे द्रोणम् एव महारथाः  
०७,१३९।०२८अ इत्य् उक्त्वा भरतश्रेष्ठ पुत्रो दुर्योधनस् तव  
०७,१३९।०२८च् व्यादिदेश ततः सैन्यं तस्मिंस् तमसि दारुणे  
०७,१३९।०२९अ ततः प्रववृते युद्धं रात्रौ तद् भरतर्षभ  
०७,१३९।०२९च् उभयोः सेनयोर् घोरं विजयं प्रति काङ्क्षिणोः  
०७,१३९।०३०अ अर्जुनः कौरवं सैन्यम् अर्जुनं चापि कौरवाः  
०७,१३९।०३०च् नानाशस्त्रसमावापैर् अन्योन्यं पर्यपीडयन्  
०७,१३९।०३१अ द्रौणिः पाञ्चालराजानं भारद्वाजश् च सृञ्जयान्  
०७,१३९।०३१च् छादयाम् आसतुः सङ्ख्ये शरैः सन्नतपर्वभिः  
०७,१३९।०३२अ पाण्डुपाञ्चालसेनानां कौरवाणां च मारिष  
०७,१३९।०३२च् आसीन् निष्टानको घोरो निघ्नताम् इतरेतरम्  
०७,१३९।०३३अ नैवास्माभिर् न पूर्वैर् नो दृष्टं पूर्वं तथाविधम्  
०७,१३९।०३३च् युद्धं यादृशम् एवासीत् तां रात्रिं सुमहाभयम्  
०७,१४०।००१ सञ्जय उवाच  
०७,१४०।००१अ वर्तमाने तथा रौद्रे रात्रियुद्धे विशां पते  
०७,१४०।००१ब्*११७३_०१ मनुष्यनरनागानाम् अभावाय नराधिप  
०७,१४०।००१ब्*११७३_०२ युधिष्ठिरो ऽब्रवीद् राजा स्वान् योधान् मनुजाधिप  
०७,१४०।००१च् सर्वभूतक्षयकरे धर्मपुत्रो युधिष्ठिरः  
०७,१४०।००२अ अब्रवीत् पाण्डवांश् चैव पाञ्चालांश् च ससोमकान्  
०७,१४०।००२च् अभ्यद्रवत गच्छध्वं द्रोणम् एव जिघांसया  
०७,१४०।००३अ राज्ञस् ते वचनाद् राजन् पाञ्चालाः सोमकास् तथा  
०७,१४०।००३च् द्रोणम् एवाभ्यवर्तन्त नदन्तो भैरवान् रवान्  
०७,१४०।००४अ तान् वयं प्रतिगर्जन्तः प्रत्युद्यातास् त्व् अमर्षिताः  
०७,१४०।००४च् यथाशक्ति यथोत्साहं यथासत्त्वं च संयुगे  
०७,१४०।००५अ कृतवर्मा च हार्दिक्यो युधिष्ठिरम् उपाद्रवत्  
०७,१४०।००५च् द्रोणं प्रति जिघांसन्तं मत्तो मत्तम् इव द्विपम्  
०७,१४०।००५द्*११७४_०१ धृष्टद्युम्नो महाराज द्रोणम् एवान्वपद्यत  
०७,१४०।००६अ शैनेयं शरवर्षाणि विकिरन्तं समन्ततः  
०७,१४०।००६च् अभ्ययात् कौरवो राजन् भूरिः सङ्ग्राममूर्धनि  
०७,१४०।००७अ सहदेवम् अथायान्तं द्रोणप्रेप्सुं महारथम्  
०७,१४०।००७च् कर्णो वैकर्तनो राजन् वारयाम् आस पाण्डवम्  
०७,१४०।००८अ भीमसेनम् अथायान्तं व्यादितास्यम् इवान्तकम्  
०७,१४०।००८च् स्वयं दुर्योधनो युद्धे प्रतीपं मृत्युम् आव्रजत्  
०७,१४०।००९अ नकुलं च युधां श्रेष्ठं सर्वयुद्धविशारदम्  
०७,१४०।००९च् शकुनिः सौबलो राजन् वारयाम् आस सत्वरः  
०७,१४०।०१०अ शिखण्डिनम् अथायान्तं रथेन रथिनां वरम्  
०७,१४०।०१०च् कृपो शारद्वतो राजन् वारयाम् आस संयुगे  
०७,१४०।०११अ प्रतिविन्ध्यम् अथायान्तं मयूरसदृशैर् हयैः  
०७,१४०।०११च् दुःशासनो महाराज यत्तो यत्तम् अवारयत्  
०७,१४०।०१२अ भैमसेनिम् अथायान्तं मायाशतविशारदम्  
०७,१४०।०१२च् अश्वत्थामा पितुर् मानं कुर्वाणः प्रत्यषेधयत्  
०७,१४०।०१३अ द्रुपदं वृषसेनस् तु ससैन्यं सपदानुगम्  
०७,१४०।०१३च् वारयाम् आस समरे द्रोणप्रेप्सुं महारथम्  
०७,१४०।०१४अ विराटं द्रुतम् आयान्तं द्रोणस्य निधनं प्रति  
०७,१४०।०१४च् मद्रराजः सुसङ्क्रुद्धो वारयाम् आस भारत  
०७,१४०।०१५अ शतानीकम् अथायान्तं नाकुलिं रभसं रणे  
०७,१४०।०१५च् चित्रसेनो रुरोधाशु शरैर् द्रोणवधेप्सया  
०७,१४०।०१६अ अर्जुनं च युधां श्रेष्ठं प्राद्रवन्तं महारथम्  
०७,१४०।०१६च् अलम्बुसो महाराज राक्षसेन्द्रो न्यवारयत्  
०७,१४०।०१७अ तथा द्रोणं महेष्वासं निघ्नन्तं शात्रवान् रणे  
०७,१४०।०१७च् धृष्टद्युम्नो ऽथ पाञ्चाल्यो हृष्टरूपम् अवारयत्  
०७,१४०।०१८अ तथान्यान् पाण्डुपुत्राणां समायातान् महारथान्  
०७,१४०।०१८च् तावका रथिनो राजन् वारयाम् आसुर् ओजसा  
०७,१४०।०१९अ गजारोहा गजैस् तूर्णं सन्निपत्य महामृधे  
०७,१४०।०१९च् योधयन्तः स्म दृश्यन्ते शतशो ऽथ सहस्रशः  
०७,१४०।०२०अ निशीथे तुरगा राजन्न् आद्रवन्तः परस्परम्  
०७,१४०।०२०च् समदृश्यन्त वेगेन पक्षवन्त इवाद्रयः  
०७,१४०।०२१अ सादिनः सादिभिः सार्धं प्रासशक्त्यृष्टिपाणयः  
०७,१४०।०२१च् समागच्छन् महाराज विनदन्तः पृथक् पृथक्  
०७,१४०।०२२अ नरास् तु बहवस् तत्र समाजग्मुः परस्परम्  
०७,१४०।०२२च् गदाभिर् मुसलैश् चैव नानाशस्त्रैश् च सङ्घशः  
०७,१४०।०२३अ कृतवर्मा तु हार्दिक्यो धर्मपुत्रं युधिष्ठिरम्  
०७,१४०।०२३च् वारयाम् आस सङ्क्रुद्धो वेलेवोद्वृत्तम् अर्णवम्  
०७,१४०।०२४अ युधिष्ठिरस् तु हार्दिक्यं विद्ध्वा पञ्चभिर् आशुगैः  
०७,१४०।०२४च् पुनर् विव्याध विंशत्या तिष्ठ तिष्ठेति चाब्रवीत्  
०७,१४०।०२५अ कृतवर्मा तु सङ्क्रुद्धो धर्मपुत्रस्य मारिष  
०७,१४०।०२५च् धनुश् चिच्छेद भल्लेन तं च विव्याध सप्तभिः  
०७,१४०।०२६अ अथान्यद् धनुर् आदाय धर्मपुत्रो युधिष्ठिरः  
०७,१४०।०२६च् हार्दिक्यं दशभिर् बाणैर् बाह्वोर् उरसि चार्पयत्  
०७,१४०।०२७अ माधवस् तु रणे विद्धो धर्मपुत्रेण मारिष  
०७,१४०।०२७च् प्राकम्पत च रोषेण सप्तभिश् चार्दयच् छरैः  
०७,१४०।०२८अ तस्य पार्थो धनुश् छित्त्वा हस्तावापं निकृत्य च  
०७,१४०।०२८च् प्राहिणोन् निशितान् बाणान् पञ्च राजञ् शिलाशितान्  
०७,१४०।०२९अ ते तस्य कवचं भित्त्वा हेमचित्रं महाधनम्  
०७,१४०।०२९च् प्राविशन् धरणीम् उग्रा वल्मीकम् इव पन्नगाः  
०७,१४०।०३०अ अक्ष्णोर् निमेषमात्रेण सो ऽन्यद् आदाय कार्मुकम्  
०७,१४०।०३०च् विव्याध पाण्डवं षष्ट्या सूतं च नवभिः शरैः  
०७,१४०।०३१अ तस्य शक्तिम् अमेयात्मा पाण्डवो भुजगोपमाम्  
०७,१४०।०३१च् चिक्षेप भरतश्रेष्ठ रथे न्यस्य महद् धनुः  
०७,१४०।०३२अ सा हेमचित्रा महती पाण्डवेन प्रवेरिता  
०७,१४०।०३२च् निर्भिद्य दक्षिणं बाहुं प्राविशद् धरणीतलम्  
०७,१४०।०३३अ एतस्मिन्न् एव काले तु गृह्य पार्थः पुनर् धनुः  
०७,१४०।०३३च् हार्दिक्यं छादयाम् आस शरैः सन्नतपर्वभिः  
०७,१४०।०३४अ ततस् तु समरे शूरो वृष्णीनां प्रवरो रथी  
०७,१४०।०३४च् व्यश्वसूतरथं चक्रे निमेषार्धाद् युधिष्ठिरम्  
०७,१४०।०३५अ ततस् तु पाण्डवो ज्येष्ठः खड्गचर्म समाददे  
०७,१४०।०३५च् तद् अस्य निशितैर् बाणैर् व्यधमन् माधवो रणे  
०७,१४०।०३६अ तोमरं तु ततो गृह्य स्वर्णदण्डं दुरासदम्  
०७,१४०।०३६च् प्रेषयत् समरे तूर्णं हार्दिक्यस्य युधिष्ठिरः  
०७,१४०।०३७अ तम् आपतन्तं सहसा धर्मराजभुजच्युतम्  
०७,१४०।०३७च् द्विधा चिच्छेद हार्दिक्यः कृतहस्तः स्मयन्न् इव  
०७,१४०।०३८अ ततः शरशतेनाजौ धर्मपुत्रम् अवाकिरत्  
०७,१४०।०३८च् कवचं चास्य सङ्क्रुद्धः शरैस् तीक्ष्णैर् अदारयत्  
०७,१४०।०३९अ हार्दिक्यशरसञ्छिन्नं कवचं तन् महात्मनः  
०७,१४०।०३९च् व्यशीर्यत रणे राजंस् ताराजालम् इवाम्बरात्  
०७,१४०।०४०अ स छिन्नधन्वा विरथः शीर्णवर्मा शरार्दितः  
०७,१४०।०४०च् अपायासीद् रणात् तूर्णं धर्मपुत्रो युधिष्ठिरः  
०७,१४०।०४१अ कृतवर्मा तु निर्जित्य धर्मपुत्रं युधिष्ठिरम्  
०७,१४०।०४१च् पुनर् द्रोणस्य जुगुपे चक्रम् एव महाबलः  
०७,१४१।००१ सञ्जय उवाच  
०७,१४१।००१अ भूरिस् तु समरे राजञ् शैनेयं रथिनां वरम्  
०७,१४१।००१च् आपतन्तम् अपासेधत् प्रपानाद् इव कुञ्जरम्  
०७,१४१।००२अ अथैनं सात्यकिः क्रुद्धः पञ्चभिर् निशितैः शरैः  
०७,१४१।००२च् विव्याध हृदये तूर्णं प्रास्रवत् तस्य शोणितम्  
०७,१४१।००३अ तथैव कौरवो युद्धे शैनेयं युद्धदुर्मदम्  
०७,१४१।००३च् दशभिर् विशिखैस् तीक्ष्णैर् अविध्यत भुजान्तरे  
०७,१४१।००४अ ताव् अन्योन्यं महाराज ततक्षाते शरैर् भृशम्  
०७,१४१।००४च् क्रोधसंरक्तनयनौ क्रोधाद् विस्फार्य कार्मुके  
०७,१४१।००५अ तयोर् आसीन् महाराज शस्त्रवृष्टिः सुदारुणा  
०७,१४१।००५च् क्रुद्धयोः सायकमुचोर् यमान्तकनिकाशयोः  
०७,१४१।००६अ ताव् अन्योन्यं शरै राजन् प्रच्छाद्य समरे स्थितौ  
०७,१४१।००६च् मुहूर्तं चैव तद् युद्धं समरूपम् इवाभवत्  
०७,१४१।००७अ ततः क्रुद्धो महाराज शैनेयः प्रहसन्न् इव  
०७,१४१।००७च् धनुश् चिच्छेद समरे कौरव्यस्य महात्मनः  
०७,१४१।००८अ अथैनं छिन्नधन्वानं नवभिर् निशितैः शरैः  
०७,१४१।००८च् विव्याध हृदये तूर्णं तिष्ठ तिष्ठेति चाब्रवीत्  
०७,१४१।००९अ सो ऽतिविद्धो बलवता शत्रुणा शत्रुतापनः  
०७,१४१।००९च् धनुर् अन्यत् समादाय सात्वतं प्रत्यविध्यत  
०७,१४१।०१०अ स विद्ध्वा सात्वतं बाणैस् त्रिभिर् एव विशां पते  
०७,१४१।०१०च् धनुश् चिच्छेद भल्लेन सुतीक्ष्णेन हसन्न् इव  
०७,१४१।०११अ छिन्नधन्वा महाराज सात्यकिः क्रोधमूर्छितः  
०७,१४१।०११च् प्रजहार महावेगां शक्तिं तस्य महोरसि  
०७,१४१।०१२अ स तु शक्त्या विभिन्नाङ्गो निपपात रथोत्तमात्  
०७,१४१।०१२च् लोहिताङ्ग इवाकाशाद् दीप्तरश्मिर् यदृच्छया  
०७,१४१।०१३अ तं तु दृष्ट्वा हतं शूरम् अश्वत्थामा महारथः  
०७,१४१।०१३च् अभ्यधावत वेगेन शैनेयं प्रति संयुगे  
०७,१४१।०१३द्*११७५_०१ तिष्ठ तिष्ठेति चाभाष्य शैनेयं स नराधिप  
०७,१४१।०१३ए अभ्यवर्षच् छरौघेण मेरुं वृष्ट्या यथाम्बुदः  
०७,१४१।०१४अ तम् आपतन्तं संरब्धं शैनेयस्य रथं प्रति  
०७,१४१।०१४च् घटोत्कचो ऽब्रवीद् राजन् नादं मुक्त्वा महारथः  
०७,१४१।०१५अ तिष्ठ तिष्ठ न मे जीवन् द्रोणपुत्र गमिष्यसि  
०७,१४१।०१५च् एष त्वाद्य हनिष्यामि महिषं स्कन्दराड् इव  
०७,१४१।०१५ए युद्धश्रद्धाम् अहं ते ऽद्य विनेष्यामि रणाजिरे  
०७,१४१।०१६अ इत्य् उक्त्वा रोषताम्राक्षो राक्षसः परवीरहा  
०७,१४१।०१६च् द्रौणिम् अभ्यद्रवत् क्रुद्धो गजेन्द्रम् इव केसरी  
०७,१४१।०१७अ रथाक्षमात्रैर् इषुभिर् अभ्यवर्षद् घटोत्कचः  
०७,१४१।०१७च् रथिनाम् ऋषभं द्रौणिं धाराभिर् इव तोयदः  
०७,१४१।०१८अ शरवृष्टिं तु तां प्राप्तां शरैर् आशीविषोपमैः  
०७,१४१।०१८च् शातयाम् आस समरे तरसा द्रौणिर् उत्स्मयन्  
०७,१४१।०१९अ ततः शरशतैस् तीक्ष्णैर् मर्मभेदिभिर् आशुगैः  
०७,१४१।०१९च् समाचिनोद् राक्षसेन्द्रं घटोत्कचम् अरिन्दम  
०७,१४१।०२०अ स शरैर् आचितस् तेन राक्षसो रणमूर्धनि  
०७,१४१।०२०च् व्यकाशत महाराज श्वाविच् छललितो यथा  
०७,१४१।०२१अ ततः क्रोधसमाविष्टो भैमसेनिः प्रतापवान्  
०७,१४१।०२१च् शरैर् अवचकर्तोग्रैर् द्रौणिं वज्राशनिस्वनैः  
०७,१४१।०२२अ क्षुरप्रैर् अर्धचन्द्रैश् च नाराचैः सशिलीमुखैः  
०७,१४१।०२२च् वराहकर्णैर् नालीकैस् तीक्ष्णैश् चापि विकर्णिभिः  
०७,१४१।०२३अ तां शस्त्रवृष्टिम् अतुलां वज्राशनिसमस्वनाम्  
०७,१४१।०२३च् पतन्तीम् उपरि क्रुद्धो द्रौणिर् अव्यथितेन्द्रियः  
०७,१४१।०२४अ सुदुःसहां शरैर् घोरैर् दिव्यास्त्रप्रतिमन्त्रितैः  
०७,१४१।०२४च् व्यधमत् स महातेजा महाभ्राणीव मारुतः  
०७,१४१।०२५अ ततो ऽन्तरिक्षे बाणानां सङ्ग्रामो ऽन्य इवाभवत्  
०७,१४१।०२५च् घोररूपो महाराज योधानां हर्षवर्धनः  
०७,१४१।०२६अ ततो ऽस्त्रसङ्घर्षकृतैर् विस्फुलिङ्गैः समन्ततः  
०७,१४१।०२६च् बभौ निशामुखे व्योम खद्योतैर् इव संवृतम्  
०७,१४१।०२७अ स मार्गणगणैर् द्रौणिर् दिशः प्रच्छाद्य सर्वतः  
०७,१४१।०२७च् प्रियार्थं तव पुत्राणां राक्षसं समवाकिरत्  
०७,१४१।०२८अ ततः प्रववृते युद्धं द्रौणिराक्षसयोर् मृधे  
०७,१४१।०२८च् विगाढे रजनीमध्ये शक्रप्रह्रादयोर् इव  
०७,१४१।०२९अ ततो घटोत्कचो बाणैर् दशभिर् द्रौणिम् आहवे  
०७,१४१।०२९च् जघानोरसि सङ्क्रुद्धः कालज्वलनसन्निभैः  
०७,१४१।०३०अ स तैर् अभ्यायतैर् विद्धो राक्षसेन महाबलः  
०७,१४१।०३०च् चचाल समरे द्रौणिर् वातनुन्न इव द्रुमः  
०७,१४१।०३०ए स मोहम् अनुसम्प्राप्तो ध्वजयष्टिं समाश्रितः  
०७,१४१।०३१अ ततो हाहाकृतं सैन्यं तव सर्वं जनाधिप  
०७,१४१।०३१च् हतं स्म मेनिरे सर्वे तावकास् तं विशां पते  
०७,१४१।०३२अ तं तु दृष्ट्वा तथावस्थम् अश्वत्थामानम् आहवे  
०७,१४१।०३२च् पाञ्चालाः सृञ्जयाश् चैव सिंहनादं प्रचक्रिरे  
०७,१४१।०३३अ प्रतिलभ्य ततः सञ्ज्ञाम् अश्वत्थामा महाबलः  
०७,१४१।०३३च् धनुः प्रपीड्य वामेन करेणामित्रकर्शनः  
०७,१४१।०३४अ मुमोचाकर्णपूर्णेन धनुषा शरम् उत्तमम्  
०७,१४१।०३४च् यमदण्डोपमं घोरम् उद्दिश्याशु घटोत्कचम्  
०७,१४१।०३५अ स भित्त्वा हृदयं तस्य राक्षसस्य शरोत्तमः  
०७,१४१।०३५च् विवेश वसुधाम् उग्रः सुपुङ्खः पृथिवीपते  
०७,१४१।०३६अ सो ऽतिविद्धो महाराज रथोपस्थ उपाविशत्  
०७,१४१।०३६च् राक्षसेन्द्रः सुबलवान् द्रौणिना रणमानिना  
०७,१४१।०३७अ दृष्ट्वा विमूढं हैडिम्बं सारथिस् तं रणाजिरात्  
०७,१४१।०३७च् द्रौणेः सकाशात् सम्भ्रान्तस् त्व् अपनिन्ये त्वरान्वितः  
०७,१४१।०३८अ तथा तु समरे विद्ध्वा राक्षसेन्द्रं घटोत्कचम्  
०७,१४१।०३८च् ननाद सुमहानादं द्रोणपुत्रो महाबलः  
०७,१४१।०३९अ पूजितस् तव पुत्रैश् च सर्वयोधैश् च भारत  
०७,१४१।०३९च् वपुषा प्रतिजज्वाल मध्याह्न इव भास्करः  
०७,१४१।०४०अ भीमसेनं तु युध्यन्तं भारद्वाजरथं प्रति  
०७,१४१।०४०च् स्वयं दुर्योधनो राजा प्रत्यविध्यच् छितैः शरैः  
०७,१४१।०४१अ तं भीमसेनो नवभिः शरैर् विव्याध मारिष  
०७,१४१।०४१च् दुर्योधनो ऽपि विंशत्या शराणां प्रत्यविध्यत  
०७,१४१।०४२अ तौ सायकैर् अवच्छन्नाव् अदृश्येतां रणाजिरे  
०७,१४१।०४२च् मेघजालसमाच्छन्नौ नभसीवेन्दुभास्करौ  
०७,१४१।०४३अ अथ दुर्योधनो राजा भीमं विव्याध पत्रिभिः  
०७,१४१।०४३च् पञ्चभिर् भरतश्रेष्ठ तिष्ठ तिष्ठेति चाब्रवीत्  
०७,१४१।०४४अ तस्य भीमो धनुश् छित्त्वा ध्वजं च नवभिः शरैः  
०७,१४१।०४४च् विव्याध कौरवश्रेष्ठं नवत्या नतपर्वणाम्  
०७,१४१।०४५अ ततो दुर्योधनः क्रुद्धो भीमसेनस्य मारिष  
०७,१४१।०४५अ*११७६_०१ **** **** धनुर् अन्यन् महत्तरम्  
०७,१४१।०४५अ*११७६_०२ गृहीत्वा भरतश्रेष्ठो  
०७,१४१।०४५च् चिक्षेप स शरान् राजन् पश्यतां सर्वधन्विनाम्  
०७,१४१।०४६अ तान् निहत्य शरान् भीमो दुर्योधनधनुश्च्युतान्  
०७,१४१।०४६च् कौरवं पञ्चविंशत्या क्षुद्रकाणां समार्पयत्  
०७,१४१।०४७अ दुर्योधनस् तु सङ्क्रुद्धो भीमसेनस्य मारिष  
०७,१४१।०४७च् क्षुरप्रेण धनुश् छित्त्वा दशभिः प्रत्यविध्यत  
०७,१४१।०४८अ अथान्यद् धनुर् आदाय भीमसेनो महाबलः  
०७,१४१।०४८च् विव्याध नृपतिं तूर्णं सप्तभिर् निशितैः शरैः  
०७,१४१।०४९अ तद् अप्य् अस्य धनुः क्षिप्रं चिच्छेद लघुहस्तवत्  
०७,१४१।०४९च् द्वितीयं च तृतीयं च चतुर्थं पञ्चमं तथा  
०७,१४१।०५०अ आत्तम् आत्तं महाराज भीमस्य धनुर् आच्छिनत्  
०७,१४१।०५०च् तव पुत्रो महाराज जितकाशी मदोत्कटः  
०७,१४१।०५१अ स तदा छिद्यमानेषु कार्मुकेषु पुनः पुनः  
०७,१४१।०५१च् शक्तिं चिक्षेप समरे सर्वपारशवीं शुभाम्  
०७,१४१।०५१द्*११७७_०१ मृत्योर् इव स्वसारं हि दीप्तां केतुशिखाम् इव  
०७,१४१।०५१द्*११७७_०२ सीमन्तम् इव कुर्वन्तीं नभसो ऽग्निसमप्रभाम्  
०७,१४१।०५२अ अप्राप्ताम् एव तां शक्तिं त्रिधा चिच्छेद कौरवः  
०७,१४१।०५२च् पश्यतः सर्वलोकस्य भीमस्य च महात्मनः  
०७,१४१।०५३अ ततो भीमो महाराज गदां गुर्वीं महाप्रभाम्  
०७,१४१।०५३च् चिक्षेपाविध्य वेगेन दुर्योधनरथं प्रति  
०७,१४१।०५४अ ततः सा सहसा वाहांस् तव पुत्रस्य संयुगे  
०७,१४१।०५४च् सारथिं च गदा गुर्वी ममर्द भरतर्षभ  
०७,१४१।०५५अ पुत्रस् तु तव राजेन्द्र रथाद् धेमपरिष्कृतात्  
०७,१४१।०५५च् आप्लुतः सहसा यानं नन्दकस्य महात्मनः  
०७,१४१।०५६अ ततो भीमो हतं मत्वा तव पुत्रं महारथम्  
०७,१४१।०५६च् सिंहनादं महच् चक्रे तर्जयन्न् इव कौरवान्  
०७,१४१।०५७अ तावकाः सैनिकाश् चापि मेनिरे निहतं नृपम्  
०७,१४१।०५७च् ततो विचुक्रुशुः सर्वे हा हेति च समन्ततः  
०७,१४१।०५८अ तेषां तु निनदं श्रुत्वा त्रस्तानां सर्वयोधिनाम्  
०७,१४१।०५८च् भीमसेनस्य नादं च श्रुत्वा राजन् महात्मनः  
०७,१४१।०५९अ ततो युधिष्ठिरो राजा हतं मत्वा सुयोधनम्  
०७,१४१।०५९च् अभ्यवर्तत वेगेन यत्र पार्थो वृकोदरः  
०७,१४१।०६०अ पाञ्चालाः केकया मत्स्याः सृञ्जयाश् च विशां पते  
०७,१४१।०६०च् सर्वोद्योगेनाभिजग्मुर् द्रोणम् एव युयुत्सया  
०७,१४१।०६१अ तत्रासीत् सुमहद् युद्धं द्रोणस्याथ परैः सह  
०७,१४१।०६१च् घोरे तमसि मग्नानां निघ्नताम् इतरेतरम्  
०७,१४२।००१ सञ्जय उवाच  
०७,१४२।००१अ सहदेवम् अथायान्तं द्रोणप्रेप्सुं विशां पते  
०७,१४२।००१च् कर्णो वैकर्तनो युद्धे वारयाम् आस भारत  
०७,१४२।००२अ सहदेवस् तु राधेयं विद्ध्वा नवभिर् आशुगैः  
०७,१४२।००२च् पुनर् विव्याध दशभिर् निशितैर् नतपर्वभिः  
०७,१४२।००३अ तं कर्णः प्रतिविव्याध शतेन नतपर्वणाम्  
०७,१४२।००३च् सज्यं चास्य धनुः शीघ्रं चिच्छेद लघुहस्तवत्  
०७,१४२।००४अ ततो ऽन्यद् धनुर् आदाय माद्रीपुत्रः प्रतापवान्  
०७,१४२।००४च् कर्णं विव्याध विंशत्या तद् अद्भुतम् इवाभवत्  
०७,१४२।००५अ तस्य कर्णो हयान् हत्वा शरैः सन्नतपर्वभिः  
०७,१४२।००५च् सारथिं चास्य भल्लेन द्रुतं निन्ये यमक्षयम्  
०७,१४२।००६अ विरथः सहदेवस् तु खड्गं चर्म समाददे  
०७,१४२।००६च् तद् अप्य् अस्य शरैः कर्णो व्यधमत् प्रहसन्न् इव  
०७,१४२।००७अ ततो गुर्वीं महाघोरां हेमचित्रां महागदाम्  
०७,१४२।००७च् प्रेषयाम् आस समरे वैकर्तनरथं प्रति  
०७,१४२।००८अ ताम् आपतन्तीं सहसा सहदेवप्रवेरिताम्  
०७,१४२।००८च् व्यष्टम्भयच् छरैः कर्णो भूमौ चैनाम् अपातयत्  
०७,१४२।००९अ गदां विनिहतां दृष्ट्वा सहदेवस् त्वरान्वितः  
०७,१४२।००९च् शक्तिं चिक्षेप कर्णाय ताम् अप्य् अस्याच्छिनच् छरैः  
०७,१४२।०१०अ ससम्भ्रमस् ततस् तूर्णम् अवप्लुत्य रथोत्तमात्  
०७,१४२।०१०च् सहदेवो महाराज दृष्ट्वा कर्णं व्यवस्थितम्  
०७,१४२।०१०ए रथचक्रं ततो गृह्य मुमोचाधिरथिं प्रति  
०७,१४२।०११अ तम् आपतन्तं सहसा कालचक्रम् इवोद्यतम्  
०७,१४२।०११च् शरैर् अनेकसाहस्रैर् अच्छिनत् सूतनन्दनः  
०७,१४२।०१२अ तस्मिंस् तु वितथे चक्रे कृते तेन महात्मना  
०७,१४२।०१२ब्*११७८_०१ ईषादण्डकयोक्त्रांश् च युगानि विविधानि च  
०७,१४२।०१२ब्*११७८_०२ हस्त्यङ्गानि तथाश्वांश् च मृतांश् च पुरुषान् बहून्  
०७,१४२।०१२ब्*११७८_०३ चिक्षेप कर्णम् उद्दिश्य कर्णस् तान् व्यधमच् छरैः  
०७,१४२।०१२ब्*११७८_०४ स निरायुधम् आत्मानं ज्ञात्वा माद्रवतीसुतः  
०७,१४२।०१२च् वार्यमाणश् च विशिखैः सहदेवो रणं जहौ  
०७,१४२।०१३अ तम् अभिद्रुत्य राधेयो मुहूर्ताद् भरतर्षभ  
०७,१४२।०१३च् अब्रवीत् प्रहसन् वाक्यं सहदेवं विशां पते  
०७,१४२।०१४अ मा युध्यस्व रणे वीर विशिष्टै रथिभिः सह  
०७,१४२।०१४च् सदृशैर् युध्य माद्रेय वचो मे मा विशङ्किथाः  
०७,१४२।०१५अ अथैनं धनुषो ऽग्रेण तुदन् भूयो ऽब्रवीद् वचः  
०७,१४२।०१५च् एषो ऽर्जुनो रणे यत्तो युध्यते कुरुभिः सह  
०७,१४२।०१५ए तत्र गच्छस्व माद्रेय गृहं वा यदि मन्यसे  
०७,१४२।०१६अ एवम् उक्त्वा तु तं कर्णो रथेन रथिनां वरः  
०७,१४२।०१६च् प्रायात् पाञ्चालपाण्डूनां सैन्यानि प्रहसन्न् इव  
०७,१४२।०१७अ वधप्राप्तं तु माद्रेयं नावधीत् समरे ऽरिहा  
०७,१४२।०१७च् कुन्त्याः स्मृत्वा वचो राजन् सत्यसन्धो महारथः  
०७,१४२।०१८अ सहदेवस् ततो राजन् विमनाः शरपीडितः  
०७,१४२।०१८च् कर्णवाक्शल्यतप्तश् च जीवितान् निरविद्यत  
०७,१४२।०१९अ आरुरोह रथं चापि पाञ्चाल्यस्य महात्मनः  
०७,१४२।०१९च् जनमेजयस्य समरे त्वरायुक्तो महारथः  
०७,१४२।०२०अ विराटं सहसेनं तु द्रोणार्थे द्रुतम् आगतम्  
०७,१४२।०२०च् मद्रराजः शरौघेण छादयाम् आस धन्विनम्  
०७,१४२।०२१अ तयोः समभवद् युद्धं समरे दृढधन्विनोः  
०७,१४२।०२१च् यादृशं ह्य् अभवद् राजञ् जम्भवासवयोः पुरा  
०७,१४२।०२२अ मद्रराजो महाराज विराटं वाहिनीपतिम्  
०७,१४२।०२२च् आजघ्ने त्वरितं तीक्ष्णैः शतेन नतपर्वणाम्  
०७,१४२।०२३अ प्रतिविव्याध तं राजा नवभिर् निशितैः शरैः  
०७,१४२।०२३च् पुनश् चैव त्रिसप्तत्या भूयश् चैव शतेन ह  
०७,१४२।०२४अ तस्य मद्राधिपो हत्वा चतुरो रथवाजिनः  
०७,१४२।०२४च् सूतं ध्वजं च समरे रथोपस्थाद् अपातयत्  
०७,१४२।०२५अ हताश्वात् तु रथात् तूर्णम् अवप्लुत्य महारथः  
०७,१४२।०२५च् तस्थौ विस्फारयंश् चापं विमुञ्चंश् च शिताञ् शरान्  
०७,१४२।०२६अ शतानीकस् ततो दृष्ट्वा भ्रातरं हतवाहनम्  
०७,१४२।०२६च् रथेनाभ्यपतत् तूर्णं सर्वलोकस्य पश्यतः  
०७,१४२।०२७अ शतानीकम् अथायान्तं मद्रराजो महामृधे  
०७,१४२।०२७च् विशिखैर् बहुभिर् विद्ध्वा ततो निन्ये यमक्षयम्  
०७,१४२।०२८अ तस्मिंस् तु निहते वीरे विराटो रथसत्तमः  
०७,१४२।०२८च् आरुरोह रथं तूर्णं तम् एव ध्वजमालिनम्  
०७,१४२।०२९अ ततो विस्फार्य नयने क्रोधाद् द्विगुणविक्रमः  
०७,१४२।०२९च् मद्रराजरथं तूर्णं छादयाम् आस पत्रिभिः  
०७,१४२।०३०अ ततो मद्राधिपः क्रुद्धः शतेन नतपर्वणाम्  
०७,१४२।०३०च् आजघानोरसि दृढं विराटं वाहिनीपतिम्  
०७,१४२।०३१अ सो ऽतिविद्धो महाराज रथोपस्थ उपाविशत्  
०७,१४२।०३१च् कश्मलं चाविशत् तीव्रं विराटो भरतर्षभ  
०७,१४२।०३१ए सारथिस् तम् अपोवाह समरे शरविक्षतम्  
०७,१४२।०३२अ ततः सा महती सेना प्राद्रवन् निशि भारत  
०७,१४२।०३२च् वध्यमाना शरशतैः शल्येनाहवशोभिना  
०७,१४२।०३३अ तां दृष्ट्वा विद्रुतां सेनां वासुदेवधनञ्जयौ  
०७,१४२।०३३च् प्रायातां तत्र राजेन्द्र यत्र शल्यो व्यवस्थितः  
०७,१४२।०३४अ तौ तु प्रत्युद्ययौ राजन् राक्षसेन्द्रो ह्य् अलम्बुसः  
०७,१४२।०३४च् अष्टचक्रसमायुक्तम् आस्थाय प्रवरं रथम्  
०७,१४२।०३५अ तुरङ्गममुखैर् युक्तं पिशाचैर् घोरदर्शनैः  
०७,१४२।०३५च् लोहितार्द्रपताकं तं रक्तमाल्यविभूषितम्  
०७,१४२।०३५ए कार्ष्णायसमयं घोरम् ऋक्षचर्मावृतं महत्  
०७,१४२।०३६अ रौद्रेण चित्रपक्षेण विवृताक्षेण कूजता  
०७,१४२।०३६च् ध्वजेनोच्छ्रिततुण्डेन गृध्रराजेन राजता  
०७,१४२।०३७अ स बभौ राक्षसो राजन् भिन्नाञ्जनचयोपमः  
०७,१४२।०३७च् रुरोधार्जुनम् आयान्तं प्रभञ्जनम् इवाद्रिराट्  
०७,१४२।०३७ए किरन् बाणगणान् राजञ् शतशो ऽर्जुनमूर्धनि  
०७,१४२।०३८अ अतितीव्रम् अभूद् युद्धं नरराक्षसयोर् मृधे  
०७,१४२।०३८ब्*११७९_०१ गृध्रकाकबलोलूककङ्कगोमायुहर्षणम्  
०७,१४२।०३८च् द्रष्टॄणां प्रीतिजननं सर्वेषां भरतर्षभ  
०७,१४२।०३८द्*११८०_०१ तौ प्रगृह्य महावेगौ धनुषी भीमनिस्वने  
०७,१४२।०३८द्*११८०_०२ प्रच्छादयेताम् अन्योन्यं ततक्षन्तौ महेषुभिः  
०७,१४२।०३८द्*११८०_०३ तत्रासीत् सुचिरं कालं युद्धं समम् इवाभवत्  
०७,१४२।०३८द्*११८०_०४ ततः पार्थो महेष्वासो दिव्यं विष्फारयन् धनुः  
०७,१४२।०३८द्*११८०_०५ आपूरयन् दिशो बाणैर् ज्याक्षेपेण विनादयन्  
०७,१४२।०३९अ तम् अर्जुनः शतेनैव पत्रिणाम् अभ्यताडयत्  
०७,१४२।०३९च् नवभिश् च शितैर् बाणैश् चिच्छेद ध्वजम् उच्छ्रितम्  
०७,१४२।०४०अ सारथिं च त्रिभिर् बाणैस् त्रिभिर् एव त्रिवेणुकम्  
०७,१४२।०४०च् धनुर् एकेन चिच्छेद चतुर्भिश् चतुरो हयान्  
०७,१४२।०४०ए विरथस्योद्यतं खड्गं शरेणास्य द्विधाच्छिनत्  
०७,१४२।०४१अ अथैनं निशितैर् बाणैश् चतुर्भिर् भरतर्षभ  
०७,१४२।०४१च् पार्थो ऽर्दयद् राक्षसेन्द्रं स विद्धः प्राद्रवद् भयात्  
०७,१४२।०४२अ तं विजित्यार्जुनस् तूर्णं द्रोणान्तिकम् उपाययौ  
०७,१४२।०४२च् किरञ् शरगणान् राजन् नरवारणवाजिषु  
०७,१४२।०४३अ वध्यमाना महाराज पाण्डवेन यशस्विना  
०७,१४२।०४३च् सैनिका न्यपतन्न् उर्व्यां वातनुन्ना इव द्रुमाः  
०७,१४२।०४४अ तेषु तूत्साद्यमानेषु फल्गुनेन महात्मना  
०७,१४२।०४४च् सम्प्राद्रवद् बलं सर्वं पुत्राणां ते विशां पते  
०७,१४३।००१ सञ्जय उवाच  
०७,१४३।००१अ शतानीकं शरैस् तूर्णं निर्दहन्तं चमूं तव  
०७,१४३।००१च् चित्रसेनस् तव सुतो वारयाम् आस भारत  
०७,१४३।००२अ नाकुलिश् चित्रसेनं तु नाराचेनार्दयद् भृशम्  
०७,१४३।००२च् स च तं प्रतिविव्याध दशभिर् निशितैः शरैः  
०७,१४३।००३अ चित्रसेनो महाराज शतानीकं पुनर् युधि  
०७,१४३।००३च् नवभिर् निशितैर् बाणैर् आजघान स्तनान्तरे  
०७,१४३।००४अ नाकुलिस् तस्य विशिखैर् वर्म सन्नतपर्वभिः  
०७,१४३।००४च् गात्रात् सञ्च्यावयाम् आस तद् अद्भुतम् इवाभवत्  
०७,१४३।००५अ सो ऽपेतवर्मा पुत्रस् ते विरराज भृशं नृप  
०७,१४३।००५च् उत्सृज्य काले राजेन्द्र निर्मोकम् इव पन्नगः  
०७,१४३।००६अ ततो ऽस्य निशितैर् बाणैर् ध्वजं चिच्छेद नाकुलिः  
०७,१४३।००६च् धनुश् चैव महाराज यतमानस्य संयुगे  
०७,१४३।००७अ स छिन्नधन्वा समरे विवर्मा च महारथः  
०७,१४३।००७च् धनुर् अन्यन् महाराज जग्राहारिविदारणम्  
०७,१४३।००८अ ततस् तूर्णं चित्रसेनो नाकुलिं नवभिः शरैः  
०७,१४३।००८च् विव्याध समरे क्रुद्धो भरतानां महारथः  
०७,१४३।००९अ शतानीको ऽथ सङ्क्रुद्धश् चित्रसेनस्य मारिष  
०७,१४३।००९च् जघान चतुरो वाहान् सारथिं च नरोत्तमः  
०७,१४३।०१०अ अवप्लुत्य रथात् तस्माच् चित्रसेनो महारथः  
०७,१४३।०१०च् नाकुलिं पञ्चविंशत्या शराणाम् आर्दयद् बली  
०७,१४३।०११अ तस्य तत् कुर्वतः कर्म नकुलस्य सुतो रणे  
०७,१४३।०११च् अर्धचन्द्रेण चिच्छेद चापं रत्नविभूषितम्  
०७,१४३।०१२अ स छिन्नधन्वा विरथो हताश्वो हतसारथिः  
०७,१४३।०१२च् आरुरोह रथं तूर्णं हार्दिक्यस्य महात्मनः  
०७,१४३।०१३अ द्रुपदं तु सहानीकं द्रोणप्रेप्सुं महारथम्  
०७,१४३।०१३च् वृषसेनो ऽभ्ययात् तूर्णं किरञ् शरशतैस् तदा  
०७,१४३।०१४अ यज्ञसेनस् तु समरे कर्णपुत्रं महारथम्  
०७,१४३।०१४च् षष्ट्या शराणां विव्याध बाह्वोर् उरसि चानघ  
०७,१४३।०१५अ वृषसेनस् तु सङ्क्रुद्धो यज्ञसेनं रथे स्थितम्  
०७,१४३।०१५च् बहुभिः सायकैस् तीक्ष्णैर् आजघान स्तनान्तरे  
०७,१४३।०१६अ ताव् उभौ शरनुन्नाङ्गौ शरकण्टकिनौ रणे  
०७,१४३।०१६च् व्यभ्राजेतां महाराज श्वाविधौ शललैर् इव  
०७,१४३।०१७अ रुक्मपुङ्खैर् अजिह्माग्रैः शरैश् छिन्नतनुच्छदौ  
०७,१४३।०१७च् रुधिरौघपरिक्लिन्नौ व्यभ्राजेतां महामृधे  
०७,१४३।०१८अ तपनीयनिभौ चित्रौ कल्पवृक्षाव् इवाद्भुतौ  
०७,१४३।०१८च् किंशुकाव् इव चोत्फुल्लौ व्यकाशेतां रणाजिरे  
०७,१४३।०१९अ वृषसेनस् ततो राजन् नवभिर् द्रुपदं शरैः  
०७,१४३।०१९च् विद्ध्वा विव्याध सप्तत्या पुनश् चान्यैस् त्रिभिः शरैः  
०७,१४३।०१९द्*११८१_०१ वृषसेनशरैर् नुन्नो व्यपयासीन् महीपतिः  
०७,१४३।०२०अ ततः शरसहस्राणि विमुञ्चन् विबभौ तदा  
०७,१४३।०२०च् कर्णपुत्रो महाराज वर्षमाण इवाम्बुदः  
०७,१४३।०२०द्*११८२_०१ द्रुपदस् तु ततः क्रुद्धो वृषसेनस्य कार्मुकम्  
०७,१४३।०२०द्*११८२_०२ द्विधा चिच्छेद भल्लेन पीतेन निशितेन च  
०७,१४३।०२०द्*११८२_०३ सो ऽन्यत् कार्मुकम् आदाय रुक्मबद्धं नवं दृढम्  
०७,१४३।०२०द्*११८२_०४ तूणाद् आकृष्य विमलं भल्लं पीतं शितं दृढम्  
०७,१४३।०२०द्*११८२_०५ कार्मुके योजयित्वा तं द्रुपदं सन्निरीक्ष्य च  
०७,१४३।०२०द्*११८२_०६ आकर्णपूर्णं मुमुचे त्रासयन् सर्वसोमकान्  
०७,१४३।०२०द्*११८२_०७ हृदयं तस्य भित्त्वा च जगाम वसुधातलम्  
०७,१४३।०२०द्*११८२_०८ कश्मलं प्राविशद् राजा वृषसेनशराहतः  
०७,१४३।०२०द्*११८२_०९ सारथिस् तम् अपोवाह स्मरन् सारथिचेष्टितम्  
०७,१४३।०२०द्*११८२_१० तस्मिन् प्रभग्ने राजेन्द्र पाञ्चालानां महारथे  
०७,१४३।०२१अ ततस् तु द्रुपदानीकं शरैश् छिन्नतनुच्छदम्  
०७,१४३।०२१च् सम्प्राद्रवद् रणे राजन् निशीथे भैरवे सति  
०७,१४३।०२२अ प्रदीपैर् हि परित्यक्तैर् ज्वलद्भिस् तैः समन्ततः  
०७,१४३।०२२च् व्यराजत मही राजन् वीताभ्रा द्यौर् इव ग्रहैः  
०७,१४३।०२३अ तथाङ्गदैर् निपतितैर् व्यराजत वसुन्धरा  
०७,१४३।०२३च् प्रावृट्काले महाराज विद्युद्भिर् इव तोयदः  
०७,१४३।०२४अ ततः कर्णसुतत्रस्ताः सोमका विप्रदुद्रुवुः  
०७,१४३।०२४च् यथेन्द्रभयवित्रस्ता दानवास् तारकामये  
०७,१४३।०२५अ तेनार्द्यमानाः समरे द्रवमाणाश् च सोमकाः  
०७,१४३।०२५च् व्यराजन्त महाराज प्रदीपैर् अवभासिताः  
०७,१४३।०२६अ तांस् तु निर्जित्य समरे कर्णपुत्रो व्यरोचत  
०७,१४३।०२६च् मध्यन्दिनम् अनुप्राप्तो घर्मांशुर् इव भारत  
०७,१४३।०२७अ तेषु राजसहस्रेषु तावकेषु परेषु च  
०७,१४३।०२७च् एक एव ज्वलंस् तस्थौ वृषसेनः प्रतापवान्  
०७,१४३।०२८अ स विजित्य रणे शूरान् सोमकानां महारथान्  
०७,१४३।०२८च् जगाम त्वरितस् तत्र यत्र राजा युधिष्ठिरः  
०७,१४३।०२९अ प्रतिविन्ध्यम् अथ क्रुद्धं प्रदहन्तं रणे रिपून्  
०७,१४३।०२९च् दुःशासनस् तव सुतः प्रत्युद्गच्छन् महारथः  
०७,१४३।०३०अ तयोः समागमो राजंश् चित्ररूपो बभूव ह  
०७,१४३।०३०च् व्यपेतजलदे व्योम्नि बुधभार्गवयोर् इव  
०७,१४३।०३१अ प्रतिविन्ध्यं तु समरे कुर्वाणं कर्म दुष्करम्  
०७,१४३।०३१ब्*११८३_०१ अपूजयन् महाराज तव सैन्ये महारथाः  
०७,१४३।०३१च् दुःशासनस् त्रिभिर् बाणैर् ललाटे समविध्यत  
०७,१४३।०३२अ सो ऽतिविद्धो बलवता पुत्रेण तव धन्विना  
०७,१४३।०३२च् विरराज महाबाहुः सशृङ्ग इव पर्वतः  
०७,१४३।०३३अ दुःशासनं तु समरे प्रतिविन्ध्यो महारथः  
०७,१४३।०३३च् नवभिः सायकैर् विद्ध्वा पुनर् विव्याध सप्तभिः  
०७,१४३।०३४अ तत्र भारत पुत्रस् ते कृतवान् कर्म दुष्करम्  
०७,१४३।०३४च् प्रतिविन्ध्यहयान् उग्रैः पातयाम् आस यच् छरैः  
०७,१४३।०३५अ सारथिं चास्य भल्लेन ध्वजं च समपातयत्  
०७,१४३।०३५च् रथं च शतशो राजन् व्यधमत् तस्य धन्विनः  
०७,१४३।०३६अ पताकाश् च स तूणीरान् रश्मीन् योक्त्राणि चाभिभो  
०७,१४३।०३६च् चिच्छेद तिलशः क्रुद्धः शरैः सन्नतपर्वभिः  
०७,१४३।०३७अ विरथः स तु धर्मात्मा धनुष्पाणिर् अवस्थितः  
०७,१४३।०३७च् अयोधयत् तव सुतं किरञ् शरशतान् बहून्  
०७,१४३।०३८अ क्षुरप्रेण धनुस् तस्य चिच्छेद कृतहस्तवत्  
०७,१४३।०३८च् अथैनं दशभिर् भल्लैश् छिन्नधन्वानम् आर्दयत्  
०७,१४३।०३९अ तं दृष्ट्वा विरथं तत्र भ्रातरो ऽस्य महारथाः  
०७,१४३।०३९च् अन्ववर्तन्त वेगेन महत्या सेनया सह  
०७,१४३।०४०अ आप्लुतः स ततो यानं सुतसोमस्य भास्वरम्  
०७,१४३।०४०च् धनुर् गृह्य महाराज विव्याध तनयं तव  
०७,१४३।०४१अ ततस् तु तावकाः सर्वे परिवार्य सुतं तव  
०७,१४३।०४१च् अभ्यवर्तन्त सङ्ग्रामे महत्या सेनया वृताः  
०७,१४३।०४२अ ततः प्रववृते युद्धं तव तेषां च भारत  
०७,१४३।०४२च् निशीथे दारुणे काले यमराष्ट्रविवर्धनम्  
०७,१४४।००१ सञ्जय उवाच  
०७,१४४।००१अ नकुलं रभसं युद्धे निघ्नन्तं वाहिनीं तव  
०७,१४४।००१च् अभ्ययात् सौबलः क्रुद्धस् तिष्ठ तिष्ठेति चाब्रवीत्  
०७,१४४।००२अ कृतवैरौ तु तौ वीराव् अन्योन्यवधकाङ्क्षिणौ  
०७,१४४।००२च् शरैः पूर्णायतोत्सृष्टैर् अन्योन्यम् अभिजघ्नतुः  
०७,१४४।००३अ यथैव सौबलः क्षिप्रं शरवर्षाणि मुञ्चति  
०७,१४४।००३च् तथैव नकुलो राजञ् शिक्षां सन्दर्शयन् युधि  
०७,१४४।००४अ ताव् उभौ समरे शूरौ शरकण्टकिनौ तदा  
०७,१४४।००४च् व्यराजेतां महाराज कण्टकैर् इव शाल्मली  
०७,१४४।००५अ सुजिह्मं प्रेक्षमाणौ च राजन् विवृतलोचनौ  
०७,१४४।००५च् क्रोधसंरक्तनयनौ निर्दहन्तौ परस्परम्  
०७,१४४।००६अ स्यालस् तु तव सङ्क्रुद्धो माद्रीपुत्रं हसन्न् इव  
०७,१४४।००६च् कर्णिनैकेन विव्याध हृदये निशितेन ह  
०७,१४४।००७अ नकुलस् तु भृशं विद्धः स्यालेन तव धन्विना  
०७,१४४।००७च् निषसाद रथोपस्थे कश्मलं चैनम् आविशत्  
०७,१४४।००८अ अत्यन्तवैरिणं दृप्तं दृष्ट्वा शत्रुं तथागतम्  
०७,१४४।००८च् ननाद शकुनी राजंस् तपान्ते जलदो यथा  
०७,१४४।००९अ प्रतिलभ्य ततः सञ्ज्ञां नकुलः पाण्डुनन्दनः  
०७,१४४।००९च् अभ्ययात् सौबलं भूयो व्यात्तानन इवान्तकः  
०७,१४४।०१०अ सङ्क्रुद्धः शकुनिं षष्ट्या विव्याध भरतर्षभ  
०७,१४४।०१०च् पुनश् चैव शतेनैव नाराचानां स्तनान्तरे  
०७,१४४।०११अ ततो ऽस्य सशरं चापं मुष्टिदेशे स चिच्छिदे  
०७,१४४।०११च् ध्वजं च त्वरितं छित्त्वा रथाद् भूमाव् अपातयत्  
०७,१४४।०११द्*११८४_०१ विशिखेन च तीक्ष्णेन पीतेन निशितेन च  
०७,१४४।०११द्*११८४_०२ ऊरू निर्भिद्य चैकेन नकुलः पाण्डुनन्दनः  
०७,१४४।०११द्*११८४_०३ श्येनं सपक्षं व्याधेन पातयाम् आस तं तदा  
०७,१४४।०१२अ सो ऽतिविद्धो महाराज रथोपस्थ उपाविशत्  
०७,१४४।०१२ब्*११८५_०१ ध्वजयष्टिं परिष्वज्य कामिनीं कामुको यथा  
०७,१४४।०१२च् तं विसञ्ज्ञं निपतितं दृष्ट्वा स्यालं तवानघ  
०७,१४४।०१२ए अपोवाह रथेनाशु सारथिर् ध्वजिनीमुखात्  
०७,१४४।०१३अ ततः सञ्चुक्रुशुः पार्था ये च तेषां पदानुगाः  
०७,१४४।०१३च् निर्जित्य च रणे शत्रून् नकुलः शत्रुतापनः  
०७,१४४।०१३ए अब्रवीत् सारथिं क्रुद्धो द्रोणानीकाय मां वह  
०७,१४४।०१४अ तस्य तद् वचनं श्रुत्वा माद्रीपुत्रस्य धीमतः  
०७,१४४।०१४च् प्रायात् तेन रणे राजन् येन द्रोणो ऽन्वयुध्यत  
०७,१४४।०१५अ शिखण्डिनं तु समरे द्रोणप्रेप्सुं विशां पते  
०७,१४४।०१५च् कृपः शारद्वतो यत्तः प्रत्युद्गच्छत् सुवेगितः  
०७,१४४।०१६अ गौतमं द्रुतम् आयान्तं द्रोणान्तिकम् अरिन्दमम्  
०७,१४४।०१६च् विव्याध नवभिर् भल्लैः शिखण्डी प्रहसन्न् इव  
०७,१४४।०१७अ तम् आचार्यो महाराज विद्ध्वा पञ्चभिर् आशुगैः  
०७,१४४।०१७च् पुनर् विव्याध विंशत्या पुत्राणां प्रियकृत् तव  
०७,१४४।०१८अ महद् युद्धं तयोर् आसीद् घोररूपं विशां पते  
०७,१४४।०१८च् यथा देवासुरे युद्धे शम्बरामरराजयोः  
०७,१४४।०१९अ शरजालावृतं व्योम चक्रतुस् तौ महारथौ  
०७,१४४।०१९ब्*११८६_०१ मेघाव् इव तपापाये वीरौ समरदुर्मदौ  
०७,१४४।०१९च् प्रकृत्या घोररूपं तद् आसीद् घोरतरं पुनः  
०७,१४४।०२०अ रात्रिश् च भरतश्रेष्ठ योधानां युद्धशालिनाम्  
०७,१४४।०२०च् कालरात्रिनिभा ह्य् आसीद् घोररूपा भयावहा  
०७,१४४।०२१अ शिखण्डी तु महाराज गौतमस्य महद् धनुः  
०७,१४४।०२१च् अर्धचन्द्रेण चिच्छेद सज्यं सविशिखं तदा  
०७,१४४।०२२अ तस्य क्रुद्धः कृपो राजञ् शक्तिं चिक्षेप दारुणाम्  
०७,१४४।०२२च् स्वर्णदण्डाम् अकुण्ठाग्रां कर्मारपरिमार्जिताम्  
०७,१४४।०२३अ ताम् आपतन्तीं चिच्छेद शिखण्डी बहुभिः शरैः  
०७,१४४।०२३च् सापतन् मेदिनीं दीप्ता भासयन्ती महाप्रभा  
०७,१४४।०२४अ अथान्यद् धनुर् आदाय गौतमो रथिनां वरः  
०७,१४४।०२४च् प्राच्छादयच् छितैर् बाणैर् महाराज शिखण्डिनम्  
०७,१४४।०२५अ स छाद्यमानः समरे गौतमेन यशस्विना  
०७,१४४।०२५च् व्यषीदत रथोपस्थे शिखण्डी रथिनां वरः  
०७,१४४।०२६अ सीदन्तं चैनम् आलोक्य कृपः शारद्वतो युधि  
०७,१४४।०२६च् आजघ्ने बहुभिर् बाणैर् जिघांसन्न् इव भारत  
०७,१४४।०२७अ विमुखं तं रणे दृष्ट्वा याज्ञसेनिं महारथम्  
०७,१४४।०२७च् पाञ्चालाः सोमकाश् चैव परिवव्रुः समन्ततः  
०७,१४४।०२८अ तथैव तव पुत्राश् च परिवव्रुर् द्विजोत्तमम्  
०७,१४४।०२८च् महत्या सेनया सार्धं ततो युद्धम् अभूत् पुनः  
०७,१४४।०२९अ रथानां च रणे राजन्न् अन्योन्यम् अभिधावताम्  
०७,१४४।०२९च् बभूव तुमुलः शब्दो मेघानां नदताम् इव  
०७,१४४।०३०अ द्रवतां सादिनां चैव गजानां च विशां पते  
०७,१४४।०३०च् अन्योन्यम् अभितो राजन् क्रूरम् आयोधनं बभौ  
०७,१४४।०३१अ पत्तीनां द्रवतां चैव पदशब्देन मेदिनी  
०७,१४४।०३१च् अकम्पत महाराज भयत्रस्तेव चाङ्गना  
०७,१४४।०३२अ रथा रथान् समासाद्य प्रद्रुता वेगवत्तरम्  
०७,१४४।०३२च् न्यगृह्णन् बहवो राजञ् शलभान् वायसा इव  
०७,१४४।०३३अ तथा गजान् प्रभिन्नांश् च सुप्रभिन्ना महागजाः  
०७,१४४।०३३च् तस्मिन्न् एव पदे यत्ता निगृह्णन्ति स्म भारत  
०७,१४४।०३४अ सादी सादिनम् आसाद्य पदाती च पदातिनम्  
०७,१४४।०३४च् समासाद्य रणे ऽन्योन्यं संरब्धा नातिचक्रमुः  
०७,१४४।०३५अ धावतां द्रवतां चैव पुनर् आवर्तताम् अपि  
०७,१४४।०३५च् बभूव तत्र सैन्यानां शब्दः सुतुमुलो निशि  
०७,१४४।०३६अ दीप्यमानाः प्रदीपाश् च रथवारणवाजिषु  
०७,१४४।०३६च् अदृश्यन्त महाराज महोल्का इव खाच् च्युताः  
०७,१४४।०३७अ सा निशा भरतश्रेष्ठ प्रदीपैर् अवभासिता  
०७,१४४।०३७च् दिवसप्रतिमा राजन् बभूव रणमूर्धनि  
०७,१४४।०३८अ आदित्येन यथा व्याप्तं तमो लोके प्रणश्यति  
०७,१४४।०३८च् तथा नष्टं तमो घोरं दीपैर् दीप्तैर् अलङ्कृतम्  
०७,१४४।०३८द्*११८७_०१ दिवं च पृथिवीं चैव दिशश् च प्रदिशस् तथा  
०७,१४४।०३८द्*११८७_०२ रजसा तमसा व्याप्ता द्योतिताः प्रभया पुनः  
०७,१४४।०३९अ शस्त्राणां कवचानां च मणीनां च महात्मनाम्  
०७,१४४।०३९च् अन्तर्दधुः प्रभाः सर्वा दीपैस् तैर् अवभासिताः  
०७,१४४।०४०अ तस्मिन् कोलाहले युद्धे वर्तमाने निशामुखे  
०७,१४४।०४०ब्*११८८_०१ न के चिद् विदुरात्मानम् अयम् अस्मीति भारत  
०७,१४४।०४०च् अवधीत् समरे पुत्रं पिता भरतसत्तम  
०७,१४४।०४१अ पुत्रश् च पितरं मोहात् सखायं च सखा तथा  
०७,१४४।०४१च् सम्बन्धिनं च सम्बन्धी स्वस्रीयं चापि मातुलः  
०७,१४४।०४२अ स्वे स्वान् परे परांश् चापि निजघ्नुर् इतरेतरम्  
०७,१४४।०४२च् निर्मर्यादम् अभूद् युद्धं रात्रौ घोरं भयावहम्  
०७,१४५।००१ सञ्जय उवाच  
०७,१४५।००१अ तस्मिन् सुतुमुले युद्धे वर्तमाने भयावहे  
०७,१४५।००१च् धृष्टद्युम्नो महाराज द्रोणम् एवाभ्यवर्तत  
०७,१४५।००२अ सम्मृजानो धनुः श्रेष्ठं ज्यां विकर्षन् पुनः पुनः  
०७,१४५।००२च् अभ्यवर्तत द्रोणस्य रथं रुक्मविभूषितम्  
०७,१४५।००३अ धृष्टद्युम्नं तदायान्तं द्रोणस्यान्तचिकीर्षया  
०७,१४५।००३च् परिवव्रुर् महाराज पाञ्चालाः पाण्डवैः सह  
०७,१४५।००४अ तथा परिवृतं दृष्ट्वा द्रोणम् आचार्यसत्तमम्  
०७,१४५।००४च् पुत्रास् ते सर्वतो यत्ता ररक्षुर् द्रोणम् आहवे  
०७,१४५।००५अ बलार्णवौ ततस् तौ तु समेयातां निशामुखे  
०७,१४५।००५च् वातोद्धूतौ क्षुब्धसत्त्वौ भैरवौ सागराव् इव  
०७,१४५।००६अ ततो द्रोणं महाराज पाञ्चाल्यः पञ्चभिः शरैः  
०७,१४५।००६च् विव्याध हृदये तूर्णं सिंहनादं ननाद च  
०७,१४५।००७अ तं द्रोणः पञ्चविंशत्या विद्ध्वा भारत संयुगे  
०७,१४५।००७च् चिच्छेदान्येन भल्लेन धनुर् अस्य महाप्रभम्  
०७,१४५।००८अ धृष्टद्युम्नस् तु निर्विद्धो द्रोणेन भरतर्षभ  
०७,१४५।००८च् उत्ससर्ज धनुस् तूर्णं सन्दश्य दशनच्छदम्  
०७,१४५।००९अ ततः क्रुद्धो महाराज धृष्टद्युम्नः प्रतापवान्  
०७,१४५।००९च् आददे ऽन्यद् धनुः श्रेष्ठं द्रोणस्यान्तचिकीर्षया  
०७,१४५।०१०अ विकृष्य च धनुश् चित्रम् आकर्णात् परवीरहा  
०७,१४५।०१०च् द्रोणस्यान्तकरं घोरं व्यसृजत् सायकं ततः  
०७,१४५।०११अ स विसृष्टो बलवता शरो घोरो महामृधे  
०७,१४५।०११च् भासयाम् आस तत् सैन्यं दिवाकर इवोदितः  
०७,१४५।०१२अ तं दृष्ट्वा तु शरं घोरं देवगन्धर्वमानवाः  
०७,१४५।०१२च् स्वस्त्य् अस्तु समरे राजन् द्रोणायेत्य् अब्रुवन् वचः  
०७,१४५।०१३अ तं तु सायकम् अप्राप्तम् आचार्यस्य रथं प्रति  
०७,१४५।०१३च् कर्णो द्वादशधा राजंश् चिच्छेद कृतहस्तवत्  
०७,१४५।०१४अ स छिन्नो बहुधा राजन् सूतपुत्रेण मारिष  
०७,१४५।०१४च् निपपात शरस् तूर्णं निकृत्तः कर्णसायकैः  
०७,१४५।०१५अ छित्त्वा तु समरे बाणं शरैः सन्नतपर्वभिः  
०७,१४५।०१५च् धृष्टद्युम्नं रणे कर्णो विव्याध दशभिः शरैः  
०७,१४५।०१६अ पञ्चभिर् द्रोणपुत्रस् तु स्वयं द्रोणश् च सप्तभिः  
०७,१४५।०१६च् शल्यश् च नवभिर् बाणैस् त्रिभिर् दुःशासनस् तथा  
०७,१४५।०१७अ दुर्योधनश् च विंशत्या शकुनिश् चापि पञ्चभिः  
०७,१४५।०१७च् पाञ्चाल्यं त्वरिताविध्यन् सर्व एव महारथाः  
०७,१४५।०१८अ स विद्धः सप्तभिर् वीरैर् द्रोणत्राणार्थम् आहवे  
०७,१४५।०१८च् सर्वान् असम्भ्रमाद् राजन् प्रत्यविध्यत् त्रिभिस् त्रिभिः  
०७,१४५।०१८ए द्रोणं द्रौणिं च कर्णं च विव्याध तव चात्मजम्  
०७,१४५।०१९अ ते विद्ध्वा धन्विना तेन धृष्टद्युम्नं पुनर् मृधे  
०७,१४५।०१९च् विव्यधुः पञ्चभिस् तूर्णम् एकैको रथिनां वरः  
०७,१४५।०२०अ द्रुमसेनस् तु सङ्क्रुद्धो राजन् विव्याध पत्रिणा  
०७,१४५।०२०च् त्रिभिश् चान्यैः शरैस् तूर्णं तिष्ठ तिष्ठेति चाब्रवीत्  
०७,१४५।०२१अ स तु तं प्रतिविव्याध त्रिभिस् तीक्ष्णैर् अजिह्मगैः  
०७,१४५।०२१च् स्वर्णपुङ्खैः शिलाधौतैः प्राणान्तकरणैर् युधि  
०७,१४५।०२२अ भल्लेनान्येन तु पुनः सुवर्णोज्ज्वलकुण्डलम्  
०७,१४५।०२२च् उन्ममाथ शिरः कायाद् द्रुमसेनस्य वीर्यवान्  
०७,१४५।०२३अ तच्छिरो न्यपतद् भूमौ सन्दष्टौष्ठपुटं रणे  
०७,१४५।०२३च् महावातसमुद्धूतं पक्वं तालफलं यथा  
०७,१४५।०२३द्*११८९_०१ द्युमत्सेनं हतं दृष्ट्वा धृष्टद्युम्नः प्रतापवान्  
०७,१४५।०२३द्*११८९_०२ कर्णम् अभ्यद्रवद् राजन् सायकैर् बहुभिः शितैः  
०७,१४५।०२४अ तांश् च विद्ध्वा पुनर् वीरान् वीरः सुनिशितैः शरैः  
०७,१४५।०२४च् राधेयस्याच्छिनद् भल्लैः कार्मुकं चित्रयोधिनः  
०७,१४५।०२५अ न तु तन् ममृषे कर्णो धनुषश् छेदनं तथा  
०७,१४५।०२५च् निकर्तनम् इवात्युग्रो लाङ्गूलस्य यथा हरिः  
०७,१४५।०२६अ सो ऽन्यद् धनुः समादाय क्रोधरक्तेक्षणः श्वसन्  
०७,१४५।०२६च् अभ्यवर्षच् छरौघैस् तं धृष्टद्युम्नं महाबलम्  
०७,१४५।०२७अ दृष्ट्वा तु कर्णं संरब्धं ते वीराः षड् रथर्षभाः  
०७,१४५।०२७च् पाञ्चाल्यपुत्रं त्वरिताः परिवव्रुर् जिघांसया  
०७,१४५।०२८अ षण्णां योधप्रवीराणां तावकानां पुरस्कृतम्  
०७,१४५।०२८च् मृत्योर् आस्यम् अनुप्राप्तं धृष्टद्युम्नम् अमंस्महि  
०७,१४५।०२९अ एतस्मिन्न् एव काले तु दाशार्हो विकिरञ् शरान्  
०७,१४५।०२९च् धृष्टद्युम्नं पराक्रान्तं सात्यकिः प्रत्यपद्यत  
०७,१४५।०३०अ तम् आयान्तं महेष्वासं सात्यकिं युद्धदुर्मदम्  
०७,१४५।०३०च् राधेयो दशभिर् बाणैः प्रत्यविध्यद् अजिह्मगैः  
०७,१४५।०३१अ तं सात्यकिर् महाराज विव्याध दशभिः शरैः  
०७,१४५।०३१च् पश्यतां सर्ववीराणां मा गास् तिष्ठेति चाब्रवीत्  
०७,१४५।०३२अ स सात्यकेस् तु बलिनः कर्णस्य च महात्मनः  
०७,१४५।०३२च् आसीत् समागमो घोरो बलिवासवयोर् इव  
०७,१४५।०३३अ त्रासयंस् तलघोषेण क्षत्रियान् क्षत्रियर्षभः  
०७,१४५।०३३च् राजीवलोचनं कर्णं सात्यकिः प्रत्यविध्यत  
०७,१४५।०३४अ कम्पयन्न् इव घोषेण धनुषो वसुधां बली  
०७,१४५।०३४च् सूतपुत्रो महाराज सात्यकिं प्रत्ययोधयत्  
०७,१४५।०३५अ विपाठकर्णिनाराचैर् वत्सदन्तैः क्षुरैर् अपि  
०७,१४५।०३५च् कर्णः शरशतैश् चापि शैनेयं प्रत्यविध्यत  
०७,१४५।०३६अ तथैव युयुधानो ऽपि वृष्णीनां प्रवरो रथः  
०७,१४५।०३६च् अभ्यवर्षच् छरैः कर्णं तद् युद्धम् अभवत् समम्  
०७,१४५।०३७अ तावकाश् च महाराज कर्णपुत्रश् च दंशितः  
०७,१४५।०३७च् सात्यकिं विव्यधुस् तूर्णं समन्तान् निशितैः शरैः  
०७,१४५।०३८अ अस्त्रैर् अस्त्राणि संवार्य तेषां कर्णस्य चाभिभो  
०७,१४५।०३८च् अविध्यत् सात्यकिः क्रुद्धो वृषसेनं स्तनान्तरे  
०७,१४५।०३९अ तेन बाणेन निर्विद्धो वृषसेनो विशां पते  
०७,१४५।०३९च् न्यपतत् स रथे मूढो धनुर् उत्सृज्य वीर्यवान्  
०७,१४५।०४०अ ततः कर्णो हतं मत्वा वृषसेनं महारथः  
०७,१४५।०४०च् पुत्रशोकाभिसन्तप्तः सात्यकिं प्रत्यपीडयत्  
०७,१४५।०४१अ पीड्यमानस् तु कर्णेन युयुधानो महारथः  
०७,१४५।०४१च् विव्याध बहुभिः कर्णं त्वरमाणः पुनः पुनः  
०७,१४५।०४२अ स कर्णं दशभिर् विद्ध्वा वृषसेनं च सप्तभिः  
०७,१४५।०४२च् सहस्तावापधनुषी तयोश् चिच्छेद सात्वतः  
०७,१४५।०४३अ ताव् अन्ये धनुषी सज्ये कृत्वा शत्रुभयङ्करे  
०७,१४५।०४३च् युयुधानम् अविध्येतां समन्तान् निशितैः शरैः  
०७,१४५।०४४अ वर्तमाने तु सङ्ग्रामे तस्मिन् वीरवरक्षये  
०७,१४५।०४४च् अतीव शुश्रुवे राजन् गाण्डीवस्य महास्वनः  
०७,१४५।०४५अ श्रुत्वा तु रथनिर्घोषं गाण्डीवस्य च निस्वनम्  
०७,१४५।०४५च् सूतपुत्रो ऽब्रवीद् राजन् दुर्योधनम् इदं वचः  
०७,१४५।०४६अ एष सर्वाञ् शिबीन् हत्वा मुख्यशश् च नरर्षभान्  
०७,१४५।०४६च् पौरवांश् च महेष्वासान् गाण्डीवनिनदो महान्  
०७,१४५।०४६च्*११९०_०१ **** **** विक्षिपन्न् उत्तमं धनुः  
०७,१४५।०४६च्*११९०_०२ पार्थस् तत्रैव नियतं  
०७,१४५।०४७अ श्रूयते रथघोषश् च वासवस्येव नर्दतः  
०७,१४५।०४७च् करोति पाण्डवो व्यक्तं कर्मौपयिकम् आत्मनः  
०७,१४५।०४८अ एषा विदीर्यते राजन् बहुधा भारती चमूः  
०७,१४५।०४८च् विप्रकीर्णान्य् अनीकानि नावतिष्ठन्ति कर्हि चित्  
०७,१४५।०४९अ वातेनेव समुद्धूतम् अभ्रजालं विदीर्यते  
०७,१४५।०४९च् सव्यसाचिनम् आसाद्य भिन्ना नौर् इव सागरे  
०७,१४५।०५०अ द्रवतां योधमुख्यानां गाण्डीवप्रेषितैः शरैः  
०७,१४५।०५०च् विद्धानां शतशो राजञ् श्रूयते निनदो महान्  
०७,१४५।०५०ए निशीथे राजशार्दूल स्तनयित्नोर् इवाम्बरे  
०७,१४५।०५१अ हाहाकाररवांश् चैव सिंहनादांश् च पुष्कलान्  
०७,१४५।०५१च् शृणु शब्दान् बहुविधान् अर्जुनस्य रथं प्रति  
०७,१४५।०५२अ अयं मध्ये स्थितो ऽस्माकं सात्यकिः सात्वताधमः  
०७,१४५।०५२च् इह चेल् लभ्यते लक्ष्यं कृत्स्नाञ् जेष्यामहे परान्  
०७,१४५।०५३अ एष पाञ्चालराजस्य पुत्रो द्रोणेन सङ्गतः  
०७,१४५।०५३च् सर्वतः संवृतो योधै राजन् पुरुषसत्तमैः  
०७,१४५।०५४अ सात्यकिं यदि हन्यामो धृष्टद्युम्नं च पार्षतम्  
०७,१४५।०५४च् असंशयं महाराज ध्रुवो नो विजयो भवेत्  
०७,१४५।०५५अ सौभद्रवद् इमौ वीरौ परिवार्य महारथौ  
०७,१४५।०५५च् प्रयतामो महाराज निहन्तुं वृष्णिपार्षतौ  
०७,१४५।०५६अ सव्यसाची पुरो ऽभ्येति द्रोणानीकाय भारत  
०७,१४५।०५६च् संसक्तं सात्यकिं ज्ञात्वा बहुभिः कुरुपुङ्गवैः  
०७,१४५।०५७अ तत्र गच्छन्तु बहवः प्रवरा रथसत्तमाः  
०७,१४५।०५७च् यावत् पार्थो न जानाति सात्यकिं बहुभिर् वृतम्  
०७,१४५।०५८अ ते त्वरध्वं यथा शूराः शराणां मोक्षणे भृशम्  
०७,१४५।०५८च् यथा तूर्णं व्रजत्य् एष परलोकाय माधवः  
०७,१४५।०५८द्*११९१_०१ तथा कुरु महाराज सुनीत्या सुप्रयुक्तया  
०७,१४५।०५९अ कर्णस्य मतम् आज्ञाय पुत्रस् ते प्राह सौबलम्  
०७,१४५।०५९च् यथेन्द्रः समरे राजन् प्राह विष्णुं यशस्विनम्  
०७,१४५।०६०अ वृतः सहस्रैर् दशभिर् गजानाम् अनिवर्तिनाम्  
०७,१४५।०६०च् रथैश् च दशसाहस्रैर् वृतो याहि धनञ्जयम्  
०७,१४५।०६१अ दुःशासनो दुर्विषहः सुबाहुर् दुष्प्रधर्षणः  
०७,१४५।०६१च् एते त्वाम् अनुयास्यन्ति पत्तिभिर् बहुभिर् वृताः  
०७,१४५।०६२अ जहि कृष्णौ महाबाहो धर्मराजं च मातुल  
०७,१४५।०६२च् नकुलं सहदेवं च भीमसेनं च भारत  
०७,१४५।०६३अ देवानाम् इव देवेन्द्रे जयाशा मे त्वयि स्थिता  
०७,१४५।०६३च् जहि मातुल कौन्तेयान् असुरान् इव पावकिः  
०७,१४५।०६४अ एवम् उक्तो ययौ पार्थान् पुत्रेण तव सौबलः  
०७,१४५।०६४च् महत्या सेनया सार्धं तव पुत्रैस् तथा विभो  
०७,१४५।०६५अ प्रियार्थं तव पुत्राणां दिधक्षुः पाण्डुनन्दनान्  
०७,१४५।०६५च् ततः प्रववृते युद्धं तावकानां परैः सह  
०७,१४५।०६६अ प्रयाते सौबले राजन् पाण्डवानाम् अनीकिनीम्  
०७,१४५।०६६च् बलेन महता युक्तः सूतपुत्रस् तु सात्वतम्  
०७,१४५।०६७अ अभ्ययात् त्वरितं युद्धे किरञ् शरशतान् बहून्  
०७,१४५।०६७च् तथैव पाण्डवाः सर्वे सात्यकिं पर्यवारयन्  
०७,१४५।०६७द्*११९२_०१ भारद्वाजस् ततो गत्वा धृष्टद्युम्नरथं प्रति  
०७,१४५।०६८अ महद् युद्धं तदासीत् तु द्रोणस्य निशि भारत  
०७,१४५।०६८च् धृष्टद्युम्नेन शूरेण पाञ्चालैश् च महात्मनः  
०७,१४६।००१ सञ्जय उवाच  
०७,१४६।००१अ ततस् ते प्राद्रवन् सर्वे त्वरिता युद्धदुर्मदाः  
०७,१४६।००१च् अमृष्यमाणाः संरब्धा युयुधानरथं प्रति  
०७,१४६।००२अ ते रथैः कल्पितै राजन् हेमरूप्यविभूषितैः  
०७,१४६।००२च् सादिभिश् च गजैश् चैव परिवव्रुः स्म सात्वतम्  
०७,१४६।००३अ अथैनं कोष्ठकीकृत्य सर्वतस् ते महारथाः  
०७,१४६।००३च् सिंहनादांस् तदा चक्रुस् तर्जयन्तः स्म सात्यकिम्  
०७,१४६।००४अ ते ऽभ्यवर्षञ् शरैस् तीक्ष्णैः सात्यकिं सत्यविक्रमम्  
०७,१४६।००४च् त्वरमाणा महावीर्या माधवस्य वधैषिणः  
०७,१४६।००५अ तान् दृष्ट्वा पततस् तूर्णं शैनेयः परवीरहा  
०७,१४६।००५च् प्रत्यगृह्णान् महाबाहुः प्रमुञ्चन् विशिखान् बहून्  
०७,१४६।००६अ तत्र वीरो महेष्वासः सात्यकिर् युद्धदुर्मदः  
०७,१४६।००६च् निचकर्त शिरांस्य् उग्रैः शरैः सन्नतपर्वभिः  
०७,१४६।००७अ हस्तिहस्तान् हयग्रीवान् बाहून् अपि च सायुधान्  
०७,१४६।००७च् क्षुरप्रैः पातयाम् आस तावकानां स माधवः  
०७,१४६।००८अ पतितैश् चामरैश् चैव श्वेतच्छत्रैश् च भारत  
०७,१४६।००८च् बभूव धरणी पूर्णा नक्षत्रैर् द्यौर् इव प्रभो  
०७,१४६।००९अ तेषां तु युयुधानेन युध्यतां युधि भारत  
०७,१४६।००९च् बभूव तुमुलः शब्दः प्रेतानाम् इव क्रन्दताम्  
०७,१४६।०१०अ तेन शब्देन महता पूरितासीद् वसुन्धरा  
०७,१४६।०१०च् रात्रिः समभवच् चैव तीव्ररूपा भयावहा  
०७,१४६।०११अ दीर्यमाणं बलं दृष्ट्वा युयुधानशराहतम्  
०७,१४६।०११च् श्रुत्वा च विपुलं नादं निशीथे लोमहर्षणम्  
०७,१४६।०१२अ सुतस् तवाब्रवीद् राजन् सारथिं रथिनां वरः  
०७,१४६।०१२च् यत्रैष शब्दस् तत्राश्वांश् चोदयेति पुनः पुनः  
०७,१४६।०१३अ तेन सञ्चोद्यमानस् तु ततस् तांस् तुरगोत्तमान्  
०७,१४६।०१३च् सूतः सञ्चोदयाम् आस युयुधानरथं प्रति  
०७,१४६।०१४अ ततो दुर्योधनः क्रुद्धो दृढधन्वा जितक्लमः  
०७,१४६।०१४च् शीघ्रहस्तश् चित्रयोधी युयुधानम् उपाद्रवत्  
०७,१४६।०१५अ ततः पूर्णायतोत्सृष्टैर् मांसशोणितभोजनैः  
०७,१४६।०१५च् दुर्योधनं द्वादशभिर् माधवः प्रत्यविध्यत  
०७,१४६।०१६अ दुर्योधनस् तेन तथा पूर्वम् एवार्दितः शरैः  
०७,१४६।०१६च् शैनेयं दशभिर् बाणैः प्रत्यविध्यद् अमर्षितः  
०७,१४६।०१७अ ततः समभवद् युद्धम् आकुलं भरतर्षभ  
०७,१४६।०१७च् पाञ्चालानां च सर्वेषां भारतानां च दारुणम्  
०७,१४६।०१८अ शैनेयस् तु रणे क्रुद्धस् तव पुत्रं महारथम्  
०७,१४६।०१८च् सायकानाम् अशीत्या तु विव्याधोरसि भारत  
०७,१४६।०१९अ ततो ऽस्य वाहान् समरे शरैर् निन्ये यमक्षयम्  
०७,१४६।०१९च् सारथिं च रथात् तूर्णं पातयाम् आस पत्रिणा  
०७,१४६।०२०अ हताश्वे तु रथे तिष्ठन् पुत्रस् तव विशां पते  
०७,१४६।०२०च् मुमोच निशितान् बाणाञ् शैनेयस्य रथं प्रति  
०७,१४६।०२१अ शरान् पञ्चाशतस् तांस् तु शैनेयः कृतहस्तवत्  
०७,१४६।०२१च् चिच्छेद समरे राजन् प्रेषितांस् तनयेन ते  
०७,१४६।०२२अ अथापरेण भल्लेन मुष्टिदेशे महद् धनुः  
०७,१४६।०२२च् चिच्छेद रभसो युद्धे तव पुत्रस्य मारिष  
०७,१४६।०२३अ विरथो विधनुष्कश् च सर्वलोकेश्वरः प्रभुः  
०७,१४६।०२३च् आरुरोह रथं तूर्णं भास्वरं कृतवर्मणः  
०७,१४६।०२४अ दुर्योधने परावृत्ते शैनेयस् तव वाहिनीम्  
०७,१४६।०२४च् द्रावयाम् आस विशिखैर् निशामध्ये विशां पते  
०७,१४६।०२५अ शकुनिश् चार्जुनं राजन् परिवार्य समन्ततः  
०७,१४६।०२५च् रथैर् अनेकसाहस्रैर् गजैश् चैव सहस्रशः  
०७,१४६।०२५ए तथा हयसहस्रैश् च तुमुलं सर्वतो ऽकरोत्  
०७,१४६।०२६अ ते महास्त्राणि दिव्यानि विकिरन्तो ऽर्जुनं प्रति  
०७,१४६।०२६च् अर्जुनं योधयन्ति स्म क्षत्रियाः कालचोदिताः  
०७,१४६।०२७अ तान्य् अर्जुनः सहस्राणि रथवारणवाजिनाम्  
०७,१४६।०२७च् प्रत्यवारयद् आयस्तः प्रकुर्वन् विपुलं क्षयम्  
०७,१४६।०२८अ ततस् तु समरे शूरः शकुनिः सौबलस् तदा  
०७,१४६।०२८च् विव्याध निशितैर् बाणैर् अर्जुनं प्रहसन्न् इव  
०७,१४६।०२८द्*११९३_०१ ततो ऽर्जुनम् अरिघ्नं तं विव्याध युधि सौबलः  
०७,१४६।०२८द्*११९३_०२ रोषताम्रेक्षणः क्रुद्धो विंशत्या सायकैर् भृशम्  
०७,१४६।०२९अ पुनश् चैव शतेनास्य संरुरोध महारथम्  
०७,१४६।०२९च् तम् अर्जुनस् तु विंशत्या विव्याध युधि भारत  
०७,१४६।०३०अ अथेतरान् महेष्वासांस् त्रिभिस् त्रिभिर् अविध्यत  
०७,१४६।०३०च् संवार्य तान् बाणगणैर् युधि राजन् धनञ्जयः  
०७,१४६।०३०ए अवधीत् तावकान् योधान् वज्रपाणिर् इवासुरान्  
०७,१४६।०३१अ भुजैश् छिन्नैर् महाराज शरीरैश् च सहस्रशः  
०७,१४६।०३१च् समास्तीर्णा धरा तत्र बभौ पुष्पैर् इवाचिता  
०७,१४६।०३१द्*११९४_०१ शिरोभिः सकिरीटैश् च सुनसैश् चारुकुण्डलैः  
०७,१४६।०३१द्*११९४_०२ सन्दष्टौष्ठपुटैः क्रोधात् तथैवोद्धृतलोचनैः  
०७,१४६।०३१द्*११९४_०३ निष्कचूडामणिधरैः क्षत्रियाणां प्रियंवदैः  
०७,१४६।०३१द्*११९४_०४ पङ्कजैर् इव विन्यस्तैः पतितैर् विबभौ मही  
०७,१४६।०३१द्*११९४_०५ कृत्वा तत् कर्म बीभत्सुर् उग्रम् उग्रपराक्रमः  
०७,१४६।०३२अ स विद्ध्वा शकुनिं भूयः पञ्चभिर् नतपर्वभिः  
०७,१४६।०३२च् उलूकं त्रिभिर् आजघ्ने त्रिभिर् एव महायसैः  
०७,१४६।०३२द्*११९५_०१ स तु तेन समाविद्धः क्रोधाद् द्विगुणविक्रमः  
०७,१४६।०३२द्*११९५_०२ शरैर् अनेकसाहस्रैः सो ऽर्जुनं प्रत्यविध्यत  
०७,१४६।०३३अ तम् उलूकस् तथा विद्ध्वा वासुदेवम् अताडयत्  
०७,१४६।०३३च् ननाद च महानादं पूरयन् वसुधातलम्  
०७,१४६।०३४अ अर्जुनस् तु द्रुतं गत्वा शकुनेर् धनुर् आच्छिनत्  
०७,१४६।०३४च् निन्ये च चतुरो वाहान् यमस्य सदनं प्रति  
०७,१४६।०३५अ ततो रथाद् अवप्लुत्य सौबलो भरतर्षभ  
०७,१४६।०३५च् उलूकस्य रथं तूर्णम् आरुरोह विशां पते  
०७,१४६।०३६अ ताव् एकरथम् आरूढौ पितापुत्रौ महारथौ  
०७,१४६।०३६च् पार्थं सिषिचतुर् बाणैर् गिरिं मेघाव् इवोत्थितौ  
०७,१४६।०३७अ तौ तु विद्ध्वा महाराज पाण्डवो निशितैः शरैः  
०७,१४६।०३७च् विद्रावयंस् तव चमूं शतशो व्यधमच् छरैः  
०७,१४६।०३८अ अनिलेन यथाभ्राणि विच्छिन्नानि समन्ततः  
०७,१४६।०३८च् विच्छिन्नानि तथा राजन् बलान्य् आसन् विशां पते  
०७,१४६।०३९अ तद् बलं भरतश्रेष्ठ वध्यमानं तथा निशि  
०७,१४६।०३९च् प्रदुद्राव दिशः सर्वा वीक्षमाणं भयार्दितम्  
०७,१४६।०४०अ उत्सृज्य वाहान् समरे चोदयन्तस् तथापरे  
०७,१४६।०४०च् सम्भ्रान्ताः पर्यधावन्त तस्मिंस् तमसि दारुणे  
०७,१४६।०४१अ विजित्य समरे योधांस् तावकान् भरतर्षभ  
०७,१४६।०४१च् दध्मतुर् मुदितौ शङ्खौ वासुदेवधनञ्जयौ  
०७,१४६।०४२अ धृष्टद्युम्नो महाराज द्रोणं विद्ध्वा त्रिभिः शरैः  
०७,१४६।०४२च् चिच्छेद धनुषस् तूर्णं ज्यां शरेण शितेन ह  
०७,१४६।०४३अ तन् निधाय धनुर् नीडे द्रोणः क्षत्रियमर्दनः  
०७,१४६।०४३च् आददे ऽन्यद् धनुः शूरो वेगवत् सारवत्तरम्  
०७,१४६।०४४अ धृष्टद्युम्नं ततो द्रोणो विद्ध्वा सप्तभिर् आशुगैः  
०७,१४६।०४४च् सारथिं पञ्चभिर् बाणै राजन् विव्याध संयुगे  
०७,१४६।०४५अ तं निवार्य शरैस् तूर्णं धृष्टद्युम्नो महारथः  
०७,१४६।०४५च् व्यधमत् कौरवीं सेनां शतशो ऽथ सहस्रशः  
०७,१४६।०४६अ वध्यमाने बले तस्मिंस् तव पुत्रस्य मारिष  
०७,१४६।०४६च् प्रावर्तत नदी घोरा शोणितौघतरङ्गिणी  
०७,१४६।०४७अ उभयोः सेनयोर् मध्ये नराश्वद्विपवाहिनी  
०७,१४६।०४७च् यथा वैतरणी राजन् यमराष्ट्रपुरं प्रति  
०७,१४६।०४८अ द्रावयित्वा तु तत् सैन्यं धृष्टद्युम्नः प्रतापवान्  
०७,१४६।०४८च् अत्यराजत तेजस्वी शक्रो देवगणेष्व् इव  
०७,१४६।०४९अ अथ दध्मुर् महाशङ्खान् धृष्टद्युम्नशिखण्डिनौ  
०७,१४६।०४९च् यमौ च युयुधानश् च पाण्डवश् च वृकोदरः  
०७,१४६।०४९द्*११९६_०१ एतस्मिन्न् एव काले तु सूतपुत्रो महारथः  
०७,१४६।०४९द्*११९६_०२ चकार कदनं घोरं पाण्डुसैन्येषु मारिष  
०७,१४६।०५०अ जित्वा रथसहस्राणि तावकानां महारथाः  
०७,१४६।०५०च् सिंहनादरवांश् चक्रुः पाण्डवा जितकाशिनः  
०७,१४६।०५१अ पश्यतस् तव पुत्रस्य कर्णस्य च मदोत्कटाः  
०७,१४६।०५१च् तथा द्रोणस्य शूरस्य द्रौणेश् चैव विशां पते  
०७,१४७।००१ सञ्जय उवाच  
०७,१४७।००१अ विद्रुतं स्वबलं दृष्ट्वा वध्यमानं महात्मभिः  
०७,१४७।००१च् क्रोधेन महताविष्टः पुत्रस् तव विशां पते  
०७,१४७।००२अ अभ्येत्य सहसा कर्णं द्रोणं च जयतां वरम्  
०७,१४७।००२च् अमर्षवशम् आपन्नो वाक्यज्ञो वाक्यम् अब्रवीत्  
०७,१४७।००२द्*११९७_०१ ततो दुर्योधनो द्रोणं कर्णं च भरतर्षभ  
०७,१४७।००२द्*११९७_०२ चोदयाम् आस तौ तूर्णम् अमर्षवशम् ईयतुः  
०७,१४७।००३अ भवद्भ्याम् इह सङ्ग्रामो क्रुद्धाभ्यां सम्प्रवर्तितः  
०७,१४७।००३च् आहवे निहतं दृष्ट्वा सैन्धवं सव्यसाचिना  
०७,१४७।००४अ निहन्यमानां पाण्डूनां बलेन मम वाहिनीम्  
०७,१४७।००४च् भूत्वा तद्विजये शक्ताव् अशक्ताव् इव पश्यतः  
०७,१४७।००५अ यद्य् अहं भवतोस् त्याज्यो न वाच्यो ऽस्मि तदैव हि  
०७,१४७।००५च् आवां पाण्डुसुतान् सङ्ख्ये जेष्याव इति मानदौ  
०७,१४७।००६अ तदैवाहं वचः श्रुत्वा भवद्भ्याम् अनुसम्मतम्  
०७,१४७।००६च् कृतवान् पाण्डवैः सार्धं वैरं योधविनाशनम्  
०७,१४७।००७अ यदि नाहं परित्याज्यो भवद्भ्यां पुरुषर्षभौ  
०७,१४७।००७च् युध्येताम् अनुरूपेण विक्रमेण सुविक्रमौ  
०७,१४७।००७द्*११९८_०१ प्रस्तुतं हि मया युद्धम् आश्रित्य विपुलं बलम्  
०७,१४७।००७द्*११९८_०२ भवद्भ्यां पाण्डवैः सार्धं तच् च सर्वं निरर्थकम्  
०७,१४७।००८अ वाक्प्रतोदेन तौ वीरौ प्रणुन्नौ तनयेन ते  
०७,१४७।००८च् प्रावर्तयेतां तौ युद्धं घट्टिताव् इव पन्नगौ  
०७,१४७।००९अ ततस् तौ रथिनां श्रेष्ठौ सर्वलोकधनुर्धरौ  
०७,१४७।००९च् शैनेयप्रमुखान् पार्थान् अभिदुद्रुवतू रणे  
०७,१४७।०१०अ तथैव सहिताः पार्थाः स्वेन सैन्येन संवृताः  
०७,१४७।०१०च् अभ्यवर्तन्त तौ वीरौ नर्दमानौ मुहुर् मुहुः  
०७,१४७।०११अ अथ द्रोणो महेष्वासो दशभिः शिनिपुङ्गवम्  
०७,१४७।०११च् अविध्यत् त्वरितं क्रुद्धः सर्वशस्त्रभृतां वरः  
०७,१४७।०१२अ कर्णश् च दशभिर् बाणैः पुत्रश् च तव सप्तभिः  
०७,१४७।०१२च् दशभिर् वृषसेनश् च सौबलश् चापि सप्तभिः  
०७,१४७।०१२ए एते कौरव सङ्क्रन्दे शैनेयं पर्यवारयन्  
०७,१४७।०१२फ़्*११९९_०१ पाञ्चालान् आगतान् द्रोणः प्रेषयद् यमसादनम्  
०७,१४७।०१२फ़्*११९९_०२ एतस्मिन्न् एव काले तु सूतपुत्रो महारथः  
०७,१४७।०१२फ़्*११९९_०३ कर्णो राजन् महेष्वासो युद्धाय महतो महत्  
०७,१४७।०१२फ़्*११९९_०४ मनः कृत्वाभ्ययाद् आशु धृष्टद्युम्नरथं प्रति  
०७,१४७।०१३अ दृष्ट्वा च समरे द्रोणं निघ्नन्तं पाण्डवीं चमूम्  
०७,१४७।०१३च् विव्यधुः सोमकास् तूर्णं समन्ताच् छरवृष्टिभिः  
०७,१४७।०१४अ ततो द्रोणो ऽहरत् प्राणान् क्षत्रियाणां विशां पते  
०७,१४७।०१४च् रश्मिभिर् भास्करो राजंस् तमसाम् इव भारत  
०७,१४७।०१५अ द्रोणेन वध्यमानानां पाञ्चालानां विशां पते  
०७,१४७।०१५च् शुश्रुवे तुमुलः शब्दः क्रोशताम् इतरेतरम्  
०७,१४७।०१६अ पुत्रान् अन्ये पितॄन् अन्ये भ्रातॄन् अन्ये च मातुलान्  
०७,१४७।०१६च् भागिनेयान् वयस्यांश् च तथा सम्बन्धिबान्धवान्  
०७,१४७।०१६ए उत्सृज्योत्सृज्य गच्छन्ति त्वरिता जीवितेप्सवः  
०७,१४७।०१७अ अपरे मोहिता मोहात् तम् एवाभिमुखा ययुः  
०७,१४७।०१७च् पाण्डवानां रणे योधाः परलोकं तथापरे  
०७,१४७।०१८अ सा तथा पाण्डवी सेना वध्यमाना महात्मभिः  
०७,१४७।०१८च् निशि सम्प्राद्रवद् राजन्न् उत्सृज्योल्काः सहस्रशः  
०७,१४७।०१९अ पश्यतो भीमसेनस्य विजयस्याच्युतस्य च  
०७,१४७।०१९च् यमयोर् धर्मपुत्रस्य पार्षतस्य च पश्यतः  
०७,१४७।०२०अ तमसा संवृते लोके न प्राज्ञायत किं चन  
०७,१४७।०२०च् कौरवाणां प्रकाशेन दृश्यन्ते तु द्रुताः परे  
०७,१४७।०२१अ द्रवमाणं तु तत् सैन्यं द्रोणकर्णौ महारथौ  
०७,१४७।०२१च् जघ्नतुः पृष्ठतो राजन् किरन्तौ सायकान् बहून्  
०७,१४७।०२२अ पाञ्चालेषु प्रभग्नेषु दीर्यमाणेषु सर्वशः  
०७,१४७।०२२च् जनार्दनो दीनमनाः प्रत्यभाषत फल्गुनम्  
०७,१४७।०२३अ द्रोणकर्णौ महेष्वासाव् एतौ पार्षतसात्यकी  
०७,१४७।०२३च् पाञ्चालांश् चैव सहितौ जघ्नतुः सायकैर् भृशम्  
०७,१४७।०२४अ एतयोः शरवर्षेण प्रभग्ना नो महारथाः  
०७,१४७।०२४च् वार्यमाणापि कौन्तेय पृतना नावतिष्ठते  
०७,१४७।०२४द्*१२००_०१ तां तु विद्रवतीं दृष्ट्वा ऊचतुः केशवार्जुनौ  
०७,१४७।०२४द्*१२००_०२ मा विद्रवत वित्रस्ता भयं त्यजत पाण्डवाः  
०७,१४७।०२५अ एताव् आवां सर्वसैन्यैर् व्यूढैः सम्यग् उदायुधैः  
०७,१४७।०२५च् द्रोणं च सूतपुत्रं च प्रयतावः प्रबाधितुम्  
०७,१४७।०२६अ एतौ हि बलिनौ शूरौ कृतास्त्रौ जितकाशिनौ  
०७,१४७।०२६च् उपेक्षितौ बलं क्रुद्धौ नाशयेतां निशाम् इमाम्  
०७,१४७।०२६द्*१२०१_०१ तयोः संवदतोर् एवं भीमकर्मा महाबलः  
०७,१४७।०२६ए एष भीमो ऽभियात्य् उग्रः पुनर् आवर्त्य वाहिनीम्  
०७,१४७।०२७अ वृकोदरं तथायान्तं दृष्ट्वा तत्र जनार्दनः  
०७,१४७।०२७च् पुनर् एवाब्रवीद् राजन् हर्षयन्न् इव पाण्डवम्  
०७,१४७।०२८अ एष भीमो रणश्लाघी वृतः सोमकपाण्डवैः  
०७,१४७।०२८च् रुषितो ऽभ्येति वेगेन द्रोणकर्णौ महाबलौ  
०७,१४७।०२९अ एतेन सहितो युध्य पाञ्चालैश् च महारथैः  
०७,१४७।०२९च् आश्वासनार्थं सर्वेषां सैन्यानां पाण्डुनन्दन  
०७,१४७।०३०अ ततस् तौ पुरुषव्याघ्राव् उभौ माधवपाण्डवौ  
०७,१४७।०३०च् द्रोणकर्णौ समासाद्य धिष्ठितौ रणमूर्धनि  
०७,१४७।०३१अ ततस् तत् पुनर् आवृत्तं युधिष्ठिरबलं महत्  
०७,१४७।०३१च् ततो द्रोणश् च कर्णश् च परान् ममृदतुर् युधि  
०७,१४७।०३२अ स सम्प्रहारस् तुमुलो निशि प्रत्यभवन् महान्  
०७,१४७।०३२च् यथा सागरयो राजंश् चन्द्रोदयविवृद्धयोः  
०७,१४७।०३३अ तत उत्सृज्य पाणिभ्यः प्रदीपांस् तव वाहिनी  
०७,१४७।०३३च् युयुधे पाण्डवैः सार्धम् उन्मत्तवद् अहःक्षये  
०७,१४७।०३४अ रजसा तमसा चैव संवृते भृशदारुणे  
०७,१४७।०३४च् केवलं नामगोत्रेण प्रायुध्यन्त जयैषिणः  
०७,१४७।०३५अ अश्रूयन्त हि नामानि श्राव्यमाणानि पार्थिवैः  
०७,१४७।०३५च् प्रहरद्भिर् महाराज स्वयंवर इवाहवे  
०७,१४७।०३६अ निःशब्दम् आसीत् सहसा पुनः शब्दो महान् अभूत्  
०७,१४७।०३६च् क्रुद्धानां युध्यमानानां जयतां जीयताम् अपि  
०७,१४७।०३७अ यत्र यत्र स्म दृश्यन्ते प्रदीपाः कुरुसत्तम  
०७,१४७।०३७च् तत्र तत्र स्म ते शूरा निपतन्ति पतङ्गवत्  
०७,१४७।०३८अ तथा संयुध्यमानानां विगाढाभून् महानिशा  
०७,१४७।०३८च् पाण्डवानां च राजेन्द्र कौरवाणां च सर्वशः  
०७,१४८।००१ सञ्जय उवाच  
०७,१४८।००१अ ततः कर्णो रणे दृष्ट्वा पार्षतं परवीरहा  
०७,१४८।००१च् आजघानोरसि शरैर् दशभिर् मर्मभेदिभिः  
०७,१४८।००२अ प्रतिविव्याध तं तूर्णं धृष्टद्युम्नो ऽपि मारिष  
०७,१४८।००२च् पञ्चभिः सायकैर् हृष्टस् तिष्ठ तिष्ठेति चाब्रवीत्  
०७,१४८।००३अ ताव् अन्योन्यं शरैः सङ्ख्ये सञ्छाद्य सुमहारथौ  
०७,१४८।००३च् पुनः पूर्णायतोत्सृष्टैर् विव्यधाते परस्परम्  
०७,१४८।००४अ ततः पाञ्चालमुख्यस्य धृष्टद्युम्नस्य संयुगे  
०७,१४८।००४च् सारथिं चतुरश् चाश्वान् कर्णो विव्याध सायकैः  
०७,१४८।००५अ कार्मुकप्रवरं चास्य प्रचिच्छेद शितैः शरैः  
०७,१४८।००५च् सारथिं चास्य भल्लेन रथनीडाद् अपातयत्  
०७,१४८।००६अ धृष्टद्युम्नस् तु विरथो हताश्वो हतसारथिः  
०७,१४८।००६ब्*१२०२_०१ अवप्लुत्य रथात् तूर्णं गदाम् आदाय वीर्यवान्  
०७,१४८।००६ब्*१२०२_०२ स विध्यमानः कर्णेन शरैः सन्नतपर्वभिः  
०७,१४८।००६ब्*१२०२_०३ गत्वा कर्णसमीपं तु जघान चतुरो हयान्  
०७,१४८।००६ब्*१२०२_०४ पुनर् आवृत्य वेगेन पार्षतः परवीरहा  
०७,१४८।००६ब्*१२०२_०५ धनञ्जयरथं क्षिप्रम् आरुह्य रथिनां वरः  
०७,१४८।००६ब्*१२०२_०६ प्रयातु कामः कर्णाय वारितो धर्मसूनुना  
०७,१४८।००६ब्*१२०२_०७ कर्णस् तु सुमहातेजाः सिंहनादविमिश्रितम्  
०७,१४८।००६ब्*१२०२_०८ धनुःशब्दं महच् चक्रे दध्मौ तारेण चाम्बुजम्  
०७,१४८।००६ब्*१२०२_०९ दृष्ट्वा विनिर्जितं युद्धे पार्षतं ते महारथाः  
०७,१४८।००६ब्*१२०२_१० अमर्षवशम् आपन्नाः पाञ्चालाः सह सोमकैः  
०७,१४८।००६ब्*१२०२_११ सुतपुत्रवधार्थाय शस्त्राण्य् आदाय सर्वशः  
०७,१४८।००६ब्*१२०२_१२ प्रययुः कर्णम् उद्दिश्य मृत्युं कृत्वा निवर्तनम्  
०७,१४८।००६च् गृहीत्वा परिघं घोरं कर्णस्याश्वान् अपीपिषत्  
०७,१४८।००७अ विद्धश् च बहुभिस् तेन शरैर् आशीविषोपमैः  
०७,१४८।००७च् ततो युधिष्ठिरानीकं पद्भ्याम् एवान्ववर्तत  
०७,१४८।००७ए आरुरोह रथं चापि सहदेवस्य मारिष  
०७,१४८।००८अ कर्णस्यापि रथे वाहान् अन्यान् सूतो न्ययोजयत्  
०७,१४८।००८च् शङ्खवर्णान् महावेगान् सैन्धवान् साधुवाहिनः  
०७,१४८।००९अ लब्धलक्ष्यस् तु राधेयः पाञ्चालानां महारथान्  
०७,१४८।००९च् अभ्यपीडयद् आयस्तः शरैर् मेघ इवाचलान्  
०७,१४८।०१०अ सा पीड्यमाना कर्णेन पाञ्चालानां महाचमूः  
०७,१४८।०१०च् सम्प्राद्रवत् सुसन्त्रस्ता सिंहेनेवार्दिता मृगी  
०७,१४८।०११अ पतितास् तुरगेभ्यश् च गजेभ्यश् च महीतले  
०७,१४८।०११च् रथेभ्यश् च नरास् तूर्णम् अदृश्यन्त ततस् ततः  
०७,१४८।०११द्*१२०३_०१ एतस्मिन्न् एव काले तु सूतपुत्रो महारथः  
०७,१४८।०११द्*१२०३_०२ चकार कदनं घोरं पाण्डुसैन्येषु भारत  
०७,१४८।०१२अ धावमानस्य योधस्य क्षुरप्रैः स महामृधे  
०७,१४८।०१२च् बाहू चिच्छेद वै कर्णः शिरश् चैव सकुण्डलम्  
०७,१४८।०१३अ ऊरू चिच्छेद चान्यस्य गजस्थस्य विशां पते  
०७,१४८।०१३च् वाजिपृष्ठगतस्यापि भूमिष्ठस्य च मारिष  
०७,१४८।०१४अ नाज्ञासिषुर् धावमाना बहवश् च महारथाः  
०७,१४८।०१४च् सञ्छिन्नान्य् आत्मगात्राणि वाहनानि च संयुगे  
०७,१४८।०१५अ ते वध्यमानाः समरे पाञ्चालाः सृञ्जयैः सह  
०७,१४८।०१५च् तृणप्रस्पन्दनाच् चापि सूतपुत्रं स्म मेनिरे  
०७,१४८।०१६अ अपि स्वं समरे योधं धावमानं विचेतसः  
०७,१४८।०१६च् कर्णम् एवाभ्यमन्यन्त ततो भीता द्रवन्ति ते  
०७,१४८।०१७अ तान्य् अनीकानि भग्नानि द्रवमाणानि भारत  
०७,१४८।०१७च् अभ्यद्रवद् द्रुतं कर्णः पृष्ठतो विकिरञ् शरान्  
०७,१४८।०१८अ अवेक्षमाणास् ते ऽन्योन्यं सुसम्मूढा विचेतसः  
०७,१४८।०१८च् नाशक्नुवन्न् अवस्थातुं काल्यमाना महात्मना  
०७,१४८।०१९अ कर्णेनाभ्याहता राजन् पाञ्चालाः परमेषुभिः  
०७,१४८।०१९च् द्रोणेन च दिशः सर्वा वीक्षमाणाः प्रदुद्रुवुः  
०७,१४८।०२०अ ततो युधिष्ठिरो राजा स्वसैन्यं प्रेक्ष्य विद्रुतम्  
०७,१४८।०२०च् अपयाने मतिं कृत्वा फल्गुनं वाक्यम् अब्रवीत्  
०७,१४८।०२१अ पश्य कर्णं महेष्वासं धनुष्पाणिम् अवस्थितम्  
०७,१४८।०२१च् निशीथे दारुणे काले तपन्तम् इव भास्करम्  
०७,१४८।०२२अ कर्णसायकनुन्नानां क्रोशताम् एष निस्वनः  
०७,१४८।०२२च् अनिशं श्रूयते पार्थ त्वद्बन्धूनाम् अनाथवत्  
०७,१४८।०२३अ यथा विसृजतश् चास्य सन्दधानस्य चाशुगान्  
०७,१४८।०२३च् पश्यामि जयविक्रान्तं क्षपयिष्यति नो ध्रुवम्  
०७,१४८।०२४अ यद् अत्रानन्तरं कार्यं प्राप्तकालं प्रपश्यसि  
०७,१४८।०२४च् कर्णस्य वधसंयुक्तं तत् कुरुष्व धनञ्जय  
०७,१४८।०२५अ एवम् उक्तो महाबाहुः पार्थः कृष्णम् अथाब्रवीत्  
०७,१४८।०२५च् भीतः कुन्तीसुतो राजा राधेयस्यातिविक्रमात्  
०७,१४८।०२६अ एवं गते प्राप्तकालं कर्णानीके पुनः पुनः  
०७,१४८।०२६च् भवान् व्यवस्यतां क्षिप्रं द्रवते हि वरूथिनी  
०७,१४८।०२७अ द्रोणसायकनुन्नानां भग्नानां मधुसूदन  
०७,१४८।०२७च् कर्णेन त्रास्यमानानाम् अवस्थानं न विद्यते  
०७,१४८।०२८अ पश्यामि च तथा कर्णं विचरन्तम् अभीतवत्  
०७,१४८।०२८च् द्रवमाणान् रथोदारान् किरन्तं विशिखैः शितैः  
०७,१४८।०२९अ नैतद् अस्योत्सहे सोढुं चरितं रणमूर्धनि  
०७,१४८।०२९च् प्रत्यक्षं वृष्णिशार्दूल पादस्पर्शम् इवोरगः  
०७,१४८।०३०अ स भवान् अत्र यात्वाशु यत्र कर्णो महारथः  
०७,१४८।०३०च् अहम् एनं वधिष्यामि मां वैष मधुसूदन  
०७,१४८।०३१ वासुदेव उवाच  
०७,१४८।०३१अ पश्यामि कर्णं कौन्तेय देवराजम् इवाहवे  
०७,१४८।०३१च् विचरन्तं नरव्याघ्रम् अतिमानुषविक्रमम्  
०७,१४८।०३२अ नैतस्यान्यो ऽस्ति समरे प्रत्युद्याता धनञ्जय  
०७,१४८।०३२च् ऋते त्वां पुरुषव्याघ्र राक्षसाद् वा घटोत्कचात्  
०७,१४८।०३३अ न तु तावद् अहं मन्ये प्राप्तकालं तवानघ  
०७,१४८।०३३च् समागमं महाबाहो सूतपुत्रेण संयुगे  
०७,१४८।०३४अ दीप्यमाना महोल्केव तिष्ठत्य् अस्य हि वासवी  
०७,१४८।०३४च् त्वदर्थं हि महाबाहो रौद्ररूपं बिभर्ति च  
०७,१४८।०३४च्*१२०४_०१ **** **** सूतपुत्रेण संयुगे  
०७,१४८।०३४च्*१२०४_०२ रक्ष्यते शक्तिर् एषा हि  
०७,१४८।०३५अ घटोत्कचस् तु राधेयं प्रत्युद्यातु महाबलः  
०७,१४८।०३५च् स हि भीमेन बलिना जातः सुरपराक्रमः  
०७,१४८।०३६अ तस्मिन्न् अस्त्राणि दिव्यानि राक्षसान्य् आसुराणि च  
०७,१४८।०३६च् सततं चानुरक्तो वो हितैषी च घटोत्कचः  
०७,१४८।०३६ए विजेष्यति रणे कर्णम् इति मे नात्र संशयः  
०७,१४८।०३७ सञ्जय उवाच  
०७,१४८।०३७अ एवम् उक्त्वा महाबाहुः पार्थं पुष्करलोचनः  
०७,१४८।०३७च् आजुहावाथ तद् रक्षः तच् चासीत् प्रादुर् अग्रतः  
०७,१४८।०३८अ कवची स शरी खड्गी सधन्वा च विशां पते  
०७,१४८।०३८च् अभिवाद्य ततः कृष्णं पाण्डवं च धनञ्जयम्  
०७,१४८।०३८ए अब्रवीत् तं तदा हृष्टस् त्व् अयम् अस्म्य् अनुशाधि माम्  
०७,१४८।०३९अ ततस् तं मेघसङ्काशं दीप्तास्यं दीप्तकुण्डलम्  
०७,१४८।०३९च् अभ्यभाषत हैडिम्बं दाशार्हः प्रहसन्न् इव  
०७,१४८।०४०अ घटोत्कच विजानीहि यत् त्वां वक्ष्यामि पुत्रक  
०७,१४८।०४०च् प्राप्तो विक्रमकालो ऽयं तव नान्यस्य कस्य चित्  
०७,१४८।०४१अ स भवान् मज्जमानानां बन्धूनां त्वं प्लवो यथा  
०७,१४८।०४१च् विविधानि तवास्त्राणि सन्ति माया च राक्षसी  
०७,१४८।०४२अ पश्य कर्णेन हैडिम्ब पाण्डवानाम् अनीकिनी  
०७,१४८।०४२च् काल्यमाना यथा गावः पालेन रणमूर्धनि  
०७,१४८।०४३अ एष कर्णो महेष्वासो मतिमान् दृढविक्रमः  
०७,१४८।०४३च् पाण्डवानाम् अनीकेषु निहन्ति क्षत्रियर्षभान्  
०७,१४८।०४४अ किरन्तः शरवर्षाणि महान्ति दृढधन्विनः  
०७,१४८।०४४च् न शक्नुवन्त्य् अवस्थातुं पीड्यमानाः शरार्चिषा  
०७,१४८।०४५अ निशीथे सूतपुत्रेण शरवर्षेण पीडिताः  
०७,१४८।०४५च् एते द्रवन्ति पाञ्चालाः सिंहस्येव भयान् मृगाः  
०७,१४८।०४६अ एतस्यैवं प्रवृद्धस्य सूतपुत्रस्य संयुगे  
०७,१४८।०४६च् निषेद्धा विद्यते नान्यस् त्वद् ऋते भीमविक्रम  
०७,१४८।०४७अ स त्वं कुरु महाबाहो कर्म युक्तम् इहात्मनः  
०७,१४८।०४७च् मातुलानां पितॄणां च तेजसो ऽस्त्रबलस्य च  
०७,१४८।०४८अ एतदर्थं हि हैडिम्ब पुत्रान् इच्छन्ति मानवाः  
०७,१४८।०४८च् कथं नस् तारयेद् दुःखात् स त्वं तारय बान्धवान्  
०७,१४८।०४८द्*१२०५_०१ इच्छन्ति पितरः पुत्रान् स्वार्थहेतोर् घटोत्कच  
०७,१४८।०४८द्*१२०५_०२ इहलोकात् परे लोके तारयिष्यन्ति ये हिताः  
०७,१४८।०४९अ तव ह्य् अस्त्रबलं भीमं मायाश् च तव दुस्तराः  
०७,१४८।०४९च् सङ्ग्रामे युध्यमानस्य सततं भीमनन्दन  
०७,१४८।०५०अ पाण्डवानां प्रभग्नानां कर्णेन शितसायकैः  
०७,१४८।०५०च् मज्जतां धार्तराष्ट्रेषु भव पारं परन्तप  
०७,१४८।०५१अ रात्रौ हि राक्षसा भूयो भवन्त्य् अमितविक्रमाः  
०७,१४८।०५१च् बलवन्तः सुदुर्धर्षाः शूरा विक्रान्तचारिणः  
०७,१४८।०५२अ जहि कर्णं महेष्वासं निशीथे मायया रणे  
०७,१४८।०५२च् पार्था द्रोणं वधिष्यन्ति धृष्टद्युम्नपुरोगमाः  
०७,१४८।०५३अ केशवस्य वचः श्रुत्वा बीभत्सुर् अपि राक्षसम्  
०७,१४८।०५३च् अभ्यभाषत कौरव्य घटोत्कचम् अरिन्दमम्  
०७,१४८।०५४अ घटोत्कच भवांश् चैव दीर्घबाहुश् च सात्यकिः  
०७,१४८।०५४च् मतौ मे सर्वसैन्येषु भीमसेनश् च पाण्डवः  
०७,१४८।०५५अ स भवान् यातु कर्णेन द्वैरथं युध्यतां निशि  
०७,१४८।०५५च् सात्यकिः पृष्ठगोपस् ते भविष्यति महारथः  
०७,१४८।०५६अ जहि कर्णं रणे शूरं सात्वतेन सहायवान्  
०७,१४८।०५६च् यथेन्द्रस् तारकं पूर्वं स्कन्देन सह जघ्निवान्  
०७,१४८।०५७ घटोत्कच उवाच  
०७,१४८।०५७*१२०६_०१ एवम् एव महाबाहो यथा वदसि मां प्रभो  
०७,१४८।०५७*१२०६_०२ त्वया नियुक्तो गच्छामि कर्णस्य वधकाङ्क्षया  
०७,१४८।०५७अ अलम् एवास्मि कर्णाय द्रोणायालं च सत्तम  
०७,१४८।०५७च् अन्येषां क्षत्रियाणां च कृतास्त्राणां महात्मनाम्  
०७,१४८।०५८अ अद्य दास्यामि सङ्ग्रामं सूतपुत्राय तं निशि  
०७,१४८।०५८च् यं जनाः सम्प्रवक्ष्यन्ति यावद् भूमिर् धरिष्यति  
०७,१४८।०५९अ न चात्र शूरान् मोक्ष्यामि न भीतान् न कृताञ्जलीन्  
०७,१४८।०५९च् सर्वान् एव वधिष्यामि राक्षसं धर्मम् आस्थितः  
०७,१४८।०६० सञ्जय उवाच  
०७,१४८।०६०अ एवम् उक्त्वा महाबाहुर् हैडिम्बः परवीरहा  
०७,१४८।०६०च् अभ्ययात् तुमुले कर्णं तव सैन्यं विभीषयन्  
०७,१४८।०६१अ तम् आपतन्तं सङ्क्रुद्धं दीप्तास्यम् इव पन्नगम्  
०७,१४८।०६१च् अभ्यस्यन् परमेष्वासः प्रतिजग्राह सूतजः  
०७,१४८।०६२अ तयोः समभवद् युद्धं कर्णराक्षसयोर् निशि  
०७,१४८।०६२च् गर्जतो राजशार्दूल शक्रप्रह्रादयोर् इव  
०७,१४९।००१ सञ्जय उवाच  
०७,१४९।००१*१२०७_०१ तस्मिंस् तथा वर्तमाने कर्णराक्षसयोर् मृधे  
०७,१४९।००१अ दृष्ट्वा घटोत्कचं राजन् सूतपुत्ररथं प्रति  
०७,१४९।००१च् प्रयान्तं त्वरर्या युक्तं जिघांसुं कर्णम् आहवे  
०७,१४९।००२अ अब्रवीत् तव पुत्रस् तु दुःशासनम् इदं वचः  
०७,१४९।००२च् एतद् रक्षो रणे तूर्णं दृष्ट्वा कर्णस्य विक्रमम्  
०७,१४९।००३अ अभियाति द्रुतं कर्णं तद् वारय महारथम्  
०७,१४९।००३च् वृतः सैन्येन महता याहि यत्र महाबलः  
०७,१४९।००४अ कर्णो वैकर्तनो युद्धे राक्षसेन युयुत्सति  
०७,१४९।००४च् रक्ष कर्णं रणे यत्तो वृतः सैन्येन मानद  
०७,१४९।००४द्*१२०८_०१ मा कर्णं राक्षसो घोरः प्रमादान् नाशयिष्यति  
०७,१४९।००५अ एतस्मिन्न् अन्तरे राजञ् जटासुरसुतो बली  
०७,१४९।००५च् दुर्योधनम् उपागम्य प्राह प्रहरतां वरः  
०७,१४९।००६अ दुर्योधन तवामित्रान् प्रख्यातान् युद्धदुर्मदान्  
०७,१४९।००६च् पाण्डवान् हन्तुम् इच्छामि त्वयाज्ञप्तः सहानुगान्  
०७,१४९।००७अ जटासुरो मम पिता रक्षसाम् अग्रणीः पुरा  
०७,१४९।००७च् प्रयुज्य कर्म रक्षोघ्नं क्षुद्रैः पार्थैर् निपातितः  
०७,१४९।००७ए तस्यापचितिम् इच्छामि त्वद्दिष्टो गन्तुम् ईश्वर  
०७,१४९।००७फ़्*१२०९_०१ शत्रुमांसैश् च राजेन्द्र माम् अनुज्ञातुम् अर्हसि  
०७,१४९।००७फ़्*१२१०_०१ अद्य कुन्तीसुतान् सर्वान् वासुदेवपुरोगमान्  
०७,१४९।००७फ़्*१२१०_०२ हत्वा सम्भक्षयिष्यामि सुतान् अनुचरैः सह  
०७,१४९।००८अ तम् अब्रवीत् ततो राजा प्रीयमाणः पुनः पुनः  
०७,१४९।००८च् द्रोणकर्णादिभिः सार्धं पर्याप्तो ऽहं द्विषद्वधे  
०७,१४९।००८ए त्वं तु गच्छ मयाज्ञप्तो जहि युद्धं घटोत्कचम्  
०७,१४९।००८फ़्*१२११_०१ राक्षसं क्रूरकर्माणं रक्षोमानुषसम्भवम्  
०७,१४९।००८फ़्*१२११_०२ पाण्डवानां हितं नित्यं हस्त्यश्वरथघातिनम्  
०७,१४९।००८फ़्*१२११_०३ वैहायसगतिं युद्धे प्रेषयेर् यमसादनम्  
०७,१४९।००९अ तथेत्य् उक्त्वा महाकायः समाहूय घटोत्कचम्  
०७,१४९।००९ब्*१२१२_०१ एवं तव सुतादिष्टस् तथेत्य् उक्त्वा महाबलः  
०७,१४९।००९च् जटासुरिर् भैमसेनिं नानाशस्त्रैर् अवाकिरत्  
०७,१४९।०१०अ अलम्बलं च कर्णं च कुरुसैन्यं च दुस्तरम्  
०७,१४९।०१०च् हैडिम्बः प्रममाथैको महावातो ऽम्बुदान् इव  
०७,१४९।०११अ ततो मायामयं दृष्ट्वा रथं तूर्णम् अलम्बलः  
०७,१४९।०११च् घटोत्कचं शरव्रातैर् नानालिङ्गैः समार्दयत्  
०७,१४९।०१२अ विद्ध्वा च बहुभिर् बाणैर् भैमसेनिम् अलम्बलः  
०७,१४९।०१२च् व्यद्रावयच् छरव्रातैः पाण्डवानाम् अनीकिनीम्  
०७,१४९।०१३अ तेन विद्राव्यमाणानि पाण्डुसैन्यानि मारिष  
०७,१४९।०१३च् निशीथे विप्रकीर्यन्त वातनुन्ना घना इव  
०७,१४९।०१४अ घटोत्कचशरैर् नुन्ना तथैव कुरुवाहिनी  
०७,१४९।०१४च् निशीथे प्राद्रवद् राजन्न् उत्सृज्योल्काः सहस्रशः  
०७,१४९।०१५अ अलम्बलस् ततः क्रुद्धो भैमसेनिं महामृधे  
०७,१४९।०१५च् आजघ्ने निशितैर् बाणैस् तोत्त्रैर् इव महाद्विपम्  
०७,१४९।०१६अ तिलशस् तस्य तद् यानं सूतं सर्वायुधानि च  
०७,१४९।०१६च् घटोत्कचः प्रचिच्छेद प्राणदच् चातिदारुणम्  
०७,१४९।०१७अ ततः कर्णं शरव्रातैः कुरून् अन्यान् सहस्रशः  
०७,१४९।०१७च् अलम्बलं चाभ्यवर्षन् मेघो मेरुम् इवाचलम्  
०७,१४९।०१८अ ततः सञ्चुक्षुभे सैन्यं कुरूणां राक्षसार्दितम्  
०७,१४९।०१८च् उपर्य् उपरि चान्योन्यं चतुरङ्गं ममर्द ह  
०७,१४९।०१९अ जटासुरिर् महाराज विरथो हतसारथिः  
०७,१४९।०१९च् घटोत्कचं रणे क्रुद्धो मुष्टिनाभ्यहनद् दृढम्  
०७,१४९।०२०अ मुष्टिनाभिहतस् तेन प्रचचाल घटोत्कचः  
०७,१४९।०२०च् क्षितिकम्पे यथा शैलः सवृक्षगणगुल्मवान्  
०७,१४९।०२१अ ततः स परिघाभेन द्विट्सङ्घघ्नेन बाहुना  
०७,१४९।०२१च् जटासुरिं भैमसेनिर् अवधीन् मुष्टिना भृशम्  
०७,१४९।०२२अ तं प्रमथ्य ततः क्रुद्धस् तूर्णं हैडिम्बिर् आक्षिपत्  
०७,१४९।०२२च् दोर्भ्याम् इन्द्रध्वजाभाभ्यां निष्पिपेष महीतले  
०७,१४९।०२२द्*१२१३_०१ जटासुरिर् मोक्षयित्वा आत्मानं च घटोत्कचात्  
०७,१४९।०२२द्*१२१३_०२ पुनर् उत्थाय वेगेन घटोत्कचम् उपाद्रवत्  
०७,१४९।०२३अ अलम्बलो ऽपि विक्षिप्य समुत्क्षिप्य च राक्षसम्  
०७,१४९।०२३च् घटोत्कचं रणे रोषान् निष्पिपेष महीतले  
०७,१४९।०२३च्*१२१४_०१ घटोत्कचस् ततस् तस्य बाहुम् उद्यम्य दक्षिणम्  
०७,१४९।०२३च्*१२१४_०२ आजघानोरसि तदा  
०७,१४९।०२४अ तयोः समभवद् युद्धं गर्जतोर् अतिकाययोः  
०७,१४९।०२४च् घटोत्कचालम्बलयोस् तुमुलं लोमहर्षणम्  
०७,१४९।०२५अ विशेषयन्ताव् अन्योन्यं मायाभिर् अतिमायिनौ  
०७,१४९।०२५च् युयुधाते महावीर्याव् इन्द्रवैरोचनाव् इव  
०७,१४९।०२६अ पावकाम्बुनिधी भूत्वा पुनर् गरुडतक्षकौ  
०७,१४९।०२६च् पुनर् मेघमहावातौ पुनर् वज्रमहाचलौ  
०७,१४९।०२६ए पुनः कुञ्जरशार्दूलौ पुनः स्वर्भानुभास्करौ  
०७,१४९।०२७अ एवं मायाशतसृजाव् अन्योन्यवधकाङ्क्षिणौ  
०७,१४९।०२७च् भृशं चित्रम् अयुध्येताम् अलम्बलघटोत्कचौ  
०७,१४९।०२८अ परिघैश् च गदाभिश् च प्रासमुद्गरपट्टिशैः  
०७,१४९।०२८च् मुसलैः पर्वताग्रैश् च ताव् अन्योन्यं निजघ्नतुः  
०७,१४९।०२९अ हयाभ्यां च गजाभ्यां च पदातिरथिनौ पुनः  
०७,१४९।०२९ब्*१२१५_०१ भैमसेनिर् अथ क्रुद्ध उद्यम्यालम्बलं बलात्  
०७,१४९।०२९च् युयुधाते महामायौ राक्षसप्रवरौ युधि  
०७,१४९।०३०अ ततो घटोत्कचो राजन्न् अलम्बलवधेप्सया  
०७,१४९।०३०च् उत्पपात भृशं क्रुद्धः श्येनवन् निपपात ह  
०७,१४९।०३१अ गृहीत्वा च महाकायं राक्षसेन्द्रम् अलम्बलम्  
०७,१४९।०३१च् उद्यम्य न्यवधीद् भूमौ मयं विष्णुर् इवाहवे  
०७,१४९।०३२अ ततो घटोत्कचः खड्गम् उद्गृह्याद्भुतदर्शनम्  
०७,१४९।०३२अ*१२१६_०१ **** **** मण्डलाग्रं प्रगृह्य तु  
०७,१४९।०३२अ*१२१६_०२ पातितं भूतले त्रस्तं नादं मुक्त्वा मुहुर् मुहुः  
०७,१४९।०३२अ*१२१६_०३ केशेषु तं निजग्राह  
०७,१४९।०३२च् चकर्त कायाद् धि शिरो भीमं विकृतदर्शनम्  
०७,१४९।०३२द्*१२१७_०१ स्फुरतस् तस्य समरे नदतश् चापि भैरवम्  
०७,१४९।०३२द्*१२१७_०२ निचकर्त महाराज शत्रोर् अमितविक्रमः  
०७,१४९।०३२द्*१२१८_०१ पिङ्गाक्षं विकृतैर् दन्तैर् दीप्तया जिह्वया शुभम्  
०७,१४९।०३३अ तच्छिरो रुधिराभ्यक्तं गृह्य केशेषु राक्षसः  
०७,१४९।०३३च् घटोत्कचो ययाव् आशु दुर्योधनरथं प्रति  
०७,१४९।०३३च्*१२१९_०१ शिरस् तच् चापि सङ्गृह्य केशेषु रुधिरोक्षितम्  
०७,१४९।०३३च्*१२१९_०२ ययौ घटोत्कचस् तूर्णं  
०७,१४९।०३३द्*१२२०_०१ द्रोणकर्णकृपान् योधान् अतीत्य सुमहाबलः  
०७,१४९।०३४अ अभ्येत्य च महाबाहुः स्मयमानः स राक्षसः  
०७,१४९।०३४ब्*१२२१_०१ कुरुयोधं समासाद्य सुयोधनम् अरिन्दमम्  
०७,१४९।०३४च् रथे ऽस्य निक्षिप्य शिरो विकृताननमूर्धजम्  
०७,१४९।०३४ए प्राणदद् भैरवं नादं प्रावृषीव बलाहकः  
०७,१४९।०३५अ अब्रवीच् च ततो राजन् दुर्योधनम् इदं वचः  
०७,१४९।०३५च् एष ते निहतो बन्धुस् त्वया दृष्टो ऽस्य विक्रमः  
०७,१४९।०३५ए पुनर् द्रष्टासि कर्णस्य निष्ठाम् एतां तथात्मनः  
०७,१४९।०३५फ़्*१२२२_०१ कर्णस्य तु शिरो गृह्य पुनर् दृष्ट्वा सुयोधनः  
०७,१४९।०३५फ़्*१२२३_०१ स्वधर्मम् अर्थं कामं च त्रितयं यो ऽभिवाञ्छति  
०७,१४९।०३५फ़्*१२२३_०२ रिक्तपाणिर् न पश्येत राजानं ब्राह्मणं स्त्रियम्  
०७,१४९।०३५फ़्*१२२३_०३ सुप्रीतस् तावत् तिष्ठस्व यावत् कर्णं वधाम्य् अहम्  
०७,१४९।०३६अ एवम् उक्त्वा ततः प्रायात् कर्णं प्रति जनेश्वर  
०७,१४९।०३६च् किरञ् शरशतांस् तीक्ष्णान् विमुञ्चन् कर्णमूर्धनि  
०७,१४९।०३७अ ततः समभवद् युद्धं घोररूपं भयानकम्  
०७,१४९।०३७च् विस्मापनं महाराज नरराक्षसयोर् मृधे  
०७,१५०।००१ धृतराष्ट्र उवाच  
०७,१५०।००१अ यत्र वैकर्तनः कर्णो राक्षसश् च घटोत्कचः  
०७,१५०।००१च् निशीथे समसज्जेतां तद् युद्धम् अभवत् कथम्  
०७,१५०।००२अ कीदृशं चाभवद् युद्धं तस्य घोरस्य रक्षसः  
०७,१५०।००२ब्*१२२४_०१ येन वैकर्तनः कर्णः सङ्ग्रामे तेन निर्जितः  
०७,१५०।००२च् रथश् च कीदृशस् तस्य मायाः सर्वायुधानि च  
०७,१५०।००३अ किम्प्रमाणा हयास् तस्य रथकेतुर् धनुस् तथा  
०७,१५०।००३च् कीदृशं वर्म चैवास्य कण्ठत्राणं च कीदृशम्  
०७,१५०।००३ए पृष्टस् त्वम् एतद् आचक्ष्व कुशलो ह्य् असि सञ्जय  
०७,१५०।००४ सञ्जय उवाच  
०७,१५०।००४अ लोहिताक्षो महाकायस् ताम्रास्यो निम्नितोदरः  
०७,१५०।००४च् ऊर्ध्वरोमा हरिश्मश्रुः शङ्कुकर्णो महाहनुः  
०७,१५०।००५अ आकर्णाद् दारितास्यश् च तीक्ष्णदंष्ट्रः करालवान्  
०७,१५०।००५च् सुदीर्घताम्रजिह्वोष्ठो लम्बभ्रूः स्थूलनासिकः  
०७,१५०।००६अ नीलाङ्गो लोहितग्रीवो गिरिवर्ष्मा भयङ्करः  
०७,१५०।००६च् महाकायो महाबाहुर् महाशीर्षो महाबलः  
०७,१५०।००७अ विकचः परुषस्पर्शो विकटोद्बद्धपिण्डिकः  
०७,१५०।००७च् स्थूलस्फिग् गूढनाभिश् च शिथिलोपचयो महान्  
०७,१५०।००८अ तथैव हस्ताभरणी महामायो ऽङ्गदी तथा  
०७,१५०।००८च् उरसा धारयन् निष्कम् अग्निमालां यथाचलः  
०७,१५०।००९अ तस्य हेममयं चित्रं बहुरूपाङ्गशोभितम्  
०७,१५०।००९च् तोरणप्रतिमं शुभ्रं किरीटं मूर्ध्न्य् अशोभत  
०७,१५०।०१०अ कुण्डले बालसूर्याभे मालां हेममयीं शुभाम्  
०७,१५०।०१०च् धारयन् विपुलं कांस्यं कवचं च महाप्रभम्  
०७,१५०।०१०द्*१२२५_०१ ताराजालनिभं राजन् पूर्णचन्द्रसमप्रभम्  
०७,१५०।०१०द्*१२२५_०२ कण्ठसूत्रं महच् चापि तपनीयम् अधारयत्  
०७,१५०।०१०द्*१२२५_०३ स तेन विभ्राजत वै सविद्युद् इव तोयदः  
०७,१५०।०११अ किङ्किणीशतनिर्घोषं रक्तध्वजपताकिनम्  
०७,१५०।०११च् ऋक्षचर्मावनद्धाङ्गं नल्वमात्रं महारथम्  
०७,१५०।०१२अ सर्वायुधवरोपेतम् आस्थितो ध्वजमालिनम्  
०७,१५०।०१२च् अष्टचक्रसमायुक्तं मेघगम्भीरनिस्वनम्  
०७,१५०।०१३अ तत्र मातङ्गसङ्काशा लोहिताक्षा विभीषणाः  
०७,१५०।०१३च् कामवर्णजवा युक्ता बलवन्तो ऽवहन् हयाः  
०७,१५०।०१३द्*१२२६_०१ वहन्तो राक्षसं रौद्रं बलवन्तो जितश्रमाः  
०७,१५०।०१३द्*१२२६_०२ विपुलाभिः सटाभिस् ते हेषमाणा मुहुर् मुहुः  
०७,१५०।०१३द्*१२२७_०१ मुखैर् नानाविधाकारैर् वेगवन्तो हयोत्तमाः  
०७,१५०।०१३द्*१२२७_०२ रथे ऽस्य युक्ता गर्जन्तो ऽवहंस् ते राक्षसाधिपम्  
०७,१५०।०१४अ राक्षसो ऽस्य विरूपाक्षः सूतो दीप्तास्यकुण्डलः  
०७,१५०।०१४ब्*१२२८_०१ घोररूपो महाकायः कराऌओ विकृताननः  
०७,१५०।०१४च् रश्मिभिः सूर्यरश्म्याभैः सञ्जग्राह हयान् रणे  
०७,१५०।०१४ए स तेन सहितस् तस्थाव् अरुणेन यथा रविः  
०७,१५०।०१५अ संसक्त इव चाभ्रेण यथाद्रिर् महता महान्  
०७,१५०।०१५च् दिवस्पृक् सुमहान् केतुः स्यन्दने ऽस्य समुच्छ्रितः  
०७,१५०।०१५ए रक्तोत्तमाङ्गः क्रव्यादो गृध्रः परमभीषणः  
०७,१५०।०१६अ वासवाशनिनिर्घोषं दृढज्यम् अभिविक्षिपन्  
०७,१५०।०१६च् व्यक्तं किष्कुपरीणाहं द्वादशारत्नि कार्मुकम्  
०७,१५०।०१७अ रथाक्षमात्रैर् इषुभिः सर्वाः प्रच्छादयन् दिशः  
०७,१५०।०१७च् तस्यां वीरापहारिण्यां निशायां कर्णम् अभ्ययात्  
०७,१५०।०१८अ तस्य विक्षिपतश् चापं रथे विष्टभ्य तिष्ठतः  
०७,१५०।०१८च् अश्रूयत धनुर्घोषो विस्फूर्जितम् इवाशनेः  
०७,१५०।०१९अ तेन वित्रास्यमानानि तव सैन्यानि भारत  
०७,१५०।०१९च् समकम्पन्त सर्वाणि सिन्धोर् इव महोर्मयः  
०७,१५०।०२०अ तम् आपतन्तं सम्प्रेक्ष्य विरूपाक्षं विभीषणम्  
०७,१५०।०२०च् उत्स्मयन्न् इव राधेयस् त्वरमाणो ऽभ्यवारयत्  
०७,१५०।०२१अ ततः कर्णो ऽभ्ययाद् एनम् अस्यन्न् अस्यन्तम् अन्तिकात्  
०७,१५०।०२१च् मातङ्ग इव मातङ्गं यूथर्षभ इवर्षभम्  
०७,१५०।०२२अ स सन्निपातस् तुमुलस् तयोर् आसीद् विशां पते  
०७,१५०।०२२च् कर्णराक्षसयो राजन्न् इन्द्रशम्बरयोर् इव  
०७,१५०।०२३अ तौ प्रगृह्य महावेगे धनुषी भीमनिस्वने  
०७,१५०।०२३च् प्राच्छादयेताम् अन्योन्यं तक्षमाणौ महेषुभिः  
०७,१५०।०२४अ ततः पूर्णायतोत्सृष्टैः शरैः सन्नतपर्वभिः  
०७,१५०।०२४च् न्यवारयेताम् अन्योन्यं कांस्ये निर्भिद्य वर्मणी  
०७,१५०।०२५अ तौ नखैर् इव शार्दूलौ दन्तैर् इव महाद्विपौ  
०७,१५०।०२५च् रथशक्तिभिर् अन्योन्यं विशिखैश् च ततक्षतुः  
०७,१५०।०२६अ सञ्छिन्दन्तौ हि गात्राणि सन्दधानौ च सायकान्  
०७,१५०।०२६च् धक्ष्यमाणौ शरव्रातैर् नोदीक्षितुम् अशक्नुताम्  
०७,१५०।०२६द्*१२२९_०१ दहन्तौ च शरोल्काभिर् दुष्प्रेक्ष्यौ च बभूवतुः  
०७,१५०।०२७अ तौ तु विक्षतसर्वाङ्गौ रुधिरौघपरिप्लुतौ  
०७,१५०।०२७च् व्यभ्राजेतां यथा वारिप्रस्रुतौ गैरिकाचलौ  
०७,१५०।०२८अ तौ शराग्रविभिन्नाङ्गौ निर्भिन्दन्तौ परस्परम्  
०७,१५०।०२८च् नाकम्पयेताम् अन्योन्यं यतमानौ महाद्युती  
०७,१५०।०२९अ तत् प्रवृत्तं निशायुद्धं चिरं समम् इवाभवत्  
०७,१५०।०२९च् प्राणयोर् दीव्यतो राजन् कर्णराक्षसयोर् मृधे  
०७,१५०।०३०अ तस्य सन्दधतस् तीक्ष्णाञ् शरांश् चासक्तम् अस्यतः  
०७,१५०।०३०च् धनुर्घोषेण वित्रस्ताः स्वे परे च तदाभवन्  
०७,१५०।०३०ए घटोत्कचं यदा कर्णो विशेषयति नो नृप  
०७,१५०।०३१अ ततः प्रादुष्करोद् दिव्यम् अस्त्रम् अस्त्रविदां वरः  
०७,१५०।०३१च् कर्णेन विहितं दृष्ट्वा दिव्यम् अस्त्रं घटोत्कचः  
०७,१५०।०३१ए प्रादुश्चक्रे महामायां राक्षसः पाण्डुनन्दनः  
०७,१५०।०३२अ शूलमुद्गरधारिण्या शैलपादपहस्तया  
०७,१५०।०३२च् रक्षसां घोररूपाणां महत्या सेनया वृतः  
०७,१५०।०३३अ तम् उद्यतमहाचापं दृष्ट्वा ते व्यथिता नृपाः  
०७,१५०।०३३च् भूतान्तकम् इवायान्तं कालदण्डोग्रधारिणम्  
०७,१५०।०३४अ घटोत्कचप्रमुक्तेन सिंहनादेन भीषिताः  
०७,१५०।०३४च् प्रसुस्रुवुर् गजा मूत्रं विव्यथुश् च नरा भृशम्  
०७,१५०।०३५अ ततो ऽश्मवृष्टिर् अत्युग्रा महत्य् आसीत् समन्ततः  
०७,१५०।०३५च् अर्धरात्रे ऽधिकबलैर् विमुक्ता रक्षसां बलैः  
०७,१५०।०३६अ आयसानि च चक्राणि भुशुण्ड्यः शक्तितोमराः  
०७,१५०।०३६च् पतन्त्य् अविरलाः शूलाः शतघ्न्यः पट्टिशास् तथा  
०७,१५०।०३७अ तद् उग्रम् अतिरौद्रं च दृष्ट्वा युद्धं नराधिपाः  
०७,१५०।०३७च् पुत्राश् च तव योधाश् च व्यथिता विप्रदुद्रुवुः  
०७,१५०।०३८अ तत्रैको ऽस्त्रबलश्लाघी कर्णो मानी न विव्यथे  
०७,१५०।०३८च् व्यधमच् च शरैर् मायां घटोत्कचविनिर्मिताम्  
०७,१५०।०३९अ मायायां तु प्रहीणायाम् अमर्षात् स घटोत्कचः  
०७,१५०।०३९च् विससर्ज शरान् घोरान् सूतपुत्रं त आविशन्  
०७,१५०।०४०अ ततस् ते रुधिराभ्यक्ता भित्त्वा कर्णं महाहवे  
०७,१५०।०४०च् विविशुर् धरणीं बाणाः सङ्क्रुद्धा इव पन्नगाः  
०७,१५०।०४१अ सूतपुत्रस् तु सङ्क्रुद्धो लघुहस्तः प्रतापवान्  
०७,१५०।०४१च् घटोत्कचम् अतिक्रम्य बिभेद दशभिः शरैः  
०७,१५०।०४२अ घटोत्कचो विनिर्भिन्नः सूतपुत्रेण मर्मसु  
०७,१५०।०४२च् चक्रं दिव्यं सहस्रारम् अगृह्णाद् व्यथितो भृशम्  
०७,१५०।०४३अ क्षुरान्तं बालसूर्याभं मणिरत्नविभूषितम्  
०७,१५०।०४३च् चिक्षेपाधिरथेः क्रुद्धो भैमसेनिर् जिघांसया  
०७,१५०।०४४अ प्रविद्धम् अतिवेगेन विक्षिप्तं कर्णसायकैः  
०७,१५०।०४४च् अभाग्यस्येव सङ्कल्पस् तन् मोघम् अपतद् भुवि  
०७,१५०।०४५अ घटोत्कचस् तु सङ्क्रुद्धो दृष्ट्वा चक्रं निपातितम्  
०७,१५०।०४५च् कर्णं प्राच्छादयद् बाणैः स्वर्भानुर् इव भास्करम्  
०७,१५०।०४६अ सूतपुत्रस् त्व् असम्भ्रान्तो रुद्रोपेन्द्रेन्द्रविक्रमः  
०७,१५०।०४६च् घटोत्कचरथं तूर्णं छादयाम् आस पत्रिभिः  
०७,१५०।०४७अ घटोत्कचेन क्रुद्धेन गदा हेमाङ्गदा तदा  
०७,१५०।०४७च् क्षिप्ता भ्राम्य शरैः सापि कर्णेनाभ्याहतापतत्  
०७,१५०।०४८अ ततो ऽन्तरिक्षम् उत्पत्य कालमेघ इवोन्नदन्  
०७,१५०।०४८च् प्रववर्ष महाकायो द्रुमवर्षं नभस्तलात्  
०७,१५०।०४९अ ततो मायाविनं कर्णो भीमसेनसुतं दिवि  
०७,१५०।०४९च् मार्गणैर् अभिविव्याध घनं सूर्य इवांशुभिः  
०७,१५०।०५०अ तस्य सर्वान् हयान् हत्वा सञ्छिद्य शतधा रथम्  
०७,१५०।०५०च् अभ्यवर्षच् छरैः कर्णः पर्जन्य इव वृष्टिमान्  
०७,१५०।०५१अ न चास्यासीद् अनिर्भिन्नं गात्रे द्व्यङ्गुलम् अन्तरम्  
०७,१५०।०५१च् सो ऽदृश्यत मुहूर्तेन श्वाविच् छललितो यथा  
०७,१५०।०५२अ न हयान् न रथं तस्य न ध्वजं न घटोत्कचम्  
०७,१५०।०५२च् दृष्टवन्तः स्म समरे शरौघैर् अभिसंवृतम्  
०७,१५०।०५३अ स तु कर्णस्य तद् दिव्यम् अस्त्रम् अस्त्रेण शातयन्  
०७,१५०।०५३च् मायायुद्धेन मायावी सूतपुत्रम् अयोधयत्  
०७,१५०।०५४अ सो ऽयोधयत् तदा कर्णं मायया लाघवेन च  
०७,१५०।०५४च् अलक्ष्यमाणो ऽथ दिवि शरजालेषु सम्पतन्  
०७,१५०।०५५अ भैमसेनिर् महामायो मायया कुरुसत्तम  
०७,१५०।०५५च् प्रचकार महामायां मोहयन्न् इव भारत  
०७,१५०।०५६अ स स्म कृत्वा विरूपाणि वदनान्य् अशुभाननः  
०७,१५०।०५६च् अग्रसत् सूतपुत्रस्य दिव्यान्य् अस्त्राणि मायया  
०७,१५०।०५७अ पुनश् चापि महाकायः सञ्छिन्नः शतधा रणे  
०७,१५०।०५७च् गतसत्त्वो निरुत्साहः पतितः खाद् व्यदृश्यत  
०७,१५०।०५७ए हतं तं मन्यमानाः स्म प्राणदन् कुरुपुङ्गवाः  
०७,१५०।०५८अ अथ देहैर् नवैर् अन्यैर् दिक्षु सर्वास्व् अदृश्यत  
०७,१५०।०५८च् पुनश् चापि महाकायः शतशीर्षः शतोदरः  
०७,१५०।०५९अ व्यदृश्यत महाबाहुर् मैनाक इव पर्वतः  
०७,१५०।०५९च् अङ्गुष्ठमात्रो भूत्वा च पुनर् एव स राक्षसः  
०७,१५०।०५९ए सागरोर्मिर् इवोद्धूतस् तिर्यग् ऊर्ध्वम् अवर्तत  
०७,१५०।०६०अ वसुधां दारयित्वा च पुनर् अप्सु न्यमज्जत  
०७,१५०।०६०च् अदृश्यत तदा तत्र पुनर् उन्मज्जितो ऽन्यतः  
०७,१५०।०६१अ सो ऽवतीर्य पुनस् तस्थौ रथे हेमपरिष्कृते  
०७,१५०।०६१च् क्षितिं द्यां च दिशश् चैव माययावृत्य दंशितः  
०७,१५०।०६२अ गत्वा कर्णरथाभ्याशं विचलत् कुण्डलाननः  
०७,१५०।०६२च् प्राह वाक्यम् असम्भ्रान्तः सूतपुत्रं विशां पते  
०७,१५०।०६३अ तिष्ठेदानीं न मे जीवन् सूतपुत्र गमिष्यसि  
०७,१५०।०६३च् युद्धश्रद्धाम् अहं ते ऽद्य विनेष्यामि रणाजिरे  
०७,१५०।०६४अ इत्य् उक्त्वा रोषताम्राक्षं रक्षः क्रूरपराक्रमम्  
०७,१५०।०६४च् उत्पपातान्तरिक्षं च जहास च सुविस्वरम्  
०७,१५०।०६४ए कर्णम् अभ्याहनच् चैव गजेन्द्रम् इव केसरी  
०७,१५०।०६५अ रथाक्षमात्रैर् इषुभिर् अभ्यवर्षद् घटोत्कचः  
०७,१५०।०६५च् रथिनाम् ऋषभं कर्णं धाराभिर् इव तोयदः  
०७,१५०।०६५ए शरवृष्टिं च तां कर्णो दूरप्राप्ताम् अशातयत्  
०७,१५०।०६६अ दृष्ट्वा च विहतां मायां कर्णेन भरतर्षभ  
०७,१५०।०६६च् घटोत्कचस् ततो मायां ससर्जान्तर्हितः पुनः  
०७,१५०।०६७अ सो ऽभवद् गिरिर् इत्य् उच्चः शिखरैस् तरुसङ्कटैः  
०७,१५०।०६७च् शूलप्रासासिमुसलजलप्रस्रवणो महान्  
०७,१५०।०६८अ तम् अञ्जनचयप्रख्यं कर्णो दृष्ट्वा महीधरम्  
०७,१५०।०६८च् प्रपातैर् आयुधान्य् उग्राण्य् उद्वहन्तं न चुक्षुभे  
०७,१५०।०६९अ स्मयन्न् इव ततः कर्णो दिव्यम् अस्त्रम् उदीरयत्  
०७,१५०।०६९च् ततः सो ऽस्त्रेण शैलेन्द्रो विक्षिप्तो वै व्यनश्यत  
०७,१५०।०७०अ ततः स तोयदो भूत्वा नीलः सेन्द्रायुधो दिवि  
०७,१५०।०७०च् अश्मवृष्टिभिर् अत्युग्रः सूतपुत्रम् अवाकिरत्  
०७,१५०।०७१अ अथ सन्धाय वायव्यम् अस्त्रम् अस्त्रविदां वरः  
०७,१५०।०७१च् व्यधमत् कालमेघं तं कर्णो वैकर्तनो वृषा  
०७,१५०।०७२अ स मार्गणगणैः कर्णो दिशः प्रच्छाद्य सर्वशः  
०७,१५०।०७२च् जघानास्त्रं महाराज घटोत्कचसमीरितम्  
०७,१५०।०७३अ ततः प्रहस्य समरे भैमसेनिर् महाबलः  
०७,१५०।०७३च् प्रादुश्चक्रे महामायां कर्णं प्रति महारथम्  
०७,१५०।०७४अ स दृष्ट्वा पुनर् आयान्तं रथेन रथिनां वरम्  
०७,१५०।०७४च् घटोत्कचम् असम्भ्रान्तं राक्षसैर् बहुभिर् वृतम्  
०७,१५०।०७५अ सिंहशार्दूलसदृशैर् मत्तद्विरदविक्रमैः  
०७,१५०।०७५च् गजस्थैश् च रथस्थैश् च वाजिपृष्ठगतैस् तथा  
०७,१५०।०७६अ नानाशस्त्रधरैर् घोरैर् नानाकवचभूषणैः  
०७,१५०।०७६च् वृतं घटोत्कचं क्रूरैर् मरुद्भिर् इव वासवम्  
०७,१५०।०७६ए दृष्ट्वा कर्णो महेष्वासो योधयाम् आस राक्षसम्  
०७,१५०।०७७अ घटोत्कचस् ततः कर्णं विद्ध्वा पञ्चभिर् आशुगैः  
०७,१५०।०७७च् ननाद भैरवं नादं भीषयन् सर्वपार्थिवान्  
०७,१५०।०७८अ भूयश् चाञ्जलिकेनाथ समार्गणगणं महत्  
०७,१५०।०७८च् कर्णहस्तस्थितं चापं चिच्छेदाशु घटोत्कचः  
०७,१५०।०७९अ अथान्यद् धनुर् आदाय दृढं भारसहं महत्  
०७,१५०।०७९च् व्यकर्षत बलात् कर्ण इन्द्रायुधम् इवोच्छ्रितम्  
०७,१५०।०८०अ ततः कर्णो महाराज प्रेषयाम् आस सायकान्  
०७,१५०।०८०च् सुवर्णपुङ्खाञ् शत्रुघ्नान् खचरान् राक्षसान् प्रति  
०७,१५०।०८१अ तद् बाणैर् अर्दितं यूथं रक्षसां पीनवक्षसाम्  
०७,१५०।०८१च् सिंहेनेवार्दितं वन्यं गजानाम् आकुलं कुलम्  
०७,१५०।०८१द्*१२३०_०१ निहत्य राक्षसान् कर्णः पुनर् हैडिम्बम् अर्दयत्  
०७,१५०।०८१द्*१२३०_०२ तत् तु दृष्ट्वा महत् कर्म राधेयस्य महात्मनः  
०७,१५०।०८१द्*१२३०_०३ क्रोधेनाभिप्रजज्वाल भैमसेनिर् घटोत्कचः  
०७,१५०।०८२अ विधम्य राक्षसान् बाणैः साश्वसूतगजान् विभुः  
०७,१५०।०८२च् ददाह भगवान् वह्निर् भूतानीव युगक्षये  
०७,१५०।०८२द्*१२३१_०१ ततः कर्णो महाराज राक्षसान् व्यधमच् छरैः  
०७,१५०।०८२द्*१२३२_०१ स स्म कृत्वा विरूपाणि व्यात्तानि वदनानि च  
०७,१५०।०८२द्*१२३२_०२ राधेयस्याच्छिनद् बाणैर् अस्त्राणि विविधानि च  
०७,१५०।०८२द्*१२३२_०३ छादयाम् आस च शरैर् धाराभिर् इव पर्वतम्  
०७,१५०।०८२द्*१२३२_०४ गन्धर्वनगराकारं पुनर् अन्तरधीयत  
०७,१५०।०८३अ स हत्वा राक्षसीं सेनां शुशुभे सूतनन्दनः  
०७,१५०।०८३च् पुरेव त्रिपुरं दग्ध्वा दिवि देवो महेश्वरः  
०७,१५०।०८४अ तेषु राजसहस्रेषु पाण्डवेयेषु मारिष  
०७,१५०।०८४च् नैनं निरीक्षितुम् अपि कश् चिच् छक्नोति पार्थिव  
०७,१५०।०८५अ ऋते घटोत्कचाद् राजन् राक्षसेन्द्रान् महाबलात्  
०७,१५०।०८५च् भीमवीर्यबलोपेतात् क्रुद्धाद् वैवस्वताद् इव  
०७,१५०।०८६अ तस्य क्रुद्धस्य नेत्राभ्यां पावकः समजायत  
०७,१५०।०८६च् महोल्काभ्यां यथा राजन् सार्चिषः स्नेहबिन्दवः  
०७,१५०।०८७अ तलं तलेन संहत्य सन्दश्य दशनच्छदम्  
०७,१५०।०८७च् रथम् आस्थाय च पुनर् मायया निर्मितं पुनः  
०७,१५०।०८८अ युक्तं गजनिभैर् वाहैः पिशाचवदनैः खरैः  
०७,१५०।०८८च् स सूतम् अब्रवीत् क्रुद्धः सूतपुत्राय मा वह  
०७,१५०।०८९अ स ययौ घोररूपेण रथेन रथिनां वरः  
०७,१५०।०८९च् द्वैरथं सूतपुत्रेण पुनर् एव विशां पते  
०७,१५०।०९०अ स चिक्षेप पुनः क्रुद्धः सूतपुत्राय राक्षसः  
०७,१५०।०९०च् अष्टचक्रां महाघोराम् अशनिं रुद्रनिर्मिताम्  
०७,१५०।०९०द्*१२३३_०१ द्वियोजनसमुत्सेधां योजनायाम् अविस्तराम्  
०७,१५०।०९०द्*१२३३_०२ आयसीं निचितां शूलैः कदम्बम् इव केसरैः  
०७,१५०।०९१अ ताम् अवप्लुत्य जग्राह कर्णो न्यस्य रथे धनुः  
०७,१५०।०९१च् चिक्षेप चैनां तस्यैव स्यन्दनात् सो ऽवपुप्लुवे  
०७,१५०।०९२अ साश्वसूतध्वजं यानं भस्म कृत्वा महाप्रभा  
०७,१५०।०९२च् विवेश वसुधां भित्त्वा सुरास् तत्र विसिस्मियुः  
०७,१५०।०९३अ कर्णं तु सर्वभूतानि पूजयाम् आसुर् अञ्जसा  
०७,१५०।०९३च् यद् अवप्लुत्य जग्राह देवसृष्टां महाशनिम्  
०७,१५०।०९४अ एवं कृत्वा रणे कर्ण आरुरोह रथं पुनः  
०७,१५०।०९४च् ततो मुमोच नाराचान् सूतपुत्रः परन्तपः  
०७,१५०।०९५अ अशक्यं कर्तुम् अन्येन सर्वभूतेषु मानद  
०७,१५०।०९५च् यद् अकार्षीत् तदा कर्णः सङ्ग्रामे भीमदर्शने  
०७,१५०।०९६अ स हन्यमानो नाराचैर् धाराभिर् इव पर्वतः  
०७,१५०।०९६च् गन्धर्वनगराकारः पुनर् अन्तरधीयत  
०७,१५०।०९७अ एवं स वै महामायो मायया लाघवेन च  
०७,१५०।०९७च् अस्त्राणि तानि दिव्यानि जघान रिपुसूदनः  
०७,१५०।०९८अ निहन्यमानेष्व् अस्त्रेषु मायया तेन रक्षसा  
०७,१५०।०९८च् असम्भ्रान्तस् ततः कर्णस् तद् रक्षः प्रत्ययुध्यत  
०७,१५०।०९९अ ततः क्रुद्धो महाराज भैमसेनिर् महाबलः  
०७,१५०।०९९च् चकार बहुधात्मानं भीषयाणो नराधिपान्  
०७,१५०।१००अ ततो दिग्भ्यः समापेतुः सिंहव्याघ्रतरक्षवः  
०७,१५०।१००च् अग्निजिह्वाश् च भुजगा विहगाश् चाप्य् अयोमुखाः  
०७,१५०।१०१अ स कीर्यमाणो निशितैः कर्णचापच्युतैः शरैः  
०७,१५०।१०१च् नगराद्रिवनप्रख्यस् तत्रैवान्तरधीयत  
०७,१५०।१०२अ राक्षसाश् च पिशाचाश् च यातुधानाः शलावृकाः  
०७,१५०।१०२ब्*१२३४_०१ शालावृकाश् च बहवो वृकाश् च विकृताननाः  
०७,१५०।१०२च् ते कर्णं भक्षयिष्यन्तः सर्वतः समुपाद्रवन्  
०७,१५०।१०२ए अथैनं वाग्भिर् उग्राभिस् त्रासयां चक्रिरे तदा  
०७,१५०।१०३अ उद्यतैर् बहुभिर् घोरैर् आयुधैः शोणितोक्षितैः  
०७,१५०।१०३च् तेषाम् अनेकैर् एकैकं कर्णो विव्याध चाशुगैः  
०७,१५०।१०४अ प्रतिहत्य तु तां मायां दिव्येनास्त्रेण राक्षसीम्  
०७,१५०।१०४च् आजघान हयान् अस्य शरैः सन्नतपर्वभिः  
०७,१५०।१०५अ ते भग्ना विकृताङ्गाश् च छिन्नपृष्ठाश् च सायकैः  
०७,१५०।१०५च् वसुधाम् अन्वपद्यन्त पश्यतस् तस्य रक्षसः  
०७,१५०।१०६अ स भग्नमायो हैडिम्बः कर्णं वैकर्तनं ततः  
०७,१५०।१०६च् एष ते विदधे मृत्युम् इत्य् उक्त्वान्तरधीयत  
०७,१५१।००१ सञ्जय उवाच  
०७,१५१।००१अ तस्मिंस् तथा वर्तमाने कर्णराक्षसयोर् मृधे  
०७,१५१।००१च् अलायुधो राक्षसेन्द्रो वीर्यवान् अभ्यवर्तत  
०७,१५१।००२अ महत्या सेनया युक्तः सुयोधनम् उपागमत्  
०७,१५१।००२च् राक्षसानां विरूपाणां सहस्रैः परिवारितः  
०७,१५१।००२ए नानारूपधरैर् वीरैः पूर्ववैरम् अनुस्मरन्  
०७,१५१।००३अ तस्य ज्ञातिर् हि विक्रान्तो ब्राह्मणादो बको हतः  
०७,१५१।००३च् किर्मीरश् च महातेजा हिडिम्बश् च सखा तथा  
०७,१५१।००४अ स दीर्घकालाध्युषितं पूर्ववैरम् अनुस्मरन्  
०७,१५१।००४च् विज्ञायैतन् निशायुद्धं जिघांसुर् भीमम् आहवे  
०७,१५१।००५अ स मत्त इव मातङ्गः सङ्क्रुद्ध इव चोरगः  
०७,१५१।००५च् दुर्योधनम् इदं वाक्यम् अब्रवीद् युद्धलालसः  
०७,१५१।००६अ विदितं ते महाराज यथा भीमेन राक्षसाः  
०७,१५१।००६च् हिडिम्बबककिर्मीरा निहता मम बान्धवाः  
०७,१५१।००७अ परामर्शश् च कन्याया हिडिम्बायाः कृतः पुरा  
०७,१५१।००७च् किम् अन्यद् राक्षसान् अन्यान् अस्मांश् च परिभूय ह  
०७,१५१।००८अ तम् अहं सगणं राजन् सवाजिरथकुञ्जरम्  
०७,१५१।००८च् हैडिम्बं च सहामात्यं हन्तुम् अभ्यागतः स्वयम्  
०७,१५१।००९अ अद्य कुन्तीसुतान् सर्वान् वासुदेवपुरोगमान्  
०७,१५१।००९च् हत्वा सम्भक्षयिष्यामि सर्वैर् अनुचरैः सह  
०७,१५१।००९ए निवारय बलं सर्वं वयं योत्स्याम पाण्डवान्  
०७,१५१।००९फ़्*१२३५_०१ तद् अहं सगणान् राजन् संयोत्स्यामि च पाण्डवान्  
०७,१५१।०१०अ तस्य तद् वचनं श्रुत्वा हृष्टो दुर्योधनस् तदा  
०७,१५१।०१०च् प्रतिपूज्याब्रवीद् वाक्यं भ्रातृभिः परिवारितः  
०७,१५१।०११अ त्वां पुरस्कृत्य सगणं वयं योत्स्यामहे परान्  
०७,१५१।०११च् न हि वैरान्तमनसः स्थास्यन्ति मम सैनिकाः  
०७,१५१।०१२अ एवम् अस्त्व् इति राजानम् उक्त्वा राक्षसपुङ्गवः  
०७,१५१।०१२च् अभ्ययात् त्वरितो भीमं सहितः पुरुषाशनैः  
०७,१५१।०१३अ दीप्यमानेन वपुषा रथेनादित्यवर्चसा  
०७,१५१।०१३च् तादृशेनैव राजेन्द्र यादृशेन घटोत्कचः  
०७,१५१।०१४अ तस्याप्य् अतुलनिर्घोषो बहुतोरणचित्रितः  
०७,१५१।०१४च् ऋक्षचर्मावनद्धाङ्गो नल्वमात्रो महारथः  
०७,१५१।०१५अ तस्यापि तुरगाः शीघ्रा हस्तिकायाः खरस्वनाः  
०७,१५१।०१५च् शतं युक्ता महाकाया मांसशोणितभोजनाः  
०७,१५१।०१६अ तस्यापि रथनिर्घोषो महामेघरवोपमः  
०७,१५१।०१६च् तस्यापि सुमहच् चापं दृढज्यं बलवत्तरम्  
०७,१५१।०१७अ तस्याप्य् अक्षसमा बाणा रुक्मपुङ्खाः शिलाशिताः  
०७,१५१।०१७च् सो ऽपि वीरो महाबाहुर् यथैव स घटोत्कचः  
०७,१५१।०१८अ तस्यापि गोमायुबडाभिगुप्तो; बभूव केतुर् ज्वलनार्कतुल्यः  
०७,१५१।०१८च् स चापि रूपेण घटोत्कचस्य; श्रीमत्तमो व्याकुलदीपितास्यः  
०७,१५१।०१९अ दीप्ताङ्गदो दीप्तकिरीटमाली; बद्धस्रगुष्णीषनिबद्धखड्गः  
०७,१५१।०१९च् गदी भुशुण्डी मुसली हली च; शरासनी वारणतुल्यवर्ष्मा  
०७,१५१।०२०अ रथेन तेनानलवर्चसा च; विद्रावयन् पाण्डववाहिनीं ताम्  
०७,१५१।०२०च् रराज सङ्ख्ये परिवर्तमानो; विद्युन्माली मेघ इवान्तरिक्षे  
०७,१५१।०२१अ ते चापि सर्वे प्रवरा नरेन्द्रा; महाबला वर्मिणश् चर्मिणश् च  
०७,१५१।०२१च् हर्षान्विता युयुधुस् तत्र राजन्; समन्ततः पाण्डवयोधवीराः  
०७,१५२।००१ सञ्जय उवाच  
०७,१५२।००१अ तम् आगतम् अभिप्रेक्ष्य भीमकर्माणम् आहवे  
०७,१५२।००१च् हर्षम् आहारयां चक्रुः कुरवः सर्व एव ते  
०७,१५२।००२अ तथैव तव पुत्रास् ते दुर्योधनपुरोगमाः  
०७,१५२।००२च् अप्लवाः प्लवम् आसाद्य तर्तुकामा इवार्णवम्  
०७,१५२।००३अ पुनर्जातम् इवात्मानं मन्वानाः पार्थिवास् तदा  
०७,१५२।००३च् अलायुधं राक्षसेन्द्रं स्वागतेनाभ्यपूजयन्  
०७,१५२।००४अ तस्मिंस् त्व् अमानुषे युद्धे वर्तमाने भयावहे  
०७,१५२।००४च् कर्णराक्षसयोर् नक्तं दारुणप्रतिदर्शने  
०७,१५२।००४द्*१२३६_०१ न द्रौणिर् न कृपो द्रोणो न शल्यो न च माधवः  
०७,१५२।००४द्*१२३६_०२ एक एव तु तेनासीद् योद्धा कर्णो रणे वृषा  
०७,१५२।००५अ उपप्रैक्षन्त पाञ्चालाः स्मयमानाः सराजकाः  
०७,१५२।००५च् तथैव तावका राजन् घूर्णमानास् ततस् ततः  
०७,१५२।००६अ चुक्रुशुर् नेदम् अस्तीति द्रोणद्रौणिकृपादयः  
०७,१५२।००६च् तत् कर्म दृष्ट्वा सम्भ्रान्ता हैडिम्बस्य रणाजिरे  
०७,१५२।००७अ सर्वम् आविग्नम् अभवद् धाहाभूतम् अचेतनम्  
०७,१५२।००७च् तव सैन्यं महाराज निराशं कर्णजीविते  
०७,१५२।००८अ दुर्योधनस् तु सम्प्रेक्ष्य कर्णम् आर्तिं परां गतम्  
०७,१५२।००८च् अलायुधं राक्षसेन्द्रम् आहूयेदम् अथाब्रवीत्  
०७,१५२।००९अ एष वैकर्तनः कर्णो हैडिम्बेन समागतः  
०७,१५२।००९च् कुरुते कर्म सुमहद् यद् अस्यौपयिकं मृधे  
०७,१५२।०१०अ पश्यैतान् पार्थिवाञ् शूरान् निहतान् भैमसेनिना  
०७,१५२।०१०च् नानाशस्त्रैर् अभिहतान् पादपान् इव दन्तिना  
०७,१५२।०११अ तवैष भागः समरे राजमध्ये मया कृतः  
०७,१५२।०११च् तवैवानुमते वीर तं विक्रम्य निबर्हय  
०७,१५२।०१२अ पुरा वैकर्तनं कर्णम् एष पापो घटोत्कचः  
०७,१५२।०१२च् मायाबलम् उपाश्रित्य कर्शयत्य् अरिकर्शनः  
०७,१५२।०१३अ एवम् उक्तः स राज्ञा तु राक्षसस् तीव्रविक्रमः  
०७,१५२।०१३च् तथेत्य् उक्त्वा महाबाहुर् घटोत्कचम् उपाद्रवत्  
०७,१५२।०१४अ ततः कर्णं समुत्सृज्य भैमसेनिर् अपि प्रभो  
०७,१५२।०१४च् प्रत्यमित्रम् उपायान्तं मर्दयाम् आस मार्गणैः  
०७,१५२।०१५अ तयोः समभवद् युद्धं क्रुद्धयो राक्षसेन्द्रयोः  
०७,१५२।०१५च् मत्तयोर् वाशिताहेतोर् द्विपयोर् इव कानने  
०७,१५२।०१६अ रक्षसा विप्रमुक्तस् तु कर्णो ऽपि रथिनां वरः  
०७,१५२।०१६च् अभ्यद्रवद् भीमसेनं रथेनादित्यवर्चसा  
०७,१५२।०१७अ तम् आयान्तम् अनादृत्य दृष्ट्वा ग्रस्तं घटोत्कचम्  
०७,१५२।०१७च् अलायुधेन समरे सिंहेनेव गवां पतिम्  
०७,१५२।०१८अ रथेनादित्यवपुषा भीमः प्रहरतां वरः  
०७,१५२।०१८च् किरञ् शरौघान् प्रययाव् अलायुधरथं प्रति  
०७,१५२।०१९अ तम् आयान्तम् अभिप्रेक्ष्य स तदालायुधः प्रभो  
०७,१५२।०१९च् घटोत्कचं समुत्सृज्य भीमसेनं समाह्वयत्  
०७,१५२।०२०अ तं भीमः सहसाभ्येत्य राक्षसान्तकरः प्रभो  
०७,१५२।०२०च् सगणं राक्षसेन्द्रं तं शरवर्षैर् अवाकिरत्  
०७,१५२।०२१अ तथैवालायुधो राजञ् शिलाधौतैर् अजिह्मगैः  
०७,१५२।०२१च् अभ्यवर्षत कौन्तेयं पुनः पुनर् अरिन्दमः  
०७,१५२।०२२अ तथा ते राक्षसाः सर्वे भीमसेनम् उपाद्रवन्  
०७,१५२।०२२च् नानाप्रहरणा भीमास् त्वत्सुतानां जयैषिणः  
०७,१५२।०२३अ स ताड्यमानो बलिभिर् भीमसेनो महाबलः  
०७,१५२।०२३च् पञ्चभिः पञ्चभिः सर्वांस् तान् अविध्यच् छितैः शरैः  
०७,१५२।०२४अ ते वध्यमाना भीमेन राक्षसाः खरयोनयः  
०७,१५२।०२४च् विनेदुस् तुमुलान् नादान् दुद्रुवुश् च दिशो दश  
०७,१५२।०२५अ तांस् त्रास्यमानान् भीमेन दृष्ट्वा रक्षो महाबलम्  
०७,१५२।०२५च् अभिदुद्राव वेगेन शरैश् चैनम् अवाकिरत्  
०७,१५२।०२६अ तं भीमसेनः समरे तीक्ष्णाग्रैर् अक्षिणोच् छरैः  
०७,१५२।०२६च् अलायुधस् तु तान् अस्तान् भीमेन विशिखान् रणे  
०७,१५२।०२६ए चिच्छेद कांश् चित् समरे त्वरया कांश् चिद् अग्रहीत्  
०७,१५२।०२७अ स तं दृष्ट्वा राक्षसेन्द्रं भीमो भीमपराक्रमः  
०७,१५२।०२७च् गदां चिक्षेप वेगेन वज्रपातोपमां तदा  
०७,१५२।०२८अ ताम् आपतन्तीं वेगेन गदां ज्वालाकुलां ततः  
०७,१५२।०२८च् गदया ताडयाम् आस सा गदा भीमम् आव्रजत्  
०७,१५२।०२९अ स राक्षसेन्द्रं कौन्तेयः शरवर्षैर् अवाकिरत्  
०७,१५२।०२९च् तान् अप्य् अस्याकरोन् मोघान् राक्षसो निशितैः शरैः  
०७,१५२।०३०अ ते चापि राक्षसाः सर्वे सैनिका भीमरूपिणः  
०७,१५२।०३०च् शासनाद् राक्षसेन्द्रस्य निजघ्नू रथकुञ्जरान्  
०७,१५२।०३१अ पाञ्चालाः सृञ्जयाश् चैव वाजिनः परमद्विपाः  
०७,१५२।०३१च् न शान्तिं लेभिरे तत्र रक्षसैर् भृशपीडिताः  
०७,१५२।०३२अ तं तु दृष्ट्वा महाघोरं वर्तमानं महाहवे  
०७,१५२।०३२च् अब्रवीत् पुरुषश्रेष्ठो धनञ्जयम् इदं वचः  
०७,१५२।०३३अ पश्य भीमं महाबाहो राक्षसेन्द्रवशं गतम्  
०७,१५२।०३३च् पदवीम् अस्य गच्छ त्वं मा विचारय पाण्डव  
०७,१५२।०३४अ धृष्टद्युम्नः शिखण्डी च युधामन्यूत्तमौजसौ  
०७,१५२।०३४च् सहिता द्रौपदेयाश् च कर्णं यान्तु महारथाः  
०७,१५२।०३५अ नकुलः सहदेवश् च युयुधानश् च वीर्यवान्  
०७,१५२।०३५च् इतरान् राक्षसान् घ्नन्तु शासनात् तव पाण्डव  
०७,१५२।०३६अ त्वम् अपीमां महाबाहो चमूं द्रोणपुरस्कृताम्  
०७,१५२।०३६च् वारयस्व नरव्याघ्र महद् धि भयम् आगतम्  
०७,१५२।०३७अ एवम् उक्ते तु कृष्णेन यथोद्दिष्टा महारथाः  
०७,१५२।०३७च् जग्मुर् वैकर्तनं कर्णं राक्षसांश् चेतरान् रणे  
०७,१५२।०३८अ अथ पूर्णायतोत्सृष्टैः शरैर् आशीविषोपमैः  
०७,१५२।०३८च् धनुश् चिच्छेद भीमस्य राक्षसेन्द्रः प्रतापवान्  
०७,१५२।०३९अ हयांश् चास्य शितैर् बाणैः सारथिं च महाबलः  
०७,१५२।०३९च् जघान मिषतः सङ्ख्ये भीमसेनस्य भारत  
०७,१५२।०४०अ सो ऽवतीर्य रथोपस्थाद् धताश्वो हतसारथिः  
०७,१५२।०४०च् तस्मै गुर्वीं गदां घोरां स विनद्योत्ससर्ज ह  
०७,१५२।०४१अ ततस् तां भीमनिर्घोषाम् आपतन्तीं महागदाम्  
०७,१५२।०४१च् गदया राक्षसो घोरो निजघान ननाद च  
०७,१५२।०४२अ तद् दृष्ट्वा राक्षसेन्द्रस्य घोरं कर्म भयावहम्  
०७,१५२।०४२च् भीमसेनः प्रहृष्टात्मा गदाम् आशु परामृशत्  
०७,१५२।०४३अ तयोः समभवद् युद्धं तुमुलं नररक्षसोः  
०७,१५२।०४३च् गदानिपातसंह्रादैर् भुवं कम्पयतोर् भृशम्  
०७,१५२।०४४अ गदाविमुक्तौ तौ भूयः समासाद्येतरेतरम्  
०७,१५२।०४४च् मुष्टिभिर् वज्रसंह्रादैर् अन्योन्यम् अभिजघ्नतुः  
०७,१५२।०४५अ रथचक्रैर् युगैर् अक्षैर् अधिष्ठानैर् उपस्करैः  
०७,१५२।०४५च् यथासन्नम् उपादाय निजघ्नतुर् अमर्षणौ  
०७,१५२।०४६अ तौ विक्षरन्तौ रुधिरं समासाद्येतरेतरम्  
०७,१५२।०४६च् मत्ताव् इव महानागाव् अकृष्येतां पुनः पुनः  
०७,१५२।०४७अ तम् अपश्यद् धृषीकेशः पाण्डवानां हिते रतः  
०७,१५२।०४७च् स भीमसेनरक्षार्थं हैडिम्बं प्रत्यचोदयत्  
०७,१५३।००१ सञ्जय उवाच  
०७,१५३।००१अ सम्प्रेक्ष्य समरे भीमं रक्षसा ग्रस्तम् अन्तिकात्  
०७,१५३।००१च् वासुदेवो ऽब्रवीद् वाक्यं घटोत्कचम् इदं तदा  
०७,१५३।००२अ पश्य भीमं महाबाहो रक्षसा ग्रस्तम् अन्तिकात्  
०७,१५३।००२च् पश्यतां सर्वसैन्यानां तव चैव महाद्युते  
०७,१५३।००३अ स कर्णं त्वं समुत्सृज्य राक्षसेन्द्रम् अलायुधम्  
०७,१५३।००३च् जहि क्षिप्रं महाबाहो पश्चात् कर्णं वधिष्यसि  
०७,१५३।००४अ स वार्ष्णेयवचः श्रुत्वा कर्णम् उत्सृज्य वीर्यवान्  
०७,१५३।००४च् युयुधे राक्षसेन्द्रेण बकभ्रात्रा घटोत्कचः  
०७,१५३।००४ए तयोः सुतुमुलं युद्धं बभूव निशि रक्षसोः  
०७,१५३।००४फ़्*१२३७_०१ अलायुधस्य चैवोग्रं हैडिम्बस्य च भारत  
०७,१५३।००५अ अलायुधस्य योधांस् तु राक्षसान् भीमदर्शनान्  
०७,१५३।००५च् वेगेनापततः शूरान् प्रगृहीतशरासनान्  
०७,१५३।००६अ आत्तायुधः सुसङ्क्रुद्धो युयुधानो महारथः  
०७,१५३।००६च् नकुलः सहदेवश् च चिच्छिदुर् निशितैः शरैः  
०७,१५३।००७अ सर्वांश् च समरे राजन् किरीटी क्षत्रियर्षभान्  
०७,१५३।००७च् परिचिक्षेप बीभत्सुः सर्वतः प्रक्षिपञ् शरान्  
०७,१५३।००८अ कर्णश् च समरे राजन् व्यद्रावयत पार्थिवान्  
०७,१५३।००८च् धृष्टद्युम्नशिखण्ड्यादीन् पाञ्चालानां महारथान्  
०७,१५३।००९अ तान् वध्यमानान् दृष्ट्वा तु भीमो भीमपराक्रमः  
०७,१५३।००९च् अभ्ययात् त्वरितः कर्णं विशिखान् विकिरन् रणे  
०७,१५३।०१०अ ततस् ते ऽप्य् आययुर् हत्वा राक्षसान् यत्र सूतजः  
०७,१५३।०१०च् नकुलः सहदेवश् च सात्यकिश् च महारथः  
०७,१५३।०१०ए ते कर्णं योधयाम् आसुः पाञ्चाला द्रोणम् एव च  
०७,१५३।०११अ अलायुधस् तु सङ्क्रुद्धो घटोत्कचम् अरिन्दमम्  
०७,१५३।०११च् परिघेणातिकायेन ताडयाम् आस मूर्धनि  
०७,१५३।०१२अ स तु तेन प्रहारेण भैमसेनिर् महाबलः  
०७,१५३।०१२च् ईषन् मूर्छान्वितो ऽऽत्मानं संस्तम्भयत वीर्यवान्  
०७,१५३।०१३अ ततो दीप्ताग्निसङ्काशां शतघण्टाम् अलङ्कृताम्  
०७,१५३।०१३च् चिक्षेप समरे तस्मै गदां काञ्चनभूषणाम्  
०७,१५३।०१४अ सा हयान् सारथिं चैव रथं चास्य महास्वना  
०७,१५३।०१४च् चूर्णयाम् आस वेगेन विसृष्टा भीमकर्मणा  
०७,१५३।०१५अ स भग्नहयचक्राक्षो विशीर्णध्वजकूबरः  
०७,१५३।०१५च् उत्पपात रथात् तूर्णं मायाम् आस्थाय राक्षसीम्  
०७,१५३।०१६अ स समास्थाय मायां तु ववर्ष रुधिरं बहु  
०७,१५३।०१६च् विद्युद्विभ्राजितं चासीत् तिमिराभ्राकुलं नभः  
०७,१५३।०१७अ ततो वज्रनिपाताश् च साशनिस्तनयित्नवः  
०७,१५३।०१७च् महांश् चटचटाशब्दस् तत्रासीद् धि महाहवे  
०७,१५३।०१८अ तां प्रेक्ष्य विहितां मायां राक्षसो राक्षसेन तु  
०७,१५३।०१८च् ऊर्ध्वम् उत्पत्य हैडिम्बस् तां मायां माययावधीत्  
०७,१५३।०१९अ सो ऽभिवीक्ष्य हतां मायां मायावी माययैव हि  
०७,१५३।०१९च् अश्मवर्षं सुतुमुलं विससर्ज घटोत्कचे  
०७,१५३।०२०अ अश्मवर्षं स तद् घोरं शरवर्षेण वीर्यवान्  
०७,१५३।०२०च् दिशो विध्वंसयाम् आस तद् अद्भुतम् इवाभवत्  
०७,१५३।०२१अ ततो नानाप्रहरणैर् अन्योन्यम् अभिवर्षताम्  
०७,१५३।०२१च् आयसैः परिघैः शूलैर् गदामुसलमुद्गरैः  
०७,१५३।०२२अ पिनाकैः करवालैश् च तोमरप्रासकम्पनैः  
०७,१५३।०२२च् नाराचैर् निशितैर् भल्लैः शरैश् चक्रैः परश्वधैः  
०७,१५३।०२३अ अयोगुडैर् भिण्डिपालैर् गोशीर्षोलूखलैर् अपि  
०७,१५३।०२३च् उत्पाट्य च महाशाखैर् विविधैर् जगतीरुहैः  
०७,१५३।०२४अ शमीपीलुकरीरैश् च शम्याकैश् चैव भारत  
०७,१५३।०२४च् इङ्गुदैर् बदरीभिश् च कोविदारैश् च पुष्पितैः  
०७,१५३।०२५अ पलाशैर् अरिमेदैश् च प्लक्षन्यग्रोधपिप्पलैः  
०७,१५३।०२५च् महद्भिः समरे तस्मिन्न् अन्योन्यम् अभिजघ्नतुः  
०७,१५३।०२६अ विविधैः पर्वताग्रैश् च नानाधातुभिर् आचितैः  
०७,१५३।०२६च् तेषां शब्दो महान् आसीद् वज्राणां भिद्यताम् इव  
०७,१५३।०२७अ युद्धं तद् अभवद् घोरं भैम्यलायुधयोर् नृप  
०७,१५३।०२७च् हरीन्द्रयोर् यथा राजन् वालिसुग्रीवयोः पुरा  
०७,१५३।०२८अ तौ युद्ध्वा विविधैर् घोरैर् आयुधैर् विशिखैस् तथा  
०७,१५३।०२८च् प्रगृह्य निशितौ खड्गाव् अन्योन्यम् अभिजघ्नतुः  
०७,१५३।०२९अ ताव् अन्योन्यम् अभिद्रुत्य केशेषु सुमहाबलौ  
०७,१५३।०२९च् भुजाभ्यां पर्यगृह्णीतां महाकायौ महाबलौ  
०७,१५३।०३०अ तौ भिन्नगात्रौ प्रस्वेदं सुस्रुवाते जनाधिप  
०७,१५३।०३०च् रुधिरं च महाकायाव् अभिवृष्टाव् इवाचलौ  
०७,१५३।०३१अ अथाभिपत्य वेगेन समुद्भ्राम्य च राक्षसम्  
०७,१५३।०३१च् बलेनाक्षिप्य हैडिम्बश् चकर्तास्य शिरो महत्  
०७,१५३।०३२अ सो ऽपहृत्य शिरस् तस्य कुण्डलाभ्यां विभूषितम्  
०७,१५३।०३२च् तदा सुतुमुलं नादं ननाद सुमहाबलः  
०७,१५३।०३३अ हतं दृष्ट्वा महाकायं बकज्ञातिम् अरिन्दमम्  
०७,१५३।०३३च् पाञ्चालाः पाण्डवाश् चैव सिंहनादान् विनेदिरे  
०७,१५३।०३४अ ततो भेरीसहस्राणि शङ्खानाम् अयुतानि च  
०७,१५३।०३४च् अवादयन् पाण्डवेयास् तस्मिन् रक्षसि पातिते  
०७,१५३।०३५अ अतीव सा निशा तेषां बभूव विजयावहा  
०७,१५३।०३५च् विद्योतमाना विबभौ समन्ताद् दीपमालिनी  
०७,१५३।०३६अ अलायुधस्य तु शिरो भैमसेनिर् महाबलः  
०७,१५३।०३६च् दुर्योधनस्य प्रमुखे चिक्षेप गतचेतनम्  
०७,१५३।०३७अ अथ दुर्योधनो राजा दृष्ट्वा हतम् अलायुधम्  
०७,१५३।०३७च् बभूव परमोद्विग्नः सह सैन्येन भारत  
०७,१५३।०३८अ तेन ह्य् अस्य प्रतिज्ञातं भीमसेनम् अहं युधि  
०७,१५३।०३८च् हन्तेति स्वयम् आगम्य स्मरता वैरम् उत्तमम्  
०७,१५३।०३९अ ध्रुवं स तेन हन्तव्य इत्य् अमन्यत पार्थिवः  
०७,१५३।०३९च् जीवितं चिरकालाय भ्रातॄणां चाप्य् अमन्यत  
०७,१५३।०४०अ स तं दृष्ट्वा विनिहतं भीमसेनात्मजेन वै  
०७,१५३।०४०च् प्रतिज्ञां भीमसेनस्य पूर्णाम् एवाभ्यमन्यत  
०७,१५४।००१ सञ्जय उवाच  
०७,१५४।००१अ निहत्यालायुधं रक्षः प्रहृष्टात्मा घटोत्कचः  
०७,१५४।००१च् ननाद विविधान् नादान् वाहिन्याः प्रमुखे स्थितः  
०७,१५४।००२अ तस्य तं तुमुलं शब्दं श्रुत्वा कुञ्जरकम्पनम्  
०७,१५४।००२च् तावकानां महाराज भयम् आसीत् सुदारुणम्  
०७,१५४।००३अ अलायुधविषक्तं तु भैमसेनिं महाबलम्  
०७,१५४।००३च् दृष्ट्वा कर्णो महाबाहुः पाञ्चालान् समुपाद्रवत्  
०७,१५४।००४अ दशभिर् दशभिर् बाणैर् धृष्टद्युम्नशिखण्डिनौ  
०७,१५४।००४च् दृढैः पूर्णायतोत्सृष्टैर् बिभेद नतपर्वभिः  
०७,१५४।००५अ ततः परमनाराचैर् युधामन्यूत्तमौजसौ  
०७,१५४।००५च् सात्यकिं च रथोदारं कम्पयाम् आस मार्गणैः  
०७,१५४।००६अ तेषाम् अभ्यस्यतां तत्र सर्वेषां सव्यदक्षिणम्  
०७,१५४।००६च् मण्डलान्य् एव चापानि व्यदृश्यन्त जनाधिप  
०७,१५४।००७अ तेषां ज्यातलनिर्घोषो रथनेमिस्वनश् च ह  
०७,१५४।००७च् मेघानाम् इव घर्मान्ते बभूव तुमुलो निशि  
०७,१५४।००८अ ज्यानेमिघोषस्तनयित्नुमान् वै; धनुस्तडिन् मण्डलकेतुशृङ्गः  
०७,१५४।००८च् शरौघवर्षाकुलवृष्टिमांश् च; सङ्ग्राममेघः स बभूव राजन्  
०७,१५४।००९अ तद् उद्धतं शैल इवाप्रकम्प्यो; वर्षं महच् छैलसमानसारः  
०७,१५४।००९च् विध्वंसयाम् आस रणे नरेन्द्र; वैकर्तनः शत्रुगणावमर्दी  
०७,१५४।०१०अ ततो ऽतुलैर् वज्रनिपातकल्पैः; शितैः शरैः काञ्चनचित्रपुङ्खैः  
०७,१५४।०१०च् शत्रून् व्यपोहत् समरे महात्मा; वैकर्तनः पुत्रहिते रतस् ते  
०७,१५४।०११अ सञ्छिन्नभिन्नध्वजिनश् च के चित्; के चिच् छरैर् अर्दितभिन्नदेहाः  
०७,१५४।०११च् के चिद् विसूता विहयाश् च के चिद्; वैकर्तनेनाशु कृता बभूवुः  
०७,१५४।०१२अ अविन्दमानास् त्व् अथ शर्म सङ्ख्ये; यौधिष्ठिरं ते बलम् अन्वपद्यन्  
०७,१५४।०१२च् तान् प्रेक्ष्य भग्नान् विमुखीकृतांश् च; घटोत्कचो रोषम् अतीव चक्रे  
०७,१५४।०१३अ आस्थाय तं काञ्चनरत्नचित्रम्; रथोत्तमं सिम्ह इवोन्ननाद  
०७,१५४।०१३च् वैकर्तनं कर्णम् उपेत्य चापि; विव्याध वज्रप्रतिमैः पृषत्कैः  
०७,१५४।०१४अ तौ कर्णिनाराचशिलीमुखैश् च; नालीकदण्डैश् च सवत्सदन्तैः  
०७,१५४।०१४च् वराहकर्णैः सविषाणशृङ्गैः; क्षुरप्रवर्षैश् च विनेदतुः खम्  
०७,१५४।०१५अ तद् बाणधारावृतम् अन्तरिक्षम्; तिर्यग्गताभिः समरे रराज  
०७,१५४।०१५च् सुवर्णपुङ्खज्वलितप्रभाभिर्; विचित्रपुष्पाभिर् इव स्रजाभिः  
०७,१५४।०१६अ समं हि ताव् अप्रतिमप्रभावाव्; अन्योन्यम् आजघ्नतुर् उत्तमास्त्रैः  
०७,१५४।०१६च् तयोर् हि वीरोत्तमयोर् न कश् चिद्; ददर्श तस्मिन् समरे विशेषम्  
०७,१५४।०१७अ अतीव तच् चित्रम् अतीव रूपम्; बभूव युद्धं रविभीमसून्वोः  
०७,१५४।०१७च् समाकुलं शस्त्रनिपातघोरम्; दिवीव राह्वंशुमतोः प्रतप्तम्  
०७,१५४।०१८अ घटोत्कचो यदा कर्णं न विशेषयते नृप  
०७,१५४।०१८च् तदा प्रादुश्चकारोग्रम् अस्त्रम् अस्त्रविदां वरः  
०७,१५४।०१९अ तेनास्त्रेण हयान् पूर्वं हत्वा कर्णस्य राक्षसः  
०७,१५४।०१९च् सारथिं चैव हैडिम्बः क्षिप्रम् अन्तरधीयत  
०७,१५४।०२० धृतराष्ट्र उवाच  
०७,१५४।०२०अ तथा ह्य् अन्तर्हिते तस्मिन् कूटयोधिनि राक्षसे  
०७,१५४।०२०च् मामकैः प्रतिपन्नं यत् तन् ममाचक्ष्व सञ्जय  
०७,१५४।०२१ सञ्जय उवाच  
०७,१५४।०२१अ अन्तर्हितं राक्षसं तं विदित्वा; सम्प्राक्रोशन् कुरवः सर्व एव  
०७,१५४।०२१च् कथं नायं राक्षसः कूटयोधी; हन्यात् कर्णं समरे ऽदृश्यमानः  
०७,१५४।०२२अ ततः कर्णो लघुचित्रास्त्रयोधी; सर्वा दिशो व्यावृणोद् बाणजालैः  
०७,१५४।०२२च् न वै किं चिद् व्यापतत् तत्र भूतम्; तमोभूते सायकैर् अन्तरिक्षे  
०७,१५४।०२३अ न चाददानो न च सन्दधानो; न चेषुधी स्पृशमानः कराग्रैः  
०७,१५४।०२३च् अदृश्यद् वै लाघवात् सूतपुत्रः; सर्वं बाणैश् छादयानो ऽन्तरिक्षम्  
०७,१५४।०२४अ ततो मायां विहिताम् अन्तरिक्षे; घोरां भीमां दारुणां राक्षसेन  
०७,१५४।०२४च् सम्पश्यामो लोहिताभ्रप्रकाशाम्; देदीप्यन्तीम् अग्निशिखाम् इवोग्राम्  
०७,१५४।०२५अ ततस् तस्या विद्युतः प्रादुरासन्न्; उल्काश् चापि ज्वलिताः कौरवेन्द्र  
०७,१५४।०२५च् घोषश् चान्यः प्रादुरासीत् सुघोरः; सहस्रशो नदतां दुन्दुभीनाम्  
०७,१५४।०२६अ ततः शराः प्रापतन् रुक्मपुङ्खाः; शक्त्यः प्रासा मुसलान्य् आयुधानि  
०७,१५४।०२६च् परश्वधास् तैलधौताश् च खड्गाः; प्रदीप्ताग्राः पट्टिशास् तोमराश् च  
०७,१५४।०२७अ मयूखिनः परिघा लोहबद्धा; गदाश् चित्राः शितधाराश् च शूलाः  
०७,१५४।०२७च् गुर्व्यो गदा हेमपट्टावनद्धाः; शतघ्न्यश् च प्रादुरासन् समन्तात्  
०७,१५४।०२८अ महाशिलाश् चापतंस् तत्र तत्र; सहस्रशः साशनयः सवज्राः  
०७,१५४।०२८च् चक्राणि चानेकशतक्षुराणि; प्रादुर्बभूवुर् ज्वलनप्रभाणि  
०७,१५४।०२९अ तां शक्तिपाषाणपरश्वधानाम्; प्रासासिवज्राशनिमुद्गराणाम्  
०७,१५४।०२९च् वृष्टिं विशालां ज्वलितां पतन्तीम्; कर्णः शरौघैर् न शशाक हन्तुम्  
०७,१५४।०३०अ शराहतानां पततां हयानाम्; वज्राहतानां पततां गजानाम्  
०७,१५४।०३०च् शिलाहतानां च महारथानाम्; महान् निनादः पततां बभूव  
०७,१५४।०३०च्*१२३८_०१ अनेकमायाशतशो हतानाम्  
०७,१५४।०३१अ सुभीमनानाविधशस्त्रपातैर्; घटोत्कचेनाभिहतं समन्तात्  
०७,१५४।०३१च् दौर्योधनं तद् बलम् आर्तरूपम्; आवर्तमानं ददृशे भ्रमन्तम्  
०७,१५४।०३२अ हाहाकृतं सम्परिवर्तमानम्; संलीयमानं च विषण्णरूपम्  
०७,१५४।०३२च् ते त्व् आर्यभावात् पुरुषप्रवीराः; पराङ्मुखा न बभूवुस् तदानीम्  
०७,१५४।०३३अ तां राक्षसीं घोरतरां सुभीमाम्; वृष्टिं महाशस्त्रमयीं पतन्तीम्  
०७,१५४।०३३च् दृष्ट्वा बलौघांश् च निपात्यमानान्; महद् भयं तव पुत्रान् विवेश  
०७,१५४।०३४अ शिवाश् च वैश्वानरदीप्तजिह्वाः; सुभीमनादाः शतशो नदन्त्यः  
०७,१५४।०३४च् रक्षोगणान् नर्दतश् चाभिवीक्ष्य; नरेन्द्रयोधा व्यथिता बभूवुः  
०७,१५४।०३५अ ते दीप्तजिह्वाननतीक्ष्णदंष्ट्रा; विभीषणाः शैलनिकाशकायाः  
०७,१५४।०३५च् नभोगताः शक्तिविषक्तहस्ता; मेघा व्यमुञ्चन्न् इव वृष्टिमार्गम्  
०७,१५४।०३६अ तैर् आहतास् ते शरशक्तिशूलैर्; गदाभिर् उग्रैः परिघैश् च दीप्तैः  
०७,१५४।०३६च् वज्रैः पिनाकैर् अशनिप्रहारैश्; चक्रैः शतघ्न्युन्मथिताश् च पेतुः  
०७,१५४।०३७अ हुडा भुशुण्ड्यो ऽश्मगुडाः शतघ्न्यः; स्थूणाश् च कार्ष्णायसपट्टनद्धाः  
०७,१५४।०३७च् अवाकिरंस् तव पुत्रस्य सैन्यम्; तथा रौद्रं कश्मलं प्रादुरासीत्  
०७,१५४।०३८अ निष्कीर्णान्त्रा विहतैर् उत्तमाङ्गैः; सम्भग्नाङ्गाः शेरते तत्र शूराः  
०७,१५४।०३८च् भिन्ना हयाः कुञ्जराश् चावभग्नाः; सञ्चूर्णिताश् चैव रथाः शिलाभिः  
०७,१५४।०३९अ एवं महच् छस्त्रवर्षं सृजन्तस्; ते यातुधाना भुवि घोररूपाः  
०७,१५४।०३९च् मायाः सृष्टास् तत्र घटोत्कचेन; नामुञ्चन् वै याचमानं न भीतम्  
०७,१५४।०४०अ तस्मिन् घोरे कुरुवीरावमर्दे; कालोत्सृष्टे क्षत्रियाणाम् अभावे  
०७,१५४।०४०च् ते वै भग्नाः सहसा व्यद्रवन्त; प्राक्रोशन्तः कौरवाः सर्व एव  
०७,१५४।०४१अ पलायध्वं कुरवो नैतद् अस्ति; सेन्द्रा देवा घ्नन्ति नः पाण्डवार्थे  
०७,१५४।०४१च् तथा तेषां मज्जतां भारतानाम्; न स्म द्वीपस् तत्र कश् चिद् बभूव  
०७,१५४।०४२अ तस्मिन् सङ्क्रन्दे तुमुले वर्तमाने; सैन्ये भग्ने लीयमाने कुरूणाम्  
०७,१५४।०४२च् अनीकानां प्रविभागे ऽप्रकाशे; न ज्ञायन्ते कुरवो नेतरे वा  
०७,१५४।०४३अ निर्मर्यादे विद्रवे घोररूपे; सर्वा दिशः प्रेक्षमाणाः स्म शून्याः  
०७,१५४।०४३च् तां शस्त्रवृष्टिम् उरसा गाहमानम्; कर्णं चैकं तत्र राजन्न् अपश्यम्  
०७,१५४।०४४अ ततो बाणैर् आवृणोद् अन्तरिक्षम्; दिव्यां मायां योधयन् राक्षसस्य  
०७,१५४।०४४च् ह्रीमान् कुर्वन् दुष्करम् आर्यकर्म; नैवामुह्यत् संयुगे सूतपुत्रः  
०७,१५४।०४५अ ततो भीताः समुदैक्षन्त कर्णम्; राजन् सर्वे सैन्धवा बाह्लिकाश् च  
०७,१५४।०४५च् असम्मोहं पूजयन्तो ऽस्य सङ्ख्ये; सम्पश्यन्तो विजयं राक्षसस्य  
०७,१५४।०४६अ तेनोत्सृष्टा चक्रयुक्ता शतघ्नी; समं सर्वांश् चतुरो ऽश्वाञ् जघान  
०७,१५४।०४६च् ते जानुभिर् जगतीम् अन्वपद्यन्; गतासवो निर्दशनाक्षिजिह्वाः  
०७,१५४।०४७अ ततो हताश्वाद् अवरुह्य वाहाद्; अन्तर्मनाः कुरुषु प्राद्रवत्सु  
०७,१५४।०४७च् दिव्ये चास्त्रे मायया वध्यमाने; नैवामुह्यच् चिन्तयन् प्राप्तकालम्  
०७,१५४।०४८अ ततो ऽब्रुवन् कुरवः सर्व एव; कर्णं दृष्ट्वा घोररूपां च मायाम्  
०७,१५४।०४८च् शक्त्या रक्षो जहि कर्णाद्य तूर्णम्; नश्यन्त्य् एते कुरवो धार्तराष्ट्राः  
०७,१५४।०४९अ करिष्यतः किं च नो भीमपार्थौ; तपन्तम् एनं जहि रक्षो निशीथे  
०७,१५४।०४९च् यो नः सङ्ग्रामाद् घोररूपाद् विमुच्येत्; स नः पार्थान् समरे योधयेत  
०७,१५४।०५०अ तस्माद् एनं राक्षसं घोररूपम्; जहि शक्त्या दत्तया वासवेन  
०७,१५४।०५०च् मा कौरवाः सर्व एवेन्द्रकल्पा; रात्रीमुखे कर्ण नेशुः सयोधाः  
०७,१५४।०५१अ स वध्यमानो रक्षसा वै निशीथे; दृष्ट्वा राजन् नश्यमानं बलं च  
०७,१५४।०५१च् महच् च श्रुत्वा निनदं कौरवाणाम्; मतिं दध्रे शक्तिमोक्षाय कर्णः  
०७,१५४।०५१द्*१२३९_०१ स ताड्यमानो निशि राक्षसेन  
०७,१५४।०५१द्*१२३९_०२ राजन् दृष्ट्वा विद्रुतं ते बलं च  
०७,१५४।०५१द्*१२३९_०३ श्रुत्वा महान्तं निनदं कुरूणां  
०७,१५४।०५१द्*१२३९_०४ मनो दध्रे शक्तिमोक्षे महात्मा  
०७,१५४।०५२अ स वै क्रुद्धः सिम्ह इवात्यमर्षी; नामर्षयत् प्रतिघातं रणे तम्  
०७,१५४।०५२च् शक्तिं श्रेष्ठां वैजयन्तीम् असह्याम्; समाददे तस्य वधं चिकीर्षन्  
०७,१५४।०५३अ यासौ राजन् निहिता वर्षपूगान्; वधायाजौ सत्कृता फल्गुनस्य  
०७,१५४।०५३च् यां वै प्रादात् सूतपुत्राय शक्रः; शक्तिं श्रेष्ठां कुण्डलाभ्यां निमाय  
०७,१५४।०५३द्*१२४०_०१ शक्तिं श्रेष्ठां कुण्डलाभ्यां गृहीतां  
०७,१५४।०५३द्*१२४०_०२ पुरन्दराद् वर्मणादाय राजन्  
०७,१५४।०५४अ तां वै शक्तिं लेलिहानां प्रदीप्ताम्; पाशैर् युक्ताम् अन्तकस्येव रात्रिम्  
०७,१५४।०५४च् मृत्योः स्वसारं ज्वलिताम् इवोल्काम्; वैकर्तनः प्राहिणोद् राक्षसाय  
०७,१५४।०५५अ ताम् उत्तमां परकायापहन्त्रीम्; दृष्ट्वा सौतेर् बाहुसंस्थां ज्वलन्तीम्  
०७,१५४।०५५च् भीतं रक्षो विप्रदुद्राव राजन्; कृत्वात्मानं विन्ध्यपादप्रमाणम्  
०७,१५४।०५६अ दृष्ट्वा शक्तिं कर्णबाह्वन्तरस्थाम्; नेदुर् भूतान्य् अन्तरिक्षे नरेन्द्र  
०७,१५४।०५६च् ववुर् वातास् तुमुलाश् चापि राजन्; सनिर्घाता चाशानिर् गां जगाम  
०७,१५४।०५७अ सा तां मायां भस्म कृत्वा ज्वलन्ती; भित्त्वा गाढं हृदयं राक्षसस्य  
०७,१५४।०५७च् ऊर्ध्वं ययौ दीप्यमाना निशायाम्; नक्षत्राणाम् अन्तराण्य् आविशन्ती  
०७,१५४।०५८अ युद्ध्वा चित्रैर् विविधैः शस्त्रपूगैर्; दिव्यैर् वीरो मानुषै राक्षसैश् च  
०७,१५४।०५८च् नदन् नादान् विविधान् भैरवांश् च; प्राणान् इष्टांस् त्याजितः शक्रशक्त्या  
०७,१५४।०५९अ इदं चान्यच् चित्रम् आश्चर्यरूपम्; चकारासौ कर्म शत्रुक्षयाय  
०७,१५४।०५९च् तस्मिन् काले शक्तिनिर्भिन्नमर्मा; बभौ राजन् मेघशैलप्रकाशः  
०७,१५४।०६०अ ततो ऽन्तरिक्षाद् अपतद् गतासुः; स राक्षसेन्द्रो भुवि भिन्नदेहः  
०७,१५४।०६०च् अवाक्शिराः स्तब्धगात्रो विजिह्वो; घटोत्कचो महद् आस्थाय रूपम्  
०७,१५४।०६१अ स तद् रूपं भैरवं भीमकर्मा; भीमं कृत्वा भैमसेनिः पपात  
०७,१५४।०६१च् हतो ऽप्य् एवं तव सैन्येकदेशम्; अपोथयत् कौरवान् भीषयाणः  
०७,१५४।०६१द्*१२४१_०१ पतद् रक्षः स्वेन कायेन तूर्णम्  
०७,१५४।०६१द्*१२४१_०२ अतिप्रमाणेन विवर्धता च  
०७,१५४।०६१द्*१२४१_०३ प्रियं कुर्वन् पाण्डवानां गतासुर्  
०७,१५४।०६१द्*१२४१_०४ अक्षौहिणीं तव तूर्णं जघान  
०७,१५४।०६२अ ततो मिश्राः प्राणदन् सिंहनादैर्; भेर्यः शङ्खा मुरजाश् चानकाश् च  
०७,१५४।०६२च् दग्धां मायां निहतं राक्षसं च; दृष्ट्वा हृष्टाः प्राणदन् कौरवेयाः  
०७,१५४।०६३अ ततः कर्णः कुरुभिः पूज्यमानो; यथा शक्रो वृत्रवधे मरुद्भिः  
०७,१५४।०६३च् अन्वारूढस् तव पुत्रं रथस्थम्; हृष्टश् चापि प्राविशत् स्वं स सैन्यम्  
०७,१५५।०००*१२४२_०० धृतराष्ट्रः  
०७,१५५।०००*१२४२_०१ तस्मिन् हते महामाये महातेजसि राक्षसे  
०७,१५५।०००*१२४२_०२ अमर्षिताः पाण्डवेयाः किम् अकुर्वन् महारणे  
०७,१५५।०००*१२४२_०३ मर्दिताश् च भृशं युद्धे किम् अकुर्वत सञ्जय  
०७,१५५।०००*१२४२_०४ ये च ते ऽभ्यद्रवन् द्रोणं व्यूढानीकाः प्रहारिणः  
०७,१५५।०००*१२४२_०५ सृञ्जयाः सह पाञ्चालैस् ते ऽकुर्वन् किं महारणे  
०७,१५५।०००*१२४२_०६ सौमदत्तेर् वधाद् द्रोणम् आयत्तं सैन्धवस्य च  
०७,१५५।०००*१२४२_०७ अमर्षाज् जीवितं त्यक्त्वा गाहमानं वरूथिनीम्  
०७,१५५।०००*१२४२_०८ जृम्भमाणम् इव व्याघ्रं व्यात्ताननम् इवान्तकम्  
०७,१५५।०००*१२४२_०९ कथं प्रत्युद्ययुर् द्रोणम् अजय्यं कुरुसृञ्जयाः  
०७,१५५।०००*१२४२_१० आचार्यं ये च रक्षन्ति दुर्योधनपुरोगमाः  
०७,१५५।०००*१२४२_११ द्रौणिकर्णकृपास् तात ते ह्य् अकुर्वन् किम् आहवे  
०७,१५५।०००*१२४२_१२ भारद्वाजं जिघासन्तौ सव्यसाचिवृकोदरौ  
०७,१५५।०००*१२४२_१३ आर्छतां मामकान् युद्धे कथं सञ्जय शम्स मे  
०७,१५५।०००*१२४२_१४ सिन्धुराजवधेनेमे घटोत्कचवधेन ते  
०७,१५५।०००*१२४२_१५ अमर्षिताश् च सङ्क्रुद्धा रणं चक्रुः कथं युधि  
०७,१५५।००१ सञ्जय उवाच  
०७,१५५।००१अ हैडिम्बं निहतं दृष्ट्वा विकीर्णम् इव पर्वतम्  
०७,१५५।००१च् पाण्डवा दीनमनसः सर्वे बाष्पाकुलेक्षणाः  
०७,१५५।००२अ वासुदेवस् तु हर्षेण महताभिपरिप्लुतः  
०७,१५५।००२च् ननाद सिंहवन् नादं व्यथयन्न् इव भारत  
०७,१५५।००२द्*१२४३_०१ हतं घटोत्कचं ज्ञात्वा वासुदेवः प्रतापवान्  
०७,१५५।००२ए विनद्य च महानादं पर्यष्वजत फल्गुनम्  
०७,१५५।००३अ स विनद्य महानादम् अभीशून् सन्नियम्य च  
०७,१५५।००३च् ननर्त हर्षसंवीतो वातोद्धूत इव द्रुमः  
०७,१५५।००४अ ततो विनिर्भ्राम्य पुनः पार्थम् आस्फोट्य चासकृत्  
०७,१५५।००४च् रथोपस्थगतो भीमं प्राणदत् पुनर् अच्युतः  
०७,१५५।००५अ प्रहृष्टमनसं ज्ञात्वा वासुदेवं महाबलम्  
०७,१५५।००५च् अब्रवीद् अर्जुनो राजन् नातिहृष्टमना इव  
०७,१५५।००५च्*१२४४_०१ प्रहर्षं तस्य तं ज्ञात्वा केशवस्य धनञ्जयः  
०७,१५५।००५च्*१२४४_०२ अर्जुनो ऽप्य् अब्रवीद् राजन्  
०७,१५५।००६अ अतिहर्षो ऽयम् अस्थाने तवाद्य मधुसूदन  
०७,१५५।००६च् शोकस्थाने परे प्राप्ते हैडिम्बस्य वधेन वै  
०७,१५५।००७अ विमुखानि च सैन्यानि हतं दृष्ट्वा घटोत्कचम्  
०७,१५५।००७च् वयं च भृशम् आविग्ना हैडिम्बस्य निपातनात्  
०७,१५५।००८अ नैतत् कारणम् अल्पं हि भविष्यति जनार्दन  
०७,१५५।००८च् तद् अद्य शम्स मे पृष्टः सत्यं सत्यवतां वर  
०७,१५५।००९अ यद्य् एतन् न रहस्यं ते वक्तुम् अर्हस्य् अरिन्दम  
०७,१५५।००९ब्*१२४५_०१ व्यसनस्य सति स्थाने न प्रहृष्यन्ति मानवाः  
०७,१५५।००९ब्*१२४५_०२ हर्षस्य सत्य् अपि स्थाने नोल्बणं यान्ति पण्डिताः  
०७,१५५।००९च् धैर्यस्य वैकृतं ब्रूहि त्वम् अद्य मधुसूदन  
०७,१५५।०१०अ समुद्रस्येव सङ्क्षोभो मेरोर् इव विसर्पणम्  
०७,१५५।०१०च् तथैतल् लाघवं मन्ये तव कर्म जनार्दन  
०७,१५५।०११ वासुदेव उवाच  
०७,१५५।०११अ अतिहर्षम् इमं प्राप्तं शृणु मे त्वं धनञ्जय  
०७,१५५।०११च् अतीव मनसः सद्यः प्रसादकरम् उत्तमम्  
०७,१५५।०१२अ शक्तिं घटोत्कचेनेमां व्यंसयित्वा महाद्युते  
०७,१५५।०१२च् कर्णं निहतम् एवाजौ विद्धि सद्यो धनञ्जय  
०७,१५५।०१३अ शक्तिहस्तं पुनः कर्णं को लोके ऽस्ति पुमान् इह  
०७,१५५।०१३च् य एनम् अभितस् तिष्ठेत् कार्त्तिकेयम् इवाहवे  
०७,१५५।०१४अ दिष्ट्यापनीतकवचो दिष्ट्यापहृतकुण्डलः  
०७,१५५।०१४च् दिष्ट्या च व्यंसिता शक्तिर् अमोघास्य घटोत्कचे  
०७,१५५।०१५अ यदि हि स्यात् सकवचस् तथैव च सकुण्डलः  
०७,१५५।०१५च् सामरान् अपि लोकांस् त्रीन् एकः कर्णो जयेद् बली  
०७,१५५।०१६अ वासवो वा कुबेरो वा वरुणो वा जलेश्वरः  
०७,१५५।०१६च् यमो वा नोत्सहेत् कर्णं रणे प्रतिसमासितुम्  
०७,१५५।०१७अ गाण्डीवम् आयम्य भवांश् चक्रं वाहं सुदर्शनम्  
०७,१५५।०१७च् न शक्तौ स्वो रणे जेतुं तथायुक्तं नरर्षभम्  
०७,१५५।०१८अ त्वद्धितार्थं तु शक्रेण मायया हृतकुण्डलः  
०७,१५५।०१८च् विहीनकवचश् चायं कृतः परपुरञ्जयः  
०७,१५५।०१९अ उत्कृत्य कवचं यस्मात् कुण्डले विमले च ते  
०७,१५५।०१९च् प्रादाच् छक्राय कर्णो वै तेन वैकर्तनः स्मृतः  
०७,१५५।०२०अ आशीविष इव क्रुद्धः स्तम्भितो मन्त्रतेजसा  
०७,१५५।०२०च् तथाद्य भाति कर्णो मे शान्तज्वाल इवानलः  
०७,१५५।०२१अ यदा प्रभृति कर्णाय शक्तिर् दत्ता महात्मना  
०७,१५५।०२१च् वासवेन महाबाहो प्राप्ता यासौ घटोत्कचे  
०७,१५५।०२२अ कुण्डलाभ्यां निमायाथ दिव्येन कवचेन च  
०७,१५५।०२२च् तां प्राप्यामन्यत वृषा सततं त्वां हतं रणे  
०७,१५५।०२३अ एवं गते ऽपि शक्यो ऽयं हन्तुं नान्येन केन चित्  
०७,१५५।०२३च् ऋते त्वा पुरुषव्याघ्र शपे सत्येन चानघ  
०७,१५५।०२४अ ब्रह्मण्यः सत्यवादी च तपस्वी नियतव्रतः  
०७,१५५।०२४च् रिपुष्व् अपि दयावांश् च तस्मात् कर्णो वृषा स्मृतः  
०७,१५५।०२५अ युद्धशौण्डो महाबाहुर् नित्योद्यतशरासनः  
०७,१५५।०२५च् केसरीव वने मर्दन् मत्तमातङ्गयूथपान्  
०७,१५५।०२५ए विमदान् रथशार्दूलान् कुरुते रणमूर्धनि  
०७,१५५।०२६अ मध्यङ्गत इवादित्यो यो न शक्यो निरीक्षितुम्  
०७,१५५।०२६च् त्वदीयैः पुरुषव्याघ्र योधमुख्यैर् महात्मभिः  
०७,१५५।०२६ए शरजालसहस्रांशुः शरदीव दिवाकरः  
०७,१५५।०२७अ तपान्ते तोयदो यद्वच् छरधाराः क्षरत्य् असौ  
०७,१५५।०२७च् दिव्यास्त्रजलदः कर्णः पर्जन्य इव वृष्टिमान्  
०७,१५५।०२७द्*१२४६_०१ त्रिदशैर् अपि चास्यद्भिः शरवर्षं समन्ततः  
०७,१५५।०२७द्*१२४७_०१ अशक्यस् तद् अयं जेतुं स्रवद्भिर् मांसशोणितम्  
०७,१५५।०२७द्*१२४७_०२ कवचेन विहीनश् च कुण्डलाभ्यां च पाण्डव  
०७,१५५।०२७द्*१२४८_०१ तेनादित्यं निरुध्येद् यः शरवर्षैश् च वृष्टिमान्  
०७,१५५।०२७द्*१२४९_०१ तपोयुक्तो ऽभवत् पूर्वं दिव्यरूपः प्रतापवान्  
०७,१५५।०२७ए सो ऽद्य मानुषतां प्राप्तो विमुक्तः शक्रदत्तया  
०७,१५५।०२८अ एको हि योगो ऽस्य भवेद् वधाय; छिद्रे ह्य् एनं स्वप्रमत्तः प्रमत्तम्  
०७,१५५।०२८च् कृच्छ्रप्राप्तं रथचक्रे निमग्ने; हन्याः पूर्वं त्वं तु सञ्ज्ञां विचार्य  
०७,१५५।०२८द्*१२५०_०१ न ह्य् उद्यतास्त्रं युधि हन्याद् अजय्यम्  
०७,१५५।०२८द्*१२५०_०२ अप्य् एकवीरो बलभित् सवज्रः  
०७,१५५।०२९अ जरासन्धश् चेदिराजो महात्मा; महाबलश् चैकलव्यो निषादः  
०७,१५५।०२९च् एकैकशो निहताः सर्व एव; योगैस् तैस् तैस् त्वद्धितार्थं मयैव  
०७,१५५।०३०अ अथापरे निहता राक्षसेन्द्रा; हिडिम्बकिर्मीरबकप्रधानाः  
०७,१५५।०३०च् अलायुधः परसैन्यावमर्दी; घटोत्कचश् चोग्रकर्मा तरस्वी  
०७,१५६।००१ अर्जुन उवाच  
०७,१५६।००१अ कथम् अस्मद्धितार्थं ते कैश् च योगैर् जनार्दन  
०७,१५६।००१च् जरासन्धप्रभृतयो घातिताः पृथिवीष्वराः  
०७,१५६।००२ वासुदेव उवाच  
०७,१५६।००२अ जरासन्धश् चेदिराजो नैषादिश् च महाबलः  
०७,१५६।००२च् यदि स्युर् न हताः पूर्वम् इदानीं स्युर् भयङ्कराः  
०७,१५६।००३अ सुयोधनस् तान् अवश्यं वृणुयाद् रथसत्तमान्  
०७,१५६।००३च् ते ऽस्माभिर् नित्यसन्दुष्टाः संश्रयेयुश् च कौरवान्  
०७,१५६।००४अ ते हि वीरा महात्मानः कृतास्त्रा दृढयोधिनः  
०७,१५६।००४च् धार्तराष्ट्रीं चमूं कृत्स्नां रक्षेयुर् अमरा इव  
०७,१५६।००५अ सूतपुत्रो जरासन्धश् चेदिराजो निषादजः  
०७,१५६।००५च् सुयोधनं समाश्रित्य तपेरन् पृथिवीम् इमाम्  
०७,१५६।००६अ योगैर् अपि हता यैस् ते तान् मे शृणु धनञ्जय  
०७,१५६।००६च् अजय्या हि विना योगैर् मृधे ते दैवतैर् अपि  
०७,१५६।००७अ एकैको हि पृथक् तेषां समस्तां सुरवाहिनीम्  
०७,१५६।००७च् योधयेत् समरे पार्थ लोकपालाभिरक्षिताम्  
०७,१५६।००८अ जरासन्धो हि रुषितो रौहिणेयप्रधर्षितः  
०७,१५६।००८च् अस्मद्वधार्थं चिक्षेप गदां वै लोहितामुखीम्  
०७,१५६।००९अ सीमन्तम् इव कुर्वाणां नभसः पावकप्रभाम्  
०७,१५६।००९च् व्यदृश्यतापतन्ती सा शक्रमुक्ता यथाशनिः  
०७,१५६।०१०अ ताम् आपतन्तीं दृष्ट्वैव गदां रोहिणिनन्दनः  
०७,१५६।०१०च् प्रतिघातार्थम् अस्त्रं वै स्थूणाकर्णम् अवासृजत्  
०७,१५६।०११अ अस्त्रवेगप्रतिहता सा गदा प्रापतद् भुवि  
०७,१५६।०११च् दारयन्ती धरां देवीं कम्पयन्तीव पर्वतान्  
०७,१५६।०१२अ तत्र स्म राक्षसी घोरा जरा नामाशुविक्रमा  
०७,१५६।०१२च् सन्धयाम् आस तं जातं जरासन्धम् अरिन्दमम्  
०७,१५६।०१३अ द्वाभ्यां जातो हि मातृभ्याम् अर्धदेहः पृथक् पृथक्  
०७,१५६।०१३च् तया स सन्धितो यस्माज् जरासन्धस् ततः स्मृतः  
०७,१५६।०१४अ सा तु भूमिगता पार्थ हता ससुतबान्धवा  
०७,१५६।०१४च् गदया तेन चास्त्रेण स्थूणाकर्णेन राक्षसी  
०७,१५६।०१५अ विनाभूतः स गदया जरासन्धो महामृधे  
०७,१५६।०१५च् निहतो भीमसेनेन पश्यतस् ते धनञ्जय  
०७,१५६।०१६अ यदि हि स्याद् गदापाणिर् जरासन्धः प्रतापवान्  
०७,१५६।०१६च् सेन्द्रा देवा न तं हन्तुं रणे शक्ता नरोत्तम  
०७,१५६।०१७अ त्वद्धितार्थं हि नैषादिर् अङ्गुष्ठेन वियोजितः  
०७,१५६।०१७च् द्रोणेनाचार्यकं कृत्वा छद्मना सत्यविक्रमः  
०७,१५६।०१८अ स तु बद्धाङ्गुलित्राणो नैषादिर् दृढविक्रमः  
०७,१५६।०१८च् अस्यन्न् एको वनचरो बभौ राम इवापरः  
०७,१५६।०१९अ एकलव्यं हि साङ्गुष्ठम् अशक्ता देवदानवाः  
०७,१५६।०१९च् सराक्षसोरगाः पार्थ विजेतुं युधि कर्हि चित्  
०७,१५६।०२०अ किम् उ मानुषमात्रेण शक्यः स्यात् प्रतिवीक्षितुम्  
०७,१५६।०२०च् दृढमुष्टिः कृती नित्यम् अस्यमानो दिवानिशम्  
०७,१५६।०२१अ त्वद्धितार्थं तु स मया हतः सङ्ग्राममूर्धनि  
०७,१५६।०२१च् चेदिराजश् च विक्रान्तः प्रत्यक्षं निहतस् तव  
०७,१५६।०२२अ स चाप्य् अशक्यः सङ्ग्रामे जेतुं सर्वैः सुरासुरैः  
०७,१५६।०२२ब्*१२५१_०१ यमेन्द्रसिद्धगन्धर्वान् वसुरुद्रान् मरुद्गणान्  
०७,१५६।०२२ब्*१२५१_०२ स हि जातश् चतुर्बाहुर् धृतजाम्बूनदस्रजः  
०७,१५६।०२२ब्*१२५१_०३ अजेयः सर्वभूतानां जयेद् अपि दिवौकसः  
०७,१५६।०२२च् वधार्थं तस्य जातो ऽहम् अन्येषां च सुरद्विषाम्  
०७,१५६।०२३अ त्वत्सहायो नरव्याघ्र लोकानां हितकाम्यया  
०७,१५६।०२३च् हिडिम्बबककिर्मीरा भीमसेनेन पातिताः  
०७,१५६।०२३ए रावणेन समप्राणा ब्रह्मयज्ञविनाशनाः  
०७,१५६।०२४अ हतस् तथैव मायावी हैडिम्बेनाप्य् अलायुधः  
०७,१५६।०२४च् हैडिम्बश् चाप्य् उपायेन शक्त्या कर्णेन घातितः  
०७,१५६।०२५अ यदि ह्य् एनं नाहनिष्यत् कर्णः शक्त्या महामृधे  
०७,१५६।०२५च् मया वध्यो ऽभविष्यत् स भैमसेनिर् घटोत्कचः  
०७,१५६।०२६अ मया न निहतः पूर्वम् एष युष्मत्प्रियेप्सया  
०७,१५६।०२६च् एष हि ब्राह्मणद्वेषी यज्ञद्वेषी च राक्षसः  
०७,१५६।०२७अ धर्मस्य लोप्ता पापात्मा तस्माद् एष निपातितः  
०७,१५६।०२७च् व्यंसिता चाप्य् उपायेन शक्रदत्ता मयानघ  
०७,१५६।०२८अ ये हि धर्मस्य लोप्तारो वध्यास् ते मम पाण्डव  
०७,१५६।०२८च् धर्मसंस्थापनार्थं हि प्रतिज्ञैषा ममाव्यया  
०७,१५६।०२९अ ब्रह्म सत्यं दमः शौचं धर्मो ह्रीः श्रीर् धृतिः क्षमा  
०७,१५६।०२९च् यत्र तत्र रमे नित्यम् अहं सत्येन ते शपे  
०७,१५६।०३०अ न विषादस् त्वया कार्यः कर्णं वैकर्तनं प्रति  
०७,१५६।०३०च् उपदेक्ष्याम्य् उपायं ते येन तं प्रसहिष्यसि  
०७,१५६।०३१अ सुयोधनं चापि रणे हनिष्यति वृकोदरः  
०७,१५६।०३१च् तस्य चापि वधोपायं वक्ष्यामि तव पाण्डव  
०७,१५६।०३२अ वर्धते तुमुलस् त्व् एष शब्दः परचमूं प्रति  
०७,१५६।०३२च् विद्रवन्ति च सैन्यानि त्वदीयानि दिशो दश  
०७,१५६।०३३अ लब्धलक्ष्या हि कौरव्या विधमन्ति चमूं तव  
०७,१५६।०३३च् दहत्य् एष च वः सैन्यं द्रोणः प्रहरतां वरः  
०७,१५७।००१ धृतराष्ट्र उवाच  
०७,१५७।००१अ एकवीरवधे मोघा शक्तिः सूतात्मजे यदा  
०७,१५७।००१च् कस्मात् सर्वान् समुत्सृज्य स तां पार्थे न मुक्तवान्  
०७,१५७।००२अ तस्मिन् हते हता हि स्युः सर्वे पाण्डवसृञ्जयाः  
०७,१५७।००२च् एकवीरवधे कस्मान् न युद्धे जयम् आदधत्  
०७,१५७।००३अ आहूतो न निवर्तेयम् इति तस्य महाव्रतम्  
०७,१५७।००३च् स्वयम् आह्वयितव्यः स सूतपुत्रेण फल्गुनः  
०७,१५७।००४अ ततो द्वैरथम् आनीय फल्गुनं शक्रदत्तया  
०७,१५७।००४च् न जघान वृषा कस्मात् तन् ममाचक्ष्व सञ्जय  
०७,१५७।००५अ नूनं बुद्धिविहीनश् चाप्य् असहायश् च मे सुतः  
०७,१५७।००५च् शत्रुभिर् व्यंसितोपायः कथं नु स जयेद् अरीन्  
०७,१५७।००६अ या ह्य् अस्य परमा शक्तिर् जयस्य च परायणम्  
०७,१५७।००६च् सा शक्तिर् वासुदेवेन व्यंसितास्य घटोत्कचे  
०७,१५७।००७अ कुणेर् यथा हस्तगतं ह्रियेद् बिल्वं बलीयसा  
०७,१५७।००७च् तथा शक्तिर् अमोघा सा मोघीभूता घटोत्कचे  
०७,१५७।००८अ यथा वराहस्य शुनश् च युध्यतोस्; तयोर् अभावे श्वपचस्य लाभः  
०७,१५७।००८च् मन्ये विद्वन् वासुदेवस्य तद्वद्; युद्धे लाभः कर्णहैडिम्बयोर् वै  
०७,१५७।००९अ घटोत्कचो यदि हन्याद् धि कर्णम्; परो लाभः स भवेत् पाण्डवानाम्  
०७,१५७।००९च् वैकर्तनो वा यदि तं निहन्यात्; तथापि कृत्यं शक्तिनाशात् कृतं स्यात्  
०७,१५७।०१०अ इति प्राज्ञः प्रज्ञयैतद् विचार्य; घटोत्कचं सूतपुत्रेण युद्धे  
०७,१५७।०१०च् अयोधयद् वासुदेवो नृसिंहः; प्रियं कुर्वन् पाण्डवानां हितं च  
०७,१५७।०११ सञ्जय उवाच  
०७,१५७।०११अ एतच् चिकीर्षितं ज्ञात्वा कर्णे मधुनिहा नृप  
०७,१५७।०११च् नियोजयाम् आस तदा द्वैरथे राक्षसेश्वरम्  
०७,१५७।०१२अ घटोत्कचं महावीर्यं महाबुद्धिर् जनार्दनः  
०७,१५७।०१२च् अमोघाया विघातार्थं राजन् दुर्मन्त्रिते तव  
०७,१५७।०१३अ तदैव कृतकार्या हि वयं स्याम कुरूद्वह  
०७,१५७।०१३च् न रक्षेद् यदि कृष्णस् तं पार्थं कर्णान् महारथात्  
०७,१५७।०१४अ साश्वध्वजरथः सङ्ख्ये धृतराष्ट्र पतेद् भुवि  
०७,१५७।०१४च् विना जनार्दनं पार्थो योगानाम् ईश्वरं प्रभुम्  
०७,१५७।०१५अ तैस् तैर् उपायैर् बहुभी रक्ष्यमाणः स पार्थिव  
०७,१५७।०१५च् जयत्य् अभिमुखः शत्रून् पार्थः कृष्णेन पालितः  
०७,१५७।०१६अ सविशेषं त्व् अमोघायाः कृष्णो ऽरक्षत पाण्डवम्  
०७,१५७।०१६च् हन्यात् क्षिप्ता हि कौन्तेयं शक्तिर् वृक्षम् इवाशनिः  
०७,१५७।०१७ धृतराष्ट्र उवाच  
०७,१५७।०१७अ विरोधी च कुमन्त्री च प्राज्ञमानी ममात्मजः  
०७,१५७।०१७च् यस्यैष समतिक्रान्तो वधोपायो जयं प्रति  
०७,१५७।०१७द्*१२५२_०१ स वा कर्णो महाबुद्धिः सर्वशस्त्रभृतां वरः  
०७,१५७।०१७द्*१२५२_०२ न मुक्तवान् कथं सूत ताम् अमोघां धनञ्जये  
०७,१५७।०१८अ तवापि समतिक्रान्तम् एतद् गावल्गणे कथम्  
०७,१५७।०१८च् एतम् अर्थं महाबुद्धे यत् त्वया नावबोधितः  
०७,१५७।०१९ सञ्जय उवाच  
०७,१५७।०१९अ दुर्योधनस्य शकुनेर् मम दुःशासनस्य च  
०७,१५७।०१९च् रात्रौ रात्रौ भवत्य् एषा नित्यम् एव समर्थना  
०७,१५७।०२०अ श्वः सर्वसैन्यान् उत्सृज्य जहि कर्ण धनञ्जयम्  
०७,१५७।०२०च् प्रेष्यवत् पाण्डुपाञ्चालान् उपभोक्ष्यामहे ततः  
०७,१५७।०२१अ अथ वा निहते पार्थे पाण्डुष्व् अन्यतमं ततः  
०७,१५७।०२१च् स्थापयेद् युधि वार्ष्णेयस् तस्मात् कृष्णो निपात्यताम्  
०७,१५७।०२२अ कृष्णो हि मूलं पाण्डूनां पार्थः स्कन्ध इवोद्गतः  
०७,१५७।०२२च् शाखा इवेतरे पार्थाः पाञ्चालाः पत्रसञ्ज्ञिताः  
०७,१५७।०२३अ कृष्णाश्रयाः कृष्णबलाः कृष्णनाथाश् च पाण्डवाः  
०७,१५७।०२३च् कृष्णः परायणं चैषां ज्योतिषाम् इव चन्द्रमाः  
०७,१५७।०२४अ तस्मात् पर्णानि शाखाश् च स्कन्धं चोत्सृज्य सूतज  
०७,१५७।०२४च् कृष्णं निकृन्धि पाण्डूनां मूलं सर्वत्र सर्वदा  
०७,१५७।०२५अ हन्याद् यदि हि दाशार्हं कर्णो यादवनन्दनम्  
०७,१५७।०२५च् कृत्स्ना वसुमती राजन् वशे ते स्यान् न संशयः  
०७,१५७।०२५द्*१२५३_०१ सा तु बुद्धिः कृता राजन् कृष्णं प्रति नरेश्वर  
०७,१५७।०२५द्*१२५३_०२ विष्णोस् तेजःप्रमूढानां युद्धकाले प्रणश्यति  
०७,१५७।०२६अ यदि हि स निहतः शयीत भूमौ; यदुकुलपाण्डवनन्दनो महात्मा  
०७,१५७।०२६च् ननु तव वसुधा नरेन्द्र सर्वा; सगिरिसमुद्रवना वशं व्रजेत  
०७,१५७।०२७अ सा तु बुद्धिः कृताप्य् एवं जाग्रति त्रिदशेश्वरे  
०७,१५७।०२७च् अप्रमेये हृषीकेशे युद्धकाले व्यमुह्यत  
०७,१५७।०२८अ अर्जुनं चापि कौन्तेयं सदा रक्षति केशवः  
०७,१५७।०२८च् न ह्य् एनम् ऐच्छत् प्रमुखे सौतेः स्थापयितुं रणे  
०७,१५७।०२९अ अन्यांश् चास्मै रथोदारान् उपस्थापयद् अच्युतः  
०७,१५७।०२९च् अमोघां तां कथं शक्तिं मोघां कुर्याम् इति प्रभो  
०७,१५७।०२९द्*१२५४_०१ यश् चैवं रक्षते पार्थं कर्णात् कृष्णो महामनाः  
०७,१५७।०२९द्*१२५४_०२ आत्मानं स कथं राजन् न रक्षेत् पुरुषोत्तमः  
०७,१५७।०२९द्*१२५४_०३ परिचिन्त्य तु पश्यामश् चक्रायुधम् अरिन्दमम्  
०७,१५७।०२९द्*१२५४_०४ न सो ऽस्ति त्रिषु लोकेषु यो जयेत जनार्दनम्  
०७,१५७।०३०अ ततः कृष्णं महाबाहुः सात्यकिः सत्यविक्रमः  
०७,१५७।०३०च् पप्रच्छ रथशार्दूल कर्णं प्रति महारथम्  
०७,१५७।०३१अ अयं च प्रत्ययः कर्णे शक्त्या चामितविक्रम  
०७,१५७।०३१च् किमर्थं सूतपुत्रेण न मुक्ता फल्गुने तु सा  
०७,१५७।०३२ वासुदेव उवाच  
०७,१५७।०३२अ दुःषासनश् च कर्णश् च शकुनिश् च ससैन्धवः  
०७,१५७।०३२च् सततं मन्त्रयन्ति स्म दुर्योधनपुरोगमाः  
०७,१५७।०३३अ कर्ण कर्ण महेष्वास रणे ऽमितपराक्रम  
०७,१५७।०३३च् नान्यस्य शक्तिर् एषा ते मोक्तव्या जयतां वर  
०७,१५७।०३४अ ऋते महारथात् पार्थात् कुन्तीपुत्राद् धनञ्जयात्  
०७,१५७।०३४च् स हि तेषाम् अतियशा देवानाम् इव वासवः  
०७,१५७।०३५अ तस्मिन् विनिहते सर्वे पाण्डवाः सृञ्जयैः सह  
०७,१५७।०३५च् भविष्यन्ति गतात्मानः सुरा इव निरग्नयः  
०७,१५७।०३५द्*१२५५_०१ ऋते महात्मनः पार्थात् कर्णेन निहता ध्रुवम्  
०७,१५७।०३६अ तथेति च प्रतिज्ञातं कर्णेन शिनिपुङ्गव  
०७,१५७।०३६च् हृदि नित्यं तु कर्णस्य वधो गाण्डीवधन्वनः  
०७,१५७।०३७अ अहम् एव तु राधेयं मोहयामि युधां वर  
०७,१५७।०३७च् यतो नावसृजच् छक्तिं पाण्डवे श्वेतवाहने  
०७,१५७।०३८अ फल्गुनस्य हि तां मृत्युम् अवगम्य युयुत्सतः  
०७,१५७।०३८च् न निद्रा न च मे हर्षो मनसो ऽस्ति युधां वर  
०७,१५७।०३९अ घटोत्कचे व्यंसितां तु दृष्ट्वा तां शिनिपुङ्गव  
०७,१५७।०३९च् मृत्योर् आस्यान्तरान् मुक्तं पश्याम्य् अद्य धनञ्जयम्  
०७,१५७।०४०अ न पिता न च मे माता न यूयं भ्रातरस् तथा  
०७,१५७।०४०च् न च प्राणास् तथा रक्ष्या यथा बीभत्सुर् आहवे  
०७,१५७।०४१अ त्रैलोक्यराज्याद् यत् किं चिद् भवेद् अन्यत् सुदुर्लभम्  
०७,१५७।०४१च् नेच्छेयं सात्वताहं तद् विना पार्थं धनञ्जयम्  
०७,१५७।०४२अ अतः प्रहर्षः सुमहान् युयुधानाद्य मे ऽभवत्  
०७,१५७।०४२च् मृतं प्रत्यागतम् इव दृष्ट्वा पार्थं धनञ्जयम्  
०७,१५७।०४३अ अतश् च प्रहितो युद्धे मया कर्णाय राक्षसः  
०७,१५७।०४३च् न ह्य् अन्यः समरे रात्रौ शक्तः कर्णं प्रबाधितुम्  
०७,१५७।०४३द्*१२५६_०० सात्यकिर् उवाच  
०७,१५७।०४३द्*१२५६_०१ ध्रुवस् तस्य जयो नित्यं दीर्घम् आयुः प्रवर्तते  
०७,१५७।०४३द्*१२५६_०२ यस्य त्वं पुरुषव्याघ्र शिवाय सततं स्थितः  
०७,१५७।०४४ सञ्जय उवाच  
०७,१५७।०४४अ इति सात्यकये प्राह तदा देवकिनन्दनः  
०७,१५७।०४४च् धनञ्जयहिते युक्तस् तत्प्रिये सततं रतः  
०७,१५८।००१ धृतराष्ट्र उवाच  
०७,१५८।००१अ कर्णदुर्योधनादीनां शकुनेः सौबलस्य च  
०७,१५८।००१च् अपनीतं महत् तात तव चैव विशेषतः  
०७,१५८।००२अ यद् आजानीत तां शक्तिम् एकघ्नीं सततं रणे  
०७,१५८।००२च् अनिवार्याम् असह्यां च देवैर् अपि सवासवैः  
०७,१५८।००३अ सा किमर्थं न कर्णेन प्रवृत्ते समरे पुरा  
०७,१५८।००३च् न देवकीसुते मुक्ता फल्गुने वापि सञ्जय  
०७,१५८।००४ सञ्जय उवाच  
०७,१५८।००४अ सङ्ग्रामाद् विनिवृत्तानां सर्वेषां नो विशां पते  
०७,१५८।००४च् रात्रौ कुरुकुलश्रेष्ठ मन्त्रो ऽयं समजायत  
०७,१५८।००५अ प्रभातमात्रे श्वोभूते केशवायार्जुनाय वा  
०७,१५८।००५च् शक्तिर् एषा विमोक्तव्या कर्ण कर्णेति नित्यशः  
०७,१५८।००६अ ततः प्रभातसमये राजन् कर्णस्य दैवतैः  
०७,१५८।००६च् अन्येषां चैव योधानां सा बुद्धिर् नश्यते पुनः  
०७,१५८।००७अ दैवम् एव परं मन्ये यत् कर्णो हस्तसंस्थया  
०७,१५८।००७च् न जघान रणे पार्थं कृष्णं वा देवकीसुतम्  
०७,१५८।००८अ तस्य हस्तस्थिता शक्तिः कालरात्रिर् इवोद्यता  
०७,१५८।००८च् दैवोपहतबुद्धित्वान् न तां कर्णो विमुक्तवान्  
०७,१५८।००९अ कृष्णे वा देवकीपुत्रे मोहितो देवमायया  
०७,१५८।००९च् पार्थे वा शक्रकल्पे वै वधार्थं वासवीं प्रभो  
०७,१५८।०१० धृतराष्ट्र उवाच  
०७,१५८।०१०अ दैवेनैव हता यूयं स्वबुद्ध्या केशवस्य च  
०७,१५८।०१०च् गता हि वासवी हत्वा तृणभूतं घटोत्कचम्  
०७,१५८।०११अ कर्णश् च मम पुत्राश् च सर्वे चान्ये च पार्थिवाः  
०७,१५८।०११च् अनेन दुष्प्रणीतेन गता वैवस्वतक्षयम्  
०७,१५८।०१२अ भूय एव तु मे शम्स यथा युद्धम् अवर्तत  
०७,१५८।०१२च् कुरूणां पाण्डवानां च हैडिम्बे निहते तदा  
०७,१५८।०१३अ ये च ते ऽभ्यद्रवन् द्रोणं व्यूढानीकाः प्रहारिणः  
०७,१५८।०१३च् सृञ्जयाः सह पाञ्चालैस् ते ऽप्य् अकुर्वन् कथं रणम्  
०७,१५८।०१४अ सौमदत्तेर् वधाद् द्रोणम् आयस्तं सैन्धवस्य च  
०७,१५८।०१४च् अमर्षाज् जीवितं त्यक्त्वा गाहमानं वरूथिनीम्  
०७,१५८।०१५अ जृम्भमाणम् इव व्याघ्रं व्यात्ताननम् इवान्तकम्  
०७,१५८।०१५च् कथं प्रत्युद्ययुर् द्रोणम् अस्यन्तं पाण्डुसृञ्जयाः  
०७,१५८।०१६अ आचार्यं ये च ते ऽरक्षन् दुर्योधनपुरोगमाः  
०७,१५८।०१६च् द्रौणिकर्णकृपास् तात ते ऽप्य् अकुर्वन् किम् आहवे  
०७,१५८।०१७अ भारद्वाजं जिघांसन्तौ सव्यसाचिवृकोदरौ  
०७,१५८।०१७च् समार्छन् मामका युद्धे कथं सञ्जय शम्स मे  
०७,१५८।०१८अ सिन्धुराजवधेनेमे घटोत्कचवधेन ते  
०७,१५८।०१८च् अमर्षिताः सुसङ्क्रुद्धा रणं चक्रुः कथं निशि  
०७,१५८।०१९ सञ्जय उवाच  
०७,१५८।०१९अ हते घटोत्कचे राजन् कर्णेन निशि राक्षसे  
०७,१५८।०१९च् प्रणदत्सु च हृष्टेषु तावकेषु युयुत्सुषु  
०७,१५८।०२०अ आपतत्सु च वेगेन वध्यमाने बले ऽपि च  
०७,१५८।०२०च् विगाढायां रजन्यां च राजा दैन्यं परं गतः  
०७,१५८।०२१अ अब्रवीच् च महाबाहुर् भीमसेनं परन्तपः  
०७,१५८।०२१च् आवारय महाबाहो धार्तराष्ट्रस्य वाहिनीम्  
०७,१५८।०२१ए हैडिम्बस्याभिघातेन मोहो माम् आविशन् महान्  
०७,१५८।०२२अ एवं भीमं समादिश्य स्वरथे समुपाविशत्  
०७,१५८।०२२च् अश्रुपूर्णमुखो राजा निःश्वसंश् च पुनः पुनः  
०७,१५८।०२२ए कश्मलं प्राविशद् घोरं दृष्ट्वा कर्णस्य विक्रमम्  
०७,१५८।०२३अ तं तथा व्यथितं दृष्ट्वा कृष्णो वचनम् अब्रवीत्  
०७,१५८।०२३च् मा व्यथां कुरु कौन्तेय नैतत् त्वय्य् उपपद्यते  
०७,१५८।०२३ए वैक्लव्यं भरतश्रेष्ठ यथा प्राकृतपूरुषे  
०७,१५८।०२४अ उत्तिष्ठ राजन् युध्यस्व वह गुर्वीं धुरं विभो  
०७,१५८।०२४च् त्वयि वैक्लव्यम् आपन्ने संशयो विजये भवेत्  
०७,१५८।०२५अ श्रुत्वा कृष्णस्य वचनं धर्मराजो युधिष्ठिरः  
०७,१५८।०२५च् विमृज्य नेत्रे पाणिभ्यां कृष्णं वचनम् अब्रवीत्  
०७,१५८।०२६अ विदिता ते महाबाहो धर्माणां परमा गतिः  
०७,१५८।०२६च् ब्रह्महत्याफलं तस्य यः कृतं नावबुध्यते  
०७,१५८।०२७अ अस्माकं हि वनस्थानां हैडिम्बेन महात्मना  
०७,१५८।०२७च् बालेनापि सता तेन कृतं साह्यं जनार्दन  
०७,१५८।०२८अ अस्त्रहेतोर् गतं ज्ञात्वा पाण्डवं श्वेतवाहनम्  
०७,१५८।०२८ब्*१२५७_०१ आगम्य स सहायेन कृता रक्षा महात्मना  
०७,१५८।०२८ब्*१२५७_०२ सो ऽद्य कर्णेन निहतः पश्यतां पापचेतसाम्  
०७,१५८।०२८ब्*१२५७_०३ अस्य पापस्य मोक्षं हि कथं यास्यामि माधव  
०७,१५८।०२८च् असौ कृष्ण महेष्वासः काम्यके माम् उपस्थितः  
०७,१५८।०२८ए उषितश् च सहास्माभिर् यावन् नासीद् धनञ्जयः  
०७,१५८।०२९अ गन्धमादनयात्रायां दुर्गेभ्यश् च स्म तारिताः  
०७,१५८।०२९च् पाञ्चाली च परिश्रान्ता पृष्ठेनोढा महात्मना  
०७,१५८।०२९द्*१२५८_०१ दिशां हि विजये कृष्ण सहदेवस्य चाज्ञया  
०७,१५८।०२९द्*१२५८_०२ लङ्कां तु गत्वा पौलस्त्यः करं वै दापितो बलात्  
०७,१५८।०३०अ आरम्भाच् चैव युद्धानां यद् एष कृतवान् प्रभो  
०७,१५८।०३०च् मदर्थं दुष्करं कर्म कृतं तेन महात्मना  
०७,१५८।०३१अ स्वभावाद् या च मे प्रीतिः सहदेवे जनार्दन  
०७,१५८।०३१च् सैव मे द्विगुणा प्रीती राक्षसेन्द्रे घटोत्कचे  
०७,१५८।०३२अ भक्तश् च मे महाबाहुः प्रियो ऽस्याहं प्रियश् च मे  
०७,१५८।०३२च् येन विन्दामि वार्ष्णेय कश्मलं शोकतापितः  
०७,१५८।०३३अ पश्य सैन्यानि वार्ष्णेय द्राव्यमाणानि कौरवैः  
०७,१५८।०३३च् द्रोणकर्णौ च संयत्तौ पश्य युद्धे महारथौ  
०७,१५८।०३४अ निशीथे पाण्डवं सैन्यम् आभ्यां पश्य प्रमर्दितम्  
०७,१५८।०३४च् गजाभ्याम् इव मत्ताभ्यां यथा नडवनं महत्  
०७,१५८।०३५अ अनादृत्य बलं बाह्वोर् भीमसेनस्य माधव  
०७,१५८।०३५च् चित्रास्त्रतां च पार्थस्य विक्रमन्ते स्म कौरवाः  
०७,१५८।०३६अ एष द्रोणश् च कर्णश् च राजा चैव सुयोधनः  
०७,१५८।०३६च् निहत्य राक्षसं युद्धे हृष्टा नर्दन्ति संयुगे  
०७,१५८।०३७अ कथम् अस्मासु जीवत्सु त्वयि चैव जनार्दन  
०७,१५८।०३७च् हैडिम्बः प्राप्तवान् मृत्युं सूतपुत्रेण सङ्गतः  
०७,१५८।०३८अ कदर्थीकृत्य नः सर्वान् पश्यतः सव्यसाचिनः  
०७,१५८।०३८च् निहतो राक्षसः कृष्ण भैमसेनिर् महाबलः  
०७,१५८।०३९अ यदाभिमन्युर् निहतो धार्तराष्ट्रैर् दुरात्मभिः  
०७,१५८।०३९च् नासीत् तत्र रणे कृष्ण सव्यसाची महारथः  
०७,१५८।०४०अ निरुद्धाश् च वयं सर्वे सैन्धवेन दुरात्मना  
०७,१५८।०४०च् निमित्तम् अभवद् द्रोणः सपुत्रस् तत्र कर्मणि  
०७,१५८।०४१अ उपदिष्टो वधोपायः कर्णस्य गुरुणा स्वयम्  
०७,१५८।०४१च् व्यायच्छतश् च खड्गेन द्विधा खड्गं चकार ह  
०७,१५८।०४२अ व्यसने वर्तमानस्य कृतवर्मा नृशंसवत्  
०७,१५८।०४२च् अश्वाञ् जघान सहसा तथोभौ पार्ष्णिसारथी  
०७,१५८।०४२ए तथेतरे महेष्वासाः सौभद्रं युध्य् अपातयन्  
०७,१५८।०४३अ अल्पे च कारणे कृष्ण हतो गाण्डीवधन्वना  
०७,१५८।०४३च् सैन्धवो यादवश्रेष्ठ तच् च नातिप्रियं मम  
०७,१५८।०४४अ यदि शत्रुवधे न्याय्यो भवेत् कर्तुं च पाण्डवैः  
०७,१५८।०४४च् द्रोणकर्णौ रणे पूर्वं हन्तव्याव् इति मे मतिः  
०७,१५८।०४५अ एतौ मूलं हि दुःखानाम् अस्माकं पुरुषर्षभ  
०७,१५८।०४५च् एतौ रणे समासाद्य पराश्वस्तः सुयोधनः  
०७,१५८।०४६अ यत्र वध्यो भवेद् द्रोणः सूतपुत्रश् च सानुगः  
०७,१५८।०४६च् तत्रावधीन् महाबाहुः सैन्धवं दूरवासिनम्  
०७,१५८।०४७अ अवश्यं तु मया कार्यः सूतपुत्रस्य निग्रहः  
०७,१५८।०४७च् ततो यास्याम्य् अहं वीर स्वयं कर्णजिघांसया  
०७,१५८।०४७ए भीमसेनो महाबाहुर् द्रोणानीकेन सङ्गतः  
०७,१५८।०४८अ एवम् उक्त्वा ययौ तूर्णं त्वरमाणो युधिष्ठिरः  
०७,१५८।०४८च् स विस्फार्य महच् चापं शङ्खं प्रध्माप्य भैरवम्  
०७,१५८।०४९अ ततो रथसहस्रेण गजानां च शतैस् त्रिभिः  
०७,१५८।०४९च् वाजिभिः पञ्चसाहस्रैस् त्रिसाहस्रैः प्रभद्रकैः  
०७,१५८।०४९ए वृतः शिखण्डी त्वरितो राजानं पृष्ठतो ऽन्वयात्  
०७,१५८।०५०अ ततो भेरीः समाजघ्नुः शङ्खान् दध्मुश् च दंशिताः  
०७,१५८।०५०ब्*१२५९_०१ शङ्खशब्दरवांश् चैव बाणशब्दांश् च दंसिताः  
०७,१५८।०५०च् पाञ्चालाः पाण्डवाश् चैव युधिष्ठिरपुरोगमाः  
०७,१५८।०५१अ ततो ऽब्रवीन् महाबाहुर् वासुदेवो धनञ्जयम्  
०७,१५८।०५१च् एष प्रयाति त्वरितो क्रोधाविष्टो युधिष्ठिरः  
०७,१५८।०५१ए जिघांसुः सूतपुत्रस्य तस्योपेक्षा न युज्यते  
०७,१५८।०५२अ एवम् उक्त्वा हृषीकेशः शीघ्रम् अश्वान् अचोदयत्  
०७,१५८।०५२च् दूरं च यातं राजानम् अन्वगच्छज् जनार्दनः  
०७,१५८।०५३अ तं दृष्ट्वा सहसा यान्तं सूतपुत्रजिघांसया  
०७,१५८।०५३च् शोकोपहतसङ्कल्पं दह्यमानम् इवाग्निना  
०७,१५८।०५३ए अभिगम्याब्रवीद् व्यासो धर्मपुत्रं युधिष्ठिरम्  
०७,१५८।०५४अ कर्णम् आसाद्य सङ्ग्रामे दिष्ट्या जीवति फल्गुनः  
०७,१५८।०५४च् सव्यसाचिवधाकाङ्क्षी शक्तिं रक्षितवान् हि सः  
०७,१५८।०५५अ न चागाद् द्वैरथं जिष्णुर् दिष्ट्या तं भरतर्षभ  
०७,१५८।०५५च् सृजेतां स्पर्धिनाव् एतौ दिव्यान्य् अस्त्राणि सर्वशः  
०७,१५८।०५६अ वध्यमानेषु चास्त्रेषु पीडितः सूतनन्दनः  
०७,१५८।०५६च् वासवीं समरे शक्तिं ध्रुवं मुञ्चेद् युधिष्ठिर  
०७,१५८।०५७अ ततो भवेत् ते व्यसनं घोरं भरतसत्तम  
०७,१५८।०५७च् दिष्ट्या रक्षो हतं युद्धे सूतपुत्रेण मानद  
०७,१५८।०५८अ वासवीं कारणं कृत्वा कालेनापहतो ह्य् असौ  
०७,१५८।०५८च् तवैव कारणाद् रक्षो निहतं तात संयुगे  
०७,१५८।०५९अ मा क्रुधो भरतश्रेष्ठ मा च शोके मनः कृथाः  
०७,१५८।०५९च् प्राणिनाम् इह सर्वेषाम् एषा निष्ठा युधिष्ठिर  
०७,१५८।०६०अ भ्रातृभिः सहितः सर्वैः पार्थिवैश् च महात्मभिः  
०७,१५८।०६०च् कौरवान् समरे राजन्न् अभियुध्यस्व भारत  
०७,१५८।०६०ए पञ्चमे दिवसे चैव पृथिवी ते भविष्यति  
०७,१५८।०६१अ नित्यं च पुरुषव्याघ्र धर्मम् एव विचिन्तय  
०७,१५८।०६१च् आनृशंस्यं तपो दानं क्षमां सत्यं च पाण्डव  
०७,१५८।०६२अ सेवेथाः परमप्रीतो यतो धर्मस् ततो जयः  
०७,१५८।०६२च् इत्य् उक्त्वा पाण्डवं व्यासस् तत्रैवान्तरधीयत  
०७,१५९।००१ सञ्जय उवाच  
०७,१५९।००१*१२६०_०१ व्यासेनैवम् अथोक्तस् तु धर्मराजो युधिष्ठिरः  
०७,१५९।००१*१२६०_०२ स्वयं कर्णवधाद् वीरो निवृत्तो भरतर्षभ  
०७,१५९।००१अ घटोत्कचे तु निहते सूतपुत्रेण तां निशाम्  
०७,१५९।००१च् दुःखामर्षवशं प्राप्तो धर्मपुत्रो युधिष्ठिरः  
०७,१५९।००२अ दृष्ट्व भीमेन महतीं वार्यमाणां चमूं तव  
०७,१५९।००२च् धृष्टद्युम्नम् उवाचेदं कुम्भयोनिं निवारय  
०७,१५९।००३अ त्वं हि द्रोणविनाशाय समुत्पन्नो हुताशनात्  
०७,१५९।००३च् सशरः कवची खड्गी धन्वी च परतापनः  
०७,१५९।००३ए अभिद्रव रणे हृष्टो न च ते भीः कथं चन  
०७,१५९।००४अ जनमेजयः शिखण्डी च दौर्मुखिश् च यशोधनः  
०७,१५९।००४च् अभिद्रवन्तु संहृष्टाः कुम्भयोनिं समन्ततः  
०७,१५९।००५अ नकुलः सहदेवश् च द्रौपदेयाः प्रभद्रकाः  
०७,१५९।००५च् द्रुपदश् च विराटश् च पुत्रभ्रातृसमन्वितौ  
०७,१५९।००६अ सात्यकिः केकयाश् चैव पाण्डवश् च धनञ्जयः  
०७,१५९।००६च् अभिद्रवन्तु वेगेन भारद्वाजवधेप्सया  
०७,१५९।००७अ तथैव रथिनः सर्वे हस्त्यश्वं यच् च किं चन  
०७,१५९।००७च् पादाताश् च रणे द्रोणं प्रापयन्तु महारथम्  
०७,१५९।००८अ तथाज्ञप्तास् तु ते सर्वे पाण्डवेन महात्मना  
०७,१५९।००८च् अभ्यद्रवन्त वेगेन कुम्भयोनिं युयुत्सया  
०७,१५९।००९अ आगच्छतस् तान् सहसा सर्वोद्योगेन पाण्डवान्  
०७,१५९।००९च् प्रतिजग्राह समरे द्रोणः शस्त्रभृतां वरः  
०७,१५९।०१०अ ततो दुर्योधनो राजा सर्वोद्योगेन पाण्डवान्  
०७,१५९।०१०च् अभ्यद्रवत् सुसङ्क्रुद्ध इच्छन् द्रोणस्य जीवितम्  
०७,१५९।०११अ ततः प्रववृते युद्धं श्रान्तवाहनसैनिकम्  
०७,१५९।०११च् पाण्डवानां कुरूणां च गर्जताम् इतरेतरम्  
०७,१५९।०१२अ निद्रान्धास् ते महाराज परिश्रान्ताश् च संयुगे  
०७,१५९।०१२च् नाभ्यपद्यन्त समरे कां चिच् चेष्टां महारथाः  
०७,१५९।०१३अ त्रियामा रजनी चैषा घोररूपा भयानका  
०७,१५९।०१३च् सहस्रयामप्रतिमा बभूव प्राणहारिणी  
०७,१५९।०१३ए वध्यतां च तथा तेषां क्षतानां च विशेषतः  
०७,१५९।०१४अ अहो रात्रिः समाजज्ञे निद्रान्धानां विशेषतः  
०७,१५९।०१४च् सर्वे ह्य् आसन् निरुत्साहाः क्षत्रिया दीनचेतसः  
०७,१५९।०१४ए तव चैव परेषां च गतास्त्रा विगतेषवः  
०७,१५९।०१५अ ते तथा पारयन्तश् च ह्रीमन्तश् च विशेषतः  
०७,१५९।०१५च् स्वधर्मम् अनुपश्यन्तो न जहुः स्वाम् अनीकिनीम्  
०७,१५९।०१६अ शस्त्राण्य् अन्ये समुत्सृज्य निद्रान्धाः शेरते जनाः  
०७,१५९।०१६च् गजेष्व् अन्ये रथेष्व् अन्ये हयेष्व् अन्ये च भारत  
०७,१५९।०१७अ निद्रान्धा नो बुबुधिरे कां चिच् चेष्टां नराधिपाः  
०७,१५९।०१७च् ते ऽन्योन्यं समरे योधाः प्रेषयन्त यमक्षयम्  
०७,१५९।०१८अ स्वप्नायमानास् त्व् अपरे परान् इति विचेतसः  
०७,१५९।०१८च् आत्मानं समरे जघ्नुः स्वान् एव च परान् अपि  
०७,१५९।०१९अ नानावाचो विमुञ्चन्तो निद्रान्धास् ते महारणे  
०७,१५९।०१९ब्*१२६१_०१ अस्माकं च महाराज परेभ्यो बहवो जनाः  
०७,१५९।०१९च् योद्धव्यम् इति तिष्ठन्तो निद्रासंसक्तलोचनाः  
०७,१५९।०२०अ सम्मर्द्यान्ये रणे के चिन् निद्रान्धाश् च परस्परम्  
०७,१५९।०२०च् जघ्नुः शूरा रणे राजंस् तस्मिंस् तमसि दारुणे  
०७,१५९।०२१अ हन्यमानं तथात्मानं परेभ्यो बहवो जनाः  
०७,१५९।०२१च् नाभ्यजानन्त समरे निद्रया मोहिता भृशम्  
०७,१५९।०२२अ तेषाम् एतादृशीं चेष्टां विज्ञाय पुरुषर्षभः  
०७,१५९।०२२च् उवाच वाक्यं बीभत्सुर् उच्चैः सन्नादयन् दिशः  
०७,१५९।०२३अ श्रान्ता भवन्तो निद्रान्धाः सर्व एव सवाहनाः  
०७,१५९।०२३च् तमसा चावृते सैन्ये रजसा बहुलेन च  
०७,१५९।०२४अ ते यूयं यदि मन्यध्वम् उपारमत सैनिकाः  
०७,१५९।०२४च् निमीलयत चात्रैव रणभूमौ मुहूर्तकम्  
०७,१५९।०२५अ ततो विनिद्रा विश्रान्ताश् चन्द्रमस्य् उदिते पुनः  
०७,१५९।०२५च् संसाधयिष्यथान्योन्यं स्वर्गाय कुरुपाण्डवाः  
०७,१५९।०२६अ तद् वचः सर्वधर्मज्ञा धार्मिकस्य निशम्य ते  
०७,१५९।०२६च् अरोचयन्त सैन्यानि तथा चान्योन्यम् अब्रुवन्  
०७,१५९।०२७अ चुक्रुशुः कर्ण कर्णेति राजन् दुर्योधनेति च  
०७,१५९।०२७च् उपारमत पाण्डूनां विरता हि वरूथिनी  
०७,१५९।०२८अ तथा विक्रोशमानस्य फल्गुनस्य ततस् ततः  
०७,१५९।०२८च् उपारमत पाण्डूनां सेना तव च भारत  
०७,१५९।०२९अ ताम् अस्य वाचं देवाश् च ऋषयश् च महात्मनः  
०७,१५९।०२९च् सर्वसैन्यानि चाक्षुद्राः प्रहृष्टाः प्रत्यपूजयन्  
०७,१५९।०३०अ तत् सम्पूज्य वचो ऽक्रूरं सर्वसैन्यानि भारत  
०७,१५९।०३०च् मुहूर्तम् अस्वपन् राजञ् श्रान्तानि भरतर्षभ  
०७,१५९।०३१अ सा तु सम्प्राप्य विश्रामं ध्वजिनी तव भारत  
०७,१५९।०३१च् सुखम् आप्तवती वीरम् अर्जुनं प्रत्यपूजयत्  
०७,१५९।०३२अ त्वयि वेदास् तथास्त्राणि त्वयि बुद्धिपराक्रमौ  
०७,१५९।०३२च् धर्मस् त्वयि महाबाहो दया भूतेषु चानघ  
०७,१५९।०३३अ यच् चाश्वस्तास् तवेच्छामः शर्म पार्थ तद् अस्तु ते  
०७,१५९।०३३च् मनसश् च प्रियान् अर्थान् वीर क्षिप्रम् अवाप्नुहि  
०७,१५९।०३४अ इति ते तं नरव्याघ्रं प्रशंसन्तो महारथाः  
०७,१५९।०३४च् निद्रया समवाक्षिप्तास् तूष्णीम् आसन् विशां पते  
०७,१५९।०३५अ अश्वपृष्ठेषु चाप्य् अन्ये रथनीडेषु चापरे  
०७,१५९।०३५च् गजस्कन्धगताश् चान्ये शेरते चापरे क्षितौ  
०७,१५९।०३६अ सायुधाः सगदाश् चैव सखड्गाः सपरश्वधाः  
०७,१५९।०३६च् सप्रासकवचाश् चान्ये नराः सुप्ताः पृथक् पृथक्  
०७,१५९।०३७अ गजास् ते पन्नगाभोगैर् हस्तैर् भूरेणुरूषितैः  
०७,१५९।०३७च् निद्रान्धा वसुधां चक्रुर् घ्राणनिःश्वासशीतलाम्  
०७,१५९।०३८अ गजाः शुशुभिरे तत्र निःश्वसन्तो महीतले  
०७,१५९।०३८च् विशीर्णा गिरयो यद्वन् निःश्वसद्भिर् महोरगैः  
०७,१५९।०३९अ समां च विषमां चक्रुः खुराग्रैर् विक्षतां महीम्  
०७,१५९।०३९च् हयाः काञ्चनयोक्त्राश् च केसरालम्बिभिर् युगैः  
०७,१५९।०३९ए सुषुपुस् तत्र राजेन्द्र युक्ता वाहेषु सर्वशः  
०७,१५९।०३९फ़्*१२६२_०१ एवं हयाश् च नागाश् च योधाश् च भरतर्षभ  
०७,१५९।०३९फ़्*१२६२_०२ युद्धाद् विरम्य सुषुपुः श्रमेण महतान्विताः  
०७,१५९।०४०अ तत् तथा निद्रया भग्नम् अवाचम् अस्वपद् बलम्  
०७,१५९।०४०च् कुशलैर् इव विन्यस्तं पटे चित्रम् इवाद्भुतम्  
०७,१५९।०४१अ ते क्षत्रियाः कुण्डलिनो युवानः; परस्परं सायकविक्षताङ्गाः  
०७,१५९।०४१च् कुम्भेषु लीनाः सुषुपुर् गजानाम्; कुचेषु लग्ना इव कामिनीनाम्  
०७,१५९।०४१द्*१२६३_०१ वीरा वारणकुम्भेषु सुषुपुर् युद्धकर्शिताः  
०७,१५९।०४१द्*१२६३_०२ रात्रौ रतिपरिश्रान्ताः कामिनीनां कुचेष्व् इव  
०७,१५९।०४२अ ततः कुमुदनाथेन कामिनीगण्डपाण्डुना  
०७,१५९।०४२च् नेत्रानन्देन चन्द्रेण माहेन्द्री दिग् अलङ्कृता  
०७,१५९।०४२द्*१२६४_०१ दशशताक्षककुब्दरिनिःसृतः  
०७,१५९।०४२द्*१२६४_०२ किरणकेसरभासुरपिञ्जरः  
०७,१५९।०४२द्*१२६४_०३ तिमिरवारणयूथविदारणः  
०७,१५९।०४२द्*१२६४_०४ समुदियाद् उदयाचलकेसरी  
०७,१५९।०४२द्*१२६४_०५ हरवृषोत्तमगात्रसमद्युतिः  
०७,१५९।०४२द्*१२६४_०६ स्मरशरासनपूर्णसमप्रभः  
०७,१५९।०४२द्*१२६४_०७ नववधूस्मितचारुमनोहरः  
०७,१५९।०४२द्*१२६४_०८ प्रविसृतः कुमुदाकरबान्धवः  
०७,१५९।०४२द्*१२६५_०१ प्रमदयन् वसुधां हि सुधाकरः  
०७,१५९।०४३अ ततो मुहूर्ताद् भगवान् पुरस्ताच् छशलक्षणः  
०७,१५९।०४३च् अरुणं दर्शयाम् आस ग्रसञ् ज्योतिःप्रभं प्रभुः  
०७,१५९।०४४अ अरुणस्य तु तस्यानु जातरूपसमप्रभम्  
०७,१५९।०४४च् रश्मिजालं महच् चन्द्रो मन्दं मन्दम् अवासृजत्  
०७,१५९।०४५अ उत्सारयन्तः प्रभया तमस् ते चन्द्ररश्मयः  
०७,१५९।०४५च् पर्यगच्छञ् शनैः सर्वा दिशः खं च क्षितिं तथा  
०७,१५९।०४६अ ततो मुहूर्ताद् भुवनं ज्योतिर्भूतम् इवाभवत्  
०७,१५९।०४६च् अप्रख्यम् अप्रकाशं च जगामाशु तमस् तथा  
०७,१५९।०४७अ प्रतिप्रकाशिते लोके दिवाभूते निशाकरे  
०७,१५९।०४७च् विचेरुर् न विचेरुश् च राजन् नक्तञ्चरास् ततः  
०७,१५९।०४८अ बोध्यमानं तु तत् सैन्यं राजंश् चन्द्रस्य रश्मिभिः  
०७,१५९।०४८च् बुबुधे शतपत्राणां वनं महद् इवाम्भसि  
०७,१५९।०४९अ यथा चन्द्रोदयोद्धूतः क्षुभितः सागरो भवेत्  
०७,१५९।०४९च् तथा चन्द्रोदयोद्धूतः स बभूव बलार्णवः  
०७,१५९।०५०अ ततः प्रववृते युद्धं पुनर् एव विशां पते  
०७,१५९।०५०च् लोके लोकविनाशाय परं लोकम् अभीप्सताम्  
०७,१६०।००१ सञ्जय उवाच  
०७,१६०।००१अ ततो दुर्योधनो द्रोणम् अभिगम्येदम् अब्रवीत्  
०७,१६०।००१च् अमर्षवशम् आपन्नो जनयन् हर्षतेजसी  
०७,१६०।००२अ न मर्षणीयाः सङ्ग्रामे विश्रमन्तः श्रमान्विताः  
०७,१६०।००२च् सपत्ना ग्लानमनसो लब्धलक्ष्या विशेषतः  
०७,१६०।००३अ तत् तु मर्षितम् अस्माभिर् भवतः प्रियकाम्यया  
०७,१६०।००३च् त एते परिविश्रान्ताः पाण्डवा बलवत्तराः  
०७,१६०।००४अ सर्वथा परिहीनाः स्म तेजसा च बलेन च  
०७,१६०।००४च् भवता पाल्यमानास् ते विवर्धन्ते पुनः पुनः  
०७,१६०।००५अ दिव्यान्य् अस्त्राणि सर्वाणि ब्रह्मास्त्रादीनि यान्य् अपि  
०७,१६०।००५च् तानि सर्वाणि तिष्ठन्ति भवत्य् एव विशेषतः  
०७,१६०।००६अ न पाण्डवेया न वयं नान्ये लोके धनुर्धराः  
०७,१६०।००६च् युध्यमानस्य ते तुल्याः सत्यम् एतद् ब्रवीमि ते  
०७,१६०।००७अ ससुरासुरगन्धर्वान् इमांल् लोकान् द्विजोत्तम  
०७,१६०।००७च् सर्वास्त्रविद् भवान् हन्याद् दिव्यैर् अस्त्रैर् न संशयः  
०७,१६०।००८अ स भवान् मर्षयत्य् एनांस् त्वत्तो भीतान् विशेषतः  
०७,१६०।००८च् शिष्यत्वं वा पुरस्कृत्य मम वा मन्दभाग्यताम्  
०७,१६०।००९अ एवम् उद्धर्षितो द्रोणः कोपितश् चात्मजेन ते  
०७,१६०।००९च् समन्युर् अब्रवीद् राजन् दुर्योधनम् इदं वचः  
०७,१६०।०१०अ स्थविरः सन् परं शक्त्या घटे दुर्योधनाहवे  
०७,१६०।०१०च् अतः परं मया कार्यं क्षुद्रं विजयगृद्धिना  
०७,१६०।०१०ए अनस्त्रविद् अयं सर्वो हन्तव्यो ऽस्त्रविदा जनः  
०७,१६०।०११अ यद् भवान् मन्यते चापि शुभं वा यदि वाशुभम्  
०७,१६०।०११च् तद् वै कर्तास्मि कौरव्य वचनात् तव नान्यथा  
०७,१६०।०१२अ निहत्य सर्वपाञ्चालान् युद्धे कृत्वा पराक्रमम्  
०७,१६०।०१२च् विमोक्ष्ये कवचं राजन् सत्येनायुधम् आलभे  
०७,१६०।०१३अ मन्यसे यच् च कौन्तेयम् अर्जुनं श्रान्तम् आहवे  
०७,१६०।०१३च् तस्य वीर्यं महाबाहो शृणु सत्येन कौरव  
०७,१६०।०१४अ तं न देवा न गन्धर्वा न यक्षा न च राक्षसाः  
०७,१६०।०१४च् उत्सहन्ते रणे सोढुं कुपितं सव्यसाचिनम्  
०७,१६०।०१५अ खाण्डवे येन भगवान् प्रत्युद्यातः सुरेश्वरः  
०७,१६०।०१५च् सायकैर् वारितश् चापि वर्षमाणो महात्मना  
०७,१६०।०१६अ यक्षा नागास् तथा दैत्या ये चान्ये बलगर्विताः  
०७,१६०।०१६च् निहताः पुरुषेन्द्रेण तच् चापि विदितं तव  
०७,१६०।०१७अ गन्धर्वा घोषयात्रायां चित्रसेनादयो जिताः  
०७,१६०।०१७च् यूयं तैर् ह्रियमाणाश् च मोक्षिता दृढधन्वना  
०७,१६०।०१८अ निवातकवचाश् चापि देवानां शत्रवस् तथा  
०७,१६०।०१८च् सुरैर् अवध्याः सङ्ग्रामे तेन वीरेण निर्जिताः  
०७,१६०।०१९अ दानवानां सहस्राणि हिरण्यपुरवासिनाम्  
०७,१६०।०१९च् विजिग्ये पुरुषव्याघ्रः स शक्यो मानुषैः कथम्  
०७,१६०।०२०अ प्रत्यक्षं चैव ते सर्वं यथा बलम् इदं तव  
०७,१६०।०२०च् क्षपितं पाण्डुपुत्रेण चेष्टतां नो विशां पते  
०७,१६०।०२१अ तं तथाभिप्रशंसन्तम् अर्जुनं कुपितस् तदा  
०७,१६०।०२१च् द्रोणं तव सुतो राजन् पुनर् एवेदम् अब्रवीत्  
०७,१६०।०२२अ अहं दुःशासनः कर्णः शकुनिर् मातुलश् च मे  
०७,१६०।०२२च् हनिष्यामो ऽर्जुनं सङ्ख्ये द्वैधीकृत्याद्य भारतीम्  
०७,१६०।०२२द्*१२६६_०१ तिष्ठ स त्वं महाबाहो नित्यं शिष्यः प्रियस् तव  
०७,१६०।०२३अ तस्य तद् वचनं श्रुत्वा भारद्वाजो हसन्न् इव  
०७,१६०।०२३च् अन्ववर्तत राजानं स्वस्ति ते ऽस्त्व् इति चाब्रवीत्  
०७,१६०।०२४अ को हि गाण्डीवधन्वानं ज्वलन्तम् इव तेजसा  
०७,१६०।०२४च् अक्षयं क्षपयेत् कश् चित् क्षत्रियः क्षत्रियर्षभम्  
०७,१६०।०२५अ तं न वित्तपतिर् नेन्द्रो न यमो न जलेश्वरः  
०७,१६०।०२५च् नासुरोरगरक्षांसि क्षपयेयुः सहायुधम्  
०७,१६०।०२६अ मूढास् त्व् एतानि भाषन्ते यानीमान्य् आत्थ भारत  
०७,१६०।०२६च् युद्धे ह्य् अर्जुनम् आसाद्य स्वस्तिमान् को व्रजेद् गृहान्  
०७,१६०।०२७अ त्वं तु सर्वातिशङ्कित्वान् निष्ठुरः पापनिश्चयः  
०७,१६०।०२७च् श्रेयसस् त्वद्धिते युक्तांस् तत् तद् वक्तुम् इहेच्छसि  
०७,१६०।०२८अ गच्छ त्वम् अपि कौन्तेयम् आत्मार्थेभ्यो हि माचिरम्  
०७,१६०।०२८च् त्वम् अप्य् आशंससे योद्धुं कुलजः क्षत्रियो ह्य् असि  
०७,१६०।०२९अ इमान् किं पार्थिवान् सर्वान् घातयिष्यस्य् अनागसः  
०७,१६०।०२९च् त्वम् अस्य मूलं वैरस्य तस्माद् आसादयार्जुनम्  
०७,१६०।०३०अ एष ते मातुलः प्राज्ञः क्षत्रधर्मम् अनुव्रतः  
०७,१६०।०३०च् दूर्द्यूतदेवी गान्धारिः प्रयात्व् अर्जुनम् आहवे  
०७,१६०।०३१अ एषो ऽक्षकुशलो जिह्मो द्यूतकृत् कितवः शठः  
०७,१६०।०३१च् देविता निकृतिप्रज्ञो युधि जेष्यति पाण्डवान्  
०७,१६०।०३२अ त्वया कथितम् अत्यन्तं कर्णेन सह हृष्टवत्  
०७,१६०।०३२च् असकृच् छून्यवन् मोहाद् धृतराष्ट्रस्य शृण्वतः  
०७,१६०।०३३अ अहं च तात कर्णश् च भ्राता दुःशासनश् च मे  
०७,१६०।०३३च् पाण्डुपुत्रान् हनिष्यामः सहिताः समरे त्रयः  
०७,१६०।०३४अ इति ते कत्थमानस्य श्रुतं संसदि संसदि  
०७,१६०।०३४च् अनुतिष्ठ प्रतिज्ञां तां सत्यवाग् भव तैः सह  
०७,१६०।०३५अ एष ते पाण्डवः शत्रुर् अविषह्यो ऽग्रतः स्थितः  
०७,१६०।०३५च् क्षत्रधर्मम् अवेक्षस्व श्लाघ्यस् तव वधो जयात्  
०७,१६०।०३६अ दत्तं भुक्तम् अधीतं च प्राप्तम् ऐश्वर्यम् ईप्सितम्  
०७,१६०।०३६च् कृतकृत्यो ऽनृणश् चासि मा भैर् युध्यस्व पाण्डवम्  
०७,१६०।०३७अ इत्य् उक्त्वा समरे द्रोणो न्यवर्तत यतः परे  
०७,१६०।०३७च् द्वैधीकृत्य ततः सेनां युद्धं समभवत् तदा  
०७,१६१।००१ सञ्जय उवाच  
०७,१६१।००१अ त्रिभागमात्रशेषायां रात्र्यां युद्धम् अवर्तत  
०७,१६१।००१च् कुरूणां पाण्डवानां च संहृष्टानां विशां पते  
०७,१६१।००२अ अथ चन्द्रप्रभां मुष्णन्न् आदित्यस्य पुरःसरः  
०७,१६१।००२च् अरुणो ऽभ्युदयां चक्रे ताम्रीकुर्वन्न् इवाम्बरम्  
०७,१६१।००२द्*१२६७_०१ प्रकाशम् अकरोद् व्योम जगत् संरञ्जयन्न् इव  
०७,१६१।००२द्*१२६८_०१ प्राच्यां दिशि सहस्रांशोर् अरुणेनारुणीकृतम्  
०७,१६१।००२द्*१२६८_०२ तापनीयं यथा चक्रं भ्राजते रविमण्डलम्  
०७,१६१।००२द्*१२६८_०३ ततो रथाश्वांश् च मनुष्ययानान्य्  
०७,१६१।००२द्*१२६८_०४ उत्सृज्य सर्वे कुरुपाण्डुयोधाः  
०७,१६१।००२द्*१२६८_०५ दिवाकरस्याभिमुखं जपन्तः  
०७,१६१।००२द्*१२६८_०६ सन्ध्यागताः प्राञ्जलयो बभूवुः  
०७,१६१।००३अ ततो द्वैधीकृते सैन्ये द्रोणः सोमकपाण्डवान्  
०७,१६१।००३च् अभ्यद्रवत् सपाञ्चालान् दुर्योधनपुरोगमः  
०७,१६१।००४अ द्वैधीभूतान् कुरून् दृष्ट्वा माधवो ऽर्जुनम् अब्रवीत्  
०७,१६१।००४च् सपत्नान् सव्यतः कुर्मि सव्यसाचिन्न् इमान् कुरून्  
०७,१६१।००५अ स माधवम् अनुज्ञाय कुरुष्वेति धनञ्जयः  
०७,१६१।००५च् द्रोणकर्णौ महेष्वासौ सव्यतः पर्यवर्तत  
०७,१६१।००६अ अभिप्रायं तु कृष्णस्य ज्ञात्वा परपुरञ्जयः  
०७,१६१।००६च् आजिशीर्षगतं दृष्ट्वा भीमसेनं समासदत्  
०७,१६१।००७ भीम उवाच  
०७,१६१।००७अ अर्जुनार्जुन बीभत्सो शृणु मे तत्त्वतो वचः  
०७,१६१।००७च् यदर्थं क्षत्रिया सूते तस्य कालो ऽयम् आगतः  
०७,१६१।००८अ अस्मिंश् चेद् आगते काले श्रेयो न प्रतिपत्स्यसे  
०७,१६१।००८च् असम्भावितरूपः सन्न् आनृशंस्यं करिष्यसि  
०७,१६१।००९अ सत्यश्रीधर्मयशसां वीर्येणानृण्यम् आप्नुहि  
०७,१६१।००९च् भिन्ध्य् अनीकं युधां श्रेष्ठ सव्यसाचिन्न् इमान् कुरु  
०७,१६१।०१० सञ्जय उवाच  
०७,१६१।०१०अ स सव्यसाची भीमेन चोदितः केशवेन च  
०७,१६१।०१०च् कर्णद्रोणाव् अतिक्रम्य समन्तात् पर्यवारयत्  
०७,१६१।०११अ तम् आजिशीर्षम् आयान्तं दहन्तं क्षत्रियर्षभान्  
०७,१६१।०११च् पराक्रान्तं पराक्रम्य यतन्तः क्षत्रियर्षभाः  
०७,१६१।०११ए नाशक्नुवन् वारयितुं वर्धमानम् इवानलम्  
०७,१६१।०१२अ अथ दुर्योधनः कर्णः शकुनिश् चापि सौबलः  
०७,१६१।०१२च् अभ्यवर्षञ् शरव्रातैः कुन्तीपुत्रं धनञ्जयम्  
०७,१६१।०१३अ तेषाम् अस्त्राणि सर्वेषाम् उत्तमास्त्रविदां वरः  
०७,१६१।०१३च् कदर्थीकृत्य राजेन्द्र शरवर्षैर् अवाकिरत्  
०७,१६१।०१४अ अस्त्रैर् अस्त्राणि संवार्य लघुहस्तो धनञ्जयः  
०७,१६१।०१४च् सर्वान् अविध्यन् निशितैर् दशभिर् दशभिः शरैः  
०७,१६१।०१५अ उद्धूता रजसो वृष्टिः शरवृष्टिस् तथैव च  
०७,१६१।०१५च् तमश् च घोरं शब्दश् च तदा समभवन् महान्  
०७,१६१।०१६अ न द्यौर् न भूमिर् न दिशः प्राज्ञायन्त तथा गते  
०७,१६१।०१६च् सैन्येन रजसा मूढं सर्वम् अन्धम् इवाभवत्  
०७,१६१।०१७अ नैव ते न वयं राजन् प्रज्ञासिष्म परस्परम्  
०७,१६१।०१७ब्*१२६९_०१ शब्दमात्रेण जानीमो वयं ते च परस्परम्  
०७,१६१।०१७च् उद्देशेन हि तेन स्म समयुध्यन्त पार्थिवाः  
०७,१६१।०१८अ विरथा रथिनो राजन् समासाद्य परस्परम्  
०७,१६१।०१८च् केषेशु समसज्जन्त कवचेषु भुजेषु च  
०७,१६१।०१९अ हताश्वा हतसूताश् च निश्चेष्टा रथिनस् तदा  
०७,१६१।०१९च् जीवन्त इव तत्र स्म व्यदृश्यन्त भयार्दिताः  
०७,१६१।०२०अ हतान् गजान् समाश्लिष्य पर्वतान् इव वाजिनः  
०७,१६१।०२०च् गतसत्त्वा व्यदृश्यन्त तथैव सह सादिभिः  
०७,१६१।०२१अ ततस् त्व् अभ्यवसृत्यैव सङ्ग्रामाद् उत्तरां दिशम्  
०७,१६१।०२१च् अतिष्ठद् आहवे द्रोणो विधूम इव पावकः  
०७,१६१।०२२अ तम् आजिशीर्षाद् एकान्तम् अपक्रान्तं निशाम्य तु  
०७,१६१।०२२च् समकम्पन्त सैन्यानि पाण्डवानां विशां पते  
०७,१६१।०२३अ भ्राजमानं श्रिया युक्तं ज्वलन्तम् इव तेजसा  
०७,१६१।०२३च् द्रोणं दृष्ट्वारयस् त्रेसुश् चेलुर् मम्लुश् च मारिष  
०७,१६१।०२४अ आह्वयन्तं परानीकं प्रभिन्नम् इव वारणम्  
०७,१६१।०२४च् नैनं शशंसिरे जेतुं दानवा वासवं यथा  
०७,१६१।०२५अ के चिद् आसन् निरुत्साहाः के चित् क्रुद्धा मनस्विनः  
०७,१६१।०२५च् विस्मिताश् चाभवन् के चित् के चिद् आसन्न् अमर्षिताः  
०७,१६१।०२६अ हस्तैर् हस्ताग्रम् अपरे प्रत्यपिंषन् नराधिपाः  
०७,१६१।०२६ब्*१२७०_०१ विधूयान्ये करान् क्रुद्धाः करेष्व् एव न्यपीडयन्  
०७,१६१।०२६च् अपरे दशनैर् ओष्ठान् अदशन् क्रोधमूर्छिताः  
०७,१६१।०२७अ व्याक्षिपन्न् आयुधान् अन्ये ममृदुश् चापरे भुजान्  
०७,१६१।०२७च् अन्ये चान्वपतन् द्रोणं त्यक्तात्मानो महौजसः  
०७,१६१।०२८अ पाञ्चालास् तु विशेषेण द्रोणसायकपीडिताः  
०७,१६१।०२८च् समसज्जन्त राजेन्द्र समरे भृशवेदनाः  
०७,१६१।०२८द्*१२७१_०१ दृष्ट्वा द्रोणं महाराज समकम्पत[न्त] पाण्डवाः  
०७,१६१।०२८द्*१२७१_०२ ततो योधा पाण्डवानां महात्मन्  
०७,१६१।०२८द्*१२७१_०३ दृष्ट्वा द्रोणं दीप्यमानं शरौघैः  
०७,१६१।०२८द्*१२७१_०४ ततः सर्वे सृञ्जयाः पाण्डवाश् च  
०७,१६१।०२८द्*१२७१_०५ जिघासन्तो द्रोणम् एवाभिजग्मुः  
०७,१६१।०२९अ ततो विराटद्रुपदौ द्रोणं प्रतिययू रणे  
०७,१६१।०२९च् तथा चरन्तं सङ्ग्रामे भृशं समरदुर्जयम्  
०७,१६१।०३०अ द्रुपदस्य ततः पौत्रास् त्रय एव विशां पते  
०७,१६१।०३०च् चेदयश् च महेष्वासा द्रोणम् एवाभ्ययुर् युधि  
०७,१६१।०३१अ तेषां द्रुपदपौत्राणां त्रयाणां निशितैः शरैः  
०७,१६१।०३१च् त्रिभिर् द्रोणो ऽहरत् प्राणांस् ते हता न्यपतन् भुवि  
०७,१६१।०३२अ ततो द्रोणो ऽजयद् युद्धे चेदिकेकयसृञ्जयान्  
०७,१६१।०३२च् मत्स्यांश् चैवाजयत् सर्वान् भारद्वाजो महारथः  
०७,१६१।०३३अ ततस् तु द्रुपदः क्रोधाच् छरवर्षम् अवाकिरत्  
०७,१६१।०३३च् द्रोणं प्रति महाराज विराटश् चैव संयुगे  
०७,१६१।०३३द्*१२७२_०१ तं निहत्येषुवर्षं तु द्रोणः क्षत्रियमर्दनः  
०७,१६१।०३३द्*१२७२_०२ तौ शरैश् छादयाम् आस विराटद्रुपदाव् उभौ  
०७,१६१।०३३द्*१२७२_०३ द्रोणेन छाद्यमानौ तौ क्रुद्धौ सङ्ग्राममूर्धनि  
०७,१६१।०३३द्*१२७२_०४ द्रोणं शरैर् विव्यधतुः परमं क्रोधम् आस्थितौ  
०७,१६१।०३३द्*१२७२_०५ ततो द्रोणो महाराज क्रोधामर्षसमन्वितः  
०७,१६१।०३३द्*१२७२_०६ भल्लाभ्यां भृशतीक्ष्णाभ्यां चिच्छेद धनुषी तयोः  
०७,१६१।०३३द्*१२७२_०७ ततो विराटः कुपितः समरे तोमरान् दश  
०७,१६१।०३३द्*१२७२_०८ दश चिक्षेप च शरान् द्रोणस्य वधकाङ्क्षया  
०७,१६१।०३३द्*१२७२_०९ शक्तिं च द्रुपदो घोराम् आयसीं स्वर्णभूषिताम्  
०७,१६१।०३३द्*१२७२_१० चिक्षेप भुजगेन्द्राभां क्रुद्धो द्रोणरथं प्रति  
०७,१६१।०३३द्*१२७२_११ ततो भल्लैः सुनिशितैश् छित्त्वा तांस् तोमरान् दश  
०७,१६१।०३३द्*१२७२_१२ शक्तिं कनकवैडूर्यां द्रोणश् चिच्छेद सायकैः  
०७,१६१।०३३द्*१२७३_०१ स ताभ्याम् अर्दितो वृद्धो वृद्धाभ्यां क्रोधमूर्छितः  
०७,१६१।०३४अ ततो द्रोणः सुपीताभ्यां भल्लाभ्याम् अरिमर्दनः  
०७,१६१।०३४च् द्रुपदं च विराटं च प्रैषीद् वैवस्वतक्षयम्  
०७,१६१।०३५अ हते विराटे द्रुपदे केकयेषु तथैव च  
०७,१६१।०३५च् तथैव चेदिमत्स्येषु पाञ्चालेषु तथैव च  
०७,१६१।०३५ए हतेषु त्रिषु वीरेषु द्रुपदस्य च नप्तृषु  
०७,१६१।०३५फ़्*१२७४_०१ पाञ्चालराजपौत्रेषु त्रिषु चाद्भुतकर्मसु  
०७,१६१।०३५फ़्*१२७४_०२ पितृपुत्रवधायस् तश् चिकीर्षन् कर्म दुष्करम्  
०७,१६१।०३६अ द्रोणस्य कर्म तद् दृष्ट्वा कोपदुःखसमन्वितः  
०७,१६१।०३६च् शशाप रथिनां मध्ये धृष्टद्युम्नो महामनाः  
०७,१६१।०३७अ इष्टापूर्तात् तथा क्षात्राद् ब्राह्मण्याच् च स नश्यतु  
०७,१६१।०३७च् द्रोणो यस्याद्य मुच्येत यो वा द्रोणात् पराङ्मुखः  
०७,१६१।०३८अ इति तेषां प्रतिश्रुत्य मध्ये सर्वधनुष्मताम्  
०७,१६१।०३८च् आयाद् द्रोणं सहानीकः पाञ्चाल्यः परवीरहा  
०७,१६१।०३८ए पाञ्चालास् त्व् एकतो द्रोणम् अभ्यघ्नन् पाण्डवान्यतः  
०७,१६१।०३९अ दुर्योधनश् च कर्णश् च शकुनिश् चापि सौबलः  
०७,१६१।०३९च् सोदर्याश् च यथा मुख्यास् ते ऽरक्षन् द्रोणम् आहवे  
०७,१६१।०४०अ रक्ष्यमाणं तथा द्रोणं समरे तैर् महात्मभिः  
०७,१६१।०४०च् यतमानापि पाञ्चाला न शेकुः प्रतिवीक्षितुम्  
०७,१६१।०४१अ तत्राक्रुध्यद् भीमसेनो धृष्टद्युम्नस्य मारिष  
०७,१६१।०४१च् स एनं वाग्भिर् उग्राभिस् ततक्ष पुरुषर्षभ  
०७,१६१।०४२अ द्रुपदस्य कुले जातः सर्वास्त्रेष्व् अस्त्रवित्तमः  
०७,१६१।०४२च् कः क्षत्रियो मन्यमानः प्रेक्षेतारिम् अवस्थितम्  
०७,१६१।०४३अ पितृपुत्रवधं प्राप्य पुमान् कः परिहापयेत्  
०७,१६१।०४३च् विशेषतस् तु शपथं शपित्वा राजसंसदि  
०७,१६१।०४४अ एष वैश्वानर इव समिद्धः स्वेन तेजसा  
०७,१६१।०४४च् शरचापेन्धनो द्रोणः क्षत्रं दहति तेजसा  
०७,१६१।०४५अ पुरा करोति निःशेषां पाण्डवानाम् अनीकिनीम्  
०७,१६१।०४५च् स्थिताः पश्यत मे कर्म द्रोणम् एव व्रजाम्य् अहम्  
०७,१६१।०४६अ इत्य् उक्त्वा प्राविशत् क्रुद्धो द्रोणानीकं वृकोदरः  
०७,१६१।०४६च् दृढैः पूर्णायतोत्सृष्टैर् द्रावयंस् तव वाहिनीम्  
०७,१६१।०४६द्*१२७५_०१ अथोद्यम्य गदां भीमः कालदण्डम् इवान्तकः  
०७,१६१।०४६द्*१२७५_०२ द्रोणाय व्यसृजद् राजन् रथहयपपल्वुवे (सिच्)  
०७,१६१।०४६द्*१२७५_०३ साश्वसूतध्वजं राजन् द्रोणस्यापोथयत् तदा  
०७,१६१।०४६द्*१२७५_०४ प्रामृद[द्न]न् स्वबहून् योधान् वायुवृक्षान् इवौजसा  
०७,१६१।०४६द्*१२७५_०५ अन्यं तु रथम् आस्थाय द्रोणः प्रहरतां वरः  
०७,१६१।०४६द्*१२७५_०६ व्यूहद्वारं समास्थाय युद्धाय समवस्थितः  
०७,१६१।०४७अ धृष्टद्युम्नो ऽपि पाञ्चाल्यः प्रविश्य महतीं चमूम्  
०७,१६१।०४७च् आससाद रणे द्रोणं तदासीत् तुमुलं महत्  
०७,१६१।०४८अ नैव नस् तादृशं युद्धं दृष्टपूर्वं न च श्रुतम्  
०७,१६१।०४८च् यथा सूर्योदये राजन् समुत्पिञ्जो ऽभवन् महान्  
०७,१६१।०४९अ संसक्तानि व्यदृश्यन्त रथवृन्दानि मारिष  
०७,१६१।०४९च् हतानि च विकीर्णानि शरीराणि शरीरिणाम्  
०७,१६१।०५०अ के चिद् अन्यत्र गच्छन्तः पथि चान्यैर् उपद्रुताः  
०७,१६१।०५०च् विमुखाः पृष्ठतश् चान्ये ताड्यन्ते पार्श्वतो ऽपरे  
०७,१६१।०५१अ तथा संसक्तयुद्धं तद् अभवद् भृशदारुणम्  
०७,१६१।०५१च् अथ सन्ध्यागतः सूर्यः क्षणेन समपद्यत  
०७,१६२।००१ सञ्जय उवाच  
०७,१६२।००१अ ते तथैव महाराज दंशिता रणमूर्धनि  
०७,१६२।००१च् सन्ध्यागतं सहस्रांशुम् आदित्यम् उपतस्थिरे  
०७,१६२।००२अ उदिते तु सहस्रांशौ तप्तकाञ्चनसप्रभे  
०७,१६२।००२च् प्रकाशितेषु लोकेषु पुनर् युद्धम् अवर्तत  
०७,१६२।००३अ द्वन्द्वानि यानि तत्रासन् संसक्तानि पुरोदयात्  
०७,१६२।००३च् तान्य् एवाभ्युदिते सूर्ये समसज्जन्त भारत  
०७,१६२।००४अ रथैर् हया हयैर् नागाः पादाताश् चापि कुञ्जरैः  
०७,१६२।००४च् हया हयैः समाजग्मुः पादाताश् च पदातिभिः  
०७,१६२।००४द्*१२७६_०१ नरा रथै रथा नागैस् तथैव पुरुषर्षभ  
०७,१६२।००४ए संसक्ताश् च वियुक्ताश् च योधाः सन्न्यपतन् रणे  
०७,१६२।००५अ ते रात्रौ कृतकर्माणः श्रान्ताः सूर्यस्य तेजसा  
०७,१६२।००५च् क्षुत्पिपासापरीताङ्गा विसञ्ज्ञा बहवो ऽभवन्  
०७,१६२।००६अ शङ्खभेरीमृदङ्गानां कुञ्जराणां च गर्जताम्  
०७,१६२।००६च् विस्फारितविकृष्टानां कार्मुकाणां च कूजताम्  
०७,१६२।००७अ शब्दः समभवद् राजन् दिविस्पृग् भरतर्षभ  
०७,१६२।००७च् द्रवतां च पदातीनां शस्त्राणां विनिपात्यताम्  
०७,१६२।००८अ हयानां हेषतां चैव रथानां च निवर्तताम्  
०७,१६२।००८च् क्रोशतां गर्जतां चैव तदासीत् तुमुलं महत्  
०७,१६२।००९अ विवृद्धस् तुमुलः शब्दो द्याम् अगच्छन् महास्वनः  
०७,१६२।००९च् नानायुधनिकृत्तानां चेष्टताम् आतुरः स्वनः  
०७,१६२।०१०अ भूमाव् अश्रूयत महांस् तदासीत् कृपणं महत्  
०७,१६२।०१०च् पततां पतितानां च पत्त्यश्वरथहस्तिनाम्  
०७,१६२।०११अ तेषु सर्वेष्व् अनीकेषु व्यतिषक्तेष्व् अनेकशः  
०७,१६२।०११च् स्वे स्वाञ् जघ्नुः परे स्वांश् च स्वे परांश् च परान् परे  
०७,१६२।०१२अ वीरबाहुविसृष्टाश् च योधेषु च गजेषु च  
०७,१६२।०१२च् असयः प्रत्यदृश्यन्त वाससां नेजनेष्व् इव  
०७,१६२।०१३अ उद्यतप्रतिपिष्टानां खड्गानां वीरबाहुभिः  
०७,१६२।०१३च् स एव शब्दस् तद्रूपो वाससां निज्यताम् इव  
०७,१६२।०१४अ अर्धासिभिस् तथा खड्गैस् तोमरैः सपरश्वधैः  
०७,१६२।०१४च् निकृष्टयुद्धं संसक्तं महद् आसीत् सुदारुणम्  
०७,१६२।०१५अ गजाश्वकायप्रभवां नरदेहप्रवाहिनीम्  
०७,१६२।०१५च् शस्त्रमत्स्यसुसम्पूर्णां मांसशोणितकर्दमाम्  
०७,१६२।०१६अ आर्तनादस्वनवतीं पताकावस्त्रफेनिलाम्  
०७,१६२।०१६च् नदीं प्रावर्तयन् वीराः परलोकप्रवाहिनीम्  
०७,१६२।०१७अ शरशक्त्यर्दिताः क्लान्ता रात्रिमूढाल्पचेतसः  
०७,१६२।०१७च् विष्टभ्य सर्वगात्राणि व्यतिष्ठन् गजवाजिनः  
०७,१६२।०१७ए संशुष्कवदना वीराः शिरोभिश् चारुकुण्डलैः  
०७,१६२।०१८अ युद्धोपकरणैश् चान्यैस् तत्र तत्र प्रकाशितैः  
०७,१६२।०१८च् क्रव्यादसङ्घैर् आकीर्णं मृतैर् अर्धमृतैर् अपि  
०७,१६२।०१८ए नासीद् रथपथस् तत्र सर्वम् आयोधनं प्रति  
०७,१६२।०१९अ मज्जत्सु चक्रेषु रथान् सत्त्वम् आस्थाय वाजिनः  
०७,१६२।०१९च् कथं चिद् अवहञ् श्रान्ता वेपमानाः शरार्दिताः  
०७,१६२।०१९ए कुलसत्त्वबलोपेता वाजिनो वारणोपमाः  
०७,१६२।०१९फ़्*१२७७_०१ बभ्रमुस् तत्र तत्रैव रथान् आदाय भारत  
०७,१६२।०२०अ विह्वलं तत् समुद्भ्रान्तं सभयं भारतातुरम्  
०७,१६२।०२०च् बलम् आसीत् तदा सर्वम् ऋते द्रोणार्जुनाव् उभौ  
०७,१६२।०२१अ ताव् एवास्तां निलयनं ताव् आर्तायनम् एव च  
०७,१६२।०२१च् ताव् एवान्ये समासाद्य जग्मुर् वैवस्वतक्षयम्  
०७,१६२।०२२अ आविग्नम् अभवत् सर्वं कौरवाणां महद् बलम्  
०७,१६२।०२२च् पाञ्चालानां च संसक्तं न प्राज्ञायत किं चन  
०७,१६२।०२३अ अन्तकाक्रीडसदृशे भीरूणां भयवर्धने  
०७,१६२।०२३च् पृथिव्यां राजवंशानाम् उत्थिते महति क्षये  
०७,१६२।०२४अ न तत्र कर्णं न द्रोणं नार्जुनं न युधिष्ठिरम्  
०७,१६२।०२४च् न भीमसेनं न यमौ न पाञ्चाल्यं न सात्यकिम्  
०७,१६२।०२५अ न च दुःशासनं द्रौणिं न दुर्योधनसौबलौ  
०७,१६२।०२५च् न कृपं मद्रराजं वा कृतवर्माणम् एव च  
०७,१६२।०२६अ न चान्यान् नैव चात्मानं न क्षितिं न दिशस् तथा  
०७,१६२।०२६च् पश्याम राजन् संसक्तान् सैन्येन रजसावृतान्  
०७,१६२।०२७अ सम्भ्रान्ते तुमुले घोरे रजोमेघे समुत्थिते  
०७,१६२।०२७च् द्वितीयाम् इव सम्प्राप्ताम् अमन्यन्त निशां तदा  
०७,१६२।०२८अ न ज्ञायन्ते कौरवेया न पाञ्चाला न पाण्डवाः  
०७,१६२।०२८च् न दिशो न दिवं नोर्वीं न समं विषमं तथा  
०७,१६२।०२८द्*१२७८_०१ अशोभन्त यथा मेघाः शारदाश् चलविद्युतः  
०७,१६२।०२९अ हस्तसंस्पर्शम् आपन्नान् परान् वाप्य् अथ वा स्वकान्  
०७,१६२।०२९च् न्यपातयंस् तदा युद्धे नराः स्म विजयैषिणः  
०७,१६२।०३०अ उद्धूतत्वात् तु रजसः प्रसेकाच् छोणितस्य च  
०७,१६२।०३०च् प्रशशाम रजो भौमं शीघ्रत्वाद् अनिलस्य च  
०७,१६२।०३१अ तत्र नागा हया योधा रथिनो ऽथ पदातयः  
०७,१६२।०३१च् पारिजातवनानीव व्यरोचन् रुधिरोक्षिताः  
०७,१६२।०३२अ ततो दुर्योधनः कर्णो द्रोणो दुःशासनस् तथा  
०७,१६२।०३२च् पाण्डवैः समसज्जन्त चतुर्भिश् चतुरो रथाः  
०७,१६२।०३३अ दुर्योधनः सह भ्रात्रा यमाभ्यां समसज्जत  
०७,१६२।०३३च् वृकोदरेण राधेयो भारद्वाजेन चार्जुनः  
०७,१६२।०३४अ तद् घोरं महद् आश्चर्यं सर्वे प्रैक्षन् समन्ततः  
०७,१६२।०३४च् रथर्षभाणाम् उग्राणां सन्निपातम् अमानुषम्  
०७,१६२।०३५अ रथमार्गैर् विचित्रैश् च विचित्ररथसङ्कुलम्  
०७,१६२।०३५च् अपश्यन् रथिनो युद्धं विचित्रं चित्रयोधिनाम्  
०७,१६२।०३६अ यतमानाः पराक्रान्ताः परस्परजिगीषवः  
०७,१६२।०३६च् जीमूता इव घर्मान्ते शरवर्षैर् अवाकिरन्  
०७,१६२।०३७अ ते रथान् सूर्यसङ्काशान् आस्थिताः पुरुषर्षभाः  
०७,१६२।०३७च् अशोभन्त यथा मेघाः शारदाः समुपस्थिताः  
०७,१६२।०३७द्*१२७९_०१ योधास् ते तु महाराज क्रोधामर्षसमन्विताः  
०७,१६२।०३८अ स्पर्धिनस् ते महेष्वासाः कृतयत्ना धनुर्धराः  
०७,१६२।०३८च् अभ्यगच्छंस् तथान्योन्यं मत्ता गजवृषा इव  
०७,१६२।०३९अ न नूनं देहभेदो ऽस्ति काले तस्मिन् समागते  
०७,१६२।०३९च् यत्र सर्वे न युगपद् व्यशीर्यन्त महारथाः  
०७,१६२।०४०अ बाहुभिश् चरणैश् छिन्नैः शिरोभिश् चारुकुण्डलैः  
०७,१६२।०४०च् कार्मुकैर् विशिखैः प्रासैः खड्गैः परशुपट्टिशैः  
०७,१६२।०४१अ नालीकक्षुरनाराचैर् नखरैः शक्तितोमरैः  
०७,१६२।०४१च् अन्यैश् च विविधाकारैर् धौतैः प्रहरणोत्तमैः  
०७,१६२।०४२अ चित्रैश् च विविधाकारैः शरीरावरणैर् अपि  
०७,१६२।०४२च् विचित्रैश् च रथैर् भग्नैर् हतैश् च गजवाजिभिः  
०७,१६२।०४३अ शून्यैश् च नगराकारैर् हतयोधध्वजै रथैः  
०७,१६२।०४३च् अमनुष्यैर् हयैस् त्रस्तैः कृष्यमाणैस् ततस् ततः  
०७,१६२।०४४अ वातायमानैर् असकृद् धतवीरैर् अलङ्कृतैः  
०७,१६२।०४४च् व्यजनैः कङ्कटैश् चैव ध्वजैश् च विनिपातितैः  
०७,१६२।०४५अ छत्रैर् आभरणैर् वस्त्रैर् माल्यैश् च सुसुगन्धिभिः  
०७,१६२।०४५च् हारैः किरीटैर् मुकुटैर् उष्णीषैः किङ्किणीगणैः  
०७,१६२।०४६अ उरस्यैर् मणिभिर् निष्कैश् चूडामणिभिर् एव च  
०७,१६२।०४६च् आसीद् आयोधनं तत्र नभस् तारागणैर् इव  
०७,१६२।०४७अ ततो दुर्योधनस्यासीन् नकुलेन समागमः  
०७,१६२।०४७च् अमर्षितेन क्रुद्धस्य क्रुद्धेनामर्षितस्य च  
०७,१६२।०४८अ अपसव्यं चकाराथ माद्रीपुत्रस् तवात्मजम्  
०७,१६२।०४८च् किरञ् शरशतैर् हृष्टस् तत्र नादो महान् अभूत्  
०७,१६२।०४९अ अपसव्यं कृतः सङ्ख्ये भ्रातृव्येनात्यमर्षिणा  
०७,१६२।०४९च् सो ऽमर्षितस् तम् अप्य् आजौ प्रतिचक्रे ऽपसव्यतः  
०७,१६२।०४९द्*१२८०_०१ पुत्रस् तव महाराज राजा दुर्योधनो द्रुतम्  
०७,१६२।०५०अ ततः प्रतिचिकीर्षन्तम् अपसव्यं तु ते सुतम्  
०७,१६२।०५०च् न्यवारयत तेजस्वी नकुलश् चित्रमार्गवित्  
०७,१६२।०५१अ सर्वतो विनिवार्यैनं शरजालेन पीडयन्  
०७,१६२।०५१च् विमुखं नकुलश् चक्रे तत् सैन्याः समपूजयन्  
०७,१६२।०५२अ तिष्ठ तिष्ठेति नकुलो बभाषे तनयं तव  
०७,१६२।०५२च् संस्मृत्य सर्वदुःखानि तव दुर्मन्त्रितेन च  
०७,१६३।००१ सञ्जय उवाच  
०७,१६३।००१अ ततो दुःशासनः क्रुद्धः सहदेवम् उपाद्रवत्  
०७,१६३।००१च् रथवेगेन तीव्रेण कम्पयन्न् इव मेदिनीम्  
०७,१६३।००२अ तस्यापतत एवाशु भल्लेनामित्रकर्शनः  
०७,१६३।००२च् माद्रीसुतः शिरो यन्तुः सशिरस्त्राणम् अच्छिनत्  
०७,१६३।००३अ नैनं दुःशासनः सूतं नापि कश् चन सैनिकः  
०७,१६३।००३च् हृतोत्तमाङ्गम् आशुत्वात् सहदेवेन बुद्धवान्  
०७,१६३।००४अ यदा त्व् असङ्गृहीतत्वात् प्रयान्त्य् अश्वा यथासुखम्  
०७,१६३।००४च् ततो दुःशासनः सूतं बुद्धवान् गतचेतसम्  
०७,१६३।००५अ स हयान् सन्निगृह्याजौ स्वयं हयविशारदः  
०७,१६३।००५च् युयुधे रथिनां श्रेष्ठश् चित्रं लघु च सुष्ठु च  
०७,१६३।००६अ तद् अस्यापूजयन् कर्म स्वे परे चैव संयुगे  
०७,१६३।००६च् हतसूतरथेनाजौ व्यचरद् यद् अभीतवत्  
०७,१६३।००७अ सहदेवस् तु तान् अश्वांस् तीक्ष्णैर् बाणैर् अवाकिरत्  
०७,१६३।००७च् पीड्यमानाः शरैश् चाशु प्राद्रवंस् ते ततस् ततः  
०७,१६३।००८अ स रश्मिषु विषक्तत्वाद् उत्ससर्ज शरासनम्  
०७,१६३।००८च् धनुषा कर्म कुर्वंस् तु रश्मीन् स पुनर् उत्सृजत्  
०७,१६३।००९अ छिद्रेषु तेषु तं बाणैर् माद्रीपुत्रो ऽभ्यवाकिरत्  
०७,१६३।००९च् परीप्संस् त्वत्सुतं कर्णस् तदन्तरम् अवापतत्  
०७,१६३।०१०अ वृकोदरस् ततः कर्णं त्रिभिर् भल्लैः समाहितैः  
०७,१६३।०१०च् आकर्णपूर्णैर् अभ्यघ्नन् बाह्वोर् उरसि चानदत्  
०७,१६३।०११अ सन्न्यवर्तत तं कर्णः सङ्घट्टित इवोरगः  
०७,१६३।०११ब्*१२८१_०१ भीमम् आवारयाम् आस विकिरन् निशिताञ् शरान्  
०७,१६३।०११ब्*१२८२_०१ कर्णस् तु निशितैर् बाणैर् विव्यधे मर्मभेदिभिः  
०७,१६३।०११च् तद् अभूत् तुमुलं युद्धं भीमराधेययोस् तदा  
०७,१६३।०११द्*१२८३_०१ पुरा देवासुरे युद्धे वृत्रवासवयोर् इव  
०७,१६३।०१२अ तौ वृषाव् इव सङ्क्रुद्धौ विवृत्तनयनाव् उभौ  
०७,१६३।०१२च् वेगेन महतान्योन्यं संरब्धाव् अभिपेततुः  
०७,१६३।०१३अ अभिसंश्लिष्टयोस् तत्र तयोर् आहवशौण्डयोः  
०७,१६३।०१३च् अभिन्नशरपातत्वाद् गदायुद्धम् अवर्तत  
०७,१६३।०१४अ गदया भीमसेनस् तु कर्णस्य रथकूबरम्  
०७,१६३।०१४च् बिभेदाशु तदा राजंस् तद् अद्भुतम् इवाभवत्  
०७,१६३।०१५अ ततो भीमस्य राधेयो गदाम् आदाय वीर्यवान्  
०७,१६३।०१५च् अवासृजद् रथे तां तु बिभेद गदया गदाम्  
०७,१६३।०१६अ ततो भीमः पुनर् गुर्वीं चिक्षेपाधिरथेर् गदाम्  
०७,१६३।०१६च् तां शरैर् दशभिः कर्णः सुपुङ्खैः सुसमाहितैः  
०७,१६३।०१६ए प्रत्यविध्यत् पुनश् चान्यैः सा भीमं पुनर् आव्रजत्  
०७,१६३।०१६फ़्*१२८४_०१ व्यालीव मन्त्राभिहता कर्णबाणैर् अभिद्रुता  
०७,१६३।०१७अ तस्याः प्रतिनिपातेन भीमस्य विपुलो ध्वजः  
०७,१६३।०१७च् पपात सारथिश् चास्य मुमोह गदया हतः  
०७,१६३।०१८अ स कर्णे सायकान् अष्टौ व्यसृजत् क्रोधमूर्छितः  
०७,१६३।०१८च् ध्वजे शरासने चैव शरावापे च भारत  
०७,१६३।०१८द्*१२८५_०१ तैस् तस्य निशितैः पीतैर् भीमसेनो महाबलः  
०७,१६३।०१८द्*१२८५_०२ चिच्छेद परवीरघ्नः प्रहसन्न् इव भारत  
०७,१६३।०१८द्*१२८६_०१ कर्णो ऽप्य् अन्यद् धनुर् गृह्य हेमपृष्ठं दुरासदम्  
०७,१६३।०१९अ ततः पुनस् तु राधेयो हयान् अस्य रथेषुभिः  
०७,१६३।०१९च् ऋष्यवर्णाञ् जघानाशु तथोभौ पार्ष्णिसारथी  
०७,१६३।०२०अ स विपन्नरथो भीमो नकुलस्याप्लुतो रथम्  
०७,१६३।०२०च् हरिर् यथा गिरेः शृङ्गं समाक्रामद् अरिन्दमः  
०७,१६३।०२१अ तथा द्रोणार्जुनौ चित्रम् अयुध्येतां महारथौ  
०७,१६३।०२१च् आचार्यशिष्यौ राजेन्द्र कृतप्रहरणौ युधि  
०७,१६३।०२२अ लघुसन्धानयोगाभ्यां रथयोश् च रणेन च  
०७,१६३।०२२च् मोहयन्तौ मनुष्याणां चक्षूंषि च मनांसि च  
०७,१६३।०२३अ उपारमन्त ते सर्वे योधास्माकं परे तथा  
०७,१६३।०२३च् अदृष्टपूर्वं पश्यन्तस् तद् युद्धं गुरुशिष्ययोः  
०७,१६३।०२४अ विचित्रान् पृतनामध्ये रथमार्गान् उदीर्यतः  
०७,१६३।०२४च् अन्योन्यम् अपसव्यं च कर्तुं वीरौ तदैषतुः  
०७,१६३।०२४ए पराक्रमं तयोर् योधा ददृशुस् तं सुविस्मिताः  
०७,१६३।०२५अ तयोः समभवद् युद्धं द्रोणपाण्डवयोर् महत्  
०७,१६३।०२५च् आमिषार्थं महाराज गगने श्येनयोर् इव  
०७,१६३।०२६अ यद् यच् चकार द्रोणस् तु कुन्तीपुत्रजिगीषया  
०७,१६३।०२६च् तत् तत् प्रतिजघानाशु प्रहसंस् तस्य पाण्डवः  
०७,१६३।०२६द्*१२८७_०१ ताव् अन्योन्यं प्रति महान् संरम्भः समजायत  
०७,१६३।०२६द्*१२८७_०२ मृदुपूर्वम् अभूद् युद्धं दिव्यास्त्रविदुषोर् द्वयोः  
०७,१६३।०२७अ यदा द्रोणो न शक्नोति पाण्डवस्य विशेषणे  
०७,१६३।०२७च् ततः प्रादुश्चकारास्त्रम् अस्त्रमार्गविशारदः  
०७,१६३।०२८अ ऐन्द्रं पाशुपतं त्वाष्ट्रं वायव्यम् अथ वारुणम्  
०७,१६३।०२८च् मुक्तं मुक्तं द्रोणचापात् तज् जघान धनञ्जयः  
०७,१६३।०२९अ अस्त्राण्य् अस्त्रैर् यदा तस्य विधिवद् धन्ति पाण्डवः  
०७,१६३।०२९च् ततो ऽस्त्रैः परमैर् दिव्यैर् द्रोणः पार्थम् अवाकिरत्  
०७,१६३।०३०अ यद् यद् अस्त्रं स पार्थाय प्रयुङ्क्ते विजिगीषया  
०७,१६३।०३०च् तस्यास्त्रस्य विघातार्थं तत् तत् स कुरुते ऽर्जुनः  
०७,१६३।०३१अ स वध्यमानेष्व् अस्त्रेषु दिव्येष्व् अपि यथाविधि  
०७,१६३।०३१च् अर्जुनेनार्जुनं द्रोणो मनसैवाभ्यपूजयत्  
०७,१६३।०३२अ मेने चात्मानम् अधिकं पृथिव्याम् अपि भारत  
०७,१६३।०३२च् तेन शिष्येण सर्वेभ्यः शस्त्रविद्भ्यः समन्ततः  
०७,१६३।०३३अ वार्यमाणस् तु पार्थेन तथा मध्ये महात्मनाम्  
०७,१६३।०३३च् यतमानो ऽर्जुनं प्रीत्या प्रत्यवारयद् उत्स्मयन्  
०७,१६३।०३४अ ततो ऽन्तरिक्षे देवाश् च गन्धर्वाश् च सहस्रशः  
०७,१६३।०३४च् ऋषयः सिद्धसङ्घाश् च व्यतिष्ठन्त दिदृक्षया  
०७,१६३।०३५अ तद् अप्सरोभिर् आकीर्णं यक्षराक्षससङ्कुलम्  
०७,१६३।०३५च् श्रीमद् आकाशम् अभवद् भूयो मेघाकुलं यथा  
०७,१६३।०३६अ तत्र स्मान्तर्हिता वाचो व्यचरन्त पुनः पुनः  
०७,१६३।०३६च् द्रोणस्य स्तवसंयुक्ताः पार्थस्य च महात्मनः  
०७,१६३।०३६ए विसृज्यमानेष्व् अस्त्रेषु ज्वालयत्सु दिशो दश  
०७,१६३।०३६फ़्*१२८८_०१ अब्रुवंस् तत्र सिद्धाश् च ऋषयश् च समागताः  
०७,१६३।०३७अ नैवेदं मानुषं युद्धं नासुरं न च राक्षसम्  
०७,१६३।०३७च् न दैवं न च गान्धर्वं ब्राह्मं ध्रुवम् इदं परम्  
०७,१६३।०३७ए विचित्रम् इदम् आश्चर्यं न नो दृष्टं न च श्रुतम्  
०७,१६३।०३८अ अति पाण्डवम् आचार्यो द्रोणं चाप्य् अति पाण्डवः  
०७,१६३।०३८च् नानयोर् अन्तरं द्रष्टुं शक्यम् अस्त्रेण केन चित्  
०७,१६३।०३९अ यदि रुद्रो द्विधाकृत्य युध्येतात्मानम् आत्मना  
०७,१६३।०३९च् तत्र शक्योपमा कर्तुम् अन्यत्र तु न विद्यते  
०७,१६३।०४०अ ज्ञानम् एकस्थम् आचार्ये ज्ञानं योगश् च पाण्डवे  
०७,१६३।०४०ब्*१२८९_०१ द्रोणे सौष्ठवम् आचार्ये लाघवं सौष्ठवं तथा  
०७,१६३।०४०ब्*१२८९_०२ अर्जुने दृश्यते व्यक्तं नान्यस्मिंस् तद् धनुर्धरे  
०७,१६३।०४०ब्*१२८९_०३ लक्षम् एकस्थम् आचार्ये लक्षं वेधश् च पाण्डवे  
०७,१६३।०४०ब्*१२८९_०४ शैघ्र्यम् एकस्थम् आचार्ये शैघ्र्यं वेधश् च पाण्डवे  
०७,१६३।०४०ब्*१२९०_०१ गतम् एकस्थम् आचार्ये गतं वेधश् च पाण्डवे  
०७,१६३।०४०च् शौर्यम् एकस्थम् आचार्ये बलं शौर्यं च पाण्डवे  
०७,१६३।०४१अ नेमौ शक्यौ महेष्वासौ रणे क्षेपयितुं परैः  
०७,१६३।०४१च् इच्छमानौ पुनर् इमौ हन्येतां सामरं जगत्  
०७,१६३।०४२अ इत्य् अब्रुवन् महाराज दृष्ट्वा तौ पुरुषर्षभौ  
०७,१६३।०४२च् अन्तर्हितानि भूतानि प्रकाशानि च सङ्घशः  
०७,१६३।०४२द्*१२९१_०१ यदा द्रोणं महाराज विशेषयति पाण्डवः  
०७,१६३।०४३अ ततो द्रोणो ब्राह्मम् अस्त्रं प्रादुश्चक्रे महामतिः  
०७,१६३।०४३ब्*१२९२_०१ तद् अस्त्रं सन्धितं राजन् घोररूपं महाहवे  
०७,१६३।०४३च् सन्तापयन् रणे पार्थं भूतान्य् अन्तर्हितानि च  
०७,१६३।०४४अ ततश् चचाल पृथिवी सपर्वतवनद्रुमा  
०७,१६३।०४४ब्*१२९३_०१ सरितश् च प्रतिस्रोतः समूहुर् वै क्षणान्तरम्  
०७,१६३।०४४च् ववौ च विषमो वायुः सागराश् चापि चुक्षुभुः  
०७,१६३।०४५अ ततस् त्रासो महान् आसीत् कुरुपाण्डवसेनयोः  
०७,१६३।०४५च् सर्वेषां चैव भूतानाम् उद्यते ऽस्त्रे महात्मना  
०७,१६३।०४६अ ततः पार्थो ऽप्य् असम्भ्रान्तस् तद् अस्त्रं प्रतिजघ्निवान्  
०७,१६३।०४६च् ब्रह्मास्त्रेणैव राजेन्द्र ततः सर्वम् अशीशमत्  
०७,१६३।०४७अ यदा न गम्यते पारं तयोर् अन्यतरस्य वा  
०७,१६३।०४७च् ततः सङ्कुलयुद्धेन तद् युद्धं व्यकुलीकृतम्  
०७,१६३।०४८अ नाज्ञायत ततः किं चित् पुनर् एव विशां पते  
०७,१६३।०४८च् प्रवृत्ते तुमुले युद्धे द्रोणपाण्डवयोर् मृधे  
०७,१६३।०४८द्*१२९४_०१ द्रोणस् त्यज्य रणे पार्थं पाञ्चालान् अन्वधावत  
०७,१६३।०४८द्*१२९४_०२ अर्जुनो ऽपि रणे द्रोणं त्यक्त्वा प्राद्रावयत् कुरून्  
०७,१६३।०४८द्*१२९४_०३ शरौघैर् अथ ताभ्यां तु छायाभूतं महामृधे  
०७,१६३।०४८द्*१२९४_०४ तुमुलं प्रबभौ राजन् सर्वस्य जगतो भयम्  
०७,१६३।०४९अ शरजालैः समाकीर्णे मेघजालैर् इवाम्बरे  
०७,१६३।०४९च् न स्म सम्पतते कश् चिद् अन्तरिक्षचरस् तदा  
०७,१६४।००१ सञ्जय उवाच  
०७,१६४।००१अ तस्मिंस् तथा वर्तमाने नराश्वगजसङ्क्षये  
०७,१६४।००१च् दुःशासनो महाराज धृष्टद्युम्नम् अयोधयत्  
०७,१६४।००२अ स तु रुक्मरथासक्तो दुःशासनशरार्दितः  
०७,१६४।००२च् अमर्षात् तव पुत्रस्य शरैर् वाहान् अवाकिरत्  
०७,१६४।००३अ क्षणेन स रथस् तस्य सध्वजः सहसारथिः  
०७,१६४।००३च् नादृश्यत महाराज पार्षतस्य शरैश् चितः  
०७,१६४।००४अ दुःशासनस् तु राजेन्द्र पाञ्चाल्यस्य महात्मनः  
०७,१६४।००४च् नाशकत् प्रमुखे स्थातुं शरजालप्रपीडितः  
०७,१६४।००५अ स तु दुःशासनं बाणैर् विमुखीकृत्य पार्षतः  
०७,१६४।००५ब्*१२९५_०१ धृष्टद्युम्नो ऽपि राजेन्द्र भग्नं दृष्ट्वा तवात्मजम्  
०७,१६४।००५च् किरञ् शरसहस्राणि द्रोणम् एवाभ्ययाद् रणे  
०७,१६४।००६अ प्रत्यपद्यत हार्दिक्यः कृतवर्मा तदन्तरम्  
०७,१६४।००६च् सोदर्याणां त्रयश् चैव त एनं पर्यवारयन्  
०७,१६४।००७अ तं यमौ पृष्ठतो ऽन्वैतां रक्षन्तौ पुरुषर्षभौ  
०७,१६४।००७च् द्रोणायाभिमुखं यान्तं दीप्यमानम् इवानलम्  
०७,१६४।००८अ सम्प्रहारम् अकुर्वंस् ते सर्वे सप्त महारथाः  
०७,१६४।००८च् अमर्षिताः सत्त्ववन्तः कृत्वा मरणम् अग्रतः  
०७,१६४।००९अ शुद्धात्मानः शुद्धवृत्ता राजन् स्वर्गपुरस्कृताः  
०७,१६४।००९च् आर्यं युद्धम् अकुर्वन्त परस्परजिगीषवः  
०७,१६४।०१०अ शुक्लाभिजनकर्माणो मतिमन्तो जनाधिपाः  
०७,१६४।०१०च् धर्मयुद्धम् अयुध्यन्त प्रेक्षन्तो गतिम् उत्तमाम्  
०७,१६४।०११अ न तत्रासीद् अधर्मिष्ठम् अशस्त्रं युद्धम् एव च  
०७,१६४।०११च् नात्र कर्णी न नालीको न लिप्तो न च वस्तकः  
०७,१६४।०१२अ न सूची कपिशो नात्र न गवास्थिर् गजास्थिकः  
०७,१६४।०१२ब्*१२९६_०१ न चूली बलिशस् तत्र न यमी नापि पावकः  
०७,१६४।०१२च् इषुर् आसीन् न संश्लिष्टो न पूतिर् न च जिह्मगः  
०७,१६४।०१३अ ऋजून्य् एव विशुद्धानि सर्वे शस्त्राण्य् अधारयन्  
०७,१६४।०१३च् सुयुद्धेन परांल् लोकान् ईप्सन्तः कीर्तिम् एव च  
०७,१६४।०१४अ तदासीत् तुमुलं युद्धं सर्वदोषविवर्जितम्  
०७,१६४।०१४च् चतुर्णां तव योधानां तैस् त्रिभिः पाण्डवैः सह  
०७,१६४।०१५अ धृष्टद्युम्नस् तु तान् हित्वा तव राजन् रथर्षभान्  
०७,१६४।०१५च् यमाभ्यां वारितान् दृष्ट्वा शीघ्रास्त्रो द्रोणम् अभ्ययात्  
०७,१६४।०१६अ निवारितास् तु ते वीरास् तयोः पुरुषसिंहयोः  
०७,१६४।०१६च् समसज्जन्त चत्वारो वाताः पर्वतयोर् इव  
०७,१६४।०१७अ द्वाभ्यां द्वाभ्यां यमौ सार्धं रथाभ्यां रथपुङ्गवौ  
०७,१६४।०१७च् समासक्तौ ततो द्रोणं धृष्टद्युम्नो ऽभ्यवर्तत  
०७,१६४।०१८अ दृष्ट्वा द्रोणाय पाञ्चाल्यं व्रजन्तं युद्धदुर्मदम्  
०७,१६४।०१८च् यमाभ्यां तांश् च संसक्तांस् तदन्तरम् उपाद्रवत्  
०७,१६४।०१८द्*१२९७_०१ ततस् तव सुतो राजन् सात्वतेन समागतः  
०७,१६४।०१९अ दुर्योधनो महाराज किरञ् शोणितभोजनान्  
०७,१६४।०१९च् तं सात्यकिः शीघ्रतरं पुनर् एवाभ्यवर्तत  
०७,१६४।०२०अ तौ परस्परम् आसाद्य समीपे कुरुमाधवौ  
०७,१६४।०२०च् हसमानौ नृशार्दूलाव् अभीतौ समगच्छताम्  
०७,१६४।०२१अ बाल्ये वृत्तानि सर्वाणि प्रीयमाणौ विचिन्त्य तौ  
०७,१६४।०२१च् अन्योन्यं प्रेक्षमाणौ च हसमानौ पुनः पुनः  
०७,१६४।०२२अ अथ दुर्योधनो राजा सात्यकिं प्रत्यभाषत  
०७,१६४।०२२च् प्रियं सखायं सततं गर्हयन् वृत्तम् आत्मनः  
०७,१६४।०२३अ धिक् क्रोधं धिक् सखे लोभं धिङ् मोहं धिग् अमर्षितम्  
०७,१६४।०२३च् धिग् अस्तु क्षात्रम् आचारं धिग् अस्तु बलम् औरसम्  
०७,१६४।०२४अ यत् त्वं माम् अभिसन्धत्से त्वां चाहं शिनिपुङ्गव  
०७,१६४।०२४च् त्वं हि प्राणैः प्रियतरो ममाहं च सदा तव  
०७,१६४।०२५अ स्मरामि तानि सर्वाणि बाल्ये वृत्तानि यानि नौ  
०७,१६४।०२५च् तानि सर्वाणि जीर्णानि साम्प्रतं नौ रणाजिरे  
०७,१६४।०२५ए किम् अन्यत् क्रोधलोभाभ्यां युध्यामि त्वाद्य सात्वत  
०७,१६४।०२६अ तं तथावादिनं राजन् सात्यकिः प्रत्यभाषत  
०७,१६४।०२६च् प्रहसन् विशिखांस् तीक्ष्णान् उद्यम्य परमास्त्रवित्  
०७,१६४।०२७अ नेयं सभा राजपुत्र न चाचार्यनिवेशनम्  
०७,१६४।०२७च् यत्र क्रीडितम् अस्माभिस् तदा राजन् समागतैः  
०७,१६४।०२८ दुर्योधन उवाच  
०७,१६४।०२८अ क्व सा क्रीडा गतास्माकं बाल्ये वै शिनिपुङ्गव  
०७,१६४।०२८च् क्व च युद्धम् इदं भूयः कालो हि दुरतिक्रमः  
०७,१६४।०२९अ किं नु नो विद्यते कृत्यं धनेन धनलिप्सया  
०७,१६४।०२९च् यत्र युध्यामहे सर्वे धनलोभात् समागताः  
०७,१६४।०३० सञ्जय उवाच  
०७,१६४।०३०अ तं तथावादिनं तत्र राजानं माधवो ऽब्रवीत्  
०७,१६४।०३०च् एवंवृत्तं सदा क्षत्रं यद् धन्तीह गुरून् अपि  
०७,१६४।०३१अ यदि ते ऽहं प्रियो राजञ् जहि मां मा चिरं कृथाः  
०७,१६४।०३१च् त्वत्कृते सुकृतांल् लोकान् गच्छेयं भरतर्षभ  
०७,१६४।०३२अ या ते शक्तिर् बलं चैव तत् क्षिप्रं मयि दर्शय  
०७,१६४।०३२च् नेच्छाम्य् एतद् अहं द्रष्टुं मित्राणां व्यसनं महत्  
०७,१६४।०३३अ इत्य् एवं व्यक्तम् आभाष्य प्रतिभाष्य च सात्यकिः  
०७,१६४।०३३च् अभ्ययात् तूर्णम् अव्यग्रो निरपेक्षो विशां पते  
०७,१६४।०३४अ तम् आयान्तम् अभिप्रेक्ष्य प्रत्यगृह्णात् तवात्मजः  
०७,१६४।०३४च् शरैश् चावाकिरद् राजञ् शैनेयं तनयस् तव  
०७,१६४।०३५अ ततः प्रववृते युद्धं कुरुमाधवसिंहयोः  
०७,१६४।०३५च् अन्योन्यं क्रुद्धयोर् घोरं यथा द्विरदसिंहयोः  
०७,१६४।०३६अ ततः पूर्णायतोत्सृष्टैः सात्वतं युद्धदुर्मदम्  
०७,१६४।०३६च् दुर्योधनः प्रत्यविध्यद् दशभिर् निशितैः शरैः  
०७,१६४।०३७अ तं सात्यकिः प्रत्यविद्धत् तथैव दशभिः शरैः  
०७,१६४।०३७ब्*१२९८_०१ दुर्योधनस् ततः क्रुद्धो माधवं नवभिः शरैः  
०७,१६४।०३७च् पञ्चाशता पुनश् चाजौ त्रिंशता दशभिश् च ह  
०७,१६४।०३७द्*१२९९_०१ सात्यकिं तु ततो राजन् प्रहसंस् तनयस् तव  
०७,१६४।०३७द्*१२९९_०२ आकर्णमुक्तैर् निशितैर् विव्याध त्रिंशता शरैः  
०७,१६४।०३७द्*१२९९_०३ ततो ऽस्य सशरं चापं क्षुरप्रेण द्विधाकरोत्  
०७,१६४।०३७द्*१२९९_०४ सो ऽन्यत् कार्मुकम् आदाय लघुहस्तस् ततो दृढम्  
०७,१६४।०३७द्*१२९९_०५ सात्यकिर् व्यसृजच् चापि शरश्रेणीं सुतस्य ते  
०७,१६४।०३७द्*१२९९_०६ ताम् आपतन्तीं सहसा शरश्रेणीं जिघांसया  
०७,१६४।०३७द्*१२९९_०७ चिच्छेद बहुधा राजंस् तत उच्चुक्रुशुर् जनाः  
०७,१६४।०३७द्*१२९९_०८ सात्यकिं च त्रिसप्तत्या पीडयाम् आस वेगितः  
०७,१६४।०३७द्*१२९९_०९ स्वर्णपुङ्खैः शिलाधौतैर् आकर्णापूर्णनिःसृतैः  
०७,१६४।०३८अ तस्य सन्दधतश् चेषून् संहितेषुं च कार्मुकम्  
०७,१६४।०३८च् अच्छिनत् सात्यकिस् तूर्णं शरैश् चैवाभ्यवीवृषत्  
०७,१६४।०३९अ स गाढविद्धो व्यथितः प्रत्यपायाद् रथान्तरम्  
०७,१६४।०३९च् दुर्योधनो महाराज दाशार्हशरपीडितः  
०७,१६४।०४०अ समाश्वस्य तु पुत्रस् ते सात्यकिं पुनर् अभ्ययात्  
०७,१६४।०४०च् विसृजन्न् इषुजालानि युयुधानरथं प्रति  
०७,१६४।०४१अ तथैव सात्यकिर् बाणान् दुर्योधनरथं प्रति  
०७,१६४।०४१च् प्रततं व्यसृजद् राजंस् तत् सङ्कुलम् अवर्तत  
०७,१६४।०४२अ तत्रेषुभिः क्षिप्यमाणैः पतद्भिश् च समन्ततः  
०७,१६४।०४२च् अग्नेर् इव महाकक्षे शब्दः समभवन् महान्  
०७,१६४।०४२द्*१३००_०१ तयोः शरसहस्रैश् च सञ्छन्नं वसुधातलम्  
०७,१६४।०४२द्*१३००_०२ अगम्यरूपं च शरैर् आकाशं समपद्यत  
०७,१६४।०४३अ तत्राभ्यधिकम् आलक्ष्य माधवं रथसत्तमम्  
०७,१६४।०४३च् क्षिप्रम् अभ्यपतत् कर्णः परीप्संस् तनयं तव  
०७,१६४।०४४अ न तु तं मर्षयाम् आस भीमसेनो महाबलः  
०७,१६४।०४४च् अभ्ययात् त्वरितः कर्णं विसृजन् सायकान् बहून्  
०७,१६४।०४५अ तस्य कर्णः शितान् बाणान् प्रतिहन्य हसन्न् इव  
०७,१६४।०४५च् धनुः शरांश् च चिच्छेद सूतं चाभ्यहनच् छरैः  
०७,१६४।०४६अ भीमसेनस् तु सङ्क्रुद्धो गदाम् आदाय पाण्डवः  
०७,१६४।०४६च् ध्वजं धनुश् च सूतं च सम्ममर्दाहवे रिपोः  
०७,१६४।०४६द्*१३०१_०१ रथचक्रं च कर्णस्य बभञ्ज स महाबलः  
०७,१६४।०४६द्*१३०१_०२ भग्नचक्रे रथे ऽतिष्ठद् अकम्पः शैलराड् इव  
०७,१६४।०४६द्*१३०१_०३ एकचक्रं रथं तस्य तम् ऊहुः सुचिरं हयाः  
०७,१६४।०४६द्*१३०१_०४ एकचक्रम् इवार्कस्य रथं सप्तर्षयो ऽमलाः  
०७,१६४।०४७अ अमृष्यमाणः कर्णस् तु भीमसेनम् अयुध्यत  
०७,१६४।०४७च् विविधैर् इषुजालैश् च नानाशस्त्रैश् च संयुगे  
०७,१६४।०४७द्*१३०२_०१ भीमसेनस् तु सङ्क्रुद्धः सूतपुत्रम् अयोधयत्  
०७,१६४।०४८अ सङ्कुले वर्तमाने तु राजा धर्मसुतो ऽब्रवीत्  
०७,१६४।०४८च् पाञ्चालानां नरव्याघ्रान् मत्स्यानां च नरर्षभान्  
०७,१६४।०४९अ ये नः प्राणाः शिरो ये नो ये नो योधा महाबलाः  
०७,१६४।०४९च् त एते धार्तराष्ट्रेषु विषक्ताः पुरुषर्षभाः  
०७,१६४।०५०अ किं तिष्ठत यथा मूढाः सर्वे विगतचेतसः  
०७,१६४।०५०च् तत्र गच्छत यत्रैते युध्यन्ते मामका रथाः  
०७,१६४।०५१अ क्षत्रधर्मं पुरस्कृत्य सर्व एव गतज्वराः  
०७,१६४।०५१च् जयन्तो वध्यमाना वा गतिम् इष्टां गमिष्यथ  
०७,१६४।०५२अ जित्वा च बहुभिर् यज्ञैर् यक्ष्यध्वं भूरिदक्षिणैः  
०७,१६४।०५२च् हता वा देवसाद् भूत्वा लोकान् प्राप्स्यथ पुष्कलान्  
०७,१६४।०५३अ ते राज्ञा चोदिता वीरा योत्स्यमाना महारथाः  
०७,१६४।०५३च् चतुर्धा वहिनीं कृत्वा त्वरिता द्रोणम् अभ्ययुः  
०७,१६४।०५४अ पाञ्चालास् त्व् एकतो द्रोणम् अभ्यघ्नन् बहुभिः शरैः  
०७,१६४।०५४च् भीमसेनपुरोगाश् च एकतः पर्यवारयन्  
०७,१६४।०५५अ आसंस् तु पाण्डुपुत्राणां त्रयो ऽजिह्मा महारथाः  
०७,१६४।०५५च् यमौ च भीमसेनश् च प्राक्रोशन्त धनञ्जयम्  
०७,१६४।०५६अ अभिद्रवार्जुन क्षिप्रं कुरून् द्रोणाद् अपानुद  
०७,१६४।०५६च् तत एनं हनिष्यन्ति पाञ्चाला हतरक्षिणम्  
०७,१६४।०५७अ कौरवेयांस् ततः पार्थः सहसा समुपाद्रवत्  
०७,१६४।०५७च् पाञ्चालान् एव तु द्रोणो धृष्टद्युम्नपुरोगमान्  
०७,१६४।०५७द्*१३०३_०१ ससृजुस् तरसा वीरान् पञ्चमे ऽहनि भारत  
०७,१६४।०५८अ पाञ्चालानां ततो द्रोणो ऽप्य् अकरोत् कदनं महत्  
०७,१६४।०५८च् यथा क्रुद्धो रणे शक्रो दानवानां क्षयं पुरा  
०७,१६४।०५९अ द्रोणास्त्रेण महाराज वध्यमानाः परे युधि  
०७,१६४।०५९च् नात्रसन्त रणे द्रोणात् सत्त्ववन्तो महारथाः  
०७,१६४।०६०अ वध्यमाना महाराज पाञ्चालाः सृञ्जयास् तथा  
०७,१६४।०६०च् द्रोणम् एवाभ्ययुर् युद्धे मोहयन्तो महारथम्  
०७,१६४।०६१अ तेषां तूत्साद्यमानानां पाञ्चालानां समन्ततः  
०७,१६४।०६१च् अभवद् भैरवो नादो वध्यतां शरशक्तिभिः  
०७,१६४।०६२अ वध्यमानेषु सङ्ग्रामे पाञ्चालेषु महात्मना  
०७,१६४।०६२च् उदीर्यमाणे द्रोणास्त्रे पाण्डवान् भयम् आविशत्  
०७,१६४।०६३अ दृष्ट्वाश्वनरसङ्घानां विपुलं च क्षयं युधि  
०७,१६४।०६३ब्*१३०४_०१ दृष्ट्वा च नरनागाश्वपत्तीनां विपुलं क्षयम्  
०७,१६४।०६३च् पाण्डवेया महाराज नाशंसुर् विजयं तदा  
०७,१६४।०६४अ कच्चिद् द्रोणो न नः सर्वान् क्षपयेत् परमास्त्रवित्  
०७,१६४।०६४च् समिद्धः शिशिरापाये दहन् कक्षम् इवानलः  
०७,१६४।०६५अ न चैनं संयुगे कश् चित् समर्थः प्रतिवीक्षितुम्  
०७,१६४।०६५च् न चैनम् अर्जुनो जातु प्रतियुध्येत धर्मवित्  
०७,१६४।०६६अ त्रस्तान् कुन्तीसुतान् दृष्ट्वा द्रोणसायकपीडितान्  
०७,१६४।०६६च् मतिमाञ् श्रेयसे युक्तः केशवो ऽर्जुनम् अब्रवीत्  
०७,१६४।०६७अ नैष युद्धेन सङ्ग्रामे जेतुं शक्यः कथं चन  
०७,१६४।०६७ब्*१३०५_०१ सधनुर् धन्विनां श्रेष्ठो देवैर् अपि सवासवैः  
०७,१६४।०६७ब्*१३०५_०२ न्यस्तशस्त्रस् तु सङ्ग्रामे शक्यो हन्तुं भवेन् नृभिः  
०७,१६४।०६७च् अपि वृत्रहणा युद्धे रथयूथपयूथपः  
०७,१६४।०६८अ आस्थीयतां जये योगो धर्मम् उत्सृज्य पाण्डव  
०७,१६४।०६८च् यथा वः संयुगे सर्वान् न हन्याद् रुक्मवाहनः  
०७,१६४।०६९अ अश्वत्थाम्नि हते नैष युध्येद् इति मतिर् मम  
०७,१६४।०६९च् तं हतं संयुगे कश् चिद् अस्मै शंसतु मानवः  
०७,१६४।०७०अ एतन् नारोचयद् राजन् कुन्तीपुत्रो धनञ्जयः  
०७,१६४।०७०च् अन्ये त्व् अरोचयन् सर्वे कृच्छ्रेण तु युधिष्ठिरः  
०७,१६४।०७१अ ततो भीमो महाबाहुर् अनीके स्वे महागजम्  
०७,१६४।०७१च् जघान गदया राजन्न् अश्वत्थामानम् इत्य् उत  
०७,१६४।०७१द्*१३०६_०१ परप्रमथनं घोरं मालवस्येन्द्रवर्मणः  
०७,१६४।०७२अ भीमसेनस् तु सव्रीडम् उपेत्य द्रोणम् आहवे  
०७,१६४।०७२च् अश्वत्थामा हत इति शब्दम् उच्चैश् चकार ह  
०७,१६४।०७३अ अश्वत्थामेति हि गजः ख्यातो नाम्ना हतो ऽभवत्  
०७,१६४।०७३च् कृत्वा मनसि तं भीमो मिथ्या व्याहृतवांस् तदा  
०७,१६४।०७४अ भीमसेनवचः श्रुत्वा द्रोणस् तत् परम् अप्रियम्  
०७,१६४।०७४च् मनसा सन्नगात्रो ऽभूद् यथा सैकतम् अम्भसि  
०७,१६४।०७५अ शङ्कमानः स तन् मिथ्या वीर्यज्ञः स्वसुतस्य वै  
०७,१६४।०७५च् हतः स इति च श्रुत्वा नैव धैर्याद् अकम्पत  
०७,१६४।०७६अ स लब्ध्वा चेतनां द्रोणः क्षणेनैव समाश्वसत्  
०७,१६४।०७६च् अनुचिन्त्यात्मनः पुत्रम् अविषह्यम् अरातिभिः  
०७,१६४।०७७अ स पार्षतम् अभिद्रुत्य जिघांसुर् मृत्युम् आत्मनः  
०७,१६४।०७७च् अवाकिरत् सहस्रेण तीक्ष्णानां कङ्कपत्रिणाम्  
०७,१६४।०७८अ तं वै विंशतिसाहस्राः पाञ्चालानां नरर्षभाः  
०७,१६४।०७८च् तथा चरन्तं सङ्ग्रामे सर्वतो व्यकिरञ् शरैः  
०७,१६४।०७८द्*१३०७_०१ तैः शरैर् आवृतं द्रोणं नापश्याम महारथम्  
०७,१६४।०७८द्*१३०७_०२ भास्करं जलदै रुद्धं वर्षास्व् इव विशां पते  
०७,१६४।०७८द्*१३०७_०३ विधूय तान् बाणगणान् पाञ्चालानां महारथः  
०७,१६४।०७९अ ततः प्रादुष्करोद् द्रोणो ब्राह्मम् अस्त्रं परन्तपः  
०७,१६४।०७९च् वधाय तेषां शूराणां पाञ्चालानाम् अमर्षितः  
०७,१६४।०८०अ ततो व्यरोचत द्रोणो विनिघ्नन् सर्वसोमकान्  
०७,१६४।०८०च् शिरांस्य् अपातयच् चापि पाञ्चालानां महामृधे  
०७,१६४।०८०ए तथैव परिघाकारान् बाहून् कनकभूषणान्  
०७,१६४।०८१अ ते वध्यमानाः समरे भारद्वाजेन पार्थिवाः  
०७,१६४।०८१च् मेदिन्याम् अन्वकीर्यन्त वातनुन्ना इव द्रुमाः  
०७,१६४।०८२अ कुञ्जराणां च पततां हयौघानां च भारत  
०७,१६४।०८२च् अगम्यरूपा पृथिवी मांसशोणितकर्दमा  
०७,१६४।०८३अ हत्वा विंशतिसाहस्रान् पाञ्चालानां रथव्रजान्  
०७,१६४।०८३च् अतिष्ठद् आहवे द्रोणो विधूमो ऽग्निर् इव ज्वलन्  
०७,१६४।०८४अ तथैव च पुनः क्रुद्धो भारद्वाजः प्रतापवान्  
०७,१६४।०८४च् वसुदानस्य भल्लेन शिरः कायाद् अपाहरत्  
०७,१६४।०८५अ पुनः पञ्चशतान् मत्स्यान् षट्सहस्रांश् च सृञ्जयान्  
०७,१६४।०८५च् हस्तिनाम् अयुतं हत्वा जघानाश्वायुतं पुनः  
०७,१६४।०८६अ क्षत्रियाणाम् अभावाय दृष्ट्वा द्रोणम् अवस्थितम्  
०७,१६४।०८६च् ऋषयो ऽभ्यागमंस् तूर्णं हव्यवाहपुरोगमाः  
०७,१६४।०८७अ विश्वामित्रो जमदग्निर् भारद्वाजो ऽथ गौतमः  
०७,१६४।०८७च् वसिष्ठः कश्यपो ऽत्रिश् च ब्रह्मलोकं निनीषवः  
०७,१६४।०८८अ सिकताः पृश्नयो गर्गा बालखिल्या मरीचिपाः  
०७,१६४।०८८च् भृगवो ऽङ्गिरसश् चैव सूक्ष्माश् चान्ये महर्षयः  
०७,१६४।०८९अ त एनम् अब्रुवन् सर्वे द्रोणम् आहवशोभिनम्  
०७,१६४।०८९च् अधर्मतः कृतं युद्धं समयो निधनस्य ते  
०७,१६४।०९०अ न्यस्यायुधं रणे द्रोण समेत्यास्मान् अवस्थितान्  
०७,१६४।०९०च् नातः क्रूरतरं कर्म पुनः कर्तुं त्वम् अर्हसि  
०७,१६४।०९१अ वेदवेदाङ्गविदुषः सत्यधर्मपरस्य च  
०७,१६४।०९१च् ब्राह्मणस्य विशेषेण तवैतन् नोपपद्यते  
०७,१६४।०९२अ न्यस्यायुधम् अमोघेषो तिष्ठ वर्त्मनि शाश्वते  
०७,१६४।०९२च् परिपूर्णश् च कालस् ते वस्तुं लोके ऽद्य मानुषे  
०७,१६४।०९२द्*१३०८_०१ ब्रह्मास्त्रेण त्वया दग्धा अनस्त्रज्ञा नरा भुवि  
०७,१६४।०९२द्*१३०८_०२ यद् एतद् ईदृशं विप्र कृतं कर्म न साधु तत्  
०७,१६४।०९२द्*१३०८_०३ न्यस्यायुधं रणे क्षिप्रं द्रोण मा त्वं चिरं कृथाः  
०७,१६४।०९२द्*१३०८_०४ मा पापिष्ठतरं कर्म करिष्यसि पुनर् द्विज  
०७,१६४।०९३अ इति तेषां वचः श्रुत्वा भीमसेनवचश् च तत्  
०७,१६४।०९३च् धृष्टद्युम्नं च सम्प्रेक्ष्य रणे स विमनाभवत्  
०७,१६४।०९४अ स दह्यमानो व्यथितः कुन्तीपुत्रं युधिष्ठिरम्  
०७,१६४।०९४ब्*१३०९_०१ युधिष्ठिरम् उपागम्य द्रोणो वचनम् अब्रवीत्  
०७,१६४।०९४ब्*१३०९_०२ सत्यं कथय राजेन्द्र यदि जीवति मे सुतः  
०७,१६४।०९४च् अहतं वा हतं वेति पप्रच्छ सुतम् आत्मनः  
०७,१६४।०९५अ स्थिरा बुद्धिर् हि द्रोणस्य न पार्थो वक्ष्यते ऽनृतम्  
०७,१६४।०९५च् त्रयाणाम् अपि लोकानाम् ऐश्वर्यार्थे कथं चन  
०७,१६४।०९६अ तस्मात् तं परिपप्रच्छ नान्यं कं चिद् विशेषतः  
०७,१६४।०९६च् तस्मिंस् तस्य हि सत्याशा बाल्यात् प्रभृति पाण्डवे  
०७,१६४।०९७अ ततो निष्पाण्डवाम् उर्वीं करिष्यन्तं युधां पतिम्  
०७,१६४।०९७च् द्रोणं ज्ञात्वा धर्मराजं गोविन्दो व्यथितो ऽब्रवीत्  
०७,१६४।०९८अ यद्य् अर्धदिवसं द्रोणो युध्यते मन्युम् आस्थितः  
०७,१६४।०९८च् सत्यं ब्रवीमि ते सेना विनाशं समुपैष्यति  
०७,१६४।०९९अ स भवांस् त्रातु नो द्रोणात् सत्याज् ज्यायो ऽनृतं भवेत्  
०७,१६४।०९९च् अनृतं जीवितस्यार्थे वदन् न स्पृश्यते ऽनृतैः  
०७,१६४।०९९द्*१३१०_०१ कामिनीषु विवाहेषु गवाम् अर्थे तथा धने  
०७,१६४।०९९द्*१३१०_०२ ब्राह्मणाभ्यवपत्तौ च अनृते नास्ति पातकम्  
०७,१६४।१००अ तयोः संवदतोर् एवं भीमसेनो ऽब्रवीद् इदम्  
०७,१६४।१००च् श्रुत्वैव तं महाराज वधोपायं महात्मनः  
०७,१६४।१०१अ गाहमानस्य ते सेनां मालवस्येन्द्रवर्मणः  
०७,१६४।१०१च् अश्वत्थामेति विख्यातो गजः शक्रगजोपमः  
०७,१६४।१०२अ निहतो युधि विक्रम्य ततो ऽहं द्रोणम् अब्रुवम्  
०७,१६४।१०२च् अश्वत्थामा हतो ब्रह्मन् निवर्तस्वाहवाद् इति  
०७,१६४।१०३अ नूनं नाश्रद्दधद् वाक्यम् एष मे पुरुषर्षभः  
०७,१६४।१०३च् स त्वं गोविन्दवाक्यानि मानयस्व जयैषिणः  
०७,१६४।१०४अ द्रोणाय निहतं शम्स राजञ् शारद्वतीसुतम्  
०७,१६४।१०४च् त्वयोक्तो नैष युध्येत जातु राजन् द्विजर्षभः  
०७,१६४।१०४ए सत्यवान् हि नृलोके ऽस्मिन् भवान् ख्यातो जनाधिप  
०७,१६४।१०५अ तस्य तद् वचनं श्रुत्वा कृष्णवाक्यप्रचोदितः  
०७,१६४।१०५च् भावित्वाच् च महाराज वक्तुं समुपचक्रमे  
०७,१६४।१०६अ तम् अतथ्यभये मग्नो जये सक्तो युधिष्ठिरः  
०७,१६४।१०६च् अव्यक्तम् अब्रवीद् राजन् हतः कुञ्जर इत्य् उत  
०७,१६४।१०७अ तस्य पूर्वं रथः पृथ्व्याश् चतुरङ्गुल उत्तरः  
०७,१६४।१०७च् बभूवैवं तु तेनोक्ते तस्य वाहास्पृशन् महीम्  
०७,१६४।१०८अ युधिष्ठिरात् तु तद् वाक्यं श्रुत्वा द्रोणो महारथः  
०७,१६४।१०८च् पुत्रव्यसनसन्तप्तो निराशो जीविते ऽभवत्  
०७,१६४।१०९अ आगस्कृतम् इवात्मानं पाण्डवानां महात्मनाम्  
०७,१६४।१०९च् ऋषिवाक्यं च मन्वानः श्रुत्वा च निहतं सुतम्  
०७,१६४।११०अ विचेताः परमोद्विग्नो धृष्टद्युम्नम् अवेक्ष्य च  
०७,१६४।११०च् योद्धुं नाशक्नुवद् राजन् यथापूर्वम् अरिन्दम  
०७,१६४।१११अ तं दृष्ट्वा परमोद्विग्नं शोकोपहतचेतसम्  
०७,१६४।१११च् पाञ्चालराजस्य सुतो धृष्टद्युम्नः समाद्रवत्  
०७,१६४।११२अ य इष्ट्वा मनुजेन्द्रेण द्रुपदेन महामखे  
०७,१६४।११२च् लब्धो द्रोणविनाशाय समिद्धाद् धव्यवाहनात्  
०७,१६४।११३अ स धनुर् जैत्रम् आदाय घोरं जलदनिस्वनम्  
०७,१६४।११३च् दृढज्यम् अजरं दिव्यं शरांश् चाशीविषोपमान्  
०७,१६४।११४अ सन्दधे कार्मुके तस्मिञ् शरम् आशीविषोपमम्  
०७,१६४।११४च् द्रोणं जिघांसुः पाञ्चाल्यो महाज्वालम् इवानलम्  
०७,१६४।११५अ तस्य रूपं शरस्यासीद् धनुर्ज्यामण्डलान्तरे  
०७,१६४।११५च् द्योततो भास्करस्येव घनान्ते परिवेशिनः  
०७,१६४।११६अ पार्षतेन परामृष्टं ज्वलन्तम् इव तद् धनुः  
०७,१६४।११६च् अन्तकालम् इव प्राप्तं मेनिरे वीक्ष्य सैनिकाः  
०७,१६४।११७अ तम् इषुं संहितं तेन भारद्वाजः प्रतापवान्  
०७,१६४।११७च् दृष्ट्वामन्यत देहस्य कालपर्यायम् आगतम्  
०७,१६४।११८अ ततः स यत्नम् आतिष्ठद् आचार्यस् तस्य वारणे  
०७,१६४।११८च् न चास्यास्त्राणि राजेन्द्र प्रादुरासन् महात्मनः  
०७,१६४।११९अ तस्य त्व् अहानि चत्वारि क्षपा चैकास्यतो गता  
०७,१६४।११९ब्*१३११_०१ तस्य त्व् अहश् च रात्रिश् च शरान् अभ्यसतो ऽगमत्  
०७,१६४।११९च् तस्य चाह्नस् त्रिभागेन क्षयं जग्मुः पतत्रिणः  
०७,१६४।१२०अ स शरक्षयम् आसाद्य पुत्रशोकेन चार्दितः  
०७,१६४।१२०च् विविधानां च दिव्यानाम् अस्त्राणाम् अप्रसन्नताम्  
०७,१६४।१२१अ उत्स्रष्टुकामः शस्त्राणि विप्रवाक्याभिचोदितः  
०७,१६४।१२१च् तेजसा प्रेर्यमाणश् च युयुधे सो ऽतिमानुषम्  
०७,१६४।१२२अ अथान्यत् स समादाय दिव्यम् आङ्गिरसं धनुः  
०७,१६४।१२२च् शरांश् च ब्रह्मदण्डाभान् धृष्टद्युम्नम् अयोधयत्  
०७,१६४।१२३अ ततस् तं शरवर्षेण महता समवाकिरत्  
०७,१६४।१२३च् व्यशातयच् च सङ्क्रुद्धो धृष्टद्युम्नम् अमर्षणः  
०७,१६४।१२३द्*१३१२_०१ ततश् च पार्षतो राजन् समाकृष्य धनुर् महत्  
०७,१६४।१२३द्*१३१२_०२ शरं मुमोच निशितं भारद्वाजजिघांसया  
०७,१६४।१२४अ तं शरं शतधा चास्य द्रोणश् चिच्छेद सायकैः  
०७,१६४।१२४च् ध्वजं धनुश् च निशितैः सारथिं चाप्य् अपातयत्  
०७,१६४।१२५अ धृष्टद्युम्नः प्रहस्यान्यत् पुनर् आदाय कार्मुकम्  
०७,१६४।१२५च् शितेन चैनं बाणेन प्रत्यविध्यत् स्तनान्तरे  
०७,१६४।१२६अ सो ऽतिविद्धो महेष्वासः सम्भ्रान्त इव संयुगे  
०७,१६४।१२६च् भल्लेन शितधारेण चिच्छेदास्य महद् धनुः  
०७,१६४।१२७अ यच् चास्य बाणं विकृतं धनूंषि च विशां पते  
०७,१६४।१२७च् सर्वं सञ्छिद्य दुर्धर्षो गदां खड्गम् अथापि च  
०७,१६४।१२८अ धृष्टद्युम्नं ततो ऽविध्यन् नवभिर् निशितैः शरैः  
०७,१६४।१२८च् जीवितान्तकरैः क्रुद्धः क्रुद्धरूपं परन्तपः  
०७,१६४।१२९अ धृष्टद्युम्नरथस्याश्वान् स्वरथाश्वैर् महारथः  
०७,१६४।१२९च् अमिश्रयद् अमेयात्मा ब्राह्मम् अस्त्रम् उदीरयन्  
०७,१६४।१३०अ ते मिश्रा बह्व् अशोभन्त जवना वातरंहसः  
०७,१६४।१३०च् पारावतसवर्णाश् च शोणाश् च भरतर्षभ  
०७,१६४।१३१अ यथा सविद्युतो मेघा नदन्तो जलदागमे  
०७,१६४।१३१च् तथा रेजुर् महाराज मिश्रिता रणमूर्धनि  
०७,१६४।१३२अ ईषाबन्धं चक्रबन्धं रथबन्धं तथैव च  
०७,१६४।१३२च् प्रणाशयद् अमेयात्मा धृष्टद्युम्नस्य स द्विजः  
०७,१६४।१३३अ स छिन्नधन्वा विरथो हताश्वो हतसारथिः  
०७,१६४।१३३च् उत्तमाम् आपदं प्राप्य गदां वीरः परामृशत्  
०७,१६४।१३४अ ताम् अस्य विशिखैस् तीक्ष्णैः क्षिप्यमाणां महारथः  
०७,१६४।१३४च् निजघान शरैर् द्रोणः क्रुद्धः सत्यपराक्रमः  
०७,१६४।१३५अ तां दृष्ट्वा तु नरव्याघ्रो द्रोणेन निहतां शरैः  
०७,१६४।१३५च् विमलं खड्गम् आदत्त शतचन्द्रं च भानुमत्  
०७,१६४।१३६अ असंशयं तथाभूते पाञ्चाल्यः साध्व् अमन्यत  
०७,१६४।१३६च् वधम् आचार्यमुख्यस्य प्राप्तकालं महात्मनः  
०७,१६४।१३७अ ततः स्वरथनीडस्थः स्वरथस्य रथेषया  
०७,१६४।१३७च् अगच्छद् असिम् उद्यम्य शतचन्द्रं च भानुमत्  
०७,१६४।१३८अ चिकीर्षुर् दुष्करं कर्म धृष्टद्युम्नो महारथः  
०७,१६४।१३८च् इयेष वक्षो भेत्तुं च भारद्वाजस्य संयुगे  
०७,१६४।१३९अ सो ऽतिष्ठद् युगमध्ये वै युगसन्नहनेषु च  
०७,१६४।१३९च् शोणानां जघनार्धेषु तत् सैन्याः समपूजयन्  
०७,१६४।१४०अ तिष्ठतो युगपालीषु शोणान् अप्य् अधितिष्ठतः  
०७,१६४।१४०च् नापश्यद् अन्तरं द्रोणस् तद् अद्भुतम् इवाभवत्  
०७,१६४।१४१अ क्षिप्रं श्येनस्य चरतो यथैवामिषगृद्धिनः  
०७,१६४।१४१च् तद्वद् आसीद् अभीसारो द्रोणं प्रार्थयतो रणे  
०७,१६४।१४२अ तस्याश्वान् रथशक्त्यासौ तदा क्रुद्धः पराक्रमी  
०७,१६४।१४२च् सर्वान् एकैकशो द्रोणः कपोताभान् अजीघनत्  
०७,१६४।१४३अ ते हता न्यपतन् भूमौ धृष्टद्युम्नस्य वाजिनः  
०७,१६४।१४३च् शोणाश् च पर्यमुच्यन्त रथबन्धाद् विशां पते  
०७,१६४।१४४अ तान् हयान् निहतान् दृष्ट्वा द्विजाग्र्येण स पार्षतः  
०७,१६४।१४४च् नामृष्यत युधां श्रेष्ठो याज्ञसेनिर् महारथः  
०७,१६४।१४५अ विरथः स गृहीत्वा तु खड्गं खड्गभृतां वरः  
०७,१६४।१४५च् द्रोणम् अभ्यपतद् राजन् वैनतेय इवोरगम्  
०७,१६४।१४६अ तस्य रूपं बभौ राजन् भारद्वाजं जिघांसतः  
०७,१६४।१४६च् यथा रूपं परं विष्णोर् हिरण्यकशिपोर् वधे  
०७,१६४।१४७अ सो ऽचरद् विविधान् मार्गान् प्रकारान् एकविंशतिम्  
०७,१६४।१४७ब्*१३१३_०१ दर्शयाम् आस कौरव्य पार्षतो विचरन् रणे  
०७,१६४।१४७च् भ्रान्तम् उद्भ्रान्तम् आविद्धम् आप्लुतं प्रसृतं सृतम्  
०७,१६४।१४८अ परिवृत्तं निवृत्तं च खड्गं चर्म च धारयन्  
०७,१६४।१४८च् सम्पातं समुदीर्णं च दर्शयाम् आस पार्षतः  
०७,१६४।१४८द्*१३१४_०१ भारतं कौशिकं चैव सात्वतं चैव शिक्षया  
०७,१६४।१४८द्*१३१४_०२ दर्शयन् व्यचरद् युद्धे द्रोणस्यान्तचिकीर्षया  
०७,१६४।१४८द्*१३१४_०३ चरतस् तस्य तान् मार्गान् विचित्रान् खड्गचर्मिणः  
०७,१६४।१४८द्*१३१४_०४ व्यस्मयन्त रणे योधा देवताश् च समागताः  
०७,१६४।१४९अ ततः शरसहस्रेण शतचन्द्रम् अपातयत्  
०७,१६४।१४९च् खड्गं चर्म च सम्बाधे धृष्टद्युम्नस्य स द्विजः  
०७,१६४।१५०अ ते तु वैतस्तिका नाम शरा ह्य् आसन्नघातिनः  
०७,१६४।१५०च् निकृष्टयुद्धे द्रोणस्य नान्येषां सन्ति ते शराः  
०७,१६४।१५१अ शारद्वतस्य पार्थस्य द्रौणेर् वैकर्तनस्य च  
०७,१६४।१५१ब्*१३१५_०१ ऋते शारद्वतात् पार्थाद् द्रोणेर् वैकर्तनात् तथा  
०७,१६४।१५१च् प्रद्युम्नयुयुधानाभ्याम् अभिमन्योश् च ते शराः  
०७,१६४।१५२अ अथास्येषुं समाधत्त दृढं परमसंशितम्  
०७,१६४।१५२च् अन्तेवासिनम् आचार्यो जिघांसुः पुत्रसम्मितम्  
०७,१६४।१५३अ तं शरैर् दशभिस् तीक्ष्णैश् चिच्छेद शिनिपुङ्गवः  
०७,१६४।१५३ब्*१३१६_०१ पश्यतस् तस्य तान् मार्गान् विचित्रान् खड्गचर्मणि  
०७,१६४।१५३च् पश्यतस् तव पुत्रस्य कर्णस्य च महात्मनः  
०७,१६४।१५३ए ग्रस्तम् आचार्यमुख्येन धृष्टद्युम्नम् अमोचयत्  
०७,१६४।१५४अ चरन्तं रथमार्गेषु सात्यकिं सत्यविक्रमम्  
०७,१६४।१५४च् द्रोणकर्णान्तरगतं कृपस्यापि च भारत  
०७,१६४।१५४ए अपश्येतां महात्मानौ विष्वक्सेनधनञ्जयौ  
०७,१६४।१५५अ अपूजयेतां वार्ष्णेयं ब्रुवाणौ साधु साध्व् इति  
०७,१६४।१५५च् दिव्यान्य् अस्त्राणि सर्वेषां युधि निघ्नन्तम् अच्युतम्  
०७,१६४।१५५ए अभिपत्य ततः सेनां विष्वक्सेनधनञ्जयौ  
०७,१६४।१५६अ धनञ्जयस् ततः कृष्णम् अब्रवीत् पश्य केशव  
०७,१६४।१५६च् आचार्यवरमुख्यानां मध्ये क्रीडन् मधूद्वहः  
०७,१६४।१५७अ आनन्दयति मां भूयः सात्यकिः सत्यविक्रमः  
०७,१६४।१५७च् माद्रीपुत्रौ च भीमं च राजानं च युधिष्ठिरम्  
०७,१६४।१५८अ यच् छिक्षयानुद्धतः सन् रणे चरति सात्यकिः  
०७,१६४।१५८च् महारथान् उपक्रीडन् वृष्णीनां कीर्तिवर्धनः  
०७,१६४।१५९अ तम् एते प्रतिनन्दन्ति सिद्धाः सैन्याश् च विस्मिताः  
०७,१६४।१५९च् अजय्यं समरे दृष्ट्वा साधु साध्व् इति सात्वतम्  
०७,१६४।१५९ए योधाश् चोभयतः सर्वे कर्मभिः समपूजयन्  
०७,१६५।००१ सञ्जय उवाच  
०७,१६५।००१*१३१७_०१ सात्वतस्य तु तत् कर्म दृष्ट्वा दुर्योधनादयः  
०७,१६५।००१*१३१७_०२ शैनेयं सर्वतः क्रुद्धा वारयाम् आसुर् अञ्जसा  
०७,१६५।००१*१३१७_०३ कृपकर्णौ च समरे पुत्राश् च तव मारिष  
०७,१६५।००१*१३१७_०४ शैनेयं त्वरयाभ्येत्य विनिघ्नन् निशितैः शरैः  
०७,१६५।००१*१३१७_०५ युधिष्ठिरस् ततो राजा माद्रीपुत्रौ च पाण्डवौ  
०७,१६५।००१*१३१७_०६ भीमसेनश् च बलवान् सात्वतं पर्यवारयन्  
०७,१६५।००१*१३१७_०७ कर्णश् च शरवर्षेण गौतमश् च महारथः  
०७,१६५।००१*१३१७_०८ दुर्योधनादयस् ते च शैनेयं पर्यवारयन्  
०७,१६५।००१*१३१७_०९ तां वृष्टिं सहसा राजन्न् उत्थितां घोररूपिणीम्  
०७,१६५।००१*१३१७_१० वारयाम् आस शैनेयो योधयंस् तान् महारथान्  
०७,१६५।००१*१३१७_११ तेषाम् अस्त्राणि दिव्यानि संहितानि महात्मनाम्  
०७,१६५।००१*१३१७_१२ वारयाम् आस विधिवद् दिव्यैर् अस्त्रैर् महामृधे  
०७,१६५।००१*१३१८_०१ सम्प्रहृष्टाच्युतो दृष्ट्वा साधु साध्व् इति पूजयन्  
०७,१६५।००१*१३१८_०२ तं यौधाश् चाभवन् सर्वे कर्मणानेन पूजयन्  
०७,१६५।००१*१३१८_०३ एवम् उक्त्वा महाराज वासुदेवं धनञ्जयः  
०७,१६५।००१*१३१८_०४ प्रायात् तव बलं जिष्णुर् भारद्वाजरथं प्रति  
०७,१६५।००१*१३१८_०५ तत्रासीद् भैरवो नादस् तावकानां जयैषिणाम्  
०७,१६५।००१*१३१८_०६ समभिद्रवतां पार्थं दैत्यानाम् इव वासवम्  
०७,१६५।००१*१३१८_०७ तत्राकरोन् महाराज महीं शोणितकर्दमाम्  
०७,१६५।००१*१३१८_०८ प्राच्छिनच् चोत्तमाङ्गानि पार्थो ऽश्वनरदन्तिनाम्  
०७,१६५।००१अ क्रूरम् आयोधनं जज्ञे तस्मिन् राजसमागमे  
०७,१६५।००१च् रुद्रस्येव हि क्रुद्धस्य निघ्नतस् तु पशून् यथा  
०७,१६५।००२अ हस्तानाम् उत्तमाङ्गानां कार्मुकाणां च भारत  
०७,१६५।००२च् छत्राणां चापविद्धानां चामराणां च संयुगे  
०७,१६५।००२द्*१३१९_०१ राशयः स्म व्यदृश्यन्त तत्र तत्र रणाजिरे  
०७,१६५।००३अ भग्नचक्रै रथैश् चापि पातितैश् च महाध्वजैः  
०७,१६५।००३च् सादिभिश् च हतैः शूरैः सङ्कीर्णा वसुधाभवत्  
०७,१६५।००४अ बाणपातनिकृत्तास् तु योधास् ते कुरुसत्तम  
०७,१६५।००४च् चेष्टन्तो विविधाश् चेष्टा व्यदृश्यन्त महाहवे  
०७,१६५।००५अ वर्तमाने तथा युद्धे घोरे देवासुरोपमे  
०७,१६५।००५च् अब्रवीत् क्षत्रियांस् तत्र धर्मराजो युधिष्ठिरः  
०७,१६५।००५ए अभिद्रवत संयत्ताः कुम्भयोनिं महारथाः  
०७,१६५।००६अ एष वै पार्षतो वीरो भारद्वाजेन सङ्गतः  
०७,१६५।००६च् घटते च यथाशक्ति भारद्वाजस्य नाशने  
०७,१६५।००७अ यादृशानि हि रूपाणि दृश्यन्ते नो महारणे  
०७,१६५।००७च् अद्य द्रोणं रणे क्रुद्धः पातयिष्यति पार्षतः  
०७,१६५।००७ए ते यूयं सहिता भूत्वा कुम्भयोनिं परीप्सत  
०७,१६५।००८अ युधिष्ठिरसमाज्ञप्ताः सृञ्जयानां महारथाः  
०७,१६५।००८च् अभ्यद्रवन्त संयत्ता भारद्वाजं जिघांसवः  
०७,१६५।००९अ तान् समापततः सर्वान् भारद्वाजो महारथः  
०७,१६५।००९च् अभ्यद्रवत वेगेन मर्तव्यम् इति निश्चितः  
०७,१६५।०१०अ प्रयाते सत्यसन्धे तु समकम्पत मेदिनी  
०७,१६५।०१०च् ववुर् वाताः सनिर्घातास् त्रासयन्तो वरूथिनीम्  
०७,१६५।०११अ पपात महती चोल्का आदित्यान् निर्गतेव ह  
०७,१६५।०११च् दीपयन्तीव तापेन शंसन्तीव महद् भयम्  
०७,१६५।०१२अ जज्वलुश् चैव शस्त्राणि भारद्वाजस्य मारिष  
०७,१६५।०१२च् रथाः स्वनन्ति चात्यर्थं हयाश् चाश्रूण्य् अवासृजन्  
०७,१६५।०१३अ हतौजा इव चाप्य् आसीद् भारद्वाजो महारथः  
०७,१६५।०१३ब्*१३२०_०१ प्रास्फुरन् नयनं चास्य दक्षिणो बाहुर् एव च  
०७,१६५।०१३ब्*१३२०_०२ विमनाश् चाभवद् युद्धे दृष्ट्वा पार्षतम् अग्रतः  
०७,१६५।०१३च् ऋषीणां ब्रह्मवादानां स्वर्गस्य गमनं प्रति  
०७,१६५।०१३ए सुयुद्धेन ततः प्राणान् उत्स्रष्टुम् उपचक्रमे  
०७,१६५।०१४अ ततश् चतुर्दिशं सैन्यैर् द्रुपदस्याभिसंवृतः  
०७,१६५।०१४च् निर्दहन् क्षत्रियव्रातान् द्रोणः पर्यचरद् रणे  
०७,१६५।०१५अ हत्वा विंशतिसाहस्रान् क्षत्रियान् अरिमर्दनः  
०७,१६५।०१५च् दशायुतानि तीक्ष्णाग्रैर् अवधीद् विशिखैः शितैः  
०७,१६५।०१६अ सो ऽतिष्ठद् आहवे यत्तो विधूम इव पावकः  
०७,१६५।०१६च् क्षत्रियाणाम् अभावाय ब्राह्मम् आत्मानम् आस्थितः  
०७,१६५।०१७अ पाञ्चाल्यं विरथं भीमो हतसर्वायुधं वशी  
०७,१६५।०१७च् अविषण्णं महात्मानं त्वरमाणः समभ्ययात्  
०७,१६५।०१८अ ततः स्वरथम् आरोप्य पाञ्चाल्यम् अरिमर्दनः  
०७,१६५।०१८च् अब्रवीद् अभिसम्प्रेक्ष्य द्रोणम् अस्यन्तम् अन्तिकात्  
०७,१६५।०१९अ न त्वद् अन्य इहाचार्यं योद्धुम् उत्सहते पुमान्  
०७,१६५।०१९च् त्वरस्व प्राग्वधायैव त्वयि भारः समाहितः  
०७,१६५।०२०अ स तथोक्तो महाबाहुः सर्वभारसहं नवम्  
०७,१६५।०२०च् अभिपत्याददे क्षिप्रम् आयुधप्रवरं दृढम्  
०७,१६५।०२१अ संरब्धश् च शरान् अस्यन् द्रोणं दुर्वारणं रणे  
०७,१६५।०२१च् विवारयिषुर् आचार्यं शरवर्षैर् अवाकिरत्  
०७,१६५।०२२अ तौ न्यवारयतां श्रेष्ठौ संरब्धौ रणशोभिनौ  
०७,१६५।०२२च् उदीरयेतां ब्राह्माणि दिव्यान्य् अस्त्राण्य् अनेकशः  
०७,१६५।०२३अ स महास्त्रैर् महाराज द्रोणम् आच्छादयद् रणे  
०७,१६५।०२३च् निहत्य सर्वाण्य् अस्त्राणि भारद्वाजस्य पार्षतः  
०७,१६५।०२४अ स वसातीञ् शिबींश् चैव बाह्लीकान् कौरवान् अपि  
०७,१६५।०२४च् रक्षिष्यमाणान् सङ्ग्रामे द्रोणं व्यधमद् अच्युतः  
०७,१६५।०२५अ धृष्टद्युम्नस् तदा राजन् गभस्तिभिर् इवांशुमान्  
०७,१६५।०२५च् बभौ प्रच्छादयन्न् आशाः शरजालैः समन्ततः  
०७,१६५।०२६अ तस्य द्रोणो धनुश् छित्त्वा विद्ध्वा चैनं शिलीमुखैः  
०७,१६५।०२६च् मर्माण्य् अभ्यहनद् भूयः स व्यथां परमाम् अगात्  
०७,१६५।०२७अ ततो भीमो दृढक्रोधो द्रोणस्याश्लिष्य तं रथम्  
०७,१६५।०२७च् शनकैर् इव राजेन्द्र द्रोणं वचनम् अब्रवीत्  
०७,१६५।०२८अ यदि नाम न युध्येरञ् शिक्षिता ब्रह्मबन्धवः  
०७,१६५।०२८च् स्वकर्मभिर् असन्तुष्टा न स्म क्षत्रं क्षयं व्रजेत्  
०७,१६५।०२९अ अहिंसा सर्वभूतेषु धर्मं ज्यायस्तरं विदुः  
०७,१६५।०२९च् तस्य च ब्राह्मणो मूलं भवांश् च ब्रह्मवित्तमः  
०७,१६५।०३०अ श्वपाकवन् म्लेच्छगणान् हत्वा चान्यान् पृथग्विधान्  
०७,१६५।०३०ब्*१३२१_०१ भरन्ति हि सुतान् दारांस् त्वद्वद् अज्ञानमोहिताः  
०७,१६५।०३०च् अज्ञानान् मूढवद् ब्रह्मन् पुत्रदारधनेप्सया  
०७,१६५।०३१अ एकस्यार्थे बहून् हत्वा पुत्रस्याधर्मविद् यथा  
०७,१६५।०३१ब्*१३२२_०१ एकपुत्रस्य चार्थे त्वं बहून् निघ्नञ् जनाधिपान्  
०७,१६५।०३१च् स्वकर्मस्थान् विकर्मस्थो न व्यपत्रपसे कथम्  
०७,१६५।०३१द्*१३२३_०१ आचारहीन निर्लज्ज ब्रह्मबन्धो नराधम  
०७,१६५।०३१द्*१३२३_०२ इदानीं तिष्ठ दुर्बुद्धे न मे जीवन् गमिष्यसि  
०७,१६५।०३१द्*१३२४_०१ यस्यार्थे शस्त्रम् आदाय यम् अपेक्ष्य च जीवसि  
०७,१६५।०३२अ स चाद्य पतितः शेते पृष्टेनावेदितस् तव  
०७,१६५।०३२च् धर्मराजेन तद् वाक्यं नातिशङ्कितुम् अर्हसि  
०७,१६५।०३३अ एवम् उक्तस् ततो द्रोणो भीमेनोत्सृज्य तद् धनुः  
०७,१६५।०३३ब्*१३२५_०१ सन्न्यासाय शरीरस्य योक्ष्यमाणः स वै द्विजः  
०७,१६५।०३३च् सर्वाण्य् अस्त्राणि धर्मात्मा हातुकामो ऽभ्यभाषत  
०७,१६५।०३३द्*१३२६_०१ कर्णदुर्योधनौ राजंस् त्वरमाणः पराक्रमी  
०७,१६५।०३३ए कर्ण कर्ण महेष्वास कृप दुर्योधनेति च  
०७,१६५।०३४अ सङ्ग्रामे क्रियतां यत्नो ब्रवीम्य् एष पुनः पुनः  
०७,१६५।०३४ब्*१३२७_०१ रणे कृतो मया यत्नो यन् मा ब्रूथ सदा सदा  
०७,१६५।०३४च् पाण्डवेभ्यः शिवं वो ऽस्तु शस्त्रम् अभ्युत्सृजाम्य् अहम्  
०७,१६५।०३४द्*१३२८_०१ उत्सृजाम्य् एव वै प्राणान् दिवं गच्छामि साम्प्रतम्  
०७,१६५।०३५अ इति तत्र महाराज प्राक्रोशद् द्रौणिम् एव च  
०७,१६५।०३५च् उत्सृज्य च रणे शस्त्रं रथोपस्थे निवेश्य च  
०७,१६५।०३५ए अभयं सर्वभूतानां प्रददौ योगयुक्तवान्  
०७,१६५।०३६अ तस्य तच् छिद्रम् आज्ञाय धृष्टद्युम्नः समुत्थितः  
०७,१६५।०३६ब्*१३२९_०१ सशरं तद् धनुर् घोरं सन्न्यस्याथ रथे ततः  
०७,१६५।०३६च् खड्गी रथाद् अवप्लुत्य सहसा द्रोणम् अभ्ययात्  
०७,१६५।०३६द्*१३३०_०१ प्रद्रुते त्व् अथ द्रोणाय धृष्टद्युम्ने महारथे  
०७,१६५।०३७अ हाहाकृतानि भूतानि मानुषाणीतराणि च  
०७,१६५।०३७च् द्रोणं तथागतं दृष्ट्वा धृष्टद्युम्नवशं गतम्  
०७,१६५।०३८अ हाहाकारं भृशं चक्रुर् अहो धिग् इति चाब्रुवन्  
०७,१६५।०३८च् द्रोणो ऽपि शस्त्राण्य् उत्सृज्य परमं साम्यम् आस्थितः  
०७,१६५।०३९अ तथोक्त्वा योगम् आस्थाय ज्योतिर्भूतो महातपाः  
०७,१६५।०३९ब्*१३३१_०१ पुराणं पुरुषं विष्णुं जगाम मनसा परम्  
०७,१६५।०३९ब्*१३३१_०२ मुखं किं चित् समुन्नाम्य विष्टभ्य उरम् अग्रतः  
०७,१६५।०३९ब्*१३३१_०३ निमीलिताक्षः सत्त्वस्थो निक्षिप्य हृदि धारणाम्  
०७,१६५।०३९ब्*१३३१_०४ ॐ इत्य् एकाक्षरं ब्रह्म ज्योतिर्भूतो महातपाः  
०७,१६५।०३९ब्*१३३१_०५ स्मरित्वा देवदेवेशम् अक्षरं परमं प्रभुम्  
०७,१६५।०३९ब्*१३३२_०१ निरावरणम् आचार्यं पश्यामस् तदनन्तरम्  
०७,१६५।०३९च् दिवम् आक्रामद् आचार्यः सद्भिः सह दुराक्रमम्  
०७,१६५।०३९द्*१३३३_०१ मूर्धानं यस्य निर्भिद्य ज्योती राजन् महात्मनः  
०७,१६५।०३९द्*१३३३_०२ जगाम परमं स्थानं देहं न्यस्य रथोत्तमे  
०७,१६५।०४०अ द्वौ सूर्याव् इति नो बुद्धिर् आसीत् तस्मिंस् तथा गते  
०७,१६५।०४०च् एकाग्रम् इव चासीद् धि ज्योतिर्भिः पूरितं नभः  
०७,१६५।०४०ए समपद्यत चार्काभे भारद्वाजनिशाकरे  
०७,१६५।०४१अ निमेषमात्रेण च तज् ज्योतिर् अन्तरधीयत  
०७,१६५।०४१च् आसीत् किलकिलाशब्दः प्रहृष्टानां दिवौकसाम्  
०७,१६५।०४१ए ब्रह्मलोकं गते द्रोणे धृष्टद्युम्ने च मोहिते  
०७,१६५।०४२अ वयम् एव तदाद्राक्ष्म पञ्च मानुषयोनयः  
०७,१६५।०४२च् योगयुक्तं महात्मानं गच्छन्तं परमां गतिम्  
०७,१६५।०४३अ अहं धनञ्जयः पार्थः कृपः शारद्वतो द्विजः  
०७,१६५।०४३च् वासुदेवश् च वार्ष्णेयो धर्मराजश् च पाण्डवः  
०७,१६५।०४४अ अन्ये तु सर्वे नापश्यन् भारद्वाजस्य धीमतः  
०७,१६५।०४४च् महिमानं महाराज योगमुक्तस्य गच्छतः  
०७,१६५।०४४द्*१३३४_०१ ब्रह्मलोकं महद् दिव्यं देवगुह्यं हि तत् परम्  
०७,१६५।०४५अ गतिं परमिकां प्राप्तम् अजानन्तो नृयोनयः  
०७,१६५।०४५च् नापश्यन् गच्छमानं हि तं सार्धम् ऋषिपुङ्गवैः  
०७,१६५।०४५ए आचार्यं योगम् आस्थाय ब्रह्मलोकम् अरिन्दमम्  
०७,१६५।०४६अ वितुन्नाङ्गं शरशतैर् न्यस्तायुधम् असृक्क्षरम्  
०७,१६५।०४६ब्*१३३५_०१ विकृष्य पार्षतः खड्गं क्रोधामर्षवशं गतः  
०७,१६५।०४६ब्*१३३६_०१ अभ्यद्रवत् स वेगेन पार्षतः खड्गचर्मभृत्  
०७,१६५।०४६ब्*१३३६_०२ प्रद्रुतं त्व् अथ वेगेन तम् आचार्यजिघांसया  
०७,१६५।०४६ब्*१३३६_०३ प्राक्रोशन् पाण्डवाः सर्वे फल्गुनश् चाप्लुतो रथात्  
०७,१६५।०४६ब्*१३३६_०४ न हन्तव्यो न हन्तव्य इति ते सर्वतो ऽब्रुवन्  
०७,१६५।०४६ब्*१३३६_०५ क्रोशत्सु पाण्डवेयेषु अनुधावति फल्गुने  
०७,१६५।०४६ब्*१३३६_०६ विकृतः सर्वभूतस्य ब्रह्मभूतं परामृशत्  
०७,१६५।०४६च् धिक्कृतः पार्षतस् तं तु सर्वभूतैः परामृशत्  
०७,१६५।०४७अ तस्य मूर्धानम् आलम्ब्य गतसत्त्वस्य देहिनः  
०७,१६५।०४७च् किं चिद् अब्रुवतः कायाद् विचकर्तासिना शिरः  
०७,१६५।०४८अ हर्षेण महता युक्तो भारद्वाजे निपातिते  
०७,१६५।०४८च् सिंहनादरवं चक्रे भ्रामयन् खड्गम् आहवे  
०७,१६५।०४९अ आकर्णपलितः श्यामो वयसाशीतिपञ्चकः  
०७,१६५।०४९च् त्वत्कृते व्यचरत् सङ्ख्ये स तु षोडशवर्षवत्  
०७,१६५।०५०अ उक्तवांश् च महाबाहुः कुन्तीपुत्रो धनञ्जयः  
०७,१६५।०५०ब्*१३३७_०१ वाहयित्वा रथं तत्र मा द्रोणं घातयिष्यसि  
०७,१६५।०५०च् जीवन्तम् आनयाचार्यं मा वधीर् द्रुपदात्मज  
०७,१६५।०५१अ न हन्तव्यो न हन्तव्य इति ते सैनिकाश् च ह  
०७,१६५।०५१च् उत्क्रोशन्न् अर्जुनश् चैव सानुक्रोशस् तम् आद्रवत्  
०७,१६५।०५२अ क्रोशमाने ऽर्जुने चैव पार्थिवेषु च सर्वशः  
०७,१६५।०५२च् धृष्टद्युम्नो ऽवधीद् द्रोणं रथतल्पे नरर्षभम्  
०७,१६५।०५३अ शोणितेन परिक्लिन्नो रथाद् भूमिम् अरिन्दमः  
०७,१६५।०५३च् लोहिताङ्ग इवादित्यो दुर्दर्शः समपद्यत  
०७,१६५।०५३ए एवं तं निहतं सङ्ख्ये ददृशे सैनिको जनः  
०७,१६५।०५४अ धृष्टद्युम्नस् तु तद् राजन् भारद्वाजशिरो महत्  
०७,१६५।०५४च् तावकानां महेष्वासः प्रमुखे तत् समाक्षिपत्  
०७,१६५।०५५अ ते तु दृष्ट्वा शिरो राजन् भारद्वाजस्य तावकाः  
०७,१६५।०५५ब्*१३३८_०१ रथान् निपतितं द्रोणम् आचार्यं ब्राह्मणं गुरुम्  
०७,१६५।०५५च् पलायनकृतोत्साहा दुद्रुवुः सर्वतोदिशम्  
०७,१६५।०५६अ द्रोणस् तु दिवम् आस्थाय नक्षत्रपथम् आविशत्  
०७,१६५।०५६च् अहम् एव तदाद्राक्षं द्रोणस्य निधनं नृप  
०७,१६५।०५७अ ऋषेः प्रसादात् कृष्णस्य सत्यवत्याः सुतस्य च  
०७,१६५।०५७अ*१३३९_०१ **** **** चत्वारस् ते च मानुषाः  
०७,१६५।०५७अ*१३३९_०२ अग्नेर् इव शिखां दीप्ताम् उल्कां प्रज्वलिताम् इव  
०७,१६५।०५७अ*१३३९_०३ अपश्याम दिवं स्तब्ध्वा महिमानं महात्मनः  
०७,१६५।०५७च् विधूमाम् इव संयान्तीम् उल्कां प्रज्वलिताम् इव  
०७,१६५।०५७ए अपश्याम दिवं स्तब्ध्वा गच्छन्तं तं महाद्युतिम्  
०७,१६५।०५८अ हते द्रोणे निरुत्साहान् कुरून् पाण्डवसृञ्जयाः  
०७,१६५।०५८च् अभ्यद्रवन् महावेगास् ततः सैन्यं व्यदीर्यत  
०७,१६५।०५९अ निहता हयभूयिष्ठाः सङ्ग्रामे निशितैः शरैः  
०७,१६५।०५९च् तावका निहते द्रोणे गतासव इवाभवन्  
०७,१६५।०६०अ पराजयम् अथावाप्य परत्र च महद् भयम्  
०७,१६५।०६०च् उभयेनैव ते हीना नाविन्दन् धृतिम् आत्मनः  
०७,१६५।०६१अ अन्विच्छन्तः शरीरं तु भारद्वाजस्य पार्थिवाः  
०७,१६५।०६१च् नाध्यगच्छंस् तदा राजन् कबन्धायुतसङ्कुले  
०७,१६५।०६१द्*१३४०_०१ पतिते त्व् एव संरब्धे सेनायां तत्र भारत  
०७,१६५।०६१द्*१३४०_०२ उदतिष्ठन्न् उरुण्डानां सहस्राण्य् एकविंशतिः  
०७,१६५।०६१द्*१३४१_०१ आच्छिन्नाः पट्टसैः खड्गैः प्रासैश् च भरतर्षभ  
०७,१६५।०६१द्*१३४१_०२ हाहाकारेण महता शस्त्रसन्तापतापितान्  
०७,१६५।०६१द्*१३४१_०३ हतान् पर्यवहद् यौधान् सजीवान् अपि चापरे  
०७,१६५।०६१द्*१३४१_०४ प्रधानहतभूयिष्ठाः कृतचिन्ताः पलायने  
०७,१६५।०६१द्*१३४१_०५ ते च यौधा महाराज निरुत्साहास् तदाभवन्  
०७,१६५।०६१द्*१३४१_०६ रथिनो ऽश्वगजस्थाश् च पादाताश् च विशां पते  
०७,१६५।०६१द्*१३४१_०७ निहता हतभूयिष्ठा मृता इव हतप्रभाः  
०७,१६५।०६१द्*१३४१_०८ तावकानां रथश्रेष्ठा उध्वस्ता इव भस्मना  
०७,१६५।०६१द्*१३४१_०९ अधर्मपूर्वकं युद्धम् उपस्कृत्य पराजिताः  
०७,१६५।०६२अ पाण्डवास् तु जयं लब्ध्वा परत्र च महद् यशः  
०७,१६५।०६२च् बाणशब्दरवांश् चक्रुः सिंहनादांश् च पुष्कलान्  
०७,१६५।०६३अ भीमसेनस् ततो राजन् धृष्टद्युम्नश् च पार्षतः  
०७,१६५।०६३च् वरूथिन्याम् अनृत्येतां परिष्वज्य परस्परम्  
०७,१६५।०६४अ अब्रवीच् च तदा भीमः पार्षतं शत्रुतापनम्  
०७,१६५।०६४च् भूयो ऽहं त्वां विजयिनं परिष्वक्ष्यामि पार्षत  
०७,१६५।०६४ए सूतपुत्रे हते पापे धार्तराष्ट्रे च संयुगे  
०७,१६५।०६५अ एतावद् उक्त्वा भीमस् तु हर्षेण महता युतः  
०७,१६५।०६५च् बाहुशब्देन पृथिवीं कम्पयाम् आस पाण्डवः  
०७,१६५।०६६अ तस्य शब्देन वित्रस्ताः प्राद्रवंस् तावका युधि  
०७,१६५।०६६ब्*१३४२_०१ पाण्डवास् तु मुदा युक्ताः सिंहनादं प्रचक्रिरे  
०७,१६५।०६६ब्*१३४२_०२ प्राद्रवंस् ते सुतान् दृष्ट्वा सुमुखं चैव पार्षतम्  
०७,१६५।०६६च् क्षत्रधर्मं समुत्सृज्य पलायनपरायणाः  
०७,१६५।०६७अ पाण्डवास् तु जयं लब्ध्वा हृष्टा ह्य् आसन् विशां पते  
०७,१६५।०६७च् अरिक्षयं च सङ्ग्रामे तेन ते सुखम् आप्नुवन्  
०७,१६५।०६८अ ततो द्रोणे हते राजन् कुरवः शस्त्रपीडिताः  
०७,१६५।०६८च् हतप्रवीरा विध्वस्ता भृशं शोकपरायणाः  
०७,१६५।०६८द्*१३४३_०१ उदीर्णांश् च परान् दृष्ट्वा हृष्यमाणान् पुनः पुनः  
०७,१६५।०६८द्*१३४३_०२ अश्रुपूर्णेक्षणास् त्रस्ता दीना ह्य् आसन् विशां पते  
०७,१६५।०६९अ विचेतसो हतोत्साहाः कश्मलाभिहतौजसः  
०७,१६५।०६९च् आर्तस्वरेण महता पुत्रं ते पर्यवारयन्  
०७,१६५।०७०अ रजस्वला वेपमाना वीक्षमाणा दिशो दश  
०७,१६५।०७०च् अश्रुकण्ठा यथा दैत्या हिरण्याक्षे पुरा हते  
०७,१६५।०७१अ स तैः परिवृतो राजा त्रस्तैः क्षुद्रमृगैर् इव  
०७,१६५।०७१च् अशक्नुवन्न् अवस्थातुम् अपायात् तनयस् तव  
०७,१६५।०७२अ क्षुत्पिपासापरिश्रान्तास् ते योधास् तव भारत  
०७,१६५।०७२च् आदित्येन च सन्तप्ता भृशं विमनसो ऽभवन्  
०७,१६५।०७३अ भास्करस्येव पतनं समुद्रस्येव शोषणम्  
०७,१६५।०७३च् विपर्यासं यथा मेरोर् वासवस्येव निर्जयम्  
०७,१६५।०७४अ अमर्षणीयं तद् दृष्ट्वा भारद्वाजस्य पातनम्  
०७,१६५।०७४च् त्रस्तरूपतरा राजन् कौरवाः प्राद्रवन् भयात्  
०७,१६५।०७५अ गान्धारराजः शकुनिस् त्रस्तस् त्रस्ततरैः सह  
०७,१६५।०७५च् हतं रुक्मरथं दृष्ट्वा प्राद्रवत् सहितो रथैः  
०७,१६५।०७६अ वरूथिनीं वेगवतीं विद्रुतां सपताकिनीम्  
०७,१६५।०७६च् परिगृह्य महासेनां सूतपुत्रो ऽपयाद् भयात्  
०७,१६५।०७७अ रथनागाश्वकलिलां पुरस्कृत्य तु वाहिनीम्  
०७,१६५।०७७च् मद्राणाम् ईश्वरः शल्यो वीक्षमाणो ऽपयाद् भयात्  
०७,१६५।०७८अ हतप्रवीरैर् भूयिष्ठं द्विपैर् बहुपदातिभिः  
०७,१६५।०७८च् वृतः शारद्वतो ऽगच्छत् कष्टं कष्टम् इति ब्रुवन्  
०७,१६५।०७९अ भोजानीकेन शिष्टेन कलिङ्गारट्टबाह्लिकैः  
०७,१६५।०७९च् कृतवर्मा वृतो राजन् प्रायात् सुजवनैर् हयैः  
०७,१६५।०८०अ पदातिगणसंयुक्तस् त्रस्तो राजन् भयार्दितः  
०७,१६५।०८०च् उलूकः प्राद्रवत् तत्र दृष्ट्वा द्रोणं निपातितम्  
०७,१६५।०८१अ दर्शनीयो युवा चैव शौर्ये च कृतलक्षणः  
०७,१६५।०८१च् दुःशासनो भृशोद्विग्नः प्राद्रवद् गजसंवृतः  
०७,१६५।०८१द्*१३४४_०१ रथानाम् अयुतं गृह्य त्रिसाहस्रांश् च दन्तिनः  
०७,१६५।०८१द्*१३४४_०२ वृषसेनो ऽपयात् तूर्णं दृष्ट्वा द्रोणं निपातितम्  
०७,१६५।०८२अ गजाश्वरथसंयुक्तो वृतश् चैव पदातिभिः  
०७,१६५।०८२च् दुर्योधनो महाराज प्रायात् तत्र महारथः  
०७,१६५।०८२द्*१३४५_०१ संशप्तकबलं गृह्य हतशेषं किरीटिना  
०७,१६५।०८२द्*१३४५_०२ सुशर्मा प्राद्रवद् राजन् दृष्ट्वा द्रोणं निपातितम्  
०७,१६५।०८३अ गजान् रथान् समारुह्य परस्यापि हयाञ् जनाः  
०७,१६५।०८३ब्*१३४६_०१ प्राद्रवन् सर्वतः सङ्ख्ये दृष्ट्वा रुक्मरथं हतम्  
०७,१६५।०८३ब्*१३४६_०२ त्वरयन्तः पितॄन् अन्ये भ्रातॄन् अन्ये च मातुलान्  
०७,१६५।०८३ब्*१३४६_०३ पुत्रान् अन्ये वयस्यांश् च प्राद्रवन् कुरवस् तथा  
०७,१६५।०८३ब्*१३४६_०४ चोदयन्तश् च सैन्यानि स्वस्रीयांश् च तथापरे  
०७,१६५।०८३ब्*१३४६_०५ सम्बन्धिनस् तथान्ये च प्राद्रवन्त दिशो दश  
०७,१६५।०८३ब्*१३४७_०१ ततो दुर्योधनो राजा अश्वत्थामानम् अब्रवीत्  
०७,१६५।०८३च् प्रकीर्णकेशा विध्वस्ता न द्वाव् एकत्र धावतः  
०७,१६५।०८४अ नेदम् अस्तीति पुरुषा हतोत्साहा हतौजसः  
०७,१६५।०८४च् उत्सृज्य कवचान् अन्ये प्राद्रवंस् तावका विभो  
०७,१६५।०८५अ अन्योन्यं ते समाक्रोशन् सैनिका भरतर्षभ  
०७,१६५।०८५च् तिष्ठ तिष्ठेति न च ते स्वयं तत्रावतस्थिरे  
०७,१६५।०८६अ धुर्यान् प्रमुच्य तु रथाद् धतसूतान् स्वलङ्कृतान्  
०७,१६५।०८६च् अधिरुह्य हयान् योधाः क्षिप्रं पद्भिर् अचोदयन्  
०७,१६५।०८७अ द्रवमाणे तथा सैन्ये त्रस्तरूपे हतौजसि  
०७,१६५।०८७ब्*१३४८_०१ तस्मिन् हाहाकृते सैन्ये वर्तमाने भयावहे  
०७,१६५।०८७च् प्रतिस्रोत इव ग्राहो द्रोणपुत्रः परान् इयात्  
०७,१६५।०८७द्*१३४९_०१ तस्यासीत् सुमहद् युद्धं शिखण्डिप्रमुखैर् गणैः  
०७,१६५।०८७द्*१३४९_०२ प्रभद्रकैश् च पाञ्चालैश् चेदिभिश् च सकेकयैः  
०७,१६५।०८८अ हत्वा बहुविधां सेनां पाण्डूनां युद्धदुर्मदः  
०७,१६५।०८८च् कथं चित् सङ्कटान् मुक्तो मत्तद्विरदविक्रमः  
०७,१६५।०८९अ द्रवमाणं बलं दृष्ट्वा पलायनकृतक्षणम्  
०७,१६५।०८९च् दुर्योधनं समासाद्य द्रोणपुत्रो ऽब्रवीद् इदम्  
०७,१६५।०९०अ किम् इयं द्रवते सेना त्रस्तरूपेव भारत  
०७,१६५।०९०च् द्रवमाणां च राजेन्द्र नावस्थापयसे रणे  
०७,१६५।०९१अ त्वं चापि न यथापूर्वं प्रकृतिस्थो नराधिप  
०७,१६५।०९१च् कर्णप्रभृतयश् चेमे नावतिष्ठन्ति पार्थिवाः  
०७,१६५।०९२अ अन्येष्व् अपि च युद्धेषु नैव सेनाद्रवत् तदा  
०७,१६५।०९२च् कच्चित् क्षेमं महाबाहो तव सैन्यस्य भारत  
०७,१६५।०९३अ कस्मिन्न् इदं हते राजन् रथसिंहे बलं तव  
०७,१६५।०९३च् एताम् अवस्थां सम्प्राप्तं तन् ममाचक्ष्व कौरव  
०७,१६५।०९४अ तत् तु दुर्योधनः श्रुत्वा द्रोणपुत्रस्य भाषितम्  
०७,१६५।०९४च् घोरम् अप्रियम् आख्यातुं नाशकत् पार्थिवर्षभः  
०७,१६५।०९५अ भिन्ना नौर् इव ते पुत्रो निमग्नः शोकसागरे  
०७,१६५।०९५ब्*१३५०_०१ अप्लवे प्लवम् अन्विच्छन् यथागाधे नरो ऽम्भसि  
०७,१६५।०९५च् बाष्पेण पिहितो दृष्ट्वा द्रोणपुत्रं रथे स्थितम्  
०७,१६५।०९६अ ततः शारद्वतं राजा सव्रीडम् इदम् अब्रवीत्  
०७,१६५।०९६च् शंसेह सर्वं भद्रं ते यथा सैन्यम् इदं द्रुतम्  
०७,१६५।०९७अ अथ शारद्वतो राजन्न् आर्तिं गच्छन् पुनः पुनः  
०७,१६५।०९७च् शशम्स द्रोणपुत्राय यथा द्रोणो निपातितः  
०७,१६५।०९८ कृप उवाच  
०७,१६५।०९८अ वयं द्रोणं पुरस्कृत्य पृथिव्यां प्रवरं रथम्  
०७,१६५।०९८च् प्रावर्तयाम सङ्ग्रामं पाञ्चालैर् एव केवलैः  
०७,१६५।०९९अ ततः प्रवृत्ते सङ्ग्रामे विमिश्राः कुरुसोमकाः  
०७,१६५।०९९च् अन्योन्यम् अभिगर्जन्तः शस्त्रैर् देहान् अपातयन्  
०७,१६५।०९९द्*१३५१_०१ वर्तमाने तथा युद्धे क्षीयमाणेषु संयुगे  
०७,१६५।०९९द्*१३५१_०२ धार्तराष्ट्रेषु सङ्क्रुद्धः पिता ते ऽस्त्रम् उदैरयत्  
०७,१६५।१००अ ततो द्रोणो ब्राह्मम् अस्त्रं विकुर्वाणो नरर्षभः  
०७,१६५।१००च् अहनच् छात्रवान् भल्लैः शतशो ऽथ सहस्रशः  
०७,१६५।१००द्*१३५२_०१ पिता तव सुसङ्क्रुद्धो रिपून् अभिमुखे स्थितः  
०७,१६५।१००द्*१३५२_०२ निहन्ति प्रबलस् तत्र वायुर् वृक्षान् इवौजसा  
०७,१६५।१०१अ पाण्डवाः केकया मत्स्याः पाञ्चालाश् च विशेषतः  
०७,१६५।१०१च् सङ्ख्ये द्रोणरथं प्राप्य व्यनशन् कालचोदिताः  
०७,१६५।१०२अ सहस्रं रथसिंहानां द्विसाहस्रं च दन्तिनाम्  
०७,१६५।१०२च् द्रोणो ब्रह्मास्त्रनिर्दग्धं प्रेषयाम् आस मृत्यवे  
०७,१६५।१०३अ आकर्णपलितः श्यामो वयसाशीतिपञ्चकः  
०७,१६५।१०३च् रणे पर्यचरद् द्रोणो वृद्धः षोडशवर्षवत्  
०७,१६५।१०४अ क्लिश्यमानेषु सैन्येषु वध्यमानेषु राजसु  
०७,१६५।१०४च् अमर्षवशम् आपन्नाः पाञ्चाला विमुखाभवन्  
०७,१६५।१०५अ तेषु किं चित् प्रभग्नेषु विमुखेषु सपत्नजित्  
०७,१६५।१०५च् दिव्यम् अस्त्रं विकुर्वाणो बभूवार्क इवोदितः  
०७,१६५।१०६अ स मध्यं प्राप्य पाण्डूनां शररश्मिः प्रतापवान्  
०७,१६५।१०६च् मध्यङ्गत इवादित्यो दुष्प्रेक्ष्यस् ते पिताभवत्  
०७,१६५।१०७अ ते दह्यमाना द्रोणेन सूर्येणेव विराजता  
०७,१६५।१०७च् दग्धवीर्या निरुत्साहा बभूवुर् गतचेतसः  
०७,१६५।१०८अ तान् दृष्ट्वा पीडितान् बाणैर् द्रोणेन मधुसूदनः  
०७,१६५।१०८च् जयैषी पाण्डुपुत्राणाम् इदं वचनम् अब्रवीत्  
०७,१६५।१०९अ नैष जातु परैः शक्यो जेतुं शस्त्रभृतां वरः  
०७,१६५।१०९च् अपि वृत्रहणा सङ्ख्ये रथयूथपयूथपः  
०७,१६५।११०अ ते यूयं धर्मम् उत्सृज्य जयं रक्षत पाण्डवाः  
०७,१६५।११०ब्*१३५३_०१ जये हि यतमानानां श्रीर् धर्मश् च प्रवर्तते  
०७,१६५।११०च् यथा वः संयुगे सर्वान् न हन्याद् रुक्मवाहनः  
०७,१६५।१११अ अश्वत्थाम्नि हते नैष युध्येद् इति मतिर् मम  
०७,१६५।१११च् हतं तं संयुगे कश् चिद् आख्यात्व् अस्मै मृषा नरः  
०७,१६५।११२अ एतन् नारोचयद् वाक्यं कुन्तीपुत्रो धनञ्जयः  
०७,१६५।११२च् अरोचयंस् तु सर्वे ऽन्ये कृच्छ्रेण तु युधिष्ठिरः  
०७,१६५।११३अ भीमसेनस् तु सव्रीडम् अब्रवीत् पितरं तव  
०७,१६५।११३च् अश्वत्थामा हत इति तच् चाबुध्यत ते पिता  
०७,१६५।११४अ स शङ्कमानस् तन् मिथ्या धर्मराजम् अपृच्छत  
०७,१६५।११४च् हतं वाप्य् अहतं वाजौ त्वां पिता पुत्रवत्सलः  
०७,१६५।११५अ तदतथ्यभये मग्नो जये सक्तो युधिष्ठिरः  
०७,१६५।११५च् अश्वत्थामानम् आहेदं हतः कुञ्जर इत्य् उत  
०७,१६५।११५ए भीमेन गिरिवर्ष्माणं मालवस्येन्द्रवर्मणः  
०७,१६५।११६अ उपसृत्य तदा द्रोणम् उच्चैर् इदम् अभाषत  
०७,१६५।११६च् यस्यार्थे शस्त्रम् आधत्से यम् अवेक्ष्य च जीवसि  
०७,१६५।११६ए पुत्रस् ते दयितो नित्यं शो ऽश्वत्थामा निपातितः  
०७,१६५।११६फ़्*१३५४_०१ शेते विनिहतो भूमौ वने सिंहशिशुर् यथा  
०७,१६५।११६फ़्*१३५४_०२ जानन्न् अप्य् अनृतस्याथ दोषान् स द्विजसत्तमम्  
०७,१६५।११६फ़्*१३५४_०३ अव्यक्तम् अब्रवीद् राजा हतः कुञ्जर इत्य् उत  
०७,१६५।११७अ तच् छ्रुत्वा विमनास् तत्र आचार्यो महद् अप्रियम्  
०७,१६५।११७ब्*१३५५_०१ स त्वां निहतम् आक्रन्दन् कृत्वा त्वन्नामपीडितः  
०७,१६५।११७च् नियम्य दिव्यान्य् अस्त्राणि नायुध्यत यथा पुरा  
०७,१६५।११८अ तं दृष्ट्वा परमोद्विग्नं शोकोपहतचेतसम्  
०७,१६५।११८च् पाञ्चालराजस्य सुतः क्रूरकर्मा समाद्रवत्  
०७,१६५।११९अ तं दृष्ट्वा विहितं मृत्युं लोकतत्त्वविचक्षणः  
०७,१६५।११९च् दिव्यान्य् अस्त्राण्य् अथोत्सृज्य रणे प्राय उपाविशत्  
०७,१६५।१२०अ ततो ऽस्य केशान् सव्येन गृहीत्वा पाणिना तदा  
०७,१६५।१२०च् पार्षतः क्रोशमानानां वीराणाम् अच्छिनच् छिरः  
०७,१६५।१२१अ न हन्तव्यो न हन्तव्य इति ते सर्वतो ऽब्रुवन्  
०७,१६५।१२१च् तथैव चार्जुनो वाहाद् अवरुह्यैनम् आद्रवत्  
०७,१६५।१२२अ उद्यम्य बाहू त्वरितो ब्रुवाणश् च पुनः पुनः  
०७,१६५।१२२च् जीवन्तम् आनयाचार्यं मा वधीर् इति धर्मवित्  
०७,१६५।१२३अ तथापि वार्यमाणेन कौरवैर् अर्जुनेन च  
०७,१६५।१२३च् हत एव नृशंसेन पिता तव नरर्षभ  
०७,१६५।१२४अ सैनिकाश् च ततः सर्वे प्राद्रवन्त भयार्दिताः  
०७,१६५।१२४च् वयं चापि निरुत्साहा हते पितरि ते ऽनघ  
०७,१६५।१२५ सञ्जय उवाच  
०७,१६५।१२५अ तच् छ्रुत्वा द्रोणपुत्रस् तु निधनं पितुर् आहवे  
०७,१६५।१२५च् क्रोधम् आहारयत् तीव्रं पदाहत इवोरगः  
०७,१६५।१२५द्*१३५६_०१ ततः क्रुद्धो रणे द्रौणिर् भृशं जज्वाल मारिष  
०७,१६५।१२५द्*१३५६_०२ यथेन्धनं महत् प्राप्य प्राज्वलद् धव्यवाहनः  
०७,१६५।१२५द्*१३५६_०३ तलं तलेन निष्पिष्य दन्तैर् दन्तान् उपस्पृशन्  
०७,१६५।१२५द्*१३५६_०४ निःश्वसन्न् उरगो यद्वल् लोहिताक्षो ऽभवत् तदा  
०७,१६६।००१ धृतराष्ट्र उवाच  
०७,१६६।००१अ अधर्मेण हतं श्रुत्वा धृष्टद्युम्नेन सञ्जय  
०७,१६६।००१च् ब्राह्मणं पितरं वृद्धम् अश्वत्थामा किम् अब्रवीत्  
०७,१६६।००१द्*१३५७_०१ शूरश् च कृतविद्यश् च तेजसा ज्वलनोपमः  
०७,१६६।००१द्*१३५७_०२ यद् अब्रवीत् तदा सूत तन् ममाचक्ष्व सञ्जय  
०७,१६६।००१द्*१३५७_०३ यो वेद दिव्यान्य् अस्त्राणि सर्वशस्त्रभृतां वरः  
०७,१६६।००२अ मानुषं वारुणाग्नेयं ब्राह्मम् अस्त्रं च वीर्यवान्  
०७,१६६।००२च् ऐन्द्रं नारायणं चैव यस्मिन् नित्यं प्रतिष्ठितम्  
०७,१६६।००३अ तम् अधर्मेण धर्मिष्ठं धृष्टद्युम्नेन सञ्जय  
०७,१६६।००३च् श्रुत्वा निहतम् आचार्यम् अश्वत्थामा किम् अब्रवीत्  
०७,१६६।००४अ येन रामाद् अवाप्येह धनुर्वेदं महात्मना  
०७,१६६।००४च् प्रोक्तान्य् अस्त्राणि दिव्यानि पुत्राय गुरुकाङ्क्षिणे  
०७,१६६।००५अ एकम् एव हि लोके ऽस्मिन्न् आत्मनो गुणवत्तरम्  
०७,१६६।००५च् इच्छन्ति पुत्रं पुरुषा लोके नान्यं कथं चन  
०७,१६६।००६अ आचार्याणां भवन्त्य् एव रहस्यानि महात्मनाम्  
०७,१६६।००६च् तानि पुत्राय वा दद्युः शिष्यायानुगताय वा  
०७,१६६।००७अ स शिल्पं प्राप्य तत् सर्वं सविशेषं च सञ्जय  
०७,१६६।००७च् शूरः शारद्वतीपुत्रः सङ्ख्ये द्रोणाद् अनन्तरः  
०७,१६६।००८अ रामस्यानुमतः शास्त्रे पुरन्दरसमो युधि  
०७,१६६।००८च् कार्तवीर्यसमो वीर्ये बृहस्पतिसमो मतौ  
०७,१६६।००९अ महीधरसमो धृत्या तेजसाग्निसमो युवा  
०७,१६६।००९च् समुद्र इव गाम्भीर्ये क्रोधे सर्पविषोपमः  
०७,१६६।०१०अ स रथी प्रथमो लोके दृढधन्वा जितक्लमः  
०७,१६६।०१०च् शीघ्रो ऽनिल इवाक्रन्दे चरन् क्रुद्ध इवान्तकः  
०७,१६६।०११अ अस्यता येन सङ्ग्रामे धरण्यभिनिपीडिता  
०७,१६६।०११ब्*१३५८_०१ मेघस्तनितनिर्घोषा कम्पते भयविक्लवा  
०७,१६६।०११च् यो न व्यथति सङ्ग्रामे वीरः सत्यपराक्रमः  
०७,१६६।०१२अ वेदस्नातो व्रतस्नातो धनुर्वेदे च पारगः  
०७,१६६।०१२च् महोदधिर् इवाक्षोभ्यो रामो दाशरथिर् यथा  
०७,१६६।०१३अ तम् अधर्मेण धर्मिष्ठं धृष्टद्युम्नेन संयुगे  
०७,१६६।०१३च् श्रुत्वा निहतम् आचार्यम् अश्वत्थामा किम् अब्रवीत्  
०७,१६६।०१४अ धृष्टद्युम्नस्य यो मृत्युः सृष्टस् तेन महात्मना  
०७,१६६।०१४च् यथा द्रोणस्य पाञ्चाल्यो यज्ञसेनसुतो ऽभवत्  
०७,१६६।०१५अ तं नृशंसेन पापेन क्रूरेणात्यल्पदर्शिना  
०७,१६६।०१५च् श्रुत्वा निहतम् आचार्यम् अश्वत्थामा किम् अब्रवीत्  
०७,१६६।०१६ सञ्जय उवाच  
०७,१६६।०१६अ छद्मना निहतं श्रुत्वा पितरं पापकर्मणा  
०७,१६६।०१६च् बाष्पेणापूर्यत द्रौणी रोषेण च नरर्षभ  
०७,१६६।०१७अ तस्य क्रुद्धस्य राजेन्द्र वपुर् दिव्यम् अदृश्यत  
०७,१६६।०१७च् अन्तकस्येव भूतानि जिहीर्षोः कालपर्यये  
०७,१६६।०१८अ अश्रुपूर्णे ततो नेत्रे अपमृज्य पुनः पुनः  
०७,१६६।०१८च् उवाच कोपान् निःश्वस्य दुर्योधनम् इदं वचः  
०७,१६६।०१९अ पिता मम यथा क्षुद्रैर् न्यस्तशस्त्रो निपातितः  
०७,१६६।०१९च् धर्मध्वजवता पापं कृतं तद् विदितं मम  
०७,१६६।०१९ए अनार्यं सुनृशंसस्य धर्मपुत्रस्य मे श्रुतम्  
०७,१६६।०१९फ़्*१३५९_०१ असत्यवाक्यं यत् तेन लोभाद् उक्तं दुरात्मना  
०७,१६६।०१९फ़्*१३५९_०२ राज्यहेतोर् नृशंसेन तच् चापि विदितं मया  
०७,१६६।०२०अ युद्धेष्व् अपि प्रवृत्तानां ध्रुवौ जयपराजयौ  
०७,१६६।०२०च् द्वयम् एतद् भवेद् राजन् वधस् तत्र प्रशस्यते  
०७,१६६।०२१अ न्यायवृत्तो वधो यस् तु सङ्ग्रामे युध्यतो भवेत्  
०७,१६६।०२१च् न स दुःखाय भवति तथा दृष्टो हि स द्विजः  
०७,१६६।०२२अ गतः स वीरलोकाय पिता मम न संशयः  
०७,१६६।०२२च् न शोच्यः पुरुषव्याघ्रस् तथा स निधनं गतः  
०७,१६६।०२३अ यत् तु धर्मप्रवृत्तः सन् केशग्रहणम् आप्तवान्  
०७,१६६।०२३च् पश्यतां सर्वसैन्यानां तन् मे मर्माणि कृन्तति  
०७,१६६।०२३द्*१३६०_०१ मयि जीवति यत् तातः केशग्रहम् अवाप्तवान्  
०७,१६६।०२३द्*१३६०_०२ कथम् अन्ये करिष्यन्ति पुत्रेभ्यः पुत्रिणः स्पृहाम्  
०७,१६६।०२४अ कामात् क्रोधाद् अवज्ञानाद् दर्पाद् बाल्येन वा पुनः  
०७,१६६।०२४च् वैधर्मिकानि कुर्वन्ति तथा परिभवेन च  
०७,१६६।०२५अ तद् इदं पार्षतेनेह महद् आधर्मिकं कृतम्  
०७,१६६।०२५च् अवज्ञाय च मां नूनं नृशंसेन दुरात्मना  
०७,१६६।०२६अ तस्यानुबन्धं स द्रष्टा धृष्टद्युम्नः सुदारुणम्  
०७,१६६।०२६च् अनार्यं परमं कृत्वा मिथ्यावादी च पाण्डवः  
०७,१६६।०२७अ यो ह्य् असौ छद्मनाचार्यं शस्त्रं सन्न्यासयत् तदा  
०७,१६६।०२७च् तस्याद्य धर्मराजस्य भूमिः पास्यति शोणितम्  
०७,१६६।०२७द्*१३६१_०१ शपे सत्येन कौरव्य इष्टापूर्तेन चानघ  
०७,१६६।०२७द्*१३६१_०२ अहत्वा सर्वपाञ्चालाञ् जीवेयं न कथं चन  
०७,१६६।०२८अ सर्वोपायैर् यतिष्यामि पाञ्चालानाम् अहं वधे  
०७,१६६।०२८च् धृष्टद्युम्नं च समरे हन्ताहं पापकारिणम्  
०७,१६६।०२९अ कर्मणा येन तेनेह मृदुना दारुणेन वा  
०७,१६६।०२९च् पाञ्चालानां वधं कृत्वा शान्तिं लब्धास्मि कौरव  
०७,१६६।०३०अ यदर्थं पुरुषव्याघ्र पुत्रम् इच्छन्ति मानवाः  
०७,१६६।०३०च् प्रेत्य चेह च सम्प्राप्तं त्राणाय महतो भयात्  
०७,१६६।०३१अ पित्रा तु मम सावस्था प्राप्ता निर्बन्धुना यथा  
०७,१६६।०३१च् मयि शैलप्रतीकाशे पुत्रे शिष्ये च जीवति  
०७,१६६।०३२अ धिङ् ममास्त्राणि दिव्यानि धिग् बाहू धिक् पराक्रमम्  
०७,१६६।०३२च् यन् मां द्रोणः सुतं प्राप्य केशग्रहणम् आप्तवान्  
०७,१६६।०३३अ स तथाहं करिष्यामि यथा भरतसत्तम  
०७,१६६।०३३च् परलोकगतस्यापि गमिष्याम्य् अनृणः पितुः  
०७,१६६।०३४अ आर्येण तु न वक्तव्या कदा चित् स्तुतिर् आत्मनः  
०७,१६६।०३४च् पितुर् वधम् अमृष्यंस् तु वक्ष्याम्य् अद्येह पौरुषम्  
०७,१६६।०३५अ अद्य पश्यन्तु मे वीर्यं पाण्डवाः सजनार्दनाः  
०७,१६६।०३५च् मृद्नतः सर्वसैन्यानि युगान्तम् इव कुर्वतः  
०७,१६६।०३६अ न हि देवा न गन्धर्वा नासुरा न च राक्षसाः  
०७,१६६।०३६च् अद्य शक्ता रणे जेतुं रथस्थं मां नरर्षभ  
०७,१६६।०३७अ मद् अन्यो नास्ति लोके ऽस्मिन्न् अर्जुनाद् वास्त्रवित्तमः  
०७,१६६।०३७च् अहं हि ज्वलतां मध्ये मयूखानाम् इवांशुमान्  
०७,१६६।०३७ए प्रयोक्ता देवसृष्टानाम् अस्त्राणां पृतनागतः  
०७,१६६।०३८अ कृशाश्वतनया ह्य् अद्य मत्प्रयुक्ता महामृधे  
०७,१६६।०३८च् दर्शयन्तो ऽऽत्मनो वीर्यं प्रमथिष्यन्ति पाण्डवान्  
०७,१६६।०३९अ अद्य सर्वा दिशो राजन् धाराभिर् इव सङ्कुलाः  
०७,१६६।०३९च् आवृताः पत्रिभिस् तीक्ष्णैर् द्रष्टारो मामकैर् इह  
०७,१६६।०३९द्*१३६२_०१ भविष्यन्ति महाराज मच्छरैर् विदिशस् तथा  
०७,१६६।०४०अ किरन् हि शरजालानि सर्वतो भैरवस्वरम्  
०७,१६६।०४०च् शत्रून् निपातयिष्यामि महावात इव द्रुमान्  
०७,१६६।०४१अ न च जानाति बीभत्सुस् तद् अस्त्रं न जनार्दनः  
०७,१६६।०४१च् न भीमसेनो न यमौ न च राजा युधिष्ठिरः  
०७,१६६।०४२अ न पार्षतो दुरात्मासौ न शिखण्डी न सात्यकिः  
०७,१६६।०४२च् यद् इदं मयि कौरव्य सकल्यं सनिवर्तनम्  
०७,१६६।०४३अ नारायणाय मे पित्रा प्रणम्य विधिपूर्वकम्  
०७,१६६।०४३च् उपहारः पुरा दत्तो ब्रह्मरूप उपस्थिते  
०७,१६६।०४४अ तं स्वयं प्रतिगृह्याथ भगवान् स वरं ददौ  
०७,१६६।०४४च् वव्रे पिता मे परमम् अस्त्रं नारायणं ततः  
०७,१६६।०४५अ अथैनम् अब्रवीद् राजन् भगवान् देवसत्तमः  
०७,१६६।०४५च् भविता त्वत्समो नान्यः कश् चिद् युधि नरः क्व चित्  
०७,१६६।०४५द्*१३६३_०१ गृहाणास्त्रम् इदं विप्र नारायणम् अनुत्तमम्  
०७,१६६।०४६अ न त्व् इदं सहसा ब्रह्मन् प्रयोक्तव्यं कथं चन  
०७,१६६।०४६च् न ह्य् एतद् अस्त्रम् अन्यत्र वधाच् छत्रोर् निवर्तते  
०७,१६६।०४७अ न चैतच् छक्यते ज्ञातुं को न वध्येद् इति प्रभो  
०७,१६६।०४७च् अवध्यम् अपि हन्याद् धि तस्मान् नैतत् प्रयोजयेत्  
०७,१६६।०४८अ वधः सङ्ख्ये द्रवश् चैव शस्त्राणां च विसर्जनम्  
०७,१६६।०४८च् प्रयाचनं च शत्रूणां गमनं शरणस्य च  
०७,१६६।०४९अ एते प्रशमने योगा महास्त्रस्य परन्तप  
०७,१६६।०४९च् सर्वथा पीडितो हि स्याद् अवध्यान् पीडयन् रणे  
०७,१६६।०५०अ तज् जग्राह पिता मह्यम् अब्रवीच् चैव स प्रभुः  
०७,१६६।०५०च् त्वं वर्षिष्यसि दिव्यानि शस्त्रवर्षाण्य् अनेकशः  
०७,१६६।०५०ए अनेनास्त्रेण सङ्ग्रामे तेजसा च ज्वलिष्यसि  
०७,१६६।०५१अ एवम् उक्त्वा स भगवान् दिवम् आचक्रमे प्रभुः  
०७,१६६।०५१च् एतन् नारायणाद् अस्त्रं तत् प्राप्तं मम बन्धुना  
०७,१६६।०५१द्*१३६४_०१ तत्प्रसादान् मया प्राप्तं महास्त्रम् इदम् उत्तमम्  
०७,१६६।०५२अ तेनाहं पाण्डवांश् चैव पाञ्चालान् मत्स्यकेकयान्  
०७,१६६।०५२च् विद्रावयिष्यामि रणे शचीपतिर् इवासुरान्  
०७,१६६।०५३अ यथा यथाहम् इच्छेयं तथा भूत्वा शरा मम  
०७,१६६।०५३च् निपतेयुः सपत्नेषु विक्रमत्स्व् अपि भारत  
०७,१६६।०५३द्*१३६५_०१ इच्छेयं यदि दूरस्थान् निहनिष्यन्ति मे शराः  
०७,१६६।०५४अ यथेष्टम् अश्मवर्षेण प्रवर्षिष्ये रणे स्थितः  
०७,१६६।०५४च् अयोमुखैश् च विहगैर् द्रावयिष्ये महारथान्  
०७,१६६।०५४ए परश्वधांश् च विविधान् प्रसक्ष्ये ऽहम् असंशयम्  
०७,१६६।०५५अ सो ऽहं नारायणास्त्रेण महता शत्रुतापन  
०७,१६६।०५५च् शत्रून् विध्वंसयिष्यामि कदर्थीकृत्य पाण्डवान्  
०७,१६६।०५६अ मित्रब्रह्मगुरुद्वेषी जाल्मकः सुविगर्हितः  
०७,१६६।०५६च् पाञ्चालापसदश् चाद्य न मे जीवन् विमोक्ष्यते  
०७,१६६।०५६द्*१३६६_०१ एवम् उक्त्वा ततो द्रौणिः शङ्खं दध्मौ स मारिष  
०७,१६६।०५६द्*१३६६_०२ पूरयन् पृथिवीं सर्वां सशैलवनकाननाम्  
०७,१६६।०५६द्*१३६६_०३ तस्य शङ्खस्वनं श्रुत्वा तव सैन्यानि मारिष  
०७,१६६।०५६द्*१३६६_०४ न्यवर्तन्त रणायैव भयं त्यक्त्वा महारथाः  
०७,१६६।०५७अ तच् छ्रुत्वा द्रोणपुत्रस्य पर्यवर्तत वाहिनी  
०७,१६६।०५७च् ततः सर्वे महाशङ्खान् दध्मुः पुरुषसत्तमाः  
०७,१६६।०५८अ भेरीश् चाभ्यहनन् हृष्टा डिण्डिमांश् च सहस्रशः  
०७,१६६।०५८च् तथा ननाद वसुधा खुरनेमिप्रपीडिता  
०७,१६६।०५८ए स शब्दस् तुमुलः खं द्यां पृथिवीं च व्यनादयत्  
०७,१६६।०५९अ तं शब्दं पाण्डवाः श्रुत्वा पर्जन्यनिनदोपमम्  
०७,१६६।०५९च् समेत्य रथिनां श्रेष्ठाः सहिताः सन्न्यमन्त्रयन्  
०७,१६६।०६०अ तथोक्त्वा द्रोणपुत्रो ऽपि तदोपस्पृश्य भारत  
०७,१६६।०६०च् प्रादुश्चकार तद् दिव्यम् अस्त्रं नारायणं तदा  
०७,१६७।००१ सञ्जय उवाच  
०७,१६७।००१अ प्रादुर्भूते ततस् तस्मिन्न् अस्त्रे नारायणे तदा  
०७,१६७।००१च् प्रावात् सपृषतो वायुर् अनभ्रे स्तनयित्नुमान्  
०७,१६७।००२अ चचाल पृथिवी चापि चुक्षुभे च महोदधिः  
०७,१६७।००२च् प्रतिस्रोतः प्रवृत्ताश् च गन्तुं तत्र समुद्रगाः  
०७,१६७।००३अ शिखराणि व्यदीर्यन्त गिरीणां तत्र भारत  
०७,१६७।००३च् अपसव्यं मृगाश् चैव पाण्डुपुत्रान् प्रचक्रिरे  
०७,१६७।००४अ तमसा चावकीर्यन्त सूर्यश् च कलुषो ऽभवत्  
०७,१६७।००४च् सम्पतन्ति च भूतानि क्रव्यादानि प्रहृष्टवत्  
०७,१६७।००५अ देवदानवगन्धर्वास् त्रस्ता आसन् विशां पते  
०७,१६७।००५च् कथं कथाभवत् तीव्रा दृष्ट्वा तद् व्याकुलं महत्  
०७,१६७।००६अ व्यथिताः सर्वराजानस् तदा ह्य् आसन् विचेतसः  
०७,१६७।००६च् तद् दृष्ट्वा घोररूपं तु द्रौणेर् अस्त्रं भयावहम्  
०७,१६७।००६द्*१३६७_०१ पेतुर् आकाशगास् तत्र विमनस्का विशां पते  
०७,१६७।००६द्*१३६७_०२ रोदसी च वियच् चैव सर्वं ज्वालासमावृतम्  
०७,१६७।००७ धृतराष्ट्र उवाच  
०७,१६७।००७अ निवर्तितेषु सैन्येषु द्रोणपुत्रेण संयुगे  
०७,१६७।००७च् भृशं शोकाभितप्तेन पितुर् वधम् अमृष्यता  
०७,१६७।००८अ कुरून् आपततो दृष्ट्वा धृष्टद्युम्नस्य रक्षणे  
०७,१६७।००८च् को मन्त्रः पाण्डवेष्व् आसीत् तन् ममाचक्ष्व सञ्जय  
०७,१६७।००९ सञ्जय उवाच  
०७,१६७।००९अ प्राग् एव विद्रुतान् दृष्ट्वा धार्तराष्ट्रान् युधिष्ठिरः  
०७,१६७।००९च् पुनश् च तुमुलं शब्दं श्रुत्वार्जुनम् अभाषत  
०७,१६७।०१०अ आचार्ये निहते द्रोणे धृष्टद्युम्नेन संयुगे  
०७,१६७।०१०च् निहते वज्रहस्तेन यथा वृत्रे महासुरे  
०७,१६७।०११अ नाशंसन्त जयं युद्धे दीनात्मानो धनञ्जय  
०७,१६७।०११च् आत्मत्राणे मतिं कृत्वा प्राद्रवन् कुरवो यथा  
०७,१६७।०१२अ के चिद् भ्रान्तै रथैस् तूर्णं निहतपार्ष्णियन्तृभिः  
०७,१६७।०१२च् विपताकध्वजच्छत्रैः पार्थिवाः शीर्णकूबरैः  
०७,१६७।०१३अ भग्ननीडैर् आकुलाश्वैर् आरुह्यान्ये विचेतसः  
०७,१६७।०१३च् भीताः पादैर् हयान् के चित् त्वरयन्तः स्वयं रथैः  
०७,१६७।०१३ए युगचक्राक्षभग्नैश् च द्रुताः के चिद् भयातुराः  
०७,१६७।०१३फ़्*१३६८_०१ रथान् विशीर्णान् उत्सृज्य पद्भिः के चिच् च विद्रुताः  
०७,१६७।०१३फ़्*१३६९_०१ हयपृष्ठगताश् चान्ये कृष्यन्ते ऽर्धच्युतासनाः  
०७,१६७।०१४अ गजस्कन्धेषु संस्यूता नाराचैश् चलितासनाः  
०७,१६७।०१४च् शरार्तैर् विद्रुतैर् नागैर् हृताः के चिद् दिशो दश  
०७,१६७।०१५अ विशस्त्रकवचाश् चान्ये वाहनेभ्यः क्षितिं गताः  
०७,१६७।०१५च् सञ्छिन्ना नेमिषु गता मृदिताश् च हयद्विपैः  
०७,१६७।०१६अ क्रोशन्तस् तात पुत्रेति पलायन्तो ऽपरे भयात्  
०७,१६७।०१६च् नाभिजानन्ति चान्योन्यं कश्मलाभिहतौजसः  
०७,१६७।०१७अ पुत्रान् पितॄन् सखीन् भ्रातॄन् समारोप्य दृढक्षतान्  
०७,१६७।०१७च् जलेन क्लेदयन्त्य् अन्ये विमुच्य कवचान्य् अपि  
०७,१६७।०१७द्*१३७०_०१ पलायनपराश् चान्ये योधाः शतसहस्रशः  
०७,१६७।०१७द्*१३७०_०२ अवस्थितं पुनर् दृष्ट्वा तव पुत्रस्य तद् बलम्  
०७,१६७।०१७द्*१३७०_०३ धर्मपुत्रो महाराज धनञ्जयम् अथाब्रवीत्  
०७,१६७।०१८अ अवस्थां तादृशीं प्राप्य हते द्रोणे द्रुतं बलम्  
०७,१६७।०१८ब्*१३७१_०१ एवम् एतद् द्रुतं भग्नं द्रोणे युधि निपातिते  
०७,१६७।०१८ब्*१३७१_०२ अवस्थानम् अविन्दन् वै विक्षतं शरपीडितम्  
०७,१६७।०१८च् पुनरावर्तितं केन यदि जानासि शम्स मे  
०७,१६७।०१९अ हयानां हेषतां शब्दः कुञ्जराणां च बृंहताम्  
०७,१६७।०१९च् रथनेमिस्वनश् चात्र विमिश्रः श्रूयते महान्  
०७,१६७।०२०अ एते शब्दा भृशं तीव्राः प्रवृत्ताः कुरुसागरे  
०७,१६७।०२०च् मुहुर् मुहुर् उदीर्यन्तः कम्पयन्ति हि मामकान्  
०७,१६७।०२१अ य एष तुमुलः शब्दः श्रूयते लोमहर्षणः  
०७,१६७।०२१च् सेन्द्रान् अप्य् एष लोकांस् त्रीन् भञ्ज्याद् इति मतिर् मम  
०७,१६७।०२२अ मन्ये वज्रधरस्यैष निनादो भैरवस्वनः  
०७,१६७।०२२च् द्रोणे हते कौरवार्थं व्यक्तम् अभ्येति वासवः  
०७,१६७।०२३अ प्रहृष्टलोमकूपाः स्म संविग्नरथकुञ्जराः  
०७,१६७।०२३च् धनञ्जय गुरुं श्रुत्वा तत्र नादं सुभीषणम्  
०७,१६७।०२४अ क एष कौरवान् दीर्णान् अवस्थाप्य महारथः  
०७,१६७।०२४च् निवर्तयति युद्धार्थं मृधे देवेश्वरो यथा  
०७,१६७।०२५ अर्जुन उवाच  
०७,१६७।०२५अ उद्यम्यात्मानम् उग्राय कर्मणे धैर्यम् आस्थिताः  
०७,१६७।०२५च् धमन्ति कौरवाः शङ्खान् यस्य वीर्यम् उपाश्रिताः  
०७,१६७।०२६अ यत्र ते संशयो राजन् न्यस्तशस्त्रे गुरौ हते  
०७,१६७।०२६च् धार्तराष्ट्रान् अवस्थाप्य क एष नदतीति ह  
०७,१६७।०२७अ ह्रीमन्तं तं महाबाहुं मत्तद्विरदगामिनम्  
०७,१६७।०२७ब्*१३७२_०१ इन्द्रविष्णुसमं वीर्ये कोपे ऽन्तकम् इव स्थितम्  
०७,१६७।०२७ब्*१३७२_०२ बृहस्पतिसमं बुद्ध्या नीतिमन्तं महारथम्  
०७,१६७।०२७च् व्याख्यास्याम्य् उग्रकर्माणं कुरूणाम् अभयङ्करम्  
०७,१६७।०२८अ यस्मिञ् जाते ददौ द्रोणो गवां दशशतं धनम्  
०७,१६७।०२८ब्*१३७३_०१ स एष नर्दति द्रौणिर् घर्मान्ते जलदो यथा  
०७,१६७।०२८च् ब्राह्मणेभ्यो महार्हेभ्यः सो ऽश्वत्थामैष गर्जति  
०७,१६७।०२९अ जातमात्रेण वीरेण येनोच्चैःश्रवसा इव  
०७,१६७।०२९च् हेषता कम्पिता भूमिर् लोकाश् च सकलास् त्रयः  
०७,१६७।०३०अ तच् छ्रुत्वान्तर्हितं भूतं नाम चास्याकरोत् तदा  
०७,१६७।०३०च् अश्वत्थामेति सो ऽद्यैष शूरो नदति पाण्डव  
०७,१६७।०३१अ यो ऽद्यानाथ इवाक्रम्य पार्षतेन हतस् तथा  
०७,१६७।०३१च् कर्मणा सुनृशंसेन तस्य नाथो व्यवस्थितः  
०७,१६७।०३२अ गुरुं मे यत्र पाञ्चाल्यः केशपक्षे परामृशत्  
०७,१६७।०३२च् तन् न जातु क्षमेद् द्रौणिर् जानन् पौरुषम् आत्मनः  
०७,१६७।०३२द्*१३७४_०१ स हि तेनैव नः सर्वान् क्षपयेद् इति मे मतिः  
०७,१६७।०३३अ उपचीर्णो गुरुर् मिथ्या भवता राज्यकारणात्  
०७,१६७।०३३च् धर्मज्ञेन सता नाम सो ऽधर्मः सुमहान् कृतः  
०७,१६७।०३३द्*१३७५_०१ चिरं स्थास्यति चाकीर्तिस् त्रैलोक्ये सचराचरे  
०७,१६७।०३३द्*१३७५_०२ रामे वालिवधाद् यद्वद् एवं द्रोणे निपातिते  
०७,१६७।०३४अ सर्वधर्मोपपन्नो ऽयं मम शिष्यश् च पाण्डवः  
०७,१६७।०३४च् नायं वक्ष्यति मिथ्येति प्रत्ययं कृतवांस् त्वयि  
०७,१६७।०३५अ स सत्यकञ्चुकं नाम प्रविष्टेन ततो ऽनृतम्  
०७,१६७।०३५च् आचार्य उक्तो भवता हतः कुञ्जर इत्य् उत  
०७,१६७।०३६अ ततः शस्त्रं समुत्सृज्य निर्ममो गतचेतनः  
०७,१६७।०३६च् आसीत् स विह्वलो राजन् यथा दृष्टस् त्वया विभुः  
०७,१६७।०३७अ स तु शोकेन चाविष्टो विमुखः पुत्रवत्सलः  
०७,१६७।०३७च् शाश्वतं धर्मम् उत्सृज्य गुरुः शिष्येण घातितः  
०७,१६७।०३८अ न्यस्तशस्त्रम् अधर्मेण घातयित्वा गुरुं भवान्  
०७,१६७।०३८च् रक्षत्व् इदानीं सामात्यो यदि शक्नोषि पार्षतम्  
०७,१६७।०३९अ ग्रस्तम् आचार्यपुत्रेण क्रुद्धेन हतबन्धुना  
०७,१६७।०३९च् सर्वे वयं परित्रातुं न शक्ष्यामो ऽद्य पार्षतम्  
०७,१६७।०४०अ सौहार्दं सर्वभूतेषु यः करोत्य् अतिमात्रशः  
०७,१६७।०४०च् सो ऽद्य केशग्रहं श्रुत्वा पितुर् धक्ष्यति नो रणे  
०७,१६७।०४१अ विक्रोशमाने हि मयि भृशम् आचार्यगृद्धिनि  
०७,१६७।०४१च् अवकीर्य स्वधर्मं हि शिष्येण निहतो गुरुः  
०७,१६७।०४२अ यदा गतं वयो भूयः शिष्टम् अल्पतरं च नः  
०७,१६७।०४२च् तस्येदानीं विकारो ऽयम् अधर्मो यत्कृतो महान्  
०७,१६७।०४३अ पितेव नित्यं सौहार्दात् पितेव स हि धर्मतः  
०७,१६७।०४३च् सो ऽल्पकालस्य राज्यस्य कारणान् निहतो गुरुः  
०७,१६७।०४४अ धृतराष्ट्रेण भीष्माय द्रोणाय च विशां पते  
०७,१६७।०४४च् विसृष्टा पृथिवी सर्वा सह पुत्रैश् च तत्परैः  
०७,१६७।०४५अ स प्राप्य तादृशीं वृत्तिं सत्कृतः सततं परैः  
०७,१६७।०४५च् अवृणीत सदा पुत्रान् माम् एवाभ्यधिकं गुरुः  
०७,१६७।०४६अ अक्षीयमाणो न्यस्तास्त्रस् त्वद्वाक्येनाहवे हतः  
०७,१६७।०४६च् न त्व् एनं युध्यमानं वै हन्याद् अपि शतक्रतुः  
०७,१६७।०४७अ तस्याचार्यस्य वृद्धस्य द्रोहो नित्योपकारिणः  
०७,१६७।०४७च् कृतो ह्य् अनार्यैर् अस्माभी राज्यार्थे लघुबुद्धिभिः  
०७,१६७।०४७द्*१३७६_०१ अहो बत महत् पापं कृतं कर्म सुदारुणं  
०७,१६७।०४७द्*१३७६_०२ यद् राज्यसुखलोभेन द्रोणो ऽयं साधु घातितः  
०७,१६७।०४८अ पुत्रान् भ्रातॄन् पितॄन् दाराञ् जीवितं चैव वासविः  
०७,१६७।०४८च् त्यजेत् सर्वं मम प्रेम्णा जानात्य् एतद् धि मे गुरुः  
०७,१६७।०४९अ स मया राज्यकामेन हन्यमानो ऽप्य् उपेक्षितः  
०७,१६७।०४९च् तस्माद् अवाक्शिरा राजन् प्राप्तो ऽस्मि नरकं विभो  
०७,१६७।०५०अ ब्राह्मणं वृद्धम् आचार्यं न्यस्तशस्त्रं यथा मुनिम्  
०७,१६७।०५०च् घातयित्वाद्य राज्यार्थे मृतं श्रेयो न जीवितम्  
०७,१६८।००१ सञ्जय उवाच  
०७,१६८।००१अ अर्जुनस्य वचः श्रुत्वा नोचुस् तत्र महारथाः  
०७,१६८।००१च् अप्रियं वा प्रियं वापि महाराज धनञ्जयम्  
०७,१६८।००२अ ततः क्रुद्धो महाबाहुर् भीमसेनो ऽभ्यभाषत  
०७,१६८।००२च् उत्स्मयन्न् इव कौन्तेयम् अर्जुनं भरतर्षभ  
०७,१६८।००३अ मुनिर् यथारण्यगतो भाषसे धर्मसंहितम्  
०७,१६८।००३च् न्यस्तदण्डो यथा पार्थ ब्राह्मणः संशितव्रतः  
०७,१६८।००४अ क्षतात् त्राता क्षताज् जीवन् क्षान्तस् त्रिष्व् अपि साधुषु  
०७,१६८।००४च् क्षत्रियः क्षितिम् आप्नोति क्षिप्रं धर्मं यशः श्रियम्  
०७,१६८।००५अ स भवान् क्षत्रियगुणैर् युक्तः सर्वैः कुलोद्वहः  
०७,१६८।००५च् अविपश्चिद् यथा वाक्यं व्याहरन् नाद्य शोभसे  
०७,१६८।००५द्*१३७७_०१ वर्तमाने यथा पापे उग्रकर्मणि भारत  
०७,१६८।००५द्*१३७७_०२ स्वधर्मम् अनवस्थाप्य किम् एतानि प्रभाषसे  
०७,१६८।००६अ पराक्रमस् ते कौन्तेय शक्रस्येव शचीपतेः  
०७,१६८।००६च् न चातिवर्तसे धर्मं वेलाम् इव महोदधिः  
०७,१६८।००७अ न पूजयेत् त्वा को ऽन्वद्य यत् त्रयोदशवार्षिकम्  
०७,१६८।००७च् अमर्षं पृष्ठतः कृत्वा धर्मम् एवाभिकाङ्क्षसे  
०७,१६८।००७द्*१३७८_०१ अहम् आवारयिष्यामि गदया सर्वकौरवान्  
०७,१६८।००७द्*१३७८_०२ त्वया विना यदि महीं धर्मपुत्राय धीमते  
०७,१६८।००७द्*१३७८_०३ न दद्यां पञ्चमे प्राप्ते दिवसे नास्मि क्षत्रियः  
०७,१६८।००८अ दिष्ट्या तात मनस् ते ऽद्य स्वधर्मम् अनुवर्तते  
०७,१६८।००८च् आनृशंस्ये च ते दिष्ट्या बुद्धिः सततम् अच्युत  
०७,१६८।००९अ यत् तु धर्मप्रवृत्तस्य हृतं राज्यम् अधर्मतः  
०७,१६८।००९च् द्रौपदी च परामृष्टा सभाम् आनीय शत्रुभिः  
०७,१६८।००९द्*१३७९_०१ कथं वृद्धेषु तिष्ठत्सु धार्मिकेषु महत्सु च  
०७,१६८।००९द्*१३७९_०२ द्रौपदी प्राप्नुयात् क्लेशं वेश्या योषेव भारत  
०७,१६८।००९द्*१३७९_०३ किम् उ तेषां बिल्वफलं मुखे ह्य् आसीन् महात्मनाम्  
०७,१६८।००९द्*१३७९_०४ उताहो बधिरा ह्य् आसन् मूका वापि धनञ्जय  
०७,१६८।००९द्*१३७९_०५ अन्धा वसंस् तदा ते तु यैश् च नोक्तं हितं वचः  
०७,१६८।००९द्*१३७९_०६ अथ तत्र भवेद् धर्मो न चैवात्रास्त्य् अनार्यकम्  
०७,१६८।००९द्*१३७९_०७ अनुरूपं कृतं चापि भीष्मद्रोणकृपादिभिः  
०७,१६८।००९द्*१३७९_०८ पुत्रैः शिष्यैश् च यत् सार्धं सन्नद्धा योद्धुम् आहवे  
०७,१६८।०१०अ वनं प्रव्राजिताश् चास्म वल्कलाजिनवाससः  
०७,१६८।०१०च् अनर्हमाणास् तं भावं त्रयोदश समाः परैः  
०७,१६८।०१०द्*१३८०_०१ बहूनि क्षाम्य शत्रूणां सत्यधर्मरता वयम्  
०७,१६८।०१०द्*१३८०_०२ तथा तन् मर्षयित्वा तु यथा ते उत्पथस्थिताः  
०७,१६८।०११अ एतान्य् अमर्षस्थानानि मर्षितानि त्वयानघ  
०७,१६८।०११च् क्षत्रधर्मप्रसक्तेन सर्वम् एतद् अनुष्ठितम्  
०७,१६८।०१२अ तम् अधर्मम् अपाक्रष्टुम् आरब्धः सहितस् त्वया  
०७,१६८।०१२च् सानुबन्धान् हनिष्यामि क्षुद्रान् राज्यहरान् अहम्  
०७,१६८।०१३अ त्वया तु कथितं पूर्वं युद्धायाभ्यागता वयम्  
०७,१६८।०१३च् घटामश् च यथाशक्ति त्वं तु नो ऽद्य जुगुप्ससे  
०७,१६८।०१४अ स्वधर्मं नेच्छसे ज्ञातुं मिथ्या वचनम् एव ते  
०७,१६८।०१४च् भयार्दितानाम् अस्माकं वाचा मर्माणि कृन्तसि  
०७,१६८।०१५अ वपन् व्रणे क्षारम् इव क्षतानां शत्रुकर्शन  
०७,१६८।०१५च् विदीर्यते मे हृदयं त्वया वाक्शल्यपीडितम्  
०७,१६८।०१६अ अधर्मम् एतद् विपुलं धार्मिकः सन् न बुध्यसे  
०७,१६८।०१६च् यत् त्वम् आत्मानम् अस्मांश् च प्रशंस्यान् न प्रशंससि  
०७,१६८।०१६द्*१३८१_०१ वासुदेवे स्थिते चापि द्रोणपुत्रं प्रशंससि  
०७,१६८।०१६ए यः कलां षोडशीं त्वत्तो नार्हते तं प्रशंससि  
०७,१६८।०१७अ स्वयम् एवात्मनो वक्तुं न युक्तं गुणसंस्तवम्  
०७,१६८।०१७ब्*१३८२_०१ मम नागायुतं पार्थ बलं बाह्वोर् विधीयते  
०७,१६८।०१७ब्*१३८२_०२ प्रपातयेयं च शरैः सेन्द्रान् देवान् समागतान्  
०७,१६८।०१७ब्*१३८२_०३ सराक्षसगणान् पार्थ सासुरोरगमानवान्  
०७,१६८।०१७च् दारयेयं महीं क्रोधाद् विकिरेयं च पर्वतान्  
०७,१६८।०१८अ आविध्य च गदां गुर्वीं भीमां काञ्चनमालिनीम्  
०७,१६८।०१८च् गिरिप्रकाशान् क्षितिजान् भञ्जेयम् अनिलो यथा  
०७,१६८।०१९अ स त्वम् एवंविधं जानन् भ्रातरं मां नरर्षभ  
०७,१६८।०१९च् द्रोणपुत्राद् भयं कर्तुं नार्हस्य् अमितविक्रम  
०७,१६८।०२०अ अथ वा तिष्ठ बीभत्सो सह सर्वैर् नरर्षभैः  
०७,१६८।०२०च् अहम् एनं गदापाणिर् जेष्याम्य् एको महाहवे  
०७,१६८।०२१अ ततः पाञ्चालराजस्य पुत्रः पार्थम् अथाब्रवीत्  
०७,१६८।०२१च् सङ्क्रुद्धम् इव नर्दन्तं हिरण्यकशिपुं हरिः  
०७,१६८।०२२अ बीभत्सो विप्रकर्माणि विदितानि मनीषिणाम्  
०७,१६८।०२२च् याजनाध्यापने दानं तथा यज्ञप्रतिग्रहौ  
०७,१६८।०२३अ षष्ठम् अध्ययनं नाम तेषां कस्मिन् प्रतिष्ठितः  
०७,१६८।०२३च् हतो द्रोणो मया यत् तत् किं मां पार्थ विगर्हसे  
०७,१६८।०२४अ अपक्रान्तः स्वधर्माच् च क्षत्रधर्मम् उपाश्रितः  
०७,१६८।०२४च् अमानुषेण हन्त्य् अस्मान् अस्त्रेण क्षुद्रकर्मकृत्  
०७,१६८।०२५अ तथा मायां प्रयुञ्जानम् असह्यं ब्राह्मणब्रुवम्  
०७,१६८।०२५च् माययैव निहन्याद् यो न युक्तं पार्थ तत्र किम्  
०७,१६८।०२६अ तस्मिंस् तथा मया शस्ते यदि द्रौणायनी रुषा  
०७,१६८।०२६च् कुरुते भैरवं नादं तत्र किं मम हीयते  
०७,१६८।०२७अ न चाद्भुतम् इदं मन्ये यद् द्रौणिः शुद्धगर्जया  
०७,१६८।०२७च् घातयिष्यति कौरव्यान् परित्रातुम् अशक्नुवन्  
०७,१६८।०२८अ यच् च मां धार्मिको भूत्वा ब्रवीषि गुरुघातिनम्  
०७,१६८।०२८च् तदर्थम् अहम् उत्पन्नः पाञ्चाल्यस्य सुतो ऽनलात्  
०७,१६८।०२९अ यस्य कार्यम् अकार्यं वा युध्यतः स्यात् समं रणे  
०७,१६८।०२९च् तं कथं ब्राह्मणं ब्रूयाः क्षत्रियं वा धनञ्जय  
०७,१६८।०३०अ यो ह्य् अनस्त्रविदो हन्याद् ब्रह्मास्त्रैः क्रोधमूर्छितः  
०७,१६८।०३०च् सर्वोपायैर् न स कथं वध्यः पुरुषसत्तम  
०७,१६८।०३०द्*१३८३_०१ विशेषात् पितृहन्ता मे न स वध्यः कथं मया  
०७,१६८।०३०द्*१३८३_०२ यो ऽयं पापः सुदुर्मेधा बान्धवान् युधि जघ्निवान्  
०७,१६८।०३०द्*१३८३_०३ तस्य विप्रब्रुववधे कथं पापं भवेन् मम  
०७,१६८।०३१अ विधर्मिणं धर्मविद्भिः प्रोक्तं तेषां विषोपमम्  
०७,१६८।०३१च् जानन् धर्मार्थतत्त्वज्ञः किम् अर्जुन विगर्हसे  
०७,१६८।०३२अ नृशंसः स मयाक्रम्य रथ एव निपातितः  
०७,१६८।०३२च् तन् माभिनन्द्यं बीभत्सो किमर्थं नाभिनन्दसे  
०७,१६८।०३३अ कृते रणे कथं पार्थ ज्वलनार्कविषोपमम्  
०७,१६८।०३३च् भीमं द्रोणशिरश्छेदे प्रशस्यं न प्रशंससि  
०७,१६८।०३४अ यो ऽसौ ममैव नान्यस्य बान्धवान् युधि जघ्निवान्  
०७,१६८।०३४च् छित्त्वापि तस्य मूर्धानं नैवास्मि विगतज्वरः  
०७,१६८।०३५अ तच् च मे कृन्तते मर्म यन् न तस्य शिरो मया  
०७,१६८।०३५च् निषादविषये क्षिप्तं जयद्रथशिरो यथा  
०७,१६८।०३६अ अवधश् चापि शत्रूणाम् अधर्मः शिष्यते ऽर्जुन  
०७,१६८।०३६च् क्षत्रियस्य ह्य् अयं धर्मो हन्याद् धन्येत वा पुनः  
०७,१६८।०३७अ स शत्रुर् निहतः सङ्ख्ये मया धर्मेण पाण्डव  
०७,१६८।०३७च् यथा त्वया हतः शूरो भगदत्तः पितुः सखा  
०७,१६८।०३८अ पितामहं रणे हत्वा मन्यसे धर्मम् आत्मनः  
०७,१६८।०३८च् मया शत्रौ हते कस्मात् पापे धर्मं न मन्यसे  
०७,१६८।०३८द्*१३८४_०१ सम्बन्धावनतं पार्थ न मां त्वं बहु मन्यसे  
०७,१६८।०३८द्*१३८४_०२ स्वगात्रकृतसोपानं निषण्णम् इव दन्तिनम्  
०७,१६८।०३८द्*१३८४_०३ क्षमामि ते सर्वम् एव वाग्व्यतिक्रमम् अर्जुन  
०७,१६८।०३८द्*१३८४_०४ द्रौपद्या द्रौपदेयानां कृते नान्येन हेतुना  
०७,१६८।०३८द्*१३८४_०५ कुलक्रमागतं वैरं ममाचार्येण विश्रुतम्  
०७,१६८।०३८द्*१३८४_०६ तथा जानात्य् अयं लोको न यूयं पाण्डुनन्दनाः  
०७,१६८।०३९अ नानृतः पाण्डवो ज्येष्ठो नाहं वाधार्मिको ऽर्जुन  
०७,१६८।०३९ब्*१३८५_०१ न क्षत्रिय इति प्राहुर् यो न हन्ति रणाजिरे  
०७,१६८।०३९ब्*१३८५_०२ पितरं वा गुरुं वापि जिघांसुं पुत्रशिष्ययोः  
०७,१६८।०३९ब्*१३८५_०३ जिह्मेन वाप्य् अजिह्मेन हन्याद् एवाविचारयन्  
०७,१६८।०३९ब्*१३८५_०४ इत्य् उक्तं ब्रह्मणा पूर्वं क्षत्रियाणां द्विषद्वधे  
०७,१६८।०३९ब्*१३८५_०५ तस्माच् छिष्येण निहतः शत्रुर् मे ब्राह्मणब्रुवः  
०७,१६८।०३९ब्*१३८५_०६ यः क्षत्रियसुतो हन्यात् पितरं वा गुरुं च वा  
०७,१६८।०३९ब्*१३८५_०७ अनिष्टं क्षत्रियो हन्यात् स वै क्षत्रिय उच्यते  
०७,१६८।०३९च् शिष्यध्रुङ् निहतः पापो युध्यस्व विजयस् तव  
०७,१६९।००१ धृतराष्ट्र उवाच  
०७,१६९।००१अ साङ्गा वेदा यथान्यायं येनाधीता महात्मना  
०७,१६९।००१च् यस्मिन् साक्षाद् धनुर्वेदो ह्रीनिषेधे प्रतिष्ठितः  
०७,१६९।००२अ तस्मिन्न् आक्रुश्यति द्रोणे महर्षितनये तदा  
०७,१६९।००२च् नीचात्मना नृशंसेन क्षुद्रेण गुरुघातिना  
०७,१६९।००३अ यस्य प्रसादात् कर्माणि कुर्वन्ति पुरुषर्षभाः  
०७,१६९।००३च् अमानुषाणि सङ्ग्रामे देवैर् असुकराणि च  
०७,१६९।००४अ तस्मिन्न् आक्रुश्यति द्रोणे समक्षं पापकर्मिणः  
०७,१६९।००४च् नामर्षं तत्र कुर्वन्ति धिक् क्षत्रं धिग् अमर्षितम्  
०७,१६९।००५अ पार्थाः सर्वे च राजानः पृथिव्यां ये धनुर्धराः  
०७,१६९।००५च् श्रुत्वा किम् आहुः पाञ्चाल्यं तन् ममाचक्ष्व सञ्जय  
०७,१६९।००६ सञ्जय उवाच  
०७,१६९।००६अ श्रुत्वा द्रुपदपुत्रस्य ता वाचः क्रूरकर्मणः  
०७,१६९।००६च् तूष्णीं बभूवू राजानः सर्व एव विशां पते  
०७,१६९।००७अ अर्जुनस् तु कटाक्षेण जिह्मं प्रेक्ष्य च पार्षतम्  
०७,१६९।००७च् सबाष्पम् अभिनिःश्वस्य धिग् धिग् धिग् इति चाब्रवीत्  
०७,१६९।००८अ युधिष्ठिरश् च भीमश् च यमौ कृष्णस् तथापरे  
०७,१६९।००८च् आसन् सुव्रीडिता राजन् सात्यकिर् इदम् अब्रवीत्  
०७,१६९।००९अ नेहास्ति पुरुषः कश् चिद् य इमं पापपूरुषम्  
०७,१६९।००९च् भाषमाणम् अकल्याणं शीघ्रं हन्यान् नराधमम्  
०७,१६९।००९द्*१३८६_०१ एते त्वां पाण्डवाः सर्वे कुत्सयन्ति विवित्सया  
०७,१६९।००९द्*१३८६_०२ कर्मणा तेन पापेन श्वपाकम् इव ब्राह्मणाः  
०७,१६९।००९द्*१३८७_०१ एतत् कृत्वा महत् पापं निन्दितं सर्वसाधुभिः  
०७,१६९।००९द्*१३८७_०२ न लज्जसे कथं वक्तुं समितिं प्राप्य शोभनाम्  
०७,१६९।०१०अ कथं च शतधा जिह्वा न ते मूर्धा च दीर्यते  
०७,१६९।०१०च् गुरुम् आक्रोशतः क्षुद्र न चाधर्मेण पात्यसे  
०७,१६९।०११अ याप्यस् त्वम् असि पार्थैश् च सर्वैश् चान्धकवृष्णिभिः  
०७,१६९।०११च् यत् कर्म कलुषं कृत्वा श्लाघसे जनसंसदि  
०७,१६९।०१२अ अकार्यं तादृशं कृत्वा पुनर् एव गुरुं क्षिपन्  
०७,१६९।०१२च् वध्यस् त्वं न त्वयार्थो ऽस्ति मुहूर्तम् अपि जीवता  
०७,१६९।०१३अ कस् त्व् एतद् व्यवसेद् आर्यस् त्वद् अन्यः पुरुषाधमः  
०७,१६९।०१३च् निगृह्य केशेषु वधं गुरोर् धर्मात्मनः सतः  
०७,१६९।०१४अ सप्तावरे तथा पूर्वे बान्धवास् ते निपातिताः  
०७,१६९।०१४च् यशसा च परित्यक्तास् त्वां प्राप्य कुलपांसनम्  
०७,१६९।०१५अ उक्तवांश् चापि यत् पार्थं भीष्मं प्रति नरर्षभम्  
०७,१६९।०१५च् तथान्तो विहितस् तेन स्वयम् एव महात्मना  
०७,१६९।०१६अ तस्यापि तव सोदर्यो निहन्ता पापकृत्तमः  
०७,१६९।०१६च् नान्यः पाञ्चालपुत्रेभ्यो विद्यते भुवि पापकृत्  
०७,१६९।०१७अ स चापि सृष्टः पित्रा ते भीष्मस्यान्तकरः किल  
०७,१६९।०१७च् शिखण्डी रक्षितस् तेन स च मृत्युर् महात्मनः  
०७,१६९।०१८अ पाञ्चालाश् चलिता धर्मात् क्षुद्रा मित्रगुरुद्रुहः  
०७,१६९।०१८च् त्वां प्राप्य सहसोदर्यं धिक्कृतं सर्वसाधुभिः  
०७,१६९।०१९अ पुनश् चेद् ईदृशीं वाचं मत्समीपे वदिष्यसि  
०७,१६९।०१९च् शिरस् ते पातयिष्यामि गदया वज्रकल्पया  
०७,१६९।०१९द्*१३८८_०१ त्वां च ब्रह्महणं दृष्ट्वा जनः सूर्यम् अवेक्षते  
०७,१६९।०१९द्*१३८८_०२ ब्रह्महत्या हि ते पापं प्रायश्चित्तार्थम् आत्मनः  
०७,१६९।०१९द्*१३८८_०३ पाञ्चालक सुदुर्वृत्त ममैव गुरुम् अग्रतः  
०७,१६९।०१९द्*१३८८_०४ गुरोर् गुरुं च भूयो ऽपि क्षिपन् नैव हि लज्जसे  
०७,१६९।०१९द्*१३८८_०५ तिष्ठ तिष्ठ सहस्वैकं गदापातम् इमं मम  
०७,१६९।०१९द्*१३८८_०६ तव चापि सहिष्ये ऽहं गदापातान् अनेकशः  
०७,१६९।०२०अ सात्वतेनैवम् आक्षिप्तः पार्षतः परुषाक्षरम्  
०७,१६९।०२०च् संरब्धः सात्यकिं प्राह सङ्क्रुद्धः प्रहसन्न् इव  
०७,१६९।०२१अ श्रूयते श्रूयते चेति क्षम्यते चेति माधव  
०७,१६९।०२१च् न चानार्य शुभं साधुं पुरुषं क्षेप्तुम् अर्हसि  
०७,१६९।०२२अ क्षमा प्रशस्यते लोके न तु पापो ऽर्हति क्षमाम्  
०७,१६९।०२२च् क्षमावन्तं हि पापात्मा जितो ऽयम् इति मन्यते  
०७,१६९।०२३अ स त्वं क्षुद्रसमाचारो नीचात्मा पापनिश्चयः  
०७,१६९।०२३च् आ केशाग्रान् नखाग्राच् च वक्तव्यो वक्तुम् इच्छसि  
०७,१६९।०२३द्*१३८९_०१ वरं हि ते मृतं पाप न च ते वृत्तम् ईदृशम्  
०७,१६९।०२३द्*१३८९_०२ श्रोतुं वक्तव्यतामूलं नीचा वक्ष्यन्ति मानवाः  
०७,१६९।०२३द्*१३८९_०३ परान् क्षिपन्ति दोषेण स्वेषु दोषेष्व् अदृष्टयः  
०७,१६९।०२४अ यः स भूरिश्रवाश् छिन्ने भुजे प्रायगतस् त्वया  
०७,१६९।०२४च् वार्यमाणेन निहतस् ततः पापतरं नु किम्  
०७,१६९।०२५अ व्यूहमानो मया द्रोणो दिव्येनास्त्रेण संयुगे  
०७,१६९।०२५च् विसृष्टशस्त्रो निहतः किं तत्र क्रूर दुष्कृतम्  
०७,१६९।०२६अ अयुध्यमानं यस् त्व् आजौ तथा प्रायगतं मुनिम्  
०७,१६९।०२६च् छिन्नबाहुं परैर् हन्यात् सात्यके स कथं भवेत्  
०७,१६९।०२७अ निहत्य त्वां यदा भूमौ स विक्रामति वीर्यवान्  
०७,१६९।०२७च् किं तदा न निहंस्य् एनं भूत्वा पुरुषसत्तमः  
०७,१६९।०२८अ त्वया पुनर् अनार्येण पूर्वं पार्थेन निर्जितः  
०७,१६९।०२८च् यदा तदा हतः शूरः सौमदत्तिः प्रतापवान्  
०७,१६९।०२९अ यत्र यत्र तु पाण्डूनां द्रोणो द्रावयते चमूम्  
०७,१६९।०२९च् किरञ् शरसहस्राणि तत्र तत्र प्रयाम्य् अहम्  
०७,१६९।०३०अ स त्वम् एवंविधं कृत्वा कर्म चाण्डालवत् स्वयम्  
०७,१६९।०३०च् वक्तुम् इच्छसि वक्तव्यः कस्मान् मां परुषाण्य् अथ  
०७,१६९।०३१अ कर्ता त्वं कर्मणोग्रस्य नाहं वृष्णिकुलाधम  
०७,१६९।०३१च् पापानां च त्वम् आवासः कर्मणां मा पुनर् वद  
०७,१६९।०३२अ जोषम् आस्स्व न मां भूयो वक्तुम् अर्हस्य् अतः परम्  
०७,१६९।०३२च् अधरोत्तरम् एतद् धि यन् मा त्वं वक्तुम् इच्छसि  
०७,१६९।०३३अ अथ वक्ष्यसि मां मौर्ख्याद् भूयः परुषम् ईदृशम्  
०७,१६९।०३३च् गमयिष्यामि बाणैस् त्वां युधि वैवस्वतक्षयम्  
०७,१६९।०३४अ न चैव मूर्ख धर्मेण केवलेनैव शक्यते  
०७,१६९।०३४च् तेषाम् अपि ह्य् अधर्मेण चेष्टितं शृणु यादृशम्  
०७,१६९।०३५अ वञ्चितः पाण्डवः पूर्वम् अधर्मेण युधिष्ठिरः  
०७,१६९।०३५च् द्रौपदी च परिक्लिष्टा तथाधर्मेण सात्यके  
०७,१६९।०३६अ प्रव्राजिता वनं सर्वे पाण्डवाः सह कृष्णया  
०७,१६९।०३६च् सर्वस्वम् अपकृष्टं च तथाधर्मेण बालिश  
०७,१६९।०३७अ अधर्मेणापकृष्टश् च मद्रराजः परैर् इतः  
०७,१६९।०३७ब्*१३९०_०१ अधर्मेण तथा बालः सौभद्रो विनिपातितः  
०७,१६९।०३७च् इतो ऽप्य् अधर्मेण हतो भीष्मः कुरुपितामहः  
०७,१६९।०३७ए भूरिश्रवा ह्य् अधर्मेण त्वया धर्मविदा हतः  
०७,१६९।०३८अ एवं परैर् आचरितं पाण्डवेयैश् च संयुगे  
०७,१६९।०३८च् रक्षमाणैर् जयं वीरैर् धर्मज्ञैर् अपि सात्वत  
०७,१६९।०३९अ दुर्ज्ञेयः परमो धर्मस् तथाधर्मः सुदुर्विदः  
०७,१६९।०३९च् युध्यस्व कौरवैः सार्धं मा गाः पितृनिवेशनम्  
०७,१६९।०४०अ एवमादीनि वाक्यानि क्रूराणि परुषाणि च  
०७,१६९।०४०च् श्रावितः सात्यकिः श्रीमान् आकम्पित इवाभवत्  
०७,१६९।०४१अ तच् छ्रुत्वा क्रोधताम्राक्षः सात्यकिस् त्व् आददे गदाम्  
०७,१६९।०४१च् विनिःश्वस्य यथा सर्पः प्रणिधाय रथे धनुः  
०७,१६९।०४२अ ततो ऽभिपत्य पाञ्चाल्यं संरम्भेणेदम् अब्रवीत्  
०७,१६९।०४२च् न त्वां वक्ष्यामि परुषं हनिष्ये त्वां वधक्षमम्  
०७,१६९।०४३अ तम् आपतन्तं सहसा महाबलम् अमर्षणम्  
०७,१६९।०४३च् पाञ्चाल्यायाभिसङ्क्रुद्धम् अन्तकायान्तकोपमम्  
०७,१६९।०४४अ चोदितो वासुदेवेन भीमसेनो महाबलः  
०७,१६९।०४४च् अवप्लुत्य रथात् तूर्णं बाहुभ्यां समवारयत्  
०७,१६९।०४५अ द्रवमाणं तथा क्रुद्धं सात्यकिं पाण्डवो बली  
०७,१६९।०४५च् प्रस्कन्दमानम् आदाय जगाम बलिनं बलात्  
०७,१६९।०४६अ स्थित्वा विष्टभ्य चरणौ भीमेन शिनिपुङ्गवः  
०७,१६९।०४६च् निगृहीतः पदे षष्ठे बलेन बलिनां वरः  
०७,१६९।०४६द्*१३९१_०१ तथापि भीमाद् आत्मानम् आमुच्य बलिनोच्छ्रितः  
०७,१६९।०४६द्*१३९१_०२ जगामानिलवेगेन भीमम् उन्मुच्य माधवः  
०७,१६९।०४६द्*१३९१_०३ भीमेनाथाशु महता वेगम् आस्थाय मध्यमम्  
०७,१६९।०४६द्*१३९१_०४ विष्टभ्य विधृतो दर्पात् सात्यकिर् दशमे पदे  
०७,१६९।०४७अ अवरुह्य रथात् तं तु ह्रियमाणं बलीयसा  
०७,१६९।०४७च् उवाच श्लक्ष्णया वाचा सहदेवो विशां पते  
०७,१६९।०४८अ अस्माकं पुरुषव्याघ्र मित्रम् अन्यन् न विद्यते  
०७,१६९।०४८च् परम् अन्धकवृष्णिभ्यः पाञ्चालेभ्यश् च माधव  
०७,१६९।०४९अ तथैवान्धकवृष्णीनां तव चैव विशेषतः  
०७,१६९।०४९च् कृष्णस्य च तथास्मत्तो मित्रम् अन्यन् न विद्यते  
०७,१६९।०५०अ पाञ्चालानां च वार्ष्णेय समुद्रान्तां विचिन्वताम्  
०७,१६९।०५०च् नान्यद् अस्ति परं मित्रं यथा पाण्डववृष्णयः  
०७,१६९।०५१अ स भवान् ईदृशं मित्रं मन्यते च यथा भवान्  
०७,१६९।०५१च् भवन्तश् च यथास्माकं भवतां च तथा वयम्  
०७,१६९।०५२अ स एवं सर्वधर्मज्ञो मित्रधर्मम् अनुस्मरन्  
०७,१६९।०५२च् नियच्छ मन्युं पाञ्चाल्यात् प्रशाम्य शिनिपुङ्गव  
०७,१६९।०५३अ पार्षतस्य क्षम त्वं वै क्षमतां तव पार्षतः  
०७,१६९।०५३च् वयं क्षमयितारश् च किम् अन्यत्र शमाद् भवेत्  
०७,१६९।०५४अ प्रशाम्यमाने शैनेये सहदेवेन मारिष  
०७,१६९।०५४च् पाञ्चालराजस्य सुतः प्रहसन्न् इदम् अब्रवीत्  
०७,१६९।०५५अ मुञ्च मुञ्च शिनेः पौत्रं भीम युद्धमदान्वितम्  
०७,१६९।०५५च् आसादयतु माम् एष धराधरम् इवानिलः  
०७,१६९।०५६अ यावद् अस्य शितैर् बाणैः संरम्भं विनयाम्य् अहम्  
०७,१६९।०५६च् युद्धश्रद्धां च कौन्तेय जीवितस्य च संयुगे  
०७,१६९।०५७अ किं नु शक्यं मया कर्तुं कार्यं यद् इदम् उद्यतम्  
०७,१६९।०५७च् सुमहत् पाण्डुपुत्राणाम् आयान्त्य् एते हि कौरवाः  
०७,१६९।०५८अ अथ वा फल्गुनः सर्वान् वारयिष्यति संयुगे  
०७,१६९।०५८च् अहम् अप्य् अस्य मूर्धानं पातयिष्यामि सायकैः  
०७,१६९।०५९अ मन्यते छिन्नबाहुं मां भूरिश्रवसम् आहवे  
०७,१६९।०५९च् उत्सृजैनम् अहं वैनम् एष मां वा हनिष्यति  
०७,१६९।०६०अ शृण्वन् पाञ्चालवाक्यानि सात्यकिः सर्पवच् छ्वसन्  
०७,१६९।०६०च् भीमबाह्वन्तरे सक्तो विस्फुरत्य् अनिशं बली  
०७,१६९।०६०द्*१३९२_०१ तौ वृषाव् इव नर्दन्तौ बलिनौ बाहुशालिनौ  
०७,१६९।०६१अ त्वरया वासुदेवश् च धर्मराजश् च मारिष  
०७,१६९।०६१च् यत्नेन महता वीरौ वारयाम् आसतुस् ततः  
०७,१६९।०६२अ निवार्य परमेष्वासौ क्रोधसंरक्तलोचनौ  
०७,१६९।०६२च् युयुत्सवः परान् सङ्ख्ये प्रतीयुः क्षत्रियर्षभाः  
०७,१७०।००१ सञ्जय उवाच  
०७,१७०।००१अ ततः स कदनं चक्रे रिपूणां द्रोणनन्दनः  
०७,१७०।००१च् युगान्ते सर्वभूतानां कालसृष्ट इवान्तकः  
०७,१७०।००२अ ध्वजद्रुमं शस्त्रशृङ्गं हतनागमहाशिलम्  
०७,१७०।००२च् अश्वकिम्पुरुषाकीर्णं शरासनलतावृतम्  
०७,१७०।००३अ शूलक्रव्यादसङ्घुष्टं भूतयक्षगणाकुलम्  
०७,१७०।००३च् निहत्य शात्रवान् भल्लैः सो ऽचिनोद् देहपर्वतम्  
०७,१७०।००४अ ततो वेगेन महता विनद्य स नरर्षभः  
०७,१७०।००४च् प्रतिज्ञां श्रावयाम् आस पुनर् एव तवात्मजम्  
०७,१७०।००५अ यस्माद् युध्यन्तम् आचार्यं धर्मकञ्चुकम् आस्थितः  
०७,१७०।००५च् मुञ्च शस्त्रम् इति प्राह कुन्तीपुत्रो युधिष्ठिरः  
०७,१७०।००६अ तस्मात् सम्पश्यतस् तस्य द्रावयिष्यामि वाहिनीम्  
०७,१७०।००६च् विद्राव्य सत्यं हन्तास्मि पापं पाञ्चाल्यम् एव तु  
०७,१७०।००७अ सर्वान् एतान् हनिष्यामि यदि योत्स्यन्ति मां रणे  
०७,१७०।००७च् सत्यं ते प्रतिजानामि परावर्तय वाहिनीम्  
०७,१७०।००८अ तच् छ्रुत्वा तव पुत्रस् तु वाहिनीं पर्यवर्तयत्  
०७,१७०।००८च् सिंहनादेन महता व्यपोह्य सुमहद् भयम्  
०७,१७०।००८द्*१३९३_०१ भेरीश् चावादयन् हृष्टाः पटहान् दुन्दुभींश् च ह  
०७,१७०।००८द्*१३९३_०२ आडम्बरान् मृदङ्गांश् च झर्झरीश् चानकान् अपि  
०७,१७०।००८द्*१३९३_०३ मड्डुकान् पणवान् वीणा डिण्डिमांश् च सहस्रशः  
०७,१७०।००८द्*१३९३_०४ सर्वे चैव महेष्वासा दध्मुः शङ्खान् महास्वनान्  
०७,१७०।००८द्*१३९३_०५ ततो ननाद वसुधा खुरनेमिसमाहता  
०७,१७०।००८द्*१३९३_०६ स शब्दस् तुमुलः खं च पृथिवीं च व्यनादयत्  
०७,१७०।००८द्*१३९३_०७ कुरूणाम् अथ तं शब्दं श्रुत्वा घोरं समुत्थितम्  
०७,१७०।००८द्*१३९३_०८ पाण्डवाः सोमकैः सार्धं समपद्यन्त विस्मिताः  
०७,१७०।००८द्*१३९३_०९ ते तु दृष्ट्वा कुरून् राजन् नदतो भैरवान् रवान्  
०७,१७०।००८द्*१३९३_१० अभ्यवर्तन्त वेगेन मृत्युं कृत्वा निवर्तनम्  
०७,१७०।००९अ ततः समागमो राजन् कुरुपाण्डवसेनयोः  
०७,१७०।००९च् पुनर् एवाभवत् तीव्रः पूर्णसागरयोर् इव  
०७,१७०।०१०अ संरब्धा हि स्थिरीभूता द्रोणपुत्रेण कौरवाः  
०७,१७०।०१०च् उदग्राः पाण्डुपाञ्चाला द्रोणस्य निधनेन च  
०७,१७०।०११अ तेषां परमहृष्टानां जयम् आत्मनि पश्यताम्  
०७,१७०।०११च् संरब्धानां महावेगः प्रादुरासीद् रणाजिरे  
०७,१७०।०१२अ यथा शिलोच्चये शैलः सागरे सागरो यथा  
०७,१७०।०१२च् प्रतिहन्येत राजेन्द्र तथासन् कुरुपाण्डवाः  
०७,१७०।०१३अ ततः शङ्खसहस्राणि भेरीणाम् अयुतानि च  
०७,१७०।०१३च् अवादयन्त संहृष्टाः कुरुपाण्डवसैनिकाः  
०७,१७०।०१३द्*१३९४_०१ चुक्षुभे पृथिवी सर्वा दिशश् च प्रतिसस्वनुः  
०७,१७०।०१३द्*१३९४_०२ सम्भ्रान्तानि च भूतानि जलजान्य् अपि मारिष  
०७,१७०।०१३द्*१३९४_०३ ते च सर्वे तथा यौधाः सम्प्रहृष्टा युयुत्सवः  
०७,१७०।०१३द्*१३९४_०४ वर्तमाने तथा शब्दे रौद्रे तस्मिन् भयानके  
०७,१७०।०१३द्*१३९४_०५ सम्पतत्सु रथौघेषु तव तेषां च भारत  
०७,१७०।०१४अ ततो निर्मथ्यमानस्य सागरस्येव निस्वनः  
०७,१७०।०१४च् अभवत् तस्य सैन्यस्य सुमहान् अद्भुतोपमः  
०७,१७०।०१५अ प्रादुश्चक्रे ततो द्रौणिर् अस्त्रं नारायणं तदा  
०७,१७०।०१५च् अभिसन्धाय पाण्डूनां पाञ्चालानां च वाहिनीम्  
०७,१७०।०१६अ प्रादुरासंस् ततो बाणा दीप्ताग्राः खे सहस्रशः  
०७,१७०।०१६च् पाण्डवान् भक्षयिष्यन्तो दीप्तास्या इव पन्नगाः  
०७,१७०।०१७अ ते दिशः खं च सैन्यं च समावृण्वन् महाहवे  
०७,१७०।०१७ब्*१३९५_०१ ततो ऽन्तरिक्षं खगमैर् नानालिङ्गैः सुभैरवैः  
०७,१७०।०१७च् मुहूर्ताद् भास्करस्येव राजंल् लोकं गभस्तयः  
०७,१७०।०१८अ तथापरे द्योतमाना ज्योतींषीवाम्बरे ऽमले  
०७,१७०।०१८च् प्रादुरासन् महीपाल कार्ष्णायसमया गुडाः  
०७,१७०।०१९अ चतुर्दिशं विचित्राश् च शतघ्न्यो ऽथ हुताशदाः  
०७,१७०।०१९च् चक्राणि च क्षुरान्तानि मण्डलानीव भास्वतः  
०७,१७०।०१९द्*१३९६_०१ पाशाश् च विविधाकारा नाराचाञ्जलिकास् तथा  
०७,१७०।०१९द्*१३९६_०२ सम्पतन्त[ः] स्म दृश्यन्ते शतशो ऽथ सहस्रशः  
०७,१७०।०१९द्*१३९६_०३ यथा युगक्षये घोरे परिभूतं जगद् भवेत्  
०७,१७०।०१९द्*१३९६_०४ तद्वद् आसीत् तदा राजञ् ज्योतिर्भूतं नभःस्थलम्  
०७,१७०।०२०अ शस्त्राकृतिभिर् आकीर्णम् अतीव भरतर्षभ  
०७,१७०।०२०च् दृष्ट्वान्तरिक्षम् आविग्नाः पाण्डुपाञ्चालसृञ्जयाः  
०७,१७०।०२१अ यथा यथा ह्य् अयुध्यन्त पाण्डवानां महारथाः  
०७,१७०।०२१च् तथा तथा तद् अस्त्रं वै व्यवर्धत जनाधिप  
०७,१७०।०२२अ वध्यमानास् तथास्त्रेण तेन नारायणेन वै  
०७,१७०।०२२ब्@०२१_०००१ प्रपेतुः कुञ्जरास् तत्र शस्त्रसङ्घैर् निपातिताः  
०७,१७०।०२२ब्@०२१_०००२ व्यदीर्यमाणा गिरयो वज्रनुन्ना यथा पुरा  
०७,१७०।०२२ब्@०२१_०००३ हस्तिहस्तैश् च सञ्छिन्नैर् गात्रैश् चैव विशां पते  
०७,१७०।०२२ब्@०२१_०००४ अपरैश् च तथा बाणैः कुन्तैश् च कनकोज्ज्वलैः  
०७,१७०।०२२ब्@०२१_०००५ सङ्कीर्णा पृथिवी जज्ञे मांसशोणितकर्दमा  
०७,१७०।०२२ब्@०२१_०००६ गजेभ्यश् च्यवमानानां यन्तॄणां तत्र भारत  
०७,१७०।०२२ब्@०२१_०००७ विभुजानां विशीर्णानां न्यस्तकार्मुकवर्मणाम्  
०७,१७०।०२२ब्@०२१_०००८ पूर्णम् आयोधनं जज्ञे प्रेतराजपुरोपमम्  
०७,१७०।०२२ब्@०२१_०००९ अङ्कुशैर् अपविद्धैश् च तोमरैश् च महाधनैः  
०७,१७०।०२२ब्@०२१_००१० अलङ्कारैश् च नागानां ग्रैवेयैश् च सकङ्कटैः  
०७,१७०।०२२ब्@०२१_००११ कक्ष्याभिर् अग्निकुण्डैश् च यन्त्रैश् चैव पताकिभिः  
०७,१७०।०२२ब्@०२१_००१२ शक्तिभिश् च महाराज बाणैश् च नतपर्वभिः  
०७,१७०।०२२ब्@०२१_००१३ रथिनां च रथैर् भग्नैश् छिन्नैर् वा युगदण्डकैः  
०७,१७०।०२२ब्@०२१_००१४ चक्रैर् विमथितैर् भग्नैर् युगैर् अक्षैश् च भूषिता  
०७,१७०।०२२ब्@०२१_००१५ तूणीरैर् अपविद्धैश् च चापैश् च सुमहाधनैः  
०७,१७०।०२२ब्@०२१_००१६ अनुकर्षैः पताकाभिर् योक्त्रैश् चैव विशां पते  
०७,१७०।०२२ब्@०२१_००१७ रश्मिभिश् च प्रतोदैश् च किङ्किणीभिश् च मारिष  
०७,१७०।०२२ब्@०२१_००१८ कवचैश् च तथा दीप्तैश् चामरव्यजनैर् अपि  
०७,१७०।०२२ब्@०२१_००१९ छत्त्रैश् च चन्द्रसङ्काशैर् वृष्ट्यातपनिवारिभिः  
०७,१७०।०२२ब्@०२१_००२० अङ्गुलित्रैः सकेयूरैर् दीप्तैर् निष्कैश् च काञ्चनैः  
०७,१७०।०२२ब्@०२१_००२१ कर्णसूत्रैः किरीटैश् च मुकुटैश् च महाधनैः  
०७,१७०।०२२ब्@०२१_००२२ चित्रैर् वस्त्रैर् अलङ्कारैः कुण्डलैश् चापि भारत  
०७,१७०।०२२ब्@०२१_००२३ अपविद्धैस् तथा शीर्षैर् बाहुभिश् च महात्मनाम्  
०७,१७०।०२२ब्@०२१_००२४ सञ्छन्ना पृथिवी रेजे तत्र तत्र यथातथम्  
०७,१७०।०२२ब्@०२१_००२५ उरश्छदैस् तथा चित्रैर् घण्टाजालैश् च भास्वरैः  
०७,१७०।०२२ब्@०२१_००२६ निहतैस् तुरगैश् चैव निर्जिह्वैः शोणितोक्षितैः  
०७,१७०।०२२ब्@०२१_००२७ हयारोहपरैश् चैव निर्दग्धैर् अस्त्रतेजसा  
०७,१७०।०२२ब्@०२१_००२८ नानाङ्गावयवैर् हीना यौधाः सस्रुर् भयार्दिताः  
०७,१७०।०२२ब्@०२१_००२९ चुक्रुशुस् तात तातेति हा हा पुत्रेति चासकृत्  
०७,१७०।०२२ब्@०२१_००३० यौधा नूनं ते निधनं प्राप्ताः पाण्डवेया महारथाः  
०७,१७०।०२२ब्@०२१_००३१ वासुदेवश् च वार्ष्णेयस् तथा सोमकसृञ्जयाः  
०७,१७०।०२२ब्@०२१_००३२ जीवत्सु समरे तेषु न हि वीरेषु सैनिकाः  
०७,१७०।०२२ब्@०२१_००३३ इमाम् अवस्थां सहसा गच्छेयुर् वै कथं चन  
०७,१७०।०२२ब्@०२१_००३४ इत्य् अब्रुवंस् तथा यौधा हन्यमानास् तदा रणे  
०७,१७०।०२२ब्@०२१_००३५ क्रुद्धेन द्रोणपुत्रेण कालेनेव युगक्षये  
०७,१७०।०२२ब्@०२१_००३६ हन्यमानास् तथास्त्रेण तेन नारायणेन ते  
०७,१७०।०२२च् दह्यमानानलेनेव सर्वतो ऽभ्यर्दिता रणे  
०७,१७०।०२३अ यथा हि शिशिरापाये दहेत् कक्षं हुताशनः  
०७,१७०।०२३च् तथा तद् अस्त्रं पाण्डूनां ददाह ध्वजिनीं प्रभो  
०७,१७०।०२४अ आपूर्यमाणेनास्त्रेण सैन्ये क्षीयति चाभिभो  
०७,१७०।०२४च् जगाम परमं त्रासं धर्मपुत्रो युधिष्ठिरः  
०७,१७०।०२५अ द्रवमाणं तु तत् सैन्यं दृष्ट्वा विगतचेतनम्  
०७,१७०।०२५च् मध्यस्थतां च पार्थस्य धर्मपुत्रो ऽब्रवीद् इदम्  
०७,१७०।०२६अ धृष्टद्युम्न पलायस्व सह पाञ्चालसेनया  
०७,१७०।०२६च् सात्यके त्वं च गच्छस्व वृष्ण्यन्धकवृतो गृहान्  
०७,१७०।०२७अ वासुदेवो ऽपि धर्मात्मा करिष्यत्य् आत्मनः क्षमम्  
०७,१७०।०२७च् उपदेष्टुं समर्थो ऽयं लोकस्य किम् उतात्मनः  
०७,१७०।०२८अ सङ्ग्रामस् तु न कर्तव्यः सर्वसैन्यान् ब्रवीमि वः  
०७,१७०।०२८च् अहं हि सह सोदर्यैः प्रवेक्ष्ये हव्यवाहनम्  
०७,१७०।०२९अ भीष्मद्रोणार्णवं तीर्त्वा सङ्ग्रामं भीरुदुस्तरम्  
०७,१७०।०२९च् अवसत्स्याम्य् असलिले सगणो द्रौणिगोष्पदे  
०७,१७०।०३०अ कामः सम्पद्यताम् अस्य बीभत्सोर् आशु मां प्रति  
०७,१७०।०३०च् कल्याणवृत्त आचार्यो मया युधि निपातितः  
०७,१७०।०३१अ येन बालः स सौभद्रो युद्धानाम् अविशारदः  
०७,१७०।०३१च् समर्थैर् बहुभिः क्रूरैर् घातितो नाभिपालितः  
०७,१७०।०३२अ येनाविब्रुवता प्रश्नं तथा कृष्णा सभां गता  
०७,१७०।०३२च् उपेक्षिता सपुत्रेण दासभावं नियच्छती  
०७,१७०।०३२द्*१३९७_०१ रक्षणे च महान् यत्नः सैन्धवस्य कृतो युधि  
०७,१७०।०३२द्*१३९७_०२ अर्जुनस्य विघातार्थं प्रतिज्ञा येन रक्षिता  
०७,१७०।०३२द्*१३९७_०३ व्यूहद्वारि वयं चैव धृता येन जिगीषवः  
०७,१७०।०३२द्*१३९७_०४ वारितं च महत् सैन्यं प्राविशत् तद् यथाबलम्  
०७,१७०।०३३अ जिघांसुर् धार्तराष्ट्रश् च श्रान्तेष्व् अश्वेषु फल्गुनम्  
०७,१७०।०३३च् कवचेन तथा युक्तो रक्षार्थं सैन्धवस्य च  
०७,१७०।०३४अ येन ब्रह्मास्त्रविदुषा पाञ्चालाः सत्यजिन्मुखाः  
०७,१७०।०३४च् कुर्वाणा मज्जये यत्नं समूला विनिपातिताः  
०७,१७०।०३४द्*१३९८_०१ ग्रहणे च परो यत्नः कृतस् तेन यथा मम  
०७,१७०।०३४द्*१३९८_०२ विदितं सर्वम् एवैतद् भवतां सर्वयोधिनाम्  
०७,१७०।०३५अ येन प्रव्राज्यमानाश् च राज्याद् वयम् अधर्मतः  
०७,१७०।०३५च् निवार्यमाणेनास्माभिर् अनुगन्तुं तद् एषिताः  
०७,१७०।०३५द्*१३९९_०१ वनवासान् निवृत्तानां समये च तथा कृते  
०७,१७०।०३५द्*१३९९_०२ स्नेहश् च दर्शितो नित्यं प्रत्यक्षं वो महारथाः  
०७,१७०।०३६अ यो ऽसाव् अत्यन्तम् अस्मासु कुर्वाणः सौहृदं परम्  
०७,१७०।०३६च् हतस् तदर्थे मरणं गमिष्यामि सबान्धवः  
०७,१७०।०३७अ एवं ब्रुवति कौन्तेये दाशार्हस् त्वरितस् ततः  
०७,१७०।०३७च् निवार्य सैन्यं बाहुभ्याम् इदं वचनम् अब्रवीत्  
०७,१७०।०३८अ शीघ्रं न्यस्यत शस्त्राणि वाहेभ्यश् चावरोहत  
०७,१७०।०३८च् एष योगो ऽत्र विहितः प्रतिघातो महात्मना  
०७,१७०।०३९अ द्विपाश्वस्यन्दनेभ्यश् च क्षितिं सर्वे ऽवरोहत  
०७,१७०।०३९च् एवम् एतन् न वो हन्याद् अस्त्रं भूमौ निरायुधान्  
०७,१७०।०३९द्*१४००_०१ सायुधान् युध्यमानान् वो हन्याद् एतान् अपि ध्रुवम्  
०७,१७०।०४०अ यथा यथा हि युध्यन्ते योधा ह्य् अस्त्रबलं प्रति  
०७,१७०।०४०च् तथा तथा भवन्त्य् एते कौरवा बलवत्तराः  
०७,१७०।०४०द्*१४०१_०१ रामेण पृथिवी सर्वा निःक्षत्रियगणा कृता  
०७,१७०।०४०द्*१४०१_०२ अनेनास्त्रेण भीमेन क्षत्रम् उत्सादितं पुरा  
०७,१७०।०४०द्*१४०१_०३ यत् तन् नारायणं तेजः अस्त्रतेजःप्रमर्दनम्  
०७,१७०।०४०द्*१४०१_०४ तद् अस्त्रं निर्मितं पूर्वं विष्णुना प्रभविष्णुना  
०७,१७०।०४०द्*१४०१_०५ यदा निपातितो दैत्यो हिरण्याक्षो महासुरः  
०७,१७०।०४०द्*१४०१_०६ तदा नारायणास्त्रं हि पूर्वसृष्टं हि विष्णुना  
०७,१७०।०४०द्*१४०१_०७ तं निपात्य महादैत्यं द्वापरान्ते नृपोत्तम  
०७,१७०।०४०द्*१४०१_०८ रामेण तप आस्थाय लब्धं पूर्वं महात्मना  
०७,१७०।०४०द्*१४०१_०९ देवदेवं समाराध्य विष्णुं त्रिभुवनेश्वरम्  
०७,१७०।०४०द्*१४०१_१० तस्माद् द्रोणम् अनुप्राप्तं सर्वास्त्रप्रतिवारणम्  
०७,१७०।०४०द्*१४०१_११ तथैतद् धि महाशस्त्रं केन चिन् न निवार्यते  
०७,१७०।०४०द्*१४०१_१२ नारायणास्त्रस्य नृपा एष योगो निवारणे  
०७,१७०।०४१अ निक्षेप्स्यन्ति च शस्त्राणि वाहनेभ्यो ऽवरुह्य ये  
०७,१७०।०४१ब्*१४०२_०१ ये ऽञ्जलिं कुर्वते वीरा नमन्ति च विवाहनाः  
०७,१७०।०४१च् तान् नैतद् अस्त्रं सङ्ग्रामे निहनिष्यति मानवान्  
०७,१७०।०४२अ ये त्व् एतत् प्रतियोत्स्यन्ति मनसापीह के चन  
०७,१७०।०४२च् निहनिष्यति तान् सर्वान् रसातलगतान् अपि  
०७,१७०।०४३अ ते वचस् तस्य तच् छ्रुत्वा वासुदेवस्य भारत  
०७,१७०।०४३च् ईषुः सर्वे ऽस्त्रम् उत्स्रष्टुं मनोभिः करणेन च  
०७,१७०।०४४अ तत उत्स्रष्टुकामांस् तान् अस्त्राण्य् आलक्ष्य पाण्डवः  
०७,१७०।०४४च् भीमसेनो ऽब्रवीद् राजन्न् इदं संहर्षयन् वचः  
०७,१७०।०४५अ न कथं चन शस्त्राणि मोक्तव्यानीह केन चित्  
०७,१७०।०४५च् अहम् आवारयिष्यामि द्रोणपुत्रास्त्रम् आशुगैः  
०७,१७०।०४६अ अथ वाप्य् अनया गुर्व्या हेमविग्रहया रणे  
०७,१७०।०४६च् कालवद् विचरिष्यामि द्रौणेर् अस्त्रं विशातयन्  
०७,१७०।०४७अ न हि मे विक्रमे तुल्यः कश् चिद् अस्ति पुमान् इह  
०७,१७०।०४७च् यथैव सवितुस् तुल्यं ज्योतिर् अन्यन् न विद्यते  
०७,१७०।०४८अ पश्यध्वं मे दृढौ बाहू नागराजकरोपमा  
०७,१७०।०४८च् समर्थौ पर्वतस्यापि शैशिरस्य निपातने  
०७,१७०।०४९अ नागायुतसमप्राणो ह्य् अहम् एको नरेष्व् इह  
०७,१७०।०४९च् शक्रो यथा प्रतिद्वन्द्वो दिवि देवेषु विश्रुतः  
०७,१७०।०५०अ अद्य पश्यत मे वीर्यं बाह्वोः पीनांसयोर् युधि  
०७,१७०।०५०च् ज्वलमानस्य दीप्तस्य द्रौणेर् अस्त्रस्य वारणे  
०७,१७०।०५१अ यदि नारायणास्त्रस्य प्रतियोद्धा न विद्यते  
०७,१७०।०५१च् अद्यैनं प्रतियोत्स्यामि पश्यत्सु कुरुपाण्डुषु  
०७,१७०।०५१द्*१४०३_०१ अर्जुनार्जुन बीभत्सो न न्यस्यं गाण्डिवं त्वया  
०७,१७०।०५१द्*१४०३_०२ अर्जुन उवाच  
०७,१७०।०५१द्*१४०३_०२ शशाङ्कस्येव ते पङ्को नैर्मल्यं पातयिष्यति  
०७,१७०।०५१द्*१४०३_०३ भीम नारायणास्त्रे मे गोषु च ब्राह्मणेषु च  
०७,१७०।०५१द्*१४०३_०४ एतेषु गाण्डिवं न्यस्यम् एतद् धि व्रतम् उत्तमम्  
०७,१७०।०५२अ एवम् उक्त्वा ततो भीमो द्रोणपुत्रम् अरिन्दमः  
०७,१७०।०५२च् अभ्ययान् मेघघोषेण रथेनादित्यवर्चसा  
०७,१७०।०५२द्*१४०४_०१ कम्पयन् मेदिनीं सर्वां त्रासयंश् च चमूं तव  
०७,१७०।०५२द्*१४०४_०२ शङ्खशब्दं महत् कृत्वा भुजशब्दं च पाण्डवः  
०७,१७०।०५२द्*१४०४_०३ तस्य शङ्खस्वनं श्रुत्वा बाहुशब्दं च तावकाः  
०७,१७०।०५२द्*१४०४_०४ समन्तात् कोष्ठकीकृत्य शरव्रातैर् अवाकिरन्  
०७,१७०।०५२द्*१४०५_०१ समकम्पन्त वित्रस्ताः शकृन् मूत्रं प्रसुस्रुवुः  
०७,१७०।०५३अ स एनम् इषुजालेन लघुत्वाच् छीघ्रविक्रमः  
०७,१७०।०५३च् निमेषमात्रेणासाद्य कुन्तीपुत्रो ऽभ्यवाकिरत्  
०७,१७०।०५४अ ततो द्रौणिः प्रहस्यैनम् उदासम् अभिभाष्य च  
०७,१७०।०५४च् अवाकिरत् प्रदीप्ताग्रैः शरैस् तैर् अभिमन्त्रितैः  
०७,१७०।०५५अ पन्नगैर् इव दीप्तास्यैर् वमद्भिर् अनलं रणे  
०७,१७०।०५५च् अवकीर्णो ऽभवत् पार्थः स्फुलिङ्गैर् इव काञ्चनैः  
०७,१७०।०५६अ तस्य रूपम् अभूद् राजन् भीमसेनस्य संयुगे  
०७,१७०।०५६च् खद्योतैर् आवृतस्येव पर्वतस्य दिनक्षये  
०७,१७०।०५७अ तद् अस्त्रं द्रोणपुत्रस्य तस्मिन् प्रतिसमस्यति  
०७,१७०।०५७च् अवर्धत महाराज यथाग्निर् अनिलोद्धतः  
०७,१७०।०५८अ विवर्धमानम् आलक्ष्य तद् अस्त्रं भीमविक्रमम्  
०७,१७०।०५८च् पाण्डुसैन्यम् ऋते भीमं सुमहद् भयम् आविशत्  
०७,१७०।०५९अ ततः शस्त्राणि ते सर्वे समुत्सृज्य महीतले  
०७,१७०।०५९च् अवारोहन् रथेभ्यश् च हस्त्यश्वेभ्यश् च सर्वशः  
०७,१७०।०६०अ तेषु निक्षिप्तशस्त्रेषु वाहनेभ्यश् च्युतेषु च  
०७,१७०।०६०ब्*१४०६_०१ उपरिष्टाद् भ्रमन् यत्र यत्र योधान् प्रपश्यति  
०७,१७०।०६०ब्*१४०६_०२ गृहीतशस्त्रान् आरूढान् वाहनेषु महात्मसु  
०७,१७०।०६०ब्*१४०६_०३ यत्र यत्र प्रयाति स्म क्रममाणं रणाजिरे  
०७,१७०।०६०ब्*१४०६_०४ तत्र तत्र विमुक्तास् ताः सर्वे ऽदृश्यन्त सङ्घशः  
०७,१७०।०६०ब्*१४०६_०५ ततो ऽपश्यद् रणे भीमं गदाहस्तम् अरिन्दमम्  
०७,१७०।०६०ब्*१४०६_०६ असम्भ्रान्तं समायान्तं द्रोणपुत्ररथं प्रति  
०७,१७०।०६०च् तद् अस्त्रवीर्यं विपुलं भीममूर्धन्य् अथापतत्  
०७,१७०।०६१अ हाहाकृतानि भूतानि पाण्डवाश् च विशेषतः  
०७,१७०।०६१च् भीमसेनम् अपश्यन्त तेजसा संवृतं तदा  
०७,१७१।००१ सञ्जय उवाच  
०७,१७१।००१अ भीमसेनं समाकीर्णं दृष्ट्वास्त्रेण धनञ्जयः  
०७,१७१।००१च् तेजसः प्रतिघातार्थं वारुणेन समावृणोत्  
०७,१७१।००२अ नालक्षयत तं कश् चिद् वारुणास्त्रेण संवृतम्  
०७,१७१।००२च् अर्जुनस्य लघुत्वाच् च संवृतत्वाच् च तेजसः  
०७,१७१।००३अ साश्वसूतरथो भीमो द्रोणपुत्रास्त्रसंवृतः  
०७,१७१।००३च् अग्नाव् अग्निर् इव न्यस्तो ज्वालामाली सुदुर्दृशः  
०७,१७१।००४अ यथा रात्रिक्षये राजञ् ज्योतींष्य् अस्तगिरिं प्रति  
०७,१७१।००४च् समापेतुस् तथा बाणा भीमसेनरथं प्रति  
०७,१७१।००४द्*१४०७_०१ तद् अस्त्रं वारुणं भक्ता नारायणसमुद्भवम्  
०७,१७१।००४द्*१४०७_०२ प्रजज्वाल पुनर् भीमं संवृत्य तु रणाजिरे  
०७,१७१।००५अ स हि भीमो रथश् चास्य हयाः सूतश् च मारिष  
०७,१७१।००५च् संवृता द्रोणपुत्रेण पावकान्तर्गताभवन्  
०७,१७१।००६अ यथा दग्ध्वा जगत् कृत्स्नं समये सचराचरम्  
०७,१७१।००६च् गच्छेद् अग्निर् विभोर् आस्यं तथास्त्रं भीमम् आवृणोत्  
०७,१७१।००७अ सूर्यम् अग्निः प्रविष्टः स्याद् यथा चाग्निं दिवाकरः  
०७,१७१।००७च् तथा प्रविष्टं तत् तेजो न प्राज्ञायत किं चन  
०७,१७१।००७द्*१४०८_०१ तद् अस्त्रं भीमहुङ्काराद् अपयाति पुनः पुनः  
०७,१७१।००७द्*१४०८_०२ पुनः पुनस् तम् आयाति हुङ्कारात् तं विमुञ्चति  
०७,१७१।००७द्*१४०८_०३ ततो देवा सगन्धर्वा भीमं दृष्ट्वा सुविस्मिताः  
०७,१७१।००८अ विकीर्णम् अस्त्रं तद् दृष्ट्वा तथा भीमरथं प्रति  
०७,१७१।००८च् उदीर्यमाणं द्रौणिं च निष्प्रतिद्वन्द्वम् आहवे  
०७,१७१।००९अ सर्वसैन्यानि पाण्डूनां न्यस्तशस्त्राण्य् अचेतसः  
०७,१७१।००९च् युधिष्ठिरपुरोगांश् च विमुखांस् तान् महारथान्  
०७,१७१।०१०अ अर्जुनो वासुदेवश् च त्वरमाणौ महाद्युती  
०७,१७१।०१०च् अवप्लुत्य रथाद् वीरौ भीमम् आद्रवतां ततः  
०७,१७१।०११अ ततस् तद् द्रोणपुत्रस्य तेजो ऽस्त्रबलसम्भवम्  
०७,१७१।०११च् विगाह्य तौ सुबलिनौ माययाविशतां तदा  
०७,१७१।०१२अ न्यस्तशस्त्रौ ततस् तौ तु नादहद् अस्त्रजो ऽनलः  
०७,१७१।०१२च् वारुणास्त्रप्रयोगाच् च वीर्यवत्त्वाच् च कृष्णयोः  
०७,१७१।०१३अ ततश् चकृषतुर् भीमं तस्य सर्वायुधानि च  
०७,१७१।०१३च् नारायणास्त्रशान्त्यर्थं नरनारायणौ बलात्  
०७,१७१।०१३द्*१४०९_०१ पातयाम् आसतुः पुनर् भीमसेनं रणे बलात्  
०७,१७१।०१३द्*१४०९_०२ भीमं निरायुधं कृत्वा तदा कृष्णधनञ्जयौ  
०७,१७१।०१४अ अपकृष्यमाणः कौन्तेयो नदत्य् एव महारथः  
०७,१७१।०१४च् वर्धते चैव तद् घोरं द्रौणेर् अस्त्रं सुदुर्जयम्  
०७,१७१।०१५अ तम् अब्रवीद् वासुदेवः किम् इदं पाण्डुनन्दन  
०७,१७१।०१५च् वार्यमाणो ऽपि कौन्तेय यद् युद्धान् न निवर्तसे  
०७,१७१।०१६अ यदि युद्धेन जेयाः स्युर् इमे कौरवनन्दनाः  
०७,१७१।०१६च् वयम् अप्य् अत्र युध्येम तथा चेमे नरर्षभाः  
०७,१७१।०१७अ रथेभ्यस् त्व् अवतीर्णास् तु सर्व एव स्म तावकाः  
०७,१७१।०१७च् तस्मात् त्वम् अपि कौन्तेय रथात् तूर्णम् अपाक्रम  
०७,१७१।०१८अ एवम् उक्त्वा ततः कृष्णो रथाद् भूमिम् अपातयत्  
०७,१७१।०१८च् निःश्वसन्तं यथा नागं क्रोधसंरक्तलोचनम्  
०७,१७१।०१९अ यदापकृष्टः स रथान् न्यासितश् चायुधं भुवि  
०७,१७१।०१९च् ततो नारायणास्त्रं तत् प्रशान्तं शत्रुतापनम्  
०७,१७१।०२०अ तस्मिन् प्रशान्ते विधिना तदा तेजसि दुःसहे  
०७,१७१।०२०च् बभूवुर् विमलाः सर्वा दिशः प्रदिश एव च  
०७,१७१।०२१अ प्रववुश् च शिवा वाताः प्रशान्ता मृगपक्षिणः  
०७,१७१।०२१च् वाहनानि च हृष्टानि योधाश् च मनुजेश्वर  
०७,१७१।०२२अ व्यपोढे च ततो घोरे तस्मिंस् तेजसि भारत  
०७,१७१।०२२च् बभौ भीमो निशापाये धीमान् सूर्य इवोदितः  
०७,१७१।०२३अ हतशेषं बलं तत्र पाण्डवानाम् अतिष्ठत  
०७,१७१।०२३च् अस्त्रव्युपरमाद् धृष्टं तव पुत्रजिघांसया  
०७,१७१।०२४अ व्यवस्थिते बले तस्मिन्न् अस्त्रे प्रतिहते तथा  
०७,१७१।०२४च् दुर्योधनो महाराज द्रोणपुत्रम् अथाब्रवीत्  
०७,१७१।०२५अ अश्वत्थामन् पुनः शीघ्रम् अस्त्रम् एतत् प्रयोजय  
०७,१७१।०२५च् व्यवस्थिता हि पाञ्चालाः पुनर् एव जयैषिणः  
०७,१७१।०२६अ अश्वत्थामा तथोक्तस् तु तव पुत्रेण मारिष  
०७,१७१।०२६च् सुदीनम् अभिनिःश्वस्य राजानम् इदम् अब्रवीत्  
०७,१७१।०२७अ नैतद् आवर्तते राजन्न् अस्त्रं द्विर् नोपपद्यते  
०७,१७१।०२७च् आवर्तयन् निहन्त्य् एतत् प्रयोक्तारं न संशयः  
०७,१७१।०२८अ एष चास्त्रप्रतीघातं वासुदेवः प्रयुक्तवान्  
०७,१७१।०२८ब्*१४१०_०१ अस्त्रस्य तु ह्य् एष वेद मानुषेषु न विद्यते  
०७,१७१।०२८ब्*१४१०_०२ परावरज्ञो लोकानां न तद् अस्ति न वेत्ति यत्  
०७,१७१।०२८ब्*१४१०_०३ तद् एतद् अस्त्रं प्रशमं यातं कृष्णस्य मन्त्रिते  
०७,१७१।०२८च् अन्यथा विहितः सङ्ख्ये वधः शत्रोर् जनाधिप  
०७,१७१।०२९अ पराजयो वा मृत्युर् वा श्रेयो मृत्युर् न निर्जयः  
०७,१७१।०२९च् निर्जिताश् चारयो ह्य् एते शस्त्रोत्सर्गान् मृतोपमाः  
०७,१७१।०३० दुर्योधन उवाच  
०७,१७१।०३०अ आचार्यपुत्र यद्य् एतद् द्विर् अस्त्रं न प्रयुज्यते  
०७,१७१।०३०च् अन्यैर् गुरुघ्ना वध्यन्ताम् अस्त्रैर् अस्त्रविदां वर  
०७,१७१।०३१अ त्वयि ह्य् अस्त्राणि दिव्यानि यथा स्युस् त्र्यम्बके तथा  
०७,१७१।०३१च् इच्छतो न हि ते मुच्येत् क्रुद्धस्यापि पुरन्दरः  
०७,१७१।०३१द्*१४११_०१ घ्नतैतान् सुमहावीर्य शात्रवान् युद्धकोविद  
०७,१७१।०३२ धृतराष्ट्र उवाच  
०७,१७१।०३२अ तस्मिन्न् अस्त्रे प्रतिहते द्रोणे चोपधिना हते  
०७,१७१।०३२च् तथा दुर्योधनेनोक्तो द्रौणिः किम् अकरोत् पुनः  
०७,१७१।०३३अ दृष्ट्वा पार्थांश् च सङ्ग्रामे युद्धाय समवस्थितान्  
०७,१७१।०३३च् नारायणास्त्रनिर्मुक्तांश् चरतः पृतनामुखे  
०७,१७१।०३४ सञ्जय उवाच  
०७,१७१।०३४अ जानन् पितुः स निधनं सिंहलाङ्गूलकेतनः  
०७,१७१।०३४च् सक्रोधो भयम् उत्सृज्य अभिदुद्राव पार्षतम्  
०७,१७१।०३५अ अभिद्रुत्य च विंशत्या क्षुद्रकाणां नरर्षभः  
०७,१७१।०३५च् पञ्चभिश् चातिवेगेन विव्याध पुरुषर्षभम्  
०७,१७१।०३६अ धृष्टद्युम्नस् ततो राजञ् ज्वलन्तम् इव पावकम्  
०७,१७१।०३६ब्@०२२_०००१ तम् आत्मभुजवेगेन विकर्षन्तं शरासनम्  
०७,१७१।०३६ब्@०२२_०००२ तं तु दृष्ट्वा सुसङ्क्रुद्धं कालानलयमोपमम्  
०७,१७१।०३६ब्@०२२_०००३ विमुञ्चन् विशिखांस् तूर्णं पार्षतो ऽभ्यद्रवद् रणे  
०७,१७१।०३६ब्@०२२_०००४ तौ द्रौणिः क्रोधताम्राक्षो दिधिक्षन्न् इव तेजसा  
०७,१७१।०३६ब्@०२२_०००५ छादयाम् आस बाणौघैर् धृष्टद्युम्नं समन्ततः  
०७,१७१।०३६ब्@०२२_०००६ धृष्टद्युम्नो ऽपि सम्भ्रान्तः शरेणानतपर्वणा  
०७,१७१।०३६ब्@०२२_०००७ प्रत्यविध्यत सङ्क्रुद्धः पार्षतं प्रयतो बलात्  
०७,१७१।०३६ब्@०२२_०००८ तस्य द्रौणिर् धनुश् छित्त्वा स्थूणेन परवीरहा  
०७,१७१।०३६ब्@०२२_०००९ धृष्टद्युम्नं त्रिसप्तत्या विव्याध निशितैर् नदन्  
०७,१७१।०३६ब्@०२२_००१० तद् अपास्य धनुश् छिन्नं धृष्टद्युम्नः प्रतापवान्  
०७,१७१।०३६ब्@०२२_००११ अन्यत् कार्मुकम् आदाय सो ऽश्वत्थामानम् आर्दयत्  
०७,१७१।०३६ब्@०२२_००१२ स तद् अप्य् अस्य सङ्क्रुद्धश् चिच्छेद परमास्त्रवित्  
०७,१७१।०३६ब्@०२२_००१३ तं चाप्य् अवाकिरद् बाणैर् धृष्टद्युम्नं परन्तपः  
०७,१७१।०३६ब्@०२२_००१४ ततः स पार्षतस् तूर्णं शक्तिं हेमपरिष्कृताम्  
०७,१७१।०३६ब्@०२२_००१५ चिक्षेप परमक्रुद्धो ज्वलन्तीम् अशनीम् इव  
०७,१७१।०३६ब्@०२२_००१६ ताम् आपतन्तीं सहसा व्यालीकाल इवाहवे  
०७,१७१।०३६ब्@०२२_००१७ चिच्छेद सप्तधा राजञ् शरैः परमतेजनैः  
०७,१७१।०३६ब्@०२२_००१८ तां निकृत्तां ततो दृष्ट्वा द्रौणिना पार्षतस् ततः  
०७,१७१।०३६ब्@०२२_००१९ धनुर् अन्यत् समादाय समरे वेगवत्तरम्  
०७,१७१।०३६ब्@०२२_००२० ततो ऽविध्यत् सुतीक्ष्णाभ्यां शराभ्यां द्रौणिम् आहवे  
०७,१७१।०३६ब्@०२२_००२१ ततो द्वाभ्यां सुतीक्ष्णाभ्यां भल्लाभ्यां तत्र कार्मुकम्  
०७,१७१।०३६ब्@०२२_००२२ द्रौणिर् द्रुपदपुत्रस्य चिच्छेद प्रहसन्न् इव  
०७,१७१।०३६ब्@०२२_००२३ तं च बाणैर् महातेजाः पुनर् अन्यैः समावृणोत्  
०७,१७१।०३६ब्@०२२_००२४ साश्वसूतरथं तूर्णं छादयाम् आस संयुगे  
०७,१७१।०३६ब्@०२२_००२५ तस्य चानुचरान् सर्वान् दीप्तास्त्रान् पार्श्वतः स्थितान्  
०७,१७१।०३६ब्@०२२_००२६ व्यद्रावयत सङ्क्रुद्धः शरैः सन्नतपर्वभिः  
०७,१७१।०३६ब्@०२२_००२७ ब्रह्मदत्तं ततो बाणं धृष्टद्युम्नजिघांसया  
०७,१७१।०३६ब्@०२२_००२८ द्रोणपुत्रः प्रचिक्षेप सात्यकिस् तद् द्विधाच्छिनत्  
०७,१७१।०३६ब्@०२२_००२९ सात्यकिस् तु तम् आदाय राजपुत्रं शरार्दितम्  
०७,१७१।०३६ब्@०२२_००३० अष्टाभिर् निशितैर् बाणैर् अश्वत्थामानम् आर्दयत्  
०७,१७१।०३६ब्@०२२_००३१ अशीत्या पुनर् आहत्य नानारूपैर् अमर्षणः  
०७,१७१।०३६ब्@०२२_००३२ विव्याधास्य त्रिभिः सूतं चतुर्भिश् चतुरो हयान्  
०७,१७१।०३६ब्@०२२_००३३ एवम् उक्त्वा शरैस् तीक्ष्णैः सात्यकिं तूर्णम् आवृणोत्  
०७,१७१।०३६ब्@०२२_००३४ संरब्धः क्रोधताम्राक्षो द्रोणपुत्रः प्रतापवान्  
०७,१७१।०३६ब्@०२२_००३५ सात्यकिस् तु ततः क्रुद्धः शरेणानतपर्वणा  
०७,१७१।०३६ब्@०२२_००३६ द्रोणपुत्रं समाजघ्ने सर्वसैन्यस्य पश्यतः  
०७,१७१।०३६ब्@०२२_००३७ ततो द्रौणिर् महाराज बाणैः सञ्छाद्य सात्यकिम्  
०७,१७१।०३६ब्@०२२_००३८ धनुः क्रोधपरीतात्मा चिच्छेदाशु महास्त्रवित्  
०७,१७१।०३६ब्@०२२_००३९ ततः शक्तिं महाघोरां हेमदण्डाम् अयस्मयीम्  
०७,१७१।०३६ब्@०२२_००४० चिक्षेप सात्यकिस् तूर्णं द्रोणपुत्रजिघांसया  
०७,१७१।०३६ब्@०२२_००४१ ताम् आपतन्तीं सहसा शक्रमुक्ताम् इवाशनिम्  
०७,१७१।०३६ब्@०२२_००४२ अप्राप्ताम् एव चिच्छेद द्रौणिः सप्तभिर् आशुगैः  
०७,१७१।०३६ब्@०२२_००४३ तां निकृत्तां शरैर् दृष्ट्वा द्रौणिना सायकैर् भृशम्  
०७,१७१।०३६ब्@०२२_००४४ सो ऽन्यत् कार्मुकम् आदाय भारघ्नं वेगवत्तरम्  
०७,१७१।०३६ब्@०२२_००४५ तद् विकृष्य महच् चापं सात्यकिः सात्वतां वरः  
०७,१७१।०३६ब्@०२२_००४६ सायकैर् बहुभिस् तूर्णम् अश्वत्थामानम् आर्दयत्  
०७,१७१।०३६ब्@०२२_००४७ ततो द्रौणिः सुसंरब्धः शरजालेन माधवम्  
०७,१७१।०३६ब्@०२२_००४८ छादयाम् आस समरे सात्यकिं क्रोधमूर्छितः  
०७,१७१।०३६ब्@०२२_००४९ तान्य् अस्य शरजालानि अन्तरिक्षे विशां पते  
०७,१७१।०३६ब्@०२२_००५० अप्राप्तान् एव चिच्छेद युयुधानो महारथः  
०७,१७१।०३६ब्@०२२_००५१ ततः पूर्णायतोत्सृष्टैर् हेमपुङ्खैः शिलाशितैः  
०७,१७१।०३६ब्@०२२_००५२ बाणैर् विव्याध सुदृढं द्रोणपुत्रम् अमर्षितः  
०७,१७१।०३६ब्@०२२_००५३ तथा स विद्धः सुभृशं द्रोणपुत्रो ऽत्यमर्षणः  
०७,१७१।०३६ब्@०२२_००५४ शैनेयं समरे क्रुद्धः प्रदहन्न् इव चक्षुषा  
०७,१७१।०३६ब्@०२२_००५५ अवाकिरद् अमेयात्मा बाणवर्षैः समन्ततः  
०७,१७१।०३६ब्@०२२_००५६ पर्वतं वारिधाराभिस् तपान्ते जलदो यथा  
०७,१७१।०३६च् द्रोणपुत्रं त्रिषष्ट्या तु राजन् विव्याध पत्रिणाम्  
०७,१७१।०३७अ सारथिं चास्य विंशत्या स्वर्णपुङ्खैः शिलाशितैः  
०७,१७१।०३७च् हयांश् च चतुरो ऽविध्यच् चतुर्भिर् निशितैः शरैः  
०७,१७१।०३८अ विद्ध्वा विद्ध्वानदद् द्रौणिः कम्पयन्न् इव मेदिनीम्  
०७,१७१।०३८च् आददत् सर्वलोकस्य प्राणान् इव महारणे  
०७,१७१।०३९अ पार्षतस् तु बली राजन् कृतास्त्रः कृतनिश्रमः  
०७,१७१।०३९च् द्रौणिम् एवाभिदुद्राव कृत्वा मृत्युं निवर्तनम्  
०७,१७१।०४०अ ततो बाणमयं वर्षं द्रोणपुत्रस्य मूर्धनि  
०७,१७१।०४०च् अवासृजद् अमेयात्मा पाञ्चाल्यो रथिनां वरः  
०७,१७१।०४१अ तं द्रौणिः समरे क्रुद्धश् छादयाम् आस पत्रिभिः  
०७,१७१।०४१च् विव्याध चैनं दशभिः पितुर् वधम् अनुस्मरन्  
०७,१७१।०४२अ द्वाभ्यां च सुविकृष्टाभ्यां क्षुराभ्यां ध्वजकार्मुके  
०७,१७१।०४२च् छित्त्वा पाञ्चालराजस्य द्रौणिर् अन्यैः समार्दयत्  
०७,१७१।०४३अ व्यश्वसूतरथं चैनं द्रौणिश् चक्रे महाहवे  
०७,१७१।०४३च् तस्य चानुचरान् सर्वान् क्रुद्धः प्राच्छादयच् छरैः  
०७,१७१।०४४अ प्रद्रुद्राव ततः सैन्यं पाञ्चालानां विशां पते  
०७,१७१।०४४च् सम्भ्रान्तरूपम् आर्तं च शरवर्षपरिक्षतम्  
०७,१७१।०४५अ दृष्ट्वा च विमुखान् योधान् धृष्टद्युम्नं च पीडितम्  
०७,१७१।०४५च् शैनेयो ऽचोदयत् तूर्णं रणं द्रौणिरथं प्रति  
०७,१७१।०४६अ अष्टभिर् निशितैश् चैव सो ऽश्वत्थामानम् आर्दयत्  
०७,१७१।०४६च् विंशत्या पुनर् आहत्य नानारूपैर् अमर्षणम्  
०७,१७१।०४६ए विव्याध च तथा सूतं चतुर्भिश् चतुरो हयान्  
०७,१७१।०४६फ़्@०२३_०००१ धनुर्ध्वजं च संयत्तैश् चिच्छेद कृतहस्तवत्  
०७,१७१।०४६फ़्@०२३_०००२ स साश्वं व्यधमच् चापि रथं हेमपरिष्कृतम्  
०७,१७१।०४६फ़्@०२३_०००३ हृदि विव्याध समरे त्रिंशता सायकैर् भृशम्  
०७,१७१।०४६फ़्@०२३_०००४ एवं स पीडितो राजन्न् अश्वत्थामा महाबलः  
०७,१७१।०४६फ़्@०२३_०००५ शरजालैः परिवृतः कर्तव्यं नान्वपद्यत  
०७,१७१।०४६फ़्@०२३_०००६ एवं गते गुरोः पुत्रे तव पुत्रो महारथः  
०७,१७१।०४६फ़्@०२३_०००७ कृपकर्णादिभिः सार्धं शरैः सात्वतम् आवृणोत्  
०७,१७१।०४६फ़्@०२३_०००८ दुर्योधनस् तु विंशत्या कृपः शारद्वतस् त्रिभिः  
०७,१७१।०४६फ़्@०२३_०००९ कृतवर्माथ दशभिः कर्णः पञ्चाशता शरैः  
०७,१७१।०४६फ़्@०२३_००१० दुःशासनः शतेनैव वृषसेनश् च सप्तभिः  
०७,१७१।०४६फ़्@०२३_००११ सात्यकिं विव्यधुस् तूर्णं समन्तान् निशितैः शरैः  
०७,१७१।०४६फ़्@०२३_००१२ ततः स सात्यकी राजन् सर्वान् एव महारथान्  
०७,१७१।०४६फ़्@०२३_००१३ विरथान् विमुखांश् चैव क्षणेनैवाकरोन् नृप  
०७,१७१।०४६फ़्@०२३_००१४ अश्वत्थामा तु सम्प्राप्य चेतनां भरतर्षभ  
०७,१७१।०४६फ़्@०२३_००१५ चिन्तयाम् आस दुःखार्तो निःश्वसंश् च पुनः पुनः  
०७,१७१।०४६फ़्@०२३_००१६ ततो रथान्तरं द्रौणिः समारुह्य परन्तपः  
०७,१७१।०४६फ़्@०२३_००१७ सात्यकिं वारयाम् आस किरञ् शरशतान् बहून्  
०७,१७१।०४६फ़्@०२३_००१८ तम् आपतन्तं सम्प्रेक्ष्य भारद्वाजसुतं रणे  
०७,१७१।०४६फ़्@०२३_००१९ विरथं विमुखं चैव पुनश् चक्रे महारथः  
०७,१७१।०४६फ़्@०२३_००२० ततस् ते पाण्डवा राजन् दृष्ट्वा सात्यकिविक्रमम्  
०७,१७१।०४६फ़्@०२३_००२१ शङ्खशब्दान् भृशं चक्रुः सिंहनादांश् च नेदिरे  
०७,१७१।०४६फ़्@०२३_००२२ एवं तं विरथं कृत्वा सात्यकिः सत्यविक्रमः  
०७,१७१।०४६फ़्@०२३_००२३ जघान वृषसेनस्य त्रिसाहस्रान् महारथान्  
०७,१७१।०४६फ़्@०२३_००२४ अयुतं दन्तिनां सार्धं कृपस्य निजघान सः  
०७,१७१।०४६फ़्@०२३_००२५ पञ्चायुतानि चाश्वानां शकुनेर् निजघान ह  
०७,१७१।०४६फ़्@०२३_००२६ ततो द्रौणिर् महाराज रथम् आरुह्य वीर्यवान्  
०७,१७१।०४६फ़्@०२३_००२७ सात्यकिं प्रति सङ्क्रुद्धः प्रययौ तद्वधेप्सया  
०७,१७१।०४६फ़्@०२३_००२८ पुनस् तम् आगतं दृष्ट्वा शैनेयो निशितैः शरैः  
०७,१७१।०४६फ़्@०२३_००२९ अदारयत् क्रूरतरैः पुनः पुनर् अरिन्दम  
०७,१७१।०४७अ सो ऽतिविद्धो महेष्वासो नानालिङ्गैर् अमर्षणः  
०७,१७१।०४७च् युयुधानेन वै द्रौणिः प्रहसन् वाक्यम् अब्रवीत्  
०७,१७१।०४८अ शैनेयाभ्यवपत्तिं ते जानाम्य् आचार्यघातिनः  
०७,१७१।०४८च् न त्व् एनं त्रास्यसि मया ग्रस्तम् आत्मानम् एव च  
०७,१७१।०४८द्*१४१२_०१ शपे ऽऽत्मनाहं शैनेय सत्येन तपसा तथा  
०७,१७१।०४८द्*१४१२_०२ अहत्वा सर्वपाञ्चालान् यथा शान्तिम् अवाप्नुयाम्  
०७,१७१।०४८द्*१४१२_०३ यद् बलं पाण्डवेयानां वृष्णीनाम् अपि यद् बलम्  
०७,१७१।०४८द्*१४१२_०४ क्रियतां सर्वम् एवेह निहनिष्यामि सोमकान्  
०७,१७१।०४९अ एवम् उक्त्वार्करश्म्याभं सुपर्वाणं शरोत्तमम्  
०७,१७१।०४९च् व्यसृजत् सात्वते द्रौणिर् वज्रं वृत्रे यथा हरिः  
०७,१७१।०५०अ स तं निर्भिद्य तेनास्तः सायकः सशरावरम्  
०७,१७१।०५०च् विवेश वसुधां भित्त्वा श्वसन् बिलम् इवोरगः  
०७,१७१।०५१अ स भिन्नकवचः शूरस् तोत्त्रार्दित इव द्विपः  
०७,१७१।०५१च् विमुच्य सशरं चापं भूरिव्रणपरिस्रवः  
०७,१७१।०५२अ सीदन् रुधिरसिक्तश् च रथोपस्थ उपाविशत्  
०७,१७१।०५२च् सूतेनापहृतस् तूर्णं द्रोणपुत्राद् रथान्तरम्  
०७,१७१।०५३अ अथान्येन सुपुङ्खेन शरेण नतपर्वणा  
०७,१७१।०५३च् आजघान भ्रुवोर् मध्ये धृष्टद्युम्नं परन्तपः  
०७,१७१।०५४अ स पूर्वम् अतिविद्धश् च भृशं पश्चाच् च पीडितः  
०७,१७१।०५४च् ससाद युधि पाञ्चाल्यो व्यपाश्रयत च ध्वजम्  
०७,१७१।०५५अ तं मत्तम् इव सिंहेन राजन् कुञ्जरम् अर्दितम्  
०७,१७१।०५५च् जवेनाभ्यद्रवञ् शूराः पञ्च पाण्डवतो रथाः  
०७,१७१।०५६अ किरीटी भीमसेनश् च वृद्धक्षत्रश् च पौरवः  
०७,१७१।०५६च् युवराजश् च चेदीनां मालवश् च सुदर्शनः  
०७,१७१।०५६द्*१४१३_०१ एते हाहाकृताः सर्वे प्रगृहीतशरासनाः  
०७,१७१।०५६द्*१४१३_०२ वीरं द्रौणायनिं वीराः सर्वतः पर्यवारयन्  
०७,१७१।०५६द्*१४१३_०३ ते विंशतिपदे यत्ता गुरुपुत्रम् अमर्षणम्  
०७,१७१।०५६ए पञ्चभिः पञ्चभिर् बाणैर् अभ्यघ्नन् सर्वतः समम्  
०७,१७१।०५७अ आशीविषाभैर् विंशद्भिः पञ्चभिश् चापि ताञ् शरैः  
०७,१७१।०५७च् चिच्छेद युगपद् द्रौणिः पञ्चविंशतिसायकान्  
०७,१७१।०५८अ सप्तभिश् च शितैर् बाणैः पौरवं द्रौणिर् आर्दयत्  
०७,१७१।०५८च् मालवं त्रिभिर् एकेन पार्थं षड्भिर् वृकोदरम्  
०७,१७१।०५९अ ततस् ते विव्यधुः सर्वे द्रौणिं राजन् महारथाः  
०७,१७१।०५९च् युगपच् च पृथक् चैव रुक्मपुङ्खैः शिलाशितैः  
०७,१७१।०६०अ युवराजस् तु विंशत्या द्रौणिं विव्याध पत्रिणाम्  
०७,१७१।०६०ब्*१४१४_०१ ततस् तान् अर्दयन् सर्वान् द्रौणिर् युगपद् एव हि  
०७,१७१।०६०च् पार्थश् च पुनर् अष्टाभिस् तथा सर्वे त्रिभिस् त्रिभिः  
०७,१७१।०६१अ ततो ऽर्जुनं षड्भिर् अथाजघान; द्रौणायनिर् दशभिर् वासुदेवम्  
०७,१७१।०६१च् भीमं दशार्धैर् युवराजं चतुर्भिर्; द्वाभ्यां छित्त्वा कार्मुकं च ध्वजं च  
०७,१७१।०६१च्*१४१५_०१ द्वाभ्यां द्वाभ्यां मालवपौरवौ च  
०७,१७१।०६१च्*१४१५_०२ सूतं विद्ध्वा भीमसेनस्य षड्भिः  
०७,१७१।०६१ए पुनः पार्थं शरवर्षेण विद्ध्वा; द्रौणिर् घोरं सिंहनादं ननाद  
०७,१७१।०६२अ तस्यास्यतः सुनिशितान् पीतधारान्; द्रौणेः शरान् पृष्ठतश् चाग्रतश् च  
०७,१७१।०६२च् धरा वियद् द्यौः प्रदिशो दिशश् च; छन्ना बाणैर् अभवन् घोररूपैः  
०७,१७१।०६३अ आसीनस्य स्वरथं तूग्रतेजाः; सुदर्शनस्येन्द्रकेतुप्रकाशौ  
०७,१७१।०६३च् भुजौ शिरश् चेन्द्रसमानवीर्यस्; त्रिभिः शरैर् युगपत् सञ्चकर्त  
०७,१७१।०६४अ स पौरवं रथशक्त्या निहत्य; छित्त्वा रथं तिलशश् चापि बाणैः  
०७,१७१।०६४च् छित्त्वास्य बाहू वरचन्दनाक्तौ; भल्लेन कायाच् छिर उच्चकर्त  
०७,१७१।०६५अ युवानम् इन्दीवरदामवर्णम्; चेदिप्रियं युवराजं प्रहस्य  
०७,१७१।०६५च् बाणैस् त्वरावाञ् ज्वलिताग्निकल्पैर्; विद्ध्वा प्रादान् मृत्यवे साश्वसूतम्  
०७,१७१।०६५द्@०२४_०००१ मालवं पौरवं चैव युवराजं च चेदिपम्  
०७,१७१।०६५द्@०२४_०००२ दृष्ट्वा समक्षं निहतं द्रोणपुत्रेण पाण्डवः  
०७,१७१।०६५द्@०२४_०००३ भीमसेनो महाबाहुः क्रोधम् आहारयत् परम्  
०७,१७१।०६५द्@०२४_०००४ ततः शरशतैस् तीक्ष्णैः सङ्क्रुद्धाशीविषोपमैः  
०७,१७१।०६५द्@०२४_०००५ छादयाम् आस समरे द्रोणपुत्रं परन्तपः  
०७,१७१।०६५द्@०२४_०००६ ततो द्रौणिर् महातेजाः शरवर्षं निहत्य तम्  
०७,१७१।०६५द्@०२४_०००७ विव्याध निशितैर् बाणैर् भीमसेनम् अमर्षणः  
०७,१७१।०६५द्@०२४_०००८ ततो भीमो महाबाहुर् द्रौणेर् युधि महाबलः  
०७,१७१।०६५द्@०२४_०००९ क्षुरप्रेण धनुश् छित्त्वा द्रौणिं विव्याध पत्रिणा  
०७,१७१।०६५द्@०२४_००१० तद् अपास्य धनुश् छिन्नं द्रोणपुत्रो महामनाः  
०७,१७१।०६५द्@०२४_००११ अन्यत् कार्मुकम् आदाय भीमं विव्याध पत्रिभिः  
०७,१७१।०६५द्@०२४_००१२ तौ द्रौणिभीमौ समरे पराक्रान्तौ महाबलौ  
०७,१७१।०६५द्@०२४_००१३ अवर्षतां शरवर्षं वृष्टिमन्ताव् इवाम्बुदौ  
०७,१७१।०६५द्@०२४_००१४ भीमनामाङ्किता बाणाः स्वर्णपुङ्खाः शिलाशिताः  
०७,१७१।०६५द्@०२४_००१५ द्रौणिं सञ्छादयाम् आसुर् घनौघा इव भास्करम्  
०७,१७१।०६५द्@०२४_००१६ तथैव द्रौणिनिर्मुक्तैर् भीमः सन्नतपर्वभिः  
०७,१७१।०६५द्@०२४_००१७ अवाकीर्यत स क्षिप्रं शरैः शतसहस्रशः  
०७,१७१।०६५द्@०२४_००१८ स छाद्यमानः समरे द्रौणिना रणशालिना  
०७,१७१।०६५द्@०२४_००१९ न विव्यथे महाराज तद् अद्भुतम् इवाभवत्  
०७,१७१।०६५द्@०२४_००२० ततो भीमो महाबाहुः कार्तस्वरविभूषितान्  
०७,१७१।०६५द्@०२४_००२१ नाराचान् दश सम्प्रैषीद् यमदण्डनिभाञ् शितान्  
०७,१७१।०६५द्@०२४_००२२ ते जत्रुदेशम् आसाद्य द्रोणपुत्रस्य मारिष  
०७,१७१।०६५द्@०२४_००२३ निर्भिद्य विविशुस् तूर्णं वल्मीकम् इव पन्नगाः  
०७,१७१।०६५द्@०२४_००२४ सो ऽतिविद्धो भृशं द्रौणिः पाण्डवेन महात्मना  
०७,१७१।०६५द्@०२४_००२५ ध्वजयष्टिं समाश्रित्य न्यमीलयत लोचने  
०७,१७१।०६५द्@०२४_००२६ स मुहूर्तात् पुनः सञ्ज्ञां लब्ध्वा द्रौणिर् नराधिप  
०७,१७१।०६५द्@०२४_००२७ क्रोधं परमम् आतस्थौ समरे रुधिरोक्षितः  
०७,१७१।०६५द्@०२४_००२८ दृढं सो ऽभिहतस् तेन पाण्डवेन महात्मना  
०७,१७१।०६५द्@०२४_००२९ वेगं चक्रे महाबाहुर् भीमसेनरथं प्रति  
०७,१७१।०६५द्@०२४_००३० तत आकर्णपूर्णानां शराणां तिग्मतेजसाम्  
०७,१७१।०६५द्@०२४_००३१ शतम् आशीविषाभानां प्रेषयाम् आस भारत  
०७,१७१।०६५द्@०२४_००३२ भीमो ऽपि समरश्लाघी तस्य वीर्यम् अचिन्तयत्  
०७,१७१।०६५द्@०२४_००३३ तूर्णं प्रासृजद् उग्राणि शरवर्षाणि पाण्डवः  
०७,१७१।०६५द्@०२४_००३४ ततो द्रौणिर् महाराज छित्त्वास्य विशिखैर् धनुः  
०७,१७१।०६५द्@०२४_००३५ आजघानोरसि क्रुद्धः पाण्डवं निशितैः शरैः  
०७,१७१।०६५द्@०२४_००३६ ततो ऽन्यद् धनुर् आदाय भीमसेनो ऽत्यमर्षणः  
०७,१७१।०६५द्@०२४_००३७ विव्याध निशितैर् बाणैर् द्रौणिं पञ्चभिर् आहवे  
०७,१७१।०६५द्@०२४_००३८ जीमूताव् इव घर्मान्ते तौ शरौघप्रवर्षिणौ  
०७,१७१।०६५द्@०२४_००३९ अन्योन्यक्रोधताम्राक्षौ छादयाम् आसतुर् युधि  
०७,१७१।०६५द्@०२४_००४० तलशब्दैस् ततो घोरैस् त्रासयन्तौ परस्परम्  
०७,१७१।०६५द्@०२४_००४१ अयुध्येतां सुसंरब्धौ कृतप्रतिकृतैषिणौ  
०७,१७१।०६५द्@०२४_००४२ ततो विस्फार्य सुमहच् चापं रुक्मविभूषितम्  
०७,१७१।०६५द्@०२४_००४३ भीमं प्रैक्षत स द्रौणिः शरान् अस्यन्तम् अन्तिकात्  
०७,१७१।०६५द्@०२४_००४४ शरद्य् अहर्मध्यगतो दीप्तार्चिर् इव भास्करः  
०७,१७१।०६५द्@०२४_००४५ आददानस्य विशिखान् सन्दधानस्य चाशुगान्  
०७,१७१।०६५द्@०२४_००४६ विकर्षतो मुञ्चतश् च नान्तरं ददृशुर् जनाः  
०७,१७१।०६५द्@०२४_००४७ अलातचक्रप्रतिमं तस्य मण्डलम् आयुधम्  
०७,१७१।०६५द्@०२४_००४८ द्रौणेर् आसीन् महाराज बाणान् विसृजतस् तदा  
०७,१७१।०६५द्@०२४_००४९ धनुश् च्युताः शरास् तस्य शतशो ऽथ सहस्रशः  
०७,१७१।०६५द्@०२४_००५० आकाशे प्रत्यदृश्यन्त शलभानाम् इवायतीः  
०७,१७१।०६५द्@०२४_००५१ ते तु द्रौणिधनुर्मुक्ताः शरा हेमविभूषिताः  
०७,१७१।०६५द्@०२४_००५२ अजस्रम् अन्वकीर्यन्त घोरा भीमरथं प्रति  
०७,१७१।०६५द्@०२४_००५३ तत्राद्भुतम् अपश्याम भीमसेनस्य विक्रमम्  
०७,१७१।०६५द्@०२४_००५४ बलं वीर्यं प्रभावं च व्यवसायं च भारत  
०७,१७१।०६५द्@०२४_००५५ तां स मेघाद् इवोद्भूतां बाणवृष्टिं समन्ततः  
०७,१७१।०६५द्@०२४_००५६ जलवृष्टिं महाघोरां तपान्त इव चिन्तयन्  
०७,१७१।०६५द्@०२४_००५७ द्रोणपुत्रवधप्रेप्सुर् भीमो भीमपराक्रमः  
०७,१७१।०६५द्@०२४_००५८ अमुञ्चच् छरवर्षाणि प्रावृषीव बलाहकः  
०७,१७१।०६५द्@०२४_००५९ तद् रुक्मपृष्ठं भीमस्य धनुर् घोरं महद् रणे  
०७,१७१।०६५द्@०२४_००६० विकृष्यमाणं विबभौ शक्रचापम् इवापरम्  
०७,१७१।०६५द्@०२४_००६१ तस्माच् छराः प्रादुर् आसञ् शतशो ऽथ सहस्रशः  
०७,१७१।०६५द्@०२४_००६२ सञ्छादयन्तः समरे द्रौणिम् आहवशोभिनम्  
०७,१७१।०६५द्@०२४_००६३ तयोर् विसृजतोर् एवं शरजालानि मारिष  
०७,१७१।०६५द्@०२४_००६४ वायुर् अप्यन्तरा राजन् नाशक्नोत् प्रतिसर्पितुम्  
०७,१७१।०६५द्@०२४_००६५ तथा द्रौणिर् महाराज शरान् हेमविभूषितान्  
०७,१७१।०६५द्@०२४_००६६ तैलधौतान् प्रसन्नाग्रान् प्राहिणोद् वधकाङ्क्षया  
०७,१७१।०६५द्@०२४_००६७ तान् अन्तरिक्षे विशिखैस् त्रिधैकैकम् अशातयत्  
०७,१७१।०६५द्@०२४_००६८ विशेषयन् द्रोणसुतं तिष्ठ तिष्ठेति चाब्रवीत्  
०७,१७१।०६५द्@०२४_००६९ पुनश् च शरवर्षाणि घोराण्य् उग्राणि पाण्डवः  
०७,१७१।०६५द्@०२४_००७० व्यसृजद् बलवान् क्रुद्धो द्रोणपुत्रवधेप्सया  
०७,१७१।०६५द्@०२४_००७१ ततो ऽस्त्रमायया तूर्णं शरवृष्टिं निवार्य ताम्  
०७,१७१।०६५द्@०२४_००७२ धनुश् चिच्छेद भीमस्य द्रोणपुत्रो महास्त्रवित्  
०७,१७१।०६५द्@०२४_००७३ शरैश् चैनं सुबहुभिः क्रुद्धः सङ्ख्ये पराभिनत्  
०७,१७१।०६५द्@०२४_००७४ स छिन्नधन्वा बलवान् रथशक्तिं सुदारुणाम्  
०७,१७१।०६५द्@०२४_००७५ वेगेनाविध्य चिक्षेप द्रोणपुत्ररथं प्रति  
०७,१७१।०६५द्@०२४_००७६ ताम् आपतन्तीं सहसा महोल्काभां शितैः शरैः  
०७,१७१।०६५द्@०२४_००७७ चिच्छेद समरे द्रौणिर् दर्शयन् पाणिलाघवम्  
०७,१७१।०६५द्@०२४_००७८ एतस्मिन्न् अन्तरे भीमो दृढम् आदाय कार्मुकम्  
०७,१७१।०६५द्@०२४_००७९ द्रौणिं विव्याध विशिखैः स्मयमानो वृकोदरः  
०७,१७१।०६५द्@०२४_००८० ततो द्रौणिर् महाराज भीमसेनस्य सारथिम्  
०७,१७१।०६५द्@०२४_००८१ ललाटे दारयाम् आस शरेणानतपर्वणा  
०७,१७१।०६५द्@०२४_००८२ सो ऽतिविद्धो बलवता द्रोणपुत्रेण सारथिः  
०७,१७१।०६५द्@०२४_००८३ व्यामोहम् अगमद् राजन् रश्मीन् उत्सृज्य वाजिनाम्  
०७,१७१।०६५द्@०२४_००८४ ततो ऽश्वाः प्राद्रवंस् तूर्णं मोहिते रथसारथौ  
०७,१७१।०६५द्@०२४_००८५ भीमसेनस्य राजेन्द्र पश्यतां सर्वधन्विनाम्  
०७,१७१।०६५द्@०२४_००८६ तं दृष्ट्वा प्रद्रुतैर् अश्वैर् अपकृष्टं रणाजिरात्  
०७,१७१।०६६अ तान् निहत्य रणे वीरो द्रोणपुत्रो युधां पतिः  
०७,१७१।०६६च् दध्मौ प्रमुदितः शङ्खं बृहन्तम् अपराजितः  
०७,१७१।०६७अ ततः सर्वे च पाञ्चाला भीमसेनश् च पाण्डवः  
०७,१७१।०६७ब्*१४१६_०१ पाञ्चालास् तु ततः सर्वे द्रोणपुत्रशरार्दिताः  
०७,१७१।०६७च् धृष्टद्युम्नरथं भीतास् त्यक्त्वा सम्प्राद्रवन् दिशः  
०७,१७१।०६८अ तान् प्रभग्नांस् तथा द्रौणिः पृष्ठतो विकिरञ् शरैः  
०७,१७१।०६८च् अभ्यवर्तत वेगेन कालवत् पाण्डुवाहिनीम्  
०७,१७१।०६९अ ते वध्यमानाः समरे द्रोणपुत्रेण क्षत्रियाः  
०७,१७१।०६९च् द्रोणपुत्रं भयाद् राजन् दिक्षु सर्वासु मेनिरे  
०७,१७२।००१ सञ्जय उवाच  
०७,१७२।००१*१४१७_०१ तान् दृष्ट्वा द्रवतः शूरान् बीभत्सुर् अपराजितः  
०७,१७२।००१*१४१७_०२ मत्स्यैश् च सोमकैश् चैव सहितो* *म् अभ्ययात्  
०७,१७२।००१अ तत् प्रभग्नं बलं दृष्ट्वा कुन्तीपुत्रो धनञ्जयः  
०७,१७२।००१च् न्यवारयद् अमेयात्मा द्रोणपुत्रवधेप्सया  
०७,१७२।००२अ ततस् ते सैनिका राजन् नैव तत्रावतस्थिरे  
०७,१७२।००२च् संस्थाप्यमाना यत्नेन गोविन्देनार्जुनेन च  
०७,१७२।००३अ एक एव तु बीभत्सुः सोमकावयवैः सह  
०७,१७२।००३च् मत्स्यैर् अन्यैश् च सन्धाय कौरवैः सन्न्यवर्तत  
०७,१७२।००४अ ततो द्रुतम् अतिक्रम्य सिंहलाङ्गूलकेतनम्  
०७,१७२।००४च् सव्यसाची महेष्वासम् अश्वत्थामानम् अब्रवीत्  
०७,१७२।००५अ या शक्तिर् यच् च ते वीर्यं यज् ज्ञानं यच् च पौरुषम्  
०७,१७२।००५च् धार्तराष्ट्रेषु या प्रीतिः प्रद्वेषो ऽस्मासु यश् च ते  
०७,१७२।००५ए यच् च भूयो ऽस्ति तेजस् तत् परमं मम दर्शय  
०७,१७२।००६अ स एव द्रोणहन्ता ते दर्पं भेत्स्यति पार्षतः  
०७,१७२।००६च् कालानलसमप्रख्यो द्विषताम् अन्तको युधि  
०७,१७२।००६ए समासादय पाञ्चाल्यं मां चापि सहकेशवम्  
०७,१७२।००६फ़्*१४१८_०१ दर्पं नाशयितास्म्य् अद्य तवोद्वृत्तस्य संयुगे  
०७,१७२।००७ धृतराष्ट्र उवाच  
०७,१७२।००७अ आचार्यपुत्रो मानार्हो बलवांश् चापि सञ्जय  
०७,१७२।००७च् प्रीतिर् धनञ्जये चास्य प्रियश् चापि स वासवेः  
०७,१७२।००८अ न भूतपूर्वं बीभत्सोर् वाक्यं परुषम् ईदृशम्  
०७,१७२।००८च् अथ कस्मात् स कौन्तेयः सखायं रूक्षम् अब्रवीत्  
०७,१७२।००९ सञ्जय उवाच  
०७,१७२।००९अ युवराजे हते चैव वृद्धक्षत्रे च पौरवे  
०७,१७२।००९च् इष्वस्त्रविधिसम्पन्ने मालवे च सुदर्शने  
०७,१७२।०१०अ धृष्टद्युम्ने सात्यकौ च भीमे चापि पराजिते  
०७,१७२।०१०च् युधिष्ठिरस्य तैर् वाक्यैर् मर्मण्य् अपि च घट्टिते  
०७,१७२।०११अ अन्तर्भेदे च सञ्जाते दुःखं संस्मृत्य च प्रभो  
०७,१७२।०११च् अभूतपूर्वो बीभत्सोर् दुःखान् मन्युर् अजायत  
०७,१७२।०१२अ तस्माद् अनर्हम् अश्लीलम् अप्रियं द्रौणिम् उक्तवान्  
०७,१७२।०१२च् मान्यम् आचार्यतनयं रूक्षं कापुरुषो यथा  
०७,१७२।०१३अ एवम् उक्तः श्वसन् क्रोधान् महेष्वासतमो नृप  
०७,१७२।०१३च् पार्थेन परुषं वाक्यं सर्वमर्मघ्नया गिरा  
०७,१७२।०१३ए द्रौणिश् चुकोप पार्थाय कृष्णाय च विशेषतः  
०७,१७२।०१४अ स तु यत्तो रथे स्थित्वा वार्य् उपस्पृश्य वीर्यवान्  
०७,१७२।०१४च् देवैर् अपि सुदुर्धर्षम् अस्त्रम् आग्नेयम् आददे  
०७,१७२।०१५अ दृश्यादृश्यान् अरिगणान् उद्दिश्याचार्यनन्दनः  
०७,१७२।०१५च् सो ऽभिमन्त्र्य शरं दीप्तं विधूमम् इव पावकम्  
०७,१७२।०१५ए सर्वतः क्रोधम् आविश्य चिक्षेप परवीरहा  
०७,१७२।०१६अ ततस् तुमुलम् आकाशे शरवर्षम् अजायत  
०७,१७२।०१६ब्*१४१९_०१ पावकार्चिः परीतं तत् पार्थम् एवाभिपुप्लुवे  
०७,१७२।०१६ब्*१४१९_०२ उल्काश् च गगनात् पेतुर् दिशश् च न चकाशिरे  
०७,१७२।०१६ब्*१४१९_०३ तमश् च सहसा रौद्रं चमूम् अवततार ताम्  
०७,१७२।०१६ब्*१४१९_०४ रक्षांसि च पिशाचाश् च विनेदुर् अभिसङ्गताः  
०७,१७२।०१६च् ववुश् च शिशिरा वाताः सूर्यो नैव तताप च  
०७,१७२।०१७अ चुक्रुशुर् दानवाश् चापि दिक्षु सर्वासु भैरवम्  
०७,१७२।०१७च् रुधिरं चापि वर्षन्तो विनेदुस् तोयदाम्बरे  
०७,१७२।०१८अ पक्षिणः पशवो गावो मुनयश् चापि सुव्रताः  
०७,१७२।०१८च् परमं प्रयतात्मानो न शान्तिम् उपलेभिरे  
०७,१७२।०१९अ भ्रान्तसर्वमहाभूतम् आवर्जितदिवाकरम्  
०७,१७२।०१९च् त्रैलोक्यम् अभिसन्तप्तं ज्वराविष्टम् इवातुरम्  
०७,१७२।०२०अ शरतेजो ऽभिसन्तप्ता नागा भूमिशयास् तथा  
०७,१७२।०२०च् निःश्वसन्तः समुत्पेतुस् तेजो घोरं मुमुक्षवः  
०७,१७२।०२१अ जलजानि च सत्त्वानि दह्यमानानि भारत  
०७,१७२।०२१च् न शान्तिम् उपजग्मुर् हि तप्यमानैर् जलाशयैः  
०७,१७२।०२२अ दिशः खं प्रदिशश् चैव भुवं च शरवृष्टयः  
०७,१७२।०२२च् उच्चावचा निपेतुर् वै गरुडानिलरंहसः  
०७,१७२।०२३अ तैः शरैर् द्रोणपुत्रस्य वज्रवेगसमाहितैः  
०७,१७२।०२३च् प्रदग्धाः शत्रवः पेतुर् अग्निदग्धा इव द्रुमाः  
०७,१७२।०२३द्*१४२०_०१ कृष्णार्जुनौ हताव् अद्य द्रोणपुत्रस्य मायया  
०७,१७२।०२३द्*१४२०_०२ इति स्म सर्वे यो[? -र्वयो]धानां मतम् आसीत् तदानघ  
०७,१७२।०२४अ दह्यमाना महानागाः पेतुर् उर्व्यां समन्ततः  
०७,१७२।०२४च् नदन्तो भैरवान् नादाञ् जलदोपमनिस्वनान्  
०७,१७२।०२५अ अपरे प्रद्रुतास् तत्र दह्यमाना महागजाः  
०७,१७२।०२५च् त्रेसुस् तथापरे घोरे वने दावाग्निसंवृताः  
०७,१७२।०२६अ द्रुमाणां शिखराणीव दावदग्धानि मारिष  
०७,१७२।०२६च् अश्ववृन्दान्य् अदृश्यन्त रथवृन्दानि चाभिभो  
०७,१७२।०२६ए अपतन्त रथौघाश् च तत्र तत्र सहस्रशः  
०७,१७२।०२७अ तत् सैन्यं भगवान् अग्निर् ददाह युधि भारत  
०७,१७२।०२७च् युगान्ते सर्वभूतानि संवर्तक इवानलः  
०७,१७२।०२८अ दृष्ट्वा तु पाण्डवीं सेनां दह्यमानां महाहवे  
०७,१७२।०२८च् प्रहृष्टास् तावका राजन् सिंहनादान् विनेदिरे  
०७,१७२।०२९अ ततस् तूर्यसहस्राणि नानालिङ्गानि भारत  
०७,१७२।०२९च् तूर्णम् आजघ्निरे हृष्टास् तावका जितकाशिनः  
०७,१७२।०२९द्*१४२१_०१ हाहाकारे ततः सैन्ये पाण्डवेयेषु भारत  
०७,१७२।०२९द्*१४२१_०२ रथसङ्घाश् च दह्यन्त हयानां प्रयुतानि च  
०७,१७२।०२९द्*१४२१_०३ तथा हयानां वृन्दानि पत्तयश् चाप्य् अनल्पकाः  
०७,१७२।०२९द्*१४२१_०४ गुरुपुत्रास्त्रवृर्ध्यत[?द्ध्यर्थ]म् एकज्वालम् अभूद् बलम्  
०७,१७२।०२९द्*१४२१_०५ वस्त्रैर् आभरणैश् छन्नैः केतुभिश् चोद्धतानलैः  
०७,१७२।०२९द्*१४२१_०६ धावमानैश् च पुरुषैर् देहबद्धैर् इवाग्निभिः  
०७,१७२।०२९द्*१४२१_०७ नादह्यमानः पाण्डूनां कश् चित् सैन्ये व्यदृश्यत  
०७,१७२।०२९द्*१४२१_०८ उदीर्णं द्रोणपुत्रं च दृष्ट्वा पार्थः परन्तपः  
०७,१७२।०२९द्*१४२१_०९ गाण्डीवं ज्यां च बाणांश् च सो ऽनुमन्त्र्य महाबलः  
०७,१७२।०२९द्*१४२१_१० ससर्ज प्र[?र्जाप्र]तिमं दिव्यम् अस्त्रं ब्राह्मम् अतित्वरम्  
०७,१७२।०३०अ कृत्स्ना ह्य् अक्षौहिणी राजन् सव्यसाची च पाण्डवः  
०७,१७२।०३०च् तमसा संवृते लोके नादृश्यत महाहवे  
०७,१७२।०३१अ नैव नस् तादृशं राजन् दृष्टपूर्वं न च श्रुतम्  
०७,१७२।०३१च् यादृशं द्रोणपुत्रेण सृष्टम् अस्त्रम् अमर्षिणा  
०७,१७२।०३२अ अर्जुनस् तु महाराज ब्राह्मम् अस्त्रम् उदैरयत्  
०७,१७२।०३२च् सर्वास्त्रप्रतिघाताय विहितं पद्मयोनिना  
०७,१७२।०३३अ ततो मुहूर्ताद् इव तत् तमो व्युपशशाम ह  
०७,१७२।०३३च् प्रववौ चानिलः शीतो दिशश् च विमलाभवन्  
०७,१७२।०३४अ तत्राद्भुतम् अपश्याम कृत्स्नाम् अक्षौहिणीं हताम्  
०७,१७२।०३४च् अनभिज्ञेयरूपां च प्रदग्धाम् अस्त्रमायया  
०७,१७२।०३५अ ततो वीरौ महेष्वासौ विमुक्तौ केशवार्जुनौ  
०७,१७२।०३५च् सहितौ सम्प्रदृश्येतां नभसीव तमोनुदौ  
०७,१७२।०३५द्*१४२२_०१ ततो गाण्डीवधन्वा च केशवश् चाक्षताव् उभौ  
०७,१७२।०३६अ सपताकध्वजहयः सानुकर्षवरायुधः  
०७,१७२।०३६च् प्रबभौ स रथो मुक्तस् तावकानां भयङ्करः  
०७,१७२।०३७अ ततः किलकिलाशब्दः शङ्खभेरीरवैः सह  
०७,१७२।०३७च् पाण्डवानां प्रहृष्टानां क्षणेन समजायत  
०७,१७२।०३७द्*१४२३_०१ पाण्डवान् मुदितान् दृष्ट्वा सर्वान् एव स्वसैनिकान्  
०७,१७२।०३७द्*१४२३_०२ दुर्योधनपुरोगास् तु कौरव्या व्यथिताभवन्  
०७,१७२।०३७द्*१४२३_०३ इत्थं द्रौणिमहेष्वासं पार्थम् अप्रतिमं रणे  
०७,१७२।०३७द्*१४२३_०४ युद्धायोदीर्णमनसम् अप्रधृष्यं सुरैर् अपि  
०७,१७२।०३७द्*१४२३_०५ आवृण्वानं दिशः सर्वा बाणजालैः समन्ततः  
०७,१७२।०३७द्*१४२३_०६ दृष्ट्वा गाण्डीवनिर्मुक्तैः शरैर् आशीविषोपमैः  
०७,१७२।०३७द्*१४२३_०७ आदित्यम् इव दुष्प्रेक्ष्यं दहन्तम् अहितान् रणे  
०७,१७२।०३८अ हताव् इति तयोर् आसीत् सेनयोर् उभयोर् मतिः  
०७,१७२।०३८च् तरसाभ्यागतौ दृष्ट्वा विमुक्तौ केशवार्जुनौ  
०७,१७२।०३९अ ताव् अक्षतौ प्रमुदितौ दध्मतुर् वारिजोत्तमौ  
०७,१७२।०३९च् दृष्ट्वा प्रमुदितान् पार्थांस् त्वदीया व्यथिताभवन्  
०७,१७२।०४०अ विमुक्तौ च महात्मानौ दृष्ट्वा द्रौणिः सुदुःखितः  
०७,१७२।०४०च् मुहूर्तं चिन्तयाम् आस किं त्व् एतद् इति मारिष  
०७,१७२।०४१अ चिन्तयित्वा तु राजेन्द्र ध्यानशोकपरायणः  
०७,१७२।०४१च् निःश्वसन् दीर्घम् उष्णं च विमनाश् चाभवत् तदा  
०७,१७२।०४२अ ततो द्रौणिर् धनुर् न्यस्य रथात् प्रस्कन्द्य वेगितः  
०७,१७२।०४२च् धिग् धिक् सर्वम् इदं मिथ्येत्य् उक्त्वा सम्प्राद्रवद् रणात्  
०७,१७२।०४३अ ततः स्निग्धाम्बुदाभासं वेदव्यासम् अकल्मषम्  
०७,१७२।०४३च् आवासं च सरस्वत्याः स वै व्यासं ददर्श ह  
०७,१७२।०४४अ तं द्रौणिर् अग्रतो दृष्ट्वा स्थितं कुरुकुलोद्वह  
०७,१७२।०४४च् सन्नकण्ठो ऽब्रवीद् वाक्यम् अभिवाद्य सुदीनवत्  
०७,१७२।०४५अ भो भो माया यदृच्छा वा न विद्मः किम् इदं भवेत्  
०७,१७२।०४५ब्*१४२४_०१ पृच्छामि त्वाम् अहं तात सन्देहं तं वदस्व मे  
०७,१७२।०४५च् अस्त्रं त्व् इदं कथं मिथ्या मम कश् च व्यतिक्रमः  
०७,१७२।०४६अ अधरोत्तरम् एतद् वा लोकानां वा पराभवः  
०७,१७२।०४६च् यद् इमौ जीवतः कृष्णौ कालो हि दुरतिक्रमः  
०७,१७२।०४७अ नासुरामरगन्धर्वा न पिशाचा न राक्षसाः  
०७,१७२।०४७च् न सर्पयक्षपतगा न मनुष्याः कथं चन  
०७,१७२।०४८अ उत्सहन्ते ऽन्यथा कर्तुम् एतद् अस्त्रं मयेरितम्  
०७,१७२।०४८च् तद् इदं केवलं हत्वा युक्ताम् अक्षौहिणीं ज्वलत्  
०७,१७२।०४८द्*१४२५_०१ सर्वघाति मया मुक्तम् अस्त्रं परमदारुणम्  
०७,१७२।०४९अ केनेमौ मर्त्यधर्माणौ नावधीत् केशवार्जुनौ  
०७,१७२।०४९च् एतत् प्रब्रूहि भगवन् मया पृष्टो यथातथम्  
०७,१७२।०४९द्*१४२६_०१ श्रोतुम् इच्छामि तत्त्वेन सर्वम् एतन् महामुने  
०७,१७२।०४९द्*१४२७_०० सञ्जय उवाच  
०७,१७२।०४९द्*१४२७_०१ ततः समाययौ व्यासो दृष्ट्वास्त्रं समुदीरितम्  
०७,१७२।०४९द्*१४२७_०२ तं प्राप्तं पूजयित्वा तु द्रौणिः पप्रच्छ संशयम्  
०७,१७२।०४९द्*१४२७_०३ यन् निमित्तं महास्त्रेण न दग्धौ केशवार्जुनौ  
०७,१७२।०४९द्*१४२७_०४ केनोपायेन निर्मुक्तौ तन् मे त्वं ब्रूहि तत्त्वतः  
०७,१७२।०५० व्यास उवाच  
०७,१७२।०५०अ महान्तम् एतम् अर्थं मां यं त्वं पृच्छसि विस्मयात्  
०७,१७२।०५०च् तत् प्रवक्ष्यामि ते सर्वं समाधाय मनः शृणु  
०७,१७२।०५१अ यो ऽसौ नारायणो नाम पूर्वेषाम् अपि पूर्वजः  
०७,१७२।०५१ब्*१४२८_०१ आदिदेवो जगन्नाथो लोककर्ता स्वयं प्रभुः  
०७,१७२।०५१ब्*१४२८_०२ आद्यः सर्वस्य लोकस्य अनादिनिधनो ऽच्युतः  
०७,१७२।०५१ब्*१४२८_०३ व्याकुर्वते यस्य तत्त्वं श्रुतयो मुनयश् च ह  
०७,१७२।०५१ब्*१४२८_०४ अतो ऽजय्यः सर्वभूतैर् मनसापि जगत्पतिः  
०७,१७२।०५१ब्*१४२८_०५ तस्माद् इमं जेतुकामो अज्ञानतमसा वृतः  
०७,१७२।०५१ब्*१४२८_०६ मा शुचः पुरुषव्याघ्र विद्धि तद्वद् इहार्जुनम्  
०७,१७२।०५१ब्*१४२८_०७ तस्य शक्तिर् असौ पार्थस् तस्माच् छोकम् इमं त्यज  
०७,१७२।०५१ब्*१४२८_०८ विश्वेश्वरो ऽथ लोकादिः परमात्मा ह्य् अधोक्षजः  
०७,१७२।०५१ब्*१४२८_०९ सहस्रसम्मिताद् अंशाद् एकांशो ऽयम् अजायत  
०७,१७२।०५१ब्*१४२८_१० देवानां हितकामार्थं लोकानां चैव सत्तम  
०७,१७२।०५१च् अजायत च कार्यार्थं पुत्रो धर्मस्य विश्वकृत्  
०७,१७२।०५२अ स तपस् तीव्रम् आतस्थे मैनाकं गिरिम् आस्थितः  
०७,१७२।०५२च् ऊर्ध्वबाहुर् महातेजा ज्वलनादित्यसन्निभः  
०७,१७२।०५३अ षष्टिं वर्षसहस्राणि तावन्त्य् एव शतानि च  
०७,१७२।०५३च् अशोषयत् तदात्मानं वायुभक्षो ऽम्बुजेक्षणः  
०७,१७२।०५४अ अथापरं तपस् तप्त्वा द्विस् ततो ऽन्यत् पुनर् महत्  
०७,१७२।०५४च् द्यावापृथिव्योर् विवरं तेजसा समपूरयत्  
०७,१७२।०५५अ स तेन तपसा तात ब्रह्मभूतो यदाभवत्  
०७,१७२।०५५च् ततो विश्वेश्वरं योनिं विश्वस्य जगतः पतिम्  
०७,१७२।०५६अ ददर्श भृशदुर्दर्शं सर्वदेवैर् अपीश्वरम्  
०७,१७२।०५६च् अणीयसाम् अणीयांसं बृहद्भ्यश् च बृहत्तरम्  
०७,१७२।०५६द्*१४२९_०१ अस्तावीत् समनुध्यायन् महादेवं बृहत्तरम्  
०७,१७२।०५७अ रुद्रम् ईशानम् ऋषभं चेकितानम् अजं परम्  
०७,१७२।०५७अ*१४३०_०१ **** **** हरं शम्भुं कपर्दिनम्  
०७,१७२।०५७च् गच्छतस् तिष्ठतो वापि सर्वभूतहृदि स्थितम्  
०७,१७२।०५८अ दुर्वारणं दुर्दृशं तिग्ममन्युम्; महात्मानं सर्वहरं प्रचेतसम्  
०७,१७२।०५८च् दिव्यं चापम् इषुधी चाददानम्; हिरण्यवर्माणम् अनन्तवीर्यम्  
०७,१७२।०५८च्*१४३१_०१ दुर्वारणं सुदुर्धर्षं दुर्निरीक्ष्यं दुरासदम्  
०७,१७२।०५८च्*१४३१_०२ अतिमन्युं महात्मानं सर्वभूतप्रचेतसम्  
०७,१७२।०५८च्*१४३१_०३ तं देवदेवं परमाणुम् ईड्यं  
०७,१७२।०५८च्*१४३१_०४ सङ्ख्ये दिव्याविषुधी आददानम्  
०७,१७२।०५९अ पिनाकिनं वज्रिणं दीप्तशूलम्; परश्वधिं गदिनं स्वायतासिम्  
०७,१७२।०५९च् सुभ्रुं जटामण्डलचन्द्रमौलिम्; व्याघ्राजिनं परिघं दण्डपाणिम्  
०७,१७२।०६०अ शुभाङ्गदं नागयज्ञोपवीतिम्; विश्वैर् गणैः शोभितं भूतसङ्घैः  
०७,१७२।०६०च् एकीभूतं तपसां सन्निधानम्; वयोतिगैः सुष्टुतम् इष्टवाग्भिः  
०७,१७२।०६१अ जलं दिवं खं क्षितिं चन्द्रसूर्यौ; तथा वाय्वग्नी प्रतिमानं जगच् च  
०७,१७२।०६१च् नालं द्रष्टुं यमजं भिन्नवृत्ता; ब्रह्मद्विषघ्नम् अमृतस्य योनिम्  
०७,१७२।०६१च्*१४३२_०१ ये चानृता नास्तिकाः पापशीलाः  
०७,१७२।०६२अ यं पश्यन्ति ब्राह्मणाः साधुवृत्ताः; क्षीणे पापे मनसा ये विशोकाः  
०७,१७२।०६२च् स तन्निष्ठस् तपसा धर्मम् ईड्यम्; तद्भक्त्या वै विश्वरूपं ददर्श  
०७,१७२।०६२च्*१४३३_०१ नारायणो देवम् एवप्रभावम्  
०७,१७२।०६२ए दृष्ट्वा चैनं वाङ्मनोबुद्धिदेहैः; संहृष्टात्मा मुमुदे देवदेवम्  
०७,१७२।०६३अ अक्षमालापरिक्षिप्तं ज्योतिषां परमं निधिम्  
०७,१७२।०६३च् ततो नारायणो दृष्ट्वा ववन्दे विश्वसम्भवम्  
०७,१७२।०६४अ वरदं पृथुचार्वङ्ग्या पार्वत्या सहितं प्रभुम्  
०७,१७२।०६४ब्*१४३४_०१ क्रीडमानं महात्मानं भूतसङ्घगणैर् वृतम्  
०७,१७२।०६४च् अजम् ईशानम् अव्यग्रं कारणात्मानम् अच्युतम्  
०७,१७२।०६५अ अभिवाद्याथ रुद्राय सद्यो ऽन्धकनिपातिने  
०७,१७२।०६५ब्*१४३५_०१ स जानुभ्यां महीं गत्वा कृत्वा शिरसि चाञ्जलिम्  
०७,१७२।०६५च् पद्माक्षस् तं विरूपाक्षम् अभितुष्टाव भक्तिमान्  
०७,१७२।०६६अ त्वत् सम्भूता भूतकृतो वरेण्य; गोप्तारो ऽद्य भुवनं पूर्वदेवाः  
०७,१७२।०६६च् आविश्येमां धरणीं ये ऽभ्यरक्षन्; पुरा पुराणां तव देव सृष्टिम्  
०७,१७२।०६७अ सुरासुरान् नागरक्षःपिशाचान्; नरान् सुपर्णान् अथ गन्धर्वयक्षान्  
०७,१७२।०६७च् पृथग्विधान् भूतसङ्घांश् च विश्वांस्; त्वत्सम्भूतान् विद्म सर्वांस् तथैव  
०७,१७२।०६७ए ऐन्द्रं याम्यं वारुणं वैत्तपाल्यम्; मैत्रं त्वाष्ट्रं कर्म सौम्यं च तुभ्यम्  
०७,१७२।०६८अ रूपं ज्योतिः शब्द आकाशवायुः; स्पर्शः स्वाद्यं सलिलं गन्ध उर्वी  
०७,१७२।०६८च् कामो ब्रह्मा ब्रह्म च ब्राह्मणाश् च; त्वत्सम्भूतं स्थास्नु चरिष्णु चेदम्  
०७,१७२।०६९अ अद्भ्यः स्तोका यान्ति यथा पृथक्त्वम्; ताभिश् चैक्यं सङ्क्षये यान्ति भूयः  
०७,१७२।०६९च् एवं विद्वान् प्रभवं चाप्य् अयं च; हित्वा भूतानां तत्र सायुज्यम् एति  
०७,१७२।०७०अ दिव्यावृतौ मानसौ द्वौ सुपर्णाव्; अवाक्शाखः पिप्पलः सप्त गोपाः  
०७,१७२।०७०च् दशाप्य् अन्ये ये पुरं धारयन्ति; त्वया सृष्टास् ते हि तेभ्यः परस् त्वम्  
०७,१७२।०७०द्*१४३६_०१ वाचश् चार्था देवता लोकपाला  
०७,१७२।०७०द्*१४३६_०२ लोकान् अन्ये ये पुरा धारयन्ति  
०७,१७२।०७०द्*१४३६_०३ गता हि तेभ्यः परमं तत्परं च  
०७,१७२।०७०द्*१४३६_०४ त्वत् सम्भूतास् ते च तेभ्यः परस् त्वम्  
०७,१७२।०७०ए भूतं भव्यं भविता चाप्य् अधृष्यम्; त्वत्सम्भूता भुवनानीह विश्वा  
०७,१७२।०७०फ़्*१४३७_०१ त्वत्तो भावाः सर्व एवाभिवृत्ताः  
०७,१७२।०७१अ भक्तं च मां भजमानं भजस्व; मा रीरिषो माम् अहिताहितेन  
०७,१७२।०७१च् आत्मानं त्वाम् आत्मनो ऽनन्यभावो; विद्वान् एवं गच्छति ब्रह्म शुक्रम्  
०७,१७२।०७२अ अस्तौषं त्वां तव सम्मानम् इच्छन्; विचिन्वन् वै सवृषं देववर्य  
०७,१७२।०७२च् सुदुर्लभान् देहि वरान् ममेष्टान्; अभिष्टुतः प्रतिकार्षीश् च मा माम्  
०७,१७२।०७३अ तस्मै वरान् अचिन्त्यात्मा नीलकण्ठः पिनाकधृक्  
०७,१७२।०७३च् अर्हते देवमुख्याय प्रायच्छद् ऋषिसंस्तुतः  
०७,१७२।०७४ नीलकण्ठ उवाच  
०७,१७२।०७४अ मत्प्रसादान् मनुष्येषु देवगन्धर्वयोनिषु  
०७,१७२।०७४च् अप्रमेयबलात्मा त्वं नारायण भविष्यसि  
०७,१७२।०७५अ न च त्वा प्रसहिष्यन्ति देवासुरमहोरगाः  
०७,१७२।०७५च् न पिशाचा न गन्धर्वा न नरा न च राक्षसाः  
०७,१७२।०७६अ न सुपर्णास् तथा नागा न च विश्वे वियोनिजाः  
०७,१७२।०७६च् न कश् चित् त्वां च देवो ऽपि समरेषु विजेष्यति  
०७,१७२।०७७अ न शस्त्रेण न वज्रेण नाग्निना न च वायुना  
०७,१७२।०७७च् नार्द्रेण न च शुष्केण त्रसेन स्थावरेण वा  
०७,१७२।०७७द्*१४३८_०१ न हस्तेन न पादेन न काष्ठेन न लोष्टुना  
०७,१७२।०७८अ कश् चित् तव रुजं कर्ता मत्प्रसादात् कथं चन  
०७,१७२।०७८च् अपि चेत् समरं गत्वा भविष्यसि ममाधिकः  
०७,१७२।०७९ व्यास उवाच  
०७,१७२।०७९अ एवम् एते वरा लब्धाः पुरस्ताद् विद्धि शौरिणा  
०७,१७२।०७९च् स एष देवश् चरति मायया मोहयञ् जगत्  
०७,१७२।०८०अ तस्यैव तपसा जातं नरं नाम महामुनिम्  
०७,१७२।०८०च् तुल्यम् एतेन देवेन तं जानीह्य् अर्जुनं सदा  
०७,१७२।०८१अ ताव् एतौ पूर्वदेवानां परमोपचिताव् ऋषी  
०७,१७२।०८१च् लोकयात्राविधानार्थं सञ्जायेते युगे युगे  
०७,१७२।०८१च्*१४३९_०१ **** **** दानवानां वधाय च  
०७,१७२।०८१च्*१४३९_०२ धर्मसंस्थापनार्थाय  
०७,१७२।०८२अ तथैव कर्मणः कृत्स्नं महतस् तपसो ऽपि च  
०७,१७२।०८२च् तेजोमन्युश् च विद्वंस् त्वं जातो रौद्रो महामते  
०७,१७२।०८३अ स भवान् देववत् प्राज्ञो ज्ञात्वा भवमयं जगत्  
०७,१७२।०८३च् अवाकर्षस् त्वम् आत्मानं नियमैस् तत्प्रियेप्सया  
०७,१७२।०८४अ शुभम् और्वं नवं कृत्वा महापुरुषविग्रहम्  
०७,१७२।०८४च् ईजिवांस् त्वं जपैर् होमैर् उपहारैश् च मानद  
०७,१७२।०८५अ स तथा पूज्यमानस् ते पूर्वदेवो ऽप्य् अतूतुषत्  
०७,१७२।०८५च् पुष्कलांश् च वरान् प्रादात् तव विद्वन् हृदि स्थितान्  
०७,१७२।०८६अ जन्मकर्मतपोयोगास् तयोस् तव च पुष्कलाः  
०७,१७२।०८६च् ताभ्यां लिङ्गे ऽर्चितो देवस् त्वयार्चायां युगे युगे  
०७,१७२।०८६द्*१४४०_०१ चतुर्दश्यष्टमीतिथ्ये लिङ्गं नक्तेन यो ऽर्चयेत्  
०७,१७२।०८६द्*१४४०_०२ यावज् जीवन् व्रतधरः समदेशचरो भवेत्  
०७,१७२।०८६द्*१४४०_०३ स एष विष्णुरुद्रश् च शङ्करो विष्णुसम्भवः  
०७,१७२।०८६द्*१४४०_०४ शरीरम् एकम् एताभ्यां योगाद् अर्थे द्विधाकृतम्  
०७,१७२।०८६द्*१४४०_०५ सर्वे विष्णुमया देवाः सर्वविष्णुमया गणाः  
०७,१७२।०८६द्*१४४०_०६ सर्वं वै विष्णुना व्याप्तं त्रैलोक्यं सचराचरम्  
०७,१७२।०८६द्*१४४०_०७ मूर्तयस् तस्य देवस्य ब्रह्माविष्णुमहेश्वराः  
०७,१७२।०८६द्*१४४०_०८ अनन्तस्य महाबाहो यच् चान्यद् अपि किं चन  
०७,१७२।०८६द्*१४४१_०१ देवदेवस् त्व् अचिन्त्यात्मा अजेयो विष्णुसम्भवः  
०७,१७२।०८७अ सर्वरूपं भवं ज्ञात्वा लिङ्गे यो ऽर्चयति प्रभुम्  
०७,१७२।०८७च् आत्मयोगाश् च तस्मिन् वै शास्त्रयोगाश् च शाश्वताः  
०७,१७२।०८८अ एवं देवा यजन्तो हि सिद्धाश् च परमर्षयः  
०७,१७२।०८८च् प्रार्थयन्ति परं लोके स्थानम् एव च शाश्वतम्  
०७,१७२।०८९अ स एष रुद्रभक्तश् च केशवो रुद्रसम्भवः  
०७,१७२।०८९च् कृष्ण एव हि यष्टव्यो यज्ञैश् चैष सनातनः  
०७,१७२।०८९द्*१४४२_०१ चिन्त्यते योगिभिर् नित्यं तद् विष्णोः परमं पदम्  
०७,१७२।०८९द्*१४४२_०२ यदा यदा हि धर्मस्य ग्लानिर् लोके प्रवर्तते  
०७,१७२।०८९द्*१४४२_०३ अभ्युत्थानम् अधर्मस्य तदात्मानं सृजत्य् असौ  
०७,१७२।०८९द्*१४४२_०४ मत्स्यः कूर्मो वराहश् च नृसिंहो वामनो हरिः  
०७,१७२।०८९द्*१४४२_०५ साध्यो नारायणो विष्णुः कश्यपस्यात्मसम्भवः  
०७,१७२।०८९द्*१४४२_०६ रामो रामश् च रामश् च वासुदेवश् च यादवः  
०७,१७२।०८९द्*१४४२_०७ कल्की भविष्यते विप्रो युगे क्षीणे पुनर् हरिः  
०७,१७२।०८९द्*१४४२_०८ एकेनैवात्मना विश्वं स्थावरं जङ्गमं च यत्  
०७,१७२।०८९द्*१४४२_०९ तत् सर्वं विष्णुना सृष्टम् अनन्तेन महात्मना  
०७,१७२।०८९द्*१४४२_१० तप एष प्रकुरुते लोकानां हितकाम्यया  
०७,१७२।०८९द्*१४४२_११ तपःप्रधानेन कृतो लोकश् चापि प्रवर्तते  
०७,१७२।०८९द्*१४४२_१२ अतो निमित्तं हि हरिस् तपश् चरति नित्यशः  
०७,१७२।०८९द्*१४४२_१३ वरांश् च प्रार्थयत्य् अस्मात् प्रधानाद् देवसत्तमात्  
०७,१७२।०८९द्*१४४२_१४ बदरीं समुपागम्य विष्णुना विष्णुना सह  
०७,१७२।०८९द्*१४४२_१५ तपश् चीर्णं विशालायाम् एतत् ते कथितं मया  
०७,१७२।०९०अ सर्वभूतभवं ज्ञात्वा लिङ्गे ऽर्चयति यः प्रभुम्  
०७,१७२।०९०च् तस्मिन्न् अभ्यधिकां प्रीतिं करोति वृषभध्वजः  
०७,१७२।०९१ सञ्जय उवाच  
०७,१७२।०९१अ तस्य तद् वचनं श्रुत्वा द्रोणपुत्रो महारथः  
०७,१७२।०९१च् नमश्चकार रुद्राय बहु मेने च केशवम्  
०७,१७२।०९२अ हृष्टलोमा च वश्यात्मा नमस्कृत्य महर्षये  
०७,१७२।०९२च् वरूथिनीम् अभिप्रेत्य अवहारम् अकारयत्  
०७,१७२।०९३अ ततः प्रत्यवहारो ऽभूत् पाण्डवानां विशां पते  
०७,१७२।०९३च् कौरवाणां च दीनानां द्रोणे युधि निपातिते  
०७,१७२।०९४अ युद्धं कृत्वा दिनान् पञ्च द्रोणो हत्वा वरूथिनीम्  
०७,१७२।०९४च् ब्रह्मलोकं गतो राजन् ब्राह्मणो वेदपारगः  
०७,१७३।००१ धृतराष्ट्र उवाच  
०७,१७३।००१अ तस्मिन्न् अतिरथे द्रोणे निहते तत्र सञ्जय  
०७,१७३।००१च् मामकाः पाण्डवाश् चैव किम् अकुर्वन्न् अतः परम्  
०७,१७३।००२ सञ्जय उवाच  
०७,१७३।००२अ तस्मिन्न् अतिरथे द्रोणे निहते पार्षतेन वै  
०७,१७३।००२च् कौरवेषु च भग्नेषु कुन्तीपुत्रो धनञ्जयः  
०७,१७३।००३अ दृष्ट्वा सुमहद् आश्चर्यम् आत्मनो विजयावहम्  
०७,१७३।००३ब्*१४४३_०१ मुनिं स्निग्धाम्बुदाभासं वेदव्यासम् अकल्मषम्  
०७,१७३।००३च् यदृच्छयागतं व्यासं पप्रच्छ भरतर्षभ  
०७,१७३।००४अ सङ्ग्रामे निघ्नतः शत्रूञ् शरौघैर् विमलैर् अहम्  
०७,१७३।००४च् अग्रतो लक्षये यान्तं पुरुषं पावकप्रभम्  
०७,१७३।००५अ ज्वलन्तं शूलम् उद्यम्य यां दिशं प्रतिपद्यते  
०७,१७३।००५च् तस्यां दिशि विशीर्यन्ते शत्रवो मे महामुने  
०७,१७३।००६अ न पद्भ्यां स्पृशते भूमिं न च शूलं विमुञ्चति  
०७,१७३।००६च् शूलाच् छूलसहस्राणि निष्पेतुस् तस्य तेजसा  
०७,१७३।००७अ तेन भग्नान् अरीन् सर्वान् मद्भग्नान् मन्यते जनः  
०७,१७३।००७च् तेन दग्धानि सैन्यानि पृष्ठतो ऽनुदहाम्य् अहम्  
०७,१७३।००८अ भगवंस् तन् ममाचक्ष्व को वै स पुरुषोत्तमः  
०७,१७३।००८च् शूलपाणिर् महान् कृष्ण तेजसा सूर्यसन्निभः  
०७,१७३।००९ व्यास उवाच  
०७,१७३।००९अ प्रजापतीनां प्रथमं तैजसं पुरुषं विभुम्  
०७,१७३।००९च् भुवनं भूर् भुवं देवं सर्वलोकेश्वरं प्रभुम्  
०७,१७३।०१०अ ईशानं वरदं पार्थ दृष्टवान् असि शङ्करम्  
०७,१७३।०१०च् तं गच्छ शरणं देवं सर्वादिं भुवनेश्वरम्  
०७,१७३।०११अ महादेवं महात्मानम् ईशानं जटिलं शिवम्  
०७,१७३।०११च् त्र्यक्षं महाभुजं रुद्रं शिखिनं चीरवाससम्  
०७,१७३।०११द्*१४४४_०१ देवदेवं हरं स्थाणुं वरदं भुवनेश्वरम्  
०७,१७३।०११द्*१४४४_०२ जगत्प्रधानम् अजितं जगत्पतिम् अधीश्वरम्  
०७,१७३।०११द्*१४४४_०३ जगद्योनिं जगद्बीजं जयिनं जगतो गतिम्  
०७,१७३।०११द्*१४४४_०४ विश्वात्मानं विश्वसृजं विश्वमूर्तिं यशस्विनम्  
०७,१७३।०११द्*१४४४_०५ विश्वेश्वरं विश्वयोनिं विश्वकर्माणम् ईश्वरम्  
०७,१७३।०११द्*१४४४_०६ शम्भुं स्वयम्भुं भूतेशं भूतभव्यभवोद्भवम्  
०७,१७३।०११द्*१४४४_०७ योगं योगेश्वरं सर्वं सर्वलोकेश्वरेश्वरम्  
०७,१७३।०११द्*१४४४_०८ सर्वश्रेष्ठं जगच्छ्रेष्ठं वरिष्ठं परमेष्ठिनम्  
०७,१७३।०११द्*१४४४_०९ लोकत्रयविधातारम् एकं लोकत्रयाश्रयम्  
०७,१७३।०११द्*१४४४_१० सुदुर्जयं जगन्नाथं जन्ममृत्युजरातिगम्  
०७,१७३।०११द्*१४४४_११ ज्ञानात्मानं ज्ञानगम्यं ज्ञानज्ञेयं सुदुर्विदम्  
०७,१७३।०११द्*१४४५_०१ शुद्धात्मानं वरं भीमं वशिनं विश्वरेतसम्  
०७,१७३।०११द्*१४४५_०२ शाश्वतं भूधरं देवं सर्ववागीश्वरेश्वरम्  
०७,१७३।०११ए दातारं चैव भक्तानां प्रसादविहितान् वरान्  
०७,१७३।०१२अ तस्य ते पार्षदा दिव्या रूपैर् नानाविधैः विभोः  
०७,१७३।०१२च् वामना जटिला मुण्डा ह्रस्वग्रीवा महोदराः  
०७,१७३।०१३अ महाकाया महोत्साहा महाकर्णास् तथापरे  
०७,१७३।०१३च् आननैर् विकृतैः पादैः पार्थ वेषैश् च वैकृतैः  
०७,१७३।०१४अ ईदृशैः स महादेवः पूज्यमानो महेश्वरः  
०७,१७३।०१४च् स शिवस् तात तेजस्वी प्रसादाद् याति ते ऽग्रतः  
०७,१७३।०१४ए तस्मिन् घोरे तदा पार्थ सङ्ग्रामे लोमहर्षणे  
०७,१७३।०१५अ द्रोणकर्णकृपैर् गुप्तां महेष्वासैः प्रहारिभिः  
०७,१७३।०१५च् कस् तां सेनां तदा पार्थ मनसापि प्रधर्षयेत्  
०७,१७३।०१५ए ऋते देवान् महेष्वासाद् बहुरूपान् महेश्वरात्  
०७,१७३।०१६अ स्थातुम् उत्सहते कश् चिन् न तस्मिन्न् अग्रतः स्थिते  
०७,१७३।०१६च् न हि भूतं समं तेन त्रिषु लोकेषु विद्यते  
०७,१७३।०१७अ गन्धेनापि हि सङ्ग्रामे तस्य क्रुद्धस्य शत्रवः  
०७,१७३।०१७च् विसञ्ज्ञा हतभूयिष्ठा वेपन्ति च पतन्ति च  
०७,१७३।०१८अ तस्मै नमस् तु कुर्वन्तो देवास् तिष्ठन्ति वै दिवि  
०७,१७३।०१८च् ये चान्ये मानवा लोके ये च स्वर्गजितो नराः  
०७,१७३।०१९अ ये भक्ता वरदं देवं शिवं रुद्रम् उमापतिम्  
०७,१७३।०१९ब्*१४४६_०१ अनन्यभावेन सदा सर्वेशं समुपासते  
०७,१७३।०१९ब्*१४४७_०१ सङ्ग्रामेषु जयं प्राप्य पालयन्ति महीम् इमाम्  
०७,१७३।०१९च् इह लोके सुखं प्राप्य ते यान्ति परमां गतिम्  
०७,१७३।०२०अ नमस्कुरुष्व कौन्तेय तस्मै शान्ताय वै सदा  
०७,१७३।०२०च् रुद्राय शितिकण्ठाय कनिष्ठाय सुवर्चसे  
०७,१७३।०२१अ कपर्दिने करालाय हर्यक्ष्णे वरदाय च  
०७,१७३।०२१च् याम्यायाव्यक्तकेशाय सद्वृत्ते शङ्कराय च  
०७,१७३।०२२अ काम्याय हरिनेत्राय स्थाणवे पुरुषाय च  
०७,१७३।०२२च् हरिकेशाय मुण्डाय कृशायोत्तरणाय च  
०७,१७३।०२३अ भास्कराय सुतीर्थाय देवदेवाय रंहसे  
०७,१७३।०२३च् बहुरूपाय शर्वाय प्रियाय प्रियवाससे  
०७,१७३।०२४अ उष्णीषिणे सुवक्त्राय सहस्राक्षाय मीढुषे  
०७,१७३।०२४ब्*१४४८_०१ नमो वृक्षाय सेनान्ये मध्यमाय नमो नमः  
०७,१७३।०२४च् गिरिशाय प्रशान्ताय पतये चीरवाससे  
०७,१७३।०२५अ हिरण्यबाहवे चैव उग्राय पतये दिशाम्  
०७,१७३।०२५ब्*१४४९_०१ दिशां दिग्दन्तिनां चैव दिक्कालपतये नमः  
०७,१७३।०२५च् पर्जन्यपतये चैव भूतानां पतये नमः  
०७,१७३।०२६अ वृक्षाणां पतये चैव अपां च पतये तथा  
०७,१७३।०२६च् वृक्षैर् आवृतकायाय सेनान्ये मध्यमाय च  
०७,१७३।०२७अ स्रुवहस्ताय देवाय धन्विने भार्गवाय च  
०७,१७३।०२७च् बहुरूपाय विश्वस्य पतये चीरवाससे  
०७,१७३।०२८अ सहस्रशिरसे चैव सहस्रनयनाय च  
०७,१७३।०२८च् सहस्रबाहवे चैव सहस्रचरणाय च  
०७,१७३।०२८द्*१४५०_०१ सहस्रबाह्वोर् उपादाय नमो ऽसङ्ख्येयकर्मणे  
०७,१७३।०२९अ शरणं प्राप्य कौन्तेय वरदं भुवनेश्वरम्  
०७,१७३।०२९च् उमापतिं विरूपाक्षं दक्षयज्ञनिबर्हणम्  
०७,१७३।०२९ए प्रजानां पतिम् अव्यग्रं भूतानां पतिम् अव्ययम्  
०७,१७३।०३०अ कपर्दिनं वृषावर्तं वृषनाभं वृषध्वजम्  
०७,१७३।०३०च् वृषदर्पं वृषपतिं वृषशृङ्गं वृषर्षभम्  
०७,१७३।०३१अ वृषाङ्कं वृषभोदारं वृषभं वृषभेक्षणम्  
०७,१७३।०३१च् वृषायुधं वृषशरं वृषभूतं महेश्वरम्  
०७,१७३।०३२अ महोदरं महाकायं द्वीपिचर्मनिवासिनम्  
०७,१७३।०३२च् लोकेशं वरदं मुण्डं ब्रह्मण्यं ब्राह्मणप्रियम्  
०७,१७३।०३३अ त्रिशूलपाणिं वरदं खड्गचर्मधरं प्रभुम्  
०७,१७३।०३३च् पिनाकिनं खण्डपरशुं लोकानां पतिम् ईश्वरम्  
०७,१७३।०३३द्*१४५१_०१ निषङ्गिनं परशुहस्तं धर्माणां च प्रकाशकम्  
०७,१७३।०३३ए प्रपद्ये शरणं देवं शरण्यं चीरवाससम्  
०७,१७३।०३४अ नमस् तस्मै सुरेशाय यस्य वैश्रवणः सखा  
०७,१७३।०३४च् सुवाससे नमो नित्यं सुव्रताय सुधन्विने  
०७,१७३।०३४द्*१४५२_०१ उग्रायुधाय देवाय सुव्रताय भवाय च  
०७,१७३।०३५अ स्रुवहस्ताय देवाय सुखधन्वाय धन्विने  
०७,१७३।०३५च् धन्वन्तराय धनुषे धन्वाचार्याय धन्विने  
०७,१७३।०३६अ उग्रायुधाय देवाय नमः सुरवराय च  
०७,१७३।०३६च् नमो ऽस्तु बहुरूपाय नमश् च बहुधन्विने  
०७,१७३।०३७अ नमो ऽस्तु स्थाणवे नित्यं सुव्रताय सुधन्विने  
०७,१७३।०३७च् नमो ऽस्तु त्रिपुरघ्नाय भगघ्नाय च वै नमः  
०७,१७३।०३८अ वनस्पतीनां पतये नराणां पतये नमः  
०७,१७३।०३८ब्*१४५३_०१ मातॄणां पतये चैव गणानां पतये नमः  
०७,१७३।०३८च् अपां च पतये नित्यं यज्ञानां पतये नमः  
०७,१७३।०३९अ पूष्णो दन्तविनाशाय त्र्यक्षाय वरदाय च  
०७,१७३।०३९च् नीलकण्ठाय पिङ्गाय स्वर्णकेशाय वै नमः  
०७,१७३।०४०अ कर्माणि चैव दिव्यानि महादेवस्य धीमतः  
०७,१७३।०४०च् तानि ते कीर्तयिष्यामि यथाप्रज्ञं यथाश्रुतम्  
०७,१७३।०४१अ न सुरा नासुरा लोके न गन्धर्वा न राक्षसाः  
०७,१७३।०४१च् सुखम् एधन्ति कुपिते तस्मिन्न् अपि गुहागताः  
०७,१७३।०४१द्*१४५४_०१ दक्षस्य यजमानस्य विधिवत् सम्भृतं पुरा  
०७,१७३।०४२अ विव्याध कुपितो यज्ञं निर्भयस् तु भवस् तदा  
०७,१७३।०४२च् धनुषा बाणम् उत्सृज्य सघोषं विननाद च  
०७,१७३।०४३अ ते न शर्म कुतः शान्तिं लेभिरे स्म सुरास् तदा  
०७,१७३।०४३च् विद्रुते सहसा यज्ञे कुपिते च महेश्वरे  
०७,१७३।०४४अ तेन ज्यातलघोषेण सर्वे लोकाः समाकुलाः  
०७,१७३।०४४च् बभूवुर् वशगाः पार्थ निपेतुश् च सुरासुराः  
०७,१७३।०४५अ आपश् चुक्षुभिरे सर्वाश् चकम्पे च वसुन्धरा  
०७,१७३।०४५च् पर्वताश् च व्यशीर्यन्त दिशो नागाश् च मोहिताः  
०७,१७३।०४६अ अन्धाश् च तमसा लोका न प्रकाशन्त संवृताः  
०७,१७३।०४६च् जघ्निवान् सह सूर्येण सर्वेषां ज्योतिषां प्रभाः  
०७,१७३।०४७अ चुक्रुशुर् भयभीताश् च शान्तिं चक्रुस् तथैव च  
०७,१७३।०४७च् ऋषयः सर्वभूतानाम् आत्मनश् च सुखैषिणः  
०७,१७३।०४८अ पूषाणम् अभ्यद्रवत शङ्करः प्रहसन्न् इव  
०७,१७३।०४८च् पुरोडाशं भक्षयतो दशनान् वै व्यशातयत्  
०७,१७३।०४९अ ततो निश्चक्रमुर् देवा वेपमाना नताः स्म तम्  
०७,१७३।०४९च् पुनश् च सन्दधे दीप्तं देवानां निशितं शरम्  
०७,१७३।०४९द्*१४५५_०१ सधूमविस्फुलिङ्गाभं विद्युत्तोयदसन्निभम्  
०७,१७३।०४९द्*१४५५_०२ तं दृष्ट्वा तु सुराः सर्वे प्रणिपत्य महेश्वरम्  
०७,१७३।०५०अ रुद्रस्य यज्ञभागं च विशिष्टं ते न्व् अकल्पयन्  
०७,१७३।०५०च् भयेन त्रिदशा राजञ् शरणं च प्रपेदिरे  
०७,१७३।०५१अ तेन चैवातिकोपेन स यज्ञः सन्धितस् तदा  
०७,१७३।०५१च् यत्ताश् चापि सुरा आसन् यत्ताश् चाद्यापि तं प्रति  
०७,१७३।०५२अ असुराणां पुराण्य् आसंस् त्रीणि वीर्यवतां दिवि  
०७,१७३।०५२च् आयसं राजतं चैव सौवर्णम् अपरं महत्  
०७,१७३।०५३अ आयसं तारकाक्षस्य कमलाक्षस्य राजतम्  
०७,१७३।०५३च् सौवर्णं परमं ह्य् आसीद् विद्युन्मालिन एव च  
०७,१७३।०५४अ न शक्तस् तानि मघवान् भेत्तुं सर्वायुधैर् अपि  
०७,१७३।०५४च् अथ सर्वे ऽमरा रुद्रं जग्मुः शरणम् अर्दिताः  
०७,१७३।०५५अ ते तम् ऊचुर् महात्मानं सर्वे देवाः सवासवाः  
०७,१७३।०५५ब्*१४५६_०१ ब्रह्मदत्तवरा ह्य् एते घोरास् त्रिपुरवासिनः  
०७,१७३।०५५ब्*१४५६_०२ पीडयन्त्य् अधिकं लोकं यस्मात् ते वरदर्पिताः  
०७,१७३।०५५ब्*१४५६_०३ त्वद् ऋते देवदेवेश नान्यः शक्तः कथं चन  
०७,१७३।०५५ब्*१४५६_०४ हन्तुं दैत्यान् महादेव त्वं हन्ता च सुरद्विषाम्  
०७,१७३।०५५च् रुद्र रौद्रा भविष्यन्ति पशवः सर्वकर्मसु  
०७,१७३।०५५ए निपातयिष्यसे चैनान् असुरान् भुवनेश्वर  
०७,१७३।०५६अ स तथोक्तस् तथेत्य् उक्त्वा देवानां हितकाम्यया  
०७,१७३।०५६ब्*१४५७_०१ शल्यम् अग्निं च वै कृत्वा पुङ्खे सोमम् अपां पतिम्  
०७,१७३।०५६ब्*१४५७_०२ स कृत्वा धनुर् ओङ्कारं सावित्रीं ज्यां महेश्वरः  
०७,१७३।०५६ब्*१४५७_०३ हयांश् च चतुरो वेदान् सर्ववेदमयं रथम्  
०७,१७३।०५६ब्*१४५७_०४ प्रजापतिं रथश्रेष्ठे विनियुज्य स सारथिम्  
०७,१७३।०५६ब्@०२५_०००१ गन्धमादनविन्ध्यौ च कृत्वा वंशध्वजौ हरः  
०७,१७३।०५६ब्@०२५_०००२ पृथ्वीं ससागरवनां रथं कृत्वा तु शङ्करः  
०७,१७३।०५६ब्@०२५_०००३ अक्षं कृत्वा तु नागेन्द्रं शेषं नागं त्रिलोचनः  
०७,१७३।०५६ब्@०२५_०००४ चक्रं कृत्वा तु चन्द्रार्कौ देवदेवः पिनाकधृक्  
०७,१७३।०५६ब्@०२५_०००५ अणी कृत्वैलपत्रं च पुष्पदन्तं च त्र्यम्बकः  
०७,१७३।०५६ब्@०२५_०००६ यूपं कृत्वा च मलयम् अवनाहं च तक्षकम्  
०७,१७३।०५६ब्@०२५_०००७ योक्त्राङ्गानि च चत्वारि कृत्वा शर्वः प्रतापवान्  
०७,१७३।०५६ब्@०२५_०००८ वेदान् कृत्वाथ चतुरश् चतुरो ऽश्वान् महेश्वरः  
०७,१७३।०५६ब्@०२५_०००९ उपवेदान् खलीनांश् च कृत्वा लोकत्रयेश्वरः  
०७,१७३।०५६ब्@०२५_००१० गायत्रीं प्रग्रहं कृत्वा सावित्रीं च महेश्वरः  
०७,१७३।०५६ब्@०२५_००११ कृत्वोङ्कारं प्रतोदं च ब्रह्माणं चैव सारथिम्  
०७,१७३।०५६ब्@०२५_००१२ गाण्डीवं मन्दरं कृत्वा गुणं कृत्वा च वासुकिम्  
०७,१७३।०५६ब्@०२५_००१३ विष्णुं शरोत्तमं कृत्वा शल्यम् अग्निं तथैव च  
०७,१७३।०५६ब्@०२५_००१४ वायुं कृत्वाथ वाजाभ्यां पुङ्खे वैवस्वतं यमम्  
०७,१७३।०५६ब्@०२५_००१५ विद्युत् कृत्वाथ निश्राणं मेरुं कृत्वाथ वै ध्वजम्  
०७,१७३।०५६ब्@०२५_००१६ आरुह्य स रथं दिव्यं सर्वदेवमयं शिवः  
०७,१७३।०५६ब्@०२५_००१७ त्रिपुरस्य वधार्थाय स्थाणुः प्रहरतां वरः  
०७,१७३।०५६ब्@०२५_००१८ असुराणाम् अन्तकरः श्रीमान् अतुलविक्रमः  
०७,१७३।०५६ब्@०२५_००१९ स्तूयमानः सुरैः पार्थ ऋषिभिश् च तपोधनैः  
०७,१७३।०५६ब्@०२५_००२० स्थानं माहेश्वरं कृत्वा दिव्यम् अप्रतिमं प्रभुः  
०७,१७३।०५६च् अतिष्ठत् स्थाणुभूतः स सहस्रं परिवत्सरान्  
०७,१७३।०५७अ यदा त्रीणि समेतानि अन्तरिक्षे पुराणि वै  
०७,१७३।०५७च् त्रिपर्वणा त्रिशल्येन तेन तानि बिभेद सः  
०७,१७३।०५८अ पुराणि न च तं शेकुर् दानवाः प्रतिवीक्षितुम्  
०७,१७३।०५८च् शरं कालाग्निसंयुक्तं विष्णुसोमसमायुतम्  
०७,१७३।०५८द्*१४५८_०१ पुराणि दग्धवन्तं तं देवी याता प्रवीक्षितुम्  
०७,१७३।०५८द्*१४५९_०१ मुमोच भगवाञ् शम्भुः पुराण्य् आदिश्य वीर्यवान्  
०७,१७३।०५८द्*१४५९_०२ ततो दैत्या महाभाग सपुत्राः सपरिग्रहाः  
०७,१७३।०५८द्*१४५९_०३ भस्मीभूता दुरात्मानो भिन्नाश् च त्रिपुरे पुरा  
०७,१७३।०५८द्*१४५९_०४ हत्वा दैत्यान् महादेवः सर्वदेवैः सभाजितः  
०७,१७३।०५८द्*१४५९_०५ ऋषिभिः संस्तुतश् चैव परां मुदम् उपागमत्  
०७,१७३।०५८द्*१४५९_०६ ततो ब्रह्मा सुरैः सार्धं बृहस्पतिपुरोगमैः  
०७,१७३।०५८द्*१४५९_०७ स्तुतिम् आरेभिरे कर्तुं भिन्ने त्रिपुरमन्दिरे  
०७,१७३।०५८द्*१४६०_०१ देव्याः स्वयंवरे वृत्तं शृणुष्वान्यद् धनञ्जय  
०७,१७३।०५९अ बालम् अङ्कगतं कृत्वा स्वयं पञ्चशिखं पुनः  
०७,१७३।०५९च् उमा जिज्ञासमाना वै को ऽयम् इत्य् अब्रवीत् सुरान्  
०७,१७३।०५९द्*१४६१_०१ असूयतश् च शक्रस्य वज्रेण प्रहरिष्यतः  
०७,१७३।०६०अ बाहुं सवज्रं शक्रस्य क्रुद्धस्यास्तम्भयत् प्रभुः  
०७,१७३।०६०ब्*१४६२_०१ प्रहस्य भगवांस् तूर्णं सर्वलोकेश्वरः शिवः  
०७,१७३।०६०ब्*१४६२_०२ ततः संस्तम्भितभुजः शक्रो देवगणैर् वृतः  
०७,१७३।०६०ब्*१४६२_०३ जगाम शरणं तूर्णं ब्रह्माणं प्रभुम् अव्ययम्  
०७,१७३।०६०ब्*१४६२_०४ ते तं प्रणम्य शिरसा प्रोचुः प्राञ्जलयस् तदा  
०७,१७३।०६०ब्*१४६२_०५ किम् अप्य् अङ्कगतं ब्रह्मन् पार्वत्या भूतम् अद्भुतम्  
०७,१७३।०६०ब्*१४६२_०६ बालरूपधरं दृष्ट्वा नास्माभिस् तच् च लक्षितम्  
०७,१७३।०६०ब्*१४६२_०७ तस्मात् त्वां प्रष्टुम् इच्छामो निर्जिता येन वै वयम्  
०७,१७३।०६०ब्*१४६२_०८ अयुध्यता हि बालेन लीलया सपुरन्दराः  
०७,१७३।०६०ब्*१४६२_०९ तेषां तद् वचनं श्रुत्वा ब्रह्मा ब्रह्मविदां वरः  
०७,१७३।०६०ब्*१४६२_१० ध्यात्वा स शम्भुं भगवान् बालं चामिततेजसम्  
०७,१७३।०६०ब्*१४६२_११ उवाच भगवान् ब्रह्मा शक्रादींश् च सुरोत्तमान्  
०७,१७३।०६०ब्*१४६२_१२ चराचरस्य जगतः प्रभुः स भगवान् हरः  
०७,१७३।०६०ब्*१४६२_१३ तस्मात् परतरं नान्यत् किं चिद् अस्ति महेश्वरात्  
०७,१७३।०६०ब्*१४६२_१४ यो दृष्टो ह्य् उमया सार्धं युष्माभिर् अमितद्युतिः  
०७,१७३।०६०ब्*१४६२_१५ स पार्वत्याः कृते देवः कृतवान् बालरूपताम्  
०७,१७३।०६०ब्*१४६२_१६ ते मया सहिता यूयं प्रपद्यध्वं तम् एव हि  
०७,१७३।०६०च् स एष भगवान् देवः सर्वलोकेश्वरः प्रभुः  
०७,१७३।०६०द्*१४६३_०१ एवम् उक्ता गता देवा यत्र देवो महेश्वरः  
०७,१७३।०६०द्*१४६४_०१ अथान्येन स्वरूपेण ब्रह्मा दृष्ट्वा तम् अव्ययम्  
०७,१७३।०६१अ न सम्बुबुधिरे चैनं देवास् तं भुवनेश्वरम्  
०७,१७३।०६१च् सप्रजापतयः सर्वे बालार्कसदृशप्रभम्  
०७,१७३।०६२अ अथाभ्येत्य ततो ब्रह्मा दृष्ट्वा च स महेश्वरम्  
०७,१७३।०६२च् अयं श्रेष्ठ इति ज्ञात्वा ववन्दे तं पितामहः  
०७,१७३।०६२द्*१४६५_०० ब्रह्मोवाच  
०७,१७३।०६२द्*१४६५_०१ त्वं यज्ञो भुवनस्यास्य त्वं गतिस् त्वं परायणम्  
०७,१७३।०६२द्*१४६५_०२ त्वं भवस् त्वं महादेवस् त्वं धाम परमं पदम्  
०७,१७३।०६२द्*१४६५_०३ त्वया सर्वम् इदं व्याप्तं जगत् स्थावरजङ्गमम्  
०७,१७३।०६२द्*१४६५_०४ भगवन् भूतभव्येश लोकनाथ जगत्पते  
०७,१७३।०६२द्*१४६५_०५ प्रसादं कुरु शक्रस्य त्वया क्रोधार्दितस्य वै  
०७,१७३।०६२द्*१४६५_०५ व्यास उवाच  
०७,१७३।०६२द्*१४६५_०६ पद्मयोनेर् वचः श्रुत्वा ततः प्रीतो महेश्वरः  
०७,१७३।०६२द्*१४६५_०७ प्रसादाभिमुखो भूत्वा चाट्टहासम् अथाकरोत्  
०७,१७३।०६३अ ततः प्रसादयाम् आसुर् उमां रुद्रं च ते सुराः  
०७,१७३।०६३च् अभवच् च पुनर् बाहुर् यथाप्रकृति वज्रिणः  
०७,१७३।०६४अ तेषां प्रसन्नो भगवान् सपत्नीको वृषध्वजः  
०७,१७३।०६४च् देवानां त्रिदशश्रेष्ठो दक्षयज्ञविनाशनः  
०७,१७३।०६५अ स वै रुद्रः स च शिवः सो ऽग्निः शर्वः स सर्ववित्  
०७,१७३।०६५च् स चेन्द्रश् चैव वायुश् च सो ऽश्विनौ स च विद्युतः  
०७,१७३।०६६अ स भवः स च पर्जन्यो महादेवः स चानघः  
०७,१७३।०६६च् स चन्द्रमाः स चेशानः स सूर्यो वरुणश् च सः  
०७,१७३।०६७अ स कालः सो ऽन्तको मृत्युः स यमो रात्र्यहानि च  
०७,१७३।०६७च् मासार्धमासा ऋतवः सन्ध्ये संवत्सरश् च सः  
०७,१७३।०६८अ स च धाता विधाता च विश्वात्मा विश्वकर्मकृत्  
०७,१७३।०६८च् सर्वासां देवतानां च धारयत्य् अवपुर् वपुः  
०७,१७३।०६९अ सर्वैर् देवैः स्तुतो देवः सैकधा बहुधा च सः  
०७,१७३।०६९च् शतधा सहस्रधा चैव तथा शतसहस्रधा  
०७,१७३।०६९द्*१४६६_०१ द्वे तनू तस्य देवस्य वेदज्ञा ब्राह्मणा विदुः  
०७,१७३।०६९द्*१४६६_०२ घोरा चान्या शिवा चान्या ते तनू बहुधा पुनः  
०७,१७३।०६९द्*१४६६_०३ घोरा तु या तनुस् तस्य सो ऽग्निर् विद्युत् स भास्करः  
०७,१७३।०६९द्*१४६६_०४ सोमार्धं पुनर् एवास्य आपो ज्योतींषि चन्द्रमाः  
०७,१७३।०६९द्*१४६६_०५ वेदाङ्गाः सोपनिषदः पुराणाध्यात्मनिश्चयाः  
०७,१७३।०६९द्*१४६६_०६ यद् अत्र परमं गुह्यं स वै देवो महेश्वरः  
०७,१७३।०७०अ ईदृशः स महादेवो भूयश् च भगवान् अजः  
०७,१७३।०७०च् न हि सर्वे मया शक्या वक्तुं भगवतो गुणाः  
०७,१७३।०७०द्*१४६७_०१ अपि वर्षसहस्रेण सततं पाण्डुनन्दन  
०७,१७३।०७१अ सर्वैर् ग्रहैर् गृहीतान् वै सर्वपापसमन्वितान्  
०७,१७३।०७१च् स मोचयति सुप्रीतः शरण्यः शरणागतान्  
०७,१७३।०७२अ आयुर् आरोग्यम् ऐश्वर्यं वित्तं कामांश् च पुष्कलान्  
०७,१७३।०७२च् स ददाति मनुष्येभ्यः स चैवाक्षिपते पुनः  
०७,१७३।०७३अ सेन्द्रादिषु च देवेषु तस्य चैश्वर्यम् उच्यते  
०७,१७३।०७३च् स चैव व्याहृते लोके मनुष्याणां शुभाशुभे  
०७,१७३।०७४अ ऐश्वर्याच् चैव कामानाम् ईश्वरः पुनर् उच्यते  
०७,१७३।०७४च् महेश्वरश् च भूतानां महताम् ईश्वरश् च सः  
०७,१७३।०७५अ बहुभिर् बहुधा रूपैर् विश्वं व्याप्नोति वै जगत्  
०७,१७३।०७५च् अस्य देवस्य यद् वक्त्रं समुद्रे तद् अतिष्ठत  
०७,१७३।०७५द्*१४६८_०१ वडवामुखेति विख्यातं पिबत् तोयमयं हविः  
०७,१७३।०७६अ एष चैव श्मशानेषु देवो वसति नित्यशः  
०७,१७३।०७६च् यजन्त्य् एनं जनास् तत्र वीरस्थान इतीश्वरम्  
०७,१७३।०७७अ अस्य दीप्तानि रूपाणि घोराणि च बहूनि च  
०७,१७३।०७७च् लोके यान्य् अस्य कुर्वन्ति मनुष्याः प्रवदन्ति च  
०७,१७३।०७८अ नामधेयानि लोकेषु बहून्य् अत्र यथार्थवत्  
०७,१७३।०७८च् निरुच्यन्ते महत्त्वाच् च विभुत्वात् कर्मभिस् तथा  
०७,१७३।०७९अ वेदे चास्य समाम्नातं शतरुद्रीयम् उत्तमम्  
०७,१७३।०७९च् नाम्ना चानन्तरुद्रेति उपस्थानं महात्मनः  
०७,१७३।०८०अ स कामानां प्रभुर् देवो ये दिव्या ये च मानुषाः  
०७,१७३।०८०च् स विभुः स प्रभुर् देवो विश्वं व्याप्नुवते महत्  
०७,१७३।०८१अ ज्येष्ठं भूतं वदन्त्य् एनं ब्राह्मणा मुनयस् तथा  
०७,१७३।०८१च् प्रथमो ह्य् एष देवानां मुखाद् अस्यानलो ऽभवत्  
०७,१७३।०८२अ सर्वथा यत् पशून् पाति तैश् च यद् रमते पुनः  
०७,१७३।०८२च् तेषाम् अधिपतिर् यच् च तस्मात् पशुपतिः स्मृतः  
०७,१७३।०८३अ नित्येन ब्रह्मचर्येण लिङ्गम् अस्य यदा स्थितम्  
०७,१७३।०८३च् महयन्ति च लोकाश् च महेश्वर इति स्मृतः  
०७,१७३।०८४अ ऋषयश् चैव देवाश् च गन्धर्वाप्सरसस् तथा  
०७,१७३।०८४च् लिङ्गम् अस्यार्चयन्ति स्म तच् चाप्य् ऊर्ध्वं समास्थितम्  
०७,१७३।०८४द्*१४६९_०१ उर्ध्वलिङ्गस् ततश् चोक्तो भगवान् ब्राह्मणैः सदा  
०७,१७३।०८५अ पूज्यमाने ततस् तस्मिन् मोदते स महेश्वरः  
०७,१७३।०८५च् सुखी प्रीतश् च भवति प्रहृष्टश् चैव शङ्करः  
०७,१७३।०८६अ यद् अस्य बहुधा रूपं भूतभव्यभवत्स्थितम्  
०७,१७३।०८६च् स्थावरं जङ्गमं चैव बहुरूपस् ततः स्मृतः  
०७,१७३।०८७अ एकाक्षो जाज्वलन्न् आस्ते सर्वतोक्षिमयो ऽपि वा  
०७,१७३।०८७च् क्रोधाद् यश् चाविशल् लोकांस् तस्माच् छर्व इति स्मृतः  
०७,१७३।०८८अ धूम्रं रूपं च यत् तस्य धूर्जटिस् तेन उच्यते  
०७,१७३।०८८च् विश्वे देवाश् च यत् तस्मिन् विश्वरूपस् ततः स्मृतः  
०७,१७३।०८९अ तिस्रो देवीर् यदा चैव भजते भुवनेश्वरः  
०७,१७३।०८९च् द्याम् अपः पृथिवीं चैव त्र्यम्बकश् च ततः स्मृतः  
०७,१७३।०९०अ समेधयति यन् नित्यं सर्वार्थान् सर्वकर्मसु  
०७,१७३।०९०च् शिवम् इच्छन् मनुष्याणां तस्माद् एश शिवः स्मृतः  
०७,१७३।०९१अ सहस्राक्षो ऽयुताक्षो वा सर्वतोक्षिमयो ऽपि वा  
०७,१७३।०९१च् यच् च विश्वं महत् पाति महादेवस् ततः स्मृतः  
०७,१७३।०९२अ दहत्य् ऊर्ध्वं स्थितो यच् च प्राणोत्पत्तिस्थितश् च यत्  
०७,१७३।०९२च् स्थितलिङ्गश् च यन् नित्यं तस्मात् स्थाणुर् इति स्मृतः  
०७,१७३।०९२द्*१४७०_०१ सूर्याचन्द्रमसोर् लोके प्रकाशन्त्य् अंशवश् च ये  
०७,१७३।०९२द्*१४७०_०२ ते केशाः सञ्ज्ञितास् तस्य व्योमकेशस् ततः स्मृतः  
०७,१७३।०९२द्*१४७०_०३ कपिः श्रेष्ठ इति प्रोक्तो धर्मश् च वृष उच्यते  
०७,१७३।०९२द्*१४७०_०४ स देवदेवो भगवान् कीर्त्यते वै वृषाकपिः  
०७,१७३।०९२द्*१४७०_०५ ब्रह्माणम् इन्द्रं वरुणं यमं धनदम् एव च  
०७,१७३।०९२द्*१४७०_०६ निगृह्य हरते यस्मात् तस्माद् धर इति स्मृतः  
०७,१७३।०९२द्*१४७०_०७ निमीलिताभ्यां नेत्राभ्यां बाल्याद् देव्या महेश्वरः  
०७,१७३।०९२द्*१४७०_०८ ललाटे नेत्रम् असृजत् तेन त्र्यक्षः स उच्यते  
०७,१७३।०९२द्*१४७०_०९ भूतं भव्यं भविष्यच् च सर्वं सर्वम् अशेषतः  
०७,१७३।०९२द्*१४७०_१० भव एष ततो यस्माद् भूतभव्यभवोद्भवः  
०७,१७३।०९३अ विषमस्थः शरीरेषु समश् च प्राणिनाम् इह  
०७,१७३।०९३च् स वायुर् विषमस्थेषु प्राणापानशरीरिषु  
०७,१७३।०९४अ पूजयेद् विग्रहं यस् तु लिङ्गं वापि समर्चयेत्  
०७,१७३।०९४च् लिङ्गं पूजयिता नित्यं महतीं श्रियम् अश्नुते  
०७,१७३।०९५अ ऊरुभ्याम् अर्धम् आग्नेयं सोमार्धं च शिवा तनुः  
०७,१७३।०९५च् आत्मनो ऽर्धं च तस्याग्निः सोमो ऽर्धं पुनर् उच्यते  
०७,१७३।०९६अ तैजसी महती दीप्ता देवेभ्यश् च शिवा तनुः  
०७,१७३।०९६च् भास्वती मानुषेष्व् अस्य तनुर् घोराग्निर् उच्यते  
०७,१७३।०९७अ ब्रह्मचर्यं चरत्य् एष शिवा यास्य तनुस् तया  
०७,१७३।०९७च् यास्य घोरतरा मूर्तिः सर्वान् अत्ति तयेश्वरः  
०७,१७३।०९८अ यन् निर्दहति यत् तीक्ष्णो यद् उग्रो यत् प्रतापवान्  
०७,१७३।०९८च् मांसशोणितमज्जादो यत् ततो रुद्र उच्यते  
०७,१७३।०९९अ एष देवो महादेवो यो ऽसौ पार्थ तवाग्रतः  
०७,१७३।०९९च् सङ्ग्रामे शात्रवान् निघ्नंस् त्वया दृष्टः पिनाकधृक्  
०७,१७३।०९९द्*१४७१_०१ सिन्धुराजवधार्थाय प्रतिज्ञाते त्वयानघ  
०७,१७३।०९९द्*१४७२_०१ कृष्णेन दर्शिते स्वप्ने यस् ते शैलेन्द्रमूर्धनि  
०७,१७३।१००अ एष वै भगवान् देवः सङ्ग्रामे याति ते ऽग्रतः  
०७,१७३।१००च् येन दत्तानि ते ऽस्त्राणि यैस् त्वया दानवा हताः  
०७,१७३।१०१अ धन्यं यशस्यम् आयुष्यं पुण्यं वेदैश् च सञ्ज्ञितम्  
०७,१७३।१०१च् देवदेवस्य ते पार्थ व्याख्यातं शतरुद्रियम्  
०७,१७३।१०२अ सर्वार्थसाधकं पुण्यं सर्वकिल्बिषनाशनम्  
०७,१७३।१०२च् सर्वपापप्रशमनं सर्वदुःखभयापहम्  
०७,१७३।१०२द्*१४७३_०१ अश्वमेधसहस्रस्य राजसूयशतस्य च  
०७,१७३।१०२द्*१४७३_०२ इष्टस्य फलम् आप्नोति दुराचारो ऽपि मानवः  
०७,१७३।१०२द्*१४७३_०३ गवां कोटिशतस्यापि दानस्य फलम् अश्नुते  
०७,१७३।१०३अ चतुर्विधम् इदं स्तोत्रं यः शृणोति नरः सदा  
०७,१७३।१०३च् विजित्य सर्वाञ् शत्रून् स रुद्रलोके महीयते  
०७,१७३।१०४अ चरितं महात्मनो दिव्यं साङ्ग्रामिकम् इदं शुभम्  
०७,१७३।१०४च् पठन् वै शतरुद्रीयं शृण्वंश् च सततोत्थितः  
०७,१७३।१०४द्*१४७४_०१ यः शृणोति नरो भक्त्या यश् चापि परिकीर्तयेत्  
०७,१७३।१०४द्*१४७४_०२ दिवा वा यदि वा रात्रौ ब्रह्महत्यां व्यपोहति  
०७,१७३।१०५अ भक्तो विश्वेश्वरं देवं मानुषेषु तु यः सदा  
०७,१७३।१०५च् वरान् स कामांल् लभते प्रसन्ने त्र्यम्बके नरः  
०७,१७३।१०६अ गच्छ युध्यस्व कौन्तेय न तवास्ति पराजयः  
०७,१७३।१०६च् यस्य मन्त्री च गोप्ता च पार्श्वतस् ते जनार्दनः  
०७,१७३।१०७ सञ्जय उवाच  
०७,१७३।१०७अ एवम् उक्त्वार्जुनं सङ्ख्ये पराशरसुतस् तदा  
०७,१७३।१०७च् जगाम भरतश्रेष्ठ यथागतम् अरिन्दम  
०७,१७३।१०७द्*१४७५_०० सञ्जय उवाच  
०७,१७३।१०७द्*१४७५_०१ युद्धं कृत्वा महाघोरं पञ्चाहानि महाबलः  
०७,१७३।१०७द्*१४७५_०२ ब्राह्मणो निहतो राजन् ब्रह्मलोकम् अवाप्तवान्  
०७,१७३।१०७द्*१४७५_०३ अधीते यत् फलं वेदे तद् अस्मिन्न् अपि पर्वणि  
०७,१७३।१०७द्*१४७५_०४ क्षत्रियाणाम् अभीरूणां विशुद्धं ख्याप्यते यशः  
०७,१७३।१०७द्*१४७६_०१ य इदं पठते पर्व शृणुयाद् वापि नित्यशः  
०७,१७३।१०७द्*१४७६_०२ स मुच्यते महापापैः कृतैर् घोरैश् च कर्मभिः  
०७,१७३।१०७द्*१४७७_०१ इदं पठेत् सर्वमहार्थसंयुतं  
०७,१७३।१०७द्*१४७७_०२ रणे जयं पाण्डववृष्णिसिंहयोः  
०७,१७३।१०७द्*१४७७_०३ सदा शुभं यः शृणुयात् तथा नरः  
०७,१७३।१०७द्*१४७७_०४ स मुच्यते पापकरो ऽपि कर्मभिः  
०७,१७३।१०७द्*१४७८_०१ यज्ञावाप्तिर् ब्राह्मणस्येह नित्यं  
०७,१७३।१०७द्*१४७८_०२ युद्धे नित्यं क्षत्रियाणां जयश् च  
०७,१७३।१०७द्*१४७८_०३ शेषौ वर्णौ कामम् इष्टं लभेते  
०७,१७३।१०७द्*१४७८_०४ पुत्रान् पौत्रान् नित्यम् इष्टांस् तथैव  
०७,१७३।१०७द्*१४७९_०१ एतद् आख्याय वै सूतो राज्ञः सर्वं तु सञ्जयः  
०७,१७३।१०७द्*१४७९_०२ प्रयातः शिबिरायैव द्रष्टुं कर्णस्य वैशसम्

