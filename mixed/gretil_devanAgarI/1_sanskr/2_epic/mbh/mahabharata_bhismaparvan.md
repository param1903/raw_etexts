+++
title = "Mahabharata: Bhismaparvan"

+++


## Intro
  
  
  
  
Mahabharata: Bhismaparvan  
  
  
  
  
% Mahabharata: Bhismaparvan  
% Electronic text (C) Bhandarkar Oriental Research Institute,  
% Pune, India, 1999  
  
% On the basis of the text entered by Muneo Tokunaga et al.,   
% revised by John Smith, Cambridge, et al.  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


०६,००१।०००*०००१_०१ नारायणं नमस्कृत्य नरं चैव नरोत्तमम्  
०६,००१।०००*०००१_०२ देवीं सरस्वतीं चैव ततो जयम् उदीरयेत्  
०६,००१।०००*०००२_०१ व्यासं वसिष्ठनप्तारं शक्तेः पौत्रम् अकल्मषम्  
०६,००१।०००*०००२_०२ पराशरात्मजं वन्दे शुकतातं तपोनिधिम्  
०६,००१।०००*०००२_०३ व्यासाय विष्णुरूपाय व्यासरूपाय विष्णवे  
०६,००१।०००*०००२_०४ नमो वै ब्रह्मनिधये वासिष्ठाय नमो नमः  
०६,००१।००१ जनमेजय उवाच  
०६,००१।००१अ कथं युयुधिरे वीराः कुरुपाण्डवसोमकाः  
०६,००१।००१च् पार्थिवाश् च महाभागा नानादेशसमागताः  
०६,००१।००१द्*०००३_०१ प्रत्ययुध्यन्त समरे भीष्मेणामित्रकर्षिणा  
०६,००१।००१द्*०००३_०२ कथं वा कौरवाः सर्वे भीमसेने चमूपतौ  
०६,००१।००१द्*०००४_०१ निवेशं चक्रिरे योद्धुं तन् मे शम्स महामते  
०६,००१।००२ वैशम्पायन उवाच  
०६,००१।००२अ यथा युयुधिरे वीराः कुरुपाण्डवसोमकाः  
०६,००१।००२च् कुरुक्षेत्रे तपःक्षेत्रे शृणु तत् पृथिवीपते  
०६,००१।००३अ अवतीर्य कुरुक्षेत्रं पाण्डवाः सहसोमकाः  
०६,००१।००३च् कौरवान् अभ्यवर्तन्त जिगीषन्तो महाबलाः  
०६,००१।००४अ वेदाध्ययनसम्पन्नाः सर्वे युद्धाभिनन्दिनः  
०६,००१।००४च् आशंसन्तो जयं युद्धे वधं वाभिमुखा रणे  
०६,००१।००४द्*०००५_०१ पूर्वभागे तु क्षेत्रस्य स्थिताः प्रत्यङ्मुखा युधि  
०६,००१।००५अ अभियाय च दुर्धर्षां धार्तराष्ट्रस्य वाहिनीम्  
०६,००१।००५च् प्राङ्मुखाः पश्चिमे भागे न्यविशन्त ससैनिकाः  
०६,००१।००६अ समन्तपञ्चकाद् बाह्यं शिबिराणि सहस्रशः  
०६,००१।००६च् कारयाम् आस विधिवत् कुन्तीपुत्रो युधिष्ठिरः  
०६,००१।००७अ शून्येव पृथिवी सर्वा बालवृद्धावशेषिता  
०६,००१।००७च् निरश्वपुरुषा चासीद् रथकुञ्जरवर्जिता  
०६,००१।००८अ यावत् तपति सूर्यो हि जम्बूद्वीपस्य मण्डलम्  
०६,००१।००८च् तावद् एव समावृत्तं बलं पार्थिवसत्तम  
०६,००१।००९अ एकस्थाः सर्ववर्णास् ते मण्डलं बहुयोजनम्  
०६,००१।००९च् पर्याक्रामन्त देशांश् च नदीः शैलान् वनानि च  
०६,००१।०१०अ तेषां युधिष्ठिरो राजा सर्वेषां पुरुषर्षभ  
०६,००१।०१०च् आदिदेश सवाहानां भक्ष्यभोज्यम् अनुत्तमम्  
०६,००१।०११अ सञ्ज्ञाश् च विविधास् तास् तास् तेषां चक्रे युधिष्ठिरः  
०६,००१।०११च् एवंवादी वेदितव्यः पाण्डवेयो ऽयम् इत्य् उत  
०६,००१।०१२अ अभिज्ञानानि सर्वेषां सञ्ज्ञाश् चाभरणानि च  
०६,००१।०१२च् योजयाम् आस कौरव्यो युद्धकाल उपस्थिते  
०६,००१।०१३अ दृष्ट्वा ध्वजाग्रं पार्थानां धार्तराष्ट्रो महामनाः  
०६,००१।०१३च् सह सर्वैर् महीपालैः प्रत्यव्यूहत पाण्डवान्  
०६,००१।०१४अ पाण्डुरेणातपत्रेण ध्रियमाणेन मूर्धनि  
०६,००१।०१४च् मध्ये नागसहस्रस्य भ्रातृभिः परिवारितम्  
०६,००१।०१५अ दृष्ट्वा दुर्योधनं हृष्टाः सर्वे पाण्डवसैनिकाः  
०६,००१।०१५अ*०००६_०१ । । । । । । । । प्रहृष्टवदनं ततः  
०६,००१।०१५अ*०००६_०२ आयोधनं प्रविविशुः । । । । । । । ।  
०६,००१।०१५च् दध्मुः सर्वे महाशङ्खान् भेरीर् जघ्नुः सहस्रशः  
०६,००१।०१६अ ततः प्रहृष्टां स्वां सेनाम् अभिवीक्ष्याथ पाण्डवाः  
०६,००१।०१६च् बभूवुर् हृष्टमनसो वासुदेवश् च वीर्यवान्  
०६,००१।०१७अ ततो योधान् हर्षयन्तौ वासुदेवधनञ्जयौ  
०६,००१।०१७च् दध्मतुः पुरुषव्याघ्रौ दिव्यौ शङ्खौ रथे स्थितौ  
०६,००१।०१८अ पाञ्चजन्यस्य निर्घोषं देवदत्तस्य चोभयोः  
०६,००१।०१८च् श्रुत्वा सवाहना योधाः शकृन्मूत्रं प्रसुस्रुवुः  
०६,००१।०१९अ यथा सिंहस्य नदतः स्वनं श्रुत्वेतरे मृगाः  
०६,००१।०१९च् त्रसेयुस् तद्वद् एवासीद् धार्तराष्ट्रबलं तदा  
०६,००१।०२०अ उदतिष्ठद् रजो भौमं न प्राज्ञायत किं चन  
०६,००१।०२०च् अन्तर्धीयत चादित्यः सैन्येन रजसावृतः  
०६,००१।०२१अ ववर्ष चात्र पर्जन्यो मांसशोणितवृष्टिमान्  
०६,००१।०२१च् व्युक्षन् सर्वाण्य् अनीकानि तद् अद्भुतम् इवाभवत्  
०६,००१।०२२अ वायुस् ततः प्रादुरभून् नीचैः शर्करकर्षणः  
०६,००१।०२२च् विनिघ्नंस् तान्य् अनीकानि विधमंश् चैव तद् रजः  
०६,००१।०२३अ उभे सेने तदा राजन् युद्धाय मुदिते भृशम्  
०६,००१।०२३च् कुरुक्षेत्रे स्थिते यत्ते सागरक्षुभितोपमे  
०६,००१।०२४अ तयोस् तु सेनयोर् आसीद् अद्भुतः स समागमः  
०६,००१।०२४च् युगान्ते समनुप्राप्ते द्वयोः सागरयोर् इव  
०६,००१।०२५अ शून्यासीत् पृथिवी सर्वा बालवृद्धावशेषिता  
०६,००१।०२५च् तेन सेनासमूहेन समानीतेन कौरवैः  
०६,००१।०२५द्*०००७_०१ ततस् ते समयं युद्धे स्यात् प्रीतिश् च परस्परम्  
०६,००१।०२५द्*०००८_०१ समन्तान् नगकल्पेन गर्जमानेन *र्वतः  
०६,००१।०२६अ ततस् ते समयं चक्रुः कुरुपाण्डवसोमकाः  
०६,००१।०२६च् धर्मांश् च स्थापयाम् आसुर् युद्धानां भरतर्षभ  
०६,००१।०२७अ निवृत्ते चैव नो युद्धे प्रीतिश् च स्यात् परस्परम्  
०६,००१।०२७च् यथापुरं यथायोगं न च स्याच् छलनं पुनः  
०६,००१।०२८अ वाचा युद्धे प्रवृत्ते नो वाचैव प्रतियोधनम्  
०६,००१।०२८च् निष्क्रान्तः पृतनामध्यान् न हन्तव्यः कथं चन  
०६,००१।०२९अ रथी च रथिना योध्यो गजेन गजधूर्गतः  
०६,००१।०२९च् अश्वेनाश्वी पदातिश् च पदातेनैव भारत  
०६,००१।०३०अ यथायोगं यथावीर्यं यथोत्साहं यथावयः  
०६,००१।०३०च् समाभाष्य प्रहर्तव्यं न विश्वस्ते न विह्वले  
०६,००१।०३१अ परेण सह संयुक्तः प्रमत्तो विमुखस् तथा  
०६,००१।०३१च् क्षीणशस्त्रो विवर्मा च न हन्तव्यः कथं चन  
०६,००१।०३२अ न सूतेषु न धुर्येषु न च शस्त्रोपनायिषु  
०६,००१।०३२च् न भेरीशङ्खवादेषु प्रहर्तव्यं कथं चन  
०६,००१।०३३अ एवं ते समयं कृत्वा कुरुपाण्डवसोमकाः  
०६,००१।०३३च् विस्मयं परमं जग्मुः प्रेक्षमाणाः परस्परम्  
०६,००१।०३४अ निविश्य च महात्मानस् ततस् ते पुरुषर्षभाः  
०६,००१।०३४च् हृष्टरूपाः सुमनसो बभूवुः सहसैनिकाः  
०६,००२।००१ वैशम्पायन उवाच  
०६,००२।००१अ ततः पूर्वापरे सन्ध्ये समीक्ष्य भगवान् ऋषिः  
०६,००२।००१च् सर्ववेदविदां श्रेष्ठो व्यासः सत्यवतीसुतः  
०६,००२।००२अ भविष्यति रणे घोरे भरतानां पितामहः  
०६,००२।००२च् प्रत्यक्षदर्शी भगवान् भूतभव्यभविष्यवित्  
०६,००२।००३अ वैचित्रवीर्यं राजानं स रहस्यं ब्रवीद् इदम्  
०६,००२।००३च् शोचन्तम् आर्तं ध्यायन्तं पुत्राणाम् अनयं तदा  
०६,००२।००४ व्यास उवाच  
०६,००२।००४अ राजन् परीतकालास् ते पुत्राश् चान्ये च भूमिपाः  
०६,००२।००४च् ते हनिष्यन्ति सङ्ग्रामे समासाद्येतरेतरम्  
०६,००२।००५अ तेषु कालपरीतेषु विनश्यत्सु च भारत  
०६,००२।००५च् कालपर्यायम् आज्ञाय मा स्म शोके मनः कृथाः  
०६,००२।००६अ यदि त्व् इच्छसि सङ्ग्रामे द्रष्टुम् एनं विशां पते  
०६,००२।००६च् चक्षुर् ददानि ते हन्त युद्धम् एतन् निशामय  
०६,००२।००७ धृतराष्ट्र उवाच  
०६,००२।००७अ न रोचये ज्ञातिवधं द्रष्टुं ब्रह्मर्षिसत्तम  
०६,००२।००७च् युद्धम् एतत् त्व् अशेषेण शृणुयां तव तेजसा  
०६,००२।००८ वैशम्पायन उवाच  
०६,००२।००८अ तस्मिन्न् अनिच्छति द्रष्टुं सङ्ग्रामं श्रोतुम् इच्छति  
०६,००२।००८च् वराणाम् ईश्वरो दाता सञ्जयाय वरं ददौ  
०६,००२।००९ व्यास उवाच  
०६,००२।००९अ एष ते सञ्जयो राजन् युद्धम् एतद् वदिष्यति  
०६,००२।००९च् एतस्य सर्वं सङ्ग्रामे नपरोक्षं भविष्यति  
०६,००२।०१०अ चक्षुषा सञ्जयो राजन् दिव्येनैष समन्वितः  
०६,००२।०१०च् कथयिष्यति ते युद्धं सर्वज्ञश् च भविष्यति  
०६,००२।०११अ प्रकाशं वा रहस्यं वा रात्रौ वा यदि वा दिवा  
०६,००२।०११च् मनसा चिन्तितम् अपि सर्वं वेत्स्यति सञ्जयः  
०६,००२।०१२अ नैनं शस्त्राणि भेत्स्यन्ति नैनं बाधिष्यते श्रमः  
०६,००२।०१२च् गावल्गणिर् अयं जीवन् युद्धाद् अस्माद् विमोक्ष्यते  
०६,००२।०१३अ अहं च कीर्तिम् एतेषां कुरूणां भरतर्षभ  
०६,००२।०१३च् पाण्डवानां च सर्वेषां प्रथयिष्यामि मा शुचः  
०६,००२।०१४अ दिष्टम् एतत् पुरा चैव नात्र शोचितुम् अर्हसि  
०६,००२।०१४च् न चैव शक्यं संयन्तुं यतो धर्मस् ततो जयः  
०६,००२।०१५ वैशम्पायन उवाच  
०६,००२।०१५अ एवम् उक्त्वा स भगवान् कुरूणां प्रपितामहः  
०६,००२।०१५च् पुनर् एव महाबाहुं धृतराष्ट्रम् उवाच ह  
०६,००२।०१६अ इह युद्धे महाराज भविष्यति महान् क्षयः  
०६,००२।०१६च् यथेमानि निमित्तानि भयायाद्योपलक्षये  
०६,००२।०१७अ श्येना गृध्राश् च काकाश् च कङ्काश् च सहिता बलैः  
०६,००२।०१७च् सम्पतन्ति वनान्तेषु समवायांश् च कुर्वते  
०६,००२।०१८अ अत्युग्रं च प्रपश्यन्ति युद्धम् आनन्दिनो द्विजाः  
०६,००२।०१८च् क्रव्यादा भक्षयिष्यन्ति मांसानि गजवाजिनाम्  
०६,००२।०१९अ खटाखटेति वाशन्तो भैरवं भयवेदिनः  
०६,००२।०१९च् कह्वाः प्रयान्ति मध्येन दक्षिणाम् अभितो दिशम्  
०६,००२।०२०अ उभे पूर्वापरे सन्ध्ये नित्यं पश्यामि भारत  
०६,००२।०२०अ*०००९_०१ । । । । । । । । रजोयुक्ते च भारत  
०६,००२।०२०अ*०००९_०२ दुर्निमित्तानि सर्वाणि । । । । । । । ।  
०६,००२।०२०च् उदयास्तमने सूर्यं कबन्धैः परिवारितम्  
०६,००२।०२१अ श्वेतलोहितपर्यन्ताः कृष्णग्रीवाः सविद्युतः  
०६,००२।०२१च् त्रिवर्णाः परिघाः सन्धौ भानुम् आवारयन्त्य् उत  
०६,००२।०२२अ ज्वलितार्केन्दुनक्षत्रं निर्विशेषदिनक्षपम्  
०६,००२।०२२च् अहोरात्रं मया दृष्टं तत्क्षयाय भविष्यति  
०६,००२।०२३अ अलक्ष्यः प्रभया हीनः पौर्णमासीं च कार्त्तिकीम्  
०६,००२।०२३च् चन्द्रो ऽभूद् अग्निवर्णश् च समवर्णे नभस्तले  
०६,००२।०२४अ स्वप्स्यन्ति निहता वीरा भूमिम् आवृत्य पार्थिवाः  
०६,००२।०२४च् राजानो राजपुत्राश् च शूराः परिघबाहवः  
०६,००२।०२५अ अन्तरिक्षे वराहस्य वृषदंशस्य चोभयोः  
०६,००२।०२५च् प्रणादं युध्यतो रात्रौ रौद्रं नित्यं प्रलक्षये  
०६,००२।०२६अ देवताप्रतिमाश् चापि कम्पन्ति च हसन्ति च  
०६,००२।०२६च् वमन्ति रुधिरं चास्यैः स्विद्यन्ति प्रपतन्ति च  
०६,००२।०२७अ अनाहता दुन्दुभयः प्रणदन्ति विशां पते  
०६,००२।०२७च् अयुक्ताश् च प्रवर्तन्ते क्षत्रियाणां महारथाः  
०६,००२।०२८अ कोकिलाः शतपत्राश् च चाषा भासाः शुकास् तथा  
०६,००२।०२८च् सारसाश् च मयूराश् च वाचो मुञ्चन्ति दारुणाः  
०६,००२।०२९अ गृहीतशस्त्राभरणा वर्मिणो वाजिपृष्ठगाः  
०६,००२।०२९च् अरुणोदयेषु दृश्यन्ते शतशः शलभव्रजाः  
०६,००२।०३०अ उभे सन्ध्ये प्रकाशेते दिशां दाहसमन्विते  
०६,००२।०३०च् आसीद् रुधिरवर्षं च अस्थिवर्षं च भारत  
०६,००२।०३१अ या चैषा विश्रुता राजंस् त्रैलोक्ये साधुसम्मता  
०६,००२।०३१च् अरुन्धती तयाप्य् एष वसिष्ठः पृष्ठतः कृतः  
०६,००२।०३२अ रोहिणीं पीडयन्न् एष स्थितो राजञ् शनैश्चरः  
०६,००२।०३२च् व्यावृत्तं लक्ष्म सोमस्य भविष्यति महद् भयम्  
०६,००२।०३३अ अनभ्रे च महाघोरं स्तनितं श्रूयते ऽनिशम्  
०६,००२।०३३च् वाहनानां च रुदतां प्रपतन्त्य् अश्रुबिन्दवः  
०६,००३।००१ व्यास उवाच  
०६,००३।००१अ खरा गोषु प्रजायन्ते रमन्ते मातृभिः सुताः  
०६,००३।००१च् अनार्तवं पुष्पफलं दर्शयन्ति वने द्रुमाः  
०६,००३।००२अ गर्भिण्यो राजपुत्र्यश् च जनयन्ति विभीषणान्  
०६,००३।००२च् क्रव्यादान् पक्षिणश् चैव गोमायून् अपरान् मृगान्  
०६,००३।००३अ त्रिविषाणाश् चतुर्नेत्राः पञ्चपादा द्विमेहनाः  
०६,००३।००३च् द्विशीर्षाश् च द्विपुच्छाश् च दंष्ट्रिणः पशवो ऽशिवाः  
०६,००३।००४अ जायन्ते विवृतास्याश् च व्याहरन्तो ऽशिवा गिरः  
०६,००३।००४च् त्रिपदाः शिखिनस् तार्क्ष्याश् चतुर्दंष्ट्रा विषाणिनः  
०६,००३।००५अ तथैवान्याश् च दृश्यन्ते स्त्रियश् च ब्रह्मवादिनाम्  
०६,००३।००५च् वैनतेयान् मयूरांश् च जनयन्त्यः पुरे तव  
०६,००३।००६अ गोवत्सं वडवा सूते श्वा सृगालं महीपते  
०६,००३।००६च् क्रकराञ् शारिकाश् चैव शुकांश् चाशुभवादिनः  
०६,००३।००७अ स्त्रियः काश् चित् प्रजायन्ते चतस्रः पञ्च कन्यकाः  
०६,००३।००७च् ता जातमात्रा नृत्यन्ति गायन्ति च हसन्ति च  
०६,००३।००८अ पृथग्जनस्य कुडकाः स्तनपाः स्तेनवेश्मनि  
०६,००३।००८च् नृत्यन्ति परिगायन्ति वेदयन्तो महद् भयम्  
०६,००३।००९अ प्रतिमाश् चालिखन्त्य् अन्ये सशस्त्राः कालचोदिताः  
०६,००३।००९च् अन्योन्यम् अभिधावन्ति शिशवो दण्डपाणयः  
०६,००३।००९ए उपरुन्धन्ति कृत्वा च नगराणि युयुत्सवः  
०६,००३।०१०अ पद्मोत्पलानि वृक्षेषु जायन्ते कुमुदानि च  
०६,००३।०१०च् विष्वग्वाताश् च वान्त्य् उग्रा रजो न व्युपशाम्यति  
०६,००३।०११अ अभीक्ष्णं कम्पते भूमिर् अर्कं राहुस् तथाग्रसत्  
०६,००३।०११च् श्वेतो ग्रहस् तथा चित्रां समतिक्रम्य तिष्ठति  
०६,००३।०१२अ अभावं हि विशेषेण कुरूणां प्रतिपश्यति  
०६,००३।०१२च् धूमकेतुर् महाघोरः पुष्यम् आक्रम्य तिष्ठति  
०६,००३।०१३अ सेनयोर् अशिवं घोरं करिष्यति महाग्रहः  
०६,००३।०१३च् मघास्व् अङ्गारको वक्रः श्रवणे च बृहस्पतिः  
०६,००३।०१४अ भाग्यं नक्षत्रम् आक्रम्य सूर्यपुत्रेण पीड्यते  
०६,००३।०१४च् शुक्रः प्रोष्ठपदे पूर्वे समारुह्य विशां पते  
०६,००३।०१४ए उत्तरे तु परिक्रम्य सहितः प्रत्युदीक्षते  
०६,००३।०१५अ श्यामो ग्रहः प्रज्वलितः सधूमः सहपावकः  
०६,००३।०१५च् ऐन्द्रं तेजस्वि नक्षत्रं ज्येष्ठाम् आक्रम्य तिष्ठति  
०६,००३।०१६अ ध्रुवः प्रज्वलितो घोरम् अपसव्यं प्रवर्तते  
०६,००३।०१६ब्*००१०_०१ रोहिणीं पीडयत्य् एवम् उभौ च शशिभास्करौ  
०६,००३।०१६च् चित्रास्वात्यन्तरे चैव धिष्ठितः परुषो ग्रहः  
०६,००३।०१७अ वक्रानुवक्रं कृत्वा च श्रवणे पावकप्रभः  
०६,००३।०१७च् ब्रह्मराशिं समावृत्य लोहिताङ्गो व्यवस्थितः  
०६,००३।०१८अ सर्वसस्यप्रतिच्छन्ना पृथिवी फलमालिनी  
०६,००३।०१८च् पञ्चशीर्षा यवाश् चैव शतशीर्षाश् च शालयः  
०६,००३।०१९अ प्रधानाः सर्वलोकस्य यास्व् आयत्तम् इदं जगत्  
०६,००३।०१९च् ता गावः प्रस्नुता वत्सैः शोणितं प्रक्षरन्त्य् उत  
०६,००३।०२०अ निश्चेरुर् अपिधानेभ्यः खड्गाः प्रज्वलिता भृशम्  
०६,००३।०२०च् व्यक्तं पश्यन्ति शस्त्राणि सङ्ग्रामं समुपस्थितम्  
०६,००३।०२१अ अग्निवर्णा यथा भासः शस्त्राणाम् उदकस्य च  
०६,००३।०२१च् कवचानां ध्वजानां च भविष्यति महान् क्षयः  
०६,००३।०२१द्*००११_०१ पृथिवी शोणितावर्ता ध्वजोडुपसमाकुला  
०६,००३।०२१द्*००११_०२ कुरूणां वैशसे राजन् पाण्डवैः सह भारत  
०६,००३।०२२अ दिक्षु प्रज्वलितास्याश् च व्याहरन्ति मृगद्विजाः  
०६,००३।०२२च् अत्याहितं दर्शयन्तो वेदयन्ति महद् भयम्  
०६,००३।०२३अ एकपक्षाक्षिचरणः शकुनिः खचरो निशि  
०६,००३।०२३च् रौद्रं वदति संरब्धः शोणितं छर्दयन् मुहुः  
०६,००३।०२४अ ग्रहौ ताम्रारुणशिखौ प्रज्वलन्ताव् इव स्थितौ  
०६,००३।०२४च् सप्तर्षीणाम् उदाराणां समवच्छाद्य वै प्रभाम्  
०६,००३।०२५अ संवत्सरस्थायिनौ च ग्रहौ प्रज्वलिताव् उभौ  
०६,००३।०२५च् विशाखयोः समीपस्थौ बृहस्पतिशनैश्चरौ  
०६,००३।०२६अ कृत्तिकासु ग्रहस् तीव्रो नक्षत्रे प्रथमे ज्वलन्  
०६,००३।०२६च् वपूंष्य् अपहरन् भासा धूमकेतुर् इव स्थितः  
०६,००३।०२६द्*००१२_०१ विषमं वेदयन्त्य् एत आक्रन्दजननं महत्  
०६,००३।०२७अ त्रिषु पूर्वेषु सर्वेषु नक्षत्रेषु विशां पते  
०६,००३।०२७च् बुधः सम्पतते ऽभीक्ष्णं जनयन् सुमहद् भयम्  
०६,००३।०२८अ चतुर्दशीं पञ्चदशीं भूतपूर्वां च षोडशीम्  
०६,००३।०२८च् इमां तु नाभिजानामि अमावास्यां त्रयोदशीम्  
०६,००३।०२९अ चन्द्रसूर्याव् उभौ ग्रस्ताव् एकमासे त्रयोदशीम्  
०६,००३।०२९च् अपर्वणि ग्रहाव् एतौ प्रजाः सङ्क्षपयिष्यतः  
०६,००३।०३०अ रजोवृता दिशः सर्वाः पांसुवर्षैः समन्ततः  
०६,००३।०३०च् उत्पातमेघा रौद्राश् च रात्रौ वर्षन्ति शोणितम्  
०६,००३।०३१अ मांसवर्षं पुनस् तीव्रम् आसीत् कृष्णचतुर्दशीम्  
०६,००३।०३१च् अर्धरात्रे महाघोरम् अतृप्यंस् तत्र राक्षसाः  
०६,००३।०३२अ प्रतिस्रोतो ऽवहन् नद्यः सरितः शोणितोदकाः  
०६,००३।०३२च् फेनायमानाः कूपाश् च नर्दन्ति वृषभा इव  
०६,००३।०३२ए पतन्त्य् उल्काः सनिर्घाताः शुष्काशनिविमिश्रिताः  
०६,००३।०३३अ अद्य चैव निशां व्युष्टाम् उदये भानुर् आहतः  
०६,००३।०३३च् ज्वलन्तीभिर् महोल्काभिश् चतुर्भिः सर्वतोदिशम्  
०६,००३।०३४अ आदित्यम् उपतिष्ठद्भिस् तत्र चोक्तं महर्षिभिः  
०६,००३।०३४च् भूमिपालसहस्राणां भूमिः पास्यति शोणितम्  
०६,००३।०३५अ कैलासमन्दराभ्यां तु तथा हिमवतो गिरेः  
०६,००३।०३५च् सहस्रशो महाशब्दं शिखराणि पतन्ति च  
०६,००३।०३६अ महाभूता भूमिकम्पे चतुरः सागरान् पृथक्  
०६,००३।०३६च् वेलाम् उद्वर्तयन्ति स्म क्षोभयन्तः पुनः पुनः  
०६,००३।०३७अ वृक्षान् उन्मथ्य वान्त्य् उग्रा वाताः शर्करकर्षिणः  
०६,००३।०३७ब्*००१३_०१ आभग्नाः सुमहावातैर् अशनीभिः समाहताः  
०६,००३।०३७च् पतन्ति चैत्यवृक्षाश् च ग्रामेषु नगरेषु च  
०६,००३।०३८अ पीतलोहितनीलश् च ज्वलत्य् अग्निर् हुतो द्विजैः  
०६,००३।०३८च् वामार्चिः शावगन्धी च धूमप्रायः खरस्वनः  
०६,००३।०३८ए स्पर्शा गन्धा रसाश् चैव विपरीता महीपते  
०६,००३।०३९अ धूमायन्ते ध्वजा राज्ञां कम्पमाना मुहुर् मुहुः  
०६,००३।०३९च् मुञ्चन्त्य् अङ्गारवर्षाणि भेर्यो ऽथ पटहास् तथा  
०६,००३।०४०अ प्रासादशिखराग्रेषु पुरद्वारेषु चैव हि  
०६,००३।०४०च् गृध्राः परिपतन्त्य् उग्रा वामं मण्डलम् आश्रिताः  
०६,००३।०४१अ पक्वापक्वेति सुभृशं वावाश्यन्ते वयांसि च  
०६,००३।०४१च् निलीयन्ते ध्वजाग्रेषु क्षयाय पृथिवीक्षिताम्  
०६,००३।०४२अ ध्यायन्तः प्रकिरन्तश् च वालान् वेपथुसंयुताः  
०६,००३।०४२च् रुदन्ति दीनास् तुरगा मातङ्गाश् च सहस्रशः  
०६,००३।०४२द्*००१४_०१ गृहक्ष[?क्षे]त्रखलाद्येषु वल्मीका मधुकानि च  
०६,००३।०४२द्*००१४_०२ हस्त्यश्वरथशालास् तु [?सु] कपोताश् चाश्रितास् तथा  
०६,००३।०४२द्*००१४_०३ एते चान्ये च बहव उत्पाता घोरदर्शनाः  
०६,००३।०४२द्*००१४_०४ पृथिवीपाललोकानां सर्वे वै नाशकारकाः  
०६,००३।०४२द्*००१५_०१ एवंविधं दुर्निमित्तं क्षयाय पृथिवीक्षिताम्  
०६,००३।०४२द्*००१५_०२ भौमं दिव्यं चान्तरिक्षं त्रिविधं जायते ऽनिशम्  
०६,००३।०४३अ एतच् छ्रुत्वा भवान् अत्र प्राप्तकालं व्यवस्यताम्  
०६,००३।०४३च् यथा लोकः समुच्छेदं नायं गच्छेत भारत  
०६,००३।०४४ वैशम्पायन उवाच  
०६,००३।०४४अ पितुर् वचो निशम्यैतद् धृतराष्ट्रो ऽब्रवीद् इदम्  
०६,००३।०४४च् दिष्टम् एतत् पुरा मन्ये भविष्यति न संशयः  
०६,००३।०४५अ क्षत्रियाः क्षत्रधर्मेण वध्यन्ते यदि संयुगे  
०६,००३।०४५च् वीरलोकं समासाद्य सुखं प्राप्स्यन्ति केवलम्  
०६,००३।०४६अ इह कीर्तिं परे लोके दीर्घकालं महत् सुखम्  
०६,००३।०४६च् प्राप्स्यन्ति पुरुषव्याघ्राः प्राणांस् त्यक्त्वा महाहवे  
०६,००४।००१ वैशम्पायन उवाच  
०६,००४।००१अ एवम् उक्तो मुनिस् तत्त्वं कवीन्द्रो राजसत्तम  
०६,००४।००१च् पुत्रेण धृतराष्ट्रेण ध्यानम् अन्वगमत् परम्  
०६,००४।००२अ पुनर् एवाब्रवीद् वाक्यं कालवादी महातपाः  
०६,००४।००२च् असंशयं पार्थिवेन्द्र कालः सङ्क्षिपते जगत्  
०६,००४।००३अ सृजते च पुनर् लोकान् नेह विद्यति शाश्वतम्  
०६,००४।००३च् ज्ञातीनां च कुरूणां च सम्बन्धिसुहृदां तथा  
०६,००४।००४अ धर्म्यं देशय पन्थानं समर्थो ह्य् असि वारणे  
०६,००४।००४च् क्षुद्रं ज्ञातिवधं प्राहुर् मा कुरुष्व ममाप्रियम्  
०६,००४।००५अ कालो ऽयं पुत्ररूपेण तव जातो विशां पते  
०६,००४।००५च् न वधः पूज्यते वेदे हितं नैतत् कथं चन  
०६,००४।००६अ हन्यात् स एव यो हन्यात् कुलधर्मं स्वकां तनुम्  
०६,००४।००६च् कालेनोत्पथगन्तासि शक्ये सति यथापथि  
०६,००४।००७अ कुलस्यास्य विनाशाय तथैव च महीक्षिताम्  
०६,००४।००७च् अनर्थो राज्यरूपेण त्यज्यताम् असुखावहः  
०६,००४।००८अ लुप्तप्रज्ञः परेणासि धर्मं दर्शय वै सुतान्  
०६,००४।००८च् किं ते राज्येन दुर्धर्ष येन प्राप्तो ऽसि किल्बिषम्  
०६,००४।००९अ यशो धर्मं च कीर्तिं च पालयन् स्वर्गम् आप्स्यसि  
०६,००४।००९च् लभन्तां पाण्डवा राज्यं शमं गच्छन्तु कौरवाः  
०६,००४।००९द्*००१६_०१ युधिष्ठिरं च भीमं च वारयिष्यामि संयुगे  
०६,००४।०१०अ एवं ब्रुवति विप्रेन्द्रे धृतराष्ट्रो ऽम्बिकासुतः  
०६,००४।०१०च् आक्षिप्य वाक्यं वाक्यज्ञो वाक्पथेनाप्य् अयात् पुनः  
०६,००४।०११ धृतराष्ट्र उवाच  
०६,००४।०११अ यथा भवान् वेद तथास्मि वेत्ता; भावाभावौ विदितौ मे यथावत्  
०६,००४।०११च् स्वार्थे हि सम्मुह्यति तात लोको; मां चापि लोकात्मकम् एव विद्धि  
०६,००४।०१२अ प्रसादये त्वाम् अतुलप्रभावम्; त्वं नो गतिर् दर्शयिता च धीरः  
०६,००४।०१२च् न चापि ते वशगा मे महर्षे; न कल्मषं कर्तुम् इहार्हसे माम्  
०६,००४।०१३अ त्वं हि धर्मः पवित्रं च यशः कीर्तिर् धृतिः स्मृतिः  
०६,००४।०१३च् कुरूणां पाण्डवानां च मान्यश् चासि पितामहः  
०६,००४।०१३द्*००१७_०१ कुरुष्व कार्यं यत् सत्यं त्वत्तो मान्यो न विद्यते  
०६,००४।०१४ व्यास उवाच  
०६,००४।०१४अ वैचित्रवीर्य नृपते यत् ते मनसि वर्तते  
०६,००४।०१४च् अभिधत्स्व यथाकामं छेत्तास्मि तव संशयम्  
०६,००४।०१५ धृतराष्ट्र उवाच  
०६,००४।०१५अ यानि लिङ्गानि सङ्ग्रामे भवन्ति विजयिष्यताम्  
०६,००४।०१५च् तानि सर्वाणि भगवञ् श्रोतुम् इच्छामि तत्त्वतः  
०६,००४।०१६ व्यास उवाच  
०६,००४।०१६अ प्रसन्नभाः पावक ऊर्ध्वरश्मिः; प्रदक्षिणावर्तशिखो विधूमः  
०६,००४।०१६च् पुण्या गन्धाश् चाहुतीनां प्रवान्ति; जयस्यैतद् भाविनो रूपम् आहुः  
०६,००४।०१७अ गम्भीरघोषाश् च महास्वनाश् च; शङ्खा मृदङ्गाश् च नदन्ति यत्र  
०६,००४।०१७च् विशुद्धरश्मिस् तपनः शशी च; जयस्यैतद् भाविनो रूपम् आहुः  
०६,००४।०१८अ इष्टा वाचः पृष्ठतो वायसानाम्; सम्प्रस्थितानां च गमिष्यतां च  
०६,००४।०१८च् ये पृष्ठतस् ते त्वरयन्ति राजन्; ये त्व् अग्रतस् ते प्रतिषेधयन्ति  
०६,००४।०१९अ कल्याणवाचः शकुना राजहंसाः; शुकाः क्रौञ्चाः शतपत्राश् च यत्र  
०६,००४।०१९च् प्रदक्षिणाश् चैव भवन्ति सङ्ख्ये; ध्रुवं जयं तत्र वदन्ति विप्राः  
०६,००४।०२०अ अलङ्कारैः कवचैः केतुभिश् च; मुखप्रसादैर् हेमवर्णैश् च नॄणाम्  
०६,००४।०२०च् भ्राजिष्मती दुष्प्रतिप्रेक्षणीया; येषां चमूस् ते विजयन्ति शत्रून्  
०६,००४।०२१अ हृष्टा वाचस् तथा सत्त्वं योधानां यत्र भारत  
०६,००४।०२१च् न म्लायन्ते स्रजश् चैव ते तरन्ति रणे रिपून्  
०६,००४।०२२अ इष्टो वातः प्रविष्टस्य दक्षिणा प्रविविक्षतः  
०६,००४।०२२च् पश्चात् संसाधयत्य् अर्थं पुरस्तात् प्रतिषेधते  
०६,००४।०२३अ शब्दरूपरसस्पर्शगन्धाश् चाविष्कृताः शुभाः  
०६,००४।०२३च् सदा योधाश् च हृष्टाश् च येषां तेषां ध्रुवं जयः  
०६,००४।०२४अ अन्व् एव वायवो वान्ति तथाभ्राणि वयांसि च  
०६,००४।०२४च् अनुप्लवन्ते मेघाश् च तथैवेन्द्रधनूंषि च  
०६,००४।०२५अ एतानि जयमानानां लक्षणानि विशां पते  
०६,००४।०२५च् भवन्ति विपरीतानि मुमूर्षूणां जनाधिप  
०६,००४।०२६अ अल्पायां वा महत्यां वा सेनायाम् इति निश्चितम्  
०६,००४।०२६च् हर्षो योधगणस्यैकं जयलक्षणम् उच्यते  
०६,००४।०२७अ एको दीर्णो दारयति सेनां सुमहतीम् अपि  
०६,००४।०२७च् तं दीर्णम् अनुदीर्यन्ते योधाः शूरतमा अपि  
०६,००४।०२८अ दुर्निवारतमा चैव प्रभग्ना महती चमूः  
०६,००४।०२८च् अपाम् इव महावेगस् त्रस्ता मृगगणा इव  
०६,००४।०२९अ नैव शक्या समाधातुं सन्निपाते महाचमूः  
०६,००४।०२९च् दीर्णा इत्य् एव दीर्यन्ते योधाः शूरतमा अपि  
०६,००४।०२९ए भीतान् भग्नांश् च सम्प्रेक्ष्य भयं भूयो विवर्धते  
०६,००४।०३०अ प्रभग्ना सहसा राजन् दिशो विभ्रामिता परैः  
०६,००४।०३०च् नैव स्थापयितुं शक्या शूरैर् अपि महाचमूः  
०६,००४।०३१अ सम्भृत्य महतीं सेनां चतुरङ्गां महीपतिः  
०६,००४।०३१ब्*००१८_०१ शक्नोति न समाधातुं दीर्णाम् इन्द्रसमो युधि  
०६,००४।०३१च् उपायपूर्वं मेधावी यतेत सततोत्थितः  
०६,००४।०३२अ उपायविजयं श्रेष्ठम् आहुर् भेदेन मध्यमम्  
०६,००४।०३२च् जघन्य एष विजयो यो युद्धेन विशां पते  
०६,००४।०३२ए महादोषः सन्निपातस् ततो व्यङ्गः स उच्यते  
०६,००४।०३२फ़्*००१९_०१ परस्परेण सन्दृष्टा सुरैर् अपि महाचमूः  
०६,००४।०३२फ़्*००१९_०२ नैव स्थापयितुं शक्या प्रभग्ना भयविह्वला  
०६,००४।०३३अ परस्परज्ञाः संहृष्टा व्यवधूताः सुनिश्चिताः  
०६,००४।०३३च् पञ्चाशद् अपि ये शूरा मथ्नन्ति महतीं चमूम्  
०६,००४।०३३ए अथ वा पञ्च षट् सप्त विजयन्त्य् अनिवर्तिनः  
०६,००४।०३४अ न वैनतेयो गरुडः प्रशंसति महाजनम्  
०६,००४।०३४च् दृष्ट्वा सुपर्णोपचितिं महतीम् अपि भारत  
०६,००४।०३५अ न बाहुल्येन सेनाया जयो भवति भारत  
०६,००४।०३५च् अध्रुवो हि जयो नाम दैवं चात्र परायणम्  
०६,००४।०३५ए जयन्तो ह्य् अपि सङ्ग्रामे क्षयवन्तो भवन्त्य् उत  
०६,००५।००१ वैशम्पायन उवाच  
०६,००५।००१अ एवम् उक्त्वा ययौ व्यासो धृतराष्ट्राय धीमते  
०६,००५।००१च् धृतराष्ट्रो ऽपि तच् छ्रुत्वा ध्यानम् एवान्वपद्यत  
०६,००५।००२अ स मुहूर्तम् इव ध्यात्वा विनिःश्वस्य मुहुर् मुहुः  
०६,००५।००२च् सञ्जयं संशितात्मानम् अपृच्छद् भरतर्षभ  
०६,००५।००३अ सञ्जयेमे महीपालाः शूरा युद्धाभिनन्दिनः  
०६,००५।००३च् अन्योन्यम् अभिनिघ्नन्ति शस्त्रैर् उच्चावचैर् अपि  
०६,००५।००४अ पार्थिवाः पृथिवीहेतोः समभित्यक्तजीविताः  
०६,००५।००४च् न च शाम्यन्ति निघ्नन्तो वर्धयन्तो यमक्षयम्  
०६,००५।००५अ भौमम् ऐश्वर्यम् इच्छन्तो न मृष्यन्ते परस्परम्  
०६,००५।००५च् मन्ये बहुगुणा भूमिस् तन् ममाचक्ष्व सञ्जय  
०६,००५।००६अ बहूनि च सहस्राणि प्रयुतान्य् अर्बुदानि च  
०६,००५।००६च् कोट्यश् च लोकवीराणां समेताः कुरुजाङ्गले  
०६,००५।००७अ देशानां च परीमाणं नगराणां च सञ्जय  
०६,००५।००७च् श्रोतुम् इच्छामि तत्त्वेन यत एते समागताः  
०६,००५।००८अ दिव्यबुद्धिप्रदीपेन युक्तस् त्वं ज्ञानचक्षुषा  
०६,००५।००८च् प्रसादात् तस्य विप्रर्षेर् व्यासस्यामिततेजसः  
०६,००५।००९ सञ्जय उवाच  
०६,००५।००९अ यथाप्रज्ञं महाप्राज्ञ भौमान् वक्ष्यामि ते गुणान्  
०६,००५।००९च् शास्त्रचक्षुर् अवेक्षस्व नमस् ते भरतर्षभ  
०६,००५।०१०अ द्विविधानीह भूतानि त्रसानि स्थावराणि च  
०६,००५।०१०च् त्रसानां त्रिविधा योनिर् अण्डस्वेदजरायुजाः  
०६,००५।०११अ त्रसानां खलु सर्वेषां श्रेष्ठा राजञ् जरायुजाः  
०६,००५।०११च् जरायुजानां प्रवरा मानवाः पशवश् च ये  
०६,००५।०१२अ नानारूपाणि बिभ्राणास् तेषां भेदाश् चतुर्दश  
०६,००५।०१२च् अरण्यवासिनः सप्त सप्तैषां ग्रामवासिनः  
०६,००५।०१३अ सिंहव्याघ्रवराहाश् च महिषा वारणास् तथा  
०६,००५।०१३च् ऋक्षाश् च वानराश् चैव सप्तारण्याः स्मृता नृप  
०६,००५।०१४अ गौर् अजो मनुजो मेषो वाज्यश्वतरगर्दभाः  
०६,००५।०१४च् एते ग्राम्याः समाख्याताः पशवः सप्त साधुभिः  
०६,००५।०१५अ एते वै पशवो राजन् ग्राम्यारण्याश् चतुर्दश  
०६,००५।०१५च् वेदोक्ताः पृथिवीपाल येषु यज्ञाः प्रतिष्ठिताः  
०६,००५।०१६अ ग्राम्याणां पुरुषः श्रेष्ठः सिंहश् चारण्यवासिनाम्  
०६,००५।०१६च् सर्वेषाम् एव भूतानाम् अन्योन्येनाभिजीवनम्  
०६,००५।०१७अ उद्भिज्जाः स्थावराः प्रोक्तास् तेषां पञ्चैव जातयः  
०६,००५।०१७च् वृक्षगुल्मलतावल्ल्यस् त्वक्सारास् तृणजातयः  
०६,००५।०१८अ एषां विंशतिर् एकोना महाभूतेषु पञ्चसु  
०६,००५।०१८च् चतुर्विंशतिर् उद्दिष्टा गायत्री लोकसम्मता  
०६,००५।०१९अ य एतां वेद गायत्रीं पुण्यां सर्वगुणान्विताम्  
०६,००५।०१९च् तत्त्वेन भरतश्रेष्ठ स लोकान् न प्रणश्यति  
०६,००५।०२०अ भूमौ हि जायते सर्वं भूमौ सर्वं प्रणश्यति  
०६,००५।०२०च् भूमिः प्रतिष्ठा भूतानां भूमिर् एव परायणम्  
०६,००५।०२१अ यस्य भूमिस् तस्य सर्वं जगत् स्थावरजङ्गमम्  
०६,००५।०२१च् तत्राभिगृद्धा राजानो विनिघ्नन्तीतरेतरम्  
०६,००६।००१ धृतराष्ट्र उवाच  
०६,००६।००१अ नदीनां पर्वतानां च नामधेयानि सञ्जय  
०६,००६।००१च् तथा जनपदानां च ये चान्ये भूमिम् आश्रिताः  
०६,००६।००२अ प्रमाणं च प्रमाणज्ञ पृथिव्या अपि सर्वशः  
०६,००६।००२च् निखिलेन समाचक्ष्व काननानि च सञ्जय  
०६,००६।००३ सञ्जय उवाच  
०६,००६।००३अ पञ्चेमानि महाराज महाभूतानि सङ्ग्रहात्  
०६,००६।००३च् जगत् स्थितानि सर्वाणि समान्य् आहुर् मनीषिणः  
०६,००६।००४अ भूमिर् आपस् तथा वायुर् अग्निर् आकाशम् एव च  
०६,००६।००४च् गुणोत्तराणि सर्वाणि तेषां भूमिः प्रधानतः  
०६,००६।००५अ शब्दः स्पर्शश् च रूपं च रसो गन्धश् च पञ्चमः  
०६,००६।००५च् भूमेर् एते गुणाः प्रोक्ता ऋषिभिस् तत्त्ववेदिभिः  
०६,००६।००५द्*००२०_०१ शब्दः स्पर्शश् च रूपं च रसश् चापि प्रकीर्तिताः  
०६,००६।००६अ चत्वारो ऽप्सु गुणा राजन् गन्धस् तत्र न विद्यते  
०६,००६।००६च् शब्दः स्पर्शश् च रूपं च तेजसो ऽथ गुणास् त्रयः  
०६,००६।००६ए शब्दः स्पर्शश् च वायोस् तु आकाशे शब्द एव च  
०६,००६।००७अ एते पञ्च गुणा राजन् महाभूतेषु पञ्चसु  
०६,००६।००७च् वर्तन्ते सर्वलोकेषु येषु लोकाः प्रतिष्ठिताः  
०६,००६।००८अ अन्योन्यं नाभिवर्तन्ते साम्यं भवति वै यदा  
०६,००६।००८च् यदा तु विषमीभावम् आविशन्ति परस्परम्  
०६,००६।००८ए तदा देहैर् देहवन्तो व्यतिरोहन्ति नान्यथा  
०६,००६।००८फ़्*००२१_०१ भावं न च भजन्तस् ते नाशं गच्छन्ति नान्यथा  
०६,००६।००९अ आनुपूर्व्याद् विनश्यन्ति जायन्ते चानुपूर्वशः  
०६,००६।००९च् सर्वाण्य् अपरिमेयानि तद् एषां रूपम् ऐश्वरम्  
०६,००६।०१०अ तत्र तत्र हि दृश्यन्ते धातवः पाञ्चभौतिकाः  
०६,००६।०१०च् तेषां मनुष्यास् तर्केण प्रमाणानि प्रचक्षते  
०६,००६।०११अ अचिन्त्याः खलु ये भावा न तांस् तर्केण साधयेत्  
०६,००६।०११च् प्रकृतिभ्यः परं यत् तु तद् अचिन्त्यस्य लक्षणम्  
०६,००६।०१२अ सुदर्शनं प्रवक्ष्यामि द्वीपं ते कुरुनन्दन  
०६,००६।०१२च् परिमण्डलो महाराज द्वीपो ऽसौ चक्रसंस्थितः  
०६,००६।०१३अ नदीजलप्रतिच्छन्नः पर्वतैश् चाभ्रसन्निभैः  
०६,००६।०१३च् पुरैश् च विविधाकारै रम्यैर् जनपदैस् तथा  
०६,००६।०१४अ वृक्षैः पुष्पफलोपेतैः सम्पन्नधनधान्यवान्  
०६,००६।०१४च् लावणेन समुद्रेण समन्तात् परिवारितः  
०६,००६।०१५अ यथा च पुरुषः पश्येद् आदर्शे मुखम् आत्मनः  
०६,००६।०१५च् एवं सुदर्शनद्वीपो दृश्यते चन्द्रमण्डले  
०६,००६।०१६अ द्विर् अंशे पिप्पलस् तत्र द्विर् अंशे च शशो महान्  
०६,००६।०१६च् सर्वौषधिसमावापैः सर्वतः परिबृंहितः  
०६,००६।०१६ए आपस् ततो ऽन्या विज्ञेया एष सङ्क्षेप उच्यते  
०६,००६।०१६फ़्*००२२_०१ ततो ऽन्य उच्यते चायम् एनं सङ्क्षेपतः शृणु  
०६,००७।००१ धृतराष्ट्र उवाच  
०६,००७।००१अ उक्तो द्वीपस्य सङ्क्षेपो विस्तरं ब्रूहि सञ्जय  
०६,००७।००१अ*००२३_०१ । । । । । । । । विधिवद् बुद्धिमंस् त्वया  
०६,००७।००१अ*००२३_०२ तत्त्वज्ञश् चासि सर्वस्य । । । । । । । ।  
०६,००७।००१च् यावद् भूम्यवकाशो ऽयं दृश्यते शशलक्षणे  
०६,००७।००१ए तस्य प्रमाणं प्रब्रूहि ततो वक्ष्यसि पिप्पलम्  
०६,००७।००२ वैशम्पायन उवाच  
०६,००७।००२अ एवम् उक्तः स राज्ञा तु सञ्जयो वाक्यम् अब्रवीत्  
०६,००७।००२च् प्रागायता महाराज षड् एते रत्नपर्वताः  
०६,००७।००२द्*००२४_०१ स्थिता समुद्रम् आक्रम्य अवरूढा भवंस् ततः  
०६,००७।००२ए अवगाढा ह्य् उभयतः समुद्रौ पूर्वपश्चिमौ  
०६,००७।००३अ हिमवान् हेमकूटश् च निषधश् च नगोत्तमः  
०६,००७।००३च् नीलश् च वैडूर्यमयः श्वेतश् च रजतप्रभः  
०६,००७।००३ए सर्वधातुविनद्धश् च शृङ्गवान् नाम पर्वतः  
०६,००७।००४अ एते वै पर्वता राजन् सिद्धचारणसेविताः  
०६,००७।००४च् तेषाम् अन्तरविष्कम्भो योजनानि सहस्रशः  
०६,००७।००५अ तत्र पुण्या जनपदास् तानि वर्षाणि भारत  
०६,००७।००५च् वसन्ति तेषु सत्त्वानि नानाजातीनि सर्वशः  
०६,००७।००५द्*००२५_०१ गन्धर्वाद्या वसन्ति स्म ह्य् अप्सरोगणसेविताः  
०६,००७।००६अ इदं तु भारतं वर्षं ततो हैमवतं परम्  
०६,००७।००६ब्*००२६_०१ ततः किम्पुरुषावासं वर्षं हिमवतः परम्  
०६,००७।००६च् हेमकूटात् परं चैव हरिवर्षं प्रचक्षते  
०६,००७।००७अ दक्षिणेन तु नीलस्य निषधस्योत्तरेण च  
०६,००७।००७च् प्रागायतो महाराज माल्यवान् नाम पर्वतः  
०६,००७।००८अ ततः परं माल्यवतः पर्वतो गन्धमादनः  
०६,००७।००८ब्*००२७_०१ तेनैव क्रमयोगेन पर्वतो गन्धमादनः  
०६,००७।००८च् परिमण्डलस् तयोर् मध्ये मेरुः कनकपर्वतः  
०६,००७।००९अ आदित्यतरुणाभासो विधूम इव पावकः  
०६,००७।००९च् योजनानां सहस्राणि षोडशाधः किल स्मृतः  
०६,००७।०१०अ उच्चैश् च चतुराशीतिर् योजनानां महीपते  
०६,००७।०१०च् ऊर्ध्वम् अन्तश् च तिर्यक् च लोकान् आवृत्य तिष्ठति  
०६,००७।०११अ तस्य पार्श्वे त्व् इमे द्वीपाश् चत्वारः संस्थिताः प्रभो  
०६,००७।०११च् भद्राश्वः केतुमालश् च जम्बूद्वीपश् च भारत  
०६,००७।०११द्*००२८_०१ केतुमालश् चतुर्थश् च मेरोः पश्चिमतः स्थितः  
०६,००७।०११ए उत्तराश् चैव कुरवः कृतपुण्यप्रतिश्रयाः  
०६,००७।०१२अ विहगः सुमुखो यत्र सुपर्णस्यात्मजः किल  
०६,००७।०१२च् स वै विचिन्तयाम् आस सौवर्णान् प्रेक्ष्य वायसान्  
०६,००७।०१३अ मेरुर् उत्तममध्यानाम् अधमानां च पक्षिणाम्  
०६,००७।०१३च् अविशेषकरो यस्मात् तस्माद् एनं त्यजाम्य् अहम्  
०६,००७।०१४अ तम् आदित्यो ऽनुपर्येति सततं ज्योतिषां पतिः  
०६,००७।०१४च् चन्द्रमाश् च सनक्षत्रो वायुश् चैव प्रदक्षिणम्  
०६,००७।०१५अ स पर्वतो महाराज दिव्यपुष्पफलान्वितः  
०६,००७।०१५च् भवनैर् आवृतः सर्वैर् जाम्बूनदमयैः शुभैः  
०६,००७।०१६अ तत्र देवगणा राजन् गन्धर्वासुरराक्षसाः  
०६,००७।०१६च् अप्सरोगणसंयुक्ताः शैले क्रीडन्ति नित्यशः  
०६,००७।०१७अ तत्र ब्रह्मा च रुद्रश् च शक्रश् चापि सुरेश्वरः  
०६,००७।०१७च् समेत्य विविधैर् यज्ञैर् यजन्ते ऽनेकदक्षिणैः  
०६,००७।०१८अ तुम्बुरुर् नारदश् चैव विश्वावसुर् हहा हुहूः  
०६,००७।०१८च् अभिगम्यामरश्रेष्ठाः स्तवै स्तुन्वन्ति चाभिभो  
०६,००७।०१९अ सप्तर्षयो महात्मानः कश्यपश् च प्रजापतिः  
०६,००७।०१९च् तत्र गच्छन्ति भद्रं ते सदा पर्वणि पर्वणि  
०६,००७।०२०अ तस्यैव मूर्धन्य् उशनाः काव्यो दैत्यैर् महीपते  
०६,००७।०२०च् तस्य हीमानि रत्नानि तस्येमे रत्नपर्वताः  
०६,००७।०२१अ तस्मात् कुबेरो भगवांश् चतुर्थं भागम् अश्नुते  
०६,००७।०२१च् ततः कलांशं वित्तस्य मनुष्येभ्यः प्रयच्छति  
०६,००७।०२२अ पार्श्वे तस्योत्तरे दिव्यं सर्वर्तुकुसुमं शिवम्  
०६,००७।०२२च् कर्णिकारवनं रम्यं शिलाजालसमुद्गतम्  
०६,००७।०२३अ तत्र साक्षात् पशुपतिर् दिव्यैर् भूतैः समावृतः  
०६,००७।०२३च् उमासहायो भगवान् रमते भूतभावनः  
०६,००७।०२४अ कर्णिकारमयीं मालां बिभ्रत् पादावलम्बिनीम्  
०६,००७।०२४च् त्रिभिर् नेत्रैः कृतोद्द्योतस् त्रिभिः सूर्यैर् इवोदितैः  
०६,००७।०२५अ तम् उग्रतपसः सिद्धाः सुव्रताः सत्यवादिनः  
०६,००७।०२५च् पश्यन्ति न हि दुर्वृत्तैः शक्यो द्रष्टुं महेश्वरः  
०६,००७।०२६अ तस्य शैलस्य शिखरात् क्षीरधारा नरेश्वर  
०६,००७।०२६च् त्रिंशद् बाहुपरिग्राह्या भीमनिर्घातनिस्वना  
०६,००७।०२७अ पुण्या पुण्यतमैर् जुष्टा गङ्गा भागीरथी शुभा  
०६,००७।०२७च् पतत्य् अजस्रवेगेन ह्रदे चान्द्रमसे शुभे  
०६,००७।०२७ए तया ह्य् उत्पादितः पुण्यः स ह्रदः सागरोपमः  
०६,००७।०२८अ तां धारयाम् आस पुरा दुर्धरां पर्वतैर् अपि  
०६,००७।०२८च् शतं वर्षसहस्राणां शिरसा वै महेश्वरः  
०६,००७।०२९अ मेरोस् तु पश्चिमे पार्श्वे केतुमालो महीपते  
०६,००७।०२९च् जम्बूषण्डश् च तत्रैव सुमहान् नन्दनोपमः  
०६,००७।०३०अ आयुर् दश सहस्राणि वर्षाणां तत्र भारत  
०६,००७।०३०च् सुवर्णवर्णाश् च नराः स्त्रियश् चाप्सरसोपमाः  
०६,००७।०३१अ अनामया वीतशोका नित्यं मुदितमानसाः  
०६,००७।०३१च् जायन्ते मानवास् तत्र निष्टप्तकनकप्रभाः  
०६,००७।०३१द्*००२९_०१ पूर्वेण यस्य विख्यातः पर्वतो गन्धमादनः  
०६,००७।०३२अ गन्धमादनशृङ्गेषु कुबेरः सह राक्षसैः  
०६,००७।०३२च् संवृतो ऽप्सरसां सङ्घैर् मोदते गुह्यकाधिपः  
०६,००७।०३३अ गन्धमादनपादेषु परेष्व् अपरगण्डिकाः  
०६,००७।०३३च् एकादश सहस्राणि वर्षाणां परमायुषः  
०६,००७।०३४अ तत्र कृष्णा नरा राजंस् तेजोयुक्ता महाबलाः  
०६,००७।०३४च् स्त्रियश् चोत्पलपत्राभाः सर्वाः सुप्रियदर्शनाः  
०६,००७।०३५अ नीलात् परतरं श्वेतं श्वेताद् धैरण्यकं परम्  
०६,००७।०३५ब्*००३०_०१ हिरण्मयं च श्वेताद्रेः परं वर्षं नराधिप  
०६,००७।०३५ब्*००३०_०२ कुरुवर्षं ततो राजञ् शृङ्गवत् पर्वतात् परम्  
०६,००७।०३५च् वर्षम् ऐरावतं नाम ततः शृङ्गवतः परम्  
०६,००७।०३६अ धनुःसंस्थे महाराज द्वे वर्षे दक्षिणोत्तरे  
०६,००७।०३६च् इलावृतं मध्यमं तु पञ्च वर्षाणि चैव ह  
०६,००७।०३७अ उत्तरोत्तरम् एतेभ्यो वर्षम् उद्रिच्यते गुणैः  
०६,००७।०३७च् आयुष्प्रमाणम् आरोग्यं धर्मतः कामतो ऽर्थतः  
०६,००७।०३८अ समन्वितानि भूतानि तेषु वर्षेषु भारत  
०६,००७।०३८च् एवम् एषा महाराज पर्वतैः पृथिवी चिता  
०६,००७।०३९अ हेमकूटस् तु सुमहान् कैलासो नाम पर्वतः  
०६,००७।०३९च् यत्र वैश्रवणो राजा गुह्यकैः सह मोदते  
०६,००७।०३९द्*००३१_०१ तत्र देवो महादेवो नित्यम् आस्ते सहोमया  
०६,००७।०३९द्*००३१_०२ चित्रे शिलातले रम्ये देवर्षिगणपूजितः  
०६,००७।०४०अ अस्त्य् उत्तरेण कैलासं मैनाकं पर्वतं प्रति  
०६,००७।०४०च् हिरण्यशृङ्गः सुमहान् दिव्यो मणिमयो गिरिः  
०६,००७।०४१अ तस्य पार्श्वे महद् दिव्यं शुभं काञ्चनवालुकम्  
०६,००७।०४१च् रम्यं बिन्दुसरो नाम यत्र राजा भगीरथः  
०६,००७।०४१ए दृष्ट्वा भागीरथीं गङ्गाम् उवास बहुलाः समाः  
०६,००७।०४२अ यूपा मणिमयास् तत्र चित्याश् चापि हिरण्मयाः  
०६,००७।०४२च् तत्रेष्ट्वा तु गतः सिद्धिं सहस्राक्षो महायशाः  
०६,००७।०४३अ सृष्ट्वा भूतपतिर् यत्र सर्वलोकान् सनातनः  
०६,००७।०४३च् उपास्यते तिग्मतेजा वृतो भूतैः समागतैः  
०६,००७।०४३ए नरनारायणौ ब्रह्मा मनुः स्थाणुश् च पञ्चमः  
०६,००७।०४४अ तत्र त्रिपथगा देवी प्रथमं तु प्रतिष्ठिता  
०६,००७।०४४च् ब्रह्मलोकाद् अपक्रान्ता सप्तधा प्रतिपद्यते  
०६,००७।०४५अ वस्वोकसारा नलिनी पावना च सरस्वती  
०६,००७।०४५च् जम्बूनदी च सीता च गङ्गा सिन्धुश् च सप्तमी  
०६,००७।०४६अ अचिन्त्या दिव्यसङ्कल्पा प्रभोर् एषैव संविधिः  
०६,००७।०४६च् उपासते यत्र सत्रं सहस्रयुगपर्यये  
०६,००७।०४७अ दृश्यादृश्या च भवति तत्र तत्र सरस्वती  
०६,००७।०४७च् एता दिव्याः सप्त गङ्गास् त्रिषु लोकेषु विश्रुताः  
०६,००७।०४८अ रक्षांसि वै हिमवति हेमकूटे तु गुह्यकाः  
०६,००७।०४८च् सर्पा नागाश् च निषधे गोकर्णे च तपोधनाः  
०६,००७।०४९अ देवासुराणां च गृहं श्वेतः पर्वत उच्यते  
०६,००७।०४९च् गन्धर्वा निषधे शैले नीले ब्रह्मर्षयो नृप  
०६,००७।०४९ए शृङ्गवांस् तु महाराज पितॄणां प्रतिसञ्चरः  
०६,००७।०५०अ इत्य् एतानि महाराज सप्त वर्षाणि भागशः  
०६,००७।०५०च् भूतान्य् उपनिविष्टानि गतिमन्ति ध्रुवाणि च  
०६,००७।०५१अ तेषाम् ऋद्धिर् बहुविधा दृश्यते दैवमानुषी  
०६,००७।०५१च् अशक्या परिसङ्ख्यातुं श्रद्धेया तु बुभूषता  
०६,००७।०५२अ यां तु पृच्छसि मा राजन् दिव्याम् एतां शशाकृतिम्  
०६,००७।०५२ब्*००३२_०१ जम्बूद्वीपस्य सर्वस्य आकृतिं चन्द्रमण्डले  
०६,००७।०५२ब्*००३३_०१ स वै सुदर्शनद्वीपो दृश्यते शशवद्विधौ  
०६,००७।०५२च् पार्श्वे शशस्य द्वे वर्षे उभये दक्षिणोत्तरे  
०६,००७।०५२द्*००३४_०१ अन्यानि पञ्च वर्षाणि गलान्तं कल्पितानि च  
०६,००७।०५२ए कर्णौ तु नागद्वीपं च कश्यपद्वीपम् एव च  
०६,००७।०५३अ ताम्रवर्णः शिरो राजञ् श्रीमान् मलयपर्वतः  
०६,००७।०५३च् एतद् द्वितीयं द्वीपस्य दृश्यते शशसंस्थितम्  
०६,००८।००१ धृतराष्ट्र उवाच  
०६,००८।००१अ मेरोर् अथोत्तरं पार्श्वं पूर्वं चाचक्ष्व सञ्जय  
०६,००८।००१च् निखिलेन महाबुद्धे माल्यवन्तं च पर्वतम्  
०६,००८।००२ सञ्जय उवाच  
०६,००८।००२अ दक्षिणेन तु नीलस्य मेरोः पार्श्वे तथोत्तरे  
०६,००८।००२च् उत्तराः कुरवो राजन् पुण्याः सिद्धनिषेविताः  
०६,००८।००३अ तत्र वृक्षा मधुफला नित्यपुष्पफलोपगाः  
०६,००८।००३च् पुष्पाणि च सुगन्धीनि रसवन्ति फलानि च  
०६,००८।००४अ सर्वकामफलास् तत्र के चिद् वृक्षा जनाधिप  
०६,००८।००४च् अपरे क्षीरिणो नाम वृक्षास् तत्र नराधिप  
०६,००८।००५अ ये क्षरन्ति सदा क्षीरं षड्रसं ह्य् अमृतोपमम्  
०६,००८।००५च् वस्त्राणि च प्रसूयन्ते फलेष्व् आभरणानि च  
०६,००८।००६अ सर्वा मणिमयी भूमिः सूक्ष्मकाञ्चनवालुका  
०६,००८।००६ब्*००३५_०१ मणिरत्ननिभं रम्यं वज्रवैडूर्यसन्निभम्  
०६,००८।००६ब्*००३५_०२ भूभागो दृश्यते तत्र पद्मरागसमप्रभम्  
०६,००८।००६च् सर्वत्र सुखसंस्पर्शा निष्पङ्का च जनाधिप  
०६,००८।००६द्*००३६_०१ पुष्करिण्यः शुभास् तत्र सुखस्पर्शा मनोहराः  
०६,००८।००७अ देवलोकच्युताः सर्वे जायन्ते तत्र मानवाः  
०६,००८।००७च् तुल्यरूपगुणोपेताः समेषु विषमेषु च  
०६,००८।००८अ मिथुनानि च जायन्ते स्त्रियश् चाप्सरसोपमाः  
०६,००८।००८च् तेषां ते क्षीरिणां क्षीरं पिबन्त्य् अमृतसन्निभम्  
०६,००८।००९अ मिथुनं जायमानं वै समं तच् च प्रवर्धते  
०६,००८।००९च् तुल्यरूपगुणोपेतं समवेषं तथैव च  
०६,००८।००९ए एकैकम् अनुरक्तं च चक्रवाकसमं विभो  
०६,००८।००९फ़्*००३७_०१ मृत्युश् च समकालं च तयोर् मिथुनयुग्मयोः  
०६,००८।०१०अ निरामया वीतशोका नित्यं मुदितमानसाः  
०६,००८।०१०च् दश वर्षसहस्राणि दश वर्षशतानि च  
०६,००८।०१०ए जीवन्ति ते महाराज न चान्योन्यं जहत्य् उत  
०६,००८।०११अ भारुण्डा नाम शकुनास् तीक्ष्णतुण्डा महाबलाः  
०६,००८।०११च् ते निर्हरन्ति हि मृतान् दरीषु प्रक्षिपन्ति च  
०६,००८।०१२अ उत्तराः कुरवो राजन् व्याख्यातास् ते समासतः  
०६,००८।०१२च् मेरोः पार्श्वम् अहं पूर्वं वक्ष्याम्य् अथ यथातथम्  
०६,००८।०१२द्*००३८_०१ भद्राश्वं नाम वर्षं तु पुरो वै गन्धमादनात्  
०६,००८।०१३अ तस्य पूर्वाभिषेकस् तु भद्राश्वस्य विशां पते  
०६,००८।०१३च् भद्रसालवनं यत्र कालाम्रश् च महाद्रुमः  
०६,००८।०१४अ कालाम्रश् च महाराज नित्यपुष्पफलः शुभः  
०६,००८।०१४च् द्वीपश् च योजनोत्सेधः सिद्धचारणसेवितः  
०६,००८।०१५अ तत्र ते पुरुषाः श्वेतास् तेजोयुक्ता महाबलाः  
०६,००८।०१५च् स्त्रियः कुमुदवर्णाश् च सुन्दर्यः प्रियदर्शनाः  
०६,००८।०१६अ चन्द्रप्रभाश् चन्द्रवर्णाः पूर्णचन्द्रनिभाननाः  
०६,००८।०१६च् चन्द्रशीतलगात्र्यश् च नृत्तगीतविशारदाः  
०६,००८।०१७अ दश वर्षसहस्राणि तत्रायुर् भरतर्षभ  
०६,००८।०१७च् कालाम्ररसपीतास् ते नित्यं संस्थितयौवनाः  
०६,००८।०१८अ दक्षिणेन तु नीलस्य निषधस्योत्तरेण तु  
०६,००८।०१८च् सुदर्शनो नाम महाञ् जम्बूवृक्षः सनातनः  
०६,००८।०१९अ सर्वकामफलः पुण्यः सिद्धचारणसेवितः  
०६,००८।०१९च् तस्य नाम्ना समाख्यातो जम्बूद्वीपः सनातनः  
०६,००८।०२०अ योजनानां सहस्रं च शतं च भरतर्षभ  
०६,००८।०२०च् उत्सेधो वृक्षराजस्य दिवस्पृङ् मनुजेश्वर  
०६,००८।०२१अ अरत्नीनां सहस्रं च शतानि दश पञ्च च  
०६,००८।०२१च् परिणाहस् तु वृक्षस्य फलानां रसभेदिनाम्  
०६,००८।०२२अ पतमानानि तान्य् उर्व्यां कुर्वन्ति विपुलं स्वनम्  
०६,००८।०२२च् मुञ्चन्ति च रसं राजंस् तस्मिन् रजतसन्निभम्  
०६,००८।०२३अ तस्या जम्ब्वाः फलरसो नदी भूत्वा जनाधिप  
०६,००८।०२३च् मेरुं प्रदक्षिणं कृत्वा सम्प्रयात्य् उत्तरान् कुरून्  
०६,००८।०२४अ पिबन्ति तद् रसं हृष्टा जना नित्यं जनाधिप  
०६,००८।०२४च् तस्मिन् फलरसे पीते न जरा बाधते च तान्  
०६,००८।०२५अ तत्र जाम्बूनदं नाम कनकं देवभूषणम्  
०६,००८।०२५ब्*००३९_०१ इन्द्रगोपकसङ्काशं जायते भास्वरं तु तत्  
०६,००८।०२५च् तरुणादित्यवर्णाश् च जायन्ते तत्र मानवाः  
०६,००८।०२६अ तथा माल्यवतः शृङ्गे दीप्यते तत्र हव्यवाट्  
०६,००८।०२६च् नाम्ना संवर्तको नाम कालाग्निर् भरतर्षभ  
०६,००८।०२७अ तथा माल्यवतः शृङ्गे पूर्वे पूर्वान्तगण्डिका  
०६,००८।०२७च् योजनानां सहस्राणि पञ्चाशन् माल्यवान् स्थितः  
०६,००८।०२८अ महारजतसङ्काशा जायन्ते तत्र मानवाः  
०६,००८।०२८च् ब्रह्मलोकाच् च्युताः सर्वे सर्वे च ब्रह्मवादिनः  
०६,००८।०२९अ तपस् तु तप्यमानास् ते भवन्ति ह्य् ऊर्ध्वरेतसः  
०६,००८।०२९च् रक्षणार्थं तु भूतानां प्रविशन्ति दिवाकरम्  
०६,००८।०३०अ षष्टिस् तानि सहस्राणि षष्टिर् एव शतानि च  
०६,००८।०३०च् अरुणस्याग्रतो यान्ति परिवार्य दिवाकरम्  
०६,००८।०३१अ षष्टिं वर्षसहस्राणि षष्टिम् एव शतानि च  
०६,००८।०३१च् आदित्यतापतप्तास् ते विशन्ति शशिमण्डलम्  
०६,००९।००१ धृतराष्ट्र उवाच  
०६,००९।००१अ वर्षाणां चैव नामानि पर्वतानां च सञ्जय  
०६,००९।००१च् आचक्ष्व मे यथातत्त्वं ये च पर्वतवासिनः  
०६,००९।००२ सञ्जय उवाच  
०६,००९।००२अ दक्षिणेन तु श्वेतस्य नीलस्यैवोत्तरेण तु  
०६,००९।००२च् वर्षं रमणकं नाम जायन्ते तत्र मानवाः  
०६,००९।००३अ शुक्लाभिजनसम्पन्नाः सर्वे सुप्रियदर्शनाः  
०६,००९।००३च् रतिप्रधानाश् च तथा जायन्ते तत्र मानवाः  
०६,००९।००४अ दश वर्षसहस्राणि शतानि दश पञ्च च  
०६,००९।००४च् जीवन्ति ते महाराज नित्यं मुदितमानसाः  
०६,००९।००५अ दक्षिणे शृङ्गिणश् चैव श्वेतस्याथोत्तरेण च  
०६,००९।००५च् वर्षं हैरण्वतं नाम यत्र हैरण्वती नदी  
०६,००९।००५द्*००४०_०१ यत्र चायं महाराज पक्षिराट् पतगोत्तमः  
०६,००९।००६अ यक्षानुगा महाराज धनिनः प्रियदर्शनाः  
०६,००९।००६च् महाबलास् तत्र सदा राजन् मुदितमानसाः  
०६,००९।००६द्*००४१_०१ यक्षः सो ऽपि महाराज यक्षराजानुगौत[? -गोत्त]मः  
०६,००९।००७अ एकादश सहस्राणि वर्षाणां ते जनाधिप  
०६,००९।००७च् आयुष्प्रमाणं जीवन्ति शतानि दश पञ्च च  
०६,००९।००८अ शृङ्गाणि वै शृङ्गवतस् त्रीण्य् एव मनुजाधिप  
०६,००९।००८च् एकं मणिमयं तत्र तथैकं रौक्मम् अद्भुतम्  
०६,००९।००९अ सर्वरत्नमयं चैकं भवनैर् उपशोभितम्  
०६,००९।००९च् तत्र स्वयम्प्रभा देवी नित्यं वसति शाण्डिली  
०६,००९।०१०अ उत्तरेण तु शृङ्गस्य समुद्रान्ते जनाधिप  
०६,००९।०१०च् वर्षम् ऐरावतं नाम तस्माच् छृङ्गवतः परम्  
०६,००९।०११अ न तत्र सूर्यस् तपति न ते जीर्यन्ति मानवाः  
०६,००९।०११च् चन्द्रमाश् च सनक्षत्रो ज्योतिर् भूत इवावृतः  
०६,००९।०१२अ पद्मप्रभाः पद्मवर्णाः पद्मपत्रनिभेक्षणाः  
०६,००९।०१२च् पद्मपत्रसुगन्धाश् च जायन्ते तत्र मानवाः  
०६,००९।०१३अ अनिष्पन्दाः सुगन्धाश् च निराहारा जितेन्द्रियाः  
०६,००९।०१३च् देवलोकच्युताः सर्वे तथा विरजसो नृप  
०६,००९।०१४अ त्रयोदश सहस्राणि वर्षाणां ते जनाधिप  
०६,००९।०१४च् आयुष्प्रमाणं जीवन्ति नरा भरतसत्तम  
०६,००९।०१५अ क्षीरोदस्य समुद्रस्य तथैवोत्तरतः प्रभुः  
०६,००९।०१५च् हरिर् वसति वैकुण्ठः शकटे कनकात्मके  
०६,००९।०१६अ अष्टचक्रं हि तद् यानं भूतयुक्तं मनोजवम्  
०६,००९।०१६च् अग्निवर्णं महावेगं जाम्बूनदपरिष्कृतम्  
०६,००९।०१७अ स प्रभुः सर्वभूतानां विभुश् च भरतर्षभ  
०६,००९।०१७च् सङ्क्षेपो विस्तरश् चैव कर्ता कारयिता च सः  
०६,००९।०१८अ पृथिव्य् आपस् तथाकाशं वायुस् तेजश् च पार्थिव  
०६,००९।०१८च् स यज्ञः सर्वभूतानाम् आस्यं तस्य हुताशनः  
०६,००९।०१८द्*००४२_०१ स्थितः स्थानसहस्रेषु व्याप्य वै स चराचरम्  
०६,००९।०१९ वैशम्पायन उवाच  
०६,००९।०१९अ एवम् उक्तः सञ्जयेन धृतराष्ट्रो महामनाः  
०६,००९।०१९च् ध्यानम् अन्वगमद् राजा पुत्रान् प्रति जनाधिप  
०६,००९।०२०अ स विचिन्त्य महाराज पुनर् एवाब्रवीद् वचः  
०६,००९।०२०च् असंशयं सूतपुत्र कालः सङ्क्षिपते जगत्  
०६,००९।०२०ए सृजते च पुनः सर्वं नेह विद्यति शाश्वतम्  
०६,००९।०२१अ नरो नारायणश् चैव सर्वज्ञः सर्वभूतभृत्  
०६,००९।०२१च् देवा वैकुण्ठ इत्य् आहुर् वेदा विष्णुर् इति प्रभुम्  
०६,०१०।००१ धृतराष्ट्र उवाच  
०६,०१०।००१अ यद् इदं भारतं वर्षं यत्रेदं मूर्छितं बलम्  
०६,०१०।००१च् यत्रातिमात्रं लुब्धो ऽयं पुत्रो दुर्योधनो मम  
०६,०१०।००२अ यत्र गृद्धाः पाण्डुसुता यत्र मे सज्जते मनः  
०६,०१०।००२च् एतन् मे तत्त्वम् आचक्ष्व कुशलो ह्य् असि सञ्जय  
०६,०१०।००३ सञ्जय उवाच  
०६,०१०।००३अ न तत्र पाण्डवा गृद्धाः शृणु राजन् वचो मम  
०६,०१०।००३च् गृद्धो दुर्योधनस् तत्र शकुनिश् चापि सौबलः  
०६,०१०।००४अ अपरे क्षत्रियाश् चापि नानाजनपदेश्वराः  
०६,०१०।००४च् ये गृद्धा भारते वर्षे न मृष्यन्ति परस्परम्  
०६,०१०।००५अ अत्र ते वर्णयिष्यामि वर्षं भारत भारतम्  
०६,०१०।००५च् प्रियम् इन्द्रस्य देवस्य मनोर् वैवस्वतस्य च  
०६,०१०।००६अ पृथोश् च राजन् वैन्यस्य तथेक्ष्वाकोर् महात्मनः  
०६,०१०।००६च् ययातेर् अम्बरीषस्य मान्धातुर् नहुषस्य च  
०६,०१०।००७अ तथैव मुचुकुन्दस्य शिबेर् औशीनरस्य च  
०६,०१०।००७च् ऋषभस्य तथैलस्य नृगस्य नृपतेस् तथा  
०६,०१०।००७द्*००४३_०१ कुशिकस्य च दुर्धर्ष गाधेश् चैव महात्मनः  
०६,०१०।००७द्*००४३_०२ सोमकस्य च दुर्धर्ष दिलीपस्य तथैव च  
०६,०१०।००८अ अन्येषां च महाराज क्षत्रियाणां बलीयसाम्  
०६,०१०।००८च् सर्वेषाम् एव राजेन्द्र प्रियं भारत भारतम्  
०६,०१०।००९अ तत् ते वर्षं प्रवक्ष्यामि यथाश्रुतम् अरिन्दम  
०६,०१०।००९च् शृणु मे गदतो राजन् यन् मां त्वं परिपृच्छसि  
०६,०१०।०१०अ महेन्द्रो मलयः सह्यः शुक्तिमान् ऋक्षवान् अपि  
०६,०१०।०१०च् विन्ध्यश् च पारियात्रश् च सप्तैते कुलपर्वताः  
०६,०१०।०११अ तेषां सहस्रशो राजन् पर्वतास् तु समीपतः  
०६,०१०।०११च् अभिज्ञाताः सारवन्तो विपुलाश् चित्रसानवः  
०६,०१०।०१२अ अन्ये ततो ऽपरिज्ञाता ह्रस्वा ह्रस्वोपजीविनः  
०६,०१०।०१२च् आर्या म्लेच्छाश् च कौरव्य तैर् मिश्राः पुरुषा विभो  
०६,०१०।०१३अ नदीः पिबन्ति बहुला गङ्गां सिन्धुं सरस्वतीम्  
०६,०१०।०१३च् गोदावरीं नर्मदां च बाहुदां च महानदीम्  
०६,०१०।०१४अ शतद्रुं चन्द्रभागां च यमुनां च महानदीम्  
०६,०१०।०१४च् दृषद्वतीं विपाशां च विपापां स्थूलवालुकाम्  
०६,०१०।०१५अ नदीं वेत्रवतीं चैव कृष्णवेणां च निम्नगाम्  
०६,०१०।०१५च् इरावतीं वितस्तां च पयोष्णीं देविकाम् अपि  
०६,०१०।०१६अ वेदस्मृतिं वेतसिनीं त्रिदिवाम् इष्कुमालिनीम्  
०६,०१०।०१६च् करीषिणीं चित्रवहां चित्रसेनां च निम्नगाम्  
०६,०१०।०१७अ गोमतीं धूतपापां च वन्दनां च महानदीम्  
०६,०१०।०१७च् कौशिकीं त्रिदिवां कृत्यां विचित्रां लोहतारिणीम्  
०६,०१०।०१८अ रथस्थां शतकुम्भां च सरयूं च नरेश्वर  
०६,०१०।०१८च् चर्मण्वतीं वेत्रवतीं हस्तिसोमां दिशं तथा  
०६,०१०।०१९अ शतावरीं पयोष्णीं च परां भैमरथीं तथा  
०६,०१०।०१९च् कावेरीं चुलुकां चापि वापीं शतबलाम् अपि  
०६,०१०।०२०अ निचीरां महितां चापि सुप्रयोगां नराधिप  
०६,०१०।०२०च् पवित्रां कुण्डलां सिन्धुं वाजिनीं पुरमालिनीम्  
०६,०१०।०२१अ पूर्वाभिरामां वीरां च भीमाम् ओघवतीं तथा  
०६,०१०।०२१च् पलाशिनीं पापहरां महेन्द्रां पिप्पलावतीम्  
०६,०१०।०२२अ पारिषेणाम् असिक्नीं च सरलां भारमर्दिनीम्  
०६,०१०।०२२च् पुरुहीं प्रवरां मेनां मोघां घृतवतीं तथा  
०६,०१०।०२३अ धूमत्याम् अतिकृष्णां च सूचीं छावीं च कौरव  
०६,०१०।०२३च् सदानीराम् अधृष्यां च कुशधारां महानदीम्  
०६,०१०।०२४अ शशिकान्तां शिवां चैव तथा वीरवतीम् अपि  
०६,०१०।०२४च् वास्तुं सुवास्तुं गौरीं च कम्पनां सहिरण्वतीम्  
०६,०१०।०२५अ हिरण्वतीं चित्रवतीं चित्रसेनां च निम्नगाम्  
०६,०१०।०२५च् रथचित्रां ज्योतिरथां विश्वामित्रां कपिञ्जलाम्  
०६,०१०।०२६अ उपेन्द्रां बहुलां चैव कुचराम् अम्बुवाहिनीम्  
०६,०१०।०२६च् वैनन्दीं पिञ्जलां वेण्णां तुङ्गवेणां महानदीम्  
०६,०१०।०२७अ विदिशां कृष्णवेण्णां च ताम्रां च कपिलाम् अपि  
०६,०१०।०२७च् शलुं सुवामां वेदाश्वां हरिस्रावां महापगाम्  
०६,०१०।०२८अ शीघ्रां च पिच्छिलां चैव भारद्वाजीं च निम्नगाम्  
०६,०१०।०२८च् कौशिकीं निम्नगां शोणां बाहुदाम् अथ चन्दनाम्  
०६,०१०।०२९अ दुर्गाम् अन्तःशिलां चैव ब्रह्ममेध्यां बृहद्वतीम्  
०६,०१०।०२९च् चरक्षां महिरोहीं च तथा जम्बुनदीम् अपि  
०६,०१०।०३०अ सुनसां तमसां दासीं त्रसाम् अन्यां वराणसीम्  
०६,०१०।०३०च् लोलोद्धृतकरां चैव पूर्णाशां च महानदीम्  
०६,०१०।०३१अ मानवीं वृषभां चैव महानद्यो जनाधिप  
०६,०१०।०३१च् सदानिरामयां वृत्यां मन्दगां मन्दवाहिनीम्  
०६,०१०।०३१द्*००४४_०१ ब्रह्ममेध्यां बृहद्वतीम्  
०६,०१०।०३१द्*००४४_०२ एताश् चान्याश् च बहुधा  
०६,०१०।०३२अ ब्रह्माणीं च महागौरीं दुर्गाम् अपि च भारत  
०६,०१०।०३२च् चित्रोपलां चित्रबर्हां मञ्जुं मकरवाहिनीम्  
०६,०१०।०३३अ मन्दाकिनीं वैतरणीं कोकां चैव महानदीम्  
०६,०१०।०३३च् शुक्तिमतीम् अरण्यां च पुष्पवेण्युत्पलावतीम्  
०६,०१०।०३४अ लोहित्यां करतोयां च तथैव वृषभङ्गिनीम्  
०६,०१०।०३४च् कुमारीम् ऋषिकुल्यां च ब्रह्मकुल्यां च भारत  
०६,०१०।०३५अ सरस्वतीः सुपुण्याश् च सर्वा गङ्गाश् च मारिष  
०६,०१०।०३५ब्*००४५_०१ ब्रह्माणीं च महागौरीं सुवश्याम् अपि भारत  
०६,०१०।०३५ब्*००४६_०१ मानवीं वृषभां चैव महानद्यो जनाधिप  
०६,०१०।०३५च् विश्वस्य मातरः सर्वाः सर्वाश् चैव महाबलाः  
०६,०१०।०३६अ तथा नद्यस् त्व् अप्रकाशाः शतशो ऽथ सहस्रशः  
०६,०१०।०३६च् इत्य् एताः सरितो राजन् समाख्याता यथास्मृति  
०६,०१०।०३७अ अत ऊर्ध्वं जनपदान् निबोध गदतो मम  
०६,०१०।०३७च् तत्रेमे कुरुपाञ्चालाः शाल्वमाद्रेयजाङ्गलाः  
०६,०१०।०३७द्*००४७_०१ विदेहा मागधाः सिंहा महदायतयस् तथा  
०६,०१०।०३८अ शूरसेनाः कलिङ्गाश् च बोधा मौकास् तथैव च  
०६,०१०।०३८च् मत्स्याः सुकुट्यः सौबल्याः कुन्तलाः काशिकोशलाः  
०६,०१०।०३९अ चेदिवत्साः करूषाश् च भोजाः सिन्धुपुलिन्दकाः  
०६,०१०।०३९च् उत्तमौजा दशार्णाश् च मेकलाश् चोत्कलैः सह  
०६,०१०।०४०अ पाञ्चालाः कौशिजाश् चैव एकपृष्ठा युगन्धराः  
०६,०१०।०४०च् सौधा मद्रा भुजिङ्गाश् च काशयो ऽपरकाशयः  
०६,०१०।०४१अ जठराः कुक्कुशाश् चैव सुदाशार्णाश् च भारत  
०६,०१०।०४१च् कुन्तयो ऽवन्तयश् चैव तथैवापरकुन्तयः  
०६,०१०।०४२अ गोविन्दा मन्दकाः षण्डा विदर्भानूपवासिकाः  
०६,०१०।०४२च् अश्मकाः पांसुराष्ट्राश् च गोपराष्ट्राः पनीतकाः  
०६,०१०।०४३अ आदिराष्ट्राः सुकुट्टाश् च बलिराष्ट्रं च केवलम्  
०६,०१०।०४३च् वानरास्याः प्रवाहाश् च वक्रा वक्रभयाः शकाः  
०६,०१०।०४४अ विदेहका मागधाश् च सुह्माश् च विजयास् तथा  
०६,०१०।०४४च् अङ्गा वङ्गाः कलिङ्गाश् च यकृल्लोमान एव च  
०६,०१०।०४५अ मल्लाः सुदेष्णाः प्राहूतास् तथा माहिषकार्षिकाः  
०६,०१०।०४५च् वाहीका वाटधानाश् च आभीराः कालतोयकाः  
०६,०१०।०४६अ अपरन्ध्राश् च शूद्राश् च पह्लवाश् चर्मखण्डिकाः  
०६,०१०।०४६च् अटवीशबराश् चैव मरुभौमाश् च मारिष  
०६,०१०।०४७अ उपावृश्चानुपावृश्चसुराष्ट्राः केकयास् तथा  
०६,०१०।०४७च् कुट्टापरान्ता द्वैधेयाः काक्षाः सामुद्रनिष्कुटाः  
०६,०१०।०४७द्*००४८_०१ कट्याश् च पातवैबोधा याकाः सामुद्रनिष्कदाः  
०६,०१०।०४८अ अन्ध्राश् च बहवो राजन्न् अन्तर्गिर्यास् तथैव च  
०६,०१०।०४८च् बहिर्गिर्याङ्गमलदा मागधा मानवर्जकाः  
०६,०१०।०४८द्*००४९_०१ अन्तर्गिर्यास् तथा चैव बहिर्गिर्यास् तथैव च  
०६,०१०।०४९अ मह्युत्तराः प्रावृषेया भार्गवाश् च जनाधिप  
०६,०१०।०४९च् पुण्ड्रा भार्गाः किराताश् च सुदोष्णाः प्रमुदास् तथा  
०६,०१०।०५०अ शका निषादा निषधास् तथैवानर्तनैरृताः  
०६,०१०।०५०च् दुगूलाः प्रतिमत्स्याश् च कुशलाः कुनटास् तथा  
०६,०१०।०५१अ तीरग्राहास् तरतोया राजिका रस्यकागणाः  
०६,०१०।०५१च् तिलकाः पारसीकाश् च मधुमन्तः प्रकुत्सकाः  
०६,०१०।०५२अ काश्मीराः सिन्धुसौवीरा गान्धारा दर्शकास् तथा  
०६,०१०।०५२च् अभीसारा कुलूताश् च शैवला बाह्लिकास् तथा  
०६,०१०।०५३अ दर्वीकाः सकचा दर्वा वातजामरथोरगाः  
०६,०१०।०५३च् बहुवाद्याश् च कौरव्य सुदामानः सुमल्लिकाः  
०६,०१०।०५४अ वध्राः करीषकाश् चापि कुलिन्दोपत्यकास् तथा  
०६,०१०।०५४च् वनायवो दशापार्श्वा रोमाणः कुशबिन्दवः  
०६,०१०।०५५अ कच्छा गोपालकच्छाश् च लाङ्गलाः परवल्लकाः  
०६,०१०।०५५च् किराता बर्बराः सिद्धा विदेहास् ताम्रलिङ्गकाः  
०६,०१०।०५६अ ओष्ट्राः पुण्ड्राः ससैरन्ध्राः पार्वतीयाश् च मारिष  
०६,०१०।०५६च् अथापरे जनपदा दक्षिणा भरतर्षभ  
०६,०१०।०५७अ द्रविडाः केरलाः प्राच्या भूषिका वनवासिनः  
०६,०१०।०५७च् उन्नत्यका माहिषका विकल्पा मूषकास् तथा  
०६,०१०।०५८अ कर्णिकाः कुन्तिकाश् चैव सौद्भिदा नलकालकाः  
०६,०१०।०५८च् कौकुट्टकास् तथा चोलाः कोङ्कणा मालवाणकाः  
०६,०१०।०५९अ समङ्गाः कोपनाश् चैव कुकुराङ्गदमारिषाः  
०६,०१०।०५९च् ध्वजिन्य् उत्सवसङ्केतास् त्रिगर्ताः सर्वसेनयः  
०६,०१०।०६०अ त्र्यङ्गाः केकरकाः प्रोष्ठाः परसञ्चरकास् तथा  
०६,०१०।०६०च् तथैव विन्ध्यपुलकाः पुलिन्दाः कल्कलैः सह  
०६,०१०।०६१अ मालका मल्लकाश् चैव तथैवापरवर्तकाः  
०६,०१०।०६१च् कुलिन्दाः कुलकाश् चैव करण्ठाः कुरकास् तथा  
०६,०१०।०६२अ मूषका स्तनबालाश् च सतियः पत्तिपञ्जकाः  
०६,०१०।०६२च् आदिदायाः सिरालाश् च स्तूबका स्तनपास् तथा  
०६,०१०।०६३अ हृषीविदर्भाः कान्तीकास् तङ्गणाः परतङ्गणाः  
०६,०१०।०६३च् उत्तराश् चापरे म्लेच्छा जना भरतसत्तम  
०६,०१०।०६४अ यवनाश् च सकाम्बोजा दारुणा म्लेच्छजातयः  
०६,०१०।०६४च् सक्षद्द्रुहः कुन्तलाश् च हूणाः पारतकैः सह  
०६,०१०।०६५अ तथैव मरधाश् चीनास् तथैव दशमालिकाः  
०६,०१०।०६५च् क्षत्रियोपनिवेशाश् च वैश्यशूद्रकुलानि च  
०६,०१०।०६६अ शूद्राभीराथ दरदाः काश्मीराः पशुभिः सह  
०६,०१०।०६६च् खशिकाश् च तुखाराश् च पल्लवा गिरिगह्वराः  
०६,०१०।०६७अ आत्रेयाः सभरद्वाजास् तथैव स्तनयोषिकाः  
०६,०१०।०६७च् औपकाश् च कलिङ्गाश् च किरातानां च जातयः  
०६,०१०।०६७द्*००५०_०१ कारस्कराश् च वंशाश् च आन्ध्राश् च द्रमिडास् तथा  
०६,०१०।०६७द्*००५०_०२ चोलाश् चैव तथा पाण्ड्याश् चेराश् चैव सुसिंहलाः  
०६,०१०।०६८अ तामरा हंसमार्गाश् च तथैव करभञ्जकाः  
०६,०१०।०६८ब्*००५१_०१ एते चान्ये जनपदाः प्राच्योदीच्यास् तथैव च  
०६,०१०।०६८च् उद्देशमात्रेण मया देशाः सङ्कीर्तिताः प्रभो  
०६,०१०।०६९अ यथागुणबलं चापि त्रिवर्गस्य महाफलम्  
०६,०१०।०६९च् दुह्येद् धेनुः कामधुक् च भूमिः सम्यग् अनुष्ठिता  
०६,०१०।०७०अ तस्यां गृध्यन्ति राजानः शूरा धर्मार्थकोविदाः  
०६,०१०।०७०च् ते त्यजन्त्य् आहवे प्राणान् रसागृद्धास् तरस्विनः  
०६,०१०।०७१अ देवमानुषकायानां कामं भूमिः परायणम्  
०६,०१०।०७१च् अन्योन्यस्यावलुम्पन्ति सारमेया इवामिषम्  
०६,०१०।०७२अ राजानो भरतश्रेष्ठ भोक्तुकामा वसुन्धराम्  
०६,०१०।०७२च् न चापि तृप्तिः कामानां विद्यते चेह कस्य चित्  
०६,०१०।०७३अ तस्मात् परिग्रहे भूमेर् यतन्ते कुरुपाण्डवाः  
०६,०१०।०७३च् साम्ना दानेन भेदेन दण्डेनैव च पार्थिव  
०६,०१०।०७४अ पिता माता च पुत्रश् च खं द्यौश् च नरपुङ्गव  
०६,०१०।०७४च् भूमिर् भवति भूतानां सम्यग् अच्छिद्रदर्शिनी  
०६,०११।००१ धृतराष्ट्र उवाच  
०६,०११।००१अ भारतस्यास्य वर्षस्य तथा हैमवतस्य च  
०६,०११।००१च् प्रमाणम् आयुषः सूत फलं चापि शुभाशुभम्  
०६,०११।००२अ अनागतम् अतिक्रान्तं वर्तमानं च सञ्जय  
०६,०११।००२च् आचक्ष्व मे विस्तरेण हरिवर्षं तथैव च  
०६,०११।००३ सञ्जय उवाच  
०६,०११।००३अ चत्वारि भारते वर्षे युगानि भरतर्षभ  
०६,०११।००३च् कृतं त्रेता द्वापरं च पुष्यं च कुरुवर्धन  
०६,०११।००४अ पूर्वं कृतयुगं नाम ततस् त्रेतायुगं विभो  
०६,०११।००४च् सङ्क्षेपाद् द्वापरस्याथ ततः पुष्यं प्रवर्तते  
०६,०११।००५अ चत्वारि च सहस्राणि वर्षाणां कुरुसत्तम  
०६,०११।००५च् आयुःसङ्ख्या कृतयुगे सङ्ख्याता राजसत्तम  
०६,०११।००६अ तथा त्रीणि सहस्राणि त्रेतायां मनुजाधिप  
०६,०११।००६च् द्विसहस्रं द्वापरे तु शते तिष्ठति सम्प्रति  
०६,०११।००७अ न प्रमाणस्थितिर् ह्य् अस्ति पुष्ये ऽस्मिन् भरतर्षभ  
०६,०११।००७च् गर्भस्थाश् च म्रियन्ते ऽत्र तथा जाता म्रियन्ति च  
०६,०११।००८अ महाबला महासत्त्वाः प्रजागुणसमन्विताः  
०६,०११।००८ब्*००५२_०१ प्रजायन्ते च जाताश् च शतशो ऽथ सहस्रशः  
०६,०११।००८च् अजायन्त कृते राजन् मुनयः सुतपोधनाः  
०६,०११।००९अ महोत्साहा महात्मानो धार्मिकाः सत्यवादिनः  
०६,०११।००९च् जाताः कृतयुगे राजन् धनिनः प्रियदर्शनाः  
०६,०११।०१०अ आयुष्मन्तो महावीरा धनुर्धरवरा युधि  
०६,०११।०१०ब्*००५३_०१ वरार्हा युधि जायन्ते क्षत्रियाः शूरसत्तमाः  
०६,०११।०१०च् जायन्ते क्षत्रियाः शूरास् त्रेतायां चक्रवर्तिनः  
०६,०११।०११अ सर्ववर्णा महाराज जायन्ते द्वापरे सति  
०६,०११।०११च् महोत्साहा महावीर्याः परस्परवधैषिणः  
०६,०११।०१२अ तेजसाल्पेन संयुक्ताः क्रोधनाः पुरुषा नृप  
०६,०११।०१२च् लुब्धाश् चानृतकाश् चैव पुष्ये जायन्ति भारत  
०६,०११।०१३अ ईर्ष्या मानस् तथा क्रोधो मायासूया तथैव च  
०६,०११।०१३च् पुष्ये भवन्ति मर्त्यानां रागो लोभश् च भारत  
०६,०११।०१४अ सङ्क्षेपो वर्तते राजन् द्वापरे ऽस्मिन् नराधिप  
०६,०११।०१४च् गुणोत्तरं हैमवतं हरिवर्षं ततः परम्  
०६,०१२।००१ धृतराष्ट्र उवाच  
०६,०१२।००१अ जम्बूखण्डस् त्वया प्रोक्तो यथावद् इह सञ्जय  
०६,०१२।००१च् विष्कम्भम् अस्य प्रब्रूहि परिमाणं च तत्त्वतः  
०६,०१२।००२अ समुद्रस्य प्रमाणं च सम्यग् अच्छिद्रदर्शन  
०६,०१२।००२च् शाकद्वीपं च मे ब्रूहि कुशद्वीपं च सञ्जय  
०६,०१२।००३अ शाल्मलं चैव तत्त्वेन क्रौञ्चद्वीपं तथैव च  
०६,०१२।००३च् ब्रूहि गावल्गणे सर्वं राहोः सोमार्कयोस् तथा  
०६,०१२।००४ सञ्जय उवाच  
०६,०१२।००४अ राजन् सुबहवो द्वीपा यैर् इदं सन्ततं जगत्  
०६,०१२।००४च् सप्त त्व् अहं प्रवक्ष्यामि चन्द्रादित्यौ ग्रहांस् तथा  
०६,०१२।००५अ अष्टादश सहस्राणि योजनानां विशां पते  
०६,०१२।००५च् षट्शतानि च पूर्णानि विष्कम्भो जम्बुपर्वतः  
०६,०१२।००६अ लावणस्य समुद्रस्य विष्कम्भो द्विगुणः स्मृतः  
०६,०१२।००६च् नानाजनपदाकीर्णो मणिविद्रुमचित्रितः  
०६,०१२।००७अ नैकधातुविचित्रैश् च पर्वतैर् उपशोभितः  
०६,०१२।००७च् सिद्धचारणसङ्कीर्णः सागरः परिमण्डलः  
०६,०१२।००८अ शाकद्वीपं च वक्ष्यामि यथावद् इह पार्थिव  
०६,०१२।००८च् शृणु मे त्वं यथान्यायं ब्रुवतः कुरुनन्दन  
०६,०१२।००९अ जम्बूद्वीपप्रमाणेन द्विगुणः स नराधिप  
०६,०१२।००९च् विष्कम्भेण महाराज सागरो ऽपि विभागशः  
०६,०१२।००९द्*००५४_०१ शल्मलिश् च कुश[ः] क्रौञ्चो द्विगुणो ह्य् उत्तरोत्तरम्  
०६,०१२।००९द्*००५४_०२ यथासङ्ख्यं परिवृत्तः सुरासर्पिःपयोधिभिः  
०६,०१२।००९ए क्षीरोदो भरतश्रेष्ठ येन सम्परिवारितः  
०६,०१२।०१०अ तत्र पुण्या जनपदा न तत्र म्रियते जनः  
०६,०१२।०१०च् कुत एव हि दुर्भिक्षं क्षमातेजोयुता हि ते  
०६,०१२।०११अ शाकद्वीपस्य सङ्क्षेपो यथावद् भरतर्षभ  
०६,०१२।०११च् उक्त एष महाराज किम् अन्यच् छ्रोतुम् इच्छसि  
०६,०१२।०१२ धृतराष्ट्र उवाच  
०६,०१२।०१२अ शाकद्वीपस्य सङ्क्षेपो यथावद् इह सञ्जय  
०६,०१२।०१२च् उक्तस् त्वया महाभाग विस्तरं ब्रूहि तत्त्वतः  
०६,०१२।०१३ सञ्जय उवाच  
०६,०१२।०१३अ तथैव पर्वता राजन् सप्तात्र मणिभूषिताः  
०६,०१२।०१३च् रत्नाकरास् तथा नद्यस् तेषां नामानि मे शृणु  
०६,०१२।०१३ए अतीवगुणवत् सर्वं तत्र पुण्यं जनाधिप  
०६,०१२।०१४अ देवर्षिगन्धर्वयुतः परमो मेरुर् उच्यते  
०६,०१२।०१४च् प्रागायतो महाराज मलयो नाम पर्वतः  
०६,०१२।०१४ए यतो मेघाः प्रवर्तन्ते प्रभवन्ति च सर्वशः  
०६,०१२।०१५अ ततः परेण कौरव्य जलधारो महागिरिः  
०६,०१२।०१५च् यत्र नित्यम् उपादत्ते वासवः परमं जलम्  
०६,०१२।०१५ए यतो वर्षं प्रभवति वर्षाकाले जनेश्वर  
०६,०१२।०१६अ उच्चैर् गिरी रैवतको यत्र नित्यं प्रतिष्ठितः  
०६,०१२।०१६च् रेवती दिवि नक्षत्रं पितामहकृतो विधिः  
०६,०१२।०१७अ उत्तरेण तु राजेन्द्र श्यामो नाम महागिरिः  
०६,०१२।०१७ब्*००५५_०१ नवमेघप्रभः प्रांशुः श्रीमान् उज्ज्वलविग्रहः  
०६,०१२।०१७च् यतः श्यामत्वम् आपन्नाः प्रजा जनपदेश्वर  
०६,०१२।०१८ धृतराष्ट्र उवाच  
०६,०१२।०१८अ सुमहान् संशयो मे ऽद्य प्रोक्तं सञ्जय यत् त्वया  
०६,०१२।०१८च् प्रजाः कथं सूतपुत्र सम्प्राप्ताः श्यामताम् इह  
०६,०१२।०१९ सञ्जय उवाच  
०६,०१२।०१९अ सर्वेष्व् एव महाप्राज्ञ द्वीपेषु कुरुनन्दन  
०६,०१२।०१९च् गौरः कृष्णश् च वर्णौ द्वौ तयोर् वर्णान्तरं नृप  
०६,०१२।०२०अ श्यामो यस्मात् प्रवृत्तो वै तत् ते वक्ष्यामि भारत  
०६,०१२।०२०च् आस्ते ऽत्र भगवान् कृष्णस् तत् कान्त्या श्यामतां गतः  
०६,०१२।०२१अ ततः परं कौरवेन्द्र दुर्गशैलो महोदयः  
०६,०१२।०२१च् केसरी केसरयुतो यतो वातः प्रवायति  
०६,०१२।०२२अ तेषां योजनविष्कम्भो द्विगुणः प्रविभागशः  
०६,०१२।०२२च् वर्षाणि तेषु कौरव्य सम्प्रोक्तानि मनीषिभिः  
०६,०१२।०२३अ महामेरुर् महाकाशो जलदः कुमुदोत्तरः  
०६,०१२।०२३च् जलधारात् परो राजन् सुकुमार इति स्मृतः  
०६,०१२।०२४अ रैवतस्य तु कौमारः श्यामस्य तु मणीचकः  
०६,०१२।०२४च् केसरस्याथ मोदाकी परेण तु महापुमान्  
०६,०१२।०२५अ परिवार्य तु कौरव्य दैर्घ्यं ह्रस्वत्वम् एव च  
०६,०१२।०२५च् जम्बूद्वीपेन विख्यातस् तस्य मध्ये महाद्रुमः  
०६,०१२।०२६अ शाको नाम महाराज तस्य द्वीपस्य मध्यगः  
०६,०१२।०२६च् तत्र पुण्या जनपदाः पूज्यते तत्र शङ्करः  
०६,०१२।०२७अ तत्र गच्छन्ति सिद्धाश् च चारणा दैवतानि च  
०६,०१२।०२७च् धार्मिकाश् च प्रजा राजंश् चत्वारो ऽतीव भारत  
०६,०१२।०२८अ वर्णाः स्वकर्मनिरता न च स्तेनो ऽत्र दृश्यते  
०६,०१२।०२८च् दीर्घायुषो महाराज जरामृत्युविवर्जिताः  
०६,०१२।०२९अ प्रजास् तत्र विवर्धन्ते वर्षास्व् इव समुद्रगाः  
०६,०१२।०२९च् नद्यः पुण्यजलास् तत्र गङ्गा च बहुधागतिः  
०६,०१२।०३०अ सुकुमारी कुमारी च सीता कावेरका तथा  
०६,०१२।०३०च् महानदी च कौरव्य तथा मणिजला नदी  
०६,०१२।०३०ए इक्षुवर्धनिका चैव तथा भरतसत्तम  
०६,०१२।०३१अ ततः प्रवृत्ताः पुण्योदा नद्यः कुरुकुलोद्वह  
०६,०१२।०३१च् सहस्राणां शतान्य् एव यतो वर्षति वासवः  
०६,०१२।०३२अ न तासां नामधेयानि परिमाणं तथैव च  
०६,०१२।०३२च् शक्यते परिसङ्ख्यातुं पुण्यास् ता हि सरिद्वराः  
०६,०१२।०३३अ तत्र पुण्या जनपदाश् चत्वारो लोकसम्मताः  
०६,०१२।०३३च् मगाश् च मशकाश् चैव मानसा मन्दगास् तथा  
०६,०१२।०३४अ मगा ब्राह्मणभूयिष्ठाः स्वकर्मनिरता नृप  
०६,०१२।०३४च् मशकेषु तु राजन्या धार्मिकाः सर्वकामदाः  
०६,०१२।०३५अ मानसेषु महाराज वैश्याः कर्मोपजीविनः  
०६,०१२।०३५च् सर्वकामसमायुक्ताः शूरा धर्मार्थनिश्चिताः  
०६,०१२।०३५ए शूद्रास् तु मन्दगे नित्यं पुरुषा धर्मशीलिनः  
०६,०१२।०३६अ न तत्र राजा राजेन्द्र न दण्डो न च दण्डिकाः  
०६,०१२।०३६च् स्वधर्मेणैव धर्मं च ते रक्षन्ति परस्परम्  
०६,०१२।०३७अ एतावद् एव शक्यं तु तस्मिन् द्वीपे प्रभाषितुम्  
०६,०१२।०३७च् एतावद् एव श्रोतव्यं शाकद्वीपे महौजसि  
०६,०१३।००१ सञ्जय उवाच  
०६,०१३।००१अ उत्तरेषु तु कौरव्य द्वीपेषु श्रूयते कथा  
०६,०१३।००१च् यथाश्रुतं महाराज ब्रुवतस् तन् निबोध मे  
०६,०१३।००१द्*००५६_०१ दुग्धोदकसमुद्रो ऽन्यः पुनर् इक्षुरसोदकः  
०६,०१३।००२अ घृततोयः समुद्रो ऽत्र दधिमण्डोदको ऽपरः  
०६,०१३।००२च् सुरोदः सागरश् चैव तथान्यो घर्मसागरः  
०६,०१३।००२द्*००५७_०१ इक्षूदश् च सुरोदश् च सर्पिःक्षीरोदधिस् तदा  
०६,०१३।००२द्*००५७_०२ दधिमण्डोदधिश् चान्यः शुद्धोदधिर् अथो महान्  
०६,०१३।००३अ परस्परेण द्विगुणाः सर्वे द्वीपा नराधिप  
०६,०१३।००३च् सर्वतश् च महाराज पर्वतैः परिवारिताः  
०६,०१३।००४अ गौरस् तु मध्यमे द्वीपे गिरिर् मानःशिलो महान्  
०६,०१३।००४च् पर्वतः पश्चिमः कृष्णो नारायणनिभो नृप  
०६,०१३।००५अ तत्र रत्नानि दिव्यानि स्वयं रक्षति केशवः  
०६,०१३।००५च् प्रजापतिम् उपासीनः प्रजानां विदधे सुखम्  
०६,०१३।००६अ कुशद्वीपे कुशस्तम्बो मध्ये जनपदस्य ह  
०६,०१३।००६ब्*००५८_०१ सम्पूज्यते हि प्लक्षश् च स्वदी[?द्वी]पख्यातिकृद् यथा  
०६,०१३।००६च् सम्पूज्यते शल्मलिश् च द्वीपे शाल्मलिके नृप  
०६,०१३।००७अ क्रौञ्चद्वीपे महाक्रौञ्चो गिरी रत्नचयाकरः  
०६,०१३।००७च् सम्पूज्यते महाराज चातुर्वर्ण्येन नित्यदा  
०६,०१३।००८अ गोमन्दः पर्वतो राजन् सुमहान् सर्वधातुमान्  
०६,०१३।००८च् यत्र नित्यं निवसति श्रीमान् कमललोचनः  
०६,०१३।००८ए मोक्षिभिः संस्तुतो नित्यं प्रभुर् नारायणो हरिः  
०६,०१३।००९अ कुशद्वीपे तु राजेन्द्र पर्वतो विद्रुमैश् चितः  
०६,०१३।००९च् सुधामा नाम दुर्धर्षो द्वितीयो हेमपर्वतः  
०६,०१३।०१०अ द्युतिमान् नाम कौरव्य तृतीयः कुमुदो गिरिः  
०६,०१३।०१०च् चतुर्थः पुष्पवान् नाम पञ्चमस् तु कुशेशयः  
०६,०१३।०११अ षष्ठो हरिगिरिर् नाम षड् एते पर्वतोत्तमाः  
०६,०१३।०११च् तेषाम् अन्तरविष्कम्भो द्विगुणः प्रविभागशः  
०६,०१३।०१२अ औद्भिदं प्रथमं वर्षं द्वितीयं वेणुमण्डलम्  
०६,०१३।०१२च् तृतीयं वै रथाकारं चतुर्थं पालनं स्मृतम्  
०६,०१३।०१३अ धृतिमत् पञ्चमं वर्षं षष्ठं वर्षं प्रभाकरम्  
०६,०१३।०१३च् सप्तमं कापिलं वर्षं सप्तैते वर्षपुञ्जकाः  
०६,०१३।०१४अ एतेषु देवगन्धर्वाः प्रजाश् च जगतीश्वर  
०६,०१३।०१४च् विहरन्ति रमन्ते च न तेषु म्रियते जनः  
०६,०१३।०१५अ न तेषु दस्यवः सन्ति म्लेच्छजात्यो ऽपि वा नृप  
०६,०१३।०१५च् गौरप्रायो जनः सर्वः सुकुमारश् च पार्थिव  
०६,०१३।०१६अ अवशिष्टेषु वर्षेषु वक्ष्यामि मनुजेश्वर  
०६,०१३।०१६च् यथाश्रुतं महाराज तद् अव्यग्रमनाः शृणु  
०६,०१३।०१७अ क्रौञ्चद्वीपे महाराज क्रौञ्चो नाम महागिरिः  
०६,०१३।०१७च् क्रौञ्चात् परो वामनको वामनाद् अन्धकारकः  
०६,०१३।०१८अ अन्धकारात् परो राजन् मैनाकः पर्वतोत्तमः  
०६,०१३।०१८च् मैनाकात् परतो राजन् गोविन्दो गिरिर् उत्तमः  
०६,०१३।०१९अ गोविन्दात् तु परो राजन् निबिडो नाम पर्वतः  
०६,०१३।०१९च् परस् तु द्विगुणस् तेषां विष्कम्भो वंशवर्धन  
०६,०१३।०२०अ देशांस् तत्र प्रवक्ष्यामि तन् मे निगदतः शृणु  
०६,०१३।०२०च् क्रौञ्चस्य कुशलो देशो वामनस्य मनोनुगः  
०६,०१३।०२१अ मनोनुगात् परश् चोष्णो देशः कुरुकुलोद्वह  
०६,०१३।०२१च् उष्णात् परः प्रावरकः प्रावराद् अन्धकारकः  
०६,०१३।०२२अ अन्धकारकदेशात् तु मुनिदेशः परः स्मृतः  
०६,०१३।०२२च् मुनिदेशात् परश् चैव प्रोच्यते दुन्दुभिस्वनः  
०६,०१३।०२३अ सिद्धचारणसङ्कीर्णो गौरप्रायो जनाधिप  
०६,०१३।०२३च् एते देशा महाराज देवगन्धर्वसेविताः  
०६,०१३।०२४अ पुष्करे पुष्करो नाम पर्वतो मणिरत्नमान्  
०६,०१३।०२४च् तत्र नित्यं निवसति स्वयं देवः प्रजापतिः  
०६,०१३।०२५अ तं पर्युपासते नित्यं देवाः सर्वे महर्षिभिः  
०६,०१३।०२५च् वाग्भिर् मनोनुकूलाभिः पूजयन्तो जनाधिप  
०६,०१३।०२६अ जम्बूद्वीपात् प्रवर्तन्ते रत्नानि विविधान्य् उत  
०६,०१३।०२६च् द्वीपेषु तेषु सर्वेषु प्रजानां कुरुनन्दन  
०६,०१३।०२७अ विप्राणां ब्रह्मचर्येण सत्येन च दमेन च  
०६,०१३।०२७च् आरोग्यायुःप्रमाणाभ्यां द्विगुणं द्विगुणं ततः  
०६,०१३।०२८अ एको जनपदो राजन् द्वीपेष्व् एतेषु भारत  
०६,०१३।०२८च् उक्ता जनपदा येषु धर्मश् चैकः प्रदृश्यते  
०६,०१३।०२९अ ईश्वरो दण्डम् उद्यम्य स्वयम् एव प्रजापतिः  
०६,०१३।०२९च् द्वीपान् एतान् महाराज रक्षंस् तिष्ठति नित्यदा  
०६,०१३।०३०अ स राजा स शिवो राजन् स पिता स पितामहः  
०६,०१३।०३०च् गोपायति नरश्रेष्ठ प्रजाः सजडपण्डिताः  
०६,०१३।०३१अ भोजनं चात्र कौरव्य प्रजाः स्वयम् उपस्थितम्  
०६,०१३।०३१च् सिद्धम् एव महाराज भुञ्जते तत्र नित्यदा  
०६,०१३।०३२अ ततः परं समा नाम दृश्यते लोकसंस्थितिः  
०६,०१३।०३२च् चतुरश्रा महाराज त्रयस् त्रिंशत् तु मण्डलम्  
०६,०१३।०३३अ तत्र तिष्ठन्ति कौरव्य चत्वारो लोकसम्मताः  
०६,०१३।०३३च् दिग्गजा भरतश्रेष्ठ वामनैरावतादयः  
०६,०१३।०३३ए सुप्रतीकस् तथा राजन् प्रभिन्नकरटामुखः  
०६,०१३।०३४अ तस्याहं परिमाणं तु न सङ्ख्यातुम् इहोत्सहे  
०६,०१३।०३४च् असङ्ख्यातः स नित्यं हि तिर्यग् ऊर्ध्वम् अधस् तथा  
०६,०१३।०३५अ तत्र वै वायवो वान्ति दिग्भ्यः सर्वाभ्य एव च  
०६,०१३।०३५च् असम्बाधा महाराज तान् निगृह्णन्ति ते गजाः  
०६,०१३।०३६अ पुष्करैः पद्मसङ्काशैर् वर्ष्मवद्भिर् महाप्रभैः  
०६,०१३।०३६च् ते शनैः पुनर् एवाशु वायून् मुञ्चन्ति नित्यशः  
०६,०१३।०३७अ श्वसद्भिर् मुच्यमानास् तु दिग्गजैर् इह मारुताः  
०६,०१३।०३७च् आगच्छन्ति महाराज ततस् तिष्ठन्ति वै प्रजाः  
०६,०१३।०३८ धृतराष्ट्र उवाच  
०६,०१३।०३८अ परो वै विस्तरो ऽत्यर्थं त्वया सञ्जय कीर्तितः  
०६,०१३।०३८च् दर्शितं द्वीपसंस्थानम् उत्तरं ब्रूहि सञ्जय  
०६,०१३।०३९ सञ्जय उवाच  
०६,०१३।०३९अ उक्ता द्वीपा महाराज ग्रहान् मे शृणु तत्त्वतः  
०६,०१३।०३९च् स्वर्भानुः कौरवश्रेष्ठ यावद् एष प्रभावतः  
०६,०१३।०४०अ परिमण्डलो महाराज स्वर्भानुः श्रूयते ग्रहः  
०६,०१३।०४०च् योजनानां सहस्राणि विष्कम्भो द्वादशास्य वै  
०६,०१३।०४१अ परिणाहेन षट्त्रिंशद् विपुलत्वेन चानघ  
०६,०१३।०४१च् षष्टिम् आहुः शतान्य् अस्य बुधाः पौराणिकास् तथा  
०६,०१३।०४२अ चन्द्रमास् तु सहस्राणि राजन्न् एकादश स्मृतः  
०६,०१३।०४२च् विष्कम्भेण कुरुश्रेष्ठ त्रयस्त्रिंशत् तु मण्डलम्  
०६,०१३।०४२ए एकोनषष्टिर् वैपुल्याच् छीतरश्मेर् महात्मनः  
०६,०१३।०४३अ सूर्यस् त्व् अष्टौ सहस्राणि द्वे चान्ये कुरुनन्दन  
०६,०१३।०४३च् विष्कम्भेण ततो राजन् मण्डलं त्रिंशतं समम्  
०६,०१३।०४४अ अष्टपञ्चाशतं राजन् विपुलत्वेन चानघ  
०६,०१३।०४४च् श्रूयते परमोदारः पतङ्गो ऽसौ विभावसुः  
०६,०१३।०४४ए एतत् प्रमाणम् अर्कस्य निर्दिष्टम् इह भारत  
०६,०१३।०४५अ स राहुश् छादयत्य् एतौ यथाकालं महत्तया  
०६,०१३।०४५च् चन्द्रादित्यौ महाराज सङ्क्षेपो ऽयम् उदाहृतः  
०६,०१३।०४६अ इत्य् एतत् ते महाराज पृच्छतः शास्त्रचक्षुषा  
०६,०१३।०४६च् सर्वम् उक्तं यथातत्त्वं तस्माच् छमम् अवाप्नुहि  
०६,०१३।०४७अ यथादृष्टं मया प्रोक्तं सनिर्याणम् इदं जगत्  
०६,०१३।०४७च् तस्माद् आश्वस कौरव्य पुत्रं दुर्योधनं प्रति  
०६,०१३।०४८अ श्रुत्वेदं भरतश्रेष्ठ भूमिपर्व मनोनुगम्  
०६,०१३।०४८च् श्रीमान् भवति राजन्यः सिद्धार्थः साधुसम्मतः  
०६,०१३।०४८ए आयुर् बलं च वीर्यं च तस्य तेजश् च वर्धते  
०६,०१३।०४९अ यः शृणोति महीपाल पर्वणीदं यतव्रतः  
०६,०१३।०४९च् प्रीयन्ते पितरस् तस्य तथैव च पितामहाः  
०६,०१३।०५०अ इदं तु भारतं वर्षं यत्र वर्तामहे वयम्  
०६,०१३।०५०च् पूर्वं प्रवर्तते पुण्यं तत् सर्वं श्रुतवान् असि  
०६,०१४।००१ वैशम्पायन उवाच  
०६,०१४।००१*००५९_०१ वचनाद् धृतराष्ट्रस्य कुरुक्षेत्रं जगाम ह  
०६,०१४।००१*००५९_०२ व्यासस्य वरदानेन त्वरमाणस् तु सञ्जयः  
०६,०१४।००१*००५९_०३ दृष्ट्वा तु समरे राजन् क्षणेनैव समागतः  
०६,०१४।००१अ अथ गावल्गणिर् धीमान् समराद् एत्य सञ्जयः  
०६,०१४।००१च् प्रत्यक्षदर्शी सर्वस्य भूतभव्यभविष्यवित्  
०६,०१४।००२अ ध्यायते धृतराष्ट्राय सहसोपेत्य दुःखितः  
०६,०१४।००२च् आचष्ट निहतं भीष्मं भरतानाम् अमध्यमम्  
०६,०१४।००३अ सञ्जयो ऽहं महाराज नमस् ते भरतर्षभ  
०६,०१४।००३च् हतो भीष्मः शान्तनवो भरतानां पितामहः  
०६,०१४।००४अ ककुदं सर्वयोधानां धाम सर्वधनुष्मताम्  
०६,०१४।००४च् शरतल्पगतः सो ऽद्य शेते कुरुपितामहः  
०६,०१४।००५अ यस्य वीर्यं समाश्रित्य द्यूतं पुत्रस् तवाकरोत्  
०६,०१४।००५च् स शेते निहतो राजन् सङ्ख्ये भीष्मः शिखण्डिना  
०६,०१४।००६अ यः सर्वान् पृथिवीपालान् समवेतान् महामृधे  
०६,०१४।००६च् जिगायैकरथेनैव काशिपुर्यां महारथः  
०६,०१४।००७अ जामदग्न्यं रणे रामम् आयोध्य वसुसम्भवः  
०६,०१४।००७च् न हतो जामदग्न्येन स हतो ऽद्य शिखण्डिना  
०६,०१४।००८अ महेन्द्रसदृशः शौर्ये स्थैर्ये च हिमवान् इव  
०६,०१४।००८च् समुद्र इव गाम्भीर्ये सहिष्णुत्वे धरासमः  
०६,०१४।००९अ शरदंष्ट्रो धनुर्वक्त्रः खड्गजिह्वो दुरासदः  
०६,०१४।००९च् नरसिंहः पिता ते ऽद्य पाञ्चाल्येन निपातितः  
०६,०१४।०१०अ पाण्डवानां महत् सैन्यं यं दृष्ट्वोद्यन्तम् आहवे  
०६,०१४।०१०च् प्रवेपत भयोद्विग्नं सिंहं दृष्ट्वेव गोगणः  
०६,०१४।०११अ परिरक्ष्य स सेनां ते दशरात्रम् अनीकहा  
०६,०१४।०११च् जगामास्तम् इवादित्यः कृत्वा कर्म सुदुष्करम्  
०६,०१४।०१२अ यः स शक्र इवाक्षोभ्यो वर्षन् बाणान् सहस्रशः  
०६,०१४।०१२च् जघान युधि योधानाम् अर्बुदं दशभिर् दिनैः  
०६,०१४।०१३अ स शेते निष्टनन् भूमौ वातरुग्ण इव द्रुमः  
०६,०१४।०१३च् तव दुर्मन्त्रिते राजन् यथा नार्हः स भारत  
०६,०१५।००१ धृतराष्ट्र उवाच  
०६,०१५।००१अ कथं कुरूणाम् ऋषभो हतो भीष्मः शिखण्डिना  
०६,०१५।००१च् कथं रथात् स न्यपतत् पिता मे वासवोपमः  
०६,०१५।००२अ कथम् आसंश् च मे पुत्रा हीना भीष्मेण सञ्जय  
०६,०१५।००२च् बलिना देवकल्पेन गुर्वर्थे ब्रह्मचारिणा  
०६,०१५।००३अ तस्मिन् हते महासत्त्वे महेष्वासे महाबले  
०६,०१५।००३च् महारथे नरव्याघ्रे किम् उ आसीन् मनस् तदा  
०६,०१५।००४अ आर्तिः परा माविशति यतः शंससि मे हतम्  
०६,०१५।००४च् कुरूणाम् ऋषभं वीरम् अकम्प्यं पुरुषर्षभम्  
०६,०१५।००५अ के तं यान्तम् अनुप्रेयुः के चास्यासन् पुरोगमाः  
०६,०१५।००५च् के ऽतिष्ठन् के न्यवर्तन्त के ऽभ्यवर्तन्त सञ्जय  
०६,०१५।००६अ के शूरा रथशार्दूलम् अच्युतं क्षत्रियर्षभम्  
०६,०१५।००६च् रथानीकं गाहमानं सहसा पृष्ठतो ऽन्वयुः  
०६,०१५।००७अ यस् तमो ऽर्क इवापोहन् परसैन्यम् अमित्रहा  
०६,०१५।००७च् सहस्ररश्मिप्रतिमः परेषां भयम् आदधत्  
०६,०१५।००७ए अकरोद् दुष्करं कर्म रणे कौरवशासनात्  
०६,०१५।००८अ ग्रसमानम् अनीकानि य एनं पर्यवारयन्  
०६,०१५।००८च् कृतिनं तं दुराधर्षं सम्यग् यास्यन्तम् अन्तिके  
०६,०१५।००८ए कथं शान्तनवं युद्धे पाण्डवाः प्रत्यवारयन्  
०६,०१५।००९अ निकृन्तन्तम् अनीकानि शरदंष्ट्रं तरस्विनम्  
०६,०१५।००९च् चापव्यात्ताननं घोरम् असिजिह्वं दुरासदम्  
०६,०१५।०१०अ अत्यन्यान् पुरुषव्याघ्रान् ह्रीमन्तम् अपराजितम्  
०६,०१५।०१०च् पातयाम् आस कौन्तेयः कथं तम् अजितं युधि  
०६,०१५।०११अ उग्रधन्वानम् उग्रेषुं वर्तमानं रथोत्तमे  
०६,०१५।०११च् परेषाम् उत्तमाङ्गानि प्रचिन्वन्तं शितेषुभिः  
०६,०१५।०१२अ पाण्डवानां महत् सैन्यं यं दृष्ट्वोद्यन्तम् आहवे  
०६,०१५।०१२च् कालाग्निम् इव दुर्धर्षं समवेष्टत नित्यशः  
०६,०१५।०१३अ परिकृष्य स सेनां मे दशरात्रम् अनीकहा  
०६,०१५।०१३च् जगामास्तम् इवादित्यः कृत्वा कर्म सुदुष्करम्  
०६,०१५।०१४अ यः स शक्र इवाक्षय्यं वर्षं शरमयं सृजन्  
०६,०१५।०१४च् जघान युधि योधानाम् अर्बुदं दशभिर् दिनैः  
०६,०१५।०१५अ स शेते निष्टनन् भूमौ वातरुग्ण इव द्रुमः  
०६,०१५।०१५च् मम दुर्मन्त्रितेनासौ यथा नार्हः स भारतः  
०६,०१५।०१६अ कथं शान्तनवं दृष्ट्वा पाण्डवानाम् अनीकिनी  
०६,०१५।०१६च् प्रहर्तुम् अशकत् तत्र भीष्मं भीमपराक्रमम्  
०६,०१५।०१७अ कथं भीष्मेण सङ्ग्रामम् अकुर्वन् पाण्डुनन्दनाः  
०६,०१५।०१७च् कथं च नाजयद् भीष्मो द्रोणे जीवति सञ्जय  
०६,०१५।०१८अ कृपे सन्निहिते तत्र भरद्वाजात्मजे तथा  
०६,०१५।०१८च् भीष्मः प्रहरतां श्रेष्ठः कथं स निधनं गतः  
०६,०१५।०१९अ कथं चातिरथस् तेन पाञ्चाल्येन शिखण्डिना  
०६,०१५।०१९च् भीष्मो विनिहतो युद्धे देवैर् अपि दुरुत्सहः  
०६,०१५।०२०अ यः स्पर्धते रणे नित्यं जामदग्न्यं महाबलम्  
०६,०१५।०२०च् अजितं जामदग्न्येन शक्रतुल्यपराक्रमम्  
०६,०१५।०२१अ तं हतं समरे भीष्मं महारथबलोचितम्  
०६,०१५।०२१च् सञ्जयाचक्ष्व मे वीरं येन शर्म न विद्महे  
०६,०१५।०२२अ मामकाः के महेष्वासा नाजहुः सञ्जयाच्युतम्  
०६,०१५।०२२च् दुर्योधनसमादिष्टाः के वीराः पर्यवारयन्  
०६,०१५।०२३अ यच् छिखण्डिमुखाः सर्वे पाण्डवा भीष्मम् अभ्ययुः  
०६,०१५।०२३च् कच्चिन् न कुरवो भीतास् तत्यजुः सञ्जयाच्युतम्  
०६,०१५।०२४अ मौर्वीघोषस्तनयित्नुः पृषत्कपृषतो महान्  
०६,०१५।०२४च् धनुर्ह्वादमहाशब्दो महामेघ इवोन्नतः  
०६,०१५।०२५अ यद् अभ्यवर्षत् कौन्तेयान् सपाञ्चालान् ससृञ्जयान्  
०६,०१५।०२५च् निघ्नन् पररथान् वीरो दानवान् इव वज्रभृत्  
०६,०१५।०२६अ इष्वस्त्रसागरं घोरं बाणग्राहं दुरासदम्  
०६,०१५।०२६च् कार्मुकोर्मिणम् अक्षय्यम् अद्वीपं समरे ऽप्लवम्  
०६,०१५।०२६ए गदासिमकरावर्तं हयग्राहं गजाकुलम्  
०६,०१५।०२६फ़्*००६०_०१ पदातिमत्स्यकलिलं शङ्खदुन्दुभिनिस्वनम्  
०६,०१५।०२७अ हयान् गजान् पदातांश् च रथांश् च तरसा बहून्  
०६,०१५।०२७च् निमज्जयन्तं समरे परवीरापहारिणम्  
०६,०१५।०२८अ विदह्यमानं कोपेन तेजसा च परन्तपम्  
०६,०१५।०२८च् वेलेव मकरावासं के वीराः पर्यवारयन्  
०६,०१५।०२९अ भीष्मो यद् अकरोत् कर्म समरे सञ्जयारिहा  
०६,०१५।०२९च् दुर्योधनहितार्थाय के तदास्य पुरो ऽभवन्  
०६,०१५।०३०अ के ऽरक्षन् दक्षिणं चक्रं भीष्मस्यामिततेजसः  
०६,०१५।०३०च् पृष्ठतः के परान् वीरा उपासेधन् यतव्रताः  
०६,०१५।०३१अ के पुरस्ताद् अवर्तन्त रक्षन्तो भीष्मम् अन्तिके  
०६,०१५।०३१च् के ऽरक्षन्न् उत्तरं चक्रं वीरा वीरस्य युध्यतः  
०६,०१५।०३२अ वामे चक्रे वर्तमानाः के ऽघ्नन् सञ्जय सृञ्जयान्  
०६,०१५।०३२च् समेताग्रम् अनीकेषु के ऽभ्यरक्षन् दुरासदम्  
०६,०१५।०३३अ पार्श्वतः के ऽभ्यवर्तन्त गच्छन्तो दुर्गमां गतिम्  
०६,०१५।०३३च् समूहे के परान् वीरान् प्रत्ययुध्यन्त सञ्जय  
०६,०१५।०३४अ रक्ष्यमाणः कथं वीरैर् गोप्यमानाश् च तेन ते  
०६,०१५।०३४च् दुर्जयानाम् अनीकानि नाजयंस् तरसा युधि  
०६,०१५।०३५अ सर्वलोकेश्वरस्येव परमेष्ठिप्रजापतेः  
०६,०१५।०३५च् कथं प्रहर्तुम् अपि ते शेकुः सञ्जय पाण्डवाः  
०६,०१५।०३६अ यस्मिन् द्वीपे समाश्रित्य युध्यन्ति कुरवः परैः  
०६,०१५।०३६च् तं निमग्नं नरव्याघ्रं भीष्मं शंससि सञ्जय  
०६,०१५।०३७अ यस्य वीर्ये समाश्वस्य मम पुत्रो बृहद्बलः  
०६,०१५।०३७च् न पाण्डवान् अगणयत् कथं स निहतः परैः  
०६,०१५।०३८अ यः पुरा विबुधैः सेन्द्रैः साहाय्ये युद्धदुर्मदः  
०६,०१५।०३८च् काङ्क्षितो दानवान् घ्नद्भिः पिता मम महाव्रतः  
०६,०१५।०३९अ यस्मिञ् जाते महावीर्ये शन्तनुर् लोकशङ्करे  
०६,०१५।०३९च् शोकं दुःखं च दैन्यं च प्राजहात् पुत्रलक्ष्मणि  
०६,०१५।०४०अ प्रज्ञा परायणं तज्ज्ञं सद्धर्मनिरतं शुचिम्  
०६,०१५।०४०च् वेदवेदाङ्गतत्त्वज्ञं कथं शंससि मे हतम्  
०६,०१५।०४१अ सर्वास्त्रविनयोपेतं दान्तं शान्तं मनस्विनम्  
०६,०१५।०४१च् हतं शान्तनवं श्रुत्वा मन्ये शेषं बलं हतम्  
०६,०१५।०४२अ धर्माद् अधर्मो बलवान् सम्प्राप्त इति मे मतिः  
०६,०१५।०४२च् यत्र वृद्धं गुरुं हत्वा राज्यम् इच्छन्ति पाण्डवाः  
०६,०१५।०४३अ जामदग्न्यः पुरा रामः सर्वास्त्रविद् अनुत्तमः  
०६,०१५।०४३च् अम्बार्थम् उद्यतः सङ्ख्ये भीष्मेण युधि निर्जितः  
०६,०१५।०४४अ तम् इन्द्रसमकर्माणं ककुदं सर्वधन्विनाम्  
०६,०१५।०४४च् हतं शंससि भीष्मं मे किं नु दुःखम् अतः परम्  
०६,०१५।०४५अ असकृत् क्षत्रियव्राताः सङ्ख्ये येन विनिर्जिताः  
०६,०१५।०४५च् जामदग्न्यस् तथा रामः परवीरनिघातिना  
०६,०१५।०४५द्*००६१_०१ न हतो यो महाबुद्धिः स हतो ऽद्य शिखण्डिना  
०६,०१५।०४६अ तस्मान् नूनं महावीर्याद् भार्गवाद् युद्धदुर्मदात्  
०६,०१५।०४६च् तेजोवीर्यबलैर् भूयाञ् शिखण्डी द्रुपदात्मजः  
०६,०१५।०४७अ यः शूरं कृतिनं युद्धे सर्वशास्त्रविशारदम्  
०६,०१५।०४७च् परमास्त्रविदं वीरं जघान भरतर्षभम्  
०६,०१५।०४८अ के वीरास् तम् अमित्रघ्नम् अन्वयुः शत्रुसंसदि  
०६,०१५।०४८च् शम्स मे तद् यथा वृत्तं युद्धं भीष्मस्य पाण्डवैः  
०६,०१५।०४९अ योषेव हतवीरा मे सेना पुत्रस्य सञ्जय  
०६,०१५।०४९च् अगोपम् इव चोद्भ्रान्तं गोकुलं तद् बलं मम  
०६,०१५।०५०अ पौरुषं सर्वलोकस्य परं यस्य महाहवे  
०६,०१५।०५०च् परासिक्ते च वस् तस्मिन् कथम् आसीन् मनस् तदा  
०६,०१५।०५१अ जीविते ऽप्य् अद्य सामर्थ्यं किम् इवास्मासु सञ्जय  
०६,०१५।०५१च् घातयित्वा महावीर्यं पितरं लोकधार्मिकम्  
०६,०१५।०५२अ अगाधे सलिले मग्नां नावं दृष्ट्वेव पारगाः  
०६,०१५।०५२च् भीष्मे हते भृशं दुःखान् मन्ये शोचन्ति पुत्रकाः  
०६,०१५।०५३अ अद्रिसारमयं नूनं सुदृढं हृदयं मम  
०६,०१५।०५३च् यच् छ्रुत्वा पुरुषव्याघ्रं हतं भीष्मं न दीर्यते  
०६,०१५।०५४अ यस्मिन्न् अस्त्रं च मेधा च नीतिश् च भरतर्षभे  
०६,०१५।०५४च् अप्रमेयाणि दुर्धर्षे कथं स निहतो युधि  
०६,०१५।०५५अ न चास्त्रेण न शौर्येण तपसा मेधया न च  
०६,०१५।०५५च् न धृत्या न पुनस् त्यागान् मृत्योः कश् चिद् विमुच्यते  
०६,०१५।०५६अ कालो नूनं महावीर्यः सर्वलोकदुरत्ययः  
०६,०१५।०५६च् यत्र शान्तनवं भीष्मं हतं शंससि सञ्जय  
०६,०१५।०५७अ पुत्रशोकाभिसन्तप्तो महद् दुःखम् अचिन्तयन्  
०६,०१५।०५७च् आशंसे ऽहं पुरा त्राणं भीष्माच् छन्तनुनन्दनात्  
०६,०१५।०५८अ यदादित्यम् इवापश्यत् पतितं भुवि सञ्जय  
०६,०१५।०५८च् दुर्योधनः शान्तनवं किं तदा प्रत्यपद्यत  
०६,०१५।०५९अ नाहं स्वेषां परेषां वा बुद्ध्या सञ्जय चिन्तयन्  
०६,०१५।०५९च् शेषं किं चित् प्रपश्यामि प्रत्यनीके महीक्षिताम्  
०६,०१५।०६०अ दारुणः क्षत्रधर्मो ऽयम् ऋषिभिः सम्प्रदर्शितः  
०६,०१५।०६०च् यत्र शान्तनवं हत्वा राज्यम् इच्छन्ति पाण्डवाः  
०६,०१५।०६१अ वयं वा राज्यम् इच्छामो घातयित्वा पितामहम्  
०६,०१५।०६१च् क्षत्रधर्मे स्थिताः पार्था नापराध्यन्ति पुत्रकाः  
०६,०१५।०६२अ एतद् आर्येण कर्तव्यं कृच्छ्रास्व् आपत्सु सञ्जय  
०६,०१५।०६२च् पराक्रमः परं शक्त्या तच् च तस्मिन् प्रतिष्ठितम्  
०६,०१५।०६३अ अनीकानि विनिघ्नन्तं ह्रीमन्तम् अपराजितम्  
०६,०१५।०६३च् कथं शान्तनवं तात पाण्डुपुत्रा न्यपातयन्  
०६,०१५।०६४अ कथं युक्तान्य् अनीकानि कथं युद्धं महात्मभिः  
०६,०१५।०६४च् कथं वा निहतो भीष्मः पिता सञ्जय मे परैः  
०६,०१५।०६५अ दुर्योधनश् च कर्णश् च शकुनिश् चापि सौबलः  
०६,०१५।०६५च् दुःशासनश् च कितवो हते भीष्मे किम् अब्रुवन्  
०६,०१५।०६६अ यच् छरीरैर् उपस्तीर्णां नरवारणवाजिनाम्  
०६,०१५।०६६च् शरशक्तिगदाखड्गतोमराक्षां भयावहाम्  
०६,०१५।०६७अ प्राविशन् कितवा मन्दाः सभां युधि दुरासदाम्  
०६,०१५।०६७च् प्राणद्यूते प्रतिभये के ऽदीव्यन्त नरर्षभाः  
०६,०१५।०६८अ के ऽजयन् के जितास् तत्र हृतलक्षा निपातिताः  
०६,०१५।०६८च् अन्ये भीष्माच् छान्तनवात् तन् ममाचक्ष्व सञ्जय  
०६,०१५।०६९अ न हि मे शान्तिर् अस्तीह युधि देवव्रतं हतम्  
०६,०१५।०६९च् पितरं भीमकर्माणं श्रुत्वा मे दुःखम् आविशत्  
०६,०१५।०७०अ आर्तिं मे हृदये रूढां महतीं पुत्रकारिताम्  
०६,०१५।०७०च् त्वं सिञ्चन् सर्पिषेवाग्निम् उद्दीपयसि सञ्जय  
०६,०१५।०७१अ महान्तं भारम् उद्यम्य विश्रुतं सार्वलौकिकम्  
०६,०१५।०७१ब्*००६२_०१ तं विमग्नं नरव्याघ्रं भीष्मं शंससि सञ्जय  
०६,०१५।०७१च् दृष्ट्वा विनिहतं भीष्मं मन्ये शोचन्ति पुत्रकाः  
०६,०१५।०७२अ श्रोष्यामि तानि दुःखानि दुर्योधनकृतान्य् अहम्  
०६,०१५।०७२च् तस्मान् मे सर्वम् आचक्ष्व यद् वृत्तं तत्र सञ्जय  
०६,०१५।०७३अ सङ्ग्रामे पृथिवीशानां मन्दस्याबुद्धिसम्भवम्  
०६,०१५।०७३च् अपनीतं सुनीतं वा तन् ममाचक्ष्व सञ्जय  
०६,०१५।०७४अ यत् कृतं तत्र भीष्मेण सङ्ग्रामे जयम् इच्छता  
०६,०१५।०७४च् तेजोयुक्तं कृतास्त्रेण शम्स तच् चाप्य् अशेषतः  
०६,०१५।०७५अ यथा तद् अभवद् युद्धं कुरुपाण्डवसेनयोः  
०६,०१५।०७५च् क्रमेण येन यस्मिंश् च काले यच् च यथा च तत्  
०६,०१५।०७५द्*००६३_०१ यच् च यस्मिंश् च काले च वृत्तं यच् च यथा च तत्  
०६,०१६।००१ सञ्जय उवाच  
०६,०१६।००१अ त्वद्युक्तो ऽयम् अनुप्रश्नो महाराज यथार्हसि  
०६,०१६।००१च् न तु दुर्योधने दोषम् इमम् आसक्तुम् अर्हसि  
०६,०१६।००२अ य आत्मनो दुश्चरिताद् अशुभं प्राप्नुयान् नरः  
०६,०१६।००२च् एनसा तेन नान्यं स उपाशङ्कितुम् अर्हति  
०६,०१६।००३अ महाराज मनुष्येषु निन्द्यं यः सर्वम् आचरेत्  
०६,०१६।००३च् स वध्यः सर्वलोकस्य निन्दितानि समाचरन्  
०६,०१६।००४अ निकारो निकृतिप्रज्ञैः पाण्डवैस् त्वत्प्रतीक्षया  
०६,०१६।००४च् अनुभूतः सहामात्यैः क्षान्तं च सुचिरं वने  
०६,०१६।००५अ हयानां च गजानां च शूराणां चामितौजसाम्  
०६,०१६।००५च् प्रत्यक्षं यन् मया दृष्टं दृष्टं योगबलेन च  
०६,०१६।००६अ शृणु तत् पृथिवीपाल मा च शोके मनः कृथाः  
०६,०१६।००६च् दिष्टम् एतत् पुरा नूनम् एवम्भावि नराधिप  
०६,०१६।००७अ नमस्कृत्वा पितुस् ते ऽहं पाराशर्याय धीमते  
०६,०१६।००७च् यस्य प्रसादाद् दिव्यं मे प्राप्तं ज्ञानम् अनुत्तमम्  
०६,०१६।००८अ दृष्टिश् चातीन्द्रिया राजन् दूराच् छ्रवणम् एव च  
०६,०१६।००८च् परचित्तस्य विज्ञानम् अतीतानागतस्य च  
०६,०१६।००९अ व्युत्थितोत्पत्तिविज्ञानम् आकाशे च गतिः सदा  
०६,०१६।००९च् शस्त्रैर् असङ्गो युद्धेषु वरदानान् महात्मनः  
०६,०१६।०१०अ शृणु मे विस्तरेणेदं विचित्रं परमाद्भुतम्  
०६,०१६।०१०च् भारतानां महद् युद्धं यथाभूल् लोमहर्षणम्  
०६,०१६।०११अ तेष्व् अनीकेषु यत् तेषु व्यूढेषु च विधानतः  
०६,०१६।०११च् दुर्योधनो महाराज दुःशासनम् अथाब्रवीत्  
०६,०१६।०१२अ दुःशासन रथास् तूर्णं युज्यन्तां भीष्मरक्षिणः  
०६,०१६।०१२च् अनीकानि च सर्वाणि शीघ्रं त्वम् अनुचोदय  
०६,०१६।०१३अ अयं मा समनुप्राप्तो वर्षपूगाभिचिन्तितः  
०६,०१६।०१३च् पाण्डवानां ससैन्यानां कुरूणां च समागमः  
०६,०१६।०१४अ नातः कार्यतमं मन्ये रणे भीष्मस्य रक्षणात्  
०६,०१६।०१४च् हन्याद् गुप्तो ह्य् असौ पार्थान् सोमकांश् च ससृञ्जयान्  
०६,०१६।०१५अ अब्रवीच् च विशुद्धात्मा नाहं हन्यां शिखण्डिनम्  
०६,०१६।०१५च् श्रूयते स्त्री ह्य् असौ पूर्वं तस्माद् वर्ज्यो रणे मम  
०६,०१६।०१६अ तस्माद् भीष्मो रक्षितव्यो विशेषेणेति मे मतिः  
०६,०१६।०१६च् शिखण्डिनो वधे यत्ताः सर्वे तिष्ठन्तु मामकाः  
०६,०१६।०१७अ तथा प्राच्याः प्रतीच्याश् च दाक्षिणात्योत्तरापथाः  
०६,०१६।०१७च् सर्वशस्त्रास्त्रकुशलास् ते रक्षन्तु पितामहम्  
०६,०१६।०१८अ अरक्ष्यमाणं हि वृको हन्यात् सिंहं महाबलम्  
०६,०१६।०१८च् मा सिंहं जम्बुकेनेव घातयामः शिखण्डिना  
०६,०१६।०१९अ वामं चक्रं युधामन्युर् उत्तमौजाश् च दक्षिणम्  
०६,०१६।०१९च् गोप्तारौ फल्गुनस्यैतौ फल्गुनो ऽपि शिखण्डिनः  
०६,०१६।०२०अ संरक्ष्यमाणः पार्थेन भीष्मेण च विवर्जितः  
०६,०१६।०२०च् यथा न हन्याद् गाङ्गेयं दुःशासन तथा कुरु  
०६,०१६।०२१अ ततो रजन्यां व्युष्टायां शब्दः समभवन् महान्  
०६,०१६।०२१च् क्रोशतां भूमिपालानां युज्यतां युज्यताम् इति  
०६,०१६।०२२अ शङ्खदुन्दुभिनिर्घोषैः सिंहनादैश् च भारत  
०६,०१६।०२२च् हयहेषितशब्दैश् च रथनेमिस्वनैस् तथा  
०६,०१६।०२३अ गजानां बृंहतां चैव योधानां चाभिगर्जताम्  
०६,०१६।०२३च् क्ष्वेडितास्फोटितोत्क्रुष्टैस् तुमुलं सर्वतो ऽभवत्  
०६,०१६।०२४अ उदतिष्ठन् महाराज सर्वं युक्तम् अशेषतः  
०६,०१६।०२४च् सूर्योदये महत् सैन्यं कुरुपाण्डवसेनयोः  
०६,०१६।०२४ए तव राजेन्द्र पुत्राणां पाण्डवानां तथैव च  
०६,०१६।०२४फ़्*००६४_०१ दुष्प्रधृष्याणि चास्त्राणि सशस्त्रकवचानि च  
०६,०१६।०२४फ़्*००६४_०२ ततः प्रकाशे सैन्यानि समदृश्यन्त भारत  
०६,०१६।०२४फ़्*००६४_०३ त्वदीयानां परेषां च शस्त्रवन्ति महान्ति च  
०६,०१६।०२५अ तत्र नागा रथाश् चैव जाम्बूनदपरिष्कृताः  
०६,०१६।०२५च् विभ्राजमाना दृश्यन्ते मेघा इव सविद्युतः  
०६,०१६।०२५द्*००६५_०१ सन्नाहाः समदृश्यन्त स्वेष्व् अनीकेष्व् अवस्थिताः  
०६,०१६।०२६अ रथानीकान्य् अदृश्यन्त नगराणीव भूरिशः  
०६,०१६।०२६च् अतीव शुशुभे तत्र पिता ते पूर्णचन्द्रवत्  
०६,०१६।०२७अ धनुर्भिर् ऋष्टिभिः खड्गैर् गदाभिः शक्तितोमरैः  
०६,०१६।०२७च् योधाः प्रहरणैः शुभ्रैः स्वेष्व् अनीकेष्व् अवस्थिताः  
०६,०१६।०२८अ गजा रथाः पदाताश् च तुरगाश् च विशां पते  
०६,०१६।०२८च् व्यतिष्ठन् वागुराकाराः शतशो ऽथ सहस्रशः  
०६,०१६।०२९अ ध्वजा बहुविधाकारा व्यदृश्यन्त समुच्छ्रिताः  
०६,०१६।०२९च् स्वेषां चैव परेषां च द्युतिमन्तः सहस्रशः  
०६,०१६।०३०अ काञ्चना मणिचित्राङ्गा ज्वलन्त इव पावकाः  
०६,०१६।०३०च् अर्चिष्मन्तो व्यरोचन्त ध्वजा राज्ञां सहस्रशः  
०६,०१६।०३१अ महेन्द्रकेतवः शुभ्रा महेन्द्रसदनेष्व् इव  
०६,०१६।०३१च् सन्नद्धास् तेषु ते वीरा ददृशुर् युद्धकाङ्क्षिणः  
०६,०१६।०३२अ उद्यतैर् आयुधैश् चित्रास् तलबद्धाः कलापिनः  
०६,०१६।०३२च् ऋषभाक्षा मनुष्येन्द्राश् चमूमुखगता बभुः  
०६,०१६।०३३अ शकुनिः सौबलः शल्यः सैन्धवो ऽथ जयद्रथः  
०६,०१६।०३३च् विन्दानुविन्दाव् आवन्त्यौ काम्बोजश् च सुदक्षिणः  
०६,०१६।०३३द्*००६६_०१ भगदत्तो महावीर्यः कौसल्यश् च बृहद्रथः  
०६,०१६।०३४अ श्रुतायुधश् च कालिङ्गो जयत्सेनश् च पार्थिवः  
०६,०१६।०३४च् बृहद्बलश् च कौशल्यः कृतवर्मा च सात्वतः  
०६,०१६।०३५अ दशैते पुरुषव्याघ्राः शूराः परिघबाहवः  
०६,०१६।०३५च् अक्षौहिणीनां पतयो यज्वानो भूरिदक्षिणाः  
०६,०१६।०३६अ एते चान्ये च बहवो दुर्योधनवशानुगाः  
०६,०१६।०३६च् राजानो राजपुत्राश् च नीतिमन्तो महाबलाः  
०६,०१६।०३७अ सन्नद्धाः समदृश्यन्त स्वेष्व् अनीकेष्व् अवस्थिताः  
०६,०१६।०३७च् बद्धकृष्णाजिनाः सर्वे ध्वजिनो मुञ्जमालिनः  
०६,०१६।०३८अ सृष्टा दुर्योधनस्यार्थे ब्रह्मलोकाय दीक्षिताः  
०६,०१६।०३८च् समृद्धा दश वाहिन्यः परिगृह्य व्यवस्थिताः  
०६,०१६।०३९अ एकादशी धार्तराष्ट्री कौरवाणां महाचमूः  
०६,०१६।०३९च् अग्रतः सर्वसैन्यानां यत्र शान्तनवो ऽग्रणीः  
०६,०१६।०४०अ श्वेतोष्णीषं श्वेतहयं श्वेतवर्माणम् अच्युतम्  
०६,०१६।०४०च् अपश्याम महाराज भीष्मं चन्द्रम् इवोदितम्  
०६,०१६।०४१अ हेमतालध्वजं भीष्मं राजते स्यन्दने स्थितम्  
०६,०१६।०४१च् श्वेताभ्र इव तीक्ष्णांशुं ददृशुः कुरुपाण्डवाः  
०६,०१६।०४२अ दृष्ट्वा चमूमुखे भीष्मं समकम्पन्त पाण्डवाः  
०६,०१६।०४२च् सृञ्जयाश् च महेष्वासा धृष्टद्युम्नपुरोगमाः  
०६,०१६।०४३अ जृम्भमाणं महासिंहं दृष्ट्वा क्षुद्रमृगा यथा  
०६,०१६।०४३च् धृष्टद्युम्नमुखाः सर्वे समुद्विविजिरे मुहुः  
०६,०१६।०४४अ एकादशैताः श्रीजुष्टा वाहिन्यस् तव भारत  
०६,०१६।०४४च् पाण्डवानां तथा सप्त महापुरुषपालिताः  
०६,०१६।०४५अ उन्मत्तमकरावर्तौ महाग्राहसमाकुलौ  
०६,०१६।०४५च् युगान्ते समुपेतौ द्वौ दृश्येते सागराव् इव  
०६,०१६।०४६अ नैव नस् तादृशो राजन् दृष्टपूर्वो न च श्रुतः  
०६,०१६।०४६च् अनीकानां समेतानां समवायस् तथाविधः  
०६,०१७।०००*००६७_०० धृतराष्ट्रः  
०६,०१७।०००*००६७_०१ उभयोः सेनयोस् तत्र दृष्ट्वा च कुरुपाण्डवान्  
०६,०१७।०००*००६७_०२ अनिमित्तान्य् अथो ब्रूहि कुशलो ह्य् असि सञ्जय  
०६,०१७।००१ सञ्जय उवाच  
०६,०१७।००१अ यथा स भगवान् व्यासः कृष्णद्वैपायनो ऽब्रवीत्  
०६,०१७।००१च् तथैव सहिताः सर्वे समाजग्मुर् महीक्षितः  
०६,०१७।००२अ मघाविषयगः सोमस् तद् दिनं प्रत्यपद्यत  
०६,०१७।००२च् दीप्यमानाश् च सम्पेतुर् दिवि सप्त महाग्रहाः  
०६,०१७।००३अ द्विधाभूत इवादित्य उदये प्रत्यदृश्यत  
०६,०१७।००३च् ज्वलन्त्या शिखया भूयो भानुमान् उदितो दिवि  
०६,०१७।००४अ ववाशिरे च दीप्तायां दिशि गोमायुवायसाः  
०६,०१७।००४च् लिप्समानाः शरीराणि मांसशोणितभोजनाः  
०६,०१७।००५अ अहन्य् अहनि पार्थानां वृद्धः कुरुपितामहः  
०६,०१७।००५च् भरद्वाजात्मजश् चैव प्रातर् उत्थाय संयतौ  
०६,०१७।००६अ जयो ऽस्तु पाण्डुपुत्राणाम् इत्य् ऊचतुर् अरिन्दमौ  
०६,०१७।००६च् युयुधाते तवार्थाय यथा स समयः कृतः  
०६,०१७।००७अ सर्वधर्मविशेषज्ञः पिता देवव्रतस् तव  
०६,०१७।००७च् समानीय महीपालान् इदं वचनम् अब्रवीत्  
०६,०१७।००८अ इदं वः क्षत्रिया द्वारं स्वर्गायापावृतं महत्  
०६,०१७।००८च् गच्छध्वं तेन शक्रस्य ब्रह्मणश् च सलोकताम्  
०६,०१७।००९अ एष वः शाश्वतः पन्थाः पूर्वैः पूर्वतरैर् गतः  
०६,०१७।००९च् सम्भावयत चात्मानम् अव्यग्रमनसो युधि  
०६,०१७।०१०अ नाभागो हि ययातिश् च मान्धाता नहुषो नृगः  
०६,०१७।०१०ब्*००६८_०१ अर्जुनः सगरो वैन्यो ये चान्ये क्षत्रियोत्तमाः  
०६,०१७।०१०च् संसिद्धाः परमं स्थानं गताः कर्मभिर् ईदृशैः  
०६,०१७।०११अ अधर्मः क्षत्रियस्यैष यद् व्याधिमरणं गृहे  
०६,०१७।०११च् यद् आजौ निधनं याति सो ऽस्य धर्मः सनातनः  
०६,०१७।०१२अ एवम् उक्ता महीपाला भीष्मेण भरतर्षभ  
०६,०१७।०१२च् निर्ययुः स्वान्य् अनीकानि शोभयन्तो रथोत्तमैः  
०६,०१७।०१३अ स तु वैकर्तनः कर्णः सामात्यः सह बन्धुभिः  
०६,०१७।०१३च् न्यासितः समरे शस्त्रं भीष्मेण भरतर्षभ  
०६,०१७।०१४अ अपेतकर्णाः पुत्रास् ते राजानश् चैव तावकाः  
०६,०१७।०१४च् निर्ययुः सिंहनादेन नादयन्तो दिशो दश  
०६,०१७।०१५अ श्वेतैश् छत्रैः पताकाभिर् ध्वजवारणवाजिभिः  
०६,०१७।०१५च् तान्य् अनीकान्य् अशोभन्त रथैर् अथ पदातिभिः  
०६,०१७।०१६अ भेरीपणवशब्दैश् च पटहानां च निस्वनैः  
०६,०१७।०१६च् रथनेमिनिनादैश् च बभूवाकुलिता मही  
०६,०१७।०१७अ काञ्चनाङ्गदकेयूरैः कार्मुकैश् च महारथाः  
०६,०१७।०१७च् भ्राजमाना व्यदृश्यन्त जङ्गमाः पर्वता इव  
०६,०१७।०१८अ तालेन महता भीष्मः पञ्चतारेण केतुना  
०६,०१७।०१८च् विमलादित्यसङ्काशस् तस्थौ कुरुचमूपतिः  
०६,०१७।०१९अ ये त्वदीया महेष्वासा राजानो भरतर्षभ  
०६,०१७।०१९ब्*००६९_०१ पुत्राश् च तव राजेन्द्र सारोहा सरथा गजैः  
०६,०१७।०१९च् अवर्तन्त यथादेशं राजञ् शान्तनवस्य ते  
०६,०१७।०२०अ स तु गोवासनः शैब्यः सहितः सर्वराजभिः  
०६,०१७।०२०च् ययौ मातङ्गराजेन राजार्हेण पताकिना  
०६,०१७।०२०ए पद्मवर्णस् त्व् अनीकानां सर्वेषाम् अग्रतः स्थितः  
०६,०१७।०२१अ अश्वत्थामा ययौ यत्तः सिंहलाङ्गूलकेतनः  
०६,०१७।०२१च् श्रुतायुश् चित्रसेनश् च पुरुमित्रो विविंशतिः  
०६,०१७।०२२अ शल्यो भूरिश्रवाश् चैव विकर्णश् च महारथः  
०६,०१७।०२२च् एते सप्त महेष्वासा द्रोणपुत्रपुरोगमाः  
०६,०१७।०२२ए स्यन्दनैर् वरवर्णाभैर् भीष्मस्यासन् पुरःसराः  
०६,०१७।०२३अ तेषाम् अपि महोत्सेधाः शोभयन्तो रथोत्तमान्  
०६,०१७।०२३च् भ्राजमाना व्यदृश्यन्त जाम्बूनदमया ध्वजाः  
०६,०१७।०२४अ जाम्बूनदमयी वेदिः कमण्डलुविभूषिता  
०६,०१७।०२४च् केतुर् आचार्यमुख्यस्य द्रोणस्य धनुषा सह  
०६,०१७।०२५अ अनेकशतसाहस्रम् अनीकम् अनुकर्षतः  
०६,०१७।०२५च् महान् दुर्योधनस्यासीन् नागो मणिमयो ध्वजः  
०६,०१७।०२६अ तस्य पौरवकालिङ्गौ काम्बोजश् च सुदक्षिणः  
०६,०१७।०२६च् क्षेमधन्वा सुमित्रश् च तस्थुः प्रमुखतो रथाः  
०६,०१७।०२७अ स्यन्दनेन महार्हेण केतुना वृषभेण च  
०६,०१७।०२७च् प्रकर्षन्न् इव सेनाग्रं मागधश् च नृपो ययौ  
०६,०१७।०२८अ तद् अङ्गपतिना गुप्तं कृपेण च महात्मना  
०६,०१७।०२८च् शारदाभ्रचयप्रख्यं प्राच्यानाम् अभवद् बलम्  
०६,०१७।०२९अ अनीकप्रमुखे तिष्ठन् वराहेण महायशाः  
०६,०१७।०२९च् शुशुभे केतुमुख्येन राजतेन जयद्रथः  
०६,०१७।०३०अ शतं रथसहस्राणां तस्यासन् वशवर्तिनः  
०६,०१७।०३०च् अष्टौ नागसहस्राणि सादिनाम् अयुतानि षट्  
०६,०१७।०३१अ तत् सिन्धुपतिना राजन् पालितं ध्वजिनीमुखम्  
०६,०१७।०३१च् अनन्तरथनागाश्वम् अशोभत महद् बलम्  
०६,०१७।०३२अ षष्ट्या रथसहस्रैस् तु नागानाम् अयुतेन च  
०६,०१७।०३२च् पतिः सर्वकलिङ्गानां ययौ केतुमता सह  
०६,०१७।०३३अ तस्य पर्वतसङ्काशा व्यरोचन्त महागजाः  
०६,०१७।०३३च् यन्त्रतोमरतूणीरैः पताकाभिश् च शोभिताः  
०६,०१७।०३४अ शुशुभे केतुमुख्येन पादपेन कलिङ्गपः  
०६,०१७।०३४च् श्वेतच्छत्रेण निष्केण चामरव्यजनेन च  
०६,०१७।०३५अ केतुमान् अपि मातङ्गं विचित्रपरमाङ्कुशम्  
०६,०१७।०३५च् आस्थितः समरे राजन् मेघस्थ इव भानुमान्  
०६,०१७।०३६अ तेजसा दीप्यमानस् तु वारणोत्तमम् आस्थितः  
०६,०१७।०३६च् भगदत्तो ययौ राजा यथा वज्रधरस् तथा  
०६,०१७।०३७अ गजस्कन्धगताव् आस्तां भगदत्तेन सम्मितौ  
०६,०१७।०३७च् विन्दानुविन्दाव् आवन्त्यौ केतुमन्तम् अनुव्रतौ  
०६,०१७।०३८अ स रथानीकवान् व्यूहो हस्त्यङ्गोत्तमशीर्षवान्  
०६,०१७।०३८च् वाजिपक्षः पतन्न् उग्रः प्राहरत् सर्वतोमुखः  
०६,०१७।०३९अ द्रोणेन विहितो राजन् राज्ञा शान्तनवेन च  
०६,०१७।०३९च् तथैवाचार्यपुत्रेण बाह्लीकेन कृपेण च  
०६,०१८।००१ सञ्जय उवाच  
०६,०१८।००१अ ततो मुहूर्तात् तुमुलः शब्दो हृदयकम्पनः  
०६,०१८।००१च् अश्रूयत महाराज योधानां प्रयुयुत्सताम्  
०६,०१८।००२अ शङ्खदुन्दुभिनिर्घोषैर् वारणानां च बृंहितैः  
०६,०१८।००२च् रथानां नेमिघोषैश् च दीर्यतीव वसुन्धरा  
०६,०१८।००३अ हयानां हेषमाणानां योधानां तत्र गर्जताम्  
०६,०१८।००३च् क्षणेन खं दिशश् चैव शब्देनापूरितं तदा  
०६,०१८।००४अ पुत्राणां तव दुर्धर्ष पाण्डवानां तथैव च  
०६,०१८।००४च् समकम्पन्त सैन्यानि परस्परसमागमे  
०६,०१८।००५अ तत्र नागा रथाश् चैव जाम्बूनदविभूषिताः  
०६,०१८।००५च् भ्राजमाना व्यदृश्यन्त मेघा इव सविद्युतः  
०६,०१८।००६अ ध्वजा बहुविधाकारास् तावकानां नराधिप  
०६,०१८।००६च् काञ्चनाङ्गदिनो रेजुर् ज्वलिता इव पावकाः  
०६,०१८।००७अ स्वेषां चैव परेषां च समदृश्यन्त भारत  
०६,०१८।००७च् महेन्द्रकेतवः शुभ्रा महेन्द्रसदनेष्व् इव  
०६,०१८।००८अ काञ्चनैः कवचैर् वीरा ज्वलनार्कसमप्रभैः  
०६,०१८।००८च् सन्नद्धाः प्रत्यदृश्यन्त ग्रहाः प्रज्वलिता इव  
०६,०१८।००८द्*००७०_०१ कुरुयोधवरा राजन् विचित्रायुधकार्मुकाः  
०६,०१८।००९अ उद्यतैर् आयुधैश् चित्रैस् तलबद्धाः पताकिनः  
०६,०१८।००९च् ऋषभाक्षा महेष्वासाश् चमूमुखगता बभुः  
०६,०१८।०१०अ पृष्ठगोपास् तु भीष्मस्य पुत्रास् तव नराधिप  
०६,०१८।०१०च् दुःशासनो दुर्विषहो दुर्मुखो दुःसहस् तथा  
०६,०१८।०११अ विविंशतिश् चित्रसेनो विकर्णश् च महारथः  
०६,०१८।०११च् सत्यव्रतः पुरुमित्रो जयो भूरिश्रवाः शलः  
०६,०१८।०१२अ रथा विंशतिसाहस्रास् तथैषाम् अनुयायिनः  
०६,०१८।०१२च् अभीषाहाः शूरसेनाः शिबयो ऽथ वसातयः  
०६,०१८।०१३अ शाल्वा मत्स्यास् तथाम्बष्ठास् त्रिगर्ताः केकयास् तथा  
०६,०१८।०१३च् सौवीराः कितवाः प्राच्याः प्रतीच्योदीच्यमालवाः  
०६,०१८।०१४अ द्वादशैते जनपदाः सर्वे शूरास् तनुत्यजः  
०६,०१८।०१४च् महता रथवंशेन ते ऽभ्यरक्षन् पितामहम्  
०६,०१८।०१५अ अनीकं दशसाहस्रं कुञ्जराणां तरस्विनाम्  
०६,०१८।०१५च् मागधो येन नृपतिस् तद् रथानीकम् अन्वयात्  
०६,०१८।०१६अ रथानां चक्ररक्षाश् च पादरक्षाश् च दन्तिनाम्  
०६,०१८।०१६च् अभूवन् वाहिनीमध्ये शतानाम् अयुतानि षट्  
०६,०१८।०१७अ पादाताश् चाग्रतो ऽगच्छन् धनुश्चर्मासिपाणयः  
०६,०१८।०१७च् अनेकशतसाहस्रा नखरप्रासयोधिनः  
०६,०१८।०१८अ अक्षौहिण्यो दशैका च तव पुत्रस्य भारत  
०६,०१८।०१८च् अदृश्यन्त महाराज गङ्गेव यमुनान्तरे  
०६,०१९।००१ धृतराष्ट्र उवाच  
०६,०१९।००१अ अक्षौहिण्यो दशैकां च व्यूढां दृष्ट्वा युधिष्ठिरः  
०६,०१९।००१च् कथम् अल्पेन सैन्येन प्रत्यव्यूहत पाण्डवः  
०६,०१९।००२अ यो वेद मानुषं व्यूहं दैवं गान्धर्वम् आसुरम्  
०६,०१९।००२च् कथं भीष्मं स कौन्तेयः प्रत्यव्यूहत पाण्डवः  
०६,०१९।००३ सञ्जय उवाच  
०६,०१९।००३अ धार्तराष्ट्राण्य् अनीकानि दृष्ट्वा व्यूढानि पाण्डवः  
०६,०१९।००३च् अभ्यभाषत धर्मात्मा धर्मराजो धनञ्जयम्  
०६,०१९।००४अ महर्षेर् वचनात् तात वेदयन्ति बृहस्पतेः  
०६,०१९।००४च् संहतान् योधयेद् अल्पान् कामं विस्तारयेद् बहून्  
०६,०१९।००५अ सूचीमुखम् अनीकं स्याद् अल्पानां बहुभिः सह  
०६,०१९।००५च् अस्माकं च तथा सैन्यम् अल्पीयः सुतरां परैः  
०६,०१९।००६अ एतद् वचनम् आज्ञाय महर्षेर् व्यूह पाण्डव  
०६,०१९।००६च् तच् छ्रुत्वा धर्मराजस्य प्रत्यभाषत फल्गुणः  
०६,०१९।००७अ एष व्यूहामि ते राजन् व्यूहं परमदुर्जयम्  
०६,०१९।००७च् अचलं नाम वज्राख्यं विहितं वज्रपाणिना  
०६,०१९।००८अ यः स वात इवोद्धूतः समरे दुःसहः परैः  
०६,०१९।००८च् स नः पुरो योत्स्यति वै भीमः प्रहरतां वरः  
०६,०१९।००८द्*००७१_०१ धृष्टद्युम्नो ऽग्रतो यातु रिपुसैन्यानि भीषयन्  
०६,०१९।००९अ तेजांसि रिपुसैन्यानां मृद्नन् पुरुषसत्तमः  
०६,०१९।००९च् अग्रे ऽग्रणीर् यास्यति नो युद्धोपायविचक्षणः  
०६,०१९।००९द्*००७२_०१ सेनाप्रणेता योग्यो ऽयं देवानाम् इव पावकिः  
०६,०१९।०१०अ यं दृष्ट्वा पार्थिवाः सर्वे दुर्योधनपुरोगमाः  
०६,०१९।०१०च् निवर्तिष्यन्ति सम्भ्रान्ताः सिंहं क्षुद्रमृगा इव  
०६,०१९।०११अ तं सर्वे संश्रयिष्यामः प्राकारम् अकुतोभयम्  
०६,०१९।०११च् भीमं प्रहरतां श्रेष्ठं वज्रपाणिम् इवामराः  
०६,०१९।०१२अ न हि सो ऽस्ति पुमांल् लोके यः सङ्क्रुद्धं वृकोदरम्  
०६,०१९।०१२च् द्रष्टुम् अत्युग्रकर्माणं विषहेत नरर्षभम्  
०६,०१९।०१३अ भीमसेनो गदां बिभ्रद् वज्रसारमयीं दृढाम्  
०६,०१९।०१३च् चरन् वेगेन महता समुद्रम् अपि शोषयेत्  
०६,०१९।०१४अ केकया धृष्टकेतुश् च चेकितानश् च वीर्यवान्  
०६,०१९।०१४च् एत तिष्ठन्ति सामात्याः प्रेक्षकास् ते नरेश्वर  
०६,०१९।०१४द्*००७३_०१ भीमसेनं तदा राजन् दर्शयन् स महाबलम्  
०६,०१९।०१५अ धृतराष्ट्रस्य दायादा इति बीभत्सुर् अब्रवीत्  
०६,०१९।०१५च् ब्रुवाणं तु तथा पार्थं सर्वसैन्यानि मारिष  
०६,०१९।०१५ए अपूजयंस् तदा वाग्भिर् अनुकूलाभिर् आहवे  
०६,०१९।०१६अ एवम् उक्त्वा महाबाहुस् तथा चक्रे धनञ्जयः  
०६,०१९।०१६च् व्यूह्य तानि बलान्य् आशु प्रययौ फल्गुनस् तदा  
०६,०१९।०१७अ सम्प्रयातान् कुरून् दृष्ट्वा पाण्डवानां महाचमूः  
०६,०१९।०१७च् गङ्गेव पूर्णा स्तिमिता स्यन्दमाना व्यदृश्यत  
०६,०१९।०१८अ भीमसेनो ऽग्रणीस् तेषां धृष्टद्युम्नश् च पार्षतः  
०६,०१९।०१८च् नकुलः सहदेवश् च धृष्टकेतुश् च वीर्यवान्  
०६,०१९।०१९अ समुद्योज्य ततः पश्चाद् राजाप्य् अक्षौहिणीवृतः  
०६,०१९।०१९च् भ्रातृभिः सह पुत्रैश् च सो ऽभ्यरक्षत पृष्ठतः  
०६,०१९।०२०अ चक्ररक्षौ तु भीमस्य माद्रीपुत्रौ महाद्युती  
०६,०१९।०२०च् द्रौपदेयाः ससौभद्राः पृष्ठगोपास् तरस्विनः  
०६,०१९।०२१अ धृष्टद्युम्नश् च पाञ्चाल्यस् तेषां गोप्ता महारथः  
०६,०१९।०२१च् सहितः पृतनाशूरै रथमुख्यैः प्रभद्रकैः  
०६,०१९।०२२अ शिखण्डी तु ततः पश्चाद् अर्जुनेनाभिरक्षितः  
०६,०१९।०२२च् यत्तो भीष्मविनाशाय प्रययौ भरतर्षभ  
०६,०१९।०२३अ पृष्ठगोपो ऽर्जुनस्यापि युयुधानो महारथः  
०६,०१९।०२३च् चक्ररक्षौ तु पाञ्चाल्यौ युधामन्यूत्तमौजसौ  
०६,०१९।०२४अ राजा तु मध्यमानीके कुन्तीपुत्रो युधिष्ठिरः  
०६,०१९।०२४च् बृहद्भिः कुञ्जरैर् मत्तैश् चलद्भिर् अचलैर् इव  
०६,०१९।०२५अ अक्षौहिण्या च पाञ्चाल्यो यज्ञसेनो महामनाः  
०६,०१९।०२५च् विराटम् अन्वयात् पश्चात् पाण्डवार्थे पराक्रमी  
०६,०१९।०२६अ तेषाम् आदित्यचन्द्राभाः कनकोत्तमभूषणाः  
०६,०१९।०२६च् नानाचिह्नधरा राजन् रथेष्व् आसन् महाध्वजाः  
०६,०१९।०२७अ समुत्सर्प्य ततः पश्चाद् धृष्टद्युम्नो महारथः  
०६,०१९।०२७च् भ्रातृभिः सह पुत्रैश् च सो ऽभ्यरक्षद् युधिष्ठिरम्  
०६,०१९।०२८अ त्वदीयानां परेषां च रथेषु विविधान् ध्वजान्  
०६,०१९।०२८च् अभिभूयार्जुनस्यैको ध्वजस् तस्थौ महाकपिः  
०६,०१९।०२८द्*००७४_०१ ध्वजाग्रे रुवतो भीमं कपेस् तस्य पुनः पुनः  
०६,०१९।०२८द्*००७४_०२ श्रूयते भीमनिनदो नादयानो दिशो दश  
०६,०१९।०२८द्*००७४_०३ दृष्ट्वा च भीषयाम् आस विरावैर् वानरेश्वरः  
०६,०१९।०२८द्*००७४_०४ भ्रूक्षेपोत्क्षेपविक्षेपैर् लाङ्गूलेन पुनः कपिः  
०६,०१९।०२८द्*००७४_०५ आकाशे दर्शयाम् आस प्रतिशब्दे महास्वनम्  
०६,०१९।०२९अ पादातास् त्व् अग्रतो ऽगच्छन्न् असिशक्त्यृष्टिपाणयः  
०६,०१९।०२९च् अनेकशतसाहस्रा भीमसेनस्य रक्षिणः  
०६,०१९।०३०अ वारणा दशसाहस्राः प्रभिन्नकरटामुखाः  
०६,०१९।०३०च् शूरा हेममयैर् जालैर् दीप्यमाना इवाचलाः  
०६,०१९।०३०द्*००७५_०१ सघण्टा हेमकक्ष्याभिः पताकाभिर् अलङ्कृताः  
०६,०१९।०३१अ क्षरन्त इव जीमूता मदार्द्राः पद्मगन्धिनः  
०६,०१९।०३१च् राजानम् अन्वयुः पश्चाच् चलन्त इव पर्वताः  
०६,०१९।०३२अ भीमसेनो गदां भीमां प्रकर्षन् परिघोपमाम्  
०६,०१९।०३२च् प्रचकर्ष महत् सैन्यं दुराधर्षो महामनाः  
०६,०१९।०३३अ तम् अर्कम् इव दुष्प्रेक्ष्यं तपन्तं रश्मिमालिनम्  
०६,०१९।०३३च् न शेकुः सर्वतो योधाः प्रतिवीक्षितुम् अन्तिके  
०६,०१९।०३४अ वज्रो नामैष तु व्यूहो दुर्भिदः सर्वतोमुखः  
०६,०१९।०३४च् चापविद्युद्ध्वजो घोरो गुप्तो गाण्डीवधन्वना  
०६,०१९।०३५अ यं प्रतिव्यूह्य तिष्ठन्ति पाण्डवास् तव वाहिनीम्  
०६,०१९।०३५च् अजेयो मानुषे लोके पाण्डवैर् अभिरक्षितः  
०६,०१९।०३६अ सन्ध्यां तिष्ठत्सु सैन्येषु सूर्यस्योदयनं प्रति  
०६,०१९।०३६च् प्रावात् सपृषतो वायुर् अनभ्रे स्तनयित्नुमान्  
०६,०१९।०३७अ विष्वग्वाताश् च वान्त्य् उग्रा नीचैः शर्करकर्षिणः  
०६,०१९।०३७च् रजश् चोद्धूयमानं तु तमसाच् छादयज् जगत्  
०६,०१९।०३८अ पपात महती चोल्का प्राङ्मुखी भरतर्षभ  
०६,०१९।०३८च् उद्यन्तं सूर्यम् आहत्य व्यशीर्यत महास्वना  
०६,०१९।०३९अ अथ सज्जीयमानेषु सैन्येषु भरतर्षभ  
०६,०१९।०३९च् निष्प्रभो ऽभ्युदियात् सूर्यः सघोषो भूश् चचाल ह  
०६,०१९।०३९ए व्यशीर्यत सनादा च तदा भरतसत्तम  
०६,०१९।०४०अ निर्घाता बहवो राजन् दिक्षु सर्वासु चाभवन्  
०६,०१९।०४०च् प्रादुरासीद् रजस् तीव्रं न प्राज्ञायत किं चन  
०६,०१९।०४१अ ध्वजानां धूयमानानां सहसा मातरिश्वना  
०६,०१९।०४१च् किङ्किणीजालनद्धानां काञ्चनस्रग्वतां रवैः  
०६,०१९।०४२अ महतां सपताकानाम् आदित्यसमतेजसाम्  
०६,०१९।०४२च् सर्वं झणझणीभूतम् आसीत् तालवनेष्व् इव  
०६,०१९।०४३अ एवं ते पुरुषव्याघ्राः पाण्डवा युद्धनन्दिनः  
०६,०१९।०४३च् व्यवस्थिताः प्रतिव्यूह्य तव पुत्रस्य वाहिनीम्  
०६,०१९।०४४अ स्रंसन्त इव मज्जानो योधानां भरतर्षभ  
०६,०१९।०४४च् दृष्ट्वाग्रतो भीमसेनं गदापाणिम् अवस्थितम्  
०६,०२०।००१ धृतराष्ट्र उवाच  
०६,०२०।००१अ सूर्योदये सञ्जय के नु पूर्वम्; युयुत्सवो हृष्यमाणा इवासन्  
०६,०२०।००१च् मामका वा भीष्मनेत्राः समीके; पाण्डवा वा भीमनेत्रास् तदानीम्  
०६,०२०।००२अ केषां जघन्यौ सोमसूर्यौ सवायू; केषां सेनां श्वापदा व्याभषन्त  
०६,०२०।००२च् केषां यूनां मुखवर्णाः प्रसन्नाः; सर्वं ह्य् एतद् ब्रूहि तत्त्वं यथावत्  
०६,०२०।००३ सञ्जय उवाच  
०६,०२०।००३अ उभे सेने तुल्यम् इवोपयाते; उभे व्यूहे हृष्टरूपे नरेन्द्र  
०६,०२०।००३च् उभे चित्रे वनराजिप्रकाशे; तथैवोभे नागरथाश्वपूर्णे  
०६,०२०।००४अ उभे सेने बृहती भीमरूपे; तथैवोभे भारत दुर्विषह्ये  
०६,०२०।००४च् तथैवोभे स्वर्गजयाय सृष्टे; तथा ह्य् उभे सत्पुरुषार्यगुप्ते  
०६,०२०।००५अ पश्चान्मुखाः कुरवो धार्तराष्ट्राः; स्थिताः पार्थाः प्राङ्मुखा योत्स्यमानाः  
०६,०२०।००५च् दैत्येन्द्रसेनेव च कौरवाणाम्; देवेन्द्रसेनेव च पाण्डवानाम्  
०६,०२०।००६अ शुक्रो वायुः पृष्ठतः पाण्डवानाम्; धार्तराष्ट्राञ् श्वापदा व्याभषन्त  
०६,०२०।००६च् गजेन्द्राणां मदगन्धांश् च तीव्रान्; न सेहिरे तव पुत्रस्य नागाः  
०६,०२०।००७अ दुर्योधनो हस्तिनं पद्मवर्णम्; सुवर्णकक्ष्यं जातिबलं प्रभिन्नम्  
०६,०२०।००७च् समास्थितो मध्यगतः कुरूणाम्; संस्तूयमानो बन्दिभिर् मागधैश् च  
०६,०२०।००८अ चन्द्रप्रभं श्वेतम् अस्यातपत्रम्; सौवर्णी स्रग् भ्राजते चोत्तमाङ्गे  
०६,०२०।००८च् तं सर्वतः शकुनिः पार्वतीयैः; सार्धं गान्धारैः पाति गान्धारराजः  
०६,०२०।००९अ भीष्मो ऽग्रतः सर्वसैन्यस्य वृद्धः; श्वेतच्छत्रः श्वेतधनुः सशङ्खः  
०६,०२०।००९च् श्वेतोष्णीषः पाण्डुरेण ध्वजेन; श्वेतैर् अश्वैः श्वेतशैलप्रकाशः  
०६,०२०।०१०अ तस्य सैन्यं धार्तराष्ट्राश् च सर्वे; बाह्लीकानाम् एकदेशः शलश् च  
०६,०२०।०१०च् ये चाम्बष्ठाः क्षत्रिया ये च सिन्धौ; तथा सौवीराः पञ्चनदाश् च शूराः  
०६,०२०।०११अ शोणैर् हयै रुक्मरथो महात्मा; द्रोणो महाबाहुर् अदीनसत्त्वः  
०६,०२०।०११च् आस्ते गुरुः प्रयशाः सर्वराज्ञाम्; पश्चाच् चमूम् इन्द्र इवाभिरक्षन्  
०६,०२०।०१२अ वार्द्धक्षत्रिः सर्वसैन्यस्य मध्ये; भूरिश्रवाः पुरुमित्रो जयश् च  
०६,०२०।०१२च् शाल्वा मत्स्याः केकयाश् चापि सर्वे; गजानीकैर् भ्रातरो योत्स्यमानाः  
०६,०२०।०१३अ शारद्वतश् चोत्तरधूर् महात्मा; महेष्वासो गौतमश् चित्रयोधी  
०६,०२०।०१३च् शकैः किरातैर् यवनैः पह्लवैश् च; सार्धं चमूम् उत्तरतो ऽभिपाति  
०६,०२०।०१४अ महारथैर् अन्धकवृष्णिभोजैः; सौराष्ट्रकैर् नैरृतैर् आत्तशस्त्रैः  
०६,०२०।०१४च् बृहद्बलः कृतवर्माभिगुप्तो; बलं त्वदीयं दक्षिणतो ऽभिपाति  
०६,०२०।०१५अ संशप्तकानाम् अयुतं रथानाम्; मृत्युर् जयो वार्जुनस्येति सृष्टाः  
०६,०२०।०१५च् येनार्जुनस् तेन राजन् कृतास्त्राः; प्रयाता वै ते त्रिगर्ताश् च शूराः  
०६,०२०।०१६अ साग्रं शतसहस्रं तु नागानां तव भारत  
०६,०२०।०१६च् नागे नागे रथशतं शतं चाश्वा रथे रथे  
०६,०२०।०१७अ अश्वे ऽश्वे दश धानुष्का धानुष्के दश चर्मिणः  
०६,०२०।०१७च् एवं व्यूढान्य् अनीकानि भीष्मेण तव भारत  
०६,०२०।०१७द्*००७६_०१ देवैर् अपि न शक्येत बलं क्षोभयितुं नृप  
०६,०२०।०१८अ अव्यूहन् मानुषं व्यूहं दैवं गान्धर्वम् आसुरम्  
०६,०२०।०१८च् दिवसे दिवसे प्राप्ते भीष्मः शान्तनवो ऽग्रणीः  
०६,०२०।०१९अ महारथौघविपुलः समुद्र इव पर्वणि  
०६,०२०।०१९च् भीष्मेण धार्तराष्ट्राणां व्यूहः प्रत्यङ्मुखो युधि  
०६,०२०।०२०अ अनन्तरूपा ध्वजिनी त्वदीया; नरेन्द्र भीमा न तु पाण्डवानाम्  
०६,०२०।०२०च् तां त्व् एव मन्ये बृहतीं दुष्प्रधृष्याम्; यस्या नेतारौ केशवश् चार्जुनश् च  
०६,०२१।००१ सञ्जय उवाच  
०६,०२१।००१अ बृहतीं धार्तराष्ट्राणां दृष्ट्वा सेनां समुद्यताम्  
०६,०२१।००१च् विषादम् अगमद् राजा कुन्तीपुत्रो युधिष्ठिरः  
०६,०२१।००२अ व्यूहं भीष्मेण चाभेद्यं कल्पितं प्रेक्ष्य पाण्डवः  
०६,०२१।००२च् अभेद्यम् इव सम्प्रेक्ष्य विषण्णो ऽर्जुनम् अब्रवीत्  
०६,०२१।००३अ धनञ्जय कथं शक्यम् अस्माभिर् योद्धुम् आहवे  
०६,०२१।००३च् धार्तराष्ट्रैर् महाबाहो येषां योद्धा पितामहः  
०६,०२१।००४अ अक्षोभ्यो ऽयम् अभेद्यश् च भीष्मेणामित्रकर्शिना  
०६,०२१।००४च् कल्पितः शास्त्रदृष्टेन विधिना भूरितेजसा  
०६,०२१।००५अ ते वयं संशयं प्राप्ताः ससैन्याः शत्रुकर्शन  
०६,०२१।००५च् कथम् अस्मान् महाव्यूहाद् उद्यानं नो भविष्यति  
०६,०२१।००६अ अथार्जुनो ऽब्रवीत् पार्थं युधिष्ठिरम् अमित्रहा  
०६,०२१।००६च् विषण्णम् अभिसम्प्रेक्ष्य तव राजन्न् अनीकिनीम्  
०६,०२१।००७अ प्रज्ञयाभ्यधिकाञ् शूरान् गुणयुक्तान् बहून् अपि  
०६,०२१।००७च् जयन्त्य् अल्पतरा येन तन् निबोध विशां पते  
०६,०२१।००८अ तत् तु ते कारणं राजन् प्रवक्ष्याम्य् अनसूयवे  
०६,०२१।००८च् नारदस् तम् ऋषिर् वेद भीष्मद्रोणौ च पाण्डव  
०६,०२१।००९अ एतम् एवार्थम् आश्रित्य युद्धे देवासुरे ऽब्रवीत्  
०६,०२१।००९च् पितामहः किल पुरा महेन्द्रादीन् दिवौकसः  
०६,०२१।०१०अ न तथा बलवीर्याभ्यां विजयन्ते जिगीषवः  
०६,०२१।०१०च् यथा सत्यानृशंस्याभ्यां धर्मेणैवोद्यमेन च  
०६,०२१।०११अ त्यक्त्वाधर्मं च लोभं च मोहं चोद्यमम् आस्थिताः  
०६,०२१।०११च् युध्यध्वम् अनहङ्कारा यतो धर्मस् ततो जयः  
०६,०२१।०१२अ एवं राजन् विजानीहि ध्रुवो ऽस्माकं रणे जयः  
०६,०२१।०१२च् यथा मे नारदः प्राह यतः कृष्णस् ततो जयः  
०६,०२१।०१२द्*००७७_०१ यत्र कृष्णश् च वेदात्मा सर्वसर्वेश्वरो हरिः  
०६,०२१।०१२द्*००७७_०२ जयस् तत्र महाबाहो यथा मे प्राह नारदः  
०६,०२१।०१३अ गुणभूतो जयः कृष्णे पृष्ठतो ऽन्वेति माधवम्  
०६,०२१।०१३च् अन्यथा विजयश् चास्य सन्नतिश् चापरो गुणः  
०६,०२१।०१४अ अनन्ततेजा गोविन्दः शत्रुपूगेषु निर्व्यथः  
०६,०२१।०१४च् पुरुषः सनातनतमो यतः कृष्णस् ततो जयः  
०६,०२१।०१५अ पुरा ह्य् एष हरिर् भूत्वा वैकुण्ठो ऽकुण्ठसायकः  
०६,०२१।०१५च् सुरासुरान् अवस्फूर्जन्न् अब्रवीत् के जयन्त्व् इति  
०६,०२१।०१६अ अनु कृष्णं जयेमेति यैर् उक्तं तत्र तैर् जितम्  
०६,०२१।०१६च् तत्प्रसादाद् धि त्रैलोक्यं प्राप्तं शक्रादिभिः सुरैः  
०६,०२१।०१७अ तस्य ते न व्यथां कां चिद् इह पश्यामि भारत  
०६,०२१।०१७च् यस्य ते जयम् आशास्ते विश्वभुक् त्रिदशेश्वरः  
०६,०२२।००१ सञ्जय उवाच  
०६,०२२।००१अ ततो युधिष्ठिरो राजा स्वां सेनां समचोदयत्  
०६,०२२।००१च् प्रतिव्यूहन्न् अनीकानि भीष्मस्य भरतर्षभ  
०६,०२२।००२अ यथोद्दिष्टान्य् अनीकानि प्रत्यव्यूहन्त पाण्डवाः  
०६,०२२।००२च् स्वर्गं परम् अभीप्सन्तः सुयुद्धेन कुरूद्वहाः  
०६,०२२।००३अ मध्ये शिखण्डिनो ऽनीकं रक्षितं सव्यसाचिना  
०६,०२२।००३ब्*००७८_०१ भीमसेनमुखं सैन्यं धृष्टद्युम्नेन पालितम्  
०६,०२२।००३ब्*००७९_०१ भीमसेनादिभिर् यस्य पृतना दिक्षु पालिता  
०६,०२२।००३च् धृष्टद्युम्नस्य च स्वयं भीमेन परिपालितम्  
०६,०२२।००४अ अनीकं दक्षिणं राजन् युयुधानेन पालितम्  
०६,०२२।००४च् श्रीमता सात्वताग्र्येण शक्रेणेव धनुष्मता  
०६,०२२।००५अ महेन्द्रयानप्रतिमं रथं तु; सोपस्करं हाटकरत्नचित्रम्  
०६,०२२।००५च् युधिष्ठिरः काञ्चनभाण्डयोक्त्रम्; समास्थितो नागकुलस्य मध्ये  
०६,०२२।००६अ समुच्छ्रितं दान्तशलाकम् अस्य; सुपाण्डुरं छत्रम् अतीव भाति  
०६,०२२।००६च् प्रदक्षिणं चैनम् उपाचरन्ति; महर्षयः संस्तुतिभिर् नरेन्द्रम्  
०६,०२२।००७अ पुरोहिताः शत्रुवधं वदन्तो; महर्षिवृद्धाः श्रुतवन्त एव  
०६,०२२।००७च् जप्यैश् च मन्त्रैश् च तथौषधीभिः; समन्ततः स्वस्त्य् अयनं प्रचक्रुः  
०६,०२२।००७द्*००८०_०१ जपन् हि वेदाध्ययनं महान्तं  
०६,०२२।००७द्*००८०_०२ जयाय धौम्यो ऽपि जयाय मन्त्रान्  
०६,०२२।००७द्*००८१_०१ युधिष्ठिरं परिवव्रुः समेताः  
०६,०२२।००८अ ततः स वस्त्राणि तथैव गाश् च; फलानि पुष्पाणि तथैव निष्कान्  
०६,०२२।००८च् कुरूत्तमो ब्राह्मणसान् महात्मा; कुर्वन् ययौ शक्र इवामरेभ्यः  
०६,०२२।००८द्*००८२_०१ तथैव विप्रेषु महार्हजातं  
०६,०२२।००८द्*००८२_०२ रुक्ममणिमौक्तिकहेमरौप्यम्  
०६,०२२।००९अ सहस्रसूर्यः शतकिङ्किणीकः; परार्ध्यजाम्बूनदहेमचित्रः  
०६,०२२।००९च् रथो ऽर्जुनस्याग्निर् इवार्चिमाली; विभ्राजते श्वेतहयः सुचक्रः  
०६,०२२।०१०अ तम् आस्थितः केशवसङ्गृहीतम्; कपिध्वजं गाण्डिवबाणहस्तः  
०६,०२२।०१०च् धनुर्धरो यस्य समः पृथिव्याम्; न विद्यते नो भविता वा कदा चित्  
०६,०२२।०११अ उद्वर्तयिष्यंस् तव पुत्रसेनाम्; अतीव रौद्रं स बिभर्ति रूपम्  
०६,०२२।०११च् अनायुधो यः सुभुजो भुजाभ्याम्; नराश्वनागान् युधि भस्म कुर्यात्  
०६,०२२।०१२अ स भीमसेनः सहितो यमाभ्याम्; वृकोदरो वीररथस्य गोप्ता  
०६,०२२।०१२च् तं प्रेक्ष्य मत्तर्षभसिंहखेलम्; लोके महेन्द्रप्रतिमानकल्पम्  
०६,०२२।०१३अ समीक्ष्य सेनाग्रगतं दुरासदम्; प्रविव्यथुः पङ्कगता इवोष्ट्राः  
०६,०२२।०१३च् वृकोदरं वारणराजदर्पम्; योधास् त्वदीया भयविग्नसत्त्वाः  
०६,०२२।०१३द्*००८३_०१ विषण्णरूपाः कुरुसैन्यमुख्या  
०६,०२२।०१३द्*००८३_०२ बभूविरे शुष्ककण्ठा विरूपाः  
०६,०२२।०१४अ अनीकमध्ये तिष्ठन्तं राजपुत्रं दुरासदम्  
०६,०२२।०१४च् अब्रवीद् भरतश्रेष्ठं गुडाकेशं जनार्दनः  
०६,०२२।०१५ वासुदेव उवाच  
०६,०२२।०१५अ य एष गोप्ता प्रतपन् बलस्थो; यो नः सेनां सिम्ह इवेक्षते च  
०६,०२२।०१५च् स एष भीष्मः कुरुवंशकेतुर्; येनाहृतास् त्रिंशतो वाजिमेधाः  
०६,०२२।०१६अ एतान्य् अनीकानि महानुभावम्; गूहन्ति मेघा इव घर्मरश्मिम्  
०६,०२२।०१६च् एतानि हत्वा पुरुषप्रवीर; काङ्क्षस्व युद्धं भरतर्षभेण  
०६,०२२।०१६द्@००१_०००० सञ्जय उवाच  
०६,०२२।०१६द्@००१_०००१ धार्तराष्ट्रबलं दृष्ट्वा युद्धाय समुपस्थितम्  
०६,०२२।०१६द्@००१_०००२ श्रीभगवान् उवाच  
०६,०२२।०१६द्@००१_०००२ अर्जुनस्य हितार्थाय कृष्णो वचनम् अब्रवीत्  
०६,०२२।०१६द्@००१_०००३ शुचिर् भूत्वा महाबाहो सङ्ग्रामाभिमुखे स्थितः  
०६,०२२।०१६द्@००१_०००४ पराजयाय शत्रूणां दुर्गास्तोत्रम् उदीरय  
०६,०२२।०१६द्@००१_०००४ सञ्जय उवाच  
०६,०२२।०१६द्@००१_०००५ एवम् उक्तो ऽर्जुनः सङ्ख्ये वासुदेवेन धीमता  
०६,०२२।०१६द्@००१_०००६ अर्जुन उवाच  
०६,०२२।०१६द्@००१_०००६ अवतीर्य रथात् पार्थः स्तोत्रम् आह कृताञ्जलिः  
०६,०२२।०१६द्@००१_०००७ ॐ नमस् ते सिद्धसेनानि आर्ये मन्दरवासिनि  
०६,०२२।०१६द्@००१_०००८ कुमारि कालि कापालि कपिले कृष्णपिङ्गले  
०६,०२२।०१६द्@००१_०००९ भद्रकालि नमस् तुभ्यं महाकालि नमो ऽस्तु ते  
०६,०२२।०१६द्@००१_००१० चण्डि चण्डे नमस् तुभ्यं तारिणि वरवर्णिनि  
०६,०२२।०१६द्@००१_००११ कात्यायनि महाभागे करालि विजये जये  
०६,०२२।०१६द्@००१_००१२ शिखिपिच्छध्वजधरे नानाभरणभूषिते  
०६,०२२।०१६द्@००१_००१३ अट्टशूलप्रहरणे खड्गखेटकधारिणि  
०६,०२२।०१६द्@००१_००१४ गोपेन्द्रस्यानुजे ज्येष्ठे नन्दगोपकुलोद्भवे  
०६,०२२।०१६द्@००१_००१५ महिषासृक्प्रिये नित्यं कौशिकि पीतवासिनि  
०६,०२२।०१६द्@००१_००१६ अट्टहासे कोकमुखे नमस् ते ऽस्तु रणप्रिये  
०६,०२२।०१६द्@००१_००१७ उमे शाकम्भरि श्वेते कृष्णे कैटभनाशिनि  
०६,०२२।०१६द्@००१_००१८ हिरण्याक्षि विरूपाक्षि सुधूम्राक्षि नमो ऽस्तु ते  
०६,०२२।०१६द्@००१_००१९ वेदश्रुति महापुण्ये ब्रह्मण्ये जातवेदसि  
०६,०२२।०१६द्@००१_००२० जम्बूकटकचैत्येषु नित्यं सन्निहितालये  
०६,०२२।०१६द्@००१_००२१ त्वं ब्रह्मविद्या विद्यानां महानिद्रा च देहिनाम्  
०६,०२२।०१६द्@००१_००२२ स्कन्दमातर् भगवति दुर्गे कान्तारवासिनि  
०६,०२२।०१६द्@००१_००२३ स्वाहाकारः स्वधा चैव कला काष्ठा सरस्वती  
०६,०२२।०१६द्@००१_००२४ सावित्रि वेदमाता च तथा वेदान्त उच्यते  
०६,०२२।०१६द्@००१_००२५ स्तुतासि त्वं महादेवि विशुद्धेनान्तरात्मना  
०६,०२२।०१६द्@००१_००२६ जयो भवतु मे नित्यं त्वत्प्रसादाद् रणे रणे  
०६,०२२।०१६द्@००१_००२७ कान्तारभयदुर्गेषु भक्तानां चालयेषु च  
०६,०२२।०१६द्@००१_००२८ नित्यं वससि पाताले युद्धे जयसि दानवान्  
०६,०२२।०१६द्@००१_००२९ त्वं जम्भनी मोहिनी च माया ह्रीः श्रीस् तथैव च  
०६,०२२।०१६द्@००१_००३० सन्ध्या प्रभावती चैव सावित्री जननी तथा  
०६,०२२।०१६द्@००१_००३१ तुष्टिः पुष्टिर् धृतिर् दीप्तिश् चन्द्रादित्यविवर्धिनी  
०६,०२२।०१६द्@००१_००३२ भूतिर् भूतिमतां सङ्ख्ये वीक्ष्यसे सिद्धचारणैः  
०६,०२२।०१६द्@००१_००३२ सञ्जय उवाच  
०६,०२२।०१६द्@००१_००३३ ततः पार्थस्य विज्ञाय भक्तिं मानववत्सला  
०६,०२२।०१६द्@००१_००३४ अन्तरिक्षगतोवाच गोविन्दस्याग्रतः स्थिता  
०६,०२२।०१६द्@००१_००३४ देव्य् उवाच  
०६,०२२।०१६द्@००१_००३५ स्वल्पेनैव तु कालेन शत्रूञ् जेष्यसि पाण्डव  
०६,०२२।०१६द्@००१_००३६ नरस् त्वम् असि दुर्धर्ष नारायणसहायवान्  
०६,०२२।०१६द्@००१_००३७ अजेयस् त्वं रणे ऽरीणाम् अपि वज्रभृतः स्वयम्  
०६,०२२।०१६द्@००१_००३८ इत्य् एवम् उक्त्वा वरदा क्षणेनान्तरधीयत  
०६,०२२।०१६द्@००१_००३९ लब्ध्वा वरं तु कौन्तेयो मेने विजयम् आत्मनः  
०६,०२२।०१६द्@००१_००४० आरुरोह ततः पार्थो रथं परमसङ्गतम्  
०६,०२२।०१६द्@००१_००४१ कृष्णार्जुनाव् एकरथौ दिव्यौ शङ्खौ प्रदध्मतुः  
०६,०२२।०१६द्@००१_००४२ य इदं पठते स्तोत्रं कल्य उत्थाय मानवः  
०६,०२२।०१६द्@००१_००४३ यक्षरक्षःपिशाचेभ्यो न भयं विद्यते सदा  
०६,०२२।०१६द्@००१_००४४ न चापि रिपवस् तेभ्यः सर्पाद्या ये च दंष्ट्रिणः  
०६,०२२।०१६द्@००१_००४५ न भयं विद्यते तस्य सदा राजकुलाद् अपि  
०६,०२२।०१६द्@००१_००४६ विवादे जयम् आप्नोति बद्धो मुच्यति बन्धनात्  
०६,०२२।०१६द्@००१_००४७ दुर्गं तरति चावश्यं तथा चोरैर् विमुच्यते  
०६,०२२।०१६द्@००१_००४८ सङ्ग्रामे विजयेन् नित्यं लक्ष्मीं प्राप्नोति केवलाम्  
०६,०२२।०१६द्@००१_००४९ आरोग्यबलसम्पन्नो जीवेद् वर्षशतं तथा  
०६,०२२।०१६द्@००१_००५० एतद् दृष्टं प्रसादात् तु मया व्यासस्य धीमतः  
०६,०२२।०१६द्@००१_००५१ मोहाद् एतौ न जानन्ति नरनारायणाव् ऋषी  
०६,०२२।०१६द्@००१_००५२ तव पुत्रा दुरात्मानः सर्वे मन्युवशानुगाः  
०६,०२२।०१६द्@००१_००५३ प्राप्तकालम् इदं वाक्यं कालपाशेन गुण्ठिताः  
०६,०२२।०१६द्@००१_००५४ द्वैपायनो नारदश् च कण्वो रामस् तथानघः  
०६,०२२।०१६द्@००१_००५५ अवारयंस् तव सुतं न चासौ तद् गृहीतवान्  
०६,०२२।०१६द्@००१_००५६ यत्र धर्मो द्युतिः कान्तिर् यत्र ह्रीः श्रीस् तथा मतिः  
०६,०२२।०१६द्@००१_००५७ यतो धर्मस् ततः कृष्णो यतः कृष्णस् ततो जयः  
०६,०२२।०१७ धृतराष्ट्र उवाच  
०६,०२२।०१७अ केषां प्रहृष्टास् तत्राग्रे योधा युध्यन्ति सञ्जय  
०६,०२२।०१७च् उदग्रमनसः के ऽत्र के वा दीना विचेतसः  
०६,०२२।०१८अ के पूर्वं प्राहरंस् तत्र युद्धे हृदयकम्पने  
०६,०२२।०१८च् मामकाः पाण्डवानां वा तन् ममाचक्ष्व सञ्जय  
०६,०२२।०१९अ कस्य सेनासमुदये गन्धमाल्यसमुद्भवः  
०६,०२२।०१९च् वाचः प्रदक्षिणाश् चैव योधानाम् अभिगर्जताम्  
०६,०२२।०२० सञ्जय उवाच  
०६,०२२।०२०अ उभयोः सेनयोस् तत्र योधा जहृषिरे मुदा  
०६,०२२।०२०च् स्रग्धूपपानगन्धानाम् उभयत्र समुद्भवः  
०६,०२२।०२१अ संहतानाम् अनीकानां व्यूढानां भरतर्षभ  
०६,०२२।०२१च् संसर्पताम् उदीर्णानां विमर्दः सुमहान् अभूत्  
०६,०२२।०२२अ वादित्रशब्दस् तुमुलः शङ्खभेरीविमिश्रितः  
०६,०२२।०२२ब्*००८४_०१ शूराणां रणशूराणां गर्जताम् इतरेतरम्  
०६,०२२।०२२ब्*००८४_०२ उभयोः सेनयो राजन् महान् व्यतिकरो ऽभवत्  
०६,०२२।०२२ब्*००८४_०३ अन्योन्यं वीक्ष्यमाणानां योधानां भरतर्षभ  
०६,०२२।०२२च् कुञ्जराणां च नदतां सैन्यानां च प्रहृष्यताम्  
०६,०२३।०००*००८५_०१ कृष्णं कमलपत्राक्षं पुण्यश्रवणकीर्तनम्  
०६,०२३।०००*००८५_०२ वासुदेवं जगद्योनिं नौमि नारायणं हरिम्  
०६,०२३।००१ धृतराष्ट्र उवाच  
०६,०२३।००१अ धर्मक्षेत्रे कुरुक्षेत्रे समवेता युयुत्सवः  
०६,०२३।००१च् मामकाः पाण्डवाश् चैव किम् अकुर्वत सञ्जय  
०६,०२३।००१द्@००२_०००१ श्रीरामचन्द्राय नमः । श्रीकृष्णाय नमः । ॐ नमः ।  
०६,०२३।००१द्@००२_०००२ अस्य श्रीभगवद्गीतामालामन्त्रस्य भगवान् वेदव्यास  
०६,०२३।००१द्@००२_०००३ ऋषिः । अनुष्टुप् छन्दः । श्रीकृष्णपरमात्मा देवता ।  
०६,०२३।००१द्@००२_०००४ अशोच्यान् अन्वशोचस् त्वं प्रज्ञावादांश् च भाषसे (गीता २।  
०६,०२३।००१द्@००२_०००५ ११अब्) इति बीजम् । सर्वधर्मान् परित्यज्य माम् एकं  
०६,०२३।००१द्@००२_०००६ शरणं व्रज (गीता १८।६६अब्) इति शक्तिः । अहं  
०६,०२३।००१द्@००२_०००७ त्वां सर्वपापेभ्यो मोक्षयिष्यामि मा शुचः (गीता  
०६,०२३।००१द्@००२_०००८ १८।६६च्द्) इति कीलकम् । श्रीकृष्णप्रीत्यर्थं धर्मार्थकाममोक्षार्थे  
०६,०२३।००१द्@००२_०००९ जपे विनियोगः ॥ नैनं छिन्दन्ति शस्त्राणि  
०६,०२३।००१द्@००२_००१० नैनं दहति पावकः (गीता २।२३अब्) इति अङ्गुष्ठाभ्यां  
०६,०२३।००१द्@००२_००११ नमः । न चैनं क्लेदयन्त्य् आपो न शोषयति मारुतः  
०६,०२३।००१द्@००२_००१२ (गीता २।२३च्द्) इति तर्जनीभ्यां नमः । अच्छेद्यो ऽयम्  
०६,०२३।००१द्@००२_००१३ अदाह्यो ऽयम् अक्लेद्यो ऽशोष्य एव च (गीता २।२४अब्)  
०६,०२३।००१द्@००२_००१४ इति मध्यमाभ्यां नमः । नित्यः सर्वगतः स्थाणुर् अचलो ऽयं  
०६,०२३।००१द्@००२_००१५ सनातनः (गीता २।२४च्द्) इत्य् अनामिकाभ्यां नमः ।  
०६,०२३।००१द्@००२_००१६ पश्य मे पार्थ रूपाणि शतशो ऽथ सहस्रशः (गीता  
०६,०२३।००१द्@००२_००१७ ११।५अब्) इति कनिष्ठिकाभ्यां नमः । नानाविधानि  
०६,०२३।००१द्@००२_००१८ दिव्यानि नानावर्णाकृतीनि च (गीता ११।५च्द्) इति  
०६,०२३।००१द्@००२_००१९ करतलकरपृष्ठाभ्यां नमः । इति करन्यासः ॥ अङ्गन्यासः ।  
०६,०२३।००१द्@००२_००२० नैनं छिन्दन्ति शस्त्राणि नैनं दहति पावकः  
०६,०२३।००१द्@००२_००२१ (गीता २।२३अब्) इति हृदयाय नमः । न चैनं  
०६,०२३।००१द्@००२_००२२ क्लेदयन्त्य् आपो न शोषयति मारुतः (गीता २।२३च्द्)  
०६,०२३।००१द्@००२_००२३ इति शिरसे स्वाहा । अच्छेद्यो ऽयम् अदाह्यो ऽयम् अक्लेद्यो ऽशोष्य  
०६,०२३।००१द्@००२_००२४ एव च (गीता २।२४अब्) इति शिखायै  
०६,०२३।००१द्@००२_००२५ वौषट् । नानाविधानि दिव्यानि नानावर्णाकृतीनि च  
०६,०२३।००१द्@००२_००२६ (गीता ११।५च्द्) इत्य् अस्त्राय फट् । इत्य् अङ्गन्यासः ॥  
०६,०२३।००१द्@००२_००२७ अथ ध्यानं ।  
०६,०२३।००१द्@००२_००२८ ॐ पार्थाय प्रतिबोधितां भगवता नारायणेन स्वयं  
०६,०२३।००१द्@००२_००२९ व्यासेन ग्रथितां पुराणमुनिना मध्ये महाभारते ।  
०६,०२३।००१द्@००२_००३० अद्वैतामृतवर्षिणीं भगवतीम् अष्टादशाध्यायिनीम्  
०६,०२३।००१द्@००२_००३१ आवर्त्तैर् अनुसन्दधामि भगवद्गीतां भवोन्मोचिनीम् ॥ (१)  
०६,०२३।००१द्@००२_००३२ ॐ हृदि विकसितपद्मं सूर्यसोमाग्निबिम्बं  
०६,०२३।००१द्@००२_००३३ प्रणवमयविकासं यस्य वै निर्विकल्पम् ।  
०६,०२३।००१द्@००२_००३४ अचलपरमशान्तं ज्योतिर् आकाशसारं  
०६,०२३।००१द्@००२_००३५ स भवतु शुभदो मे वासुदेवः प्रतिष्ठः ॥ (२)  
०६,०२३।००१द्@००२_००३६ सर्वोपनिषदो गावो दोग्धा गोपालनन्दनः ।  
०६,०२३।००१द्@००२_००३७ पार्थो वत्सः सुधीर् भोक्ता दुग्धं गीतामृतं महत् ॥ (३)  
०६,०२३।००१द्@००२_००३८ ॐ नमो ऽस्तु ते व्यास विशालबुद्धे  
०६,०२३।००१द्@००२_००३९ फुल्लारविन्दायतपद्मनेत्र ।  
०६,०२३।००१द्@००२_००४० येन त्वया भारततैलपूर्णः  
०६,०२३।००१द्@००२_००४१ प्रज्वालितो ज्ञानमयः प्रदीपः ॥ (४)  
०६,०२३।००१द्@००२_००४२ प्रपन्नपारिजाताय तोत्रवेत्रैकपाणये ।  
०६,०२३।००१द्@००२_००४३ ज्ञानमुद्राय कृष्णाय गीतामृतदुहे नमः ॥ (५)  
०६,०२३।००२ सञ्जय उवाच  
०६,०२३।००२अ दृष्ट्वा तु पाण्डवानीकं व्यूढं दुर्योधनस् तदा  
०६,०२३।००२च् आचार्यम् उपसङ्गम्य राजा वचनम् अब्रवीत्  
०६,०२३।००३अ पश्यैतां पाण्डुपुत्राणाम् आचार्य महतीं चमूम्  
०६,०२३।००३च् व्यूढां द्रुपदपुत्रेण तव शिष्येण धीमता  
०६,०२३।००४अ अत्र शूरा महेष्वासा भीमार्जुनसमा युधि  
०६,०२३।००४च् युयुधानो विराटश् च द्रुपदश् च महारथः  
०६,०२३।००५अ धृष्टकेतुश् चेकितानः काशिराजश् च वीर्यवान्  
०६,०२३।००५च् पुरुजित् कुन्तिभोजश् च शैब्यश् च नरपुङ्गवः  
०६,०२३।००६अ युधामन्युश् च विक्रान्त उत्तमौजाश् च वीर्यवान्  
०६,०२३।००६च् सौभद्रो द्रौपदेयाश् च सर्व एव महारथाः  
०६,०२३।००७अ अस्माकं तु विशिष्टा ये तान् निबोध द्विजोत्तम  
०६,०२३।००७च् नायका मम सैन्यस्य सञ्ज्ञार्थं तान् ब्रवीमि ते  
०६,०२३।००७द्*००८६_०१ सैन्ये महति ये सर्वे नेतारः शूरसम्मताः  
०६,०२३।००८अ भवान् भीष्मश् च कर्णश् च कृपश् च समितिञ्जयः  
०६,०२३।००८च् अश्वत्थामा विकर्णश् च सौमदत्तिस् तथैव च  
०६,०२३।००९अ अन्ये च बहवः शूरा मदर्थे त्यक्तजीविताः  
०६,०२३।००९च् नानाशस्त्रप्रहरणाः सर्वे युद्धविशारदाः  
०६,०२३।०१०अ अपर्याप्तं तद् अस्माकं बलं भीष्माभिरक्षितम्  
०६,०२३।०१०च् पर्याप्तं त्व् इदम् एतेषां बलं भीमाभिरक्षितम्  
०६,०२३।०११अ अयनेषु च सर्वेषु यथाभागम् अवस्थिताः  
०६,०२३।०११च् भीष्मम् एवाभिरक्षन्तु भवन्तः सर्व एव हि  
०६,०२३।०१२अ तस्य सञ्जनयन् हर्षं कुरुवृद्धः पितामहः  
०६,०२३।०१२च् सिंहनादं विनद्योच्चैः शङ्खं दध्मौ प्रतापवान्  
०६,०२३।०१३अ ततः शङ्खाश् च भेर्यश् च पणवानकगोमुखाः  
०६,०२३।०१३च् सहसैवाभ्यहन्यन्त स शब्दस् तुमुलो ऽभवत्  
०६,०२३।०१४अ ततः श्वेतैर् हयैर् युक्ते महति स्यन्दने स्थितौ  
०६,०२३।०१४च् माधवः पाण्डवश् चैव दिव्यौ शङ्खौ प्रदध्मतुः  
०६,०२३।०१५अ पाञ्चजन्यं हृषीकेशो देवदत्तं धनञ्जयः  
०६,०२३।०१५च् पौण्ड्रं दध्मौ महाशङ्खं भीमकर्मा वृकोदरः  
०६,०२३।०१६अ अनन्तविजयं राजा कुन्तीपुत्रो युधिष्ठिरः  
०६,०२३।०१६च् नकुलः सहदेवश् च सुघोषमणिपुष्पकौ  
०६,०२३।०१७अ काश्यश् च परमेष्वासः शिखण्डी च महारथः  
०६,०२३।०१७च् धृष्टद्युम्नो विराटश् च सात्यकिश् चापराजितः  
०६,०२३।०१८अ द्रुपदो द्रौपदेयाश् च सर्वशः पृथिवीपते  
०६,०२३।०१८च् सौभद्रश् च महाबाहुः शङ्खान् दध्मुः पृथक् पृथक्  
०६,०२३।०१९अ स घोषो धार्तराष्ट्राणां हृदयानि व्यदारयत्  
०६,०२३।०१९च् नभश् च पृथिवीं चैव तुमुलो व्यनुनादयन्  
०६,०२३।०२०अ अथ व्यवस्थितान् दृष्ट्वा धार्तराष्ट्रान् कपिध्वजः  
०६,०२३।०२०च् प्रवृत्ते शस्त्रसम्पाते धनुर् उद्यम्य पाण्डवः  
०६,०२३।०२१अ हृषीकेशं तदा वाक्यम् इदम् आह महीपते  
०६,०२३।०२१च् सेनयोर् उभयोर् मध्ये रथं स्थापय मे ऽच्युत  
०६,०२३।०२२अ यावद् एतान् निरीक्षे ऽहं योद्धुकामान् अवस्थितान्  
०६,०२३।०२२च् कैर् मया सह योद्धव्यम् अस्मिन् रणसमुद्यमे  
०६,०२३।०२३अ योत्स्यमानान् अवेक्षे ऽहं य एते ऽत्र समागताः  
०६,०२३।०२३च् धार्तराष्ट्रस्य दुर्बुद्धेर् युद्धे प्रियचिकीर्षवः  
०६,०२३।०२४अ एवम् उक्तो हृषीकेशो गुडाकेशेन भारत  
०६,०२३।०२४च् सेनयोर् उभयोर् मध्ये स्थापयित्वा रथोत्तमम्  
०६,०२३।०२५अ भीष्मद्रोणप्रमुखतः सर्वेषां च महीक्षिताम्  
०६,०२३।०२५च् उवाच पार्थ पश्यैतान् समवेतान् कुरून् इति  
०६,०२३।०२६अ तत्रापश्यत् स्थितान् पार्थः पितॄन् अथ पितामहान्  
०६,०२३।०२६च् आचार्यान् मातुलान् भ्रातॄन् पुत्रान् पौत्रान् सखींस् तथा  
०६,०२३।०२७अ श्वशुरान् सुहृदश् चैव सेनयोर् उभयोर् अपि  
०६,०२३।०२७च् तान् समीक्ष्य स कौन्तेयः सर्वान् बन्धून् अवस्थितान्  
०६,०२३।०२८अ कृपया परयाविष्टो विषीदन्न् इदम् अब्रवीत्  
०६,०२३।०२८च् दृष्ट्वेमान् स्वजनान् कृष्ण युयुत्सून् समवस्थितान्  
०६,०२३।०२९अ सीदन्ति मम गात्राणि मुखं च परिशुष्यति  
०६,०२३।०२९च् वेपथुश् च शरीरे मे रोमहर्षश् च जायते  
०६,०२३।०३०अ गाण्डीवं स्रंसते हस्तात् त्वक् चैव परिदह्यते  
०६,०२३।०३०च् न च शक्नोम्य् अवस्थातुं भ्रमतीव च मे मनः  
०६,०२३।०३१अ निमित्तानि च पश्यामि विपरीतानि केशव  
०६,०२३।०३१च् न च श्रेयो ऽनुपश्यामि हत्वा स्वजनम् आहवे  
०६,०२३।०३२अ न काङ्क्षे विजयं कृष्ण न च राज्यं सुखानि च  
०६,०२३।०३२च् किं नो राज्येन गोविन्द किं भोगैर् जीवितेन वा  
०६,०२३।०३३अ येषाम् अर्थे काङ्क्षितं नो राज्यं भोगाः सुखानि च  
०६,०२३।०३३च् त इमे ऽवस्थिता युद्धे प्राणांस् त्यक्त्वा धनानि च  
०६,०२३।०३४अ आचार्याः पितरः पुत्रास् तथैव च पितामहाः  
०६,०२३।०३४च् मातुलाः श्वशुराः पौत्राः स्यालाः सम्बन्धिनस् तथा  
०६,०२३।०३५अ एतान् न हन्तुम् इच्छामि घ्नतो ऽपि मधुसूदन  
०६,०२३।०३५च् अपि त्रैलोक्यराज्यस्य हेतोः किं नु महीकृते  
०६,०२३।०३६अ निहत्य धार्तराष्ट्रान् नः का प्रीतिः स्याज् जनार्दन  
०६,०२३।०३६च् पापम् एवाश्रयेद् अस्मान् हत्वैतान् आततायिनः  
०६,०२३।०३७अ तस्मान् नार्हा वयं हन्तुं धार्तराष्ट्रान् सबान्धवान्  
०६,०२३।०३७च् स्वजनं हि कथं हत्वा सुखिनः स्याम माधव  
०६,०२३।०३८अ यद्य् अप्य् एते न पश्यन्ति लोभोपहतचेतसः  
०६,०२३।०३८च् कुलक्षयकृतं दोषं मित्रद्रोहे च पातकम्  
०६,०२३।०३९अ कथं न ज्ञेयम् अस्माभिः पापाद् अस्मान् निवर्तितुम्  
०६,०२३।०३९च् कुलक्षयकृतं दोषं प्रपश्यद्भिर् जनार्दन  
०६,०२३।०४०अ कुलक्षये प्रणश्यन्ति कुलधर्माः सनातनाः  
०६,०२३।०४०च् धर्मे नष्टे कुलं कृत्स्नम् अधर्मो ऽभिभवत्य् उत  
०६,०२३।०४१अ अधर्माभिभवात् कृष्ण प्रदुष्यन्ति कुलस्त्रियः  
०६,०२३।०४१च् स्त्रीषु दुष्टासु वार्ष्णेय जायते वर्णसङ्करः  
०६,०२३।०४२अ सङ्करो नरकायैव कुलघ्नानां कुलस्य च  
०६,०२३।०४२च् पतन्ति पितरो ह्य् एषां लुप्तपिण्डोदकक्रियाः  
०६,०२३।०४३अ दोषैर् एतैः कुलघ्नानां वर्णसङ्करकारकैः  
०६,०२३।०४३च् उत्साद्यन्ते जातिधर्माः कुलधर्माश् च शाश्वताः  
०६,०२३।०४४अ उत्सन्नकुलधर्माणां मनुष्याणां जनार्दन  
०६,०२३।०४४च् नरके नियतं वासो भवतीत्य् अनुशुश्रुम  
०६,०२३।०४५अ अहो बत महत् पापं कर्तुं व्यवसिता वयम्  
०६,०२३।०४५च् यद् राज्यसुखलोभेन हन्तुं स्वजनम् उद्यताः  
०६,०२३।०४६अ यदि माम् अप्रतीकारम् अशस्त्रं शस्त्रपाणयः  
०६,०२३।०४६च् धार्तराष्ट्रा रणे हन्युस् तन् मे क्षेमतरं भवेत्  
०६,०२३।०४७अ एवम् उक्त्वार्जुनः सङ्ख्ये रथोपस्थ उपाविशत्  
०६,०२३।०४७च् विसृज्य सशरं चापं शोकसंविग्नमानसः  
०६,०२४।००१ सञ्जय उवाच  
०६,०२४।००१अ तं तथा कृपयाविष्टम् अश्रुपूर्णाकुलेक्षणम्  
०६,०२४।००१च् विषीदन्तम् इदं वाक्यम् उवाच मधुसूदनः  
०६,०२४।००२ श्रीभगवान् उवाच  
०६,०२४।००२अ कुतस् त्वा कश्मलम् इदं विषमे समुपस्थितम्  
०६,०२४।००२च् अनार्यजुष्टम् अस्वर्ग्यम् अकीर्तिकरम् अर्जुन  
०६,०२४।००३अ क्लैब्यं मा स्म गमः पार्थ नैतत् त्वय्य् उपपद्यते  
०६,०२४।००३च् क्षुद्रं हृदयदौर्बल्यं त्यक्त्वोत्तिष्ठ परन्तप  
०६,०२४।००४ अर्जुन उवाच  
०६,०२४।००४अ कथं भीष्मम् अहं सङ्ख्ये द्रोणं च मधुसूदन  
०६,०२४।००४च् इषुभिः प्रतियोत्स्यामि पूजार्हाव् अरिसूदन  
०६,०२४।००५अ गुरून् अहत्वा हि महानुभावाञ्; श्रेयो भोक्तुं भैक्षम् अपीह लोके  
०६,०२४।००५च् हत्वार्थकामांस् तु गुरून् इहैव; भुञ्जीय भोगान् रुधिरप्रदिग्धान्  
०६,०२४।००६अ न चैतद् विद्मः कतरन् नो गरीयो; यद् वा जयेम यदि वा नो जयेयुः  
०६,०२४।००६च् यान् एव हत्वा न जिजीविषामस्; ते ऽवस्थिताः प्रमुखे धार्तराष्ट्राः  
०६,०२४।००७अ कार्पण्यदोषोपहतस्वभावः; पृच्छामि त्वां धर्मसम्मूढचेताः  
०६,०२४।००७च् यच् छ्रेयः स्यान् निश्चितं ब्रूहि तन् मे; शिष्यस् ते ऽहं शाधि मां त्वां प्रपन्नम्  
०६,०२४।००८अ न हि प्रपश्यामि ममापनुद्याद्; यच् छोकम् उच्छोषणम् इन्द्रियाणाम्  
०६,०२४।००८च् अवाप्य भूमाव् असपत्नम् ऋद्धम्; राज्यं सुराणाम् अपि चाधिपत्यम्  
०६,०२४।००९ सञ्जय उवाच  
०६,०२४।००९अ एवम् उक्त्वा हृषीकेशं गुडाकेशः परन्तप  
०६,०२४।००९च् न योत्स्य इति गोविन्दम् उक्त्वा तूष्णीं बभूव ह  
०६,०२४।०१०अ तम् उवाच हृषीकेशः प्रहसन्न् इव भारत  
०६,०२४।०१०च् सेनयोर् उभयोर् मध्ये विषीदन्तम् इदं वचः  
०६,०२४।०११ श्रीभगवान् उवाच  
०६,०२४।०११अ अशोच्यान् अन्वशोचस् त्वं प्रज्ञावादांश् च भाषसे  
०६,०२४।०११च् गतासून् अगतासूंश् च नानुशोचन्ति पण्डिताः  
०६,०२४।०११द्*००८७_०१ त्वं मानुष्येणोपहतान्तरात्मा  
०६,०२४।०११द्*००८७_०२ विषादमोहाभिभवाद् विसञ्ज्ञः  
०६,०२४।०११द्*००८७_०३ कृपागृहीतः समवेक्ष्य बन्धून्  
०६,०२४।०११द्*००८७_०४ अभिप्रपन्नान् मुखम् अन्तकस्य  
०६,०२४।०१२अ न त्व् एवाहं जातु नासं न त्वं नेमे जनाधिपाः  
०६,०२४।०१२च् न चैव न भविष्यामः सर्वे वयम् अतः परम्  
०६,०२४।०१३अ देहिनो ऽस्मिन् यथा देहे कौमारं यौवनं जरा  
०६,०२४।०१३च् तथा देहान्तरप्राप्तिर् धीरस् तत्र न मुह्यति  
०६,०२४।०१४अ मात्रास्पर्शास् तु कौन्तेय शीतोष्णसुखदुःखदाः  
०६,०२४।०१४च् आगमापायिनो ऽनित्यास् तांस् तितिक्षस्व भारत  
०६,०२४।०१५अ यं हि न व्यथयन्त्य् एते पुरुषं पुरुषर्षभ  
०६,०२४।०१५च् समदुःखसुखं धीरं सो ऽमृतत्वाय कल्पते  
०६,०२४।०१६अ नासतो विद्यते भावो नाभावो विद्यते सतः  
०६,०२४।०१६च् उभयोर् अपि दृष्टो ऽन्तस् त्व् अनयोस् तत्त्वदर्शिभिः  
०६,०२४।०१७अ अविनाशि तु तद् विद्धि येन सर्वम् इदं ततम्  
०६,०२४।०१७च् विनाशम् अव्ययस्यास्य न कश् चित् कर्तुम् अर्हति  
०६,०२४।०१८अ अन्तवन्त इमे देहा नित्यस्योक्ताः शरीरिणः  
०६,०२४।०१८च् अनाशिनो ऽप्रमेयस्य तस्माद् युध्यस्व भारत  
०६,०२४।०१९अ य एनं वेत्ति हन्तारं यश् चैनं मन्यते हतम्  
०६,०२४।०१९च् उभौ तौ न विजानीतो नायं हन्ति न हन्यते  
०६,०२४।०२०अ न जायते म्रियते वा कदा चिन्; नायं भूत्वा भविता वा न भूयः  
०६,०२४।०२०च् अजो नित्यः शाश्वतो ऽयं पुराणो; न हन्यते हन्यमाने शरीरे  
०६,०२४।०२१अ वेदाविनाशिनं नित्यं य एनम् अजम् अव्ययम्  
०६,०२४।०२१च् कथं स पुरुषः पार्थ कं घातयति हन्ति कम्  
०६,०२४।०२२अ वासांसि जीर्णानि यथा विहाय; नवानि गृह्णाति नरो ऽपराणि  
०६,०२४।०२२च् तथा शरीराणि विहाय जीर्णान्य्; अन्यानि संयाति नवानि देही  
०६,०२४।०२३अ नैनं छिन्दन्ति शस्त्राणि नैनं दहति पावकः  
०६,०२४।०२३च् न चैनं क्लेदयन्त्य् आपो न शोषयति मारुतः  
०६,०२४।०२४अ अच्छेद्यो ऽयम् अदाह्यो ऽयम् अक्लेद्यो ऽशोष्य एव च  
०६,०२४।०२४च् नित्यः सर्वगतः स्थाणुर् अचलो ऽयं सनातनः  
०६,०२४।०२५अ अव्यक्तो ऽयम् अचिन्त्यो ऽयम् अविकार्यो ऽयम् उच्यते  
०६,०२४।०२५च् तस्माद् एवं विदित्वैनं नानुशोचितुम् अर्हसि  
०६,०२४।०२६अ अथ चैनं नित्यजातं नित्यं वा मन्यसे मृतम्  
०६,०२४।०२६च् तथापि त्वं महाबाहो नैनं शोचितुम् अर्हसि  
०६,०२४।०२७अ जातस्य हि ध्रुवो मृत्युर् ध्रुवं जन्म मृतस्य च  
०६,०२४।०२७च् तस्माद् अपरिहार्ये ऽर्थे न त्वं शोचितुम् अर्हसि  
०६,०२४।०२८अ अव्यक्तादीनि भूतानि व्यक्तमध्यानि भारत  
०६,०२४।०२८च् अव्यक्तनिधनान्य् एव तत्र का परिदेवना  
०६,०२४।०२९अ आश्चर्यवत् पश्यति कश् चिद् एनम्; आश्चर्यवद् वदति तथैव चान्यः  
०६,०२४।०२९च् आश्चर्यवच् चैनम् अन्यः शृणोति; श्रुत्वाप्य् एनं वेद न चैव कश् चित्  
०६,०२४।०३०अ देही नित्यम् अवध्यो ऽयं देहे सर्वस्य भारत  
०६,०२४।०३०च् तस्मात् सर्वाणि भूतानि न त्वं शोचितुम् अर्हसि  
०६,०२४।०३१अ स्वधर्मम् अपि चावेक्ष्य न विकम्पितुम् अर्हसि  
०६,०२४।०३१च् धर्म्याद् धि युद्धाच् छ्रेयो ऽन्यत् क्षत्रियस्य न विद्यते  
०६,०२४।०३२अ यदृच्छया चोपपन्नं स्वर्गद्वारम् अपावृतम्  
०६,०२४।०३२च् सुखिनः क्षत्रियाः पार्थ लभन्ते युद्धम् ईदृशम्  
०६,०२४।०३३अ अथ चेत् त्वम् इमं धर्म्यं सङ्ग्रामं न करिष्यसि  
०६,०२४।०३३च् ततः स्वधर्मं कीर्तिं च हित्वा पापम् अवाप्स्यसि  
०६,०२४।०३४अ अकीर्तिं चापि भूतानि कथयिष्यन्ति ते ऽव्ययाम्  
०६,०२४।०३४च् सम्भावितस्य चाकीर्तिर् मरणाद् अतिरिच्यते  
०६,०२४।०३५अ भयाद् रणाद् उपरतं मंस्यन्ते त्वां महारथाः  
०६,०२४।०३५च् येषां च त्वं बहुमतो भूत्वा यास्यसि लाघवम्  
०६,०२४।०३६अ अवाच्यवादांश् च बहून् वदिष्यन्ति तवाहिताः  
०६,०२४।०३६च् निन्दन्तस् तव सामर्थ्यं ततो दुःखतरं नु किम्  
०६,०२४।०३७अ हतो वा प्राप्स्यसि स्वर्गं जित्वा वा भोक्ष्यसे महीम्  
०६,०२४।०३७च् तस्माद् उत्तिष्ठ कौन्तेय युद्धाय कृतनिश्चयः  
०६,०२४।०३८अ सुखदुःखे समे कृत्वा लाभालाभौ जयाजयौ  
०६,०२४।०३८च् ततो युद्धाय युज्यस्व नैवं पापम् अवाप्स्यसि  
०६,०२४।०३९अ एषा ते ऽभिहिता साङ्ख्ये बुद्धिर् योगे त्व् इमां शृणु  
०६,०२४।०३९च् बुद्ध्या युक्तो यया पार्थ कर्मबन्धं प्रहास्यसि  
०६,०२४।०४०अ नेहाभिक्रमनाशो ऽस्ति प्रत्यवायो न विद्यते  
०६,०२४।०४०च् स्वल्पम् अप्य् अस्य धर्मस्य त्रायते महतो भयात्  
०६,०२४।०४१अ व्यवसायात्मिका बुद्धिर् एकेह कुरुनन्दन  
०६,०२४।०४१च् बहुशाखा ह्य् अनन्ताश् च बुद्धयो ऽव्यवसायिनाम्  
०६,०२४।०४२अ याम् इमां पुष्पितां वाचं प्रवदन्त्य् अविपश्चितः  
०६,०२४।०४२च् वेदवादरताः पार्थ नान्यद् अस्तीति वादिनः  
०६,०२४।०४३अ कामात्मानः स्वर्गपरा जन्मकर्मफलप्रदाम्  
०६,०२४।०४३च् क्रियाविशेषबहुलां भोगैश्वर्यगतिं प्रति  
०६,०२४।०४४अ भोगैश्वर्यप्रसक्तानां तयापहृतचेतसाम्  
०६,०२४।०४४च् व्यवसायात्मिका बुद्धिः समाधौ न विधीयते  
०६,०२४।०४५अ त्रैगुण्यविषया वेदा निस्त्रैगुण्यो भवार्जुन  
०६,०२४।०४५च् निर्द्वन्द्वो नित्यसत्त्वस्थो निर्योगक्षेम आत्मवान्  
०६,०२४।०४६अ यावान् अर्थ उदपाने सर्वतः सम्प्लुतोदके  
०६,०२४।०४६च् तावान् सर्वेषु वेदेषु ब्राह्मणस्य विजानतः  
०६,०२४।०४७अ कर्मण्य् एवाधिकारस् ते मा फलेषु कदा चन  
०६,०२४।०४७च् मा कर्मफलहेतुर् भूर् मा ते सङ्गो ऽस्त्व् अकर्मणि  
०६,०२४।०४८अ योगस्थः कुरु कर्माणि सङ्गं त्यक्त्वा धनञ्जय  
०६,०२४।०४८च् सिद्ध्यसिद्ध्योः समो भूत्वा समत्वं योग उच्यते  
०६,०२४।०४८द्*००८८_०१ यस्य सर्वे समारम्भा निराशीर्बन्धनास् त्व् इह  
०६,०२४।०४८द्*००८८_०२ त्यागे यस्य हुतं सर्वं स त्यागी स च बुद्धिमान्  
०६,०२४।०४९अ दूरेण ह्य् अवरं कर्म बुद्धियोगाद् धनञ्जय  
०६,०२४।०४९च् बुद्धौ शरणम् अन्विच्छ कृपणाः फलहेतवः  
०६,०२४।०५०अ बुद्धियुक्तो जहातीह उभे सुकृतदुष्कृते  
०६,०२४।०५०च् तस्माद् योगाय युज्यस्व योगः कर्मसु कौशलम्  
०६,०२४।०५१अ कर्मजं बुद्धियुक्ता हि फलं त्यक्त्वा मनीषिणः  
०६,०२४।०५१च् जन्मबन्धविनिर्मुक्ताः पदं गच्छन्त्य् अनामयम्  
०६,०२४।०५२अ यदा ते मोहकलिलं बुद्धिर् व्यतितरिष्यति  
०६,०२४।०५२च् तदा गन्तासि निर्वेदं श्रोतव्यस्य श्रुतस्य च  
०६,०२४।०५३अ श्रुतिविप्रतिपन्ना ते यदा स्थास्यति निश्चला  
०६,०२४।०५३च् समाधाव् अचला बुद्धिस् तदा योगम् अवाप्स्यसि  
०६,०२४।०५४ अर्जुन उवाच  
०६,०२४।०५४अ स्थितप्रज्ञस्य का भाषा समाधिस्थस्य केशव  
०६,०२४।०५४च् स्थितधीः किं प्रभाषेत किम् आसीत व्रजेत किम्  
०६,०२४।०५५ श्रीभगवान् उवाच  
०६,०२४।०५५अ प्रजहाति यदा कामान् सर्वान् पार्थ मनोगतान्  
०६,०२४।०५५च् आत्मन्य् एवात्मना तुष्टः स्थितप्रज्ञस् तदोच्यते  
०६,०२४।०५६अ दुःखेष्व् अनुद्विग्नमनाः सुखेषु विगतस्पृहः  
०६,०२४।०५६च् वीतरागभयक्रोधः स्थितधीर् मुनिर् उच्यते  
०६,०२४।०५७अ यः सर्वत्रानभिस्नेहस् तत् तत् प्राप्य शुभाशुभम्  
०६,०२४।०५७च् नाभिनन्दति न द्वेष्टि तस्य प्रज्ञा प्रतिष्ठिता  
०६,०२४।०५८अ यदा संहरते चायं कूर्मो ऽङ्गानीव सर्वशः  
०६,०२४।०५८च् इन्द्रियाणीन्द्रियार्थेभ्यस् तस्य प्रज्ञा प्रतिष्ठिता  
०६,०२४।०५९अ विषया विनिवर्तन्ते निराहारस्य देहिनः  
०६,०२४।०५९च् रसवर्जं रसो ऽप्य् अस्य परं दृष्ट्वा निवर्तते  
०६,०२४।०६०अ यततो ह्य् अपि कौन्तेय पुरुषस्य विपश्चितः  
०६,०२४।०६०च् इन्द्रियाणि प्रमाथीनि हरन्ति प्रसभं मनः  
०६,०२४।०६१अ तानि सर्वाणि संयम्य युक्त आसीत मत्परः  
०६,०२४।०६१च् वशे हि यस्येन्द्रियाणि तस्य प्रज्ञा प्रतिष्ठिता  
०६,०२४।०६२अ ध्यायतो विषयान् पुंसः सङ्गस् तेषूपजायते  
०६,०२४।०६२च् सङ्गात् सञ्जायते कामः कामात् क्रोधो ऽभिजायते  
०६,०२४।०६३अ क्रोधाद् भवति सम्मोहः सम्मोहात् स्मृतिविभ्रमः  
०६,०२४।०६३च् स्मृतिभ्रंशाद् बुद्धिनाशो बुद्धिनाशात् प्रणश्यति  
०६,०२४।०६४अ रागद्वेषवियुक्तैस् तु विषयान् इन्द्रियैश् चरन्  
०६,०२४।०६४च् आत्मवश्यैर् विधेयात्मा प्रसादम् अधिगच्छति  
०६,०२४।०६५अ प्रसादे सर्वदुःखानां हानिर् अस्योपजायते  
०६,०२४।०६५च् प्रसन्नचेतसो ह्य् आशु बुद्धिः पर्यवतिष्ठते  
०६,०२४।०६६अ नास्ति बुद्धिर् अयुक्तस्य न चायुक्तस्य भावना  
०६,०२४।०६६च् न चाभावयतः शान्तिर् अशान्तस्य कुतः सुखम्  
०६,०२४।०६७अ इन्द्रियाणां हि चरतां यन् मनो ऽनुविधीयते  
०६,०२४।०६७च् तद् अस्य हरति प्रज्ञां वायुर् नावम् इवाम्भसि  
०६,०२४।०६८अ तस्माद् यस्य महाबाहो निगृहीतानि सर्वशः  
०६,०२४।०६८च् इन्द्रियाणीन्द्रियार्थेभ्यस् तस्य प्रज्ञा प्रतिष्ठिता  
०६,०२४।०६९अ या निशा सर्वभूतानां तस्यां जागर्ति संयमी  
०६,०२४।०६९च् यस्यां जाग्रति भूतानि सा निशा पश्यतो मुनेः  
०६,०२४।०७०अ आपूर्यमाणम् अचलप्रतिष्ठम्; समुद्रम् आपः प्रविशन्ति यद्वत्  
०६,०२४।०७०च् तद्वत् कामा यं प्रविशन्ति सर्वे; स शान्तिम् आप्नोति न कामकामी  
०६,०२४।०७१अ विहाय कामान् यः सर्वान् पुमांश् चरति निःस्पृहः  
०६,०२४।०७१च् निर्ममो निरहङ्कारः स शान्तिम् अधिगच्छति  
०६,०२४।०७२अ एषा ब्राह्मी स्थितिः पार्थ नैनां प्राप्य विमुह्यति  
०६,०२४।०७२च् स्थित्वास्याम् अन्तकाले ऽपि ब्रह्मनिर्वाणम् ऋच्छति  
०६,०२५।००१ अर्जुन उवाच  
०६,०२५।००१अ ज्यायसी चेत् कर्मणस् ते मता बुद्धिर् जनार्दन  
०६,०२५।००१च् तत् किं कर्मणि घोरे मां नियोजयसि केशव  
०६,०२५।००२अ व्यामिश्रेणैव वाक्येन बुद्धिं मोहयसीव मे  
०६,०२५।००२च् तद् एकं वद निश्चित्य येन श्रेयो ऽहम् आप्नुयाम्  
०६,०२५।००३ श्रीभगवान् उवाच  
०६,०२५।००३अ लोके ऽस्मिन् द्विविधा निष्ठा पुरा प्रोक्ता मयानघ  
०६,०२५।००३च् ज्ञानयोगेन साङ्ख्यानां कर्मयोगेन योगिनाम्  
०६,०२५।००४अ न कर्मणाम् अनारम्भान् नैष्कर्म्यं पुरुषो ऽश्नुते  
०६,०२५।००४च् न च सन्न्यसनाद् एव सिद्धिं समधिगच्छति  
०६,०२५।००५अ न हि कश् चित् क्षणम् अपि जातु तिष्ठत्य् अकर्मकृत्  
०६,०२५।००५च् कार्यते ह्य् अवशः कर्म सर्वः प्रकृतिजैर् गुणैः  
०६,०२५।००६अ कर्मेन्द्रियाणि संयम्य य आस्ते मनसा स्मरन्  
०६,०२५।००६च् इन्द्रियार्थान् विमूढात्मा मिथ्याचारः स उच्यते  
०६,०२५।००७अ यस् त्व् इन्द्रियाणि मनसा नियम्यारभते ऽर्जुन  
०६,०२५।००७च् कर्मेन्द्रियैः कर्मयोगम् असक्तः स विशिष्यते  
०६,०२५।००८अ नियतं कुरु कर्म त्वं कर्म ज्यायो ह्य् अकर्मणः  
०६,०२५।००८च् शरीरयात्रापि च ते न प्रसिध्येद् अकर्मणः  
०६,०२५।००९अ यज्ञार्थात् कर्मणो ऽन्यत्र लोको ऽयं कर्मबन्धनः  
०६,०२५।००९च् तदर्थं कर्म कौन्तेय मुक्तसङ्गः समाचर  
०६,०२५।०१०अ सहयज्ञाः प्रजाः सृष्ट्वा पुरोवाच प्रजापतिः  
०६,०२५।०१०च् अनेन प्रसविष्यध्वम् एष वो ऽस्त्व् इष्टकामधुक्  
०६,०२५।०११अ देवान् भावयतानेन ते देवा भावयन्तु वः  
०६,०२५।०११च् परस्परं भावयन्तः श्रेयः परम् अवाप्स्यथ  
०६,०२५।०१२अ इष्टान् भोगान् हि वो देवा दास्यन्ते यज्ञभाविताः  
०६,०२५।०१२च् तैर् दत्तान् अप्रदायैभ्यो यो भुङ्क्ते स्तेन एव सः  
०६,०२५।०१३अ यज्ञशिष्टाशिनः सन्तो मुच्यन्ते सर्वकिल्बिषैः  
०६,०२५।०१३च् भुञ्जते ते त्व् अघं पापा ये पचन्त्य् आत्मकारणात्  
०६,०२५।०१४अ अन्नाद् भवन्ति भूतानि पर्जन्याद् अन्नसम्भवः  
०६,०२५।०१४च् यज्ञाद् भवति पर्जन्यो यज्ञः कर्मसमुद्भवः  
०६,०२५।०१५अ कर्म ब्रह्मोद्भवं विद्धि ब्रह्माक्षरसमुद्भवम्  
०६,०२५।०१५च् तस्मात् सर्वगतं ब्रह्म नित्यं यज्ञे प्रतिष्ठितम्  
०६,०२५।०१६अ एवं प्रवर्तितं चक्रं नानुवर्तयतीह यः  
०६,०२५।०१६च् अघायुर् इन्द्रियारामो मोघं पार्थ स जीवति  
०६,०२५।०१७अ यस् त्व् आत्मरतिर् एव स्याद् आत्मतृप्तश् च मानवः  
०६,०२५।०१७च् आत्मन्य् एव च सन्तुष्टस् तस्य कार्यं न विद्यते  
०६,०२५।०१८अ नैव तस्य कृतेनार्थो नाकृतेनेह कश् चन  
०६,०२५।०१८च् न चास्य सर्वभूतेषु कश् चिद् अर्थव्यपाश्रयः  
०६,०२५।०१९अ तस्माद् असक्तः सततं कार्यं कर्म समाचर  
०६,०२५।०१९च् असक्तो ह्य् आचरन् कर्म परम् आप्नोति पूरुषः  
०६,०२५।०२०अ कर्मणैव हि संसिद्धिम् आस्थिता जनकादयः  
०६,०२५।०२०च् लोकसङ्ग्रहम् एवापि सम्पश्यन् कर्तुम् अर्हसि  
०६,०२५।०२१अ यद् यद् आचरति श्रेष्ठस् तत् तद् एवेतरो जनः  
०६,०२५।०२१च् स यत् प्रमाणं कुरुते लोकस् तद् अनुवर्तते  
०६,०२५।०२२अ न मे पार्थास्ति कर्तव्यं त्रिषु लोकेषु किं चन  
०६,०२५।०२२च् नानवाप्तम् अवाप्तव्यं वर्त एव च कर्मणि  
०६,०२५।०२३अ यदि ह्य् अहं न वर्तेयं जातु कर्मण्य् अतन्द्रितः  
०६,०२५।०२३च् मम वर्त्मानुवर्तन्ते मनुष्याः पार्थ सर्वशः  
०६,०२५।०२४अ उत्सीदेयुर् इमे लोका न कुर्यां कर्म चेद् अहम्  
०६,०२५।०२४च् सङ्करस्य च कर्ता स्याम् उपहन्याम् इमाः प्रजाः  
०६,०२५।०२५अ सक्ताः कर्मण्य् अविद्वांसो यथा कुर्वन्ति भारत  
०६,०२५।०२५च् कुर्याद् विद्वांस् तथासक्तश् चिकीर्षुर् लोकसङ्ग्रहम्  
०६,०२५।०२६अ न बुद्धिभेदं जनयेद् अज्ञानां कर्मसङ्गिनाम्  
०६,०२५।०२६च् जोषयेत् सर्वकर्माणि विद्वान् युक्तः समाचरन्  
०६,०२५।०२७अ प्रकृतेः क्रियमाणानि गुणैः कर्माणि सर्वशः  
०६,०२५।०२७च् अहङ्कारविमूढात्मा कर्ताहम् इति मन्यते  
०६,०२५।०२८अ तत्त्ववित् तु महाबाहो गुणकर्मविभागयोः  
०६,०२५।०२८च् गुणा गुणेषु वर्तन्त इति मत्वा न सज्जते  
०६,०२५।०२९अ प्रकृतेर् गुणसम्मूढाः सज्जन्ते गुणकर्मसु  
०६,०२५।०२९च् तान् अकृत्स्नविदो मन्दान् कृत्स्नविन् न विचालयेत्  
०६,०२५।०३०अ मयि सर्वाणि कर्माणि सन्न्यस्याध्यात्मचेतसा  
०६,०२५।०३०च् निराशीर् निर्ममो भूत्वा युध्यस्व विगतज्वरः  
०६,०२५।०३१अ ये मे मतम् इदं नित्यम् अनुतिष्ठन्ति मानवाः  
०६,०२५।०३१च् श्रद्धावन्तो ऽनसूयन्तो मुच्यन्ते ते ऽपि कर्मभिः  
०६,०२५।०३२अ ये त्व् एतद् अभ्यसूयन्तो नानुतिष्ठन्ति मे मतम्  
०६,०२५।०३२च् सर्वज्ञानविमूढांस् तान् विद्धि नष्टान् अचेतसः  
०६,०२५।०३३अ सदृशं चेष्टते स्वस्याः प्रकृतेर् ज्ञानवान् अपि  
०६,०२५।०३३च् प्रकृतिं यान्ति भूतानि निग्रहः किं करिष्यति  
०६,०२५।०३४अ इन्द्रियस्येन्द्रियस्यार्थे रागद्वेषौ व्यवस्थितौ  
०६,०२५।०३४च् तयोर् न वशम् आगच्छेत् तौ ह्य् अस्य परिपन्थिनौ  
०६,०२५।०३५अ श्रेयान् स्वधर्मो विगुणः परधर्मात् स्वनुष्ठितात्  
०६,०२५।०३५च् स्वधर्मे निधनं श्रेयः परधर्मो भयावहः  
०६,०२५।०३६ अर्जुन उवाच  
०६,०२५।०३६अ अथ केन प्रयुक्तो ऽयं पापं चरति पूरुषः  
०६,०२५।०३६च् अनिच्छन्न् अपि वार्ष्णेय बलाद् इव नियोजितः  
०६,०२५।०३७ श्रीभगवान् उवाच  
०६,०२५।०३७अ काम एष क्रोध एष रजोगुणसमुद्भवः  
०६,०२५।०३७च् महाशनो महापाप्मा विद्ध्य् एनम् इह वैरिणम्  
०६,०२५।०३७द्*००८९_०० अर्जुन उवाच  
०६,०२५।०३७द्*००८९_०१ भवत्य् एष कथं कृष्ण कथं चैव विवर्धते  
०६,०२५।०३७द्*००८९_०२ श्रीभगवान् उवाच  
०६,०२५।०३७द्*००८९_०२ किम् आत्मकः किम् आचारस् तन् ममाचक्ष्व पृच्छतः  
०६,०२५।०३७द्*००८९_०३ एष सूक्ष्मः परः शत्रुर् देहिनाम् इन्द्रियैः सह  
०६,०२५।०३७द्*००८९_०४ सुखतन्त्र इवासीनो मोहयन् पार्थ तिष्ठति  
०६,०२५।०३७द्*००८९_०५ कामक्रोधमयो घोरः स्तम्भहर्षसमुद्भवः  
०६,०२५।०३७द्*००८९_०६ अहङ्कारो ऽभिमानात्मा दुस्तरः पापकर्मभिः  
०६,०२५।०३७द्*००८९_०७ हर्षम् अस्य निवर्त्यैष शोकम् अस्य ददाति च  
०६,०२५।०३७द्*००८९_०८ भयं चास्य करोत्य् एष मोहयंस् तु मुहुर् मुहुः  
०६,०२५।०३७द्*००८९_०९ स एष कलुषः क्षुद्रश् छिद्रप्रेक्षी धनञ्जय  
०६,०२५।०३७द्*००८९_१० रजःप्रवृत्तो मोहात्मा मनुष्याणाम् उपद्रवः  
०६,०२५।०३८अ धूमेनाव्रियते वह्निर् यथादर्शो मलेन च  
०६,०२५।०३८च् यथोल्बेनावृतो गर्भस् तथा तेनेदम् आवृतम्  
०६,०२५।०३९अ आवृतं ज्ञानम् एतेन ज्ञानिनो नित्यवैरिणा  
०६,०२५।०३९च् कामरूपेण कौन्तेय दुष्पूरेणानलेन च  
०६,०२५।०४०अ इन्द्रियाणि मनो बुद्धिर् अस्याधिष्ठानम् उच्यते  
०६,०२५।०४०च् एतैर् विमोहयत्य् एष ज्ञानम् आवृत्य देहिनम्  
०६,०२५।०४१अ तस्मात् त्वम् इन्द्रियाण्य् आदौ नियम्य भरतर्षभ  
०६,०२५।०४१च् पाप्मानं प्रजहिह्य् एनं ज्ञानविज्ञाननाशनम्  
०६,०२५।०४२अ इन्द्रियाणि पराण्य् आहुर् इन्द्रियेभ्यः परं मनः  
०६,०२५।०४२च् मनसस् तु परा बुद्धिर् यो बुद्धेः परतस् तु सः  
०६,०२५।०४३अ एवं बुद्धेः परं बुद्ध्वा संस्तभ्यात्मानम् आत्मना  
०६,०२५।०४३च् जहि शत्रुं महाबाहो कामरूपं दुरासदम्  
०६,०२६।००१ श्रीभगवान् उवाच  
०६,०२६।००१अ इमं विवस्वते योगं प्रोक्तवान् अहम् अव्ययम्  
०६,०२६।००१च् विवस्वान् मनवे प्राह मनुर् इक्ष्वाकवे ऽब्रवीत्  
०६,०२६।००२अ एवं परम्पराप्राप्तम् इमं राजर्षयो विदुः  
०६,०२६।००२च् स कालेनेह महता योगो नष्टः परन्तप  
०६,०२६।००३अ स एवायं मया ते ऽद्य योगः प्रोक्तः पुरातनः  
०६,०२६।००३च् भक्तो ऽसि मे सखा चेति रहस्यं ह्य् एतद् उत्तमम्  
०६,०२६।००४ अर्जुन उवाच  
०६,०२६।००४अ अपरं भवतो जन्म परं जन्म विवस्वतः  
०६,०२६।००४च् कथम् एतद् विजानीयां त्वम् आदौ प्रोक्तवान् इति  
०६,०२६।००५ श्रीभगवान् उवाच  
०६,०२६।००५अ बहूनि मे व्यतीतानि जन्मानि तव चार्जुन  
०६,०२६।००५च् तान्य् अहं वेद सर्वाणि न त्वं वेत्थ परन्तप  
०६,०२६।००६अ अजो ऽपि सन्न् अव्ययात्मा भूतानाम् ईश्वरो ऽपि सन्  
०६,०२६।००६च् प्रकृतिं स्वाम् अधिष्ठाय सम्भवाम्य् आत्ममायया  
०६,०२६।००७अ यदा यदा हि धर्मस्य ग्लानिर् भवति भारत  
०६,०२६।००७च् अभ्युत्थानम् अधर्मस्य तदात्मानं सृजाम्य् अहम्  
०६,०२६।००८अ परित्राणाय साधूनां विनाशाय च दुष्कृताम्  
०६,०२६।००८च् धर्मसंस्थापनार्थाय सम्भवामि युगे युगे  
०६,०२६।००९अ जन्म कर्म च मे दिव्यम् एवं यो वेत्ति तत्त्वतः  
०६,०२६।००९च् त्यक्त्वा देहं पुनर्जन्म नैति माम् एति सो ऽर्जुन  
०६,०२६।०१०अ वीतरागभयक्रोधा मन्मया माम् उपाश्रिताः  
०६,०२६।०१०च् बहवो ज्ञानतपसा पूता मद्भावम् आगताः  
०६,०२६।०११अ ये यथा मां प्रपद्यन्ते तांस् तथैव भजाम्य् अहम्  
०६,०२६।०११च् मम वर्त्मानुवर्तन्ते मनुष्याः पार्थ सर्वशः  
०६,०२६।०१२अ काङ्क्षन्तः कर्मणां सिद्धिं यजन्त इह देवताः  
०६,०२६।०१२च् क्षिप्रं हि मानुषे लोके सिद्धिर् भवति कर्मजा  
०६,०२६।०१३अ चातुर्वर्ण्यं मया सृष्टं गुणकर्मविभागशः  
०६,०२६।०१३च् तस्य कर्तारम् अपि मां विद्ध्य् अकर्तारम् अव्ययम्  
०६,०२६।०१४अ न मां कर्माणि लिम्पन्ति न मे कर्मफले स्पृहा  
०६,०२६।०१४च् इति मां यो ऽभिजानाति कर्मभिर् न स बध्यते  
०६,०२६।०१५अ एवं ज्ञात्वा कृतं कर्म पूर्वैर् अपि मुमुक्षुभिः  
०६,०२६।०१५च् कुरु कर्मैव तस्मात् त्वं पूर्वैः पूर्वतरं कृतम्  
०६,०२६।०१६अ किं कर्म किम् अकर्मेति कवयो ऽप्य् अत्र मोहिताः  
०६,०२६।०१६च् तत् ते कर्म प्रवक्ष्यामि यज् ज्ञात्वा मोक्ष्यसे ऽशुभात्  
०६,०२६।०१७अ कर्मणो ह्य् अपि बोद्धव्यं बोद्धव्यं च विकर्मणः  
०६,०२६।०१७च् अकर्मणश् च बोद्धव्यं गहना कर्मणो गतिः  
०६,०२६।०१८अ कर्मण्य् अकर्म यः पश्येद् अकर्मणि च कर्म यः  
०६,०२६।०१८च् स बुद्धिमान् मनुष्येषु स युक्तः कृत्स्नकर्मकृत्  
०६,०२६।०१९अ यस्य सर्वे समारम्भाः कामसङ्कल्पवर्जिताः  
०६,०२६।०१९च् ज्ञानाग्निदग्धकर्माणं तम् आहुः पण्डितं बुधाः  
०६,०२६।०२०अ त्यक्त्वा कर्मफलासङ्गं नित्यतृप्तो निराश्रयः  
०६,०२६।०२०च् कर्मण्य् अभिप्रवृत्तो ऽपि नैव किं चित् करोति सः  
०६,०२६।०२१अ निराशीर् यतचित्तात्मा त्यक्तसर्वपरिग्रहः  
०६,०२६।०२१च् शारीरं केवलं कर्म कुर्वन् नाप्नोति किल्बिषम्  
०६,०२६।०२२अ यदृच्छालाभसन्तुष्टो द्वन्द्वातीतो विमत्सरः  
०६,०२६।०२२च् समः सिद्धाव् असिद्धौ च कृत्वापि न निबध्यते  
०६,०२६।०२३अ गतसङ्गस्य मुक्तस्य ज्ञानावस्थितचेतसः  
०६,०२६।०२३च् यज्ञायाचरतः कर्म समग्रं प्रविलीयते  
०६,०२६।०२४अ ब्रह्मार्पणं ब्रह्महविर् ब्रह्माग्नौ ब्रह्मणा हुतम्  
०६,०२६।०२४च् ब्रह्मैव तेन गन्तव्यं ब्रह्मकर्मसमाधिना  
०६,०२६।०२५अ दैवम् एवापरे यज्ञं योगिनः पर्युपासते  
०६,०२६।०२५च् ब्रह्माग्नाव् अपरे यज्ञं यज्ञेनैवोपजुह्वति  
०६,०२६।०२६अ श्रोत्रादीनीन्द्रियाण्य् अन्ये संयमाग्निषु जुह्वति  
०६,०२६।०२६च् शब्दादीन् विषयान् अन्य इन्द्रियाग्निषु जुह्वति  
०६,०२६।०२७अ सर्वाणीन्द्रियकर्माणि प्राणकर्माणि चापरे  
०६,०२६।०२७च् आत्मसंयमयोगाग्नौ जुह्वति ज्ञानदीपिते  
०६,०२६।०२८अ द्रव्ययज्ञास् तपोयज्ञा योगयज्ञास् तथापरे  
०६,०२६।०२८च् स्वाध्यायज्ञानयज्ञाश् च यतयः संशितव्रताः  
०६,०२६।०२९अ अपाने जुह्वति प्राणं प्राणे ऽपानं तथापरे  
०६,०२६।०२९च् प्राणापानगती रुद्ध्वा प्राणायामपरायणाः  
०६,०२६।०३०अ अपरे नियताहाराः प्राणान् प्राणेषु जुह्वति  
०६,०२६।०३०च् सर्वे ऽप्य् एते यज्ञविदो यज्ञक्षपितकल्मषाः  
०६,०२६।०३१अ यज्ञशिष्टामृतभुजो यान्ति ब्रह्म सनातनम्  
०६,०२६।०३१च् नायं लोको ऽस्त्य् अयज्ञस्य कुतो ऽन्यः कुरुसत्तम  
०६,०२६।०३२अ एवं बहुविधा यज्ञा वितता ब्रह्मणो मुखे  
०६,०२६।०३२च् कर्मजान् विद्धि तान् सर्वान् एवं ज्ञात्वा विमोक्ष्यसे  
०६,०२६।०३३अ श्रेयान् द्रव्यमयाद् यज्ञाज् ज्ञानयज्ञः परन्तप  
०६,०२६।०३३च् सर्वं कर्माखिलं पार्थ ज्ञाने परिसमाप्यते  
०६,०२६।०३४अ तद् विद्धि प्रणिपातेन परिप्रश्नेन सेवया  
०६,०२६।०३४च् उपदेक्ष्यन्ति ते ज्ञानं ज्ञानिनस् तत्त्वदर्शिनः  
०६,०२६।०३५अ यज् ज्ञात्वा न पुनर् मोहम् एवं यास्यसि पाण्डव  
०६,०२६।०३५च् येन भूतान्य् अशेषेण द्रक्ष्यस्य् आत्मन्य् अथो मयि  
०६,०२६।०३६अ अपि चेद् असि पापेभ्यः सर्वेभ्यः पापकृत्तमः  
०६,०२६।०३६च् सर्वं ज्ञानप्लवेनैव वृजिनं सन्तरिष्यसि  
०६,०२६।०३७अ यथैधांसि समिद्धो ऽग्निर् भस्मसात् कुरुते ऽर्जुन  
०६,०२६।०३७च् ज्ञानाग्निः सर्वकर्माणि भस्मसात् कुरुते तथा  
०६,०२६।०३८अ न हि ज्ञानेन सदृशं पवित्रम् इह विद्यते  
०६,०२६।०३८च् तत् स्वयं योगसंसिद्धः कालेनात्मनि विन्दति  
०६,०२६।०३९अ श्रद्धावांल् लभते ज्ञानं तत्परः संयतेन्द्रियः  
०६,०२६।०३९च् ज्ञानं लब्ध्वा परां शान्तिम् अचिरेणाधिगच्छति  
०६,०२६।०४०अ अज्ञश् चाश्रद्दधानश् च संशयात्मा विनश्यति  
०६,०२६।०४०च् नायं लोको ऽस्ति न परो न सुखं संशयात्मनः  
०६,०२६।०४१अ योगसन्न्यस्तकर्माणं ज्ञानसञ्छिन्नसंशयम्  
०६,०२६।०४१च् आत्मवन्तं न कर्माणि निबध्नन्ति धनञ्जय  
०६,०२६।०४२अ तस्माद् अज्ञानसम्भूतं हृत्स्थं ज्ञानासिनात्मनः  
०६,०२६।०४२च् छित्त्वैनं संशयं योगम् आतिष्ठोत्तिष्ठ भारत  
०६,०२७।००१ अर्जुन उवाच  
०६,०२७।००१अ सन्न्यासं कर्मणां कृष्ण पुनर् योगं च शंससि  
०६,०२७।००१च् यच् छ्रेय एतयोर् एकं तन् मे ब्रूहि सुनिश्चितम्  
०६,०२७।००२ श्रीभगवान् उवाच  
०६,०२७।००२अ सन्न्यासः कर्मयोगश् च निःश्रेयसकराव् उभौ  
०६,०२७।००२च् तयोस् तु कर्मसन्न्यासात् कर्मयोगो विशिष्यते  
०६,०२७।००३अ ज्ञेयः स नित्यसन्न्यासी यो न द्वेष्टि न काङ्क्षति  
०६,०२७।००३च् निर्द्वन्द्वो हि महाबाहो सुखं बन्धात् प्रमुच्यते  
०६,०२७।००४अ साङ्ख्ययोगौ पृथग् बालाः प्रवदन्ति न पण्डिताः  
०६,०२७।००४च् एकम् अप्य् आस्थितः सम्यग् उभयोर् विन्दते फलम्  
०६,०२७।००५अ यत् साङ्ख्यैः प्राप्यते स्थानं तद् योगैर् अपि गम्यते  
०६,०२७।००५च् एकं साङ्ख्यं च योगं च यः पश्यति स पश्यति  
०६,०२७।००६अ सन्न्यासस् तु महाबाहो दुःखम् आप्तुम् अयोगतः  
०६,०२७।००६च् योगयुक्तो मुनिर् ब्रह्म नचिरेणाधिगच्छति  
०६,०२७।००७अ योगयुक्तो विशुद्धात्मा विजितात्मा जितेन्द्रियः  
०६,०२७।००७च् सर्वभूतात्मभूतात्मा कुर्वन्न् अपि न लिप्यते  
०६,०२७।००८अ नैव किं चित् करोमीति युक्तो मन्येत तत्त्ववित्  
०६,०२७।००८च् पश्यञ् शृण्वन् स्पृशञ् जिघ्रन्न् अश्नन् गच्छन् स्वपञ् श्वसन्  
०६,०२७।००९अ प्रलपन् विसृजन् गृह्णन्न् उन्मिषन् निमिषन्न् अपि  
०६,०२७।००९च् इन्द्रियाणीन्द्रियार्थेषु वर्तन्त इति धारयन्  
०६,०२७।०१०अ ब्रह्मण्य् आधाय कर्माणि सङ्गं त्यक्त्वा करोति यः  
०६,०२७।०१०च् लिप्यते न स पापेन पद्मपत्रम् इवाम्भसा  
०६,०२७।०११अ कायेन मनसा बुद्ध्या केवलैर् इन्द्रियैर् अपि  
०६,०२७।०११च् योगिनः कर्म कुर्वन्ति सङ्गं त्यक्त्वात्मशुद्धये  
०६,०२७।०१२अ युक्तः कर्मफलं त्यक्त्वा शान्तिम् आप्नोति नैष्ठिकीम्  
०६,०२७।०१२च् अयुक्तः कामकारेण फले सक्तो निबध्यते  
०६,०२७।०१३अ सर्वकर्माणि मनसा सन्न्यस्यास्ते सुखं वशी  
०६,०२७।०१३च् नवद्वारे पुरे देही नैव कुर्वन् न कारयन्  
०६,०२७।०१४अ न कर्तृत्वं न कर्माणि लोकस्य सृजति प्रभुः  
०६,०२७।०१४च् न कर्मफलसंयोगं स्वभावस् तु प्रवर्तते  
०६,०२७।०१५अ नादत्ते कस्य चित् पापं न चैव सुकृतं विभुः  
०६,०२७।०१५च् अज्ञानेनावृतं ज्ञानं तेन मुह्यन्ति जन्तवः  
०६,०२७।०१६अ ज्ञानेन तु तद् अज्ञानं येषां नाशितम् आत्मनः  
०६,०२७।०१६च् तेषाम् आदित्यवज् ज्ञानं प्रकाशयति तत्परम्  
०६,०२७।०१७अ तद्बुद्धयस् तदात्मानस् तन्निष्ठास् तत्परायणाः  
०६,०२७।०१७च् गच्छन्त्य् अपुनरावृत्तिं ज्ञाननिर्धूतकल्मषाः  
०६,०२७।०१७द्*००९०_०१ स्मरन्तो ऽपि मुहुस् त्व् एतत् स्पृशन्तो ऽपि स्वकर्मणि  
०६,०२७।०१७द्*००९०_०२ सक्ता अपि न सज्जन्ति पङ्के रविकरा इव  
०६,०२७।०१८अ विद्याविनयसम्पन्ने ब्राह्मणे गवि हस्तिनि  
०६,०२७।०१८च् शुनि चैव श्वपाके च पण्डिताः समदर्शिनः  
०६,०२७।०१९अ इहैव तैर् जितः सर्गो येषां साम्ये स्थितं मनः  
०६,०२७।०१९च् निर्दोषं हि समं ब्रह्म तस्माद् ब्रह्मणि ते स्थिताः  
०६,०२७।०२०अ न प्रहृष्येत् प्रियं प्राप्य नोद्विजेत् प्राप्य चाप्रियम्  
०६,०२७।०२०च् स्थिरबुद्धिर् असम्मूढो ब्रह्मविद् ब्रह्मणि स्थितः  
०६,०२७।०२१अ बाह्यस्पर्शेष्व् असक्तात्मा विन्दत्य् आत्मनि यत् सुखम्  
०६,०२७।०२१च् स ब्रह्मयोगयुक्तात्मा सुखम् अक्षयम् अश्नुते  
०६,०२७।०२२अ ये हि संस्पर्शजा भोगा दुःखयोनय एव ते  
०६,०२७।०२२च् आद्यन्तवन्तः कौन्तेय न तेषु रमते बुधः  
०६,०२७।०२३अ शक्नोतीहैव यः सोढुं प्राक् शरीरविमोक्षणात्  
०६,०२७।०२३च् कामक्रोधोद्भवं वेगं स युक्तः स सुखी नरः  
०६,०२७।०२४अ यो ऽन्तःसुखो ऽन्तरारामस् तथान्तर्ज्योतिर् एव यः  
०६,०२७।०२४च् स योगी ब्रह्मनिर्वाणं ब्रह्मभूतो ऽधिगच्छति  
०६,०२७।०२५अ लभन्ते ब्रह्मनिर्वाणम् ऋषयः क्षीणकल्मषाः  
०६,०२७।०२५च् छिन्नद्वैधा यतात्मानः सर्वभूतहिते रताः  
०६,०२७।०२६अ कामक्रोधवियुक्तानां यतीनां यतचेतसाम्  
०६,०२७।०२६च् अभितो ब्रह्मनिर्वाणं वर्तते विदितात्मनाम्  
०६,०२७।०२७अ स्पर्शान् कृत्वा बहिर् बाह्यांश् चक्षुश् चैवान्तरे भ्रुवोः  
०६,०२७।०२७च् प्राणापानौ समौ कृत्वा नासाभ्यन्तरचारिणौ  
०६,०२७।०२८अ यतेन्द्रियमनोबुद्धिर् मुनिर् मोक्षपरायणः  
०६,०२७।०२८च् विगतेच्छाभयक्रोधो यः सदा मुक्त एव सः  
०६,०२७।०२९अ भोक्तारं यज्ञतपसां सर्वलोकमहेश्वरम्  
०६,०२७।०२९च् सुहृदं सर्वभूतानां ज्ञात्वा मां शान्तिम् ऋच्छति  
०६,०२८।००१ श्रीभगवान् उवाच  
०६,०२८।००१अ अनाश्रितः कर्मफलं कार्यं कर्म करोति यः  
०६,०२८।००१च् स सन्न्यासी च योगी च न निरग्निर् न चाक्रियः  
०६,०२८।००२अ यं सन्न्यासम् इति प्राहुर् योगं तं विद्धि पाण्डव  
०६,०२८।००२च् न ह्य् असन्न्यस्तसङ्कल्पो योगी भवति कश् चन  
०६,०२८।००३अ आरुरुक्षोर् मुनेर् योगं कर्म कारणम् उच्यते  
०६,०२८।००३च् योगारूढस्य तस्यैव शमः कारणम् उच्यते  
०६,०२८।००४अ यदा हि नेन्द्रियार्थेषु न कर्मस्व् अनुषज्जते  
०६,०२८।००४च् सर्वसङ्कल्पसन्न्यासी योगारूढस् तदोच्यते  
०६,०२८।००५अ उद्धरेद् आत्मनात्मानं नात्मानम् अवसादयेत्  
०६,०२८।००५च् आत्मैव ह्य् आत्मनो बन्धुर् आत्मैव रिपुर् आत्मनः  
०६,०२८।००६अ बन्धुर् आत्मात्मनस् तस्य येनात्मैवात्मना जितः  
०६,०२८।००६च् अनात्मनस् तु शत्रुत्वे वर्तेतात्मैव शत्रुवत्  
०६,०२८।००७अ जितात्मनः प्रशान्तस्य परमात्मा समाहितः  
०६,०२८।००७च् शीतोष्णसुखदुःखेषु तथा मानावमानयोः  
०६,०२८।००८अ ज्ञानविज्ञानतृप्तात्मा कूटस्थो विजितेन्द्रियः  
०६,०२८।००८च् युक्त इत्य् उच्यते योगी समलोष्टाश्मकाञ्चनः  
०६,०२८।००९अ सुहृन्मित्रार्युदासीनमध्यस्थद्वेष्यबन्धुषु  
०६,०२८।००९च् साधुष्व् अपि च पापेषु समबुद्धिर् विशिष्यते  
०६,०२८।०१०अ योगी युञ्जीत सततम् आत्मानं रहसि स्थितः  
०६,०२८।०१०च् एकाकी यतचित्तात्मा निराशीर् अपरिग्रहः  
०६,०२८।०११अ शुचौ देशे प्रतिष्ठाप्य स्थिरम् आसनम् आत्मनः  
०६,०२८।०११च् नात्युच्छ्रितं नातिनीचं चैलाजिनकुशोत्तरम्  
०६,०२८।०१२अ तत्रैकाग्रं मनः कृत्वा यतचित्तेन्द्रियक्रियः  
०६,०२८।०१२च् उपविश्यासने युञ्ज्याद् योगम् आत्मविशुद्धये  
०६,०२८।०१३अ समं कायशिरोग्रीवं धारयन्न् अचलं स्थिरः  
०६,०२८।०१३च् सम्प्रेक्ष्य नासिकाग्रं स्वं दिशश् चानवलोकयन्  
०६,०२८।०१४अ प्रशान्तात्मा विगतभीर् ब्रह्मचारिव्रते स्थितः  
०६,०२८।०१४च् मनः संयम्य मच्चित्तो युक्त आसीत मत्परः  
०६,०२८।०१५अ युञ्जन्न् एवं सदात्मानं योगी नियतमानसः  
०६,०२८।०१५च् शान्तिं निर्वाणपरमां मत्संस्थाम् अधिगच्छति  
०६,०२८।०१६अ नात्यश्नतस् तु योगो ऽस्ति न चैकान्तम् अनश्नतः  
०६,०२८।०१६च् न चातिस्वप्नशीलस्य जाग्रतो नैव चार्जुन  
०६,०२८।०१७अ युक्ताहारविहारस्य युक्तचेष्टस्य कर्मसु  
०६,०२८।०१७च् युक्तस्वप्नावबोधस्य योगो भवति दुःखहा  
०६,०२८।०१८अ यदा विनियतं चित्तम् आत्मन्य् एवावतिष्ठते  
०६,०२८।०१८च् निःस्पृहः सर्वकामेभ्यो युक्त इत्य् उच्यते तदा  
०६,०२८।०१९अ यथा दीपो निवातस्थो नेङ्गते सोपमा स्मृता  
०६,०२८।०१९च् योगिनो यतचित्तस्य युञ्जतो योगम् आत्मनः  
०६,०२८।०२०अ यत्रोपरमते चित्तं निरुद्धं योगसेवया  
०६,०२८।०२०च् यत्र चैवात्मनात्मानं पश्यन्न् आत्मनि तुष्यति  
०६,०२८।०२१अ सुखम् आत्यन्तिकं यत् तद् बुद्धिग्राह्यम् अतीन्द्रियम्  
०६,०२८।०२१च् वेत्ति यत्र न चैवायं स्थितश् चलति तत्त्वतः  
०६,०२८।०२२अ यं लब्ध्वा चापरं लाभं मन्यते नाधिकं ततः  
०६,०२८।०२२च् यस्मिन् स्थितो न दुःखेन गुरुणापि विचाल्यते  
०६,०२८।०२३अ तं विद्याद् दुःखसंयोगवियोगं योगसञ्ज्ञितम्  
०६,०२८।०२३च् स निश्चयेन योक्तव्यो योगो ऽनिर्विण्णचेतसा  
०६,०२८।०२४अ सङ्कल्पप्रभवान् कामांस् त्यक्त्वा सर्वान् अशेषतः  
०६,०२८।०२४च् मनसैवेन्द्रियग्रामं विनियम्य समन्ततः  
०६,०२८।०२५अ शनैः शनैर् उपरमेद् बुद्ध्या धृतिगृहीतया  
०६,०२८।०२५च् आत्मसंस्थं मनः कृत्वा न किं चिद् अपि चिन्तयेत्  
०६,०२८।०२६अ यतो यतो निश्चरति मनश् चञ्चलम् अस्थिरम्  
०६,०२८।०२६च् ततस् ततो नियम्यैतद् आत्मन्य् एव वशं नयेत्  
०६,०२८।०२७अ प्रशान्तमनसं ह्य् एनं योगिनं सुखम् उत्तमम्  
०६,०२८।०२७च् उपैति शान्तरजसं ब्रह्मभूतम् अकल्मषम्  
०६,०२८।०२८अ युञ्जन्न् एवं सदात्मानं योगी विगतकल्मषः  
०६,०२८।०२८च् सुखेन ब्रह्मसंस्पर्शम् अत्यन्तं सुखम् अश्नुते  
०६,०२८।०२९अ सर्वभूतस्थम् आत्मानं सर्वभूतानि चात्मनि  
०६,०२८।०२९च् ईक्षते योगयुक्तात्मा सर्वत्र समदर्शनः  
०६,०२८।०३०अ यो मां पश्यति सर्वत्र सर्वं च मयि पश्यति  
०६,०२८।०३०च् तस्याहं न प्रणश्यामि स च मे न प्रणश्यति  
०६,०२८।०३१अ सर्वभूतस्थितं यो मां भजत्य् एकत्वम् आस्थितः  
०६,०२८।०३१च् सर्वथा वर्तमानो ऽपि स योगी मयि वर्तते  
०६,०२८।०३२अ आत्मौपम्येन सर्वत्र समं पश्यति यो ऽर्जुन  
०६,०२८।०३२च् सुखं वा यदि वा दुःखं स योगी परमो मतः  
०६,०२८।०३३ अर्जुन उवाच  
०६,०२८।०३३अ यो ऽयं योगस् त्वया प्रोक्तः साम्येन मधुसूदन  
०६,०२८।०३३च् एतस्याहं न पश्यामि चञ्चलत्वात् स्थितिं स्थिराम्  
०६,०२८।०३४अ चञ्चलं हि मनः कृष्ण प्रमाथि बलवद् दृढम्  
०६,०२८।०३४च् तस्याहं निग्रहं मन्ये वायोर् इव सुदुष्करम्  
०६,०२८।०३५ श्रीभगवान् उवाच  
०६,०२८।०३५अ असंशयं महाबाहो मनो दुर्निग्रहं चलम्  
०६,०२८।०३५च् अभ्यासेन तु कौन्तेय वैराग्येण च गृह्यते  
०६,०२८।०३६अ असंयतात्मना योगो दुष्प्राप इति मे मतिः  
०६,०२८।०३६च् वश्यात्मना तु यतता शक्यो ऽवाप्तुम् उपायतः  
०६,०२८।०३७ अर्जुन उवाच  
०६,०२८।०३७अ अयतिः श्रद्धयोपेतो योगाच् चलितमानसः  
०६,०२८।०३७ब्*००९१_०१ लिप्समानः सतां मार्गं प्रमूढो ब्रह्मणः पथि  
०६,०२८।०३७ब्*००९१_०२ अनेकचित्तो विभ्रान्तो मोहस्यैव वशं गतः  
०६,०२८।०३७च् अप्राप्य योगसंसिद्धिं कां गतिं कृष्ण गच्छति  
०६,०२८।०३८अ कच्चिन् नोभयविभ्रष्टश् छिन्नाभ्रम् इव नश्यति  
०६,०२८।०३८च् अप्रतिष्ठो महाबाहो विमूढो ब्रह्मणः पथि  
०६,०२८।०३९अ एतन् मे संशयं कृष्ण छेत्तुम् अर्हस्य् अशेषतः  
०६,०२८।०३९च् त्वद् अन्यः संशयस्यास्य छेत्ता न ह्य् उपपद्यते  
०६,०२८।०४० श्रीभगवान् उवाच  
०६,०२८।०४०अ पार्थ नैवेह नामुत्र विनाशस् तस्य विद्यते  
०६,०२८।०४०च् न हि कल्याणकृत् कश् चिद् दुर्गतिं तात गच्छति  
०६,०२८।०४१अ प्राप्य पुण्यकृतांल् लोकान् उषित्वा शाश्वतीः समाः  
०६,०२८।०४१च् शुचीनां श्रीमतां गेहे योगभ्रष्टो ऽभिजायते  
०६,०२८।०४२अ अथ वा योगिनाम् एव कुले भवति धीमताम्  
०६,०२८।०४२च् एतद् धि दुर्लभतरं लोके जन्म यद् ईदृशम्  
०६,०२८।०४३अ तत्र तं बुद्धिसंयोगं लभते पौर्वदेहिकम्  
०६,०२८।०४३च् यतते च ततो भूयः संसिद्धौ कुरुनन्दन  
०६,०२८।०४४अ पूर्वाभ्यासेन तेनैव ह्रियते ह्य् अवशो ऽपि सः  
०६,०२८।०४४च् जिज्ञासुर् अपि योगस्य शब्दब्रह्मातिवर्तते  
०६,०२८।०४५अ प्रयत्नाद् यतमानस् तु योगी संशुद्धकिल्बिषः  
०६,०२८।०४५च् अनेकजन्मसंसिद्धस् ततो याति परां गतिम्  
०६,०२८।०४६अ तपस्विभ्यो ऽधिको योगी ज्ञानिभ्यो ऽपि मतो ऽधिकः  
०६,०२८।०४६च् कर्मिभ्यश् चाधिको योगी तस्माद् योगी भवार्जुन  
०६,०२८।०४७अ योगिनाम् अपि सर्वेषां मद्गतेनान्तरात्मना  
०६,०२८।०४७च् श्रद्धावान् भजते यो मां स मे युक्ततमो मतः  
०६,०२८।०४७द्*००९२_०१ भगवन्नामसम्प्राप्तिमात्रात् सर्वम् अवाप्यते  
०६,०२८।०४७द्*००९२_०२ फलिताः शालयः सम्यग् वृष्टिमात्रे ऽवलोकिते  
०६,०२९।००१ श्रीभगवान् उवाच  
०६,०२९।००१अ मय्य् आसक्तमनाः पार्थ योगं युञ्जन् मदाश्रयः  
०६,०२९।००१च् असंशयं समग्रं मां यथा ज्ञास्यसि तच् छृणु  
०६,०२९।००२अ ज्ञानं ते ऽहं सविज्ञानम् इदं वक्ष्याम्य् अशेषतः  
०६,०२९।००२च् यज् ज्ञात्वा नेह भूयो ऽन्यज् ज्ञातव्यम् अवशिष्यते  
०६,०२९।००३अ मनुष्याणां सहस्रेषु कश् चिद् यतति सिद्धये  
०६,०२९।००३च् यतताम् अपि सिद्धानां कश् चिन् मां वेत्ति तत्त्वतः  
०६,०२९।००४अ भूमिर् आपो ऽनलो वायुः खं मनो बुद्धिर् एव च  
०६,०२९।००४च् अहङ्कार इतीयं मे भिन्ना प्रकृतिर् अष्टधा  
०६,०२९।००५अ अपरेयम् इतस् त्व् अन्यां प्रकृतिं विद्धि मे पराम्  
०६,०२९।००५च् जीवभूतां महाबाहो ययेदं धार्यते जगत्  
०६,०२९।००६अ एतद्योनीनि भूतानि सर्वाणीत्य् उपधारय  
०६,०२९।००६च् अहं कृत्स्नस्य जगतः प्रभवः प्रलयस् तथा  
०६,०२९।००७अ मत्तः परतरं नान्यत् किं चिद् अस्ति धनञ्जय  
०६,०२९।००७च् मयि सर्वम् इदं प्रोतं सूत्रे मणिगणा इव  
०६,०२९।००८अ रसो ऽहम् अप्सु कौन्तेय प्रभास्मि शशिसूर्ययोः  
०६,०२९।००८च् प्रणवः सर्ववेदेषु शब्दः खे पौरुषं नृषु  
०६,०२९।००९अ पुण्यो गन्धः पृथिव्यां च तेजश् चास्मि विभावसौ  
०६,०२९।००९च् जीवनं सर्वभूतेषु तपश् चास्मि तपस्विषु  
०६,०२९।०१०अ बीजं मां सर्वभूतानां विद्धि पार्थ सनातनम्  
०६,०२९।०१०च् बुद्धिर् बुद्धिमताम् अस्मि तेजस् तेजस्विनाम् अहम्  
०६,०२९।०११अ बलं बलवतां चाहं कामरागविवर्जितम्  
०६,०२९।०११च् धर्माविरुद्धो भूतेषु कामो ऽस्मि भरतर्षभ  
०६,०२९।०१२अ ये चैव सात्त्विका भावा राजसास् तामसाश् च ये  
०६,०२९।०१२च् मत्त एवेति तान् विद्धि न त्व् अहं तेषु ते मयि  
०६,०२९।०१३अ त्रिभिर् गुणमयैर् भावैर् एभिः सर्वम् इदं जगत्  
०६,०२९।०१३च् मोहितं नाभिजानाति माम् एभ्यः परम् अव्ययम्  
०६,०२९।०१४अ दैवी ह्य् एषा गुणमयी मम माया दुरत्यया  
०६,०२९।०१४च् माम् एव ये प्रपद्यन्ते मायाम् एतां तरन्ति ते  
०६,०२९।०१५अ न मां दुष्कृतिनो मूढाः प्रपद्यन्ते नराधमाः  
०६,०२९।०१५च् माययापहृतज्ञाना आसुरं भावम् आश्रिताः  
०६,०२९।०१६अ चतुर्विधा भजन्ते मां जनाः सुकृतिनो ऽर्जुन  
०६,०२९।०१६च् आर्तो जिज्ञासुर् अर्थार्थी ज्ञानी च भरतर्षभ  
०६,०२९।०१७अ तेषां ज्ञानी नित्ययुक्त एकभक्तिर् विशिष्यते  
०६,०२९।०१७च् प्रियो हि ज्ञानिनो ऽत्यर्थम् अहं स च मम प्रियः  
०६,०२९।०१८अ उदाराः सर्व एवैते ज्ञानी त्व् आत्मैव मे मतम्  
०६,०२९।०१८च् आस्थितः स हि युक्तात्मा माम् एवानुत्तमां गतिम्  
०६,०२९।०१९अ बहूनां जन्मनाम् अन्ते ज्ञानवान् मां प्रपद्यते  
०६,०२९।०१९च् वासुदेवः सर्वम् इति स महात्मा सुदुर्लभः  
०६,०२९।०२०अ कामैस् तैस् तैर् हृतज्ञानाः प्रपद्यन्ते ऽन्यदेवताः  
०६,०२९।०२०च् तं तं नियमम् आस्थाय प्रकृत्या नियताः स्वया  
०६,०२९।०२१अ यो यो यां यां तनुं भक्तः श्रद्धयार्चितुम् इच्छति  
०६,०२९।०२१च् तस्य तस्याचलां श्रद्धां ताम् एव विदधाम्य् अहम्  
०६,०२९।०२२अ स तया श्रद्धया युक्तस् तस्या राधनम् ईहते  
०६,०२९।०२२च् लभते च ततः कामान् मयैव विहितान् हि तान्  
०६,०२९।०२३अ अन्तवत् तु फलं तेषां तद् भवत्य् अल्पमेधसाम्  
०६,०२९।०२३च् देवान् देवयजो यान्ति मद्भक्ता यान्ति माम् अपि  
०६,०२९।०२३च्*००९३_०१ । । । । । । । । सिद्धान् यान्ति सिद्धव्रताः  
०६,०२९।०२३च्*००९३_०२ भूतान् भूतयजो यान्ति । । । । । । । ।  
०६,०२९।०२३च्*००९४_०१ । । । । । । । । पितॄन् यान्ति पितृव्रताः  
०६,०२९।०२३च्*००९४_०२ भूतानि यान्ति भूतेज्या । । । । । । । ।  
०६,०२९।०२४अ अव्यक्तं व्यक्तिम् आपन्नं मन्यन्ते माम् अबुद्धयः  
०६,०२९।०२४च् परं भावम् अजानन्तो ममाव्ययम् अनुत्तमम्  
०६,०२९।०२५अ नाहं प्रकाशः सर्वस्य योगमायासमावृतः  
०६,०२९।०२५च् मूढो ऽयं नाभिजानाति लोको माम् अजम् अव्ययम्  
०६,०२९।०२६अ वेदाहं समतीतानि वर्तमानानि चार्जुन  
०६,०२९।०२६च् भविष्याणि च भूतानि मां तु वेद न कश् चन  
०६,०२९।०२७अ इच्छाद्वेषसमुत्थेन द्वन्द्वमोहेन भारत  
०६,०२९।०२७च् सर्वभूतानि सम्मोहं सर्गे यान्ति परन्तप  
०६,०२९।०२८अ येषां त्व् अन्तगतं पापं जनानां पुण्यकर्मणाम्  
०६,०२९।०२८च् ते द्वन्द्वमोहनिर्मुक्ता भजन्ते मां दृढव्रताः  
०६,०२९।०२९अ जरामरणमोक्षाय माम् आश्रित्य यतन्ति ये  
०६,०२९।०२९च् ते ब्रह्म तद् विदुः कृत्स्नम् अध्यात्मं कर्म चाखिलम्  
०६,०२९।०३०अ साधिभूताधिदैवं मां साधियज्ञं च ये विदुः  
०६,०२९।०३०च् प्रयाणकाले ऽपि च मां ते विदुर् युक्तचेतसः  
०६,०२९।०३०द्*००९५_०१ स्फुटं भगवतो भक्तिर् विहिता कल्पमञ्जरी  
०६,०२९।०३०द्*००९५_०२ साधनेच्छासमुचितां येनाशां परिपूरयेत्  
०६,०३०।००१ अर्जुन उवाच  
०६,०३०।००१अ किं तद् ब्रह्म किम् अध्यात्मं किं कर्म पुरुषोत्तम  
०६,०३०।००१च् अधिभूतं च किं प्रोक्तम् अधिदैवं किम् उच्यते  
०६,०३०।००२अ अधियज्ञः कथं को ऽत्र देहे ऽस्मिन् मधुसूदन  
०६,०३०।००२च् प्रयाणकाले च कथं ज्ञेयो ऽसि नियतात्मभिः  
०६,०३०।००३ श्रीभगवान् उवाच  
०६,०३०।००३अ अक्षरं ब्रह्म परमं स्वभावो ऽध्यात्मम् उच्यते  
०६,०३०।००३च् भूतभावोद्भवकरो विसर्गः कर्मसञ्ज्ञितः  
०६,०३०।००४अ अधिभूतं क्षरो भावः पुरुषश् चाधिदैवतम्  
०६,०३०।००४च् अधियज्ञो ऽहम् एवात्र देहे देहभृतां वर  
०६,०३०।००५अ अन्तकाले च माम् एव स्मरन् मुक्त्वा कलेवरम्  
०६,०३०।००५च् यः प्रयाति स मद्भावं याति नास्त्य् अत्र संशयः  
०६,०३०।००६अ यं यं वापि स्मरन् भावं त्यजत्य् अन्ते कलेवरम्  
०६,०३०।००६च् तं तम् एवैति कौन्तेय सदा तद्भावभावितः  
०६,०३०।००७अ तस्मात् सर्वेषु कालेषु माम् अनुस्मर युध्य च  
०६,०३०।००७च् मय्य् अर्पितमनोबुद्धिर् माम् एवैष्यस्य् असंशयः  
०६,०३०।००८अ अभ्यासयोगयुक्तेन चेतसा नान्यगामिना  
०६,०३०।००८च् परमं पुरुषं दिव्यं याति पार्थानुचिन्तयन्  
०६,०३०।००९अ कविं पुराणम् अनुशासितारम्; अणोर् अणीयांसम् अनुस्मरेद् यः  
०६,०३०।००९च् सर्वस्य धातारम् अचिन्त्यरूपम्; आदित्यवर्णं तमसः परस्तात्  
०६,०३०।०१०अ प्रयाणकाले मनसाचलेन; भक्त्या युक्तो योगबलेन चैव  
०६,०३०।०१०च् भ्रुवोर् मध्ये प्राणम् आवेश्य सम्यक्; स तं परं पुरुषम् उपैति दिव्यम्  
०६,०३०।०११अ यद् अक्षरं वेदविदो वदन्ति; विशन्ति यद् यतयो वीतरागाः  
०६,०३०।०११च् यद् इच्छन्तो ब्रह्मचर्यं चरन्ति; तत् ते पदं सङ्ग्रहेण प्रवक्ष्ये  
०६,०३०।०११द्*००९६_०१ सर्वे वेदा यत् पदम् आमनन्ति  
०६,०३०।०११द्*००९६_०२ तपांसि सर्वाणि च यद् वदन्ति  
०६,०३०।०११द्*००९६_०३ यद् इच्छन्तो ब्रह्मचर्यं चरन्ति  
०६,०३०।०११द्*००९६_०४ तत् ते पदं सङ्ग्रहेण ब्रवीमि  
०६,०३०।०१२अ सर्वद्वाराणि संयम्य मनो हृदि निरुध्य च  
०६,०३०।०१२च् मूर्ध्न्य् आधायात्मनः प्राणम् आस्थितो योगधारणाम्  
०६,०३०।०१३अ ॐ इत्य् एकाक्षरं ब्रह्म व्याहरन् माम् अनुस्मरन्  
०६,०३०।०१३च् यः प्रयाति त्यजन् देहं स याति परमां गतिम्  
०६,०३०।०१४अ अनन्यचेताः सततं यो मां स्मरति नित्यशः  
०६,०३०।०१४च् तस्याहं सुलभः पार्थ नित्ययुक्तस्य योगिनः  
०६,०३०।०१५अ माम् उपेत्य पुनर्जन्म दुःखालयम् अशाश्वतम्  
०६,०३०।०१५च् नाप्नुवन्ति महात्मानः संसिद्धिं परमां गताः  
०६,०३०।०१६अ आ ब्रह्मभुवनाल् लोकाः पुनरावर्तिनो ऽर्जुन  
०६,०३०।०१६च् माम् उपेत्य तु कौन्तेय पुनर्जन्म न विद्यते  
०६,०३०।०१७अ सहस्रयुगपर्यन्तम् अहर् यद् ब्रह्मणो विदुः  
०६,०३०।०१७च् रात्रिं युगसहस्रान्तां ते ऽहोरात्रविदो जनाः  
०६,०३०।०१८अ अव्यक्ताद् व्यक्तयः सर्वाः प्रभवन्त्य् अहरागमे  
०६,०३०।०१८च् रात्र्यागमे प्रलीयन्ते तत्रैवाव्यक्तसञ्ज्ञके  
०६,०३०।०१९अ भूतग्रामः स एवायं भूत्वा भूत्वा प्रलीयते  
०६,०३०।०१९च् रात्र्यागमे ऽवशः पार्थ प्रभवत्य् अहरागमे  
०६,०३०।०२०अ परस् तस्मात् तु भावो ऽन्यो ऽव्यक्तो ऽव्यक्तात् सनातनः  
०६,०३०।०२०च् यः स सर्वेषु भूतेषु नश्यत्सु न विनश्यति  
०६,०३०।०२१अ अव्यक्तो ऽक्षर इत्य् उक्तस् तम् आहुः परमां गतिम्  
०६,०३०।०२१च् यं प्राप्य न निवर्तन्ते तद् धाम परमं मम  
०६,०३०।०२२अ पुरुषः स परः पार्थ भक्त्या लभ्यस् त्व् अनन्यया  
०६,०३०।०२२ब्*००९७_०१ यं प्राप्य न पुनर्जन्म लभन्ते योगिनो ऽर्जुन  
०६,०३०।०२२च् यस्यान्तःस्थानि भूतानि येन सर्वम् इदं ततम्  
०६,०३०।०२३अ यत्र काले त्व् अनावृत्तिम् आवृत्तिं चैव योगिनः  
०६,०३०।०२३च् प्रयाता यान्ति तं कालं वक्ष्यामि भरतर्षभ  
०६,०३०।०२४अ अग्निर् ज्योतिर् अहः शुक्लः षण्मासा उत्तरायणम्  
०६,०३०।०२४च् तत्र प्रयाता गच्छन्ति ब्रह्म ब्रह्मविदो जनाः  
०६,०३०।०२५अ धूमो रात्रिस् तथा कृष्णः षण्मासा दक्षिणायनम्  
०६,०३०।०२५च् तत्र चान्द्रमसं ज्योतिर् योगी प्राप्य निवर्तते  
०६,०३०।०२६अ शुक्लकृष्णे गती ह्य् एते जगतः शाश्वते मते  
०६,०३०।०२६च् एकया यात्य् अनावृत्तिम् अन्ययावर्तते पुनः  
०६,०३०।०२७अ नैते सृती पार्थ जानन् योगी मुह्यति कश् चन  
०६,०३०।०२७च् तस्मात् सर्वेषु कालेषु योगयुक्तो भवार्जुन  
०६,०३०।०२८अ वेदेषु यज्ञेषु तपःसु चैव; दानेषु यत् पुण्यफलं प्रदिष्टम्  
०६,०३०।०२८च् अत्येति तत् सर्वम् इदं विदित्वा; योगी परं स्थानम् उपैति चाद्यम्  
०६,०३०।०२८द्*००९८_०१ सर्वतत्त्वगतत्वेन विज्ञाते परमेश्वरे  
०६,०३०।०२८द्*००९८_०२ अन्तर् बहिर् न सावस्था न यस्यां भासते विभुः  
०६,०३१।००१ श्रीभगवान् उवाच  
०६,०३१।००१अ इदं तु ते गुह्यतमं प्रवक्ष्याम्य् अनसूयवे  
०६,०३१।००१च् ज्ञानं विज्ञानसहितं यज् ज्ञात्वा मोक्ष्यसे ऽशुभात्  
०६,०३१।००२अ राजविद्या राजगुह्यं पवित्रम् इदम् उत्तमम्  
०६,०३१।००२च् प्रत्यक्षावगमं धर्म्यं सुसुखं कर्तुम् अव्ययम्  
०६,०३१।००३अ अश्रद्दधानाः पुरुषा धर्मस्यास्य परन्तप  
०६,०३१।००३च् अप्राप्य मां निवर्तन्ते मृत्युसंसारवर्त्मनि  
०६,०३१।००४अ मया ततम् इदं सर्वं जगद् अव्यक्तमूर्तिना  
०६,०३१।००४च् मत्स्थानि सर्वभूतानि न चाहं तेष्व् अवस्थितः  
०६,०३१।००५अ न च मत्स्थानि भूतानि पश्य मे योगम् ऐश्वरम्  
०६,०३१।००५च् भूतभृन् न च भूतस्थो ममात्मा भूतभावनः  
०६,०३१।००५द्*००९९_०१ सर्वगः सर्ववश् चाद्यः सर्वकृत् सर्वदर्शनः  
०६,०३१।००५द्*००९९_०२ सर्वज्ञः सर्वदर्शी च सर्वात्मा सर्वतोमुखः  
०६,०३१।००६अ यथाकाशस्थितो नित्यं वायुः सर्वत्रगो महान्  
०६,०३१।००६च् तथा सर्वाणि भूतानि मत्स्थानीत्य् उपधारय  
०६,०३१।००६द्*०१००_०१ एवं हि सर्वभूतेषु चराम्य् अनभिलक्षितः  
०६,०३१।००६द्*०१००_०२ भूतप्रकृतिम् आस्थाय सहैव च विनैव च  
०६,०३१।००७अ सर्वभूतानि कौन्तेय प्रकृतिं यान्ति मामिकाम्  
०६,०३१।००७च् कल्पक्षये पुनस् तानि कल्पादौ विसृजाम्य् अहम्  
०६,०३१।००८अ प्रकृतिं स्वाम् अवष्टभ्य विसृजामि पुनः पुनः  
०६,०३१।००८च् भूतग्रामम् इमं कृत्स्नम् अवशं प्रकृतेर् वशात्  
०६,०३१।००९अ न च मां तानि कर्माणि निबध्नन्ति धनञ्जय  
०६,०३१।००९च् उदासीनवद् आसीनम् असक्तं तेषु कर्मसु  
०६,०३१।०१०अ मयाध्यक्षेण प्रकृतिः सूयते सचराचरम्  
०६,०३१।०१०च् हेतुनानेन कौन्तेय जगद् विपरिवर्तते  
०६,०३१।०११अ अवजानन्ति मां मूढा मानुषीं तनुम् आश्रितम्  
०६,०३१।०११च् परं भावम् अजानन्तो मम भूतमहेश्वरम्  
०६,०३१।०१२अ मोघाशा मोघकर्माणो मोघज्ञाना विचेतसः  
०६,०३१।०१२च् राक्षसीम् आसुरीं चैव प्रकृतिं मोहिनीं श्रिताः  
०६,०३१।०१३अ महात्मानस् तु मां पार्थ दैवीं प्रकृतिम् आश्रिताः  
०६,०३१।०१३च् भजन्त्य् अनन्यमनसो ज्ञात्वा भूतादिम् अव्ययम्  
०६,०३१।०१४अ सततं कीर्तयन्तो मां यतन्तश् च दृढव्रताः  
०६,०३१।०१४च् नमस्यन्तश् च मां भक्त्या नित्ययुक्ता उपासते  
०६,०३१।०१५अ ज्ञानयज्ञेन चाप्य् अन्ये यजन्तो माम् उपासते  
०६,०३१।०१५च् एकत्वेन पृथक्त्वेन बहुधा विश्वतोमुखम्  
०६,०३१।०१६अ अहं क्रतुर् अहं यज्ञः स्वधाहम् अहम् औषधम्  
०६,०३१।०१६च् मन्त्रो ऽहम् अहम् एवाज्यम् अहम् अग्निर् अहं हुतम्  
०६,०३१।०१७अ पिताहम् अस्य जगतो माता धाता पितामहः  
०६,०३१।०१७च् वेद्यं पवित्रम् ओङ्कार ऋक् साम यजुर् एव च  
०६,०३१।०१८अ गतिर् भर्ता प्रभुः साक्षी निवासः शरणं सुहृत्  
०६,०३१।०१८च् प्रभवः प्रलयः स्थानं निधानं बीजम् अव्ययम्  
०६,०३१।०१९अ तपाम्य् अहम् अहं वर्षं निगृह्णाम्य् उत्सृजामि च  
०६,०३१।०१९च् अमृतं चैव मृत्युश् च सद् असच् चाहम् अर्जुन  
०६,०३१।०२०अ त्रैविद्या मां सोमपाः पूतपापा; यज्ञैर् इष्ट्वा स्वर्गतिं प्रार्थयन्ते  
०६,०३१।०२०च् ते पुण्यम् आसाद्य सुरेन्द्रलोकम्; अश्नन्ति दिव्यान् दिवि देवभोगान्  
०६,०३१।०२१अ ते तं भुक्त्वा स्वर्गलोकं विशालम्; क्षीणे पुण्ये मर्त्यलोकं विशन्ति  
०६,०३१।०२१च् एवं त्रयीधर्मम् अनुप्रपन्ना; गतागतं कामकामा लभन्ते  
०६,०३१।०२२अ अनन्याश् चिन्तयन्तो मां ये जनाः पर्युपासते  
०६,०३१।०२२च् तेषां नित्याभियुक्तानां योगक्षेमं वहाम्य् अहम्  
०६,०३१।०२३अ ये ऽप्य् अन्यदेवता भक्ता यजन्ते श्रद्धयान्विताः  
०६,०३१।०२३च् ते ऽपि माम् एव कौन्तेय यजन्त्य् अविधिपूर्वकम्  
०६,०३१।०२४अ अहं हि सर्वयज्ञानां भोक्ता च प्रभुर् एव च  
०६,०३१।०२४च् न तु माम् अभिजानन्ति तत्त्वेनातश् च्यवन्ति ते  
०६,०३१।०२५अ यान्ति देवव्रता देवान् पितॄन् यान्ति पितृव्रताः  
०६,०३१।०२५च् भूतानि यान्ति भूतेज्या यान्ति मद्याजिनो ऽपि माम्  
०६,०३१।०२६अ पत्रं पुष्पं फलं तोयं यो मे भक्त्या प्रयच्छति  
०६,०३१।०२६च् तद् अहं भक्त्युपहृतम् अश्नामि प्रयतात्मनः  
०६,०३१।०२७अ यत् करोषि यद् अश्नासि यज् जुहोषि ददासि यत्  
०६,०३१।०२७च् यत् तपस्यसि कौन्तेय तत् कुरुष्व मदर्पणम्  
०६,०३१।०२८अ शुभाशुभफलैर् एवं मोक्ष्यसे कर्मबन्धनैः  
०६,०३१।०२८च् सन्न्यासयोगयुक्तात्मा विमुक्तो माम् उपैष्यसि  
०६,०३१।०२९अ समो ऽहं सर्वभूतेषु न मे द्वेष्यो ऽस्ति न प्रियः  
०६,०३१।०२९च् ये भजन्ति तु मां भक्त्या मयि ते तेषु चाप्य् अहम्  
०६,०३१।०३०अ अपि चेत् सुदुराचारो भजते माम् अनन्यभाक्  
०६,०३१।०३०च् साधुर् एव स मन्तव्यः सम्यग् व्यवसितो हि सः  
०६,०३१।०३१अ क्षिप्रं भवति धर्मात्मा शश्वच्छान्तिं निगच्छति  
०६,०३१।०३१च् कौन्तेय प्रतिजानीहि न मे भक्तः प्रणश्यति  
०६,०३१।०३२अ मां हि पार्थ व्यपाश्रित्य ये ऽपि स्युः पापयोनयः  
०६,०३१।०३२च् स्त्रियो वैश्यास् तथा शूद्रास् ते ऽपि यान्ति परां गतिम्  
०६,०३१।०३३अ किं पुनर् ब्राह्मणाः पुण्या भक्ता राजर्षयस् तथा  
०६,०३१।०३३च् अनित्यम् असुखं लोकम् इमं प्राप्य भजस्व माम्  
०६,०३१।०३४अ मन्मना भव मद्भक्तो मद्याजी मां नमस्कुरु  
०६,०३१।०३४च् माम् एवैष्यसि युक्त्वैवम् आत्मानं मत्परायणः  
०६,०३२।००१ श्रीभगवान् उवाच  
०६,०३२।००१अ भूय एव महाबाहो शृणु मे परमं वचः  
०६,०३२।००१च् यत् ते ऽहं प्रीयमाणाय वक्ष्यामि हितकाम्यया  
०६,०३२।००२अ न मे विदुः सुरगणाः प्रभवं न महर्षयः  
०६,०३२।००२च् अहम् आदिर् हि देवानां महर्षीणां च सर्वशः  
०६,०३२।००३अ यो माम् अजम् अनादिं च वेत्ति लोकमहेश्वरम्  
०६,०३२।००३च् असम्मूढः स मर्त्येषु सर्वपापैः प्रमुच्यते  
०६,०३२।००४अ बुद्धिर् ज्ञानम् असम्मोहः क्षमा सत्यं दमः शमः  
०६,०३२।००४च् सुखं दुःखं भवो ऽभावो भयं चाभयम् एव च  
०६,०३२।००५अ अहिंसा समता तुष्टिस् तपो दानं यशो ऽयशः  
०६,०३२।००५च् भवन्ति भावा भूतानां मत्त एव पृथग्विधाः  
०६,०३२।००६अ महर्षयः सप्त पूर्वे चत्वारो मनवस् तथा  
०६,०३२।००६च् मद्भावा मानसा जाता येषां लोक इमाः प्रजाः  
०६,०३२।००७अ एतां विभूतिं योगं च मम यो वेत्ति तत्त्वतः  
०६,०३२।००७च् सो ऽविकम्पेन योगेन युज्यते नात्र संशयः  
०६,०३२।००८अ अहं सर्वस्य प्रभवो मत्तः सर्वं प्रवर्तते  
०६,०३२।००८च् इति मत्वा भजन्ते मां बुधा भावसमन्विताः  
०६,०३२।००९अ मच्चित्ता मद्गतप्राणा बोधयन्तः परस्परम्  
०६,०३२।००९च् कथयन्तश् च मां नित्यं तुष्यन्ति च रमन्ति च  
०६,०३२।०१०अ तेषां सततयुक्तानां भजतां प्रीतिपूर्वकम्  
०६,०३२।०१०च् ददामि बुद्धियोगं तं येन माम् उपयान्ति ते  
०६,०३२।०११अ तेषाम् एवानुकम्पार्थम् अहम् अज्ञानजं तमः  
०६,०३२।०११च् नाशयाम्य् आत्मभावस्थो ज्ञानदीपेन भास्वता  
०६,०३२।०१२ अर्जुन उवाच  
०६,०३२।०१२अ परं ब्रह्म परं धाम पवित्रं परमं भवान्  
०६,०३२।०१२च् पुरुषं शाश्वतं दिव्यम् आदिदेवम् अजं विभुम्  
०६,०३२।०१३अ आहुस् त्वाम् ऋषयः सर्वे देवर्षिर् नारदस् तथा  
०६,०३२।०१३च् असितो देवलो व्यासः स्वयं चैव ब्रवीषि मे  
०६,०३२।०१४अ सर्वम् एतद् ऋतं मन्ये यन् मां वदसि केशव  
०६,०३२।०१४च् न हि ते भगवन् व्यक्तिं विदुर् देवा न दानवाः  
०६,०३२।०१५अ स्वयम् एवात्मनात्मानं वेत्थ त्वं पुरुषोत्तम  
०६,०३२।०१५च् भूतभावन भूतेश देवदेव जगत्पते  
०६,०३२।०१६अ वक्तुम् अर्हस्य् अशेषेण दिव्या ह्य् आत्मविभूतयः  
०६,०३२।०१६च् याभिर् विभूतिभिर् लोकान् इमांस् त्वं व्याप्य तिष्ठसि  
०६,०३२।०१७अ कथं विद्याम् अहं योगिंस् त्वां सदा परिचिन्तयन्  
०६,०३२।०१७च् केषु केषु च भावेषु चिन्त्यो ऽसि भगवन् मया  
०६,०३२।०१८अ विस्तरेणात्मनो योगं विभूतिं च जनार्दन  
०६,०३२।०१८च् भूयः कथय तृप्तिर् हि शृण्वतो नास्ति मे ऽमृतम्  
०६,०३२।०१९ श्रीभगवान् उवाच  
०६,०३२।०१९अ हन्त ते कथयिष्यामि दिव्या ह्य् आत्मविभूतयः  
०६,०३२।०१९च् प्राधान्यतः कुरुश्रेष्ठ नास्त्य् अन्तो विस्तरस्य मे  
०६,०३२।०२०अ अहम् आत्मा गुडाकेश सर्वभूताशयस्थितः  
०६,०३२।०२०च् अहम् आदिश् च मध्यं च भूतानाम् अन्त एव च  
०६,०३२।०२१अ आदित्यानाम् अहं विष्णुर् ज्योतिषां रविर् अंशुमान्  
०६,०३२।०२१च् मरीचिर् मरुताम् अस्मि नक्षत्राणाम् अहं शशी  
०६,०३२।०२२अ वेदानां सामवेदो ऽस्मि देवानाम् अस्मि वासवः  
०६,०३२।०२२च् इन्द्रियाणां मनश् चास्मि भूतानाम् अस्मि चेतना  
०६,०३२।०२३अ रुद्राणां शङ्करश् चास्मि वित्तेशो यक्षरक्षसाम्  
०६,०३२।०२३च् वसूनां पावकश् चास्मि मेरुः शिखरिणाम् अहम्  
०६,०३२।०२४अ पुरोधसां च मुख्यं मां विद्धि पार्थ बृहस्पतिम्  
०६,०३२।०२४च् सेनानीनाम् अहं स्कन्दः सरसाम् अस्मि सागरः  
०६,०३२।०२५अ महर्षीणां भृगुर् अहं गिराम् अस्म्य् एकम् अक्षरम्  
०६,०३२।०२५च् यज्ञानां जपयज्ञो ऽस्मि स्थावराणां हिमालयः  
०६,०३२।०२६अ अश्वत्थः सर्ववृक्षाणां देवर्षीणां च नारदः  
०६,०३२।०२६च् गन्धर्वाणां चित्ररथः सिद्धानां कपिलो मुनिः  
०६,०३२।०२७अ उच्चैःश्रवसम् अश्वानां विद्धि माम् अमृतोद्भवम्  
०६,०३२।०२७च् ऐरावतं गजेन्द्राणां नराणां च नराधिपम्  
०६,०३२।०२८अ आयुधानाम् अहं वज्रं धेनूनाम् अस्मि कामधुक्  
०६,०३२।०२८च् प्रजनश् चास्मि कन्दर्पः सर्पाणाम् अस्मि वासुकिः  
०६,०३२।०२९अ अनन्तश् चास्मि नागानां वरुणो यादसाम् अहम्  
०६,०३२।०२९च् पितॄणाम् अर्यमा चास्मि यमः संयमताम् अहम्  
०६,०३२।०३०अ प्रह्लादश् चास्मि दैत्यानां कालः कलयताम् अहम्  
०६,०३२।०३०च् मृगाणां च मृगेन्द्रो ऽहं वैनतेयश् च पक्षिणाम्  
०६,०३२।०३१अ पवनः पवताम् अस्मि रामः शस्त्रभृताम् अहम्  
०६,०३२।०३१च् झषाणां मकरश् चास्मि स्रोतसाम् अस्मि जाह्नवी  
०६,०३२।०३२अ सर्गाणाम् आदिर् अन्तश् च मध्यं चैवाहम् अर्जुन  
०६,०३२।०३२च् अध्यात्मविद्या विद्यानां वादः प्रवदताम् अहम्  
०६,०३२।०३३अ अक्षराणाम् अकारो ऽस्मि द्वन्द्वः सामासिकस्य च  
०६,०३२।०३३च् अहम् एवाक्षयः कालो धाताहं विश्वतोमुखः  
०६,०३२।०३४अ मृत्युः सर्वहरश् चाहम् उद्भवश् च भविष्यताम्  
०६,०३२।०३४च् कीर्तिः श्रीर् वाक् च नारीणां स्मृतिर् मेधा धृतिः क्षमा  
०६,०३२।०३५अ बृहत्साम तथा साम्नां गायत्री छन्दसाम् अहम्  
०६,०३२।०३५च् मासानां मार्गशीर्षो ऽहम् ऋतूनां कुसुमाकरः  
०६,०३२।०३५द्*०१०१_०१ ओषधीनां यवश् चास्मि धातूनाम् अस्मि काञ्चनम्  
०६,०३२।०३५द्*०१०१_०२ सौरभेयो गवाम् अस्मि स्नेहानां सर्पिर् अप्य् अहम्  
०६,०३२।०३५द्*०१०१_०३ सर्वासां तृणजातीनां दर्भो ऽहं पाण्डुनन्दन  
०६,०३२।०३६अ द्यूतं छलयताम् अस्मि तेजस् तेजस्विनाम् अहम्  
०६,०३२।०३६च् जयो ऽस्मि व्यवसायो ऽस्मि सत्त्वं सत्त्ववताम् अहम्  
०६,०३२।०३७अ वृष्णीनां वासुदेवो ऽस्मि पाण्डवानां धनञ्जयः  
०६,०३२।०३७च् मुनीनाम् अप्य् अहं व्यासः कवीनाम् उशना कविः  
०६,०३२।०३८अ दण्डो दमयताम् अस्मि नीतिर् अस्मि जिगीषताम्  
०६,०३२।०३८च् मौनं चैवास्मि गुह्यानां ज्ञानं ज्ञानवताम् अहम्  
०६,०३२।०३९अ यच् चापि सर्वभूतानां बीजं तद् अहम् अर्जुन  
०६,०३२।०३९च् न तद् अस्ति विना यत् स्यान् मया भूतं चराचरम्  
०६,०३२।०४०अ नान्तो ऽस्ति मम दिव्यानां विभूतीनां परन्तप  
०६,०३२।०४०च् एष तूद्देशतः प्रोक्तो विभूतेर् विस्तरो मया  
०६,०३२।०४१अ यद् यद् विभूतिमत् सत्त्वं श्रीमद् ऊर्जितम् एव वा  
०६,०३२।०४१च् तत् तद् एवावगच्छ त्वं मम तेजोंशसम्भवम्  
०६,०३२।०४२अ अथ वा बहुनैतेन किं ज्ञातेन तवार्जुन  
०६,०३२।०४२च् विष्टभ्याहम् इदं कृत्स्नम् एकांशेन स्थितो जगत्  
०६,०३३।००१ अर्जुन उवाच  
०६,०३३।००१अ मदनुग्रहाय परमं गुह्यम् अध्यात्मसञ्ज्ञितम्  
०६,०३३।००१च् यत् त्वयोक्तं वचस् तेन मोहो ऽयं विगतो मम  
०६,०३३।००२अ भवाप्ययौ हि भूतानां श्रुतौ विस्तरशो मया  
०६,०३३।००२च् त्वत्तः कमलपत्राक्ष माहात्म्यम् अपि चाव्ययम्  
०६,०३३।००३अ एवम् एतद् यथात्थ त्वम् आत्मानं परमेश्वर  
०६,०३३।००३च् द्रष्टुम् इच्छामि ते रूपम् ऐश्वरं पुरुषोत्तम  
०६,०३३।००४अ मन्यसे यदि तच् छक्यं मया द्रष्टुम् इति प्रभो  
०६,०३३।००४च् योगेश्वर ततो मे त्वं दर्शयात्मानम् अव्ययम्  
०६,०३३।००५ श्रीभगवान् उवाच  
०६,०३३।००५अ पश्य मे पार्थ रूपाणि शतशो ऽथ सहस्रशः  
०६,०३३।००५च् नानाविधानि दिव्यानि नानावर्णाकृतीनि च  
०६,०३३।००६अ पश्यादित्यान् वसून् रुद्रान् अश्विनौ मरुतस् तथा  
०६,०३३।००६च् बहून्य् अदृष्टपूर्वाणि पश्याश्चर्याणि भारत  
०६,०३३।००७अ इहैकस्थं जगत् कृत्स्नं पश्याद्य सचराचरम्  
०६,०३३।००७च् मम देहे गुडाकेश यच् चान्यद् द्रष्टुम् इच्छसि  
०६,०३३।००८अ न तु मां शक्यसे द्रष्टुम् अनेनैव स्वचक्षुषा  
०६,०३३।००८च् दिव्यं ददामि ते चक्षुः पश्य मे योगम् ऐश्वरम्  
०६,०३३।००९ सञ्जय उवाच  
०६,०३३।००९अ एवम् उक्त्वा ततो राजन् महायोगेश्वरो हरिः  
०६,०३३।००९च् दर्शयाम् आस पार्थाय परमं रूपम् ऐश्वरम्  
०६,०३३।०१०अ अनेकवक्त्रनयनम् अनेकाद्भुतदर्शनम्  
०६,०३३।०१०च् अनेकदिव्याभरणं दिव्यानेकोद्यतायुधम्  
०६,०३३।०११अ दिव्यमाल्याम्बरधरं दिव्यगन्धानुलेपनम्  
०६,०३३।०११च् सर्वाश्चर्यमयं देवम् अनन्तं विश्वतोमुखम्  
०६,०३३।०१२अ दिवि सूर्यसहस्रस्य भवेद् युगपद् उत्थिता  
०६,०३३।०१२च् यदि भाः सदृशी सा स्याद् भासस् तस्य महात्मनः  
०६,०३३।०१३अ तत्रैकस्थं जगत् कृत्स्नं प्रविभक्तम् अनेकधा  
०६,०३३।०१३च् अपश्यद् देवदेवस्य शरीरे पाण्डवस् तदा  
०६,०३३।०१४अ ततः स विस्मयाविष्टो हृष्टरोमा धनञ्जयः  
०६,०३३।०१४च् प्रणम्य शिरसा देवं कृताञ्जलिर् अभाषत  
०६,०३३।०१५ अर्जुन उवाच  
०६,०३३।०१५अ पश्यामि देवांस् तव देव देहे; सर्वांस् तथा भूतविशेषसङ्घान्  
०६,०३३।०१५च् ब्रह्माणम् ईशं कमलासनस्थम्; ऋषींश् च सर्वान् उरगांश् च दिव्यान्  
०६,०३३।०१६अ अनेकबाहूदरवक्त्रनेत्रम्; पश्यामि त्वा सर्वतो ऽनन्तरूपम्  
०६,०३३।०१६च् नान्तं न मध्यं न पुनस् तवादिम्; पश्यामि विश्वेश्वर विश्वरूप  
०६,०३३।०१७अ किरीटिनं गदिनं चक्रिणं च; तेजोराशिं सर्वतो दीप्तिमन्तम्  
०६,०३३।०१७च् पश्यामि त्वां दुर्निरीक्ष्यं समन्ताद्; दीप्तानलार्कद्युतिम् अप्रमेयम्  
०६,०३३।०१८अ त्वम् अक्षरं परमं वेदितव्यम्; त्वम् अस्य विश्वस्य परं निधानम्  
०६,०३३।०१८च् त्वम् अव्ययः शाश्वतधर्मगोप्ता; सनातनस् त्वं पुरुषो मतो मे  
०६,०३३।०१९अ अनादिमध्यान्तम् अनन्तवीर्यम्; अनन्तबाहुं शशिसूर्यनेत्रम्  
०६,०३३।०१९च् पश्यामि त्वां दीप्तहुताशवक्त्रम्; स्वतेजसा विश्वम् इदं तपन्तम्  
०६,०३३।०२०अ द्यावापृथिव्योर् इदम् अन्तरं हि; व्याप्तं त्वयैकेन दिशश् च सर्वाः  
०६,०३३।०२०च् दृष्ट्वाद्भुतं रूपम् इदं तवोग्रम्; लोकत्रयं प्रव्यथितं महात्मन्  
०६,०३३।०२१अ अमी हि त्वा सुरसङ्घा विशन्ति; के चिद् भीताः प्राञ्जलयो गृणन्ति  
०६,०३३।०२१च् स्वस्तीत्य् उक्त्वा महर्षिसिद्धसङ्घाः; स्तुवन्ति त्वां स्तुतिभिः पुष्कलाभिः  
०६,०३३।०२२अ रुद्रादित्या वसवो ये च साध्या; विश्वे ऽश्विनौ मरुतश् चोष्मपाश् च  
०६,०३३।०२२च् गन्धर्वयक्षासुरसिद्धसङ्घा; वीक्षन्ते त्वा विस्मिताश् चैव सर्वे  
०६,०३३।०२३अ रूपं महत् ते बहुवक्त्रनेत्रम्; महाबाहो बहुबाहूरुपादम्  
०६,०३३।०२३च् बहूदरं बहुदंष्ट्राकरालम्; दृष्ट्वा लोकाः प्रव्यथितास् तथाहम्  
०६,०३३।०२४अ नभःस्पृशं दीप्तम् अनेकवर्णम्; व्यात्ताननं दीप्तविशालनेत्रम्  
०६,०३३।०२४च् दृष्ट्वा हि त्वां प्रव्यथितान्तरात्मा; धृतिं न विन्दामि शमं च विष्णो  
०६,०३३।०२५अ दंष्ट्राकरालानि च ते मुखानि; दृष्ट्वैव कालानलसन्निभानि  
०६,०३३।०२५च् दिशो न जाने न लभे च शर्म; प्रसीद देवेश जगन्निवास  
०६,०३३।०२६अ अमी च त्वां धृतराष्ट्रस्य पुत्राः; सर्वे सहैवावनिपालसङ्घैः  
०६,०३३।०२६च् भीष्मो द्रोणः सूतपुत्रस् तथासौ; सहास्मदीयैर् अपि योधमुख्यैः  
०६,०३३।०२७अ वक्त्राणि ते त्वरमाणा विशन्ति; दंष्ट्राकरालानि भयानकानि  
०६,०३३।०२७ब्*०१०२_०१ सहस्रसूर्यात*सन्निभानि  
०६,०३३।०२७ब्*०१०२_०२ तथा जगद्ग्रासकृतक्षणानि  
०६,०३३।०२७ब्*०१०३_०१ नानारूपैः पुरुषैर् वध्यमाना  
०६,०३३।०२७ब्*०१०३_०२ विशन्ति ते वक्त्रम् अचिन्त्यरूपम्  
०६,०३३।०२७ब्*०१०३_०३ यौधिष्ठिरा धार्तराष्ट्राश् च योधाः  
०६,०३३।०२७ब्*०१०३_०४ शस्त्रैः कृत्ता विविधैः सर्व एव  
०६,०३३।०२७ब्*०१०३_०५ त्वत्तेजसा निहता नूनम् एते  
०६,०३३।०२७ब्*०१०३_०६ तथा हीमे त्वच्छरीरं प्रविष्टाः  
०६,०३३।०२७च् के चिद् विलग्ना दशनान्तरेषु; सन्दृश्यन्ते चूर्णितैर् उत्तमाङ्गैः  
०६,०३३।०२८अ यथा नदीनां बहवो ऽम्बुवेगाः; समुद्रम् एवाभिमुखा द्रवन्ति  
०६,०३३।०२८च् तथा तवामी नरलोकवीरा; विशन्ति वक्त्राण्य् अभिविज्वलन्ति  
०६,०३३।०२९अ यथा प्रदीप्तं ज्वलनं पतङ्गा; विशन्ति नाशाय समृद्धवेगाः  
०६,०३३।०२९च् तथैव नाशाय विशन्ति लोकास्; तवापि वक्त्राणि समृद्धवेगाः  
०६,०३३।०३०अ लेलिह्यसे ग्रसमानः समन्ताल्; लोकान् समग्रान् वदनैर् ज्वलद्भिः  
०६,०३३।०३०च् तेजोभिर् आपूर्य जगत् समग्रम्; भासस् तवोग्राः प्रतपन्ति विष्णो  
०६,०३३।०३१अ आख्याहि मे को भवान् उग्ररूपो; नमो ऽस्तु ते देववर प्रसीद  
०६,०३३।०३१च् विज्ञातुम् इच्छामि भवन्तम् आद्यम्; न हि प्रजानामि तव प्रवृत्तिम्  
०६,०३३।०३२ श्रीभगवान् उवाच  
०६,०३३।०३२अ कालो ऽस्मि लोकक्षयकृत् प्रवृद्धो; लोकान् समाहर्तुम् इह प्रवृत्तः  
०६,०३३।०३२च् ऋते ऽपि त्वा न भविष्यन्ति सर्वे; ये ऽवस्थिताः प्रत्यनीकेषु योधाः  
०६,०३३।०३३अ तस्मात् त्वम् उत्तिष्ठ यशो लभस्व; जित्वा शत्रून् भुङ्क्ष्व राज्यं समृद्धम्  
०६,०३३।०३३च् मयैवैते निहताः पूर्वम् एव; निमित्तमात्रं भव सव्यसाचिन्  
०६,०३३।०३४अ द्रोणं च भीष्मं च जयद्रथं च; कर्णं तथान्यान् अपि योधवीरान्  
०६,०३३।०३४च् मया हतांस् त्वं जहि मा व्यथिष्ठा; युध्यस्व जेतासि रणे सपत्नान्  
०६,०३३।०३५ सञ्जय उवाच  
०६,०३३।०३५अ एतच् छ्रुत्वा वचनं केशवस्य; कृताञ्जलिर् वेपमानः किरीटी  
०६,०३३।०३५च् नमस्कृत्वा भूय एवाह कृष्णम्; सगद्गदं भीतभीतः प्रणम्य  
०६,०३३।०३६ अर्जुन उवाच  
०६,०३३।०३६अ स्थाने हृषीकेश तव प्रकीर्त्या; जगत् प्रहृष्यत्य् अनुरज्यते च  
०६,०३३।०३६च् रक्षांसि भीतानि दिशो द्रवन्ति; सर्वे नमस्यन्ति च सिद्धसङ्घाः  
०६,०३३।०३७अ कस्माच् च ते न नमेरन् महात्मन्; गरीयसे ब्रह्मणो ऽप्य् आदिकर्त्रे  
०६,०३३।०३७च् अनन्त देवेश जगन्निवास; त्वम् अक्षरं सद् असत् तत्परं यत्  
०६,०३३।०३८अ त्वम् आदिदेवः पुरुषः पुराणस्; त्वम् अस्य विश्वस्य परं निधानम्  
०६,०३३।०३८च् वेत्तासि वेद्यं च परं च धाम; त्वया ततं विश्वम् अनन्तरूप  
०६,०३३।०३९अ वायुर् यमो ऽग्निर् वरुणः शशाङ्कः; प्रजापतिस् त्वं प्रपितामहश् च  
०६,०३३।०३९च् नमो नमस् ते ऽस्तु सहस्रकृत्वः; पुनश् च भूयो ऽपि नमो नमस् ते  
०६,०३३।०३९द्*०१०४_०१ अनादिमान् अप्रतिमप्रभावः  
०६,०३३।०३९द्*०१०४_०२ सर्वेश्वरः सर्वमहाविभूते  
०६,०३३।०४०अ नमः पुरस्ताद् अथ पृष्ठतस् ते; नमो ऽस्तु ते सर्वत एव सर्व  
०६,०३३।०४०ब्*०१०५_०१ न हि त्वद् अन्यः कश् चिद् अपीह देव  
०६,०३३।०४०ब्*०१०५_०२ लोकत्रये दृश्यते ऽचिन्त्यकर्मा  
०६,०३३।०४०च् अनन्तवीर्यामितविक्रमस् त्वम्; सर्वं समाप्नोषि ततो ऽसि सर्वः  
०६,०३३।०४१अ सखेति मत्वा प्रसभं यद् उक्तम्; हे कृष्ण हे यादव हे सखेति  
०६,०३३।०४१च् अजानता महिमानं तवेदम्; मया प्रमादात् प्रणयेन वापि  
०६,०३३।०४२अ यच् चावहासार्थम् असत्कृतो ऽसि; विहारशय्यासनभोजनेषु  
०६,०३३।०४२च् एको ऽथ वाप्य् अच्युत तत्समक्षम्; तत् क्षामये त्वाम् अहम् अप्रमेयम्  
०६,०३३।०४३अ पितासि लोकस्य चराचरस्य; त्वम् अस्य पूज्यश् च गुरुर् गरीयान्  
०६,०३३।०४३च् न त्वत्समो ऽस्त्य् अभ्यधिकः कुतो ऽन्यो; लोकत्रये ऽप्य् अप्रतिमप्रभाव  
०६,०३३।०४४अ तस्मात् प्रणम्य प्रणिधाय कायम्; प्रसादये त्वाम् अहम् ईशम् ईड्यम्  
०६,०३३।०४४च् पितेव पुत्रस्य सखेव सख्युः; प्रियः प्रियायार्हसि देव सोढुम्  
०६,०३३।०४४द्*०१०६_०१ दिव्यानि कर्माणि तवाद्भुतानि  
०६,०३३।०४४द्*०१०६_०२ पूर्वाणि पूर्वे ऽप्य् ऋषयः स्मरन्ति  
०६,०३३।०४४द्*०१०६_०३ नान्यो ऽस्ति कर्ता जगतस् त्वम् एको  
०६,०३३।०४४द्*०१०६_०४ धाता विधाता च विभुर् भवश् च  
०६,०३३।०४४द्*०१०६_०५ तवाद्भुतं किं नु भवेद् असह्यं  
०६,०३३।०४४द्*०१०६_०६ किं वाशक्यं परतः कीर्तयिष्ये  
०६,०३३।०४४द्*०१०६_०७ कर्तासि सर्वस्य यतः स्वयं वै  
०६,०३३।०४४द्*०१०६_०८ विभो ततः सर्वम् इदं त्वम् एव  
०६,०३३।०४४द्*०१०६_०९ अत्य् अद्भुतं कर्म न दुष्करं ते  
०६,०३३।०४४द्*०१०६_१० कर्मोपमानं न हि विद्यते ते  
०६,०३३।०४४द्*०१०६_११ न ते गुणानां परिमाणम् अस्ति  
०६,०३३।०४४द्*०१०६_१२ न तेजसो नापि बलस्य नर्द्धेः  
०६,०३३।०४४द्*०१०७_०१ इमानि कर्माणि तवाद्भुतानि  
०६,०३३।०४४द्*०१०७_०२ कृतानि पूर्वे मुनयो वदन्ति  
०६,०३३।०४४द्*०१०७_०३ न ते गुणानां परिमाणम् अस्ति  
०६,०३३।०४४द्*०१०७_०४ न तेजसश् चापि बलस्य विष्णो  
०६,०३३।०४५अ अदृष्टपूर्वं हृषितो ऽस्मि दृष्ट्वा; भयेन च प्रव्यथितं मनो मे  
०६,०३३।०४५च् तद् एव मे दर्शय देव रूपम्; प्रसीद देवेश जगन्निवास  
०६,०३३।०४६अ किरीटिनं गदिनं चक्रहस्तम्; इच्छामि त्वां द्रष्टुम् अहं तथैव  
०६,०३३।०४६च् तेनैव रूपेण चतुर्भुजेन; सहस्रबाहो भव विश्वमूर्ते  
०६,०३३।०४७ श्रीभगवान् उवाच  
०६,०३३।०४७अ मया प्रसन्नेन तवार्जुनेदम्; रूपं परं दर्शितम् आत्मयोगात्  
०६,०३३।०४७च् तेजोमयं विश्वम् अनन्तम् आद्यम्; यन् मे त्वद् अन्येन न दृष्टपूर्वम्  
०६,०३३।०४८अ न वेदयज्ञाध्ययनैर् न दानैर्; न च क्रियाभिर् न तपोभिर् उग्रैः  
०६,०३३।०४८च् एवंरूपः शक्य अहं नृलोके; द्रष्टुं त्वद् अन्येन कुरुप्रवीर  
०६,०३३।०४९अ मा ते व्यथा मा च विमूढभावो; दृष्ट्वा रूपं घोरम् ईदृङ् ममेदम्  
०६,०३३।०४९च् व्यपेतभीः प्रीतमनाः पुनस् त्वम्; तद् एव मे रूपम् इदं प्रपश्य  
०६,०३३।०५० सञ्जय उवाच  
०६,०३३।०५०अ इत्य् अर्जुनं वासुदेवस् तथोक्त्वा; स्वकं रूपं दर्शयाम् आस भूयः  
०६,०३३।०५०च् आश्वासयाम् आस च भीतम् एनम्; भूत्वा पुनः सौम्यवपुर् महात्मा  
०६,०३३।०५१ अर्जुन उवाच  
०६,०३३।०५१अ दृष्ट्वेदं मानुषं रूपं तव सौम्यं जनार्दन  
०६,०३३।०५१च् इदानीम् अस्मि संवृत्तः सचेताः प्रकृतिं गतः  
०६,०३३।०५२ श्रीभगवान् उवाच  
०६,०३३।०५२अ सुदुर्दर्शम् इदं रूपं दृष्टवान् असि यन् मम  
०६,०३३।०५२च् देवा अप्य् अस्य रूपस्य नित्यं दर्शनकाङ्क्षिणः  
०६,०३३।०५३अ नाहं वेदैर् न तपसा न दानेन न चेज्यया  
०६,०३३।०५३च् शक्य एवंविधो द्रष्टुं दृष्टवान् असि मां यथा  
०६,०३३।०५४अ भक्त्या त्व् अनन्यया शक्य अहम् एवंविधो ऽर्जुन  
०६,०३३।०५४च् ज्ञातुं द्रष्टुं च तत्त्वेन प्रवेष्टुं च परन्तप  
०६,०३३।०५५अ मत्कर्मकृन् मत्परमो मद्भक्तः सङ्गवर्जितः  
०६,०३३।०५५च् निर्वैरः सर्वभूतेषु यः स माम् एति पाण्डव  
०६,०३४।००१ अर्जुन उवाच  
०६,०३४।००१अ एवं सततयुक्ता ये भक्तास् त्वां पर्युपासते  
०६,०३४।००१च् ये चाप्य् अक्षरम् अव्यक्तं तेषां के योगवित्तमाः  
०६,०३४।००२ श्रीभगवान् उवाच  
०६,०३४।००२अ मय्य् आवेश्य मनो ये मां नित्ययुक्ता उपासते  
०६,०३४।००२च् श्रद्धया परयोपेतास् ते मे युक्ततमा मताः  
०६,०३४।००३अ ये त्व् अक्षरम् अनिर्देश्यम् अव्यक्तं पर्युपासते  
०६,०३४।००३च् सर्वत्रगम् अचिन्त्यं च कूटस्थम् अचलं ध्रुवम्  
०६,०३४।००४अ सन्नियम्येन्द्रियग्रामं सर्वत्र समबुद्धयः  
०६,०३४।००४च् ते प्राप्नुवन्ति माम् एव सर्वभूतहिते रताः  
०६,०३४।००५अ क्लेशो ऽधिकतरस् तेषाम् अव्यक्तासक्तचेतसाम्  
०६,०३४।००५च् अव्यक्ता हि गतिर् दुःखं देहवद्भिर् अवाप्यते  
०६,०३४।००६अ ये तु सर्वाणि कर्माणि मयि सन्न्यस्य मत्पराः  
०६,०३४।००६च् अनन्येनैव योगेन मां ध्यायन्त उपासते  
०६,०३४।००७अ तेषाम् अहं समुद्धर्ता मृत्युसंसारसागरात्  
०६,०३४।००७च् भवामि नचिरात् पार्थ मय्य् आवेशितचेतसाम्  
०६,०३४।००८अ मय्य् एव मन आधत्स्व मयि बुद्धिं निवेशय  
०६,०३४।००८च् निवसिष्यसि मय्य् एव अत ऊर्ध्वं न संशयः  
०६,०३४।००९अ अथ चित्तं समाधातुं न शक्नोषि मयि स्थिरम्  
०६,०३४।००९च् अभ्यासयोगेन ततो माम् इच्छाप्तुं धनञ्जय  
०६,०३४।०१०अ अभ्यासे ऽप्य् असमर्थो ऽसि मत्कर्मपरमो भव  
०६,०३४।०१०च् मदर्थम् अपि कर्माणि कुर्वन् सिद्धिम् अवाप्स्यसि  
०६,०३४।०११अ अथैतद् अप्य् अशक्तो ऽसि कर्तुं मद्योगम् आश्रितः  
०६,०३४।०११च् सर्वकर्मफलत्यागं ततः कुरु यतात्मवान्  
०६,०३४।०१२अ श्रेयो हि ज्ञानम् अभ्यासाज् ज्ञानाद् ध्यानं विशिष्यते  
०६,०३४।०१२च् ध्यानात् कर्मफलत्यागस् त्यागाच् छान्तिर् अनन्तरम्  
०६,०३४।०१३अ अद्वेष्टा सर्वभूतानां मैत्रः करुण एव च  
०६,०३४।०१३च् निर्ममो निरहङ्कारः समदुःखसुखः क्षमी  
०६,०३४।०१४अ सन्तुष्टः सततं योगी यतात्मा दृढनिश्चयः  
०६,०३४।०१४च् मय्य् अर्पितमनोबुद्धिर् यो मद्भक्तः स मे प्रियः  
०६,०३४।०१५अ यस्मान् नोद्विजते लोको लोकान् नोद्विजते च यः  
०६,०३४।०१५च् हर्षामर्षभयोद्वेगैर् मुक्तो यः स च मे प्रियः  
०६,०३४।०१६अ अनपेक्षः शुचिर् दक्ष उदासीनो गतव्यथः  
०६,०३४।०१६च् सर्वारम्भपरित्यागी यो मद्भक्तः स मे प्रियः  
०६,०३४।०१७अ यो न हृष्यति न द्वेष्टि न शोचति न काङ्क्षति  
०६,०३४।०१७च् शुभाशुभपरित्यागी भक्तिमान् यः स मे प्रियः  
०६,०३४।०१८अ समः शत्रौ च मित्रे च तथा मानावमानयोः  
०६,०३४।०१८च् शीतोष्णसुखदुःखेषु समः सङ्गविवर्जितः  
०६,०३४।०१९अ तुल्यनिन्दास्तुतिर् मौनी सन्तुष्टो येन केन चित्  
०६,०३४।०१९च् अनिकेतः स्थिरमतिर् भक्तिमान् मे प्रियो नरः  
०६,०३४।०२०अ ये तु धर्म्यामृतम् इदं यथोक्तं पर्युपासते  
०६,०३४।०२०च् श्रद्दधाना मत्परमा भक्तास् ते ऽतीव मे प्रियाः  
०६,०३५।०००*०१०८_०० अर्जुन उवाच  
०६,०३५।०००*०१०८_०१ प्रकृतिं पुरुषं चैव क्षेत्रं क्षेत्रज्ञम् एव च  
०६,०३५।०००*०१०८_०२ एतद् वेदितुम् इच्छामि ज्ञानं ज्ञेयं च केशव  
०६,०३५।००१ श्रीभगवान् उवाच  
०६,०३५।००१*०१०९_०१ प्रकृतिं पुरुषं चैव क्षेत्रं क्षेत्रज्ञम् एव च  
०६,०३५।००१*०१०९_०२ एतत् ते कथयिष्यामि ज्ञानं ज्ञेयं च भारत  
०६,०३५।००१अ इदं शरीरं कौन्तेय क्षेत्रम् इत्य् अभिधीयते  
०६,०३५।००१च् एतद् यो वेत्ति तं प्राहुः क्षेत्रज्ञ इति तद्विदः  
०६,०३५।००२अ क्षेत्रज्ञं चापि मां विद्धि सर्वक्षेत्रेषु भारत  
०६,०३५।००२च् क्षेत्रक्षेत्रज्ञयोर् ज्ञानं यत् तज् ज्ञानं मतं मम  
०६,०३५।००३अ तत् क्षेत्रं यच् च यादृक् च यद्विकारि यतश् च यत्  
०६,०३५।००३च् स च यो यत्प्रभावश् च तत् समासेन मे शृणु  
०६,०३५।००४अ ऋषिभिर् बहुधा गीतं छन्दोभिर् विविधैः पृथक्  
०६,०३५।००४च् ब्रह्मसूत्रपदैश् चैव हेतुमद्भिर् विनिश्चितैः  
०६,०३५।००५अ महाभूतान्य् अहङ्कारो बुद्धिर् अव्यक्तम् एव च  
०६,०३५।००५च् इन्द्रियाणि दशैकं च पञ्च चेन्द्रियगोचराः  
०६,०३५।००६अ इच्छा द्वेषः सुखं दुःखं सङ्घातश् चेतना धृतिः  
०६,०३५।००६च् एतत् क्षेत्रं समासेन सविकारम् उदाहृतम्  
०६,०३५।००७अ अमानित्वम् अदम्भित्वम् अहिंसा क्षान्तिर् आर्जवम्  
०६,०३५।००७च् आचार्योपासनं शौचं स्थैर्यम् आत्मविनिग्रहः  
०६,०३५।००८अ इन्द्रियार्थेषु वैराग्यम् अनहङ्कार एव च  
०६,०३५।००८च् जन्ममृत्युजराव्याधिदुःखदोषानुदर्शनम्  
०६,०३५।००९अ असक्तिर् अनभिष्वङ्गः पुत्रदारगृहादिषु  
०६,०३५।००९च् नित्यं च समचित्तत्वम् इष्टानिष्टोपपत्तिषु  
०६,०३५।०१०अ मयि चानन्ययोगेन भक्तिर् अव्यभिचारिणी  
०६,०३५।०१०च् विविक्तदेशसेवित्वम् अरतिर् जनसंसदि  
०६,०३५।०११अ अध्यात्मज्ञाननित्यत्वं तत्त्वज्ञानार्थदर्शनम्  
०६,०३५।०११च् एतज् ज्ञानम् इति प्रोक्तम् अज्ञानं यद् अतो ऽन्यथा  
०६,०३५।०१२अ ज्ञेयं यत् तत् प्रवक्ष्यामि यज् ज्ञात्वामृतम् अश्नुते  
०६,०३५।०१२च् अनादिमत् परं ब्रह्म न सत् तन् नासद् उच्यते  
०६,०३५।०१३अ सर्वतःपाणिपादं तत् सर्वतोक्षिशिरोमुखम्  
०६,०३५।०१३च् सर्वतःश्रुतिमल् लोके सर्वम् आवृत्य तिष्ठति  
०६,०३५।०१४अ सर्वेन्द्रियगुणाभासं सर्वेन्द्रियविवर्जितम्  
०६,०३५।०१४च् असक्तं सर्वभृच् चैव निर्गुणं गुणभोक्तृ च  
०६,०३५।०१५अ बहिर् अन्तश् च भूतानाम् अचरं चरम् एव च  
०६,०३५।०१५च् सूक्ष्मत्वात् तद् अविज्ञेयं दूरस्थं चान्तिके च तत्  
०६,०३५।०१६अ अविभक्तं च भूतेषु विभक्तम् इव च स्थितम्  
०६,०३५।०१६च् भूतभर्तृ च तज् ज्ञेयं ग्रसिष्णु प्रभविष्णु च  
०६,०३५।०१७अ ज्योतिषाम् अपि तज् ज्योतिस् तमसः परम् उच्यते  
०६,०३५।०१७च् ज्ञानं ज्ञेयं ज्ञानगम्यं हृदि सर्वस्य विष्ठितम्  
०६,०३५।०१८अ इति क्षेत्रं तथा ज्ञानं ज्ञेयं चोक्तं समासतः  
०६,०३५।०१८च् मद्भक्त एतद् विज्ञाय मद्भावायोपपद्यते  
०६,०३५।०१९अ प्रकृतिं पुरुषं चैव विद्ध्य् अनादी उभाव् अपि  
०६,०३५।०१९च् विकारांश् च गुणांश् चैव विद्धि प्रकृतिसम्भवान्  
०६,०३५।०२०अ कार्यकारणकर्तृत्वे हेतुः प्रकृतिर् उच्यते  
०६,०३५।०२०च् पुरुषः सुखदुःखानां भोक्तृत्वे हेतुर् उच्यते  
०६,०३५।०२१अ पुरुषः प्रकृतिस्थो हि भुङ्क्ते प्रकृतिजान् गुणान्  
०६,०३५।०२१च् कारणं गुणसङ्गो ऽस्य सदसद्योनिजन्मसु  
०६,०३५।०२२अ उपद्रष्टानुमन्ता च भर्ता भोक्ता महेश्वरः  
०६,०३५।०२२च् परमात्मेति चाप्य् उक्तो देहे ऽस्मिन् पुरुषः परः  
०६,०३५।०२३अ य एवं वेत्ति पुरुषं प्रकृतिं च गुणैः सह  
०६,०३५।०२३च् सर्वथा वर्तमानो ऽपि न स भूयो ऽभिजायते  
०६,०३५।०२४अ ध्यानेनात्मनि पश्यन्ति के चिद् आत्मानम् आत्मना  
०६,०३५।०२४च् अन्ये साङ्ख्येन योगेन कर्मयोगेन चापरे  
०६,०३५।०२५अ अन्ये त्व् एवम् अजानन्तः श्रुत्वान्येभ्य उपासते  
०६,०३५।०२५च् ते ऽपि चातितरन्त्य् एव मृत्युं श्रुतिपरायणाः  
०६,०३५।०२६अ यावत् सञ्जायते किं चित् सत्त्वं स्थावरजङ्गमम्  
०६,०३५।०२६च् क्षेत्रक्षेत्रज्ञसंयोगात् तद् विद्धि भरतर्षभ  
०६,०३५।०२७अ समं सर्वेषु भूतेषु तिष्ठन्तं परमेश्वरम्  
०६,०३५।०२७च् विनश्यत्स्व् अविनश्यन्तं यः पश्यति स पश्यति  
०६,०३५।०२८अ समं पश्यन् हि सर्वत्र समवस्थितम् ईश्वरम्  
०६,०३५।०२८च् न हिनस्त्य् आत्मनात्मानं ततो याति परां गतिम्  
०६,०३५।०२९अ प्रकृत्यैव च कर्माणि क्रियमाणानि सर्वशः  
०६,०३५।०२९च् यः पश्यति तथात्मानम् अकर्तारं स पश्यति  
०६,०३५।०३०अ यदा भूतपृथग्भावम् एकस्थम् अनुपश्यति  
०६,०३५।०३०च् तत एव च विस्तारं ब्रह्म सम्पद्यते तदा  
०६,०३५।०३१अ अनादित्वान् निर्गुणत्वात् परमात्मायम् अव्ययः  
०६,०३५।०३१च् शरीरस्थो ऽपि कौन्तेय न करोति न लिप्यते  
०६,०३५।०३२अ यथा सर्वगतं सौक्ष्म्याद् आकाशं नोपलिप्यते  
०६,०३५।०३२च् सर्वत्रावस्थितो देहे तथात्मा नोपलिप्यते  
०६,०३५।०३३अ यथा प्रकाशयत्य् एकः कृत्स्नं लोकम् इमं रविः  
०६,०३५।०३३च् क्षेत्रं क्षेत्री तथा कृत्स्नं प्रकाशयति भारत  
०६,०३५।०३४अ क्षेत्रक्षेत्रज्ञयोर् एवम् अन्तरं ज्ञानचक्षुषा  
०६,०३५।०३४च् भूतप्रकृतिमोक्षं च ये विदुर् यान्ति ते परम्  
०६,०३६।००१ श्रीभगवान् उवाच  
०६,०३६।००१अ परं भूयः प्रवक्ष्यामि ज्ञानानां ज्ञानम् उत्तमम्  
०६,०३६।००१च् यज् ज्ञात्वा मुनयः सर्वे परां सिद्धिम् इतो गताः  
०६,०३६।००२अ इदं ज्ञानम् उपाश्रित्य मम साधर्म्यम् आगताः  
०६,०३६।००२च् सर्गे ऽपि नोपजायन्ते प्रलये न व्यथन्ति च  
०६,०३६।००३अ मम योनिर् महद् ब्रह्म तस्मिन् गर्भं दधाम्य् अहम्  
०६,०३६।००३च् सम्भवः सर्वभूतानां ततो भवति भारत  
०६,०३६।००४अ सर्वयोनिषु कौन्तेय मूर्तयः सम्भवन्ति याः  
०६,०३६।००४च् तासां ब्रह्म महद् योनिर् अहं बीजप्रदः पिता  
०६,०३६।००५अ सत्त्वं रजस् तम इति गुणाः प्रकृतिसम्भवाः  
०६,०३६।००५च् निबध्नन्ति महाबाहो देहे देहिनम् अव्ययम्  
०६,०३६।००६अ तत्र सत्त्वं निर्मलत्वात् प्रकाशकम् अनामयम्  
०६,०३६।००६च् सुखसङ्गेन बध्नाति ज्ञानसङ्गेन चानघ  
०६,०३६।००७अ रजो रागात्मकं विद्धि तृष्णासङ्गसमुद्भवम्  
०६,०३६।००७च् तन् निबध्नाति कौन्तेय कर्मसङ्गेन देहिनम्  
०६,०३६।००८अ तमस् त्व् अज्ञानजं विद्धि मोहनं सर्वदेहिनाम्  
०६,०३६।००८च् प्रमादालस्यनिद्राभिस् तन् निबध्नाति भारत  
०६,०३६।००९अ सत्त्वं सुखे सञ्जयति रजः कर्मणि भारत  
०६,०३६।००९च् ज्ञानम् आवृत्य तु तमः प्रमादे सञ्जयत्य् उत  
०६,०३६।०१०अ रजस् तमश् चाभिभूय सत्त्वं भवति भारत  
०६,०३६।०१०च् रजः सत्त्वं तमश् चैव तमः सत्त्वं रजस् तथा  
०६,०३६।०११अ सर्वद्वारेषु देहे ऽस्मिन् प्रकाश उपजायते  
०६,०३६।०११च् ज्ञानं यदा तदा विद्याद् विवृद्धं सत्त्वम् इत्य् उत  
०६,०३६।०१२अ लोभः प्रवृत्तिर् आरम्भः कर्मणाम् अशमः स्पृहा  
०६,०३६।०१२च् रजस्य् एतानि जायन्ते विवृद्धे भरतर्षभ  
०६,०३६।०१३अ अप्रकाशो ऽप्रवृत्तिश् च प्रमादो मोह एव च  
०६,०३६।०१३च् तमस्य् एतानि जायन्ते विवृद्धे कुरुनन्दन  
०६,०३६।०१४अ यदा सत्त्वे प्रवृद्धे तु प्रलयं याति देहभृत्  
०६,०३६।०१४च् तदोत्तमविदां लोकान् अमलान् प्रतिपद्यते  
०६,०३६।०१५अ रजसि प्रलयं गत्वा कर्मसङ्गिषु जायते  
०६,०३६।०१५च् तथा प्रलीनस् तमसि मूढयोनिषु जायते  
०६,०३६।०१६अ कर्मणः सुकृतस्याहुः सात्त्विकं निर्मलं फलम्  
०६,०३६।०१६च् रजसस् तु फलं दुःखम् अज्ञानं तमसः फलम्  
०६,०३६।०१७अ सत्त्वात् सञ्जायते ज्ञानं रजसो लोभ एव च  
०६,०३६।०१७च् प्रमादमोहौ तमसो भवतो ऽज्ञानम् एव च  
०६,०३६।०१८अ ऊर्ध्वं गच्छन्ति सत्त्वस्था मध्ये तिष्ठन्ति राजसाः  
०६,०३६।०१८च् जघन्यगुणवृत्तस्था अधो गच्छन्ति तामसाः  
०६,०३६।०१९अ नान्यं गुणेभ्यः कर्तारं यदा द्रष्टानुपश्यति  
०६,०३६।०१९च् गुणेभ्यश् च परं वेत्ति मद्भावं सो ऽधिगच्छति  
०६,०३६।०२०अ गुणान् एतान् अतीत्य त्रीन् देही देहसमुद्भवान्  
०६,०३६।०२०च् जन्ममृत्युजरादुःखैर् विमुक्तो ऽमृतम् अश्नुते  
०६,०३६।०२१ अर्जुन उवाच  
०६,०३६।०२१अ कैर् लिङ्गैस् त्रीन् गुणान् एतान् अतीतो भवति प्रभो  
०६,०३६।०२१च् किमाचारः कथं चैतांस् त्रीन् गुणान् अतिवर्तते  
०६,०३६।०२२ श्रीभगवान् उवाच  
०६,०३६।०२२अ प्रकाशं च प्रवृत्तिं च मोहम् एव च पाण्डव  
०६,०३६।०२२च् न द्वेष्टि सम्प्रवृत्तानि न निवृत्तानि काङ्क्षति  
०६,०३६।०२३अ उदासीनवद् आसीनो गुणैर् यो न विचाल्यते  
०६,०३६।०२३च् गुणा वर्तन्त इत्य् एव यो ऽवतिष्ठति नेङ्गते  
०६,०३६।०२४अ समदुःखसुखः स्वस्थः समलोष्टाश्मकाञ्चनः  
०६,०३६।०२४च् तुल्यप्रियाप्रियो धीरस् तुल्यनिन्दात्मसंस्तुतिः  
०६,०३६।०२५अ मानावमानयोस् तुल्यस् तुल्यो मित्रारिपक्षयोः  
०६,०३६।०२५च् सर्वारम्भपरित्यागी गुणातीतः स उच्यते  
०६,०३६।०२६अ मां च यो ऽव्यभिचारेण भक्तियोगेन सेवते  
०६,०३६।०२६च् स गुणान् समतीत्यैतान् ब्रह्मभूयाय कल्पते  
०६,०३६।०२७अ ब्रह्मणो हि प्रतिष्ठाहम् अमृतस्याव्ययस्य च  
०६,०३६।०२७च् शाश्वतस्य च धर्मस्य सुखस्यैकान्तिकस्य च  
०६,०३७।००१ श्रीभगवान् उवाच  
०६,०३७।००१अ ऊर्ध्वमूलम् अधःशाखम् अश्वत्थं प्राहुर् अव्ययम्  
०६,०३७।००१च् छन्दांसि यस्य पर्णानि यस् तं वेद स वेदवित्  
०६,०३७।००२अ अधश् चोर्ध्वं प्रसृतास् तस्य शाखा; गुणप्रवृद्धा विषयप्रवालाः  
०६,०३७।००२च् अधश् च मूलान्य् अनुसन्ततानि; कर्मानुबन्धीनि मनुष्यलोके  
०६,०३७।००३अ न रूपम् अस्येह तथोपलभ्यते; नान्तो न चादिर् न च सम्प्रतिष्ठा  
०६,०३७।००३च् अश्वत्थम् एनं सुविरूढमूलम्; असङ्गशस्त्रेण दृढेन छित्त्वा  
०६,०३७।००४अ ततः पदं तत्परिमार्गितव्यम्; यस्मिन् गता न निवर्तन्ति भूयः  
०६,०३७।००४च् तम् एव चाद्यं पुरुषं प्रपद्ये; यतः प्रवृत्तिः प्रसृता पुराणी  
०६,०३७।००५अ निर्मानमोहा जितसङ्गदोषा; अध्यात्मनित्या विनिवृत्तकामाः  
०६,०३७।००५च् द्वन्द्वैर् विमुक्ताः सुखदुःखसञ्ज्ञैर्; गच्छन्त्य् अमूढाः पदम् अव्ययं तत्  
०६,०३७।००६अ न तद् भासयते सूर्यो न शशाङ्को न पावकः  
०६,०३७।००६च् यद् गत्वा न निवर्तन्ते तद् धाम परमं मम  
०६,०३७।००७अ ममैवांशो जीवलोके जीवभूतः सनातनः  
०६,०३७।००७च् मनःषष्ठानीन्द्रियाणि प्रकृतिस्थानि कर्षति  
०६,०३७।००८अ शरीरं यद् अवाप्नोति यच् चाप्य् उत्क्रामतीश्वरः  
०६,०३७।००८च् गृहीत्वैतानि संयाति वायुर् गन्धान् इवाशयात्  
०६,०३७।००९अ श्रोत्रं चक्षुः स्पर्शनं च रसनं घ्राणम् एव च  
०६,०३७।००९च् अधिष्ठाय मनश् चायं विषयान् उपसेवते  
०६,०३७।०१०अ उत्क्रामन्तं स्थितं वापि भुञ्जानं वा गुणान्वितम्  
०६,०३७।०१०च् विमूढा नानुपश्यन्ति पश्यन्ति ज्ञानचक्षुषः  
०६,०३७।०११अ यतन्तो योगिनश् चैनं पश्यन्त्य् आत्मन्य् अवस्थितम्  
०६,०३७।०११च् यतन्तो ऽप्य् अकृतात्मानो नैनं पश्यन्त्य् अचेतसः  
०६,०३७।०१२अ यद् आदित्यगतं तेजो जगद् भासयते ऽखिलम्  
०६,०३७।०१२च् यच् चन्द्रमसि यच् चाग्नौ तत् तेजो विद्धि मामकम्  
०६,०३७।०१३अ गाम् आविश्य च भूतानि धारयाम्य् अहम् ओजसा  
०६,०३७।०१३च् पुष्णामि चौषधीः सर्वाः सोमो भूत्वा रसात्मकः  
०६,०३७।०१४अ अहं वैश्वानरो भूत्वा प्राणिनां देहम् आश्रितः  
०६,०३७।०१४च् प्राणापानसमायुक्तः पचाम्य् अन्नं चतुर्विधम्  
०६,०३७।०१५अ सर्वस्य चाहं हृदि सन्निविष्टो; मत्तः स्मृतिर् ज्ञानम् अपोहनं च  
०६,०३७।०१५च् वेदैश् च सर्वैर् अहम् एव वेद्यो; वेदान्तकृद् वेदविद् एव चाहम्  
०६,०३७।०१६अ द्वाव् इमौ पुरुषौ लोके क्षरश् चाक्षर एव च  
०६,०३७।०१६च् क्षरः सर्वाणि भूतानि कूटस्थो ऽक्षर उच्यते  
०६,०३७।०१७अ उत्तमः पुरुषस् त्व् अन्यः परमात्मेत्य् उदाहृतः  
०६,०३७।०१७च् यो लोकत्रयम् आविश्य बिभर्त्य् अव्यय ईश्वरः  
०६,०३७।०१८अ यस्मात् क्षरम् अतीतो ऽहम् अक्षराद् अपि चोत्तमः  
०६,०३७।०१८च् अतो ऽस्मि लोके वेदे च प्रथितः पुरुषोत्तमः  
०६,०३७।०१९अ यो माम् एवम् असम्मूढो जानाति पुरुषोत्तमम्  
०६,०३७।०१९च् स सर्वविद् भजति मां सर्वभावेन भारत  
०६,०३७।०२०अ इति गुह्यतमं शास्त्रम् इदम् उक्तं मयानघ  
०६,०३७।०२०च् एतद् बुद्ध्वा बुद्धिमान् स्यात् कृतकृत्यश् च भारत  
०६,०३८।००१ श्रीभगवान् उवाच  
०६,०३८।००१अ अभयं सत्त्वसंशुद्धिर् ज्ञानयोगव्यवस्थितिः  
०६,०३८।००१च् दानं दमश् च यज्ञश् च स्वाध्यायस् तप आर्जवम्  
०६,०३८।००२अ अहिंसा सत्यम् अक्रोधस् त्यागः शान्तिर् अपैशुनम्  
०६,०३८।००२च् दया भूतेष्व् अलोलुप्त्वं मार्दवं ह्रीर् अचापलम्  
०६,०३८।००३अ तेजः क्षमा धृतिः शौचम् अद्रोहो नातिमानिता  
०६,०३८।००३च् भवन्ति सम्पदं दैवीम् अभिजातस्य भारत  
०६,०३८।००४अ दम्भो दर्पो ऽतिमानश् च क्रोधः पारुष्यम् एव च  
०६,०३८।००४च् अज्ञानं चाभिजातस्य पार्थ सम्पदम् आसुरीम्  
०६,०३८।००५अ दैवी सम्पद् विमोक्षाय निबन्धायासुरी मता  
०६,०३८।००५च् मा शुचः सम्पदं दैवीम् अभिजातो ऽसि पाण्डव  
०६,०३८।००६अ द्वौ भूतसर्गौ लोके ऽस्मिन् दैव आसुर एव च  
०६,०३८।००६च् दैवो विस्तरशः प्रोक्त आसुरं पार्थ मे शृणु  
०६,०३८।००७अ प्रवृत्तिं च निवृत्तिं च जना न विदुर् आसुराः  
०६,०३८।००७च् न शौचं नापि चाचारो न सत्यं तेषु विद्यते  
०६,०३८।००८अ असत्यम् अप्रतिष्ठं ते जगद् आहुर् अनीश्वरम्  
०६,०३८।००८च् अपरस्परसम्भूतं किम् अन्यत् कामहैतुकम्  
०६,०३८।००९अ एतां दृष्टिम् अवष्टभ्य नष्टात्मानो ऽल्पबुद्धयः  
०६,०३८।००९च् प्रभवन्त्य् उग्रकर्माणः क्षयाय जगतो ऽहिताः  
०६,०३८।०१०अ कामम् आश्रित्य दुष्पूरं दम्भमानमदान्विताः  
०६,०३८।०१०च् मोहाद् गृहीत्वासद्ग्राहान् प्रवर्तन्ते ऽशुचिव्रताः  
०६,०३८।०११अ चिन्ताम् अपरिमेयां च प्रलयान्ताम् उपाश्रिताः  
०६,०३८।०११च् कामोपभोगपरमा एतावद् इति निश्चिताः  
०६,०३८।०१२अ आशापाशशतैर् बद्धाः कामक्रोधपरायणाः  
०६,०३८।०१२च् ईहन्ते कामभोगार्थम् अन्यायेनार्थसञ्चयान्  
०६,०३८।०१३अ इदम् अद्य मया लब्धम् इदं प्राप्स्ये मनोरथम्  
०६,०३८।०१३च् इदम् अस्तीदम् अपि मे भविष्यति पुनर् धनम्  
०६,०३८।०१४अ असौ मया हतः शत्रुर् हनिष्ये चापरान् अपि  
०६,०३८।०१४च् ईश्वरो ऽहम् अहं भोगी सिद्धो ऽहं बलवान् सुखी  
०६,०३८।०१५अ आढ्यो ऽभिजनवान् अस्मि को ऽन्यो ऽस्ति सदृशो मया  
०६,०३८।०१५च् यक्ष्ये दास्यामि मोदिष्य इत्य् अज्ञानविमोहिताः  
०६,०३८।०१६अ अनेकचित्तविभ्रान्ता मोहजालसमावृताः  
०६,०३८।०१६च् प्रसक्ताः कामभोगेषु पतन्ति नरके ऽशुचौ  
०६,०३८।०१७अ आत्मसम्भाविताः स्तब्धा धनमानमदान्विताः  
०६,०३८।०१७च् यजन्ते नामयज्ञैस् ते दम्भेनाविधिपूर्वकम्  
०६,०३८।०१८अ अहङ्कारं बलं दर्पं कामं क्रोधं च संश्रिताः  
०६,०३८।०१८च् माम् आत्मपरदेहेषु प्रद्विषन्तो ऽभ्यसूयकाः  
०६,०३८।०१९अ तान् अहं द्विषतः क्रूरान् संसारेषु नराधमान्  
०६,०३८।०१९च् क्षिपाम्य् अजस्रम् अशुभान् आसुरीष्व् एव योनिषु  
०६,०३८।०२०अ आसुरीं योनिम् आपन्ना मूढा जन्मनि जन्मनि  
०६,०३८।०२०च् माम् अप्राप्यैव कौन्तेय ततो यान्त्य् अधमां गतिम्  
०६,०३८।०२१अ त्रिविधं नरकस्येदं द्वारं नाशनम् आत्मनः  
०६,०३८।०२१च् कामः क्रोधस् तथा लोभस् तस्माद् एतत् त्रयं त्यजेत्  
०६,०३८।०२२अ एतैर् विमुक्तः कौन्तेय तमोद्वारैस् त्रिभिर् नरः  
०६,०३८।०२२च् आचरत्य् आत्मनः श्रेयस् ततो याति परां गतिम्  
०६,०३८।०२३अ यः शास्त्रविधिम् उत्सृज्य वर्तते कामकारतः  
०६,०३८।०२३च् न स सिद्धिम् अवाप्नोति न सुखं न परां गतिम्  
०६,०३८।०२४अ तस्माच् छास्त्रं प्रमाणं ते कार्याकार्यव्यवस्थितौ  
०६,०३८।०२४च् ज्ञात्वा शास्त्रविधानोक्तं कर्म कर्तुम् इहार्हसि  
०६,०३९।००१ अर्जुन उवाच  
०६,०३९।००१अ ये शास्त्रविधिम् उत्सृज्य यजन्ते श्रद्धयान्विताः  
०६,०३९।००१च् तेषां निष्ठा तु का कृष्ण सत्त्वम् आहो रजस् तमः  
०६,०३९।००२ श्रीभगवान् उवाच  
०६,०३९।००२अ त्रिविधा भवति श्रद्धा देहिनां सा स्वभावजा  
०६,०३९।००२च् सात्त्विकी राजसी चैव तामसी चेति तां शृणु  
०६,०३९।००३अ सत्त्वानुरूपा सर्वस्य श्रद्धा भवति भारत  
०६,०३९।००३च् श्रद्धामयो ऽयं पुरुषो यो यच्छ्रद्धः स एव सः  
०६,०३९।००४अ यजन्ते सात्त्विका देवान् यक्षरक्षांसि राजसाः  
०६,०३९।००४च् प्रेतान् भूतगणांश् चान्ये यजन्ते तामसा जनाः  
०६,०३९।००५अ अशास्त्रविहितं घोरं तप्यन्ते ये तपो जनाः  
०६,०३९।००५च् दम्भाहङ्कारसंयुक्ताः कामरागबलान्विताः  
०६,०३९।००६अ कर्शयन्तः शरीरस्थं भूतग्रामम् अचेतसः  
०६,०३९।००६च् मां चैवान्तःशरीरस्थं तान् विद्ध्य् आसुरनिश्चयान्  
०६,०३९।००७अ आहारस् त्व् अपि सर्वस्य त्रिविधो भवति प्रियः  
०६,०३९।००७च् यज्ञस् तपस् तथा दानं तेषां भेदम् इमं शृणु  
०६,०३९।००८अ आयुःसत्त्वबलारोग्यसुखप्रीतिविवर्धनाः  
०६,०३९।००८च् रस्याः स्निग्धाः स्थिरा हृद्या आहाराः सात्त्विकप्रियाः  
०६,०३९।००९अ कट्वम्ललवणात्युष्णतीक्ष्णरूक्षविदाहिनः  
०६,०३९।००९च् आहारा राजसस्येष्टा दुःखशोकामयप्रदाः  
०६,०३९।०१०अ यातयामं गतरसं पूति पर्युषितं च यत्  
०६,०३९।०१०च् उच्छिष्टम् अपि चामेध्यं भोजनं तामसप्रियम्  
०६,०३९।०११अ अफलाकाङ्क्षिभिर् यज्ञो विधिदृष्टो य इज्यते  
०६,०३९।०११च् यष्टव्यम् एवेति मनः समाधाय स सात्त्विकः  
०६,०३९।०१२अ अभिसन्धाय तु फलं दम्भार्थम् अपि चैव यत्  
०६,०३९।०१२च् इज्यते भरतश्रेष्ठ तं यज्ञं विद्धि राजसम्  
०६,०३९।०१३अ विधिहीनम् असृष्टान्नं मन्त्रहीनम् अदक्षिणम्  
०६,०३९।०१३च् श्रद्धाविरहितं यज्ञं तामसं परिचक्षते  
०६,०३९।०१४अ देवद्विजगुरुप्राज्ञपूजनं शौचम् आर्जवम्  
०६,०३९।०१४च् ब्रह्मचर्यम् अहिंसा च शारीरं तप उच्यते  
०६,०३९।०१५अ अनुद्वेगकरं वाक्यं सत्यं प्रियहितं च यत्  
०६,०३९।०१५च् स्वाध्यायाभ्यसनं चैव वाङ्मयं तप उच्यते  
०६,०३९।०१६अ मनःप्रसादः सौम्यत्वं मौनम् आत्मविनिग्रहः  
०६,०३९।०१६च् भावसंशुद्धिर् इत्य् एतत् तपो मानसम् उच्यते  
०६,०३९।०१७अ श्रद्धया परया तप्तं तपस् तत् त्रिविधं नरैः  
०६,०३९।०१७च् अफलाकाङ्क्षिभिर् युक्तैः सात्त्विकं परिचक्षते  
०६,०३९।०१८अ सत्कारमानपूजार्थं तपो दम्भेन चैव यत्  
०६,०३९।०१८च् क्रियते तद् इह प्रोक्तं राजसं चलम् अध्रुवम्  
०६,०३९।०१९अ मूढग्राहेणात्मनो यत् पीडया क्रियते तपः  
०६,०३९।०१९च् परस्योत्सादनार्थं वा तत् तामसम् उदाहृतम्  
०६,०३९।०२०अ दातव्यम् इति यद् दानं दीयते ऽनुपकारिणे  
०६,०३९।०२०च् देशे काले च पात्रे च तद् दानं सात्त्विकं स्मृतम्  
०६,०३९।०२१अ यत् तु प्रत्युपकारार्थं फलम् उद्दिश्य वा पुनः  
०६,०३९।०२१च् दीयते च परिक्लिष्टं तद् दानं राजसं स्मृतम्  
०६,०३९।०२२अ अदेशकाले यद् दानम् अपात्रेभ्यश् च दीयते  
०६,०३९।०२२च् असत्कृतम् अवज्ञातं तत् तामसम् उदाहृतम्  
०६,०३९।०२३अ ॐ तत् सद् इति निर्देशो ब्रह्मणस् त्रिविधः स्मृतः  
०६,०३९।०२३च् ब्राह्मणास् तेन वेदाश् च यज्ञाश् च विहिताः पुरा  
०६,०३९।०२४अ तस्माद् ॐ इत्य् उदाहृत्य यज्ञदानतपःक्रियाः  
०६,०३९।०२४च् प्रवर्तन्ते विधानोक्ताः सततं ब्रह्मवादिनाम्  
०६,०३९।०२५अ तद् इत्य् अनभिसन्धाय फलं यज्ञतपःक्रियाः  
०६,०३९।०२५च् दानक्रियाश् च विविधाः क्रियन्ते मोक्षकाङ्क्षिभिः  
०६,०३९।०२६अ सद्भावे साधुभावे च सद् इत्य् एतत् प्रयुज्यते  
०६,०३९।०२६च् प्रशस्ते कर्मणि तथा सच्छब्दः पार्थ युज्यते  
०६,०३९।०२७अ यज्ञे तपसि दाने च स्थितिः सद् इति चोच्यते  
०६,०३९।०२७च् कर्म चैव तदर्थीयं सद् इत्य् एवाभिधीयते  
०६,०३९।०२८अ अश्रद्धया हुतं दत्तं तपस् तप्तं कृतं च यत्  
०६,०३९।०२८च् असद् इत्य् उच्यते पार्थ न च तत् प्रेत्य नो इह  
०६,०४०।००१ अर्जुन उवाच  
०६,०४०।००१अ सन्न्यासस्य महाबाहो तत्त्वम् इच्छामि वेदितुम्  
०६,०४०।००१च् त्यागस्य च हृषीकेश पृथक् केशिनिषूदन  
०६,०४०।००२ श्रीभगवान् उवाच  
०६,०४०।००२अ काम्यानां कर्मणां न्यासं सन्न्यासं कवयो विदुः  
०६,०४०।००२च् सर्वकर्मफलत्यागं प्राहुस् त्यागं विचक्षणाः  
०६,०४०।००३अ त्याज्यं दोषवद् इत्य् एके कर्म प्राहुर् मनीषिणः  
०६,०४०।००३च् यज्ञदानतपःकर्म न त्याज्यम् इति चापरे  
०६,०४०।००४अ निश्चयं शृणु मे तत्र त्यागे भरतसत्तम  
०६,०४०।००४च् त्यागो हि पुरुषव्याघ्र त्रिविधः सम्प्रकीर्तितः  
०६,०४०।००५अ यज्ञदानतपःकर्म न त्याज्यं कार्यम् एव तत्  
०६,०४०।००५च् यज्ञो दानं तपश् चैव पावनानि मनीषिणाम्  
०६,०४०।००६अ एतान्य् अपि तु कर्माणि सङ्गं त्यक्त्वा फलानि च  
०६,०४०।००६च् कर्तव्यानीति मे पार्थ निश्चितं मतम् उत्तमम्  
०६,०४०।००७अ नियतस्य तु सन्न्यासः कर्मणो नोपपद्यते  
०६,०४०।००७च् मोहात् तस्य परित्यागस् तामसः परिकीर्तितः  
०६,०४०।००८अ दुःखम् इत्य् एव यत् कर्म कायक्लेशभयात् त्यजेत्  
०६,०४०।००८च् स कृत्वा राजसं त्यागं नैव त्यागफलं लभेत्  
०६,०४०।००९अ कार्यम् इत्य् एव यत् कर्म नियतं क्रियते ऽर्जुन  
०६,०४०।००९च् सङ्गं त्यक्त्वा फलं चैव स त्यागः सात्त्विको मतः  
०६,०४०।०१०अ न द्वेष्ट्य् अकुशलं कर्म कुशले नानुषज्जते  
०६,०४०।०१०च् त्यागी सत्त्वसमाविष्टो मेधावी छिन्नसंशयः  
०६,०४०।०११अ न हि देहभृता शक्यं त्यक्तुं कर्माण्य् अशेषतः  
०६,०४०।०११च् यस् तु कर्मफलत्यागी स त्यागीत्य् अभिधीयते  
०६,०४०।०१२अ अनिष्टम् इष्टं मिश्रं च त्रिविधं कर्मणः फलम्  
०६,०४०।०१२च् भवत्य् अत्यागिनां प्रेत्य न तु सन्न्यासिनां क्व चित्  
०६,०४०।०१३अ पञ्चैतानि महाबाहो कारणानि निबोध मे  
०६,०४०।०१३च् साङ्ख्ये कृतान्ते प्रोक्तानि सिद्धये सर्वकर्मणाम्  
०६,०४०।०१४अ अधिष्ठानं तथा कर्ता करणं च पृथग्विधम्  
०६,०४०।०१४च् विविधाश् च पृथक्चेष्टा दैवं चैवात्र पञ्चमम्  
०६,०४०।०१५अ शरीरवाङ्मनोभिर् यत् कर्म प्रारभते नरः  
०६,०४०।०१५च् न्याय्यं वा विपरीतं वा पञ्चैते तस्य हेतवः  
०६,०४०।०१६अ तत्रैवं सति कर्तारम् आत्मानं केवलं तु यः  
०६,०४०।०१६च् पश्यत्य् अकृतबुद्धित्वान् न स पश्यति दुर्मतिः  
०६,०४०।०१७अ यस्य नाहङ्कृतो भावो बुद्धिर् यस्य न लिप्यते  
०६,०४०।०१७च् हत्वापि स इमांल् लोकान् न हन्ति न निबध्यते  
०६,०४०।०१८अ ज्ञानं ज्ञेयं परिज्ञाता त्रिविधा कर्मचोदना  
०६,०४०।०१८च् करणं कर्म कर्तेति त्रिविधः कर्मसङ्ग्रहः  
०६,०४०।०१९अ ज्ञानं कर्म च कर्ता च त्रिधैव गुणभेदतः  
०६,०४०।०१९च् प्रोच्यते गुणसङ्ख्याने यथावच् छृणु तान्य् अपि  
०६,०४०।०२०अ सर्वभूतेषु येनैकं भावम् अव्ययम् ईक्षते  
०६,०४०।०२०च् अविभक्तं विभक्तेषु तज् ज्ञानं विद्धि सात्त्विकम्  
०६,०४०।०२१अ पृथक्त्वेन तु यज् ज्ञानं नानाभावान् पृथग्विधान्  
०६,०४०।०२१च् वेत्ति सर्वेषु भूतेषु तज् ज्ञानं विद्धि राजसम्  
०६,०४०।०२२अ यत् तु कृत्स्नवद् एकस्मिन् कार्ये सक्तम् अहैतुकम्  
०६,०४०।०२२च् अतत्त्वार्थवद् अल्पं च तत् तामसम् उदाहृतम्  
०६,०४०।०२३अ नियतं सङ्गरहितम् अरागद्वेषतः कृतम्  
०६,०४०।०२३च् अफलप्रेप्सुना कर्म यत् तत् सात्त्विकम् उच्यते  
०६,०४०।०२४अ यत् तु कामेप्सुना कर्म साहङ्कारेण वा पुनः  
०६,०४०।०२४च् क्रियते बहुलायासं तद् राजसम् उदाहृतम्  
०६,०४०।०२५अ अनुबन्धं क्षयं हिंसाम् अनपेक्ष्य च पौरुषम्  
०६,०४०।०२५च् मोहाद् आरभ्यते कर्म यत् तत् तामसम् उच्यते  
०६,०४०।०२६अ मुक्तसङ्गो ऽनहंवादी धृत्युत्साहसमन्वितः  
०६,०४०।०२६च् सिद्ध्यसिद्ध्योर् निर्विकारः कर्ता सात्त्विक उच्यते  
०६,०४०।०२७अ रागी कर्मफलप्रेप्सुर् लुब्धो हिंसात्मको ऽशुचिः  
०६,०४०।०२७च् हर्षशोकान्वितः कर्ता राजसः परिकीर्तितः  
०६,०४०।०२८अ अयुक्तः प्राकृतः स्तब्धः शठो नैकृतिको ऽलसः  
०६,०४०।०२८च् विषादी दीर्घसूत्री च कर्ता तामस उच्यते  
०६,०४०।०२९अ बुद्धेर् भेदं धृतेश् चैव गुणतस् त्रिविधं शृणु  
०६,०४०।०२९च् प्रोच्यमानम् अशेषेण पृथक्त्वेन धनञ्जय  
०६,०४०।०३०अ प्रवृत्तिं च निवृत्तिं च कार्याकार्ये भयाभये  
०६,०४०।०३०च् बन्धं मोक्षं च या वेत्ति बुद्धिः सा पार्थ सात्त्विकी  
०६,०४०।०३१अ यया धर्मम् अधर्मं च कार्यं चाकार्यम् एव च  
०६,०४०।०३१च् अयथावत् प्रजानाति बुद्धिः सा पार्थ राजसी  
०६,०४०।०३२अ अधर्मं धर्मम् इति या मन्यते तमसावृता  
०६,०४०।०३२च् सर्वार्थान् विपरीतांश् च बुद्धिः सा पार्थ तामसी  
०६,०४०।०३३अ धृत्या यया धारयते मनःप्राणेन्द्रियक्रियाः  
०६,०४०।०३३च् योगेनाव्यभिचारिण्या धृतिः सा पार्थ सात्त्विकी  
०६,०४०।०३४अ यया तु धर्मकामार्थान् धृत्या धारयते ऽर्जुन  
०६,०४०।०३४च् प्रसङ्गेन फलाकाङ्क्षी धृतिः सा पार्थ राजसी  
०६,०४०।०३५अ यया स्वप्नं भयं शोकं विषादं मदम् एव च  
०६,०४०।०३५च् न विमुञ्चति दुर्मेधा धृतिः सा पार्थ तामसी  
०६,०४०।०३६अ सुखं त्व् इदानीं त्रिविधं शृणु मे भरतर्षभ  
०६,०४०।०३६च् अभ्यासाद् रमते यत्र दुःखान्तं च निगच्छति  
०६,०४०।०३७अ यत् तदग्रे विषम् इव परिणामे ऽमृतोपमम्  
०६,०४०।०३७च् तत् सुखं सात्त्विकं प्रोक्तम् आत्मबुद्धिप्रसादजम्  
०६,०४०।०३८अ विषयेन्द्रियसंयोगाद् यत् तदग्रे ऽमृतोपमम्  
०६,०४०।०३८च् परिणामे विषम् इव तत् सुखं राजसं स्मृतम्  
०६,०४०।०३९अ यद् अग्रे चानुबन्धे च सुखं मोहनम् आत्मनः  
०६,०४०।०३९च् निद्रालस्यप्रमादोत्थं तत् तामसम् उदाहृतम्  
०६,०४०।०४०अ न तद् अस्ति पृथिव्यां वा दिवि देवेषु वा पुनः  
०६,०४०।०४०च् सत्त्वं प्रकृतिजैर् मुक्तं यद् एभिः स्यात् त्रिभिर् गुणैः  
०६,०४०।०४१अ ब्राह्मणक्षत्रियविशां शूद्राणां च परन्तप  
०६,०४०।०४१च् कर्माणि प्रविभक्तानि स्वभावप्रभवैर् गुणैः  
०६,०४०।०४२अ शमो दमस् तपः शौचं क्षान्तिर् आर्जवम् एव च  
०६,०४०।०४२च् ज्ञानं विज्ञानम् आस्तिक्यं ब्रह्मकर्म स्वभावजम्  
०६,०४०।०४३अ शौर्यं तेजो धृतिर् दाक्ष्यं युद्धे चाप्य् अपलायनम्  
०६,०४०।०४३च् दानम् ईश्वरभावश् च क्षत्रकर्म स्वभावजम्  
०६,०४०।०४४अ कृषिगोरक्ष्यवाणिज्यं वैश्यकर्म स्वभावजम्  
०६,०४०।०४४च् परिचर्यात्मकं कर्म शूद्रस्यापि स्वभावजम्  
०६,०४०।०४५अ स्वे स्वे कर्मण्य् अभिरतः संसिद्धिं लभते नरः  
०६,०४०।०४५च् स्वकर्मनिरतः सिद्धिं यथा विन्दति तच् छृणु  
०६,०४०।०४६अ यतः प्रवृत्तिर् भूतानां येन सर्वम् इदं ततम्  
०६,०४०।०४६च् स्वकर्मणा तम् अभ्यर्च्य सिद्धिं विन्दति मानवः  
०६,०४०।०४७अ श्रेयान् स्वधर्मो विगुणः परधर्मात् स्वनुष्ठितात्  
०६,०४०।०४७ब्*०११०_०१ स्वधर्मे निधनं श्रेयः परधर्मोदयाद् अपि  
०६,०४०।०४७च् स्वभावनियतं कर्म कुर्वन् नाप्नोति किल्बिषम्  
०६,०४०।०४८अ सहजं कर्म कौन्तेय सदोषम् अपि न त्यजेत्  
०६,०४०।०४८च् सर्वारम्भा हि दोषेण धूमेनाग्निर् इवावृताः  
०६,०४०।०४९अ असक्तबुद्धिः सर्वत्र जितात्मा विगतस्पृहः  
०६,०४०।०४९च् नैष्कर्म्यसिद्धिं परमां सन्न्यासेनाधिगच्छति  
०६,०४०।०५०अ सिद्धिं प्राप्तो यथा ब्रह्म तथाप्नोति निबोध मे  
०६,०४०।०५०च् समासेनैव कौन्तेय निष्ठा ज्ञानस्य या परा  
०६,०४०।०५१अ बुद्ध्या विशुद्धया युक्तो धृत्यात्मानं नियम्य च  
०६,०४०।०५१च् शब्दादीन् विषयांस् त्यक्त्वा रागद्वेषौ व्युदस्य च  
०६,०४०।०५२अ विविक्तसेवी लघ्वाशी यतवाक्कायमानसः  
०६,०४०।०५२च् ध्यानयोगपरो नित्यं वैराग्यं समुपाश्रितः  
०६,०४०।०५३अ अहङ्कारं बलं दर्पं कामं क्रोधं परिग्रहम्  
०६,०४०।०५३च् विमुच्य निर्ममः शान्तो ब्रह्मभूयाय कल्पते  
०६,०४०।०५४अ ब्रह्मभूतः प्रसन्नात्मा न शोचति न काङ्क्षति  
०६,०४०।०५४च् समः सर्वेषु भूतेषु मद्भक्तिं लभते पराम्  
०६,०४०।०५५अ भक्त्या माम् अभिजानाति यावान् यश् चास्मि तत्त्वतः  
०६,०४०।०५५च् ततो मां तत्त्वतो ज्ञात्वा विशते तदनन्तरम्  
०६,०४०।०५६अ सर्वकर्माण्य् अपि सदा कुर्वाणो मद्व्यपाश्रयः  
०६,०४०।०५६च् मत्प्रसादाद् अवाप्नोति शाश्वतं पदम् अव्ययम्  
०६,०४०।०५७अ चेतसा सर्वकर्माणि मयि सन्न्यस्य मत्परः  
०६,०४०।०५७च् बुद्धियोगम् उपाश्रित्य मच्चित्तः सततं भव  
०६,०४०।०५८अ मच्चित्तः सर्वदुर्गाणि मत्प्रसादात् तरिष्यसि  
०६,०४०।०५८च् अथ चेत् त्वम् अहङ्कारान् न श्रोष्यसि विनङ्क्ष्यसि  
०६,०४०।०५९अ यद् अहङ्कारम् आश्रित्य न योत्स्य इति मन्यसे  
०६,०४०।०५९च् मिथ्यैष व्यवसायस् ते प्रकृतिस् त्वां नियोक्ष्यति  
०६,०४०।०६०अ स्वभावजेन कौन्तेय निबद्धः स्वेन कर्मणा  
०६,०४०।०६०च् कर्तुं नेच्छसि यन् मोहात् करिष्यस्य् अवशो ऽपि तत्  
०६,०४०।०६१अ ईश्वरः सर्वभूतानां हृद्देशे ऽर्जुन तिष्ठति  
०६,०४०।०६१च् भ्रामयन् सर्वभूतानि यन्त्रारूढानि मायया  
०६,०४०।०६२अ तम् एव शरणं गच्छ सर्वभावेन भारत  
०६,०४०।०६२च् तत्प्रसादात् परां शान्तिं स्थानं प्राप्स्यसि शाश्वतम्  
०६,०४०।०६३अ इति ते ज्ञानम् आख्यातं गुह्याद् गुह्यतरं मया  
०६,०४०।०६३च् विमृश्यैतद् अशेषेण यथेच्छसि तथा कुरु  
०६,०४०।०६४अ सर्वगुह्यतमं भूयः शृणु मे परमं वचः  
०६,०४०।०६४च् इष्टो ऽसि मे दृढम् इति ततो वक्ष्यामि ते हितम्  
०६,०४०।०६५अ मन्मना भव मद्भक्तो मद्याजी मां नमस्कुरु  
०६,०४०।०६५च् माम् एवैष्यसि सत्यं ते प्रतिजाने प्रियो ऽसि मे  
०६,०४०।०६६अ सर्वधर्मान् परित्यज्य माम् एकं शरणं व्रज  
०६,०४०।०६६च् अहं त्वा सर्वपापेभ्यो मोक्षयिष्यामि मा शुचः  
०६,०४०।०६७अ इदं ते नातपस्काय नाभक्ताय कदा चन  
०६,०४०।०६७च् न चाशुश्रूषवे वाच्यं न च मां यो ऽभ्यसूयति  
०६,०४०।०६८अ य इदं परमं गुह्यं मद्भक्तेष्व् अभिधास्यति  
०६,०४०।०६८च् भक्तिं मयि परां कृत्वा माम् एवैष्यत्य् असंशयः  
०६,०४०।०६९अ न च तस्मान् मनुष्येषु कश् चिन् मे प्रियकृत्तमः  
०६,०४०।०६९च् भविता न च मे तस्माद् अन्यः प्रियतरो भुवि  
०६,०४०।०७०अ अध्येष्यते च य इमं धर्म्यं संवादम् आवयोः  
०६,०४०।०७०च् ज्ञानयज्ञेन तेनाहम् इष्टः स्याम् इति मे मतिः  
०६,०४०।०७१अ श्रद्धावान् अनसूयश् च शृणुयाद् अपि यो नरः  
०६,०४०।०७१च् सो ऽपि मुक्तः शुभांल् लोकान् प्राप्नुयात् पुण्यकर्मणाम्  
०६,०४०।०७२अ कच्चिद् एतच् छ्रुतं पार्थ त्वयैकाग्रेण चेतसा  
०६,०४०।०७२च् कच्चिद् अज्ञानसम्मोहः प्रनष्टस् ते धनञ्जय  
०६,०४०।०७३ अर्जुन उवाच  
०६,०४०।०७३अ नष्टो मोहः स्मृतिर् लब्धा त्वत्प्रसादान् मयाच्युत  
०६,०४०।०७३च् स्थितो ऽस्मि गतसन्देहः करिष्ये वचनं तव  
०६,०४०।०७४ सञ्जय उवाच  
०६,०४०।०७४अ इत्य् अहं वासुदेवस्य पार्थस्य च महात्मनः  
०६,०४०।०७४च् संवादम् इमम् अश्रौषम् अद्भुतं रोमहर्षणम्  
०६,०४०।०७५अ व्यासप्रसादाच् छ्रुतवान् एतद् गुह्यम् अहं परम्  
०६,०४०।०७५च् योगं योगेश्वरात् कृष्णात् साक्षात् कथयतः स्वयम्  
०६,०४०।०७६अ राजन् संस्मृत्य संस्मृत्य संवादम् इमम् अद्भुतम्  
०६,०४०।०७६च् केशवार्जुनयोः पुण्यं हृष्यामि च मुहुर् मुहुः  
०६,०४०।०७७अ तच् च संस्मृत्य संस्मृत्य रूपम् अत्यद्भुतं हरेः  
०६,०४०।०७७च् विस्मयो मे महान् राजन् हृष्यामि च पुनः पुनः  
०६,०४०।०७८अ यत्र योगेश्वरः कृष्णो यत्र पार्थो धनुर्धरः  
०६,०४०।०७८च् तत्र श्रीर् विजयो भूतिर् ध्रुवा नीतिर् मतिर् मम  
०६,०४०।०७८द्*०१११_०१ भगवद्भक्तियुक्तस्य तत्प्रसादात्मबोधतः  
०६,०४०।०७८द्*०१११_०२ सुखं बन्धविमुक्तिः स्याद् इति गीतार्थसङ्ग्रहः  
०६,०४०।०७८द्*०११२_०१ षट् शतानि सविंशानि श्लोकानां प्राह केशवः  
०६,०४०।०७८द्*०११२_०२ अर्जुनः सप्तपञ्चाशत् सप्तषष्टिस् तु सञ्जयः  
०६,०४०।०७८द्*०११२_०३ धृतराष्ट्रः श्लोकम् एकं गीताया मानम् उच्यते  
०६,०४०।०७८द्*०११३_०० वैशम्पायन उवाच  
०६,०४०।०७८द्*०११३_०१ गीता सुगीता कर्तव्या किम् अन्यैः शास्त्रविस्तरैः  
०६,०४०।०७८द्*०११३_०२ या चेयं पद्मनाभस्य मुखपद्माद् विनिःसृता  
०६,०४०।०७८द्*०११३_०३ सर्वशास्त्रमयी गीता सर्वदेवमयो हरिः  
०६,०४०।०७८द्*०११३_०४ सर्वतीर्थमयी गङ्गा सर्ववेदमयो मनुः  
०६,०४०।०७८द्*०११३_०५ गङ्गा गीता च गायत्री गोविन्देति हृदि स्थिते  
०६,०४०।०७८द्*०११३_०६ चतुर्गकारसंयुक्ते पुनर्जन्म न विद्यते  
०६,०४०।०७८द्*०११४_०१ भारतामृतसर्वस्वगीताया मथितस्य च  
०६,०४०।०७८द्*०११४_०२ सारम् उद्धृत्य कृष्णेन अर्जुनस्य मुखे हुतम्  
०६,०४०।०७८द्@००३अ_०००० अर्जुन उवाच  
०६,०४०।०७८द्@००३अ_०००१ यद् एतन् निष्कलं ब्रह्म व्योमातीतं निरञ्जनम् ।  
०६,०४०।०७८द्@००३अ_०००२ कैवल्यं केवलं शान्तं शुद्धम् अत्यन्तनिर्मलम् ॥ (१)  
०६,०४०।०७८द्@००३अ_०००३ अप्रतर्क्यम् अविज्ञेयं विनाशोत्पत्तिवर्जितम् ।  
०६,०४०।०७८द्@००३अ_०००४ श्रीभगवान् उवाच  
०६,०४०।०७८द्@००३अ_०००४ ज्ञानयोगविनिर्मुक्तं तज् ज्ञानं ब्रूहि केशव ॥ (२)  
०६,०४०।०७८द्@००३अ_०००५ सर्वतोज्योतिर् आकाशं सर्वभूतगुणान्वितम् ।  
०६,०४०।०७८द्@००३अ_०००६ सर्वतःपरमात्मानम् अक्षयं परमं पदम् ॥ (३)  
०६,०४०।०७८द्@००३अ_०००७ अनादिनिधनं देवं महाज्योतिर् अतिध्रुवम् ।  
०६,०४०।०७८द्@००३अ_०००८ अत्यन्तपरमं स्थानं शब्दादिगुणवर्जितम् ॥ (४)  
०६,०४०।०७८द्@००३अ_०००९ यत् तत् परतरं ज्योतिर् ध्रुवात् परतरं स्थितम् ।  
०६,०४०।०७८द्@००३अ_००१० आचतुर्युगम् अद्यापि कथितं न हि कस्य चित् ॥ (५)  
०६,०४०।०७८द्@००३अ_००११ आत्मदेहे मया सृष्टा प्रकृतिः क्षेत्रम् एव च ।  
०६,०४०।०७८द्@००३अ_००१२ सकलं तु भवेत् क्षेत्रं निष्कलं परमं पदम् ॥ (६)  
०६,०४०।०७८द्@००३अ_००१३ अर्जुन त्वत्प्रसादेन शृण्वन्तु मुनिसत्तमाः ।  
०६,०४०।०७८द्@००३अ_००१४ अद्य मुक्ता महाबाहो त्वत्प्रसादाद् धनञ्जय ॥ (७)  
०६,०४०।०७८द्@००३अ_००१५ प्रमाणं वेदतत्त्वानां साङ्ख्यादीन्य् अभियोगिनाम् ।  
०६,०४०।०७८द्@००३अ_००१६ तेषां न विद्यते निष्ठा सर्वैः पाषण्डिभिः सह ॥ (८)  
०६,०४०।०७८द्@००३अ_००१७ कथितं च मया ज्ञानं देवानाम् अपि दुर्लभम् ।  
०६,०४०।०७८द्@००३अ_००१८ विश्वरूपमयं दिव्यं भैरवग्रन्थिबिन्दुना ॥ (९)  
०६,०४०।०७८द्@००३अ_००१९ सुषुम्णा दक्षिणे मार्गे दर्शिता विश्वरूपिणा ।  
०६,०४०।०७८द्@००३अ_००२० अप्रकाशम् इदं प्रश्नं यन् मया कथितं तव ॥ (१०)  
०६,०४०।०७८द्@००३अ_००२१ नाग्निर् वायुर् न चाकाशं न क्षितिर् नापि वा जलम् ।  
०६,०४०।०७८द्@००३अ_००२२ न मनोबुद्ध्यहङ्कारं गूढार्थं कथितं तव ॥ (११)  
०६,०४०।०७८द्@००३अ_००२३ अनित्यो नित्यतां याति यदा भावं न पश्यति ।  
०६,०४०।०७८द्@००३अ_००२४ शून्यं निरञ्जनाकारं निर्वाणं ध्रुवम् अव्ययम् ॥ (१२)  
०६,०४०।०७८द्@००३अ_००२५ पुरुषं निर्गुणं साक्षात् सर्वतश् चैव तिष्ठति ।  
०६,०४०।०७८द्@००३अ_००२६ सर्वं तत् स्यात् परं ब्रह्म बुद्धिश् चास्य न बुध्यति ॥ (१३)  
०६,०४०।०७८द्@००३अ_००२७ प्रतिभावप्रयत्नेन हरिं त्रैलोक्यबान्धवम् ।  
०६,०४०।०७८द्@००३अ_००२८ दशमं चाङ्गुलं व्याप्य चाशाबाह्यं व्यवस्थितम् ॥ (१४)  
०६,०४०।०७८द्@००३अ_००२९ जीवो यत्र प्रलीयेत सा कला षोडशी स्मृता ।  
०६,०४०।०७८द्@००३अ_००३० तया सर्वम् इदं व्याप्तं त्रैलोक्यं सचराचरम् ॥ (१५)  
०६,०४०।०७८द्@००३अ_००३१ तच् चिन्त्यं तेन वै ज्ञानं तद् अत्राद्या उपासते ।  
०६,०४०।०७८द्@००३अ_००३२ ब्रह्मणैव हि विख्यातं वेदान्तेषु प्रकाशितम् ॥ (१६)  
०६,०४०।०७८द्@००३अ_००३३ वेदेषु वेदम् इत्य् आहुर् वेदधाम परं मतम् ।  
०६,०४०।०७८द्@००३अ_००३४ तत् परं विदितं यस्य स विप्रो वेदपारगः ॥ (१७)  
०६,०४०।०७८द्@००३अ_००३५ आहुतिः सा परा ज्ञेया सा च सन्ध्या प्रतिष्ठिता ।  
०६,०४०।०७८द्@००३अ_००३६ गायत्री सा परा ज्ञेया अजपा नाम विश्रुता ॥ (१८)  
०६,०४०।०७८द्@००३अ_००३७ तपस्य् अथ तथा वेदे मुनिभिः समुपास्यते ।  
०६,०४०।०७८द्@००३अ_००३८ तां कलां यो ऽभिजानाति स कलाज्ञो ऽभिधीयते ॥ (१९)  
०६,०४०।०७८द्@००३अ_००३९ यां ज्ञात्वा मुच्यते जन्तुर् गर्भजन्मजरादिभिः ।  
०६,०४०।०७८द्@००३अ_००४० परिज्ञानेन मुच्यन्ते नराः पातककिल्बिषैः ॥ (२०)  
०६,०४०।०७८द्@००३अ_००४१ इडा भगवती गङ्गा पिङ्गला यमुना नदी ।  
०६,०४०।०७८द्@००३अ_००४२ तयोर् मध्ये तृतीया तु तत् प्रयागम् अनुस्मरेत् ॥ (२१)  
०६,०४०।०७८द्@००३अ_००४३ इडा वै वैष्णवी नाडी ब्रह्मनाडी तु पिङ्गला ।  
०६,०४०।०७८द्@००३अ_००४४ सुषुम्णा चैश्वरी नाडी त्रिधा प्राणवहा स्मृता ।  
०६,०४०।०७८द्@००३अ_००४५ ब्रह्मा विष्णुर् महादेवो रेचकः पूरकुम्भकः ॥ (२२)  
०६,०४०।०७८द्@००३अ_००४६ सक्रान्तिविषुवच् चैव यो ऽभिजानाति विग्रहम् ।  
०६,०४०।०७८द्@००३अ_००४७ नित्ययुक्तः स योगीशो ब्रह्मविद्यां प्रपद्यते ॥ (२३)  
०६,०४०।०७८द्@००३अ_००४८ इडा वै गार्हपत्यस् तु पिङ्गलाहवनीयकः ।  
०६,०४०।०७८द्@००३अ_००४९ सुषुम्णा दक्षिणाग्निस् तु ह्य् एतद् अग्नित्रयं स्मृतम् ॥ (२४)  
०६,०४०।०७८द्@००३अ_००५० तस्य मध्ये स्थितं ज्योतिः सोममण्डलम् एव च ।  
०६,०४०।०७८द्@००३अ_००५१ सोममण्डलमध्यस्थं तन्मध्ये सूर्यमण्डलम् ॥ (२५)  
०६,०४०।०७८द्@००३अ_००५२ सूर्यमण्डलमध्यस्थो ज्वलत् तेजो हुताशनः ।  
०६,०४०।०७८द्@००३अ_००५३ हुताशनस्य मध्ये तु निर्धूमाङ्गारवर्चसम् ॥ (२६)  
०६,०४०।०७८द्@००३अ_००५४ तत्रास्थितो महात्मासौ योगिभिस् तु प्रगीयते ।  
०६,०४०।०७८द्@००३अ_००५५ सुगीतं चैव कर्तव्यं मन एकाग्रचेतसा ॥ (२७)  
०६,०४०।०७८द्@००३अ_००५६ शिवो बिन्दुः शिवो देवो घर्घरामृतवर्चसा ।  
०६,०४०।०७८द्@००३अ_००५७ निखिलं पूरयेद् देहं विषदाहज्वरापहम् ॥ (२८)  
०६,०४०।०७८द्@००३अ_००५८ सर्पवत्कुटिलाकारसुषुम्णावेष्टितां तनुम् ।  
०६,०४०।०७८द्@००३अ_००५९ मकारवेष्टितां कृत्वा मातृवत् परियोजयेत् ॥ (२९)  
०६,०४०।०७८द्@००३अ_००६० त्रिस्थानं च त्रिमात्रं च त्रिब्रह्म च त्रिरक्षरम् ।  
०६,०४०।०७८द्@००३अ_००६१ अर्धमात्रं च यो वेत्ति स भवेद् वेदपारगः ॥ (३०)  
०६,०४०।०७८द्@००३अ_००६२ सर्वतःपाणिपादं तत् सर्वतोक्षिशिरोमुखम् ।  
०६,०४०।०७८द्@००३अ_००६३ अर्जुन उवाच  
०६,०४०।०७८द्@००३अ_००६३ निर्मलं विमलाकारं शुद्धस्फटिकसन्निभम् ॥ (३१)  
०६,०४०।०७८द्@००३अ_००६४ जीवो जीवति जीवेन नास्ति जीवम् अजीवितम् ।  
०६,०४०।०७८द्@००३अ_००६५ श्रीभगवान् उवाच  
०६,०४०।०७८द्@००३अ_००६५ निर्गतः सह सङ्गेन स जीवः केन जीवति ॥ (३२)  
०६,०४०।०७८द्@००३अ_००६६ मुखनासिकयोर् मध्ये प्राणः सञ्चरते सदा ।  
०६,०४०।०७८द्@००३अ_००६७ आकाशं पिबते नित्यं स जीवस् तेन जीवति ॥ (३३)  
०६,०४०।०७८द्@००३अ_००६८ काकीमुखं ककारान्तं मकारं चेतनानुगम् ।  
०६,०४०।०७८द्@००३अ_००६९ अकारस्य तु लुप्तस्य को ऽर्थः सम्प्रतिपद्यते ॥ (३४)  
०६,०४०।०७८द्@००३अ_००७० तावत् पश्येत् खगाकारं खकारं तु विचिन्तयेत् ।  
०६,०४०।०७८द्@००३अ_००७१ खमध्ये कुरु चात्मानम् आत्ममध्यं च खं कुरु ॥ (३५)  
०६,०४०।०७८द्@००३अ_००७२ खमध्ये च प्रवेष्टव्यं खं च ब्रह्म सनातनम् ।  
०६,०४०।०७८द्@००३अ_००७३ आत्मानं खमयं कृत्वा न किं चिद् अपि चिन्तयेत् ॥ (३६)  
०६,०४०।०७८द्@००३अ_००७४ ऊर्ध्वशून्यम् अधःशून्यं मध्येशून्यं निरामयम् ।  
०६,०४०।०७८द्@००३अ_००७५ त्रिशून्यं यो ऽभिजानाति स भवेत् कुलनन्दनः ॥ (३७)  
०६,०४०।०७८द्@००३अ_००७६ तस्य भावस्य भावात्मा भावना नैव युज्यते ।  
०६,०४०।०७८द्@००३अ_००७७ अनावृत्तस्य शब्दस्य तस्य शब्दस्य यो गतिः ॥ (३८)  
०६,०४०।०७८द्@००३अ_००७८ तत् पदं विदितं येन स योगी छिन्नसंशयः ।  
०६,०४०।०७८द्@००३अ_००७९ पुण्यपापहराश् चैव ये चान्ये पञ्चदैवताः ॥ (३९)  
०६,०४०।०७८द्@००३अ_००८० जीविनः सह गच्छन्ति यावत् तत्त्वं न विन्दति ।  
०६,०४०।०७८द्@००३अ_००८१ पापं दहति ज्ञानाग्निः पुण्येन सोमसूर्ययोः ॥ (४०)  
०६,०४०।०७८द्@००३अ_००८२ पुण्यपापविनिर्मुक्तिर् एष योगो ऽभिधीयते ।  
०६,०४०।०७८द्@००३अ_००८३ धृतिरोधि मनोधीति सन्तोषं समिधामृतम् ॥ (४१)  
०६,०४०।०७८द्@००३अ_००८४ इन्द्रियाणि पशुं कृत्वा यो यजेत स दीक्षितः ।  
०६,०४०।०७८द्@००३अ_००८५ परं ब्रह्माधिगच्छन्ति शब्दब्रह्मविचिन्तनात् ॥ (४२)  
०६,०४०।०७८द्@००३अ_००८६ सकले दृष्टपारो ऽपि भावं युञ्जति युञ्जति ।  
०६,०४०।०७८द्@००३अ_००८७ निष्कले दर्शनं नास्ति स्वभावो भावं युञ्जति ॥ (४३)  
०६,०४०।०७८द्@००३अ_००८८ तालुमूले च लम्पायां त्रिकूटं त्रिपथान्तरम् ।  
०६,०४०।०७८द्@००३अ_००८९ एकं तत्त्वं विजानीयाद् विघ्नस्यायतनं महत् ॥ (४४)  
०६,०४०।०७८द्@००३अ_००९० ॥॥  
०६,०४०।०७८द्@००३अ_००९१ ॥॥  
०६,०४०।०७८द्@००३अ_००९२ ॥॥  
०६,०४०।०७८द्@००३अ_००९३ ॥॥  
०६,०४०।०७८द्@००३अ_००९४ ॥॥  
०६,०४०।०७८द्@००३अ_००९५ ॥॥  
०६,०४०।०७८द्@००३अ_००९६ ॥॥  
०६,०४०।०७८द्@००३अ_००९७ ॥॥  
०६,०४०।०७८द्@००३अ_००९८ ॥॥  
०६,०४०।०७८द्@००३अ_००९९ ॥॥  
०६,०४०।०७८द्@००३अ_०१०० ॥॥  
०६,०४०।०७८द्@००३अ_०१०१ ॥॥  
०६,०४०।०७८द्@००३अ_०१०२ छिन्नमूलस्य वृक्षस्य यथा जन्म न विद्यते ।  
०६,०४०।०७८द्@००३अ_०१०३ ज्ञानदग्धशरीरस्य पुनर् देहो न विद्यते ॥ (४५)  
०६,०४०।०७८द्@००३अ_०१०४ गीताः सुगीताः कर्तव्याः किम् अन्यैः शास्त्रसङ्ग्रहैः ।  
०६,०४०।०७८द्@००३अ_०१०५ याः पुरा पद्मनाभस्य मुखपद्माद् विनिःसृताः ॥ (४६)  
०६,०४०।०७८द्@००३अ_०१०६ गीतागाङ्गोदकं पीत्वा पुनर्जन्म न विद्यते ।  
०६,०४०।०७८द्@००३अ_०१०७ सर्वशास्त्रमयी गीता सर्वधर्ममयो हरिः ॥ (४७)  
०६,०४०।०७८द्@००३अ_०१०८ सर्वतीर्थमयी गङ्गा सर्वपापक्षयङ्करी ।  
०६,०४०।०७८द्@००३अ_०१०९ सर्वभोगमयश् चायं सर्वमोक्षमयो ह्य् अयम् ॥ (४८)  
०६,०४०।०७८द्@००३अ_०११० गीता गङ्गा च गायत्री गोविन्दो हृदि संस्थिताः ।  
०६,०४०।०७८द्@००३अ_०१११ चतुर्गकारस्मरणात् पुनर्जन्म न विद्यते ॥ (४९)  
०६,०४०।०७८द्@००३अ_०११२ गीतासारं पठेद् यस् तु ह्य् अच्युतस्य च सन्निधौ ।  
०६,०४०।०७८द्@००३अ_०११३ तस्माद् गुणसहस्रेण विष्णोर् निर्वचनं यथा ॥ (५०)  
०६,०४०।०७८द्@००३अ_०११४ ॥॥  
०६,०४०।०७८द्@००३अ_०११५ ॥॥  
०६,०४०।०७८द्@००३अ_०११६ एतत् पुण्यं पापहरं धन्यं दुःस्वप्ननाशनम् ।  
०६,०४०।०७८द्@००३अ_०११७ पठतां शृण्वतां चैव विष्णोर् माहात्म्यम् उत्तमम् ॥ (५१)  
०६,०४०।०७८द्@००३ब्_०००० अर्जुन उवाच  
०६,०४०।०७८द्@००३ब्_०००१ यद् एतन् निष्कलं ब्रह्म व्योमातीतं निरञ्जनम् ।  
०६,०४०।०७८द्@००३ब्_०००२ कैवल्यं केवलं शान्तं शुद्धम् अत्यन्तनिर्मलम् ॥ (१)  
०६,०४०।०७८द्@००३ब्_०००३ अप्रतर्क्यम् अविज्ञेयं विनाशोत्पत्तिवर्जितम् ।  
०६,०४०।०७८द्@००३ब्_०००४ श्रीभगवान् उवाच  
०६,०४०।०७८द्@००३ब्_०००४ ज्ञानयोगविनिर्मुक्तं तज् ज्ञानं ब्रूहि केशव ॥ (२)  
०६,०४०।०७८द्@००३ब्_०००५ सर्वतोज्योतिर् आकाशं सर्वभूतगुणान्वितम् ।  
०६,०४०।०७८द्@००३ब्_०००६ सर्वतःपरमात्मानम् अक्षयं परमं पदम् ॥ (३)  
०६,०४०।०७८द्@००३ब्_०००७ अनादिनिधनं देवं महाज्योतिर् अतिध्रुवम् ।  
०६,०४०।०७८द्@००३ब्_०००८ अत्यन्तपरमं स्थानं शब्दादिगुणवर्जितम् ॥ (४)  
०६,०४०।०७८द्@००३ब्_०००९ यत् तत् परतरं ज्योतिर् ध्रुवात् परतरं स्थितम् ।  
०६,०४०।०७८द्@००३ब्_००१० आचतुर्युगम् अद्यापि कथितं न हि कस्य चित् ॥ (५)  
०६,०४०।०७८द्@००३ब्_००११ आत्मदेहे मया सृष्टा प्रकृतिः क्षेत्रम् एव च ।  
०६,०४०।०७८द्@००३ब्_००१२ सकलं तु भवेत् क्षेत्रं निष्कलं परमं पदम् ॥ (६)  
०६,०४०।०७८द्@००३ब्_००१३ अर्जुन त्वत्प्रसादेन शृण्वन्तु मुनिसत्तमाः ।  
०६,०४०।०७८द्@००३ब्_००१४ अद्य मुक्ता महाबाहो त्वत्प्रसादाद् धनञ्जय ॥ (७)  
०६,०४०।०७८द्@००३ब्_००१५ प्रमाणं वेदतत्त्वानां साङ्ख्यादीन्य् अभियोगिनाम् ।  
०६,०४०।०७८द्@००३ब्_००१६ तेषां न विद्यते निष्ठा सर्वैः पाषण्डिभिः सह ॥ (८)  
०६,०४०।०७८द्@००३ब्_००१७ कथितं च मया ज्ञानं देवानाम् अपि दुर्लभम् ।  
०६,०४०।०७८द्@००३ब्_००१८ विश्वरूपमयं दिव्यं भैरवग्रन्थिबिन्दुना ॥ (९)  
०६,०४०।०७८द्@००३ब्_००१९ अप्रकाशम् इदं प्रश्नं यन् मया कथितं तव ।  
०६,०४०।०७८द्@००३ब्_००२० वाङ्मयं सर्वशास्त्राणाम् अतिसूक्ष्मं चराचरम् ॥ (१०)  
०६,०४०।०७८द्@००३ब्_००२१ नाग्निर् वायुर् न चाकाशं न क्षितिर् नापि वा जलम् ।  
०६,०४०।०७८द्@००३ब्_००२२ न मनोबुद्ध्यहङ्कारं गूढार्थं कथितं तव ॥ (११)  
०६,०४०।०७८द्@००३ब्_००२३ अनित्यो नित्यतां याति यदा भावं न पश्यति ।  
०६,०४०।०७८द्@००३ब्_००२४ शून्यं निरञ्जनाकारं निर्वाणं ध्रुवम् अव्ययम् ॥ (१२)  
०६,०४०।०७८द्@००३ब्_००२५ पुरुषं निर्गुणं साक्षात् सर्वतश् चैव तिष्ठति ।  
०६,०४०।०७८द्@००३ब्_००२६ सर्वं तत् स्यात् परं ब्रह्म बुद्धिश् चास्य न बुध्यति ॥ (१३)  
०६,०४०।०७८द्@००३ब्_००२७ प्रतिभावप्रयत्नेन हरिं त्रैलोक्यबान्धवम् ।  
०६,०४०।०७८द्@००३ब्_००२८ दशमं चाङ्गुलं व्याप्य चाशाबाह्यं व्यवस्थितम् ॥ (१४)  
०६,०४०।०७८द्@००३ब्_००२९ जीवो यत्र प्रलीयेत सा कला षोडशी स्मृता ।  
०६,०४०।०७८द्@००३ब्_००३० तया सर्वम् इदं व्याप्तं त्रैलोक्यं सचराचरम् ॥ (१५)  
०६,०४०।०७८द्@००३ब्_००३१ तच् चिन्त्यं तेन वै ज्ञानं तद् अत्राद्या उपासते ।  
०६,०४०।०७८द्@००३ब्_००३२ ब्रह्मणैव हि विख्यातं वेदान्तेषु प्रकाशितम् ॥ (१६)  
०६,०४०।०७८द्@००३ब्_००३३ वेदेषु वेदम् इत्य् आहुर् वेदधाम परं मतम् ।  
०६,०४०।०७८द्@००३ब्_००३४ तत् परं विदितं यस्य स विप्रो वेदपारगः ॥ (१७)  
०६,०४०।०७८द्@००३ब्_००३५ आहुतिः सा परा ज्ञेया सा च सन्ध्या प्रतिष्ठिता ।  
०६,०४०।०७८द्@००३ब्_००३६ गायत्री सा परा ज्ञेया अजपा नाम विश्रुता ॥ (१८)  
०६,०४०।०७८द्@००३ब्_००३७ तपस्य् अथ तथा वेदे मुनिभिः समुपास्यते ।  
०६,०४०।०७८द्@००३ब्_००३८ तां कलां यो ऽभिजानाति स कलाज्ञो ऽभिधीयते ॥ (१९)  
०६,०४०।०७८द्@००३ब्_००३९ यां ज्ञात्वा मुच्यते जन्तुर् गर्भजन्मजरादिभिः ।  
०६,०४०।०७८द्@००३ब्_००४० परिज्ञानेन मुच्यन्ते नराः पातककिल्बिषैः ॥ (२०)  
०६,०४०।०७८द्@००३ब्_००४१ इडा भगवती गङ्गा पिङ्गला यमुना नदी ।  
०६,०४०।०७८द्@००३ब्_००४२ तयोर् मध्ये तृतीया तु तत् प्रयागम् अनुस्मरेत् ॥ (२१)  
०६,०४०।०७८द्@००३ब्_००४३ इडा वै वैष्णवी नाडी ब्रह्मनाडी तु पिङ्गला ।  
०६,०४०।०७८द्@००३ब्_००४४ सुषुम्णा चैश्वरी नाडी त्रिधा प्राणवहा स्मृता ।  
०६,०४०।०७८द्@००३ब्_००४५ ब्रह्मा विष्णुर् महादेवो रेचकः पूरकुम्भकः ॥ (२२)  
०६,०४०।०७८द्@००३ब्_००४६ सक्रान्तिविषुवच् चैव यो ऽभिजानाति विग्रहम् ।  
०६,०४०।०७८द्@००३ब्_००४७ नित्ययुक्तः स योगीशो ब्रह्मविद्यां प्रपद्यते ॥ (२३)  
०६,०४०।०७८द्@००३ब्_००४८ इडा वै गार्हपत्यस् तु पिङ्गलाहवनीयकः ।  
०६,०४०।०७८द्@००३ब्_००४९ सुषुम्णा दक्षिणाग्निस् तु ह्य् एतद् अग्नित्रयं स्मृतम् ॥ (२४)  
०६,०४०।०७८द्@००३ब्_००५० तस्य मध्ये स्थितं ज्योतिः सोममण्डलम् एव च ।  
०६,०४०।०७८द्@००३ब्_००५१ सोममण्डलमध्यस्थं तन्मध्ये सूर्यमण्डलम् ॥ (२५)  
०६,०४०।०७८द्@००३ब्_००५२ सूर्यमण्डलमध्यस्थो ज्वलत् तेजो हुताशनः ।  
०६,०४०।०७८द्@००३ब्_००५३ हुताशनस्य मध्ये तु निर्धूमाङ्गारवर्चसम् ॥ (२६)  
०६,०४०।०७८द्@००३ब्_००५४ तत्रास्थितो महात्मासौ योगिभिस् तु प्रगीयते ।  
०६,०४०।०७८द्@००३ब्_००५५ सुगीतं चैव कर्तव्यं मन एकाग्रचेतसा ॥ (२७)  
०६,०४०।०७८द्@००३ब्_००५६ शिवो बिन्दुः शिवो देवो घर्घरामृतवर्चसा ।  
०६,०४०।०७८द्@००३ब्_००५७ निखिलं पूरयेद् देहं विषदाहज्वरापहम् ॥ (२८)  
०६,०४०।०७८द्@००३ब्_००५८ सर्पवत्कुटिलाकारसुषुम्णावेष्टितां तनुम् ।  
०६,०४०।०७८द्@००३ब्_००५९ मकारवेष्टितां कृत्वा मातृवत् परियोजयेत् ॥ (२९)  
०६,०४०।०७८द्@००३ब्_००६० त्रिस्थानं च त्रिमात्रं च त्रिब्रह्म च त्रिरक्षरम् ।  
०६,०४०।०७८द्@००३ब्_००६१ अर्धमात्रं च यो वेत्ति स भवेद् वेदपारगः ॥ (३०)  
०६,०४०।०७८द्@००३ब्_००६२ सर्वतःपाणिपादं तत् सर्वतोक्षिशिरोमुखम् ।  
०६,०४०।०७८द्@००३ब्_००६३ अर्जुन उवाच  
०६,०४०।०७८द्@००३ब्_००६३ निर्मलं विमलाकारं शुद्धस्फटिकसन्निभम् ॥ (३१)  
०६,०४०।०७८द्@००३ब्_००६४ स्थावरं जङ्गमं चैव यत् किं चित् सचराचरम् ।  
०६,०४०।०७८द्@००३ब्_००६५ श्रीभगवान् उवाच  
०६,०४०।०७८द्@००३ब्_००६५ जीवो जीवति जीवेन स जीवः केन जीवति ॥ (३२)  
०६,०४०।०७८द्@००३ब्_००६६ मुखनासिकयोर् मध्ये प्राणः सञ्चरते सदा ।  
०६,०४०।०७८द्@००३ब्_००६७ आकाशं पिबते नित्यं स जीवस् तेन जीवति ॥ (३३)  
०६,०४०।०७८द्@००३ब्_००६८ काकीमुखं ककारान्तं मकारं चेतनानुगम् ।  
०६,०४०।०७८द्@००३ब्_००६९ अकारस्य तु लुप्तस्य को ऽर्थः सम्प्रतिपद्यते ॥ (३४)  
०६,०४०।०७८द्@००३ब्_००७० तावत् पश्येत् खगाकारं खकारं तु विचिन्तयेत् ।  
०६,०४०।०७८द्@००३ब्_००७१ खमध्ये कुरु चात्मानम् आत्ममध्यं च खं कुरु ॥ (३५)  
०६,०४०।०७८द्@००३ब्_००७२ खमध्ये च प्रवेष्टव्यं खं च ब्रह्म सनातनम् ।  
०६,०४०।०७८द्@००३ब्_००७३ आत्मानं खमयं कृत्वा न किं चिद् अपि चिन्तयेत् ॥ (३६)  
०६,०४०।०७८द्@००३ब्_००७४ ऊर्ध्वशून्यम् अधःशून्यं मध्येशून्यं निरामयम् ।  
०६,०४०।०७८द्@००३ब्_००७५ त्रिशून्यं यो ऽभिजानाति स भवेत् कुलनन्दनः ॥ (३७)  
०६,०४०।०७८द्@००३ब्_००७६ अमात्रशब्दरहितं स्वरव्यञ्जनवर्जितम् ।  
०६,०४०।०७८द्@००३ब्_००७७ बिन्दुनादकलातीतं यस् तं वेद स वेदवित् ॥ (३८)  
०६,०४०।०७८द्@००३ब्_००७८ सम्प्राप्ते ज्ञानविज्ञाने ज्ञेये च हृदि संस्थिते ।  
०६,०४०।०७८द्@००३ब्_००७९ लब्धशान्तपदे भावे न योगो न च धारणा ॥ (३९)  
०६,०४०।०७८द्@००३ब्_००८० वेदादौ यः सुरः प्रोक्तो वेदान्ते च प्रतिष्ठितः ।  
०६,०४०।०७८द्@००३ब्_००८१ तस्य प्रकृतिलीनस्य यः परः स महेश्वरः ॥ (४०)  
०६,०४०।०७८द्@००३ब्_००८२ ना नावार्थी भवेत् तावद् यावत् पारं न गच्छति ।  
०६,०४०।०७८द्@००३ब्_००८३ उत्तीर्णे तु परे पारे किं नावा वै प्रयोजनम् ॥ (४१)  
०६,०४०।०७८द्@००३ब्_००८४ दूरस्थो नापि दूरस्थः पिण्डस्थः पिण्डवर्जितः ।  
०६,०४०।०७८द्@००३ब्_००८५ अर्जुन उवाच  
०६,०४०।०७८द्@००३ब्_००८५ अमलो निर्मलः सूक्ष्मः सर्वव्यापी निरञ्जनः ॥ (४२)  
०६,०४०।०७८द्@००३ब्_००८६ अक्षराणि समात्राणि सर्वे बिन्दुसमाश्रिताः ।  
०६,०४०।०७८द्@००३ब्_००८७ श्रीभगवान् उवाच  
०६,०४०।०७८द्@००३ब्_००८७ बिन्दुर् भिद्यति नादेन स नादः केन भिद्यते ॥ (४३)  
०६,०४०।०७८द्@००३ब्_००८८ ओङ्कारध्वनिनादेन वायुः संहरणान्तिकम् ।  
०६,०४०।०७८द्@००३ब्_००८९ निरालम्भस् तु निर्देहो यत्र नादो लयं गतः ॥ (४४)  
०६,०४०।०७८द्@००३ब्_००८९ अर्जुन उवाच  
०६,०४०।०७८द्@००३ब्_००९० बाह्येन व्यापितं व्योम व्योम चाननुनासिकम् ।  
०६,०४०।०७८द्@००३ब्_००९१ श्रीभगवान् उवाच  
०६,०४०।०७८द्@००३ब्_००९१ अधश् चोर्ध्वं कथं चैव कण्ठे चैव निरञ्जनः ॥ (४५)  
०६,०४०।०७८द्@००३ब्_००९२ अनूष्मम् अव्यञ्जकम् अस्वरं यत्  
०६,०४०।०७८द्@००३ब्_००९३ तत् तालुकण्ठेष्व् अनुनासिकं च ।  
०६,०४०।०७८द्@००३ब्_००९४ अरेफजातं शुभम् ऊष्मवर्जितं  
०६,०४०।०७८द्@००३ब्_००९५ न दुष्कराणां कुरुते कदा चित् ॥ (४६)  
०६,०४०।०७८द्@००३ब्_००९६ आकाशम् अप्य् अनाकाशं पुरुषत्वे प्रतिष्ठितम् ।  
०६,०४०।०७८द्@००३ब्_००९७ शब्दं गुणम् इवाकाशं निःशब्दं ब्रह्म चोच्यते ॥ (४७)  
०६,०४०।०७८द्@००३ब्_००९८ सर्वगं सर्वबोधादि वासनाजालवर्जितम् ।  
०६,०४०।०७८द्@००३ब्_००९९ इन्द्रियाणां निरोधेन देहे पश्यन्ति मानवाः ॥ (४८)  
०६,०४०।०७८द्@००३ब्_०१०० देहे नष्टे कुतो बुद्धिर् ज्ञानं विज्ञानम् एव च ।  
०६,०४०।०७८द्@००३ब्_०१०१ ज्ञानं विज्ञानयुक्तं च रक्षणीयं प्रयत्नतः । (४९)  
०६,०४०।०७८द्@००३ब्_०१०२ छिन्नमूलस्य वृक्षस्य यथा जन्म न विद्यते ।  
०६,०४०।०७८द्@००३ब्_०१०३ ज्ञानदग्धशरीरस्य पुनर् देहो न विद्यते ॥ (५०)  
०६,०४०।०७८द्@००३ब्_०१०४ गीताः सुगीताः कर्तव्याः किम् अन्यैः शास्त्रसङ्ग्रहैः ।  
०६,०४०।०७८द्@००३ब्_०१०५ याः पुरा पद्मनाभस्य मुखपद्मविनिःसृताः ॥ (५१)  
०६,०४०।०७८द्@००३ब्_०१०६ गीतागङ्गोदकं पीत्वा पुनर्जन्म न विद्यते ।  
०६,०४०।०७८द्@००३ब्_०१०७ सर्वशास्त्रमयी गीता सर्वधर्ममयो हरिः ॥ (५२)  
०६,०४०।०७८द्@००३ब्_०१०८ सर्वतीर्थमयी गङ्गा सर्वपापक्षयङ्करी ।  
०६,०४०।०७८द्@००३ब्_०१०९ सर्वभोगमयश् चायं सर्वमोक्षमयो ह्य् अयम् ॥ (५३)  
०६,०४०।०७८द्@००३ब्_०११० गकारपूर्वाश् चत्वारो रक्षन्ति महतो भयात् ।  
०६,०४०।०७८द्@००३ब्_०१११ गीता गङ्गा च गायत्री गोविन्दो हृदि संस्थिताः ॥ (५४)  
०६,०४०।०७८द्@००३ब्_०११२ स्नातो वा यदि वास्नातः शुचिर् वा यदि वाशुचिः ।  
०६,०४०।०७८द्@००३ब्_०११३ यः स्मरेत् पुण्डरीकाक्षं स बाह्याभ्यन्तरे शुचिः ॥ (५५)  
०६,०४०।०७८द्@००३ब्_०११४ स गच्छेत् तत्क्षणात् प्रायो ब्रह्ममूर्ते नमो ऽस्तु ते ।  
०६,०४०।०७८द्@००३ब्_०११५ गीतासारं पठेद् यस् तु विष्णुलोके महीयते ॥ (५६)  
०६,०४०।०७८द्@००३ब्_०११६ एतत् पुण्यं पापहरं धन्यं दुःस्वप्ननाशनम् ।  
०६,०४०।०७८द्@००३ब्_०११७ पठतां शृण्वतां चैव विष्णोर् माहात्म्यम् उत्तमम् ॥ (५७)  
०६,०४१।००१ सञ्जय उवाच  
०६,०४१।००१*०११५_०१ प्रबोधितः स तु तदा विष्णुना विश्वमूर्तिना  
०६,०४१।००१*०११५_०२ अविनाशिस्वरूपं च दृष्ट्वा तत्त्वेन फाल्गुनः  
०६,०४१।००१*०११५_०३ कृत्रिमं तु जगद्रूपं ज्ञात्वा युद्धोद्यतो ऽभवत्  
०६,०४१।००१*०११५_०४ देवदत्तं समायुज्य शस्त्राणि जगृहे पुनः  
०६,०४१।००१अ ततो धनञ्जयं दृष्ट्वा बाणगाण्डीवधारिणम्  
०६,०४१।००१च् पुनर् एव महानादं व्यसृजन्त महारथाः  
०६,०४१।००२अ पाण्डवाः सोमकाश् चैव ये चैषाम् अनुयायिनः  
०६,०४१।००२च् दध्मुश् च मुदिताः शङ्खान् वीराः सागरसम्भवान्  
०६,०४१।००३अ ततो भेर्यश् च पेश्यश् च क्रकचा गोविषाणिकाः  
०६,०४१।००३च् सहसैवाभ्यहन्यन्त ततः शब्दो महान् अभूत्  
०६,०४१।००४अ अथ देवाः सगन्धर्वाः पितरश् च जनेश्वर  
०६,०४१।००४च् सिद्धचारणसङ्घाश् च समीयुस् ते दिदृक्षया  
०६,०४१।००५अ ऋषयश् च महाभागाः पुरस्कृत्य शतक्रतुम्  
०६,०४१।००५च् समीयुस् तत्र सहिता द्रष्टुं तद् वैशसं महत्  
०६,०४१।००५द्*०११६_०१ ते सेने स्तिमिते चास्तां वीक्षमाणे परस्परम्  
०६,०४१।००५द्*०११६_०२ गङ्गायमुनयोर् वेगौ यथैवैत्य परस्परम्  
०६,०४१।००५द्*०११६_०३ एवं प्रवृत्ते ते सेने निःशब्दे जनसंसदि  
०६,०४१।००५द्*०११६_०४ चित्रे इव पटालेख्ये दर्शनीयतरे शुभे  
०६,०४१।००६अ ततो युधिष्ठिरो दृष्ट्वा युद्धाय सुसमुद्यते  
०६,०४१।००६च् ते सेने सागरप्रख्ये मुहुः प्रचलिते नृप  
०६,०४१।००७अ विमुच्य कवचं वीरो निक्षिप्य च वरायुधम्  
०६,०४१।००७च् अवरुह्य रथात् तूर्णं पद्भ्याम् एव कृताञ्जलिः  
०६,०४१।००८अ पितामहम् अभिप्रेक्ष्य धर्मराजो युधिष्ठिरः  
०६,०४१।००८च् वाग्यतः प्रययौ येन प्राङ्मुखो रिपुवाहिनीम्  
०६,०४१।००९अ तं प्रयान्तम् अभिप्रेक्ष्य कुन्तीपुत्रो धनञ्जयः  
०६,०४१।००९च् अवतीर्य रथात् तूर्णं भ्रातृभिः सहितो ऽन्वयात्  
०६,०४१।००९द्*०११७_०१ भीतं युधिष्ठिरं मत्वा भीमसेनः प्रतापवान्  
०६,०४१।०१०अ वासुदेवश् च भगवान् पृष्ठतो ऽनुजगाम ह  
०६,०४१।०१०ब्*०११८_०१ सात्यकिश् चार्जुनश् चैव अभिमन्युश् च वीर्यवान्  
०६,०४१।०१०च् यथामुख्याश् च राजानस् तम् अन्वाजग्मुर् उत्सुकाः  
०६,०४१।०११ अर्जुन उवाच  
०६,०४१।०११अ किं ते व्यवसितं राजन् यद् अस्मान् अपहाय वै  
०६,०४१।०११च् पद्भ्याम् एव प्रयातो ऽसि प्राङ्मुखो रिपुवाहिनीम्  
०६,०४१।०१२ भीमसेन उवाच  
०६,०४१।०१२अ क्व गमिष्यसि राजेन्द्र निक्षिप्तकवचायुधः  
०६,०४१।०१२च् दंशितेष्व् अरिसैन्येषु भ्रातॄन् उत्सृज्य पार्थिव  
०६,०४१।०१३ नकुल उवाच  
०६,०४१।०१३अ एवङ्गते त्वयि ज्येष्ठे मम भ्रातरि भारत  
०६,०४१।०१३च् भीर् मे दुनोति हृदयं ब्रूहि गन्ता भवान् क्व नु  
०६,०४१।०१३द्*०११९_०१ क्वैवं गमिष्यसि श्रेष्ठ त्यक्त्वास्मान् दुर्बलो यथा  
०६,०४१।०१३द्*०११९_०२ राजा हि त्वं महाबाहो वाग्यतो मन्युमान् इव  
०६,०४१।०१४ सहदेव उवाच  
०६,०४१।०१४अ अस्मिन् रणसमूहे वै वर्तमाने महाभये  
०६,०४१।०१४च् योद्धव्ये क्व नु गन्तासि शत्रून् अभिमुखो नृप  
०६,०४१।०१५ सञ्जय उवाच  
०६,०४१।०१५अ एवम् आभाष्यमाणो ऽपि भ्रातृभिः कुरुनन्दन  
०६,०४१।०१५च् नोवाच वाग्यतः किं चिद् गच्छत्य् एव युधिष्ठिरः  
०६,०४१।०१६अ तान् उवाच महाप्राज्ञो वासुदेवो महामनाः  
०६,०४१।०१६च् अभिप्रायो ऽस्य विज्ञातो मयेति प्रहसन्न् इव  
०६,०४१।०१७अ एष भीष्मं तथा द्रोणं गौतमं शल्यम् एव च  
०६,०४१।०१७च् अनुमान्य गुरून् सर्वान् योत्स्यते पार्थिवो ऽरिभिः  
०६,०४१।०१८अ श्रूयते हि पुराकल्पे गुरून् अननुमान्य यः  
०६,०४१।०१८च् युध्यते स भवेद् व्यक्तम् अपध्यातो महत्तरैः  
०६,०४१।०१८द्*०१२०_०१ युद्धायावतरत्य् एव तस्य नास्ति जयो रणे  
०६,०४१।०१८द्*०१२०_०२ यस् तु युद्धे समुत्पन्ने गुरून् दृष्ट्वाथ दंशितान्  
०६,०४१।०१९अ अनुमान्य यथाशास्त्रं यस् तु युध्येन् महत्तरैः  
०६,०४१।०१९च् ध्रुवस् तस्य जयो युद्धे भवेद् इति मतिर् मम  
०६,०४१।०२०अ एवं ब्रुवति कृष्णे तु धार्तराष्ट्रचमूं प्रति  
०६,०४१।०२०ब्*०१२१_०१ नेत्रैर् अनिमिषैः सर्वे प्रेक्षन्ते स्म युधिष्ठिरम्  
०६,०४१।०२०च् हाहाकारो महान् आसीन् निःशब्दास् त्व् अपरे ऽभवन्  
०६,०४१।०२१अ दृष्ट्वा युधिष्ठिरं दूराद् धार्तराष्ट्रस्य सैनिकाः  
०६,०४१।०२१च् मिथः सङ्कथयां चक्रुर् नेशो ऽस्ति कुलपांसनः  
०६,०४१।०२२अ व्यक्तं भीत इवाभ्येति राजासौ भीष्मम् अन्तिकात्  
०६,०४१।०२२च् युधिष्ठिरः ससोदर्यः शरणार्थं प्रयाचकः  
०६,०४१।०२३अ धनञ्जये कथं नाथे पाण्डवे च वृकोदरे  
०६,०४१।०२३च् नकुले सहदेवे च भीतो ऽभ्येति च पाण्डवः  
०६,०४१।०२४अ न नूनं क्षत्रियकुले जातः सम्प्रथिते भुवि  
०६,०४१।०२४च् यथास्य हृदयं भीतम् अल्पसत्त्वस्य संयुगे  
०६,०४१।०२५अ ततस् ते क्षत्रियाः सर्वे प्रशंसन्ति स्म कौरवान्  
०६,०४१।०२५च् हृष्टाः सुमनसो भूत्वा चैलानि दुधुवुः पृथक्  
०६,०४१।०२६अ व्यनिन्दन्त ततः सर्वे योधास् तत्र विशां पते  
०६,०४१।०२६च् युधिष्ठिरं ससोदर्यं सहितं केशवेन ह  
०६,०४१।०२७अ ततस् तत् कौरवं सैन्यं धिक्कृत्वा तु युधिष्ठिरम्  
०६,०४१।०२७च् निःशब्दम् अभवत् तूर्णं पुनर् एव विशां पते  
०६,०४१।०२८अ किं नु वक्ष्यति राजासौ किं भीष्मः प्रतिवक्ष्यति  
०६,०४१।०२८ब्*०१२२_०१ किं नु वक्ष्यति राजासौ धर्मपुत्रो युधिष्ठिरः  
०६,०४१।०२८ब्*०१२२_०२ किं नु वक्ष्यति भीष्मो ऽसौ भरतानां धुरन्धरः  
०६,०४१।०२८च् किं भीमः समरश्लाघी किं नु कृष्णार्जुनाव् इति  
०६,०४१।०२९अ विवक्षितं किम् अस्येति संशयः सुमहान् अभूत्  
०६,०४१।०२९च् उभयोः सेनयो राजन् युधिष्ठिरकृते तदा  
०६,०४१।०३०अ स विगाह्य चमूं शत्रोः शरशक्तिसमाकुलाम्  
०६,०४१।०३०च् भीष्मम् एवाभ्ययात् तूर्णं भ्रातृभिः परिवारितः  
०६,०४१।०३१अ तम् उवाच ततः पादौ कराभ्यां पीड्य पाण्डवः  
०६,०४१।०३१च् भीष्मं शान्तनवं राजा युद्धाय समुपस्थितम्  
०६,०४१।०३२ युधिष्ठिर उवाच  
०६,०४१।०३२अ आमन्त्रये त्वां दुर्धर्ष योत्स्ये तात त्वया सह  
०६,०४१।०३२च् अनुजानीहि मां तात आशिषश् च प्रयोजय  
०६,०४१।०३२द्*०१२३_०१ जयेयं च रिपून् सर्वान् अनुज्ञातस् त्वयानघ  
०६,०४१।०३२द्*०१२३_०२ युध्यन्तं मां रणे वीर त्वम् अनुज्ञातुम् अर्हसि  
०६,०४१।०३३ भीष्म उवाच  
०६,०४१।०३३अ यद्य् एवं नाभिगच्छेथा युधि मां पृथिवीपते  
०६,०४१।०३३च् शपेयं त्वां महाराज पराभावाय भारत  
०६,०४१।०३४अ प्रीतो ऽस्मि पुत्र युध्यस्व जयम् आप्नुहि पाण्डव  
०६,०४१।०३४च् यत् ते ऽभिलषितं चान्यत् तद् अवाप्नुहि संयुगे  
०६,०४१।०३५अ व्रियतां च वरः पार्थ किम् अस्मत्तो ऽभिकाङ्क्षसि  
०६,०४१।०३५च् एवं गते महाराज न तवास्ति पराजयः  
०६,०४१।०३६अ अर्थस्य पुरुषो दासो दासस् त्व् अर्थो न कस्य चित्  
०६,०४१।०३६च् इति सत्यं महाराज बद्धो ऽस्म्य् अर्थेन कौरवैः  
०६,०४१।०३७अ अतस् त्वां क्लीबवद् वाक्यं ब्रवीमि कुरुनन्दन  
०६,०४१।०३७च् हृतो ऽस्म्य् अर्थेन कौरव्य युद्धाद् अन्यत् किम् इच्छसि  
०६,०४१।०३८ युधिष्ठिर उवाच  
०६,०४१।०३८अ मन्त्रयस्व महाप्राज्ञ हितैषी मम नित्यशः  
०६,०४१।०३८च् युध्यस्व कौरवस्यार्थे ममैष सततं वरः  
०६,०४१।०३९ भीष्म उवाच  
०६,०४१।०३९अ राजन् किम् अत्र साह्यं ते करोमि कुरुनन्दन  
०६,०४१।०३९ब्*०१२४_०१ मन्त्रयिष्याम्य् अहं राजन् यच् च ते हितम् उत्तमम्  
०६,०४१।०३९च् कामं योत्स्ये परस्यार्थे ब्रूहि यत् ते विवक्षितम्  
०६,०४१।०४० युधिष्ठिर उवाच  
०६,०४१।०४०अ कथं जयेयं सङ्ग्रामे भवन्तम् अपराजितम्  
०६,०४१।०४०च् एतन् मे मन्त्रय हितं यदि श्रेयः प्रपश्यसि  
०६,०४१।०४१ भीष्म उवाच  
०६,०४१।०४१अ न तं पश्यामि कौन्तेय यो मां युध्यन्तम् आहवे  
०६,०४१।०४१च् विजयेत पुमान् कश् चिद् अपि साक्षाच् छतक्रतुः  
०६,०४१।०४२ युधिष्ठिर उवाच  
०६,०४१।०४२अ हन्त पृच्छामि तस्मात् त्वां पितामह नमो ऽस्तु ते  
०६,०४१।०४२च् जयोपायं ब्रवीहि त्वम् आत्मनः समरे परैः  
०६,०४१।०४३ भीष्म उवाच  
०६,०४१।०४३अ न शत्रुं तात पश्यामि समरे यो जयेत माम्  
०६,०४१।०४३ब्*०१२५_०१ अयुध्यमानं संहत्य सौहृदेन परिप्लुतम्  
०६,०४१।०४३ब्*०१२५_०२ न्यस्तशस्त्रं निरुद्योगं हन्युर् मा शत्रवो युधि  
०६,०४१।०४३ब्*०१२५_०३ निक्षिप्तशस्त्रे पतिते विमुक्तकवचे तथा  
०६,०४१।०४३ब्*०१२५_०४ द्रवमाणे च भीते च तवास्मीति च यो वदेत्  
०६,०४१।०४३ब्*०१२५_०५ स्त्रियां स्त्रीनामधेये च विकले चैकपुत्रके  
०६,०४१।०४३ब्*०१२५_०६ अप्रसूते च हीने च न युद्धं रोचयाम्य् अहम्  
०६,०४१।०४३ब्*०१२५_०७ इदं च गदितं पार्थ परमं व्रतम् आहवे  
०६,०४१।०४३च् न तावन् मृत्युकालो मे पुनरागमनं कुरु  
०६,०४१।०४४ सञ्जय उवाच  
०६,०४१।०४४अ ततो युधिष्ठिरो वाक्यं भीष्मस्य कुरुनन्दन  
०६,०४१।०४४च् शिरसा प्रतिजग्राह भूयस् तम् अभिवाद्य च  
०६,०४१।०४५अ प्रायात् पुनर् महाबाहुर् आचार्यस्य रथं प्रति  
०६,०४१।०४५च् पश्यतां सर्वसैन्यानां मध्येन भ्रातृभिः सह  
०६,०४१।०४६अ स द्रोणम् अभिवाद्याथ कृत्वा चैव प्रदक्षिणम्  
०६,०४१।०४६च् उवाच वाचा दुर्धर्षम् आत्मनिःश्रेयसं वचः  
०६,०४१।०४७अ आमन्त्रये त्वां भगवन् योत्स्ये विगतकल्मषः  
०६,०४१।०४७च् जयेयं च रिपून् सर्वान् अनुज्ञातस् त्वया द्विज  
०६,०४१।०४८ द्रोण उवाच  
०६,०४१।०४८अ यदि मां नाभिगच्छेथा युद्धाय कृतनिश्चयः  
०६,०४१।०४८च् शपेयं त्वां महाराज पराभावाय सर्वशः  
०६,०४१।०४९अ तद् युधिष्ठिर तुष्टो ऽस्मि पूजितश् च त्वयानघ  
०६,०४१।०४९च् अनुजानामि युध्यस्व विजयं समवाप्नुहि  
०६,०४१।०५०अ करवाणि च ते कामं ब्रूहि यत् ते ऽभिकाङ्क्षितम्  
०६,०४१।०५०च् एवं गते महाराज युद्धाद् अन्यत् किम् इच्छसि  
०६,०४१।०५१अ अर्थस्य पुरुषो दासो दासस् त्व् अर्थो न कस्य चित्  
०६,०४१।०५१च् इति सत्यं महाराज बद्धो ऽस्म्य् अर्थेन कौरवैः  
०६,०४१।०५२अ अतस् त्वां क्लीबवद् ब्रूमो युद्धाद् अन्यत् किम् इच्छसि  
०६,०४१।०५२च् योत्स्यामि कौरवस्यार्थे तवाशास्यो जयो मया  
०६,०४१।०५३ युधिष्ठिर उवाच  
०६,०४१।०५३अ जयम् आशास्स्व मे ब्रह्मन् मन्त्रयस्व च मद्धितम्  
०६,०४१।०५३च् युध्यस्व कौरवस्यार्थे वर एष वृतो मया  
०६,०४१।०५४ द्रोण उवाच  
०६,०४१।०५४अ ध्रुवस् ते विजयो राजन् यस्य मन्त्री हरिस् तव  
०६,०४१।०५४च् अहं च त्वाभिजानामि रणे शत्रून् विजेष्यसि  
०६,०४१।०५५अ यतो धर्मस् ततः कृष्णो यतः कृष्णस् ततो जयः  
०६,०४१।०५५च् युध्यस्व गच्छ कौन्तेय पृच्छ मां किं ब्रवीमि ते  
०६,०४१।०५६ युधिष्ठिर उवाच  
०६,०४१।०५६अ पृच्छामि त्वां द्विजश्रेष्ठ शृणु मे यद् विवक्षितम्  
०६,०४१।०५६च् कथं जयेयं सङ्ग्रामे भवन्तम् अपराजितम्  
०६,०४१।०५७ द्रोण उवाच  
०६,०४१।०५७अ न ते ऽस्ति विजयस् तावद् यावद् युध्याम्य् अहं रणे  
०६,०४१।०५७च् ममाशु निधने राजन् यतस्व सह सोदरैः  
०६,०४१।०५८ युधिष्ठिर उवाच  
०६,०४१।०५८अ हन्त तस्मान् महाबाहो वधोपायं वदात्मनः  
०६,०४१।०५८च् आचार्य प्रणिपत्यैष पृच्छामि त्वां नमो ऽस्तु ते  
०६,०४१।०५९ द्रोण उवाच  
०६,०४१।०५९अ न शत्रुं तात पश्यामि यो मां हन्याद् रणे स्थितम्  
०६,०४१।०५९च् युध्यमानं सुसंरब्धं शरवर्षौघवर्षिणम्  
०६,०४१।०६०अ ऋते प्रायगतं राजन् न्यस्तशस्त्रम् अचेतनम्  
०६,०४१।०६०च् हन्यान् मां युधि योधानां सत्यम् एतद् ब्रवीमि ते  
०६,०४१।०६१अ शस्त्रं चाहं रणे जह्यां श्रुत्वा सुमहद् अप्रियम्  
०६,०४१।०६१च् श्रद्धेयवाक्यात् पुरुषाद् एतत् सत्यं ब्रवीमि ते  
०६,०४१।०६२ सञ्जय उवाच  
०६,०४१।०६२अ एतच् छ्रुत्वा महाराज भारद्वाजस्य धीमतः  
०६,०४१।०६२च् अनुमान्य तम् आचार्यं प्रायाच् छारद्वतं प्रति  
०६,०४१।०६३अ सो ऽभिवाद्य कृपं राजा कृत्वा चापि प्रदक्षिणम्  
०६,०४१।०६३च् उवाच दुर्धर्षतमं वाक्यं वाक्यविशारदः  
०६,०४१।०६४अ अनुमानये त्वां योत्स्यामि गुरो विगतकल्मषः  
०६,०४१।०६४च् जयेयं च रिपून् सर्वान् अनुज्ञातस् त्वयानघ  
०६,०४१।०६५ कृप उवाच  
०६,०४१।०६५अ यदि मां नाभिगच्छेथा युद्धाय कृतनिश्चयः  
०६,०४१।०६५च् शपेयं त्वां महाराज पराभावाय सर्वशः  
०६,०४१।०६५द्*०१२६_०१ किं ते करोमि वै कामं ब्रूहि पाण्डवनन्दन  
०६,०४१।०६५द्*०१२६_०२ एवं गते महाराज युद्धाद् अन्यत् किम् इच्छसि  
०६,०४१।०६६अ अर्थस्य पुरुषो दासो दासस् त्व् अर्थो न कस्य चित्  
०६,०४१।०६६च् इति सत्यं महाराज बद्धो ऽस्म्य् अर्थेन कौरवैः  
०६,०४१।०६७अ तेषाम् अर्थे महाराज योद्धव्यम् इति मे मतिः  
०६,०४१।०६७च् अतस् त्वां क्लीबवद् ब्रूमि युद्धाद् अन्यत् किम् इच्छसि  
०६,०४१।०६८ युधिष्ठिर उवाच  
०६,०४१।०६८अ हन्त पृच्छामि ते तस्माद् आचार्य शृणु मे वचः  
०६,०४१।०६८ब्*०१२७_०१ वधोपायं ब्रवीहि त्वम् आत्मनः समरे परैः  
०६,०४१।०६९ सञ्जय उवाच  
०६,०४१।०६९अ इत्य् उक्त्वा व्यथितो राजा नोवाच गतचेतनः  
०६,०४१।०६९च् तं गौतमः प्रत्युवाच विज्ञायास्य विवक्षितम्  
०६,०४१।०६९ए अवध्यो ऽहं महीपाल युध्यस्व जयम् आप्नुहि  
०६,०४१।०७०अ प्रीतस् त्व् अभिगमेनाहं जयं तव नराधिप  
०६,०४१।०७०च् आशासिष्ये सदोत्थाय सत्यम् एतद् ब्रवीमि ते  
०६,०४१।०७१अ एतच् छ्रुत्वा महाराज गौतमस्य वचस् तदा  
०६,०४१।०७१च् अनुमान्य कृपं राजा प्रययौ येन मद्रराट्  
०६,०४१।०७२अ स शल्यम् अभिवाद्याथ कृत्वा चाभिप्रदक्षिणम्  
०६,०४१।०७२च् उवाच राजा दुर्धर्षम् आत्मनिःश्रेयसं वचः  
०६,०४१।०७३अ अनुमानये त्वां योत्स्यामि गुरो विगतकल्मषः  
०६,०४१।०७३च् जयेयं च महाराज अनुज्ञातस् त्वया रिपून्  
०६,०४१।०७४ शल्य उवाच  
०६,०४१।०७४अ यदि मां नाभिगच्छेथा युद्धाय कृतनिश्चयः  
०६,०४१।०७४च् शपेयं त्वां महाराज पराभावाय वै रणे  
०६,०४१।०७५अ तुष्टो ऽस्मि पूजितश् चास्मि यत् काङ्क्षसि तद् अस्तु ते  
०६,०४१।०७५च् अनुजानामि चैव त्वां युध्यस्व जयम् आप्नुहि  
०६,०४१।०७६अ ब्रूहि चैव परं वीर केनार्थः किं ददामि ते  
०६,०४१।०७६च् एवं गते महाराज युद्धाद् अन्यत् किम् इच्छसि  
०६,०४१।०७७अ अर्थस्य पुरुषो दासो दासस् त्व् अर्थो न कस्य चित्  
०६,०४१।०७७च् इति सत्यं महाराज बद्धो ऽस्म्य् अर्थेन कौरवैः  
०६,०४१।०७७द्*०१२८_०१ तेषाम् अर्थे महाराज योद्धव्यम् इति मे मतिः  
०६,०४१।०७८अ करिष्यामि हि ते कामं भागिनेय यथेप्सितम्  
०६,०४१।०७८च् ब्रवीम्य् अतः क्लीबवत् त्वां युद्धाद् अन्यत् किम् इच्छसि  
०६,०४१।०७९ युधिष्ठिर उवाच  
०६,०४१।०७९अ मन्त्रयस्व महाराज नित्यं मद्धितम् उत्तमम्  
०६,०४१।०७९च् कामं युध्य परस्यार्थे वरम् एतद् वृणोम्य् अहम्  
०६,०४१।०८० शल्य उवाच  
०६,०४१।०८०अ ब्रूहि किम् अत्र साह्यं ते करोमि नृपसत्तम  
०६,०४१।०८०च् कामं योत्स्ये परस्यार्थे वृतो ऽस्म्य् अर्थेन कौरवैः  
०६,०४१।०८१ युधिष्ठिर उवाच  
०६,०४१।०८१अ स एव मे वरः सत्य उद्योगे यस् त्वया कृतः  
०६,०४१।०८१च् सूतपुत्रस्य सङ्ग्रामे कार्यस् तेजोवधस् त्वया  
०६,०४१।०८१द्*०१२९_०१ त्वां हि योक्ष्यति सूतत्वे सूतपुत्रस्य मातुल  
०६,०४१।०८१द्*०१२९_०२ दुर्योधनो रणे शूरम् इति मे नैष्ठिकी मतिः  
०६,०४१।०८२ शल्य उवाच  
०६,०४१।०८२अ सम्पत्स्यत्य् एष ते कामः कुन्तीपुत्र यथेप्सितः  
०६,०४१।०८२च् गच्छ युध्यस्व विस्रब्धं प्रतिजाने जयं तव  
०६,०४१।०८३ सञ्जय उवाच  
०६,०४१।०८३अ अनुमान्याथ कौन्तेयो मातुलं मद्रकेश्वरम्  
०६,०४१।०८३च् निर्जगाम महासैन्याद् भ्रातृभिः परिवारितः  
०६,०४१।०८४अ वासुदेवस् तु राधेयम् आहवे ऽभिजगाम वै  
०६,०४१।०८४च् तत एनम् उवाचेदं पाण्डवार्थे गदाग्रजः  
०६,०४१।०८५अ श्रुतं मे कर्ण भीष्मस्य द्वेषात् किल न योत्स्यसि  
०६,०४१।०८५च् अस्मान् वरय राधेय यावद् भीष्मो न हन्यते  
०६,०४१।०८६अ हते तु भीष्मे राधेय पुनर् एष्यसि संयुगे  
०६,०४१।०८६च् धार्तराष्ट्रस्य साहाय्यं यदि पश्यसि चेत् समम्  
०६,०४१।०८७ कर्ण उवाच  
०६,०४१।०८७अ न विप्रियं करिष्यामि धार्तराष्ट्रस्य केशव  
०६,०४१।०८७च् त्यक्तप्राणं हि मां विद्धि दुर्योधनहितैषिणम्  
०६,०४१।०८८ सञ्जय उवाच  
०६,०४१।०८८अ तच् छ्रुत्वा वचनं कृष्णः सन्न्यवर्तत भारत  
०६,०४१।०८८च् युधिष्ठिरपुरोगैश् च पाण्डवैः सह सङ्गतः  
०६,०४१।०८९अ अथ सैन्यस्य मध्ये तु प्राक्रोशत् पाण्डवाग्रजः  
०६,०४१।०८९च् यो ऽस्मान् वृणोति तद् अहं वरये साह्यकारणात्  
०६,०४१।०९०अ अथ तान् समभिप्रेक्ष्य युयुत्सुर् इदम् अब्रवीत्  
०६,०४१।०९०च् प्रीतात्मा धर्मराजानं कुन्तीपुत्रं युधिष्ठिरम्  
०६,०४१।०९१अ अहं योत्स्यामि मिषतः संयुगे धार्तराष्ट्रजान्  
०६,०४१।०९१च् युष्मदर्थे महाराज यदि मां वृणुषे ऽनघ  
०६,०४१।०९२ युधिष्ठिर उवाच  
०६,०४१।०९२अ एह्य् एहि सर्वे योत्स्यामस् तव भ्रातॄन् अपण्डितान्  
०६,०४१।०९२च् युयुत्सो वासुदेवश् च वयं च ब्रूम सर्वशः  
०६,०४१।०९२द्*०१३०_०१ न भविष्यन्ति ते बाला धार्तराष्ट्रा न संशयः  
०६,०४१।०९३अ वृणोमि त्वां महाबाहो युध्यस्व मम कारणात्  
०६,०४१।०९३च् त्वयि पिण्डश् च तन्तुश् च धृतराष्ट्रस्य दृश्यते  
०६,०४१।०९३द्*०१३१_०१ ततो जलक्रिया चैव त्वया कार्या तथैव च  
०६,०४१।०९४अ भजस्वास्मान् राजपुत्र भजमानान् महाद्युते  
०६,०४१।०९४च् न भविष्यति दुर्बुद्धिर् धार्तराष्ट्रो ऽत्यमर्षणः  
०६,०४१।०९५ सञ्जय उवाच  
०६,०४१।०९५अ ततो युयुत्सुः कौरव्यः परित्यज्य सुतांस् तव  
०६,०४१।०९५ब्*०१३२_०१ स सत्यम् इति मन्वानो युधिष्ठिरवचस् तदा  
०६,०४१।०९५च् जगाम पाण्डुपुत्राणां सेनां विश्राव्य दुन्दुभिम्  
०६,०४१।०९५द्*०१३३_०१ सबलो धार्तराष्ट्रस्य कुत्सयन् कर्म दुष्कृतम्  
०६,०४१।०९६अ ततो युधिष्ठिरो राजा सम्प्रहृष्टः सहानुजैः  
०६,०४१।०९६च् जग्राह कवचं भूयो दीप्तिमत् कनकोज्ज्वलम्  
०६,०४१।०९७अ प्रत्यपद्यन्त ते सर्वे रथान् स्वान् पुरुषर्षभाः  
०६,०४१।०९७च् ततो व्यूहं यथापूर्वं प्रत्यव्यूहन्त ते पुनः  
०६,०४१।०९८अ अवादयन् दुन्दुभींश् च शतशश् चैव पुष्करान्  
०६,०४१।०९८च् सिंहनादांश् च विविधान् विनेदुः पुरुषर्षभाः  
०६,०४१।०९९अ रथस्थान् पुरुषव्याघ्रान् पाण्डवान् प्रेक्ष्य पार्थिवाः  
०६,०४१।०९९च् धृष्टद्युम्नादयः सर्वे पुनर् जहृषिरे मुदा  
०६,०४१।१००अ गौरवं पाण्डुपुत्राणां मान्यान् मानयतां च तान्  
०६,०४१।१००च् दृष्ट्वा महीक्षितस् तत्र पूजयां चक्रिरे भृशम्  
०६,०४१।१०१अ सौहृदं च कृपां चैव प्राप्तकालं महात्मनाम्  
०६,०४१।१०१च् दयां च ज्ञातिषु परां कथयां चक्रिरे नृपाः  
०६,०४१।१०२अ साधु साध्व् इति सर्वत्र निश्चेरुः स्तुतिसंहिताः  
०६,०४१।१०२च् वाचः पुण्याः कीर्तिमतां मनोहृदयहर्षिणीः  
०६,०४१।१०३अ म्लेच्छाश् चार्याश् च ये तत्र ददृशुः शुश्रुवुस् तदा  
०६,०४१।१०३च् वृत्तं तत् पाण्डुपुत्राणां रुरुदुस् ते सगद्गदाः  
०६,०४१।१०४अ ततो जघ्नुर् महाभेरीः शतशश् चैव पुष्करान्  
०६,०४१।१०४च् शङ्खांश् च गोक्षीरनिभान् दध्मुर् हृष्टा मनस्विनः  
०६,०४२।०००*०१३४_०० भगवान् उवाच (सिच्)  
०६,०४२।०००*०१३४_०१ कृष्णं कमलपत्राक्षं पुण्यश्रवणकीर्तनम्  
०६,०४२।०००*०१३४_०२ वासुदेवं जगद्योनिं नौमि नारायणं हरिम्  
०६,०४२।००१ धृतराष्ट्र उवाच  
०६,०४२।००१अ एवं व्यूढेष्व् अनीकेषु मामकेष्व् इतरेषु च  
०६,०४२।००१च् के पूर्वं प्राहरंस् तत्र कुरवः पाण्डवास् तथा  
०६,०४२।००२ सञ्जय उवाच  
०६,०४२।००२अ भ्रातृभिः सहितो राजन् पुत्रो दुर्योधनस् तव  
०६,०४२।००२च् भीष्मं प्रमुखतः कृत्वा प्रययौ सह सेनया  
०६,०४२।००३अ तथैव पाण्डवाः सर्वे भीमसेनपुरोगमाः  
०६,०४२।००३च् भीष्मेण युद्धम् इच्छन्तः प्रययुर् हृष्टमानसाः  
०६,०४२।००४अ क्ष्वेडाः किलकिलाशब्दाः क्रकचा गोविषाणिकाः  
०६,०४२।००४च् भेरीमृदङ्गमुरजा हयकुञ्जरनिस्वनाः  
०६,०४२।००५अ उभयोः सेनयो राजंस् ततस् ते ऽस्मान् समाद्रवन्  
०६,०४२।००५च् वयं प्रतिनदन्तश् च तदासीत् तुमुलं महत्  
०६,०४२।००६अ महान्त्य् अनीकानि महासमुच्छ्रये; समागमे पाण्डवधार्तराष्ट्रयोः  
०६,०४२।००६च् चकम्पिरे शङ्खमृदङ्गनिस्वनैः; प्रकम्पितानीव वनानि वायुना  
०६,०४२।००७अ नरेन्द्रनागाश्वरथाकुलानाम्; अभ्यायतीनाम् अशिवे मुहूर्ते  
०६,०४२।००७च् बभूव घोषस् तुमुलश् चमूनाम्; वातोद्धुतानाम् इव सागराणाम्  
०६,०४२।००८अ तस्मिन् समुत्थिते शब्दे तुमुले लोमहर्षणे  
०६,०४२।००८च् भीमसेनो महाबाहुः प्राणदद् गोवृषो यथा  
०६,०४२।००९अ शङ्खदुन्दुभिनिर्घोषं वारणानां च बृंहितम्  
०६,०४२।००९च् सिंहनादं च सैन्यानां भीमसेनरवो ऽभ्यभूत्  
०६,०४२।०१०अ हयानां हेषमाणानाम् अनीकेषु सहस्रशः  
०६,०४२।०१०च् सर्वान् अभ्यभवच् छब्दान् भीमसेनस्य निस्वनः  
०६,०४२।०११अ तं श्रुत्वा निनदं तस्य सैन्यास् तव वितत्रसुः  
०६,०४२।०११च् जीमूतस्येव नदतः शक्राशनिसमस्वनम्  
०६,०४२।०१२अ वाहनानि च सर्वाणि शकृन्मूत्रं प्रसुस्रुवुः  
०६,०४२।०१२च् शब्देन तस्य वीरस्य सिंहस्येवेतरे मृगाः  
०६,०४२।०१३अ दर्शयन् घोरम् आत्मानं महाभ्रम् इव नादयन्  
०६,०४२।०१३च् विभीषयंस् तव सुतांस् तव सेनां समभ्ययात्  
०६,०४२।०१४अ तम् आयान्तं महेष्वासं सोदर्याः पर्यवारयन्  
०६,०४२।०१४च् छादयन्तः शरव्रातैर् मेघा इव दिवाकरम्  
०६,०४२।०१५अ दुर्योधनश् च पुत्रस् ते दुर्मुखो दुःसहः शलः  
०६,०४२।०१५च् दुःशासनश् चातिरथस् तथा दुर्मर्षणो नृप  
०६,०४२।०१६अ विविंशतिश् चित्रसेनो विकर्णश् च महारथः  
०६,०४२।०१६च् पुरुमित्रो जयो भोजः सौमदत्तिश् च वीर्यवान्  
०६,०४२।०१७अ महाचापानि धुन्वन्तो जलदा इव विद्युतः  
०६,०४२।०१७च् आददानाश् च नाराचान् निर्मुक्ताशीविषोपमान्  
०६,०४२।०१८अ अथ तान् द्रौपदीपुत्राः सौभद्रश् च महारथः  
०६,०४२।०१८च् नकुलः सहदेवश् च धृष्टद्युम्नश् च पार्षतः  
०६,०४२।०१९अ धार्तराष्ट्रान् प्रतिययुर् अर्दयन्तः शितैः शरैः  
०६,०४२।०१९च् वज्रैर् इव महावेगैः शिखराणि धराभृताम्  
०६,०४२।०२०अ तस्मिन् प्रथमसम्मर्दे भीमज्यातलनिस्वने  
०६,०४२।०२०च् तावकानां परेषां च नासीत् कश् चित् पराङ्मुखः  
०६,०४२।०२१अ लाघवं द्रोणशिष्याणाम् अपश्यं भरतर्षभ  
०६,०४२।०२१च् निमित्तवेधिनां राजञ् शरान् उत्सृजतां भृशम्  
०६,०४२।०२२अ नोपशाम्यति निर्घोषो धनुषां कूजतां तथा  
०६,०४२।०२२च् विनिश्चेरुः शरा दीप्ता ज्योतींषीव नभस्तलात्  
०६,०४२।०२३अ सर्वे त्व् अन्ये महीपालाः प्रेक्षका इव भारत  
०६,०४२।०२३च् ददृशुर् दर्शनीयं तं भीमं ज्ञातिसमागमम्  
०६,०४२।०२४अ ततस् ते जातसंरम्भाः परस्परकृतागसः  
०६,०४२।०२४च् अन्योन्यस्पर्धया राजन् व्यायच्छन्त महारथाः  
०६,०४२।०२५अ कुरुपाण्डवसेने ते हस्त्यश्वरथसङ्कुले  
०६,०४२।०२५च् शुशुभाते रणे ऽतीव पटे चित्रगते इव  
०६,०४२।०२६अ ततस् ते पार्थिवाः सर्वे प्रगृहीतशरासनाः  
०६,०४२।०२६च् सहसैन्याः समापेतुः पुत्रस्य तव शासनात्  
०६,०४२।०२६द्*०१३५_०१ तेषाम् आधावतां तत्र गजाश्वकलिलो महान्  
०६,०४२।०२६द्*०१३५_०२ सिंहनादरवोन्मिश्रः शङ्खभेरीसमाकुलः  
०६,०४२।०२६द्*०१३५_०३ स घोषवाञ् शरग्राहो धनुर्नागो ऽसिकच्छपः  
०६,०४२।०२६द्*०१३५_०४ व्यावल्गितपुरोवात आसीत् क्षुब्धाब्धिवत् स्वनः  
०६,०४२।०२७अ युधिष्ठिरेण चादिष्टाः पार्थिवास् ते सहस्रशः  
०६,०४२।०२७च् विनदन्तः समापेतुः पुत्रस्य तव वाहिनीम्  
०६,०४२।०२८अ उभयोः सेनयोस् तीव्रः सैन्यानां स समागमः  
०६,०४२।०२८च् अन्तर्धीयत चादित्यः सैन्येन रजसावृतः  
०६,०४२।०२९अ प्रयुद्धानां प्रभग्नानां पुनरावर्तताम् अपि  
०६,०४२।०२९च् नात्र स्वेषां परेषां वा विशेषः समजायत  
०६,०४२।०३०अ तस्मिंस् तु तुमुले युद्धे वर्तमाने महाभये  
०६,०४२।०३०च् अति सर्वाण्य् अनीकानि पिता ते ऽभिव्यरोचत  
०६,०४३।००१ सञ्जय उवाच  
०६,०४३।००१अ पूर्वाह्णे तस्य रौद्रस्य युद्धम् अह्नो विशां पते  
०६,०४३।००१च् प्रावर्तत महाघोरं राज्ञां देहावकर्तनम्  
०६,०४३।००२अ कुरूणां पाण्डवानां च सङ्ग्रामे विजिगीषताम्  
०६,०४३।००२च् सिंहानाम् इव संह्रादो दिवम् उर्वीं च नादयन्  
०६,०४३।००३अ आसीत् किलकिलाशब्दस् तलशङ्खरवैः सह  
०६,०४३।००३च् जज्ञिरे सिंहनादाश् च शूराणां प्रतिगर्जताम्  
०६,०४३।००४अ तलत्राभिहताश् चैव ज्याशब्दा भरतर्षभ  
०६,०४३।००४च् पत्तीनां पादशब्दाश् च वाजिनां च महास्वनाः  
०६,०४३।००५अ तोत्त्राङ्कुशनिपाताश् च आयुधानां च निस्वनाः  
०६,०४३।००५च् घण्टाशब्दाश् च नागानाम् अन्योन्यम् अभिधावताम्  
०६,०४३।००६अ तस्मिन् समुदिते शब्दे तुमुले लोमहर्षणे  
०६,०४३।००६च् बभूव रथनिर्घोषः पर्जन्यनिनदोपमः  
०६,०४३।००७अ ते मनः क्रूरम् आधाय समभित्यक्तजीविताः  
०६,०४३।००७च् पाण्डवान् अभ्यवर्तन्त सर्व एवोच्छ्रितध्वजाः  
०६,०४३।००८अ स्वयं शान्तनवो राजन्न् अभ्यधावद् धनञ्जयम्  
०६,०४३।००८च् प्रगृह्य कार्मुकं घोरं कालदण्डोपमं रणे  
०६,०४३।००९अ अर्जुनो ऽपि धनुर् गृह्य गाण्डीवं लोकविश्रुतम्  
०६,०४३।००९च् अभ्यधावत तेजस्वी गाङ्गेयं रणमूर्धनि  
०६,०४३।०१०अ ताव् उभौ कुरुशार्दूलौ परस्परवधैषिणौ  
०६,०४३।०१०च् गाङ्गेयस् तु रणे पार्थं विद्ध्वा नाकम्पयद् बली  
०६,०४३।०१०ए तथैव पाण्डवो राजन् भीष्मं नाकम्पयद् युधि  
०६,०४३।०११अ सात्यकिश् च महेष्वासः कृतवर्माणम् अभ्ययात्  
०६,०४३।०११च् तयोः समभवद् युद्धं तुमुलं लोमहर्षणम्  
०६,०४३।०१२अ सात्यकिः कृतवर्माणं कृतवर्मा च सात्यकिम्  
०६,०४३।०१२च् आनर्छतुः शरैर् घोरैस् तक्षमाणौ परस्परम्  
०६,०४३।०१३अ तौ शराचितसर्वाङ्गौ शुशुभाते महाबलौ  
०६,०४३।०१३च् वसन्ते पुष्पशबलौ पुष्पिताव् इव किंशुकौ  
०६,०४३।०१४अ अभिमन्युर् महेष्वासो बृहद्बलम् अयोधयत्  
०६,०४३।०१४च् ततः कोसलको राजा सौभद्रस्य विशां पते  
०६,०४३।०१४ए ध्वजं चिच्छेद समरे सारथिं च न्यपातयत्  
०६,०४३।०१५अ सौभद्रस् तु ततः क्रुद्धः पातिते रथसारथौ  
०६,०४३।०१५च् बृहद्बलं महाराज विव्याध नवभिः शरैः  
०६,०४३।०१६अ अथापराभ्यां भल्लाभ्यां पीताभ्याम् अरिमर्दनः  
०६,०४३।०१६च् ध्वजम् एकेन चिच्छेद पार्ष्णिम् एकेन सारथिम्  
०६,०४३।०१६ए अन्योन्यं च शरैस् तीक्ष्णैः क्रुद्धौ राजंस् ततक्षतुः  
०६,०४३।०१७अ मानिनं समरे दृप्तं कृतवैरं महारथम्  
०६,०४३।०१७च् भीमसेनस् तव सुतं दुर्योधनम् अयोधयत्  
०६,०४३।०१८अ ताव् उभौ नरशार्दूलौ कुरुमुख्यौ महाबलौ  
०६,०४३।०१८च् अन्योन्यं शरवर्षाभ्यां ववृषाते रणाजिरे  
०६,०४३।०१८द्*०१३६_०१ तौ वीराव् अतिसंरब्धौ कृतिनौ विषमे स्थितौ  
०६,०४३।०१९अ तौ तु वीक्ष्य महात्मानौ कृतिनौ चित्रयोधिनौ  
०६,०४३।०१९च् विस्मयः सर्वभूतानां समपद्यत भारत  
०६,०४३।०२०अ दुःशासनस् तु नकुलं प्रत्युद्याय महारथम्  
०६,०४३।०२०च् अविध्यन् निशितैर् बाणैर् बहुभिर् मर्मभेदिभिः  
०६,०४३।०२१अ तस्य माद्रीसुतः केतुं सशरं च शरासनम्  
०६,०४३।०२१च् चिच्छेद निशितैर् बाणैः प्रहसन्न् इव भारत  
०६,०४३।०२१ए अथैनं पञ्चविंशत्या क्षुद्रकाणां समार्दयत्  
०६,०४३।०२२अ पुत्रस् तु तव दुर्धर्षो नकुलस्य महाहवे  
०६,०४३।०२२च् युगेषां चिच्छिदे बाणैर् ध्वजं चैव न्यपातयत्  
०६,०४३।०२३अ दुर्मुखः सहदेवं तु प्रत्युद्याय महाबलम्  
०६,०४३।०२३च् विव्याध शरवर्षेण यतमानं महाहवे  
०६,०४३।०२४अ सहदेवस् ततो वीरो दुर्मुखस्य महाहवे  
०६,०४३।०२४च् शरेण भृशतीक्ष्णेन पातयाम् आस सारथिम्  
०६,०४३।०२५अ ताव् अन्योन्यं समासाद्य समरे युद्धदुर्मदौ  
०६,०४३।०२५च् त्रासयेतां शरैर् घोरैः कृतप्रतिकृतैषिणौ  
०६,०४३।०२६अ युधिष्ठिरः स्वयं राजा मद्रराजानम् अभ्ययात्  
०६,०४३।०२६ब्*०१३७_०१ शल्यम् अभ्यर्दयाम् आस महाबलपराक्रमम्  
०६,०४३।०२६च् तस्य मद्राधिपश् चापं द्विधा चिच्छेद मारिष  
०६,०४३।०२७अ तद् अपास्य धनुश् छिन्नं कुन्तीपुत्रो युधिष्ठिरः  
०६,०४३।०२७च् अन्यत् कार्मुकम् आदाय वेगवद् बलवत्तरम्  
०६,०४३।०२८अ ततो मद्रेश्वरं राजा शरैः सन्नतपर्वभिः  
०६,०४३।०२८च् छादयाम् आस सङ्क्रुद्धस् तिष्ठ तिष्ठेति चाब्रवीत्  
०६,०४३।०२९अ धृष्टद्युम्नस् ततो द्रोणम् अभ्यद्रवत भारत  
०६,०४३।०२९च् तस्य द्रोणः सुसङ्क्रुद्धः परासुकरणं दृढम्  
०६,०४३।०२९ए त्रिधा चिच्छेद समरे यतमानस्य कार्मुकम्  
०६,०४३।०३०अ शरं चैव महाघोरं कालदण्डम् इवापरम्  
०६,०४३।०३०च् प्रेषयाम् आस समरे सो ऽस्य काये न्यमज्जत  
०६,०४३।०३१अ अथान्यद् धनुर् आदाय सायकांश् च चतुर्दश  
०६,०४३।०३१च् द्रोणं द्रुपदपुत्रस् तु प्रतिविव्याध संयुगे  
०६,०४३।०३१ए ताव् अन्योन्यं सुसङ्क्रुद्धौ चक्रतुः सुभृशं रणम्  
०६,०४३।०३२अ सौमदत्तिं रणे शङ्खो रभसं रभसो युधि  
०६,०४३।०३२च् प्रत्युद्ययौ महाराज तिष्ठ तिष्ठेति चाब्रवीत्  
०६,०४३।०३३अ तस्य वै दक्षिणं वीरो निर्बिभेद रणे भुजम्  
०६,०४३।०३३च् सौमदत्तिस् तथा शङ्खं जत्रुदेशे समाहनत्  
०६,०४३।०३४अ तयोः समभवद् युद्धं घोररूपं विशां पते  
०६,०४३।०३४च् दृप्तयोः समरे तूर्णं वृत्रवासवयोर् इव  
०६,०४३।०३५अ बाह्लीकं तु रणे क्रुद्धं क्रुद्धरूपो विशां पते  
०६,०४३।०३५च् अभ्यद्रवद् अमेयात्मा धृष्टकेतुर् महारथः  
०६,०४३।०३६अ बाह्लीकस् तु ततो राजन् धृष्टकेतुम् अमर्षणम्  
०६,०४३।०३६च् शरैर् बहुभिर् आनर्छत् सिंहनादम् अथानदत्  
०६,०४३।०३७अ चेदिराजस् तु सङ्क्रुद्धो बाह्लीकं नवभिः शरैः  
०६,०४३।०३७च् विव्याध समरे तूर्णं मत्तो मत्तम् इव द्विपम्  
०६,०४३।०३८अ तौ तत्र समरे क्रुद्धौ नर्दन्तौ च मुहुर् मुहुः  
०६,०४३।०३८च् समीयतुः सुसङ्क्रुद्धाव् अङ्गारकबुधाव् इव  
०६,०४३।०३९अ राक्षसं क्रूरकर्माणं क्रूरकर्मा घटोत्कचः  
०६,०४३।०३९च् अलम्बुसं प्रत्युदियाद् बलं शक्र इवाहवे  
०६,०४३।०४०अ घटोत्कचस् तु सङ्क्रुद्धो राक्षसं तं महाबलम्  
०६,०४३।०४०च् नवत्या सायकैस् तीक्ष्णैर् दारयाम् आस भारत  
०६,०४३।०४१अ अलम्बुसस् तु समरे भैमसेनिं महाबलम्  
०६,०४३।०४१च् बहुधा वारयाम् आस शरैः सन्नतपर्वभिः  
०६,०४३।०४२अ व्यभ्राजेतां ततस् तौ तु संयुगे शरविक्षतौ  
०६,०४३।०४२च् यथा देवासुरे युद्धे बलशक्रौ महाबलौ  
०६,०४३।०४३अ शिखण्डी समरे राजन् द्रौणिम् अभ्युद्ययौ बली  
०६,०४३।०४३च् अश्वत्थामा ततः क्रुद्धः शिखण्डिनम् अवस्थितम्  
०६,०४३।०४४अ नाराचेन सुतीक्ष्णेन भृशं विद्ध्वा व्यकम्पयत्  
०६,०४३।०४४च् शिखण्ड्य् अपि ततो राजन् द्रोणपुत्रम् अताडयत्  
०६,०४३।०४५अ सायकेन सुपीतेन तीक्ष्णेन निशितेन च  
०६,०४३।०४५च् तौ जघ्नतुस् तदान्योन्यं शरैर् बहुविधैर् मृधे  
०६,०४३।०४६अ भगदत्तं रणे शूरं विराटो वाहिनीपतिः  
०६,०४३।०४६च् अभ्ययात् त्वरितो राजंस् ततो युद्धम् अवर्तत  
०६,०४३।०४७अ विराटो भगदत्तेन शरवर्षेण ताडितः  
०६,०४३।०४७च् अभ्यवर्षत् सुसङ्क्रुद्धो मेघो वृष्ट्या इवाचलम्  
०६,०४३।०४८अ भगदत्तस् ततस् तूर्णं विराटं पृथिवीपतिम्  
०६,०४३।०४८च् छादयाम् आस समरे मेघः सूर्यम् इवोदितम्  
०६,०४३।०४९अ बृहत्क्षत्रं तु कैकेयं कृपः शारद्वतो ययौ  
०६,०४३।०४९च् तं कृपः शरवर्षेण छादयाम् आस भारत  
०६,०४३।०५०अ गौतमं केकयः क्रुद्धः शरवृष्ट्याभ्यपूरयत्  
०६,०४३।०५०च् ताव् अन्योन्यं हयान् हत्वा धनुषी विनिकृत्य वै  
०६,०४३।०५१अ विरथाव् असियुद्धाय समीयतुर् अमर्षणौ  
०६,०४३।०५१च् तयोस् तद् अभवद् युद्धं घोररूपं सुदारुणम्  
०६,०४३।०५२अ द्रुपदस् तु ततो राजा सैन्धवं वै जयद्रथम्  
०६,०४३।०५२च् अभ्युद्ययौ सम्प्रहृष्टो हृष्टरूपं परन्तप  
०६,०४३।०५३अ ततः सैन्धवको राजा द्रुपदं विशिखैस् त्रिभिः  
०६,०४३।०५३च् ताडयाम् आस समरे स च तं प्रत्यविध्यत  
०६,०४३।०५४अ तयोः समभवद् युद्धं घोररूपं सुदारुणम्  
०६,०४३।०५४च् ईक्षितृप्रीतिजननं शुक्राङ्गारकयोर् इव  
०६,०४३।०५५अ विकर्णस् तु सुतस् तुभ्यं सुतसोमं महाबलम्  
०६,०४३।०५५च् अभ्ययाज् जवनैर् अश्वैस् ततो युद्धम् अवर्तत  
०६,०४३।०५६अ विकर्णः सुतसोमं तु विद्ध्वा नाकम्पयच् छरैः  
०६,०४३।०५६च् सुतसोमो विकर्णं च तद् अद्भुतम् इवाभवत्  
०६,०४३।०५७अ सुशर्माणं नरव्याघ्रं चेकितानो महारथः  
०६,०४३।०५७च् अभ्यद्रवत् सुसङ्क्रुद्धः पाण्डवार्थे पराक्रमी  
०६,०४३।०५८अ सुशर्मा तु महाराज चेकितानं महारथम्  
०६,०४३।०५८च् महता शरवर्षेण वारयाम् आस संयुगे  
०६,०४३।०५९अ चेकितानो ऽपि संरब्धः सुशर्माणं महाहवे  
०६,०४३।०५९च् प्राच्छादयत् तम् इषुभिर् महामेघ इवाचलम्  
०६,०४३।०६०अ शकुनिः प्रतिविन्ध्यं तु पराक्रान्तं पराक्रमी  
०६,०४३।०६०च् अभ्यद्रवत राजेन्द्र मत्तो मत्तम् इव द्विपम्  
०६,०४३।०६१अ यौधिष्ठिरस् तु सङ्क्रुद्धः सौबलं निशितैः शरैः  
०६,०४३।०६१च् व्यदारयत सङ्ग्रामे मघवान् इव दानवम्  
०६,०४३।०६२अ शकुनिः प्रतिविन्ध्यं तु प्रतिविध्यन्तम् आहवे  
०६,०४३।०६२च् व्यदारयन् महाप्राज्ञः शरैः सन्नतपर्वभिः  
०६,०४३।०६३अ सुदक्षिणं तु राजेन्द्र काम्बोजानां महारथम्  
०६,०४३।०६३च् श्रुतकर्मा पराक्रान्तम् अभ्यद्रवत संयुगे  
०६,०४३।०६४अ सुदक्षिणस् तु समरे साहदेविं महारथम्  
०६,०४३।०६४च् विद्ध्वा नाकम्पयत वै मैनाकम् इव पर्वतम्  
०६,०४३।०६५अ श्रुतकर्मा ततः क्रुद्धः काम्बोजानां महारथम्  
०६,०४३।०६५च् शरैर् बहुभिर् आनर्छद् दारयन्न् इव सर्वशः  
०६,०४३।०६६अ इरावान् अथ सङ्क्रुद्धः श्रुतायुषम् अमर्षणम्  
०६,०४३।०६६च् प्रत्युद्ययौ रणे यत्तो यत्तरूपतरं ततः  
०६,०४३।०६७अ आर्जुनिस् तस्य समरे हयान् हत्वा महारथः  
०६,०४३।०६७च् ननाद सुमहन् नादं तत् सैन्यं प्रत्यपूरयत्  
०६,०४३।०६८अ श्रुतायुस् त्व् अथ सङ्क्रुद्धः फाल्गुनेः समरे हयान्  
०६,०४३।०६८च् निजघान गदाग्रेण ततो युद्धम् अवर्तत  
०६,०४३।०६९अ विन्दानुविन्दाव् आवन्त्यौ कुन्तिभोजं महारथम्  
०६,०४३।०६९च् ससेनं ससुतं वीरं संससज्जतुर् आहवे  
०६,०४३।०७०अ तत्राद्भुतम् अपश्याम आवन्त्यानां पराक्रमम्  
०६,०४३।०७०च् यद् अयुध्यन् स्थिरा भूत्वा महत्या सेनया सह  
०६,०४३।०७१अ अनुविन्दस् तु गदया कुन्तिभोजम् अताडयत्  
०६,०४३।०७१च् कुन्तिभोजस् ततस् तूर्णं शरव्रातैर् अवाकिरत्  
०६,०४३।०७२अ कुन्तिभोजसुतश् चापि विन्दं विव्याध सायकैः  
०६,०४३।०७२च् स च तं प्रतिविव्याध तद् अद्भुतम् इवाभवत्  
०६,०४३।०७३अ केकया भ्रातरः पञ्च गान्धारान् पञ्च मारिष  
०६,०४३।०७३च् ससैन्यास् ते ससैन्यांश् च योधयाम् आसुर् आहवे  
०६,०४३।०७४अ वीरबाहुश् च ते पुत्रो वैराटिं रथसत्तमम्  
०६,०४३।०७४च् उत्तरं योधयाम् आस विव्याध निशितैः शरैः  
०६,०४३।०७४द्*०१३८_०१ उलूकं तु शतानीकः शरैर् बहुभिर् आवृणोत्  
०६,०४३।०७४ए उत्तरश् चापि तं धीरं विव्याध निशितैः शरैः  
०६,०४३।०७५अ चेदिराट् समरे राजन्न् उलूकं समभिद्रवत्  
०६,०४३।०७५ब्*०१३९_०१ तथैव शरवर्षेण उलूकं समविध्यत  
०६,०४३।०७५च् उलूकश् चापि तं बाणैर् निशितैर् लोमवाहिभिः  
०६,०४३।०७६अ तयोर् युद्धं समभवद् घोररूपं विशां पते  
०६,०४३।०७६च् दारयेतां सुसङ्क्रुद्धाव् अन्योन्यम् अपराजितौ  
०६,०४३।०७६द्*०१४०_०१ तथैव चेदिराजो ऽपि उलूकं प्रत्यविध्यत  
०६,०४३।०७७अ एवं द्वन्द्वसहस्राणि रथवारणवाजिनाम्  
०६,०४३।०७७च् पदातीनां च समरे तव तेषां च सङ्कुलम्  
०६,०४३।०७८अ मुहूर्तम् इव तद् युद्धम् आसीन् मधुरदर्शनम्  
०६,०४३।०७८च् तत उन्मत्तवद् राजन् न प्राज्ञायत किं चन  
०६,०४३।०७९अ गजो गजेन समरे रथी च रथिनं ययौ  
०६,०४३।०७९च् अश्वो ऽश्वं समभिप्रेत्य पदातिश् च पदातिनम्  
०६,०४३।०८०अ ततो युद्धं सुदुर्धर्षं व्याकुलं समपद्यत  
०६,०४३।०८०च् शूराणां समरे तत्र समासाद्य परस्परम्  
०६,०४३।०८१अ तत्र देवर्षयः सिद्धाश् चारणाश् च समागताः  
०६,०४३।०८१च् प्रैक्षन्त तद् रणं घोरं देवासुररणोपमम्  
०६,०४३।०८२अ ततो दन्तिसहस्राणि रथानां चापि मारिष  
०६,०४३।०८२च् अश्वौघाः पुरुषौघाश् च विपरीतं समाययुः  
०६,०४३।०८३अ तत्र तत्रैव दृश्यन्ते रथवारणपत्तयः  
०६,०४३।०८३च् सादिनश् च नरव्याघ्र युध्यमाना मुहुर् मुहुः  
०६,०४४।००१ सञ्जय उवाच  
०६,०४४।००१अ राजञ् शतसहस्राणि तत्र तत्र तदा तदा  
०६,०४४।००१च् निर्मर्यादं प्रयुद्धानि तत् ते वक्ष्यामि भारत  
०६,०४४।००२अ न पुत्रः पितरं जज्ञे न पिता पुत्रम् औरसम्  
०६,०४४।००२च् न भ्राता भ्रातरं तत्र स्वस्रीयं न च मातुलः  
०६,०४४।००३अ मातुलं न च स्वस्रीयो न सखायं सखा तथा  
०६,०४४।००३च् आविष्टा इव युध्यन्ते पाण्डवाः कुरुभिः सह  
०६,०४४।००४अ रथानीकं नरव्याघ्राः के चिद् अभ्यपतन् रथैः  
०६,०४४।००४च् अभज्यन्त युगैर् एव युगानि भरतर्षभ  
०६,०४४।००५अ रथेषाश् च रथेषाभिः कूबरा रथकूबरैः  
०६,०४४।००५च् संहताः संहतैः के चित् परस्परजिघांसवः  
०६,०४४।००६अ न शेकुश् चलितुं के चित् सन्निपत्य रथा रथैः  
०६,०४४।००६च् प्रभिन्नास् तु महाकायाः सन्निपत्य गजा गजैः  
०६,०४४।००७अ बहुधादारयन् क्रुद्धा विषाणैर् इतरेतरम्  
०६,०४४।००७च् सतोमरपताकैश् च वारणाः परवारणैः  
०६,०४४।००८अ अभिसृत्य महाराज वेगवद्भिर् महागजैः  
०६,०४४।००८च् दन्तैर् अभिहतास् तत्र चुक्रुशुः परमातुराः  
०६,०४४।००९अ अभिनीताश् च शिक्षाभिस् तोत्त्राङ्कुशसमाहताः  
०६,०४४।००९च् सुप्रभिन्नाः प्रभिन्नानां सम्मुखाभिमुखा ययुः  
०६,०४४।०१०अ प्रभिन्नैर् अपि संसक्ताः के चित् तत्र महागजाः  
०६,०४४।०१०च् क्रौञ्चवन् निनदं मुक्त्वा प्राद्रवन्त ततस् ततः  
०६,०४४।०११अ सम्यक् प्रणीता नागाश् च प्रभिन्नकरटामुखाः  
०६,०४४।०११च् ऋष्टितोमरनाराचैर् निर्विद्धा वरवारणाः  
०६,०४४।०१२अ विनेदुर् भिन्नमर्माणो निपेतुश् च गतासवः  
०६,०४४।०१२च् प्राद्रवन्त दिशः के चिन् नदन्तो भैरवान् रवान्  
०६,०४४।०१३अ गजानां पादरक्षास् तु व्यूढोरस्काः प्रहारिणः  
०६,०४४।०१३च् ऋष्टिभिश् च धनुर्भिश् च विमलैश् च परश्वधैः  
०६,०४४।०१४अ गदाभिर् मुसलैश् चैव भिण्डिपालैः सतोमरैः  
०६,०४४।०१४च् आयसैः परिघैश् चैव निस्त्रिंशैर् विमलैः शितैः  
०६,०४४।०१५अ प्रगृहीतैः सुसंरब्धा धावमानास् ततस् ततः  
०६,०४४।०१५च् व्यदृश्यन्त महाराज परस्परजिघांसवः  
०६,०४४।०१६अ राजमानाश् च निस्त्रिंशाः संसिक्ता नरशोणितैः  
०६,०४४।०१६च् प्रत्यदृश्यन्त शूराणाम् अन्योन्यम् अभिधावताम्  
०६,०४४।०१७अ अवक्षिप्तावधूतानाम् असीनां वीरबाहुभिः  
०६,०४४।०१७च् सञ्जज्ञे तुमुलः शब्दः पततां परमर्मसु  
०६,०४४।०१८अ गदामुसलरुग्णानां भिन्नानां च वरासिभिः  
०६,०४४।०१८च् दन्तिदन्ताव् अभिन्नानां मृदितानां च दन्तिभिः  
०६,०४४।०१९अ तत्र तत्र नरौघाणां क्रोशताम् इतरेतरम्  
०६,०४४।०१९च् शुश्रुवुर् दारुणा वाचः प्रेतानाम् इव भारत  
०६,०४४।०२०अ हयैर् अपि हयारोहाश् चामरापीडधारिभिः  
०६,०४४।०२०च् हंसैर् इव महावेगैर् अन्योन्यम् अभिदुद्रुवुः  
०६,०४४।०२१अ तैर् विमुक्ता महाप्रासा जाम्बूनदविभूषणाः  
०६,०४४।०२१च् आशुगा विमलास् तीक्ष्णाः सम्पेतुर् भुजगोपमाः  
०६,०४४।०२२अ अश्वैर् अग्र्यजवैः के चिद् आप्लुत्य महतो रथान्  
०६,०४४।०२२च् शिरांस्य् आददिरे वीरा रथिनाम् अश्वसादिनः  
०६,०४४।०२३अ बहून् अपि हयारोहान् भल्लैः सन्नतपर्वभिः  
०६,०४४।०२३च् रथी जघान सम्प्राप्य बाणगोचरम् आगतान्  
०६,०४४।०२४अ नगमेघप्रतीकाशाश् चाक्षिप्य तुरगान् गजाः  
०६,०४४।०२४च् पादैर् एवावमृद्नन्त मत्ताः कनकभूषणाः  
०६,०४४।०२५अ पाट्यमानेषु कुम्भेषु पार्श्वेष्व् अपि च वारणाः  
०६,०४४।०२५च् प्रासैर् विनिहताः के चिद् विनेदुः परमातुराः  
०६,०४४।०२६अ साश्वारोहान् हयान् के चिद् उन्मथ्य वरवारणाः  
०६,०४४।०२६च् सहसा चिक्षिपुस् तत्र सङ्कुले भैरवे सति  
०६,०४४।०२७अ साश्वारोहान् विषाणाग्रैर् उत्क्षिप्य तुरगान् द्विपाः  
०६,०४४।०२७च् रथौघान् अवमृद्नन्तः सध्वजान् परिचक्रमुः  
०६,०४४।०२८अ पुंस्त्वाद् अभिमदत्वाच् च के चिद् अत्र महागजाः  
०६,०४४।०२८च् साश्वारोहान् हयाञ् जघ्नुः करैः सचरणैस् तथा  
०६,०४४।०२८द्*०१४१_०१ अश्वारोहैश् च समरे हस्तिसादिभिर् एव च  
०६,०४४।०२९अ के चिद् आक्षिप्य करिणः साश्वान् अपि रथान् करैः  
०६,०४४।०२९च् विकर्षन्तो दिशः सर्वाः समीयुः सर्वशब्दगाः  
०६,०४४।०२९द्*०१४२_०१ प्रतिमानेषु गात्रेषु पार्श्वेष्व् अभि च वारणान्  
०६,०४४।०२९द्*०१४३_०१ मुक्तास् तु रथिभिर् बाणा रुक्मपुङ्खाः सुतेजनाः  
०६,०४४।०२९द्*०१४३_०२ ते निपेतुर् अकुण्ठाग्रा नागेषु च हयेषु च  
०६,०४४।०३०अ आशुगा विमलास् तीक्ष्णाः सम्पेतुर् भुजगोपमाः  
०६,०४४।०३०च् नराश्वकायान् निर्भिद्य लौहानि कवचानि च  
०६,०४४।०३१अ निपेतुर् विमलाः शक्त्यो वीरबाहुभिर् अर्पिताः  
०६,०४४।०३१च् महोल्काप्रतिमा घोरास् तत्र तत्र विशां पते  
०६,०४४।०३२अ द्वीपिचर्मावनद्धैश् च व्याघ्रचर्मशयैर् अपि  
०६,०४४।०३२च् विकोशैर् विमलैः खड्गैर् अभिजघ्नुः परान् रणे  
०६,०४४।०३३अ अभिप्लुतम् अभिक्रुद्धम् एकपार्श्वावदारितम्  
०६,०४४।०३३च् विदर्शयन्तः सम्पेतुः खड्गचर्मपरश्वधैः  
०६,०४४।०३४अ शक्तिभिर् दारिताः के चित् सञ्छिन्नाश् च परश्वधैः  
०६,०४४।०३४च् हस्तिभिर् मृदिताः के चित् क्षुण्णाश् चान्ये तुरङ्गमैः  
०६,०४४।०३५अ रथनेमिनिकृत्ताश् च निकृत्ता निशितैः शरैः  
०६,०४४।०३५च् विक्रोशन्ति नरा राजंस् तत्र तत्र स्म बान्धवान्  
०६,०४४।०३६अ पुत्रान् अन्ये पितॄन् अन्ये भ्रातॄंश् च सह बान्धवैः  
०६,०४४।०३६च् मातुलान् भागिनेयांश् च परान् अपि च संयुगे  
०६,०४४।०३७अ विकीर्णान्त्राः सुबहवो भग्नसक्थाश् च भारत  
०६,०४४।०३७च् बाहुभिः सुभुजाच्छिन्नैः पार्श्वेषु च विदारिताः  
०६,०४४।०३७ए क्रन्दन्तः समदृश्यन्त तृषिता जीवितेप्सवः  
०६,०४४।०३८अ तृष्णापरिगताः के चिद् अल्पसत्त्वा विशां पते  
०६,०४४।०३८च् भूमौ निपतिताः सङ्ख्ये जलम् एव ययाचिरे  
०६,०४४।०३९अ रुधिरौघपरिक्लिन्नाः क्लिश्यमानाश् च भारत  
०६,०४४।०३९च् व्यनिन्दन् भृशम् आत्मानं तव पुत्रांश् च सङ्गतान्  
०६,०४४।०४०अ अपरे क्षत्रियाः शूराः कृतवैराः परस्परम्  
०६,०४४।०४०च् नैव शस्त्रं विमुञ्चन्ति नैव क्रन्दन्ति मारिष  
०६,०४४।०४०ए तर्जयन्ति च संहृष्टास् तत्र तत्र परस्परम्  
०६,०४४।०४१अ निर्दश्य दशनैश् चापि क्रोधात् स्वदशनच् छदान्  
०६,०४४।०४१च् भ्रुकुटीकुटिलैर् वक्त्रैः प्रेक्षन्ते च परस्परम्  
०६,०४४।०४१द्*०१४४_०१ तर्जयित्वा सुसंहृष्टा यावत् प्राणस्य धारणम्  
०६,०४४।०४२अ अपरे क्लिश्यमानास् तु व्रणार्ताः शरपीडिताः  
०६,०४४।०४२च् निष्कूजाः समपद्यन्त दृढसत्त्वा महाबलाः  
०६,०४४।०४३अ अन्ये तु विरथाः शूरा रथम् अन्यस्य संयुगे  
०६,०४४।०४३च् प्रार्थयाना निपतिताः सङ्क्षुण्णा वरवारणैः  
०६,०४४।०४३ए अशोभन्त महाराज पुष्पिता इव किंशुकाः  
०६,०४४।०४४अ सम्बभूवुर् अनीकेषु बहवो भैरवस्वनाः  
०६,०४४।०४४च् वर्तमाने महाभीमे तस्मिन् वीरवरक्षये  
०६,०४४।०४५अ अहनत् तु पिता पुत्रं पुत्रश् च पितरं रणे  
०६,०४४।०४५च् स्वस्रीयो मातुलं चापि स्वस्रीयं चापि मातुलः  
०६,०४४।०४६अ सखायं च सखा राजन् सम्बन्धी बान्धवं तथा  
०६,०४४।०४६च् एवं युयुधिरे तत्र कुरवः पाण्डवैः सह  
०६,०४४।०४७अ वर्तमाने भये तस्मिन् निर्मर्यादे महाहवे  
०६,०४४।०४७च् भीष्मम् आसाद्य पार्थानां वाहिनी समकम्पत  
०६,०४४।०४८अ केतुना पञ्चतारेण तालेन भरतर्षभ  
०६,०४४।०४८च् राजतेन महाबाहुर् उच्छ्रितेन महारथे  
०६,०४४।०४८ए बभौ भीष्मस् तदा राजंश् चन्द्रमा इव मेरुणा  
०६,०४५।००१ सञ्जय उवाच  
०६,०४५।००१अ गतपूर्वाह्णभूयिष्ठे तस्मिन्न् अहनि दारुणे  
०६,०४५।००१च् वर्तमाने महारौद्रे महावीरवरक्षये  
०६,०४५।००२अ दुर्मुखः कृतवर्मा च कृपः शल्यो विविंशतिः  
०६,०४५।००२च् भीष्मं जुगुपुर् आसाद्य तव पुत्रेण चोदिताः  
०६,०४५।००३अ एतैर् अतिरथैर् गुप्तः पञ्चभिर् भरतर्षभ  
०६,०४५।००३च् पाण्डवानाम् अनीकानि विजगाहे महारथः  
०६,०४५।००४अ चेदिकाशिकरूषेषु पाञ्चालेषु च भारत  
०६,०४५।००४च् भीष्मस्य बहुधा तालश् चरन् केतुर् अदृश्यत  
०६,०४५।००५अ शिरांसि च तदा भीष्मो बाहूंश् चापि सहायुधान्  
०६,०४५।००५ब्*०१४५_०१ धनूंषि रथिनां भीष्मः सोत्सेधानि शिरांसि च  
०६,०४५।००५ब्*०१४५_०२ बाहून् अपि तथा चोरून् रथांश् च विपुलध्वजान्  
०६,०४५।००५च् निचकर्त महावेगैर् भल्लैः सन्नतपर्वभिः  
०६,०४५।००५द्*०१४६_०१ एकैकेन तु मातङ्गा नाराचेन महात्मना  
०६,०४५।००५द्*०१४६_०२ ताडिताः सहसा जग्मुः पृथिवीं पर्वतोपमाः  
०६,०४५।००६अ नृत्यतो रथमार्गेषु भीष्मस्य भरतर्षभ  
०६,०४५।००६च् के चिद् आर्तस्वरं चक्रुर् नागा मर्मणि ताडिताः  
०६,०४५।००६द्*०१४७_०१ दुराधर्षस् तु शत्रूणां मनांसि समकम्पयत्  
०६,०४५।००६द्*०१४७_०२ हयांश् च सहयारोहान् पातयाम् आस सायकैः  
०६,०४५।००६द्*०१४७_०३ स रथेन महेष्वासो विचरन् बहुधा बली  
०६,०४५।००६द्*०१४७_०४ मण्डलानि च वीथीश् च गोमूत्राणि च भारत  
०६,०४५।००६द्*०१४७_०५ अन्यांश् च सुबहून् मार्गान् रथेन रथकोविदः  
०६,०४५।००६द्*०१४७_०६ विस्मापयञ् शत्रुसङ्घान् व्यचरज् जाह्नवीसुतः  
०६,०४५।००७अ अभिमन्युः सुसङ्क्रुद्धः पिशङ्गैस् तुरगोत्तमैः  
०६,०४५।००७च् संयुक्तं रथम् आस्थाय प्रायाद् भीष्मरथं प्रति  
०६,०४५।००८अ जाम्बूनदविचित्रेण कर्णिकारेण केतुना  
०६,०४५।००८ब्*०१४८_०१ अभ्यवर्षच् छल्यमुखान् रथान् सतालकेतुना  
०६,०४५।००८च् अभ्यवर्षत भीष्मं च तांश् चैव रथसत्तमान्  
०६,०४५।००९अ स तालकेतोस् तीक्ष्णेन केतुम् आहत्य पत्रिणा  
०६,०४५।००९च् भीष्मेण युयुधे वीरस् तस्य चानुचरैः सह  
०६,०४५।०१०अ कृतवर्माणम् एकेन शल्यं पञ्चभिर् आयसैः  
०६,०४५।०१०च् विद्ध्वा नवभिर् आनर्छच् छिताग्रैः प्रपितामहम्  
०६,०४५।०११अ पूर्णायतविसृष्टेन सम्यक् प्रणिहितेन च  
०६,०४५।०११च् ध्वजम् एकेन विव्याध जाम्बूनदविभूषितम्  
०६,०४५।०१२अ दुर्मुखस्य तु भल्लेन सर्वावरणभेदिना  
०६,०४५।०१२च् जहार सारथेः कायाच् छिरः सन्नतपर्वणा  
०६,०४५।०१२द्*०१४९_०१ विविंशतिस् त्रिभिर् बाणैः सर्वावरणभेदिभिः  
०६,०४५।०१३अ धनुश् चिच्छेद भल्लेन कार्तस्वरविभूषितम्  
०६,०४५।०१३च् कृपस्य निशिताग्रेण तांश् च तीक्ष्णमुखैः शरैः  
०६,०४५।०१४अ जघान परमक्रुद्धो नृत्यन्न् इव महारथः  
०६,०४५।०१४च् तस्य लाघवम् उद्वीक्ष्य तुतुषुर् देवता अपि  
०६,०४५।०१५अ लब्धलक्ष्यतया कर्ष्णेः सर्वे भीष्ममुखा रथाः  
०६,०४५।०१५च् सत्त्ववन्तम् अमन्यन्त साक्षाद् इव धनञ्जयम्  
०६,०४५।०१६अ तस्य लाघवमार्गस्थम् अलातसदृशप्रभम्  
०६,०४५।०१६च् दिशः पर्यपतच् चापं गाण्डीवम् इव घोषवत्  
०६,०४५।०१७अ तम् आसाद्य महावेगैर् भीष्मो नवभिर् आशुगैः  
०६,०४५।०१७च् विव्याध समरे तूर्णम् आर्जुनिं परवीरहा  
०६,०४५।०१८अ ध्वजं चास्य त्रिभिर् भल्लैश् चिच्छेद परमौजसः  
०६,०४५।०१८च् सारथिं च त्रिभिर् बाणैर् आजघान यतव्रतः  
०६,०४५।०१९अ तथैव कृतवर्मा च कृपः शल्यश् च मारिष  
०६,०४५।०१९ब्*०१५०_०१ विविंशतिस् तथा राजन् सर्वे विद्ध्वा महारथाः  
०६,०४५।०१९च् विद्ध्वा नाकम्पयत् कार्ष्णिं मैनाकम् इव पर्वतम्  
०६,०४५।०२०अ स तैः परिवृतः शूरो धार्तराष्ट्रैर् महारथैः  
०६,०४५।०२०च् ववर्ष शरवर्षाणि कार्ष्णिः पञ्चरथान् प्रति  
०६,०४५।०२१अ ततस् तेषां महास्त्राणि संवार्य शरवृष्टिभिः  
०६,०४५।०२१च् ननाद बलवान् कार्ष्णिर् भीष्माय विसृजञ् शरान्  
०६,०४५।०२२अ तत्रास्य सुमहद् राजन् बाह्वोर् बलम् अदृश्यत  
०६,०४५।०२२च् यतमानस्य समरे भीष्मम् अर्दयतः शरैः  
०६,०४५।०२३अ पराक्रान्तस्य तस्यैव भीष्मो ऽपि प्राहिणोच् छरान्  
०६,०४५।०२३च् स तांश् चिच्छेद समरे भीष्मचापच्युताञ् शरान्  
०६,०४५।०२४अ ततो ध्वजम् अमोघेषुर् भीष्मस्य नवभिः शरैः  
०६,०४५।०२४च् चिच्छेद समरे वीरस् तत उच्चुक्रुशुर् जनाः  
०६,०४५।०२५अ स राजतो महास्कन्धस् तालो हेमविभूषितः  
०६,०४५।०२५च् सौभद्रविशिखैश् छिन्नः पपात भुवि भारत  
०६,०४५।०२६अ ध्वजं सौभद्रविशिखैः पतितं भरतर्षभ  
०६,०४५।०२६च् दृष्ट्वा भीमो ऽनदद् धृष्टः सौभद्रम् अभिहर्षयन्  
०६,०४५।०२७अ अथ भीष्मो महास्त्राणि दिव्यानि च बहूनि च  
०६,०४५।०२७च् प्रादुश्चक्रे महारौद्रः क्षणे तस्मिन् महाबलः  
०६,०४५।०२८अ ततः शतसहस्रेण सौभद्रं प्रपितामहः  
०६,०४५।०२८च् अवाकिरद् अमेयात्मा शराणां नतपर्वणाम्  
०६,०४५।०२९अ ततो दश महेष्वासाः पाण्डवानां महारथाः  
०६,०४५।०२९च् रक्षार्थम् अभ्यधावन्त सौभद्रं त्वरिता रथैः  
०६,०४५।०३०अ विराटः सह पुत्रेण धृष्टद्युम्नश् च पार्षतः  
०६,०४५।०३०च् भीमश् च केकयाश् चैव सात्यकिश् च विशां पते  
०६,०४५।०३१अ जवेनापततां तेषां भीष्मः शान्तनवो रणे  
०६,०४५।०३१च् पाञ्चाल्यं त्रिभिर् आनर्छत् सात्यकिं निशितैः शरैः  
०६,०४५।०३२अ पूर्णायतविसृष्टेन क्षुरेण निशितेन च  
०६,०४५।०३२च् ध्वजम् एकेन चिच्छेद भीमसेनस्य पत्रिणा  
०६,०४५।०३३अ जाम्बूनदमयः केतुः केसरी नरसत्तम  
०६,०४५।०३३च् पपात भीमसेनस्य भीष्मेण मथितो रथात्  
०६,०४५।०३४अ भीमसेनस् त्रिभिर् विद्ध्वा भीष्मं शान्तनवं रणे  
०६,०४५।०३४च् कृपम् एकेन विव्याध कृतवर्माणम् अष्टभिः  
०६,०४५।०३५अ प्रगृहीताग्रहस्तेन वैराटिर् अपि दन्तिना  
०६,०४५।०३५च् अभ्यद्रवत राजानं मद्राधिपतिम् उत्तरः  
०६,०४५।०३६अ तस्य वारणराजस्य जवेनापततो रथी  
०६,०४५।०३६च् शल्यो निवारयाम् आस वेगम् अप्रतिमं रणे  
०६,०४५।०३७अ तस्य क्रुद्धः स नागेन्द्रो बृहतः साधुवाहिनः  
०६,०४५।०३७च् पदा युगम् अधिष्ठाय जघान चतुरो हयान्  
०६,०४५।०३८अ स हताश्वे रथे तिष्ठन् मद्राधिपतिर् आयसीम्  
०६,०४५।०३८च् उत्तरान्तकरीं शक्तिं चिक्षेप भुजगोपमाम्  
०६,०४५।०३९अ तया भिन्नतनुत्राणः प्रविश्य विपुलं तमः  
०६,०४५।०३९च् स पपात गजस्कन्धात् प्रमुक्ताङ्कुशतोमरः  
०६,०४५।०४०अ समादाय च शल्यो ऽसिम् अवप्लुत्य रथोत्तमात्  
०६,०४५।०४०च् वारणेन्द्रस्य विक्रम्य चिच्छेदाथ महाकरम्  
०६,०४५।०४१अ भिन्नमर्मा शरव्रातैश् छिन्नहस्तः स वारणः  
०६,०४५।०४१च् भीमम् आर्तस्वरं कृत्वा पपात च ममार च  
०६,०४५।०४२अ एतद् ईदृशकं कृत्वा मद्रराजो महारथः  
०६,०४५।०४२च् आरुरोह रथं तूर्णं भास्वरं कृतवर्मणः  
०६,०४५।०४३अ उत्तरं निहतं दृष्ट्वा वैराटिर् भ्रातरं शुभम्  
०६,०४५।०४३च् कृतवर्मणा च सहितं दृष्ट्वा शल्यम् अवस्थितम्  
०६,०४५।०४३द्@००४_०००१ श्वेतः क्रोधात् प्रजज्वाल हविषा हव्यवाड् इव  
०६,०४५।०४३द्@००४_०००२ स विस्फार्य महच् चापं शक्रचापोपमं बली  
०६,०४५।०४३द्@००४_०००३ अभ्यधावज् जिघांसन् वै शल्यं मद्राधिपं बली  
०६,०४५।०४३द्@००४_०००४ महता रथवंशेन समन्तात् परिवारितः  
०६,०४५।०४३द्@००४_०००५ मुञ्चन् बाणमयं वर्षं प्रायाच् छल्यरथं प्रति  
०६,०४५।०४३द्@००४_०००६ तम् आपतन्तं सम्प्रेक्ष्य मत्तवारणविक्रमम्  
०६,०४५।०४३द्@००४_०००७ तावकानां रथाः सप्त समन्तात् पर्यवारयन्  
०६,०४५।०४३द्@००४_०००८ मद्रराजम् अभीप्सन्तो मृत्योर् दंष्ट्रान्तरं गतम्  
०६,०४५।०४३द्@००४_०००९ बृहद्बलश् च कौसल्यो जयत्सेनश् च मागधः  
०६,०४५।०४३द्@००४_००१० तथा रुक्मरथो राजञ् शल्यपुत्रः प्रतापवान्  
०६,०४५।०४३द्@००४_००११ विन्दानुविन्दाव् आवन्त्यौ काम्बोजश् च सुदक्षिणः  
०६,०४५।०४३द्@००४_००१२ बृहत्क्षत्रस्य दायादः सैन्धवश् च जयद्रथः  
०६,०४५।०४३द्@००४_००१३ नानावर्णविचित्राणि धनूंषि च महात्मनाम्  
०६,०४५।०४३द्@००४_००१४ विस्फारितानि दृश्यन्ते तोयदेष्व् इव विद्युतः  
०६,०४५।०४३द्@००४_००१५ ते तु बाणमयं वर्षं श्वेतमूर्धन्य् अपातयन्  
०६,०४५।०४३द्@००४_००१६ निदाघान्ते ऽनिलोद्धूता मेघा इव नगे जलम्  
०६,०४५।०४३द्@००४_००१७ ततः क्रुद्धो महेष्वासः सप्तभल्लैः सुतेजनैः  
०६,०४५।०४३द्@००४_००१८ धनूंषि तेषाम् आच्छिद्य ममर्द पृतनापतिः  
०६,०४५।०४३द्@००४_००१९ निकृत्तान्य् एव तानि स्म समदृश्यन्त भारत  
०६,०४५।०४३द्@००४_००२० ततस् ते तु निमेषार्धात् प्रत्यपद्यन् धनूंषि च  
०६,०४५।०४३द्@००४_००२१ सप्त चैव पृषत्कांश् च श्वेतस्योपर्यपातयन्  
०६,०४५।०४३द्@००४_००२२ ततः पुनर् अमेयात्मा भल्लैः सप्तभिर् आशुगैः  
०६,०४५।०४३द्@००४_००२३ निचकर्त महाबाहुस् तेषां चापानि धन्विनाम्  
०६,०४५।०४३द्@००४_००२४ ते निकृत्तमहाचापास् त्वरमाणा महारथाः  
०६,०४५।०४३द्@००४_००२५ रथशक्तीः परामृश्य विनेदुर् भैरवान् रवान्  
०६,०४५।०४३द्@००४_००२६ अन्वयुर् भरतश्रेष्ठ सप्त श्वेतरथं प्रति  
०६,०४५।०४३द्@००४_००२७ ततस् ता ज्वलिताः सप्त महेन्द्राशनिनिस्वनाः  
०६,०४५।०४३द्@००४_००२८ अप्राप्ताः सप्तभिर् भल्लैश् चिच्छेद परमास्त्रवित्  
०६,०४५।०४३द्@००४_००२९ ततः समादाय शरं सर्वकायविदारणम्  
०६,०४५।०४३द्@००४_००३० प्राहिणोद् भरतश्रेष्ठ श्वेतो रुक्मरथं प्रति  
०६,०४५।०४३द्@००४_००३१ तस्य देहे निपतितो बाणो वज्रातिगो महान्  
०६,०४५।०४३द्@००४_००३२ ततो रुक्मरथो राजन् सायकेन दृढाहतः  
०६,०४५।०४३द्@००४_००३३ निषसाद रथोपस्थे कश्मलं चाविशन् महत्  
०६,०४५।०४३द्@००४_००३४ तं विसञ्ज्ञं विमनसं त्वरमाणस् तु सारथिः  
०६,०४५।०४३द्@००४_००३५ अपोवाह सुसम्भ्रान्तः सर्वलोकस्य पश्यतः  
०६,०४५।०४३द्@००४_००३६ ततो ऽन्यान् षट् समादाय श्वेतो हेमविभूषितान्  
०६,०४५।०४३द्@००४_००३७ तेषां षण्णां महाबाहुर् ध्वजशीर्षाण्य् अपातयत्  
०६,०४५।०४३द्@००४_००३८ हयांश् च तेषां निर्भिद्य सारथींश् च परन्तप  
०६,०४५।०४३द्@००४_००३९ शरैश् चैतान् समाकीर्य प्रायाच् छल्यरथं प्रति  
०६,०४५।०४३द्@००४_००४० ततो हलहलाशब्दस् तव सैन्येषु भारत  
०६,०४५।०४३द्@००४_००४१ दृष्ट्वा सेनापतिं तूर्णं यान्तं शल्यरथं प्रति  
०६,०४५।०४३द्@००४_००४२ ततो भीष्मं पुरस्कृत्य तव पुत्रो महाबलः  
०६,०४५।०४३द्@००४_००४३ वृतस् तु सर्वसैन्येन प्रायाच् छ्वेतरथं प्रति  
०६,०४५।०४३द्@००४_००४४ मृत्योर् आस्यम् अनुप्राप्तं मद्रराजम् अमोचयत्  
०६,०४५।०४३द्@००४_००४५ ततो युद्धं समभवत् तुमुलं लोमहर्षणम्  
०६,०४५।०४३द्@००४_००४६ तावकानां परेषां च व्यतिषिक्तरथद्विपम्  
०६,०४५।०४३द्@००४_००४७ सौभद्रे भीमसेने च सात्यकौ च महारथे  
०६,०४५।०४३द्@००४_००४८ कैकेये च विराटे च धृष्टद्युम्ने च पार्षते  
०६,०४५।०४३द्@००४_००४९ एतेषु नरसिंहेषु चेदिमत्स्येषु चैव ह  
०६,०४५।०४३द्@००४_००५० धृतराष्ट्र उवाच  
०६,०४५।०४३द्@००४_००५० ववर्ष शरवर्षाणि वृद्धः कुरुपितामहः  
०६,०४५।०४३द्@००४_००५१ एवं श्वेते महेष्वासे प्राप्ते शल्यरथं प्रति  
०६,०४५।०४३द्@००४_००५२ कुरवः पाण्डवेयाश् च किम् अकुर्वत सञ्जय  
०६,०४५।०४३द्@००४_००५३ सञ्जय उवाच  
०६,०४५।०४३द्@००४_००५३ भीष्मः शान्तनवः किं वा तन् ममाचक्ष्व पृच्छतः  
०६,०४५।०४३द्@००४_००५४ राजञ् शतसहस्राणि ततः क्षत्रियपुङ्गवाः  
०६,०४५।०४३द्@००४_००५५ श्वेतं सेनापतिं शूरं पुरस्कृत्य महारथाः  
०६,०४५।०४३द्@००४_००५६ राज्ञो बलं दर्शयन्तस् तव पुत्रस्य भारत  
०६,०४५।०४३द्@००४_००५७ शिखण्डिनं पुरस्कृत्य त्रातुम् ऐच्छन् महारथाः  
०६,०४५।०४३द्@००४_००५८ अभ्यवर्तन्त भीष्मस्य रथं हेमपरिष्कृतम्  
०६,०४५।०४३द्@००४_००५९ जिघांसन्तं युधां श्रेष्ठं तदासीत् तुमुलं महत्  
०६,०४५।०४३द्@००४_००६० तत् ते ऽहं सम्प्रवक्ष्यामि महावैशसम् अच्युत  
०६,०४५।०४३द्@००४_००६१ तावकानां परेषां च यथा युद्धम् अवर्तत  
०६,०४५।०४३द्@००४_००६२ तत्राकरोद् रथोपस्थाञ् शून्याञ् शान्तनवो बहून्  
०६,०४५।०४३द्@००४_००६३ प्राकृन्तद् उत्तमाङ्गानि शरैर् आर्छद् रथोत्तमान्  
०६,०४५।०४३द्@००४_००६४ समावृणोच् छरैर् अर्कम् अर्कतुल्यप्रतापवान्  
०६,०४५।०४३द्@००४_००६५ नुदन् समन्तात् समरे रविर् उद्यन् यथा तमः  
०६,०४५।०४३द्@००४_००६६ तेनाजौ प्रेषिता राजञ् शराः शतसहस्रशः  
०६,०४५।०४३द्@००४_००६७ क्षत्रियान्तकराः सङ्ख्ये महावेगा महाबलाः  
०६,०४५।०४३द्@००४_००६८ शिरांसि पातयाम् आसुर् वीराणां शतशो रणे  
०६,०४५।०४३द्@००४_००६९ गजान् कण्टकसन्नाहान् वज्रेणेव शिलोच्चयान्  
०६,०४५।०४३द्@००४_००७० रथा रथेषु संसक्ता व्यदृशन्त विशां पते  
०६,०४५।०४३द्@००४_००७१ एके रथं पर्यवहंस् तुरगाः सतुरङ्गमम्  
०६,०४५।०४३द्@००४_००७२ युवानं निहतं वीरं लम्बमानं सकार्मुकम्  
०६,०४५।०४३द्@००४_००७३ उदीर्णाश् च हया राजन् वहन्तस् तत्र तत्र ह  
०६,०४५।०४३द्@००४_००७४ बद्धखड्गनिषङ्गाश् च विध्वस्तशिरसो हताः  
०६,०४५।०४३द्@००४_००७५ शतशः पतिता भूमौ वीरशय्यासु शेरते  
०६,०४५।०४३द्@००४_००७६ परस्परेण धावन्तः पतिताः पुनर् उत्थिताः  
०६,०४५।०४३द्@००४_००७७ उत्थाय च प्रधावन्तो द्वन्द्वयुद्धम् अवाप्नुवन्  
०६,०४५।०४३द्@००४_००७८ पीडिताः पुनर् अन्योन्यं लुठन्तो रणमूर्धनि  
०६,०४५।०४३द्@००४_००७९ सचापान् सनिषङ्गांश् च जातरूपपरिष्कृतान्  
०६,०४५।०४३द्@००४_००८० विस्रब्धहतवीराश् च शतशः परिपीडिताः  
०६,०४५।०४३द्@००४_००८१ तेन तेनाभ्यधावन्त विसृजन्तश् च भारत  
०६,०४५।०४३द्@००४_००८२ मत्तो गजः पर्यवर्तद् धयांश् च हतसादिनः  
०६,०४५।०४३द्@००४_००८३ सरथा रथिनश् चापि विमृद्नन्तः समन्ततः  
०६,०४५।०४३द्@००४_००८४ स्यन्दनाद् अपतत् कश् चिन् निहतो ऽन्येन सायकैः  
०६,०४५।०४३द्@००४_००८५ हतसारथिर् अप्य् उच्चैः पपात काष्ठवद् रथः  
०६,०४५।०४३द्@००४_००८६ युध्यमानस्य सङ्ग्रामे व्यूढे रजसि चोत्थिते  
०६,०४५।०४३द्@००४_००८७ धनुःकूजितविज्ञानं तत्रासीत् प्रतियुध्यतः  
०६,०४५।०४३द्@००४_००८८ गात्रस्पर्शेन योधानां व्यज्ञास्त परिपन्थिनम्  
०६,०४५।०४३द्@००४_००८९ युध्यमानं शरै राजन् सिञ्जिनी ध्वजिनी रवात्  
०६,०४५।०४३द्@००४_००९० अन्योन्यं वीरसंशब्दो नाश्रूयत भटैः कृतः  
०६,०४५।०४३द्@००४_००९१ शब्दायमाने सङ्ग्रामे पटहे कर्णदारिणि  
०६,०४५।०४३द्@००४_००९२ युध्यमानस्य सङ्ग्रामे कुर्वतः पौरुषं स्वकम्  
०६,०४५।०४३द्@००४_००९३ नाश्रौषीन् नामगोत्रोक्तिं कीर्तनं च परस्परम्  
०६,०४५।०४३द्@००४_००९४ भीष्मचापच्युतैर् बाणैर् आर्तानां युध्यतां मृधे  
०६,०४५।०४३द्@००४_००९५ परस्परेषां वीराणां मनांसि समकम्पयन्  
०६,०४५।०४३द्@००४_००९६ तस्मिन्न् अत्याकुले युद्धे दारुणे लोमहर्षणे  
०६,०४५।०४३द्@००४_००९७ पिता पुत्रं च समरे नाभिजानाति कश् चन  
०६,०४५।०४३द्@००४_००९८ चक्रे भग्ने युगे छिन्ने एको धुर्यो हयो हतः  
०६,०४५।०४३द्@००४_००९९ आक्षिप्तः स्यन्दनाद् वीरः ससारथिर् अजिह्मगैः  
०६,०४५।०४३द्@००४_०१०० एवं च समरे सर्वे वीराश् च विरथीकृताः  
०६,०४५।०४३द्@००४_०१०१ तेन तेन स्म दृश्यन्ते धावमानाः समन्ततः  
०६,०४५।०४३द्@००४_०१०२ गजो हतः शिरश् छिन्नं मर्म भिन्नं हयो हतः  
०६,०४५।०४३द्@००४_०१०३ अहतः को ऽपि नैवासीद् भीष्मे निघ्नति शात्रवान्  
०६,०४५।०४३द्@००४_०१०४ श्वेतः कुरूणाम् अकरोत् स्वयं तस्मिन् महाहवे  
०६,०४५।०४३द्@००४_०१०५ राजपुत्रान् रथोदारान् अवधीच् छतसङ्घशः  
०६,०४५।०४३द्@००४_०१०६ चिच्छेद रथिनां बाणैः शिरांसि भरतर्षभ  
०६,०४५।०४३द्@००४_०१०७ साङ्गदा बाहवश् चैव धनूंषि च समन्ततः  
०६,०४५।०४३द्@००४_०१०८ रथेषां रथचक्राणि तूणीराणि युगानि च  
०६,०४५।०४३द्@००४_०१०९ छत्राणि च महार्हाणि पताकाश् च विशां पते  
०६,०४५।०४३द्@००४_०११० हयौघाश् च रथौघाश् च नरौघाश् चैव भारत  
०६,०४५।०४३द्@००४_०१११ वारणाः शतशश् चैव हताः श्वेतेन भारत  
०६,०४५।०४३द्@००४_०११२ वयं श्वेतभयाद् भीता विहाय रथसत्तमम्  
०६,०४५।०४३द्@००४_०११३ अवशिष्टास् तथा पश्चाद् विभुं पश्याम धृष्णवः  
०६,०४५।०४३द्@००४_०११४ शरपातम् अपक्रम्य कुरवः कुरुनन्दन  
०६,०४५।०४३द्@००४_०११५ भीष्मं शान्तनवं युद्धे स्थिताः पश्याम सर्वशः  
०६,०४५।०४३द्@००४_०११६ अदीनो दीनसमये भीष्मो ऽस्माकं महाहवे  
०६,०४५।०४३द्@००४_०११७ एकस् तस्थौ नरव्याघ्रो गिरिर् मेरुर् इवाचलः  
०६,०४५।०४३द्@००४_०११८ आददान इव प्राणान् सविता शिशिरात्यये  
०६,०४५।०४३द्@००४_०११९ गभस्तिभिर् इवादित्यस् तस्थौ शरमरीचिमान्  
०६,०४५।०४३द्@००४_०१२० स मुमोच महेष्वासः शरसङ्घान् अनेकशः  
०६,०४५।०४३द्@००४_०१२१ निघ्नन्न् अमित्रान् समरे वज्रपाणिर् इवासुरान्  
०६,०४५।०४३द्@००४_०१२२ ते वध्यमाना भीष्मेण प्रजहुस् तं महाबलम्  
०६,०४५।०४३द्@००४_०१२३ स्वयूथाद् इव ते यूथान् मुक्तं भूमिषु दारुणम्  
०६,०४५।०४३द्@००४_०१२४ तम् एकम् उपलभ्यैको हृष्टः पुष्टः परन्तप  
०६,०४५।०४३द्@००४_०१२५ दुर्योधनप्रिये युक्तः पाण्डवान् परिशोचयन्  
०६,०४५।०४३द्@००४_०१२६ जीवितं दुस्त्यजं त्यक्त्वा भयं च सुमहाहवे  
०६,०४५।०४३द्@००४_०१२७ पातयाम् आस सैन्यानि पाण्डवानां विशां पते  
०६,०४५।०४३द्@००४_०१२८ प्रहरन्तम् अनीकानि पिता देवव्रतस् तव  
०६,०४५।०४३द्@००४_०१२९ दृष्ट्वा सेनापतिं भीष्मस् त्वरितः श्वेतम् अभ्ययात्  
०६,०४५।०४३द्@००४_०१३० स भीष्मं शरजालेन महता समवाकिरत्  
०६,०४५।०४३द्@००४_०१३१ श्वेतं चापि तथा भीष्मः शरौघैः समवाकिरत्  
०६,०४५।०४३द्@००४_०१३२ तौ वृषाव् इव नर्दन्तौ मत्ताव् इव महाद्विपौ  
०६,०४५।०४३द्@००४_०१३३ व्याघ्राव् इव सुसंरब्धाव् अन्योन्यम् अभिजघ्नतुः  
०६,०४५।०४३द्@००४_०१३४ अस्त्रैर् अस्त्राणि संवार्य ततस् तौ पुरुषर्षभौ  
०६,०४५।०४३द्@००४_०१३५ भीष्मः श्वेतश् च युयुधे परस्परवधैषिणौ  
०६,०४५।०४३द्@००४_०१३६ एकाह्ना निर्दहेद् भीष्मः पाण्डवानाम् अनीकिनीम्  
०६,०४५।०४३द्@००४_०१३७ शरैः परमसङ्क्रुद्धो यदि श्वेतो न पालयेत्  
०६,०४५।०४३द्@००४_०१३८ पितामहं ततो दृष्ट्वा श्वेतेन विमुखीकृतम्  
०६,०४५।०४३द्@००४_०१३९ प्रहर्षं पाण्डवा जग्मुः पुत्रस् ते विमनाभवत्  
०६,०४५।०४३द्@००४_०१४० ततो दुर्योधनः क्रुद्धः पार्थिवैः परिवारितः  
०६,०४५।०४३द्@००४_०१४१ ससैन्यः पाण्डवानीकम् अभ्यद्रवत संयुगे  
०६,०४५।०४३द्@००४_०१४२ दुर्मुखः कृतवर्मा च कृपः शल्यो विशां पते  
०६,०४५।०४३द्@००४_०१४३ भीष्मं जुगुपुर् आसाद्य तव पुत्रेण चोदिताः  
०६,०४५।०४३द्@००४_०१४४ दृष्ट्वा तु पार्थिवैः सर्वैर् दुर्योधनपुरोगमैः  
०६,०४५।०४३द्@००४_०१४५ पाण्डवानाम् अनीकानि वध्यमानानि संयुगे  
०६,०४५।०४३द्@००४_०१४६ श्वेतो गाङ्गेयम् उत्सृज्य तव पुत्रस्य वाहिनीम्  
०६,०४५।०४३द्@००४_०१४७ नाशयाम् आस वेगेन वायुर् वृक्षान् इवौजसा  
०६,०४५।०४३द्@००४_०१४८ द्रावयित्वा चमूं राजन् वैराटिः क्रोधमूर्छितः  
०६,०४५।०४३द्@००४_०१४९ आपतत् सहसा भूयो यत्र भीष्मो व्यवस्थितः  
०६,०४५।०४३द्@००४_०१५० तौ तत्रोपगतौ राजञ् शरदीप्तौ महाबलौ  
०६,०४५।०४३द्@००४_०१५१ अयुध्येतां महात्मानौ यथोभौ वृत्रवासवौ  
०६,०४५।०४३द्@००४_०१५२ अन्योन्यं तु महाराज परस्परवधैषिणौ  
०६,०४५।०४३द्@००४_०१५३ निगृह्य कार्मुकं श्वेतो भीष्मं विव्याध सप्तभिः  
०६,०४५।०४३द्@००४_०१५४ पराक्रमं ततस् तस्य पराक्रम्य पराक्रमी  
०६,०४५।०४३द्@००४_०१५५ तरसा वारयाम् आस मत्तो मत्तम् इव द्विपम्  
०६,०४५।०४३द्@००४_०१५६ श्वेतः शान्तनवं भूयः शरैः सन्नतपर्वभिः  
०६,०४५।०४३द्@००४_०१५७ विव्याध पञ्चविंशत्या तद् अद्भुतम् इवाभवत्  
०६,०४५।०४३द्@००४_०१५८ तं प्रत्यविध्यद् दशभिर् भीष्मः शान्तनवस् तदा  
०६,०४५।०४३द्@००४_०१५९ स विद्धस् तेन बलवान् नाकम्पत यथाचलः  
०६,०४५।०४३द्@००४_०१६० वैराटिः समरे क्रुद्धो भृशम् आयम्य कार्मुकम्  
०६,०४५।०४३द्@००४_०१६१ आजघान ततो भीष्मं श्वेतः क्षत्रियनन्दनः  
०६,०४५।०४३द्@००४_०१६२ सम्प्रहस्य ततः श्वेतः सृक्किणी परिसंलिहन्  
०६,०४५।०४३द्@००४_०१६३ धनुश् चिच्छेद भीष्मस्य नवभिर् दशधा शरैः  
०६,०४५।०४३द्@००४_०१६४ सन्धाय विशिखं चैव शरं लोमप्रवाहिनम्  
०६,०४५।०४३द्@००४_०१६५ उन्ममाथ ततस् तालं ध्वजशीर्षं महात्मनः  
०६,०४५।०४३द्@००४_०१६६ केतुं निपतितं दृष्ट्वा भीष्मस्य तनयास् तव  
०६,०४५।०४३द्@००४_०१६७ हतं भीष्मम् अमन्यन्त श्वेतस्य वशम् आगतम्  
०६,०४५।०४३द्@००४_०१६८ पाण्डवाश् चापि संहृष्टा दध्मुः शङ्खान् मुदा युताः  
०६,०४५।०४३द्@००४_०१६९ भीष्मस्य पतितं केतुं दृष्ट्वा तालं महात्मनः  
०६,०४५।०४३द्@००४_०१७० ततो दुर्योधनः क्रोधात् स्वम् अनीकम् अचोदयत्  
०६,०४५।०४३द्@००४_०१७१ यत्नाद् भीष्मं परीप्सध्वं रक्षमाणाः समन्ततः  
०६,०४५।०४३द्@००४_०१७२ मा नः प्रपश्यमानानां श्वेतान् मृत्युम् अवाप्स्यति  
०६,०४५।०४३द्@००४_०१७३ भीष्मः शान्तनवः शूरस् तथा सत्यं ब्रवीमि वः  
०६,०४५।०४३द्@००४_०१७४ राज्ञस् तु वचनं श्रुत्वा त्वरमाणा महारथाः  
०६,०४५।०४३द्@००४_०१७५ बलेन चतुरङ्गेण गाङ्गेयम् अन्वपालयन्  
०६,०४५।०४३द्@००४_०१७६ बाह्लीकः कृतवर्मा च शलः शल्यश् च भारत  
०६,०४५।०४३द्@००४_०१७७ जलसन्धो विकर्णश् च चित्रसेनो विविंशतिः  
०६,०४५।०४३द्@००४_०१७८ त्वरमाणास् त्वराकाले परिवार्य समन्ततः  
०६,०४५।०४३द्@००४_०१७९ शस्त्रवृष्टिं सुतुमुलां श्वेतस्योपर्य् अपातयन्  
०६,०४५।०४३द्@००४_०१८० तान् क्रुद्धो निशितैर् बाणैस् त्वरमाणो महारथः  
०६,०४५।०४३द्@००४_०१८१ अवारयद् अमेयात्मा दर्शयन् पाणिलाघवम्  
०६,०४५।०४३द्@००४_०१८२ स निवार्य तु तान् सर्वान् केसरी कुञ्जरान् इव  
०६,०४५।०४३द्@००४_०१८३ महता शरवर्षेण भीष्मस्य धनुर् आच्छिनत्  
०६,०४५।०४३द्@००४_०१८४ ततो ऽन्यद् धनुर् आदाय भीष्मः शान्तनवो युधि  
०६,०४५।०४३द्@००४_०१८५ श्वेतं विव्याध राजेन्द्र कङ्कपत्रैः शितैः शरैः  
०६,०४५।०४३द्@००४_०१८६ ततः सेनापतिः क्रुद्धो भीष्मं बहुभिर् आयसैः  
०६,०४५।०४३द्@००४_०१८७ विव्याध समरे राजन् सर्वलोकस्य पश्यतः  
०६,०४५।०४३द्@००४_०१८८ ततः प्रव्यथितो राजा भीष्मं दृष्ट्वा निवारितम्  
०६,०४५।०४३द्@००४_०१८९ प्रवीरं सर्वलोकस्य श्वेतेन युधि वै तदा  
०६,०४५।०४३द्@००४_०१९० निष्ठानकश् च सुमहांस् तव सैन्यस्य चाभवत्  
०६,०४५।०४३द्@००४_०१९१ तं वीरं वारितं दृष्ट्वा श्वेतेन शरविक्षतम्  
०६,०४५।०४३द्@००४_०१९२ हतं श्वेतेन मन्यन्ते श्वेतस्य वशम् आगतम्  
०६,०४५।०४३द्@००४_०१९३ ततः क्रोधवशं प्राप्तः पिता देवव्रतस् तव  
०६,०४५।०४३द्@००४_०१९४ ध्वजम् उन्मथितं दृष्ट्वा तां च सेनां निवारिताम्  
०६,०४५।०४३द्@००४_०१९५ श्वेतं प्रति महाराज व्यसृजत् सायकान् बहून्  
०६,०४५।०४३द्@००४_०१९६ तान् आवार्य रणे श्वेतो भीष्मस्य रथिनां वरः  
०६,०४५।०४३द्@००४_०१९७ धनुश् चिच्छेद भल्लेन पुनर् एव पितुस् तव  
०६,०४५।०४३द्@००४_०१९८ उत्सृज्य कार्मुकं राजन् गाङ्गेयः क्रोधमूर्छितः  
०६,०४५।०४३द्@००४_०१९९ अन्यत् कार्मुकम् आदाय विपुलं बलवत्तरम्  
०६,०४५।०४३द्@००४_०२०० तत्र सन्धाय विपुलान् भल्लान् सप्त शिलाशितान्  
०६,०४५।०४३द्@००४_०२०१ चतुर्भिश् च जघानाश्वाञ् श्वेतस्य पृतनापतेः  
०६,०४५।०४३द्@००४_०२०२ ध्वजं द्वाभ्यां तु चिच्छेद सप्तमेन च सारथेः  
०६,०४५।०४३द्@००४_०२०३ शिरश् चिच्छेद भल्लेन सङ्क्रुद्धो लघुविक्रमः  
०६,०४५।०४३द्@००४_०२०४ हताश्वसूतात् स रथाद् अवप्लुत्य महाबलः  
०६,०४५।०४३द्@००४_०२०५ अमर्षवशम् आपन्नो व्याकुलः समपद्यत  
०६,०४५।०४३द्@००४_०२०६ विरथं रथिनां श्रेष्ठं श्वेतं दृष्ट्वा पितामहः  
०६,०४५।०४३द्@००४_०२०७ ताडयाम् आस निशितैः शरसङ्घैः समन्ततः  
०६,०४५।०४३द्@००४_०२०८ स ताड्यमानः समरे भीष्मचापच्युतैः शरैः  
०६,०४५।०४३द्@००४_०२०९ स्वरथे धनुर् उत्सृज्य शक्तिं जग्राह काञ्चनीम्  
०६,०४५।०४३द्@००४_०२१० ततः शक्तिं रणे श्वेतो जग्राहोग्रां महाभयाम्  
०६,०४५।०४३द्@००४_०२११ कालदण्डोपमां घोरां मृत्योर् इव स्वसां श्वसन्  
०६,०४५।०४३द्@००४_०२१२ अब्रवीच् च तदा श्वेतो भीष्मं शान्तनवं रणे  
०६,०४५।०४३द्@००४_०२१३ तिष्ठेदानीं सुसंरब्धः पश्य मां पुरुषो भव  
०६,०४५।०४३द्@००४_०२१४ एवम् उक्त्वा महेष्वासो भीष्मं युधि पराक्रमी  
०६,०४५।०४३द्@००४_०२१५ ततः शक्तिम् अमेयात्मा चिक्षेप भुजगोपमाम्  
०६,०४५।०४३द्@००४_०२१६ पाण्डवार्थे पराक्रान्तस् तवानर्थं चिकीर्षति  
०६,०४५।०४३द्@००४_०२१७ हाहाकारो महान् आसीत् पुत्राणां ते विशां पते  
०६,०४५।०४३द्@००४_०२१८ दृष्ट्वा शक्तिं महाघोरां मृत्योर् दण्डसमप्रभाम्  
०६,०४५।०४३द्@००४_०२१९ श्वेतस्य करनिर्मुक्तां निर्मुक्तोरगसन्निभाम्  
०६,०४५।०४३द्@००४_०२२० अपतत् सहसा राजन् महोल्केव नभस्तलात्  
०६,०४५।०४३द्@००४_०२२१ ज्वलन्तीम् अन्तरिक्षे तां ज्वालाभिर् इव संवृताम्  
०६,०४५।०४३द्@००४_०२२२ असम्भ्रान्तस् तदा राजन् पिता देवव्रतस् तव  
०६,०४५।०४३द्@००४_०२२३ अष्टभिर् नवभिर् भीष्मः शक्तिं चिच्छेद पत्रिभिः  
०६,०४५।०४३द्@००४_०२२४ उत्कृष्टहेमविकृतां निकृत्तां निशितैः शरैः  
०६,०४५।०४३द्@००४_०२२५ उच्चुक्रुशुस् ततः सर्वे तावका भरतर्षभ  
०६,०४५।०४३द्@००४_०२२६ शक्तिं विनिहतां दृष्ट्वा वैराटिः क्रोधमूर्छितः  
०६,०४५।०४३द्@००४_०२२७ कालोपहतचेतास् तु कर्तव्यं नाभ्यजानत  
०६,०४५।०४३द्@००४_०२२८ क्रोधसम्मूर्छितो राजन् वैराटिः प्रहसन्न् इव  
०६,०४५।०४३द्@००४_०२२९ गदां जग्राह संहृष्टो भीष्मस्य निधनं प्रति  
०६,०४५।०४३द्@००४_०२३० क्रोधेन रक्तनयनो दण्डपाणिर् इवान्तकः  
०६,०४५।०४३द्@००४_०२३१ भीष्मं समभिदुद्राव जलौघ इव पर्वतम्  
०६,०४५।०४३द्@००४_०२३२ तस्य वेगम् असंवार्य मत्वा भीष्मः प्रतापवान्  
०६,०४५।०४३द्@००४_०२३३ प्रहारविप्रमोक्षार्थं सहसा धरणीं गतः  
०६,०४५।०४३द्@००४_०२३४ श्वेतः क्रोधसमाविष्टो भ्रामयित्वा तु तां गदाम्  
०६,०४५।०४३द्@००४_०२३५ रथे भीष्मस्य चिक्षेप यथा देवो धनेश्वरः  
०६,०४५।०४३द्@००४_०२३६ तया भीष्मनिपातिन्या स रथो भस्मसात् कृतः  
०६,०४५।०४३द्@००४_०२३७ सध्वजः सह सूतेन साश्वः सयुगबन्धुरः  
०६,०४५।०४३द्@००४_०२३८ विरथं रथिनां श्रेष्ठं भीष्मं दृष्ट्वा रथोत्तमाः  
०६,०४५।०४३द्@००४_०२३९ अभ्यधावन्त सहिताः शल्यप्रभृतयो रथाः  
०६,०४५।०४३द्@००४_०२४० ततो ऽन्यं रथम् आस्थाय धनुर् विस्फार्य दुर्मनाः  
०६,०४५।०४३द्@००४_०२४१ शनकैर् अभ्ययाच् छ्वेतं गाङ्गेयः प्रहसन्न् इव  
०६,०४५।०४३द्@००४_०२४२ एतस्मिन्न् अन्तरे भीष्मः शुश्राव विपुलां गिरम्  
०६,०४५।०४३द्@००४_०२४३ आकाशाद् ईरितां दिव्याम् आत्मनो हितसम्भवाम्  
०६,०४५।०४३द्@००४_०२४४ भीष्म भीष्म महाबाहो शीघ्रं यत्नं कुरुष्व वै  
०६,०४५।०४३द्@००४_०२४५ एष ह्य् अस्य जये कालो निर्दिष्टो विश्वयोनिना  
०६,०४५।०४३द्@००४_०२४६ एतच् छ्रुत्वा तु वचनं देवदूतेन भाषितम्  
०६,०४५।०४३द्@००४_०२४७ सम्प्रहृष्टमना भूत्वा वधे तस्य मनो दधे  
०६,०४५।०४३द्@००४_०२४८ विरथं रथिनां श्रेष्ठं श्वेतं दृष्ट्वा पदातिनम्  
०६,०४५।०४३द्@००४_०२४९ सहितास् त्व् अभ्यवर्तन्त परीप्सन्तो महारथाः  
०६,०४५।०४३द्@००४_०२५० सात्यकिर् भीमसेनश् च धृष्टद्युम्नश् च पार्षतः  
०६,०४५।०४३द्@००४_०२५१ कैकेयो धृष्टकेतुश् च अभिमन्युश् च वीर्यवान्  
०६,०४५।०४३द्@००४_०२५२ एतान् आपततः सर्वान् द्रोणशल्यकृपैः सह  
०६,०४५।०४३द्@००४_०२५३ अवारयद् अमेयात्मा वारिवेगान् इवाचलः  
०६,०४५।०४३द्@००४_०२५४ स निरुद्धेषु सर्वेषु पाण्डवेषु महात्मसु  
०६,०४५।०४३द्@००४_०२५५ श्वेतः खड्गम् अथाकृष्य भीष्मस्य धनुर् आच्छिनत्  
०६,०४५।०४३द्@००४_०२५६ तद् अपास्य धनुश् छिन्नं त्वरमाणः पितामहः  
०६,०४५।०४३द्@००४_०२५७ देवदूतवचः श्रुत्वा वधे तस्य मनो दधे  
०६,०४५।०४३द्@००४_०२५८ ततः प्रचारमाणस् तु पिता देवव्रतस् तव  
०६,०४५।०४३द्@००४_०२५९ अन्यत् कार्मुकम् आदाय त्वरमाणो महारथः  
०६,०४५।०४३द्@००४_०२६० क्षणेन सज्यम् अकरोच् छक्रचापसमप्रभम्  
०६,०४५।०४३द्@००४_०२६१ पिता ते भरतश्रेष्ठ श्वेतं दृष्ट्वा महारथैः  
०६,०४५।०४३द्@००४_०२६२ वृतं तं मनुजव्याघ्रैर् भीमसेनपुरोगमैः  
०६,०४५।०४३द्@००४_०२६३ अभ्यवर्तत गाङ्गेयः श्वेतं सेनापतिं द्रुतम्  
०६,०४५।०४३द्@००४_०२६४ आपतन्तं ततो भीष्मो भीमसेनं प्रतापवान्  
०६,०४५।०४३द्@००४_०२६५ आजघ्ने विशिखैः षष्ट्या सेनान्यं स महारथः  
०६,०४५।०४३द्@००४_०२६६ अभिमन्युं च समरे पिता देवव्रतस् तव  
०६,०४५।०४३द्@००४_०२६७ आजघ्ने भरतश्रेष्ठस् त्रिभिः सन्नतपर्वभिः  
०६,०४५।०४३द्@००४_०२६८ सात्यकिं च शतेनाजौ भरतानां पितामहः  
०६,०४५।०४३द्@००४_०२६९ धृष्टद्युम्नं च विंशत्या कैकेयं चापि पञ्चभिः  
०६,०४५।०४३द्@००४_०२७० तांश् च सर्वान् महेष्वासान् पिता देवव्रतस् तव  
०६,०४५।०४३द्@००४_०२७१ वारयित्वा शरैर् घोरैः श्वेतम् एवाभिदुद्रुवे  
०६,०४५।०४३द्@००४_०२७२ ततः शरं मृत्युसमं भारसाधनम् उत्तमम्  
०६,०४५।०४३द्@००४_०२७३ विकृष्य बलवान् भीष्मः समाधत्त दुरासदम्  
०६,०४५।०४३द्@००४_०२७४ ब्रह्मास्त्रेण सुसंयुक्तं तं शरं लोमवाहिनम्  
०६,०४५।०४३द्@००४_०२७५ ददृशुर् देवगन्धर्वाः पिशाचोरगराक्षसाः  
०६,०४५।०४३द्@००४_०२७६ स तस्य कवचं भित्त्वा हृदयं चामितौजसः  
०६,०४५।०४३द्@००४_०२७७ जगाम धरणीं बाणो महाशनिर् इव ज्वलन्  
०६,०४५।०४३द्@००४_०२७८ अस्तं गच्छन् यथादित्यः प्रभाम् आदाय सत्वरः  
०६,०४५।०४३द्@००४_०२७९ एवं जीवितम् आदाय श्वेतदेहाज् जगाम ह  
०६,०४५।०४३द्@००४_०२८० तं भीष्मेण नरव्याघ्रं तथा विनिहतं युधि  
०६,०४५।०४३द्@००४_०२८१ प्रपतन्तम् अपश्याम गिरेः शृङ्गम् इव च्युतम्  
०६,०४५।०४३द्@००४_०२८२ अशोचन् पाण्डवास् तत्र क्षत्रियाश् च महारथाः  
०६,०४५।०४३द्@००४_०२८३ प्रहृष्टाश् च सुतास् तुभ्यं कुरवश् चापि सर्वशः  
०६,०४५।०४३द्@००४_०२८४ ततो दुःशासनो राजञ् श्वेतं दृष्ट्वा निपातितम्  
०६,०४५।०४३द्@००४_०२८५ वादित्रनिनदैर् घोरैर् नृत्यति स्म समन्ततः  
०६,०४५।०४३द्@००४_०२८६ तस्मिन् हते महेष्वासे भीष्मेणाहवशोभिना  
०६,०४५।०४३द्@००४_०२८७ प्रावेपन्त महेष्वासाः शिखण्डिप्रमुखा रथाः  
०६,०४५।०४३द्@००४_०२८८ ततो धनञ्जयो राजन् वार्ष्णेयश् चापि सर्वशः  
०६,०४५।०४३द्@००४_०२८९ अवहारं शनैश् चक्रुर् निहते वाहिनीपतौ  
०६,०४५।०४३द्@००४_०२९० ततो ऽवहारः सैन्यानां तव तेषां च भारत  
०६,०४५।०४३द्@००४_०२९१ तावकानां परेषां च नर्दतां च मुहुर् मुहुः  
०६,०४५।०४३द्@००४_०२९२ पार्था विमनसो भूत्वा न्यविशन्त महारथाः  
०६,०४५।०४३द्@००४_०२९३ धृतराष्ट्र उवाच  
०६,०४५।०४३द्@००४_०२९३ चिन्तयन्तो वधं घोरं द्वैरथेन परन्तपाः  
०६,०४५।०४३द्@००४_०२९४ श्वेते सेनापतौ तात सङ्ग्रामे निहते परैः  
०६,०४५।०४३द्@००४_०२९५ किम् अकुर्वन् महेष्वासाः पाञ्चालाः पाण्डवैः सह  
०६,०४५।०४३द्@००४_०२९६ सेनापतिं समाकर्ण्य श्वेतं युधि निपातितम्  
०६,०४५।०४३द्@००४_०२९७ तदर्थं यततां चापि परेषां प्रपलायिनाम्  
०६,०४५।०४३द्@००४_०२९८ मनः प्रीणाति मे वाक्यं जयं सञ्जय शृण्वतः  
०६,०४५।०४३द्@००४_०२९९ प्रत्युपायं चिन्तयन्तः सज्जनाः प्रस्रवन्ति मे  
०६,०४५।०४३द्@००४_०३०० स हि वीरो ऽनुरक्तश् च वृद्धः कुरुपतिस् तदा  
०६,०४५।०४३द्@००४_०३०१ कृतं वैरं सदा तेन पितुः पुत्रेण धीमता  
०६,०४५।०४३द्@००४_०३०२ तस्योद्वेगभयाच् चापि संश्रितः पाण्डवान् पुरा  
०६,०४५।०४३द्@००४_०३०३ सर्वं बलं परित्यज्य दुर्गं संश्रित्य तिष्ठति  
०६,०४५।०४३द्@००४_०३०४ पाण्डवानां प्रतापेन दुर्गं देशं निवेश्य च  
०६,०४५।०४३द्@००४_०३०५ सपत्नान् सततं बाधन्न् आर्यवृत्तिम् अनुष्ठितः  
०६,०४५।०४३द्@००४_०३०६ आश्चर्यं वै सदा तेषां पुरा राज्ञां सुदुर्मतिः  
०६,०४५।०४३द्@००४_०३०७ ततो युधिष्ठिरे भक्तः कथं सञ्जय सूदितः  
०६,०४५।०४३द्@००४_०३०८ प्रक्षिप्तः सम्मतः क्षुद्रः पुत्रो मे पुरुषाधमः  
०६,०४५।०४३द्@००४_०३०९ न युद्धं रोचयेद् भीष्मो न चाचार्यः कथं चन  
०६,०४५।०४३द्@००४_०३१० न कृपो न च गान्धारी नाहं सञ्जय रोचये  
०६,०४५।०४३द्@००४_०३११ न वासुदेवो वार्ष्णेयो धर्मराजश् च पाण्डवः  
०६,०४५।०४३द्@००४_०३१२ न भीमो नार्जुनश् चैव न यमौ पुरुषर्षभौ  
०६,०४५।०४३द्@००४_०३१३ वार्यमाणो मया नित्यं गान्धार्या विदुरेण च  
०६,०४५।०४३द्@००४_०३१४ जामदग्न्येन रामेण व्यासेन च महात्मना  
०६,०४५।०४३द्@००४_०३१५ दुर्योधनो युध्यमानो नित्यम् एव हि सञ्जय  
०६,०४५।०४३द्@००४_०३१६ कर्णस्य मतम् आस्थाय सौबलस्य च पापकृत्  
०६,०४५।०४३द्@००४_०३१७ दुःशासनस्य च तथा पाण्डवान् अन्वसूयत  
०६,०४५।०४३द्@००४_०३१८ तस्याहं व्यसनं घोरं मन्ये प्राप्तं तु सञ्जय  
०६,०४५।०४३द्@००४_०३१९ श्वेतस्य च विनाशेन भीष्मस्य विजयेन च  
०६,०४५।०४३द्@००४_०३२० सङ्क्रुद्धः कृष्णसहितः पार्थः किम् अकरोद् युधि  
०६,०४५।०४३द्@००४_०३२१ अर्जुनाद् धि भयं भूयस् तन् मे तात न शाम्यति  
०६,०४५।०४३द्@००४_०३२२ स हि शूरश् च कौन्तेयः क्षिप्रकारी च पाण्डवः  
०६,०४५।०४३द्@००४_०३२३ मन्ये शरैः शरीराणि प्रमथिष्यति विद्विषाम्  
०६,०४५।०४३द्@००४_०३२४ ऐन्द्रिर् इन्द्रानुजसमो महेन्द्रसदृशो बले  
०६,०४५।०४३द्@००४_०३२५ अमोघक्रोधसङ्कल्पं दृष्ट्वा वः किम् अभून् मनः  
०६,०४५।०४३द्@००४_०३२६ तथैव वेदविच् छूरो ज्वलनार्कसमद्युतिः  
०६,०४५।०४३द्@००४_०३२७ ऐन्द्रास्त्रविद् अमेयात्मा प्रपतन् समितिञ्जयः  
०६,०४५।०४३द्@००४_०३२८ वज्रसंस्पर्शरूपाणाम् अस्त्राणां न्यासकारिता  
०६,०४५।०४३द्@००४_०३२९ स खड्गाक्षेपहस्तस् तु घोषं चक्रे महारथः  
०६,०४५।०४३द्@००४_०३३० स सञ्जय महाप्राज्ञो द्रुपदस्यात्मजो बली  
०६,०४५।०४३द्@००४_०३३१ धृष्टद्युम्नः किम् अकरोच् छ्वेते युधि निपातिते  
०६,०४५।०४३द्@००४_०३३२ पुरा चैवापराधेन वधेन च चमूपतेः  
०६,०४५।०४३द्@००४_०३३३ मन्ये मनः प्रजज्वाल पाण्डवानां महात्मनाम्  
०६,०४५।०४३द्@००४_०३३४ तेषां क्रोधं चिन्तयंस् तु अहःसु च निशासु च  
०६,०४५।०४३द्@००४_०३३५ सञ्जय उवाच  
०६,०४५।०४३द्@००४_०३३५ न शान्तिम् अधिगच्छामि सर्वम् आचक्ष्व सञ्जय  
०६,०४५।०४३द्@००४_०३३६ गतपूर्वाह्णभूयिष्ठे तस्मिन्न् अहनि दारुणे  
०६,०४५।०४३द्@००४_०३३७ तावकानां परेषां च पुनर् युद्धम् अवर्तत  
०६,०४५।०४३द्@००४_०३३८ श्वेतं तु निहतं दृष्ट्वा विराटस्य चमूपतिम्  
०६,०४५।०४३द्@००४_०३३९ कृतवर्मणा च सहितं दृष्ट्वा शल्यम् अवस्थितम्  
०६,०४५।०४३ए शङ्खः क्रोधात् प्रजज्वाल हविषा हव्यवाड् इव  
०६,०४५।०४४अ स विस्फार्य महच् चापं कार्तस्वरविभूषितम्  
०६,०४५।०४४च् अभ्यधावज् जिघांसन् वै शल्यं मद्राधिपं बली  
०६,०४५।०४५अ महता रथवंशेन समन्तात् परिवारितः  
०६,०४५।०४५च् सृजन् बाणमयं वर्षं प्रायाच् छल्यरथं प्रति  
०६,०४५।०४६अ तम् आपतन्तं सम्प्रेक्ष्य मत्तवारणविक्रमम्  
०६,०४५।०४६च् तावकानां रथाः सप्त समन्तात् पर्यवारयन्  
०६,०४५।०४६ए मद्रराजं परीप्सन्तो मृत्योर् दंष्ट्रान्तरं गतम्  
०६,०४५।०४७अ ततो भीष्मो महाबाहुर् विनद्य जलदो यथा  
०६,०४५।०४७च् तालमात्रं धनुर् गृह्य शङ्खम् अभ्यद्रवद् रणे  
०६,०४५।०४८अ तम् उद्यतम् उदीक्ष्याथ महेष्वासं महाबलम्  
०६,०४५।०४८च् सन्त्रस्ता पाण्डवी सेना वातवेगहतेव नौः  
०६,०४५।०४९अ तत्रार्जुनः सन्त्वरितः शङ्खस्यासीत् पुरःसरः  
०६,०४५।०४९च् भीष्माद् रक्ष्यो ऽयम् अद्येति ततो युद्धम् अवर्तत  
०६,०४५।०५०अ हाहाकारो महान् आसीद् योधानां युधि युध्यताम्  
०६,०४५।०५०च् तेजस् तेजसि सम्पृक्तम् इत्य् एवं विस्मयं ययुः  
०६,०४५।०५१अ अथ शल्यो गदापाणिर् अवतीर्य महारथात्  
०६,०४५।०५१च् शङ्खस्य चतुरो वाहान् अहनद् भरतर्षभ  
०६,०४५।०५२अ स हताश्वाद् रथात् तूर्णं खड्गम् आदाय विद्रुतः  
०६,०४५।०५२च् बीभत्सोः स्यन्दनं प्राप्य ततः शान्तिम् अविन्दत  
०६,०४५।०५३अ ततो भीष्मरथात् तूर्णम् उत्पतन्ति पतत्रिणः  
०६,०४५।०५३च् यैर् अन्तरिक्षं भूमिश् च सर्वतः समवस्तृतम्  
०६,०४५।०५३द्*०१५१_०१ पाञ्चालान् अथ मत्स्यं च द्रुपदं सेनया वृतम्  
०६,०४५।०५४अ पाञ्चालान् अथ मत्स्यांश् च केकयांश् च प्रभद्रकान्  
०६,०४५।०५४च् भीष्मः प्रहरतां श्रेष्ठः पातयाम् आस मार्गणैः  
०६,०४५।०५५अ उत्सृज्य समरे तूर्णं पाण्डवं सव्यसाचिनम्  
०६,०४५।०५५च् अभ्यद्रवत पाञ्चाल्यं द्रुपदं सेनया वृतम्  
०६,०४५।०५५ए प्रियं सम्बन्धिनं राजञ् शरान् अवकिरन् बहून्  
०६,०४५।०५६अ अग्निनेव प्रदग्धानि वनानि शिशिरात्यये  
०६,०४५।०५६च् शरदग्धान्य् अदृश्यन्त सैन्यानि द्रुपदस्य ह  
०६,०४५।०५६ए अतिष्ठत रणे भीष्मो विधूम इव पावकः  
०६,०४५।०५७अ मध्यन्दिने यथादित्यं तपन्तम् इव तेजसा  
०६,०४५।०५७च् न शेकुः पाण्डवेयस्य योधा भीष्मं निरीक्षितुम्  
०६,०४५।०५८अ वीक्षां चक्रुः समन्तात् ते पाण्डवा भयपीडिताः  
०६,०४५।०५८च् त्रातारं नाध्यगच्छन्त गावः शीतार्दिता इव  
०६,०४५।०५८द्*०१५२_०१ सा तु यौधिष्ठिरी सेना गाङ्गेयशरपीडिता  
०६,०४५।०५८द्*०१५२_०२ सिंहेनेव विनिर्भिन्ना शुक्ला गौर् इव गोपतेः  
०६,०४५।०५९अ हतविप्रद्रुते सैन्ये निरुत्साहे विमर्दिते  
०६,०४५।०५९च् हाहाकारो महान् आसीत् पाण्डुसैन्येषु भारत  
०६,०४५।०६०अ ततो भीष्मः शान्तनवो नित्यं मण्डलकार्मुकः  
०६,०४५।०६०च् मुमोच बाणान् दीप्ताग्रान् अहीन् आशीविषान् इव  
०६,०४५।०६१अ शरैर् एकायनीकुर्वन् दिशः सर्वा यतव्रतः  
०६,०४५।०६१च् जघान पाण्डवरथान् आदिश्यादिश्य भारत  
०६,०४५।०६२अ ततः सैन्येषु भग्नेषु मथितेषु च सर्वशः  
०६,०४५।०६२च् प्राप्ते चास्तं दिनकरे न प्राज्ञायत किं चन  
०६,०४५।०६३अ भीष्मं च समुदीर्यन्तं दृष्ट्वा पार्था महाहवे  
०६,०४५।०६३च् अवहारम् अकुर्वन्त सैन्यानां भरतर्षभ  
०६,०४६।००१ सञ्जय उवाच  
०६,०४६।००१अ कृते ऽवहारे सैन्यानां प्रथमे भरतर्षभ  
०६,०४६।००१च् भीष्मे च युधि संरब्धे हृष्टे दुर्योधने तथा  
०६,०४६।००२अ धर्मराजस् ततस् तूर्णम् अभिगम्य जनार्दनम्  
०६,०४६।००२च् भ्रातृभिः सहितः सर्वैः सर्वैश् चैव जनेश्वरैः  
०६,०४६।००३अ शुचा परमया युक्तश् चिन्तयानः पराजयम्  
०६,०४६।००३च् वार्ष्णेयम् अब्रवीद् राजन् दृष्ट्वा भीष्मस्य विक्रमम्  
०६,०४६।००४अ कृष्ण पश्य महेष्वासं भीष्मं भीमपराक्रमम्  
०६,०४६।००४च् शरैर् दहन्तं सैन्यं मे ग्रीष्मे कक्षम् इवानलम्  
०६,०४६।००४द्*०१५३_०१ युधिष्ठिरो महाराज दृष्ट्वा कृष्णम् अथाब्रवीत्  
०६,०४६।००५अ कथम् एनं महात्मानं शक्ष्यामः प्रतिवीक्षितुम्  
०६,०४६।००५च् लेलिह्यमानं सैन्यं मे हविष्मन्तम् इवानलम्  
०६,०४६।००६अ एतं हि पुरुषव्याघ्रं धनुष्मन्तं महाबलम्  
०६,०४६।००६च् दृष्ट्वा विप्रद्रुतं सैन्यं मदीयं मार्गणाहतम्  
०६,०४६।००७अ शक्यो जेतुं यमः क्रुद्धो वज्रपाणिश् च संयुगे  
०६,०४६।००७च् वरुणः पाशभृच् चापि कुबेरो वा गदाधरः  
०६,०४६।००८अ न तु भीष्मो महातेजाः शक्यो जेतुं महाबलः  
०६,०४६।००८च् सो ऽहम् एवं गते मग्नो भीष्मागाधजले ऽप्लवः  
०६,०४६।००९अ आत्मनो बुद्धिदौर्बल्याद् भीष्मम् आसाद्य केशव  
०६,०४६।००९च् वनं यास्यामि गोविन्द श्रेयो मे तत्र जीवितुम्  
०६,०४६।०१०अ न त्व् इमान् पृथिवीपालान् दातुं भीष्माय मृत्यवे  
०६,०४६।०१०च् क्षपयिष्यति सेनां मे कृष्ण भीष्मो महास्त्रवित्  
०६,०४६।०११अ यथानलं प्रज्वलितं पतङ्गाः समभिद्रुताः  
०६,०४६।०११च् विनाशायैव गच्छन्ति तथा मे सैनिको जनः  
०६,०४६।०१२अ क्षयं नीतो ऽस्मि वार्ष्णेय राज्यहेतोः पराक्रमी  
०६,०४६।०१२च् भ्रातरश् चैव मे वीराः कर्शिताः शरपीडिताः  
०६,०४६।०१३अ मत्कृते भ्रातृसौहार्दाद् राज्याद् भ्रष्टास् तथा सुखात्  
०६,०४६।०१३च् जीवितं बहु मन्ये ऽहं जीवितं ह्य् अद्य दुर्लभम्  
०६,०४६।०१४अ जीवितस्य हि शेषेण तपस् तप्स्यामि दुश्चरम्  
०६,०४६।०१४च् न घातयिष्यामि रणे मित्राणीमानि केशव  
०६,०४६।०१५अ रथान् मे बहुसाहस्रान् दिव्यैर् अस्त्रैर् महाबलः  
०६,०४६।०१५च् घातयत्य् अनिशं भीष्मः प्रवराणां प्रहारिणाम्  
०६,०४६।०१६अ किं नु कृत्वा कृतं मे स्याद् ब्रूहि माधव माचिरम्  
०६,०४६।०१६च् मध्यस्थम् इव पश्यामि समरे सव्यसाचिनम्  
०६,०४६।०१७अ एको भीमः परं शक्त्या युध्यत्य् एष महाभुजः  
०६,०४६।०१७च् केवलं बाहुवीर्येण क्षत्रधर्मम् अनुस्मरन्  
०६,०४६।०१८अ गदया वीरघातिन्या यथोत्साहं महामनाः  
०६,०४६।०१८च् करोत्य् असुकरं कर्म गजाश्वरथपत्तिषु  
०६,०४६।०१९अ नालम् एष क्षयं कर्तुं परसैन्यस्य मारिष  
०६,०४६।०१९च् आर्जवेनैव युद्धेन वीर वर्षशतैर् अपि  
०६,०४६।०२०अ एको ऽस्त्रवित् सखा ते ऽयं सो ऽप्य् अस्मान् समुपेक्षते  
०६,०४६।०२०च् निर्दह्यमानान् भीष्मेण द्रोणेन च महात्मना  
०६,०४६।०२१अ दिव्यान्य् अस्त्राणि भीष्मस्य द्रोणस्य च महात्मनः  
०६,०४६।०२१च् धक्ष्यन्ति क्षत्रियान् सर्वान् प्रयुक्तानि पुनः पुनः  
०६,०४६।०२२अ कृष्ण भीष्मः सुसंरब्धः सहितः सर्वपार्थिवैः  
०६,०४६।०२२च् क्षपयिष्यति नो नूनं यादृशो ऽस्य पराक्रमः  
०६,०४६।०२३अ स त्वं पश्य महेष्वासं योगीष्वर महारथम्  
०६,०४६।०२३च् यो भीष्मं शमयेत् सङ्ख्ये दावाग्निं जलदो यथा  
०६,०४६।०२४अ तव प्रसादाद् गोविन्द पाण्डवा निहतद्विषः  
०६,०४६।०२४च् स्वराज्यम् अनुसम्प्राप्ता मोदिष्यन्ति सबान्धवाः  
०६,०४६।०२५अ एवम् उक्त्वा ततः पार्थो ध्यायन्न् आस्ते महामनाः  
०६,०४६।०२५च् चिरम् अन्तर्मना भूत्वा शोकोपहतचेतनः  
०६,०४६।०२६अ शोकार्तं पाण्डवं ज्ञात्वा दुःखेन हतचेतसम्  
०६,०४६।०२६च् अब्रवीत् तत्र गोविन्दो हर्षयन् सर्वपाण्डवान्  
०६,०४६।०२७अ मा शुचो भरतश्रेष्ठ न त्वं शोचितुम् अर्हसि  
०६,०४६।०२७च् यस्य ते भ्रातरः शूराः सर्वलोकस्य धन्विनः  
०६,०४६।०२८अ अहं च प्रियकृद् राजन् सात्यकिश् च महारथः  
०६,०४६।०२८च् विराटद्रुपदौ वृद्धौ धृष्टद्युम्नश् च पार्षतः  
०६,०४६।०२९अ तथैव सबलाः सर्वे राजानो राजसत्तम  
०६,०४६।०२९च् त्वत्प्रसादं प्रतीक्षन्ते त्वद्भक्ताश् च विशां पते  
०६,०४६।०३०अ एष ते पार्षतो नित्यं हितकामः प्रिये रतः  
०६,०४६।०३०च् सेनापत्यम् अनुप्राप्तो धृष्टद्युम्नो महाबलः  
०६,०४६।०३०ए शिखण्डी च महाबाहो भीष्मस्य निधनं किल  
०६,०४६।०३०फ़्*०१५४_०१ स त्वं पुरुषशार्दूल शार्दूलसमविक्रम  
०६,०४६।०३०फ़्*०१५४_०२ सेनापत्येन राजेन्द्र धृष्टद्युम्नं नियोजय  
०६,०४६।०३१अ एतच् छ्रुत्वा ततो राजा धृष्टद्युम्नं महारथम्  
०६,०४६।०३१च् अब्रवीत् समितौ तस्यां वासुदेवस्य शृण्वतः  
०६,०४६।०३२अ धृष्टद्युम्न निबोधेदं यत् त्वा वक्ष्यामि मारिष  
०६,०४६।०३२च् नातिक्रम्यं भवेत् तच् च वचनं मम भाषितम्  
०६,०४६।०३३अ भवान् सेनापतिर् मह्यं वासुदेवेन सम्मतः  
०६,०४६।०३३च् कार्त्तिकेयो यथा नित्यं देवानाम् अभवत् पुरा  
०६,०४६।०३३ए तथा त्वम् अपि पाण्डूनां सेनानीः पुरुषर्षभ  
०६,०४६।०३४अ स त्वं पुरुषशार्दूल विक्रम्य जहि कौरवान्  
०६,०४६।०३४च् अहं च त्वानुयास्यामि भीमः कृष्णश् च मारिष  
०६,०४६।०३५अ माद्रीपुत्रौ च सहितौ द्रौपदेयाश् च दंशिताः  
०६,०४६।०३५च् ये चान्ये पृथिवीपालाः प्रधानाः पुरुषर्षभ  
०६,०४६।०३५द्*०१५५_०१ एतावद् उक्त्वा नृपतिः सहदेवम् अभाषत  
०६,०४६।०३५द्*०१५५_०२ अभिषेकस्य सम्भारान् क्षिप्रम् आनय वै जवात्  
०६,०४६।०३५द्*०१५५_०३ प्रादुरासीत् ततो धौम्यः सम्भारान् गृह्य भारत  
०६,०४६।०३५द्*०१५५_०४ सहदेवेन सहितः पाण्डवाय न्यवेदयत्  
०६,०४६।०३५द्*०१५५_०५ ततस् तं पुरुषव्याघ्रं द्रुपदस्यात्मजं युधि  
०६,०४६।०३५द्*०१५५_०६ भद्रपीठे सुखं न्यस्य अभिषेचयद् अच्युतः  
०६,०४६।०३५द्*०१५५_०७ अशोभताभिषिक्तो हि द्रुपदस्यात्मजो बली  
०६,०४६।०३५द्*०१५५_०८ यथा देवासुरे युद्धे कार्त्तिकेयो ह्य् अशोभत  
०६,०४६।०३६अ तत उद्धर्षयन् सर्वान् धृष्टद्युम्नो ऽभ्यभाषत  
०६,०४६।०३६च् अहं द्रोणान्तकः पार्थ विहितः शम्भुना पुरा  
०६,०४६।०३७अ रणे भीष्मं तथा द्रोणं कृपं शल्यं जयद्रथम्  
०६,०४६।०३७च् सर्वान् अद्य रणे दृप्तान् प्रतियोत्स्यामि पार्थिव  
०६,०४६।०३८अ अथोत्क्रुष्टं महेष्वासैः पाण्डवैर् युद्धदुर्मदैः  
०६,०४६।०३८ब्*०१५६_०१ तच् छ्रुत्वा जहृषुः पार्थाः पार्थिवाश् च महारथाः  
०६,०४६।०३८च् समुद्यते पार्थिवेन्द्रे पार्षते शत्रुसूदने  
०६,०४६।०३९अ तम् अब्रवीत् ततः पार्थः पार्षतं पृतनापतिम्  
०६,०४६।०३९च् व्यूहः क्रौञ्चारुणो नाम सर्वशत्रुनिबर्हणः  
०६,०४६।०४०अ यं बृहस्पतिर् इन्द्राय तदा देवासुरे ऽब्रवीत्  
०६,०४६।०४०च् तं यथावत् प्रतिव्यूह परानीकविनाशनम्  
०६,०४६।०४०ए अदृष्टपूर्वं राजानः पश्यन्तु कुरुभिः सह  
०६,०४६।०४१अ तथोक्तः स नृदेवेन विष्णुर् वज्रभृता इव  
०६,०४६।०४१च् प्रभाते सर्वसैन्यानाम् अग्रे चक्रे धनञ्जयम्  
०६,०४६।०४२अ आदित्यपथगः केतुस् तस्याद्भुतमनोरमः  
०६,०४६।०४२च् शासनात् पुरुहूतस्य निर्मितो विश्वकर्मणा  
०६,०४६।०४३अ इन्द्रायुधसवर्णाभिः पताकाभिर् अलङ्कृतः  
०६,०४६।०४३च् आकाशग इवाकाशे गन्धर्वनगरोपमः  
०६,०४६।०४३ए नृत्यमान इवाभाति रथचर्यासु मारिष  
०६,०४६।०४४अ तेन रत्नवता पार्थः स च गाण्डीवधन्वना  
०६,०४६।०४४च् बभूव परमोपेतः स्वयम्भूर् इव भानुना  
०६,०४६।०४५अ शिरो ऽभूद् द्रुपदो राजा महत्या सेनया वृतः  
०६,०४६।०४५च् कुन्तिभोजश् च चैद्यश् च चक्षुष्य् आस्तां जनेश्वर  
०६,०४६।०४६अ दाशार्णकाः प्रयागाश् च दाशेरकगणैः सह  
०६,०४६।०४६च् अनूपगाः किराताश् च ग्रीवायां भरतर्षभ  
०६,०४६।०४७अ पटच्चरैश् च हुण्डैश् च राजन् पौरवकैस् तथा  
०६,०४६।०४७च् निषादैः सहितश् चापि पृष्ठम् आसीद् युधिष्ठिरः  
०६,०४६।०४८अ पक्षौ तु भीमसेनश् च धृष्टद्युम्नश् च पार्षतः  
०६,०४६।०४८च् द्रौपदेयाभिमन्युश् च सात्यकिश् च महारथः  
०६,०४६।०४९अ पिशाचा दरदाश् चैव पुण्ड्राः कुण्डीविषैः सह  
०६,०४६।०४९च् मडका लडकाश् चैव तङ्गणाः परतङ्गणाः  
०६,०४६।०५०अ बाह्लिकास् तित्तिराश् चैव चोलाः पाण्ड्याश् च भारत  
०६,०४६।०५०च् एते जनपदा राजन् दक्षिणं पक्षम् आश्रिताः  
०६,०४६।०५१अ अग्निवेष्या जगत्तुण्डाः पलदाशाश् च भारत  
०६,०४६।०५१च् शबरास् तुम्बुपाश् चैव वत्साश् च सह नाकुलैः  
०६,०४६।०५१ए नकुलः सहदेवश् च वामं पार्श्वं समाश्रिताः  
०६,०४६।०५२अ रथानाम् अयुतं पक्षौ शिरश् च नियुतं तथा  
०६,०४६।०५२च् पृष्ठम् अर्बुदम् एवासीत् सहस्राणि च विंशतिः  
०६,०४६।०५२ए ग्रीवायां नियुतं चापि सहस्राणि च सप्ततिः  
०६,०४६।०५३अ पक्षकोटिप्रपक्षेषु पक्षान्तेषु च वारणाः  
०६,०४६।०५३च् जग्मुः परिवृता राजंश् चलन्त इव पर्वताः  
०६,०४६।०५४अ जघनं पालयाम् आस विराटः सह केकयैः  
०६,०४६।०५४च् काशिराजश् च शैब्यश् च रथानाम् अयुतैस् त्रिभिः  
०६,०४६।०५५अ एवम् एतं महाव्यूहं व्यूह्य भारत पाण्डवाः  
०६,०४६।०५५च् सूर्योदयनम् इच्छन्तः स्थिता युद्धाय दंशिताः  
०६,०४६।०५५द्@००५_०००१ शब्दश् च सुमहांस् तत्र दिवस्पृग् भरतोत्तम  
०६,०४६।०५५द्@००५_०००२ एवं ते पुरुषव्याघ्राः पाण्डवा युद्धदुर्मदाः  
०६,०४६।०५५द्@००५_०००३ व्यवस्थिताः प्रतिव्यूह्य तव पुत्रस्य वाहिनीम्  
०६,०४६।०५५द्@००५_०००४ त्रसन्तीव हि चेतांसि योधानां भरतर्षभ  
०६,०४६।०५५द्@००५_०००५ धृतराष्ट्र उवाच  
०६,०४६।०५५द्@००५_०००५ दृष्ट्वाग्रतो भीमसेनं गदापाणिम् अवस्थितम्  
०६,०४६।०५५द्@००५_०००६ सूर्योदये सञ्जय के तु पूर्वं  
०६,०४६।०५५द्@००५_०००७ युयुत्सवो हृष्टरूपास् तथासन्  
०६,०४६।०५५द्@००५_०००८ किं मामका भीष्मनेत्राः समीयुः  
०६,०४६।०५५द्@००५_०००९ किं पाण्डवा भीमनेत्रास् तदानीम्  
०६,०४६।०५५द्@००५_००१० केषां जघन्यौ सोमसूर्यौ सुवायुः  
०६,०४६।०५५द्@००५_००११ केषां सेनां श्वापदा व्याहरेयुः  
०६,०४६।०५५द्@००५_००१२ केषां यूनां मुखवर्णाः प्रसन्नाः  
०६,०४६।०५५द्@००५_००१३ सञ्जय उवाच  
०६,०४६।०५५द्@००५_००१३ सर्वं ह्य् एतद् ब्रूहि तत्त्वं यथावत्  
०६,०४६।०५५द्@००५_००१४ उभे सेने तुल्यम् एवोपपन्ने  
०६,०४६।०५५द्@००५_००१५ उभे सेने हर्षरूपे तथैव  
०६,०४६।०५५द्@००५_००१६ उभे चित्रे वनराजीप्रकाशे  
०६,०४६।०५५द्@००५_००१७ उभे सेने नागरथाश्वपूर्णे  
०६,०४६।०५५द्@००५_००१८ उभे सेने भीमरूपे नरेन्द्र  
०६,०४६।०५५द्@००५_००१९ तथा चोभे भारत दुर्विषह्ये  
०६,०४६।०५५द्@००५_००२० तथा चोभे स्वर्गजयाय तुष्टे  
०६,०४६।०५५द्@००५_००२१ तथा चोभे सत्पुरुषोपजुष्टे  
०६,०४६।०५५द्@००५_००२२ पश्चान्मुखाः कौरवा धार्तराष्ट्रास्  
०६,०४६।०५५द्@००५_००२३ तथा पाण्डवाः प्राङ्मुखा योत्स्यमानाः  
०६,०४६।०५५द्@००५_००२४ दैत्येन्द्रसेनेव च कौरवाणां  
०६,०४६।०५५द्@००५_००२५ सुरेन्द्रसेनेव च पाण्डवानाम्  
०६,०४६।०५५द्@००५_००२६ ववौ वायुः पृष्ठतः पाण्डवानां  
०६,०४६।०५५द्@००५_००२७ तथा वायुः सन्मुखस् तावकानाम्  
०६,०४६।०५५द्@००५_००२८ गजेन्द्राणां मदगन्धा * * *  
०६,०४६।०५५द्@००५_००२९ न्न सेहिरे तव पुत्रस्य नागाः  
०६,०४६।०५५द्@००५_००३० दुर्योधनो दन्तिवरं पद्मवर्णं  
०६,०४६।०५५द्@००५_००३१ सुवर्णकक्षं जातबलं प्रभिन्नम्  
०६,०४६।०५५द्@००५_००३२ समास्थितो मध्यगतः कुरूणां  
०६,०४६।०५५द्@००५_००३३ संस्तूयमानो रथिभिर् मागधैश् च  
०६,०४६।०५५द्@००५_००३४ चन्द्रप्रभं श्वेतम् अस्यातपत्रं  
०६,०४६।०५५द्@००५_००३५ तथा सौवर्णा स्रग् भ्राजते चोत्तमाङ्गे  
०६,०४६।०५५द्@००५_००३६ तं सर्वतः शकुनिः पार्वतीयः  
०६,०४६।०५५द्@००५_००३७ सार्धं गान्धारैः पाति गान्धारराजः  
०६,०४६।०५५द्@००५_००३८ भीष्मो ऽग्रतः सर्वसैन्यस्य वृद्धः  
०६,०४६।०५५द्@००५_००३९ श्वेतच्छत्रः श्वेतकचः सशङ्खः  
०६,०४६।०५५द्@००५_००४० श्वेतोष्णीषः पाण्डुरेण ध्वजेन  
०६,०४६।०५५द्@००५_००४१ श्वेतो रथः शैलसमप्रकाशः  
०६,०४६।०५५द्@००५_००४२ तद्वत् सैन्यं धार्तराष्ट्रस्य सर्वे  
०६,०४६।०५५द्@००५_००४३ बाह्लिकानां चातिरथो महात्मा  
०६,०४६।०५५द्@००५_००४४ महेष्वासा महाभागाः स्थिता युद्धाय दंशिताः  
०६,०४६।०५६अ तेषाम् आदित्यवर्णानि विमलानि महान्ति च  
०६,०४६।०५६च् श्वेतच्छत्राण्य् अशोभन्त वारणेषु रथेषु च  
०६,०४७।००१ सञ्जय उवाच  
०६,०४७।००१अ क्रौञ्चं ततो महाव्यूहम् अभेद्यं तनयस् तव  
०६,०४७।००१च् व्यूढं दृष्ट्वा महाघोरं पार्थेनामिततेजसा  
०६,०४७।००२अ आचार्यम् उपसङ्गम्य कृपं शल्यं च मारिष  
०६,०४७।००२च् सौमदत्तिं विकर्णं च अश्वत्थामानम् एव च  
०६,०४७।००३अ दुःशासनादीन् भ्रातॄंश् च स सर्वान् एव भारत  
०६,०४७।००३च् अन्यांश् च सुबहूञ् शूरान् युद्धाय समुपागतान्  
०६,०४७।००४अ प्राहेदं वचनं काले हर्षयंस् तनयस् तव  
०६,०४७।००४च् नानाशस्त्रप्रहरणाः सर्वे शस्त्रास्त्रवेदिनः  
०६,०४७।००५अ एकैकशः समर्था हि यूयं सर्वे महारथाः  
०६,०४७।००५च् पाण्डुपुत्रान् रणे हन्तुं ससैन्यान् किम् उ संहताः  
०६,०४७।००६अ अपर्याप्तं तद् अस्माकं बलं भीष्माभिरक्षितम्  
०६,०४७।००६च् पर्याप्तं त्व् इदम् एतेषां बलं पार्थिवसत्तमाः  
०६,०४७।००७अ संस्थानाः शूरसेनाश् च वेणिकाः कुकुरास् तथा  
०६,०४७।००७च् आरेवकास् त्रिगर्ताश् च मद्रका यवनास् तथा  
०६,०४७।००८अ शत्रुञ्जयेन सहितास् तथा दुःशासनेन च  
०६,०४७।००८च् विकर्णेन च वीरेण तथा नन्दोपनन्दकैः  
०६,०४७।००९अ चित्रसेनेन सहिताः सहिताः पाणिभद्रकैः  
०६,०४७।००९च् भीष्मम् एवाभिरक्षन्तु सह सैन्यपुरस्कृताः  
०६,०४७।०१०अ ततो द्रोणश् च भीष्मश् च तव पुत्रश् च मारिष  
०६,०४७।०१०च् अव्यूहन्त महाव्यूहं पाण्डूनां प्रतिबाधने  
०६,०४७।०११अ भीष्मः सैन्येन महता समन्तात् परिवारितः  
०६,०४७।०११च् ययौ प्रकर्षन् महतीं वाहिनीं सुरराड् इव  
०६,०४७।०१२अ तम् अन्वयान् महेष्वासो भारद्वाजः प्रतापवान्  
०६,०४७।०१२च् कुन्तलैश् च दशार्णैश् च मागधैश् च विशां पते  
०६,०४७।०१३अ विदर्भैर् मेकलैश् चैव कर्णप्रावरणैर् अपि  
०६,०४७।०१३च् सहिताः सर्वसैन्येन भीष्मम् आहवशोभिनम्  
०६,०४७।०१४अ गान्धाराः सिन्धुसौवीराः शिबयो ऽथ वसातयः  
०६,०४७।०१४च् शकुनिश् च स्वसैन्येन भारद्वाजम् अपालयत्  
०६,०४७।०१५अ ततो दुर्योधनो राजा सहितः सर्वसोदरैः  
०६,०४७।०१५च् अश्वातकैर् विकर्णैश् च तथा शर्मिलकोसलैः  
०६,०४७।०१६अ दरदैश् चूचुपैश् चैव तथा क्षुद्रकमालवैः  
०६,०४७।०१६च् अभ्यरक्षत संहृष्टः सौबलेयस्य वाहिनीम्  
०६,०४७।०१७अ भूरिश्रवाः शलः शल्यो भगदत्तश् च मारिष  
०६,०४७।०१७च् विन्दानुविन्दाव् आवन्त्यौ वामं पार्श्वम् अपालयन्  
०६,०४७।०१८अ सौमदत्तिः सुशर्मा च काम्बोजश् च सुदक्षिणः  
०६,०४७।०१८च् शतायुश् च श्रुतायुश् च दक्षिणं पार्श्वम् आस्थिताः  
०६,०४७।०१९अ अश्वत्थामा कृपश् चैव कृतवर्मा च सात्वतः  
०६,०४७।०१९च् महत्या सेनया सार्धं सेनापृष्ठे व्यवस्थिताः  
०६,०४७।०२०अ पृष्ठगोपास् तु तस्यासन् नानादेश्या जनेश्वराः  
०६,०४७।०२०च् केतुमान् वसुदानश् च पुत्रः काश्यस्य चाभिभूः  
०६,०४७।०२१अ ततस् ते तावकाः सर्वे हृष्टा युद्धाय भारत  
०६,०४७।०२१च् दध्मुः शङ्खान् मुदा युक्ताः सिंहनादांश् च नादयन्  
०६,०४७।०२२अ तेषां श्रुत्वा तु हृष्टानां कुरुवृद्धः पितामहः  
०६,०४७।०२२च् सिंहनादं विनद्योच्चैः शङ्खं दध्मौ प्रतापवान्  
०६,०४७।०२३अ ततः शङ्खाश् च भेर्यश् च पेश्यश् च विविधाः परैः  
०६,०४७।०२३च् आनकाश् चाभ्यहन्यन्त स शब्दस् तुमुलो ऽभवत्  
०६,०४७।०२४अ ततः श्वेतैर् हयैर् युक्ते महति स्यन्दने स्थितौ  
०६,०४७।०२४च् प्रदध्मतुः शङ्खवरौ हेमरत्नपरिष्कृतौ  
०६,०४७।०२५अ पाञ्चजन्यं हृषीकेशो देवदत्तं धनञ्जयः  
०६,०४७।०२५च् पौण्ड्रं दध्मौ महाशङ्खं भीमकर्मा वृकोदरः  
०६,०४७।०२६अ अनन्तविजयं राजा कुन्तीपुत्रो युधिष्ठिरः  
०६,०४७।०२६च् नकुलः सहदेवश् च सुघोषमणिपुष्पकौ  
०६,०४७।०२६द्*०१५७_०१ युधिष्ठिरश् च धर्मात्मा माद्रीपुत्रौ च पाण्डवौ  
०६,०४७।०२६द्*०१५७_०२ अभिमन्युश् च विक्रान्त उत्तमौजाश् च वीर्यवान्  
०६,०४७।०२७अ काशिराजश् च शैब्यश् च शिखण्डी च महारथः  
०६,०४७।०२७च् धृष्टद्युम्नो विराटश् च सात्यकिश् च महायशाः  
०६,०४७।०२८अ पाञ्चाल्यश् च महेष्वासो द्रौपद्याः पञ्च चात्मजाः  
०६,०४७।०२८च् सर्वे दध्मुर् महाशङ्खान् सिंहनादांश् च नेदिरे  
०६,०४७।०२९अ स घोषः सुमहांस् तत्र वीरैस् तैः समुदीरितः  
०६,०४७।०२९च् नभश् च पृथिवीं चैव तुमुलो व्यनुनादयत्  
०६,०४७।०३०अ एवम् एते महाराज प्रहृष्टाः कुरुपाण्डवाः  
०६,०४७।०३०च् पुनर् युद्धाय सञ्जग्मुस् तापयानाः परस्परम्  
०६,०४८।००१ धृतराष्ट्र उवाच  
०६,०४८।००१अ एवं व्यूढेष्व् अनीकेषु मामकेष्व् इतरेषु च  
०६,०४८।००१च् कथं प्रहरतां श्रेष्ठाः सम्प्रहारं प्रचक्रिरे  
०६,०४८।००२ सञ्जय उवाच  
०६,०४८।००२अ समं व्यूढेष्व् अनीकेषु सन्नद्धा रुचिरध्वजाः  
०६,०४८।००२ब्*०१५८_०१ तावकाः पाण्डवैः सार्धं यथायुध्यन्त तच् छृणु  
०६,०४८।००२च् अपारम् इव सन्दृश्य सागरप्रतिमं बलम्  
०६,०४८।००३अ तेषां मध्ये स्थितो राजा पुत्रो दुर्योधनस् तव  
०६,०४८।००३च् अब्रवीत् तावकान् सर्वान् युध्यध्वम् इति दंशिताः  
०६,०४८।००४अ ते मनः क्रूरम् आस्थाय समभित्यक्तजीविताः  
०६,०४८।००४च् पाण्डवान् अभ्यवर्तन्त सर्व एवोच्छ्रितध्वजाः  
०६,०४८।००५अ ततो युद्धं समभवत् तुमुलं लोमहर्षणम्  
०६,०४८।००५च् तावकानां परेषां च व्यतिषक्तरथद्विपम्  
०६,०४८।००६अ मुक्तास् तु रथिभिर् बाणा रुक्मपुङ्खाः सुतेजनाः  
०६,०४८।००६च् सन्निपेतुर् अकुण्ठाग्रा नागेषु च हयेषु च  
०६,०४८।००७अ तथा प्रवृत्ते सङ्ग्रामे धनुर् उद्यम्य दंशितः  
०६,०४८।००७च् अभिपत्य महाबाहुर् भीष्मो भीमपराक्रमः  
०६,०४८।००८अ सौभद्रे भीमसेने च शैनेये च महारथे  
०६,०४८।००८च् केकये च विराटे च धृष्टद्युम्ने च पार्षते  
०६,०४८।००९अ एतेषु नरवीरेषु चेदिमत्स्येषु चाभितः  
०६,०४८।००९च् ववर्ष शरवर्षाणि वृद्धः कुरुपितामहः  
०६,०४८।०१०अ प्राकम्पत महाव्यूहस् तस्मिन् वीरसमागमे  
०६,०४८।०१०च् सर्वेषाम् एव सैन्यानाम् आसीद् व्यतिकरो महान्  
०६,०४८।०११अ सादितध्वजनागाश् च हतप्रवरवाजिनः  
०६,०४८।०११च् विप्रयातरथानीकाः समपद्यन्त पाण्डवाः  
०६,०४८।०१२अ अर्जुनस् तु नरव्याघ्रो दृष्ट्वा भीष्मं महारथम्  
०६,०४८।०१२च् वार्ष्णेयम् अब्रवीत् क्रुद्धो याहि यत्र पितामहः  
०६,०४८।०१३अ एष भीष्मः सुसङ्क्रुद्धो वार्ष्णेय मम वाहिनीम्  
०६,०४८।०१३च् नाशयिष्यति सुव्यक्तं दुर्योधनहिते रतः  
०६,०४८।०१४अ एष द्रोणः कृपः शल्यो विकर्णश् च जनार्दन  
०६,०४८।०१४च् धार्तराष्ट्राश् च सहिता दुर्योधनपुरोगमाः  
०६,०४८।०१५अ पाञ्चालान् निहनिष्यन्ति रक्षिता दृढधन्वना  
०६,०४८।०१५च् सो ऽहं भीष्मं गमिष्यामि सैन्यहेतोर् जनार्दन  
०६,०४८।०१६अ तम् अब्रवीद् वासुदेवो यत्तो भव धनञ्जय  
०६,०४८।०१६च् एष त्वा प्रापये वीर पितामहरथं प्रति  
०६,०४८।०१७अ एवम् उक्त्वा ततः शौरी रथं तं लोकविश्रुतम्  
०६,०४८।०१७च् प्रापयाम् आस भीष्माय रथं प्रति जनेश्वर  
०६,०४८।०१८अ चञ्चद्बहुपताकेन बलाकावर्णवाजिना  
०६,०४८।०१८च् समुच्छ्रितमहाभीमनदद्वानरकेतुना  
०६,०४८।०१८द्*०१५९_०१ लाङ्गूलास्फोटशब्देन स्वनयानो नभस्तलम्  
०६,०४८।०१८द्*०१५९_०२ पिङ्गाक्षैर् दृष्टिपातैश् च भीषयन्न् अरिसैनिकान्  
०६,०४८।०१८ए महता मेघनादेन रथेनादित्यवर्चसा  
०६,०४८।०१९अ विनिघ्नन् कौरवानीकं शूरसेनांश् च पाण्डवः  
०६,०४८।०१९च् आयाच् छरान् नुदञ् शीघ्रं सुहृच्छोषविनाशनः  
०६,०४८।०२०अ तम् आपतन्तं वेगेन प्रभिन्नम् इव वारणम्  
०६,०४८।०२०च् त्रासयानं रणे शूरान् पातयन्तं च सायकैः  
०६,०४८।०२१अ सैन्धवप्रमुखैर् गुप्तः प्राच्यसौवीरकेकयैः  
०६,०४८।०२१च् सहसा प्रत्युदीयाय भीष्मः शान्तनवो ऽर्जुनम्  
०६,०४८।०२२अ को हि गाण्डीवधन्वानम् अन्यः कुरुपितामहात्  
०६,०४८।०२२च् द्रोणवैकर्तनाभ्यां वा रथः संयातुम् अर्हति  
०६,०४८।०२३अ ततो भीष्मो महाराज कौरवाणां पितामहः  
०६,०४८।०२३च् अर्जुनं सप्तसप्तत्या नाराचानां समावृणोत्  
०६,०४८।०२४अ द्रोणश् च पञ्चविंशत्या कृपः पञ्चाशता शरैः  
०६,०४८।०२४च् दुर्योधनश् चतुःषष्ट्या शल्यश् च नवभिः शरैः  
०६,०४८।०२४द्*०१६०_०१ द्रौणिः षष्ट्या नरव्याघ्रो विकर्णश् च त्रिभिः शरैः  
०६,०४८।०२५अ सैन्धवो नवभिश् चापि शकुनिश् चापि पञ्चभिः  
०६,०४८।०२५च् विकर्णो दशभिर् भल्लै राजन् विव्याध पाण्डवम्  
०६,०४८।०२६अ स तैर् विद्धो महेष्वासः समन्तान् निशितैः शरैः  
०६,०४८।०२६च् न विव्यथे महाबाहुर् भिद्यमान इवाचलः  
०६,०४८।०२७अ स भीष्मं पञ्चविंशत्या कृपं च नवभिः शरैः  
०६,०४८।०२७च् द्रोणं षष्ट्या नरव्याघ्रो विकर्णं च त्रिभिः शरैः  
०६,०४८।०२७द्*०१६१_०१ शल्यं च दशभिर् बाणैस् तावद्भिश् च जयद्रथम्  
०६,०४८।०२८अ आर्तायनिं त्रिभिर् बाणै राजानं चापि पञ्चभिः  
०६,०४८।०२८च् प्रत्यविध्यद् अमेयात्मा किरीटी भरतर्षभ  
०६,०४८।०२९अ तं सात्यकिर् विराटश् च धृष्टद्युम्नश् च पार्षतः  
०६,०४८।०२९च् द्रौपदेयाभिमन्युश् च परिवव्रुर् धनञ्जयम्  
०६,०४८।०३०अ ततो द्रोणं महेष्वासं गाङ्गेयस्य प्रिये रतम्  
०६,०४८।०३०च् अभ्यवर्षत पाञ्चाल्यः संयुक्तः सह सोमकैः  
०६,०४८।०३१अ भीष्मस् तु रथिनां श्रेष्ठस् तूर्णं विव्याध पाण्डवम्  
०६,०४८।०३१च् अशीत्या निशितैर् बाणैस् ततो ऽक्रोशन्त तावकाः  
०६,०४८।०३२अ तेषां तु निनदं श्रुत्वा प्रहृष्टानां प्रहृष्टवत्  
०६,०४८।०३२च् प्रविवेश ततो मध्यं रथसिंहः प्रतापवान्  
०६,०४८।०३३अ तेषां तु रथसिंहानां मध्यं प्राप्य धनञ्जयः  
०६,०४८।०३३च् चिक्रीड धनुषा राजंल् लक्ष्यं कृत्वा महारथान्  
०६,०४८।०३३द्*०१६२_०१ क्षत्रियाणां शिरांस्य् उग्रैः कृन्तञ् शस्त्रैर् महारथः  
०६,०४८।०३३द्*०१६२_०२ शून्यान् कृत्वा रथोपस्थान् व्यचरत् फल्गुनस् तदा  
०६,०४८।०३४अ ततो दुर्योधनो राजा भीष्मम् आह जनेश्वरः  
०६,०४८।०३४च् पीड्यमानं स्वकं सैन्यं दृष्ट्वा पार्थेन संयुगे  
०६,०४८।०३५अ एष पाण्डुसुतस् तात कृष्णेन सहितो बली  
०६,०४८।०३५च् यततां सर्वसैन्यानां मूलं नः परिकृन्तति  
०६,०४८।०३५ए त्वयि जीवति गाङ्गेये द्रोणे च रथिनां वरे  
०६,०४८।०३६अ त्वत्कृते ह्य् एष कर्णो ऽपि न्यस्तशस्त्रो महारथः  
०६,०४८।०३६च् न युध्यति रणे पार्थं हितकामः सदा मम  
०६,०४८।०३७अ स तथा कुरु गाङ्गेय यथा हन्येत फल्गुनः  
०६,०४८।०३७च् एवम् उक्तस् ततो राजन् पिता देवव्रतस् तव  
०६,०४८।०३७ए धिक् क्षत्रधर्मम् इत्य् उक्त्वा ययौ पार्थरथं प्रति  
०६,०४८।०३८अ उभौ श्वेतहयौ राजन् संसक्तौ दृश्य पार्थिवाः  
०६,०४८।०३८च् सिंहनादान् भृशं चक्रुः शङ्खशब्दांश् च भारत  
०६,०४८।०३९अ द्रौणिर् दुर्योधनश् चैव विकर्णश् च तवात्मजः  
०६,०४८।०३९च् परिवार्य रणे भीष्मं स्थिता युद्धाय मारिष  
०६,०४८।०४०अ तथैव पाण्डवाः सर्वे परिवार्य धनञ्जयम्  
०६,०४८।०४०च् स्थिता युद्धाय महते ततो युद्धम् अवर्तत  
०६,०४८।०४१अ गाङ्गेयस् तु रणे पार्थम् आनर्छन् नवभिः शरैः  
०६,०४८।०४१च् तम् अर्जुनः प्रत्यविध्यद् दशभिर् मर्मवेधिभिः  
०६,०४८।०४२अ ततः शरसहस्रेण सुप्रयुक्तेन पाण्डवः  
०६,०४८।०४२च् अर्जुनः समरश्लाघी भीष्मस्यावारयद् दिशः  
०६,०४८।०४३अ शरजालं ततस् तत् तु शरजालेन कौरव  
०६,०४८।०४३च् वारयाम् आस पार्थस्य भीष्मः शान्तनवस् तथा  
०६,०४८।०४४अ उभौ परमसंहृष्टाव् उभौ युद्धाभिनन्दिनौ  
०६,०४८।०४४च् निर्विशेषम् अयुध्येतां कृतप्रतिकृतैषिणौ  
०६,०४८।०४५अ भीष्मचापविमुक्तानि शरजालानि सङ्घशः  
०६,०४८।०४५च् शीर्यमाणान्य् अदृश्यन्त भिन्नान्य् अर्जुनसायकैः  
०६,०४८।०४६अ तथैवार्जुनमुक्तानि शरजालानि भागशः  
०६,०४८।०४६च् गाङ्गेयशरनुन्नानि न्यपतन्त महीतले  
०६,०४८।०४७अ अर्जुनः पञ्चविंशत्या भीष्मम् आर्च्छच् छितैः शरैः  
०६,०४८।०४७च् भीष्मो ऽपि समरे पार्थं विव्याध त्रिंशता शरैः  
०६,०४८।०४८अ अन्योन्यस्य हयान् विद्ध्वा ध्वजौ च सुमहाबलौ  
०६,०४८।०४८च् रथेषां रथचक्रे च चिक्रीडतुर् अरिन्दमौ  
०६,०४८।०४९अ ततः क्रुद्धो महाराज भीष्मः प्रहरतां वरः  
०६,०४८।०४९च् वासुदेवं त्रिभिर् बाणैर् आजघान स्तनान्तरे  
०६,०४८।०५०अ भीष्मचापच्युतैर् बाणैर् निर्विद्धो मधुसूदनः  
०६,०४८।०५०च् विरराज रणे राजन् सपुष्प इव किंशुकः  
०६,०४८।०५१अ ततो ऽर्जुनो भृशं क्रुद्धो निर्विद्धं प्रेक्ष्य माधवम्  
०६,०४८।०५१च् गाङ्गेयसारथिं सङ्ख्ये निर्बिभेद त्रिभिः शरैः  
०६,०४८।०५२अ यतमानौ तु तौ वीराव् अन्योन्यस्य वधं प्रति  
०६,०४८।०५२च् नाशक्नुतां तदान्योन्यम् अभिसन्धातुम् आहवे  
०६,०४८।०५३अ मण्डलानि विचित्राणि गतप्रत्यागतानि च  
०६,०४८।०५३च् अदर्शयेतां बहुधा सूतसामर्थ्यलाघवात्  
०६,०४८।०५४अ अन्तरं च प्रहारेषु तर्कयन्तौ महारथौ  
०६,०४८।०५४च् राजन्न् अन्तरमार्गस्थौ स्थिताव् आस्तां मुहुर् मुहुः  
०६,०४८।०५५अ उभौ सिंहरवोन्मिश्रं शङ्खशब्दं प्रचक्रतुः  
०६,०४८।०५५च् तथैव चापनिर्घोषं चक्रतुस् तौ महारथौ  
०६,०४८।०५६अ तयोः शङ्खप्रणादेन रथनेमिस्वनेन च  
०६,०४८।०५६च् दारिता सहसा भूमिश् चकम्प च ननाद च  
०६,०४८।०५७अ न तयोर् अन्तरं कश् चिद् ददृशे भरतर्षभ  
०६,०४८।०५७च् बलिनौ समरे शूराव् अन्योन्यसदृशाव् उभौ  
०६,०४८।०५८अ चिह्नमात्रेण भीष्मं तु प्रजज्ञुस् तत्र कौरवाः  
०६,०४८।०५८च् तथा पाण्डुसुताः पार्थं चिह्नमात्रेण जज्ञिरे  
०६,०४८।०५९अ तयोर् नृवरयो राजन् दृश्य तादृक् पराक्रमम्  
०६,०४८।०५९च् विस्मयं सर्वभूतानि जग्मुर् भारत संयुगे  
०६,०४८।०६०अ न तयोर् विवरं कश् चिद् रणे पश्यति भारत  
०६,०४८।०६०च् धर्मे स्थितस्य हि यथा न कश् चिद् वृजिनं क्व चित्  
०६,०४८।०६१अ उभौ हि शरजालेन ताव् अदृश्यौ बभूवतुः  
०६,०४८।०६१च् प्रकाशौ च पुनस् तूर्णं बभूवतुर् उभौ रणे  
०६,०४८।०६२अ तत्र देवाः सगन्धर्वाश् चारणाश् च सहर्षिभिः  
०६,०४८।०६२च् अन्योन्यं प्रत्यभाषन्त तयोर् दृष्ट्वा पराक्रमम्  
०६,०४८।०६३अ न शक्यौ युधि संरब्धौ जेतुम् एतौ महारथौ  
०६,०४८।०६३च् सदेवासुरगन्धर्वैर् लोकैर् अपि कथं चन  
०६,०४८।०६४अ आश्चर्यभूतं लोकेषु युद्धम् एतन् महाद्भुतम्  
०६,०४८।०६४च् नैतादृशानि युद्धानि भविष्यन्ति कथं चन  
०६,०४८।०६५अ नापि शक्यो रणे जेतुं भीष्मः पार्थेन धीमता  
०६,०४८।०६५च् सधनुश् च रथस्थश् च प्रवपन् सायकान् रणे  
०६,०४८।०६६अ तथैव पाण्डवं युद्धे देवैर् अपि दुरासदम्  
०६,०४८।०६६च् न विजेतुं रणे भीष्म उत्सहेत धनुर्धरम्  
०६,०४८।०६६द्*०१६३_०१ आलोकाद् अपि युद्धं तु समम् एतद् भविष्यति  
०६,०४८।०६७अ इति स्म वाचः श्रूयन्ते प्रोच्चरन्त्यस् ततस् ततः  
०६,०४८।०६७च् गाङ्गेयार्जुनयोः सङ्ख्ये स्तवयुक्ता विशां पते  
०६,०४८।०६८अ त्वदीयास् तु ततो योधाः पाण्डवेयाश् च भारत  
०६,०४८।०६८च् अन्योन्यं समरे जघ्नुस् तयोस् तत्र पराक्रमे  
०६,०४८।०६९अ शितधारैस् तथा खड्गैर् विमलैश् च परश्वधैः  
०६,०४८।०६९च् शरैर् अन्यैश् च बहुभिः शस्त्रैर् नानाविधैर् युधि  
०६,०४८।०६९ए उभयोः सेनयोर् वीरा न्यकृन्तन्त परस्परम्  
०६,०४८।०७०अ वर्तमाने तथा घोरे तस्मिन् युद्धे सुदारुणे  
०६,०४८।०७०च् द्रोणपाञ्चाल्ययो राजन् महान् आसीत् समागमः  
०६,०४९।००१ धृतराष्ट्र उवाच  
०६,०४९।००१अ कथं द्रोणो महेष्वासः पाञ्चाल्यश् चापि पार्षतः  
०६,०४९।००१च् रणे समीयतुर् यत्तौ तन् ममाचक्ष्व सञ्जय  
०६,०४९।००२अ दिष्टम् एव परं मन्ये पौरुषाद् अपि सञ्जय  
०६,०४९।००२च् यत्र शान्तनवो भीष्मो नातरद् युधि पाण्डवम्  
०६,०४९।००३अ भीष्मो हि समरे क्रुद्धो हन्याल् लोकांश् चराचरान्  
०६,०४९।००३च् स कथं पाण्डवं युद्धे नातरत् सञ्जयौजसा  
०६,०४९।००४ सञ्जय उवाच  
०६,०४९।००४अ शृणु राजन् स्थिरो भूत्वा युद्धम् एतत् सुदारुणम्  
०६,०४९।००४च् न शक्यः पाण्डवो जेतुं देवैर् अपि सवासवैः  
०६,०४९।००५अ द्रोणस् तु निशितैर् बाणैर् धृष्टद्युम्नम् अयोधयत्  
०६,०४९।००५च् सारथिं चास्य भल्लेन रथनीडाद् अपातयत्  
०६,०४९।००६अ तस्याथ चतुरो वाहांश् चतुर्भिः सायकोत्तमैः  
०६,०४९।००६च् पीडयाम् आस सङ्क्रुद्धो धृष्टद्युम्नस्य मारिष  
०६,०४९।००७अ धृष्टद्युम्नस् ततो द्रोणं नवत्या निशितैः शरैः  
०६,०४९।००७च् विव्याध प्रहसन् वीरस् तिष्ठ तिष्ठेति चाब्रवीत्  
०६,०४९।००८अ ततः पुनर् अमेयात्मा भारद्वाजः प्रतापवान्  
०६,०४९।००८च् शरैः प्रच्छादयाम् आस धृष्टद्युम्नम् अमर्षणम्  
०६,०४९।००९अ आददे च शरं घोरं पार्षतस्य वधं प्रति  
०६,०४९।००९च् शक्राशनिसमस्पर्शं मृत्युदण्डम् इवापरम्  
०६,०४९।०१०अ हाहाकारो महान् आसीत् सर्वसैन्यस्य भारत  
०६,०४९।०१०च् तम् इषुं सन्धितं दृष्ट्वा भारद्वाजेन संयुगे  
०६,०४९।०११अ तत्राद्भुतम् अपश्याम धृष्टद्युम्नस्य पौरुषम्  
०६,०४९।०११च् यद् एकः समरे वीरस् तस्थौ गिरिर् इवाचलः  
०६,०४९।०१२अ तं च दीप्तं शरं घोरम् आयान्तं मृत्युम् आत्मनः  
०६,०४९।०१२च् चिच्छेद शरवृष्टिं च भारद्वाजे मुमोच ह  
०६,०४९।०१३अ तत उच्चुक्रुशुः सर्वे पाञ्चालाः पाण्डवैः सह  
०६,०४९।०१३च् धृष्टद्युम्नेन तत् कर्म कृतं दृष्ट्वा सुदुष्करम्  
०६,०४९।०१४अ ततः शक्तिं महावेगां स्वर्णवैडूर्यभूषिताम्  
०६,०४९।०१४च् द्रोणस्य निधनाकाङ्क्षी चिक्षेप स पराक्रमी  
०६,०४९।०१५अ ताम् आपतन्तीं सहसा शक्तिं कनकभूषणाम्  
०६,०४९।०१५च् त्रिधा चिक्षेप समरे भारद्वाजो हसन्न् इव  
०६,०४९।०१६अ शक्तिं विनिहतां दृष्ट्वा धृष्टद्युम्नः प्रतापवान्  
०६,०४९।०१६च् ववर्ष शरवर्षाणि द्रोणं प्रति जनेश्वर  
०६,०४९।०१७अ शरवर्षं ततस् तं तु सन्निवार्य महायशाः  
०६,०४९।०१७च् द्रोणो द्रुपदपुत्रस्य मध्ये चिच्छेद कार्मुकम्  
०६,०४९।०१८अ स च्छिन्नधन्वा समरे गदां गुर्वीं महायशाः  
०६,०४९।०१८च् द्रोणाय प्रेषयाम् आस गिरिसारमयीं बली  
०६,०४९।०१९अ सा गदा वेगवन् मुक्ता प्रायाद् द्रोणजिघांसया  
०६,०४९।०१९च् तत्राद्भुतम् अपश्याम भारद्वाजस्य विक्रमम्  
०६,०४९।०२०अ लाघवाद् व्यंसयाम् आस गदां हेमविभूषिताम्  
०६,०४९।०२०च् व्यंसयित्वा गदां तां च प्रेषयाम् आस पार्षते  
०६,०४९।०२१अ भल्लान् सुनिशितान् पीतान् स्वर्णपुङ्खाञ् शिलाशितान्  
०६,०४९।०२१च् ते तस्य कवचं भित्त्वा पपुः शोणितम् आहवे  
०६,०४९।०२२अ अथान्यद् धनुर् आदाय धृष्टद्युम्नो महामनाः  
०६,०४९।०२२च् द्रोणं युधि पराक्रम्य शरैर् विव्याध पञ्चभिः  
०६,०४९।०२३अ रुधिराक्तौ ततस् तौ तु शुशुभाते नरर्षभौ  
०६,०४९।०२३च् वसन्तसमये राजन् पुष्पिताव् इव किंशुकौ  
०६,०४९।०२४अ अमर्षितस् ततो राजन् पराक्रम्य चमूमुखे  
०६,०४९।०२४च् द्रोणो द्रुपदपुत्रस्य पुनश् चिच्छेद कार्मुकम्  
०६,०४९।०२५अ अथैनं छिन्नधन्वानं शरैः सन्नतपर्वभिः  
०६,०४९।०२५च् अवाकिरद् अमेयात्मा वृष्ट्या मेघ इवाचलम्  
०६,०४९।०२५द्*०१६४_०१ तद् अप्य् अस्य रणे द्रोणश् चिच्छेद सशरं धनुः  
०६,०४९।०२६अ सारथिं चास्य भल्लेन रथनीडाद् अपातयत्  
०६,०४९।०२६च् अथास्य चतुरो वाहांश् चतुर्भिर् निशितैः शरैः  
०६,०४९।०२७अ पातयाम् आस समरे सिंहनादं ननाद च  
०६,०४९।०२७च् ततो ऽपरेण भल्लेन हस्ताच् चापम् अथाच्छिनत्  
०६,०४९।०२८अ स च्छिन्नधन्वा विरथो हताश्वो हतसारथिः  
०६,०४९।०२८च् गदापाणिर् अवारोहत् ख्यापयन् पौरुषं महत्  
०६,०४९।०२९अ ताम् अस्य विशिखैस् तूर्णं पातयाम् आस भारत  
०६,०४९।०२९च् रथाद् अनवरूढस्य तद् अद्भुतम् इवाभवत्  
०६,०४९।०३०अ ततः स विपुलं चर्म शतचन्द्रं च भानुमत्  
०६,०४९।०३०च् खड्गं च विपुलं दिव्यं प्रगृह्य सुभुजो बली  
०६,०४९।०३१अ अभिदुद्राव वेगेन द्रोणस्य वधकाङ्क्षया  
०६,०४९।०३१च् आमिषार्थी यथा सिंहो वने मत्तम् इव द्विपम्  
०६,०४९।०३२अ तत्राद्भुतम् अपश्याम भारद्वाजस्य पौरुषम्  
०६,०४९।०३२च् लाघवं चास्त्रयोगं च बलं बाह्वोश् च भारत  
०६,०४९।०३३अ यद् एनं शरवर्षेण वारयाम् आस पार्षतम्  
०६,०४९।०३३च् न शशाक ततो गन्तुं बलवान् अपि संयुगे  
०६,०४९।०३४अ तत्र स्थितम् अपश्याम धृष्टद्युम्नं महारथम्  
०६,०४९।०३४च् वारयाणं शरौघांश् च चर्मणा कृतहस्तवत्  
०६,०४९।०३५अ ततो भीमो महाबाहुः सहसाभ्यपतद् बली  
०६,०४९।०३५च् साहाय्यकारी समरे पार्षतस्य महात्मनः  
०६,०४९।०३६अ स द्रोणं निशितैर् बाणै राजन् विव्याध सप्तभिः  
०६,०४९।०३६च् पार्षतं च तदा तूर्णम् अन्यम् आरोपयद् रथम्  
०६,०४९।०३७अ ततो दुर्योधनो राजा कलिङ्गं समचोदयत्  
०६,०४९।०३७च् सैन्येन महता युक्तं भारद्वाजस्य रक्षणे  
०६,०४९।०३८अ ततः सा महती सेना कलिङ्गानां जनेश्वर  
०६,०४९।०३८च् भीमम् अभ्युद्ययौ तूर्णं तव पुत्रस्य शासनात्  
०६,०४९।०३९अ पाञ्चाल्यम् अभिसन्त्यज्य द्रोणो ऽपि रथिनां वरः  
०६,०४९।०३९च् विराटद्रुपदौ वृद्धौ योधयाम् आस सङ्गतौ  
०६,०४९।०३९ए धृष्टद्युम्नो ऽपि समरे धर्मराजं समभ्ययात्  
०६,०४९।०४०अ ततः प्रववृते युद्धं तुमुलं लोमहर्षणम्  
०६,०४९।०४०च् कलिङ्गानां च समरे भीमस्य च महात्मनः  
०६,०४९।०४०ए जगतः प्रक्षयकरं घोररूपं भयानकम्  
०६,०५०।००१ धृतराष्ट्र उवाच  
०६,०५०।००१अ तथा प्रतिसमादिष्टः कलिङ्गो वाहिनीपतिः  
०६,०५०।००१च् कथम् अद्भुतकर्माणं भीमसेनं महाबलम्  
०६,०५०।००२अ चरन्तं गदया वीरं दण्डपाणिम् इवान्तकम्  
०६,०५०।००२च् योधयाम् आस समरे कलिङ्गः सह सेनया  
०६,०५०।००३ सञ्जय उवाच  
०६,०५०।००३अ पुत्रेण तव राजेन्द्र स तथोक्तो महाबलः  
०६,०५०।००३च् महत्या सेनया गुप्तः प्रायाद् भीमरथं प्रति  
०६,०५०।००४अ ताम् आपतन्तीं सहसा कलिङ्गानां महाचमूम्  
०६,०५०।००४च् रथनागाश्वकलिलां प्रगृहीतमहायुधाम्  
०६,०५०।००५अ भीमसेनः कलिङ्गानाम् आर्छद् भारत वाहिनीम्  
०६,०५०।००५च् केतुमन्तं च नैषादिम् आयान्तं सह चेदिभिः  
०६,०५०।००६अ ततः श्रुतायुः सङ्क्रुद्धो राज्ञा केतुमता सह  
०६,०५०।००६च् आससाद रणे भीमं व्यूढानीकेषु चेदिषु  
०६,०५०।००७अ रथैर् अनेकसाहस्रैः कलिङ्गानां जनाधिपः  
०६,०५०।००७च् अयुतेन गजानां च निषादैः सह केतुमान्  
०६,०५०।००७ए भीमसेनं रणे राजन् समन्तात् पर्यवारयत्  
०६,०५०।००८अ चेदिमत्स्यकरूषाश् च भीमसेनपुरोगमाः  
०६,०५०।००८च् अभ्यवर्तन्त सहसा निषादान् सह राजभिः  
०६,०५०।००९अ ततः प्रववृते युद्धं घोररूपं भयानकम्  
०६,०५०।००९ब्*०१६५_०१ सर्वे कलिङ्गकाश् चैव सन्निवृत्तेषु चेदिषु  
०६,०५०।००९ब्*०१६५_०२ स्वबाहुबलम् आस्थाय अभ्यवर्तन्त पाण्डवम्  
०६,०५०।००९च् प्रजानन् न च योधान् स्वान् परस्परजिघांसया  
०६,०५०।०१०अ घोरम् आसीत् ततो युद्धं भीमस्य सहसा परैः  
०६,०५०।०१०च् यथेन्द्रस्य महाराज महत्या दैत्यसेनया  
०६,०५०।०११अ तस्य सैन्यस्य सङ्ग्रामे युध्यमानस्य भारत  
०६,०५०।०११च् बभूव सुमहाञ् शब्दः सागरस्येव गर्जतः  
०६,०५०।०१२अ अन्योन्यस्य तदा योधा निकृन्तन्तो विशां पते  
०६,०५०।०१२च् महीं चक्रुश् चितां सर्वां शशशोणितसन्निभाम्  
०६,०५०।०१३अ योधांश् च स्वान् परान् वापि नाभ्यजानञ् जिघांसया  
०६,०५०।०१३च् स्वान् अप्य् आददते स्वाश् च शूराः समरदुर्जयाः  
०६,०५०।०१४अ विमर्दः सुमहान् आसीद् अल्पानां बहुभिः सह  
०६,०५०।०१४च् कलिङ्गैः सह चेदीनां निषादैश् च विशां पते  
०६,०५०।०१५अ कृत्वा पुरुषकारं तु यथाशक्ति महाबलाः  
०६,०५०।०१५च् भीमसेनं परित्यज्य सन्न्यवर्तन्त चेदयः  
०६,०५०।०१६अ सर्वैः कलिङ्गैर् आसन्नः सन्निवृत्तेषु चेदिषु  
०६,०५०।०१६च् स्वबाहुबलम् आस्थाय न न्यवर्तत पाण्डवः  
०६,०५०।०१७अ न चचाल रथोपस्थाद् भीमसेनो महाबलः  
०६,०५०।०१७च् शितैर् अवाकिरन् बाणैः कलिङ्गानां वरूथिनीम्  
०६,०५०।०१८अ कलिङ्गस् तु महेष्वासः पुत्रश् चास्य महारथः  
०६,०५०।०१८च् शक्रदेव इति ख्यातो जघ्नतुः पाण्डवं शरैः  
०६,०५०।०१९अ ततो भीमो महाबाहुर् विधुन्वन् रुचिरं धनुः  
०६,०५०।०१९च् योधयाम् आस कालिङ्गान् स्वबाहुबलम् आश्रितः  
०६,०५०।०२०अ शक्रदेवस् तु समरे विसृजन् सायकान् बहून्  
०६,०५०।०२०च् अश्वाञ् जघान समरे भीमसेनस्य सायकैः  
०६,०५०।०२०द्*०१६६_०१ तं दृष्ट्वा विरथं तत्र भीमसेनम् अरिन्दमम्  
०६,०५०।०२०द्*०१६६_०२ शक्रदेवो ऽभिदुद्राव शितैर् अवकिरञ् शरैः  
०६,०५०।०२०द्*०१६६_०३ भीमस्योपरि राजेन्द्र शक्रदेवो महाबलः  
०६,०५०।०२०ए ववर्ष शरवर्षाणि तपान्ते जलदो यथा  
०६,०५०।०२१अ हताश्वे तु रथे तिष्ठन् भीमसेनो महाबलः  
०६,०५०।०२१च् शक्रदेवाय चिक्षेप सर्वशैक्यायसीं गदाम्  
०६,०५०।०२२अ स तया निहतो राजन् कलिङ्गस्य सुतो रथात्  
०६,०५०।०२२च् सध्वजः सह सूतेन जगाम धरणीतलम्  
०६,०५०।०२३अ हतम् आत्मसुतं दृष्ट्वा कलिङ्गानां जनाधिपः  
०६,०५०।०२३च् रथैर् अनेकसाहस्रैर् भिमस्यावारयद् दिशः  
०६,०५०।०२३द्*०१६७_०१ अयुतेन गजानां च निषादैः परिवारितः  
०६,०५०।०२४अ ततो भीमो महाबाहुर् गुर्वीं त्यक्त्वा महागदाम्  
०६,०५०।०२४च् उद्बबर्हाथ निस्त्रिंशं चिकीर्षुः कर्म दारुणम्  
०६,०५०।०२५अ चर्म चाप्रतिमं राजन्न् आर्षभं पुरुषर्षभ  
०६,०५०।०२५च् नक्षत्रैर् अर्धचन्द्रैश् च शातकुम्भमयैश् चितम्  
०६,०५०।०२६अ कलिङ्गस् तु ततः क्रुद्धो धनुर्ज्याम् अवमृज्य ह  
०६,०५०।०२६च् प्रगृह्य च शरं घोरम् एकं सर्पविषोपमम्  
०६,०५०।०२६ए प्राहिणोद् भीमसेनाय वधाकाङ्क्षी जनेश्वरः  
०६,०५०।०२७अ तम् आपतन्तं वेगेन प्रेरितं निशितं शरम्  
०६,०५०।०२७च् भीमसेनो द्विधा राजंश् चिच्छेद विपुलासिना  
०६,०५०।०२७ए उदक्रोशच् च संहृष्टस् त्रासयानो वरूथिनीम्  
०६,०५०।०२८अ कलिङ्गस् तु ततः क्रुद्धो भीमसेनाय संयुगे  
०६,०५०।०२८च् तोमरान् प्राहिणोच् छीघ्रं चतुर्दश शिलाशितान्  
०६,०५०।०२९अ तान् अप्राप्तान् महाबाहुः खगतान् एव पाण्डवः  
०६,०५०।०२९च् चिच्छेद सहसा राजन्न् असम्भ्रान्तो वरासिना  
०६,०५०।०३०अ निकृत्य तु रणे भीमस् तोमरान् वै चतुर्दश  
०६,०५०।०३०च् भानुमन्तम् अभिप्रेक्ष्य प्राद्रवत् पुरुषर्षभः  
०६,०५०।०३१अ भानुमांस् तु ततो भीमं शरवर्षेण छादयन्  
०६,०५०।०३१च् ननाद बलवन् नादं नादयानो नभस्तलम्  
०६,०५०।०३२अ न तं स ममृषे भीमः सिंहनादं महारणे  
०६,०५०।०३२च् ततः स्वरेण महता विननाद महास्वनम्  
०६,०५०।०३३अ तेन शब्देन वित्रस्ता कलिङ्गानां वरूथिनी  
०६,०५०।०३३च् न भीमं समरे मेने मानुषं भरतर्षभ  
०६,०५०।०३४अ ततो भीमो महाराज नदित्वा विपुलं स्वनम्  
०६,०५०।०३४च् सासिर् वेगाद् अवप्लुत्य दन्ताभ्यां वारणोत्तमम्  
०६,०५०।०३५अ आरुरोह ततो मध्यं नागराजस्य मारिष  
०६,०५०।०३५ब्*०१६८_०१ ततो मुमोच कालिङ्गः शक्तिं ताम् अकरोद् द्विधा  
०६,०५०।०३५च् खड्गेन पृथुना मध्ये भानुमन्तम् अथाच्छिनत्  
०६,०५०।०३६अ सो ऽन्तरायुधिनं हत्वा राजपुत्रम् अरिन्दमः  
०६,०५०।०३६च् गुरुभारसहस्कन्धे नागस्यासिम् अपातयत्  
०६,०५०।०३७अ छिन्नस्कन्धः स विनदन् पपात गजयूथपः  
०६,०५०।०३७च् आरुग्णः सिन्धुवेगेन सानुमान् इव पर्वतः  
०६,०५०।०३८अ ततस् तस्माद् अवप्लुत्य गजाद् भारत भारतः  
०६,०५०।०३८च् खड्गपाणिर् अदीनात्मा अतिष्ठद् भुवि दंशितः  
०६,०५०।०३९अ स चचार बहून् मार्गान् अभीतः पातयन् गजान्  
०६,०५०।०३९च् अग्निचक्रम् इवाविद्धं सर्वतः प्रत्यदृश्यत  
०६,०५०।०४०अ अश्ववृन्देषु नागेषु रथानीकेषु चाभिभूः  
०६,०५०।०४०च् पदातीनां च सङ्घेषु विनिघ्नञ् शोणितोक्षितः  
०६,०५०।०४०ए श्येनवद् व्यचरद् भीमो रणे रिपुबलोत्कटः  
०६,०५०।०४१अ छिन्दंस् तेषां शरीराणि शिरांसि च महाजवः  
०६,०५०।०४१च् खड्गेन शितधारेण संयुगे गजयोधिनाम्  
०६,०५०।०४२अ पदातिर् एकः सङ्क्रुद्धः शत्रूणां भयवर्धनः  
०६,०५०।०४२च् मोहयाम् आस च तदा कालान्तकयमोपमः  
०६,०५०।०४२द्*०१६९_०१ पदातिभिः पदातींश् च अश्वान् अश्वैर् गजान् गजैः  
०६,०५०।०४२द्*०१६९_०२ रथान् रथैश् च बहुधा जघान समरे बली  
०६,०५०।०४३अ मूढाश् च ते तम् एवाजौ विनदन्तः समाद्रवन्  
०६,०५०।०४३ब्*०१७०_०१ विभुज्य क्षुधिता नादं विद्रवन्ति दिशो दश  
०६,०५०।०४३ब्*०१७०_०२ भ्रमन्तं कालरूपेण भीमसेनं महाबलम्  
०६,०५०।०४३च् सासिम् उत्तमवेगेन विचरन्तं महारणे  
०६,०५०।०४४अ निकृत्य रथिनाम् आजौ रथेषाश् च युगानि च  
०६,०५०।०४४च् जघान रथिनश् चापि बलवान् अरिमर्दनः  
०६,०५०।०४५अ भीमसेनश् चरन् मार्गान् सुबहून् प्रत्यदृश्यत  
०६,०५०।०४५च् भ्रान्तम् उद्भ्रान्तम् आविद्धम् आप्लुतं प्रसृतं सृतम्  
०६,०५०।०४५ए सम्पातं समुदीर्यं च दर्शयाम् आस पाण्डवः  
०६,०५०।०४६अ के चिद् अग्रासिना छिन्नाः पाण्डवेन महात्मना  
०६,०५०।०४६च् विनेदुर् भिन्नमर्माणो निपेतुश् च गतासवः  
०६,०५०।०४७अ छिन्नदन्ताग्रहस्ताश् च भिन्नकुम्भास् तथापरे  
०६,०५०।०४७च् वियोधाः स्वान्य् अनीकानि जघ्नुर् भारत वारणाः  
०६,०५०।०४७ए निपेतुर् उर्व्यां च तथा विनदन्तो महारवान्  
०६,०५०।०४७फ़्*०१७१_०१ गजांश् च गजयन्तॄंश् च गजहस्तांश् च भारत  
०६,०५०।०४८अ छिन्नांश् च तोमरांश् चापान् महामात्रशिरांसि च  
०६,०५०।०४८च् परिस्तोमानि चित्राणि कक्ष्याश् च कनकोज्ज्वलाः  
०६,०५०।०४९अ ग्रैवेयाण्य् अथ शक्तीश् च पताकाः कणपांस् तथा  
०६,०५०।०४९च् तूणीराण्य् अथ यन्त्राणि विचित्राणि धनूंषि च  
०६,०५०।०५०अ अग्निकुण्डानि शुभ्राणि तोत्त्रांश् चैवाङ्कुशैः सह  
०६,०५०।०५०च् घण्टाश् च विविधा राजन् हेमगर्भांस् त्सरून् अपि  
०६,०५०।०५०ए पततः पतितांश् चैव पश्यामः सह सादिभिः  
०६,०५०।०५१अ छिन्नगात्रावरकरैर् निहतैश् चापि वारणैः  
०६,०५०।०५१च् आसीत् तस्मिन् समास्तीर्णा पतितैर् भूर् नगैर् इव  
०६,०५०।०५२अ विमृद्यैवं महानागान् ममर्दाश्वान् नरर्षभः  
०६,०५०।०५२च् अश्वारोहवरांश् चापि पातयाम् आस भारत  
०६,०५०।०५२ए तद् घोरम् अभवद् युद्धं तस्य तेषां च भारत  
०६,०५०।०५३अ खलीनान्य् अथ योक्त्राणि कशाश् च कनकोज्ज्वलाः  
०६,०५०।०५३च् परिस्तोमाश् च प्रासाश् च ऋष्टयश् च महाधनाः  
०६,०५०।०५४अ कवचान्य् अथ चर्माणि चित्राण्य् आस्तरणानि च  
०६,०५०।०५४च् तत्र तत्रापविद्धानि व्यदृश्यन्त महाहवे  
०६,०५०।०५५अ प्रोथयन्त्रैर् विचित्रैश् च शस्त्रैश् च विमलैस् तथा  
०६,०५०।०५५च् स चक्रे वसुधां कीर्णां शबलैः कुसुमैर् इव  
०६,०५०।०५६अ आप्लुत्य रथिनः कांश् चित् परामृश्य महाबलः  
०६,०५०।०५६अ*०१७२_०१ । । । । । । । । आक्षिप्यान्यान्य् अपातयत्  
०६,०५०।०५६अ*०१७२_०२ खड्गेनान्यांश् च चिच्छेद । । । । । । । ।  
०६,०५०।०५६च् पातयाम् आस खड्गेन सध्वजान् अपि पाण्डवः  
०६,०५०।०५७अ मुहुर् उत्पततो दिक्षु धावतश् च यशस्विनः  
०६,०५०।०५७च् मार्गांश् च चरतश् चित्रान् व्यस्मयन्त रणे जनाः  
०६,०५०।०५८अ निजघान पदा कांश् चिद् आक्षिप्यान्यान् अपोथयत्  
०६,०५०।०५८च् खड्गेनान्यांश् च चिच्छेद नादेनान्यांश् च भीषयन्  
०६,०५०।०५९अ ऊरुवेगेन चाप्य् अन्यान् पातयाम् आस भूतले  
०६,०५०।०५९च् अपरे चैनम् आलोक्य भयात् पञ्चत्वम् आगताः  
०६,०५०।०६०अ एवं सा बहुला सेना कलिङ्गानां तरस्विनाम्  
०६,०५०।०६०च् परिवार्य रणे भीष्मं भीमसेनम् उपाद्रवत्  
०६,०५०।०६१अ ततः कलिङ्गसैन्यानां प्रमुखे भरतर्षभ  
०६,०५०।०६१च् श्रुतायुषम् अभिप्रेक्ष्य भीमसेनः समभ्ययात्  
०६,०५०।०६२अ तम् आयान्तम् अभिप्रेक्ष्य कलिङ्गो नवभिः शरैः  
०६,०५०।०६२च् भीमसेनम् अमेयात्मा प्रत्यविध्यत् स्तनान्तरे  
०६,०५०।०६३अ कलिङ्गबाणाभिहतस् तोत्त्रार्दित इव द्विपः  
०६,०५०।०६३च् भीमसेनः प्रजज्वाल क्रोधेनाग्निर् इवेन्धनैः  
०६,०५०।०६४अ अथाशोकः समादाय रथं हेमपरिष्कृतम्  
०६,०५०।०६४च् भीमं सम्पादयाम् आस रथेन रथसारथिः  
०६,०५०।०६५अ तम् आरुह्य रथं तूर्णं कौन्तेयः शत्रुसूदनः  
०६,०५०।०६५च् कलिङ्गम् अभिदुद्राव तिष्ठ तिष्ठेति चाब्रवीत्  
०६,०५०।०६६अ ततः श्रुतायुर् बलवान् भीमाय निशिताञ् शरान्  
०६,०५०।०६६च् प्रेषयाम् आस सङ्क्रुद्धो दर्शयन् पाणिलाघवम्  
०६,०५०।०६७अ स कार्मुकवरोत्सृष्टैर् नवभिर् निशितैः शरैः  
०६,०५०।०६७च् समाहतो भृशं राजन् कलिङ्गेन महायशाः  
०६,०५०।०६७ए सञ्चुक्रुधे भृशं भीमो दण्डाहत इवोरगः  
०६,०५०।०६८अ क्रुद्धश् च चापम् आयम्य बलवद् बलिनां वरः  
०६,०५०।०६८च् कलिङ्गम् अवधीत् पार्थो भीमः सप्तभिर् आयसैः  
०६,०५०।०६९अ क्षुराभ्यां चक्ररक्षौ च कलिङ्गस्य महाबलौ  
०६,०५०।०६९च् सत्यदेवं च सत्यं च प्राहिणोद् यमसादनम्  
०६,०५०।०७०अ ततः पुनर् अमेयात्मा नाराचैर् निशितैस् त्रिभिः  
०६,०५०।०७०च् केतुमन्तं रणे भीमो ऽगमयद् यमसादनम्  
०६,०५०।०७१अ ततः कलिङ्गाः सङ्क्रुद्धा भीमसेनम् अमर्षणम्  
०६,०५०।०७१च् अनीकैर् बहुसाहस्रैः क्षत्रियाः समवारयन्  
०६,०५०।०७२अ ततः शक्तिगदाखड्गतोमरर्ष्टिपरश्वधैः  
०६,०५०।०७२च् कलिङ्गाश् च ततो राजन् भीमसेनम् अवाकिरन्  
०६,०५०।०७३अ सन्निवार्य स तां घोरां शरवृष्टिं समुत्थिताम्  
०६,०५०।०७३च् गदाम् आदाय तरसा परिप्लुत्य महाबलः  
०६,०५०।०७३द्*०१७३_०१ पपात शत्रुसैन्येषु केसरीव महाबलः  
०६,०५०।०७३ए भीमः सप्तशतान् वीरान् अनयद् यमसादनम्  
०६,०५०।०७४अ पुनश् चैव द्विसाहस्रान् कलिङ्गान् अरिमर्दनः  
०६,०५०।०७४च् प्राहिणोन् मृत्युलोकाय तद् अद्भुतम् इवाभवत्  
०६,०५०।०७४द्*०१७४_०१ गदया मुक्तया राजन् पातयाम् आस दन्तिनः  
०६,०५०।०७४द्*०१७४_०२ तथा गजं गजेनैव प्राहिणोद् यमसादनम्  
०६,०५०।०७४द्*०१७४_०३ रथं रथेन सञ्चूर्ण्य तुरङ्गं तुरगेण तु  
०६,०५०।०७४द्*०१७४_०४ पदातिनं पदातेन प्रेषयाम् आस मृत्यवे  
०६,०५०।०७४द्*०१७४_०५ पुनर् अश्वेषु पतति गजेषु च पुनः पुनः  
०६,०५०।०७४द्*०१७४_०६ रथेषु स पदातेषु वायुनेव महानलः  
०६,०५०।०७४द्*०१७४_०७ यथा मृगाणां मध्ये तु केसरीव नखग्रहः  
०६,०५०।०७४द्*०१७४_०८ एवं भ्रमति सैन्येषु भीमकर्मा वृकोदरः  
०६,०५०।०७५अ एवं स तान्य् अनीकानि कलिङ्गानां पुनः पुनः  
०६,०५०।०७५च् बिभेद समरे वीरः प्रेक्ष्य भीष्मं महाव्रतम्  
०६,०५०।०७६अ हतारोहाश् च मातङ्गाः पाण्डवेन महात्मना  
०६,०५०।०७६च् विप्रजग्मुर् अनीकेषु मेघा वातहता इव  
०६,०५०।०७६ए मृद्नन्तः स्वान्य् अनीकानि विनदन्तः शरातुराः  
०६,०५०।०७६फ़्*०१७५_०१ भ्रमन्ति तत्र तत्रैव काल्यमाना महात्मना  
०६,०५०।०७७अ ततो भीमो महाबाहुः शङ्खं प्राध्मापयद् बली  
०६,०५०।०७७अ*०१७६_०१ । । । । । । । । खड्गासक्तमहाभुजः  
०६,०५०।०७७अ*०१७६_०२ सम्प्रहृष्टो महाघोषं । । । । । । । ।  
०६,०५०।०७७च् सर्वकालिङ्गसैन्यानां मनांसि समकम्पयत्  
०६,०५०।०७७द्*०१७७_०१ भीमेन सहसा राजन् भ्रममाणेन संयुगे  
०६,०५०।०७८अ मोहश् चापि कलिङ्गानाम् आविवेश परन्तप  
०६,०५०।०७८च् प्राकम्पन्त च सैन्यानि वाहनानि च सर्वशः  
०६,०५०।०७९अ भीमेन समरे राजन् गजेन्द्रेणेव सर्वतः  
०६,०५०।०७९च् मार्गान् बहून् विचरता धावता च ततस् ततः  
०६,०५०।०७९ए मुहुर् उत्पतता चैव सम्मोहः समजायत  
०६,०५०।०७९फ़्*०१७८_०१ धावता हस्तिमार्गेषु मुहुर् आपतता पुनः  
०६,०५०।०७९फ़्*०१७८_०२ कलिङ्गानां ससैन्यानां सम्मोहः समजायत  
०६,०५०।०८०अ भीमसेनभयत्रस्तं सैन्यं च समकम्पत  
०६,०५०।०८०च् क्षोभ्यमाणम् असम्बाधं ग्राहेणेव महत् सरः  
०६,०५०।०८१अ त्रासितेषु च वीरेषु भीमेनाद्भुतकर्मणा  
०६,०५०।०८१च् पुनरावर्तमानेषु विद्रवत्सु च सङ्घशः  
०६,०५०।०८२अ सर्वकालिङ्गयोधेषु पाण्डूनां ध्वजिनीपतिः  
०६,०५०।०८२च् अब्रवीत् स्वान्य् अनीकानि युध्यध्वम् इति पार्षतः  
०६,०५०।०८३अ सेनापतिवचः श्रुत्वा शिखण्डिप्रमुखा गणाः  
०६,०५०।०८३च् भीमम् एवाभ्यवर्तन्त रथानीकैः प्रहारिभिः  
०६,०५०।०८४अ धर्मराजश् च तान् सर्वान् उपजग्राह पाण्डवः  
०६,०५०।०८४च् महता मेघवर्णेन नागानीकेन पृष्ठतः  
०६,०५०।०८५अ एवं सञ्चोद्य सर्वाणि स्वान्य् अनीकानि पार्षतः  
०६,०५०।०८५च् भीमसेनस्य जग्राह पार्ष्णिं सत्पुरुषोचिताम्  
०६,०५०।०८६अ न हि पाञ्चालराजस्य लोके कश् चन विद्यते  
०६,०५०।०८६च् भीमसात्यकयोर् अन्यः प्राणेभ्यः प्रियकृत्तमः  
०६,०५०।०८७अ सो ऽपश्यत् तं कलिङ्गेषु चरन्तम् अरिसूदनम्  
०६,०५०।०८७च् भीमसेनं महाबाहुं पार्षतः परवीरहा  
०६,०५०।०८८अ ननर्द बहुधा राजन् हृष्टश् चासीत् परन्तपः  
०६,०५०।०८८च् शङ्खं दध्मौ च समरे सिंहनादं ननाद च  
०६,०५०।०८९अ स च पारावताश्वस्य रथे हेमपरिष्कृते  
०६,०५०।०८९च् कोविदारध्वजं दृष्ट्वा भीमसेनः समाश्वसत्  
०६,०५०।०९०अ धृष्टद्युम्नस् तु तं दृष्ट्वा कलिङ्गैः समभिद्रुतम्  
०६,०५०।०९०च् भीमसेनम् अमेयात्मा त्राणायाजौ समभ्ययात्  
०६,०५०।०९१अ तौ दूरात् सात्यकिर् दृष्ट्वा धृष्टद्युम्नवृकोदरौ  
०६,०५०।०९१च् कलिङ्गान् समरे वीरौ योधयन्तौ मनस्विनौ  
०६,०५०।०९२अ स तत्र गत्वा शैनेयो जवेन जयतां वरः  
०६,०५०।०९२च् पार्थपार्षतयोः पार्ष्णिं जग्राह पुरुषर्षभः  
०६,०५०।०९२द्*०१७९_०१ एतच् चतुर्दशे वर्षे भीमो दृष्ट्वा रणाजिरम्  
०६,०५०।०९२द्*०१७९_०२ विशेषेण गजान् राजन् परं तोषम् उपागमत्  
०६,०५०।०९३अ स कृत्वा कदनं तत्र प्रगृहीतशरासनः  
०६,०५०।०९३च् आस्थितो रौद्रम् आत्मानं जघान समरे परान्  
०६,०५०।०९४अ कलिङ्गप्रभवां चैव मांसशोणितकर्दमाम्  
०६,०५०।०९४च् रुधिरस्यन्दिनीं तत्र भीमः प्रावर्तयन् नदीम्  
०६,०५०।०९५अ अन्तरेण कलिङ्गानां पाण्डवानां च वाहिनीम्  
०६,०५०।०९५च् सन्ततार सुदुस्तारां भीमसेनो महाबलः  
०६,०५०।०९६अ भीमसेनं तथा दृष्ट्वा प्राक्रोशंस् तावका नृप  
०६,०५०।०९६च् कालो ऽयं भीमरूपेण कलिङ्गैः सह युध्यते  
०६,०५०।०९७अ ततः शान्तनवो भीष्मः श्रुत्वा तं निनदं रणे  
०६,०५०।०९७च् अभ्ययात् त्वरितो भीमं व्यूढानीकः समन्ततः  
०६,०५०।०९८अ तं सात्यकिर् भीमसेनो धृष्टद्युम्नश् च पार्षतः  
०६,०५०।०९८च् अभ्यद्रवन्त भीष्मस्य रथं हेमपरिष्कृतम्  
०६,०५०।०९९अ परिवार्य च ते सर्वे गाङ्गेयं रभसं रणे  
०६,०५०।०९९च् त्रिभिस् त्रिभिः शरैर् घोरैर् भीष्मम् आनर्छुर् अञ्जसा  
०६,०५०।१००अ प्रत्यविध्यत तान् सर्वान् पिता देवव्रतस् तव  
०६,०५०।१००च् यतमानान् महेष्वासांस् त्रिभिस् त्रिभिर् अजिह्मगैः  
०६,०५०।१०१अ ततः शरसहस्रेण सन्निवार्य महारथान्  
०६,०५०।१०१च् हयान् काञ्चनसन्नाहान् भीमस्य न्यहनच् छरैः  
०६,०५०।१०२अ हताश्वे तु रथे तिष्ठन् भीमसेनः प्रतापवान्  
०६,०५०।१०२च् शक्तिं चिक्षेप तरसा गाङ्गेयस्य रथं प्रति  
०६,०५०।१०३अ अप्राप्ताम् एव तां शक्तिं पिता देवव्रतस् तव  
०६,०५०।१०३च् त्रिधा चिच्छेद समरे सा पृथिव्याम् अशीर्यत  
०६,०५०।१०४अ ततः शैक्यायसीं गुर्वीं प्रगृह्य बलवद् गदाम्  
०६,०५०।१०४च् भीमसेनो रथात् तूर्णं पुप्लुवे मनुजर्षभ  
०६,०५०।१०४द्*०१८०_०१ भीष्मम् एवाभ्ययात् तूर्णं जिघांसुः पाण्डवर्षभः  
०६,०५०।१०५अ सात्यको ऽपि ततस् तूर्णं भीमस्य प्रियकाम्यया  
०६,०५०।१०५ब्*०१८१_०१ आप्लुत्याप्लुत्य वेगेन चर्म भ्राम्य पुनः पुनः  
०६,०५०।१०५ब्*०१८१_०२ असिना तीक्ष्णधारेण योधाञ् छित्त्वा महाहवे  
०६,०५०।१०५च् सारथिं कुरुवृद्धस्य पातयाम् आस सायकैः  
०६,०५०।१०६अ भीष्मस् तु निहते तस्मिन् सारथौ रथिनां वरः  
०६,०५०।१०६च् वातायमानैस् तैर् अश्वैर् अपनीतो रणाजिरात्  
०६,०५०।१०७अ भीमसेनस् ततो राजन्न् अपनीते महाव्रते  
०६,०५०।१०७च् प्रजज्वाल यथा वह्निर् दहन् कक्षम् इवैधितः  
०६,०५०।१०८अ स हत्वा सर्वकालिङ्गान् सेनामध्ये व्यतिष्ठत  
०६,०५०।१०८च् नैनम् अभ्युत्सहन् के चित् तावका भरतर्षभ  
०६,०५०।१०९अ धृष्टद्युम्नस् तम् आरोप्य स्वरथे रथिनां वरः  
०६,०५०।१०९च् पश्यतां सर्वसैन्यानाम् अपोवाह यशस्विनम्  
०६,०५०।११०अ सम्पूज्यमानः पाञ्चाल्यैर् मत्स्यैश् च भरतर्षभ  
०६,०५०।११०च् धृष्टद्युम्नं परिष्वज्य समेयाद् अथ सात्यकिम्  
०६,०५०।१११अ अथाब्रवीद् भीमसेनं सात्यकिः सत्यविक्रमः  
०६,०५०।१११च् प्रहर्षयन् यदुव्याघ्रो धृष्टद्युम्नस्य पश्यतः  
०६,०५०।११२अ दिष्ट्या कलिङ्गराजश् च राजपुत्रश् च केतुमान्  
०६,०५०।११२च् शक्रदेवश् च कालिङ्गः कलिङ्गाश् च मृधे हताः  
०६,०५०।११३अ स्वबाहुबलवीर्येण नागाश्वरथसङ्कुलः  
०६,०५०।११३ब्*०१८२_०१ महापुरुषभूयिष्ठो वीरयोधनिषेवितः  
०६,०५०।११३च् महाव्यूहः कलिङ्गानाम् एकेन मृदितस् त्वया  
०६,०५०।११४अ एवम् उक्त्वा शिनेर् नप्ता दीर्घबाहुर् अरिन्दमः  
०६,०५०।११४च् रथाद् रथम् अभिद्रुत्य पर्यष्वजत पाण्डवम्  
०६,०५०।११४द्*०१८३_०१ भीमश् च पुनर् आविष्टः सात्वतेन नरोत्तम  
०६,०५०।११४द्*०१८३_०२ प्रहर्षम् अतुलं लेभे भीमः सात्यकिना सह  
०६,०५०।११५अ ततः स्वरथम् आरुह्य पुनर् एव महारथः  
०६,०५०।११५च् तावकान् अवधीत् क्रुद्धो भीमस्य बलम् आदधत्  
०६,०५१।००१ सञ्जय उवाच  
०६,०५१।००१अ गतापराह्णभूयिष्ठे तस्मिन्न् अहनि भारत  
०६,०५१।००१च् रथनागाश्वपत्तीनां सादिनां च महाक्षये  
०६,०५१।००२अ द्रोणपुत्रेण शल्येन कृपेण च महात्मना  
०६,०५१।००२च् समसज्जत पाञ्चाल्यस् त्रिभिर् एतैर् महारथैः  
०६,०५१।००३अ स लोकविदितान् अश्वान् निजघान महाबलः  
०६,०५१।००३च् द्रौणेः पाञ्चालदायादः शितैर् दशभिर् आशुगैः  
०६,०५१।००४अ ततः शल्यरथं तूर्णम् आस्थाय हतवाहनः  
०६,०५१।००४च् द्रौणिः पाञ्चालदायादम् अभ्यवर्षद् अथेषुभिः  
०६,०५१।००५अ धृष्टद्युम्नं तु संसक्तं द्रौणिना दृश्य भारत  
०६,०५१।००५च् सौभद्रो ऽभ्यपतत् तूर्णं विकिरन् निशिताञ् शरान्  
०६,०५१।००६अ स शल्यं पञ्चविंशत्या कृपं च नवभिः शरैः  
०६,०५१।००६च् अश्वत्थामानम् अष्टाभिर् विव्याध पुरुषर्षभ  
०६,०५१।००७अ आर्जुनिं तु ततस् तूर्णं द्रौणिर् विव्याध पत्रिणा  
०६,०५१।००७च् शल्यो द्वादशभिश् चैव कृपश् च निशितैस् त्रिभिः  
०६,०५१।००८अ लक्ष्मणस् तव पौत्रस् तु तव पौत्रम् अवस्थितम्  
०६,०५१।००८च् अभ्यवर्तत संहृष्टस् ततो युद्धम् अवर्तत  
०६,०५१।००९अ दौर्योधनिस् तु सङ्क्रुद्धः सौभद्रं नवभिः शरैः  
०६,०५१।००९च् विव्याध समरे राजंस् तद् अद्भुतम् इवाभवत्  
०६,०५१।०१०अ अभिमन्युस् तु सङ्क्रुद्धो भ्रातरं भरतर्षभ  
०६,०५१।०१०च् शरैः पञ्चाशता राजन् क्षिप्रहस्तो ऽभ्यविध्यत  
०६,०५१।०११अ लक्ष्मणो ऽपि ततस् तस्य धनुश् चिच्छेद पत्रिणा  
०६,०५१।०११च् मुष्टिदेशे महाराज तत उच्चुक्रुशुर् जनाः  
०६,०५१।०१२अ तद् विहाय धनुश् छिन्नं सौभद्रः परवीरहा  
०६,०५१।०१२च् अन्यद् आदत्तवांश् चित्रं कार्मुकं वेगवत्तरम्  
०६,०५१।०१३अ तौ तत्र समरे हृष्टौ कृतप्रतिकृतैषिणौ  
०६,०५१।०१३च् अन्योन्यं विशिखैस् तीक्ष्णैर् जघ्नतुः पुरुषर्षभौ  
०६,०५१।०१४अ ततो दुर्योधनो राजा दृष्ट्वा पुत्रं महारथम्  
०६,०५१।०१४च् पीडितं तव पौत्रेण प्रायात् तत्र जनेश्वरः  
०६,०५१।०१५अ सन्निवृत्ते तव सुते सर्व एव जनाधिपाः  
०६,०५१।०१५च् आर्जुनिं रथवंशेन समन्तात् पर्यवारयन्  
०६,०५१।०१६अ स तैः परिवृतः शूरैः शूरो युधि सुदुर्जयैः  
०६,०५१।०१६च् न स्म विव्यथते राजन् कृष्णतुल्यपराक्रमः  
०६,०५१।०१७अ सौभद्रम् अथ संसक्तं तत्र दृष्ट्वा धनञ्जयः  
०६,०५१।०१७च् अभिदुद्राव सङ्क्रुद्धस् त्रातुकामः स्वम् आत्मजम्  
०६,०५१।०१८अ ततः सरथनागाश्वा भीष्मद्रोणपुरोगमाः  
०६,०५१।०१८च् अभ्यवर्तन्त राजानः सहिताः सव्यसाचिनम्  
०६,०५१।०१९अ उद्धूतं सहसा भौमं नागाश्वरथसादिभिः  
०६,०५१।०१९च् दिवाकरपथं प्राप्य रजस् तीव्रम् अदृश्यत  
०६,०५१।०२०अ तानि नागसहस्राणि भूमिपालशतानि च  
०६,०५१।०२०च् तस्य बाणपथं प्राप्य नाभ्यवर्तन्त सर्वशः  
०६,०५१।०२१अ प्रणेदुः सर्वभूतानि बभूवुस् तिमिरा दिशः  
०६,०५१।०२१च् कुरूणाम् अनयस् तीव्रः समदृश्यत दारुणः  
०६,०५१।०२२अ नाप्य् अन्तरिक्षं न दिशो न भूमिर् न च भास्करः  
०६,०५१।०२२च् प्रजज्ञे भरतश्रेष्ठ शरसङ्घैः किरीटिनः  
०६,०५१।०२३अ सादितध्वजनागास् तु हताश्वा रथिनो भृशम्  
०६,०५१।०२३च् विप्रद्रुतरथाः के चिद् दृश्यन्ते रथयूथपाः  
०६,०५१।०२४अ विरथा रथिनश् चान्ये धावमानाः समन्ततः  
०६,०५१।०२४च् तत्र तत्रैव दृश्यन्ते सायुधाः साङ्गदैर् भुजैः  
०६,०५१।०२५अ हयारोहा हयांस् त्यक्त्वा गजारोहाश् च दन्तिनः  
०६,०५१।०२५च् अर्जुनस्य भयाद् राजन् समन्ताद् विप्रदुद्रुवुः  
०६,०५१।०२६अ रथेभ्यश् च गजेभ्यश् च हयेभ्यश् च नराधिपाः  
०६,०५१।०२६च् पतिताः पात्यमानाश् च दृश्यन्ते ऽर्जुनताडिताः  
०६,०५१।०२७अ सगदान् उद्यतान् बाहून् सखड्गांश् च विशां पते  
०६,०५१।०२७च् सप्रासांश् च सतूणीरान् सशरान् सशरासनान्  
०६,०५१।०२८अ साङ्कुशान् सपताकांश् च तत्र तत्रार्जुनो नृणाम्  
०६,०५१।०२८च् निचकर्त शरैर् उग्रै रौद्रं बिभ्रद् वपुस् तदा  
०६,०५१।०२९अ परिघाणां प्रवृद्धानां मुद्गराणां च मारिष  
०६,०५१।०२९च् प्रासानां भिण्डिपालानां निस्त्रिंशानां च संयुगे  
०६,०५१।०३०अ परश्वधानां तीक्ष्णानां तोमराणां च भारत  
०६,०५१।०३०च् वर्मणां चापविद्धानां कवचानां च भूतले  
०६,०५१।०३१अ ध्वजानां चर्मणां चैव व्यजनानां च सर्वशः  
०६,०५१।०३१च् छत्राणां हेमदण्डानां चामराणां च भारत  
०६,०५१।०३२अ प्रतोदानां कशानां च योक्त्राणां चैव मारिष  
०६,०५१।०३२च् राशयश् चात्र दृश्यन्ते विनिकीर्णा रणक्षितौ  
०६,०५१।०३३अ नासीत् तत्र पुमान् कश् चित् तव सैन्यस्य भारत  
०६,०५१।०३३च् यो ऽर्जुनं समरे शूरं प्रत्युद्यायात् कथं चन  
०६,०५१।०३४अ यो यो हि समरे पार्थं पत्युद्याति विशां पते  
०६,०५१।०३४च् स स वै विशिखैस् तीक्ष्णैः परलोकाय नीयते  
०६,०५१।०३५अ तेषु विद्रवमाणेषु तव योधेषु सर्वशः  
०६,०५१।०३५च् अर्जुनो वासुदेवश् च दध्मतुर् वारिजोत्तमौ  
०६,०५१।०३५द्*०१८४_०१ रोरूयमाणो दृश्येत ध्वजाग्रे वानरेश्वरः  
०६,०५१।०३५द्*०१८४_०२ दृष्ट्या भीषयते शत्रून् स्तब्धकर्णो महाकपिः  
०६,०५१।०३६अ तत् प्रभग्नं बलं दृष्ट्वा पिता देवव्रतस् तव  
०६,०५१।०३६च् अब्रवीत् समरे शूरं भारद्वाजं स्मयन्न् इव  
०६,०५१।०३७अ एष पाण्डुसुतो वीरः कृष्णेन सहितो बली  
०६,०५१।०३७च् तथा करोति सैन्यानि यथा कुर्याद् धनञ्जयः  
०६,०५१।०३८अ न ह्य् एष समरे शक्यो जेतुम् अद्य कथं चन  
०६,०५१।०३८च् यथास्य दृश्यते रूपं कालान्तकयमोपमम्  
०६,०५१।०३९अ न निवर्तयितुं चापि शक्येयं महती चमूः  
०६,०५१।०३९च् अन्योन्यप्रेक्षया पश्य द्रवतीयं वरूथिनी  
०६,०५१।०३९द्*०१८५_०१ वयं च शस्त्रिभिर् भिन्ना नृपैर् इन्द्रसमैर् युधि  
०६,०५१।०३९द्*०१८५_०२ भीतो व्यूहस्य सर्वत्र न स्थातुं कश् चिद् इच्छति  
०६,०५१।०३९द्*०१८५_०३ शरव्राताः प्रदृश्यन्त पन्नगाभाः समन्ततः  
०६,०५१।०३९द्*०१८५_०४ दिशश् च विदिशश् चैव व्याप्ता ह्य् आर्जुनसायकैः  
०६,०५१।०४०अ एष चास्तं गिरिश्रेष्ठं भानुमान् प्रतिपद्यते  
०६,०५१।०४०च् वपूंषि सर्वलोकस्य संहरन्न् इव सर्वथा  
०६,०५१।०४१अ तत्रावहारं सम्प्राप्तं मन्ये ऽहं पुरुषर्षभ  
०६,०५१।०४१च् श्रान्ता भीताश् च नो योधा न योत्स्यन्ति कथं चन  
०६,०५१।०४२अ एवम् उक्त्वा ततो भीष्मो द्रोणम् आचार्यसत्तमम्  
०६,०५१।०४२च् अवहारम् अथो चक्रे तावकानां महारथः  
०६,०५१।०४२द्*०१८६_०१ ततः सरथनागाश्वा जयं प्राप्य ससोमकाः  
०६,०५१।०४२द्*०१८६_०२ पाञ्चालाः पाण्डवाश् चैव प्रणेदुश् च पुनः पुनः  
०६,०५१।०४२द्*०१८६_०३ प्रययुः शिबिरायैव धनञ्जयपुरस्कृताः  
०६,०५१।०४२द्*०१८६_०४ वादित्रघोषैः संहृष्टाः प्रनृत्यन्तो महारथाः  
०६,०५१।०४३अ ततो ऽवहारः सैन्यानां तव तेषां च भारत  
०६,०५१।०४३च् अस्तं गच्छति सूर्ये ऽभूत् सन्ध्याकाले च वर्तति  
०६,०५२।००१ सञ्जय उवाच  
०६,०५२।००१अ प्रभातायां तु शर्वर्यां भीष्मः शान्तनवस् ततः  
०६,०५२।००१च् अनीकान्य् अनुसंयाने व्यादिदेशाथ भारत  
०६,०५२।००२अ गारुडं च महाव्यूहं चक्रे शान्तनवस् तदा  
०६,०५२।००२च् पुत्राणां ते जयाकाङ्क्षी भीष्मः कुरुपितामहः  
०६,०५२।००३अ गरुडस्य स्वयं तुण्डे पिता देवव्रतस् तव  
०६,०५२।००३च् चक्षुषी च भरद्वाजः कृतवर्मा च सात्वतः  
०६,०५२।००४अ अश्वत्थामा कृपश् चैव शीर्षम् आस्तां यशस्विनौ  
०६,०५२।००४च् त्रिगर्तैर् मत्स्यकैकेयैर् वाटधानैश् च संयुतौ  
०६,०५२।००५अ भूरिश्रवाः शलः शल्यो भगदत्तश् च मारिष  
०६,०५२।००५च् मद्रकाः सिन्धुसौवीरास् तथा पञ्चनदाश् च ये  
०६,०५२।००६अ जयद्रथेन सहिता ग्रीवायां सन्निवेशिताः  
०६,०५२।००६च् पृष्ठे दुर्योधनो राजा सोदरैः सानुगैर् वृतः  
०६,०५२।००७अ विन्दानुविन्दाव् आवन्त्यौ काम्बोजश् च शकैः सह  
०६,०५२।००७च् पुच्छम् आसन् महाराज शूरसेनाश् च सर्वशः  
०६,०५२।००८अ मागधाश् च कलिङ्गाश् च दाशेरकगणैः सह  
०६,०५२।००८च् दक्षिणं पक्षम् आसाद्य स्थिता व्यूहस्य दंशिताः  
०६,०५२।००९अ काननाश् च विकुञ्जाश् च मुक्ताः पुण्ड्राविषस् तथा  
०६,०५२।००९च् बृहद्बलेन सहिता वामं पक्षम् उपाश्रिताः  
०६,०५२।०१०अ व्यूढं दृष्ट्वा तु तत् सैन्यं सव्यसाची परन्तपः  
०६,०५२।०१०च् धृष्टद्युम्नेन सहितः प्रत्यव्यूहत संयुगे  
०६,०५२।०१०द्*०१८७_०१ तावकानां तु तं व्यूहं प्रत्यव्यूहन्त पाण्डवाः  
०६,०५२।०१०ए अर्धचन्द्रेण व्यूहेन व्यूहं तम् अतिदारुणम्  
०६,०५२।०११अ दक्षिणं शृङ्गम् आस्थाय भीमसेनो व्यरोचत  
०६,०५२।०११च् नानाशस्त्रौघसम्पन्नैर् नानादेश्यैर् नृपैर् वृतः  
०६,०५२।०१२अ तद् अन्व् एव विराटश् च द्रुपदश् च महारथः  
०६,०५२।०१२च् तदनन्तरम् एवासीन् नीलो नीलायुधैः सह  
०६,०५२।०१३अ नीलाद् अनन्तरं चैव धृष्टकेतुर् महारथः  
०६,०५२।०१३च् चेदिकाशिकरूषैश् च पौरवैश् चाभिसंवृतः  
०६,०५२।०१४अ धृष्टद्युम्नः शिखण्डी च पाञ्चालाश् च प्रभद्रकाः  
०६,०५२।०१४च् मध्ये सैन्यस्य महतः स्थिता युद्धाय भारत  
०६,०५२।०१५अ तथैव धर्मराजो ऽपि गजानीकेन संवृतः  
०६,०५२।०१५च् ततस् तु सात्यकी राजन् द्रौपद्याः पञ्च चात्मजाः  
०६,०५२।०१६अ अभिमन्युस् ततस् तूर्णम् इरावांश् च ततः परम्  
०६,०५२।०१६च् भैमसेनिस् ततो राजन् केकयाश् च महारथाः  
०६,०५२।०१७अ ततो ऽभूद् द्विपदां श्रेष्ठो वामं पार्श्वम् उपाश्रितः  
०६,०५२।०१७च् सर्वस्य जगतो गोप्ता गोप्ता यस्य जनार्दनः  
०६,०५२।०१७द्*०१८८_०१ तत्रानु रथिनां श्रेष्ठो वामशृङ्गे व्यवस्थितः  
०६,०५२।०१८अ एवम् एतन् महाव्यूहं प्रत्यव्यूहन्त पाण्डवाः  
०६,०५२।०१८च् वधार्थं तव पुत्राणां तत्पक्षं ये च सङ्गताः  
०६,०५२।०१९अ ततः प्रववृते युद्धं व्यतिषक्तरथद्विपम्  
०६,०५२।०१९च् तावकानां परेषां च निघ्नताम् इतरेतरम्  
०६,०५२।०२०अ हयौघाश् च रथौघाश् च तत्र तत्र विशां पते  
०६,०५२।०२०च् सम्पतन्तः स्म दृश्यन्ते निघ्नमानाः परस्परम्  
०६,०५२।०२१अ धावतां च रथौघानां निघ्नतां च पृथक् पृथक्  
०६,०५२।०२१च् बभूव तुमुलः शब्दो विमिश्रो दुन्दुभिस्वनैः  
०६,०५२।०२२अ दिवस्पृङ् नरवीराणां निघ्नताम् इतरेतरम्  
०६,०५२।०२२च् सम्प्रहारे सुतुमुले तव तेषां च भारत  
०६,०५२।०२२द्*०१८९_०१ प्रावर्तत नदी घोरा परलोकाय भारत  
०६,०५३।००१ सञ्जय उवाच  
०६,०५३।००१अ ततो व्यूढेष्व् अनीकेषु तावकेष्व् इतरेषु च  
०६,०५३।००१च् धनञ्जयो रथानीकम् अवधीत् तव भारत  
०६,०५३।००१ए शरैर् अतिरथो युद्धे पातयन् रथयूथपान्  
०६,०५३।००२अ ते वध्यमानाः पार्थेन कालेनेव युगक्षये  
०६,०५३।००२च् धार्तराष्ट्रा रणे यत्ताः पाण्डवान् प्रत्ययोधयन्  
०६,०५३।००२ए प्रार्थयाना यशो दीप्तं मृत्युं कृत्वा निवर्तनम्  
०६,०५३।००३अ एकाग्रमनसो भूत्वा पाण्डवानां वरूथिनीम्  
०६,०५३।००३च् बभञ्जुर् बहुशो राजंस् ते चाभज्यन्त संयुगे  
०६,०५३।००४अ द्रवद्भिर् अथ भग्नैश् च परिवर्तद्भिर् एव च  
०६,०५३।००४च् पाण्डवैः कौरवैश् चैव न प्रज्ञायत किं चन  
०६,०५३।००५अ उदतिष्ठद् रजो भौमं छादयानं दिवाकरम्  
०६,०५३।००५च् दिशः प्रतिदिशो वापि तत्र जज्ञुः कथं चन  
०६,०५३।००६अ अनुमानेन सञ्ज्ञाभिर् नामगोत्रैश् च संयुगे  
०६,०५३।००६च् वर्तते स्म तदा युद्धं तत्र तत्र विशां पते  
०६,०५३।००७अ न व्यूहो भिद्यते तत्र कौरवाणां कथं चन  
०६,०५३।००७च् रक्षितः सत्यसन्धेन भारद्वाजेन धीमता  
०६,०५३।००८अ तथैव पाण्डवेयानां रक्षितः सव्यसाचिना  
०६,०५३।००८च् नाभिध्यत महाव्यूहो भीमेन च सुरक्षितः  
०६,०५३।००९अ सेनाग्राद् अभिनिष्पत्य प्रायुध्यंस् तत्र मानवाः  
०६,०५३।००९च् उभयोः सेनयो राजन् व्यतिषक्तरथद्विपाः  
०६,०५३।०१०अ हयारोहैर् हयारोहाः पात्यन्ते स्म महाहवे  
०६,०५३।०१०च् ऋष्टिभिर् विमलाग्राभिः प्रासैर् अपि च संयुगे  
०६,०५३।०११अ रथी रथिनम् आसाद्य शरैः कनकभूषणैः  
०६,०५३।०११च् पातयाम् आस समरे तस्मिन्न् अतिभयङ्करे  
०६,०५३।०१२अ गजारोहा गजारोहान् नाराचशरतोमरैः  
०६,०५३।०१२च् संसक्ताः पातयाम् आसुस् तव तेषां च सङ्घशः  
०६,०५३।०१२द्*०१९०_०१ कश् चिद् उत्पत्य समरे वरवारणम् आस्थितः  
०६,०५३।०१२द्*०१९०_०२ केशपक्षे परामृश्य जहार समरे शिरः  
०६,०५३।०१२द्*०१९०_०३ अन्ये द्विरददन्ताग्रनिर्भिन्नहृदया रणे  
०६,०५३।०१२द्*०१९०_०४ वेमुश् च रुधिरं वीरा निःश्वसन्तः समन्ततः  
०६,०५३।०१२द्*०१९०_०५ कश् चित् करिविषाणस्थो वीरो रणविशारदः  
०६,०५३।०१२द्*०१९०_०६ प्रावेपच् छक्तिनिर्भिन्नो गजशिक्षास्त्रवेदिना  
०६,०५३।०१३अ पत्तिसङ्घा रणे पत्तीन् भिण्डिपालपरश्वधैः  
०६,०५३।०१३च् न्यपातयन्त संहृष्टाः परस्परकृतागसः  
०६,०५३।०१३द्*०१९१_०१ रथी च समरे राजन्न् आसाद्य गजयोधिनम्  
०६,०५३।०१३द्*०१९१_०२ सगजं पातयाम् आस गजी च रथिनं रथात्  
०६,०५३।०१३द्*०१९१_०३ रथिनं च हयारोहः प्रासेन भरतर्षभ  
०६,०५३।०१३द्*०१९१_०४ पातयाम् आस समरे रथी च हयसादिनम्  
०६,०५३।०१४अ पदाती रथिनं सङ्ख्ये रथी चापि पदातिनम्  
०६,०५३।०१४च् न्यपातयच् छितैः शस्त्रैः सेनयोर् उभयोर् अपि  
०६,०५३।०१५अ गजारोहा हयारोहान् पातयां चक्रिरे तदा  
०६,०५३।०१५च् हयारोहा गजस्थांश् च तद् अद्भुतम् इवाभवत्  
०६,०५३।०१५च्*०१९२_०१ **** **** आप्लुत्याप्लुत्य संयुगे  
०६,०५३।०१५च्*०१९२_०२ निस्त्रिंशैर् निशितैस् तीक्ष्णैः  
०६,०५३।०१६अ गजारोहवरैश् चापि तत्र तत्र पदातयः  
०६,०५३।०१६च् पातिताः समदृश्यन्त तैश् चापि गजयोधिनः  
०६,०५३।०१७अ पत्तिसङ्घा हयारोहैः सादिसङ्घाश् च पत्तिभिः  
०६,०५३।०१७च् पात्यमाना व्यदृश्यन्त शतशो ऽथ सहस्रशः  
०६,०५३।०१८अ ध्वजैस् तत्रापविद्धैश् च कार्मुकैस् तोमरैस् तथा  
०६,०५३।०१८च् प्रासैस् तथा गदाभिश् च परिघैः कम्पनैस् तथा  
०६,०५३।०१९अ शक्तिभिः कवचैश् चित्रैः कणपैर् अङ्कुशैर् अपि  
०६,०५३।०१९च् निस्त्रिंशैर् विमलैश् चापि स्वर्णपुङ्खैः शरैस् तथा  
०६,०५३।०२०अ परिस्तोमैः कुथाभिश् च कम्बलैश् च महाधनैः  
०६,०५३।०२०च् भूर् भाति भरतश्रेष्ठ स्रग्दामैर् इव चित्रिता  
०६,०५३।०२१अ नराश्वकायैः पतितैर् दन्तिभिश् च महाहवे  
०६,०५३।०२१च् अगम्यरूपा पृथिवी मांसशोणितकर्दमा  
०६,०५३।०२२अ प्रशशाम रजो भौमं व्युक्षितं रणशोणितैः  
०६,०५३।०२२च् दिशश् च विमलाः सर्वाः सम्बभूवुर् जनेश्वर  
०६,०५३।०२३अ उत्थितान्य् अगणेयानि कबन्धानि समन्ततः  
०६,०५३।०२३च् चिह्नभूतानि जगतो विनाशार्थाय भारत  
०६,०५३।०२४अ तस्मिन् युद्धे महारौद्रे वर्तमाने सुदारुणे  
०६,०५३।०२४च् प्रत्यदृश्यन्त रथिनो धावमानाः समन्ततः  
०६,०५३।०२५अ ततो द्रोणश् च भीष्मश् च सैन्धवश् च जयद्रथः  
०६,०५३।०२५च् पुरुमित्रो विकर्णश् च शकुनिश् चापि सौबलः  
०६,०५३।०२६अ एते समरदुर्धर्षाः सिंहतुल्यपराक्रमाः  
०६,०५३।०२६च् पाण्डवानाम् अनीकानि बभञ्जुः स्म पुनः पुनः  
०६,०५३।०२७अ तथैव भीमसेनो ऽपि राक्षसश् च घटोत्कचः  
०६,०५३।०२७च् सात्यकिश् चेकितानश् च द्रौपदेयाश् च भारत  
०६,०५३।०२८अ तावकांस् तव पुत्रांश् च सहितान् सर्वराजभिः  
०६,०५३।०२८च् द्रावयाम् आसुर् आजौ ते त्रिदशा दानवान् इव  
०६,०५३।०२९अ तथा ते समरे ऽन्योन्यं निघ्नन्तः क्षत्रियर्षभाः  
०६,०५३।०२९च् रक्तोक्षिता घोररूपा विरेजुर् दानवा इव  
०६,०५३।०३०अ विनिर्जित्य रिपून् वीराः सेनयोर् उभयोर् अपि  
०६,०५३।०३०च् व्यदृश्यन्त महामात्रा ग्रहा इव नभस्तले  
०६,०५३।०३१अ ततो रथसहस्रेण पुत्रो दुर्योधनस् तव  
०६,०५३।०३१च् अभ्ययात् पाण्डवान् युद्धे राक्षसं च घटोत्कचम्  
०६,०५३।०३२अ तथैव पाण्डवाः सर्वे महत्या सेनया सह  
०६,०५३।०३२च् द्रोणभीष्मौ रणे शूरौ प्रत्युद्ययुर् अरिन्दमौ  
०६,०५३।०३३अ किरीटी तु ययौ क्रुद्धः समर्थान् पार्थिवोत्तमान्  
०६,०५३।०३३च् आर्जुनिः सात्यकिश् चैव ययतुः सौबलं बलम्  
०६,०५३।०३४अ ततः प्रववृते भूयः सङ्ग्रामो लोमहर्षणः  
०६,०५३।०३४च् तावकानां परेषां च समरे विजिगीषताम्  
०६,०५४।००१ सञ्जय उवाच  
०६,०५४।००१अ ततस् ते पार्थिवाः क्रुद्धाः फल्गुनं वीक्ष्य संयुगे  
०६,०५४।००१च् रथैर् अनेकसाहस्रैः समन्तात् पर्यवारयन्  
०६,०५४।००२अ अथैनं रथवृन्देन कोष्टकीकृत्य भारत  
०६,०५४।००२च् शरैः सुबहुसाहस्रैः समन्ताद् अभ्यवारयन्  
०६,०५४।००३अ शक्तीश् च विमलास् तीक्ष्णा गदाश् च परिघैः सह  
०६,०५४।००३च् प्रासान् परश्वधांश् चैव मुद्गरान् मुसलान् अपि  
०६,०५४।००३ए चिक्षिपुः समरे क्रुद्धाः फल्गुनस्य रथं प्रति  
०६,०५४।००४अ शस्त्राणाम् अथ तां वृष्टिं शलभानाम् इवायतिम्  
०६,०५४।००४च् रुरोध सर्वतः पार्थः शरैः कनकभूषणैः  
०६,०५४।००५अ तत्र तल् लाघवं दृष्ट्वा बीभत्सोर् अतिमानुषम्  
०६,०५४।००५च् देवदानवगन्धर्वाः पिशाचोरगराक्षसाः  
०६,०५४।००५ए साधु साध्व् इति राजेन्द्र फल्गुनं प्रत्यपूजयन्  
०६,०५४।००६अ सात्यकिं चाभिमन्युं च महत्या सेनया सह  
०६,०५४।००६च् गान्धाराः समरे शूरा रुरुधुः सहसौबलाः  
०६,०५४।००७अ तत्र सौबलकाः क्रुद्धा वार्ष्णेयस्य रथोत्तमम्  
०६,०५४।००७च् तिलशश् चिच्छिदुः क्रोधाच् छस्त्रैर् नानाविधैर् युधि  
०६,०५४।००८अ सात्यकिस् तु रथं त्यक्त्वा वर्तमाने महाभये  
०६,०५४।००८च् अभिमन्यो रथं तूर्णम् आरुरोह परन्तपः  
०६,०५४।००९अ ताव् एकरथसंयुक्तौ सौबलेयस्य वाहिनीम्  
०६,०५४।००९च् व्यधमेतां शितैस् तूर्णं शरैः सन्नतपर्वभिः  
०६,०५४।०१०अ द्रोणभीष्मौ रणे यत्तौ धर्मराजस्य वाहिनीम्  
०६,०५४।०१०च् नाशयेतां शरैस् तीक्ष्णैः कङ्कपत्रपरिच्छदैः  
०६,०५४।०११अ ततो धर्मसुतो राजा माद्रीपुत्रौ च पाण्डवौ  
०६,०५४।०११च् मिषतां सर्वसैन्यानां द्रोणानीकम् उपाद्रवन्  
०६,०५४।०१२अ तत्रासीत् सुमहद् युद्धं तुमुलं लोमहर्षणम्  
०६,०५४।०१२च् यथा देवासुरं युद्धं पूर्वम् आसीत् सुदारुणम्  
०६,०५४।०१३अ कुर्वाणौ तु महत् कर्म भीमसेनघटोत्कचौ  
०६,०५४।०१३ब्*०१९३_०१ पिता पुत्रश् च समरे कुर्वाणौ कर्म दुष्करम्  
०६,०५४।०१३ब्*०१९३_०२ राजानं प्रत्युदीयेतां भीमसेनघटोत्कचौ  
०६,०५४।०१३च् दुर्योधनस् ततो ऽभ्येत्य ताव् उभाव् अभ्यवारयत्  
०६,०५४।०१४अ तत्राद्भुतम् अपश्याम हैडिम्बस्य पराक्रमम्  
०६,०५४।०१४च् अतीत्य पितरं युद्धे यद् अयुध्यत भारत  
०६,०५४।०१५अ भीमसेनस् तु सङ्क्रुद्धो दुर्योधनम् अमर्षणम्  
०६,०५४।०१५च् हृद्य् अविध्यत् पृषत्केन प्रहसन्न् इव पाण्डवः  
०६,०५४।०१६अ ततो दुर्योधनो राजा प्रहारवरमोहितः  
०६,०५४।०१६च् निषसाद रथोपस्थे कश्मलं च जगाम ह  
०६,०५४।०१७अ तं विसञ्ज्ञम् अथो ज्ञात्वा त्वरमाणो ऽस्य सारथिः  
०६,०५४।०१७च् अपोवाह रणाद् राजंस् ततः सैन्यम् अभिद्यत  
०६,०५४।०१८अ ततस् तां कौरवीं सेनां द्रवमाणां समन्ततः  
०६,०५४।०१८च् निघ्नन् भीमः शरैस् तीक्ष्णैर् अनुवव्राज पृष्ठतः  
०६,०५४।०१९अ पार्षतश् च रथश्रेष्ठो धर्मपुत्रश् च पाण्डवः  
०६,०५४।०१९च् द्रोणस्य पश्यतः सैन्यं गाङ्गेयस्य च पश्यतः  
०६,०५४।०१९ए जघ्नतुर् विशिखैस् तीक्ष्णैः परानीकविशातनैः  
०६,०५४।०२०अ द्रवमाणं तु तत् सैन्यं तव पुत्रस्य संयुगे  
०६,०५४।०२०च् नाशक्नुतां वारयितुं भीष्मद्रोणौ महारथौ  
०६,०५४।०२१अ वार्यमाणं हि भीष्मेण द्रोणेन च विशां पते  
०६,०५४।०२१च् विद्रवत्य् एव तत् सैन्यं पश्यतोर् द्रोणभीष्मयोः  
०६,०५४।०२२अ ततो रथसहस्रेषु विद्रवत्सु ततस् ततः  
०६,०५४।०२२च् ताव् आस्थिताव् एकरथं सौभद्रशिनिपुङ्गवौ  
०६,०५४।०२२ए सौबलीं समरे सेनां शातयेतां समन्ततः  
०६,०५४।०२३अ शुशुभाते तदा तौ तु शैनेयकुरुपुङ्गवौ  
०६,०५४।०२३च् अमावास्यां गतौ यद्वत् सोमसूर्यौ नभस्तले  
०६,०५४।०२४अ अर्जुनस् तु ततः क्रुद्धस् तव सैन्यं विशां पते  
०६,०५४।०२४च् ववर्ष शरवर्षेण धाराभिर् इव तोयदः  
०६,०५४।०२५अ वध्यमानं ततस् तत् तु शरैः पार्थस्य संयुगे  
०६,०५४।०२५च् दुद्राव कौरवं सैन्यं विषादभयकम्पितम्  
०६,०५४।०२५द्*०१९४_०१ वार्यमाणं महाराज भीष्मद्रोणकृपादिभिः  
०६,०५४।०२६अ द्रवतस् तान् समालोक्य भीष्मद्रोणौ महारथौ  
०६,०५४।०२६च् न्यवारयेतां संरब्धौ दुर्योधनहितैषिणौ  
०६,०५४।०२७अ ततो दुर्योधनो राजा समाश्वस्य विशां पते  
०६,०५४।०२७च् न्यवर्तयत तत् सैन्यं द्रवमाणं समन्ततः  
०६,०५४।०२८अ यत्र यत्र सुतं तुभ्यं यो यः पश्यति भारत  
०६,०५४।०२८च् तत्र तत्र न्यवर्तन्त क्षत्रियाणां महारथाः  
०६,०५४।०२९अ तान् निवृत्तान् समीक्ष्यैव ततो ऽन्ये ऽपीतरे जनाः  
०६,०५४।०२९च् अन्योन्यस्पर्धया राजंल् लज्जयान्ये ऽवतस्थिरे  
०६,०५४।०३०अ पुनरावर्ततां तेषां वेग आसीद् विशां पते  
०६,०५४।०३०च् पूर्यतः सागरस्येव चन्द्रस्योदयनं प्रति  
०६,०५४।०३१अ सन्निवृत्तांस् ततस् तांस् तु दृष्ट्वा राजा सुयोधनः  
०६,०५४।०३१च् अब्रवीत् त्वरितो गत्वा भीष्मं शान्तनवं वचः  
०६,०५४।०३२अ पितामह निबोधेदं यत् त्वा वक्ष्यामि भारत  
०६,०५४।०३२च् नानुरूपम् अहं मन्ये त्वयि जीवति कौरव  
०६,०५४।०३३अ द्रोणे चास्त्रविदां श्रेष्ठे सपुत्रे ससुहृज्जने  
०६,०५४।०३३च् कृपे चैव महेष्वासे द्रवतीयं वरूथिनी  
०६,०५४।०३४अ न पाण्डवाः प्रतिबलास् तव राजन् कथं चन  
०६,०५४।०३४च् तथा द्रोणस्य सङ्ग्रामे द्रौणेश् चैव कृपस्य च  
०६,०५४।०३५अ अनुग्राह्याः पाण्डुसुता नूनं तव पितामह  
०६,०५४।०३५च् यथेमां क्षमसे वीर वध्यमानां वरूथिनीम्  
०६,०५४।०३६अ सो ऽस्मि वाच्यस् त्वया राजन् पूर्वम् एव समागमे  
०६,०५४।०३६च् न योत्स्ये पाण्डवान् सङ्ख्ये नापि पार्षतसात्यकी  
०६,०५४।०३७अ श्रुत्वा तु वचनं तुभ्यम् आचार्यस्य कृपस्य च  
०६,०५४।०३७च् कर्णेन सहितः कृत्यं चिन्तयानस् तदैव हि  
०६,०५४।०३८अ यदि नाहं परित्याज्यो युवाभ्याम् इह संयुगे  
०६,०५४।०३८च् विक्रमेणानुरूपेण युध्येतां पुरुषर्षभौ  
०६,०५४।०३९अ एतच् छ्रुत्वा वचो भीष्मः प्रहसन् वै मुहुर् मुहुः  
०६,०५४।०३९च् अब्रवीत् तनयं तुभ्यं क्रोधाद् उद्वृत्य चक्षुषी  
०६,०५४।०४०अ बहुशो हि मया राजंस् तथ्यम् उक्तं हितं वचः  
०६,०५४।०४०च् अजेयाः पाण्डवा युद्धे देवैर् अपि सवासवैः  
०६,०५४।०४१अ यत् तु शक्यं मया कर्तुं वृद्धेनाद्य नृपोत्तम  
०६,०५४।०४१च् करिष्यामि यथाशक्ति प्रेक्षेदानीं सबान्धवः  
०६,०५४।०४२अ अद्य पाण्डुसुतान् सर्वान् ससैन्यान् सह बन्धुभिः  
०६,०५४।०४२च् मिषतो वारयिष्यामि सर्वलोकस्य पश्यतः  
०६,०५४।०४३अ एवम् उक्ते तु भीष्मेण पुत्रास् तव जनेश्वर  
०६,०५४।०४३च् दध्मुः शङ्खान् मुदा युक्ता भेरीश् च जघ्निरे भृशम्  
०६,०५४।०४४अ पाण्डवापि ततो राजञ् श्रुत्वा तं निनदं महत्  
०६,०५४।०४४च् दध्मुः शङ्खांश् च भेरीश् च मुरजांश् च व्यनादयन्  
०६,०५५।००१ धृतराष्ट्र उवाच  
०६,०५५।००१अ प्रतिज्ञाते तु भीष्मेण तस्मिन् युद्धे सुदारुणे  
०६,०५५।००१ब्*०१९५_०१ पाण्डून् आवारयिष्येति कथं युयुधिरे नृपाः  
०६,०५५।००१च् क्रोधितो मम पुत्रेण दुःखितेन विशेषतः  
०६,०५५।००२अ भीष्मः किम् अकरोत् तत्र पाण्डवेयेषु सञ्जय  
०६,०५५।००२च् पितामहे वा पाञ्चालास् तन् ममाचक्ष्व सञ्जय  
०६,०५५।००३ सञ्जय उवाच  
०६,०५५।००३अ गतपूर्वाह्णभूयिष्ठे तस्मिन्न् अहनि भारत  
०६,०५५।००३ब्*०१९६_०१ पश्चिमां दिशम् आस्थाय स्थिते चापि दिवाकरे  
०६,०५५।००३च् जयं प्राप्तेषु हृष्टेषु पाण्डवेषु महात्मसु  
०६,०५५।००४अ सर्वधर्मविशेषज्ञः पिता देवव्रतस् तव  
०६,०५५।००४च् अभ्ययाज् जवनैर् अश्वैः पाण्डवानाम् अनीकिनीम्  
०६,०५५।००४ए महत्या सेनया गुप्तस् तव पुत्रैश् च सर्वशः  
०६,०५५।००५अ प्रावर्तत ततो युद्धं तुमुलं लोमहर्षणम्  
०६,०५५।००५च् अस्माकं पाण्डवैः सार्धम् अनयात् तव भारत  
०६,०५५।००६अ धनुषां कूजतां तत्र तलानां चाभिहन्यताम्  
०६,०५५।००६च् महान् समभवच् छब्दो गिरीणाम् इव दीर्यताम्  
०६,०५५।००७अ तिष्ठ स्थितो ऽस्मि विद्ध्य् एनं निवर्तस्व स्थिरो भव  
०६,०५५।००७च् स्थितो ऽस्मि प्रहरस्वेति शब्दाः श्रूयन्त सर्वशः  
०६,०५५।००८अ काञ्चनेषु तनुत्रेषु किरीटेषु ध्वजेषु च  
०६,०५५।००८च् शिलानाम् इव शैलेषु पतितानाम् अभूत् स्वनः  
०६,०५५।००९अ पतितान्य् उत्तमाङ्गानि बाहवश् च विभूषिताः  
०६,०५५।००९च् व्यचेष्टन्त महीं प्राप्य शतशो ऽथ सहस्रशः  
०६,०५५।०१०अ हृतोत्तमाङ्गाः के चित् तु तथैवोद्यतकार्मुकाः  
०६,०५५।०१०च् प्रगृहीतायुधाश् चापि तस्थुः पुरुषसत्तमाः  
०६,०५५।०११अ प्रावर्तत महावेगा नदी रुधिरवाहिनी  
०६,०५५।०११च् मातङ्गाङ्गशिलारौद्रा मांसशोणितकर्दमा  
०६,०५५।०१२अ वराश्वनरनागानां शरीरप्रभवा तदा  
०६,०५५।०१२च् परलोकार्णवमुखी गृध्रगोमायुमोदिनी  
०६,०५५।०१३अ न दृष्टं न श्रुतं चापि युद्धम् एतादृशं नृप  
०६,०५५।०१३च् यथा तव सुतानां च पाण्डवानां च भारत  
०६,०५५।०१४अ नासीद् रथपथस् तत्र योधैर् युधि निपातितैः  
०६,०५५।०१४च् गजैश् च पतितैर् नीलैर् गिरिशृङ्गैर् इवावृतम्  
०६,०५५।०१५अ विकीर्णैः कवचैश् चित्रैर् ध्वजैश् छत्रैश् च मारिष  
०६,०५५।०१५च् शुशुभे तद् रणस्थानं शरदीव नभस्तलम्  
०६,०५५।०१६अ विनिर्भिन्नाः शरैः के चिद् अन्तपीडाविकर्षिणः  
०६,०५५।०१६च् अभीताः समरे शत्रून् अभ्यधावन्त दंशिताः  
०६,०५५।०१७अ तात भ्रातः सखे बन्धो वयस्य मम मातुल  
०६,०५५।०१७च् मा मां परित्यजेत्य् अन्ये चुक्रुशुः पतिता रणे  
०६,०५५।०१८अ आधावाभ्येहि मा गच्छ किं भीतो ऽसि क्व यास्यसि  
०६,०५५।०१८च् स्थितो ऽहं समरे मा भैर् इति चान्ये विचुक्रुशुः  
०६,०५५।०१९अ तत्र भीष्मः शान्तनवो नित्यं मण्डलकार्मुकः  
०६,०५५।०१९च् मुमोच बाणान् दीप्ताग्रान् अहीन् आशीविषान् इव  
०६,०५५।०२०अ शरैर् एकायनीकुर्वन् दिशः सर्वा यतव्रतः  
०६,०५५।०२०च् जघान पाण्डवरथान् आदिश्यादिश्य भारत  
०६,०५५।०२१अ स नृत्यन् वै रथोपस्थे दर्शयन् पाणिलाघवम्  
०६,०५५।०२१च् अलातचक्रवद् राजंस् तत्र तत्र स्म दृश्यते  
०६,०५५।०२२अ तम् एकं समरे शूरं पाण्डवाः सृञ्जयास् तथा  
०६,०५५।०२२च् अनेकशतसाहस्रं समपश्यन्त लाघवात्  
०६,०५५।०२३अ मायाकृतात्मानम् इव भीष्मं तत्र स्म मेनिरे  
०६,०५५।०२३च् पूर्वस्यां दिशि तं दृष्ट्वा प्रतीच्यां ददृशुर् जनाः  
०६,०५५।०२४अ उदीच्यां चैनम् आलोक्य दक्षिणस्यां पुनः प्रभो  
०६,०५५।०२४च् एवं स समरे वीरो गाङ्गेयः प्रत्यदृश्यत  
०६,०५५।०२५अ न चैनं पाण्डवेयानां कश् चिच् छक्नोति वीक्षितुम्  
०६,०५५।०२५च् विशिखान् एव पश्यन्ति भीष्मचापच्युतान् बहून्  
०६,०५५।०२६अ कुर्वाणं समरे कर्म सूदयानं च वाहिनीम्  
०६,०५५।०२६च् व्याक्रोशन्त रणे तत्र वीरा बहुविधं बहु  
०६,०५५।०२६ए अमानुषेण रूपेण चरन्तं पितरं तव  
०६,०५५।०२७अ शलभा इव राजानः पतन्ति विधिचोदिताः  
०६,०५५।०२७च् भीष्माग्निम् अभि सङ्क्रुद्धं विनाशाय सहस्रशः  
०६,०५५।०२८अ न हि मोघः शरः कश् चिद् आसीद् भीष्मस्य संयुगे  
०६,०५५।०२८च् नरनागाश्वकायेषु बहुत्वाल् लघुवेधिनः  
०६,०५५।०२९अ भिनत्त्य् एकेन बाणेन सुमुक्तेन पतत्रिणा  
०६,०५५।०२९च् गजकङ्कटसन्नाहं वज्रेणेवाचलोत्तमम्  
०६,०५५।०३०अ द्वौ त्रीन् अपि गजारोहान् पिण्डितान् वर्मितान् अपि  
०६,०५५।०३०च् नाराचेन सुतीक्ष्णेन निजघान पिता तव  
०६,०५५।०३१अ यो यो भीष्मं नरव्याघ्रम् अभ्येति युधि कश् चन  
०६,०५५।०३१च् मुहूर्तदृष्टः स मया पातितो भुवि दृश्यते  
०६,०५५।०३२अ एवं सा धर्मराजस्य वध्यमाना महाचमूः  
०६,०५५।०३२च् भीष्मेणातुलवीर्येण व्यशीर्यत सहस्रधा  
०६,०५५।०३३अ प्रकीर्यत महासेना शरवर्षाभितापिता  
०६,०५५।०३३च् पश्यतो वासुदेवस्य पार्थस्य च महात्मनः  
०६,०५५।०३४अ यतमानापि ते वीरा द्रवमाणान् महारथान्  
०६,०५५।०३४च् नाशक्नुवन् वारयितुं भीष्मबाणप्रपीडिताः  
०६,०५५।०३५अ महेन्द्रसमवीर्येण वध्यमाना महाचमूः  
०६,०५५।०३५च् अभज्यत महाराज न च द्वौ सह धावतः  
०६,०५५।०३६अ आविद्धनरनागाश्वं पतितध्वजकूबरम्  
०६,०५५।०३६च् अनीकं पाण्डुपुत्राणां हाहाभूतम् अचेतनम्  
०६,०५५।०३७अ जघानात्र पिता पुत्रं पुत्रश् च पितरं तथा  
०६,०५५।०३७च् प्रियं सखायं चाक्रन्दे सखा दैवबलात्कृतः  
०६,०५५।०३८अ विमुच्य कवचान् अन्ये पाण्डुपुत्रस्य सैनिकाः  
०६,०५५।०३८च् प्रकीर्य केशान् धावन्तः प्रत्यदृश्यन्त भारत  
०६,०५५।०३९अ तद् गोकुलम् इवोद्भ्रान्तम् उद्भ्रान्तरथयूथपम्  
०६,०५५।०३९च् ददृशे पाण्डुपुत्रस्य सैन्यम् आर्तस्वरं तदा  
०६,०५५।०४०अ प्रभज्यमानं तत् सैन्यं दृष्ट्वा देवकिनन्दनः  
०६,०५५।०४०च् उवाच पार्थं बीभत्सुं निगृह्य रथम् उत्तमम्  
०६,०५५।०४१अ अयं स कालः सम्प्राप्तः पार्थ यः काङ्क्षितस् त्वया  
०६,०५५।०४१च् प्रहरास्मै नरव्याघ्र न चेन् मोहाद् विमुह्यसे  
०६,०५५।०४२अ यत् त्वया कथितं वीर पुरा राज्ञां समागमे  
०६,०५५।०४२च् भीष्मद्रोणमुखान् सर्वान् धार्तराष्ट्रस्य सैनिकान्  
०६,०५५।०४३अ सानुबन्धान् हनिष्यामि ये मां योत्स्यन्ति संयुगे  
०६,०५५।०४३च् इति तत् कुरु कौन्तेय सत्यं वाक्यम् अरिन्दम  
०६,०५५।०४४अ बीभत्सो पश्य सैन्यं स्वं भज्यमानं समन्ततः  
०६,०५५।०४४च् द्रवतश् च महीपालान् सर्वान् यौधिष्ठिरे बले  
०६,०५५।०४५अ दृष्ट्वा हि समरे भीष्मं व्यात्ताननम् इवान्तकम्  
०६,०५५।०४५च् भयार्ताः सम्प्रणश्यन्ति सिंहं क्षुद्रमृगा इव  
०६,०५५।०४६अ एवम् उक्तः प्रत्युवाच वासुदेवं धनञ्जयः  
०६,०५५।०४६च् चोदयाश्वान् यतो भीष्मो विगाह्यैतद् बलार्णवम्  
०६,०५५।०४६द्*०१९७_०१ पातयिष्यामि दुर्धर्षं कुरुवृद्धं पितामहम्  
०६,०५५।०४७अ ततो ऽश्वान् रजतप्रख्यांश् चोदयाम् आस माधवः  
०६,०५५।०४७च् यतो भीष्मरथो राजन् दुष्प्रेक्ष्यो रश्मिमान् इव  
०६,०५५।०४८अ ततस् तत् पुनर् आवृत्तं युधिष्ठिरबलं महत्  
०६,०५५।०४८च् दृष्ट्वा पार्थं महाबाहुं भीष्मायोद्यन्तम् आहवे  
०६,०५५।०४९अ ततो भीष्मः कुरुश्रेष्ठः सिंहवद् विनदन् मुहुः  
०६,०५५।०४९च् धनञ्जयरथं तूर्णं शरवर्षैर् अवाकिरत्  
०६,०५५।०५०अ क्षणेन स रथस् तस्य सहयः सहसारथिः  
०६,०५५।०५०च् शरवर्षेण महता सञ्छन्नो न प्रकाशते  
०६,०५५।०५१अ वासुदेवस् त्व् असम्भ्रान्तो धैर्यम् आस्थाय सत्त्ववान्  
०६,०५५।०५१च् चोदयाम् आस तान् अश्वान् वितुन्नान् भीष्मसायकैः  
०६,०५५।०५२अ ततः पार्थो धनुर् गृह्य दिव्यं जलदनिस्वनम्  
०६,०५५।०५२च् पातयाम् आस भीष्मस्य धनुश् छित्त्वा त्रिभिः शरैः  
०६,०५५।०५३अ स च्छिन्नधन्वा कौरव्यः पुनर् अन्यन् महद् धनुः  
०६,०५५।०५३च् निमेषान्तरमात्रेण सज्यं चक्रे पिता तव  
०६,०५५।०५४अ विचकर्ष ततो दोर्भ्यां धनुर् जलदनिस्वनम्  
०६,०५५।०५४च् अथास्य तद् अपि क्रुद्धश् चिच्छेद धनुर् अर्जुनः  
०६,०५५।०५५अ तस्य तत् पूजयाम् आस लाघवं शन्तनोः सुतः  
०६,०५५।०५५च् साधु पार्थ महाबाहो साधु भो पाण्डुनन्दन  
०६,०५५।०५६अ त्वय्य् एवैतद् युक्तरूपं महत् कर्म धनञ्जय  
०६,०५५।०५६च् प्रीतो ऽस्मि सुदृढं पुत्र कुरु युद्धं मया सह  
०६,०५५।०५७अ इति पार्थं प्रशस्याथ प्रगृह्यान्यन् महद् धनुः  
०६,०५५।०५७च् मुमोच समरे वीरः शरान् पार्थरथं प्रति  
०६,०५५।०५८अ अदर्शयद् वासुदेवो हययाने परं बलम्  
०६,०५५।०५८च् मोघान् कुर्वञ् शरांस् तस्य मण्डलान्य् अचरल् लघु  
०६,०५५।०५९अ तथापि भीष्मः सुदृढं वासुदेवधनञ्जयौ  
०६,०५५।०५९च् विव्याध निशितैर् बाणैः सर्वगात्रेषु मारिष  
०६,०५५।०६०अ शुशुभाते नरव्याघ्रौ तौ भीष्मशरविक्षतौ  
०६,०५५।०६०च् गोवृषाव् इव नर्दन्तौ विषाणोल्लिखिताङ्कितौ  
०६,०५५।०६१अ पुनश् चापि सुसङ्क्रुद्धः शरैः सन्नतपर्वभिः  
०६,०५५।०६१च् कृष्णयोर् युधि संरब्धो भीष्मो व्यावारयद् दिशः  
०६,०५५।०६१द्*०१९८_०१ पार्थो ऽपि समरे क्रुद्धो भीष्मस्यावारयद् दिशः  
०६,०५५।०६१द्*०१९९_०१ भीष्मो ऽपि रथिनां श्रेष्ठः पार्थस्यावारयद् दिशः  
०६,०५५।०६२अ वार्ष्णेयं च शरैस् तीक्ष्णैः कम्पयाम् आस रोषितः  
०६,०५५।०६२च् मुहुर् अभ्युत्स्मयन् भीष्मः प्रहस्य स्वनवत् तदा  
०६,०५५।०६३अ ततः कृष्णस् तु समरे दृष्ट्वा भीष्मपराक्रमम्  
०६,०५५।०६३च् सम्प्रेक्ष्य च महाबाहुः पार्थस्य मृदुयुद्धताम्  
०६,०५५।०६४अ भीष्मं च शरवर्षाणि सृजन्तम् अनिशं युधि  
०६,०५५।०६४च् प्रतपन्तम् इवादित्यं मध्यम् आसाद्य सेनयोः  
०६,०५५।०६५अ वरान् वरान् विनिघ्नन्तं पाण्डुपुत्रस्य सैनिकान्  
०६,०५५।०६५च् युगान्तम् इव कुर्वाणं भीष्मं यौधिष्ठिरे बले  
०६,०५५।०६६अ अमृष्यमाणो भगवान् केशवः परवीरहा  
०६,०५५।०६६च् अचिन्तयद् अमेयात्मा नास्ति यौधिष्ठिरं बलम्  
०६,०५५।०६७अ एकाह्ना हि रणे भीष्मो नाशयेद् देवदानवान्  
०६,०५५।०६७च् किम् उ पाण्डुसुतान् युद्धे सबलान् सपदानुगान्  
०६,०५५।०६८अ द्रवते च महत् सैन्यं पाण्डवस्य महात्मनः  
०६,०५५।०६८च् एते च कौरवास् तूर्णं प्रभग्नान् दृश्य सोमकान्  
०६,०५५।०६८ए आद्रवन्ति रणे हृष्टा हर्षयन्तः पितामहम्  
०६,०५५।०६९अ सो ऽहं भीष्मं निहन्म्य् अद्य पाण्डवार्थाय दंशितः  
०६,०५५।०६९च् भारम् एतं विनेष्यामि पाण्डवानां महात्मनाम्  
०६,०५५।०७०अ अर्जुनो ऽपि शरैस् तीक्ष्णैर् वध्यमानो हि संयुगे  
०६,०५५।०७०च् कर्तव्यं नाभिजानाति रणे भीष्मस्य गौरवात्  
०६,०५५।०७१अ तथा चिन्तयतस् तस्य भूय एव पितामहः  
०६,०५५।०७१च् प्रेषयाम् आस सङ्क्रुद्धः शरान् पार्थरथं प्रति  
०६,०५५।०७२अ तेषां बहुत्वाद् धि भृशं शराणाम्; दिशो ऽथ सर्वाः पिहिता बभूवुः  
०६,०५५।०७२च् न चान्तरिक्षं न दिशो न भूमिर्; न भास्करो ऽदृश्यत रश्मिमाली  
०६,०५५।०७२ए ववुश् च वातास् तुमुलाः सधूमा; दिशश् च सर्वाः क्षुभिता बभूवुः  
०६,०५५।०७३अ द्रोणो विकर्णो ऽथ जयद्रथश् च; भूरिश्रवाः कृतवर्मा कृपश् च  
०६,०५५।०७३च् श्रुतायुर् अम्बष्ठपतिश् च राजा; विन्दानुविन्दौ च सुदक्षिणश् च  
०६,०५५।०७४अ प्राच्याश् च सौवीरगणाश् च सर्वे; वसातयः क्षुद्रकमालवाश् च  
०६,०५५।०७४च् किरीटिनं त्वरमाणाभिसस्रुर्; निदेशगाः शान्तनवस्य राज्ञः  
०६,०५५।०७४द्*०२००_०१ तवापि पुत्रस्य तु कोपनस्य  
०६,०५५।०७५अ तं वाजिपादातरथौघजालैर्; अनेकसाहस्रशतैर् ददर्श  
०६,०५५।०७५च् किरीटिनं सम्परिवार्यमाणम्; शिनेर् नप्ता वारणयूथपैश् च  
०६,०५५।०७६अ ततस् तु दृष्ट्वार्जुनवासुदेवौ; पदातिनागाश्वरथैः समन्तात्  
०६,०५५।०७६च् अभिद्रुतौ शस्त्रभृतां वरिष्ठौ; शिनिप्रवीरो ऽभिससार तूर्णम्  
०६,०५५।०७७अ स तान्य् अनीकानि महाधनुष्माञ्; शिनिप्रवीरः सहसाभिपत्य  
०६,०५५।०७७च् चकार साहाय्यम् अथार्जुनस्य; विष्णुर् यथा वृत्रनिषूदनस्य  
०६,०५५।०७८अ विशीर्णनागाश्वरथध्वजौघम्; भीष्मेण वित्रासितसर्वयोधम्  
०६,०५५।०७८च् युधिष्ठिरानीकम् अभिद्रवन्तम्; प्रोवाच सन्दृश्य शिनिप्रवीरः  
०६,०५५।०७९अ क्व क्षत्रिया यास्यथ नैष धर्मः; सतां पुरस्तात् कथितः पुराणैः  
०६,०५५।०७९च् मा स्वां प्रतिज्ञां जहत प्रवीराः; स्वं वीरधर्मं परिपालयध्वम्  
०६,०५५।०८०अ तान् वासवान् अन्तरजो निशम्य; नरेन्द्रमुख्यान् द्रवतः समन्तात्  
०६,०५५।०८०च् पार्थस्य दृष्ट्वा मृदुयुद्धतां च; भीष्मं च सङ्ख्ये समुदीर्यमाणम्  
०६,०५५।०८१अ अमृष्यमाणः स ततो महात्मा; यशस्विनं सर्वदशार्हभर्ता  
०६,०५५।०८१च् उवाच शैनेयम् अभिप्रशंसन्; दृष्ट्वा कुरून् आपततः समन्तात्  
०६,०५५।०८२अ ये यान्ति यान्त्व् एव शिनिप्रवीर; ये ऽपि स्थिताः सात्वत ते ऽपि यान्तु  
०६,०५५।०८२च् भीष्मं रथात् पश्य निपात्यमानम्; द्रोणं च सङ्ख्ये सगणं मयाद्य  
०६,०५५।०८३अ नासौ रथः सात्वत कौरवाणाम्; क्रुद्धस्य मुच्येत रणे ऽद्य कश् चित्  
०६,०५५।०८३च् तस्माद् अहं गृह्य रथाङ्गम् उग्रम्; प्राणं हरिष्यामि महाव्रतस्य  
०६,०५५।०८४अ निहत्य भीष्मं सगणं तथाजौ; द्रोणं च शैनेय रथप्रवीरम्  
०६,०५५।०८४च् प्रीतिं करिष्यामि धनञ्जयस्य; राज्ञश् च भीमस्य तथाश्विनोश् च  
०६,०५५।०८५अ निहत्य सर्वान् धृतराष्ट्रपुत्रांस्; तत्पक्षिणो ये च नरेन्द्रमुख्याः  
०६,०५५।०८५च् राज्येन राजानम् अजातशत्रुम्; सम्पादयिष्याम्य् अहम् अद्य हृष्टः  
०६,०५५।०८५द्*०२०१_०१ इतीदम् उक्त्वा स महानुभावः  
०६,०५५।०८५द्*०२०१_०२ सस्मार चक्रं निशितं पुराणम्  
०६,०५५।०८५द्*०२०१_०३ सुदर्शनं चिन्तितमात्रम् एव  
०६,०५५।०८५द्*०२०१_०४ तस्याग्रहस्तं स्वयम् आरुरोह  
०६,०५५।०८६अ ततः सुनाभं वसुदेवपुत्रः; सूर्यप्रभं वज्रसमप्रभावम्  
०६,०५५।०८६च् क्षुरान्तम् उद्यम्य भुजेन चक्रम्; रथाद् अवप्लुत्य विसृज्य वाहान्  
०६,०५५।०८७अ सङ्कम्पयन् गां चरणैर् महात्मा; वेगेन कृष्णः प्रससार भीष्मम्  
०६,०५५।०८७च् मदान्धम् आजौ समुदीर्णदर्पः; सिंहो जिघांसन्न् इव वारणेन्द्रम्  
०६,०५५।०८८अ सो ऽभ्यद्रवद् भीष्मम् अनीकमध्ये; क्रुद्धो महेन्द्रावरजः प्रमाथी  
०६,०५५।०८८च् व्यालम्बिपीतान्तपटश् चकाशे; घनो यथा खे ऽचिरभापिनद्धः  
०६,०५५।०८९अ सुदर्शनं चास्य रराज शौरेस्; तच् चक्रपद्मं सुभुजोरुनालम्  
०६,०५५।०८९च् यथादिपद्मं तरुणार्कवर्णम्; रराज नारायणनाभिजातम्  
०६,०५५।०९०अ तत् कृष्णकोपोदयसूर्यबुद्धम्; क्षुरान्ततीक्ष्णाग्रसुजातपत्रम्  
०६,०५५।०९०च् तस्यैव देहोरुसरःप्ररूढम्; रराज नारायणबाहुनालम्  
०६,०५५।०९१अ तम् आत्तचक्रं प्रणदन्तम् उच्चैः; क्रुद्धं महेन्द्रावरजं समीक्ष्य  
०६,०५५।०९१च् सर्वाणि भूतानि भृशं विनेदुः; क्षयं कुरूणाम् इति चिन्तयित्वा  
०६,०५५।०९२अ स वासुदेवः प्रगृहीतचक्रः; संवर्तयिष्यन्न् इव जीवलोकम्  
०६,०५५।०९२च् अभ्युत्पतंल् लोकगुरुर् बभासे; भूतानि धक्ष्यन्न् इव कालवह्निः  
०६,०५५।०९३अ तम् आपतन्तं प्रगृहीतचक्रम्; समीक्ष्य देवं द्विपदां वरिष्ठम्  
०६,०५५।०९३च् असम्भ्रमात् कार्मुकबाणपाणी; रथे स्थितः शान्तनवो ऽभ्युवाच  
०६,०५५।०९३द्*०२०२_०१ असम्भ्रमं तद् विचकर्ष दोर्भ्यां  
०६,०५५।०९३द्*०२०२_०२ महाधनुर् गाण्डिवतुल्यघोषम्  
०६,०५५।०९३द्*०२०२_०३ उवाच भीष्मस् तम् अनन्तपौरुषं  
०६,०५५।०९३द्*०२०२_०४ गोविन्दम् आजाव् अविमूढचेताः  
०६,०५५।०९४अ एह्य् एहि देवेश जगन्निवास; नमो ऽस्तु ते शार्ङ्गरथाङ्गपाणे  
०६,०५५।०९४च् प्रसह्य मां पातय लोकनाथ; रथोत्तमाद् भूतशरण्य सङ्ख्ये  
०६,०५५।०९४द्*०२०३_०१ ममोग्रचक्रेण निकृन्त देहं  
०६,०५५।०९५अ त्वया हतस्येह ममाद्य कृष्ण; श्रेयः परस्मिन्न् इह चैव लोके  
०६,०५५।०९५च् सम्भावितो ऽस्म्य् अन्धकवृष्णिनाथ; लोकैस् त्रिभिर् वीर तवाभियानात्  
०६,०५५।०९५द्*०२०४_०१ श्रुत्वा वचः शान्तनवस्य कृष्णो  
०६,०५५।०९५द्*०२०४_०२ वेगेन धावंस् तम् अथाभ्युवाच  
०६,०५५।०९५द्*०२०४_०३ त्वं मूलम् अस्येह भुवि क्षयस्य  
०६,०५५।०९५द्*०२०४_०४ दुर्योधनं चाद्य समुद्धरिष्यसि  
०६,०५५।०९५द्*०२०४_०५ दुर्द्यूतदेवी नृपतिर् निवार्यः  
०६,०५५।०९५द्*०२०४_०६ सुमन्त्रिणा धर्मपथि स्थितेन  
०६,०५५।०९५द्*०२०४_०७ त्याज्यो ऽथ वा कालपरीतबुद्धिर्  
०६,०५५।०९५द्*०२०४_०८ धर्मातिगो यः कुलपांसनः स्यात्  
०६,०५५।०९५द्*०२०४_०९ भीष्मस् तद् आकर्ण्य यदुप्रवीरं  
०६,०५५।०९५द्*०२०४_१० राजा परं दैवतम् इत्य् उवाच  
०६,०५५।०९५द्*०२०४_११ त्यक्तस् तु कंसो यदुभिर् हितार्थे  
०६,०५५।०९५द्*०२०४_१२ धर्मात् कुरूणाम् अधिपस् तदानीम्  
०६,०५५।०९५द्*०२०४_१३ सम्बोध्यमानो न बुबोध राजा  
०६,०५५।०९५द्*०२०४_१४ क्लेशाय दैवाद् विपरीतबुद्धिः  
०६,०५५।०९५द्*०२०४_१५ श्रोता हितं यस्य न कश् चिद् अस्ति  
०६,०५५।०९५द्*०२०४_१६ वक्ता भृशं स्यात् स तु किं ब्रवीतु  
०६,०५५।०९६अ रथाद् अवप्लुत्य ततस् त्वरावान्; पार्थो ऽप्य् अनुद्रुत्य यदुप्रवीरम्  
०६,०५५।०९६च् जग्राह पीनोत्तमलम्बबाहुम्; बाह्वोर् हरिं व्यायतपीनबाहुः  
०६,०५५।०९७अ निगृह्यमाणश् च तदादिदेवो; भृशं सरोषः किल नाम योगी  
०६,०५५।०९७च् आदाय वेगेन जगाम विष्णुर्; जिष्णुं महावात इवैकवृक्षम्  
०६,०५५।०९८अ पार्थस् तु विष्टभ्य बलेन पादौ; भीष्मान्तिकं तूर्णम् अभिद्रवन्तम्  
०६,०५५।०९८च् बलान् निजग्राह किरीटमाली; पदे ऽथ राजन् दशमे कथं चित्  
०६,०५५।०९९अ अवस्थितं च प्रणिपत्य कृष्णम्; प्रीतो ऽर्जुनः काञ्चनचित्रमाली  
०६,०५५।०९९च् उवाच कोपं प्रतिसंहरेति; गतिर् भवान् केशव पाण्डवानाम्  
०६,०५५।१००अ न हास्यते कर्म यथाप्रतिज्ञम्; पुत्रैः शपे केशव सोदरैश् च  
०६,०५५।१००च् अन्तं करिष्यामि यथा कुरूणाम्; त्वयाहम् इन्द्रानुज सम्प्रयुक्तः  
०६,०५५।१०१अ ततः प्रतिज्ञां समयं च तस्मै; जनार्दनः प्रीतमना निशम्य  
०६,०५५।१०१च् स्थितः प्रिये कौरवसत्तमस्य; रथं सचक्रः पुनर् आरुरोह  
०६,०५५।१०१द्*०२०५_०१ ततः प्रतिज्ञां समवाप्य भीष्मः  
०६,०५५।१०१द्*०२०५_०२ कृताञ्जलिः स्तुत्यम् अथाकरोद् वै  
०६,०५५।१०१द्*०२०५_०३ त्रैविक्रमे यस्य वपुर् बभासे  
०६,०५५।१०१द्*०२०५_०४ तथैव दृष्ट्वा तु समुज्ज्वलन्तम्  
०६,०५५।१०२अ स तान् अभीषून् पुनर् आददानः; प्रगृह्य शङ्खं द्विषतां निहन्ता  
०६,०५५।१०२च् विनादयाम् आस ततो दिशश् च; स पाञ्चजन्यस्य रवेण शौरिः  
०६,०५५।१०३अ व्याविद्धनिष्काङ्गदकुण्डलं तम्; रजोविकीर्णाञ्चितपक्ष्मनेत्रम्  
०६,०५५।१०३च् विशुद्धदंष्ट्रं प्रगृहीतशङ्खम्; विचुक्रुशुः प्रेक्ष्य कुरुप्रवीराः  
०६,०५५।१०४अ मृदङ्गभेरीपटहप्रणादा; नेमिस्वना दुन्दुभिनिस्वनाश् च  
०६,०५५।१०४च् ससिंहनादाश् च बभूवुर् उग्राः; सर्वेष्व् अनीकेषु ततः कुरूणाम्  
०६,०५५।१०५अ गाण्डीवघोषः स्तनयित्नुकल्पो; जगाम पार्थस्य नभो दिशश् च  
०६,०५५।१०५च् जग्मुश् च बाणा विमलाः प्रसन्नाः; सर्वा दिशः पाण्डवचापमुक्ताः  
०६,०५५।१०६अ तं कौरवाणाम् अधिपो बलेन; भीष्मेण भूरिश्रवसा च सार्धम्  
०६,०५५।१०६च् अभ्युद्ययाव् उद्यतबाणपाणिः; कक्षं दिधक्षन्न् इव धूमकेतुः  
०६,०५५।१०७अ अथार्जुनाय प्रजहार भल्लान्; भूरिश्रवाः सप्त सुवर्णपुङ्खान्  
०६,०५५।१०७च् दुर्योधनस् तोमरम् उग्रवेगम्; शल्यो गदां शान्तनवश् च शक्तिम्  
०६,०५५।१०८अ स सप्तभिः सप्त शरप्रवेकान्; संवार्य भूरिश्रवसा विसृष्टान्  
०६,०५५।१०८च् शितेन दुर्योधनबाहुमुक्तम्; क्षुरेण तत् तोमरम् उन्ममाथ  
०६,०५५।१०९अ ततः शुभाम् आपततीं स शक्तिम्; विद्युत्प्रभां शान्तनवेन मुक्ताम्  
०६,०५५।१०९च् गदां च मद्राधिपबाहुमुक्ताम्; द्वाभ्यां शराभ्यां निचकर्त वीरः  
०६,०५५।११०अ ततो भुजाभ्यां बलवद् विकृष्य; चित्रं धनुर् गाण्डिवम् अप्रमेयम्  
०६,०५५।११०च् माहेन्द्रम् अस्त्रं विधिवत् सुघोरम्; प्रादुश्चकाराद्भुतम् अन्तरिक्षे  
०६,०५५।१११अ तेनोत्तमास्त्रेण ततो महात्मा; सर्वाण्य् अनीकानि महाधनुष्मान्  
०६,०५५।१११च् शरौघजालैर् विमलाग्निवर्णैर्; निवारयाम् आस किरीटमाली  
०६,०५५।१११द्*०२०६_०१ भीष्मं शरैः सम्परिवार्य सङ्ख्ये  
०६,०५५।१११द्*०२०६_०२ चिच्छेद भूरिश्रवसश् च चापम्  
०६,०५५।१११द्*०२०६_०३ शल्यं च विद्ध्वा नवभिः पृषत्कैर्  
०६,०५५।१११द्*०२०६_०४ दुर्योधनं वक्षसि निर्बिभेद  
०६,०५५।११२अ शिलीमुखाः पार्थधनुःप्रमुक्ता; रथान् ध्वजाग्राणि धनूंषि बाहून्  
०६,०५५।११२च् निकृत्य देहान् विविशुः परेषाम्; नरेन्द्रनागेन्द्रतुरङ्गमाणाम्  
०६,०५५।११३अ ततो दिशश् चानुदिशश् च पार्थः; शरैः सुधारैर् निशितैर् वितत्य  
०६,०५५।११३च् गाण्डीवशब्देन मनांसि तेषाम्; किरीटमाली व्यथयां चकार  
०६,०५५।११४अ तस्मिंस् तथा घोरतमे प्रवृत्ते; शङ्खस्वना दुन्दुभिनिस्वनाश् च  
०६,०५५।११४च् अन्तर्हिता गाण्डिवनिस्वनेन; भभूवुर् उग्राश् च रणप्रणादाः  
०६,०५५।११५अ गाण्डीवशब्दं तम् अथो विदित्वा; विराटराजप्रमुखा नृवीराः  
०६,०५५।११५च् पाञ्चालराजो द्रुपदश् च वीरस्; तं देशम् आजग्मुर् अदीनसत्त्वाः  
०६,०५५।११६अ सर्वाणि सैन्यानि तु तावकानि; यतो यतो गाण्डिवजः प्रणादः  
०६,०५५।११६च् ततस् ततः सन्नतिम् एव जग्मुर्; न तं प्रतीपो ऽभिससार कश् चित्  
०६,०५५।११६च्*०२०७_०१ पुनः पुनर् धार्तराष्ट्राः समग्राः  
०६,०५५।११७अ तस्मिन् सुघोरे नृपसम्प्रहारे; हताः प्रवीराः सरथाः ससूताः  
०६,०५५।११७च् गजाश् च नाराचनिपाततप्ता; महापताकाः शुभरुक्मकक्ष्याः  
०६,०५५।११८अ परीतसत्त्वाः सहसा निपेतुः; किरीटिना भिन्नतनुत्रकायाः  
०६,०५५।११८च् दृढाहताः पत्रिभिर् उग्रवेगैः; पार्थेन भल्लैर् निशितैः शिताग्रैः  
०६,०५५।११९अ निकृत्तयन्त्रा निहतेन्द्रकीला; ध्वजा महान्तो ध्वजिनीमुखेषु  
०६,०५५।११९च् पदातिसङ्घाश् च रथाश् च सङ्ख्ये; हयाश् च नागाश् च धनञ्जयेन  
०६,०५५।१२०अ बाणाहतास् तूर्णम् अपेतसत्त्वा; विष्टभ्य गात्राणि निपेतुर् उर्व्याम्  
०६,०५५।१२०च् ऐन्द्रेण तेनास्त्रवरेण राजन्; महाहवे भिन्नतनुत्रदेहाः  
०६,०५५।१२१अ ततः शरौघैर् निशितैः किरीटिना; नृदेहशस्त्रक्षतलोहितोदा  
०६,०५५।१२१च् नदी सुघोरा नरदेहफेना; प्रवर्तिता तत्र रणाजिरे वै  
०६,०५५।१२१द्*०२०८_०१ ततः शरौघैर् निशितैः किरीटी  
०६,०५५।१२१द्*०२०८_०२ प्रवर्तयाम् आस नदीं सुघोराम्  
०६,०५५।१२१द्*०२०८_०३ नृनागवाजिक्षतलोहितोदां  
०६,०५५।१२१द्*०२०८_०४ नरेन्द्रमज्जास्थिकमांसफेनाम्  
०६,०५५।१२२अ वेगेन सातीव पृथुप्रवाहा; प्रसुस्रुता भैरवारावरूपा  
०६,०५५।१२२च् परेतनागाश्वशरीररोधा; नरान्त्रमज्जाभृतमांसपङ्का  
०६,०५५।१२३अ प्रभूतरक्षोगणभूतसेविता; शिरःकपालाकुलकेशशाद्वला  
०६,०५५।१२३च् शरीरसङ्घातसहस्रवाहिनी; विशीर्णनानाकवचोर्मिसङ्कुला  
०६,०५५।१२४अ नराश्वनागास्थिनिकृत्तशर्करा; विनाशपातालवती भयावहा  
०६,०५५।१२४च् तां कङ्कमालावृतगृध्रकह्वैः; क्रव्यादसङ्घैश् च तरक्षुभिश् च  
०६,०५५।१२५अ उपेतकूलां ददृशुः समन्तात्; क्रूरां महावैतरणीप्रकाशाम्  
०६,०५५।१२५च् प्रवर्तिताम् अर्जुनबाणसङ्घैर्; मेदोवसासृक्प्रवहां सुभीमाम्  
०६,०५५।१२५द्*०२०९_०१ हतप्रवीरां च तथैव दृष्ट्वा  
०६,०५५।१२५द्*०२०९_०२ सेनां कुरूणाम् अथ फल्गुनेन  
०६,०५५।१२६अ ते चेदिपाञ्चालकरूषमत्स्याः; पार्थाश् च सर्वे सहिताः प्रणेदुः  
०६,०५५।१२६ब्*०२१०_०१ जयप्रगल्भाः पुरुषप्रवीराः  
०६,०५५।१२६ब्*०२१०_०२ सन्तापयन्तः कुरुयोधवीरान्  
०६,०५५।१२६ब्*०२११_०१ हतप्रवीराणि बलानि दृष्ट्वा  
०६,०५५।१२६ब्*०२११_०२ किरीटिना शत्रुभयावहेन  
०६,०५५।१२६च् वित्रास्य सेनां ध्वजिनीपतीनाम्; सिंहो मृगाणाम् इव यूथसङ्घान्  
०६,०५५।१२६द्*०२१२_०१ हतद्रुतां तव पुत्रस्य सेनां  
०६,०५५।१२६द्*०२१२_०२ दृष्ट्वा तदा भारतवृष्णिसिंहौ  
०६,०५५।१२६ए विनेदतुस् ताव् अतिहर्षयुक्तौ; गाण्डीवधन्वा च जनार्दनश् च  
०६,०५५।१२७अ ततो रविं संहृतरश्मिजालम्; दृष्ट्वा भृशं शस्त्रपरिक्षताङ्गाः  
०६,०५५।१२७च् तद् ऐन्द्रम् अस्त्रं विततं सुघोरम्; असह्यम् उद्वीक्ष्य युगान्तकल्पम्  
०६,०५५।१२८अ अथापयानं कुरवः सभीष्माः; सद्रोणदुर्योधनबाह्लिकाश् च  
०६,०५५।१२८च् चक्रुर् निशां सन्धिगतां समीक्ष्य; विभावसोर् लोहितराजियुक्ताम्  
०६,०५५।१२८द्*०२१३_०१ रराज चारक्तदिगन्तरालं  
०६,०५५।१२८द्*०२१३_०२ सशोणम् अत्यर्थरथाङ्गनाम्नः  
०६,०५५।१२८द्*०२१३_०३ हृदः प्रभिन्नाद् इव शोणितौघैर्  
०६,०५५।१२८द्*०२१३_०४ विलिप्तवन्तः सकलं वियोगात्  
०६,०५५।१२९अ अवाप्य कीर्तिं च यशश् च लोके; विजित्य शत्रूंश् च धनञ्जयो ऽपि  
०६,०५५।१२९च् ययौ नरेन्द्रैः सह सोदरैश् च; समाप्तकर्मा शिबिरं निशायाम्  
०६,०५५।१२९द्*०२१४_०१ दुर्योधनः प्रव्यथितान्तरात्मा  
०६,०५५।१२९द्*०२१४_०२ ययौ तदा प्रेक्ष्य तदाजिमध्ये  
०६,०५५।१२९ए ततः प्रजज्ञे तुमुलः कुरूणाम्; निशामुखे घोरतरः प्रणादः  
०६,०५५।१३०अ रणे रथानाम् अयुतं निहत्य; हता गजाः सप्तशतार्जुनेन  
०६,०५५।१३०च् प्राच्याश् च सौवीरगणाश् च सर्वे; निपातिताः क्षुद्रकमालवाश् च  
०६,०५५।१३०ए महत् कृतं कर्म धनञ्जयेन; कर्तुं यथा नार्हति कश् चिद् अन्यः  
०६,०५५।१३१अ श्रुतायुर् अम्बष्ठपतिश् च राजा; तथैव दुर्मर्षणचित्रसेनौ  
०६,०५५।१३१च् द्रोणः कृपः सैन्धवबाह्लिकौ च; भूरिश्रवाः शल्यशलौ च राजन्  
०६,०५५।१३१द्*०२१५_०१ अन्ये च योधाः शतशः समेताः  
०६,०५५।१३१द्*०२१५_०२ क्रुद्धेन पार्थेन रणस्य मध्ये  
०६,०५५।१३१ए स्वबाहुवीर्येण जिताः सभीष्माः; किरीटिना लोकमहारथेन  
०६,०५५।१३१फ़्*०२१६_०१ अहो प्रयात्य् एष गजेन्द्रवृन्दैः  
०६,०५५।१३१फ़्*०२१६_०२ संवेष्टितः पाण्डवबाणभिन्नः  
०६,०५५।१३१फ़्*०२१६_०३ दुर्योधनश् चन्द्रसमानशोभिना  
०६,०५५।१३१फ़्*०२१६_०४ तिर्यग् धृतेनातपत्रेण मन्दः  
०६,०५५।१३२अ इति ब्रुवन्तः शिबिराणि जग्मुः; सर्वे गणा भारत ये त्वदीयाः  
०६,०५५।१३२च् उल्कासहस्रैश् च सुसम्प्रदीप्तैर्; विभ्राजमानैश् च तथा प्रदीपैः  
०६,०५५।१३२ए किरीटिवित्रासितसर्वयोधा; चक्रे निवेशं ध्वजिनी कुरूणाम्  
०६,०५५।१३२फ़्*०२१७_०१ भग्नेन दर्पेण महारथानां  
०६,०५५।१३२फ़्*०२१७_०२ विध्वस्तवक्त्राश् च महारथद्विपाः  
०६,०५६।००१ सञ्जय उवाच  
०६,०५६।००१अ व्युष्टां निशां भारत भारतानाम्; अनीकिनीनां प्रमुखे महात्मा  
०६,०५६।००१च् ययौ सपत्नान् प्रति जातकोपो; वृतः समग्रेण बलेन भीष्मः  
०६,०५६।००२अ तं द्रोणदुर्योधनबाह्लिकाश् च; तथैव दुर्मर्षणचित्रसेनौ  
०६,०५६।००२च् जयद्रथश् चातिबलो बलौघैर्; नृपास् तथान्ये ऽनुययुः समन्तात्  
०६,०५६।००३अ स तैर् महद्भिश् च महारथैश्; च तेजस्विभिर् वीर्यवद्भिश् च राजन्  
०६,०५६।००३च् रराज राजोत्तम राजमुख्यैर्; वृतः स देवैर् इव वज्रपाणिः  
०६,०५६।००४अ तस्मिन्न् अनीकप्रमुखे विषक्ता; दोधूयमानाश् च महापताकाः  
०६,०५६।००४च् सुरक्तपीतासितपाण्डुराभा; महागजस्कन्धगता विरेजुः  
०६,०५६।००५अ सा वाहिनी शान्तनवेन राज्ञा; महारथैर् वारणवाजिभिश् च  
०६,०५६।००५च् बभौ सविद्युत्स्तनयित्नुकल्पा; जलागमे द्यौर् इव जातमेघा  
०६,०५६।००६अ ततो रणायाभिमुखी प्रयाता; प्रत्य् अर्जुनं शान्तनवाभिगुप्ता  
०६,०५६।००६च् सेना महोग्रा सहसा कुरूणाम्; वेगो यथा भीम इवापगायाः  
०६,०५६।००६द्*०२१८_०१ अतः परं व्यूहम् अचिन्त्यरूपं  
०६,०५६।००६द्*०२१८_०२ निवेशयाम् आस महाधनुष्मान्  
०६,०५६।००७अ तं व्यालनानाविधगूढसारम्; गजाश्वपादातरथौघपक्षम्  
०६,०५६।००७च् व्यूहं महामेघसमं महात्मा; ददर्श दूरात् कपिराजकेतुः  
०६,०५६।००८अ स निर्ययौ केतुमता रथेन; नरर्षभः श्वेतहयेन वीरः  
०६,०५६।००८च् वरूथिना सैन्यमुखे महात्मा; वधे धृतः सर्वसपत्नयूनाम्  
०६,०५६।००८द्*०२१९_०१ नारायणेनेन्द्र इवाभिगुप्तः  
०६,०५६।००८द्*०२१९_०२ शशीव सूर्येण समेयिवान् यथा  
०६,०५६।००८द्*०२१९_०३ तथा महात्मा सह केशवेन  
०६,०५६।००८द्*०२१९_०४ वरूथिनीनां प्रमुखे रराज  
०६,०५६।००८द्*०२२०_०१ यथा महेन्द्रो ऽसुरवाहिनीनां  
०६,०५६।००८द्*०२२०_०२ नारायणेनेन्द्र इवाभिगुप्तः  
०६,०५६।००८द्*०२२०_०३ शशीव सूर्येण समेयिवान् यथा  
०६,०५६।००८द्*०२२०_०४ तथा महात्मा सह केशवेन  
०६,०५६।००९अ सूपस्करं सोत्तरबन्धुरेषम्; यत्तं यदूनाम् ऋषभेण सङ्ख्ये  
०६,०५६।००९च् कपिध्वजं प्रेक्ष्य विषेदुर् आजौ; सहैव पुत्रैस् तव कौरवेयाः  
०६,०५६।०१०अ प्रकर्षता गुप्तम् उदायुधेन; किरीटिना लोकमहारथेन  
०६,०५६।०१०च् तं व्यूहराजं ददृशुस् त्वदीयाश्; चतुश्चतुर्व्यालसहस्रकीर्णम्  
०६,०५६।०११अ यथा हि पूर्वे ऽहनि धर्मराज्ञा; व्यूहः कृतः कौरवनन्दनेन  
०६,०५६।०११च् तथा तथोद्देशम् उपेत्य तस्थुः; पाञ्चालमुख्यैः सह चेदिमुख्याः  
०६,०५६।०११द्*०२२१_०१ तथा न भूतो भुवि मानुषेषु  
०६,०५६।०११द्*०२२१_०२ न दृष्टपूर्वो न च संश्रुतश् च  
०६,०५६।०१२अ ततो महावेगसमाहतानि; भेरीसहस्राणि विनेदुर् आजौ  
०६,०५६।०१२च् शङ्खस्वना दुन्दुभिनिस्वनाश् च; सर्वेष्व् अनीकेषु ससिंहनादाः  
०६,०५६।०१३अ ततः सबाणानि महास्वनानि; विस्फार्यमाणानि धनूंषि वीरैः  
०६,०५६।०१३च् क्षणेन भेरीपणवप्रणादान्; अन्तर्दधुः शङ्खमहास्वनाश् च  
०६,०५६।०१४अ तच् छङ्खशब्दावृतम् अन्तरिक्षम्; उद्धूतभौमद्रुतरेणुजालम्  
०६,०५६।०१४च् महावितानावततप्रकाशम्; आलोक्य वीराः सहसाभिपेतुः  
०६,०५६।०१५अ रथी रथेनाभिहतः ससूतः; पपात साश्वः सरथः सकेतुः  
०६,०५६।०१५च् गजो गजेनाभिहतः पपात; पदातिना चाभिहतः पदातिः  
०६,०५६।०१६अ आवर्तमानान्य् अभिवर्तमानैर्; बाणैः क्षतान्य् अद्भुतदर्शनानि  
०६,०५६।०१६च् प्रासैश् च खड्गैश् च समाहतानि; सदश्ववृन्दानि सदश्ववृन्दैः  
०६,०५६।०१७अ सुवर्णतारागणभूषितानि; शरावराणि प्रहितानि वीरैः  
०६,०५६।०१७च् विदार्यमाणानि परश्वधैश् च; प्रासैश् च खड्गैश् च निपेतुर् उर्व्याम्  
०६,०५६।०१८अ गजैर् विषाणैर् वरहस्तरुग्णाः; के चित् ससूता रथिनः प्रपेतुः  
०६,०५६।०१८च् गजर्षभाश् चापि रथर्षभेण; निपेतिरे बाणहताः पृथिव्याम्  
०६,०५६।०१९अ गजौघवेगोद्धतसादितानाम्; श्रुत्वा निषेदुर् वसुधां मनुष्याः  
०६,०५६।०१९च् आर्तस्वरं सादिपदातियूनाम्; विषाणगात्रावरताडितानाम्  
०६,०५६।०२०अ सम्भ्रान्तनागाश्वरथे प्रसूते; महाभये सादिपदातियूनाम्  
०६,०५६।०२०च् महारथैः सम्परिवार्यमाणम्; ददर्श भीष्मः कपिराजकेतुम्  
०६,०५६।०२१अ तं पञ्चतालोच्छ्रिततालकेतुः; सदश्ववेगोद्धतवीर्ययातः  
०६,०५६।०२१च् महास्त्रबाणाशनिदीप्तमार्गम्; किरीटिनं शान्तनवो ऽभ्यधावत्  
०६,०५६।०२२अ तथैव शक्रप्रतिमानकल्पम्; इन्द्रात्मजं द्रोणमुखाभिसस्रुः  
०६,०५६।०२२च् कृपश् च शल्यश् च विविंशतिश् च; दुर्योधनः सौमदत्तिश् च राजन्  
०६,०५६।०२३अ ततो रथानीकमुखाद् उपेत्य; सर्वास्त्रवित् काञ्चनचित्रवर्मा  
०६,०५६।०२३च् जवेन शूरो ऽभिससार सर्वांस्; तथार्जुनस्यात्र सुतो ऽभिमन्युः  
०६,०५६।०२४अ तेषां महास्त्राणि महारथानाम्; असक्तकर्मा विनिहत्य कार्ष्णिः  
०६,०५६।०२४च् बभौ महामन्त्रहुतार्चिमाली; सदोगतः सन् भगवान् इवाग्निः  
०६,०५६।०२५अ ततः स तूर्णं रुधिरोदफेनाम्; कृत्वा नदीं वैशसने रिपूणाम्  
०६,०५६।०२५च् जगाम सौभद्रम् अतीत्य भीष्मो; महारथं पार्थम् अदीनसत्त्वः  
०६,०५६।०२६अ ततः प्रहस्याद्भुतदर्शनेन; गाण्डीवनिर्ह्वादमहास्वनेन  
०६,०५६।०२६च् विपाठजालेन महास्त्रजालम्; विनाशयाम् आस किरीटमाली  
०६,०५६।०२७अ तम् उत्तमं सर्वधनुर्धराणाम्; असक्तकर्मा कपिराजकेतुः  
०६,०५६।०२७च् भीष्मं महात्माभिववर्ष तूर्णम्; शरौघजालैर् विमलैश् च भल्लैः  
०६,०५६।०२७द्*०२२२_०१ तथैव भीष्माहतम् अन्तरिक्षे  
०६,०५६।०२७द्*०२२२_०२ महास्त्रजालं कपिराजकेतोः  
०६,०५६।०२७द्*०२२२_०३ विशीर्यमाणं ददृशुस् त्वदीया  
०६,०५६।०२७द्*०२२२_०४ दिवाकरेणेव तमोभिभूतम्  
०६,०५६।०२८अ एवंविधं कार्मुकभीमनादम्; अदीनवत् सत्पुरुषोत्तमाभ्याम्  
०६,०५६।०२८च् ददर्श लोकः कुरुसृञ्जयाश् च; तद् द्वैरथं भीष्मधनञ्जयाभ्याम्  
०६,०५७।००१ सञ्जय उवाच  
०६,०५७।००१अ द्रौणिर् भूरिश्रवाः शल्यश् चित्रसेनश् च मारिष  
०६,०५७।००१च् पुत्रः सांयमनेश् चैव सौभद्रं समयोधयन्  
०६,०५७।००२अ संसक्तम् अतितेजोभिस् तम् एकं ददृशुर् जनाः  
०६,०५७।००२च् पञ्चभिर् मनुजव्याघ्रैर् गजैः सिंहशिशुं यथा  
०६,०५७।००३अ नाभिलक्ष्यतया कश् चिन् न शौर्ये न पराक्रमे  
०६,०५७।००३च् बभूव सदृशः कार्ष्णेर् नास्त्रे नापि च लाघवे  
०६,०५७।००४अ तथा तम् आत्मजं युद्धे विक्रमन्तम् अरिन्दमम्  
०६,०५७।००४च् दृष्ट्वा पार्थो रणे यत्तः सिंहनादम् अथो ऽनदत्  
०६,०५७।००५अ पीडयानं च तत् सैन्यं पौत्रं तव विशां पते  
०६,०५७।००५च् दृष्ट्वा त्वदीया राजेन्द्र समन्तात् पर्यवारयन्  
०६,०५७।००५द्*०२२३_०१ ददर्श राजन् पाञ्चाल्यः सेनापतिर् अरिन्दमः  
०६,०५७।००६अ ध्वजिनीं धार्तराष्ट्राणां दीनशत्रुर् अदीनवत्  
०६,०५७।००६च् प्रत्युद्ययौ स सौभद्रस् तेजसा च बलेन च  
०६,०५७।००७अ तस्य लाघवमार्गस्थम् आदित्यसदृशप्रभम्  
०६,०५७।००७च् व्यदृश्यत महच् चापं समरे युध्यतः परैः  
०६,०५७।००८अ स द्रौणिम् इषुणैकेन विद्ध्वा शल्यं च पञ्चभिः  
०६,०५७।००८च् ध्वजं सांयमनेश् चापि सो ऽष्टाभिर् अपवर्जयत्  
०६,०५७।००९अ रुक्मदण्डां महाशक्तिं प्रेषितां सौमदत्तिना  
०६,०५७।००९च् शितेनोरगसङ्काशां पत्रिणा विजहार ताम्  
०६,०५७।०१०अ शल्यस्य च महाघोरान् अस्यतः शतशः शरान्  
०६,०५७।०१०ब्*०२२४_०१ धनुश् चिच्छेद भल्लेन तीव्रवेगेन फाल्गुनिः  
०६,०५७।०१०च् निवार्यार्जुनदायादो जघान समरे हयान्  
०६,०५७।०११अ भूरिश्रवाश् च शल्यश् च द्रौणिः सांयमनिः शलः  
०६,०५७।०११च् नाभ्यवर्तन्त संरब्धाः कार्ष्णेर् बाहुबलाश्रयात्  
०६,०५७।०१२अ ततस् त्रिगर्ता राजेन्द्र मद्राश् च सह केकयैः  
०६,०५७।०१२च् पञ्चत्रिंशतिसाहस्रास् तव पुत्रेण चोदिताः  
०६,०५७।०१३अ धनुर्वेदविदो मुख्या अजेयाः शत्रुभिर् युधि  
०६,०५७।०१३च् सहपुत्रं जिघांसन्तं परिवव्रुः किरीटिनम्  
०६,०५७।०१४अ तौ तु तत्र पितापुत्रौ परिक्षिप्तौ रथर्षभौ  
०६,०५७।०१४च् ददर्श राजन् पाञ्चाल्यः सेनापतिर् अमित्रजित्  
०६,०५७।०१५अ स वारणरथौघानां सहस्रैर् बहुभिर् वृतः  
०६,०५७।०१५च् वाजिभिः पत्तिभिश् चैव वृतः शतसहस्रशः  
०६,०५७।०१५द्*०२२५_०१ पारावताश्वं स रथम् आस्थाय परवीरहा  
०६,०५७।०१६अ धनुर् विस्फार्य सङ्क्रुद्धश् चोदयित्वा वरूथिनीम्  
०६,०५७।०१६च् ययौ तन् मद्रकानीकं केकयांश् च परन्तपः  
०६,०५७।०१७अ तेन कीर्तिमता गुप्तम् अनीकं दृढधन्वना  
०६,०५७।०१७च् प्रयुक्तरथनागाश्वं योत्स्यमानम् अशोभत  
०६,०५७।०१८अ सो ऽर्जुनं प्रमुखे यान्तं पाञ्चाल्यः कुरुनन्दन  
०६,०५७।०१८च् त्रिभिः शारद्वतं बाणैर् जत्रुदेशे समर्पयत्  
०६,०५७।०१९अ ततः स मद्रकान् हत्वा दशभिर् दशभिः शरैः  
०६,०५७।०१९च् हृष्ट एको जघानाश्वं भल्लेन कृतवर्मणः  
०६,०५७।०२०अ दमनं चापि दायादं पौरवस्य महात्मनः  
०६,०५७।०२०च् जघान विपुलाग्रेण नाराचेन परन्तपः  
०६,०५७।०२१अ ततः सांयमनेः पुत्रः पाञ्चाल्यं युद्धदुर्मदम्  
०६,०५७।०२१च् अविध्यत् त्रिंशता बाणैर् दशभिश् चास्य सारथिम्  
०६,०५७।०२२अ सो ऽतिविद्धो महेष्वासः सृक्किणी परिसंलिहन्  
०६,०५७।०२२च् भल्लेन भृशतीक्ष्णेन निचकर्तास्य कार्मुकम्  
०६,०५७।०२३अ अथैनं पञ्चविंशत्या क्षिप्रम् एव समर्पयत्  
०६,०५७।०२३च् अश्वांश् चास्यावधीद् राजन्न् उभौ तौ पार्ष्णिसारथी  
०६,०५७।०२४अ स हताश्वे रथे तिष्ठन् ददर्श भरतर्षभ  
०६,०५७।०२४च् पुत्रः सांयमनेः पुत्रं पाञ्चाल्यस्य महात्मनः  
०६,०५७।०२५अ स सङ्गृह्य महाघोरं निस्त्रिंशवरम् आयसम्  
०६,०५७।०२५च् पदातिस् तूर्णम् अभ्यर्छद् रथस्थं द्रुपदात्मजम्  
०६,०५७।०२६अ तं महौघम् इवायान्तं खात् पतन्तम् इवोरगम्  
०६,०५७।०२६च् भ्रान्तावरणनिस्त्रिंशं कालोत्सृष्टम् इवान्तकम्  
०६,०५७।०२७अ दीप्यन्तम् इव शस्त्रार्च्या मत्तवारणविक्रमम्  
०६,०५७।०२७च् अपश्यन् पाण्डवास् तत्र धृष्टद्युम्नश् च पार्षतः  
०६,०५७।०२८अ तस्य पाञ्चालपुत्रस् तु प्रतीपम् अभिधावतः  
०६,०५७।०२८च् शितनिस्त्रिंशहस्तस्य शरावरणधारिणः  
०६,०५७।०२९अ बाणवेगम् अतीतस्य रथाभ्याशम् उपेयुषः  
०६,०५७।०२९च् त्वरन् सेनापतिः क्रुद्धो बिभेद गदया शिरः  
०६,०५७।०३०अ तस्य राजन् सनिस्त्रिंशं सुप्रभं च शरावरम्  
०६,०५७।०३०च् हतस्य पततो हस्ताद् वेगेन न्यपतद् भुवि  
०६,०५७।०३१अ तं निहत्य गदाग्रेण लेभे स परमं यशः  
०६,०५७।०३१च् पुत्रः पाञ्चालराजस्य महात्मा भीमविक्रमः  
०६,०५७।०३२अ तस्मिन् हते महेष्वासे राजपुत्रे महारथे  
०६,०५७।०३२च् हाहाकारो महान् आसीत् तव सैन्यस्य मारिष  
०६,०५७।०३३अ ततः सांयमनिः क्रुद्धो दृष्ट्वा निहतम् आत्मजम्  
०६,०५७।०३३च् अभिदुद्राव वेगेन पाञ्चाल्यं युद्धदुर्मदम्  
०६,०५७।०३४अ तौ तत्र समरे वीरौ समेतौ रथिनां वरौ  
०६,०५७।०३४च् ददृशुः सर्वराजानः कुरवः पाण्डवास् तथा  
०६,०५७।०३५अ ततः सांयमनिः क्रुद्धः पार्षतं परवीरहा  
०६,०५७।०३५च् आजघान त्रिभिर् बाणैस् तोत्त्रैर् इव महाद्विपम्  
०६,०५७।०३६अ तथैव पार्षतं शूरं शल्यः समितिशोभनः  
०६,०५७।०३६च् आजघानोरसि क्रुद्धस् ततो युद्धम् अवर्तत  
०६,०५८।००१ धृतराष्ट्र उवाच  
०६,०५८।००१अ दैवम् एव परं मन्ये पौरुषाद् अपि सञ्जय  
०६,०५८।००१च् यत् सैन्यं मम पुत्रस्य पाण्डुसैन्येन वध्यते  
०६,०५८।००२अ नित्यं हि मामकांस् तात हतान् एव हि शंससि  
०६,०५८।००२च् अव्यग्रांश् च प्रहृष्टांश् च नित्यं शंससि पाण्डवान्  
०६,०५८।००२द्*०२२६_०१ विभग्नांश् च प्रणष्टांश् च नित्यं शंससि मामकान्  
०६,०५८।००३अ हीनान् पुरुषकारेण मामकान् अद्य सञ्जय  
०६,०५८।००३च् पतितान् पात्यमानांश् च हतान् एव च शंससि  
०६,०५८।००४अ युध्यमानान् यथाशक्ति घटमानाञ् जयं प्रति  
०६,०५८।००४च् पाण्डवा विजयन्त्य् एव जीयन्ते चैव मामकाः  
०६,०५८।००५अ सो ऽहं तीव्राणि दुःखानि दुर्योधनकृतानि च  
०६,०५८।००५च् अश्रौषं सततं तात दुःसहानि बहूनि च  
०६,०५८।००६अ तम् उपायं न पश्यामि जीयेरन् येन पाण्डवाः  
०६,०५८।००६च् मामका वा जयं युद्धे प्राप्नुयुर् येन सञ्जय  
०६,०५८।००७ सञ्जय उवाच  
०६,०५८।००७अ क्षयं मनुष्यदेहानां गजवाजिरथक्षयम्  
०६,०५८।००७च् शृणु राजन् स्थिरो भूत्वा तवैवापनयो महान्  
०६,०५८।००८अ धृष्टद्युम्नस् तु शल्येन पीडितो नवभिः शरैः  
०६,०५८।००८च् पीडयाम् आस सङ्क्रुद्धो मद्राधिपतिम् आयसैः  
०६,०५८।००९अ तत्राद्भुतम् अपश्याम पार्षतस्य पराक्रमम्  
०६,०५८।००९च् न्यवारयत यत् तूर्णं शल्यं समितिशोभनम्  
०६,०५८।०१०अ नान्तरं ददृशे कश् चित् तयोः संरब्धयो रणे  
०६,०५८।०१०च् मुहूर्तम् इव तद् युद्धं तयोः समम् इवाभवत्  
०६,०५८।०११अ ततः शल्यो महाराज धृष्टद्युम्नस्य संयुगे  
०६,०५८।०११च् धनुश् चिच्छेद भल्लेन पीतेन निशितेन च  
०६,०५८।०१२अ अथैनं शरवर्षेण छादयाम् आस भारत  
०६,०५८।०१२च् गिरिं जलागमे यद्वज् जलदा जलधारिणः  
०६,०५८।०१३अ अभिमन्युस् तु सङ्क्रुद्धो धृष्टद्युम्ने निपीडिते  
०६,०५८।०१३च् अभिदुद्राव वेगेन मद्रराजरथं प्रति  
०६,०५८।०१४अ ततो मद्राधिपरथं कार्ष्णिः प्राप्यातिकोपनः  
०६,०५८।०१४च् आर्तायनिम् अमेयात्मा विव्याध विशिखैस् त्रिभिः  
०६,०५८।०१५अ ततस् तु तावका राजन् परीप्सन्तो ऽऽर्जुनिं रणे  
०६,०५८।०१५च् मद्रराजरथं तूर्णं परिवार्यावतस्थिरे  
०६,०५८।०१६अ दुर्योधनो विकर्णश् च दुःशासनविविंशती  
०६,०५८।०१६च् दुर्मर्षणो दुःसहश् च चित्रसेनश् च दुर्मुखः  
०६,०५८।०१७अ सत्यव्रतश् च भद्रं ते पुरुमित्रश् च भारत  
०६,०५८।०१७च् एते मद्राधिपरथं पालयन्तः स्थिता रणे  
०६,०५८।०१८अ तान् भीमसेनः सङ्क्रुद्धो धृष्टद्युम्नश् च पार्षतः  
०६,०५८।०१८च् द्रौपदेयाभिमन्युश् च माद्रीपुत्रौ च पाण्डवौ  
०६,०५८।०१८द्*०२२७_०१ धार्तराष्ट्रान् दश रथान् दशैव प्रत्यवारयन्  
०६,०५८।०१९अ नानारूपाणि शस्त्राणि विसृजन्तो विशां पते  
०६,०५८।०१९च् अभ्यवर्तन्त संहृष्टाः परस्परवधैषिणः  
०६,०५८।०१९ए ते वै समीयुः सङ्ग्रामे राजन् दुर्मन्त्रिते तव  
०६,०५८।०२०अ तस्मिन् दाशरथे युद्धे वर्तमाने भयावहे  
०६,०५८।०२०च् तावकानां परेषां च प्रेक्षका रथिनो ऽभवन्  
०६,०५८।०२१अ शस्त्राण्य् अनेकरूपाणि विसृजन्तो महारथाः  
०६,०५८।०२१च् अन्योन्यम् अभिनर्दन्तः सम्प्रहारं प्रचक्रिरे  
०६,०५८।०२२अ ते यत्ता जातसंरम्भाः सर्वे ऽन्योन्यं जिघांसवः  
०६,०५८।०२२ब्*०२२८_०१ अन्योन्यम् अभिनर्दन्तः स्पर्धमानाः परस्परम्  
०६,०५८।०२२ब्*०२२९_०१ अन्योन्यस्पर्धया राजञ् ज्ञातयः सङ्गता मिथः  
०६,०५८।०२२ब्*०२३०_०१ समागता महाराज ज्ञातयः शस्त्रपाणयः  
०६,०५८।०२२च् महास्त्राणि विमुञ्चन्तः समापेतुर् अमर्षणाः  
०६,०५८।०२३अ दुर्योधनस् तु सङ्क्रुद्धो धृष्टद्युम्नं महारणे  
०६,०५८।०२३च् विव्याध निशितैर् बाणैश् चतुर्भिस् त्वरितो भृशम्  
०६,०५८।०२४अ दुर्मर्षणश् च विंशत्या चित्रसेनश् च पञ्चभिः  
०६,०५८।०२४च् दुर्मुखो नवभिर् बाणैर् दुःसहश् चापि सप्तभिः  
०६,०५८।०२४ए विविंशतिः पञ्चभिश् च त्रिभिर् दुःशासनस् तथा  
०६,०५८।०२४फ़्*०२३१_०१ विकर्णो दशभिर् बाणैः पुरुमित्रश् च पञ्चभिः  
०६,०५८।०२४फ़्*०२३१_०२ सत्यव्रतः सप्तभिश् च पार्षतं समरे ऽहनत्  
०६,०५८।०२४फ़्*०२३२_०१ मद्राधिपस् त्रिभिश् चैव विकर्णः पञ्चभिः शरैः  
०६,०५८।०२५अ तान् प्रत्यविध्यद् राजेन्द्र पार्षतः शत्रुतापनः  
०६,०५८।०२५च् एकैकं पञ्चविंशत्या दर्शयन् पाणिलाघवम्  
०६,०५८।०२६अ सत्यव्रतं तु समरे पुरुमित्रं च भारत  
०६,०५८।०२६च् अभिमन्युर् अविध्यत् तौ दशभिर् दशभिः शरैः  
०६,०५८।०२७अ माद्रीपुत्रौ तु समरे मातुलं मातृनन्दनौ  
०६,०५८।०२७च् छादयेतां शरव्रातैस् तद् अद्भुतम् इवाभवत्  
०६,०५८।०२८अ ततः शल्यो महाराज स्वस्रीयौ रथिनां वरौ  
०६,०५८।०२८च् शरैर् बहुभिर् आनर्छत् कृतप्रतिकृतैषिणौ  
०६,०५८।०२८ए छाद्यमानौ ततस् तौ तु माद्रीपुत्रौ न चेलतुः  
०६,०५८।०२९अ अथ दुर्योधनं दृष्ट्वा भीमसेनो महाबलः  
०६,०५८।०२९च् विधित्सुः कलहस्यान्तं गदां जग्राह पाण्डवः  
०६,०५८।०३०अ तम् उद्यतगदं दृष्ट्वा कैलासम् इव शृङ्गिणम्  
०६,०५८।०३०च् भीमसेनं महाबाहुं पुत्रास् ते प्राद्रवन् भयात्  
०६,०५८।०३१अ दुर्योधनस् तु सङ्क्रुद्धो मागधं समचोदयत्  
०६,०५८।०३१च् अनीकं दशसाहस्रं कुञ्जराणां तरस्विनाम्  
०६,०५८।०३१द्*०२३३_०१ गजानीकेन सहितस् तेन राजा सुयोधनः  
०६,०५८।०३१ए मागधं पुरतः कृत्वा भीमसेनं समभ्ययात्  
०६,०५८।०३२अ आपतन्तं च तं दृष्ट्वा गजानीकं वृकोदरः  
०६,०५८।०३२च् गदापाणिर् अवारोहद् रथात् सिम्ह इवोन्नदन्  
०६,०५८।०३२द्*०२३४_०१ घोरः प्रतिभयश् चासीत् पिनाकीव पिनाकधृक्  
०६,०५८।०३२द्*०२३४_०२ निर्मथ्यमानां क्रुद्धेन प्रगृह्य महतीं गदाम्  
०६,०५८।०३३अ अद्रिसारमयीं गुर्वीं प्रगृह्य महतीं गदाम्  
०६,०५८।०३३च् अभ्यधावद् गजानीकं व्यादितास्य इवान्तकः  
०६,०५८।०३४अ स गजान् गदया निघ्नन् व्यचरत् समरे बली  
०६,०५८।०३४च् भीमसेनो महाबाहुः सवज्र इव वासवः  
०६,०५८।०३५अ तस्य नादेन महता मनोहृदयकम्पिना  
०६,०५८।०३५ब्*०२३५_०१ विप्रध्वस्ता गजा राजन् मदं त्यक्त्वा भयं गताः  
०६,०५८।०३५च् व्यत्यचेष्टन्त संहत्य गजा भीमस्य नर्दतः  
०६,०५८।०३६अ ततस् तु द्रौपदीपुत्राः सौभद्रश् च महारथः  
०६,०५८।०३६च् नकुलः सहदेवश् च धृष्टद्युम्नश् च पार्षतः  
०६,०५८।०३७अ पृष्ठं भीमस्य रक्षन्तः शरवर्षेण वारणान्  
०६,०५८।०३७च् अभ्यधावन्त वर्षन्तो मेघा इव गिरीन् यथा  
०६,०५८।०३७द्*०२३६_०१ नाकुलिस् तु शतानीकः समरे शत्रुपूगहा  
०६,०५८।०३८अ क्षुरैः क्षुरप्रैर् भल्लैश् च पीतैर् अञ्जलिकैर् अपि  
०६,०५८।०३८च् पातयन्तोत्तमाङ्गानि पाण्डवा गजयोधिनाम्  
०६,०५८।०३९अ शिरोभिः प्रपतद्भिश् च बाहुभिश् च विभूषितैः  
०६,०५८।०३९च् अश्मवृष्टिर् इवाभाति पाणिभिश् च सहाङ्कुशैः  
०६,०५८।०४०अ हृतोत्तमाङ्गाः स्कन्धेषु गजानां गजयोधिनः  
०६,०५८।०४०च् अदृश्यन्ताचलाग्रेषु द्रुमा भग्नशिखा इव  
०६,०५८।०४१अ धृष्टद्युम्नहतान् अन्यान् अपश्याम महागजान्  
०६,०५८।०४१च् पतितान् पात्यमानांश् च पार्षतेन महात्मना  
०६,०५८।०४२अ मागधो ऽथ महीपालो गजम् ऐरावतोपमम्  
०६,०५८।०४२च् प्रेषयाम् आस समरे सौभद्रस्य रथं प्रति  
०६,०५८।०४३अ तम् आपतन्तं सम्प्रेक्ष्य मागधस्य गजोत्तमम्  
०६,०५८।०४३च् जघानैकेषुणा वीरः सौभद्रः परवीरहा  
०६,०५८।०४४अ तस्यावर्जितनागस्य कार्ष्णिः परपुरञ्जयः  
०६,०५८।०४४च् राज्ञो रजतपुङ्खेन भल्लेनापहरच् छिरः  
०६,०५८।०४५अ विगाह्य तद् गजानीकं भीमसेनो ऽपि पाण्डवः  
०६,०५८।०४५च् व्यचरत् समरे मृद्नन् गजान् इन्द्रो गिरीन् इव  
०६,०५८।०४६अ एकप्रहाराभिहतान् भीमसेनेन कुञ्जरान्  
०६,०५८।०४६च् अपश्याम रणे तस्मिन् गिरीन् वज्रहतान् इव  
०६,०५८।०४७अ भग्नदन्तान् भग्नकटान् भग्नसक्थांश् च वारणान्  
०६,०५८।०४७च् भग्नपृष्ठान् भग्नकुम्भान् निहतान् पर्वतोपमान्  
०६,०५८।०४८अ नदतः सीदतश् चान्यान् विमुखान् समरे गजान्  
०६,०५८।०४८च् विमूत्रान् भग्नसंविग्नांस् तथा विशकृतो ऽपरान्  
०६,०५८।०४९अ भीमसेनस्य मार्गेषु गतासून् पर्वतोपमान्  
०६,०५८।०४९च् अपश्याम हतान् नागान् निष्टनन्तस् तथापरे  
०६,०५८।०५०अ वमन्तो रुधिरं चान्ये भिन्नकुम्भा महागजाः  
०६,०५८।०५०च् विह्वलन्तो गता भूमिं शैला इव धरातले  
०६,०५८।०५०द्*०२३७_०१ मार्गेण गच्छमानस्य भीमस्योभयपार्श्वतः  
०६,०५८।०५०द्*०२३७_०२ दृश्यन्ते पतिता नागा वज्रेणेव शिलोच्चयाः  
०६,०५८।०५१अ मेदोरुधिरदिग्धाङ्गो वसामज्जासमुक्षितः  
०६,०५८।०५१च् व्यचरत् समरे भीमो दण्डपाणिर् इवान्तकः  
०६,०५८।०५२अ गजानां रुधिराक्तां तां गदां बिभ्रद् वृकोदरः  
०६,०५८।०५२च् घोरः प्रतिभयश् चासीत् पिनाकीव पिनाकधृक्  
०६,०५८।०५३अ निर्मथ्यमानाः क्रुद्धेन भीमसेनेन दन्तिनः  
०६,०५८।०५३च् सहसा प्राद्रवञ् शिष्टा मृद्नन्तस् तव वाहिनीम्  
०६,०५८।०५४अ तं हि वीरं महेष्वासाः सौभद्रप्रमुखा रथाः  
०६,०५८।०५४च् पर्यरक्षन्त युध्यन्तं वज्रायुधम् इवामराः  
०६,०५८।०५५अ शोणिताक्तां गदां बिभ्रद् उक्षितो गजशोणितैः  
०६,०५८।०५५च् कृतान्त इव रौद्रात्मा भीमसेनो व्यदृश्यत  
०६,०५८।०५६अ व्यायच्छमानं गदया दिक्षु सर्वासु भारत  
०६,०५८।०५६च् नृत्यमानम् अपश्याम नृत्यन्तम् इव शङ्करम्  
०६,०५८।०५७अ यमदण्डोपमां गुर्वीम् इन्द्राशनिसमस्वनाम्  
०६,०५८।०५७च् अपश्याम महाराज रौद्रां विशसनीं गदाम्  
०६,०५८।०५८अ विमिश्रां केशमज्जाभिः प्रदिग्धां रुधिरेण च  
०६,०५८।०५८च् पिनाकम् इव रुद्रस्य क्रुद्धस्याभिघ्नतः पशून्  
०६,०५८।०५८द्*०२३८_०१ केशमज्जासृगभ्यक्तो रौद्रं बिभ्रत् तदा वपुः  
०६,०५८।०५८द्*०२३८_०२ मारुतिः शूलहस्तस्य पुरेवाभिघ्नतः पशून्  
०६,०५८।०५९अ यथा पशूनां सङ्घातं यष्ट्या पालः प्रकालयेत्  
०६,०५८।०५९च् तथा भीमो गजानीकं गदया पर्यकालयत्  
०६,०५८।०६०अ गदया वध्यमानास् ते मार्गणैश् च समन्ततः  
०६,०५८।०६०च् स्वान्य् अनीकानि मृद्नन्तः प्राद्रवन् कुञ्जरास् तव  
०६,०५८।०६१अ महावात इवाभ्राणि विधमित्वा स वारणान्  
०६,०५८।०६१च् अतिष्ठत् तुमुले भीमः श्मशान इव शूलभृत्  
०६,०५९।००१ सञ्जय उवाच  
०६,०५९।००१अ तस्मिन् हते गजानीके पुत्रो दुर्योधनस् तव  
०६,०५९।००१च् भीमसेनं घ्नतेत्य् एवं सर्वसैन्यान्य् अचोदयत्  
०६,०५९।००२अ ततः सर्वाण्य् अनीकानि तव पुत्रस्य शासनात्  
०६,०५९।००२च् अभ्यद्रवन् भीमसेनं नदन्तं भैरवान् रवान्  
०६,०५९।००३अ तं बलौघम् अपर्यन्तं देवैर् अपि दुरुत्सहम्  
०६,०५९।००३च् आपतन्तं सुदुष्पारं समुद्रम् इव पर्वणि  
०६,०५९।००४अ रथनागाश्वकलिलं शङ्खदुन्दुभिनादितम्  
०६,०५९।००४च् अथानन्तम् अपारं च नरेन्द्रस्तिमितह्रदम्  
०६,०५९।००५अ तं भीमसेनः समरे महोदधिम् इवापरम्  
०६,०५९।००५च् सेनासागरम् अक्षोभ्यं वेलेव समवारयत्  
०६,०५९।००६अ तद् आश्चर्यम् अपश्याम श्रद्धेयम् अपि चाद्भुतम्  
०६,०५९।००६च् भीमसेनस्य समरे राजन् कर्मातिमानुषम्  
०६,०५९।००७अ उदीर्णां पृथिवीं सर्वां साश्वां सरथकुञ्जराम्  
०६,०५९।००७च् असम्भ्रमं भीमसेनो गदया समताडयत्  
०६,०५९।००८अ स संवार्य बलौघांस् तान् गदया रथिनां वरः  
०६,०५९।००८च् अतिष्ठत् तुमुले भीमो गिरिर् मेरुर् इवाचलः  
०६,०५९।००९अ तस्मिन् सुतुमुले घोरे काले परमदारुणे  
०६,०५९।००९च् भ्रातरश् चैव पुत्राश् च धृष्टद्युम्नश् च पार्षतः  
०६,०५९।०१०अ द्रौपदेयाभिमन्युश् च शिखण्डी च महारथः  
०६,०५९।०१०च् न प्राजहन् भीमसेनं भये जाते महाबलम्  
०६,०५९।०११अ ततः शैक्यायसीं गुर्वीं प्रगृह्य महतीं गदाम्  
०६,०५९।०११च् अवधीत् तावकान् योधान् दण्डपाणिर् इवान्तकः  
०६,०५९।०११ए पोथयन् रथवृन्दानि वाजिवृन्दानि चाभिभूः  
०६,०५९।०१२अ व्यचरत् समरे भीमो युगान्ते पावको यथा  
०६,०५९।०१२च् विनिघ्नन् समरे सर्वान् युगान्ते कालवद् विभुः  
०६,०५९।०१३अ ऊरुवेगेन सङ्कर्षन् रथजालानि पाण्डवः  
०६,०५९।०१३च् प्रमर्दयन् गजान् सर्वान् नड्वलानीव कुञ्जरः  
०६,०५९।०१४अ मृद्नन् रथेभ्यो रथिनो गजेभ्यो गजयोधिनः  
०६,०५९।०१४च् सादिनश् चाश्वपृष्ठेभ्यो भूमौ चैव पदातिनः  
०६,०५९।०१४द्*०२३९_०१ गदया व्यधमत् सर्वान् वातो वृक्षान् इवौजसा  
०६,०५९।०१४द्*०२३९_०२ भीमसेनो महाबाहुस् तव पुत्रस्य वै बले  
०६,०५९।०१४द्*०२३९_०३ सा वै मज्जावसामांसैः प्रदिग्धा रुधिरेण च  
०६,०५९।०१४द्*०२३९_०४ अदृश्यत महारौद्रा गदा नागाश्वघातिनी  
०६,०५९।०१५अ तत्र तत्र हतैश् चापि मनुष्यगजवाजिभिः  
०६,०५९।०१५च् रणाङ्गणं तद् अभवन् मृत्योर् आघातसन्निभम्  
०६,०५९।०१६अ पिनाकम् इव रुद्रस्य क्रुद्धस्याभिघ्नतः पशून्  
०६,०५९।०१६च् यमदण्डोपमाम् उग्राम् इन्द्राशनिसमस्वनाम्  
०६,०५९।०१६ए ददृशुर् भीमसेनस्य रौद्रां विशसनीं गदाम्  
०६,०५९।०१७अ आविध्यतो गदां तस्य कौन्तेयस्य महात्मनः  
०६,०५९।०१७ब्*०२४०_०१ गदामारुतवेगो ऽभूद् विष्फूर्जितम् इवाशनेः  
०६,०५९।०१७च् बभौ रूपं महाघोरं कालस्येव युगक्षये  
०६,०५९।०१८अ तं तथा महतीं सेनां द्रावयन्तं पुनः पुनः  
०६,०५९।०१८च् दृष्ट्वा मृत्युम् इवायान्तं सर्वे विमनसो ऽभवन्  
०६,०५९।०१९अ यतो यतः प्रेक्षते स्म गदाम् उद्यम्य पाण्डवः  
०६,०५९।०१९च् तेन तेन स्म दीर्यन्ते सर्वसैन्यानि भारत  
०६,०५९।०२०अ प्रदारयन्तं सैन्यानि बलौघेनापराजितम्  
०६,०५९।०२०च् ग्रसमानम् अनीकानि व्यादितास्यम् इवान्तकम्  
०६,०५९।०२१अ तं तथा भीमकर्माणं प्रगृहीतमहागदम्  
०६,०५९।०२१च् दृष्ट्वा वृकोदरं भीष्मः सहसैव समभ्ययात्  
०६,०५९।०२२अ महता मेघघोषेण रथेनादित्यवर्चसा  
०६,०५९।०२२च् छादयञ् शरवर्षेण पर्जन्य इव वृष्टिमान्  
०६,०५९।०२३अ तम् आयान्तं तथा दृष्ट्वा व्यात्ताननम् इवान्तकम्  
०६,०५९।०२३च् भीष्मं भीमो महाबाहुः प्रत्युदीयाद् अमर्षणः  
०६,०५९।०२४अ तस्मिन् क्षणे सात्यकिः सत्यसन्धः; शिनिप्रवीरो ऽभ्यपतत् पितामहम्  
०६,०५९।०२४च् निघ्नन्न् अमित्रान् धनुषा दृढेन; स कम्पयंस् तव पुत्रस्य सेनाम्  
०६,०५९।०२५अ तं यान्तम् अश्वै रजतप्रकाशैः; शरान् धमन्तं धनुषा दृढेन  
०६,०५९।०२५च् नाशक्नुवन् वारयितुं तदानीम्; सर्वे गणा भारत ये त्वदीयाः  
०६,०५९।०२६अ अविध्यद् एनं निशितैः शराग्रैर्; अलम्बुसो राजवरार्श्यशृङ्गिः  
०६,०५९।०२६च् तं वै चतुर्भिः प्रतिविध्य वीरो; नप्ता शिनेर् अभ्यपतद् रथेन  
०६,०५९।०२७अ अन्वागतं वृष्णिवरं निशम्य; मध्ये रिपूणां परिवर्तमानम्  
०६,०५९।०२७च् प्रावर्तयन्तं कुरुपुङ्गवांश् च; पुनः पुनश् च प्रणदन्तम् आजौ  
०६,०५९।०२७द्*०२४१_०१ योधास् त्वदीयाः शरवर्षैर् अवर्षन्  
०६,०५९।०२७द्*०२४१_०२ मेघा यथा भूधरम् अम्बुवेगैः  
०६,०५९।०२८अ नाशक्नुवन् वारयितुं वरिष्ठम्; मध्यन्दिने सूर्यम् इवातपन्तम्  
०६,०५९।०२८च् न तत्र कश् चिन्न् अविषण्ण आसीद्; ऋते राजन् सोमदत्तस्य पुत्रात्  
०६,०५९।०२९अ स ह्य् आददानो धनुर् उग्रवेगम्; भूरिश्रवा भारत सौमदत्तिः  
०६,०५९।०२९ब्*०२४२_०१ ततो भूरिश्रवा राजन् सोमदत्तस्य पुत्रकम्  
०६,०५९।०२९च् दृष्ट्वा रथान् स्वान् व्यपनीयमानान्; प्रत्युद्ययौ सात्यकिं योद्धुम् इच्छन्  
०६,०६०।००१ सञ्जय उवाच  
०६,०६०।००१अ ततो भूरिश्रवा राजन् सात्यकिं नवभिः शरैः  
०६,०६०।००१च् अविध्यद् भृशसङ्क्रुद्धस् तोत्त्रैर् इव महाद्विपम्  
०६,०६०।००२अ कौरवं सात्यकिश् चैव शरैः सन्नतपर्वभिः  
०६,०६०।००२च् अवाकिरद् अमेयात्मा सर्वलोकस्य पश्यतः  
०६,०६०।००३अ ततो दुर्योधनो राजा सोदर्यैः परिवारितः  
०६,०६०।००३च् सौमदत्तिं रणे यत्तः समन्तात् पर्यवारयत्  
०६,०६०।००४अ तथैव पाण्डवाः सर्वे सात्यकिं रभसं रणे  
०६,०६०।००४च् परिवार्य स्थिताः सङ्ख्ये समन्तात् सुमहौजसः  
०६,०६०।००५अ भीमसेनस् तु सङ्क्रुद्धो गदाम् उद्यम्य भारत  
०६,०६०।००५च् दुर्योधनमुखान् सर्वान् पुत्रांस् ते पर्यवारयत्  
०६,०६०।००५द्*०२४३_०१ तथैव च सुतास् तुभ्यं भीमसेनं महारथम्  
०६,०६०।००५द्*०२४३_०२ दुर्योधनमुखाः सर्वे समन्तात् पर्यवारयन्  
०६,०६०।००६अ रथैर् अनेकसाहस्रैः क्रोधामर्षसमन्वितः  
०६,०६०।००६च् नन्दकस् तव पुत्रस् तु भीमसेनं महाबलम्  
०६,०६०।००६ए विव्याध निशितैः षड्भिः कङ्कपत्रैः शिलाशितैः  
०६,०६०।००७अ दुर्योधनस् तु समरे भीमसेनं महाबलम्  
०६,०६०।००७च् आजघानोरसि क्रुद्धो मार्गणैर् निशितैस् त्रिभिः  
०६,०६०।००८अ ततो भीमो महाबाहुः स्वरथं सुमहाबलः  
०६,०६०।००८च् आरुरोह रथश्रेष्ठं विशोकं चेदम् अब्रवीत्  
०६,०६०।००९अ एते महारथाः शूरा धार्तराष्ट्रा महाबलाः  
०६,०६०।००९च् माम् एव भृशसङ्क्रुद्धा हन्तुम् अभ्युद्यता युधि  
०६,०६०।००९द्*०२४४_०१ मनोरथद्रुमो ऽस्माकं चिन्तितो बहुवार्षिकः  
०६,०६०।००९द्*०२४४_०२ सफलः सूत अद्येह यो ऽहं पश्यामि सोदरान्  
०६,०६०।००९द्*०२४४_०३ यत्राशोक समुत्क्षिप्ता रेणवो रथनेमिभिः  
०६,०६०।००९द्*०२४४_०४ न प्रयास्य[?न्त्य]न्तरिक्षं हि शरवृन्दैर् दिगन्तरे  
०६,०६०।००९द्*०२४४_०५ तत्र तिष्ठति सन्नद्धः स्वयं राजा सुयोधनः  
०६,०६०।००९द्*०२४४_०६ भ्रातरश् चास्य सन्नद्धाः कुलपुत्रा मदोत्कटाः  
०६,०६०।०१०अ एतान् अद्य हनिष्यामि पश्यतस् ते न संशयः  
०६,०६०।०१०च् तस्मान् ममाश्वान् सङ्ग्रामे यत्तः संयच्छ सारथे  
०६,०६०।०११अ एवम् उक्त्वा ततः पार्थः पुत्रं दुर्योधनं तव  
०६,०६०।०११च् विव्याध दशभिस् तीक्ष्णैः शरैः कनकभूषणैः  
०६,०६०।०११ए नन्दकं च त्रिभिर् बाणैः प्रत्यविध्यत् स्तनान्तरे  
०६,०६०।०१२अ तं तु दुर्योधनः षष्ट्या विद्ध्वा भीमं महाबलम्  
०६,०६०।०१२च् त्रिभिर् अन्यैः सुनिशितैर् विशोकं प्रत्यविध्यत  
०६,०६०।०१३अ भीमस्य च रणे राजन् धनुश् चिच्छेद भास्वरम्  
०६,०६०।०१३च् मुष्टिदेशे शरैस् तीक्ष्णैस् त्रिभी राजा हसन्न् इव  
०६,०६०।०१३द्*०२४५_०१ आकर्णपूर्णैः पुत्रस् ते प्रहसन्न् इव भारत  
०६,०६०।०१४अ भीमस् तु प्रेक्ष्य यन्तारं विशोकं संयुगे तदा  
०६,०६०।०१४च् पीडितं विशिखैस् तीक्ष्णैस् तव पुत्रेण धन्विना  
०६,०६०।०१५अ अमृष्यमाणः सङ्क्रुद्धो धनुर् दिव्यं परामृशत्  
०६,०६०।०१५च् पुत्रस्य ते महाराज वधार्थं भरतर्षभ  
०६,०६०।०१६अ समादत्त च संरब्धः क्षुरप्रं लोमवाहिनम्  
०६,०६०।०१६च् तेन चिच्छेद नृपतेर् भीमः कार्मुकम् उत्तमम्  
०६,०६०।०१७अ सो ऽपविध्य धनुश् छिन्नं क्रोधेन प्रज्वलन्न् इव  
०६,०६०।०१७च् अन्यत् कार्मुकम् आदत्त सत्वरं वेगवत्तरम्  
०६,०६०।०१८अ सन्धत्त विशिखं घोरं कालमृत्युसमप्रभम्  
०६,०६०।०१८च् तेनाजघान सङ्क्रुद्धो भीमसेनं स्तनान्तरे  
०६,०६०।०१९अ स गाढविद्धो व्यथितः स्यन्दनोपस्थ आविशत्  
०६,०६०।०१९च् स निषण्णो रथोपस्थे मूर्छाम् अभिजगाम ह  
०६,०६०।०२०अ तं दृष्ट्वा व्यथितं भीमम् अभिमन्युपुरोगमाः  
०६,०६०।०२०च् नामृष्यन्त महेष्वासाः पाण्डवानां महारथाः  
०६,०६०।०२१अ ततस् तु तुमुलां वृष्टिं शस्त्राणां तिग्मतेजसाम्  
०६,०६०।०२१च् पातयाम् आसुर् अव्यग्राः पुत्रस्य तव मूर्धनि  
०६,०६०।०२२अ प्रतिलभ्य ततः सञ्ज्ञां भीमसेनो महाबलः  
०६,०६०।०२२च् दुर्योधनं त्रिभिर् विद्ध्वा पुनर् विव्याध पञ्चभिः  
०६,०६०।०२३अ शल्यं च पञ्चविंशत्या शरैर् विव्याध पाण्डवः  
०६,०६०।०२३च् रुक्मपुङ्खैर् महेष्वासः स विद्धो व्यपयाद् रणात्  
०६,०६०।०२४अ प्रत्युद्ययुस् ततो भीमं तव पुत्राश् चतुर्दश  
०६,०६०।०२४च् सेनापतिः सुषेणश् च जलसन्धः सुलोचनः  
०६,०६०।०२५अ उग्रो भीमरथो भीमो भीमबाहुर् अलोलुपः  
०६,०६०।०२५च् दुर्मुखो दुष्प्रधर्षश् च विवित्सुर् विकटः समः  
०६,०६०।०२६अ विसृजन्तो बहून् बाणान् क्रोधसंरक्तलोचनाः  
०६,०६०।०२६च् भीमसेनम् अभिद्रुत्य विव्यधुः सहिता भृशम्  
०६,०६०।०२७अ पुत्रांस् तु तव सम्प्रेक्ष्य भीमसेनो महाबलः  
०६,०६०।०२७च् सृक्किणी विलिहन् वीरः पशुमध्ये वृको यथा  
०६,०६०।०२७द्*०२४६_०१ अभिपत्य महाबाहुर् गरुत्मान् इव वेगितः  
०६,०६०।०२७ए सेनापतेः क्षुरप्रेण शिरश् चिच्छेद पाण्डवः  
०६,०६०।०२७फ़्*०२४७_०१ सम्प्रहृष्य च हृष्टात्मा त्रिभिर् बाणैर् महाभुजः  
०६,०६०।०२८अ जलसन्धं विनिर्भिद्य सो ऽनयद् यमसादनम्  
०६,०६०।०२८च् सुषेणं च ततो हत्वा प्रेषयाम् आस मृत्यवे  
०६,०६०।०२८द्*०२४८_०१ विचित्रं च तथा हत्वा प्रेषयाम् आस मृत्यवे  
०६,०६०।०२९अ उग्रस्य सशिरस्त्राणं शिरश् चन्द्रोपमं भुवि  
०६,०६०।०२९च् पातयाम् आस भल्लेन कुण्डलाभ्यां विभूषितम्  
०६,०६०।०३०अ भीमबाहुं च सप्तत्या साश्वकेतुं ससारथिम्  
०६,०६०।०३०च् निनाय समरे भीमः परलोकाय मारिष  
०६,०६०।०३१अ भीमं भीमरथं चोभौ भीमसेनो हसन्न् इव  
०६,०६०।०३१च् भ्रातरौ रभसौ राजन्न् अनयद् यमसादनम्  
०६,०६०।०३२अ ततः सुलोचनं भीमः क्षुरप्रेण महामृधे  
०६,०६०।०३२च् मिषतां सर्वसैन्यानाम् अनयद् यमसादनम्  
०६,०६०।०३३अ पुत्रास् तु तव तं दृष्ट्वा भीमसेनपराक्रमम्  
०६,०६०।०३३च् शेषा ये ऽन्ये ऽभवंस् तत्र ते भीमस्य भयार्दिताः  
०६,०६०।०३३ए विप्रद्रुता दिशो राजन् वध्यमाना महात्मना  
०६,०६०।०३४अ ततो ऽब्रवीच् छान्तनवः सर्वान् एव महारथान्  
०६,०६०।०३४च् एष भीमो रणे क्रुद्धो धार्तराष्ट्रान् महारथान्  
०६,०६०।०३५अ यथाप्राग्र्यान् यथाज्येष्ठान् यथाशूरांश् च सङ्गतान्  
०६,०६०।०३५च् निपातयत्य् उग्रधन्वा तं प्रमथ्नीत पार्थिवाः  
०६,०६०।०३६अ एवम् उक्तास् ततः सर्वे धार्तराष्ट्रस्य सैनिकाः  
०६,०६०।०३६च् अभ्यद्रवन्त सङ्क्रुद्धा भीमसेनं महाबलम्  
०६,०६०।०३७अ भगदत्तः प्रभिन्नेन कुञ्जरेण विशां पते  
०६,०६०।०३७च् अपतत् सहसा तत्र यत्र भीमो व्यवस्थितः  
०६,०६०।०३८अ आपतन्न् एव च रणे भीमसेनं शिलाशितैः  
०६,०६०।०३८च् अदृश्यं समरे चक्रे जीमूत इव भास्करम्  
०६,०६०।०३९अ अभिमन्युमुखास् तत्र नामृष्यन्त महारथाः  
०६,०६०।०३९च् भीमस्याच्छादनं सङ्ख्ये स्वबाहुबलम् आश्रिताः  
०६,०६०।०४०अ त एनं शरवर्षेण समन्तात् पर्यवारयन्  
०६,०६०।०४०च् गजं च शरवृष्ट्या तं बिभिदुस् ते समन्ततः  
०६,०६०।०४१अ स शस्त्रवृष्ट्याभिहतः प्राद्रवद् द्विगुणं पदम्  
०६,०६०।०४१च् प्राग्ज्योतिषगजो राजन् नानालिङ्गैः सुतेजनैः  
०६,०६०।०४२अ सञ्जातरुधिरोत्पीडः प्रेक्षणीयो ऽभवद् रणे  
०६,०६०।०४२च् गभस्तिभिर् इवार्कस्य संस्यूतो जलदो महान्  
०६,०६०।०४३अ स चोदितो मदस्रावी भगदत्तेन वारणः  
०६,०६०।०४३च् अभ्यधावत तान् सर्वान् कालोत्सृष्ट इवान्तकः  
०६,०६०।०४३ए द्विगुणं जवम् आस्थाय कम्पयंश् चरणैर् महीम्  
०६,०६०।०४४अ तस्य तत् सुमहद् रूपं दृष्ट्वा सर्वे महारथाः  
०६,०६०।०४४च् असह्यं मन्यमानास् ते नातिप्रमनसो ऽभवन्  
०६,०६०।०४५अ ततस् तु नृपतिः क्रुद्धो भीमसेनं स्तनान्तरे  
०६,०६०।०४५च् आजघान नरव्याघ्र शरेण नतपर्वणा  
०६,०६०।०४६अ सो ऽतिविद्धो महेष्वासस् तेन राज्ञा महारथः  
०६,०६०।०४६च् मूर्छयाभिपरीताङ्गो ध्वजयष्टिम् उपाश्रितः  
०६,०६०।०४७अ तांस् तु भीतान् समालक्ष्य भीमसेनं च मूर्छितम्  
०६,०६०।०४७च् ननाद बलवन् नादं भगदत्तः प्रतापवान्  
०६,०६०।०४७द्*०२४९_०१ भीमो ऽपि लब्धसञ्ज्ञस् तु अद्रवत् स ततो रणे  
०६,०६०।०४८अ ततो घटोत्कचो राजन् प्रेक्ष्य भीमं तथागतम्  
०६,०६०।०४८च् सङ्क्रुद्धो राक्षसो घोरस् तत्रैवान्तरधीयत  
०६,०६०।०४९अ स कृत्वा दारुणां मायां भीरूणां भयवर्धिनीम्  
०६,०६०।०४९च् अदृश्यत निमेषार्धाद् घोररूपं समाश्रितः  
०६,०६०।०५०अ ऐरावतं समारुह्य स्वयं मायामयं कृतम्  
०६,०६०।०५०ब्*०२५०_०१ कैलासगिरिसङ्काशं वज्रपाणिर् इवाभ्ययात्  
०६,०६०।०५०च् तस्य चान्ये ऽपि दिङ्नागा बभूवुर् अनुयायिनः  
०६,०६०।०५१अ अञ्जनो वामनश् चैव महापद्मश् च सुप्रभः  
०६,०६०।०५१च् त्रय एते महानागा राक्षसैः समधिष्ठिताः  
०६,०६०।०५१द्*०२५१_०१ मध्ये त्रिगर्ता(सिच्)न् राक्षस्यो लभन्ते प्रस्रवन्ति च  
०६,०६०।०५१द्*०२५१_०२ कामरूपधराश् चैव भवन्ति बहुरूपकाः  
०६,०६०।०५१द्*०२५१_०३ प्रणम्य विकचः पादाव् अगृह्णात् पितरं तदा  
०६,०६०।०५१द्*०२५१_०४ मातुश् च परमेष्वासस् तौ च नामास्य चक्रतुः  
०६,०६०।०५१द्*०२५१_०५ घटोत्कचस्योक्तपूर्वं माता तं प्रत्यभाषत  
०६,०६०।०५१द्*०२५१_०६ अब्रवीत् तेन नामास्य घटोत्कच इति स्म ह  
०६,०६०।०५१द्*०२५१_०७ स हि सृष्टो मघवता कर्णहेतोर् महात्मना  
०६,०६०।०५१द्*०२५१_०८ कर्णस्याप्रतिवीर्यस्य प्रतियोद्धा महारथः  
०६,०६०।०५२अ महाकायास् त्रिधा राजन् प्रस्रवन्तो मदं बहु  
०६,०६०।०५२च् तेजोवीर्यबलोपेता महाबलपराक्रमाः  
०६,०६०।०५२द्*०२५२_०१ प्रेषिताश् च महाराज राक्षसैश् च चतुर्दिशम्  
०६,०६०।०५३अ घटोत्कचस् तु स्वं नागं चोदयाम् आस तं ततः  
०६,०६०।०५३च् सगजं भगदत्तं तु हन्तुकामः परन्तपः  
०६,०६०।०५४अ ते चान्ये चोदिता नागा राक्षसैस् तैर् महाबलैः  
०६,०६०।०५४च् परिपेतुः सुसंरब्धाश् चतुर्दंष्ट्राश् चतुर्दिशम्  
०६,०६०।०५४ए भगदत्तस्य तं नागं विषाणैस् ते ऽभ्यपीडयन्  
०६,०६०।०५५अ सम्पीड्यमानस् तैर् नागैर् वेदनार्तः शरातुरः  
०६,०६०।०५५च् सो ऽनदत् सुमहानादम् इन्द्राशनिसमस्वनम्  
०६,०६०।०५५द्*०२५३_०१ न्यवर्तत महाघोषो भीमसेनशरार्दितः  
०६,०६०।०५५द्*०२५३_०२ मृदित्वा सर्वसैन्यानि तव पुत्रस्य भारत  
०६,०६०।०५६अ तस्य तं नदतो नादं सुघोरं भीमनिस्वनम्  
०६,०६०।०५६च् श्रुत्वा भीष्मो ऽब्रवीद् द्रोणं राजानं च सुयोधनम्  
०६,०६०।०५७अ एष युध्यति सङ्ग्रामे हैडिम्बेन दुरात्मना  
०६,०६०।०५७च् भगदत्तो महेष्वासः कृच्छ्रेण परिवर्तते  
०६,०६०।०५८अ राक्षसश् च महामायः स च राजातिकोपनः  
०६,०६०।०५८च् तौ समेतौ महावीर्यौ कालमृत्युसमाव् उभौ  
०६,०६०।०५९अ श्रूयते ह्य् एष हृष्टानां पाण्डवानां महास्वनः  
०६,०६०।०५९च् हस्तिनश् चैव सुमहान् भीतस्य रुवतो ध्वनिः  
०६,०६०।०६०अ तत्र गच्छाम भद्रं वो राजानं परिरक्षितुम्  
०६,०६०।०६०च् अरक्ष्यमाणः समरे क्षिप्रं प्राणान् विमोक्ष्यते  
०६,०६०।०६१अ ते त्वरध्वं महावीर्याः किं चिरेण प्रयामहे  
०६,०६०।०६१च् महान् हि वर्तते रौद्रः सङ्ग्रामो लोमहर्षणः  
०६,०६०।०६२अ भक्तश् च कुलपुत्रश् च शूरश् च पृतनापतिः  
०६,०६०।०६२च् युक्तं तस्य परित्राणं कर्तुम् अस्माभिर् अच्युताः  
०६,०६०।०६३अ भीष्मस्य तद् वचः श्रुत्वा भारद्वाजपुरोगमाः  
०६,०६०।०६३च् सहिताः सर्वराजानो भगदत्तपरीप्सया  
०६,०६०।०६३ए उत्तमं जवम् आस्थाय प्रययुर् यत्र सो ऽभवत्  
०६,०६०।०६४अ तान् प्रयातान् समालोक्य युधिष्ठिरपुरोगमाः  
०६,०६०।०६४च् पाञ्चालाः पाण्डवैः सार्धं पृष्ठतो ऽनुययुः परान्  
०६,०६०।०६५अ तान्य् अनीकान्य् अथालोक्य राक्षसेन्द्रः प्रतापवान्  
०६,०६०।०६५च् ननाद सुमहानादं विस्फोटम् अशनेर् इव  
०६,०६०।०६६अ तस्य तं निनदं श्रुत्वा दृष्ट्वा नागांश् च युध्यतः  
०६,०६०।०६६च् भीष्मः शान्तनवो भूयो भारद्वाजम् अभाषत  
०६,०६०।०६७अ न रोचते मे सङ्ग्रामो हैडिम्बेन दुरात्मना  
०६,०६०।०६७च् बलवीर्यसमाविष्टः ससहायश् च साम्प्रतम्  
०६,०६०।०६८अ नैष शक्यो युधा जेतुम् अपि वज्रभृता स्वयम्  
०६,०६०।०६८च् लब्धलक्ष्यः प्रहारी च वयं च श्रान्तवाहनाः  
०६,०६०।०६८ए पाञ्चालैः पाण्डवेयैश् च दिवसं क्षतविक्षताः  
०६,०६०।०६८फ़्*०२५४_०१ इदानीं युधि निर्जेतुं न शक्यो ऽसौ स राक्षसः  
०६,०६०।०६८फ़्*०२५४_०२ अस्तम् अभ्येति सविता रात्रौ योद्धुं न शक्यते  
०६,०६०।०६९अ तन् न मे रोचते युद्धं पाण्डवैर् जितकाशिभिः  
०६,०६०।०६९च् घुष्यताम् अवहारो ऽद्य श्वो योत्स्यामः परैः सह  
०६,०६०।०७०अ पितामहवचः श्रुत्वा तथा चक्रुः स्म कौरवाः  
०६,०६०।०७०च् उपायेनापयानं ते घटोत्कचभयार्दिताः  
०६,०६०।०७१अ कौरवेषु निवृत्तेषु पाण्डवा जितकाशिनः  
०६,०६०।०७१च् सिंहनादम् अकुर्वन्त शङ्खवेणुस्वनैः सह  
०६,०६०।०७२अ एवं तद् अभवद् युद्धं दिवसं भरतर्षभ  
०६,०६०।०७२च् पाण्डवानां कुरूणां च पुरस्कृत्य घटोत्कचम्  
०६,०६०।०७३अ कौरवास् तु ततो राजन् प्रययुः शिबिरं स्वकम्  
०६,०६०।०७३च् व्रीडमाना निशाकाले पाण्डवेयैः पराजिताः  
०६,०६०।०७४अ शरविक्षतगात्राश् च पाण्डुपुत्रा महारथाः  
०६,०६०।०७४च् युद्धे सुमनसो भूत्वा शिबिरायैव जग्मिरे  
०६,०६०।०७५अ पुरस्कृत्य महाराज भीमसेनघटोत्कचौ  
०६,०६०।०७५च् पूजयन्तस् तदान्योन्यं मुदा परमया युताः  
०६,०६०।०७६अ नदन्तो विविधान् नादांस् तूर्यस्वनविमिश्रितान्  
०६,०६०।०७६च् सिंहनादांश् च कुर्वाणा विमिश्राञ् शङ्खनिस्वनैः  
०६,०६०।०७७अ विनदन्तो महात्मानः कम्पयन्तश् च मेदिनीम्  
०६,०६०।०७७च् घट्टयन्तश् च मर्माणि तव पुत्रस्य मारिष  
०६,०६०।०७७द्*०२५५_०१ कम्पयन्तश् च पुत्राणां तव चेतांसि भूमिप  
०६,०६०।०७७द्*०२५५_०२ पुत्राश् च तव राजेन्द्र तथैव शरविक्षताः  
०६,०६०।०७७ए प्रयाताः शिबिरायैव निशाकाले परन्तपाः  
०६,०६०।०७८अ दुर्योधनस् तु नृपतिर् दीनो भ्रातृवधेन च  
०६,०६०।०७८च् मुहूर्तं चिन्तयाम् आस बाष्पशोकसमाकुलः  
०६,०६०।०७९अ ततः कृत्वा विधिं सर्वं शिबिरस्य यथाविधि  
०६,०६०।०७९च् प्रदध्यौ शोकसन्तप्तो भ्रातृव्यसनकर्शितः  
०६,०६१।००१ धृतराष्ट्र उवाच  
०६,०६१।००१अ भयं मे सुमहज् जातं विस्मयश् चैव सञ्जय  
०६,०६१।००१च् श्रुत्वा पाण्डुकुमाराणां कर्म देवैः सुदुष्करम्  
०६,०६१।००२अ पुत्राणां च पराभवं श्रुत्वा सञ्जय सर्वशः  
०६,०६१।००२च् चिन्ता मे महती सूत भविष्यति कथं त्व् इति  
०६,०६१।००३अ ध्रुवं विदुरवाक्यानि धक्ष्यन्ति हृदयं मम  
०६,०६१।००३च् यथा हि दृश्यते सर्वं दैवयोगेन सञ्जय  
०६,०६१।००४अ यत्र भीष्ममुखाञ् शूरान् अस्त्रज्ञान् योधसत्तमान्  
०६,०६१।००४च् पाण्डवानाम् अनीकानि योधयन्ति प्रहारिणः  
०६,०६१।००५अ केनावध्या महात्मानः पाण्डुपुत्रा महाबलाः  
०६,०६१।००५च् केन दत्तवरास् तात किं वा ज्ञानं विदन्ति ते  
०६,०६१।००५ए येन क्षयं न गच्छन्ति दिवि तारागणा इव  
०६,०६१।००६अ पुनः पुनर् न मृष्यामि हतं सैन्यं स्म पाण्डवैः  
०६,०६१।००६च् मय्य् एव दण्डः पतति दैवात् परमदारुणः  
०६,०६१।००७अ यथावध्याः पाण्डुसुता यथा वध्याश् च मे सुताः  
०६,०६१।००७च् एतन् मे सर्वम् आचक्ष्व यथातत्त्वेन सञ्जय  
०६,०६१।००८अ न हि पारं प्रपश्यामि दुःखस्यास्य कथं चन  
०६,०६१।००८च् समुद्रस्येव महतो भुजाभ्यां प्रतरन् नरः  
०६,०६१।००९अ पुत्राणां व्यसनं मन्ये ध्रुवं प्राप्तं सुदारुणम्  
०६,०६१।००९च् घातयिष्यति मे पुत्रान् सर्वान् भीमो न संशयः  
०६,०६१।०१०अ न हि पश्यामि तं वीरं यो मे रक्षेत् सुतान् रणे  
०६,०६१।०१०च् ध्रुवं विनाशः समरे पुत्राणां मम सञ्जय  
०६,०६१।०११अ तस्मान् मे कारणं सूत युक्तिं चैव विशेषतः  
०६,०६१।०११च् पृच्छतो ऽद्य यथातत्त्वं सर्वम् आख्यातुम् अर्हसि  
०६,०६१।०१२अ दुर्योधनो ऽपि यच् चक्रे दृष्ट्वा स्वान् विमुखान् रणे  
०६,०६१।०१२च् भीष्मद्रोणौ कृपश् चैव सौबलेयो जयद्रथः  
०६,०६१।०१२ए द्रौणिर् वापि महेष्वासो विकर्णो वा महाबलः  
०६,०६१।०१३अ निश्चयो वापि कस् तेषां तदा ह्य् आसीन् महात्मनाम्  
०६,०६१।०१३च् विमुखेषु महाप्राज्ञ मम पुत्रेषु सञ्जय  
०६,०६१।०१३द्*०२५६_०१ यद् वृत्तं तत्र सङ्ग्रामे तद् भवान् वक्तुम् अर्हति  
०६,०६१।०१४ सञ्जय उवाच  
०६,०६१।०१४अ शृणु राजन्न् अवहितः श्रुत्वा चैवावधारय  
०६,०६१।०१४च् नैव मन्त्रकृतं किं चिन् नैव मायां तथाविधाम्  
०६,०६१।०१४ए न वै विभीषिकां कां चिद् राजन् कुर्वन्ति पाण्डवाः  
०६,०६१।०१५अ युध्यन्ति ते यथान्यायं शक्तिमन्तश् च संयुगे  
०६,०६१।०१५च् धर्मेण सर्वकार्याणि कीर्तितानीति भारत  
०६,०६१।०१५ए आरभन्ते सदा पार्थाः प्रार्थयाना महद् यशः  
०६,०६१।०१६अ न ते युद्धान् निवर्तन्ते धर्मोपेता महाबलाः  
०६,०६१।०१६च् श्रिया परमया युक्ता यतो धर्मस् ततो जयः  
०६,०६१।०१६ए तेनावध्या रणे पार्था जययुक्ताश् च पार्थिव  
०६,०६१।०१७अ तव पुत्रा दुरात्मानः पापेष्व् अभिरताः सदा  
०६,०६१।०१७च् निष्ठुरा हीनकर्माणस् तेन हीयन्ति संयुगे  
०६,०६१।०१८अ सुबहूनि नृशंसानि पुत्रैस् तव जनेश्वर  
०६,०६१।०१८च् निकृतानीह पाण्डूनां नीचैर् इव यथा नरैः  
०६,०६१।०१९अ सर्वं च तद् अनादृत्य पुत्राणां तव किल्बिषम्  
०६,०६१।०१९च् सापह्नवाः सदैवासन् पाण्डवाः पाण्डुपूर्वज  
०६,०६१।०१९ए न चैनान् बहु मन्यन्ते पुत्रास् तव विशां पते  
०६,०६१।०२०अ तस्य पापस्य सततं क्रियमाणस्य कर्मणः  
०६,०६१।०२०च् सम्प्राप्तं सुमहद् घोरं फलं किम्पाकसन्निभम्  
०६,०६१।०२०ए स तद् भुङ्क्ष्व महाराज सपुत्रः ससुहृज्जनः  
०६,०६१।०२१अ नावबुध्यसि यद् राजन् वार्यमाणः सुहृज्जनैः  
०६,०६१।०२१च् विदुरेणाथ भीष्मेण द्रोणेन च महात्मना  
०६,०६१।०२२अ तथा मया चाप्य् असकृद् वार्यमाणो न गृह्णसि  
०६,०६१।०२२च् वाक्यं हितं च पथ्यं च मर्त्यः पथ्यम् इवौषधम्  
०६,०६१।०२२ए पुत्राणां मतम् आस्थाय जितान् मन्यसि पाण्डवान्  
०६,०६१।०२३अ शृणु भूयो यथातत्त्वं यन् मां त्वं परिपृच्छसि  
०६,०६१।०२३च् कारणं भरतश्रेष्ठ पाण्डवानां जयं प्रति  
०६,०६१।०२३ए तत् ते ऽहं कथयिष्यामि यथाश्रुतम् अरिन्दम  
०६,०६१।०२४अ दुर्योधनेन सम्पृष्ट एतम् अर्थं पितामहः  
०६,०६१।०२४च् दृष्ट्वा भ्रातॄन् रणे सर्वान् निर्जितान् सुमहारथान्  
०६,०६१।०२५अ शोकसम्मूढहृदयो निशाकाले स्म कौरवः  
०६,०६१।०२५च् पितामहं महाप्राज्ञं विनयेनोपगम्य ह  
०६,०६१।०२५ए यद् अब्रवीत् सुतस् ते ऽसौ तन् मे शृणु जनेश्वर  
०६,०६१।०२६ दुर्योधन उवाच  
०६,०६१।०२६अ त्वं च द्रोणश् च शल्यश् च कृपो द्रौणिस् तथैव च  
०६,०६१।०२६च् कृतवर्मा च हार्दिक्यः काम्बोजश् च सुदक्षिणः  
०६,०६१।०२७अ भूरिश्रवा विकर्णश् च भगदत्तश् च वीर्यवान्  
०६,०६१।०२७च् महारथाः समाख्याताः कुलपुत्रास् तनुत्यजः  
०६,०६१।०२८अ त्रयाणाम् अपि लोकानां पर्याप्ता इति मे मतिः  
०६,०६१।०२८च् पाण्डवानां समस्ताश् च न तिष्ठन्ति पराक्रमे  
०६,०६१।०२९अ तत्र मे संशयो जातस् तन् ममाचक्ष्व पृच्छतः  
०६,०६१।०२९च् यं समाश्रित्य कौन्तेया जयन्त्य् अस्मान् पदे पदे  
०६,०६१।०३० भीष्म उवाच  
०६,०६१।०३०अ शृणु राजन् वचो मह्यं यत् त्वां वक्ष्यामि कौरव  
०६,०६१।०३०च् बहुशश् च ममोक्तो ऽसि न च मे तत्त्वया कृतम्  
०६,०६१।०३१अ क्रियतां पाण्डवैः सार्धं शमो भरतसत्तम  
०६,०६१।०३१च् एतत् क्षमम् अहं मन्ये पृथिव्यास् तव चाभिभो  
०६,०६१।०३२अ भुञ्जेमां पृथिवीं राजन् भ्रातृभिः सहितः सुखी  
०६,०६१।०३२च् दुर्हृदस् तापयन् सर्वान् नन्दयंश् चापि बान्धवान्  
०६,०६१।०३३अ न च मे क्रोशतस् तात श्रुतवान् असि वै पुरा  
०६,०६१।०३३च् तद् इदं समनुप्राप्तं यत् पाण्डून् अवमन्यसे  
०६,०६१।०३४अ यश् च हेतुर् अवध्यत्वे तेषाम् अक्लिष्टकर्मणाम्  
०६,०६१।०३४च् तं शृणुष्व महाराज मम कीर्तयतः प्रभो  
०६,०६१।०३५अ नास्ति लोकेषु तद् भूतं भविता नो भविष्यति  
०६,०६१।०३५च् यो जयेत् पाण्डवान् सङ्ख्ये पालिताञ् शार्ङ्गधन्वना  
०६,०६१।०३६अ यत् तु मे कथितं तात मुनिभिर् भावितात्मभिः  
०६,०६१।०३६च् पुराणगीतं धर्मज्ञ तच् छृणुष्व यथातथम्  
०६,०६१।०३७अ पुरा किल सुराः सर्वे ऋषयश् च समागताः  
०६,०६१।०३७च् पितामहम् उपासेदुः पर्वते गन्धमादने  
०६,०६१।०३८अ मध्ये तेषां समासीनः प्रजापतिर् अपश्यत  
०६,०६१।०३८च् विमानं जाज्वलद् भासा स्थितं प्रवरम् अम्बरे  
०६,०६१।०३९अ ध्यानेनावेद्य तं ब्रह्मा कृत्वा च नियतो ऽञ्जलिम्  
०६,०६१।०३९च् नमश्चकार हृष्टात्मा परमं परमेश्वरम्  
०६,०६१।०४०अ ऋषयस् त्व् अथ देवाश् च दृष्ट्वा ब्रह्माणम् उत्थितम्  
०६,०६१।०४०च् स्थिताः प्राञ्जलयः सर्वे पश्यन्तो महद् अद्भुतम्  
०६,०६१।०४१अ यथावच् च तम् अभ्यर्च्य ब्रह्मा ब्रह्मविदां वरः  
०६,०६१।०४१च् जगाद जगतः स्रष्टा परं परमधर्मवित्  
०६,०६१।०४२अ विश्वावसुर् विश्वमूर्तिर् विश्वेशो; विष्वक्सेनो विश्वकर्मा वशी च  
०६,०६१।०४२च् विश्वेश्वरो वासुदेवो ऽसि तस्माद्; योगात्मानं दैवतं त्वाम् उपैमि  
०६,०६१।०४२द्*०२५७_०१ विश्वावासो विश्वमूर्तिर् विष्वक्सेनो जनार्दनः  
०६,०६१।०४२द्*०२५७_०२ विश्वकर्ता विश्वपतिर् देवदेव जगत्पते  
०६,०६१।०४२द्*०२५७_०३ योगेश्वर नमस्ते ऽस्तु संसारार्णवतारण  
०६,०६१।०४३अ जय विश्व महादेव जय लोकहिते रत  
०६,०६१।०४३च् जय योगीश्वर विभो जय योगपरावर  
०६,०६१।०४४अ पद्मगर्भ विशालाक्ष जय लोकेश्वरेश्वर  
०६,०६१।०४४च् भूतभव्यभवन् नाथ जय सौम्यात्मजात्मज  
०६,०६१।०४५अ असङ्ख्येयगुणाजेय जय सर्वपरायण  
०६,०६१।०४५च् नारायण सुदुष्पार जय शार्ङ्गधनुर्धर  
०६,०६१।०४६अ सर्वगुह्यगुणोपेत विश्वमूर्ते निरामय  
०६,०६१।०४६च् विश्वेश्वर महाबाहो जय लोकार्थतत्पर  
०६,०६१।०४७अ महोरग वराहाद्य हरिकेश विभो जय  
०६,०६१।०४७च् हरिवास विशामीश विश्वावासामिताव्यय  
०६,०६१।०४८अ व्यक्ताव्यक्तामितस्थान नियतेन्द्रिय सेन्द्रिय  
०६,०६१।०४८च् असङ्ख्येयात्मभावज्ञ जय गम्भीर कामद  
०६,०६१।०४९अ अनन्त विदितप्रज्ञ नित्यं भूतविभावन  
०६,०६१।०४९च् कृतकार्य कृतप्रज्ञ धर्मज्ञ विजयाजय  
०६,०६१।०५०अ गुह्यात्मन् सर्वभूतात्मन् स्फुटसम्भूतसम्भव  
०६,०६१।०५०च् भूतार्थतत्त्व लोकेश जय भूतविभावन  
०६,०६१।०५१अ आत्मयोने महाभाग कल्पसङ्क्षेपतत्पर  
०६,०६१।०५१च् उद्भावन मनोद्भाव जय ब्रह्मजनप्रिय  
०६,०६१।०५२अ निसर्गसर्गाभिरत कामेश परमेश्वर  
०६,०६१।०५२च् अमृतोद्भव सद्भाव युगाग्ने विजयप्रद  
०६,०६१।०५३अ प्रजापतिपते देव पद्मनाभ महाबल  
०६,०६१।०५३च् आत्मभूत महाभूत कर्मात्मञ् जय कर्मद  
०६,०६१।०५४अ पादौ तव धरा देवी दिशो बाहुर् दिवं शिरः  
०६,०६१।०५४च् मूर्तिस् ते ऽहं सुराः कायश् चन्द्रादित्यौ च चक्षुषी  
०६,०६१।०५५अ बलं तपश् च सत्यं च धर्मः कामात्मजः प्रभो  
०६,०६१।०५५च् तेजो ऽग्निः पवनः श्वास आपस् ते स्वेदसम्भवाः  
०६,०६१।०५६अ अश्विनौ श्रवणौ नित्यं देवी जिह्वा सरस्वती  
०६,०६१।०५६च् वेदाः संस्कारनिष्ठा हि त्वयीदं जगद् आश्रितम्  
०६,०६१।०५७अ न सङ्ख्यां न परीमाणं न तेजो न पराक्रमम्  
०६,०६१।०५७च् न बलं योगयोगीश जानीमस् ते न सम्भवम्  
०६,०६१।०५८अ त्वद्भक्तिनिरता देव नियमैस् त्वा समाहिताः  
०६,०६१।०५८च् अर्चयामः सदा विष्णो परमेशं महेश्वरम्  
०६,०६१।०५९अ ऋषयो देवगन्धर्वा यक्षराक्षसपन्नगाः  
०६,०६१।०५९च् पिशाचा मानुषाश् चैव मृगपक्षिसरीसृपाः  
०६,०६१।०६०अ एवमादि मया सृष्टं पृथिव्यां त्वत्प्रसादजम्  
०६,०६१।०६०च् पद्मनाभ विशालाक्ष कृष्ण दुःस्वप्ननाशन  
०६,०६१।०६१अ त्वं गतिः सर्वभूतानां त्वं नेता त्वं जगन्मुखम्  
०६,०६१।०६१च् त्वत्प्रसादेन देवेश सुखिनो विबुधाः सदा  
०६,०६१।०६२अ पृथिवी निर्भया देव त्वत्प्रसादात् सदाभवत्  
०६,०६१।०६२च् तस्माद् भव विशालाक्ष यदुवंशविवर्धनः  
०६,०६१।०६३अ धर्मसंस्थापनार्थाय दैतेयानां वधाय च  
०६,०६१।०६३च् जगतो धारणार्थाय विज्ञाप्यं कुरु मे प्रभो  
०६,०६१।०६४अ यद् एतत् परमं गुह्यं त्वत्प्रसादमयं विभो  
०६,०६१।०६४च् वासुदेव तद् एतत् ते मयोद्गीतं यथातथम्  
०६,०६१।०६५अ सृष्ट्वा सङ्कर्षणं देवं स्वयम् आत्मानम् आत्मना  
०६,०६१।०६५च् कृष्ण त्वम् आत्मनास्राक्षीः प्रद्युम्नं चात्मसम्भवम्  
०६,०६१।०६६अ प्रद्युम्नाच् चानिरुद्धं त्वं यं विदुर् विष्णुम् अव्ययम्  
०६,०६१।०६६च् अनिरुद्धो ऽसृजन् मां वै ब्रह्माणं लोकधारिणम्  
०६,०६१।०६७अ वासुदेवमयः सो ऽहं त्वयैवास्मि विनिर्मितः  
०६,०६१।०६७ब्*०२५८_०१ वासुदेवेति तं विद्याद् येनाहं निर्मितः प्रभो  
०६,०६१।०६७ब्*०२५८_०२ तस्माद् याचामि लोकेश चतुरात्मानम् आत्मना  
०६,०६१।०६७च् विभज्य भागशो ऽऽत्मानं व्रज मानुषतां विभो  
०६,०६१।०६८अ तत्रासुरवधं कृत्वा सर्वलोकसुखाय वै  
०६,०६१।०६८च् धर्मं स्थाप्य यशः प्राप्य योगं प्राप्स्यसि तत्त्वतः  
०६,०६१।०६९अ त्वां हि ब्रह्मर्षयो लोके देवाश् चामितविक्रम  
०६,०६१।०६९च् तैस् तैश् च नामभिर् भक्ता गायन्ति परमात्मकम्  
०६,०६१।०६९द्*०२५९_०१ सर्वभूतेश्वरं देवं योगं योगेश्वरं प्रभुम्  
०६,०६१।०७०अ स्थिताश् च सर्वे त्वयि भूतसङ्घाः; कृत्वाश्रयं त्वां वरदं सुबाहो  
०६,०६१।०७०च् अनादिमध्यान्तम् अपारयोगम्; लोकस्य सेतुं प्रवदन्ति विप्राः  
०६,०६२।००१ भीष्म उवाच  
०६,०६२।००१अ ततः स भगवान् देवो लोकानां परमेश्वरः  
०६,०६२।००१च् ब्रह्माणं प्रत्युवाचेदं स्निग्धगम्भीरया गिरा  
०६,०६२।००२अ विदितं तात योगान् मे सर्वम् एतत् तवेप्सितम्  
०६,०६२।००२च् तथा तद् भवितेत्य् उक्त्वा तत्रैवान्तरधीयत  
०६,०६२।००३अ ततो देवर्षिगन्धर्वा विस्मयं परमं गताः  
०६,०६२।००३च् कौतूहलपराः सर्वे पितामहम् अथाब्रुवन्  
०६,०६२।००४अ को न्व् अयं यो भगवता प्रणम्य विनयाद् विभो  
०६,०६२।००४च् वाग्भिः स्तुतो वरिष्ठाभिः श्रोतुम् इच्छाम तं वयम्  
०६,०६२।००५अ एवम् उक्तस् तु भगवान् प्रत्युवाच पितामहः  
०६,०६२।००५च् देवब्रह्मर्षिगन्धर्वान् सर्वान् मधुरया गिरा  
०६,०६२।००६अ यत् तत्परं भविष्यं च भवितव्यं च यत् परम्  
०६,०६२।००६च् भूतात्मा यः प्रभुश् चैव ब्रह्म यच् च परं पदम्  
०६,०६२।००७अ तेनास्मि कृतसंवादः प्रसन्नेन सुरर्षभाः  
०६,०६२।००७च् जगतो ऽनुग्रहार्थाय याचितो मे जगत्पतिः  
०६,०६२।००८अ मानुषं लोकम् आतिष्ठ वासुदेव इति श्रुतः  
०६,०६२।००८च् असुराणां वधार्थाय सम्भवस्व महीतले  
०६,०६२।००८च्*०२६०_०१ **** **** वासुदेव इति श्रुतः  
०६,०६२।००८च्*०२६०_०२ वासुदेवगृहे साक्षात् **** ****   
०६,०६२।००९अ सङ्ग्रामे निहता ये ते दैत्यदानवराक्षसाः  
०६,०६२।००९च् त इमे नृषु सम्भूता घोररूपा महाबलाः  
०६,०६२।०१०अ तेषां वधार्थं भगवान् नरेण सहितो वशी  
०६,०६२।०१०च् मानुषीं योनिम् आस्थाय चरिष्यति महीतले  
०६,०६२।०११अ नरनारायणौ यौ तौ पुराणाव् ऋषिसत्तमौ  
०६,०६२।०११च् सहितौ मानुषे लोके सम्भूताव् अमितद्युती  
०६,०६२।०१२अ अजेयौ समरे यत्तौ सहिताव् अमरैर् अपि  
०६,०६२।०१२च् मूढास् त्व् एतौ न जानन्ति नरनारायणाव् ऋषी  
०६,०६२।०१२द्*०२६१_०१ जगतश् चाग्रजौ विद्मस् ततो देवौ सुरर्षभाः  
०६,०६२।०१३अ तस्याहम् आत्मजो ब्रह्मा सर्वस्य जगतः पतिः  
०६,०६२।०१३च् वासुदेवो ऽर्चनीयो वः सर्वलोकमहेश्वरः  
०६,०६२।०१४अ तथा मनुष्यो ऽयम् इति कदा चित् सुरसत्तमाः  
०६,०६२।०१४च् नावज्ञेयो महावीर्यः शङ्खचक्रगदाधरः  
०६,०६२।०१४द्*०२६२_०१ एतत् पुरुषसञ्ज्ञं वै पुराणं रूपम् उत्तमम्  
०६,०६२।०१५अ एतत् परमकं गुह्यम् एतत् परमकं पदम्  
०६,०६२।०१५च् एतत् परमकं ब्रह्म एतत् परमकं यशः  
०६,०६२।०१६अ एतद् अक्षरम् अव्यक्तम् एतत् तच् छाश्वतं महत्  
०६,०६२।०१६च् एतत् पुरुषसञ्ज्ञं वै गीयते ज्ञायते न च  
०६,०६२।०१७अ एतत् परमकं तेज एतत् परमकं सुखम्  
०६,०६२।०१७च् एतत् परमकं सत्यं कीर्तितं विश्वकर्मणा  
०६,०६२।०१८अ तस्मात् सर्वैः सुरैः सेन्द्रैर् लोकैश् चामितविक्रमः  
०६,०६२।०१८च् नावज्ञेयो वासुदेवो मानुषो ऽयम् इति प्रभुः  
०६,०६२।०१९अ यश् च मानुषमात्रो ऽयम् इति ब्रूयात् सुमन्दधीः  
०६,०६२।०१९च् हृषीकेशम् अवज्ञानात् तम् आहुः पुरुषाधमम्  
०६,०६२।०२०अ योगिनं तं महात्मानं प्रविष्टं मानुषीं तनुम्  
०६,०६२।०२०च् अवमन्येद् वासुदेवं तम् आहुस् तामसं जनाः  
०६,०६२।०२१अ देवं चराचरात्मानं श्रीवत्साङ्कं सुवर्चसम्  
०६,०६२।०२१च् पद्मनाभं न जानाति तम् आहुस् तामसं जनाः  
०६,०६२।०२२अ किरीटकौस्तुभधरं मित्राणाम् अभयङ्करम्  
०६,०६२।०२२च् अवजानन् महात्मानं घोरे तमसि मज्जति  
०६,०६२।०२३अ एवं विदित्वा तत्त्वार्थं लोकानाम् ईश्वरेश्वरः  
०६,०६२।०२३च् वासुदेवो नमस्कार्यः सर्वलोकैः सुरोत्तमाः  
०६,०६२।०२४अ एवम् उक्त्वा स भगवान् सर्वान् देवगणान् पुरा  
०६,०६२।०२४च् विसृज्य सर्वलोकात्मा जगाम भवनं स्वकम्  
०६,०६२।०२५अ ततो देवाः सगन्धर्वा मुनयो ऽप्सरसो ऽपि च  
०६,०६२।०२५च् कथां तां ब्रह्मणा गीतां श्रुत्वा प्रीता दिवं ययुः  
०६,०६२।०२६अ एतच् छ्रुतं मया तात ऋषीणां भावितात्मनाम्  
०६,०६२।०२६च् वासुदेवं कथयतां समवाये पुरातनम्  
०६,०६२।०२७अ जामदग्न्यस्य रामस्य मार्कण्डेयस्य धीमतः  
०६,०६२।०२७च् व्यासनारदयोश् चापि श्रुतं श्रुतविशारद  
०६,०६२।०२८अ एतम् अर्थं च विज्ञाय श्रुत्वा च प्रभुम् अव्ययम्  
०६,०६२।०२८च् वासुदेवं महात्मानं लोकानाम् ईश्वरेश्वरम्  
०६,०६२।०२९अ यस्यासाव् आत्मजो ब्रह्मा सर्वस्य जगतः पिता  
०६,०६२।०२९च् कथं न वासुदेवो ऽयम् अर्च्यश् चेज्यश् च मानवैः  
०६,०६२।०३०अ वारितो ऽसि पुरा तात मुनिभिर् वेदपारगैः  
०६,०६२।०३०च् मा गच्छ संयुगं तेन वासुदेवेन धीमता  
०६,०६२।०३०ए मा पाण्डवैः सार्धम् इति तच् च मोहान् न बुध्यसे  
०६,०६२।०३१अ मन्ये त्वां राक्षसं क्रूरं तथा चासि तमोवृतः  
०६,०६२।०३१च् यस्माद् द्विषसि गोविन्दं पाण्डवं च धनञ्जयम्  
०६,०६२।०३१ए नरनारायणौ देवौ नान्यो द्विष्याद् धि मानवः  
०६,०६२।०३२अ तस्माद् ब्रवीमि ते राजन्न् एष वै शाश्वतो ऽव्ययः  
०६,०६२।०३२च् सर्वलोकमयो नित्यः शास्ता धाता धरो ध्रुवः  
०६,०६२।०३३अ लोकान् धारयते यस् त्रींश् चराचरगुरुः प्रभुः  
०६,०६२।०३३च् योद्धा जयश् च जेता च सर्वप्रकृतिर् ईश्वरः  
०६,०६२।०३४अ राजन् सत्त्वमयो ह्य् एष तमोरागविवर्जितः  
०६,०६२।०३४च् यतः कृष्णस् ततो धर्मो यतो धर्मस् ततो जयः  
०६,०६२।०३५अ तस्य माहात्म्ययोगेन योगेनात्मन एव च  
०६,०६२।०३५च् धृताः पाण्डुसुता राजञ् जयश् चैषां भविष्यति  
०६,०६२।०३६अ श्रेयोयुक्तां सदा बुद्धिं पाण्डवानां दधाति यः  
०६,०६२।०३६च् बलं चैव रणे नित्यं भयेभ्यश् चैव रक्षति  
०६,०६२।०३७अ स एष शाश्वतो देवः सर्वगुह्यमयः शिवः  
०६,०६२।०३७च् वासुदेव इति ज्ञेयो यन् मां पृच्छसि भारत  
०६,०६२।०३८अ ब्राह्मणैः क्षत्रियैर् वैश्यैः शूद्रैश् च कृतलक्षणैः  
०६,०६२।०३८च् सेव्यते ऽभ्यर्च्यते चैव नित्ययुक्तैः स्वकर्मभिः  
०६,०६२।०३९अ द्वापरस्य युगस्यान्ते आदौ कलियुगस्य च  
०६,०६२।०३९च् सात्वतं विधिम् आस्थाय गीतः सङ्कर्षणेन यः  
०६,०६२।०४०अ स एष सर्वासुरमर्त्यलोकम्; समुद्रकक्ष्यान्तरिताः पुरीश् च  
०६,०६२।०४०च् युगे युगे मानुषं चैव वासम्; पुनः पुनः सृजते वासुदेवः  
०६,०६३।००१ दुर्योधन उवाच  
०६,०६३।००१अ वासुदेवो महद् भूतं सर्वलोकेषु कथ्यते  
०६,०६३।००१च् तस्यागमं प्रतिष्ठां च ज्ञातुम् इच्छे पितामह  
०६,०६३।००२ भीष्म उवाच  
०६,०६३।००२अ वासुदेवो महद् भूतं सम्भूतं सह दैवतैः  
०६,०६३।००२च् न परं पुण्डरीकाक्षाद् दृश्यते भरतर्षभ  
०६,०६३।००२द्*०२६३_०१ श्रुतं मे तात रामस्य जामदग्न्यस्य जल्पतः  
०६,०६३।००२द्*०२६३_०२ नारदस्य च देवर्षेः कृष्णद्वैपायनस्य च  
०६,०६३।००२द्*०२६३_०३ असितो देवलश् चापि वालखिल्यास् तपोधनाः  
०६,०६३।००२ए मार्कण्डेयश् च गोविन्दं कथयत्य् अद्भुतं महत्  
०६,०६३।००३अ सर्वभूतानि भूतात्मा महात्मा पुरुषोत्तमः  
०६,०६३।००३च् आपो वायुश् च तेजश् च त्रयम् एतद् अकल्पयत्  
०६,०६३।००४अ स सृष्ट्वा पृथिवीं देवः सर्वलोकेश्वरः प्रभुः  
०६,०६३।००४च् अप्सु वै शयनं चक्रे महात्मा पुरुषोत्तमः  
०६,०६३।००४ए सर्वतोयमयो देवो योगात् सुष्वाप तत्र ह  
०६,०६३।००५अ मुखतः सो ऽग्निम् असृजत् प्राणाद् वायुम् अथापि च  
०६,०६३।००५च् सरस्वतीं च वेदांश् च मनसः ससृजे ऽच्युतः  
०६,०६३।००६अ एष लोकान् ससर्जादौ देवांश् चर्षिगणैः सह  
०६,०६३।००६च् निधनं चैव मृत्युं च प्रजानां प्रभवो ऽव्ययः  
०६,०६३।००७अ एष धर्मश् च धर्मज्ञो वरदः सर्वकामदः  
०६,०६३।००७च् एष कर्ता च कार्यं च पूर्वदेवः स्वयम्प्रभुः  
०६,०६३।००८अ भूतं भव्यं भविष्यच् च पूर्वम् एतद् अकल्पयत्  
०६,०६३।००८च् उभे सन्ध्ये दिशः खं च नियमं च जनार्दनः  
०६,०६३।००९अ ऋषींश् चैव हि गोविन्दस् तपश् चैवानु कल्पयत्  
०६,०६३।००९च् स्रष्टारं जगतश् चापि महात्मा प्रभुर् अव्ययः  
०६,०६३।०१०अ अग्रजं सर्वभूतानां सङ्कर्षणम् अकल्पयत्  
०६,०६३।०१०ब्*०२६४_०१ तस्मान् नारायणो जज्ञे देवदेवः सनातनः  
०६,०६३।०१०ब्*०२६४_०२ नाभौ पद्मं बभूवास्य सर्वलोकस्य सम्भवः  
०६,०६३।०१०ब्*०२६४_०३ तस्मात् पितामहो जातस् तस्माज् जातास् त्व् इमाः प्रजाः  
०६,०६३।०१०च् शेषं चाकल्पयद् देवम् अनन्तम् इति यं विदुः  
०६,०६३।०११अ यो धारयति भूतानि धरां चेमां सपर्वताम्  
०६,०६३।०११च् ध्यानयोगेन विप्राश् च तं वदन्ति महौजसम्  
०६,०६३।०१२अ कर्णस्रोतोद्भवं चापि मधुं नाम महासुरम्  
०६,०६३।०१२च् तम् उग्रम् उग्रकर्माणम् उग्रां बुद्धिं समास्थितम्  
०६,०६३।०१२द्*०२६५_०१ हरन्तं ब्रह्मणो वेदाञ् जघान ब्रह्मणः पिता  
०६,०६३।०१२ए ब्रह्मणो ऽपचितिं कुर्वञ् जघान पुरुषोत्तमः  
०६,०६३।०१३अ तस्य तात वधाद् एव देवदानवमानवाः  
०६,०६३।०१३च् मधुसूदनम् इत्य् आहुर् ऋषयश् च जनार्दनम्  
०६,०६३।०१३ए वराहश् चैव सिंहश् च त्रिविक्रमगतिः प्रभुः  
०६,०६३।०१४अ एष माता पिता चैव सर्वेषां प्राणिनां हरिः  
०६,०६३।०१४च् परं हि पुण्डरीकाक्षान् न भूतं न भविष्यति  
०६,०६३।०१५अ मुखतो ऽसृजद् ब्राह्मणान् बाहुभ्यां क्षत्रियांस् तथा  
०६,०६३।०१५च् वैश्यांश् चाप्य् ऊरुतो राजञ् शूद्रान् पद्भ्यां तथैव च  
०६,०६३।०१५ए तपसा नियतो देवो निधानं सर्वदेहिनाम्  
०६,०६३।०१६अ ब्रह्मभूतम् अमावास्यां पौर्णमास्यां तथैव च  
०६,०६३।०१६च् योगभूतं परिचरन् केशवं महद् आप्नुयात्  
०६,०६३।०१७अ केशवः परमं तेजः सर्वलोकपितामहः  
०६,०६३।०१७च् एवम् आहुर् हृषीकेशं मुनयो वै नराधिप  
०६,०६३।०१८अ एवम् एनं विजानीहि आचार्यं पितरं गुरुम्  
०६,०६३।०१८च् कृष्णो यस्य प्रसीदेत लोकास् तेनाक्षया जिताः  
०६,०६३।०१९अ यश् चैवैनं भयस्थाने केशवं शरणं व्रजेत्  
०६,०६३।०१९च् सदा नरः पठंश् चेदं स्वस्तिमान् स सुखी भवेत्  
०६,०६३।०२०अ ये च कृष्णं प्रपद्यन्ते ते न मुह्यन्ति मानवाः  
०६,०६३।०२०च् भये महति ये मग्नाः पाति नित्यं जनार्दनः  
०६,०६३।०२१अ एतद् युधिष्ठिरो ज्ञात्वा याथातथ्येन भारत  
०६,०६३।०२१च् सर्वात्मना महात्मानं केशवं जगदीश्वरम्  
०६,०६३।०२१ए प्रपन्नः शरणं राजन् योगानाम् ईश्वरं प्रभुम्  
०६,०६४।००१ भीष्म उवाच  
०६,०६४।००१अ शृणु चेदं महाराज ब्रह्मभूतस्तवं मम  
०६,०६४।००१च् ब्रह्मर्षिभिश् च देवैश् च यः पुरा कथितो भुवि  
०६,०६४।००२अ साध्यानाम् अपि देवानां देवदेवेश्वरः प्रभुः  
०६,०६४।००२च् लोकभावनभावज्ञ इति त्वां नारदो ऽब्रवीत्  
०६,०६४।००२ए भूतं भव्यं भविष्यं च मार्कण्डेयो ऽभ्युवाच ह  
०६,०६४।००३अ यज्ञानां चैव यज्ञं त्वां तपश् च तपसाम् अपि  
०६,०६४।००३च् देवानाम् अपि देवं च त्वाम् आह भगवान् भृगुः  
०६,०६४।००३ए पुराणे भैरवं रूपं विष्णो भूतपतेति वै  
०६,०६४।००४अ वासुदेवो वसूनां त्वं शक्रं स्थापयिता तथा  
०६,०६४।००४च् देवदेवो ऽसि देवानाम् इति द्वैपायनो ऽब्रवीत्  
०६,०६४।००५अ पूर्वे प्रजानिसर्गेषु दक्षम् आहुः प्रजापतिम्  
०६,०६४।००५च् स्रष्टारं सर्वभूतानाम् अङ्गिरास् त्वां ततो ऽब्रवीत्  
०६,०६४।००६अ अव्यक्तं ते शरीरोत्थं व्यक्तं ते मनसि स्थितम्  
०६,०६४।००६च् देवा वाक्सम्भवाश् चेति देवलस् त्व् असितो ऽब्रवीत्  
०६,०६४।००७अ शिरसा ते दिवं व्याप्तं बाहुभ्यां पृथिवी धृता  
०६,०६४।००७च् जठरं ते त्रयो लोकाः पुरुषो ऽसि सनातनः  
०६,०६४।००८अ एवं त्वाम् अभिजानन्ति तपसा भाविता नराः  
०६,०६४।००८च् आत्मदर्शनतृप्तानाम् ऋषीणां चापि सत्तमः  
०६,०६४।००९अ राजर्षीणाम् उदाराणाम् आहवेष्व् अनिवर्तिनाम्  
०६,०६४।००९च् सर्वधर्मप्रधानानां त्वं गतिर् मधुसूदन  
०६,०६४।००९द्*०२६६_०१ इति नित्यं योगविद्भिर् भगवान् पुरुषोत्तमः  
०६,०६४।००९द्*०२६६_०२ सनत्कुमारप्रमुखैः स्तूयते ऽभ्यर्च्यते हरिः  
०६,०६४।००९द्*०२६७_०१ एतद् द्वैपायनः प्राह स्तुत्वा वै पुरुषोत्तमम्  
०६,०६४।०१०अ एष ते विस्तरस् तात सङ्क्षेपश् च प्रकीर्तितः  
०६,०६४।०१०च् केशवस्य यथातत्त्वं सुप्रीतो भव केशवे  
०६,०६४।०१०द्*०२६८_०१ पुराणपुरुषस्येह यदर्थं नृषु सम्भवः  
०६,०६४।०११ सञ्जय उवाच  
०६,०६४।०११अ पुण्यं श्रुत्वैतद् आख्यानं महाराज सुतस् तव  
०६,०६४।०११च् केशवं बहु मेने स पाण्डवांश् च महारथान्  
०६,०६४।०१२अ तम् अब्रवीन् महाराज भीष्मः शान्तनवः पुनः  
०६,०६४।०१२च् माहात्म्यं ते श्रुतं राजन् केशवस्य महात्मनः  
०६,०६४।०१२द्*०२६९_०१ अर्जुनस्य माहात्म्यं हि कथितं तत्त्वतो मया  
०६,०६४।०१२द्*०२६९_०२ न जेष्यामि महायुद्धे विचरन्तं नरं क्व चित्  
०६,०६४।०१२द्*०२६९_०३ नारायणं च सङ्ग्रामे अवध्यौ तौ यतः स्मृतौ  
०६,०६४।०१२द्*०२६९_०४ धर्मराजश् च भीमश् च माद्रीपुत्रश् च पाण्डवौ  
०६,०६४।०१२द्*०२६९_०५ एते ऽप्य् अवध्याः कथिताः पुराणे परमर्षिणा  
०६,०६४।०१३अ नरस्य च यथातत्त्वं यन् मां त्वं परिपृच्छसि  
०६,०६४।०१३च् यदर्थं नृषु सम्भूतौ नरनारायणाव् उभौ  
०६,०६४।०१४अ अवध्यौ च यथा वीरौ संयुगेष्व् अपराजितौ  
०६,०६४।०१४च् यथा च पाण्डवा राजन्न् अगम्या युधि कस्य चित्  
०६,०६४।०१५अ प्रीतिमान् हि दृढं कृष्णः पाण्डवेषु यशस्विषु  
०६,०६४।०१५च् तस्माद् ब्रवीमि राजेन्द्र शमो भवतु पाण्डवैः  
०६,०६४।०१६अ पृथिवीं भुङ्क्ष्व सहितो भ्रातृभिर् बलिभिर् वशी  
०६,०६४।०१६च् नरनारायणौ देवाव् अवज्ञाय नशिष्यसि  
०६,०६४।०१६द्*०२७०_०१ न चेत् कर्तासि वचनं सन्दिग्धं न तरिष्यसि  
०६,०६४।०१७अ एवम् उक्त्वा तव पिता तूष्णीम् आसीद् विशां पते  
०६,०६४।०१७च् व्यसर्जयच् च राजानं शयनं च विवेश ह  
०६,०६४।०१८अ राजापि शिबिरं प्रायात् प्रणिपत्य महात्मने  
०६,०६४।०१८च् शिश्ये च शयने शुभ्रे तां रात्रिं भरतर्षभ  
०६,०६५।००१ सञ्जय उवाच  
०६,०६५।००१अ व्युषितायां च शर्वर्याम् उदिते च दिवाकरे  
०६,०६५।००१च् उभे सेने महाराज युद्धायैव समीयतुः  
०६,०६५।००१द्*०२७१_०१ तस्यां रात्र्यां व्यतीतायां निर्ययुः कुरुपुङ्गवाः  
०६,०६५।००१द्*०२७१_०२ पुरस्कृत्य महात्मानं भीष्मं शान्तनवं युधि  
०६,०६५।००२अ अभ्यधावंश् च सङ्क्रुद्धाः परस्परजिगीषवः  
०६,०६५।००२च् ते सर्वे सहिता युद्धे समालोक्य परस्परम्  
०६,०६५।००३अ पाण्डवा धार्तराष्ट्राश् च राजन् दुर्मन्त्रिते तव  
०६,०६५।००३च् व्यूहौ च व्यूह्य संरब्धाः सम्प्रयुद्धाः प्रहारिणः  
०६,०६५।००४अ अरक्षन् मकरव्यूहं भीष्मो राजन् समन्ततः  
०६,०६५।००४च् तथैव पाण्डवा राजन्न् अरक्षन् व्यूहम् आत्मनः  
०६,०६५।००४द्*०२७२_०१ अजातशत्रुः शत्रूणां मनांसि समकम्पयत्  
०६,०६५।००४द्*०२७२_०२ श्येनवद् व्यूह्य तं व्यूहं धौम्यस्य वचनात् स्वयम्  
०६,०६५।००४द्*०२७२_०३ स हि तस्य सुविज्ञात अग्निचित्येषु भारत  
०६,०६५।००४द्*०२७२_०४ मकरस् तु महाव्यूहस् तव पुत्रस्य धीमतः  
०६,०६५।००४द्*०२७२_०५ स्वयं सर्वेण सैन्येन द्रोणेनानुमतस् तदा  
०६,०६५।००४द्*०२७२_०६ यथाव्यूहं शान्तनवः सो ऽन्ववर्तत तत् पुनः  
०६,०६५।००५अ स निर्ययौ रथानीकं पिता देवव्रतस् तव  
०६,०६५।००५च् महता रथवंशेन संवृतो रथिनां वरः  
०६,०६५।००६अ इतरेतरम् अन्वीयुर् यथाभागम् अवस्थिताः  
०६,०६५।००६च् रथिनः पत्तयश् चैव दन्तिनः सादिनस् तथा  
०६,०६५।००७अ तान् दृष्ट्वा प्रोद्यतान् सङ्ख्ये पाण्डवाश् च यशस्विनः  
०६,०६५।००७च् श्येनेन व्यूहराजेन तेनाजय्येन संयुगे  
०६,०६५।००८अ अशोभत मुखे तस्य भीमसेनो महाबलः  
०६,०६५।००८च् नेत्रे शिखण्डी दुर्धर्षो धृष्टद्युम्नश् च पार्षतः  
०६,०६५।००९अ शीर्षं तस्याभवद् वीरः सात्यकिः सत्यविक्रमः  
०६,०६५।००९च् विधुन्वन् गाण्डिवं पार्थो ग्रीवायाम् अभवत् तदा  
०६,०६५।०१०अ अक्षौहिण्या समग्रा या वामपक्षो ऽभवत् तदा  
०६,०६५।०१०च् महात्मा द्रुपदः श्रीमान् सह पुत्रेण संयुगे  
०६,०६५।०११अ दक्षिणश् चाभवत् पक्षः कैकेयो ऽक्षौहिणीपतिः  
०६,०६५।०११च् पृष्ठतो द्रौपदेयाश् च सौभद्रश् चापि वीर्यवान्  
०६,०६५।०१२अ पृष्ठे समभवच् छ्रीमान् स्वयं राजा युधिष्ठिरः  
०६,०६५।०१२च् भ्रातृभ्यां सहितो धीमान् यमाभ्यां चारुविक्रमः  
०६,०६५।०१३अ प्रविश्य तु रणे भीमो मकरं मुखतस् तदा  
०६,०६५।०१३च् भीष्मम् आसाद्य सङ्ग्रामे छादयाम् आस सायकैः  
०६,०६५।०१४अ ततो भीष्मो महास्त्राणि पातयाम् आस भारत  
०६,०६५।०१४च् मोहयन् पाण्डुपुत्राणां व्यूढं सैन्यं महाहवे  
०६,०६५।०१५अ सम्मुह्यति तदा सैन्ये त्वरमाणो धनञ्जयः  
०६,०६५।०१५च् भीष्मं शरसहस्रेण विव्याध रणमूर्धनि  
०६,०६५।०१६अ परिसंवार्य चास्त्राणि भीष्ममुक्तानि संयुगे  
०६,०६५।०१६च् स्वेनानीकेन हृष्टेन युद्धाय समवस्थितः  
०६,०६५।०१७अ ततो दुर्योधनो राजा भारद्वाजम् अभाषत  
०६,०६५।०१७च् पूर्वं दृष्ट्वा वधं घोरं बलस्य बलिनां वरः  
०६,०६५।०१७ए भ्रातॄणां च वधं युद्धे स्मरमाणो महारथः  
०६,०६५।०१८अ आचार्य सततं त्वं हि हितकामो ममानघ  
०६,०६५।०१८च् वयं हि त्वां समाश्रित्य भीष्मं चैव पितामहम्  
०६,०६५।०१९अ देवान् अपि रणे जेतुं प्रार्थयामो न संशयः  
०६,०६५।०१९च् किम् उ पाण्डुसुतान् युद्धे हीनवीर्यपराक्रमान्  
०६,०६५।०१९द्*०२७३_०१ स तथा कुरु भद्रं ते यथा वध्यन्ति पाण्डवाः  
०६,०६५।०२०अ एवम् उक्तस् ततो द्रोणस् तव पुत्रेण मारिष  
०६,०६५।०२०ब्*०२७४_०१ उवाच तत्र राजानं सङ्क्रुद्ध इव निःश्वसन्  
०६,०६५।०२०ब्*०२७४_०२ बालिशस् त्वं न जानीषे पाण्डवानां पराक्रमम्  
०६,०६५।०२०ब्*०२७४_०३ न शक्या हि यथा जेतुं पाण्डवा हि महाबलाः  
०६,०६५।०२०ब्*०२७४_०४ यथाबलं यथावीर्यं कर्म कुर्याम् अहं हि ते  
०६,०६५।०२०ब्*०२७४_०५ इत्य् उक्त्वा ते सुतं राजन्न् अभ्यपद्यत वाहिनीम्  
०६,०६५।०२०च् अभिनत् पाण्डवानीकं प्रेक्षमाणस्य सात्यकेः  
०६,०६५।०२१अ सात्यकिस् तु तदा द्रोणं वारयाम् आस भारत  
०६,०६५।०२१च् ततः प्रववृते युद्धं तुमुलं लोमहर्षणम्  
०६,०६५।०२२अ शैनेयं तु रणे क्रुद्धो भारद्वाजः प्रतापवान्  
०६,०६५।०२२च् अविध्यन् निशितैर् बाणैर् जत्रुदेशे हसन्न् इव  
०६,०६५।०२३अ भीमसेनस् ततः क्रुद्धो भारद्वाजम् अविध्यत  
०६,०६५।०२३च् संरक्षन् सात्यकिं राजन् द्रोणाच् छस्त्रभृतां वरात्  
०६,०६५।०२४अ ततो द्रोणश् च भीष्मश् च तथा शल्यश् च मारिष  
०६,०६५।०२४च् भीमसेनं रणे क्रुद्धाश् छादयां चक्रिरे शरैः  
०६,०६५।०२५अ तत्राभिमन्युः सङ्क्रुद्धो द्रौपदेयाश् च मारिष  
०६,०६५।०२५च् विव्यधुर् निशितैर् बाणैः सर्वांस् तान् उद्यतायुधान्  
०६,०६५।०२६अ भीष्मद्रोणौ च सङ्क्रुद्धाव् आपतन्तौ महाबलौ  
०६,०६५।०२६च् प्रत्युद्ययौ शिखण्डी तु महेष्वासो महाहवे  
०६,०६५।०२७अ प्रगृह्य बलवद् वीरो धनुर् जलदनिस्वनम्  
०६,०६५।०२७च् अभ्यवर्षच् छरैस् तूर्णं छादयानो दिवाकरम्  
०६,०६५।०२८अ शिखण्डिनं समासाद्य भरतानां पितामहः  
०६,०६५।०२८च् अवर्जयत सङ्ग्रामे स्त्रीत्वं तस्यानुसंस्मरन्  
०६,०६५।०२९अ ततो द्रोणो महाराज अभ्यद्रवत तं रणे  
०६,०६५।०२९च् रक्षमाणस् ततो भीष्मं तव पुत्रेण चोदितः  
०६,०६५।०३०अ शिखण्डी तु समासाद्य द्रोणं शस्त्रभृतां वरम्  
०६,०६५।०३०च् अवर्जयत सङ्ग्रामे युगान्ताग्निम् इवोल्बणम्  
०६,०६५।०३१अ ततो बलेन महता पुत्रस् तव विशां पते  
०६,०६५।०३१च् जुगोप भीष्मम् आसाद्य प्रार्थयानो महद् यशः  
०६,०६५।०३२अ तथैव पाण्डवा राजन् पुरस्कृत्य धनञ्जयम्  
०६,०६५।०३२च् भीष्मम् एवाभ्यवर्तन्त जये कृत्वा दृढां मतिम्  
०६,०६५।०३३अ तद् युद्धम् अभवद् घोरं देवानां दानवैर् इव  
०६,०६५।०३३च् जयं च काङ्क्षतां नित्यं यशश् च परमाद्भुतम्  
०६,०६६।००१ सञ्जय उवाच  
०६,०६६।००१अ अकरोत् तुमुलं युद्धं भीष्मः शान्तनवस् तदा  
०६,०६६।००१च् भीमसेनभयाद् इच्छन् पुत्रांस् तारयितुं तव  
०६,०६६।००२अ पूर्वाह्णे तन् महारौद्रं राज्ञां युद्धम् अवर्तत  
०६,०६६।००२च् कुरूणां पाण्डवानां च मुख्यशूरविनाशनम्  
०६,०६६।००३अ तस्मिन्न् आकुलसङ्ग्रामे वर्तमाने महाभये  
०६,०६६।००३च् अभवत् तुमुलः शब्दः संस्पृशन् गगनं महत्  
०६,०६६।००४अ नदद्भिश् च महानागैर् हेषमाणैश् च वाजिभिः  
०६,०६६।००४च् भेरीशङ्खनिनादैश् च तुमुलः समपद्यत  
०६,०६६।००५अ युयुत्सवस् ते विक्रान्ता विजयाय महाबलाः  
०६,०६६।००५च् अन्योन्यम् अभिगर्जन्तो गोष्ठेष्व् इव महर्षभाः  
०६,०६६।००६अ शिरसां पात्यमानानां समरे निशितैः शरैः  
०६,०६६।००६च् अश्मवृष्टिर् इवाकाशे बभूव भरतर्षभ  
०६,०६६।००७अ कुण्डलोष्णीषधारीणि जातरूपोज्ज्वलानि च  
०६,०६६।००७च् पतितानि स्म दृश्यन्ते शिरांसि भरतर्षभ  
०६,०६६।००८अ विशिखोन्मथितैर् गात्रैर् बाहुभिश् च सकार्मुकैः  
०६,०६६।००८च् सहस्ताभरणैश् चान्यैर् अभवच् छादिता मही  
०६,०६६।००९अ कवचोपहितैर् गात्रैर् हस्तैश् च समलङ्कृतैः  
०६,०६६।००९च् मुखैश् च चन्द्रसङ्काशै रक्तान्तनयनैः शुभैः  
०६,०६६।०१०अ गजवाजिमनुष्याणां सर्वगात्रैश् च भूपते  
०६,०६६।०१०च् आसीत् सर्वा समाकीर्णा मुहूर्तेन वसुन्धरा  
०६,०६६।०११अ रजोमेघैश् च तुमुलैः शस्त्रविद्युत्प्रकाशितैः  
०६,०६६।०११च् आयुधानां च निर्घोषः स्तनयित्नुसमो ऽभवत्  
०६,०६६।०१२अ स सम्प्रहारस् तुमुलः कटुकः शोणितोदकः  
०६,०६६।०१२च् प्रावर्तत कुरूणां च पाण्डवानां च भारत  
०६,०६६।०१३अ तस्मिन् महाभये घोरे तुमुले लोमहर्षणे  
०६,०६६।०१३च् ववर्षुः शरवर्षाणि क्षत्रिया युद्धदुर्मदाः  
०६,०६६।०१४अ क्रोशन्ति कुञ्जरास् तत्र शरवर्षप्रतापिताः  
०६,०६६।०१४च् तावकानां परेषां च संयुगे भरतोत्तम  
०६,०६६।०१४द्*०२७५_०१ संरब्धानां च वीराणां धीराणाम् अमितौजसाम्  
०६,०६६।०१४द्*०२७५_०२ धनुर्ज्यातलशब्देन न प्राज्ञायत किं चन  
०६,०६६।०१४द्*०२७५_०३ उत्थितेषु कबन्धेषु सर्वतः शोणितोदके  
०६,०६६।०१४द्*०२७५_०४ समरे पर्यधावन्त नृपा रिपुवधोद्यताः  
०६,०६६।०१४द्*०२७५_०५ शरशक्तिगदाभिस् ते खड्गैश् चामिततेजसः  
०६,०६६।०१४द्*०२७५_०६ निजघ्नुः समरे शूरास् ते ऽन्योन्यं च परन्तप  
०६,०६६।०१४द्*०२७५_०७ बभ्रमुः कुञ्जराश् चात्र शरैर् विद्धा निरङ्कुशाः  
०६,०६६।०१४ए अश्वाश् च पर्यधावन्त हतारोहा दिशो दश  
०६,०६६।०१५अ उत्पत्य निपतन्त्य् अन्ये शरघातप्रपीडिताः  
०६,०६६।०१५च् तावकानां परेषां च योधानां भरतर्षभ  
०६,०६६।०१५द्*०२७६_०१ बहूनाम् उत्तमाङ्गानां कार्मुकाणां तथैव च  
०६,०६६।०१५द्*०२७६_०२ गदानां परिघाणां च हस्तानां चोरुभिः सह  
०६,०६६।०१५द्*०२७६_०३ पादानां भूषणानां च केयूराणां च सङ्घशः  
०६,०६६।०१५द्*०२७६_०४ राशयः स्म प्रदृश्यन्ते भीष्मभीमपराक्रमे  
०६,०६६।०१६अ अश्वानां कुञ्जराणां च रथानां चातिवर्तताम्  
०६,०६६।०१६च् सङ्घाताः स्म प्रदृश्यन्ते तत्र तत्र विशां पते  
०६,०६६।०१७अ गदाभिर् असिभिः प्रासैर् बाणैश् च नतपर्वभिः  
०६,०६६।०१७च् जघ्नुः परस्परं तत्र क्षत्रियाः कालचोदिताः  
०६,०६६।०१८अ अपरे बाहुभिर् वीरा नियुद्धकुशला युधि  
०६,०६६।०१८च् बहुधा समसज्जन्त आयसैः परिघैर् इव  
०६,०६६।०१९अ मुष्टिभिर् जानुभिश् चैव तलैश् चैव विशां पते  
०६,०६६।०१९च् अन्योन्यं जघ्निरे वीरास् तावकाः पाण्डवैः सह  
०६,०६६।०१९द्*०२७७_०१ पतितैः पात्यमानैश् च विचेष्टद्भिश् च भूतले  
०६,०६६।०१९द्*०२७७_०२ घोरम् आयोधनं जज्ञे तत्र तत्र जनेश्वर  
०६,०६६।०१९द्*०२७८_०१ दुर्योधनमते घोरे अक्षद्यूताभिदेवने  
०६,०६६।०१९द्*०२७८_०२ भीष्मे युधि पराक्रान्ते भीमसेनेन भारत  
०६,०६६।०१९द्*०२७८_०३ प्रावर्तत नदी घोरा शोणितौघतरङ्गिणी  
०६,०६६।०१९द्*०२७८_०४ मध्ये च महती सेना केशशैवलशाद्वला  
०६,०६६।०१९द्*०२७८_०५ हतारोहा हया राजन् रथिनो विरथा अपि  
०६,०६६।०१९द्*०२७८_०६ विचेरुस् तत्र सङ्ग्रामे निस्त्रिंशवरधारिणः  
०६,०६६।०२०अ विरथा रथिनश् चात्र निस्त्रिंशवरधारिणः  
०६,०६६।०२०च् अन्योन्यम् अभिधावन्त परस्परवधैषिणः  
०६,०६६।०२१अ ततो दुर्योधनो राजा कलिङ्गैर् बहुभिर् वृतः  
०६,०६६।०२१च् पुरस्कृत्य रणे भीष्मं पाण्डवान् अभ्यवर्तत  
०६,०६६।०२२अ तथैव पाण्डवाः सर्वे परिवार्य वृकोदरम्  
०६,०६६।०२२च् भीष्मम् अभ्यद्रवन् क्रुद्धा रणे रभसवाहनाः  
०६,०६७।००१ सञ्जय उवाच  
०६,०६७।००१अ दृष्ट्वा भीष्मेण संसक्तान् भ्रातॄन् अन्यांश् च पार्थिवान्  
०६,०६७।००१च् तम् अभ्यधावद् गाङ्गेयम् उद्यतास्त्रो धनञ्जयः  
०६,०६७।००२अ पाञ्चजन्यस्य निर्घोषं धनुषो गाण्डिवस्य च  
०६,०६७।००२च् ध्वजं च दृष्ट्वा पार्थस्य सर्वान् नो भयम् आविशत्  
०६,०६७।००२द्*०२७९_०१ सिंहलाङ्गूलम् आकाशे ज्वलन्तम् इव पर्वतम्  
०६,०६७।००३अ असज्जमानं वृक्षेषु धूमकेतुम् इवोत्थितम्  
०६,०६७।००३च् बहुवर्णं च चित्रं च दिव्यं वानरलक्षणम्  
०६,०६७।००३ए अपश्याम महाराज ध्वजं गाण्डिवधन्वनः  
०६,०६७।००४अ विद्युतं मेघमध्यस्थां भ्राजमानाम् इवाम्बरे  
०६,०६७।००४च् ददृशुर् गाण्डिवं योधा रुक्मपृष्ठं महारथे  
०६,०६७।००५अ अशुश्रुम भृशं चास्य शक्रस्येवाभिगर्जतः  
०६,०६७।००५च् सुघोरं तलयोः शब्दं निघ्नतस् तव वाहिनीम्  
०६,०६७।००६अ चण्डवातो यथा मेघः सविद्युत्स्तनयित्नुमान्  
०६,०६७।००६च् दिशः सम्प्लावयन् सर्वाः शरवर्षैः समन्ततः  
०६,०६७।००७अ अभ्यधावत गाङ्गेयं भैरवास्त्रो धनञ्जयः  
०६,०६७।००७च् दिशं प्राचीं प्रतीचीं च न जानीमो ऽस्त्रमोहिताः  
०६,०६७।००८अ कान्दिग्भूताः श्रान्तपत्रा हतास्त्रा हतचेतसः  
०६,०६७।००८च् अन्योन्यम् अभिसंश्लिष्य योधास् ते भरतर्षभ  
०६,०६७।००९अ भीष्मम् एवाभिलीयन्त सह सर्वैस् तवात्मजैः  
०६,०६७।००९च् तेषाम् आर्तायनम् अभूद् भीष्मः शन्तनवो रणे  
०६,०६७।०१०अ समुत्पतन्त वित्रस्ता रथेभ्यो रथिनस् तदा  
०६,०६७।०१०च् सादिनश् चाश्वपृष्ठेभ्यो भूमौ चापि पदातयः  
०६,०६७।०१०द्*०२८०_०१ गजेभ्यो गजयोधाश् च वित्रस्ता भयमोहिताः  
०६,०६७।०१०द्*०२८०_०२ विह्वलाः प्रत्यदृश्यन्त न जानन्ति दिशो नृप  
०६,०६७।०११अ श्रुत्वा गाण्डीवनिर्घोषं विस्फूर्जितम् इवाशनेः  
०६,०६७।०११च् सर्वसैन्यानि भीतानि व्यवलीयन्त भारत  
०६,०६७।०१२अ अथ काम्बोजमुख्यैस् तु बृहद्भिः शीघ्रगामिभिः  
०६,०६७।०१२च् गोपानां बहुसाहस्रैर् बलैर् गोवासनो वृतः  
०६,०६७।०१२द्*०२८१_०१ ततः काम्बोजमुख्याश् च ते हंसपथकर्णिकाः  
०६,०६७।०१२द्*०२८१_०२ गोपासनबलौघाश् च गोपासनपतिस् तथा  
०६,०६७।०१३अ मद्रसौवीरगान्धारैस् त्रिगर्तैश् च विशां पते  
०६,०६७।०१३च् सर्वकालिङ्गमुख्यैश् च कलिङ्गाधिपतिर् वृतः  
०६,०६७।०१४अ नागा नरगणौघाश् च दुःशासनपुरःसराः  
०६,०६७।०१४च् जयद्रथश् च नृपतिः सहितः सर्वराजभिः  
०६,०६७।०१५अ हयारोहवराश् चैव तव पुत्रेण चोदिताः  
०६,०६७।०१५च् चतुर्दश सहस्राणि सौबलं पर्यवारयन्  
०६,०६७।०१६अ ततस् ते सहिताः सर्वे विभक्तरथवाहनाः  
०६,०६७।०१६च् पाण्डवान् समरे जग्मुस् तावका भरतर्षभ  
०६,०६७।०१६द्*०२८२_०१ चेदिकाशिपदातैश् च रथैः पाञ्चालसृञ्जयैः  
०६,०६७।०१६द्*०२८२_०२ पाण्डवाः सहिताः सर्वे धृष्टद्युम्नपुरोगमाः  
०६,०६७।०१६द्*०२८२_०३ तावकान् समरे जग्मुर् धर्मपुत्रेण चोदिताः  
०६,०६७।०१७अ रथिभिर् वारणैर् अश्वैः पदातैश् च समीरितम्  
०६,०६७।०१७च् घोरम् आयोधनं जज्ञे महाभ्रसदृशं रजः  
०६,०६७।०१८अ तोमरप्रासनाराचगजाश्वरथयोधिनाम्  
०६,०६७।०१८च् बलेन महता भीष्मः समसज्जत् किरीटिना  
०६,०६७।०१९अ आवन्त्यः काशिराजेन भीमसेनेन सैन्धवः  
०६,०६७।०१९च् अजातशत्रुर् मद्राणाम् ऋषभेण यशस्विना  
०६,०६७।०१९ए सहपुत्रः सहामात्यः शल्येन समसज्जत  
०६,०६७।०२०अ विकर्णः सहदेवेन चित्रसेनः शिखण्डिना  
०६,०६७।०२०च् मत्स्या दुर्योधनं जग्मुः शकुनिं च विशां पते  
०६,०६७।०२१अ द्रुपदश् चेकितानश् च सात्यकिश् च महारथः  
०६,०६७।०२१च् द्रोणेन समसज्जन्त सपुत्रेण महात्मना  
०६,०६७।०२१ए कृपश् च कृतवर्मा च धृष्टकेतुम् अभिद्रुतौ  
०६,०६७।०२२अ एवं प्रजविताश्वानि भ्रान्तनागरथानि च  
०६,०६७।०२२च् सैन्यानि समसज्जन्त प्रयुद्धानि समन्ततः  
०६,०६७।०२३अ निरभ्रे विद्युतस् तीव्रा दिशश् च रजसावृताः  
०६,०६७।०२३च् प्रादुरासन् महोल्काश् च सनिर्घाता विशां पते  
०६,०६७।०२४अ प्रववौ च महावातः पांसुवर्षं पपात च  
०६,०६७।०२४च् नभस्य् अन्तर्दधे सूर्यः सैन्येन रजसावृतः  
०६,०६७।०२५अ प्रमोहः सर्वसत्त्वानाम् अतीव समपद्यत  
०६,०६७।०२५ब्*०२८३_०१ प्रकाशं चक्रुर् आकाश उद्यतासिभिर् उत्तमैः  
०६,०६७।०२५च् रजसा चाभिभूतानाम् अस्त्रजालैश् च तुद्यताम्  
०६,०६७।०२६अ वीरबाहुविसृष्टानां सर्वावरणभेदिनाम्  
०६,०६७।०२६च् सङ्घातः शरजालानां तुमुलः समपद्यत  
०६,०६७।०२७अ प्रकाशं चक्रुर् आकाशम् उद्यतानि भुजोत्तमैः  
०६,०६७।०२७च् नक्षत्रविमलाभानि शस्त्राणि भरतर्षभ  
०६,०६७।०२८अ आर्षभाणि विचित्राणि रुक्मजालावृतानि च  
०६,०६७।०२८च् सम्पेतुर् दिक्षु सर्वासु चर्माणि भरतर्षभ  
०६,०६७।०२९अ सूर्यवर्णैश् च निस्त्रिंशैः पात्यमानानि सर्वशः  
०६,०६७।०२९च् दिक्षु सर्वास्व् अदृश्यन्त शरीराणि शिरांसि च  
०६,०६७।०३०अ भग्नचक्राक्षनीडाश् च निपातितमहाध्वजाः  
०६,०६७।०३०च् हताश्वाः पृथिवीं जग्मुस् तत्र तत्र महारथाः  
०६,०६७।०३१अ परिपेतुर् हयाश् चात्र के चिच् छस्त्रकृतव्रणाः  
०६,०६७।०३१च् रथान् विपरिकर्षन्तो हतेषु रथयोधिषु  
०६,०६७।०३२अ शराहता भिन्नदेहा बद्धयोक्त्रा हयोत्तमाः  
०६,०६७।०३२च् युगानि पर्यकर्षन्त तत्र तत्र स्म भारत  
०६,०६७।०३३अ अदृश्यन्त ससूताश् च साश्वाः सरथयोधिनः  
०६,०६७।०३३च् एकेन बलिना राजन् वारणेन हता रथाः  
०६,०६७।०३४अ गन्धहस्तिमदस्रावम् आघ्राय बहवो रणे  
०६,०६७।०३४च् सन्निपाते बलौघानां वीतम् आददिरे गजाः  
०६,०६७।०३५अ सतोमरमहामात्रैर् निपतद्भिर् गतासुभिः  
०६,०६७।०३५च् बभूवायोधनं छन्नं नाराचाभिहतैर् गजैः  
०६,०६७।०३६अ सन्निपाते बलौघानां प्रेषितैर् वरवारणैः  
०६,०६७।०३६च् निपेतुर् युधि सम्भग्नाः सयोधाः सध्वजा रथाः  
०६,०६७।०३७अ नागराजोपमैर् हस्तैर् नागैर् आक्षिप्य संयुगे  
०६,०६७।०३७च् व्यदृश्यन्त महाराज सम्भग्ना रथकूबराः  
०६,०६७।०३८अ विशीर्णरथजालाश् च केशेष्व् आक्षिप्य दन्तिभिः  
०६,०६७।०३८च् द्रुमशाखा इवाविध्य निष्पिष्टा रथिनो रणे  
०६,०६७।०३९अ रथेषु च रथान् युद्धे संसक्तान् वरवारणाः  
०६,०६७।०३९च् विकर्षन्तो दिशः सर्वाः सम्पेतुः सर्वशब्दगाः  
०६,०६७।०४०अ तेषां तथा कर्षतां च गजानां रूपम् आबभौ  
०६,०६७।०४०च् सरःसु नलिनीजालं विषक्तम् इव कर्षताम्  
०६,०६७।०४१अ एवं सञ्छादितं तत्र बभूवायोधनं महत्  
०६,०६७।०४१च् सादिभिश् च पदातैश् च सध्वजैश् च महारथैः  
०६,०६८।००१ सञ्जय उवाच  
०६,०६८।००१अ शिखण्डी सह मत्स्येन विराटेन विशां पते  
०६,०६८।००१च् भीष्मम् आशु महेष्वासम् आससाद सुदुर्जयम्  
०६,०६८।००२अ द्रोणं कृपं विकर्णं च महेष्वासान् महाबलान्  
०६,०६८।००२च् राज्ञश् चान्यान् रणे शूरान् बहून् आर्छद् धनञ्जयः  
०६,०६८।००३अ सैन्धवं च महेष्वासं सामात्यं सह बन्धुभिः  
०६,०६८।००३च् प्राच्यांश् च दाक्षिणात्यांश् च भूमिपान् भूमिपर्षभ  
०६,०६८।००४अ पुत्रं च ते महेष्वासं दुर्योधनम् अमर्षणम्  
०६,०६८।००४च् दुःसहं चैव समरे भीमसेनो ऽभ्यवर्तत  
०६,०६८।००५अ सहदेवस् तु शकुनिम् उलूकं च महारथम्  
०६,०६८।००५च् पितापुत्रौ महेष्वासाव् अभ्यवर्तत दुर्जयौ  
०६,०६८।००६अ युधिष्ठिरो महाराज गजानीकं महारथः  
०६,०६८।००६च् समवर्तत सङ्ग्रामे पुत्रेण निकृतस् तव  
०६,०६८।००७अ माद्रीपुत्रस् तु नकुलः शूरः सङ्क्रन्दनो युधि  
०६,०६८।००७च् त्रिगर्तानां रथोदारैः समसज्जत पाण्डवः  
०६,०६८।००८अ अभ्यवर्तन्त दुर्धर्षाः समरे शाल्वकेकयान्  
०६,०६८।००८ब्*०२८४_०१ नाकुलिश् च शतानीकः समरे रथपुङ्गवः  
०६,०६८।००८च् सात्यकिश् चेकितानश् च सौभद्रश् च महारथः  
०६,०६८।००९अ धृष्टकेतुश् च समरे राक्षसश् च घटोत्कचः  
०६,०६८।००९च् पुत्राणां ते रथानीकं प्रत्युद्याताः सुदुर्जयाः  
०६,०६८।०१०अ सेनापतिर् अमेयात्मा धृष्टद्युम्नो महाबलः  
०६,०६८।०१०च् द्रोणेन समरे राजन् समियायेन्द्रकर्मणा  
०६,०६८।०११अ एवम् एते महेष्वासास् तावकाः पाण्डवैः सह  
०६,०६८।०११च् समेत्य समरे शूराः सम्प्रहारं प्रचक्रिरे  
०६,०६८।०१२अ मध्यन्दिनगते सूर्ये नभस्य् आकुलतां गते  
०६,०६८।०१२च् कुरवः पाण्डवेयाश् च निजघ्नुर् इतरेतरम्  
०६,०६८।०१३अ ध्वजिनो हेमचित्राङ्गा विचरन्तो रणाजिरे  
०६,०६८।०१३च् सपताका रथा रेजुर् वैयाघ्रपरिवारणाः  
०६,०६८।०१४अ समेतानां च समरे जिगीषूणां परस्परम्  
०६,०६८।०१४च् बभूव तुमुलः शब्दः सिंहानाम् इव नर्दताम्  
०६,०६८।०१५अ तत्राद्भुतम् अपश्याम सम्प्रहारं सुदारुणम्  
०६,०६८।०१५च् यम् अकुर्वन् रणे वीराः सृञ्जयाः कुरुभिः सह  
०६,०६८।०१६अ नैव खं न दिशो राजन् न सूर्यं शत्रुतापन  
०६,०६८।०१६च् विदिशो वाप्य् अपश्याम शरैर् मुक्तैः समन्ततः  
०६,०६८।०१७अ शक्तीनां विमलाग्राणां तोमराणां तथास्यताम्  
०६,०६८।०१७च् निस्त्रिंशानां च पीतानां नीलोत्पलनिभाः प्रभाः  
०६,०६८।०१८अ कवचानां विचित्राणां भूषणानां प्रभास् तथा  
०६,०६८।०१८च् खं दिशः प्रदिशश् चैव भासयाम् आसुर् ओजसा  
०६,०६८।०१८द्*०२८५_०१ वपुर्भिश् च नरेन्द्राणां चन्द्रसूर्यसमप्रभैः  
०६,०६८।०१८ए विरराज तदा राजंस् तत्र तत्र रणाङ्गणम्  
०६,०६८।०१९अ रथसिंहासनव्याघ्राः समायान्तश् च संयुगे  
०६,०६८।०१९च् विरेजुः समरे राजन् ग्रहा इव नभस्तले  
०६,०६८।०२०अ भीष्मस् तु रथिनां श्रेष्ठो भीमसेनं महाबलम्  
०६,०६८।०२०च् अवारयत सङ्क्रुद्धः सर्वसैन्यस्य पश्यतः  
०६,०६८।०२१अ ततो भीष्मविनिर्मुक्ता रुक्मपुङ्खाः शिलाशिताः  
०६,०६८।०२१च् अभ्यघ्नन् समरे भीमं तैलधौताः सुतेजनाः  
०६,०६८।०२२अ तस्य शक्तिं महावेगां भीमसेनो महाबलः  
०६,०६८।०२२च् क्रुद्धाशीविषसङ्काशां प्रेषयाम् आस भारत  
०६,०६८।०२३अ ताम् आपतन्तीं सहसा रुक्मदण्डां दुरासदाम्  
०६,०६८।०२३च् चिच्छेद समरे भीष्मः शरैः सन्नतपर्वभिः  
०६,०६८।०२४अ ततो ऽपरेण भल्लेन पीतेन निशितेन च  
०६,०६८।०२४च् कार्मुकं भीमसेनस्य द्विधा चिच्छेद भारत  
०६,०६८।०२४द्*०२८६_०१ अपास्य तु धनुश् छिन्नं भीमसेनो महाबलः  
०६,०६८।०२४द्*०२८६_०२ शरैर् बहुभिर् आनर्छद् भीष्मं शान्तनवं युधि  
०६,०६८।०२५अ सात्यकिस् तु ततस् तूर्णं भीष्मम् आसाद्य संयुगे  
०६,०६८।०२५ब्*०२८७_०१ आकर्णप्रहितैस् तीक्ष्णैर् निशितैस् तिग्मतेजनैः  
०६,०६८।०२५च् शरैर् बहुभिर् आनर्छत् पितरं ते जनेश्वर  
०६,०६८।०२६अ ततः सन्धाय वै तीक्ष्णं शरं परमदारुणम्  
०६,०६८।०२६च् वार्ष्णेयस्य रथाद् भीष्मः पातयाम् आस सारथिम्  
०६,०६८।०२७अ तस्याश्वाः प्रद्रुता राजन् निहते रथसारथौ  
०६,०६८।०२७च् तेन तेनैव धावन्ति मनोमारुतरंहसः  
०६,०६८।०२८अ ततः सर्वस्य सैन्यस्य निस्वनस् तुमुलो ऽभवत्  
०६,०६८।०२८च् हाहाकारश् च सञ्जज्ञे पाण्डवानां महात्मनाम्  
०६,०६८।०२९अ अभिद्रवत गृह्णीत हयान् यच्छत धावत  
०६,०६८।०२९च् इत्य् आसीत् तुमुलः शब्दो युयुधानरथं प्रति  
०६,०६८।०३०अ एतस्मिन्न् एव काले तु भीष्मः शान्तनवः पुनः  
०६,०६८।०३०च् व्यहनत् पाण्डवीं सेनाम् आसुरीम् इव वृत्रहा  
०६,०६८।०३१अ ते वध्यमाना भीष्मेण पाञ्चालाः सोमकैः सह  
०६,०६८।०३१च् आर्यां युद्धे मतिं कृत्वा भीष्मम् एवाभिदुद्रुवुः  
०६,०६८।०३२अ धृष्टद्युम्नमुखाश् चापि पार्थाः शान्तनवं रणे  
०६,०६८।०३२च् अभ्यधावञ् जिगीषन्तस् तव पुत्रस्य वाहिनीम्  
०६,०६८।०३३अ तथैव तावका राजन् भीष्मद्रोणमुखाः परान्  
०६,०६८।०३३च् अभ्यधावन्त वेगेन ततो युद्धम् अवर्तत  
०६,०६९।००१ सञ्जय उवाच  
०६,०६९।००१अ विराटो ऽथ त्रिभिर् बाणैर् भीष्मम् आर्छन् महारथम्  
०६,०६९।००१च् विव्याध तुरगांश् चास्य त्रिभिर् बाणैर् महारथः  
०६,०६९।००२अ तं प्रत्यविध्यद् दशभिर् भीष्मः शान्तनवः शरैः  
०६,०६९।००२च् रुक्मपुङ्खैर् महेष्वासः कृतहस्तो महाबलः  
०६,०६९।००३अ द्रौणिर् गाण्डीवधन्वानं भीमधन्वा महारथः  
०६,०६९।००३च् अविध्यद् इषुभिः षड्भिर् दृढहस्तः स्तनान्तरे  
०६,०६९।००४अ कार्मुकं तस्य चिच्छेद फल्गुनः परवीरहा  
०६,०६९।००४च् अविध्यच् च भृशं तीक्ष्णैः पत्रिभिः शत्रुकर्शनः  
०६,०६९।००५अ सो ऽन्यत् कार्मुकम् आदाय वेगवत् क्रोधमूर्छितः  
०६,०६९।००५च् अमृष्यमाणः पार्थेन कार्मुकच्छेदम् आहवे  
०६,०६९।००६अ अविध्यत् फल्गुनं राजन् नवत्या निशितैः शरैः  
०६,०६९।००६च् वासुदेवं च सप्तत्या विव्याध परमेषुभिः  
०६,०६९।००७अ ततः क्रोधाभिताम्राक्षः सह कृष्णेन फल्गुनः  
०६,०६९।००७च् दीर्घम् उष्णं च निःश्वस्य चिन्तयित्वा मुहुर् मुहुः  
०६,०६९।००८अ धनुः प्रपीड्य वामेन करेणामित्रकर्शनः  
०६,०६९।००८च् गाण्डीवधन्वा सङ्क्रुद्धः शितान् सन्नतपर्वणः  
०६,०६९।००८ए जीवितान्तकरान् घोरान् समादत्त शिलीमुखान्  
०६,०६९।००९अ तैस् तूर्णं समरे ऽविध्यद् द्रौणिं बलवतां वरम्  
०६,०६९।००९च् तस्य ते कवचं भित्त्वा पपुः शोणितम् आहवे  
०६,०६९।०१०अ न विव्यथे च निर्भिन्नो द्रौणिर् गाण्डीवधन्वना  
०६,०६९।०१०च् तथैव शरवर्षाणि प्रतिमुञ्चन्न् अविह्वलः  
०६,०६९।०१०ए तस्थौ स समरे राजंस् त्रातुम् इच्छन् महाव्रतम्  
०६,०६९।०११अ तस्य तत् सुमहत् कर्म शशंसुः पुरुषर्षभाः  
०६,०६९।०११च् यत् कृष्णाभ्यां समेताभ्यां नापत्रपत संयुगे  
०६,०६९।०११द्*०२८८_०१ स विद्धः फाल्गुनेनाजौ न पपात महीतले  
०६,०६९।०१२अ स हि नित्यम् अनीकेषु युध्यते ऽभयम् आस्थितः  
०६,०६९।०१२च् अस्त्रग्रामं ससंहारं द्रोणात् प्राप्य सुदुर्लभम्  
०६,०६९।०१३अ ममायम् आचार्यसुतो द्रोणस्यातिप्रियः सुतः  
०६,०६९।०१३च् ब्राह्मणश् च विशेषेण माननीयो ममेति च  
०६,०६९।०१४अ समास्थाय मतिं वीरो बीभत्सुः शत्रुतापनः  
०६,०६९।०१४च् कृपां चक्रे रथश्रेष्ठो भारद्वाजसुतं प्रति  
०६,०६९।०१५अ द्रौणिं त्यक्त्वा ततो युद्धे कौन्तेयः शत्रुतापनः  
०६,०६९।०१५च् युयुधे तावकान् निघ्नंस् त्वरमाणः पराक्रमी  
०६,०६९।०१६अ दुर्योधनस् तु दशभिर् गार्ध्रपत्रैः शिलाशितैः  
०६,०६९।०१६च् भीमसेनं महेष्वासं रुक्मपुङ्खैः समर्पयत्  
०६,०६९।०१७अ भीमसेनस् तु सङ्क्रुद्धः परासुकरणं दृढम्  
०६,०६९।०१७च् चित्रं कार्मुकम् आदत्त शरांश् च निशितान् दश  
०६,०६९।०१८अ आकर्णप्रहितैस् तीक्ष्णैर् वेगितैस् तिग्मतेजनैः  
०६,०६९।०१८च् अविध्यत् तूर्णम् अव्यग्रः कुरुराजं महोरसि  
०६,०६९।०१९अ तस्य काञ्चनसूत्रस् तु शरैः परिवृतो मणिः  
०६,०६९।०१९च् रराजोरसि वै सूर्यो ग्रहैर् इव समावृतः  
०६,०६९।०२०अ पुत्रस् तु तव तेजस्वी भीमसेनेन ताडितः  
०६,०६९।०२०च् नामृष्यत यथा नागस् तलशब्दं समीरितम्  
०६,०६९।०२१अ ततः शरैर् महाराज रुक्मपुङ्खैः शिलाशितैः  
०६,०६९।०२१च् भीमं विव्याध सङ्क्रुद्धस् त्रासयानो वरूथिनीम्  
०६,०६९।०२२अ तौ युध्यमानौ समरे भृशम् अन्योन्यविक्षतौ  
०६,०६९।०२२च् पुत्रौ ते देवसङ्काशौ व्यरोचेतां महाबलौ  
०६,०६९।०२३अ चित्रसेनं नरव्याघ्रं सौभद्रः परवीरहा  
०६,०६९।०२३च् अविध्यद् दशभिर् बाणैः पुरुमित्रं च सप्तभिः  
०६,०६९।०२४अ सत्यव्रतं च सप्तत्या विद्ध्वा शक्रसमो युधि  
०६,०६९।०२४च् नृत्यन्न् इव रणे वीर आर्तिं नः समजीजनत्  
०६,०६९।०२५अ तं प्रत्यविद्यद् दशभिश् चित्रसेनः शिलीमुखैः  
०६,०६९।०२५च् सत्यव्रतश् च नवभिः पुरुमित्रश् च सप्तभिः  
०६,०६९।०२६अ स विद्धो विक्षरन् रक्तं शत्रुसंवारणं महत्  
०६,०६९।०२६च् चिच्छेद चित्रसेनस्य चित्रं कार्मुकम् आर्जुनिः  
०६,०६९।०२६ए भित्त्वा चास्य तनुत्राणं शरेणोरस्य् अताडयत्  
०६,०६९।०२७अ ततस् ते तावका वीरा राजपुत्रा महारथाः  
०६,०६९।०२७च् समेत्य युधि संरब्धा विव्यधुर् निशितैः शरैः  
०६,०६९।०२७ए तांश् च सर्वाञ् शरैस् तीक्ष्णैर् जघान परमास्त्रवित्  
०६,०६९।०२८अ तस्य दृष्ट्वा तु तत् कर्म परिवव्रुः सुतास् तव  
०६,०६९।०२८च् दहन्तं समरे सैन्यं तव कक्षं यथोल्बणम्  
०६,०६९।०२९अ अपेतशिशिरे काले समिद्धम् इव पावकः  
०६,०६९।०२९च् अत्यरोचत सौभद्रस् तव सैन्यानि शातयन्  
०६,०६९।०३०अ तत् तस्य चरितं दृष्ट्वा पौत्रस् तव विशां पते  
०६,०६९।०३०च् लक्ष्मणो ऽभ्यपतत् तूर्णं सात्वतीपुत्रम् आहवे  
०६,०६९।०३१अ अभिमन्युस् तु सङ्क्रुद्धो लक्ष्मणं शुभलक्षणम्  
०६,०६९।०३१च् विव्याध विशिखैः षड्भिः सारथिं च त्रिभिः शरैः  
०६,०६९।०३२अ तथैव लक्ष्मणो राजन् सौभद्रं निशितैः शरैः  
०६,०६९।०३२च् अविध्यत महाराज तद् अद्भुतम् इवाभवत्  
०६,०६९।०३३अ तस्याश्वांश् चतुरो हत्वा सारथिं च महाबलः  
०६,०६९।०३३च् अभ्यद्रवत सौभद्रो लक्ष्मणं निशितैः शरैः  
०६,०६९।०३४अ हताश्वे तु रथे तुष्ठंल् लक्ष्मणः परवीरहा  
०६,०६९।०३४च् शक्तिं चिक्षेप सङ्क्रुद्धः सौभद्रस्य रथं प्रति  
०६,०६९।०३५अ ताम् आपतन्तीं सहसा घोररूपां दुरासदाम्  
०६,०६९।०३५च् अभिमन्युः शरैस् तीक्ष्णैश् चिच्छेद भुजगोपमाम्  
०६,०६९।०३६अ ततः स्वरथम् आरोप्य लक्ष्मणं गौतमस् तदा  
०६,०६९।०३६च् अपोवाह रथेनाजौ सर्वसैन्यस्य पश्यतः  
०६,०६९।०३७अ ततः समाकुले तस्मिन् वर्तमाने महाभये  
०६,०६९।०३७ब्*०२८९_०१ हयो हयं गजो नागं वीरो वीरं विशां पते  
०६,०६९।०३७च् अभ्यद्रवञ् जिघांसन्तः परस्परवधैषिणः  
०६,०६९।०३८अ तावकाश् च महेष्वासाः पाण्डवाश् च महारथाः  
०६,०६९।०३८च् जुह्वन्तः समरे प्राणान् निजघ्नुर् इतरेतरम्  
०६,०६९।०३९अ मुक्तकेशा विकवचा विरथाश् छिन्नकार्मुकाः  
०६,०६९।०३९च् बाहुभिः समयुध्यन्त सृञ्जयाः कुरुभिः सह  
०६,०६९।०४०अ ततो भीष्मो महाबाहुः पाण्डवानां महात्मनाम्  
०६,०६९।०४०च् सेनां जघान सङ्क्रुद्धो दिव्यैर् अस्त्रैर् महाबलः  
०६,०६९।०४१अ हतेश्वरैर् गजैस् तत्र नरैर् अश्वैश् च पातितैः  
०६,०६९।०४१च् रथिभिः सादिभिश् चैव समास्तीर्यत मेदिनी  
०६,०७०।००१ सञ्जय उवाच  
०६,०७०।००१अ अथ राजन् महाबाहुः सात्यकिर् युद्धदुर्मदः  
०६,०७०।००१च् विकृष्य चापं समरे भारसाधनम् उत्तमम्  
०६,०७०।००१द्*०२९०_०१ यत् तत् सख्युस् तु पूर्वेण अर्जुनाद् उपशिक्षितम्  
०६,०७०।००२अ प्रामुञ्चत् पुङ्खसंयुक्ताञ् शरान् आशीविषोपमान्  
०६,०७०।००२च् प्रकाशं लघु चित्रं च दर्शयन्न् अस्त्रलाघवम्  
०६,०७०।००३अ तस्य विक्षिपतश् चापं शरान् अन्यांश् च मुञ्चतः  
०६,०७०।००३च् आददानस्य भूयश् च सन्दधानस्य चापरान्  
०६,०७०।००४अ क्षिपतश् च शरान् अस्य रणे शत्रून् विनिघ्नतः  
०६,०७०।००४च् ददृशे रूपम् अत्यर्थं मेघस्येव प्रवर्षतः  
०६,०७०।००५अ तम् उदीर्यन्तम् आलोक्य राजा दुर्योधनस् ततः  
०६,०७०।००५च् रथानाम् अयुतं तस्य प्रेषयाम् आस भारत  
०६,०७०।००६अ तांस् तु सर्वान् महेष्वासान् सात्यकिः सत्यविक्रमः  
०६,०७०।००६च् जघान परमेष्वासो दिव्येनास्त्रेण वीर्यवान्  
०६,०७०।००७अ स कृत्वा दारुणं कर्म प्रगृहीतशरासनः  
०६,०७०।००७च् आससाद ततो वीरो भूरिश्रवसम् आहवे  
०६,०७०।००८अ स हि सन्दृश्य सेनां तां युयुधानेन पातिताम्  
०६,०७०।००८च् अभ्यधावत सङ्क्रुद्धः कुरूणां कीर्तिवर्धनः  
०६,०७०।००९अ इन्द्रायुधसवर्णं तत् स विस्फार्य महद् धनुः  
०६,०७०।००९च् व्यसृजद् वज्रसङ्काशाञ् शरान् आशीविषोपमान्  
०६,०७०।००९ए सहस्रशो महाराज दर्शयन् पाणिलाघवम्  
०६,०७०।०१०अ शरांस् तान् मृत्युसंस्पर्शान् सात्यकेस् तु पदानुगाः  
०६,०७०।०१०च् न विषेहुस् तदा राजन् दुद्रुवुस् ते समन्ततः  
०६,०७०।०१०ए विहाय समरे राजन् सात्यकिं युद्धदुर्मदम्  
०६,०७०।०११अ तं दृष्ट्वा युयुधानस्य सुता दश महाबलाः  
०६,०७०।०११च् महारथाः समाख्याताश् चित्रवर्मायुधध्वजाः  
०६,०७०।०१२अ समासाद्य महेष्वासं भूरिश्रवसम् आहवे  
०६,०७०।०१२च् ऊचुः सर्वे सुसंरब्धा यूपकेतुं महारणे  
०६,०७०।०१२द्*०२९१_०१ युध्यस्व समरे चाद्य पश्यामस् तव पौरुषम्  
०६,०७०।०१३अ भो भो कौरवदायाद सहास्माभिर् महाबल  
०६,०७०।०१३च् एहि युध्यस्व सङ्ग्रामे समस्तैः पृथग् एव वा  
०६,०७०।०१४अ अस्मान् वा त्वं पराजित्य यशः प्राप्नुहि संयुगे  
०६,०७०।०१४च् वयं वा त्वां पराजित्य प्रीतिं दास्यामहे पितुः  
०६,०७०।०१५अ एवम् उक्तस् तदा शूरैस् तान् उवाच महाबलः  
०६,०७०।०१५च् वीर्यश्लाघी नरश्रेष्ठस् तान् दृष्ट्वा समुपस्थितान्  
०६,०७०।०१६अ साध्व् इदं कथ्यते वीरा यद् एवं मतिर् अद्य वः  
०६,०७०।०१६च् युध्यध्वं सहिता यत्ता निहनिष्यामि वो रणे  
०६,०७०।०१७अ एवम् उक्ता महेष्वासास् ते वीराः क्षिप्रकारिणः  
०६,०७०।०१७च् महता शरवर्षेण अभ्यवर्षन्न् अरिन्दमम्  
०६,०७०।०१८अ अपराह्णे महाराज सङ्ग्रामस् तुमुलो ऽभवत्  
०६,०७०।०१८च् एकस्य च बहूनां च समेतानां रणाजिरे  
०६,०७०।०१९अ तम् एकं रथिनां श्रेष्ठं शरवर्षैर् अवाकिरन्  
०६,०७०।०१९च् प्रावृषीव महाशैलं सिषिचुर् जलदा नृप  
०६,०७०।०२०अ तैस् तु मुक्ताञ् शरौघांस् तान् यमदण्डाशनिप्रभान्  
०६,०७०।०२०च् असम्प्राप्तान् असम्प्राप्तांश् चिच्छेदाशु महारथः  
०६,०७०।०२१अ तत्राद्भुतम् अपश्याम सौमदत्तेः पराक्रमम्  
०६,०७०।०२१च् यद् एको बहुभिर् युद्धे समसज्जद् अभीतवत्  
०६,०७०।०२२अ विसृज्य शरवृष्टिं तां दश राजन् महारथाः  
०६,०७०।०२२च् परिवार्य महाबाहुं निहन्तुम् उपचक्रमुः  
०६,०७०।०२३अ सौमदत्तिस् ततः क्रुद्धस् तेषां चापानि भारत  
०६,०७०।०२३च् चिच्छेद दशभिर् बाणैर् निमेषेण महारथः  
०६,०७०।०२४अ अथैषां छिन्नधनुषां भल्लैः सन्नतपर्वभिः  
०६,०७०।०२४च् चिच्छेद समरे राजञ् शिरांसि निशितैः शरैः  
०६,०७०।०२४ए ते हता न्यपतन् भूमौ वज्रभग्ना इव द्रुमाः  
०६,०७०।०२५अ तान् दृष्ट्वा निहतान् वीरान् रणे पुत्रान् महाबलान्  
०६,०७०।०२५च् वार्ष्णेयो विनदन् राजन् भूरिश्रवसम् अभ्ययात्  
०६,०७०।०२६अ रथं रथेन समरे पीडयित्वा महाबलौ  
०६,०७०।०२६च् ताव् अन्योन्यस्य समरे निहत्य रथवाजिनः  
०६,०७०।०२६ए विरथाव् अभिवल्गन्तौ समेयातां महारथौ  
०६,०७०।०२७अ प्रगृहीतमहाखड्गौ तौ चर्मवरधारिणौ  
०६,०७०।०२७च् शुशुभाते नरव्याघ्रौ युद्धाय समवस्थितौ  
०६,०७०।०२७द्*०२९२_०१ असह्यम् असियुद्धाय भूरिश्रवसम् आहवे  
०६,०७०।०२७द्*०२९२_०२ मत्वा वृकोदरस् तूर्णम् अभिप्लुत्य महारथः  
०६,०७०।०२८अ ततः सात्यकिम् अभ्येत्य निस्त्रिंशवरधारिणम्  
०६,०७०।०२८च् भीमसेनस् त्वरन् राजन् रथम् आरोपयत् तदा  
०६,०७०।०२९अ तवापि तनयो राजन् भूरिश्रवसम् आहवे  
०६,०७०।०२९च् आरोपयद् रथं तूर्णं पश्यतां सर्वधन्विनाम्  
०६,०७०।०३०अ तस्मिंस् तथा वर्तमाने रणे भीष्मं महारथम्  
०६,०७०।०३०च् अयोधयन्त संरब्धाः पाण्डवा भरतर्षभ  
०६,०७०।०३१अ लोहितायति चादित्ये त्वरमाणो धनञ्जयः  
०६,०७०।०३१च् पञ्चविंशतिसाहस्रान् निजघान महारथान्  
०६,०७०।०३२अ ते हि दुर्योधनादिष्टास् तदा पार्थनिबर्हणे  
०६,०७०।०३२च् सम्प्राप्यैव गता नाशं शलभा इव पावकम्  
०६,०७०।०३३अ ततो मत्स्याः केकयाश् च धनुर्वेदविशारदाः  
०६,०७०।०३३च् परिवव्रुस् तदा पार्थं सहपुत्रं महारथम्  
०६,०७०।०३४अ एतस्मिन्न् एव काले तु सूर्ये ऽस्तम् उपगच्छति  
०६,०७०।०३४च् सर्वेषाम् एव सैन्यानां प्रमोहः समजायत  
०६,०७०।०३५अ अवहारं ततश् चक्रे पिता देवव्रतस् तव  
०६,०७०।०३५च् सन्ध्याकाले महाराज सैन्यानां श्रान्तवाहनः  
०६,०७०।०३६अ पाण्डवानां कुरूणां च परस्परसमागमे  
०६,०७०।०३६च् ते सेने भृशसंविग्ने ययतुः स्वं निवेशनम्  
०६,०७०।०३७अ ततः स्वशिबिरं गत्वा न्यविशंस् तत्र भारत  
०६,०७०।०३७च् पाण्डवाः सृञ्जयैः सार्धं कुरवश् च यथाविधि  
०६,०७१।००१ सञ्जय उवाच  
०६,०७१।००१अ विहृत्य च ततो राजन् सहिताः कुरुपाण्डवाः  
०६,०७१।००१च् व्यतीतायां तु शर्वर्यां पुनर् युद्धाय निर्ययुः  
०६,०७१।००२अ तत्र शब्दो महान् आसीत् तव तेषां च भारत  
०६,०७१।००२च् युज्यतां रथमुख्यानां कल्प्यतां चैव दन्तिनाम्  
०६,०७१।००३अ सन्नह्यतां पदातीनां हयानां चैव भारत  
०६,०७१।००३च् शङ्खदुन्दुभिनादश् च तुमुलः सर्वतो ऽभवत्  
०६,०७१।००४अ ततो युधिष्ठिरो राजा धृष्टद्युम्नम् अभाषत  
०६,०७१।००४च् व्यूहं व्यूह महाबाहो मकरं शत्रुतापनम्  
०६,०७१।००५अ एवम् उक्तस् तु पार्थेन धृष्टद्युम्नो महारथः  
०६,०७१।००५च् व्यादिदेश महाराज रथिनो रथिनां वरः  
०६,०७१।००६अ शिरो ऽभूद् द्रुपदस् तस्य पाण्डवश् च धनञ्जयः  
०६,०७१।००६च् चक्षुषी सहदेवश् च नकुलश् च महारथः  
०६,०७१।००६ए तुण्डम् आसीन् महाराज भीमसेनो महाबलः  
०६,०७१।००७अ सौभद्रो द्रौपदेयाश् च राक्षसश् च घटोत्कचः  
०६,०७१।००७च् सात्यकिर् धर्मराजश् च व्यूहग्रीवां समास्थिताः  
०६,०७१।००८अ पृष्ठम् आसीन् महाराज विराटो वाहिनीपतिः  
०६,०७१।००८च् धृष्टद्युम्नेन सहितो महत्या सेनया वृतः  
०६,०७१।००९अ केकया भ्रातरः पञ्च वामं पार्श्वं समाश्रिताः  
०६,०७१।००९च् धृष्टकेतुर् नरव्याघ्रः करकर्षश् च वीर्यवान्  
०६,०७१।००९ए दक्षिणं पक्षम् आश्रित्य स्थिता व्यूहस्य रक्षणे  
०६,०७१।०१०अ पादयोस् तु महाराज स्थितः श्रीमान् महारथः  
०६,०७१।०१०च् कुन्तिभोजः शतानीको महत्या सेनया वृतः  
०६,०७१।०११अ शिखण्डी तु महेष्वासः सोमकैः संवृतो बली  
०६,०७१।०११च् इरावांश् च ततः पुच्छे मकरस्य व्यवस्थितौ  
०६,०७१।०१२अ एवम् एतन् महाव्यूहं व्यूह्य भारत पाण्डवाः  
०६,०७१।०१२च् सूर्योदये महाराज पुनर् युद्धाय दंशिताः  
०६,०७१।०१३अ कौरवान् अभ्ययुस् तूर्णं हस्त्यश्वरथपत्तिभिः  
०६,०७१।०१३च् समुच्छ्रितैर् ध्वजैश् चित्रैः शस्त्रैश् च विमलैः शितैः  
०६,०७१।०१४अ व्यूहं दृष्ट्वा तु तत् सैन्यं पिता देवव्रतस् तव  
०६,०७१।०१४च् क्रौञ्चेन महता राजन् प्रत्यव्यूहत वाहिनीम्  
०६,०७१।०१५अ तस्य तुण्डे महेष्वासो भारद्वाजो व्यरोचत  
०६,०७१।०१५च् अश्वत्थामा कृपश् चैव चक्षुर् आस्तां नरेश्वर  
०६,०७१।०१६अ कृतवर्मा तु सहितः काम्बोजारट्टबाह्लिकैः  
०६,०७१।०१६च् शिरस्य् आसीन् नरश्रेष्ठः श्रेष्ठः सर्वधनुष्मताम्  
०६,०७१।०१७अ ग्रीवायां शूरसेनस् तु तव पुत्रश् च मारिष  
०६,०७१।०१७च् दुर्योधनो महाराज राजभिर् बहुभिर् वृतः  
०६,०७१।०१८अ प्राग्ज्योतिषस् तु सहितः मद्रसौवीरकेकयैः  
०६,०७१।०१८च् उरस्य् अभून् नरश्रेष्ठ महत्या सेनया वृतः  
०६,०७१।०१८द्*०२९३_०१ पृष्ठे चास्तां महेष्वासाव् आवन्त्यौ सपदानुगौ  
०६,०७१।०१९अ स्वसेनया च सहितः सुशर्मा प्रस्थलाधिपः  
०६,०७१।०१९च् वामं पक्षं समाश्रित्य दंशितः समवस्थितः  
०६,०७१।०२०अ तुषारा यवनाश् चैव शकाश् च सह चूचुपैः  
०६,०७१।०२०च् दक्षिणं पक्षम् आश्रित्य स्थिता व्यूहस्य भारत  
०६,०७१।०२१अ श्रुतायुश् च शतायुश् च सौमदत्तिश् च मारिष  
०६,०७१।०२१च् व्यूहस्य जघने तस्थू रक्षमाणाः परस्परम्  
०६,०७१।०२२अ ततो युद्धाय सञ्जग्मुः पाण्डवाः कौरवैः सह  
०६,०७१।०२२च् सूर्योदये महाराज ततो युद्धम् अभून् महत्  
०६,०७१।०२३अ प्रतीयू रथिनो नागान् नागाश् च रथिनो ययुः  
०६,०७१।०२३च् हयारोहा हयारोहान् रथिनश् चापि सादिनः  
०६,०७१।०२४अ सारथिं च रथी राजन् कुञ्जरांश् च महारणे  
०६,०७१।०२४च् हस्त्यारोहा रथारोहान् रथिनश् चापि सादिनः  
०६,०७१।०२५अ रथिनः पत्तिभिः सार्धं सादिनश् चापि पत्तिभिः  
०६,०७१।०२५च् अन्योन्यं समरे राजन् प्रत्यधावन्न् अमर्षिताः  
०६,०७१।०२६अ भीमसेनार्जुनयमैर् गुप्ता चान्यैर् महारथैः  
०६,०७१।०२६च् शुशुभे पाण्डवी सेना नक्षत्रैर् इव शर्वरी  
०६,०७१।०२७अ तथा भीष्मकृपद्रोणशल्यदुर्योधनादिभिः  
०६,०७१।०२७च् तवापि विबभौ सेना ग्रहैर् द्यौर् इव संवृता  
०६,०७१।०२८अ भीमसेनस् तु कौन्तेयो द्रोणं दृष्ट्वा पराक्रमी  
०६,०७१।०२८च् अभ्ययाज् जवनैर् अश्वैर् भारद्वाजस्य वाहिनीम्  
०६,०७१।०२९अ द्रोणस् तु समरे क्रुद्धो भीमं नवभिर् आयसैः  
०६,०७१।०२९च् विव्याध समरे राजन् मर्माण्य् उद्दिश्य वीर्यवान्  
०६,०७१।०३०अ दृढाहतस् ततो भीमो भारद्वाजस्य संयुगे  
०६,०७१।०३०च् सारथिं प्रेषयाम् आस यमस्य सदनं प्रति  
०६,०७१।०३१अ स सङ्गृह्य स्वयं वाहान् भारद्वाजः प्रतापवान्  
०६,०७१।०३१च् व्यधमत् पाण्डवीं सेनां तूलराशिम् इवानलः  
०६,०७१।०३२अ ते वध्यमाना द्रोणेन भीष्मेण च नरोत्तम  
०६,०७१।०३२च् सृञ्जयाः केकयैः सार्धं पलायनपराभवन्  
०६,०७१।०३३अ तथैव तावकं सैन्यं भीमार्जुनपरिक्षतम्  
०६,०७१।०३३च् मुह्यते तत्र तत्रैव समदेव वराङ्गना  
०६,०७१।०३४अ अभिद्येतां ततो व्यूहौ तस्मिन् वीरवरक्षये  
०६,०७१।०३४च् आसीद् व्यतिकरो घोरस् तव तेषां च भारत  
०६,०७१।०३५अ तद् अद्भुतम् अपश्याम तावकानां परैः सह  
०६,०७१।०३५च् एकायनगताः सर्वे यद् अयुध्यन्त भारत  
०६,०७१।०३६अ प्रतिसंवार्य चास्त्राणि ते ऽन्योन्यस्य विशां पते  
०६,०७१।०३६च् युयुधुः पाण्डवाश् चैव कौरवाश् च महारथाः  
०६,०७२।००१ धृतराष्ट्र उवाच  
०६,०७२।००१अ एवं बहुगुणं सैन्यम् एवं बहुविधं परम्  
०६,०७२।००१च् व्यूढम् एवं यथाशास्त्रम् अमोघं चैव सञ्जय  
०६,०७२।००२अ पुष्टम् अस्माकम् अत्यन्तम् अभिकामं च नः सदा  
०६,०७२।००२च् प्रह्वम् अव्यसनोपेतं पुरस्ताद् दृष्टविक्रमम्  
०६,०७२।००३अ नातिवृद्धम् अबालं च न कृशं न च पीवरम्  
०६,०७२।००३च् लघुवृत्तायतप्रायं सारगात्रम् अनामयम्  
०६,०७२।००४अ आत्तसन्नाहशस्त्रं च बहुशस्त्रपरिग्रहम्  
०६,०७२।००४च् असियुद्धे नियुद्धे च गदायुद्धे च कोविदम्  
०६,०७२।००५अ प्रासर्ष्टितोमरेष्व् आजौ परिघेष्व् आयसेषु च  
०६,०७२।००५च् भिण्डिपालेषु शक्तीषु मुसलेषु च सर्वशः  
०६,०७२।००६अ कम्पनेषु च चापेषु कणपेषु च सर्वशः  
०६,०७२।००६च् क्षेपणीषु च चित्रासु मुष्टियुद्धेषु कोविदम्  
०६,०७२।००७अ अपरोक्षं च विद्यासु व्यायामेषु कृतश्रमम्  
०६,०७२।००७च् शस्त्रग्रहणविद्यासु सर्वासु परिनिष्ठितम्  
०६,०७२।००८अ आरोहे पर्यवस्कन्दे सरणे सान्तरप्लुते  
०६,०७२।००८च् सम्यक्प्रहरणे याने व्यपयाने च कोविदम्  
०६,०७२।००९अ नागाश्वरथयानेषु बहुशः सुपरीक्षितम्  
०६,०७२।००९च् परीक्ष्य च यथान्यायं वेतनेनोपपादितम्  
०६,०७२।०१०अ न गोष्ठ्या नोपचारेण न च बन्धुनिमित्ततः  
०६,०७२।०१०च् न सौहृदबलैश् चापि नाकुलीनपरिग्रहैः  
०६,०७२।०११अ समृद्धजनम् आर्यं च तुष्टसत्कृतबान्धवम्  
०६,०७२।०११च् कृतोपकारभूयिष्ठं यशस्वि च मनस्वि च  
०६,०७२।०१२अ सजयैश् च नरैर् मुख्यैर् बहुशो मुख्यकर्मभिः  
०६,०७२।०१२च् लोकपालोपमैस् तात पालितं लोकविश्रुतैः  
०६,०७२।०१३अ बहुभिः क्षत्रियैर् गुप्तं पृथिव्यां लोकसम्मतैः  
०६,०७२।०१३च् अस्मान् अभिगतैः कामात् सबलैः सपदानुगैः  
०६,०७२।०१४अ महोदधिम् इवापूर्णम् आपगाभिः समन्ततः  
०६,०७२।०१४च् अपक्षैः पक्षसङ्काशै रथैर् नागैश् च संवृतम्  
०६,०७२।०१५अ नानायोधजलं भीमं वाहनोर्मितरङ्गिणम्  
०६,०७२।०१५च् क्षेपण्यसिगदाशक्तिशरप्राससमाकुलम्  
०६,०७२।०१६अ ध्वजभूषणसम्बाधं रत्नपट्टेन सञ्चितम्  
०६,०७२।०१६च् वाहनैः परिसर्पद्भिर् वायुवेगविकम्पितम्  
०६,०७२।०१७अ अपारम् इव गर्जन्तं सागरप्रतिमं महत्  
०६,०७२।०१७च् द्रोणभीष्माभिसङ्गुप्तं गुप्तं च कृतवर्मणा  
०६,०७२।०१८अ कृपदुःशासनाभ्यां च जयद्रथमुखैस् तथा  
०६,०७२।०१८च् भगदत्तविकर्णाभ्यां द्रौणिसौबलबाह्लिकैः  
०६,०७२।०१९अ गुप्तं प्रवीरैर् लोकस्य सारवद्भिर् महात्मभिः  
०६,०७२।०१९च् यद् अहन्यत सङ्ग्रामे दिष्टम् एतत् पुरातनम्  
०६,०७२।०२०अ नैतादृशं समुद्योगं दृष्टवन्तो ऽथ मानुषाः  
०६,०७२।०२०च् ऋषयो वा महाभागाः पुराणा भुवि सञ्जय  
०६,०७२।०२१अ ईदृशो हि बलौघस् तु युक्तः शस्त्रास्त्रसम्पदा  
०६,०७२।०२१च् वध्यते यत्र सङ्ग्रामे किम् अन्यद् भागधेयतः  
०६,०७२।०२२अ विपरीतम् इदं सर्वं प्रतिभाति स्म सञ्जय  
०६,०७२।०२२च् यत्रेदृशं बलं घोरं नातरद् युधि पाण्डवान्  
०६,०७२।०२३अ अथ वा पाण्डवार्थाय देवास् तत्र समागताः  
०६,०७२।०२३च् युध्यन्ते मामकं सैन्यं यद् अवध्यन्त सञ्जय  
०६,०७२।०२४अ उक्तो हि विदुरेणेह हितं पथ्यं च सञ्जय  
०६,०७२।०२४च् न च गृह्णाति तन् मन्दः पुत्रो दुर्योधनो मम  
०६,०७२।०२५अ तस्य मन्ये मतिः पूर्वं सर्वज्ञस्य महात्मनः  
०६,०७२।०२५च् आसीद् यथागतं तात येन दृष्टम् इदं पुरा  
०६,०७२।०२६अ अथ वा भाव्यम् एवं हि सञ्जयैतेन सर्वथा  
०६,०७२।०२६च् पुरा धात्रा यथा सृष्टं तत् तथा न तद् अन्यथा  
०६,०७३।००१ सञ्जय उवाच  
०६,०७३।००१अ आत्मदोषात् त्वया राजन् प्राप्तं व्यसनम् ईदृशम्  
०६,०७३।००१च् न हि दुर्योधनस् तानि पश्यते भरतर्षभ  
०६,०७३।००१ए यानि त्वं दृष्टवान् राजन् धर्मसङ्करकारिते  
०६,०७३।००२अ तव दोषात् पुरा वृत्तं द्यूतम् एतद् विशां पते  
०६,०७३।००२च् तव दोषेण युद्धं च प्रवृत्तं सह पाण्डवैः  
०६,०७३।००२ए त्वम् एवाद्य फलं भुङ्क्ष्व कृत्वा किल्बिषम् आत्मना  
०६,०७३।००३अ आत्मना हि कृतं कर्म आत्मनैवोपभुज्यते  
०६,०७३।००३च् इह वा प्रेत्य वा राजंस् त्वया प्राप्तं यथातथम्  
०६,०७३।००४अ तस्माद् राजन् स्थिरो भूत्वा प्राप्येदं व्यसनं महत्  
०६,०७३।००४च् शृणु युद्धं यथावृत्तं शंसतो मम मारिष  
०६,०७३।००५अ भीमसेनस् तु निशितैर् बाणैर् भित्त्वा महाचमूम्  
०६,०७३।००५च् आससाद ततो वीरः सर्वान् दुर्योधनानुजान्  
०६,०७३।००६अ दुःशासनं दुर्विषहं दुःसहं दुर्मदं जयम्  
०६,०७३।००६च् जयत्सेनं विकर्णं च चित्रसेनं सुदर्शनम्  
०६,०७३।००७अ चारुचित्रं सुवर्माणं दुष्कर्णं कर्णम् एव च  
०६,०७३।००७च् एतान् अन्यांश् च सुबहून् समीपस्थान् महारथान्  
०६,०७३।००८अ धार्तराष्ट्रान् सुसङ्क्रुद्धान् दृष्ट्वा भीमो महाबलः  
०६,०७३।००८च् भीष्मेण समरे गुप्तां प्रविवेश महाचमूम्  
०६,०७३।००९अ अथाह्वयन्त ते ऽन्योन्यम् अयं प्राप्तो वृकोदरः  
०६,०७३।००९ब्*०२९४_०१ अथालोक्य प्रविष्टं तम् ऊचुस् ते सर्व एव तु  
०६,०७३।००९च् जीवग्राहं निगृह्णीमो वयम् एनं नराधिपाः  
०६,०७३।०१०अ स तैः परिवृतः पार्थो भ्रातृभिः कृतनिश्चयैः  
०६,०७३।०१०च् प्रजासंहरणे सूर्यः क्रूरैर् इव महाग्रहैः  
०६,०७३।०११अ सम्प्राप्य मध्यं व्यूहस्य न भीः पाण्डवम् आविशत्  
०६,०७३।०११च् यथा देवासुरे युद्धे महेन्द्रः प्राप्य दानवान्  
०६,०७३।०१२अ ततः शतसहस्राणि रथिनां सर्वशः प्रभो  
०६,०७३।०१२च् छादयानं शरैर् घोरैस् तम् एकम् अनुवव्रिरे  
०६,०७३।०१३अ स तेषां प्रवरान् योधान् हस्त्यश्वरथसादिनः  
०६,०७३।०१३च् जघान समरे शूरो धार्तराष्ट्रान् अचिन्तयन्  
०६,०७३।०१४अ तेषां व्यवसितं ज्ञात्वा भीमसेनो जिघृक्षताम्  
०६,०७३।०१४च् समस्तानां वधे राजन् मतिं चक्रे महामनाः  
०६,०७३।०१५अ ततो रथं समुत्सृज्य गदाम् आदाय पाण्डवः  
०६,०७३।०१५ब्*०२९५_०१ उवाच सारथिं भीमः स्थीयताम् इति भारत  
०६,०७३।०१५ब्*०२९५_०२ यावद् एनान् हनिष्यामि धार्तराष्ट्रान् सहानुगान्  
०६,०७३।०१५ब्*०२९५_०३ इत्य् उक्त्वा भीमसेनस् तु प्रविश्य महतीं चमूम्  
०६,०७३।०१५च् जघान धार्तराष्ट्राणां तं बलौघमहार्णवम्  
०६,०७३।०१५द्*०२९६_०१ गदया भीमसेनेन ताडिता वारणोत्तमाः  
०६,०७३।०१५द्*०२९६_०२ भिन्नकुम्भा महाकाया भिन्नपृष्ठास् तथैव च  
०६,०७३।०१५द्*०२९६_०३ भिन्नगात्राः सहारोहाः शेरते पर्वता इव  
०६,०७३।०१५द्*०२९६_०४ रथाश् च भग्नास् तिलशः सयोधाः शतशो रणे  
०६,०७३।०१५द्*०२९६_०५ अश्वाश् च सादिनश् चैव पादातैः सह भारत  
०६,०७३।०१५द्*०२९६_०६ तत्राद्भुतम् अपश्याम भीमसेनस्य विक्रमम्  
०६,०७३।०१५द्*०२९६_०७ यद् एकः समरे राजन् बहुभिः समयोधयत्  
०६,०७३।०१५द्*०२९६_०८ अन्तकाले प्रजाः सर्वा दण्डपाणिर् इवान्तकः  
०६,०७३।०१६अ भीमसेने प्रविष्टे तु धृष्टद्युम्नो ऽपि पार्षतः  
०६,०७३।०१६च् द्रोणम् उत्सृज्य तरसा प्रययौ यत्र सौबलः  
०६,०७३।०१७अ विदार्य महतीं सेनां तावकानां नरर्षभः  
०६,०७३।०१७च् आससाद रथं शून्यं भीमसेनस्य संयुगे  
०६,०७३।०१७द्*०२९७_०१ रथं च शून्यं सम्प्रेक्ष्य भीमं प्रति विचेतनः  
०६,०७३।०१८अ दृष्ट्वा विशोकं समरे भीमसेनस्य सारथिम्  
०६,०७३।०१८च् धृष्टद्युम्नो महाराज दुर्मना गतचेतनः  
०६,०७३।०१९अ अपृच्छद् बाष्पसंरुद्धो निस्वनां वाचम् ईरयन्  
०६,०७३।०१९च् मम प्राणैः प्रियतमः क्व भीम इति दुःखितः  
०६,०७३।०२०अ विशोकस् तम् उवाचेदं धृष्टद्युम्नं कृताञ्जलिः  
०६,०७३।०२०च् संस्थाप्य माम् इह बली पाण्डवेयः प्रतापवान्  
०६,०७३।०२१अ प्रविष्टो धार्तराष्ट्राणाम् एतद् बलमहार्णवम्  
०६,०७३।०२१च् माम् उक्त्वा पुरुषव्याघ्र प्रीतियुक्तम् इदं वचः  
०६,०७३।०२२अ प्रतिपालय मां सूत नियम्याश्वान् मुहूर्तकम्  
०६,०७३।०२२च् यावद् एतान् निहन्म्य् आशु य इमे मद्वधोद्यताः  
०६,०७३।०२२द्*०२९८_०१ अभ्यधावद् गदापाणिस् तद् बलं स महाबलः  
०६,०७३।०२३अ ततो दृष्ट्वा गदाहस्तं प्रधावन्तं महाबलम्  
०६,०७३।०२३च् सर्वेषाम् एव सैन्यानां सङ्घर्षः समजायत  
०६,०७३।०२४अ तस्मिंस् तु तुमुले युद्धे वर्तमाने भयानके  
०६,०७३।०२४च् भित्त्वा राजन् महाव्यूहं प्रविवेश सखा तव  
०६,०७३।०२५अ विशोकस्य वचः श्रुत्वा धृष्टद्युम्नो ऽपि पार्षतः  
०६,०७३।०२५च् प्रत्युवाच ततः सूतं रणमध्ये महाबलः  
०६,०७३।०२६अ न हि मे विद्यते सूत जीविते ऽद्य प्रयोजनम्  
०६,०७३।०२६च् भीमसेनं रणे हित्वा स्नेहम् उत्सृज्य पाण्डवैः  
०६,०७३।०२७अ यदि यामि विना भीमं किं मां क्षत्रं वदिष्यति  
०६,०७३।०२७च् एकायनगते भीमे मयि चावस्थिते युधि  
०६,०७३।०२८अ अस्वस्ति तस्य कुर्वन्ति देवाः साग्निपुरोगमाः  
०६,०७३।०२८च् यः सहायान् परित्यज्य स्वस्तिमान् आव्रजेद् गृहान्  
०६,०७३।०२८द्*०२९९_०१ धिक्कृतस्य च क्षत्रेण निरर्थं जीवितं भवेत्  
०६,०७३।०२८द्*०३००_०१ रौरवे नरके मज्जेद् अप्लवे दुस्तरे नृभिः  
०६,०७३।०२९अ मम भीमः सखा चैव सम्बन्धी च महाबलः  
०६,०७३।०२९च् भक्तो ऽस्मान् भक्तिमांश् चाहं तम् अप्य् अरिनिषूदनम्  
०६,०७३।०३०अ सो ऽहं तत्र गमिष्यामि यत्र यातो वृकोदरः  
०६,०७३।०३०च् निघ्नन्तं माम् अरीन् पश्य दानवान् इव वासवम्  
०६,०७३।०३१अ एवम् उक्त्वा ततो वीरो ययौ मध्येन भारतीम्  
०६,०७३।०३१च् भीमसेनस्य मार्गेषु गदाप्रमथितैर् गजैः  
०६,०७३।०३२अ स ददर्श ततो भीमं दहन्तं रिपुवाहिनीम्  
०६,०७३।०३२च् वातं वृक्षान् इव बलात् प्रभञ्जन्तं रणे नृपान्  
०६,०७३।०३३अ ते हन्यमानाः समरे रथिनः सादिनस् तथा  
०६,०७३।०३३च् पादाता दन्तिनश् चैव चक्रुर् आर्तस्वरं महत्  
०६,०७३।०३४अ हाहाकारश् च सञ्जज्ञे तव सैन्यस्य मारिष  
०६,०७३।०३४च् वध्यतो भीमसेनेन कृतिना चित्रयोधिना  
०६,०७३।०३५अ ततः कृतास्त्रास् ते सर्वे परिवार्य वृकोदरम्  
०६,०७३।०३५च् अभीताः समवर्तन्त शस्त्रवृष्ट्या समन्ततः  
०६,०७३।०३६अ अभिद्रुतं शस्त्रभृतां वरिष्ठम्; समन्ततः पाण्डवं लोकवीरैः  
०६,०७३।०३६ब्*०३०१_०१ अभिद्रुतं शस्त्रभृतां वरिष्ठं च समन्ततः  
०६,०७३।०३६ब्*०३०१_०२ लोकपालसमं वीर लोकवीरैश् च पाण्डवम्  
०६,०७३।०३६च् सैन्येन घोरेण सुसङ्गतेन; दृष्ट्वा बली पार्षतो भीमसेनम्  
०६,०७३।०३७अ अथोपगच्छच् छरविक्षताङ्गम्; पदातिनं क्रोधविषं वमन्तम्  
०६,०७३।०३७च् आश्वासयन् पार्षतो भीमसेनम्; गदाहस्तं कालम् इवान्तकाले  
०६,०७३।०३८अ निःशल्यम् एनं च चकार तूर्णम्; आरोपयच् चात्मरथं महात्मा  
०६,०७३।०३८च् भृशं परिष्वज्य च भीमसेनम्; आश्वासयाम् आस च शत्रुमध्ये  
०६,०७३।०३८द्*०३०२_०१ तथा तस्मिन् वर्तमाने ऽतिवेगं  
०६,०७३।०३८द्*०३०३_०१ भीमो तथो प्रेत्य च याज्ञसेनम् (सिच्)  
०६,०७३।०३९अ भ्रातॄन् अथोपेत्य तवापि पुत्रस्; तस्मिन् विमर्दे महति प्रवृत्ते  
०६,०७३।०३९ब्*०३०४_०१ दृष्ट्वा रणे वाक्यम् इदं बभाषे  
०६,०७३।०३९च् अयं दुरात्मा द्रुपदस्य पुत्रः; समागतो भीमसेनेन सार्धम्  
०६,०७३।०३९ए तं यात सर्वे सहिता निहन्तुम्; मा वो रिपुः प्रार्थयताम् अनीकम्  
०६,०७३।०३९फ़्*०३०५_०१ आर्छन्न् एतं क्षुद्रकर्मातिहीनं  
०६,०७३।०३९फ़्*०३०५_०२ सैन्यं च विध्वंसयते पृषत्कैः  
०६,०७३।०४०अ श्रुत्वा तु वाक्यं तम् अमृष्यमाणा; ज्येष्ठाज्ञया चोदिता धार्तराष्ट्राः  
०६,०७३।०४०च् वधाय निष्पेतुर् उदायुधास् ते; युगक्षये केतवो यद्वद् उग्राः  
०६,०७३।०४१अ प्रगृह्य चित्राणि धनूंषि वीरा; ज्यानेमिघोषैः प्रविकम्पयन्तः  
०६,०७३।०४१च् शरैर् अवर्षन् द्रुपदस्य पुत्रम्; यथाम्बुदा भूधरं वारिजालैः  
०६,०७३।०४१ए निहत्य तांश् चापि शरैः सुतीक्ष्णैर्; न विव्यथे समरे चित्रयोधी  
०६,०७३।०४२अ समभ्युदीर्णांश् च तवात्मजांस् तथा; निशाम्य वीरान् अभितः स्थितान् रणे  
०६,०७३।०४२च् जिघांसुर् उग्रं द्रुपदात्मजो युवा; प्रमोहनास्त्रं युयुजे महारथः  
०६,०७३।०४२ए क्रुद्धो भृशं तव पुत्रेषु राजन्; दैत्येषु यद्वत् समरे महेन्द्रः  
०६,०७३।०४२फ़्*०३०६_०१ स वै ततो ऽस्त्रं सुमहाप्रभावं  
०६,०७३।०४२फ़्*०३०६_०२ प्रमोहनं द्रोणदत्तं महात्मा  
०६,०७३।०४२फ़्*०३०६_०३ प्रयोजयाम् आस उदारकर्मा  
०६,०७३।०४२फ़्*०३०६_०४ तस्मिन् रणे तव सैन्यस्य राजन्  
०६,०७३।०४३अ ततो व्यमुह्यन्त रणे नृवीराः; प्रमोहनास्त्राहतबुद्धिसत्त्वाः  
०६,०७३।०४३च् प्रदुद्रुवुः कुरवश् चैव सर्वे; सवाजिनागाः सरथाः समन्तात्  
०६,०७३।०४३ए परीतकालान् इव नष्टसञ्ज्ञान्; मोहोपेतांस् तव पुत्रान् निशम्य  
०६,०७३।०४३फ़्*०३०७_०१ एतस्मिन्न् एव काले तु भीमः प्रहरतां वरः  
०६,०७३।०४३फ़्*०३०७_०२ विश्रम्य च तदा राजन् पीत्वामृतरसं जलम्  
०६,०७३।०४३फ़्*०३०७_०३ पुनः सन्नह्य सहसा योधयाम् आस संयुगे  
०६,०७३।०४३फ़्*०३०७_०४ धृष्टद्युम्नेन सहितः कालयाम् आस भारत  
०६,०७३।०४४अ एतस्मिन्न् एव काले तु द्रोणः शस्त्रभृतां वरः  
०६,०७३।०४४च् द्रुपदं त्रिभिर् आसाद्य शरैर् विव्याध दारुणैः  
०६,०७३।०४५अ सो ऽतिविद्धस् तदा राजन् रणे द्रोणेन पार्थिवः  
०६,०७३।०४५च् अपायाद् द्रुपदो राजन् पूर्ववैरम् अनुस्मरन्  
०६,०७३।०४६अ जित्वा तु द्रुपदं द्रोणः शङ्खं दध्मौ प्रतापवान्  
०६,०७३।०४६च् तस्य शङ्खस्वनं श्रुत्वा वित्रेसुः सर्वसोमकाः  
०६,०७३।०४७अ अथ शुश्राव तेजस्वी द्रोणः शस्त्रभृतां वरः  
०६,०७३।०४७च् प्रमोहनास्त्रेण रणे मोहितान् आत्मजांस् तव  
०६,०७३।०४८अ ततो द्रोणो राजगृद्धी त्वरितो ऽभिययौ रणात्  
०६,०७३।०४८च् तत्रापश्यन् महेष्वासो भारद्वाजः प्रतापवान्  
०६,०७३।०४८ए धृष्टद्युम्नं च भीमं च विचरन्तौ महारणे  
०६,०७३।०४९अ मोहाविष्टांश् च ते पुत्रान् अपश्यत् स महारथः  
०६,०७३।०४९च् ततः प्रज्ञास्त्रम् आदाय मोहनास्त्रं व्यशातयत्  
०६,०७३।०५०अ अथ प्रत्यागतप्राणास् तव पुत्रा महारथाः  
०६,०७३।०५०च् पुनर् युद्धाय समरे प्रययुर् भीमपार्षतौ  
०६,०७३।०५१अ ततो युधिष्ठिरः प्राह समाहूय स्वसैनिकान्  
०६,०७३।०५१च् गच्छन्तु पदवीं शक्त्या भीमपार्षतयोर् युधि  
०६,०७३।०५२अ सौभद्रप्रमुखा वीरा रथा द्वादश दंशिताः  
०६,०७३।०५२च् प्रवृत्तिम् अधिगच्छन्तु न हि शुध्यति मे मनः  
०६,०७३।०५२द्*०३०८_०१ प्रवृत्तिं भीमसेनस्य पार्षतस्य च संयुगे  
०६,०७३।०५२द्*०३०८_०२ विज्ञाय समरे शीघ्रं प्रविशध्वं रथार्णवम्  
०६,०७३।०५२द्*०३०८_०३ गच्छन्तु परया शक्त्या भवन्त इति मे मतिः  
०६,०७३।०५३अ त एवं समनुज्ञाताः शूरा विक्रान्तयोधिनः  
०६,०७३।०५३च् बाढम् इत्य् एवम् उक्त्वा तु सर्वे पुरुषमानिनः  
०६,०७३।०५३ए मध्यन्दिनगते सूर्ये प्रययुः सर्व एव हि  
०६,०७३।०५४अ केकया द्रौपदेयाश् च धृष्टकेतुश् च वीर्यवान्  
०६,०७३।०५४च् अभिमन्युं पुरस्कृत्य महत्या सेनया वृताः  
०६,०७३।०५५अ ते कृत्वा समरे व्यूहं सूचीमुखम् अरिन्दमाः  
०६,०७३।०५५च् बिभिदुर् धार्तराष्ट्राणां तद् रथानीकम् आहवे  
०६,०७३।०५६अ तान् प्रयातान् महेष्वासान् अभिमन्युपुरोगमान्  
०६,०७३।०५६च् भीमसेनभयाविष्टा धृष्टद्युम्नविमोहिता  
०६,०७३।०५७अ न सन्धारयितुं शक्ता तव सेना जनाधिप  
०६,०७३।०५७च् मदमूर्छान्वितात्मानं प्रमदेवाध्वनि स्थिता  
०६,०७३।०५८अ ते ऽभियाता महेष्वासाः सुवर्णविकृतध्वजाः  
०६,०७३।०५८च् परीप्सन्तो ऽभ्यधावन्त धृष्टद्युम्नवृकोदरौ  
०६,०७३।०५९अ तौ च दृष्ट्वा महेष्वासान् अभिमन्युपुरोगमान्  
०६,०७३।०५९च् बभूवतुर् मुदा युक्तौ निघ्नन्तौ तव वाहिनीम्  
०६,०७३।०५९द्*०३०९_०१ द्रोणम् इष्वस्त्रकुशलं सर्वविद्यासु पारगम्  
०६,०७३।०६०अ दृष्ट्वा च सहसायान्तं पाञ्चाल्यो गुरुम् आत्मनः  
०६,०७३।०६०च् नाशंसत वधं वीरः पुत्राणां तव पार्षतः  
०६,०७३।०६१अ ततो रथं समारोप्य केकयस्य वृकोदरम्  
०६,०७३।०६१च् अभ्यधावत् सुसङ्क्रुद्धो द्रोणम् इष्वस्त्रपारगम्  
०६,०७३।०६२अ तस्याभिपततस् तूर्णं भारद्वाजः प्रतापवान्  
०६,०७३।०६२च् क्रुद्धश् चिच्छेद भल्लेन धनुः शत्रुनिषूदनः  
०६,०७३।०६३अ अन्यांश् च शतशो बाणान् प्रेषयाम् आस पार्षते  
०६,०७३।०६३च् दुर्योधनहितार्थाय भर्तृपिण्डम् अनुस्मरन्  
०६,०७३।०६४अ अथान्यद् धनुर् आदाय पार्षतः परवीरहा  
०६,०७३।०६४च् द्रोणं विव्याध सप्तत्या रुक्मपुङ्खैः शिलाशितैः  
०६,०७३।०६५अ तस्य द्रोणः पुनश् चापं चिच्छेदामित्रकर्शनः  
०६,०७३।०६५च् हयांश् च चतुरस् तूर्णं चतुर्भिः सायकोत्तमैः  
०६,०७३।०६६अ वैवस्वतक्षयं घोरं प्रेषयाम् आस वीर्यवान्  
०६,०७३।०६६च् सारथिं चास्य भल्लेन प्रेषयाम् आस मृत्यवे  
०६,०७३।०६६द्*०३१०_०१ धर्मराजपुरं राजन् प्रेषयाम् आस वै द्विजः  
०६,०७३।०६७अ हताश्वात् स रथात् तूर्णम् अवप्लुत्य महारथः  
०६,०७३।०६७च् आरुरोह महाबाहुर् अभिमन्योर् महारथम्  
०६,०७३।०६८अ ततः सरथनागाश्वा समकम्पत वाहिनी  
०६,०७३।०६८च् पश्यतो भीमसेनस्य पार्षतस्य च पश्यतः  
०६,०७३।०६९अ तत् प्रभग्नं बलं दृष्ट्वा द्रोणेनामिततेजसा  
०६,०७३।०६९च् नाशक्नुवन् वारयितुं समस्तास् ते महारथाः  
०६,०७३।०७०अ वध्यमानं तु तत् सैन्यं द्रोणेन निशितैः शरैः  
०६,०७३।०७०च् व्यभ्रमत् तत्र तत्रैव क्षोभ्यमाण इवार्णवः  
०६,०७३।०७१अ तथा दृष्ट्वा च तत् सैन्यं जहृषे च बलं तव  
०६,०७३।०७१च् दृष्ट्वाचार्यं च सङ्क्रुद्धं दहन्तं रिपुवाहिनीम्  
०६,०७३।०७१ए चुक्रुशुः सर्वतो योधाः साधु साध्व् इति भारत  
०६,०७४।००१ सञ्जय उवाच  
०६,०७४।००१अ ततो दुर्योधनो राजा मोहात् प्रत्यागतस् तदा  
०६,०७४।००१च् शरवर्षैः पुनर् भीमं प्रत्यवारयद् अच्युतम्  
०६,०७४।००२अ एकीभूताः पुनश् चैव तव पुत्रा महारथाः  
०६,०७४।००२च् समेत्य समरे भीमं योधयाम् आसुर् उद्यताः  
०६,०७४।००३अ भीमसेनो ऽपि समरे सम्प्राप्य स्वरथं पुनः  
०६,०७४।००३च् समारुह्य महाबाहुर् ययौ येन तवात्मजः  
०६,०७४।००४अ प्रगृह्य च महावेगं परासुकरणं दृढम्  
०६,०७४।००४च् चित्रं शरासनं सङ्ख्ये शरैर् विव्याध ते सुतान्  
०६,०७४।००५अ ततो दुर्योधनो राजा भीमसेनं महाबलम्  
०६,०७४।००५च् नाराचेन सुतीक्ष्णेन भृशं मर्मण्य् अताडयत्  
०६,०७४।००६अ सो ऽतिविद्धो महेष्वासस् तव पुत्रेण धन्विना  
०६,०७४।००६च् क्रोधसंरक्तनयनो वेगेनोत्क्षिप्य कार्मुकम्  
०६,०७४।००७अ दुर्योधनं त्रिभिर् बाणैर् बाह्वोर् उरसि चार्पयत्  
०६,०७४।००७च् स तथाभिहतो राजा नाचलद् गिरिराड् इव  
०६,०७४।००८अ तौ दृष्ट्वा समरे क्रुद्धौ विनिघ्नन्तौ परस्परम्  
०६,०७४।००८च् दुर्योधनानुजाः सर्वे शूराः सन्त्यक्तजीविताः  
०६,०७४।००९अ संस्मृत्य मन्त्रितं पूर्वं निग्रहे भीमकर्मणः  
०६,०७४।००९च् निश्चयं मनसा कृत्वा निग्रहीतुं प्रचक्रमुः  
०६,०७४।०१०अ तान् आपतत एवाजौ भीमसेनो महाबलः  
०६,०७४।०१०च् प्रत्युद्ययौ महाराज गजः प्रतिगजान् इव  
०६,०७४।०११अ भृशं क्रुद्धश् च तेजस्वी नाराचेन समर्पयत्  
०६,०७४।०११च् चित्रसेनं महाराज तव पुत्रं महायशाः  
०६,०७४।०१२अ तथेतरांस् तव सुतांस् ताडयाम् आस भारत  
०६,०७४।०१२च् शरैर् बहुविधैः सङ्ख्ये रुक्मपुङ्खैः सुवेगितैः  
०६,०७४।०१३अ ततः संस्थाप्य समरे स्वान्य् अनीकानि सर्वशः  
०६,०७४।०१३च् अभिमन्युप्रभृतयस् ते द्वादश महारथाः  
०६,०७४।०१४अ प्रेषिता धर्मराजेन भीमसेनपदानुगाः  
०६,०७४।०१४च् प्रत्युद्ययुर् महाराज तव पुत्रान् महाबलान्  
०६,०७४।०१५अ दृष्ट्वा रथस्थांस् ताञ् शूरान् सूर्याग्निसमतेजसः  
०६,०७४।०१५च् सर्वान् एव महेष्वासान् भ्राजमानाञ् श्रिया वृतान्  
०६,०७४।०१६अ महाहवे दीप्यमानान् सुवर्णकवचोज्ज्वलान्  
०६,०७४।०१६च् तत्यजुः समरे भीमं तव पुत्रा महाबलाः  
०६,०७४।०१७अ तान् नामृष्यत कौन्तेयो जीवमाना गता इति  
०६,०७४।०१७च् अन्वीय च पुनः सर्वांस् तव पुत्रान् अपीडयत्  
०६,०७४।०१८अ अथाभिमन्युं समरे भीमसेनेन सङ्गतम्  
०६,०७४।०१८च् पार्षतेन च सम्प्रेक्ष्य तव सैन्ये महारथाः  
०६,०७४।०१८च्*०३११_०१ **** **** केकया द्रौपदीसुताः  
०६,०७४।०१८च्*०३११_०२ तान् दृष्ट्वा समरे क्रुद्धास्  
०६,०७४।०१९अ दुर्योधनप्रभृतयः प्रगृहीतशरासनाः  
०६,०७४।०१९च् भृशम् अश्वैः प्रजवितैः प्रययुर् यत्र ते रथाः  
०६,०७४।०२०अ अपराह्णे ततो राजन् प्रावर्तत महान् रणः  
०६,०७४।०२०च् तावकानां च बलिनां परेषां चैव भारत  
०६,०७४।०२१अ अभिमन्युर् विकर्णस्य हयान् हत्वा महाजवान्  
०६,०७४।०२१च् अथैनं पञ्चविंशत्या क्षुद्रकाणां समाचिनोत्  
०६,०७४।०२२अ हताश्वं रथम् उत्सृज्य विकर्णस् तु महारथः  
०६,०७४।०२२च् आरुरोह रथं राजंश् चित्रसेनस्य भास्वरम्  
०६,०७४।०२३अ स्थिताव् एकरथे तौ तु भ्रातरौ कुरुवर्धनौ  
०६,०७४।०२३च् आर्जुनिः शरजालेन छादयाम् आस भारत  
०६,०७४।०२४अ दुर्जयो ऽथ विकर्णश् च कार्ष्णिं पञ्चभिर् आयसैः  
०६,०७४।०२४च् विव्यधाते न चाकम्पत् कार्ष्णिर् मेरुर् इवाचलः  
०६,०७४।०२५अ दुःशासनस् तु समरे केकयान् पञ्च मारिष  
०६,०७४।०२५च् योधयाम् आस राजेन्द्र तद् अद्भुतम् इवाभवत्  
०६,०७४।०२६अ द्रौपदेया रणे क्रुद्धा दुर्योधनम् अवारयन्  
०६,०७४।०२६च् एकैकस् त्रिभिर् आनर्छत् पुत्रं तव विशां पते  
०६,०७४।०२७अ पुत्रो ऽपि तव दुर्धर्षो द्रौपद्यास् तनयान् रणे  
०६,०७४।०२७च् सायकैर् निशितै राजन्न् आजघान पृथक् पृथक्  
०६,०७४।०२८अ तैश् चापि विद्धः शुशुभे रुधिरेण समुक्षितः  
०६,०७४।०२८च् गिरिप्रस्रवणैर् यद्वद् गिरिर् धातुविमिश्रितैः  
०६,०७४।०२९अ भीष्मो ऽपि समरे राजन् पाण्डवानाम् अनीकिनीम्  
०६,०७४।०२९च् कालयाम् आस बलवान् पालः पशुगणान् इव  
०६,०७४।०३०अ ततो गाण्डीवनिर्घोषः प्रादुरासीद् विशां पते  
०६,०७४।०३०च् दक्षिणेन वरूथिन्याः पार्थस्यारीन् विनिघ्नतः  
०६,०७४।०३१अ उत्तस्थुः समरे तत्र कबन्धानि समन्ततः  
०६,०७४।०३१च् कुरूणां चापि सैन्येषु पाण्डवानां च भारत  
०६,०७४।०३२अ शोणितोदं रथावर्तं गजद्वीपं हयोर्मिणम्  
०६,०७४।०३२च् रथनौभिर् नरव्याघ्राः प्रतेरुः सैन्यसागरम्  
०६,०७४।०३३अ छिन्नहस्ता विकवचा विदेहाश् च नरोत्तमाः  
०६,०७४।०३३च् पतितास् तत्र दृश्यन्ते शतशो ऽथ सहस्रशः  
०६,०७४।०३४अ निहतैर् मत्तमातङ्गैः शोणितौघपरिप्लुतैः  
०६,०७४।०३४च् भूर् भाति भरतश्रेष्ठ पर्वतैर् आचिता यथा  
०६,०७४।०३५अ तत्राद्भुतम् अपश्याम तव तेषां च भारत  
०६,०७४।०३५च् न तत्रासीत् पुमान् कश् चिद् यो योद्धुं नाभिकाङ्क्षति  
०६,०७४।०३६अ एवं युयुधिरे वीराः प्रार्थयाना महद् यशः  
०६,०७४।०३६च् तावकाः पाण्डवैः सार्धं काङ्क्षमाणा जयं युधि  
०६,०७५।००१ सञ्जय उवाच  
०६,०७५।००१अ ततो दुर्योधनो राजा लोहितायति भास्करे  
०६,०७५।००१च् सङ्ग्रामरभसो भीमं हन्तुकामो ऽभ्यधावत  
०६,०७५।००२अ तम् आयान्तम् अभिप्रेक्ष्य नृवीरं दृढवैरिणम्  
०६,०७५।००२च् भीमसेनः सुसङ्क्रुद्ध इदं वचनम् अब्रवीत्  
०६,०७५।००३अ अयं स कालः सम्प्राप्तो वर्षपूगाभिकाङ्क्षितः  
०६,०७५।००३च् अद्य त्वां निहनिष्यामि यदि नोत्सृजसे रणम्  
०६,०७५।००४अ अद्य कुन्त्याः परिक्लेशं वनवासं च कृत्स्नशः  
०६,०७५।००४च् द्रौपद्याश् च परिक्लेशं प्रणोत्स्यामि हते त्वयि  
०६,०७५।००५अ यत् त्वं दुरोदरो भूत्वा पाण्डवान् अवमन्यसे  
०६,०७५।००५च् तस्य पापस्य गान्धारे पश्य व्यसनम् आगतम्  
०६,०७५।००६अ कर्णस्य मतम् आज्ञाय सौबलस्य च यत् पुरा  
०६,०७५।००६च् अचिन्त्य पाण्डवान् कामाद् यथेष्टं कृतवान् असि  
०६,०७५।००७अ याचमानं च यन् मोहाद् दाशार्हम् अवमन्यसे  
०६,०७५।००७च् उलूकस्य समादेशं यद् ददासि च हृष्टवत्  
०६,०७५।००८अ अद्य त्वा निहनिष्यामि सानुबन्धं सबान्धवम्  
०६,०७५।००८च् समीकरिष्ये तत् पापं यत् पुरा कृतवान् असि  
०६,०७५।००९अ एवम् उक्त्वा धनुर् घोरं विकृष्योद्भ्राम्य चासकृत्  
०६,०७५।००९च् समादाय शरान् घोरान् महाशनिसमप्रभान्  
०६,०७५।०१०अ षड्विंशत् तरसा क्रुद्धो मुमोचाशु सुयोधने  
०६,०७५।०१०च् ज्वलिताग्निशिखाकारान् वज्रकल्पान् अजिह्मगान्  
०६,०७५।०११अ ततो ऽस्य कार्मुकं द्वाभ्यां सूतं द्वाभ्यां च विव्यधे  
०६,०७५।०११च् चतुर्भिर् अश्वाञ् जवनान् अनयद् यमसादनम्  
०६,०७५।०१२अ द्वाभ्यां च सुविकृष्टाभ्यां शराभ्याम् अरिमर्दनः  
०६,०७५।०१२च् छत्रं चिच्छेद समरे राज्ञस् तस्य रथोत्तमात्  
०६,०७५।०१३अ त्रिभिश् च तस्य चिच्छेद ज्वलन्तं ध्वजम् उत्तमम्  
०६,०७५।०१३ब्*०३१२_०१ त्रिभिर् अन्यैर् महेष्वासश् चिच्छेदास्य ध्वजं तथा  
०६,०७५।०१३च् छित्त्वा तं च ननादोच्चैस् तव पुत्रस्य पश्यतः  
०६,०७५।०१४अ रथाच् च स ध्वजः श्रीमान् नानारत्नविभूषितः  
०६,०७५।०१४च् पपात सहसा भूमिं विद्युज् जलधराद् इव  
०६,०७५।०१५अ ज्वलन्तं सूर्यसङ्काशं नागं मणिमयं शुभम्  
०६,०७५।०१५च् ध्वजं कुरुपतेश् छिन्नं ददृशुः सर्वपार्थिवाः  
०६,०७५।०१६अ अथैनं दशभिर् बाणैस् तोत्त्रैर् इव महागजम्  
०६,०७५।०१६च् आजघान रणे भीमः स्मयन्न् इव महारथः  
०६,०७५।०१६द्*०३१३_०१ स तथाभिहतो राजा स्मयन्न् इव महारथः  
०६,०७५।०१७अ ततस् तु राजा सिन्धूनां रथश्रेष्ठो जयद्रथः  
०६,०७५।०१७च् दुर्योधनस्य जग्राह पार्ष्णिं सत्पुरुषोचिताम्  
०६,०७५।०१८अ कृपश् च रथिनां श्रेष्ठः कौरव्यम् अमितौजसम्  
०६,०७५।०१८च् आरोपयद् रथं राजन् दुर्योधनम् अमर्षणम्  
०६,०७५।०१९अ स गाढविद्धो व्यथितो भीमसेनेन संयुगे  
०६,०७५।०१९च् निषसाद रथोपस्थे राजा दुर्योधनस् तदा  
०६,०७५।०२०अ परिवार्य ततो भीमं हन्तुकामो जयद्रथः  
०६,०७५।०२०च् रथैर् अनेकसाहस्रैर् भीमस्यावारयद् दिशः  
०६,०७५।०२१अ धृष्टकेतुस् ततो राजन्न् अभिमन्युश् च वीर्यवान्  
०६,०७५।०२१च् केकया द्रौपदेयाश् च तव पुत्रान् अयोधयन्  
०६,०७५।०२२अ चित्रसेनः सुचित्रश् च चित्राश्वश् चित्रदर्शनः  
०६,०७५।०२२च् चारुचित्रः सुचारुश् च तथा नन्दोपनन्दकौ  
०६,०७५।०२३अ अष्टाव् एते महेष्वासाः सुकुमारा यशस्विनः  
०६,०७५।०२३च् अभिमन्युरथं राजन् समन्तात् पर्यवारयन्  
०६,०७५।०२४अ आजघान ततस् तूर्णम् अभिमन्युर् महामनाः  
०६,०७५।०२४च् एकैकं पञ्चभिर् विद्ध्वा शरैः सन्नतपर्वभिः  
०६,०७५।०२४ए वज्रमृत्युप्रतीकाशैर् विचित्रायुधनिःसृतैः  
०६,०७५।०२५अ अमृष्यमाणास् ते सर्वे सौभद्रं रथसत्तमम्  
०६,०७५।०२५च् ववर्षुर् मार्गणैस् तीक्ष्णैर् गिरिं मेरुम् इवाम्बुदाः  
०६,०७५।०२६अ स पीड्यमानः समरे कृतास्त्रो युद्धदुर्मदः  
०६,०७५।०२६च् अभिमन्युर् महाराज तावकान् समकम्पयत्  
०६,०७५।०२६ए यथा देवासुरे युद्धे वज्रपाणिर् महासुरान्  
०६,०७५।०२७अ विकर्णस्य ततो भल्लान् प्रेषयाम् आस भारत  
०६,०७५।०२७च् चतुर्दश रथश्रेष्ठो घोरान् आशीविषोपमान्  
०६,०७५।०२७द्*०३१४_०१ स तैर् विकर्णस्य रथात् पातयाम् आस वीर्यवान्  
०६,०७५।०२७ए ध्वजं सूतं हयांश् चास्य छित्त्वा नृत्यन्न् इवाहवे  
०६,०७५।०२८अ पुनश् चान्याञ् शरान् पीतान् अकुण्ठाग्राञ् शिलाशितान्  
०६,०७५।०२८च् प्रेषयाम् आस सौभद्रो विकर्णाय महाबलः  
०६,०७५।०२९अ ते विकर्णं समासाद्य कङ्कबर्हिणवाससः  
०६,०७५।०२९च् भित्त्वा देहं गता भूमिं ज्वलन्त इव पन्नगाः  
०६,०७५।०३०अ ते शरा हेमपुङ्खाग्रा व्यदृश्यन्त महीतले  
०६,०७५।०३०च् विकर्णरुधिरक्लिन्ना वमन्त इव शोणितम्  
०६,०७५।०३१अ विकर्णं वीक्ष्य निर्भिन्नं तस्यैवान्ये सहोदराः  
०६,०७५।०३१च् अभ्यद्रवन्त समरे सौभद्रप्रमुखान् रथान्  
०६,०७५।०३२अ अभियात्वा तथैवाशु रथस्थान् सूर्यवर्चसः  
०६,०७५।०३२च् अविध्यन् समरे ऽन्योन्यं संरब्धा युद्धदुर्मदाः  
०६,०७५।०३३अ दुर्मुखः श्रुतकर्माणं विद्ध्वा सप्तभिर् आशुगैः  
०६,०७५।०३३च् ध्वजम् एकेन चिच्छेद सारथिं चास्य सप्तभिः  
०६,०७५।०३४अ अश्वाञ् जाम्बूनदैर् जालैः प्रच्छन्नान् वातरंहसः  
०६,०७५।०३४च् जघान षड्भिर् आसाद्य सारथिं चाभ्यपातयत्  
०६,०७५।०३५अ स हताश्वे रथे तिष्ठञ् श्रुतकर्मा महारथः  
०६,०७५।०३५च् शक्तिं चिक्षेप सङ्क्रुद्धो महोल्कां ज्वलिताम् इव  
०६,०७५।०३६अ सा दुर्मुखस्य विपुलं वर्म भित्त्वा यशस्विनः  
०६,०७५।०३६च् विदार्य प्राविशद् भूमिं दीप्यमाना सुतेजना  
०६,०७५।०३६द्*०३१५_०१ दुर्मुखो विह्वलस् तत्र निषसाद रथे विभो  
०६,०७५।०३६द्*०३१५_०२ विसञ्ज्ञं प्रेक्ष्य ते सर्वे भ्रातरः पर्यवारयन्  
०६,०७५।०३७अ तं दृष्ट्वा विरथं तत्र सुतसोमो महाबलः  
०६,०७५।०३७च् पश्यतां सर्वसैन्यानां रथम् आरोपयत् स्वकम्  
०६,०७५।०३८अ श्रुतकीर्तिस् तथा वीरो जयत्सेनं सुतं तव  
०६,०७५।०३८च् अभ्ययात् समरे राजन् हन्तुकामो यशस्विनम्  
०६,०७५।०३९अ तस्य विक्षिपतश् चापं श्रुतकीर्तेर् महात्मनः  
०६,०७५।०३९च् चिच्छेद समरे राजञ् जयत्सेनः सुतस् तव  
०६,०७५।०३९ए क्षुरप्रेण सुतीक्ष्णेन प्रहसन्न् इव भारत  
०६,०७५।०४०अ तं दृष्ट्वा छिन्नधन्वानं शतानीकः सहोदरम्  
०६,०७५।०४०च् अभ्यपद्यत तेजस्वी सिंहवद् विनदन् मुहुः  
०६,०७५।०४१अ शतानीकस् तु समरे दृढं विस्फार्य कार्मुकम्  
०६,०७५।०४१ब्*०३१६_०१ ननाद सुमहानादं प्रभिन्न इव वारणः  
०६,०७५।०४१च् विव्याध दशभिस् तूर्णं जयत्सेनं शिलीमुखैः  
०६,०७५।०४२अ अथान्येन सुतीक्ष्णेन सर्वावरणभेदिना  
०६,०७५।०४२च् शतानीको जयत्सेनं विव्याध हृदये भृशम्  
०६,०७५।०४३अ तथा तस्मिन् वर्तमाने दुष्कर्णो भ्रातुर् अन्तिके  
०६,०७५।०४३ब्*०३१७_०१ मुमोचास्मै शितान् बाणांस् तीक्ष्णान् आशीविषोपमान्  
०६,०७५।०४३च् चिच्छेद समरे चापं नाकुलेः क्रोधमूर्छितः  
०६,०७५।०४४अ अथान्यद् धनुर् आदाय भारसाधनम् उत्तमम्  
०६,०७५।०४४च् समादत्त शितान् बाणाञ् शतानीको महाबलः  
०६,०७५।०४५अ तिष्ठ तिष्ठेति चामन्त्र्य दुष्कर्णं भ्रातुर् अग्रतः  
०६,०७५।०४५च् मुमोच निशितान् बाणाञ् ज्वलितान् पन्नगान् इव  
०६,०७५।०४६अ ततो ऽस्य धनुर् एकेन द्वाभ्यां सूतं च मारिष  
०६,०७५।०४६च् चिच्छेद समरे तूर्णं तं च विव्याध सप्तभिः  
०६,०७५।०४७अ अश्वान् मनोजवांश् चास्य कल्माषान् वीतकल्मषः  
०६,०७५।०४७च् जघान निशितैस् तूर्णं सर्वान् द्वादशभिः शरैः  
०६,०७५।०४८अ अथापरेण भल्लेन सुमुक्तेन निपातिना  
०६,०७५।०४८च् दुष्कर्णं समरे क्रुद्धो विव्याध हृदये भृशम्  
०६,०७५।०४८द्*०३१८_०१ स पपात ततो भूमौ वज्ररुग्ण इव द्रुमः  
०६,०७५।०४८द्*०३१९_०१ स विह्वलो रथोपस्थे निषसाद सुतस् तव  
०६,०७५।०४९अ दुष्कर्णं निहतं दृष्ट्वा पञ्च राजन् महारथाः  
०६,०७५।०४९च् जिघांसन्तः शतानीकं सर्वतः पर्यवारयन्  
०६,०७५।०५०अ छाद्यमानं शरव्रातैः शतानीकं यशस्विनम्  
०६,०७५।०५०च् अभ्यधावन्त संरब्धाः केकयाः पञ्च सोदराः  
०६,०७५।०५१अ तान् अभ्यापततः प्रेक्ष्य तव पुत्रा महारथाः  
०६,०७५।०५१च् प्रत्युद्ययुर् महाराज गजा इव महागजान्  
०६,०७५।०५२अ दुर्मुखो दुर्जयश् चैव तथा दुर्मर्षणो युवा  
०६,०७५।०५२च् शत्रुञ्जयः शत्रुसहः सर्वे क्रुद्धा यशस्विनः  
०६,०७५।०५२ए प्रत्युद्याता महाराज केकयान् भ्रातरः समम्  
०६,०७५।०५३अ रथैर् नगरसङ्काशैर् हयैर् युक्तैर् मनोजवैः  
०६,०७५।०५३च् नानावर्णविचित्राभिः पताकाभिर् अलङ्कृतैः  
०६,०७५।०५४अ वरचापधरा वीरा विचित्रकवचध्वजाः  
०६,०७५।०५४च् विविशुस् ते परं सैन्यं सिंहा इव वनाद् वनम्  
०६,०७५।०५५अ तेषां सुतुमुलं युद्धं व्यतिषक्तरथद्विपम्  
०६,०७५।०५५च् अवर्तत महारौद्रं निघ्नताम् इतरेतरम्  
०६,०७५।०५५ए अन्योन्यागस्कृतां राजन् यमराष्ट्रविवर्धनम्  
०६,०७५।०५६अ मुहूर्तास्तमिते सूर्ये चक्रुर् युद्धं सुदारुणम्  
०६,०७५।०५६च् रथिनः सादिनश् चैव व्यकीर्यन्त सहस्रशः  
०६,०७५।०५७अ ततः शान्तनवः क्रुद्धः शरैः सन्नतपर्वभिः  
०६,०७५।०५७च् नाशयाम् आस सेनां वै भीष्मस् तेषां महात्मनाम्  
०६,०७५।०५७ए पाञ्चालानां च सैन्यानि शरैर् निन्ये यमक्षयम्  
०६,०७५।०५८अ एवं भित्त्वा महेष्वासः पाण्डवानाम् अनीकिनीम्  
०६,०७५।०५८च् कृत्वावहारं सैन्यानां ययौ स्वशिबिरं नृप  
०६,०७५।०५८द्*०३२०_०१ नाशयाम् आसतुर् वीरौ धृष्टद्युम्नवृकोदरौ  
०६,०७५।०५८द्*०३२०_०२ कौरवाणाम् अनीकानि शरैः सन्नतपर्वभिः  
०६,०७५।०५९अ धर्मराजो ऽपि सम्प्रेक्ष्य धृष्टद्युम्नवृकोदरौ  
०६,०७५।०५९च् मूर्ध्नि चैताव् उपाघ्राय संहृष्टः शिबिरं ययौ  
०६,०७५।०५९द्*०३२१_०१ अर्जुनो वासुदेवश् च कौरवाणाम् अनीकिनीम्  
०६,०७५।०५९द्*०३२१_०२ हत्वा विद्राव्य च शरैः शिबिरायैव जग्मतुः  
०६,०७६।००१ सञ्जय उवाच  
०६,०७६।००१अ अथ शूरा महाराज परस्परकृतागसः  
०६,०७६।००१च् जग्मुः स्वशिबिराण्य् एव रुधिरेण समुक्षिताः  
०६,०७६।००२अ विश्रम्य च यथान्यायं पूजयित्वा परस्परम्  
०६,०७६।००२च् सन्नद्धाः समदृश्यन्त भूयो युद्धचिकीर्षया  
०६,०७६।००३अ ततस् तव सुतो राजंश् चिन्तयाभिपरिप्लुतः  
०६,०७६।००३च् विस्रवच् छोणिताक्ताङ्गः पप्रच्छेदं पितामहम्  
०६,०७६।००४अ सैन्यानि रौद्राणि भयानकानि; व्यूढानि सम्यग् बहुलध्वजानि  
०६,०७६।००४च् विदार्य हत्वा च निपीड्य शूरास्; ते पाण्डवानां त्वरिता रथौघाः  
०६,०७६।००५अ सम्मोह्य सर्वान् युधि कीर्तिमन्तो; व्यूहं च तं मकरं वज्रकल्पम्  
०६,०७६।००५च् प्रविश्य भीमेन निबर्हितो ऽस्मि; घोरैः शरैर् मृत्युदण्डप्रकाशैः  
०६,०७६।००६अ क्रुद्धं तम् उद्वीक्ष्य भयेन राजन्; सम्मूर्छितो नालभं शान्तिम् अद्य  
०६,०७६।००६च् इच्छे प्रसादात् तव सत्यसन्ध; प्राप्तुं जयं पाण्डवेयांश् च हन्तुम्  
०६,०७६।००७अ तेनैवम् उक्तः प्रहसन् महात्मा; दुर्योधनं जातमन्युं विदित्वा  
०६,०७६।००७च् तं प्रत्युवाचाविमना मनस्वी; गङ्गासुतः शस्त्रभृतां वरिष्ठः  
०६,०७६।००८अ परेण यत्नेन विगाह्य सेनाम्; सर्वात्मनाहं तव राजपुत्र  
०६,०७६।००८च् इच्छामि दातुं विजयं सुखं च; न चात्मानं छादये ऽहं त्वदर्थे  
०६,०७६।००९अ एते तु रौद्रा बहवो महारथा; यशस्विनः शूरतमाः कृतास्त्राः  
०६,०७६।००९च् ये पाण्डवानां समरे सहाया; जितक्लमाः क्रोधविषं वमन्ति  
०६,०७६।०१०अ ते नेह शक्याः सहसा विजेतुम्; वीर्योन्नद्धाः कृतवैरास् त्वया च  
०६,०७६।०१०च् अहं ह्य् एतान् प्रतियोत्स्यामि राजन्; सर्वात्मना जीवितं त्यज्य वीर  
०६,०७६।०११अ रणे तवार्थाय महानुभाव; न जीवितं रक्ष्यतमं ममाद्य  
०६,०७६।०११च् सर्वांस् तवार्थाय सदेवदैत्यांल्; लोकान् दहेयं किम् उ शत्रूंस् तवेह  
०६,०७६।०१२अ तत् पाण्डवान् योधयिष्यामि राजन्; प्रियं च ते सर्वम् अहं करिष्ये  
०६,०७६।०१२च् श्रुत्वैव चैतत् परमप्रतीतो; दुर्योधनः प्रीतमना बभूव  
०६,०७६।०१३अ सर्वाणि सैन्यानि ततः प्रहृष्टो; निर्गच्छतेत्य् आह नृपांश् च सर्वान्  
०६,०७६।०१३च् तदाज्ञया तानि विनिर्ययुर् द्रुतम्; रथाश्वपादातगजायुतानि  
०६,०७६।०१४अ प्रहर्षयुक्तानि तु तानि राजन्; महान्ति नानाविधशस्त्रवन्ति  
०६,०७६।०१४च् स्थितानि नागाश्वपदातिमन्ति; विरेजुर् आजौ तव राजन् बलानि  
०६,०७६।०१५अ वृन्दैः स्थिताश् चापि सुसम्प्रयुक्ताश्; चकाशिरे दन्तिगणाः समन्तात्  
०६,०७६।०१५च् शस्त्रास्त्रविद्भिर् नरदेव योधैर्; अधिष्ठिताः सैन्यगणास् त्वदीयाः  
०६,०७६।०१६अ रथैश् च पादातगजाश्वसङ्घैः; प्रयाद्भिर् आजौ विधिवत् प्रणुन्नैः  
०६,०७६।०१६च् समुद्धतं वै तरुणार्कवर्णम्; रजो बभौ छादयत् सूर्यरश्मीन्  
०६,०७६।०१७अ रेजुः पताका रथदन्तिसंस्था; वातेरिता भ्राम्यमाणाः समन्तात्  
०६,०७६।०१७च् नानारङ्गाः समरे तत्र राजन्; मेघैर् युक्ता विद्युतः खे यथैव  
०६,०७६।०१८अ धनूंषि विस्फारयतां नृपाणाम्; बभूव शब्दस् तुमुलो ऽतिघोरः  
०६,०७६।०१८च् विमथ्यतो देवमहासुरौघैर्; यथार्णवस्यादियुगे तदानीम्  
०६,०७६।०१९अ तद् उग्रनादं बहुरूपवर्णम्; तवात्मजानां समुदीर्णम् एवम्  
०६,०७६।०१९च् बभूव सैन्यं रिपुसैन्यहन्तृ; युगान्तमेघौघनिभं तदानीम्  
०६,०७७।००१ सञ्जय उवाच  
०६,०७७।००१अ अथात्मजं तव पुनर् गाङ्गेयो ध्यानम् आस्थितम्  
०६,०७७।००१च् अब्रवीद् भरतश्रेष्ठः सम्प्रहर्षकरं वचः  
०६,०७७।००२अ अहं द्रोणश् च शल्यश् च कृतवर्मा च सात्वतः  
०६,०७७।००२च् अश्वत्थामा विकर्णश् च सोमदत्तो ऽथ सैन्धवः  
०६,०७७।००३अ विन्दानुविन्दाव् आवन्त्यौ बाह्लिकः सह बाह्लिकैः  
०६,०७७।००३च् त्रिगर्तराजश् च बली मागधश् च सुदुर्जयः  
०६,०७७।००४अ बृहद्बलश् च कौसल्यश् चित्रसेनो विविंशतिः  
०६,०७७।००४ब्*०३२२_०१ कृपश् च सह सोदर्यैस् तव राजन् पदानुगैः  
०६,०७७।००४च् रथाश् च बहुसाहस्राः शोभमाना महाध्वजाः  
०६,०७७।००५अ देशजाश् च हया राजन् स्वारूढा हयसादिभिः  
०६,०७७।००५च् गजेन्द्राश् च मदोद्वृत्ताः प्रभिन्नकरटामुखाः  
०६,०७७।००६अ पदाताश् च तथा शूरा नानाप्रहरणायुधाः  
०६,०७७।००६च् नानादेशसमुत्पन्नास् त्वदर्थे योद्धुम् उद्यताः  
०६,०७७।००७अ एते चान्ये च बहवस् त्वदर्थे त्यक्तजीविताः  
०६,०७७।००७च् देवान् अपि रणे जेतुं समर्था इति मे मतिः  
०६,०७७।००८अ अवश्यं तु मया राजंस् तव वाच्यं हितं सदा  
०६,०७७।००८च् अशक्याः पाण्डवा जेतुं देवैर् अपि सवासवैः  
०६,०७७।००८ए वासुदेवसहायाश् च महेन्द्रसमविक्रमाः  
०६,०७७।००९अ सर्वथाहं तु राजेन्द्र करिष्ये वचनं तव  
०६,०७७।००९च् पाण्डवान् वा रणे जेष्ये मां वा जेष्यन्ति पाण्डवाः  
०६,०७७।०१०अ एवम् उक्त्वा ददौ चास्मै विशल्यकरणीं शुभाम्  
०६,०७७।०१०च् ओषधीं वीर्यसम्पन्नां विशल्यश् चाभवत् तदा  
०६,०७७।०११अ ततः प्रभाते विमले स्वेनानीकेन वीर्यवान्  
०६,०७७।०११च् अव्यूहत स्वयं व्यूहं भीष्मो व्यूहविशारदः  
०६,०७७।०१२अ मण्डलं मनुजश्रेष्ठ नानाशस्त्रसमाकुलम्  
०६,०७७।०१२च् सम्पूर्णं योधमुख्यैश् च तथा दन्तिपदातिभिः  
०६,०७७।०१३अ रथैर् अनेकसाहस्रैः समन्तात् परिवारितम्  
०६,०७७।०१३च् अश्ववृन्दैर् महद्भिश् च ऋष्टितोमरधारिभिः  
०६,०७७।०१४अ नागे नागे रथाः सप्त सप्त चाश्वा रथे रथे  
०६,०७७।०१४च् अन्व् अश्वं दश धानुष्का धानुष्के सप्त चर्मिणः  
०६,०७७।०१५अ एवंव्यूहं महाराज तव सैन्यं महारथैः  
०६,०७७।०१५च् स्थितं रणाय महते भीष्मेण युधि पालितम्  
०६,०७७।०१६अ दशाश्वानां सहस्राणि दन्तिनां च तथैव च  
०६,०७७।०१६च् रथानाम् अयुतं चापि पुत्राश् च तव दंशिताः  
०६,०७७।०१६ए चित्रसेनादयः शूरा अभ्यरक्षन् पितामहम्  
०६,०७७।०१७अ रक्ष्यमाणश् च तैः शूरैर् गोप्यमानाश् च तेन ते  
०६,०७७।०१७च् सन्नद्धाः समदृश्यन्त राजानश् च महाबलाः  
०६,०७७।०१८अ दुर्योधनस् तु समरे दंशितो रथम् आस्थितः  
०६,०७७।०१८च् व्यभ्राजत श्रिया जुष्टो यथा शक्रस् त्रिविष्टपे  
०६,०७७।०१९अ ततः शब्दो महान् आसीत् पुत्राणां तव भारत  
०६,०७७।०१९च् रथघोषश् च तुमुलो वादित्राणां च निस्वनः  
०६,०७७।०२०अ भीष्मेण धार्तराष्ट्राणां व्यूढः प्रत्यङ्मुखो युधि  
०६,०७७।०२०च् मण्डलः सुमहाव्यूहो दुर्भेद्यो ऽमित्रघातिनाम्  
०६,०७७।०२०ए सर्वतः शुशुभे राजन् रणे ऽरीणां दुरासदः  
०६,०७७।०२१अ मण्डलं तु समालोक्य व्यूहं परमदारुणम्  
०६,०७७।०२१च् स्वयं युधिष्ठिरो राजा व्यूहं वज्रम् अथाकरोत्  
०६,०७७।०२२अ तथा व्यूढेष्व् अनीकेषु यथास्थानम् अवस्थिताः  
०६,०७७।०२२च् रथिनः सादिनश् चैव सिंहनादम् अथानदन्  
०६,०७७।०२३अ बिभित्सवस् ततो व्यूहं निर्ययुर् युद्धकाङ्क्षिणः  
०६,०७७।०२३च् इतरेतरतः शूराः सहसैन्याः प्रहारिणः  
०६,०७७।०२४अ भारद्वाजो ययौ मत्स्यं द्रौणिश् चापि शिखण्डिनम्  
०६,०७७।०२४च् स्वयं दुर्योधनो राजा पार्षतं समुपाद्रवत्  
०६,०७७।०२५अ नकुलः सहदेवश् च राजन् मद्रेशम् ईयतुः  
०६,०७७।०२५च् विन्दानुविन्दाव् आवन्त्याव् इरावन्तम् अभिद्रुतौ  
०६,०७७।०२६अ सर्वे नृपास् तु समरे धनञ्जयम् अयोधयन्  
०६,०७७।०२६च् भीमसेनो रणे यत्तो हार्दिक्यं समवारयत्  
०६,०७७।०२७अ चित्रसेनं विकर्णं च तथा दुर्मर्षणं विभो  
०६,०७७।०२७च् आर्जुनिः समरे राजंस् तव पुत्रान् अयोधयत्  
०६,०७७।०२८अ प्राग्ज्योतिषं महेष्वासं हैडिम्बो राक्षसोत्तमः  
०६,०७७।०२८च् अभिदुद्राव वेगेन मत्तो मत्तम् इव द्विपम्  
०६,०७७।०२९अ अलम्बुसस् ततो राजन् सात्यकिं युद्धदुर्मदम्  
०६,०७७।०२९च् ससैन्यं समरे क्रुद्धो राक्षसः समभिद्रवत्  
०६,०७७।०३०अ भूरिश्रवा रणे यत्तो धृष्टकेतुम् अयोधयत्  
०६,०७७।०३०च् श्रुतायुषं तु राजानं धर्मपुत्रो युधिष्ठिरः  
०६,०७७।०३१अ चेकितानस् तु समरे कृपम् एवान्वयोधयत्  
०६,०७७।०३१च् शेषाः प्रतिययुर् यत्ता भीमम् एव महारथम्  
०६,०७७।०३२अ ततो राजसहस्राणि परिवव्रुर् धनञ्जयम्  
०६,०७७।०३२च् शक्तितोमरनाराचगदापरिघपाणयः  
०६,०७७।०३३अ अर्जुनो ऽथ भृशं क्रुद्धो वार्ष्णेयम् इदम् अब्रवीत्  
०६,०७७।०३३च् पश्य माधव सैन्यानि धार्तराष्ट्रस्य संयुगे  
०६,०७७।०३३ए व्यूढानि व्यूहविदुषा गाङ्गेयेन महात्मना  
०६,०७७।०३४अ युद्धाभिकामाञ् शूरांश् च पश्य माधव दंशितान्  
०६,०७७।०३४च् त्रिगर्तराजं सहितं भ्रातृभिः पश्य केशव  
०६,०७७।०३५अ अद्यैतान् पातयिष्यामि पश्यतस् ते जनार्दन  
०६,०७७।०३५च् य इमे मां यदुश्रेष्ठ योद्धुकामा रणाजिरे  
०६,०७७।०३६अ एवम् उक्त्वा तु कौन्तेयो धनुर्ज्याम् अवमृज्य च  
०६,०७७।०३६च् ववर्ष शरवर्षाणि नराधिपगणान् प्रति  
०६,०७७।०३७अ ते ऽपि तं परमेष्वासाः शरवर्षैर् अपूरयन्  
०६,०७७।०३७च् तडागम् इव धाराभिर् यथा प्रावृषि तोयदा  
०६,०७७।०३८अ हाहाकारो महान् आसीत् तव सैन्ये विशां पते  
०६,०७७।०३८च् छाद्यमानौ भृशं कृष्णौ शरैर् दृष्ट्वा महारणे  
०६,०७७।०३९अ देवा देवर्षयश् चैव गन्धर्वाश् च महोरगाः  
०६,०७७।०३९च् विस्मयं परमं जग्मुर् दृष्ट्वा कृष्णौ तथागतौ  
०६,०७७।०४०अ ततः क्रुद्धो ऽर्जुनो राजन्न् ऐन्द्रम् अस्त्रम् उदीरयत्  
०६,०७७।०४०च् तत्राद्भुतम् अपश्याम विजयस्य पराक्रमम्  
०६,०७७।०४१अ शस्त्रवृष्टिं परैर् मुक्तां शरौघैर् यद् अवारयत्  
०६,०७७।०४१च् न च तत्राप्य् अनिर्भिन्नः कश् चिद् आसीद् विशां पते  
०६,०७७।०४२अ तेषां राजसहस्राणां हयानां दन्तिनां तथा  
०६,०७७।०४२च् द्वाभ्यां त्रिभिः शरैश् चान्यान् पार्थो विव्याध मारिष  
०६,०७७।०४३अ ते हन्यमानाः पार्थेन भीष्मं शान्तनवं ययुः  
०६,०७७।०४३च् अगाधे मज्जमानानां भीष्मस् त्राताभवत् तदा  
०६,०७७।०४४अ आपतद्भिस् तु तैस् तत्र प्रभग्नं तावकं बलम्  
०६,०७७।०४४च् सञ्चुक्षुभे महाराज वातैर् इव महार्णवः  
०६,०७८।००१ सञ्जय उवाच  
०६,०७८।००१अ तथा प्रवृत्ते सङ्ग्रामे निवृत्ते च सुशर्मणि  
०६,०७८।००१च् प्रभग्नेषु च वीरेषु पाण्डवेन महात्मना  
०६,०७८।००२अ क्षुभ्यमाणे बले तूर्णं सागरप्रतिमे तव  
०६,०७८।००२च् प्रत्युद्याते च गाङ्गेये त्वरितं विजयं प्रति  
०६,०७८।००३अ दृष्ट्वा दुर्योधनो राजन् रणे पार्थस्य विक्रमम्  
०६,०७८।००३च् त्वरमाणः समभ्येत्य सर्वांस् तान् अब्रवीन् नृपान्  
०६,०७८।००४अ तेषां च प्रमुखे शूरं सुशर्माणं महाबलम्  
०६,०७८।००४च् मध्ये सर्वस्य सैन्यस्य भृशं संहर्षयन् वचः  
०६,०७८।००५अ एष भीष्मः शान्तनवो योद्धुकामो धनञ्जयम्  
०६,०७८।००५च् सर्वात्मना कुरुश्रेष्ठस् त्यक्त्वा जीवितम् आत्मनः  
०६,०७८।००६अ तं प्रयान्तं परानीकं सर्वसैन्येन भारतम्  
०६,०७८।००६च् संयत्ताः समरे सर्वे पालयध्वं पितामहम्  
०६,०७८।००७अ बाढम् इत्य् एवम् उक्त्वा तु तान्य् अनीकानि सर्वशः  
०६,०७८।००७च् नरेन्द्राणां महाराज समाजग्मुः पितामहम्  
०६,०७८।००८अ ततः प्रयातः सहसा भीष्मः शान्तनवो ऽर्जुनम्  
०६,०७८।००८च् रणे भारतम् आयान्तम् आससाद महाबलम्  
०६,०७८।००९अ महाश्वेताश्वयुक्तेन भीमवानरकेतुना  
०६,०७८।००९च् महता मेघनादेन रथेनाति विराजत  
०६,०७८।०१०अ समरे सर्वसैन्यानाम् उपयातं धनञ्जयम्  
०६,०७८।०१०च् अभवत् तुमुलो नादो भयाद् दृष्ट्वा किरीटिनम्  
०६,०७८।०११अ अभीशुहस्तं कृष्णं च दृष्ट्वादित्यम् इवापरम्  
०६,०७८।०११च् मध्यन्दिनगतं सङ्ख्ये न शेकुः प्रतिवीक्षितुम्  
०६,०७८।०१२अ तथा शान्तनवं भीष्मं श्वेताश्वं श्वेतकार्मुकम्  
०६,०७८।०१२च् न शेकुः पाण्डवा द्रष्टुं श्वेतग्रहम् इवोदितम्  
०६,०७८।०१३अ स सर्वतः परिवृतस् त्रिगर्तैः सुमहात्मभिः  
०६,०७८।०१३च् भ्रातृभिस् तव पुत्रैश् च तथान्यैश् च महारथैः  
०६,०७८।०१४अ भारद्वाजस् तु समरे मत्स्यं विव्याध पत्रिणा  
०६,०७८।०१४च् ध्वजं चास्य शरेणाजौ धनुश् चैकेन चिच्छिदे  
०६,०७८।०१५अ तद् अपास्य धनुश् छिन्नं विराटो वाहिनीपतिः  
०६,०७८।०१५च् अन्यद् आदत्त वेगेन धनुर् भारसहं दृढम्  
०६,०७८।०१५ए शरांश् चाशीविषाकाराञ् ज्वलितान् पन्नगान् इव  
०६,०७८।०१६अ द्रोणं त्रिभिः प्रविव्याध चतुर्भिश् चास्य वाजिनः  
०६,०७८।०१६च् ध्वजम् एकेन विव्याध सारथिं चास्य पञ्चभिः  
०६,०७८।०१६ए धनुर् एकेषुणाविध्यत् तत्राक्रुध्यद् द्विजर्षभः  
०६,०७८।०१७अ तस्य द्रोणो ऽवधीद् अश्वाञ् शरैः सन्नतपर्वभिः  
०६,०७८।०१७च् अष्टाभिर् भरतश्रेष्ठ सूतम् एकेन पत्रिणा  
०६,०७८।०१८अ स हताश्वाद् अवप्लुत्य स्यन्दनाद् धतसारथिः  
०६,०७८।०१८च् आरुरोह रथं तूर्णं शङ्खस्य रथिनां वरः  
०६,०७८।०१९अ ततस् तु तौ पितापुत्रौ भारद्वाजं रथे स्थितौ  
०६,०७८।०१९च् महता शरवर्षेण वारयाम् आसतुर् बलात्  
०६,०७८।०२०अ भारद्वाजस् ततः क्रुद्धः शरम् आशीविषोपमम्  
०६,०७८।०२०च् चिक्षेप समरे तूर्णं शङ्खं प्रति जनेश्वर  
०६,०७८।०२१अ स तस्य हृदयं भित्त्वा पीत्वा शोणितम् आहवे  
०६,०७८।०२१च् जगाम धरणिं बाणो लोहितार्द्रीकृतच्छविः  
०६,०७८।०२२अ स पपात रथात् तूर्णं भारद्वाजशराहतः  
०६,०७८।०२२च् धनुस् त्यक्त्वा शरांश् चैव पितुर् एव समीपतः  
०६,०७८।०२३अ हतं स्वम् आत्मजं दृष्ट्वा विराटः प्राद्रवद् भयात्  
०६,०७८।०२३च् उत्सृज्य समरे द्रोणं व्यात्ताननम् इवान्तकम्  
०६,०७८।०२४अ भारद्वाजस् ततस् तूर्णं पाण्डवानां महाचमूम्  
०६,०७८।०२४च् दारयाम् आस समरे शतशो ऽथ सहस्रशः  
०६,०७८।०२५अ शिखण्ड्य् अपि महाराज द्रौणिम् आसाद्य संयुगे  
०६,०७८।०२५च् आजघान भ्रुवोर् मध्ये नाराचैस् त्रिभिर् आशुगैः  
०६,०७८।०२६अ स बभौ नरशार्दूलो ललाटे संस्थितैस् त्रिभिः  
०६,०७८।०२६च् शिखरैः काञ्चनमयैर् मेरुस् त्रिभिर् इवोच्छ्रितैः  
०६,०७८।०२७अ अश्वत्थामा ततः क्रुद्धो निमेषार्धाच् छिखण्डिनः  
०६,०७८।०२७च् सूतं ध्वजम् अथो राजंस् तुरगान् आयुधं तथा  
०६,०७८।०२७ए शरैर् बहुभिर् उद्दिश्य पातयाम् आस संयुगे  
०६,०७८।०२८अ स हताश्वाद् अवप्लुत्य रथाद् वै रथिनां वरः  
०६,०७८।०२८च् खड्गम् आदाय निशितं विमलं च शरावरम्  
०६,०७८।०२८ए श्येनवद् व्यचरत् क्रुद्धः शिखण्डी शत्रुतापनः  
०६,०७८।०२९अ सखड्गस्य महाराज चरतस् तस्य संयुगे  
०६,०७८।०२९च् नान्तरं ददृशे द्रौणिस् तद् अद्भुतम् इवाभवत्  
०६,०७८।०३०अ ततः शरसहस्राणि बहूनि भरतर्षभ  
०६,०७८।०३०च् प्रेषयाम् आस समरे द्रौणिः परमकोपनः  
०६,०७८।०३१अ ताम् आपतन्तीं समरे शरवृष्टिं सुदारुणाम्  
०६,०७८।०३१च् असिना तीक्ष्णधारेण चिच्छेद बलिनां वरः  
०६,०७८।०३२अ ततो ऽस्य विमलं द्रौणिः शतचन्द्रं मनोरमम्  
०६,०७८।०३२च् चर्माच्छिनद् असिं चास्य खण्डयाम् आस संयुगे  
०६,०७८।०३२ए शितैः सुबहुशो राजंस् तं च विव्याध पत्रिभिः  
०६,०७८।०३३अ शिखण्डी तु ततः खड्गं खण्डितं तेन सायकैः  
०६,०७८।०३३च् आविध्य व्यसृजत् तूर्णं ज्वलन्तम् इव पन्नगम्  
०६,०७८।०३४अ तम् आपतन्तं सहसा कालानलसमप्रभम्  
०६,०७८।०३४च् चिच्छेद समरे द्रौणिर् दर्शयन् पाणिलाघवम्  
०६,०७८।०३४ए शिखण्डिनं च विव्याध शरैर् बहुभिर् आयसैः  
०६,०७८।०३५अ शिखण्डी तु भृशं राजंस् ताड्यमानः शितैः शरैः  
०६,०७८।०३५च् आरुरोह रथं तूर्णं माधवस्य महात्मनः  
०६,०७८।०३६अ सात्यकिस् तु ततः क्रुद्धो राक्षसं क्रूरम् आहवे  
०६,०७८।०३६च् अलम्बुसं शरैर् घोरैर् विव्याध बलिनं बली  
०६,०७८।०३७अ राक्षसेन्द्रस् ततस् तस्य धनुश् चिच्छेद भारत  
०६,०७८।०३७च् अर्धचन्द्रेण समरे तं च विव्याध सायकैः  
०६,०७८।०३७ए मायां च राक्षसीं कृत्वा शरवर्षैर् अवाकिरत्  
०६,०७८।०३७फ़्*०३२३_०१ अथान्यद् धनुर् आदाय भारसाधनम् उत्तमम्  
०६,०७८।०३८अ तत्राद्भुतम् अपश्याम शैनेयस्य पराक्रमम्  
०६,०७८।०३८च् नासम्भ्रमद् यत् समरे वध्यमानः शितैः शरैः  
०६,०७८।०३९अ ऐन्द्रम् अस्त्रं च वार्ष्णेयो योजयाम् आस भारत  
०६,०७८।०३९च् विजयाद् यद् अनुप्राप्तं माधवेन यशस्विना  
०६,०७८।०४०अ तद् अस्त्रं भस्मसात् कृत्वा मायां तां राक्षसीं तदा  
०६,०७८।०४०च् अलम्बुसं शरैर् घोरैर् अभ्याकिरत सर्वशः  
०६,०७८।०४०ए पर्वतं वारिधाराभिः प्रावृषीव बलाहकः  
०६,०७८।०४१अ तत् तथा पीडितं तेन माधवेन महात्मना  
०६,०७८।०४१च् प्रदुद्राव भयाद् रक्षो हित्वा सात्यकिम् आहवे  
०६,०७८।०४२अ तम् अजेयं राक्षसेन्द्रं सङ्ख्ये मघवता अपि  
०६,०७८।०४२च् शैनेयः प्राणदज् जित्वा योधानां तव पश्यताम्  
०६,०७८।०४३अ न्यहनत् तावकांश् चापि सात्यकिः सत्यविक्रमः  
०६,०७८।०४३च् निशितैर् बहुभिर् बाणैस् ते ऽद्रवन्त भयार्दिताः  
०६,०७८।०४४अ एतस्मिन्न् एव काले तु द्रुपदस्यात्मजो बली  
०६,०७८।०४४च् धृष्टद्युम्नो महाराज तव पुत्रं जनेश्वरम्  
०६,०७८।०४४ए छादयाम् आस समरे शरैः सन्नतपर्वभिः  
०६,०७८।०४५अ सञ्छाद्यमानो विशिखैर् धृष्टद्युम्नेन भारत  
०६,०७८।०४५च् विव्यथे न च राजेन्द्र तव पुत्रो जनेश्वरः  
०६,०७८।०४६अ धृष्टद्युम्नं च समरे तूर्णं विव्याध सायकैः  
०६,०७८।०४६च् षष्ट्या च त्रिंशता चैव तद् अद्भुतम् इवाभवत्  
०६,०७८।०४७अ तस्य सेनापतिः क्रुद्धो धनुश् चिच्छेद मारिष  
०६,०७८।०४७च् हयांश् च चतुरः शीघ्रं निजघान महारथः  
०६,०७८।०४७ए शरैश् चैनं सुनिशितैः क्षिप्रं विव्याध सप्तभिः  
०६,०७८।०४८अ स हताश्वान् महाबाहुर् अवप्लुत्य रथाद् बली  
०६,०७८।०४८च् पदातिर् असिम् उद्यम्य प्राद्रवत् पार्षतं प्रति  
०६,०७८।०४९अ शकुनिस् तं समभ्येत्य राजगृद्धी महाबलः  
०६,०७८।०४९च् राजानं सर्वलोकस्य रथम् आरोपयत् स्वकम्  
०६,०७८।०५०अ ततो नृपं पराजित्य पार्षतः परवीरहा  
०६,०७८।०५०च् न्यहनत् तावकं सैन्यं वज्रपाणिर् इवासुरम्  
०६,०७८।०५१अ कृतवर्मा रणे भीमं शरैर् आर्छन् महारथम्  
०६,०७८।०५१च् प्रच्छादयाम् आस च तं महामेघो रविं यथा  
०६,०७८।०५२अ ततः प्रहस्य समरे भीमसेनः परन्तपः  
०६,०७८।०५२च् प्रेषयाम् आस सङ्क्रुद्धः सायकान् कृतवर्मणे  
०६,०७८।०५३अ तैर् अर्द्यमानो ऽतिरथः सात्वतः शस्त्रकोविदः  
०६,०७८।०५३च् नाकम्पत महाराज भीमं चार्छच् छितैः शरैः  
०६,०७८।०५४अ तस्याश्वांश् चतुरो हत्वा भीमसेनो महाबलः  
०६,०७८।०५४च् सारथिं पातयाम् आस ध्वजं च सुपरिष्कृतम्  
०६,०७८।०५५अ शरैर् बहुविधैश् चैनम् आचिनोत् परवीरहा  
०६,०७८।०५५च् शकलीकृतसर्वाङ्गः श्वाविद्वत् समदृश्यत  
०६,०७८।०५६अ हताश्वात् तु रथात् तूर्णं वृषकस्य रथं ययौ  
०६,०७८।०५६च् स्यालस्य ते महाराज तव पुत्रस्य पश्यतः  
०६,०७८।०५७अ भीमसेनो ऽपि सङ्क्रुद्धस् तव सैन्यम् उपाद्रवत्  
०६,०७८।०५७च् निजघान च सङ्क्रुद्धो दण्डपाणिर् इवान्तकः  
०६,०७९।००१ धृतराष्ट्र उवाच  
०६,०७९।००१अ बहूनीह विचित्राणि द्वैरथानि स्म सञ्जय  
०६,०७९।००१च् पाण्डूनां मामकैः सार्धम् अश्रौषं तव जल्पतः  
०६,०७९।००२अ न चैव मामकं कं चिद् धृष्टं शंससि सञ्जय  
०६,०७९।००२च् नित्यं पाण्डुसुतान् हृष्टान् अभग्नांश् चैव शंससि  
०६,०७९।००३अ जीयमानान् विमनसो मामकान् विगतौजसः  
०६,०७९।००३च् वदसे संयुगे सूत दिष्टम् एतद् असंशयम्  
०६,०७९।००४ सञ्जय उवाच  
०६,०७९।००४अ यथाशक्ति यथोत्साहं युद्धे चेष्टन्ति तावकाः  
०६,०७९।००४च् दर्शयानाः परं शक्त्या पौरुषं पुरुषर्षभ  
०६,०७९।००५अ गङ्गायाः सुरनद्या वै स्वादुभूतं यथोदकम्  
०६,०७९।००५च् महोदधिगुणाभ्यासाल् लवणत्वं निगच्छति  
०६,०७९।००६अ तथा तत् पौरुषं राजंस् तावकानां महात्मनाम्  
०६,०७९।००६च् प्राप्य पाण्डुसुतान् वीरान् व्यर्थं भवति संयुगे  
०६,०७९।००७अ घटमानान् यथाशक्ति कुर्वाणान् कर्म दुष्करम्  
०६,०७९।००७च् न दोषेण कुरुश्रेष्ठ कौरवान् गन्तुम् अर्हसि  
०६,०७९।००८अ तवापराधात् सुमहान् सपुत्रस्य विशां पते  
०६,०७९।००८च् पृथिव्याः प्रक्षयो घोरो यमराष्ट्रविवर्धनः  
०६,०७९।००९अ आत्मदोषात् समुत्पन्नं शोचितुं नार्हसे नृप  
०६,०७९।००९च् न हि रक्षन्ति राजानः सर्वार्थान् नापि जीवितम्  
०६,०७९।०१०अ युद्धे सुकृतिनां लोकान् इच्छन्तो वसुधाधिपाः  
०६,०७९।०१०च् चमूं विगाह्य युध्यन्ते नित्यं स्वर्गपरायणाः  
०६,०७९।०११अ पूर्वाह्णे तु महाराज प्रावर्तत जनक्षयः  
०६,०७९।०११च् तन् ममैकमना भूत्वा शृणु देवासुरोपमम्  
०६,०७९।०१२अ आवन्त्यौ तु महेष्वासौ महात्मानौ महाबलौ  
०६,०७९।०१२च् इरावन्तम् अभिप्रेक्ष्य समेयातां रणोत्कटौ  
०६,०७९।०१२ए तेषां प्रववृते युद्धं तुमुलं लोमहर्षणम्  
०६,०७९।०१३अ इरावांस् तु सुसङ्क्रुद्धो भ्रातरौ देवरूपिणौ  
०६,०७९।०१३च् विव्याध निशितैस् तूर्णं शरैः सन्नतपर्वभिः  
०६,०७९।०१३ए ताव् एनं प्रत्यविध्येतां समरे चित्रयोधिनौ  
०६,०७९।०१४अ युध्यतां हि तथा राजन् विशेषो न व्यदृश्यत  
०६,०७९।०१४च् यततां शत्रुनाशाय कृतप्रतिकृतैषिणाम्  
०६,०७९।०१५अ इरावांस् तु ततो राजन्न् अनुविन्दस्य सायकैः  
०६,०७९।०१५च् चतुर्भिश् चतुरो वाहान् अनयद् यमसादनम्  
०६,०७९।०१६अ भल्लाभ्यां च सुतीक्ष्णाभ्यां धनुः केतुं च मारिष  
०६,०७९।०१६च् चिच्छेद समरे राजंस् तद् अद्भुतम् इवाभवत्  
०६,०७९।०१७अ त्यक्त्वानुविन्दो ऽथ रथं विन्दस्य रथम् आस्थितः  
०६,०७९।०१७च् धनुर् गृहीत्वा नवमं भारसाधनम् उत्तमम्  
०६,०७९।०१८अ ताव् एकस्थौ रणे वीराव् आवन्त्यौ रथिनां वरौ  
०६,०७९।०१८च् शरान् मुमुचतुस् तूर्णम् इरावति महात्मनि  
०६,०७९।०१९अ ताभ्यां मुक्ता महावेगाः शराः काञ्चनभूषणाः  
०६,०७९।०१९च् दिवाकरपथं प्राप्य छादयाम् आसुर् अम्बरम्  
०६,०७९।०२०अ इरावांस् तु ततः क्रुद्धो भ्रातरौ तौ महारथौ  
०६,०७९।०२०च् ववर्ष शरवर्षेण सारथिं चाप्य् अपातयत्  
०६,०७९।०२१अ तस्मिन् निपतिते भूमौ गतसत्त्वे ऽथ सारथौ  
०६,०७९।०२१च् रथः प्रदुद्राव दिशः समुद्भ्रान्तहयस् ततः  
०६,०७९।०२२अ तौ स जित्वा महाराज नागराजसुतासुतः  
०६,०७९।०२२च् पौरुषं ख्यापयंस् तूर्णं व्यधमत् तव वाहिनीम्  
०६,०७९।०२३अ सा वध्यमाना समरे धार्तराष्ट्री महाचमूः  
०६,०७९।०२३च् वेगान् बहुविधांश् चक्रे विषं पीत्वेव मानवः  
०६,०७९।०२४अ हैडिम्बो राक्षसेन्द्रस् तु भगदत्तं समाद्रवत्  
०६,०७९।०२४च् रथेनादित्यवर्णेन सध्वजेन महाबलः  
०६,०७९।०२५अ ततः प्राग्ज्योतिषो राजा नागराजं समास्थितः  
०६,०७९।०२५च् यथा वज्रधरः पूर्वं सङ्ग्रामे तारकामये  
०६,०७९।०२६अ तत्र देवाः सगन्धर्वा ऋषयश् च समागताः  
०६,०७९।०२६च् विशेषं न स्म विविदुर् हैडिम्बभगदत्तयोः  
०६,०७९।०२७अ यथा सुरपतिः शक्रस् त्रासयाम् आस दानवान्  
०६,०७९।०२७च् तथैव समरे राजंस् त्रासयाम् आस पाण्डवान्  
०६,०७९।०२८अ तेन विद्राव्यमाणास् ते पाण्डवाः सर्वतोदिशम्  
०६,०७९।०२८च् त्रातारं नाभ्यविन्दन्त स्वेष्व् अनीकेषु भारत  
०६,०७९।०२९अ भैमसेनिं रथस्थं तु तत्रापश्याम भारत  
०६,०७९।०२९च् शेषा विमनसो भूत्वा प्राद्रवन्त महारथाः  
०६,०७९।०३०अ निवृत्तेषु तु पाण्डूनां पुनः सैन्येषु भारत  
०६,०७९।०३०ब्*०३२४_०१ नैष्ठिकीं बुद्धिम् आस्थाय स्वर्गाय भरतोत्तमाः  
०६,०७९।०३०च् आसीन् निष्टानको घोरस् तव सैन्येषु संयुगे  
०६,०७९।०३१अ घटोत्कचस् ततो राजन् भगदत्तं महारणे  
०६,०७९।०३१च् शरैः प्रच्छादयाम् आस मेरुं गिरिम् इवाम्बुदः  
०६,०७९।०३२अ निहत्य ताञ् शरान् राजा राक्षसस्य धनुश्च्युतान्  
०६,०७९।०३२च् भैमसेनिं रणे तूर्णं सर्वमर्मस्व् अताडयत्  
०६,०७९।०३३अ स ताड्यमानो बहुभिः शरैः सन्नतपर्वभिः  
०६,०७९।०३३च् न विव्यथे राक्षसेन्द्रो भिद्यमान इवाचलः  
०६,०७९।०३४अ तस्य प्राग्ज्योतिषः क्रुद्धस् तोमरान् स चतुर्दश  
०६,०७९।०३४च् प्रेषयाम् आस समरे तांश् च चिच्छेद राक्षसः  
०६,०७९।०३५अ स तांश् छित्त्वा महाबाहुस् तोमरान् निशितैः शरैः  
०६,०७९।०३५च् भगदत्तं च विव्याध सप्तत्या कङ्कपत्रिभिः  
०६,०७९।०३६अ ततः प्राग्ज्योतिषो राजन् प्रहसन्न् इव भारत  
०६,०७९।०३६च् तस्याश्वांश् चतुरः सङ्ख्ये पातयाम् आस सायकैः  
०६,०७९।०३७अ स हताश्वे रथे तिष्ठन् राक्षसेन्द्रः प्रतापवान्  
०६,०७९।०३७च् शक्तिं चिक्षेप वेगेन प्राग्ज्योतिषगजं प्रति  
०६,०७९।०३८अ ताम् आपतन्तीं सहसा हेमदण्डां सुवेगिताम्  
०६,०७९।०३८च् त्रिधा चिच्छेद नृपतिः सा व्यकीर्यत मेदिनीम्  
०६,०७९।०३९अ शक्तिं विनिहतां दृष्ट्वा हैडिम्बः प्राद्रवद् भयात्  
०६,०७९।०३९च् यथेन्द्रस्य रणात् पूर्वं नमुचिर् दैत्यसत्तमः  
०६,०७९।०४०अ तं विजित्य रणे शूरं विक्रान्तं ख्यातपौरुषम्  
०६,०७९।०४०च् अजेयं समरे राजन् यमेन वरुणेन च  
०६,०७९।०४१अ पाण्डवीं समरे सेनां सम्ममर्द सकुञ्जरः  
०६,०७९।०४१च् यथा वनगजो राजन् मृद्नंश् चरति पद्मिनीम्  
०६,०७९।०४२अ मद्रेश्वरस् तु समरे यमाभ्यां सह सङ्गतः  
०६,०७९।०४२च् स्वस्रीयौ छादयां चक्रे शरौघैः पाण्डुनन्दनौ  
०६,०७९।०४३अ सहदेवस् तु समरे मातुलं वीक्ष्य सङ्गतम्  
०६,०७९।०४३च् अवारयच् छरौघेण मेघो यद्वद् दिवाकरम्  
०६,०७९।०४४अ छाद्यमानः शरौघेण हृष्टरूपतरो ऽभवत्  
०६,०७९।०४४च् तयोश् चाप्य् अभवत् प्रीतिर् अतुला मातृकारणात्  
०६,०७९।०४५अ ततः प्रहस्य समरे नकुलस्य महारथः  
०६,०७९।०४५ब्*०३२५_०१ ध्वजं चिच्छेद बाणेन धनुश् चैकेन मारिष  
०६,०७९।०४५ब्*०३२५_०२ अथैनं छिन्नधन्वानं छादयन्न् इव भारत  
०६,०७९।०४५ब्*०३२५_०३ निजघान रणे तं तु सूतं चास्य न्यपातयत्  
०६,०७९।०४५च् अश्वान् वै चतुरो राजंश् चतुर्भिः सायकोत्तमैः  
०६,०७९।०४५ए प्रेषयाम् आस समरे यमस्य सदनं प्रति  
०६,०७९।०४६अ हताश्वात् तु रथात् तूर्णम् अवप्लुत्य महारथः  
०६,०७९।०४६च् आरुरोह ततो यानं भ्रातुर् एव यशस्विनः  
०६,०७९।०४७अ एकस्थौ तु रणे शूरौ दृढे विक्षिप्य कार्मुके  
०६,०७९।०४७च् मद्रराजरथं क्रुद्धौ छादयाम् आसतुः क्षणात्  
०६,०७९।०४८अ स च्छाद्यमानो बहुभिः शरैः सन्नतपर्वभिः  
०६,०७९।०४८च् स्वस्रीयाभ्यां नरव्याघ्रो नाकम्पत यथाचलः  
०६,०७९।०४८ए प्रहसन्न् इव तां चापि शरवृष्टिं जघान ह  
०६,०७९।०४८फ़्*०३२६_०१ पृषत्कानां सहस्राणि प्रहसन्न् इव ताव् अपि  
०६,०७९।०४८फ़्*०३२६_०२ सृजन् रुरोध समरे मेघो वृष्ट्या यथाचलम्  
०६,०७९।०४९अ सहदेवस् ततः क्रुद्धः शरम् उद्यम्य वीर्यवान्  
०६,०७९।०४९च् मद्रराजम् अभिप्रेक्ष्य प्रेषयाम् आस भारत  
०६,०७९।०५०अ स शरः प्रेषितस् तेन गरुत्मान् इव वेगवान्  
०६,०७९।०५०च् मद्रराजं विनिर्भिद्य निपपात महीतले  
०६,०७९।०५१अ स गाढविद्धो व्यथितो रथोपस्थे महारथः  
०६,०७९।०५१च् निषसाद महाराज कश्मलं च जगाम ह  
०६,०७९।०५२अ तं विसञ्ज्ञं निपतितं सूतः सम्प्रेक्ष्य संयुगे  
०६,०७९।०५२च् अपोवाह रथेनाजौ यमाभ्याम् अभिपीडितम्  
०६,०७९।०५३अ दृष्ट्वा मद्रेश्वररथं धार्तराष्ट्राः पराङ्मुखम्  
०६,०७९।०५३च् सर्वे विमनसो भूत्वा नेदम् अस्तीत्य् अचिन्तयन्  
०६,०७९।०५४अ निर्जित्य मातुलं सङ्ख्ये माद्रीपुत्रौ महारथौ  
०६,०७९।०५४च् दध्मतुर् मुदितौ शङ्खौ सिंहनादं विनेदतुः  
०६,०७९।०५५अ अभिदुद्रुवतुर् हृष्टौ तव सैन्यं विशां पते  
०६,०७९।०५५च् यथा दैत्यचमूं राजन्न् इन्द्रोपेन्द्राव् इवामरौ  
०६,०८०।००१ सञ्जय उवाच  
०६,०८०।००१अ ततो युधिष्ठिरो राजा मध्यं प्राप्ते दिवाकरे  
०६,०८०।००१च् श्रुतायुषम् अभिप्रेक्ष्य चोदयाम् आस वाजिनः  
०६,०८०।००२अ अभ्यधावत् ततो राजा श्रुतायुषम् अरिन्दमम्  
०६,०८०।००२च् विनिघ्नन् सायकैस् तीक्ष्णैर् नवभिर् नतपर्वभिः  
०६,०८०।००३अ स संवार्य रणे राजा प्रेषितान् धर्मसूनुना  
०६,०८०।००३च् शरान् सप्त महेष्वासः कौन्तेयाय समर्पयत्  
०६,०८०।००४अ ते तस्य कवचं भित्त्वा पपुः शोणितम् आहवे  
०६,०८०।००४च् असून् इव विचिन्वन्तो देहे तस्य महात्मनः  
०६,०८०।००५अ पाण्डवस् तु भृशं विद्धस् तेन राज्ञा महात्मना  
०६,०८०।००५च् रणे वराहकर्णेन राजानं हृदि विव्यधे  
०६,०८०।००६अ अथापरेण भल्लेन केतुं तस्य महात्मनः  
०६,०८०।००६च् रथश्रेष्ठो रथात् तूर्णं भूमौ पार्थो न्यपातयत्  
०६,०८०।००७अ केतुं निपतितं दृष्ट्वा श्रुतायुः स तु पार्थिवः  
०६,०८०।००७च् पाण्डवं विशिखैस् तीक्ष्णै राजन् विव्याध सप्तभिः  
०६,०८०।००८अ ततः क्रोधात् प्रजज्वाल धर्मपुत्रो युधिष्ठिरः  
०६,०८०।००८च् यथा युगान्ते भूतानि धक्ष्यन्न् इव हुताशनः  
०६,०८०।००९अ क्रुद्धं तु पाण्डवं दृष्ट्वा देवगन्धर्वराक्षसाः  
०६,०८०।००९च् प्रविव्यथुर् महाराज व्याकुलं चाप्य् अभूज् जगत्  
०६,०८०।०१०अ सर्वेषां चैव भूतानाम् इदम् आसीन् मनोगतम्  
०६,०८०।०१०च् त्रींल् लोकान् अद्य सङ्क्रुद्धो नृपो ऽयं धक्ष्यतीति वै  
०६,०८०।०११अ ऋषयश् चैव देवाश् च चक्रुः स्वस्त्ययनं महत्  
०६,०८०।०११च् लोकानां नृप शान्त्यर्थं क्रोधिते पाण्डवे तदा  
०६,०८०।०१२अ स च क्रोधसमाविष्टः सृक्किणी परिलेलिहन्  
०६,०८०।०१२च् दधारात्मवपुर् घोरं युगान्तादित्यसन्निभम्  
०६,०८०।०१३अ ततः सर्वाणि सैन्यानि तावकानि विशां पते  
०६,०८०।०१३च् निराशान्य् अभवंस् तत्र जीवितं प्रति भारत  
०६,०८०।०१४अ स तु धैर्येण तं कोपं सन्निवार्य महायशाः  
०६,०८०।०१४च् श्रुतायुषः प्रचिच्छेद मुष्टिदेशे महद् धनुः  
०६,०८०।०१५अ अथैनं छिन्नधन्वानं नाराचेन स्तनान्तरे  
०६,०८०।०१५च् निर्बिभेद रणे राजा सर्वसैन्यस्य पश्यतः  
०६,०८०।०१६अ सत्वरं चरणे राजंस् तस्य वाहान् महात्मनः  
०६,०८०।०१६च् निजघान शरैः क्षिप्रं सूतं च सुमहाबलः  
०६,०८०।०१७अ हताश्वं तु रथं त्यक्त्वा दृष्ट्वा राज्ञस् तु पौरुषम्  
०६,०८०।०१७च् विप्रदुद्राव वेगेन श्रुतायुः समरे तदा  
०६,०८०।०१८अ तस्मिञ् जिते महेष्वासे धर्मपुत्रेण संयुगे  
०६,०८०।०१८च् दुर्योधनबलं राजन् सर्वम् आसीत् पराङ्मुखम्  
०६,०८०।०१९अ एतत् कृत्वा महाराज धर्मपुत्रो युधिष्ठिरः  
०६,०८०।०१९च् व्यात्ताननो यथा कालस् तव सैन्यं जघान ह  
०६,०८०।०२०अ चेकितानस् तु वार्ष्णेयो गौतमं रथिनां वरम्  
०६,०८०।०२०च् प्रेक्षतां सर्वसैन्यानां छादयाम् आस सायकैः  
०६,०८०।०२१अ सन्निवार्य शरांस् तांस् तु कृपः शारद्वतो युधि  
०६,०८०।०२१च् चेकितानं रणे यत्तं राजन् विव्याध पत्रिभिः  
०६,०८०।०२२अ अथापरेण भल्लेन धनुश् चिच्छेद मारिष  
०६,०८०।०२२च् सारथिं चास्य समरे क्षिप्रहस्तो न्यपातयत्  
०६,०८०।०२२ए हयांश् चास्यावधीद् राजन्न् उभौ च पार्ष्णिसारथी  
०६,०८०।०२३अ सो ऽवप्लुत्य रथात् तूर्णं गदां जग्राह सात्वतः  
०६,०८०।०२३च् स तया वीरघातिन्या गदया गदिनां वरः  
०६,०८०।०२३ए गौतमस्य हयान् हत्वा सारथिं च न्यपातयत्  
०६,०८०।०२४अ भूमिष्ठो गौतमस् तस्य शरांश् चिक्षेप षोडश  
०६,०८०।०२४च् ते शराः सात्वतं भित्त्वा प्राविशन्त धरातलम्  
०६,०८०।०२५अ चेकितानस् ततः क्रुद्धः पुनश् चिक्षेप तां गदाम्  
०६,०८०।०२५च् गौतमस्य वधाकाङ्क्षी वृत्रस्येव पुरन्दरः  
०६,०८०।०२६अ ताम् आपतन्तीं विमलाम् अश्मगर्भां महागदाम्  
०६,०८०।०२६च् शरैर् अनेकसाहस्रैर् वारयाम् आस गौतमः  
०६,०८०।०२७अ चेकितानस् ततः खड्गं कोशाद् उद्धृत्य भारत  
०६,०८०।०२७च् लाघवं परम् आस्थाय गौतमं समुपाद्रवत्  
०६,०८०।०२८अ गौतमो ऽपि धनुस् त्यक्त्वा प्रगृह्यासिं सुसंशितम्  
०६,०८०।०२८च् वेगेन महता राजंश् चेकितानम् उपाद्रवत्  
०६,०८०।०२९अ ताव् उभौ बलसम्पन्नौ निस्त्रिंशवरधारिणौ  
०६,०८०।०२९च् निस्त्रिंशाभ्यां सुतीक्ष्णाभ्याम् अन्योन्यं सन्ततक्षतुः  
०६,०८०।०३०अ निस्त्रिंशवेगाभिहतौ ततस् तौ पुरुषर्षभौ  
०६,०८०।०३०च् धरणीं समनुप्राप्तौ सर्वभूतनिषेविताम्  
०६,०८०।०३०ए मूर्छयाभिपरीताङ्गौ व्यायामेन च मोहितौ  
०६,०८०।०३१अ ततो ऽभ्यधावद् वेगेन करकर्षः सुहृत् तया  
०६,०८०।०३१च् चेकितानं तथाभूतं दृष्ट्वा समरदुर्मदम्  
०६,०८०।०३१ए रथम् आरोपयच् चैनं सर्वसैन्यस्य पश्यतः  
०६,०८०।०३२अ तथैव शकुनिः शूरः स्यालस् तव विशां पते  
०६,०८०।०३२च् आरोपयद् रथं तूर्णं गौतमं रथिनां वरम्  
०६,०८०।०३३अ सौमदत्तिं तथा क्रुद्धो धृष्टकेतुर् महाबलः  
०६,०८०।०३३च् नवत्या सायकैः क्षिप्रं राजन् विव्याध वक्षसि  
०६,०८०।०३४अ सौमदत्तिर् उरःस्थैस् तैर् भृशं बाणैर् अशोभत  
०६,०८०।०३४च् मध्यन्दिने महाराज रश्मिभिस् तपनो यथा  
०६,०८०।०३५अ भूरिश्रवास् तु समरे धृष्टकेतुं महारथम्  
०६,०८०।०३५च् हतसूतहयं चक्रे विरथं सायकोत्तमैः  
०६,०८०।०३६अ विरथं चैनम् आलोक्य हताश्वं हतसारथिम्  
०६,०८०।०३६च् महता शरवर्षेण छादयाम् आस संयुगे  
०६,०८०।०३७अ स च तं रथम् उत्सृज्य धृष्टकेतुर् महामनाः  
०६,०८०।०३७च् आरुरोह ततो यानं शतानीकस्य मारिष  
०६,०८०।०३८अ चित्रसेनो विकर्णश् च राजन् दुर्मर्षणस् तथा  
०६,०८०।०३८च् रथिनो हेमसन्नाहाः सौभद्रम् अभिदुद्रुवुः  
०६,०८०।०३९अ अभिमन्योस् ततस् तैस् तु घोरं युद्धम् अवर्तत  
०६,०८०।०३९च् शरीरस्य यथा राजन् वातपित्तकफैस् त्रिभिः  
०६,०८०।०४०अ विरथांस् तव पुत्रांस् तु कृत्वा राजन् महाहवे  
०६,०८०।०४०च् न जघान नरव्याघ्रः स्मरन् भीमवचस् तदा  
०६,०८०।०४१अ ततो राज्ञां बहुशतैर् गजाश्वरथयायिभिः  
०६,०८०।०४१च् संवृतं समरे भीष्मं देवैर् अपि दुरासदम्  
०६,०८०।०४२अ प्रयान्तं शीघ्रम् उद्वीक्ष्य परित्रातुं सुतांस् तव  
०६,०८०।०४२च् अभिमन्युं समुद्दिश्य बालम् एकं महारथम्  
०६,०८०।०४२ए वासुदेवम् उवाचेदं कौन्तेयः श्वेतवाहनः  
०६,०८०।०४३अ चोदयाश्वान् हृषीकेश यत्रैते बहुला रथाः  
०६,०८०।०४३च् एते हि बहवः शूराः कृतास्त्रा युद्धदुर्मदाः  
०६,०८०।०४३ए यथा न हन्युर् नः सेनां तथा माधव चोदय  
०६,०८०।०४४अ एवम् उक्तः स वार्ष्णेयः कौन्तेयेनामितौजसा  
०६,०८०।०४४ब्*०३२७_०१ सत्वरं बालरक्षार्थं गच्छाव् एति धनञ्जयः  
०६,०८०।०४४च् रथं श्वेतहयैर् युक्तं प्रेषयाम् आस संयुगे  
०६,०८०।०४५अ निष्टानको महान् आसीत् तव सैन्यस्य मारिष  
०६,०८०।०४५च् यद् अर्जुनो रणे क्रुद्धः संयातस् तावकान् प्रति  
०६,०८०।०४६अ समासाद्य तु कौन्तेयो राज्ञस् तान् भीष्मरक्षिणः  
०६,०८०।०४६च् सुशर्माणम् अथो राजन्न् इदं वचनम् अब्रवीत्  
०६,०८०।०४७अ जानामि त्वां युधि श्रेष्ठम् अत्यन्तं पूर्ववैरिणम्  
०६,०८०।०४७ब्*०३२८_०१ ततस् त्वं समरे योद्धुं राजभिर् बहुभिर् वृतः  
०६,०८०।०४७च् पर्यायस्याद्य सम्प्राप्तं फलं पश्य सुदारुणम्  
०६,०८०।०४७ए अद्य ते दर्शयिष्यामि पूर्वप्रेतान् पितामहान्  
०६,०८०।०४८अ एवं सञ्जल्पतस् तस्य बीभत्सोः शत्रुघातिनः  
०६,०८०।०४८च् श्रुत्वापि परुषं वाक्यं सुशर्मा रथयूथपः  
०६,०८०।०४८ए न चैनम् अब्रवीत् किं चिच् छुभं वा यदि वाशुभम्  
०६,०८०।०४९अ अभि गत्वार्जुनं वीरं राजभिर् बहुभिर् वृतः  
०६,०८०।०४९च् पुरस्तात् पृष्ठतश् चैव पार्श्वतश् चैव सर्वतः  
०६,०८०।०५०अ परिवार्यार्जुनं सङ्ख्ये तव पुत्रैः सहानघ  
०६,०८०।०५०च् शरैः सञ्छादयाम् आस मेघैर् इव दिवाकरम्  
०६,०८०।०५१अ ततः प्रवृत्तः सुमहान् सङ्ग्रामः शोणितोदकः  
०६,०८०।०५१च् तावकानां च समरे पाण्डवानां च भारत  
०६,०८१।००१ सञ्जय उवाच  
०६,०८१।००१अ स तुद्यमानस् तु शरैर् धनञ्जयः; पदा हतो नाग इव श्वसन् बली  
०६,०८१।००१च् बाणेन बाणेन महारथानाम्; चिच्छेद चापानि रणे प्रसह्य  
०६,०८१।००२अ सञ्छिद्य चापानि च तानि राज्ञाम्; तेषां रणे वीर्यवतां क्षणेन  
०६,०८१।००२च् विव्याध बाणैर् युगपन् महात्मा; निःशेषतां तेष्व् अथ मन्यमानः  
०६,०८१।००३अ निपेतुर् आजौ रुधिरप्रदिग्धास्; ते ताडिताः शक्रसुतेन राजन्  
०६,०८१।००३च् विभिन्नगात्राः पतितोत्तमाङ्गा; गतासवश् छिन्नतनुत्रकायाः  
०६,०८१।००४अ महीं गताः पार्थबलाभिभूता; विचित्ररूपा युगपद् विनेशुः  
०६,०८१।००४च् दृष्ट्वा हतांस् तान् युधि राजपुत्रांस्; त्रिगर्तराजः प्रययौ क्षणेन  
०६,०८१।००५अ तेषां रथानाम् अथ पृष्ठगोपा; द्वात्रिंशद् अन्ये ऽब्यपतन्त पार्थम्  
०६,०८१।००५च् तथैव ते सम्परिवार्य पार्थम्; विकृष्य चापानि महारवाणि  
०६,०८१।००५ए अवीवृषन् बाणमहौघवृष्ट्या; यथा गिरिं तोयधरा जलौघैः  
०६,०८१।००६अ सम्पीड्यमानस् तु शरौघवृष्ट्या; धनञ्जयस् तान् युधि जातरोषः  
०६,०८१।००६च् षष्ट्या शरैः संयति तैलधौतैर्; जघान तान् अप्य् अथ पृष्ठगोपान्  
०६,०८१।००७अ षष्टिं रथांस् तान् अवजित्य सङ्ख्ये; धनञ्जयः प्रीतमना यशस्वी  
०६,०८१।००७च् अथात्वरद् भीष्मवधाय जिष्णुर्; बलानि राज्ञां समरे निहत्य  
०६,०८१।००८अ त्रिगर्तराजो निहतान् समीक्ष्य; महारथांस् तान् अथ बन्धुवर्गान्  
०६,०८१।००८च् रणे पुरस्कृत्य नराधिपांस् ताञ्; जगाम पार्थं त्वरितो वधाय  
०६,०८१।००९अ अभिद्रुतं चास्त्रभृतां वरिष्ठम्; धनञ्जयं वीक्ष्य शिखण्डिमुख्याः  
०६,०८१।००९च् अभ्युद्ययुस् ते शितशस्त्रहस्ता; रिरक्षिषन्तो रथम् अर्जुनस्य  
०६,०८१।०१०अ पार्थो ऽपि तान् आपततः समीक्ष्य; त्रिगर्तराज्ञा सहितान् नृवीरान्  
०६,०८१।०१०च् विध्वंसयित्वा समरे धनुष्मान्; गाण्डीवमुक्तैर् निशितैः पृषत्कैः  
०६,०८१।०१०ए भीष्मं यियासुर् युधि सन्ददर्श; दुर्योधनं सैन्धवादींश् च राज्ञः  
०६,०८१।०११अ आवारयिष्णून् अभिसम्प्रयाय; मुहूर्तम् आयोध्य बलेन वीरः  
०६,०८१।०११च् उत्सृज्य राजानम् अनन्तवीर्यो; जयद्रथादींश् च नृपान् महौजाः  
०६,०८१।०११ए ययौ ततो भीमबलो मनस्वी; गाङ्गेयम् आजौ शरचापपाणिः  
०६,०८१।०११फ़्*०३२९_०१ भीष्मो ऽपि दृष्ट्वा समरे कृतास्त्रान्  
०६,०८१।०११फ़्*०३२९_०२ स पाण्डवानां रथिनो ऽभ्युदारान्  
०६,०८१।०११फ़्*०३२९_०३ विहाय सङ्ग्राममुखे धनञ्जयं  
०६,०८१।०११फ़्*०३२९_०४ जवेन पार्थं पुनर् आजगाम  
०६,०८१।०१२अ युधिष्ठिरश् चोग्रबलो महात्मा; समाययौ त्वरितो जातकोपः  
०६,०८१।०१२च् मद्राधिपं समभित्यज्य सङ्ख्ये; स्वभागम् आप्तं तम् अनन्तकीर्तिः  
०६,०८१।०१२ए सार्धं स माद्रीसुतभीमसेनैर्; भीष्मं ययौ शान्तनवं रणाय  
०६,०८१।०१३अ तैः सम्प्रयुक्तः स महारथाग्र्यैर्; गङ्गासुतः समरे चित्रयोधी  
०६,०८१।०१३च् न विव्यथे शान्तनवो महात्मा; समागतैः पाण्डुसुतैः समस्तैः  
०६,०८१।०१४अ अथैत्य राजा युधि सत्यसन्धो; जयद्रथो ऽत्युग्रबलो मनस्वी  
०६,०८१।०१४च् चिच्छेद चापानि महारथानाम्; प्रसह्य तेषां धनुषा वरेण  
०६,०८१।०१५अ युधिष्ठिरं भीमसेनं यमौ च; पार्थं तथा युधि सञ्जातकोपः  
०६,०८१।०१५च् दुर्योधनः क्रोधविषो महात्मा; जघान बाणैर् अनलप्रकाशैः  
०६,०८१।०१६अ कृपेण शल्येन शलेन चैव; तथा विभो चित्रसेनेन चाजौ  
०६,०८१।०१६ब्*०३३०_०१ ते वारिधाराश् च यथाद्रिराजं  
०६,०८१।०१६ब्*०३३०_०२ तथा च वर्षन्ति महानुभावाः  
०६,०८१।०१६च् विद्धाः शरैस् ते ऽतिविवृद्धकोपैर्; देवा यथा दैत्यगणैः समेतैः  
०६,०८१।०१७अ छिन्नायुधं शान्तनवेन राजा; शिखण्डिनं प्रेक्ष्य च जातकोपः  
०६,०८१।०१७च् अजातशत्रुः समरे महात्मा; शिखण्डिनं क्रुद्ध उवाच वाक्यम्  
०६,०८१।०१८अ उक्त्वा तथा त्वं पितुर् अग्रतो माम्; अहं हनिष्यामि महाव्रतं तम्  
०६,०८१।०१८च् भीष्मं शरौघैर् विमलार्कवर्णैः; सत्यं वदामीति कृता प्रतिज्ञा  
०६,०८१।०१९अ त्वया न चैनां सफलां करोषि; देवव्रतं यन् न निहंसि युद्धे  
०६,०८१।०१९च् मिथ्याप्रतिज्ञो भव मा नृवीर; रक्षस्व धर्मं च कुलं यशश् च  
०६,०८१।०२०अ प्रेक्षस्व भीष्मं युधि भीमवेगम्; सर्वांस् तपन्तं मम सैन्यसङ्घान्  
०६,०८१।०२०च् शरौघजालैर् अतितिग्मतेजैः; कालं यथा मृत्युकृतं क्षणेन  
०६,०८१।०२१अ निकृत्तचापः समरानपेक्षः; पराजितः शान्तनवेन राज्ञा  
०६,०८१।०२१च् विहाय बन्धून् अथ सोदरांश् च; क्व यास्यसे नानुरूपं तवेदम्  
०६,०८१।०२२अ दृष्ट्वा हि भीष्मं तम् अनन्तवीर्यम्; भग्नं च सैन्यं द्रवमाणम् एवम्  
०६,०८१।०२२च् भीतो ऽसि नूनं द्रुपदस्य पुत्र; तथा हि ते मुखवर्णो ऽप्रहृष्टः  
०६,०८१।०२३अ आज्ञायमाने ऽपि धनञ्जयेन; महाहवे सम्प्रसक्ते नृवीर  
०६,०८१।०२३च् कथं हि भीष्मात् प्रथितः पृथिव्याम्; भयं त्वम् अद्य प्रकरोषि वीर  
०६,०८१।०२४अ स धर्मराजस्य वचो निशम्य; रूक्षाक्षरं विप्रलापानुबद्धम्  
०६,०८१।०२४च् प्रत्यादेशं मन्यमानो महात्मा; प्रतत्वरे भीष्मवधाय राजन्  
०६,०८१।०२५अ तम् आपतन्तं महता जवेन; शिखण्डिनं भीष्मम् अभिद्रवन्तम्  
०६,०८१।०२५च् आवारयाम् आस हि शल्य एनम्; शस्त्रेण घोरेण सुदुर्जयेन  
०६,०८१।०२६अ स चापि दृष्ट्वा समुदीर्यमाणम्; अस्त्रं युगान्ताग्निसमप्रभावम्  
०६,०८१।०२६च् नासौ व्यमुह्यद् द्रुपदस्य पुत्रो; राजन् महेन्द्रप्रतिमप्रभावः  
०६,०८१।०२७अ तस्थौ च तत्रैव महाधनुष्माञ्; शरैस् तद् अस्त्रं प्रतिबाधमानः  
०६,०८१।०२७च् अथाददे वारुणम् अन्यद् अस्त्रम्; शिखण्ड्य् अथोग्रं प्रतिघाताय तस्य  
०६,०८१।०२७ए तद् अस्त्रम् अस्त्रेण विदार्यमाणम्; खस्थाः सुरा ददृशुः पार्थिवाश् च  
०६,०८१।०२८अ भीष्मस् तु राजन् समरे महात्मा; धनुः सुचित्रं ध्वजम् एव चापि  
०६,०८१।०२८च् छित्त्वानदत् पाण्डुसुतस्य वीरो; युधिष्ठिरस्याजमीढस्य राज्ञः  
०६,०८१।०२९अ ततः समुत्सृज्य धनुः सबाणम्; युधिष्ठिरं वीक्ष्य भयाभिभूतम्  
०६,०८१।०२९च् गदां प्रगृह्याभिपपात सङ्ख्ये; जयद्रथं भीमसेनः पदातिः  
०६,०८१।०३०अ तम् आपतन्तं महता जवेन; जयद्रथः सगदं भीमसेनम्  
०६,०८१।०३०च् विव्याध घोरैर् यमदण्डकल्पैः; शितैः शरैः पञ्चशतैः समन्तात्  
०६,०८१।०३१अ अचिन्तयित्वा स शरांस् तरस्वी; वृकोदरः क्रोधपरीतचेताः  
०६,०८१।०३१च् जघान वाहान् समरे समस्तान्; आरट्टजान् सिन्धुराजस्य सङ्ख्ये  
०६,०८१।०३२अ ततो ऽभिवीक्ष्याप्रतिमप्रभावस्; तवात्मजस् त्वरमाणो रथेन  
०६,०८१।०३२च् अभ्याययौ भीमसेनं निहन्तुम्; समुद्यतास्त्रः सुरराजकल्पः  
०६,०८१।०३२द्*०३३१_०१ जयद्रथो भग्नवाहं रथं तं  
०६,०८१।०३२द्*०३३१_०२ त्यक्त्वा ययौ यत्र राजा कुरूणाम्  
०६,०८१।०३२द्*०३३१_०३ भयेन भीमस्य स मूढचेताः  
०६,०८१।०३२द्*०३३१_०४ ससौबलस् तत्र युद्धस्य भीतः  
०६,०८१।०३३अ भीमो ऽप्य् अथैनं सहसा विनद्य; प्रत्युद्ययौ गदया तर्जमानः  
०६,०८१।०३३च् समुद्यतां तां यमदण्डकल्पाम्; दृष्ट्वा गदां ते कुरवः समन्तात्  
०६,०८१।०३४अ विहाय सर्वे तव पुत्रम् उग्रम्; पातं गदायाः परिहर्तुकामाः  
०६,०८१।०३४च् अपक्रान्तास् तुमुले संविमर्दे; सुदारुणे भारत मोहनीये  
०६,०८१।०३५अ अमूढचेतास् त्व् अथ चित्रसेनो; महागदाम् आपतन्तीं निरीक्ष्य  
०६,०८१।०३५च् रथं समुत्सृज्य पदातिर् आजौ; प्रगृह्य खड्गं विमलं च चर्म  
०६,०८१।०३५ए अवप्लुतः सिम्ह इवाचलाग्राज्; जगाम चान्यं भुवि भूमिदेशम्  
०६,०८१।०३६अ गदापि सा प्राप्य रथं सुचित्रम्; साश्वं ससूतं विनिहत्य सङ्ख्ये  
०६,०८१।०३६च् जगाम भूमिं ज्वलिता महोल्का; भ्रष्टाम्बराद् गाम् इव सम्पतन्ती  
०६,०८१।०३७अ आश्चर्यभूतं सुमहत् त्वदीया; दृष्ट्वैव तद् भारत सम्प्रहृष्टाः  
०६,०८१।०३७च् सर्वे विनेदुः सहिताः समन्तात्; पुपूजिरे तव पुत्रं ससैन्याः  
०६,०८२।००१ सञ्जय उवाच  
०६,०८२।००१अ विरथं तं समासाद्य चित्रसेनं मनस्विनम्  
०६,०८२।००१च् रथम् आरोपयाम् आस विकर्णस् तनयस् तव  
०६,०८२।००२अ तस्मिंस् तथा वर्तमाने तुमुले सङ्कुले भृशम्  
०६,०८२।००२च् भीष्मः शान्तनवस् तूर्णं युधिष्ठिरम् उपाद्रवत्  
०६,०८२।००३अ ततः सरथनागाश्वाः समकम्पन्त सृञ्जयाः  
०६,०८२।००३च् मृत्योर् आस्यम् अनुप्राप्तं मेनिरे च युधिष्ठिरम्  
०६,०८२।००४अ यिधिष्ठिरो ऽपि कौरव्यो यमाभ्यां सहितः प्रभुः  
०६,०८२।००४च् महेष्वासं नरव्याघ्रं भीष्मं शान्तनवं ययौ  
०६,०८२।००५अ ततः शरसहस्राणि प्रमुञ्चन् पाण्डवो युधि  
०६,०८२।००५च् भीष्मं सञ्छादयाम् आस यथा मेघो दिवाकरम्  
०६,०८२।००६अ तेन सम्यक् प्रणीतानि शरजालानि भारत  
०६,०८२।००६च् पतिजग्राह गाङ्गेयः शतशो ऽथ सहस्रशः  
०६,०८२।००७अ तथैव शरजालानि भीष्मेणास्तानि मारिष  
०६,०८२।००७च् आकाशे समदृश्यन्त खगमानां व्रजा इव  
०६,०८२।००८अ निमेषार्धाच् च कौन्तेयं भीष्मः शान्तनवो युधि  
०६,०८२।००८च् अदृश्यं समरे चक्रे शरजालेन भागशः  
०६,०८२।००९अ ततो युधिष्ठिरो राजा कौरव्यस्य महात्मनः  
०६,०८२।००९च् नाराचं प्रेषयाम् आस क्रुद्ध आशीविषोपमम्  
०६,०८२।०१०अ असम्प्राप्तं ततस् तं तु क्षुरप्रेण महारथः  
०६,०८२।०१०च् चिच्छेद समरे राजन् भीष्मस् तस्य धनुश्च्युतम्  
०६,०८२।०११अ तं तु छित्त्वा रणे भीष्मो नाराचं कालसम्मितम्  
०६,०८२।०११च् निजघ्ने कौरवेन्द्रस्य हयान् काञ्चनभूषणान्  
०६,०८२।०११द्*०३३२_०१ हताश्वे तु रथे तिष्ठञ् शक्तिं चिक्षेप धर्मराट्  
०६,०८२।०११द्*०३३२_०२ ताम् आपतन्तीं सहसा कालपाशोपमां शिताम्  
०६,०८२।०११द्*०३३२_०३ चिच्छेद समरे भीष्मः शरैः सन्नतपर्वभिः  
०६,०८२।०१२अ हताश्वं तु रथं त्यक्त्वा धर्मपुत्रो युधिष्ठिरः  
०६,०८२।०१२च् आरुरोह रथं तूर्णं नकुलस्य महात्मनः  
०६,०८२।०१३अ यमाव् अपि सुसङ्क्रुद्धः समासाद्य रणे तदा  
०६,०८२।०१३च् शरैः सञ्छादयाम् आस भीष्मः परपुरञ्जयः  
०६,०८२।०१३द्*०३३३_०१ भीष्मो ऽपि रथिनां श्रेष्ठो विव्याध निशितैः शरैः  
०६,०८२।०१३द्*०३३३_०२ भ्रातरौ तौ महावीर्यौ शत्रुसैन्यभयङ्करौ  
०६,०८२।०१४अ तौ तु दृष्ट्वा महाराज भीष्मबाणप्रपीडितौ  
०६,०८२।०१४च् जगामाथ परां चिन्तां भीष्मस्य वधकाङ्क्षया  
०६,०८२।०१५अ ततो युधिष्ठिरो वश्यान् राज्ञस् तान् समचोदयत्  
०६,०८२।०१५च् भीष्मं शान्तनवं सर्वे निहतेति सुहृद्गणान्  
०६,०८२।०१६अ ततस् ते पार्थिवाः सर्वे श्रुत्वा पार्थस्य भाषितम्  
०६,०८२।०१६च् महता रथवंशेन परिवव्रुः पितामहम्  
०६,०८२।०१७अ स समन्तात् परिवृतः पिता देवव्रतस् तव  
०६,०८२।०१७च् चिक्रीद धनुषा राजन् पातयानो महारथान्  
०६,०८२।०१८अ तं चरन्तं रणे पार्था ददृशुः कौरवं युधि  
०६,०८२।०१८च् मृगमध्यं प्रविश्येव यथा सिंहशिशुं वने  
०६,०८२।०१९अ तर्जयानं रणे शूरांस् त्रासयानं च सायकैः  
०६,०८२।०१९च् दृष्ट्वा त्रेसुर् महाराज सिंहं मृगगणा इव  
०६,०८२।०२०अ रणे भरतसिंहस्य ददृशुः क्षत्रिया गतिम्  
०६,०८२।०२०च् अग्नेर् वायुसहायस्य यथा कक्षं दिधक्षतः  
०६,०८२।०२१अ शिरांसि रथिनां भीष्मः पातयाम् आस संयुगे  
०६,०८२।०२१च् तालेभ्य इव पक्वानि फलानि कुशलो नरः  
०६,०८२।०२२अ पतद्भिश् च महाराज शिरोभिर् धरणीतले  
०६,०८२।०२२च् बभूव तुमुलः शब्दः पतताम् अश्मनाम् इव  
०६,०८२।०२३अ तस्मिंस् तु तुमुले युद्धे वर्तमाने सुदारुणे  
०६,०८२।०२३च् सर्वेषाम् एव सैन्यानाम् आसीद् व्यतिकरो महान्  
०६,०८२।०२४अ भिन्नेषु तेषु व्यूहेषु क्षत्रिया इतरेतरम्  
०६,०८२।०२४च् एकम् एकं समाहूय युद्धायैवोपतस्थिरे  
०६,०८२।०२५अ शिखण्डी तु समासाद्य भरतानां पितामहम्  
०६,०८२।०२५च् अभिदुद्राव वेगेन तिष्ठ तिष्ठेति चाब्रवीत्  
०६,०८२।०२६अ अनादृत्य ततो भीष्मस् तं शिखण्डिनम् आहवे  
०६,०८२।०२६च् प्रययौ सृञ्जयान् क्रुद्धः स्त्रीत्वं चिन्त्य शिखण्डिनः  
०६,०८२।०२७अ सृञ्जयास् तु ततो हृष्टा दृष्ट्वा भीष्मं महारथम्  
०६,०८२।०२७च् सिंहनादान् बहुविधांश् चक्रुः शङ्खविमिश्रितान्  
०६,०८२।०२८अ ततः प्रववृते युद्धं व्यतिषक्तरथद्विपम्  
०६,०८२।०२८च् अपरां दिशम् आस्थाय स्थिते सवितरि प्रभो  
०६,०८२।०२९अ धृष्टद्युम्नो ऽथ पाञ्चाल्यः सात्यकिश् च महारथः  
०६,०८२।०२९च् पीडयन्तौ भृशं सैन्यं शक्तितोमरवृष्टिभिः  
०६,०८२।०२९ए शस्त्रैश् च बहुभी राजञ् जघ्नतुस् तावकान् रणे  
०६,०८२।०३०अ ते हन्यमानाः समरे तावकाः पुरुषर्षभ  
०६,०८२।०३०च् आर्यां युद्धे मतिं कृत्वा न त्यजन्ति स्म संयुगम्  
०६,०८२।०३०ए यथोत्साहं च समरे जघ्नुर् लोकं महारथाः  
०६,०८२।०३१अ तत्राक्रन्दो महान् आसीत् तावकानां महात्मनाम्  
०६,०८२।०३१च् वध्यतां समरे राजन् पार्षतेन महात्मना  
०६,०८२।०३२अ तं श्रुत्वा निनदं घोरं तावकानां महारथौ  
०६,०८२।०३२च् विन्दानुविन्दाव् आवन्त्यौ पार्षतं पत्युपस्थितौ  
०६,०८२।०३३अ तौ तस्य तुरगान् हत्वा त्वरमाणौ महारथौ  
०६,०८२।०३३च् छादयाम् आसतुर् उभौ शरवर्षेण पार्षतम्  
०६,०८२।०३४अ अवप्लुत्याथ पाञ्चाल्यो रथात् तूर्णं महाबलः  
०६,०८२।०३४च् आरुरोह रथं तूर्णं सात्यकेः सुमहात्मनः  
०६,०८२।०३५अ ततो युधिष्ठिरो राजा महत्या सेनया वृतः  
०६,०८२।०३५च् आवन्त्यौ समरे क्रुद्धाव् अभ्ययात् स परन्तपौ  
०६,०८२।०३६अ तथैव तव पुत्रो ऽपि सर्वोद्योगेन मारिष  
०६,०८२।०३६च् विन्दानुविन्दाव् आवन्त्यौ परिवार्योपतस्थिवान्  
०६,०८२।०३७अ अर्जुनश् चापि सङ्क्रुद्धः क्षत्रियान् क्षत्रियर्षभ  
०६,०८२।०३७च् अयोधयत सङ्ग्रामे वज्रपाणिर् इवासुरान्  
०६,०८२।०३८अ द्रोणश् च समरे क्रुद्धः पुत्रस्य प्रियकृत् तव  
०६,०८२।०३८च् व्यधमत् सर्वपाञ्चालांस् तूलराशिम् इवानलः  
०६,०८२।०३९अ दुर्योधनपुरोगास् तु पुत्रास् तव विशां पते  
०६,०८२।०३९च् परिवार्य रणे भीष्मं युयुधुः पाण्डवैः सह  
०६,०८२।०४०अ ततो दुर्योधनो राजा लोहितायति भास्करे  
०६,०८२।०४०च् अब्रवीत् तावकान् सर्वांस् त्वरध्वम् इति भारत  
०६,०८२।०४१अ युध्यतां तु तथा तेषां कुर्वतां कर्म दुष्करम्  
०६,०८२।०४१च् अस्तं गिरिम् अथारूढे नप्रकाशति भास्करे  
०६,०८२।०४२अ प्रावर्तत नदी घोरा शोणितौघतरङ्गिणी  
०६,०८२।०४२च् गोमायुगणसङ्कीर्णा क्षणेन रजनीमुखे  
०६,०८२।०४३अ शिवाभिर् अशिवाभिश् च रुवद्भिर् भैरवं रवम्  
०६,०८२।०४३च् घोरम् आयोधनं जज्ञे भूतसङ्घसमाकुलम्  
०६,०८२।०४४अ राक्षसाश् च पिशाचाश् च तथान्ये पिशिताशनाः  
०६,०८२।०४४च् समन्ततो व्यदृश्यन्त शतशो ऽथ सहस्रशः  
०६,०८२।०४४द्*०३३४_०१ मत्ता रुधिरगन्धेन पिशितेन च ते नृपाः  
०६,०८२।०४४द्*०३३४_०२ आस्वाद्यास्वाद्य नृत्यन्ते नादं मुञ्चन्ति भीषणम्  
०६,०८२।०४४द्*०३३४_०३ कबन्धानि च नृत्यन्ति धनुर् हस्तानि संयुगे  
०६,०८२।०४४द्*०३३४_०४ प्रासम् आलम्ब्य निशितं निस्त्रिंशं निर्मलं महत्  
०६,०८२।०४५अ अर्जुनो ऽथ सुशर्मादीन् राज्ञस् तान् सपदानुगान्  
०६,०८२।०४५च् विजित्य पृतनामध्ये ययौ स्वशिबिरं प्रति  
०६,०८२।०४६अ युधिष्ठिरो ऽपि कौरव्यो भ्रातृभ्यां सहितस् तदा  
०६,०८२।०४६च् ययौ स्वशिबिरं राजा निशायां सेनया वृतः  
०६,०८२।०४७अ भीमसेनो ऽपि राजेन्द्र दुर्योधनमुखान् रथान्  
०६,०८२।०४७च् अवजित्य ततः सङ्ख्ये ययौ स्वशिबिरं प्रति  
०६,०८२।०४८अ दुर्योधनो ऽपि नृपतिः परिवार्य महारणे  
०६,०८२।०४८च् भीष्मं शान्तनवं तूर्णं प्रयातः शिबिरं प्रति  
०६,०८२।०४९अ द्रोणो द्रौणिः कृपः शल्यः कृतवर्मा च सात्वतः  
०६,०८२।०४९च् परिवार्य चमूं सर्वां प्रययुः शिबिरं प्रति  
०६,०८२।०५०अ तथैव सात्यकी राजन् धृष्टद्युम्नश् च पार्षतः  
०६,०८२।०५०च् परिवार्य रणे योधान् ययतुः शिबिरं प्रति  
०६,०८२।०५१अ एवम् एते महाराज तावकाः पाण्डवैः सह  
०६,०८२।०५१च् पर्यवर्तन्त सहिता निशाकाले परन्तपाः  
०६,०८२।०५२अ ततः स्वशिबिरं गत्वा पाण्डवाः कुरवस् तथा  
०६,०८२।०५२च् न्यविशन्त महाराज पूजयन्तः परस्परम्  
०६,०८२।०५३अ रक्षां कृत्वात्मनः शूरा न्यस्य गुल्मान् यथाविधि  
०६,०८२।०५३च् अपनीय च शल्यांस् ते स्नात्वा च विविधैर् जलैः  
०६,०८२।०५४अ कृतस्वस्त्ययनाः सर्वे संस्तूयन्तश् च बन्दिभिः  
०६,०८२।०५४च् गीतवादित्रशब्देन व्यक्रीडन्त यशस्विनः  
०६,०८२।०५५अ मुहूर्तम् इव तत् सर्वम् अभवत् स्वर्गसन्निभम्  
०६,०८२।०५५च् न हि युद्धकथां कां चित् तत्र चक्रुर् महारथाः  
०६,०८२।०५६अ ते प्रसुप्ते बले तत्र परिश्रान्तजने नृप  
०६,०८२।०५६च् हस्त्यश्वबहुले राजन् प्रेक्षणीये बभूवतुः  
०६,०८३।००१ सञ्जय उवाच  
०६,०८३।००१अ परिणाम्य निशां तां तु सुखसुप्ता जनेश्वराः  
०६,०८३।००१च् कुरवः पाण्डवाश् चैव पुनर् युद्धाय निर्ययुः  
०६,०८३।००२अ ततः शब्दो महान् आसीत् सेनयोर् उभयोर् अपि  
०६,०८३।००२च् निर्गच्छमानयोः सङ्ख्ये सागरप्रतिमो महान्  
०६,०८३।००३अ ततो दुर्योधनो राजा चित्रसेनो विविंशतिः  
०६,०८३।००३च् भीष्मश् च रथिनां श्रेष्ठो भारद्वाजश् च वै द्विजः  
०६,०८३।००४अ एकीभूताः सुसंयत्ताः कौरवाणां महाचमूः  
०६,०८३।००४च् व्यूहाय विदधू राजन् पाण्डवान् प्रति दंशिताः  
०६,०८३।००५अ भीष्मः कृत्वा महाव्यूहं पिता तव विशां पते  
०६,०८३।००५च् सागरप्रतिमं घोरं वाहनोर्मितरङ्गिणम्  
०६,०८३।००६अ अग्रतः सर्वसैन्यानां भीष्मः शान्तनवो ययौ  
०६,०८३।००६च् मालवैर् दाक्षिणात्यैश् च आवन्त्यैश् च समन्वितः  
०६,०८३।००७अ ततो ऽनन्तरम् एवासीद् भारद्वाजः प्रतापवान्  
०६,०८३।००७च् पुलिन्दैः पारदैश् चैव तथा क्षुद्रकमालवैः  
०६,०८३।००८अ द्रोणाद् अनन्तरं यत्तो भगदत्तः प्रतापवान्  
०६,०८३।००८च् मागधैश् च कलिङ्गैश् च पिशाचैश् च विशां पते  
०६,०८३।००९अ प्राग्ज्योतिषाद् अनु नृपः कौसल्यो ऽथ बृहद्बलः  
०६,०८३।००९च् मेकलैस् त्रैपुरैश् चैव चिच्छिलैश् च समन्वितः  
०६,०८३।०१०अ बृहद्बलात् ततः शूरस् त्रिगर्तः प्रस्थलाधिपः  
०६,०८३।०१०च् काम्बोजैर् बहुभिः सार्धं यवनैश् च सहस्रशः  
०६,०८३।०११अ द्रौणिस् तु रभसः शूरस् त्रिगर्ताद् अनु भारत  
०६,०८३।०११च् प्रययौ सिंहनादेन नादयानो धरातलम्  
०६,०८३।०१२अ तथा सर्वेण सैन्येन राजा दुर्योधनस् तदा  
०६,०८३।०१२च् द्रौणेर् अनन्तरं प्रायात् सोदर्यैः परिवारितः  
०६,०८३।०१३अ दुर्योधनाद् अनु कृपस् ततः शारद्वतो ययौ  
०६,०८३।०१३च् एवम् एष महाव्यूहः प्रययौ सागरोपमः  
०६,०८३।०१४अ रेजुस् तत्र पताकाश् च श्वेतच्छत्राणि चाभिभो  
०६,०८३।०१४च् अङ्गदान्य् अथ चित्राणि महार्हाणि धनूंषि च  
०६,०८३।०१५अ तं तु दृष्ट्वा महाव्यूहं तावकानां महारथः  
०६,०८३।०१५च् युधिष्ठिरो ऽब्रवीत् तूर्णं पार्षतं पृतनापतिम्  
०६,०८३।०१६अ पश्य व्यूहं महेष्वास निर्मितं सागरोपमम्  
०६,०८३।०१६च् प्रतिव्यूहं त्वम् अपि हि कुरु पार्षत माचिरम्  
०६,०८३।०१७अ ततः स पार्षतः शूरो व्यूहं चक्रे सुदारुणम्  
०६,०८३।०१७च् शृङ्गाटकं महाराज परव्यूहविनाशनम्  
०६,०८३।०१८अ शृङ्गेभ्यो भीमसेनश् च सात्यकिश् च महारथः  
०६,०८३।०१८च् रथैर् अनेकसाहस्रैस् तथा हयपदातिभिः  
०६,०८३।०१९अ नाभ्याम् अभून् नरश्रेष्ठः श्वेताश्वो वानरध्वजः  
०६,०८३।०१९च् मध्ये युधिष्ठिरो राजा माद्रीपुत्रौ च पाण्डवौ  
०६,०८३।०२०अ अथेतरे महेष्वासाः सहसैन्या नराधिपाः  
०६,०८३।०२०च् व्यूहं तं पूरयाम् आसुर् व्यूहशास्त्रविशारदाः  
०६,०८३।०२१अ अभिमन्युस् ततः पश्चाद् विराटश् च महारथः  
०६,०८३।०२१च् द्रौपदेयाश् च संहृष्टा राक्षसश् च घटोत्कचः  
०६,०८३।०२२अ एवम् एतं महाव्यूहं व्यूह्य भारत पाण्डवाः  
०६,०८३।०२२च् अतिष्ठन् समरे शूरा योद्धुकामा जयैषिणः  
०६,०८३।०२३अ भेरीशब्दाश् च तुमुला विमिश्राः शङ्खनिस्वनैः  
०६,०८३।०२३च् क्ष्वेडितास्फोटितोत्क्रुष्टैः सुभीमाः सर्वतोदिशम्  
०६,०८३।०२४अ ततः शूराः समासाद्य समरे ते परस्परम्  
०६,०८३।०२४च् नेत्रैर् अनिमिषै राजन्न् अवैक्षन्त प्रकोपिताः  
०६,०८३।०२५अ मनोभिस् ते मनुष्येन्द्र पूर्वं योधाः परस्परम्  
०६,०८३।०२५च् युद्धाय समवर्तन्त समाहूयेतरेतरम्  
०६,०८३।०२६अ ततः प्रववृते युद्धं घोररूपं भयावहम्  
०६,०८३।०२६च् तावकानां परेषां च निघ्नताम् इतरेतरम्  
०६,०८३।०२७अ नाराचा निशिताः सङ्ख्ये सम्पतन्ति स्म भारत  
०६,०८३।०२७च् व्यात्तानना भयकरा उरगा इव सङ्घशः  
०६,०८३।०२८अ निष्पेतुर् विमलाः शक्त्यस् तैलधौताः सुतेजनाः  
०६,०८३।०२८च् अम्बुदेभ्यो यथा राजन् भ्राजमानाः शतह्रदाः  
०६,०८३।०२९अ गदाश् च विमलैः पट्टैः पिनद्धाः स्वर्णभूषिताः  
०६,०८३।०२९च् पतन्त्यस् तत्र दृश्यन्ते गिरिशृङ्गोपमाः शुभाः  
०६,०८३।०२९ए निस्त्रिंशाश् च व्यराजन्त विमलाम्बरसन्निभाः  
०६,०८३।०३०अ आर्षभाणि च चर्माणि शतचन्द्राणि भारत  
०६,०८३।०३०च् अशोभन्त रणे राजन् पतमानानि सर्वशः  
०६,०८३।०३०द्*०३३५_०१ मेघान्तरे यथा विद्युज् ज्वलमानेव दृश्यते  
०६,०८३।०३१अ ते ऽन्योन्यं समरे सेने युध्यमाने नराधिप  
०६,०८३।०३१च् अशोभेतां यथा दैत्यदेवसेने समुद्यते  
०६,०८३।०३१ए अभ्यद्रवन्त समरे ते ऽन्योन्यं वै समन्ततः  
०६,०८३।०३२अ रथास् तु रथिभिस् तूर्णं प्रेषिताः परमाहवे  
०६,०८३।०३२च् युगैर् युगानि संश्लिष्य युयुधुः पार्थिवर्षभाः  
०६,०८३।०३३अ दन्तिनां युध्यमानानां सङ्घर्षात् पावको ऽभवत्  
०६,०८३।०३३च् दन्तेषु भरतश्रेष्ठ सधूमः सर्वतोदिशम्  
०६,०८३।०३४अ प्रासैर् अभिहताः के चिद् गजयोधाः समन्ततः  
०६,०८३।०३४च् पतमानाः स्म दृश्यन्ते गिरिशृङ्गान् नगा इव  
०६,०८३।०३५अ पादाताश् चाप्य् अदृश्यन्त निघ्नन्तो हि परस्परम्  
०६,०८३।०३५च् चित्ररूपधराः शूरा नखरप्रासयोधिनः  
०६,०८३।०३६अ अन्योन्यं ते समासाद्य कुरुपाण्डवसैनिकाः  
०६,०८३।०३६च् शस्त्रैर् नानाविधैर् घोरै रणे निन्युर् यमक्षयम्  
०६,०८३।०३७अ ततः शान्तनवो भीष्मो रथघोषेण नादयन्  
०६,०८३।०३७च् अभ्यागमद् रणे पाण्डून् धनुःशब्देन मोहयन्  
०६,०८३।०३८अ पाण्डवानां रथाश् चापि नदन्तो भैरवस्वनम्  
०६,०८३।०३८च् अभ्यद्रवन्त संयत्ता धृष्टद्युम्नपुरोगमाः  
०६,०८३।०३९अ ततः प्रववृते युद्धं तव तेषां च भारत  
०६,०८३।०३९च् नराश्वरथनागानां व्यतिषक्तं परस्परम्  
०६,०८४।००१ सञ्जय उवाच  
०६,०८४।००१अ भीष्मं तु समरे क्रुद्धं प्रतपन्तं समन्ततः  
०६,०८४।००१च् न शेकुः पाण्डवा द्रष्टुं तपन्तम् इव भास्करम्  
०६,०८४।००२अ ततः सर्वाणि सैन्यानि धर्मपुत्रस्य शासनात्  
०६,०८४।००२च् अभ्यद्रवन्त गाङ्गेयं मर्दयन्तं शितैः शरैः  
०६,०८४।००३अ स तु भीष्मो रणश्लाघी सोमकान् सहसृञ्जयान्  
०६,०८४।००३च् पाञ्चालांश् च महेष्वासान् पातयाम् आस सायकैः  
०६,०८४।००४अ ते वध्यमाना भीष्मेण पाञ्चालाः सोमकैः सह  
०६,०८४।००४च् भीष्मम् एवाभ्ययुस् तूर्णं त्यक्त्वा मृत्युकृतं भयम्  
०६,०८४।००५अ स तेषां रथिनां वीरो भीष्मः शान्तनवो युधि  
०६,०८४।००५च् चिच्छेद सहसा राजन् बाहून् अथ शिरांसि च  
०६,०८४।००६अ विरथान् रथिनश् चक्रे पिता देवव्रतस् तव  
०६,०८४।००६च् पतितान्य् उत्तमाङ्गानि हयेभ्यो हयसादिनाम्  
०६,०८४।००७अ निर्मनुष्यांश् च मातङ्गाञ् शयानान् पर्वतोपमान्  
०६,०८४।००७च् अपश्याम महाराज भीष्मास्त्रेण प्रमोहितान्  
०६,०८४।००८अ न तत्रासीत् पुमान् कश् चित् पाण्डवानां विशां पते  
०६,०८४।००८च् अन्यत्र रथिनां श्रेष्ठाद् भीमसेनान् महाबलात्  
०६,०८४।००९अ स हि भीष्मं समासाद्य ताडयाम् आस संयुगे  
०६,०८४।००९च् ततो निष्टानको घोरो भीष्मभीमसमागमे  
०६,०८४।०१०अ बभूव सर्वसैन्यानां घोररूपो भयानकः  
०६,०८४।०१०च् तथैव पाण्डवा हृष्टाः सिंहनादम् अथानदन्  
०६,०८४।०११अ ततो दुर्योधनो राजा सोदर्यैः परिवारितः  
०६,०८४।०११च् भीष्मं जुगोप समरे वर्तमाने जनक्षये  
०६,०८४।०१२अ भीमस् तु सारथिं हत्वा भीष्मस्य रथिनां वरः  
०६,०८४।०१२च् विद्रुताश्वे रथे तस्मिन् द्रवमाणे समन्ततः  
०६,०८४।०१२ए सुनाभस्य शरेणाशु शिरश् चिच्छेद चारिहा  
०६,०८४।०१३अ क्षुरप्रेण सुतीक्ष्णेन स हतो न्यपतद् भुवि  
०६,०८४।०१३च् हते तस्मिन् महाराज तव पुत्रे महारथे  
०६,०८४।०१३ए नामृष्यन्त रणे शूराः सोदर्याः सप्त संयुगे  
०६,०८४।०१४अ आदित्यकेतुर् बह्वाशी कुण्डधारो महोदरः  
०६,०८४।०१४च् अपराजितः पण्डितको विशालाक्षः सुदुर्जयः  
०६,०८४।०१५अ पाण्डवं चित्रसन्नाहा विचित्रकवचध्वजाः  
०६,०८४।०१५च् अभ्यद्रवन्त सङ्ग्रामे योद्धुकामारिमर्दनाः  
०६,०८४।०१६अ महोदरस् तु समरे भीमं विव्याध पत्रिभिः  
०६,०८४।०१६च् नवभिर् वज्रसङ्काशैर् नमुचिं वृत्रहा यथा  
०६,०८४।०१७अ आदित्यकेतुः सप्तत्या बह्वाशी चापि पञ्चभिः  
०६,०८४।०१७च् नवत्या कुण्डधारस् तु विशालाक्षश् च सप्तभिः  
०६,०८४।०१८अ अपराजितो महाराज पराजिष्णुर् महारथः  
०६,०८४।०१८च् शरैर् बहुभिर् आनर्छद् भीमसेनं महाबलम्  
०६,०८४।०१९अ रणे पण्डितकश् चैनं त्रिभिर् बाणैः समर्दयत्  
०६,०८४।०१९च् स तन् न ममृषे भीमः शत्रुभिर् वधम् आहवे  
०६,०८४।०२०अ धनुः प्रपीड्य वामेन करेणामित्रकर्शनः  
०६,०८४।०२०ब्*०३३६_०१ अपराजितस्य राजेन्द्र भीमसेनो महाबलः  
०६,०८४।०२०च् शिरश् चिच्छेद समरे शरेण नतपर्वणा  
०६,०८४।०२१अ अपराजितस्य सुनसं तव पुत्रस्य संयुगे  
०६,०८४।०२१च् पराजितस्य भीमेन निपपात शिरो महीम्  
०६,०८४।०२२अ अथापरेण भल्लेन कुण्डधारं महारथम्  
०६,०८४।०२२च् प्राहिणोन् मृत्युलोकाय सर्वलोकस्य पश्यतः  
०६,०८४।०२३अ ततः पुनर् अमेयात्मा प्रसन्धाय शिलीमुखम्  
०६,०८४।०२३च् प्रेषयाम् आस समरे पण्डितं प्रति भारत  
०६,०८४।०२४अ स शरः पण्डितं हत्वा विवेश धरणीतलम्  
०६,०८४।०२४च् यथा नरं निहत्याशु भुजगः कालचोदितः  
०६,०८४।०२५अ विशालाक्षशिरश् छित्त्वा पातयाम् आस भूतले  
०६,०८४।०२५च् त्रिभिः शरैर् अदीनात्मा स्मरन् क्लेशं पुरातनम्  
०६,०८४।०२६अ महोदरं महेष्वासं नाराचेन स्तनान्तरे  
०६,०८४।०२६च् विव्याध समरे राजन् स हतो न्यपतद् भुवि  
०६,०८४।०२७अ आदित्यकेतोः केतुं च छित्त्वा बाणेन संयुगे  
०६,०८४।०२७च् भल्लेन भृशतीक्ष्णेन शिरश् चिच्छेद चारिहा  
०६,०८४।०२८अ बह्वाशिनं ततो भीमः शरेण नतपर्वणा  
०६,०८४।०२८च् प्रेषयाम् आस सङ्क्रुद्धो यमस्य सदनं प्रति  
०६,०८४।०२९अ प्रदुद्रुवुस् ततस् ते ऽन्ये पुत्रास् तव विशां पते  
०६,०८४।०२९च् मन्यमाना हि तत् सत्यं सभायां तस्य भाषितम्  
०६,०८४।०३०अ ततो दुर्योधनो राजा भ्रातृव्यसनकर्शितः  
०६,०८४।०३०च् अब्रवीत् तावकान् योधान् भीमो ऽयं युधि वध्यताम्  
०६,०८४।०३१अ एवम् एते महेष्वासाः पुत्रास् तव विशां पते  
०६,०८४।०३१ब्*०३३७_०१ निहता भीमसेनेन महावीर्येण संयुगे  
०६,०८४।०३१च् भ्रातॄन् सन्दृश्य निहतान् प्रास्मरंस् ते हि तद् वचः  
०६,०८४।०३२अ यद् उक्तवान् महाप्राज्ञः क्षत्ता हितम् अनामयम्  
०६,०८४।०३२च् तद् इदं समनुप्राप्तं वचनं दिव्यदर्शिनः  
०६,०८४।०३३अ लोभमोहसमाविष्टः पुत्रप्रीत्या जनाधिप  
०६,०८४।०३३च् न बुध्यसे पुरा यत् तत् तथ्यम् उक्तं वचो महत्  
०६,०८४।०३४अ तथैव हि वधार्थाय पुत्राणां पाण्डवो बली  
०६,०८४।०३४च् नूनं जातो महाबाहुर् यथा हन्ति स्म कौरवान्  
०६,०८४।०३५अ ततो दुर्योधनो राजा भीष्मम् आसाद्य मारिष  
०६,०८४।०३५च् दुःखेन महताविष्टो विललापातिकर्शितः  
०६,०८४।०३६अ निहता भ्रातरः शूरा भीमसेनेन मे युधि  
०६,०८४।०३६च् यतमानास् तथान्ये ऽपि हन्यन्ते सर्वसैनिकाः  
०६,०८४।०३७अ भवांश् च मध्यस्थतया नित्यम् अस्मान् उपेक्षते  
०६,०८४।०३७च् सो ऽहं कापथम् आरूढः पश्य दैवम् इदं मम  
०६,०८४।०३८अ एतच् छ्रुत्वा वचः क्रूरं पिता देवव्रतस् तव  
०६,०८४।०३८च् दुर्योधनम् इदं वाक्यम् अब्रवीत् साश्रुलोचनम्  
०६,०८४।०३९अ उक्तम् एतन् मया पूर्वं द्रोणेन विदुरेण च  
०६,०८४।०३९च् गान्धार्या च यशस्विन्या तत्त्वं तात न बुद्धवान्  
०६,०८४।०४०अ समयश् च मया पूर्वं कृतो वः शत्रुकर्शन  
०६,०८४।०४०च् नाहं युधि विमोक्तव्यो नाप्य् आचार्यः कथं चन  
०६,०८४।०४१अ यं यं हि धार्तराष्ट्राणां भीमो द्रक्ष्यति संयुगे  
०६,०८४।०४१च् हनिष्यति रणे तं तं सत्यम् एतद् ब्रवीमि ते  
०६,०८४।०४२अ स त्वं राजन् स्थिरो भूत्वा दृढां कृत्वा रणे मतिम्  
०६,०८४।०४२च् योधयस्व रणे पार्थान् स्वर्गं कृत्वा परायणम्  
०६,०८४।०४३अ न शक्याः पाण्डवा जेतुं सेन्द्रैर् अपि सुरासुरैः  
०६,०८४।०४३च् तस्माद् युद्धे मतिं कृत्वा स्थिरां युध्यस्व भारत  
०६,०८५।००१ धृतराष्ट्र उवाच  
०६,०८५।००१अ दृष्ट्वा मम हतान् पुत्रान् बहून् एकेन सञ्जय  
०६,०८५।००१च् भीष्मो द्रोणः कृपश् चैव किम् अकुर्वत संयुगे  
०६,०८५।००२अ अहन्य् अहनि मे पुत्राः क्षयं गच्छन्ति सञ्जय  
०६,०८५।००२च् मन्ये ऽहं सर्वथा सूत दैवेनोपहता भृशम्  
०६,०८५।००३अ यत्र मे तनयाः सर्वे जीयन्ते न जयन्त्य् उत  
०६,०८५।००३च् यत्र भीष्मस्य द्रोणस्य कृपस्य च महात्मनः  
०६,०८५।००४अ सौमदत्तेश् च वीरस्य भगदत्तस्य चोभयोः  
०६,०८५।००४च् अश्वत्थाम्नस् तथा तात शूराणां सुमहात्मनाम्  
०६,०८५।००५अ अन्येषां चैव वीराणां मध्यगास् तनया मम  
०६,०८५।००५च् यद् अहन्यन्त सङ्ग्रामे किम् अन्यद् भागधेयतः  
०६,०८५।००६अ न हि दुर्योधनो मन्दः पुरा प्रोक्तम् अबुध्यत  
०६,०८५।००६च् वार्यमाणो मया तात भीष्मेण विदुरेण च  
०६,०८५।००७अ गान्धार्या चैव दुर्मेधाः सततं हितकाम्यया  
०६,०८५।००७च् नावबुध्यत् पुरा मोहात् तस्य प्राप्तम् इदं फलम्  
०६,०८५।००८अ यद् भीमसेनः समरे पुत्रान् मम विचेतसः  
०६,०८५।००८च् अहन्य् अहनि सङ्क्रुद्धो नयते यमसादनम्  
०६,०८५।००९ सञ्जय उवाच  
०६,०८५।००९अ इदं तत् समनुप्राप्तं क्षत्तुर् वचनम् उत्तमम्  
०६,०८५।००९च् न बुद्धवान् असि विभो प्रोच्यमानं हितं तदा  
०६,०८५।०१०अ निवारय सुतान् द्यूतात् पाण्डवान् मा द्रुहेति च  
०६,०८५।०१०च् सुहृदां हितकामानां ब्रुवतां तत् तद् एव च  
०६,०८५।०११अ न शुश्रूषसि यद् वाक्यं मर्त्यः पथ्यम् इवौषधम्  
०६,०८५।०११च् तद् एव त्वाम् अनुप्राप्तं वचनं साधु भाषितम्  
०६,०८५।०१२अ विदुरद्रोणभीष्माणां तथान्येषां हितैषिणाम्  
०६,०८५।०१२च् अकृत्वा वचनं पथ्यं क्षयं गच्छन्ति कौरवाः  
०६,०८५।०१३अ तद् एतत् समतिक्रान्तं पूर्वम् एव विशां पते  
०६,०८५।०१३च् तस्मान् मे शृणु तत्त्वेन यथा युद्धम् अवर्तत  
०६,०८५।०१४अ मध्याह्ने सुमहारौद्रः सङ्ग्रामः समपद्यत  
०६,०८५।०१४च् लोकक्षयकरो राजंस् तन् मे निगदतः शृणु  
०६,०८५।०१५अ ततः सर्वाणि सैन्यानि धर्मपुत्रस्य शासनात्  
०६,०८५।०१५च् संरब्धान्य् अभ्यधावन्त भीष्मम् एव जिघांसया  
०६,०८५।०१६अ धृष्टद्युम्नः शिखण्डी च सात्यकिश् च महारथः  
०६,०८५।०१६च् युक्तानीका महाराज भीष्मम् एव समभ्ययुः  
०६,०८५।०१६द्*०३३८_०१ विराटो द्रुपदश् चैव सहिताः सर्वसोमकैः  
०६,०८५।०१६द्*०३३८_०२ अभ्यद्रवन्त सङ्ग्रामे भीष्मम् एव महारथाः  
०६,०८५।०१६द्*०३३८_०३ केकया धृष्टकेतुश् च कुन्तिभोजश् च दंशितः  
०६,०८५।०१६द्*०३३८_०४ युक्तानीका महाराज भीष्मम् एव समभ्ययुः  
०६,०८५।०१७अ अर्जुनो द्रौपदेयाश् च चेकितानश् च संयुगे  
०६,०८५।०१७च् दुर्योधनसमादिष्टान् राज्ञः सर्वान् समभ्ययुः  
०६,०८५।०१८अ अभिमन्युस् तथा वीरो हैडिम्बश् च महारथः  
०६,०८५।०१८च् भीमसेनश् च सङ्क्रुद्धस् ते ऽभ्यधावन्त कौरवान्  
०६,०८५।०१९अ त्रिधाभूतैर् अवध्यन्त पाण्डवैः कौरवा युधि  
०६,०८५।०१९च् तथैव कौरवे राजन्न् अवध्यन्त परे रणे  
०६,०८५।०२०अ द्रोणस् तु रथिनां श्रेष्ठः सोमकान् सृञ्जयैः सह  
०६,०८५।०२०च् अभ्यद्रवत सङ्क्रुद्धः प्रेषयिष्यन् यमक्षयम्  
०६,०८५।०२१अ तत्राक्रन्दो महान् आसीत् सृञ्जयानां महात्मनाम्  
०६,०८५।०२१च् वध्यतां समरे राजन् भारद्वाजेन धन्विना  
०६,०८५।०२२अ द्रोणेन निहतास् तत्र क्षत्रिया बहवो रणे  
०६,०८५।०२२च् विवेष्टन्तः स्म दृश्यन्ते व्याधिक्लिष्टा नरा इव  
०६,०८५।०२३अ कूजतां क्रन्दतां चैव स्तनतां चैव संयुगे  
०६,०८५।०२३च् अनिशं श्रूयते शब्दः क्षुत्कृशानां नृणाम् इव  
०६,०८५।०२४अ तथैव कौरवेयाणां भीमसेनो महाबलः  
०६,०८५।०२४च् चकार कदनं घोरं क्रुद्धः काल इवापरः  
०६,०८५।०२५अ वध्यतां तत्र सैन्यानाम् अन्योन्येन महारणे  
०६,०८५।०२५च् प्रावर्तत नदी घोरा रुधिरौघप्रवाहिनी  
०६,०८५।०२६अ स सङ्ग्रामो महाराज घोररूपो ऽभवन् महान्  
०६,०८५।०२६च् कुरूणां पाण्डवानां च यमराष्ट्रविवर्धनः  
०६,०८५।०२७अ ततो भीमो रणे क्रुद्धो रभसश् च विशेषतः  
०६,०८५।०२७च् गजानीकं समासाद्य प्रेषयाम् आस मृत्यवे  
०६,०८५।०२८अ तत्र भारत भीमेन नाराचाभिहता गजाः  
०६,०८५।०२८च् पेतुः सेदुश् च नेदुश् च दिशश् च परिबभ्रमुः  
०६,०८५।०२९अ छिन्नहस्ता महानागाश् छिन्नपादाश् च मारिष  
०६,०८५।०२९च् क्रौञ्चवद् व्यनदन् भीताः पृथिवीम् अधिशिश्यिरे  
०६,०८५।०३०अ नकुलः सहदेवश् च हयानीकम् अभिद्रुतौ  
०६,०८५।०३०च् ते हयाः काञ्चनापीडा रुक्मभाण्डपरिच्छदाः  
०६,०८५।०३०ए वध्यमाना व्यदृश्यन्त शतशो ऽथ सहस्रशः  
०६,०८५।०३१अ पतद्भिश् च हयै राजन् समास्तीर्यत मेदिनी  
०६,०८५।०३१च् निर्जिह्वैश् च श्वसद्भिश् च कूजद्भिश् च गतासुभिः  
०६,०८५।०३१ए हयैर् बभौ नरश्रेष्ठ नानारूपधरैर् धरा  
०६,०८५।०३२अ अर्जुनेन हतैः सङ्ख्ये तथा भारत वाजिभिः  
०६,०८५।०३२च् प्रबभौ वसुधा घोरा तत्र तत्र विशां पते  
०६,०८५।०३३अ रथैर् भग्नैर् ध्वजैश् छिन्नैश् छत्रैश् च सुमहाप्रभैः  
०६,०८५।०३३च् हारैर् निष्कैः सकेयूरैः शिरोभिश् च सकुण्डलैः  
०६,०८५।०३३द्*०३३९_०१ चामरव्यजनैश् छिन्नैर् निकृत्तैश् च महायुधैः  
०६,०८५।०३३द्*०३४०_०१ प्रतोदैश् च तथा छिन्नैर् विकृतैश् च महायुधैः  
०६,०८५।०३४अ उष्णीषैर् अपविद्धैश् च पताकाभिश् च सर्वषः  
०६,०८५।०३४च् अनुकर्षैः शुभै राजन् योक्त्रैश् चव्यसुरश्मिभिः  
०६,०८५।०३४ए सञ्छन्ना वसुधा भाति वसन्ते कुसुमैर् इव  
०६,०८५।०३५अ एवम् एष क्षयो वृत्तः पाण्डूनाम् अपि भारत  
०६,०८५।०३५च् क्रुद्धे शान्तनवे भीष्मे द्रोणे च रथसत्तमे  
०६,०८५।०३६अ अश्वत्थाम्नि कृपे चैव तथैव कृतवर्मणि  
०६,०८५।०३६च् तथेतरेषु क्रुद्धेषु तावकानाम् अपि क्षयः  
०६,०८६।००१ सञ्जय उवाच  
०६,०८६।००१अ वर्तमाने तथा रौद्रे राजन् वीरवरक्षये  
०६,०८६।००१च् शकुनिः सौबलः श्रीमान् पाण्डवान् समुपाद्रवत्  
०६,०८६।००२अ तथैव सात्वतो राजन् हार्दिक्यः परवीरहा  
०६,०८६।००२च् अभ्यद्रवत सङ्ग्रामे पाण्डवानाम् अनीकिनीम्  
०६,०८६।००३अ ततः काम्बोजमुख्यानां नदीजानां च वाजिनाम्  
०६,०८६।००३च् आरट्टानां महीजानां सिन्धुजानां च सर्वशः  
०६,०८६।००४अ वनायुजानां शुभ्राणां तथा पर्वतवासिनाम्  
०६,०८६।००४ब्*०३४१_०१ वाजिनां बहुभिः सङ्ख्ये समन्तात् पर्यवारयन्  
०६,०८६।००४च् ये चापरे तित्तिरजा जवना वातरंहसः  
०६,०८६।००५अ सुवर्णालङ्कृतैर् एतैर् वर्मवद्भिः सुकल्पितैः  
०६,०८६।००५च् हयैर् वातजवैर् मुख्यैः पाण्डवस्य सुतो बली  
०६,०८६।००५ए अभ्यवर्तत तत् सैन्यं हृष्टरूपः परन्तपः  
०६,०८६।००६अ अर्जुनस्याथ दायाद इरावान् नाम वीर्यवान्  
०६,०८६।००६च् सुतायां नागराजस्य जातः पार्थेन धीमता  
०६,०८६।००७अ ऐरावतेन सा दत्ता अनपत्या महात्मना  
०६,०८६।००७च् पत्यौ हते सुपर्णेन कृपणा दीनचेतना  
०६,०८६।००८अ भार्यार्थं तां च जग्राह पार्थः कामवशानुगाम्  
०६,०८६।००८च् एवम् एष समुत्पन्नः परक्षेत्रे ऽर्जुनात्मजः  
०६,०८६।००९अ स नागलोके संवृद्धो मात्रा च परिरक्षितः  
०६,०८६।००९च् पितृव्येण परित्यक्तः पार्थद्वेषाद् दुरात्मना  
०६,०८६।०१०अ रूपवान् वीर्यसम्पन्नो गुणवान् सत्यविक्रमः  
०६,०८६।०१०च् इन्द्रलोकं जगामाशु श्रुत्वा तत्रार्जुनं गतम्  
०६,०८६।०११अ सो ऽभिगम्य महात्मानं पितरं सत्यविक्रमम्  
०६,०८६।०११ब्*०३४२_०१ उवाच वचनं राजन्न् उलूपीतनयस् तदा  
०६,०८६।०११च् अभ्यवादयद् अव्यग्रो विनयेन कृताञ्जलिः  
०६,०८६।०११द्*०३४३_०१ न्यवेदयत चात्मानम् अर्जुनस्य महात्मनः  
०६,०८६।०११ए इरावान् अस्मि भद्रं ते पुत्रश् चाहं तवाभिभो  
०६,०८६।०१२अ मातुः समागमो यश् च तत् सर्वं प्रत्यवेदयत्  
०६,०८६।०१२च् तच् च सर्वं यथावृत्तम् अनुसस्मार पाण्डवः  
०६,०८६।०१३अ परिष्वज्य सुतं चापि सो ऽऽत्मनः सदृशं गुणैः  
०६,०८६।०१३च् प्रीतिमान् अभवत् पार्थो देवराजनिवेशने  
०६,०८६।०१४अ सो ऽर्जुनेन समाज्ञप्तो देवलोके तदा नृप  
०६,०८६।०१४च् प्रीतिपूर्वं महाबाहुः स्वकार्यं प्रति भारत  
०६,०८६।०१४द्*०३४४_०१ स चापि नरशार्दूलः शार्दूलसमविक्रमः  
०६,०८६।०१४द्*०३४४_०२ अब्रवीच् च तदा पार्थम् अयम् अस्मि तदा विभो  
०६,०८६।०१४द्*०३४४_०३ स्थितः प्रेष्यश् च पुत्रश् च सर्वथा ह्य् अनुशाधि माम्  
०६,०८६।०१४द्*०३४४_०४ किं करोमि च ते कामं कं वा कामं त्वम् इच्छसि  
०६,०८६।०१४द्*०३४४_०५ परिष्वज्य सुतं प्रेम्णा वासविः प्रत्युवाच तम्  
०६,०८६।०१४द्*०३४४_०६ प्रीतिपूर्वं च कार्यं च कार्यं प्रति च मानद  
०६,०८६।०१४ए युद्धकाले त्वयास्माकं साह्यं देयम् इति प्रभो  
०६,०८६।०१५अ बाढम् इत्य् एवम् उक्त्वा च युद्धकाल उपागतः  
०६,०८६।०१५च् कामवर्णजवैर् अश्वैः संवृतो बहुभिर् नृप  
०६,०८६।०१६अ ते हयाः काञ्चनापीडा नानावर्णा मनोजवाः  
०६,०८६।०१६च् उत्पेतुः सहसा राजन् हंसा इव महोदधौ  
०६,०८६।०१७अ ते त्वदीयान् समासाद्य हयसङ्घान् महाजवान्  
०६,०८६।०१७च् क्रोडैः क्रोडान् अभिघ्नन्तो घोणाभिश् च परस्परम्  
०६,०८६।०१७ए निपेतुः सहसा राजन् सुवेगाभिहता भुवि  
०६,०८६।०१८अ निपतद्भिस् तथा तैश् च हयसङ्घैः परस्परम्  
०६,०८६।०१८च् शुश्रुवे दारुणः शब्दः सुपर्णपतने यथा  
०६,०८६।०१९अ तथैव च महाराज समेत्यान्योन्यम् आहवे  
०६,०८६।०१९च् परस्परवधं घोरं चक्रुस् ते हयसादिनः  
०६,०८६।०२०अ तस्मिंस् तथा वर्तमाने सङ्कुले तुमुले भृशम्  
०६,०८६।०२०च् उभयोर् अपि संशान्ता हयसङ्घाः समन्ततः  
०६,०८६।०२१अ प्रक्षीणसायकाः शूरा निहताश्वाः श्रमातुराः  
०६,०८६।०२१च् विलयं समनुप्राप्तास् तक्षमाणाः परस्परम्  
०६,०८६।०२२अ ततः क्षीणे हयानीके किञ्चिच्छेषे च भारत  
०६,०८६।०२२च् सौबलस्यात्मजाः शूरा निर्गता रणमूर्धनि  
०६,०८६।०२३अ वायुवेगसमस्पर्शा जवे वायुसमांस् तथा  
०६,०८६।०२३च् आरुह्य शीलसम्पन्नान् वयःस्थांस् तुरगोत्तमान्  
०६,०८६।०२४अ गजो गवाक्षो वृषकश् चर्मवान् आर्जवः शुकः  
०६,०८६।०२४च् षड् एते बलसम्पन्ना निर्ययुर् महतो बलात्  
०६,०८६।०२५अ वार्यमाणाः शकुनिना स्वैश् च योधैर् महाबलैः  
०६,०८६।०२५च् सन्नद्धा युद्धकुशला रौद्ररूपा महाबलाः  
०६,०८६।०२६अ तद् अनीकं महाबाहो भित्त्वा परमदुर्जयम्  
०६,०८६।०२६च् बलेन महता युक्ताः स्वर्गाय विजयैषिणः  
०६,०८६।०२६ए विविशुस् ते तदा हृष्टा गान्धारा युद्धदुर्मदाः  
०६,०८६।०२७अ तान् प्रविष्टांस् तदा दृष्ट्वा इरावान् अपि वीर्यवान्  
०६,०८६।०२७च् अब्रवीत् समरे योधान् विचित्राभरणायुधान्  
०६,०८६।०२८अ यथैते धार्तराष्ट्रस्य योधाः सानुगवाहनाः  
०६,०८६।०२८च् हन्यन्ते समरे सर्वे तथा नीतिर् विधीयताम्  
०६,०८६।०२९अ बाढम् इत्य् एवम् उक्त्वा ते सर्वे योधा इरावतः  
०६,०८६।०२९च् जघ्नुस् ते वै परानीकं दुर्जयं समरे परैः  
०६,०८६।०३०अ तद् अनीकम् अनीकेन समरे वीक्ष्य पातितम्  
०६,०८६।०३०च् अमृष्यमाणास् ते सर्वे सुबलस्यात्मजा रणे  
०६,०८६।०३०ए इरावन्तम् अभिद्रुत्य सर्वतः पर्यवारयन्  
०६,०८६।०३१अ ताडयन्तः शितैः प्रासैश् चोदयन्तः परस्परम्  
०६,०८६।०३१च् ते शूराः पर्यधावन्त कुर्वन्तो महद् आकुलम्  
०६,०८६।०३२अ इरावान् अथ निर्भिन्नः प्रासैस् तीक्ष्णैर् महात्मभिः  
०६,०८६।०३२च् स्रवता रुधिरेणाक्तस् तोत्त्रैर् विद्ध इव द्विपः  
०६,०८६।०३३अ उरस्य् अपि च पृष्ठे च पार्श्वयोश् च भृशाहतः  
०६,०८६।०३३च् एको बहुभिर् अत्यर्थं धैर्याद् राजन् न विव्यथे  
०६,०८६।०३४अ इरावान् अथ सङ्क्रुद्धः सर्वांस् तान् निशितैः शरैः  
०६,०८६।०३४च् मोहयाम् आस समरे विद्ध्वा परपुरञ्जयः  
०६,०८६।०३५अ प्रासान् उद्धृत्य सर्वांश् च स्वशरीराद् अरिन्दमः  
०६,०८६।०३५च् तैर् एव ताडयाम् आस सुबलस्यात्मजान् रणे  
०६,०८६।०३६अ निकृष्य निशितं खड्गं गृहीत्वा च शरावरम्  
०६,०८६।०३६च् पदातिस् तूर्णम् आगच्छज् जिघांसुः सौबलान् युधि  
०६,०८६।०३७अ ततः प्रत्यागतप्राणाः सर्वे ते सुबलात्मजाः  
०६,०८६।०३७च् भूयः क्रोधसमाविष्टा इरावन्तम् अथाद्रवन्  
०६,०८६।०३८अ इरावान् अपि खड्गेन दर्शयन् पाणिलाघवम्  
०६,०८६।०३८च् अभ्यवर्तत तान् सर्वान् सौबलान् बलदर्पितः  
०६,०८६।०३९अ लाघवेनाथ चरतः सर्वे ते सुबलात्मजाः  
०६,०८६।०३९च् अन्तरं नाध्यगच्छन्त चरन्तः शीघ्रगामिनः  
०६,०८६।०४०अ भूमिष्ठम् अथ तं सङ्ख्ये सम्प्रदृश्य ततः पुनः  
०६,०८६।०४०च् परिवार्य भृशं सर्वे ग्रहीतुम् उपचक्रमुः  
०६,०८६।०४१अ अथाभ्याशगतानां स खड्गेनामित्रकर्शनः  
०६,०८६।०४१च् उपहस्तावहस्ताभ्यां तेषां गात्राण्य् अकृन्तत  
०६,०८६।०४२अ आयुधानि च सर्वेषां बाहून् अपि च भूषितान्  
०६,०८६।०४२च् अपतन्त निकृत्ताङ्गा गता भूमिं गतासवः  
०६,०८६।०४३अ वृषकस् तु महाराज बहुधा परिविक्षतः  
०६,०८६।०४३च् अमुच्यत महारौद्रात् तस्माद् वीरावकर्तनात्  
०६,०८६।०४४अ तान् सर्वान् पतितान् दृष्ट्वा भीतो दुर्योधनस् ततः  
०६,०८६।०४४च् अभ्यभाषत सङ्क्रुद्धो राक्षसं घोरदर्शनम्  
०६,०८६।०४५अ आर्श्यशृङ्गिं महेष्वासं मायाविनम् अरिन्दमम्  
०६,०८६।०४५च् वैरिणं भीमसेनस्य पूर्वं बकवधेन वै  
०६,०८६।०४६अ पश्य वीर यथा ह्य् एष फल्गुनस्य सुतो बली  
०६,०८६।०४६च् मायावी विप्रियं घोरम् अकार्षीन् मे बलक्षयम्  
०६,०८६।०४७अ त्वं च कामगमस् तात मायास्त्रे च विशारदः  
०६,०८६।०४७च् कृतवैरश् च पार्थेन तस्माद् एनं रणे जहि  
०६,०८६।०४८अ बाढम् इत्य् एवम् उक्त्वा तु राक्षसो घोरदर्शनः  
०६,०८६।०४८च् प्रययौ सिंहनादेन यत्रार्जुनसुतो युवा  
०६,०८६।०४९अ स्वारूढैर् युद्धकुशलैर् विमलप्रासयोधिभिः  
०६,०८६।०४९च् वीरैः प्रहारिभिर् युक्तः स्वैर् अनीकैः समावृतः  
०६,०८६।०४९द्*०३४५_०१ हतशेषैर् महाराज द्विसाहस्रैर् हयोत्तमैः  
०६,०८६।०४९ए निहन्तुकामः समरे इरावन्तं महाबलम्  
०६,०८६।०५०अ इरावान् अपि सङ्क्रुद्धस् त्वरमाणः पराक्रमी  
०६,०८६।०५०च् हन्तुकामम् अमित्रघ्नो राक्षसं प्रत्यवारयत्  
०६,०८६।०५१अ तम् आपतन्तं सम्प्रेक्ष्य राक्षसः सुमहाबलः  
०६,०८६।०५१च् त्वरमाणस् ततो मायां प्रयोक्तुम् उपचक्रमे  
०६,०८६।०५२अ तेन मायामयाः कॢप्ता हयास् तावन्त एव हि  
०६,०८६।०५२च् स्वारूढा राक्षसैर् घोरैः शूलपट्टिशपाणिभिः  
०६,०८६।०५३अ ते संरब्धाः समागम्य द्विसाहस्राः प्रहारिणः  
०६,०८६।०५३च् अचिराद् गमयाम् आसुः प्रेतलोकं परस्परम्  
०६,०८६।०५४अ तस्मिंस् तु निहते सैन्ये ताव् उभौ युद्धदुर्मदौ  
०६,०८६।०५४च् सङ्ग्रामे व्यवतिष्ठेतां यथा वै वृत्रवासवौ  
०६,०८६।०५५अ आद्रवन्तम् अभिप्रेक्ष्य राक्षसं युद्धदुर्मदम्  
०६,०८६।०५५च् इरावान् क्रोधसंरब्धः प्रत्यधावन् महाबलः  
०६,०८६।०५६अ समभ्याशगतस्याजौ तस्य खड्गेन दुर्मतेः  
०६,०८६।०५६च् चिच्छेद कार्मुकं दीप्तं शरावापं च पञ्चकम्  
०६,०८६।०५७अ स निकृत्तं धनुर् दृष्ट्वा खं जवेन समाविशत्  
०६,०८६।०५७च् इरावन्तम् अभिक्रुद्धं मोहयन्न् इव मायया  
०६,०८६।०५८अ ततो ऽन्तरिक्षम् उत्पत्य इरावान् अपि राक्षसम्  
०६,०८६।०५८च् विमोहयित्वा मायाभिस् तस्य गात्राणि सायकैः  
०६,०८६।०५८ए चिच्छेद सर्वमर्मज्ञः कामरूपो दुरासदः  
०६,०८६।०५९अ तथा स राक्षसश्रेष्ठः शरैः कृत्तः पुनः पुनः  
०६,०८६।०५९च् सम्बभूव महाराज समवाप च यौवनम्  
०६,०८६।०६०अ माया हि सहजा तेषां वयो रूपं च कामजम्  
०६,०८६।०६०च् एवं तद् राक्षसस्याङ्गं छिन्नं छिन्नं व्यरोहत  
०६,०८६।०६१अ इरावान् अपि सङ्क्रुद्धो राक्षसं तं महाबलम्  
०६,०८६।०६१च् परश्वधेन तीक्ष्णेन चिच्छेद च पुनः पुनः  
०६,०८६।०६२अ स तेन बलिना वीरश् छिद्यमान इव द्रुमः  
०६,०८६।०६२च् राक्षसो व्यनदद् घोरं स शब्दस् तुमुलो ऽभवत्  
०६,०८६।०६३अ परश्वधक्षतं रक्षः सुस्राव रुधिरं बहु  
०६,०८६।०६३च् ततश् चुक्रोध बलवांश् चक्रे वेगं च संयुगे  
०६,०८६।०६४अ आर्श्यशृङ्गिस् ततो दृष्ट्वा समरे शत्रुम् ऊर्जितम्  
०६,०८६।०६४च् कृत्वा घोरं महद् रूपं ग्रहीतुम् उपचक्रमे  
०६,०८६।०६४द्*०३४६_०१ अर्जुनस्य सुतं वीरम् इरावन्तं यशस्विनम्  
०६,०८६।०६४ए सङ्ग्रामशिरसो मध्ये सर्वेषां तत्र पश्यताम्  
०६,०८६।०६५अ तां दृष्ट्वा तादृशीं मायां राक्षसस्य महात्मनः  
०६,०८६।०६५च् इरावान् अपि सङ्क्रुद्धो मायां स्रष्टुं प्रचक्रमे  
०६,०८६।०६६अ तस्य क्रोधाभिभूतस्य संयुगेष्व् अनिवर्तिनः  
०६,०८६।०६६च् यो ऽन्वयो मातृकस् तस्य स एनम् अभिपेदिवान्  
०६,०८६।०६७अ स नागैर् बहुशो राजन् सर्वतः संवृतो रणे  
०६,०८६।०६७च् दधार सुमहद् रूपम् अनन्त इव भोगवान्  
०६,०८६।०६७ए ततो बहुविधैर् नागैश् छादयाम् आस राक्षसम्  
०६,०८६।०६८अ छाद्यमानस् तु नागैः स ध्यात्वा राक्षसपुङ्गवः  
०६,०८६।०६८च् सौपर्णं रूपम् आस्थाय भक्षयाम् आस पन्नगान्  
०६,०८६।०६९अ मायया भक्षिते तस्मिन्न् अन्वये तस्य मातृके  
०६,०८६।०६९च् विमोहितम् इरावन्तम् असिना राक्षसो ऽवधीत्  
०६,०८६।०७०अ सकुण्डलं समुकुटं पद्मेन्दुसदृशप्रभम्  
०६,०८६।०७०च् इरावतः शिरो रक्षः पातयाम् आस भूतले  
०६,०८६।०७१अ तस्मिंस् तु निहते वीरे राक्षसेनार्जुनात्मजे  
०६,०८६।०७१च् विशोकाः समपद्यन्त धार्तराष्ट्राः सराजकाः  
०६,०८६।०७२अ तस्मिन् महति सङ्ग्रामे तादृशे भैरवे पुनः  
०६,०८६।०७२च् महान् व्यतिकरो घोरः सेनयोः समपद्यत  
०६,०८६।०७३अ हया गजाः पदाताश् च विमिश्रा दन्तिभिर् हताः  
०६,०८६।०७३च् रथाश् च दन्तिनश् चैव पत्तिभिस् तत्र सूदिताः  
०६,०८६।०७४अ तथा पत्तिरथौघाश् च हयाश् च बहवो रणे  
०६,०८६।०७४च् रथिभिर् निहता राजंस् तव तेषां च सङ्कुले  
०६,०८६।०७५अ अजानन्न् अर्जुनश् चापि निहतं पुत्रम् औरसम्  
०६,०८६।०७५च् जघान समरे शूरान् राज्ञस् तान् भीष्मरक्षिणः  
०६,०८६।०७६अ तथैव तावका राजन् सृञ्जयाश् च महाबलाः  
०६,०८६।०७६च् जुह्वतः समरे प्राणान् निजघ्नुर् इतरेतरम्  
०६,०८६।०७७अ मुक्तकेशा विकवचा विरथाश् छिन्नकार्मुकाः  
०६,०८६।०७७च् बाहुभिः समयुध्यन्त समवेताः परस्परम्  
०६,०८६।०७८अ तथा मर्मातिगैर् भीष्मो निजघान महारथान्  
०६,०८६।०७८च् कम्पयन् समरे सेनां पाण्डवानां महाबलः  
०६,०८६।०७९अ तेन यौधिष्ठिरे सैन्ये बहवो मानवा हताः  
०६,०८६।०७९च् दन्तिनः सादिनश् चैव रथिनो ऽथ हयास् तथा  
०६,०८६।०८०अ तत्र भारत भीष्मस्य रणे दृष्ट्वा पराक्रमम्  
०६,०८६।०८०च् अत्यद्भुतम् अपश्याम शक्रस्येव पराक्रमम्  
०६,०८६।०८१अ तथैव भीमसेनस्य पार्षतस्य च भारत  
०६,०८६।०८१च् रौद्रम् आसीत् तदा युद्धं सात्वतस्य च धन्विनः  
०६,०८६।०८२अ दृष्ट्वा द्रोणस्य विक्रान्तं पाण्डवान् भयम् आविशत्  
०६,०८६।०८२च् एक एव रणे शक्तो हन्तुम् अस्मान् ससैनिकान्  
०६,०८६।०८३अ किं पुनः पृथिवीशूरैर् योधव्रातैः समावृतः  
०६,०८६।०८३च् इत्य् अब्रुवन् महाराज रणे द्रोणेन पीडिताः  
०६,०८६।०८४अ वर्तमाने तथा रौद्रे सङ्ग्रामे भरतर्षभ  
०६,०८६।०८४च् उभयोः सेनयोः शूरा नामृष्यन्त परस्परम्  
०६,०८६।०८५अ आविष्टा इव युध्यन्ते रक्षोभूता महाबलाः  
०६,०८६।०८५च् तावकाः पाण्डवेयाश् च संरब्धास् तात धन्विनः  
०६,०८६।०८६अ न स्म पश्यामहे कं चिद् यः प्राणान् परिरक्षति  
०६,०८६।०८६च् सङ्ग्रामे दैत्यसङ्काशे तस्मिन् योद्धा नराधिप  
०६,०८७।००१ धृतराष्ट्र उवाच  
०६,०८७।००१अ इरावन्तं तु निहतं दृष्ट्वा पार्था महारथाः  
०६,०८७।००१च् सङ्ग्रामे किम् अकुर्वन्त तन् ममाचक्ष्व सञ्जय  
०६,०८७।००२ सञ्जय उवाच  
०६,०८७।००२अ इरावन्तं तु निहतं सङ्ग्रामे वीक्ष्य राक्षसः  
०६,०८७।००२च् व्यनदत् सुमहानादं भैमसेनिर् घटोत्कचः  
०६,०८७।००३अ नदतस् तस्य शब्देन पृथिवी सागराम्बरा  
०६,०८७।००३च् सपर्वतवना राजंश् चचाल सुभृशं तदा  
०६,०८७।००३ए अन्तरिक्षं दिशश् चैव सर्वाश् च प्रदिशस् तथा  
०६,०८७।००३फ़्*०३४७_०१ चेलुश् च सहसा तत्र तेन नादेन नादिताः  
०६,०८७।००४अ तं श्रुत्वा सुमहानादं तव सैन्यस्य भारत  
०६,०८७।००४च् ऊरुस्तम्भः समभवद् वेपथुः स्वेद एव च  
०६,०८७।००५अ सर्व एव च राजेन्द्र तावका दीनचेतसः  
०६,०८७।००५च् सर्पवत् समवेष्टन्त सिंहभीता गजा इव  
०६,०८७।००६अ निनदत् सुमहानादं निर्घातम् इव राक्षसः  
०६,०८७।००६च् ज्वलितं शूलम् उद्यम्य रूपं कृत्वा विभीषणम्  
०६,०८७।००७अ नानाप्रहरणैर् घोरैर् वृतो राक्षसपुङ्गवैः  
०६,०८७।००७च् आजगाम सुसङ्क्रुद्धः कालान्तकयमोपमः  
०६,०८७।००८अ तम् आपतन्तं सम्प्रेक्ष्य सङ्क्रुद्धं भीमदर्शनम्  
०६,०८७।००८च् स्वबलं च भयात् तस्य प्रायशो विमुखीकृतम्  
०६,०८७।००९अ ततो दुर्योधनो राजा घटोत्कचम् उपाद्रवत्  
०६,०८७।००९च् प्रगृह्य विपुलं चापं सिंहवद् विनदन् मुहुः  
०६,०८७।०१०अ पृष्ठतो ऽनुययौ चैनं स्रवद्भिः पर्वतोपमैः  
०६,०८७।०१०च् कुञ्जरैर् दशसाहस्रैर् वङ्गानाम् अधिपः स्वयम्  
०६,०८७।०११अ तम् आपतन्तं सम्प्रेक्ष्य गजानीकेन संवृतम्  
०६,०८७।०११च् पुत्रं तव महाराज चुकोप स निशाचरः  
०६,०८७।०१२अ ततः प्रववृते युद्धं तुमुलं लोमहर्षणम्  
०६,०८७।०१२च् राक्षसानां च राजेन्द्र दुर्योधनबलस्य च  
०६,०८७।०१३अ गजानीकं च सम्प्रेक्ष्य मेघवृन्दम् इवोद्यतम्  
०६,०८७।०१३च् अभ्यधावन्त सङ्क्रुद्धा राक्षसाः शस्त्रपाणयः  
०६,०८७।०१४अ नदन्तो विविधान् नादान् मेघा इव सविद्युतः  
०६,०८७।०१४च् शरशक्त्यृष्टिनाराचैर् निघ्नन्तो गजयोधिनः  
०६,०८७।०१५अ भिण्डिपालैस् तथा शूलैर् मुद्गरैः सपरश्वधैः  
०६,०८७।०१५च् पर्वताग्रैश् च वृक्षैश् च निजघ्नुस् ते महागजान्  
०६,०८७।०१६अ भिन्नकुम्भान् विरुधिरान् भिन्नगात्रांश् च वारणान्  
०६,०८७।०१६च् अपश्याम महाराज वध्यमानान् निशाचरैः  
०६,०८७।०१७अ तेषु प्रक्षीयमाणेषु भग्नेषु गजयोधिषु  
०६,०८७।०१७च् दुर्योधनो महाराज राक्षसान् समुपाद्रवत्  
०६,०८७।०१८अ अमर्षवशम् आपन्नस् त्यक्त्वा जीवितम् आत्मनः  
०६,०८७।०१८च् मुमोच निशितान् बाणान् राक्षसेषु महाबलः  
०६,०८७।०१९अ जघान च महेष्वासः प्रधानांस् तत्र राक्षसान्  
०६,०८७।०१९च् सङ्क्रुद्धो भरतश्रेष्ठ पुत्रो दुर्योधनस् तव  
०६,०८७।०२०अ वेगवन्तं महारौद्रं विद्युज्जिह्वं प्रमाथिनम्  
०६,०८७।०२०च् शरैश् चतुर्भिश् चतुरो निजघान महारथः  
०६,०८७।०२१अ ततः पुनर् अमेयात्मा शरवर्षं दुरासदम्  
०६,०८७।०२१च् मुमोच भरतश्रेष्ठ निशाचरबलं प्रति  
०६,०८७।०२२अ तत् तु दृष्ट्वा महत् कर्म पुत्रस्य तव मारिष  
०६,०८७।०२२च् क्रोधेनाभिप्रजज्वाल भैमसेनिर् महाबलः  
०६,०८७।०२३अ विस्फार्य च महच् चापम् इन्द्राशनिसमस्वनम्  
०६,०८७।०२३च् अभिदुद्राव वेगेन दुर्योधनम् अरिन्दमम्  
०६,०८७।०२४अ तम् आपतन्तम् उद्वीक्ष्य कालसृष्टम् इवान्तकम्  
०६,०८७।०२४च् न विव्यथे महाराज पुत्रो दुर्योधनस् तव  
०६,०८७।०२५अ अथैनम् अब्रवीत् क्रुद्धः क्रूरः संरक्तलोचनः  
०६,०८७।०२५ब्*०३४८_०१ अद्यानृण्यं गमिष्यामि पितॄणां मातुर् एव च  
०६,०८७।०२५च् ये त्वया सुनृशंसेन दीर्घकालं प्रवासिताः  
०६,०८७।०२५ए यच् च ते पाण्डवा राजंश् छलद्यूते पराजिताः  
०६,०८७।०२६अ यच् चैव द्रौपदी कृष्णा एकवस्त्रा रजस्वला  
०६,०८७।०२६च् सभाम् आनीय दुर्बुद्धे बहुधा क्लेशिता त्वया  
०६,०८७।०२६द्*०३४९_०१ अस्य पापस्य दुर्बुद्धे फलं प्राप्नुहि दुर्मते  
०६,०८७।०२७अ तव च प्रियकामेन आश्रमस्था दुरात्मना  
०६,०८७।०२७च् सैन्धवेन परिक्लिष्टा परिभूय पितॄन् मम  
०६,०८७।०२८अ एतेषाम् अवमानानाम् अन्येषां च कुलाधम  
०६,०८७।०२८च् अन्तम् अद्य गमिष्यामि यदि नोत्सृजसे रणम्  
०६,०८७।०२९अ एवम् उक्त्वा तु हैडिम्बो महद् विस्फार्य कार्मुकम्  
०६,०८७।०२९च् सन्दश्य दशनैर् ओष्ठं सृक्किणी परिसंलिहन्  
०६,०८७।०३०अ शरवर्षेण महता दुर्योधनम् अवाकिरत्  
०६,०८७।०३०च् पर्वतं वारिधाराभिः प्रावृषीव बलाहकः  
०६,०८८।००१ सञ्जय उवाच  
०६,०८८।००१अ ततस् तद् बाणवर्षं तु दुःसहं दानवैर् अपि  
०६,०८८।००१च् दधार युधि राजेन्द्रो यथा वर्षं महाद्विपः  
०६,०८८।००२अ ततः क्रोधसमाविष्टो निःश्वसन्न् इव पन्नगः  
०६,०८८।००२च् संशयं परमं प्राप्तः पुत्रस् ते भरतर्षभ  
०६,०८८।००३अ मुमोच निशितांस् तीक्ष्णान् नाराचान् पञ्चविंशतिम्  
०६,०८८।००३च् ते ऽपतन् सहसा राजंस् तस्मिन् राक्षसपुङ्गवे  
०६,०८८।००३ए आशीविषा इव क्रुद्धाः पर्वते गन्धमादने  
०६,०८८।००४अ स तैर् विद्धः स्रवन् रक्तं प्रभिन्न इव कुञ्जरः  
०६,०८८।००४च् दध्रे मतिं विनाशाय राज्ञः स पिशिताशनः  
०६,०८८।००४ए जग्राह च महाशक्तिं गिरीणाम् अपि दारणीम्  
०६,०८८।००५अ सम्प्रदीप्तां महोल्काभाम् अशनीं मघवान् इव  
०६,०८८।००५च् समुद्यच्छन् महाबाहुर् जिघांसुस् तनयं तव  
०६,०८८।००६अ ताम् उद्यताम् अभिप्रेक्ष्य वङ्गानाम् अधिपस् त्वरन्  
०६,०८८।००६च् कुञ्जरं गिरिसङ्काशं राक्षसं प्रत्यचोदयत्  
०६,०८८।००७अ स नागप्रवरेणाजौ बलिना शीघ्रगामिना  
०६,०८८।००७च् यतो दुर्योधनरथस् तं मार्गं प्रत्यपद्यत  
०६,०८८।००७ए रथं च वारयाम् आस कुञ्जरेण सुतस्य ते  
०६,०८८।००८अ मार्गम् आवारितं दृष्ट्वा राज्ञा वङ्गेन धीमता  
०६,०८८।००८च् घटोत्कचो महाराज क्रोधसंरक्तलोचनः  
०६,०८८।००८ए उद्यतां तां महाशक्तिं तस्मिंश् चिक्षेप वारणे  
०६,०८८।००९अ स तयाभिहतो राजंस् तेन बाहुविमुक्तया  
०६,०८८।००९च् सञ्जातरुधिरोत्पीडः पपात च ममार च  
०६,०८८।०१०अ पतत्य् अथ गजे चापि वङ्गानाम् ईश्वरो बली  
०६,०८८।०१०च् जवेन समभिद्रुत्य जगाम धरणीतलम्  
०६,०८८।०११अ दुर्योधनो ऽपि सम्प्रेक्ष्य पातितं वरवारणम्  
०६,०८८।०११च् प्रभग्नं च बलं दृष्ट्वा जगाम परमां व्यथाम्  
०६,०८८।०११द्*०३५०_०१ अशक्तः प्रतियोद्धुं वै दृष्ट्वा तस्य पराक्रमम्  
०६,०८८।०१२अ क्षत्रधर्मं पुरस्कृत्य आत्मनश् चाभिमानिताम्  
०६,०८८।०१२च् प्राप्ते ऽपक्रमणे राजा तस्थौ गिरिर् इवाचलः  
०६,०८८।०१३अ सन्धाय च शितं बाणं कालाग्निसमतेजसम्  
०६,०८८।०१३च् मुमोच परमक्रुद्धस् तस्मिन् घोरे निशाचरे  
०६,०८८।०१४अ तम् आपतन्तं सम्प्रेक्ष्य बाणम् इन्द्राशनिप्रभम्  
०६,०८८।०१४च् लाघवाद् वञ्चयाम् आस महाकायो घटोत्कचः  
०६,०८८।०१५अ भूय एव ननादोग्रः क्रोधसंरक्तलोचनः  
०६,०८८।०१५च् त्रासयन् सर्वभूतानि युगान्ते जलदो यथा  
०६,०८८।०१६अ तं श्रुत्वा निनदं घोरं तस्य भीष्मस्य रक्षसः  
०६,०८८।०१६च् आचार्यम् उपसङ्गम्य भीष्मः शान्तनवो ऽब्रवीत्  
०६,०८८।०१७अ यथैष निनदो घोरः श्रूयते राक्षसेरितः  
०६,०८८।०१७च् हैडिम्बो युध्यते नूनं राज्ञा दुर्योधनेन ह  
०६,०८८।०१८अ नैष शक्यो हि सङ्ग्रामे जेतुं भूतेन केन चित्  
०६,०८८।०१८च् तत्र गच्छत भद्रं वो राजानं परिरक्षत  
०६,०८८।०१९अ अभिद्रुतं महाभागं राक्षसेन दुरात्मना  
०६,०८८।०१९च् एतद् धि परमं कृत्यं सर्वेषां नः परन्तपाः  
०६,०८८।०२०अ पितामहवचः श्रुत्वा त्वरमाणा महारथाः  
०६,०८८।०२०च् उत्तमं जवम् आस्थाय प्रययुर् यत्र कौरवः  
०६,०८८।०२१अ द्रोणश् च सोमदत्तश् च बाह्लिकश् च जयद्रथः  
०६,०८८।०२१च् कृपो भूरिश्रवाः शल्यश् चित्रसेनो विविंशतिः  
०६,०८८।०२२अ अश्वत्थामा विकर्णश् च आवन्त्यश् च बृहद्बलः  
०६,०८८।०२२च् रथाश् चानेकसाहस्रा ये तेषाम् अनुयायिनः  
०६,०८८।०२२ए अभिद्रुतं परीप्सन्तः पुत्रं दुर्योधनं तव  
०६,०८८।०२३अ तद् अनीकम् अनाधृष्यं पालितं लोकसत्तमैः  
०६,०८८।०२३च् आततायिनम् आयान्तं प्रेक्ष्य राक्षससत्तमः  
०६,०८८।०२३ए नाकम्पत महाबाहुर् मैनाक इव पर्वतः  
०६,०८८।०२४अ प्रगृह्य विपुलं चापं ज्ञातिभिः परिवारितः  
०६,०८८।०२४च् शूलमुद्गरहस्तैश् च नानाप्रहरणैर् अपि  
०६,०८८।०२५अ ततः समभवद् युद्धं तुमुलं लोमहर्षणम्  
०६,०८८।०२५च् राक्षसानां च मुख्यस्य दुर्योधनबलस्य च  
०६,०८८।०२६अ धनुषां कूजतां शब्दः सर्वतस् तुमुलो ऽभवत्  
०६,०८८।०२६च् अश्रूयत महाराज वंशानां दह्यताम् इव  
०६,०८८।०२७अ शस्त्राणां पात्यमानानां कवचेषु शरीरिणाम्  
०६,०८८।०२७च् शब्दः समभवद् राजन्न् अद्रीणाम् इव दीर्यताम्  
०६,०८८।०२८अ वीरबाहुविसृष्टानां तोमराणां विशां पते  
०६,०८८।०२८च् रूपम् आसीद् वियत्स्थानां सर्पाणां सर्पताम् इव  
०६,०८८।०२९अ ततः परमसङ्क्रुद्धो विस्फार्य सुमहद् धनुः  
०६,०८८।०२९च् राक्षसेन्द्रो महाबाहुर् विनदन् भैरवं रवम्  
०६,०८८।०३०अ आचार्यस्यार्धचन्द्रेण क्रुद्धश् चिच्छेद कार्मुकम्  
०६,०८८।०३०च् सोमदत्तस्य भल्लेन ध्वजम् उन्मथ्य चानदत्  
०६,०८८।०३१अ बाह्लिकं च त्रिभिर् बाणैर् अभ्यविध्यत् स्तनान्तरे  
०६,०८८।०३१च् कृपम् एकेन विव्याध चित्रसेनं त्रिभिः शरैः  
०६,०८८।०३२अ पूर्णायतविसृष्टेन सम्यक् प्रणिहितेन च  
०६,०८८।०३२च् जत्रुदेशे समासाद्य विकर्णं समताडयत्  
०६,०८८।०३२ए न्यषीदत् स रथोपस्थे शोणितेन परिप्लुतः  
०६,०८८।०३३अ ततः पुनर् अमेयात्मा नाराचान् दश पञ्च च  
०६,०८८।०३३च् भूरिश्रवसि सङ्क्रुद्धः प्राहिणोद् भरतर्षभ  
०६,०८८।०३३ए ते वर्म भित्त्वा तस्याशु प्राविशन् मेदिनीतलम्  
०६,०८८।०३४अ विविंशतेश् च द्रौणेश् च यन्तारौ समताडयत्  
०६,०८८।०३४च् तौ पेततू रथोपस्थे रश्मीन् उत्सृज्य वाजिनाम्  
०६,०८८।०३५अ सिन्धुराज्ञो ऽर्धचन्द्रेण वाराहं स्वर्णभूषितम्  
०६,०८८।०३५च् उन्ममाथ महाराज द्वितीयेनाच्छिनद् धनुः  
०६,०८८।०३६अ चतुर्भिर् अथ नाराचैर् आवन्त्यस्य महात्मनः  
०६,०८८।०३६च् जघान चतुरो वाहान् क्रोधसंरक्तलोचनः  
०६,०८८।०३७अ पूर्णायतविसृष्टेन पीतेन निशितेन च  
०६,०८८।०३७च् निर्बिभेद महाराज राजपुत्रं बृहद्बलम्  
०६,०८८।०३७ए स गाढविद्धो व्यथितो रथोपस्थ उपाविशत्  
०६,०८८।०३८अ भृशं क्रोधेन चाविष्टो रथस्थो राक्षसाधिपः  
०६,०८८।०३८च् चिक्षेप निशितांस् तीक्ष्णाञ् शरान् आशीविषोपमान्  
०६,०८८।०३८ए बिभिदुस् ते महाराज शल्यं युद्धविशारदम्  
०६,०८८।०३८फ़्*०३५१_०१ प्राविशन् भूतलं राजन् वल्मीकम् इव पन्नगाः  
०६,०८९।००१ सञ्जय उवाच  
०६,०८९।००१अ विमुखीकृत्य तान् सर्वांस् तावकान् युधि राक्षसः  
०६,०८९।००१च् जिघांसुर् भरतश्रेष्ठ दुर्योधनम् उपाद्रवत्  
०६,०८९।००२अ तम् आपतन्तं सम्प्रेक्ष्य राजानं प्रति वेगितम्  
०६,०८९।००२च् अभ्यधावज् जिघांसन्तस् तावका युद्धदुर्मदाः  
०६,०८९।००३अ तालमात्राणि चापानि विकर्षन्तो महाबलाः  
०६,०८९।००३च् तम् एकम् अभ्यधावन्त नदन्तः सिंहसङ्घवत्  
०६,०८९।००४अ अथैनं शरवर्षेण समन्तात् पर्यवारयन्  
०६,०८९।००४च् पर्वतं वारिधाराभिः शरदीव बलाहकाः  
०६,०८९।००५अ स गाढविद्धो व्यथितस् तोत्त्रार्दित इव द्विपः  
०६,०८९।००५च् उत्पपात तदाकाशं समन्ताद् वैनतेयवत्  
०६,०८९।००६अ व्यनदत् सुमहानादं जीमूत इव शारदः  
०६,०८९।००६च् दिशः खं प्रदिशश् चैव नादयन् भैरवस्वनः  
०६,०८९।००७अ राक्षसस्य तु तं शब्दं श्रुत्वा राजा युधिष्ठिरः  
०६,०८९।००७च् उवाच भरतश्रेष्ठो भीमसेनम् इदं वचः  
०६,०८९।००८अ युध्यते राक्षसो नूनं धार्तराष्ट्रैर् महारथैः  
०६,०८९।००८च् यथास्य श्रूयते शब्दो नदतो भैरवं स्वनम्  
०६,०८९।००८ए अतिभारं च पश्यामि तत्र तात समाहितम्  
०६,०८९।००९अ पितामहश् च सङ्क्रुद्धः पाञ्चालान् हन्तुम् उद्यतः  
०६,०८९।००९च् तेषां च रक्षणार्थाय युध्यते फल्गुनः परैः  
०६,०८९।०१०अ एतच् छ्रुत्वा महाबाहो कार्यद्वयम् उपस्थितम्  
०६,०८९।०१०च् गच्छ रक्षस्व हैडिम्बं संशयं परमं गतम्  
०६,०८९।०११अ भ्रातुर् वचनम् आज्ञाय त्वरमाणो वृकोदरः  
०६,०८९।०११च् प्रययौ सिंहनादेन त्रासयन् सर्वपार्थिवान्  
०६,०८९।०११ए वेगेन महता राजन् पर्वकाले यथोदधिः  
०६,०८९।०१२अ तम् अन्वयात् सत्यधृतिः सौचित्तिर् युद्धदुर्मदः  
०६,०८९।०१२च् श्रेणिमान् वसुदानश् च पुत्रः काश्यस्य चाभिभूः  
०६,०८९।०१३अ अभिमन्युमुखाश् चैव द्रौपदेया महारथाः  
०६,०८९।०१३च् क्षत्रदेवश् च विक्रान्तः क्षत्रधर्मा तथैव च  
०६,०८९।०१४अ अनूपाधिपतिश् चैव नीलः स्वबलम् आस्थितः  
०६,०८९।०१४च् महता रथवंशेन हैडिम्बं पर्यवारयन्  
०६,०८९।०१५अ कुञ्जरैश् च सदा मत्तैः षट्सहस्रैः प्रहारिभिः  
०६,०८९।०१५च् अभ्यरक्षन्त सहिता राक्षसेन्द्रं घटोत्कचम्  
०६,०८९।०१६अ सिंहनादेन महता नेमिघोषेण चैव हि  
०६,०८९।०१६च् खुरशब्दनिनादैश् च कम्पयन्तो वसुन्धराम्  
०६,०८९।०१७अ तेषाम् आपततां श्रुत्वा शब्दं तं तावकं बलम्  
०६,०८९।०१७च् भीमसेनभयोद्विग्नं विवर्णवदनं तथा  
०६,०८९।०१७ए परिवृत्तं महाराज परित्यज्य घटोत्कचम्  
०६,०८९।०१८अ ततः प्रववृते युद्धं तत्र तत्र महात्मनाम्  
०६,०८९।०१८च् तावकानां परेषां च सङ्ग्रामेष्व् अनिवर्तिनाम्  
०६,०८९।०१९अ नानारूपाणि शस्त्राणि विसृजन्तो महारथाः  
०६,०८९।०१९च् अन्योन्यम् अभिधावन्तः सम्प्रहारं प्रचक्रिरे  
०६,०८९।०१९ए व्यतिषक्तं महारौद्रं युद्धं भीरुभयावहम्  
०६,०८९।०२०अ हया गजैः समाजग्मुः पादाता रथिभिः सह  
०६,०८९।०२०ब्*०३५२_०१ रथा रथैः समागच्छन् नागा नागैश् च संयुगे  
०६,०८९।०२०च् अन्योन्यं समरे राजन् प्रार्थयाना महद् यशः  
०६,०८९।०२१अ सहसा चाभवत् तीव्रं सन्निपातान् महद् रजः  
०६,०८९।०२१च् रथाश्वगजपत्तीनां पदनेमिसमुद्धतम्  
०६,०८९।०२२अ धूम्रारुणं रजस् तीव्रं रणभूमिं समावृणोत्  
०६,०८९।०२२च् नैव स्वे न परे राजन् समजानन् परस्परम्  
०६,०८९।०२३अ पिता पुत्रं न जानीते पुत्रो वा पितरं तथा  
०६,०८९।०२३च् निर्मर्यादे तथा भूते वैशसे लोमहर्षणे  
०६,०८९।०२४अ शस्त्राणां भरतश्रेष्ठ मनुष्याणां च गर्जताम्  
०६,०८९।०२४च् सुमहान् अभवच् छब्दो वंशानाम् इव दह्यताम्  
०६,०८९।०२५अ गजवाजिमनुष्याणां शोणितान्त्रतरङ्गिणी  
०६,०८९।०२५च् प्रावर्तत नदी तत्र केशशैवलशाद्वला  
०६,०८९।०२६अ नराणां चैव कायेभ्यः शिरसां पततां रणे  
०६,०८९।०२६च् शुश्रुवे सुमहाञ् शब्दः पतताम् अश्मनाम् इव  
०६,०८९।०२७अ विशिरस्कैर् मनुष्यैश् च छिन्नगात्रैश् च वारणैः  
०६,०८९।०२७च् अश्वैः सम्भिन्नदेहैश् च सङ्कीर्णाभूद् वसुन्धरा  
०६,०८९।०२८अ नानाविधानि शस्त्राणि विसृजन्तो महारथाः  
०६,०८९।०२८च् अन्योन्यम् अभिधावन्तः सम्प्रहारं प्रचक्रिरे  
०६,०८९।०२९अ हया हयान् समासाद्य प्रेषिता हयसादिभिः  
०६,०८९।०२९च् समाहत्य रणे ऽन्योन्यं निपेतुर् गतजीविताः  
०६,०८९।०३०अ नरा नरान् समासाद्य क्रोधरक्तेक्षणा भृशम्  
०६,०८९।०३०च् उरांस्य् उरोभिर् अन्योन्यं समाश्लिष्य निजघ्निरे  
०६,०८९।०३१अ प्रेषिताश् च महामात्रैर् वारणाः परवारणाः  
०६,०८९।०३१च् अभिघ्नन्ति विषाणाग्रैर् वारणान् एव संयुगे  
०६,०८९।०३२अ ते जातरुधिरापीडाः पताकाभिर् अलङ्कृताः  
०६,०८९।०३२च् संसक्ताः प्रत्यदृश्यन्त मेघा इव सविद्युतः  
०६,०८९।०३३अ के चिद् भिन्ना विषाणाग्रैर् भिन्नकुम्भाश् च तोमरैः  
०६,०८९।०३३च् विनदन्तो ऽभ्यधावन्त गर्जन्तो जलदा इव  
०६,०८९।०३४अ के चिद् धस्तैर् द्विधा छिन्नैश् छिन्नगात्रास् तथापरे  
०६,०८९।०३४च् निपेतुस् तुमुले तस्मिंश् छिन्नपक्षा इवाद्रयः  
०६,०८९।०३५अ पार्श्वैस् तु दारितैर् अन्ये वारणैर् वरवारणाः  
०६,०८९।०३५च् मुमुचुः शोणितं भूरि धातून् इव महीधराः  
०६,०८९।०३६अ नाराचाभिहतास् त्व् अन्ये तथा विद्धाश् च तोमरैः  
०६,०८९।०३६च् हतारोहा व्यदृश्यन्त विशृङ्गा इव पर्वताः  
०६,०८९।०३७अ के चित् क्रोधसमाविष्टा मदान्धा निरवग्रहाः  
०६,०८९।०३७च् रथान् हयान् पदातांश् च ममृदुः शतशो रणे  
०६,०८९।०३८अ तथा हया हयारोहैस् ताडिताः प्रासतोमरैः  
०६,०८९।०३८च् तेन तेनाभ्यवर्तन्त कुर्वन्तो व्याकुला दिशः  
०६,०८९।०३९अ रथिनो रथिभिः सार्धं कुलपुत्रास् तनुत्यजः  
०६,०८९।०३९च् परां शक्तिं समास्थाय चक्रुः कर्माण्य् अभीतवत्  
०६,०८९।०४०अ स्वयंवर इवामर्दे प्रजह्रुर् इतरेतरम्  
०६,०८९।०४०च् प्रार्थयाना यशो राजन् स्वर्गं वा युद्धशालिनः  
०६,०८९।०४१अ तस्मिंस् तथा वर्तमाने सङ्ग्रामे लोमहर्षणे  
०६,०८९।०४१च् धार्तराष्ट्रं महत् सैन्यं प्रायशो विमुखीकृतम्  
०६,०९०।००१ सञ्जय उवाच  
०६,०९०।००१अ स्वसैन्यं निहतं दृष्ट्वा राजा दुर्योधनः स्वयम्  
०६,०९०।००१च् अभ्यधावत सङ्क्रुद्धो भीमसेनम् अरिन्दमम्  
०६,०९०।००२अ प्रगृह्य सुमहच् चापम् इन्द्राशनिसमस्वनम्  
०६,०९०।००२च् महता शरवर्षेण पाण्डवं समवाकिरत्  
०६,०९०।००३अ अर्धचन्द्रं च सन्धाय सुतीक्ष्णं लोमवाहिनम्  
०६,०९०।००३च् भीमसेनस्य चिच्छेद चापं क्रोधसमन्वितः  
०६,०९०।००४अ तदन्तरं च सम्प्रेक्ष्य त्वरमाणो महारथः  
०६,०९०।००४च् सन्दधे निशितं बाणं गिरीणाम् अपि दारणम्  
०६,०९०।००४ए तेनोरसि महाबाहुर् भीमसेनम् अताडयत्  
०६,०९०।००५अ स गाढविद्धो व्यथितः सृक्किणी परिसंलिहन्  
०६,०९०।००५च् समाललम्बे तेजस्वी ध्वजं हेमपरिष्कृतम्  
०६,०९०।००६अ तथा विमनसं दृष्ट्वा भीमसेनं घटोत्कचः  
०६,०९०।००६च् क्रोधेनाभिप्रजज्वाल दिधक्षन्न् इव पावकः  
०६,०९०।००७अ अभिमन्युमुखाश् चैव पाण्डवानां महारथाः  
०६,०९०।००७च् समभ्यधावन् क्रोशन्तो राजानं जातसम्भ्रमाः  
०६,०९०।००८अ सम्प्रेक्ष्य तान् आपततः सङ्क्रुद्धाञ् जातसम्भ्रमान्  
०६,०९०।००८च् भारद्वाजो ऽब्रवीद् वाक्यं तावकानां महारथान्  
०६,०९०।००९अ क्षिप्रं गच्छत भद्रं वो राजानं परिरक्षत  
०६,०९०।००९च् संशयं परमं प्राप्तं मज्जन्तं व्यसनार्णवे  
०६,०९०।०१०अ एते क्रुद्धा महेष्वासाः पाण्डवानां महारथाः  
०६,०९०।०१०च् भीमसेनं पुरस्कृत्य दुर्योधनम् उपद्रुताः  
०६,०९०।०११अ नानाविधानि शस्त्राणि विसृजन्तो जये रताः  
०६,०९०।०११च् नदन्तो भैरवान् नादांस् त्रासयन्तश् च भूम् इमाम्  
०६,०९०।०१२अ तद् आचार्यवचः श्रुत्वा सोमदत्तपुरोगमाः  
०६,०९०।०१२च् तावकाः समवर्तन्त पाण्डवानाम् अनीकिनीम्  
०६,०९०।०१३अ कृपो भूरिश्रवाः शल्यो द्रोणपुत्रो विविंशतिः  
०६,०९०।०१३च् चित्रसेनो विकर्णश् च सैन्धवो ऽथ बृहद्बलः  
०६,०९०।०१३ए आवन्त्यौ च महेष्वासौ कौरवं पर्यवारयन्  
०६,०९०।०१४अ ते विंशतिपदं गत्वा सम्प्रहारं प्रचक्रिरे  
०६,०९०।०१४च् पाण्डवा धार्तराष्ट्राश् च परस्परजिघांसवः  
०६,०९०।०१५अ एवम् उक्त्वा महाबाहुर् महद् विस्फार्य कार्मुकम्  
०६,०९०।०१५च् भारद्वाजस् ततो भीमं षड्विंशत्या समार्पयत्  
०६,०९०।०१६अ भूयश् चैनं महाबाहुः शरैः शीघ्रम् अवाकिरत्  
०६,०९०।०१६च् पर्वतं वारिधाराभिः शरदीव बलाहकः  
०६,०९०।०१७अ तं प्रत्यविध्यद् दशभिर् भीमसेनः शिलीमुखैः  
०६,०९०।०१७च् त्वरमाणो महेष्वासः सव्ये पार्श्वे महाबलः  
०६,०९०।०१८अ स गाढविद्धो व्यथितो वयोवृद्धश् च भारत  
०६,०९०।०१८च् प्रनष्टसञ्ज्ञः सहसा रथोपस्थ उपाविशत्  
०६,०९०।०१९अ गुरुं प्रव्यथितं दृष्ट्वा राजा दुर्योधनः स्वयम्  
०६,०९०।०१९च् द्रौणायनिश् च सङ्क्रुद्धौ भीमसेनम् अभिद्रुतौ  
०६,०९०।०२०अ ताव् आपतन्तौ सम्प्रेक्ष्य कालान्तकयमोपमौ  
०६,०९०।०२०च् भीमसेनो महाबाहुर् गदाम् आदाय सत्वरः  
०६,०९०।०२१अ अवप्लुत्य रथात् तूर्णं तस्थौ गिरिर् इवाचलः  
०६,०९०।०२१च् समुद्यम्य गदां गुर्वीं यमदण्डोपमां रणे  
०६,०९०।०२२अ तम् उद्यतगदं दृष्ट्वा कैलासम् इव शृङ्गिणम्  
०६,०९०।०२२च् कौरवो द्रोणपुत्रश् च सहिताव् अभ्यधावताम्  
०६,०९०।०२३अ ताव् आपतन्तौ सहितौ त्वरितौ बलिनां वरौ  
०६,०९०।०२३च् अभ्यधावत वेगेन त्वरमाणो वृकोदरः  
०६,०९०।०२४अ तम् आपतन्तं सम्प्रेक्ष्य सङ्क्रुद्धं भीमदर्शनम्  
०६,०९०।०२४च् समभ्यधावंस् त्वरिताः कौरवाणां महारथाः  
०६,०९०।०२५अ भारद्वाजमुखाः सर्वे भीमसेनजिघांसया  
०६,०९०।०२५च् नानाविधानि शस्त्राणि भीमस्योरस्य् अपातयन्  
०६,०९०।०२५ए सहिताः पाण्डवं सर्वे पीडयन्तः समन्ततः  
०६,०९०।०२६अ तं दृष्ट्वा संशयं प्राप्तं पीड्यमानं महारथम्  
०६,०९०।०२६च् अभिमन्युप्रभृतयः पाण्डवानां महारथाः  
०६,०९०।०२६ए अभ्यधावन् परीप्सन्तः प्राणांस् त्यक्त्वा सुदुस्त्यजान्  
०६,०९०।०२७अ अनूपाधिपतिः शूरो भीमस्य दयितः सखा  
०६,०९०।०२७च् नीलो नीलाम्बुदप्रख्यः सङ्क्रुद्धो द्रौणिम् अभ्ययात्  
०६,०९०।०२७ए स्पर्धते हि महेष्वासो नित्यं द्रोणसुतेन यः  
०६,०९०।०२८अ स विस्फार्य महच् चापं द्रौणिं विव्याध पत्रिणा  
०६,०९०।०२८च् यथा शक्रो महाराज पुरा विव्याध दानवम्  
०६,०९०।०२९अ विप्रचित्तिं दुराधर्षं देवतानां भयङ्करम्  
०६,०९०।०२९च् येन लोकत्रयं क्रोधात् त्रासितं स्वेन तेजसा  
०६,०९०।०२९द्*०३५३_०१ स रुद्रेण जितः पूर्वं निहतो मातरिश्वना  
०६,०९०।०३०अ तथा नीलेन निर्भिन्नः सुमुखेन पतत्रिणा  
०६,०९०।०३०च् सञ्जातरुधिरोत्पीडो द्रौणिः क्रोधसमन्वितः  
०६,०९०।०३१अ स विस्फार्य धनुश् चित्रम् इन्द्राशनिसमस्वनम्  
०६,०९०।०३१च् दध्रे नीलविनाशाय मतिं मतिमतां वरः  
०६,०९०।०३२अ ततः सन्धाय विमलान् भल्लान् कर्मारपायितान्  
०६,०९०।०३२च् जघान चतुरो वाहान् पातयाम् आस च ध्वजम्  
०६,०९०।०३२द्*०३५४_०१ ततः षष्ठेन भल्लेन रथात् सूतम् अपातयत्  
०६,०९०।०३२द्*०३५५_०१ सूतं चैकेन भल्लेन रथनीडाद् अपाहरत्  
०६,०९०।०३३अ सप्तमेन च भल्लेन नीलं विव्याध वक्षसि  
०६,०९०।०३३च् स गाढविद्धो व्यथितो रथोपस्थ उपाविशत्  
०६,०९०।०३४अ मोहितं वीक्ष्य राजानं नीलम् अभ्रचयोपमम्  
०६,०९०।०३४च् घटोत्कचो ऽपि सङ्क्रुद्धो भ्रातृभिः परिवारितः  
०६,०९०।०३५अ अभिदुद्राव वेगेन द्रौणिम् आहवशोभिनम्  
०६,०९०।०३५च् तथेतरे अभ्यधावन् राक्षसा युद्धदुर्मदाः  
०६,०९०।०३५द्*०३५६_०१ भीमसेनो ऽपि समरे नीलं नीलाञ्जनप्रभम्  
०६,०९०।०३५द्*०३५६_०२ आरोप्य स्वरथं वीरो दुर्योधनम् उपाद्रवत्  
०६,०९०।०३६अ तम् आपतन्तं सम्प्रेक्ष्य राक्षसं घोरदर्शनम्  
०६,०९०।०३६च् अभ्यधावत तेजस्वी भारद्वाजात्मजस् त्वरन्  
०६,०९०।०३७अ निजघान च सङ्क्रुद्धो राक्षसान् भीमदर्शनान्  
०६,०९०।०३७च् यो ऽभवन्न् अग्रतः क्रुद्धा राक्षसस्य पुरःसराः  
०६,०९०।०३८अ विमुखांश् चैव तान् दृष्ट्वा द्रौणिचापच्युतैः शरैः  
०६,०९०।०३८च् अक्रुध्यत महाकायो भैमसेनिर् घटोत्कचः  
०६,०९०।०३९अ प्रादुश्चक्रे महामायां घोररूपां सुदारुणाम्  
०६,०९०।०३९च् मोहयन् समरे द्रौणिं मायावी राक्षसाधिपः  
०६,०९०।०४०अ ततस् ते तावकाः सर्वे मायया विमुखीकृताः  
०६,०९०।०४०च् अन्योन्यं समपश्यन्त निकृत्तान् मेदिनीतले  
०६,०९०।०४०ए विचेष्टमानान् कृपणाञ् शोणितेन समुक्षितान्  
०६,०९०।०४१अ द्रोणं दुर्योधनं शल्यम् अश्वत्थामानम् एव च  
०६,०९०।०४१च् प्रायशश् च महेष्वासा ये प्रधानाश् च कौरवाः  
०६,०९०।०४२अ विध्वस्ता रथिनः सर्वे गजाश् च विनिपातिताः  
०६,०९०।०४२च् हयाश् च सहयारोहा विनिकृत्ताः सहस्रशः  
०६,०९०।०४३अ तद् दृष्ट्वा तावकं सैन्यं विद्रुतं शिबिरं प्रति  
०६,०९०।०४३च् मम प्राक्रोशतो राजंस् तथा देवव्रतस्य च  
०६,०९०।०४४अ युध्यध्वं मा पलायध्वं मायैषा राक्षसी रणे  
०६,०९०।०४४च् घटोत्कचप्रयुक्तेति नातिष्ठन्त विमोहिताः  
०६,०९०।०४४ए नैव ते श्रद्दधुर् भीता वदतोर् आवयोर् वचः  
०६,०९०।०४५अ तांश् च प्रद्रवतो दृष्ट्वा जयं प्राप्ताश् च पाण्डवाः  
०६,०९०।०४५च् घटोत्कचेन सहिताः सिंहनादान् प्रचक्रिरे  
०६,०९०।०४५ए शङ्खदुन्दुभिघोषाश् च समन्तात् सस्वनुर् भृशम्  
०६,०९०।०४६अ एवं तव बलं सर्वं हैडिम्बेन दुरात्मना  
०६,०९०।०४६च् सूर्यास्तमनवेलायां प्रभग्नं विद्रुतं दिशः  
०६,०९१।००१ सञ्जय उवाच  
०६,०९१।००१अ तस्मिन् महति सङ्क्रन्दे राजा दुर्योधनस् तदा  
०६,०९१।००१ब्*०३५७_०१ पराजयं राक्षसेन नामृष्यत परन्तप  
०६,०९१।००१च् गाङ्गेयम् उपसङ्गम्य विनयेनाभिवाद्य च  
०६,०९१।००२अ तस्य सर्वं यथावृत्तम् आख्यातुम् उपचक्रमे  
०६,०९१।००२च् घटोत्कचस्य विजयम् आत्मनश् च पराजयम्  
०६,०९१।००३अ कथयाम् आस दुर्धर्षो विनिःश्वस्य पुनः पुनः  
०६,०९१।००३च् अब्रवीच् च तदा राजन् भीष्मं कुरुपितामहम्  
०६,०९१।००४अ भवन्तं समुपाश्रित्य वासुदेवं यथा परैः  
०६,०९१।००४च् पाण्डवैर् विग्रहो घोरः समारब्धो मया प्रभो  
०६,०९१।००५अ एकादश समाख्याता अक्षौहिण्यश् च या मम  
०६,०९१।००५च् निदेशे तव तिष्ठन्ति मया सार्धं परन्तप  
०६,०९१।००६अ सो ऽहं भरतशार्दूल भीमसेनपुरोगमैः  
०६,०९१।००६च् घटोत्कचं समाश्रित्य पाण्डवैर् युधि निर्जितः  
०६,०९१।००७अ तन् मे दहति गात्राणि शुष्कवृक्षम् इवानलः  
०६,०९१।००७च् तद् इच्छामि महाभाग त्वत्प्रसादात् परन्तप  
०६,०९१।००८अ राक्षसापसदं हन्तुं स्वयम् एव पितामह  
०६,०९१।००८च् त्वां समाश्रित्य दुर्धर्षं तन् मे कर्तुं त्वम् अर्हसि  
०६,०९१।००९अ एतच् छ्रुत्वा तु वचनं राज्ञो भरतसत्तम  
०६,०९१।००९च् दुर्योधनम् इदं वाक्यं भीष्मः शान्तनवो ऽब्रवीत्  
०६,०९१।०१०अ शृणु राजन् मम वचो यत् त्वा वक्ष्यामि कौरव  
०६,०९१।०१०च् यथा त्वया महाराज वर्तितव्यं परन्तप  
०६,०९१।०११अ आत्मा रक्ष्यो रणे तात सर्वावस्थास्व् अरिन्दम  
०६,०९१।०११च् धर्मराजेन सङ्ग्रामस् त्वया कार्यः सदानघ  
०६,०९१।०१२अ अर्जुनेन यमाभ्यां वा भीमसेनेन वा पुनः  
०६,०९१।०१२ब्*०३५८_०१ न तु कार्यस् त्वया राजन् हैडिम्बेन दुरात्मना  
०६,०९१।०१२च् राजधर्मं पुरस्कृत्य राजा राजानम् ऋच्छति  
०६,०९१।०१३अ अहं द्रोणः कृपो द्रौणिः कृतवर्मा च सात्वतः  
०६,०९१।०१३च् शल्यश् च सौमदत्तिश् च विकर्णश् च महारथः  
०६,०९१।०१४अ तव च भ्रातरः शूरा दुःशासनपुरोगमाः  
०६,०९१।०१४च् त्वदर्थं प्रतियोत्स्यामो राक्षसं तं महाबलम्  
०६,०९१।०१५अ तस्मिन् रौद्रे राक्षसेन्द्रे यदि ते हृच्छयो महान्  
०६,०९१।०१५च् अयं वा गच्छतु रणे तस्य युद्धाय दुर्मतेः  
०६,०९१।०१५ए भगदत्तो महीपालः पुरन्दरसमो युधि  
०६,०९१।०१६अ एतावद् उक्त्वा राजानं भगदत्तम् अथाब्रवीत्  
०६,०९१।०१६च् समक्षं पार्थिवेन्द्रस्य वाक्यं वाक्यविशारदः  
०६,०९१।०१७अ गच्छ शीघ्रं महाराज हैडिम्बं युद्धदुर्मदम्  
०६,०९१।०१७च् वारयस्व रणे यत्तो मिषतां सर्वधन्विनाम्  
०६,०९१।०१७ए राक्षसं क्रूरकर्माणं यथेन्द्रस् तारकं पुरा  
०६,०९१।०१८अ तव दिव्यानि चास्त्राणि विक्रमश् च परन्तप  
०६,०९१।०१८च् समागमश् च बहुभिः पुराभूद् असुरैः सह  
०६,०९१।०१९अ त्वं तस्य राजशार्दूल प्रतियोद्धा महाहवे  
०६,०९१।०१९च् स्वबलेन वृतो राजञ् जहि राक्षसपुङ्गवम्  
०६,०९१।०२०अ एतच् छ्रुत्वा तु वचनं भीष्मस्य पृतनापतेः  
०६,०९१।०२०च् प्रययौ सिंहनादेन परान् अभिमुखो द्रुतम्  
०६,०९१।०२१अ तम् आद्रवन्तं सम्प्रेक्ष्य गर्जन्तम् इव तोयदम्  
०६,०९१।०२१च् अभ्यवर्तन्त सङ्क्रुद्धाः पाण्डवानां महारथाः  
०६,०९१।०२२अ भिमसेनो ऽभिमन्युश् च राक्षसश् च घटोत्कचः  
०६,०९१।०२२च् द्रौपदेयाः सत्यधृतिः क्षत्रदेवश् च मारिष  
०६,०९१।०२३अ चेदिपो वसुदानश् च दशार्णाधिपतिस् तथा  
०६,०९१।०२३च् सुप्रतीकेन तांश् चापि भगदत्तो ऽप्य् उपाद्रवत्  
०६,०९१।०२४अ ततः समभवद् युद्धं घोररूपं भयानकम्  
०६,०९१।०२४च् पाण्डूनां भगदत्तेन यमराष्ट्रविवर्धनम्  
०६,०९१।०२५अ प्रमुक्ता रथिभिर् बाणा भीमवेगाः सुतेजनाः  
०६,०९१।०२५च् ते निपेतुर् महाराज नागेषु च रथेषु च  
०६,०९१।०२६अ प्रभिन्नाश् च महानागा विनीता हस्तिसादिभिः  
०६,०९१।०२६च् परस्परं समासाद्य सन्निपेतुर् अभीतवत्  
०६,०९१।०२७अ मदान्धा रोषसंरब्धा विषाणाग्रैर् महाहवे  
०६,०९१।०२७च् बिभिदुर् दन्तमुसलैः समासाद्य परस्परम्  
०६,०९१।०२८अ हयाश् च चामरापीडाः प्रासपाणिभिर् आस्थिताः  
०६,०९१।०२८च् चोदिताः सादिभिः क्षिप्रं निपेतुर् इतरेतरम्  
०६,०९१।०२९अ पादाताश् च पदात्योघैस् ताडिताः शक्तितोमरैः  
०६,०९१।०२९च् न्यपतन्त तदा भूमौ शतशो ऽथ सहस्रशः  
०६,०९१।०३०अ रथिनश् च तथा राजन् कर्णिनालीकसायकैः  
०६,०९१।०३०च् निहत्य समरे वीरान् सिंहनादान् विनेदिरे  
०६,०९१।०३१अ तस्मिंस् तथा वर्तमाने सङ्ग्रामे लोमहर्षणे  
०६,०९१।०३१च् भगदत्तो महेष्वासो भीमसेनम् अथाद्रवत्  
०६,०९१।०३२अ कुञ्जरेण प्रभिन्नेन सप्तधा स्रवता मदम्  
०६,०९१।०३२च् पर्वतेन यथा तोयं स्रवमाणेन सर्वतः  
०६,०९१।०३३अ किरञ् शरसहस्राणि सुप्रतीकशिरोगतः  
०६,०९१।०३३च् ऐरावतस्थो मघवान् वारिधारा इवानघ  
०६,०९१।०३४अ स भीमं शरधाराभिस् ताडयाम् आस पार्थिवः  
०६,०९१।०३४च् पर्वतं वारिधाराभिः प्रावृषीव बलाहकः  
०६,०९१।०३५अ भीमसेनस् तु सङ्क्रुद्धः पादरक्षान् परःशतान्  
०६,०९१।०३५च् निजघान महेष्वासः सङ्क्रुद्धः शरवृष्टिभिः  
०६,०९१।०३६अ तान् दृष्ट्वा निहतान् क्रुद्धो भगदत्तः प्रतापवान्  
०६,०९१।०३६च् चोदयाम् आस नागेन्द्रं भीमसेनरथं प्रति  
०६,०९१।०३७अ स नागः प्रेषितस् तेन बाणो ज्याचोदितो यथा  
०६,०९१।०३७च् अभ्यधावत वेगेन भीमसेनम् अरिन्दमम्  
०६,०९१।०३८अ तम् आपतन्तं सम्प्रेक्ष्य पाण्डवानां महारथाः  
०६,०९१।०३८च् अभ्यवर्तन्त वेगेन भीमसेनपुरोगमाः  
०६,०९१।०३९अ केकयाश् चाभिमन्युश् च द्रौपदेयाश् च सर्वशः  
०६,०९१।०३९च् दशार्णाधिपतिः शूरः क्षत्रदेवश् च मारिष  
०६,०९१।०३९ए चेदिपश् चित्रकेतुश् च सङ्क्रुद्धाः सर्व एव ते  
०६,०९१।०४०अ उत्तमास्त्राणि दिव्यानि दर्शयन्तो महाबलाः  
०६,०९१।०४०च् तम् एकं कुञ्जरं क्रुद्धाः समन्तात् पर्यवारयन्  
०६,०९१।०४१अ स विद्धो बहुभिर् बाणैर् व्यरोचत महाद्विपः  
०६,०९१।०४१च् सञ्जातरुधिरोत्पीडो धातुचित्र इवाद्रिराट्  
०६,०९१।०४२अ दशार्णाधिपतिश् चापि गजं भूमिधरोपमम्  
०६,०९१।०४२च् समास्थितो ऽभिदुद्राव भगदत्तस्य वारणम्  
०६,०९१।०४३अ तम् आपतन्तं समरे गजं गजपतिः स च  
०६,०९१।०४३च् दधार सुप्रतीको ऽपि वेलेव मकरालयम्  
०६,०९१।०४३द्*०३५९_०१ दधार सुप्रतीकं तं क्षत्रधर्मा गजेन तु  
०६,०९१।०४४अ वारितं प्रेक्ष्य नागेन्द्रं दशार्णस्य महात्मनः  
०६,०९१।०४४च् साधु साध्व् इति सैन्यानि पाण्डवेयान्य् अपूजयन्  
०६,०९१।०४५अ ततः प्राग्ज्योतिषः क्रुद्धस् तोमरान् वै चतुर्दश  
०६,०९१।०४५च् प्राहिणोत् तस्य नागस्य प्रमुखे नृपसत्तम  
०६,०९१।०४६अ तस्य वर्म मुखत्राणं शातकुम्भपरिष्कृतम्  
०६,०९१।०४६च् विदार्य प्राविशन् क्षिप्रं वल्मीकम् इव पन्नगाः  
०६,०९१।०४७अ स गाढविद्धो व्यथितो नागो भरतसत्तम  
०६,०९१।०४७च् उपावृत्तमदः क्षिप्रं स न्यवर्तत वेगतः  
०६,०९१।०४८अ प्रदुद्राव च वेगेन प्रणदन् भैरवं स्वनम्  
०६,०९१।०४८च् स मर्दमानः स्वबलं वायुर् वृक्षान् इवौजसा  
०६,०९१।०४९अ तस्मिन् पराजिते नागे पाण्डवानां महारथाः  
०६,०९१।०४९च् सिंहनादं विनद्योच्चैर् युद्धायैवोपतस्थिरे  
०६,०९१।०५०अ ततो भीमं पुरस्कृत्य भगदत्तम् उपाद्रवन्  
०६,०९१।०५०च् किरन्तो विविधान् बाणाञ् शस्त्राणि विविधानि च  
०६,०९१।०५१अ तेषाम् आपततां राजन् सङ्क्रुद्धानाम् अमर्षिणाम्  
०६,०९१।०५१च् श्रुत्वा स निनदं घोरम् अमर्षाद् गतसाध्वसः  
०६,०९१।०५१ए भगदत्तो महेष्वासः स्वनागं प्रत्यचोदयत्  
०६,०९१।०५२अ अङ्कुशाङ्गुष्ठनुदितः स गजप्रवरो युधि  
०६,०९१।०५२च् तस्मिन् क्षणे समभवत् संवर्तक इवानलः  
०६,०९१।०५३अ रथसङ्घांस् तथा नागान् हयांश् च सह सादिभिः  
०६,०९१।०५३च् पादातांश् च सुसङ्क्रुद्धः शतशो ऽथ सहस्रशः  
०६,०९१।०५३ए अमृद्नात् समरे राजन् सम्प्रधावंस् ततस् ततः  
०६,०९१।०५४अ तेन संलोड्यमानं तु पाण्डूनां तद् बलं महत्  
०६,०९१।०५४च् सञ्चुकोच महाराज चर्मेवाग्नौ समाहितम्  
०६,०९१।०५५अ भग्नं तु स्वबलं दृष्ट्वा भगदत्तेन धीमता  
०६,०९१।०५५च् घटोत्कचो ऽथ सङ्क्रुद्धो भगदत्तम् उपाद्रवत्  
०६,०९१।०५६अ विकटः पुरुषो राजन् दीप्तास्यो दीप्तलोचनः  
०६,०९१।०५६च् रूपं विभीषणं कृत्वा रोषेण प्रज्वलन्न् इव  
०६,०९१।०५७अ जग्राह विपुलं शूलं गिरीणाम् अपि दारणम्  
०६,०९१।०५७च् नागं जिघांसुः सहसा चिक्षेप च महाबलः  
०६,०९१।०५७ए सविष्फुलिङ्गज्वालाभिः समन्तात् परिवेष्टितम्  
०६,०९१।०५८अ तम् आपतन्तं सहसा दृष्ट्वा ज्वालाकुलं रणे  
०६,०९१।०५८च् चिक्षेप रुचिरं तीक्ष्णम् अर्धचन्द्रं स पार्थिवः  
०६,०९१।०५८ए चिच्छेद सुमहच् छूलं तेन बाणेन वेगवत्  
०६,०९१।०५९अ निपपात द्विधा छिन्नं शूलं हेमपरिष्कृतम्  
०६,०९१।०५९च् महाशनिर् यथा भ्रष्टा शक्रमुक्ता नभोगता  
०६,०९१।०६०अ शूलं निपतितं दृष्ट्वा द्विधा कृत्तं स पार्थिवः  
०६,०९१।०६०च् रुक्मदण्डां महाशक्तिं जग्राहाग्निशिखोपमाम्  
०६,०९१।०६०ए चिक्षेप तां राक्षसस्य तिष्ठ तिष्ठेति चाब्रवीत्  
०६,०९१।०६१अ ताम् आपतन्तीं सम्प्रेक्ष्य वियत्स्थाम् अशनीम् इव  
०६,०९१।०६१च् उत्पत्य राक्षसस् तूर्णं जग्राह च ननाद च  
०६,०९१।०६२अ बभञ्ज चैनां त्वरितो जानुन्य् आरोप्य भारत  
०६,०९१।०६२च् पश्यतः पार्थिवेन्द्रस्य तद् अद्भुतम् इवाभवत्  
०६,०९१।०६३अ तद् अवेक्ष्य कृतं कर्म राक्षसेन बलीयसा  
०६,०९१।०६३च् दिवि देवाः सगन्धर्वा मुनयश् चापि विस्मिताः  
०६,०९१।०६४अ पाण्डवाश् च महेष्वासा भीमसेनपुरोगमाः  
०६,०९१।०६४च् साधु साध्व् इति नादेन पृथिवीम् अनुनादयन्  
०६,०९१।०६५अ तं तु श्रुत्वा महानादं प्रहृष्टानां महात्मनाम्  
०६,०९१।०६५च् नामृष्यत महेष्वासो भगदत्तः प्रतापवान्  
०६,०९१।०६६अ स विस्फार्य महच् चापम् इन्द्राशनिसमस्वनम्  
०६,०९१।०६६च् अभिदुद्राव वेगेन पाण्डवानां महारथान्  
०६,०९१।०६६ए विसृजन् विमलांस् तीक्ष्णान् नाराचाञ् ज्वलनप्रभान्  
०६,०९१।०६७अ भीमम् एकेन विव्याध राक्षसं नवभिः शरैः  
०६,०९१।०६७च् अभिमन्युं त्रिभिश् चैव केकयान् पञ्चभिस् तथा  
०६,०९१।०६८अ पूर्णायतविसृष्टेन स्वर्णपुङ्खेन पत्रिणा  
०६,०९१।०६८च् बिभेद दक्षिणं बाहुं क्षत्रदेवस्य चाहवे  
०६,०९१।०६८ए पपात सहसा तस्य सशरं धनुर् उत्तमम्  
०६,०९१।०६९अ द्रौपदेयांस् ततः पञ्च पञ्चभिः समताडयत्  
०६,०९१।०६९च् भीमसेनस्य च क्रोधान् निजघान तुरङ्गमान्  
०६,०९१।०७०अ ध्वजं केसरिणं चास्य चिच्छेद विशिखैस् त्रिभिः  
०६,०९१।०७०च् निर्बिभेद त्रिभिश् चान्यैः सारथिं चास्य पत्रिभिः  
०६,०९१।०७१अ स गाढविद्धो व्यथितो रथोपस्थ उपाविशत्  
०६,०९१।०७१च् विशोको भरतश्रेष्ठ भगदत्तेन संयुगे  
०६,०९१।०७२अ ततो भीमो महाराज विरथो रथिनां वरः  
०६,०९१।०७२च् गदां प्रगृह्य वेगेन प्रचस्कन्द महारथात्  
०६,०९१।०७३अ तम् उद्यतगदं दृष्ट्वा सशृङ्गम् इव पर्वतम्  
०६,०९१।०७३च् तावकानां भयं घोरं समपद्यत भारत  
०६,०९१।०७४अ एतस्मिन्न् एव काले तु पाण्डवः कृष्णसारथिः  
०६,०९१।०७४च् आजगाम महाराज निघ्नञ् शत्रून् सहस्रशः  
०६,०९१।०७५अ यत्र तौ पुरुषव्याघ्रौ पितापुत्रौ परन्तपौ  
०६,०९१।०७५च् प्राग्ज्योतिषेण संसक्तौ भीमसेनघटोत्कचौ  
०६,०९१।०७६अ दृष्ट्वा तु पाण्डवो राजन् युध्यमानान् महारथान्  
०६,०९१।०७६च् त्वरितो भरतश्रेष्ठ तत्रायाद् विकिरञ् शरान्  
०६,०९१।०७७अ ततो दुर्योधनो राजा त्वरमाणो महारथः  
०६,०९१।०७७च् सेनाम् अचोदयत् क्षिप्रं रथनागाश्वसङ्कुलाम्  
०६,०९१।०७८अ ताम् आपतन्तीं सहसा कौरवाणां महाचमूम्  
०६,०९१।०७८च् अभिदुद्राव वेगेन पाण्डवः श्वेतवाहनः  
०६,०९१।०७९अ भगदत्तो ऽपि समरे तेन नागेन भारत  
०६,०९१।०७९च् विमृद्नन् पाण्डवबलं युधिष्ठिरम् उपाद्रवत्  
०६,०९१।०८०अ तदासीत् तुमुलं युद्धं भगदत्तस्य मारिष  
०६,०९१।०८०च् पाञ्चालैः सृञ्जयैश् चैव केकयैश् चोद्यतायुधैः  
०६,०९१।०८१अ भीमसेनो ऽपि समरे ताव् उभौ केशवार्जुनौ  
०६,०९१।०८१च् आश्रावयद् यथावृत्तम् इरावद् वधम् उत्तमम्  
०६,०९२।००१ सञ्जय उवाच  
०६,०९२।००१अ पुत्रं तु निहतं श्रुत्वा इरावन्तं धनञ्जयः  
०६,०९२।००१च् दुःखेन महताविष्टो निःश्वसन् पन्नगो यथा  
०६,०९२।००२अ अब्रवीत् समरे राजन् वासुदेवम् इदं वचः  
०६,०९२।००२च् इदं नूनं महाप्राज्ञो विदुरो दृष्टवान् पुरा  
०६,०९२।००३अ कुरूणां पाण्डवानां च क्षयं घोरं महामतिः  
०६,०९२।००३च् ततो निवारयितवान् धृतराष्ट्रं जनेश्वरम्  
०६,०९२।००४अ अवध्या बहवो वीराः सङ्ग्रामे मधुसूदन  
०६,०९२।००४च् निहताः कौरवैः सङ्ख्ये तथास्माभिश् च ते हताः  
०६,०९२।००५अ अर्थहेतोर् नरश्रेष्ठ क्रियते कर्म कुत्सितम्  
०६,०९२।००५च् धिग् अर्थान् यत्कृते ह्य् एवं क्रियते ज्ञातिसङ्क्षयः  
०६,०९२।००६अ अधनस्य मृतं श्रेयो न च ज्ञातिवधाद् धनम्  
०६,०९२।००६च् किं नु प्राप्स्यामहे कृष्ण हत्वा ज्ञातीन् समागतान्  
०६,०९२।००७अ दुर्योधनापराधेन शकुनेः सौबलस्य च  
०६,०९२।००७च् क्षत्रिया निधनं यान्ति कर्णदुर्मन्त्रितेन च  
०६,०९२।००८अ इदानीं च विजानामि सुकृतं मधुसूदन  
०६,०९२।००८च् कृतं राज्ञा महाबाहो याचता स्म सुयोधनम्  
०६,०९२।००८ए राज्यार्धं पञ्च वा ग्रामान् नाकार्षीत् स च दुर्मतिः  
०६,०९२।००९अ दृष्ट्वा हि क्षत्रियाञ् शूराञ् शयानान् धरणीतले  
०६,०९२।००९च् निन्दामि भृशम् आत्मानं धिग् अस्तु क्षत्रजीविकाम्  
०६,०९२।०१०अ अशक्तम् इति माम् एते ज्ञास्यन्ति क्षत्रिया रणे  
०६,०९२।०१०च् युद्धं ममैभिरुचितं ज्ञातिभिर् मधुसूदन  
०६,०९२।०११अ सञ्चोदय हयान् क्षिप्रं धार्तराष्ट्रचमूं प्रति  
०६,०९२।०११च् प्रतरिष्ये महापारं भुजाभ्यां समरोदधिम्  
०६,०९२।०११ए नायं क्लीबयितुं कालो विद्यते माधव क्व चित्  
०६,०९२।०१२अ एवम् उक्तस् तु पार्थेन केशवः परवीरहा  
०६,०९२।०१२च् चोदयाम् आस तान् अश्वान् पाण्डुरान् वातरंहसः  
०६,०९२।०१३अ अथ शब्दो महान् आसीत् तव सैन्यस्य भारत  
०६,०९२।०१३च् मारुतोद्धूतवेगस्य सागरस्येव पर्वणि  
०६,०९२।०१३द्*०३६०_०१ रथं सम्प्रेरयाम् आस वेगेन त्वरितोज्ज्वलम्  
०६,०९२।०१४अ अपराह्णे महाराज सङ्ग्रामः समपद्यत  
०६,०९२।०१४च् पर्जन्यसमनिर्घोषो भीष्मस्य सह पाण्डवैः  
०६,०९२।०१५अ ततो राजंस् तव सुता भीमसेनम् उपाद्रवन्  
०६,०९२।०१५च् परिवार्य रणे द्रोणं वसवो वासवं यथा  
०६,०९२।०१६अ ततः शान्तनवो भीष्मः कृपश् च रथिनां वरः  
०६,०९२।०१६च् भगदत्तः सुशर्मा च धनञ्जयम् उपाद्रवन्  
०६,०९२।०१७अ हार्दिक्यो बाह्लिकश् चैव सात्यकिं समभिद्रुतौ  
०६,०९२।०१७च् अम्बष्ठकस् तु नृपतिर् अभिमन्युम् अवारयत्  
०६,०९२।०१८अ शेषास् त्व् अन्ये महाराज शेषान् एव महारथान्  
०६,०९२।०१८च् ततः प्रववृते युद्धं घोररूपं भयावहम्  
०६,०९२।०१९अ भीमसेनस् तु सम्प्रेक्ष्य पुत्रांस् तव जनेश्वर  
०६,०९२।०१९च् प्रजज्वाल रणे क्रुद्धो हविषा हव्यवाड् इव  
०६,०९२।०२०अ पुत्रास् तु तव कौन्तेयं छादयां चक्रिरे शरैः  
०६,०९२।०२०च् प्रावृषीव महाराज जलदाः पर्वतं यथा  
०६,०९२।०२१अ स च्छाद्यमानो बहुधा पुत्रैस् तव विशां पते  
०६,०९२।०२१च् सृक्किणी विलिहन् वीरः शार्दूल इव दर्पितः  
०६,०९२।०२२अ व्यूढोरस्कं ततो भीमः पातयाम् आस पार्थिव  
०६,०९२।०२२च् क्षुरप्रेण सुतीक्ष्णेन सो ऽभवद् गतजीवितः  
०६,०९२।०२२च्*०३६१_०१ **** **** सुमुक्तेन महारणे  
०६,०९२।०२२च्*०३६१_०२ ताडयाम् आस सङ्क्रुद्धः **** ****   
०६,०९२।०२३अ अपरेण तु भल्लेन पीतेन निशितेन च  
०६,०९२।०२३च् अपातयत् कुण्डलिनं सिंहः क्षुद्रमृगं यथा  
०६,०९२।०२४अ ततः सुनिशितान् पीतान् समादत्त शिलीमुखान्  
०६,०९२।०२४ब्*०३६२_०१ सुबहून् प्रेषयाम् आस कोपयानो महाबलः  
०६,०९२।०२४ब्*०३६३_०१ ततस् तु समरे क्रुद्धो भीमसेनः शिलीमुखान्  
०६,०९२।०२४च् स सप्त त्वरया युक्तः पुत्रांस् ते प्राप्य मारिष  
०६,०९२।०२५अ प्रेषिता भीमसेनेन शरास् ते दृढधन्वना  
०६,०९२।०२५च् अपातयन्त पुत्रांस् ते रथेभ्यः सुमहारथान्  
०६,०९२।०२६अ अनाधृष्टिं कुण्डभेदं वैराटं दीर्घलोचनम्  
०६,०९२।०२६च् दीर्घबाहुं सुबाहुं च तथैव कनकध्वजम्  
०६,०९२।०२७अ प्रपतन्त स्म ते वीरा विरेजुर् भरतर्षभ  
०६,०९२।०२७च् वसन्ते पुष्पशबलाश् चूताः प्रपतिता इव  
०६,०९२।०२८अ ततः प्रदुद्रुवुः शेषाः पुत्रास् तव विशां पते  
०६,०९२।०२८च् तं कालम् इव मन्यन्तो भीमसेनं महाबलम्  
०६,०९२।०२९अ द्रोणस् तु समरे वीरं निर्दहन्तं सुतांस् तव  
०६,०९२।०२९ब्*०३६४_०१ सन्दधार महाबाहुर् भीमसेनं महाबलम्  
०६,०९२।०२९च् यथाद्रिं वारिधाराभिः समन्ताद् व्यकिरच् छरैः  
०६,०९२।०३०अ तत्राद्भुतम् अपश्याम कुन्तीपुत्रस्य पौरुषम्  
०६,०९२।०३०च् द्रोणेन वार्यमाणो ऽपि निजघ्ने यत् सुतांस् तव  
०६,०९२।०३१अ यथा हि गोवृषो वर्षं सन्धारयति खात् पतत्  
०६,०९२।०३१च् भीमस् तथा द्रोणमुक्तं शरवर्षम् अदीधरत्  
०६,०९२।०३१द्*०३६५_०१ निमील्य नेत्रे गृह्णीयात् तथा जग्राह पाण्डवः  
०६,०९२।०३१द्*०३६५_०२ द्रोणचापसमुद्भूतं शरवर्षं दुरासदम्  
०६,०९२।०३१द्*०३६६_०१ निमील्य नयने ऽगृह्णात् तथा बाणान् वृकोदरः  
०६,०९२।०३२अ अद्भुतं च महाराज तत्र चक्रे वृकोदरः  
०६,०९२।०३२च् यत् पुत्रांस् ते ऽवधीत् सङ्ख्ये द्रोणं चैव न्ययोधयत्  
०६,०९२।०३३अ पुत्रेषु तव वीरेषु चिक्रीडार्जुनपूर्वजः  
०६,०९२।०३३च् मृगेष्व् इव महाराज चरन् व्याघ्रो महाबलः  
०६,०९२।०३४अ यथा वा पशुमध्यस्थो द्रावयेत पशून् वृकः  
०६,०९२।०३४च् वृकोदरस् तव सुतांस् तथा व्यद्रावयद् रणे  
०६,०९२।०३५अ गाङ्गेयो भगदत्तश् च गौतमश् च महारथः  
०६,०९२।०३५च् पाण्डवं रभसं युद्धे वारयाम् आसुर् अर्जुनम्  
०६,०९२।०३६अ अस्त्रैर् अस्त्राणि संवार्य तेषां सो ऽतिरथो रणे  
०६,०९२।०३६च् प्रवीरांस् तव सैन्येषु प्रेषयाम् आस मृत्यवे  
०६,०९२।०३७अ अभिमन्युश् च राजानम् अम्बष्ठं लोकविश्रुतम्  
०६,०९२।०३७च् विरथं रथिनां श्रेष्ठं कारयाम् आस सायकैः  
०६,०९२।०३८अ विरथो वध्यमानः स सौभद्रेण यशस्विना  
०६,०९२।०३८च् अवप्लुत्य रथात् तूर्णं सव्रीडो मनुजाधिपः  
०६,०९२।०३९अ असिं चिक्षेप समरे सौभद्रस्य महात्मनः  
०६,०९२।०३९च् आरुरोह रथं चैव हार्दिक्यस्य महात्मनः  
०६,०९२।०४०अ आपतन्तं तु निस्त्रिंशं युद्धमार्गविशारदः  
०६,०९२।०४०च् लाघवाद् व्यंसयाम् आस सौभद्रः परवीरहा  
०६,०९२।०४१अ व्यंसितं वीक्ष्य निस्त्रिंशं सौभद्रेण रणे तदा  
०६,०९२।०४१च् साधु साध्व् इति सैन्यानां प्रणादो ऽभूद् विशां पते  
०६,०९२।०४१द्*०३६७_०१ निरायुधम् अथात्मानं स संवीक्ष्य जनाधिप  
०६,०९२।०४२अ धृष्टद्युम्नमुखास् त्व् अन्ये तव सैन्यम् अयोधयन्  
०६,०९२।०४२च् तथैव तावकाः सर्वे पाण्डुसैन्यम् अयोधयन्  
०६,०९२।०४३अ तत्राक्रन्दो महान् आसीत् तव तेषां च भारत  
०६,०९२।०४३च् निघ्नतां भृशम् अन्योन्यं कुर्वतां कर्म दुष्करम्  
०६,०९२।०४३द्*०३६८_०१ प्रवर्तम् इव हार्दिक्यं घोरं युद्धम् अभूत् ततः  
०६,०९२।०४४अ अन्योन्यं हि रणे शूराः केशेष्व् आक्षिप्य मारिष  
०६,०९२।०४४च् नखैर् दन्तैर् अयुध्यन्त मुष्टिभिर् जानुभिस् तथा  
०६,०९२।०४५अ बाहुभिश् च तलैश् चैव निस्त्रिंशैश् च सुसंशितैः  
०६,०९२।०४५च् विवरं प्राप्य चान्योन्यम् अनयन् यमसादनम्  
०६,०९२।०४६अ न्यहनच् च पिता पुत्रं पुत्रश् च पितरं रणे  
०६,०९२।०४६च् व्याकुलीकृतसङ्कल्पा युयुधुस् तत्र मानवाः  
०६,०९२।०४७अ रणे चारूणि चापानि हेमपृष्ठानि भारत  
०६,०९२।०४७च् हतानाम् अपविद्धानि कलापाश् च महाधनाः  
०६,०९२।०४८अ जातरूपमयैः पुङ्खै राजतैश् च शिताः शराः  
०६,०९२।०४८च् तैलधौता व्यराजन्त निर्मुक्तभुजगोपमाः  
०६,०९२।०४९अ हस्तिदन्तत्सरून् खड्गाञ् जातरूपपरिष्कृतान्  
०६,०९२।०४९च् चर्माणि चापविद्धानि रुक्मपृष्ठानि धन्विनाम्  
०६,०९२।०५०अ सुवर्णविकृतप्रासान् पट्टिशान् हेमभूषितान्  
०६,०९२।०५०च् जातरूपमयाश् चर्ष्टीः शक्त्यश् च कनकोज्ज्वलाः  
०६,०९२।०५१अ अपकृत्ताश् च पतिता मुसलानि गुरूणि च  
०६,०९२।०५१च् परिघान् पट्टिशांश् चैव भिण्डिपालांश् च मारिष  
०६,०९२।०५२अ पतितांस् तोमरांश् चापि चित्रा हेमपरिष्कृताः  
०६,०९२।०५२च् कुथाश् च बहुधाकाराश् चामरव्यजनानि च  
०६,०९२।०५३अ नानाविधानि शस्त्राणि विसृज्य पतिता नराः  
०६,०९२।०५३च् जीवन्त इव दृश्यन्ते गतसत्त्वा महारथाः  
०६,०९२।०५४अ गदाविमथितैर् गात्रैर् मुसलैर् भिन्नमस्तकाः  
०६,०९२।०५४च् गजवाजिरथक्षुण्णाः शेरते स्म नराः क्षितौ  
०६,०९२।०५५अ तथैवाश्वनृनागानां शरीरैर् आबभौ तदा  
०६,०९२।०५५च् सञ्छन्ना वसुधा राजन् पर्वतैर् इव सर्वतः  
०६,०९२।०५६अ समरे पतितैश् चैव शक्त्यृष्टिशरतोमरैः  
०६,०९२।०५६च् निस्त्रिंशैः पट्टिशैः प्रासैर् अयस्कुन्तैः परश्वधैः  
०६,०९२।०५७अ परिघैर् भिण्डिपालैश् च शतघ्नीभिस् तथैव च  
०६,०९२।०५७च् शरीरैः शस्त्रभिन्नैश् च समास्तीर्यत मेदिनी  
०६,०९२।०५८अ निःशब्दैर् अल्पशब्दैश् च शोणितौघपरिप्लुतैः  
०६,०९२।०५८च् गतासुभिर् अमित्रघ्न विबभौ संवृता मही  
०६,०९२।०५९अ सतलत्रैः सकेयूरैर् बाहुभिश् चन्दनोक्षितैः  
०६,०९२।०५९ब्*०३६९_०१ सुधृतैर् लकुटैश् चैव संवृता तत्र मेदिनी  
०६,०९२।०५९च् हस्तिहस्तोपमैश् छिन्नैर् ऊरुभिश् च तरस्विनाम्  
०६,०९२।०५९द्*०३७०_०१ साङ्गदैश् च भुजैश् चैव विप्रविद्धैर् अलङ्कृतैः  
०६,०९२।०६०अ बद्धचूडामणिधरैः शिरोभिश् च सकुण्डलैः  
०६,०९२।०६०च् पतितैर् वृषभाक्षाणां बभौ भारत मेदिनी  
०६,०९२।०६१अ कवचैः शोणितादिग्धैर् विप्रकीर्णैश् च काञ्चनैः  
०६,०९२।०६१च् रराज सुभृशं भूमिः शान्तार्चिभिर् इवानलैः  
०६,०९२।०६२अ विप्रविद्धैः कलापैश् च पतितैश् च शरासनैः  
०६,०९२।०६२च् विप्रकीर्णैः शरैश् चापि रुक्मपुङ्खैः समन्ततः  
०६,०९२।०६३अ रथैश् च बहुभिर् भग्नैः किङ्किणीजालमालिभिः  
०६,०९२।०६३च् वाजिभिश् च हतैः कीर्णैः स्रस्तजिह्वैः सशोणितैः  
०६,०९२।०६४अ अनुकर्षैः पताकाभिर् उपासङ्गैर् ध्वजैर् अपि  
०६,०९२।०६४च् प्रवीराणां महाशङ्खैर् विप्रकीर्णैश् च पाण्डुरैः  
०६,०९२।०६५अ स्रस्तहस्तैश् च मातङ्गैः शयानैर् विबभौ मही  
०६,०९२।०६५ब्*०३७१_०१ शुशुभे धरणी राजन् प्रदीप्तैर् इव पर्वतैः  
०६,०९२।०६५ब्*०३७१_०२ स्रस्तैर् आभरणैश् चैव विबभौ तु तदा मही  
०६,०९२।०६५च् नानारूपैर् अलङ्कारैः प्रमदेवाभ्यलङ्कृता  
०६,०९२।०६६अ दन्तिभिश् चापरैस् तत्र सप्रासैर् गाढवेदनैः  
०६,०९२।०६६च् करैः शब्दं विमुञ्चद्भिः शीकरं च मुहुर् मुहुः  
०६,०९२।०६६ए विबभौ तद् रणस्थानं धम्यमानैर् इवाचलैः  
०६,०९२।०६७अ नानारागैः कम्बलैश् च परिस्तोमैश् च दन्तिनाम्  
०६,०९२।०६७ब्*०३७२_०१ विवारितविचित्राभिः कुथाभिश् च समन्ततः  
०६,०९२।०६७च् वैडूर्यमणिदण्डैश् च पतितैर् अङ्कुशैः शुभैः  
०६,०९२।०६८अ घण्टाभिश् च गजेन्द्राणां पतिताभिः समन्ततः  
०६,०९२।०६८च् विघाटितविचित्राभिः कुथाभी राङ्कवैस् तथा  
०६,०९२।०६९अ ग्रैवेयैश् चित्ररूपैश् च रुक्मकक्ष्याभिर् एव च  
०६,०९२।०६९च् यन्त्रैश् च बहुधा छिन्नैस् तोमरैश् च सकम्पनैः  
०६,०९२।०६९द्*०३७३_०१ रराज सुभृशं भूमिस् तत्र विशां पते  
०६,०९२।०७०अ अश्वानां रेणुकपिलै रुक्मच्छन्नैर् उरश्छदैः  
०६,०९२।०७०च् सादिनां च भुजैश् छिन्नैः पतितैः साङ्गदैस् तथा  
०६,०९२।०७१अ प्रासैश् च विमलैस् तीक्ष्णैर् विमलाभिस् तथर्ष्टिभिः  
०६,०९२।०७१च् उष्णीषैश् च तथा छिन्नैः प्रविद्धैश् च ततस् ततः  
०६,०९२।०७२अ विचित्रैर् अर्धचन्द्रैश् च जातरूपपरिष्कृतैः  
०६,०९२।०७२च् अश्वास्तरपरिस्तोमै राङ्कवैर् मृदितैस् तथा  
०६,०९२।०७३अ नरेन्द्रचूडामणिभिर् विचित्रैश् च महाधनैः  
०६,०९२।०७३च् छत्रैस् तथापविद्धैश् च चामरव्यजनैर् अपि  
०६,०९२।०७४अ पद्मेन्दुद्युतिभिश् चैव वदनैश् चारुकुण्डलैः  
०६,०९२।०७४च् कॢप्तश्मश्रुभिर् अत्यर्थं वीराणां समलङ्कृतैः  
०६,०९२।०७५अ अपविद्धैर् महाराज सुवर्णोज्ज्वलकुण्डलैः  
०६,०९२।०७५च् ग्रहनक्षत्रशबला द्यौर् इवासीद् वसुन्धरा  
०६,०९२।०७६अ एवम् एते महासेने मृदिते तत्र भारत  
०६,०९२।०७६च् परस्परं समासाद्य तव तेषां च संयुगे  
०६,०९२।०७७अ तेषु श्रान्तेषु भग्नेषु मृदितेषु च भारत  
०६,०९२।०७७च् रात्रिः समभवद् घोरा नापश्याम ततो रणम्  
०६,०९२।०७८अ ततो ऽवहारं सैन्यानां प्रचक्रुः कुरुपाण्डवाः  
०६,०९२।०७८च् घोरे निशामुखे रौद्रे वर्तमाने सुदारुणे  
०६,०९२।०७९अ अवहारं ततः कृत्वा सहिताः कुरुपाण्डवाः  
०६,०९२।०७९च् न्यविशन्त यथाकालं गत्वा स्वशिबिरं तदा  
०६,०९३।००१ सञ्जय उवाच  
०६,०९३।००१अ ततो दुर्योधनो राजा शकुनिश् चापि सौबलः  
०६,०९३।००१च् दुःशासनश् च पुत्रस् ते सूतपुत्रश् च दुर्जयः  
०६,०९३।००२अ समागम्य महाराज मन्त्रं चक्रूर् विवक्षितम्  
०६,०९३।००२च् कथं पाण्डुसुता युद्धे जेतव्याः सगणा इति  
०६,०९३।००३अ ततो दुर्योधनो राजा सर्वांस् तान् आह मन्त्रिणः  
०६,०९३।००३च् सूतपुत्रं समाभाष्य सौबलं च महाबलम्  
०६,०९३।००४अ द्रोणो भीष्मः कृपः शल्यः सौमदत्तिश् च संयुगे  
०६,०९३।००४च् न पार्थान् प्रतिबाधन्ते न जाने तत्र कारणम्  
०६,०९३।००५अ अवध्यमानास् ते चापि क्षपयन्ति बलं मम  
०६,०९३।००५च् सो ऽस्मि क्षीणबलः कर्ण क्षीणशस्त्रश् च संयुगे  
०६,०९३।००५द्*०३७४_०१ द्रोणस्य प्रमुखे वीरा हतास् ते भ्रातरो मम  
०६,०९३।००५द्*०३७४_०२ भीमसेनेन राधेय मम चैव च पश्यतः  
०६,०९३।००६अ निकृतः पाण्डवैः शूरैर् अवध्यैर् दैवतैर् अपि  
०६,०९३।००६च् सो ऽहं संशयम् आपन्नः प्रकरिष्ये कथं रणम्  
०६,०९३।००६द्*०३७५_०१ महाबल महाप्राज्ञ सर्वशास्त्रविशारद  
०६,०९३।००६द्*०३७५_०२ मन्त्रज्ञो मन्त्रवान् दक्षो नीतिमान् नीतिकोविदः  
०६,०९३।००६द्*०३७५_०३ स शूरः स च विक्रान्तः सूर्यपुत्रः प्रतापवान्  
०६,०९३।००६द्*०३७५_०४ एतन् महाभीतिकरं प्रतरिष्ये रणं कथम्  
०६,०९३।००७अ तम् अब्रवीन् महाराज सूतपुत्रो नराधिपम्  
०६,०९३।००७च् मा शुचो भरतश्रेष्ठ प्रकरिष्ये प्रियं तव  
०६,०९३।००८अ भीष्मः शान्तनवस् तूर्णम् अपयातु महारणात्  
०६,०९३।००८च् निवृत्ते युधि गाङ्गेये न्यस्तशस्त्रे च भारत  
०६,०९३।००९अ अहं पार्थान् हनिष्यामि सनितान् सर्वसोमकैः  
०६,०९३।००९च् पश्यतो युधि भीष्मस्य शपे सत्येन ते नृप  
०६,०९३।०१०अ पाण्डवेषु दयां राजन् सदा भीष्मः करोति वै  
०६,०९३।०१०च् अशक्तश् च रणे भीष्मो जेतुम् एतान् महारथान्  
०६,०९३।०११अ अभिमानी रणे भीष्मो नित्यं चापि रणप्रियः  
०६,०९३।०११च् स कथं पाण्डवान् युद्धे जेष्यते तात सङ्गतान्  
०६,०९३।०१२अ स त्वं शीघ्रम् इतो गत्वा भीष्मस्य शिबिरं प्रति  
०६,०९३।०१२च् अनुमान्य रणे भीष्मं शस्त्रं न्यासय भारत  
०६,०९३।०१३अ न्यस्तशस्त्रे ततो भीष्मे निहतान् पश्य पाण्डवान्  
०६,०९३।०१३च् मयैकेन रणे राजन् ससुहृद्गणबान्धवान्  
०६,०९३।०१४अ एवम् उक्तस् तु कर्णेन पुत्रो दुर्योधनस् तव  
०६,०९३।०१४च् अब्रवीद् भ्रातरं तत्र दुःशासनम् इदं वचः  
०६,०९३।०१५अ अनुयात्रं यथा सज्जं सर्वं भवति सर्वतः  
०६,०९३।०१५च् दुःशासन तथा क्षिप्रं सर्वम् एवोपपादय  
०६,०९३।०१६अ एवम् उक्त्वा ततो राजन् कर्णम् आह जनेश्वरः  
०६,०९३।०१६च् अनुमान्य रणे भीष्मम् इतो ऽहं द्विपदां वरम्  
०६,०९३।०१७अ आगमिष्ये ततः क्षिप्रं त्वत्सकाशम् अरिन्दम  
०६,०९३।०१७च् ततस् त्वं पुरुषव्याघ्र प्रकरिष्यसि संयुगम्  
०६,०९३।०१८अ निष्पपात ततस् तूर्णं पुत्रस् तव विशां पते  
०६,०९३।०१८च् सहितो भ्रातृभिः सर्वैर् देवैर् इव शतक्रतुः  
०६,०९३।०१९अ ततस् तं नृपशार्दूलं शार्दूलसमविक्रमम्  
०६,०९३।०१९च् आरोहयद् धयं तूर्णं भ्राता दुःशासनस् तदा  
०६,०९३।०२०अ अङ्गदी बद्धमुकुटो हस्ताभरणवान् नृपः  
०६,०९३।०२०च् धार्तराष्ट्रो महाराज विबभौ स महेन्द्रवत्  
०६,०९३।०२१अ भाण्डीपुष्पनिकाशेन तपनीयनिभेन च  
०६,०९३।०२१च् अनुलिप्तः परार्ध्येन चन्दनेन सुगन्धिना  
०६,०९३।०२२अ अरजोम्बरसंवीतः सिंहखेलगतिर् नृपः  
०६,०९३।०२२च् शुशुभे विमलार्चिष्मञ् शरदीव दिवाकरः  
०६,०९३।०२३अ तं प्रयान्तं नरव्याघ्रं भीष्मस्य शिबिरं प्रति  
०६,०९३।०२३च् अनुजग्मुर् महेष्वासाः सर्वलोकस्य धन्विनः  
०६,०९३।०२३ए भ्रातरश् च महेष्वासास् त्रिदशा इव वासवम्  
०६,०९३।०२४अ हयान् अन्ये समारुह्य गजान् अन्ये च भारत  
०६,०९३।०२४च् रथैर् अन्ये नरश्रेष्ठाः परिवव्रुः समन्ततः  
०६,०९३।०२४द्*०३७६_०१ पदातयश् च त्वरिता नखरप्रासयोधिनः  
०६,०९३।०२४द्*०३७६_०२ परिवव्रुर् महेष्वासं धार्तराष्ट्रं महारथम्  
०६,०९३।०२५अ आत्तशस्त्राश् च सुहृदो रक्षणार्थं महीपतेः  
०६,०९३।०२५च् प्रादुर्बभूवुः सहिताः शक्रस्येवामरा दिवि  
०६,०९३।०२६अ सम्पूज्यमानः कुरुभिः कौरवाणां महारथः  
०६,०९३।०२६च् प्रययौ सदनं राजन् गाङ्गेयस्य यशस्विनः  
०६,०९३।०२६ए अन्वीयमानः सहितैः सोदरैः सर्वतो नृपः  
०६,०९३।०२७अ दक्षिणं दक्षिणः काले सम्भृत्य स्वभुजं तदा  
०६,०९३।०२७च् हस्तिहस्तोपमं शैक्षं सर्वशत्रुनिबर्हणम्  
०६,०९३।०२८अ प्रगृह्णन्न् अञ्जलीन् नॄणाम् उद्यतान् सर्वतोदिशम्  
०६,०९३।०२८च् शुश्राव मधुरा वाचो नानादेशनिवासिनाम्  
०६,०९३।०२९अ संस्तूयमानः सूतैश् च मागधैश् च महायशाः  
०६,०९३।०२९च् पूजयानश् च तान् सर्वान् सर्वलोकेश्वरेश्वरः  
०६,०९३।०३०अ प्रदीपैः काञ्चनैस् तत्र गन्धतैलावसेचनैः  
०६,०९३।०३०च् परिवव्रुर् महात्मानं प्रज्वलद्भिः समन्ततः  
०६,०९३।०३०द्*०३७७_०१ देवासुरे यथेन्द्रो ऽसौ सङ्ग्रामे च भयङ्करे  
०६,०९३।०३१अ स तैः परिवृतो राजा प्रदीपैः काञ्चनैः शुभैः  
०६,०९३।०३१च् शुशुभे चन्द्रमा युक्तो दीप्तैर् इव महाग्रहैः  
०६,०९३।०३२अ कञ्चुकोष्णीषिणस् तत्र वेत्रझर्झरपाणयः  
०६,०९३।०३२च् प्रोत्सारयन्तः शनकैस् तं जनं सर्वतोदिशम्  
०६,०९३।०३३अ सम्प्राप्य तु ततो राजा भीष्मस्य सदनं शुभम्  
०६,०९३।०३३च् अवतीर्य हयाच् चापि भीष्मं प्राप्य जनेश्वरः  
०६,०९३।०३४अ अभिवाद्य ततो भीष्मं निषण्णः परमासने  
०६,०९३।०३४च् काञ्चने सर्वतोभद्रे स्पर्ध्यास्तरणसंवृते  
०६,०९३।०३४ए उवाच प्राञ्जलिर् भीष्मं बाष्पकण्ठो ऽश्रुलोचनः  
०६,०९३।०३५अ त्वां वयं समुपाश्रित्य संयुगे शत्रुसूदन  
०६,०९३।०३५च् उत्सहेम रणे जेतुं सेन्द्रान् अपि सुरासुरान्  
०६,०९३।०३६अ किम् उ पाण्डुसुतान् वीरान् ससुहृद्गणबान्धवान्  
०६,०९३।०३६च् तस्माद् अर्हसि गाङ्गेय कृपां कर्तुं मयि प्रभो  
०६,०९३।०३६ए जहि पाण्डुसुतान् वीरान् महेन्द्र इव दानवान्  
०६,०९३।०३७अ पूर्वम् उक्तं महाबाहो निहनिष्यामि सोमकान्  
०६,०९३।०३७च् पाञ्चालान् पाण्डवैः सार्धं करूषांश् चेति भारत  
०६,०९३।०३८अ तद् वचः सत्यम् एवास्तु जहि पार्थान् समागतान्  
०६,०९३।०३८च् सोमकांश् च महेष्वासान् सत्यवाग् भव भारत  
०६,०९३।०३९अ दयया यदि वा राजन् द्वेष्यभावान् मम प्रभो  
०६,०९३।०३९च् मन्दभाग्यतया वापि मम रक्षसि पाण्डवान्  
०६,०९३।०४०अ अनुजानीहि समरे कर्णम् आहवशोभिनम्  
०६,०९३।०४०च् स जेष्यति रणे पार्थान् ससुहृद्गणबान्धवान्  
०६,०९३।०४१अ एतावद् उक्त्वा नृपतिः पुत्रो दुर्योधनस् तव  
०६,०९३।०४१च् नोवाच वचनं किं चिद् भीष्मं भीमपराक्रमम्  
०६,०९४।००१ सञ्जय उवाच  
०६,०९४।००१अ वाक्शल्यैस् तव पुत्रेण सो ऽतिविद्धः पितामहः  
०६,०९४।००१च् दुःखेन महताविष्टो नोवाचाप्रियम् अण्व् अपि  
०६,०९४।००२अ स ध्यात्वा सुचिरं कालं दुःखरोषसमन्वितः  
०६,०९४।००२च् श्वसमानो यथा नागः प्रणुन्नो वै शलाकया  
०६,०९४।००३अ उद्वृत्य चक्षुषी कोपान् निर्दहन्न् इव भारत  
०६,०९४।००३च् सदेवासुरगन्धर्वं लोकं लोकविदां वरः  
०६,०९४।००३ए अब्रवीत् तव पुत्रं तु सामपूर्वम् इदं वचः  
०६,०९४।००४अ किं नु दुर्योधनैवं मां वाक्शल्यैर् उपविध्यसि  
०६,०९४।००४च् घटमानं यथाशक्ति कुर्वाणं च तव प्रियम्  
०६,०९४।००४ए जुह्वानं समरे प्राणांस् तवैव हितकाम्यया  
०६,०९४।००५अ यदा तु पाण्डवः शूरः खाण्डवे ऽग्निम् अतर्पयत्  
०६,०९४।००५च् पराजित्य रणे शक्रं पर्याप्तं तन् निदर्शनम्  
०६,०९४।००६अ यदा च त्वां महाबाहो गन्धर्वैर् हृतम् ओजसा  
०६,०९४।००६च् अमोचयत् पाण्डुसुतः पर्याप्तं तन् निदर्शनम्  
०६,०९४।००७अ द्रवमाणेषु शूरेषु सोदरेषु तथाभिभो  
०६,०९४।००७च् सूतपुत्रे च राधेये पर्याप्तं तन् निदर्शनम्  
०६,०९४।००८अ यच् च नः सहितान् सर्वान् विराटनगरे तदा  
०६,०९४।००८च् एक एव समुद्यातः पर्याप्तं तन् निदर्शनम्  
०६,०९४।००९अ द्रोणं च युधि संरब्धं मां च निर्जित्य संयुगे  
०६,०९४।००९च् कर्णं च त्वां च द्रौणिं च कृपं च सुमहारथम्  
०६,०९४।००९ए वासांसि स समादत्त पर्याप्तं तन् निदर्शनम्  
०६,०९४।००९फ़्*०३७८_०१ तथा द्रौणिं महेष्वासं शारद्वतम् अथापि च  
०६,०९४।००९फ़्*०३७८_०२ गोग्रहे जितवान् पूर्वं पर्याप्तं तन् निदर्शनम्  
०६,०९४।००९फ़्*०३७८_०३ विजित्य च यदा कर्णं सदा पुरुषमानिनम्  
०६,०९४।००९फ़्*०३७८_०४ उत्तरायै ददौ वस्त्रं पर्याप्तं तन् निदर्शनम्  
०६,०९४।०१०अ निवातकवचान् युद्धे वासवेनापि दुर्जयान्  
०६,०९४।०१०च् जितवान् समरे पार्थः पर्याप्तं तन् निदर्शनम्  
०६,०९४।०१०द्*०३७९_०१ अवश्यं हितकामेन पार्षतेन च धीमता  
०६,०९४।०११अ को हि शक्तो रणे जेतुं पाण्डवं रभसं रणे  
०६,०९४।०११ब्*०३८०_०१ यस्य गोप्ता जगद्गोप्ता शङ्खचक्रगदाधरः  
०६,०९४।०११ब्*०३८०_०२ वासुदेवो ऽनन्तशक्तिः सृष्टिसंहारकारकः  
०६,०९४।०११ब्*०३८०_०३ सर्वेश्वरो देवदेवः परमात्मा सनातनः  
०६,०९४।०११ब्*०३८०_०४ उक्तो ऽसि बहुशो राजन् नारदाद्यैर् महर्षिभिः  
०६,०९४।०११च् त्वं तु मोहान् न जानीषे वाच्यावाच्यं सुयोधन  
०६,०९४।०१२अ मुमूर्षुर् हि नरः सर्वान् वृक्षान् पश्यति काञ्चनान्  
०६,०९४।०१२च् तथा त्वम् अपि गान्धारे विपरीतानि पश्यसि  
०६,०९४।०१३अ स्वयं वैरं महत् कृत्वा पाण्डवैः सहसृञ्जयैः  
०६,०९४।०१३च् युध्यस्व तान् अद्य रणे पश्यामः पुरुषो भव  
०६,०९४।०१३द्*०३८१_०१ अशक्याः पाण्डवा जेतुं देवैर् अपि सवासवैः  
०६,०९४।०१४अ अहं तु सोमकान् सर्वान् सपाञ्चालान् समागतान्  
०६,०९४।०१४च् निहनिष्ये नरव्याघ्र वर्जयित्वा शिखण्डिनम्  
०६,०९४।०१५अ तैर् वाहं निहतः सङ्ख्ये गमिष्ये यमसादनम्  
०६,०९४।०१५च् तान् वा निहत्य सङ्ग्रामे प्रीतिं दास्यामि वै तव  
०६,०९४।०१६अ पूर्वं हि स्त्री समुत्पन्ना शिखण्डी राजवेश्मनि  
०६,०९४।०१६च् वरदानात् पुमाञ् जातः सैषा वै स्त्री शिखण्डिनी  
०६,०९४।०१७अ ताम् अहं न हनिष्यामि प्राणत्यागे ऽपि भारत  
०६,०९४।०१७च् यासौ प्राङ् निर्मिता धात्रा सैषा वै स्त्री शिखण्डिनी  
०६,०९४।०१८अ सुखं स्वपिहि गान्धारे श्वो ऽस्मि कर्ता महारणम्  
०६,०९४।०१८च् यज् जनाः कथयिष्यन्ति यावत् स्थास्यति मेदिनी  
०६,०९४।०१९अ एवम् उक्तस् तव सुतो निर्जगाम जनेश्वर  
०६,०९४।०१९च् अभिवाद्य गुरुं मूर्ध्ना प्रययौ स्वं निवेशनम्  
०६,०९४।०२०अ आगम्य तु ततो राजा विसृज्य च महाजनम्  
०६,०९४।०२०च् प्रविवेश ततस् तूर्णं क्षयं शत्रुक्षयङ्करः  
०६,०९४।०२०ए प्रविष्टः स निशां तां च गमयाम् आस पार्थिवः  
०६,०९५।००१ सञ्जय उवाच  
०६,०९५।००१अ प्रभातायां तु शर्वर्यां प्रातर् उत्थाय वै नृपः  
०६,०९५।००१च् राज्ञः समाज्ञापयत सेनां योजयतेति ह  
०६,०९५।००१ए अद्य भीष्मो रणे क्रुद्धो निहनिष्यति सोमकान्  
०६,०९५।००२अ दुर्योधनस्य तच् छ्रुत्वा रात्रौ विलपितं बहु  
०६,०९५।००२च् मन्यमानः स तं राजन् प्रत्यादेशम् इवात्मनः  
०६,०९५।००३अ निर्वेदं परमं गत्वा विनिन्द्य परवाच्यताम्  
०६,०९५।००३च् दीर्घं दध्यौ शान्तनवो योद्धुकामो ऽर्जुनं रणे  
०६,०९५।००४अ इङ्गितेन तु तज् ज्ञात्वा गाङ्गेयेन विचिन्तितम्  
०६,०९५।००४च् दुर्योधनो महाराज दुःशासनम् अचोदयत्  
०६,०९५।००५अ दुःशासन रथास् तूर्णं युज्यन्तां भीष्मरक्षिणः  
०६,०९५।००५च् द्वात्रिंशत् त्वम् अनीकानि सर्वाण्य् एवाभिचोदय  
०६,०९५।००६अ इदं हि समनुप्राप्तं वर्षपूगाभिचिन्तितम्  
०६,०९५।००६च् पाण्डवानां ससैन्यानां वधो राज्यस्य चागमः  
०६,०९५।००७अ तत्र कार्यम् अहं मन्ये भीष्मस्यैवाभिरक्षणम्  
०६,०९५।००७च् स नो गुप्तः सुखाय स्याद् धन्यात् पार्थांश् च संयुगे  
०६,०९५।००८अ अब्रवीच् च विशुद्धात्मा नाहं हन्यां शिखण्डिनम्  
०६,०९५।००८च् स्त्रीपूर्वको ह्य् असौ जातस् तस्माद् वर्ज्यो रणे मया  
०६,०९५।००९अ लोकस् तद् वेद यद् अहं पितुः प्रियचिकीर्षया  
०६,०९५।००९च् राज्यं स्फीतं महाबाहो स्त्रियश् च त्यक्तवान् पुरा  
०६,०९५।०१०अ नैव चाहं स्त्रियं जातु न स्त्रीपूर्वं कथं चन  
०६,०९५।०१०च् हन्यां युधि नरश्रेष्ठ सत्यम् एतद् ब्रवीमि ते  
०६,०९५।०११अ अयं स्त्रीपूर्वको राजञ् शिखण्डी यदि ते श्रुतः  
०६,०९५।०११च् उद्योगे कथितं यत् तत् तथा जाता शिखण्डिनी  
०६,०९५।०१२अ कन्या भूत्वा पुमाञ् जातः स च योत्स्यति भारत  
०६,०९५।०१२च् तस्याहं प्रमुखे बाणान् न मुञ्चेयं कथं चन  
०६,०९५।०१३अ युद्धे तु क्षत्रियांस् तात पाण्डवानां जयैषिणः  
०६,०९५।०१३च् सर्वान् अन्यान् हनिष्यामि सम्प्राप्तान् बाणगोचरान्  
०६,०९५।०१४अ एवं मां भरतश्रेष्ठो गाङ्गेयः प्राह शास्त्रवित्  
०६,०९५।०१४च् तत्र सर्वात्मना मन्ये भीष्मस्यैवाभिपालनम्  
०६,०९५।०१५अ अरक्ष्यमाणं हि वृको हन्यात् सिंहं महावने  
०६,०९५।०१५च् मा वृकेणेव शार्दूलं घातयेम शिखण्डिना  
०६,०९५।०१५द्*०३८२_०१ मा सिंहम् इव काकेन हतं भीष्मं शिखण्डिना  
०६,०९५।०१५द्*०३८२_०२ पश्येम पुरुषव्याघ्र तथा नीतिर् विधीयताम्  
०६,०९५।०१६अ मातुलः शकुनिः शल्यः कृपो द्रोणो विविंशतिः  
०६,०९५।०१६च् यत्ता रक्षन्तु गाङ्गेयं तस्मिन् गुप्ते ध्रुवो जयः  
०६,०९५।०१७अ एतच् छ्रुत्वा तु राजानो दुर्योधनवचस् तदा  
०६,०९५।०१७च् सर्वतो रथवंशेन गाङ्गेयं पर्यवारयन्  
०६,०९५।०१८अ पुत्राश् च तव गाङ्गेयं परिवार्य ययुर् मुदा  
०६,०९५।०१८च् कम्पयन्तो भुवं द्यां च क्षोभयन्तश् च पाण्डवान्  
०६,०९५।०१९अ तै रथैश् च सुसंयुक्तैर् दन्तिभिश् च महारथाः  
०६,०९५।०१९च् परिवार्य रणे भीष्मं दंशिताः समवस्थिताः  
०६,०९५।०२०अ यथा देवासुरे युद्धे त्रिदशा वज्रधारिणम्  
०६,०९५।०२०च् सर्वे ते स्म व्यतिष्ठन्त रक्षन्तस् तं महारथम्  
०६,०९५।०२१अ ततो दुर्योधनो राजा पुनर् भ्रातरम् अब्रवीत्  
०६,०९५।०२१च् सव्यं चक्रं युधामन्युर् उत्तमौजाश् च दक्षिणम्  
०६,०९५।०२१ए गोप्ताराव् अर्जुनस्यैताव् अर्जुनो ऽपि शिखण्डिनः  
०६,०९५।०२२अ स रक्ष्यमाणः पार्थेन तथास्माभिर् विवर्जितः  
०६,०९५।०२२च् यथा भीष्मं न नो हन्याद् दुःशासन तथा कुरु  
०६,०९५।०२३अ भ्रातुस् तद् वचनं श्रुत्वा पुत्रो दुःशासनस् तव  
०६,०९५।०२३च् भीष्मं प्रमुखतः कृत्वा प्रययौ सेनया सह  
०६,०९५।०२४अ भीष्मं तु रथवंशेन दृष्ट्वा तम् अभिसंवृतम्  
०६,०९५।०२४च् अर्जुनो रथिनां श्रेष्ठो धृष्टद्युम्नम् उवाच ह  
०६,०९५।०२५अ शिखण्डिनं नरव्याघ्र भीष्मस्य प्रमुखे ऽनघ  
०६,०९५।०२५च् स्थापयस्वाद्य पाञ्चाल्य तस्य गोप्ताहम् अप्य् उत  
०६,०९५।०२६अ ततः शान्तनवो भीष्मो निर्ययौ सेनया सह  
०६,०९५।०२६च् व्यूहं चाव्यूहत महत् सर्वतोभद्रम् आहवे  
०६,०९५।०२७अ कृपश् च कृतवर्मा च शैब्यश् चैव महारथः  
०६,०९५।०२७च् शकुनिः सैन्धवश् चैव काम्बोजश् च सुदक्षिणः  
०६,०९५।०२८अ भीष्मेण सहिताः सर्वे पुत्रैश् च तव भारत  
०६,०९५।०२८च् अग्रतः सर्वसैन्यानां व्यूहस्य प्रमुखे स्थिताः  
०६,०९५।०२९अ द्रोणो भूरिश्रवाः शल्यो भगदत्तश् च मारिष  
०६,०९५।०२९च् दक्षिणं पक्षम् आश्रित्य स्थिता व्यूहस्य दंशिताः  
०६,०९५।०३०अ अश्वत्थामा सोमदत्त आवन्त्यौ च महारथौ  
०६,०९५।०३०च् महत्या सेनया युक्ता वामं पक्षम् अपालयन्  
०६,०९५।०३१अ दुर्योधनो महाराज त्रिगर्तैः सर्वतो वृतः  
०६,०९५।०३१च् व्यूहमध्ये स्थितो राजन् पाण्डवान् प्रति भारत  
०६,०९५।०३२अ अलम्बुसो रथश्रेष्ठः श्रुतायुश् च महारथः  
०६,०९५।०३२च् पृष्ठतः सर्वसैन्यानां स्थितौ व्यूहस्य दंशितौ  
०६,०९५।०३३अ एवम् एते तदा व्यूहं कृत्वा भारत तावकाः  
०६,०९५।०३३च् सन्नद्धाः समदृश्यन्त प्रतपन्त इवाग्नयः  
०६,०९५।०३४अ तथा युधिष्ठिरो राजा भीमसेनश् च पाण्डवः  
०६,०९५।०३४च् नकुलः सहदेवश् च माद्रीपुत्राव् उभाव् अपि  
०६,०९५।०३४ए अग्रतः सर्वसैन्यानां स्थिता व्यूहस्य दंशिताः  
०६,०९५।०३५अ धृष्टद्युम्नो विराटश् च सात्यकिश् च महारथः  
०६,०९५।०३५च् स्थिताः सैन्येन महता परानीकविनाशनाः  
०६,०९५।०३५द्*०३८३_०१ अन्ये च बहवः शूराः शतशो ऽथ सहस्रशः  
०६,०९५।०३५द्*०३८३_०२ नानाविधायुधा वीरा नानाशस्त्रोपशोभिताः  
०६,०९५।०३६अ शिखण्डी विजयश् चैव राक्षसश् च घटोत्कचः  
०६,०९५।०३६च् चेकितानो महाबाहुः कुन्तिभोजश् च वीर्यवान्  
०६,०९५।०३६ए स्थिता रणे महाराज महत्या सेनया वृताः  
०६,०९५।०३७अ अभिमन्युर् महेष्वासो द्रुपदश् च महारथः  
०६,०९५।०३७ब्*०३८४_०१ युयुधानो महेष्वासो युधामन्युश् च वीर्यवान्  
०६,०९५।०३७च् केकया भ्रातरः पञ्च स्थिता युद्धाय दंशिताः  
०६,०९५।०३८अ एवं ते ऽपि महाव्यूहं प्रतिव्यूह्य सुदुर्जयम्  
०६,०९५।०३८च् पाण्डवाः समरे शूराः स्थिता युद्धाय मारिष  
०६,०९५।०३९अ तावकास् तु रणे यत्ताः सहसेना नराधिपाः  
०६,०९५।०३९च् अभ्युद्ययू रणे पार्थान् भीष्मं कृत्वाग्रतो नृप  
०६,०९५।०४०अ तथैव पाण्डवा राजन् भीमसेनपुरोगमाः  
०६,०९५।०४०च् भीष्मं युद्धपरिप्रेप्सुं सङ्ग्रामे विजिगीषवः  
०६,०९५।०४१अ क्ष्वेडाः किलिकिलाशब्दान् क्रकचान् गोविषाणिकाः  
०६,०९५।०४१च् भेरीमृदङ्गपणवान् नादयन्तश् च पुष्करान्  
०६,०९५।०४१ए पाण्डवा अभ्यधावन्त नदन्तो भैरवान् रवान्  
०६,०९५।०४२अ भेरीमृदङ्गशङ्खानां दुन्दुभीनां च निस्वनैः  
०६,०९५।०४२च् उत्क्रुष्टसिंहनादैश् च वल्गितैश् च पृथग्विधैः  
०६,०९५।०४३अ वयं प्रतिनदन्तस् तान् अभ्यगच्छाम सत्वराः  
०६,०९५।०४३च् सहसैवाभिसङ्क्रुद्धास् तदासीत् तुमुलं महत्  
०६,०९५।०४४अ ततो ऽन्योन्यं प्रधावन्तः सम्प्रहारं प्रचक्रिरे  
०६,०९५।०४४च् ततः शब्देन महता प्रचकम्पे वसुन्धरा  
०६,०९५।०४५अ पक्षिणश् च महाघोरं व्याहरन्तो विबभ्रमुः  
०६,०९५।०४५च् सप्रभश् चोदितः सूर्यो निष्प्रभः समपद्यत  
०६,०९५।०४६अ ववुश् च तुमुला वाताः शंसन्तः सुमहद् भयम्  
०६,०९५।०४६च् घोराश् च घोरनिर्ह्रादाः शिवास् तत्र ववाशिरे  
०६,०९५।०४६ए वेदयन्त्यो महाराज महद् वैशसम् आगतम्  
०६,०९५।०४७अ दिशः प्रज्वलिता राजन् पांसुवर्षं पपात च  
०६,०९५।०४७च् रुधिरेण समुन्मिश्रम् अस्थिवर्षं तथैव च  
०६,०९५।०४८अ रुदतां वाहनानां च नेत्रेभ्यः प्रापतज् जलम्  
०६,०९५।०४८च् सुस्रुवुश् च शकृन्मूत्रं प्रध्यायन्तो विशां पते  
०६,०९५।०४९अ अन्तर्हिता महानादाः श्रूयन्ते भरतर्षभ  
०६,०९५।०४९च् रक्षसां पुरुषादानां नदतां भैरवान् रवान्  
०६,०९५।०५०अ सम्पतन्तः स्म दृश्यन्ते गोमायुबकवायसाः  
०६,०९५।०५०च् श्वानश् च विविधैर् नादैर् भषन्तस् तत्र तस्थिरे  
०६,०९५।०५१अ ज्वलिताश् च महोल्का वै समाहत्य दिवाकरम्  
०६,०९५।०५१च् निपेतुः सहसा भूमौ वेदयाना महद् भयम्  
०६,०९५।०५२अ महान्त्य् अनीकानि महासमुच्छ्रये; समागमे पाण्डवधार्तराष्ट्रयोः  
०६,०९५।०५२च् प्रकाशिरे शङ्खमृदङ्गनिस्वनैः; प्रकम्पितानीव वनानि वायुना  
०६,०९५।०५३अ नरेन्द्रनागाश्वसमाकुलानाम्; अभ्यायतीनाम् अशिवे मुहूर्ते  
०६,०९५।०५३च् बभूव घोषस् तुमुलश् चमूनाम्; वातोद्धुतानाम् इव सागराणाम्  
०६,०९६।००१ सञ्जय उवाच  
०६,०९६।००१अ अभिमन्यू रथोदारः पिशङ्गैस् तुरगोत्तमैः  
०६,०९६।००१च् अभिदुद्राव तेजस्वी दुर्योधनबलं महत्  
०६,०९६।००१ए विकिरञ् शरवर्षाणि वारिधारा इवाम्बुदः  
०६,०९६।००२अ न शेकुः समरे क्रुद्धं सौभद्रम् अरिसूदनम्  
०६,०९६।००२च् शस्त्रौघिणं गाहमानं सेनासागरम् अक्षयम्  
०६,०९६।००२ए निवारयितुम् अप्य् आजौ त्वदीयाः कुरुपुङ्गवाः  
०६,०९६।००३अ तेन मुक्ता रणे राजञ् शराः शत्रुनिबर्हणाः  
०६,०९६।००३च् क्षत्रियान् अनयञ् शूरान् प्रेतराजनिवेशनम्  
०६,०९६।००४अ यमदण्डोपमान् घोराञ् ज्वलनाशीविषोपमान्  
०६,०९६।००४च् सौभद्रः समरे क्रुद्धः प्रेषयाम् आस सायकान्  
०६,०९६।००५अ रथिनं च रथात् तूर्णं हयपृष्ठाच् च सादिनम्  
०६,०९६।००५च् गजारोहांश् च सगजान् पातयाम् आस फाल्गुनिः  
०६,०९६।००६अ तस्य तत् कुर्वतः कर्म महत् सङ्ख्ये ऽद्भुतं नृपाः  
०६,०९६।००६च् पूजयां चक्रिरे हृष्टाः प्रशशंसुश् च फाल्गुनिम्  
०६,०९६।००७अ तान्य् अनीकानि सौभद्रो द्रावयन् बह्व् अशोभत  
०६,०९६।००७च् तूलराशिम् इवाधूय मारुतः सर्वतोदिशम्  
०६,०९६।००८अ तेन विद्राव्यमाणानि तव सैन्यानि भारत  
०६,०९६।००८च् त्रातारं नाध्यगच्छन्त पङ्के मग्ना इव द्विपाः  
०६,०९६।००९अ विद्राव्य सर्वसैन्यानि तावकानि नरोत्तमः  
०६,०९६।००९च् अभिमन्युः स्थितो राजन् विधूमो ऽग्निर् इव ज्वलन्  
०६,०९६।०१०अ न चैनं तावकाः सर्वे विषेहुर् अरिघातिनम्  
०६,०९६।०१०च् प्रदीप्तं पावकं यद्वत् पतङ्गाः कालचोदिताः  
०६,०९६।०११अ प्रहरन् सर्वशत्रुभ्यः पाण्डवानां महारथः  
०६,०९६।०११च् अदृश्यत महेष्वासः सवज्र इव वज्रभृत्  
०६,०९६।०१२अ हेमपृष्ठं धनुश् चास्य ददृशे चरतो दिशः  
०६,०९६।०१२च् तोयदेषु यथा राजन् भ्राजमानाः शतह्वदाः  
०६,०९६।०१३अ शराश् च निशिताः पीता निश्चरन्ति स्म संयुगे  
०६,०९६।०१३च् वनात् फुल्लद्रुमाद् राजन् भ्रमराणाम् इव व्रजाः  
०६,०९६।०१४अ तथैव चरतस् तस्य सौभद्रस्य महात्मनः  
०६,०९६।०१४च् रथेन मेघघोषेण ददृशुर् नान्तरं जनाः  
०६,०९६।०१५अ मोहयित्वा कृपं द्रोणं द्रौणिं च स बृहद्बलम्  
०६,०९६।०१५च् सैन्धवं च महेष्वासं व्यचरल् लघु सुष्ठु च  
०६,०९६।०१६अ मण्डलीकृतम् एवास्य धनुः पश्याम मारिष  
०६,०९६।०१६च् सूर्यमण्डलसङ्काशं तपतस् तव वाहिनीम्  
०६,०९६।०१७अ तं दृष्ट्वा क्षत्रियाः शूराः प्रतपन्तं शरार्चिभिः  
०६,०९६।०१७च् द्विफल्गुनम् इमं लोकं मेनिरे तस्य कर्मभिः  
०६,०९६।०१८अ तेनार्दिता महाराज भारती सा महाचमूः  
०६,०९६।०१८च् बभ्राम तत्र तत्रैव योषिन् मदवशाद् इव  
०६,०९६।०१९अ द्रावयित्वा च तत् सैन्यं कम्पयित्वा महारथान्  
०६,०९६।०१९च् नन्दयाम् आस सुहृदो मयं जित्वेव वासवः  
०६,०९६।०२०अ तेन विद्राव्यमाणानि तव सैन्यानि संयुगे  
०६,०९६।०२०च् चक्रुर् आर्तस्वरं घोरं पर्जन्यनिनदोपमम्  
०६,०९६।०२१अ तं श्रुत्वा निनदं घोरं तव सैन्यस्य मारिष  
०६,०९६।०२१च् मारुतोद्धूतवेगस्य समुद्रस्येव पर्वणि  
०६,०९६।०२१ए दुर्योधनस् तदा राजा आर्श्यशृङ्गिम् अभाषत  
०६,०९६।०२२अ एष कार्ष्णिर् महेष्वासो द्वितीय इव फल्गुनः  
०६,०९६।०२२च् चमूं द्रावयते क्रोधाद् वृत्रो देवचमूम् इव  
०६,०९६।०२३अ तस्य नान्यं प्रपश्यामि संयुगे भेषजं महत्  
०६,०९६।०२३च् ऋते त्वां राक्षसश्रेष्ठ सर्वविद्यासु पारगम्  
०६,०९६।०२४अ स गत्वा त्वरितं वीरं जहि सौभद्रम् आहवे  
०६,०९६।०२४च् वयं पार्थान् हनिष्यामो भीष्मद्रोणपुरःसराः  
०६,०९६।०२५अ स एवम् उक्तो बलवान् राक्षसेन्द्रः प्रतापवान्  
०६,०९६।०२५च् प्रययौ समरे तूर्णं तव पुत्रस्य शासनात्  
०६,०९६।०२५ए नर्दमानो महानादं प्रावृषीव बलाहकः  
०६,०९६।०२६अ तस्य शब्देन महता पाण्डवानां महद् बलम्  
०६,०९६।०२६च् प्राचलत् सर्वतो राजन् पूर्यमाण इवार्णवः  
०६,०९६।०२७अ बहवश् च नरा राजंस् तस्य नादेन भीषिताः  
०६,०९६।०२७च् प्रियान् प्राणान् परित्यज्य निपेतुर् धरणीतले  
०६,०९६।०२८अ कार्ष्णिश् चापि मुदा युक्तः प्रगृहीतशरासनः  
०६,०९६।०२८च् नृत्यन्न् इव रथोपस्थे तद् रक्षः समुपाद्रवत्  
०६,०९६।०२९अ ततः स राक्षसः क्रुद्धः सम्प्राप्यैवार्जुनिं रणे  
०६,०९६।०२९च् नातिदूरे स्थितस् तस्य द्रावयाम् आस वै चमूम्  
०६,०९६।०३०अ सा वध्यमाना समरे पाण्डवानां महाचमूः  
०६,०९६।०३०ब्*०३८५_०१ नाध्यगच्छत वै त्राणं पीड्यमाना दुरात्मना  
०६,०९६।०३०च् प्रत्युद्ययौ रणे रक्षो देवसेना यथा बलिम्  
०६,०९६।०३१अ विमर्दः सुमहान् आसीत् तस्य सैन्यस्य मारिष  
०६,०९६।०३१च् रक्षसा घोररूपेण वध्यमानस्य संयुगे  
०६,०९६।०३२अ ततः शरसहस्रैस् तां पाण्डवानां महाचमूम्  
०६,०९६।०३२च् व्यद्रावयद् रणे रक्षो दर्शयद् वै पराक्रमम्  
०६,०९६।०३३अ सा वध्यमाना च तथा पाण्डवानाम् अनीकिनी  
०६,०९६।०३३च् रक्षसा घोररूपेण प्रदुद्राव रणे भयात्  
०६,०९६।०३४अ तां प्रमृद्य ततः सेनां पद्मिनीं वारणो यथा  
०६,०९६।०३४च् ततो ऽभिदुद्राव रणे द्रौपदेयान् महाबलान्  
०६,०९६।०३५अ ते तु क्रुद्धा महेष्वासा द्रौपदेयाः प्रहारिणः  
०६,०९६।०३५च् राक्षसं दुद्रुवुः सर्वे ग्रहाः पञ्च यथा रविम्  
०६,०९६।०३६अ वीर्यवद्भिस् ततस् तैस् तु पीडितो राक्षसोत्तमः  
०६,०९६।०३६च् यथा युगक्षये घोरे चन्द्रमाः पञ्चभिर् ग्रहैः  
०६,०९६।०३७अ प्रतिविन्ध्यस् ततो रक्षो बिभेद निशितैः शरैः  
०६,०९६।०३७च् सर्वपारशवैस् तूर्णम् अकुण्ठाग्रैर् महाबलः  
०६,०९६।०३८अ स तैर् भिन्नतनुत्राणः शुशुभे राक्षसोत्तमः  
०६,०९६।०३८च् मरीचिभिर् इवार्कस्य संस्यूतो जलदो महान्  
०६,०९६।०३९अ विषक्तैः स शरैश् चापि तपनीयपरिच्छदैः  
०६,०९६।०३९च् आर्श्यशृङ्गिर् बभौ राजन् दीप्तशृङ्ग इवाचलः  
०६,०९६।०४०अ ततस् ते भ्रातरः पञ्च राक्षसेन्द्रं महाहवे  
०६,०९६।०४०च् विव्यधुर् निशितैर् बाणैस् तपनीयविभूषितैः  
०६,०९६।०४१अ स निर्भिन्नः शरैर् घोरैर् भुजगैः कोपितैर् इव  
०६,०९६।०४१च् अलम्बुसो भृशं राजन् नागेन्द्र इव चुक्रुधे  
०६,०९६।०४१द्*०३८६_०१ निर्भिण्णस् तु शरैर् घोरैर् दीप्यमानः समन्ततः  
०६,०९६।०४१द्*०३८६_०२ अलम्बुसो भृशं भाति उल्काभिर् इव कुञ्जरः  
०६,०९६।०४२अ सो ऽतिविद्धो महाराज मुहूर्तम् अथ मारिष  
०६,०९६।०४२च् प्रविवेश तमो दीर्घं पीडितस् तैर् महारथैः  
०६,०९६।०४३अ प्रतिलभ्य ततः सञ्ज्ञां क्रोधेन द्विगुणीकृतः  
०६,०९६।०४३च् चिच्छेद सायकैस् तेषां ध्वजांश् चैव धनूंषि च  
०६,०९६।०४४अ एकैकं च त्रिभिर् बाणैर् आजघान स्मयन्न् इव  
०६,०९६।०४४च् अलम्बुसो रथोपस्थे नृत्यन्न् इव महारथः  
०६,०९६।०४५अ त्वरमाणश् च सङ्क्रुद्धो हयांस् तेषां महात्मनाम्  
०६,०९६।०४५च् जघान राक्षसः क्रुद्धः सारथींश् च महाबलः  
०६,०९६।०४६अ बिभेद च सुसंहृष्टः पुनश् चैनान् सुसंशितैः  
०६,०९६।०४६च् शरैर् बहुविधाकारैः शतशो ऽथ सहस्रशः  
०६,०९६।०४७अ विरथांश् च महेष्वासान् कृत्वा तत्र स राक्षसः  
०६,०९६।०४७च् अभिदुद्राव वेगेन हन्तुकामो निशाचरः  
०६,०९६।०४८अ तान् अर्दितान् रणे तेन राक्षसेन दुरात्मना  
०६,०९६।०४८च् दृष्ट्वार्जुनसुतः सङ्ख्ये राक्षसं समुपाद्रवत्  
०६,०९६।०४९अ तयोः समभवद् युद्धं वृत्रवासवयोर् इव  
०६,०९६।०४९च् ददृशुस् तावकाः सर्वे पाण्डवाश् च महारथाः  
०६,०९६।०५०अ तौ समेतौ महायुद्धे क्रोधदीप्तौ परस्परम्  
०६,०९६।०५०ब्*०३८७_०१ उद्वृत्य चक्षुषी राजन् क्रोधात् प्रस्फुरिताधरौ  
०६,०९६।०५०च् महाबलौ महाराज क्रोधसंरक्तलोचनौ  
०६,०९६।०५०ए परस्परम् अवेक्षेतां कालानलसमौ युधि  
०६,०९६।०५०फ़्*०३८८_०१ आशीविषाव् इव क्रुद्धौ नेत्राभ्याम् इतरेतरम्  
०६,०९६।०५१अ तयोः समागमो घोरो बभूव कटुकोदयः  
०६,०९६।०५१च् यथा देवासुरे युद्धे शक्रशम्बरयोर् इव  
०६,०९७।००१ धृतराष्ट्र उवाच  
०६,०९७।००१अ आर्जुनिं समरे शूरं विनिघ्नन्तं महारथम्  
०६,०९७।००१च् अलम्बुसः कथं युद्धे प्रत्ययुध्यत सञ्जय  
०६,०९७।००२अ आर्श्यशृङ्गिं कथं चापि सौभद्रः परवीरहा  
०६,०९७।००२च् तन् ममाचक्ष्व तत्त्वेन यथा वृत्तं स्म संयुगे  
०६,०९७।००३अ धनञ्जयश् च किं चक्रे मम सैन्येषु सञ्जय  
०६,०९७।००३च् भीमो वा बलिनां श्रेष्ठो राक्षसो वा घटोत्कचः  
०६,०९७।००४अ नकुलः सहदेवो वा सात्यकिर् वा महारथः  
०६,०९७।००४च् एतद् आचक्ष्व मे सर्वं कुशलो ह्य् असि सञ्जय  
०६,०९७।००५ सञ्जय उवाच  
०६,०९७।००५अ हन्त ते ऽहं प्रवक्ष्यामि सङ्ग्रामं लोमहर्षणम्  
०६,०९७।००५च् यथाभूद् राक्षसेन्द्रस्य सौभद्रस्य च मारिष  
०६,०९७।००६अ अर्जुनश् च यथा सङ्ख्ये भीमसेनश् च पाण्डवः  
०६,०९७।००६च् नकुलः सहदेवश् च रणे चक्रुः पराक्रमम्  
०६,०९७।००७अ तथैव तावकाः सर्वे भीष्मद्रोणपुरोगमाः  
०६,०९७।००७च् अद्भुतानि विचित्राणि चक्रुः कर्माण्य् अभीतवत्  
०६,०९७।००८अ अलम्बुसस् तु समरे अभिमन्युं महारथम्  
०६,०९७।००८च् विनद्य सुमहानादं तर्जयित्वा मुहुर् मुहुः  
०६,०९७।००८ए अभिदुद्राव वेगेन तिष्ठ तिष्ठेति चाब्रवीत्  
०६,०९७।००९अ सौभद्रो ऽपि रणे राजन् सिंहवद् विनदन् मुहुः  
०६,०९७।००९च् आर्श्यशृङ्गिं महेष्वासं पितुर् अत्यन्तवैरिणम्  
०६,०९७।०१०अ ततः समेयतुः सङ्ख्ये त्वरितौ नरराक्षसौ  
०६,०९७।०१०च् रथाभ्यां रथिनां श्रेष्ठौ यथा वै देवदानवौ  
०६,०९७।०१०ए मायावी राक्षसश्रेष्ठो दिव्यास्त्रज्ञश् च फाल्गुनिः  
०६,०९७।०११अ ततः कार्ष्णिर् महाराज निशितैः सायकैस् त्रिभिः  
०६,०९७।०११च् आर्श्यशृङ्गिं रणे विद्ध्वा पुनर् विव्याध पञ्चभिः  
०६,०९७।०१२अ अलम्बुसो ऽपि सङ्क्रुद्धः कार्ष्णिं नवभिर् आशुगैः  
०६,०९७।०१२च् हृदि विव्याध वेगेन तोत्त्रैर् इव महाद्विपम्  
०६,०९७।०१३अ ततः शरसहस्रेण क्षिप्रकारी निशाचरः  
०६,०९७।०१३च् अर्जुनस्य सुतं सङ्ख्ये पीडयाम् आस भारत  
०६,०९७।०१४अ अभिमन्युस् ततः क्रुद्धो नवतिं नतपर्वणाम्  
०६,०९७।०१४च् चिक्षेप निशितान् बाणान् राक्षसस्य महोरसि  
०६,०९७।०१५अ ते तस्य विविशुस् तूर्णं कायं निर्भिद्य मर्मणि  
०६,०९७।०१५च् स तैर् विभिन्नसर्वाङ्गः शुशुभे राक्षसोत्तमः  
०६,०९७।०१५ए पुष्पितैः किंशुकै राजन् संस्तीर्ण इव पर्वतः  
०६,०९७।०१६अ स धारयञ् शरान् हेमपुङ्खान् अपि महाबलः  
०६,०९७।०१६च् विबभौ राक्षसश्रेष्ठः सज्वाल इव पर्वतः  
०६,०९७।०१७अ ततः क्रुद्धो महाराज आर्श्यशृङ्गिर् महाबलः  
०६,०९७।०१७च् महेन्द्रप्रतिमं कार्ष्णिं छादयाम् आस पत्रिभिः  
०६,०९७।०१८अ तेन ते विशिखा मुक्ता यमदण्डोपमाः शिताः  
०६,०९७।०१८च् अभिमन्युं विनिर्भिद्य प्राविशन् धरणीतलम्  
०६,०९७।०१९अ तथैवार्जुनिनिर्मुक्ताः शराः काञ्चनभूषणाः  
०६,०९७।०१९च् अलम्बुसं विनिर्भिद्य प्राविशन्त धरातलम्  
०६,०९७।०२०अ सौभद्रस् तु रणे रक्षः शरैः सन्नतपर्वभिः  
०६,०९७।०२०च् चक्रे विमुखम् आसाद्य मयं शक्र इवाहवे  
०६,०९७।०२१अ विमुखं च ततो रक्षो वध्यमानं रणे ऽरिणा  
०६,०९७।०२१च् प्रादुश्चक्रे महामायां तामसीं परतापनः  
०६,०९७।०२२अ ततस् ते तमसा सर्वे हृता ह्य् आसन् महीतले  
०६,०९७।०२२च् नाभिमन्युम् अपश्यन्त नैव स्वान् न परान् रणे  
०६,०९७।०२३अ अभिमन्युश् च तद् दृष्ट्वा घोररूपं महत् तमः  
०६,०९७।०२३च् प्रादुश्चक्रे ऽस्त्रम् अत्युग्रं भास्करं कुरुनन्दनः  
०६,०९७।०२४अ ततः प्रकाशम् अभवज् जगत् सर्वं महीपते  
०६,०९७।०२४च् तां चापि जघ्निवान् मायां राक्षसस्य दुरात्मनः  
०६,०९७।०२५अ सङ्क्रुद्धश् च महावीर्यो राक्षसेन्द्रं नरोत्तमः  
०६,०९७।०२५च् छादयाम् आस समरे शरैः सन्नतपर्वभिः  
०६,०९७।०२६अ बह्वीस् तथान्या मायाश् च प्रयुक्तास् तेन रक्षसा  
०६,०९७।०२६च् सर्वास्त्रविद् अमेयात्मा वारयाम् आस फाल्गुनिः  
०६,०९७।०२७अ हतमायं ततो रक्षो वध्यमानं च सायकैः  
०६,०९७।०२७च् रथं तत्रैव सन्त्यज्य प्राद्रवन् महतो भयात्  
०६,०९७।०२८अ तस्मिन् विनिर्जिते तूर्णं कूटयोधिनि राक्षसे  
०६,०९७।०२८ब्*०३८९_०१ सौभद्रश् च महाबाहुः समरे च जितश्रमः  
०६,०९७।०२८ब्*०३८९_०२ पराक्रमी महातेजाः पितुस् तुल्यपराक्रमः  
०६,०९७।०२८च् आर्जुनिः समरे सैन्यं तावकं सम्ममर्द ह  
०६,०९७।०२८ए मदान्धो वन्यनागेन्द्रः सपद्मां पद्मिनीम् इव  
०६,०९७।०२९अ ततः शान्तनवो भीष्मः सैन्यं दृष्ट्वाभिविद्रुतम्  
०६,०९७।०२९च् महता रथवंशेन सौभद्रं पर्यवारयत्  
०६,०९७।०३०अ कोष्ठकीकृत्य तं वीरं धार्तराष्ट्रा महारथाः  
०६,०९७।०३०च् एकं सुबहवो युद्धे ततक्षुः सायकैर् दृढम्  
०६,०९७।०३१अ स तेषां रथिनां वीरः पितुस् तुल्यपराक्रमः  
०६,०९७।०३१च् सदृशो वासुदेवस्य विक्रमेण बलेन च  
०६,०९७।०३२अ उभयोः सदृशं कर्म स पितुर् मातुलस्य च  
०६,०९७।०३२च् रणे बहुविधं चक्रे सर्वशस्त्रभृतां वरः  
०६,०९७।०३३अ ततो धनञ्जयो राजन् विनिघ्नंस् तव सैनिकान्  
०६,०९७।०३३च् आससाद रणे भीष्मं पुत्रप्रेप्सुर् अमर्षणः  
०६,०९७।०३४अ तथैव समरे राजन् पिता देवव्रतस् तव  
०६,०९७।०३४च् आससाद रणे पार्थं स्वर्भानुर् इव भास्करम्  
०६,०९७।०३५अ ततः सरथनागाश्वाः पुत्रास् तव विशां पते  
०६,०९७।०३५च् परिवव्रू रणे भीष्मं जुगुपुश् च समन्ततः  
०६,०९७।०३६अ तथैव पाण्डवा राजन् परिवार्य धनञ्जयम्  
०६,०९७।०३६च् रणाय महते युक्ता दंशिता भरतर्षभ  
०६,०९७।०३७अ शारद्वतस् ततो राजन् भीष्मस्य प्रमुखे स्थितम्  
०६,०९७।०३७च् अर्जुनं पञ्चविंशत्या सायकानां समाचिनोत्  
०६,०९७।०३८अ पत्युद्गम्याथ विव्याध सात्यकिस् तं शितैः शरैः  
०६,०९७।०३८च् पाण्डवप्रियकामार्थं शार्दूल इव कुञ्जरम्  
०६,०९७।०३९अ गौतमो ऽपि त्वरायुक्तो माधवं नवभिः शरैः  
०६,०९७।०३९च् हृदि विव्याध सङ्क्रुद्धः कङ्कपत्रपरिच्छदैः  
०६,०९७।०४०अ शैनेयो ऽपि ततः क्रुद्धो भृशं विद्धो महारथः  
०६,०९७।०४०च् गौतमान्तकरं घोरं समादत्त शिलीमुखम्  
०६,०९७।०४१अ तम् आपतन्तं वेगेन शक्राशनिसमद्युतिम्  
०६,०९७।०४१च् द्विधा चिच्छेद सङ्क्रुद्धो द्रौणिः परमकोपनः  
०६,०९७।०४२अ समुत्सृज्याथ शैनेयो गौतमं रथिनां वरम्  
०६,०९७।०४२च् अभ्यद्रवद् रणे द्रौणिं राहुः खे शशिनं यथा  
०६,०९७।०४३अ तस्य द्रोणसुतश् चापं द्विधा चिच्छेद भारत  
०६,०९७।०४३च् अथैनं छिन्नधन्वानं ताडयाम् आस सायकैः  
०६,०९७।०४४अ सो ऽन्यत् कार्मुकम् आदाय शत्रुघ्नं भारसाधनम्  
०६,०९७।०४४च् द्रौणिं षष्ट्या महाराज बाह्वोर् उरसि चार्पयत्  
०६,०९७।०४५अ स विद्धो व्यथितश् चैव मुहूर्तं कश्मलायुतः  
०६,०९७।०४५च् निषसाद रथोपस्थे ध्वजयष्टिम् उपाश्रितः  
०६,०९७।०४६अ प्रतिलभ्य ततः सञ्ज्ञां द्रोणपुत्रः प्रतापवान्  
०६,०९७।०४६च् वार्ष्णेयं समरे क्रुद्धो नाराचेन समर्दयत्  
०६,०९७।०४७अ शैनेयं स तु निर्भिद्य प्राविशद् धरणीतलम्  
०६,०९७।०४७च् वसन्तकाले बलवान् बिलं सर्पशिशुर् यथा  
०६,०९७।०४८अ ततो ऽपरेण भल्लेन माधवस्य ध्वजोत्तमम्  
०६,०९७।०४८च् चिच्छेद समरे द्रौणिः सिंहनादं ननाद च  
०६,०९७।०४९अ पुनश् चैनं शरैर् घोरैश् छादयाम् आस भारत  
०६,०९७।०४९च् निदाघान्ते महाराज यथा मेघो दिवाकरम्  
०६,०९७।०५०अ सात्यकिश् च महाराज शरजालं निहत्य तत्  
०६,०९७।०५०च् द्रौणिम् अभ्यपतत् तूर्णं शरजालैर् अनेकधा  
०६,०९७।०५१अ तापयाम् आस च द्रौणिं शैनेयः परवीरहा  
०६,०९७।०५१च् विमुक्तो मेघजालेन यथैव तपनस् तथा  
०६,०९७।०५२अ शराणां च सहस्रेण पुनर् एनं समुद्यतम्  
०६,०९७।०५२च् सात्यकिश् छादयाम् आस ननाद च महाबलः  
०६,०९७।०५३अ दृष्ट्वा पुत्रं तथा ग्रस्तं राहुणेव निशाकरम्  
०६,०९७।०५३च् अभ्यद्रवत शैनेयं भारद्वाजः प्रतापवान्  
०६,०९७।०५४अ विव्याध च पृषत्केन सुतीक्ष्णेन महामृधे  
०६,०९७।०५४च् परीप्सन् स्वसुतं राजन् वार्ष्णेयेनाभितापितम्  
०६,०९७।०५५अ सात्यकिस् तु रणे जित्वा गुरुपुत्रं महारथम्  
०६,०९७।०५५च् द्रोणं विव्याध विंशत्या सर्वपारशवैः शरैः  
०६,०९७।०५६अ तदन्तरम् अमेयात्मा कौन्तेयः श्वेतवाहनः  
०६,०९७।०५६च् अभ्यद्रवद् रणे क्रुद्धो द्रोणं प्रति महारथः  
०६,०९७।०५७अ ततो द्रोणश् च पार्थश् च समेयातां महामृधे  
०६,०९७।०५७च् यथा बुधश् च शुक्रश् च महाराज नभस्तले  
०६,०९८।००१ धृतराष्ट्र उवाच  
०६,०९८।००१अ कथं द्रोणो महेष्वासः पाण्डवश् च धनञ्जयः  
०६,०९८।००१च् समीयतू रणे शूरौ तन् ममाचक्ष्व सञ्जय  
०६,०९८।००२अ प्रियो हि पाण्डवो नित्यं भारद्वाजस्य धीमतः  
०६,०९८।००२च् आचार्यश् च रणे नित्यं प्रियः पार्थस्य सञ्जय  
०६,०९८।००३अ ताव् उभौ रथिनौ सङ्ख्ये दृप्तौ सिंहाव् इवोत्कटौ  
०६,०९८।००३च् कथं समीयतुर् युद्धे भारद्वाजधनञ्जयौ  
०६,०९८।००४ सञ्जय उवाच  
०६,०९८।००४अ न द्रोणः समरे पार्थं जानीते प्रियम् आत्मनः  
०६,०९८।००४च् क्षत्रधर्मं पुरस्कृत्य पार्थो वा गुरुम् आहवे  
०६,०९८।००४द्*०३९०_०१ तथैव पाण्डवो द्रोणं वेत्त्य् एव प्रियम् आत्मनः  
०६,०९८।००४द्*०३९०_०२ क्षत्रधर्मरतो नित्यं क्षत्रधर्मेण युध्यते  
०६,०९८।००५अ न क्षत्रिया रणे राजन् वर्जयन्ति परस्परम्  
०६,०९८।००५च् निर्मर्यादं हि युध्यन्ते पितृभिर् भ्रातृभिः सह  
०६,०९८।००६अ रणे भारत पार्थेन द्रोणो विद्धस् त्रिभिः शरैः  
०६,०९८।००६च् नाचिन्तयत तान् बाणान् पार्थचापच्युतान् युधि  
०६,०९८।००७अ शरवृष्ट्या पुनः पार्थश् छादयाम् आस तं रणे  
०६,०९८।००७च् प्रजज्वाल च रोषेण गहने ऽग्निर् इवोत्थितः  
०६,०९८।००८अ ततो ऽर्जुनं रणे द्रोणः शरैः सन्नतपर्वभिः  
०६,०९८।००८च् वारयाम् आस राजेन्द्र नचिराद् इव भारत  
०६,०९८।००९अ ततो दुर्योधनो राजा सुशर्माणम् अचोदयत्  
०६,०९८।००९च् द्रोणस्य समरे राजन् पार्ष्णिग्रहणकारणात्  
०६,०९८।०१०अ त्रिगर्तराड् अपि क्रुद्धो भृशम् आयम्य कार्मुकम्  
०६,०९८।०१०च् छादयाम् आस समरे पार्थं बाणैर् अयोमुखैः  
०६,०९८।०११अ ताभ्यां मुक्ताः शरा राजन्न् अन्तरिक्षे विरेजिरे  
०६,०९८।०११च् हंसा इव महाराज शरत्काले नभस्तले  
०६,०९८।०१२अ ते शराः प्राप्य कौन्तेयं समस्ता विविशुः प्रभो  
०६,०९८।०१२च् फलभारनतं यद्वत् स्वादुवृक्षं विहङ्गमाः  
०६,०९८।०१३अ अर्जुनस् तु रणे नादं विनद्य रथिनां वरः  
०६,०९८।०१३च् त्रिगर्तराजं समरे सपुत्रं विव्यधे शरैः  
०६,०९८।०१४अ ते वध्यमानाः पार्थेन कालेनेव युगक्षये  
०६,०९८।०१४च् पार्थम् एवाभ्यवर्तन्त मरणे कृतनिश्चयाः  
०६,०९८।०१४ए मुमुचुः शरवृष्टिं च पाण्डवस्य रथं प्रति  
०६,०९८।०१५अ शरवृष्टिं ततस् तां तु शरवर्षेण पाण्डवः  
०६,०९८।०१५च् प्रतिजग्राह राजेन्द्र तोयवृष्टिम् इवाचलः  
०६,०९८।०१६अ तत्राद्भुतम् अपश्याम बीभत्सोर् हस्तलाघवम्  
०६,०९८।०१६च् विमुक्तां बहुभिः शूरैः शस्त्रवृष्टिं दुरासदाम्  
०६,०९८।०१७अ यद् एको वारयाम् आस मारुतो ऽभ्रगणान् इव  
०६,०९८।०१७च् कर्मणा तेन पार्थस्य तुतुषुर् देवदानवाः  
०६,०९८।०१८अ अथ क्रुद्धो रणे पार्थस् त्रिगर्तान् प्रति भारत  
०६,०९८।०१८च् मुमोचास्त्रं महाराज वायव्यं पृतनामुखे  
०६,०९८।०१९अ प्रादुरासीत् ततो वायुः क्षोभयाणो नभस्तलम्  
०६,०९८।०१९च् पातयन् वै तरुगणान् विनिघ्नंश् चैव सैनिकान्  
०६,०९८।०२०अ ततो द्रोणो ऽभिवीक्ष्यैव वायव्यास्त्रं सुदारुणम्  
०६,०९८।०२०च् शैलम् अन्यन् महाराज घोरम् अस्त्रं मुमोच ह  
०६,०९८।०२१अ द्रोणेन युधि निर्मुक्ते तस्मिन्न् अस्त्रे महामृधे  
०६,०९८।०२१च् प्रशशाम ततो वायुः प्रसन्नाश् चाभवन् दिशः  
०६,०९८।०२२अ ततः पाण्डुसुतो वीरस् त्रिगर्तस्य रथव्रजान्  
०६,०९८।०२२च् निरुत्साहान् रणे चक्रे विमुखान् विपराक्रमान्  
०६,०९८।०२३अ ततो दुर्योधनो राजा कृपश् च रथिनां वरः  
०६,०९८।०२३च् अश्वत्थामा ततः शल्यः काम्बोजश् च सुदक्षिणः  
०६,०९८।०२४अ विन्दानुविन्दाव् आवन्त्यौ बाह्लिकश् च सबाह्लिकः  
०६,०९८।०२४च् महता रथवंशेन पार्थस्यावारयन् दिशः  
०६,०९८।०२५अ तथैव भगदत्तश् च श्रुतायुश् च महाबलः  
०६,०९८।०२५च् गजानीकेन भीमस्य ताव् अवारयतां दिशः  
०६,०९८।०२६अ भूरिश्रवाः शलश् चैव सौबलश् च विशां पते  
०६,०९८।०२६च् शरौघैर् विविधैस् तूर्णं माद्रीपुत्राव् अवारयन्  
०६,०९८।०२७अ भीष्मस् तु सहितः सर्वैर् धार्तराष्ट्रस्य सैनिकैः  
०६,०९८।०२७च् युधिष्ठिरं समासाद्य सर्वतः पर्यवारयत्  
०६,०९८।०२८अ आपतन्तं गजानीकं दृष्ट्वा पार्थो वृकोदरः  
०६,०९८।०२८च् लेलिहन् सृक्किणी वीरो मृगराड् इव कानने  
०६,०९८।०२९अ ततस् तु रथिनां श्रेष्ठो गदां गृह्य महाहवे  
०६,०९८।०२९च् अवप्लुत्य रथात् तूर्णं तव सैन्यम् अभीषयत्  
०६,०९८।०२९द्*०३९१_०१ **** **** गिर्यग्राद् इव केसरी  
०६,०९८।०२९द्*०३९१_०२ तस्थौ स सगदो भीमः सशृङ्ग इव पर्वतः  
०६,०९८।०२९द्*०३९१_०३ सिंहो दृष्ट्वा मृगं यद्वत्  
०६,०९८।०३०अ तम् उद्वीक्ष्य गदाहस्तं ततस् ते गजसादिनः  
०६,०९८।०३०च् परिवव्रू रणे यत्ता भीमसेनं समन्ततः  
०६,०९८।०३१अ गजमध्यम् अनुप्राप्तः पाण्डवश् च व्यराजत  
०६,०९८।०३१च् मेघजालस्य महतो यथा मध्यगतो रविः  
०६,०९८।०३२अ व्यधमत् स गजानीकं गदया पाण्डवर्षभः  
०६,०९८।०३२च् महाभ्रजालम् अतुलं मातरिश्वेव सन्ततम्  
०६,०९८।०३३अ ते वध्यमाना बलिना भीमसेनेन दन्तिनः  
०६,०९८।०३३च् आर्तनादं रणे चक्रुर् गर्जन्तो जलदा इव  
०६,०९८।०३४अ बहुधा दारितश् चैव विषाणैस् तत्र दन्तिभिः  
०६,०९८।०३४च् फुल्लाशोकनिभः पार्थः शुशुभे रणमूर्धनि  
०६,०९८।०३४द्*०३९२_०१ सादिनां शस्त्रवृष्टिं च व्यधमद् गदया ततः  
०६,०९८।०३४द्*०३९२_०२ वायुवेगसमायुक्तो व्यचरत् पाण्डवो युधि  
०६,०९८।०३४द्*०३९२_०३ विषाणोल्लिखितैर् गात्रैर् विषाणाभिहतो भृशम्  
०६,०९८।०३५अ विषाणे दन्तिनं गृह्य निर्विषाणम् अथाकरोत्  
०६,०९८।०३५च् विषाणेन च तेनैव कुम्भे ऽभ्याहत्य दन्तिनम्  
०६,०९८।०३५ए पातयाम् आस समरे दण्डहस्त इवान्तकः  
०६,०९८।०३६अ शोणिताक्तां गदां बिभ्रन् मेदोमज्जाकृतच्छविः  
०६,०९८।०३६च् कृताङ्गदः शोणितेन रुद्रवत् प्रत्यदृश्यत  
०६,०९८।०३७अ एवं ते वध्यमानास् तु हतशेषा महागजाः  
०६,०९८।०३७च् प्राद्रवन्त दिशो राजन् विमृद्नन्तः स्वकं बलम्  
०६,०९८।०३८अ द्रवद्भिस् तैर् महानागैः समन्ताद् भरतर्षभ  
०६,०९८।०३८च् दुर्योधनबलं सर्वं पुनर् आसीत् पराङ्मुखम्  
०६,०९९।००१ सञ्जय उवाच  
०६,०९९।००१अ मध्याह्ने तु महाराज सङ्ग्रामः समपद्यत  
०६,०९९।००१च् लोकक्षयकरो रौद्रो भीष्मस्य सह सोमकैः  
०६,०९९।००२अ गाङ्गेयो रथिनां श्रेष्ठः पाण्डवानाम् अनीकिनीम्  
०६,०९९।००२च् व्यधमन् निशितैर् बाणैः शतशो ऽथ सहस्रशः  
०६,०९९।००३अ सम्ममर्द च तत् सैन्यं पिता देवव्रतस् तव  
०६,०९९।००३च् धान्यानाम् इव लूनानां प्रकरं गोगणा इव  
०६,०९९।००४अ धृष्टद्युम्नः शिखण्डी च विराटो द्रुपदस् तथा  
०६,०९९।००४च् भीष्मम् आसाद्य समरे शरैर् जघ्नुर् महारथम्  
०६,०९९।००५अ धृष्टद्युम्नं ततो विद्ध्वा विराटं च त्रिभिः शरैः  
०६,०९९।००५च् द्रुपदस्य च नाराचं प्रेषयाम् आस भारत  
०६,०९९।००६अ तेन विद्धा महेष्वासा भीष्मेणामित्रकर्शिना  
०६,०९९।००६च् चुक्रुधुः समरे राजन् पादस्पृष्टा इवोरगाः  
०६,०९९।००७अ शिखण्डी तं च विव्याध भरतानां पितामहम्  
०६,०९९।००७च् स्त्रीमयं मनसा ध्यात्वा नास्मै प्राहरद् अच्युतः  
०६,०९९।००८अ धृष्टद्युम्नस् तु समरे क्रोधाद् अग्निर् इव ज्वलन्  
०६,०९९।००८च् पितामहं त्रिभिर् बाणैर् बाह्वोर् उरसि चार्पयत्  
०६,०९९।००९अ द्रुपदः पञ्चविंशत्या विराटो दशभिः शरैः  
०६,०९९।००९च् शिखण्डी पञ्चविंशत्या भीष्मं विव्याध सायकैः  
०६,०९९।०१०अ सो ऽतिविद्धो महाराज भीष्मः सङ्ख्ये महात्मभिः  
०६,०९९।०१०च् वसन्ते पुष्पशबलो रक्ताशोक इवाबभौ  
०६,०९९।०११अ तान् प्रत्यविध्यद् गाङ्गेयस् त्रिभिस् त्रिभिर् अजिह्मगैः  
०६,०९९।०११च् द्रुपदस्य च भल्लेन धनुश् चिच्छेद मारिष  
०६,०९९।०१२अ सो ऽन्यत् कार्मुकम् आदाय भीष्मं विव्याध पञ्चभिः  
०६,०९९।०१२च् सारथिं च त्रिभिर् बाणैः सुशितै रणमूर्धनि  
०६,०९९।०१३अ ततो भीमो महाराज द्रौपद्याः पञ्च चात्मजाः  
०६,०९९।०१३च् केकया भ्रातरः पञ्च सात्यकिश् चैव सात्वतः  
०६,०९९।०१४अ अभ्यद्रवन्त गाङ्गेयं युधिष्ठिरहितेप्सया  
०६,०९९।०१४च् रिरक्षिषन्तः पाञ्चाल्यं धृष्टद्युम्नमुखन् रणे  
०६,०९९।०१५अ तथैव तावकाः सर्वे भीष्मरक्षार्थम् उद्यताः  
०६,०९९।०१५च् प्रत्युद्ययुः पाण्डुसेनां सहसैन्या नराधिप  
०६,०९९।०१६अ तत्रासीत् सुमहद् युद्धं तव तेषां च सङ्कुलम्  
०६,०९९।०१६च् नराश्वरथनागानां यमराष्ट्रविवर्धनम्  
०६,०९९।०१७अ रथी रथिनम् आसाद्य प्राहिणोद् यमसादनम्  
०६,०९९।०१७च् तथेतरान् समासाद्य नरनागाश्वसादिनः  
०६,०९९।०१८अ अनयन् परलोकाय शरैः सन्नतपर्वभिः  
०६,०९९।०१८च् अस्त्रैश् च विविधैर् घोरैस् तत्र तत्र विशां पते  
०६,०९९।०१९अ रथाश् च रथिभिर् हीना हतसारथयस् तथा  
०६,०९९।०१९च् विप्रद्रुताश्वाः समरे दिशो जग्मुः समन्ततः  
०६,०९९।०२०अ मर्दमाना नरान् राजन् हयांश् च सुबहून् रणे  
०६,०९९।०२०च् वातायमाना दृश्यन्ते गन्धर्वनगरोपमाः  
०६,०९९।०२१अ रथिनश् च रथैर् हीना वर्मिणस् तेजसा युताः  
०६,०९९।०२१च् कुण्डलोष्णीषिणः सर्वे निष्काङ्गदविभूषिताः  
०६,०९९।०२२अ देवपुत्रसमा रूपे शौर्ये शक्रसमा युधि  
०६,०९९।०२२च् ऋद्ध्या वैश्रवणं चाति नयेन च बृहस्पतिम्  
०६,०९९।०२३अ सर्वलोकेश्वराः शूरास् तत्र तत्र विशां पते  
०६,०९९।०२३च् विप्रद्रुता व्यदृश्यन्त प्राकृता इव मानवाः  
०६,०९९।०२४अ दन्तिनश् च नरश्रेष्ठ विहीना वरसादिभिः  
०६,०९९।०२४च् मृद्नन्तः स्वान्य् अनीकानि सम्पेतुः सर्वशब्दगाः  
०६,०९९।०२५अ वर्मभिश् चामरैश् छत्रैः पताकाभिश् च मारिष  
०६,०९९।०२५च् कक्ष्याभिर् अथ तोत्त्रैश् च घण्टाभिस् तोमरैस् तथा  
०६,०९९।०२६अ विशीर्णैर् विप्रधावन्तो दृश्यन्ते स्म दिशो दश  
०६,०९९।०२६च् नगमेघप्रतीकाशैर् जलदोदयनिस्वनैः  
०६,०९९।०२७अ तथैव दन्तिभिर् हीनान् गजारोहान् विशां पते  
०६,०९९।०२७च् प्रधावन्तो ऽन्वपश्याम तव तेषां च सङ्कुले  
०६,०९९।०२८अ नानादेशसमुत्थांश् च तुरगान् हेमभूषितान्  
०६,०९९।०२८च् वातायमानान् अद्राक्षं शतशो ऽथ सहस्रशः  
०६,०९९।०२९अ अश्वारोहान् हतैर् अश्वैर् गृहीतासीन् समन्ततः  
०६,०९९।०२९च् द्रवमाणान् अपश्याम द्राव्यमाणांश् च संयुगे  
०६,०९९।०२९द्*०३९३_०१ ततो ऽन्तरे महाराज भीमसेनः प्रतापवान्  
०६,०९९।०२९द्*०३९३_०२ चकार सुमहद् युद्धं महाघोरं भयानकम्  
०६,०९९।०३०अ गजो गजं समासाद्य द्रवमाणं महारणे  
०६,०९९।०३०च् ययौ विमृद्नंस् तरसा पदातीन् वाजिनस् तथा  
०६,०९९।०३०द्*०३९४_०१ अश्वान् अश्वैश् च सम्मर्द्य रथैश् च रथिनस् तथा  
०६,०९९।०३१अ तथैव च रथान् राजन् सम्ममर्द रणे गजः  
०६,०९९।०३१च् रथश् चैव समासाद्य पदातिं तुरगं तथा  
०६,०९९।०३२अ व्यमृद्नात् समरे राजंस् तुरगांश् च नरान् रणे  
०६,०९९।०३२च् एवं ते बहुधा राजन् प्रमृद्नन्तः परस्परम्  
०६,०९९।०३२द्*०३९५_०१ दृश्यन्ते स्म महाबाहो तत्र तत्र महाबलाः  
०६,०९९।०३३अ तस्मिन् रौद्रे तथा युद्धे वर्तमाने महाभये  
०६,०९९।०३३च् प्रावर्तत नदी घोरा शोणितान्त्रतरङ्गिणी  
०६,०९९।०३४अ अस्थिसञ्चयसङ्घाटा केशशैवलशाद्वला  
०६,०९९।०३४च् रथह्रदा शरावर्ता हयमीना दुरासदा  
०६,०९९।०३५अ शीर्षोपलसमाकीर्णा हस्तिग्राहसमाकुला  
०६,०९९।०३५च् कवचोष्णीषफेनाढ्या धनुर्द्वीपासिकच्छपा  
०६,०९९।०३५द्*०३९६_०१ शङ्खचक्रौघसम्पूर्णा छत्रकूर्मा रथोडुपा  
०६,०९९।०३६अ पताकाध्वजवृक्षाढ्या मर्त्यकूलापहारिणी  
०६,०९९।०३६च् क्रव्यादसङ्घसङ्कीर्णा यमराष्ट्रविवर्धिनी  
०६,०९९।०३७अ तां नदीं क्षत्रियाः शूरा हयनागरथप्लवैः  
०६,०९९।०३७च् प्रतेरुर् बहवो राजन् भयं त्यक्त्वा महाहवे  
०६,०९९।०३८अ अपोवाह रणे भीरून् कश्मलेनाभिसंवृतान्  
०६,०९९।०३८च् यथा वैतरणी प्रेतान् प्रेतराजपुरं प्रति  
०६,०९९।०३९अ प्राक्रोशन् क्षत्रियास् तत्र दृष्ट्वा तद् वैशसं महत्  
०६,०९९।०३९च् दुर्योधनापराधेन क्षयं गच्छन्ति कौरवाः  
०६,०९९।०४०अ गुणवत्सु कथं द्वेषं धार्तराष्ट्रो जनेश्वरः  
०६,०९९।०४०च् कृतवान् पाण्डुपुत्रेषु पापात्मा लोभमोहितः  
०६,०९९।०४१अ एवं बहुविधा वाचः श्रूयन्ते स्मात्र भारत  
०६,०९९।०४१च् पाण्डवस्तवसंयुक्ताः पुत्राणां ते सुदारुणाः  
०६,०९९।०४२अ ता निशम्य तदा वाचः सर्वयोधैर् उदाहृताः  
०६,०९९।०४२च् आगस्कृत् सर्वलोकस्य पुत्रो दुर्योधनस् तव  
०६,०९९।०४३अ भीष्मं द्रोणं कृपं चैव शल्यं चोवाच भारत  
०६,०९९।०४३च् युध्यध्वम् अनहङ्काराः किं चिरं कुरुथेति च  
०६,०९९।०४३द्*०३९७_०१ इति दुर्योधनोत्सृष्टाः सर्वे युयुधिरे नृपाः  
०६,०९९।०४४अ ततः प्रववृते युद्धं कुरूणां पाण्डवैः सह  
०६,०९९।०४४च् अक्षद्यूतकृतं राजन् सुघोरं वैशसं तदा  
०६,०९९।०४५अ यत् पुरा न निगृह्णीषे वार्यमाणो महात्मभिः  
०६,०९९।०४५च् वैचित्रवीर्य तस्येदं फलं पश्य तथाविधम्  
०६,०९९।०४६अ न हि पाण्डुसुता राजन् ससैन्याः सपदानुगाः  
०६,०९९।०४६ब्*०३९८_०१ अयुध्यन्त महारङ्गे मध्यं प्राप्ते दिवाकरे  
०६,०९९।०४६ब्*०३९८_०२ सात्यकिः कृतवर्माणं विद्ध्वा पञ्चभिर् आयसैः  
०६,०९९।०४६ब्*०३९८_०३ नाकम्पयत शैनेयो सत्यवान् सत्यकोविदः  
०६,०९९।०४६च् रक्षन्ति समरे प्राणान् कौरवा वा विशां पते  
०६,०९९।०४७अ एतस्मात् कारणाद् घोरो वर्तते स्म जनक्षयः  
०६,०९९।०४७च् दैवाद् वा पुरुषव्याघ्र तव चापनयान् नृप  
०६,१००।००१ सञ्जय उवाच  
०६,१००।००१अ अर्जुनस् तु नरव्याघ्र सुशर्मप्रमुखान् नृपान्  
०६,१००।००१च् अनयत् प्रेतराजस्य भवनं सायकैः शितैः  
०६,१००।००२अ सुशर्मापि ततो बाणैः पार्थं विव्याध संयुगे  
०६,१००।००२च् वासुदेवं च सप्तत्या पार्थं च नवभिः पुनः  
०६,१००।००३अ तान् निवार्य शरौघेण शक्रसूनुर् महारथः  
०६,१००।००३च् सुशर्मणो रणे योधान् प्राहिणोद् यमसादनम्  
०६,१००।००४अ ते वध्यमानाः पार्थेन कालेनेव युगक्षये  
०६,१००।००४च् व्यद्रवन्त रणे राजन् भये जाते महारथाः  
०६,१००।००५अ उत्सृज्य तुरगान् के चिद् रथान् के चिच् च मारिष  
०६,१००।००५च् गजान् अन्ये समुत्सृज्य प्राद्रवन्त दिशो दश  
०६,१००।००६अ अपरे तुद्यमानास् तु वाजिनागरथा रणात्  
०६,१००।००६च् त्वरया परया युक्ताः प्राद्रवन्त विशां पते  
०६,१००।००६द्*०३९९_०१ कशाभिस् ताडयाम् आसुः पार्ष्णिभिश् च महुर् मुहुः  
०६,१००।००६द्*०३९९_०२ हयारोहा द्रवन्त्य् एव चोदयन्तो हयोत्तमान्  
०६,१००।००६द्*०३९९_०३ तथा तोत्त्रनिपातैश् च अङ्कुशानां च विभ्रमैः  
०६,१००।००६द्*०३९९_०४ गजारोहा गजांस् तूर्णं त्वरयन्तः प्रदुद्रुवुः  
०६,१००।००६द्*०३९९_०५ रथिनश् च प्रतोदैश् च वाग्भिश् चैव पुनः पुनः  
०६,१००।००६द्*०३९९_०६ भर्त्सयन्तो हयान् राजन् प्राद्रवन्ति दिशो दश  
०६,१००।००७अ पादाताश् चापि शस्त्राणि समुत्सृज्य महारणे  
०६,१००।००७च् निरपेक्षा व्यधावन्त तेन तेन स्म भारत  
०६,१००।००८अ वार्यमाणाः स्म बहुशस् त्रैगर्तेन सुशर्मणा  
०६,१००।००८च् तथान्यैः पार्थिवश्रेष्ठैर् न व्यतिष्ठन्त संयुगे  
०६,१००।००८द्*०४००_०१ पुत्रांश् च पतितान् भूमौ मातुलांश् च पितॄंस् तथा  
०६,१००।००८द्*०४००_०२ सोदरांश् चावमर्दन्तः प्रद्रुतास् तत्र तत्र वै  
०६,१००।००९अ तद् बलं प्रद्रुतं दृष्ट्वा पुत्रो दुर्योधनस् तव  
०६,१००।००९च् पुरस्कृत्य रणे भीष्मं सर्वसैन्यपुरस्कृतम्  
०६,१००।०१०अ सर्वोद्योगेन महता धनञ्जयम् उपाद्रवत्  
०६,१००।०१०च् त्रिगर्ताधिपतेर् अर्थे जीवितस्य विशां पते  
०६,१००।०११अ स एकः समरे तस्थौ किरन् बहुविधाञ् शरान्  
०६,१००।०११च् भ्रातृभिः सहितः सर्वैः शेषा विप्रद्रुता नराः  
०६,१००।०१२अ तथैव पण्डवा राजन् सर्वोद्योगेन दंशिताः  
०६,१००।०१२च् प्रययुः फल्गुनार्थाय यत्र भीष्मो व्यवस्थितः  
०६,१००।०१३अ जानन्तो ऽपि रणे शौर्यं घोरं गाण्डीवधन्वनः  
०६,१००।०१३च् हाहाकारकृतोत्साहा भीष्मं जग्मुः समन्ततः  
०६,१००।०१४अ ततस् तालध्वजः शूरः पाण्डवानाम् अनीकिनीम्  
०६,१००।०१४च् छादयाम् आस समरे शरैः सन्नतपर्वभिः  
०६,१००।०१५अ एकीभूतास् ततः सर्वे कुरवः पाण्डवैः सह  
०६,१००।०१५च् अयुध्यन्त महाराज मध्यं प्राप्ते दिवाकरे  
०६,१००।०१६अ सात्यकिः कृतवर्माणं विद्ध्वा पञ्चभिर् आयसैः  
०६,१००।०१६च् अतिष्ठद् आहवे शूरः किरन् बाणान् सहस्रशः  
०६,१००।०१७अ तथैव द्रुपदो राजा द्रोणं विद्ध्वा शितैः शरैः  
०६,१००।०१७च् पुनर् विव्याध सप्तत्या सारथिं चास्य सप्तभिः  
०६,१००।०१८अ भीमसेनस् तु राजानं बाह्लिकं प्रपितामहम्  
०६,१००।०१८च् विद्ध्वानदन् महानादं शार्दूल इव कानने  
०६,१००।०१९अ आर्जुनिश् चित्रसेनेन विद्धो बहुभिर् आशुगैः  
०६,१००।०१९च् चित्रसेनं त्रिभिर् बाणैर् विव्याध हृदये भृशम्  
०६,१००।०२०अ समागतौ तौ तु रणे महामात्रौ व्यरोचताम्  
०६,१००।०२०च् यथा दिवि महाघोरौ राजन् बुधशनैश्चरौ  
०६,१००।०२१अ तस्याश्वांश् चतुरो हत्वा सूतं च नवभिः शरैः  
०६,१००।०२१च् ननाद बलवन् नादं सौभद्रः परवीरहा  
०६,१००।०२२अ हताश्वात् तु रथात् तूर्णम् अवप्लुत्य महारथः  
०६,१००।०२२च् आरुरोह रथं तूर्णं दुर्मुखस्य विशां पते  
०६,१००।०२३अ द्रोणश् च द्रुपदं विद्ध्वा शरैः सन्नतपर्वभिः  
०६,१००।०२३च् सारथिं चास्य विव्याध त्वरमाणः पराक्रमी  
०६,१००।०२४अ पीड्यमानस् ततो राजा द्रुपदो वाहिनीमुखे  
०६,१००।०२४च् अपायाज् जवनैर् अश्वैः पूर्ववैरम् अनुस्मरन्  
०६,१००।०२५अ भीमसेनस् तु राजानं मुहूर्ताद् इव बाह्लिकम्  
०६,१००।०२५च् व्यश्वसूतरथं चक्रे सर्वसैन्यस्य पश्यतः  
०६,१००।०२६अ ससम्भ्रमो महाराज संशयं परमं गतः  
०६,१००।०२६च् अवप्लुत्य ततो वाहाद् बाह्लिकः पुरुषोत्तमः  
०६,१००।०२६ए आरुरोह रथं तूर्णं लक्ष्मणस्य महारथः  
०६,१००।०२७अ सात्यकिः कृतवर्माणं वारयित्वा महारथः  
०६,१००।०२७च् शरैर् बहुविधै राजन्न् आससाद पितामहम्  
०६,१००।०२८अ स विद्ध्वा भारतं षष्ट्या निशितैर् लोमवाहिभिः  
०६,१००।०२८च् ननर्तेव रथोपस्थे विधुन्वानो महद् धनुः  
०६,१००।०२९अ तस्यायसीं महाशक्तिं चिक्षेपाथ पितामहः  
०६,१००।०२९च् हेमचित्रां महावेगां नागकन्योपमां शुभाम्  
०६,१००।०३०अ ताम् आपतन्तीं सहसा मृत्युकल्पां सुतेजनाम्  
०६,१००।०३०च् ध्वंसयाम् आस वार्ष्णेयो लाघवेन महायशाः  
०६,१००।०३१अ अनासाद्य तु वार्ष्णेयं शक्तिः परमदारुणा  
०६,१००।०३१च् न्यपतद् धरणीपृष्ठे महोल्केव गतप्रभा  
०६,१००।०३२अ वार्ष्णेयस् तु ततो राजन् स्वां शक्तिं घोरदर्शनाम्  
०६,१००।०३२च् वेगवद् गृह्य चिक्षेप पितामहरथं प्रति  
०६,१००।०३३अ वार्ष्णेयभुजवेगेन प्रणुन्ना सा महाहवे  
०६,१००।०३३च् अभिदुद्राव वेगेन कालरात्रिर् यथा नरम्  
०६,१००।०३४अ ताम् आपतन्तीं सहसा द्विधा चिच्छेद भारत  
०६,१००।०३४च् क्षुरप्राभ्यां सुतीक्ष्णाभ्यां सान्वकीर्यत भूतले  
०६,१००।०३५अ छित्त्वा तु शक्तिं गाङ्गेयः सात्यकिं नवभिः शरैः  
०६,१००।०३५च् आजघानोरसि क्रुद्धः प्रहसञ् शत्रुकर्शनः  
०६,१००।०३६अ ततः सरथनागाश्वाः पाण्डवाः पाण्डुपूर्वज  
०६,१००।०३६च् परिवव्रू रणे भीष्मं माधवत्राणकारणात्  
०६,१००।०३७अ ततः प्रववृते युद्धं तुमुलं लोमहर्षणम्  
०६,१००।०३७च् पाण्डवानां कुरूणां च समरे विजयैषिणाम्  
०६,१०१।००१ सञ्जय उवाच  
०६,१०१।००१अ दृष्ट्वा भीष्मं रणे क्रुद्धं पाण्डवैर् अभिसंवृतम्  
०६,१०१।००१च् यथा मेघैर् महाराज तपान्ते दिवि भास्करम्  
०६,१०१।००२अ दुर्योधनो महाराज दुःशासनम् अभाषत  
०६,१०१।००२च् एष शूरो महेष्वासो भीष्मः शत्रुनिषूदनः  
०६,१०१।००३अ छादितः पाण्डवैः शूरैः समन्ताद् भरतर्षभ  
०६,१०१।००३च् तस्य कार्यं त्वया वीर रक्षणं सुमहात्मनः  
०६,१०१।००४अ रक्ष्यमाणो हि समरे भीष्मो ऽस्माकं पितामहः  
०६,१०१।००४च् निहन्यात् समरे यत्तान् पाञ्चालान् पाण्डवैः सह  
०६,१०१।००५अ तत्र कार्यम् अहं मन्ये भीष्मस्यैवाभिरक्षणम्  
०६,१०१।००५च् गोप्ता ह्य् एष महेष्वासो भीष्मो ऽस्माकं पितामहः  
०६,१०१।००६अ स भवान् सर्वसैन्येन परिवार्य पितामहम्  
०६,१०१।००६च् समरे दुष्करं कर्म कुर्वाणं परिरक्षतु  
०६,१०१।००७अ एवम् उक्तस् तु समरे पुत्रो दुःशासनस् तव  
०६,१०१।००७च् परिवार्य स्थितो भीष्मं सैन्येन महता वृतः  
०६,१०१।००८अ ततः शतसहस्रेण हयानां सुबलात्मजः  
०६,१०१।००८च् विमलप्रासहस्तानाम् ऋष्टितोमरधारिणाम्  
०६,१०१।००९अ दर्पितानां सुवेगानां बलस्थानां पताकिनाम्  
०६,१०१।००९च् शिक्षितैर् युद्धकुशलैर् उपेतानां नरोत्तमैः  
०६,१०१।००९द्*०४०१_०१ नानाशस्त्रसमाकीर्णो युद्धायैवाभिदंशितः  
०६,१०१।०१०अ नकुलं सहदेवं च धर्मराजं च पाण्डवम्  
०६,१०१।०१०च् न्यवारयन् नरश्रेष्ठं परिवार्य समन्ततः  
०६,१०१।०११अ ततो दुर्योधनो राजा शूराणां हयसादिनाम्  
०६,१०१।०११च् अयुतं प्रेषयाम् आस पाण्डवानां निवारणे  
०६,१०१।०१२अ तैः प्रविष्टैर् महावेगैर् गरुत्मद्भिर् इवाहवे  
०६,१०१।०१२च् खुराहता धरा राजंश् चकम्पे च ननाद च  
०६,१०१।०१३अ खुरशब्दश् च सुमहान् वाजिनां शुश्रुवे तदा  
०६,१०१।०१३च् महावंशवनस्येव दह्यमानस्य पर्वते  
०६,१०१।०१४अ उत्पतद्भिश् च तैस् तत्र समुद्धूतं महद् रजः  
०६,१०१।०१४च् दिवाकरपथं प्राप्य छादयाम् आस भास्करम्  
०६,१०१।०१५अ वेगवद्भिर् हयैस् तैस् तु क्षोभितं पाण्डवं बलम्  
०६,१०१।०१५च् निपतद्भिर् महावेगैर् हंसैर् इव महत् सरः  
०६,१०१।०१५ए हेषतां चैव शब्देन न प्राज्ञायत किं चन  
०६,१०१।०१५फ़्*०४०२_०१ अन्तर्दधे महाञ् शब्दस् तेन शब्देन मोहितः  
०६,१०१।०१६अ ततो युधिष्ठिरो राजा माद्रीपुत्रौ च पाण्डवौ  
०६,१०१।०१६च् प्रत्यघ्नंस् तरसा वेगं समरे हयसादिनाम्  
०६,१०१।०१७अ उद्वृत्तस्य महाराज प्रावृट्कालेन पूर्यतः  
०६,१०१।०१७च् पौर्णमास्याम् अम्बुवेगं यथा वेला महोदधेः  
०६,१०१।०१८अ ततस् ते रथिनो राजञ् शरैः सन्नतपर्वभिः  
०६,१०१।०१८च् न्यकृन्तन्न् उत्तमाङ्गानि कायेभ्यो हयसादिनाम्  
०६,१०१।०१९अ ते निपेतुर् महाराज निहता दृढधन्विभिः  
०६,१०१।०१९च् नागैर् इव महानागा यथा स्युर् गिरिगह्वरे  
०६,१०१।०२०अ ते ऽपि प्रासैः सुनिशितैः शरैः सन्नतपर्वभिः  
०६,१०१।०२०च् न्यकृन्तन्न् उत्तमाङ्गानि विचरन्तो दिशो दश  
०६,१०१।०२१अ अत्यासन्ना हयारोहा ऋष्टिभिर् भरतर्षभ  
०६,१०१।०२१च् अच्छिनन्न् उत्तमाङ्गानि फलानीव महाद्रुमात्  
०६,१०१।०२२अ ससादिनो हया राजंस् तत्र तत्र निषूदिताः  
०६,१०१।०२२च् पतिताः पात्यमानाश् च शतशो ऽथ सहस्रशः  
०६,१०१।०२३अ वध्यमाना हयास् ते तु प्राद्रवन्त भयार्दिताः  
०६,१०१।०२३च् यथा सिंहान् समासाद्य मृगाः प्राणपरायणाः  
०६,१०१।०२३द्*०४०३_०१ एवं तु सौबलं सैन्यं प्रभग्नं सर्वतोदिशम्  
०६,१०१।०२४अ पाण्डवास् तु महाराज जित्वा शत्रून् महाहवे  
०६,१०१।०२४च् दध्मुः शङ्खांश् च भेरीश् च ताडयाम् आसुर् आहवे  
०६,१०१।०२५अ ततो दुर्योधनो दृष्ट्वा दीनं सैन्यम् अवस्थितम्  
०६,१०१।०२५च् अब्रवीद् भरतश्रेष्ठ मद्रराजम् इदं वचः  
०६,१०१।०२५द्*०४०४_०१ उवाच मद्राधिपतिं राजा दुर्योधनस् तदा  
०६,१०१।०२६अ एष पाण्डुसुतो ज्येष्ठो जित्वा मातुल मामकान्  
०६,१०१।०२६च् पश्यतां नो महाबाहो सेनां द्रावयते बली  
०६,१०१।०२७अ तं वारय महाबाहो वेलेव मकरालयम्  
०६,१०१।०२७च् त्वं हि संश्रूयसे ऽत्यर्थम् असह्यबलविक्रमः  
०६,१०१।०२८अ पुत्रस्य तव तद् वाक्यं श्रुत्वा शल्यः प्रतापवान्  
०६,१०१।०२८च् प्रययौ रथवंशेन यत्र राजा युधिष्ठिरः  
०६,१०१।०२९अ तद् आपतद् वै सहसा शल्यस्य सुमहद् बलम्  
०६,१०१।०२९च् महौघवेगं समरे वारयाम् आस पाण्डवः  
०६,१०१।०३०अ मद्रराजं च समरे धर्मराजो महारथः  
०६,१०१।०३०च् दशभिः सायकैस् तूर्णम् आजघान स्तनान्तरे  
०६,१०१।०३०ए नकुलः सहदेवश् च त्रिभिस् त्रिभिर् अजिह्मगैः  
०६,१०१।०३१अ मद्रराजो ऽपि तान् सर्वान् आजघान त्रिभिस् त्रिभिः  
०६,१०१।०३१च् युधिष्ठिरं पुनः षष्ट्या विव्याध निशितैः शरैः  
०६,१०१।०३१ए माद्रीपुत्रौ च संरब्धौ द्वाभ्यां द्वाभ्याम् अताडयत्  
०६,१०१।०३२अ ततो भीमो महाबाहुर् दृष्ट्वा राजानम् आहवे  
०६,१०१।०३२च् मद्रराजवशं प्राप्तं मृत्योर् आस्यगतं यथा  
०६,१०१।०३२ए अभ्यद्रवत सङ्ग्रामे युधिष्ठिरम् अमित्रजित्  
०६,१०१।०३२फ़्*०४०५_०१ आपतन्न् एव भीमस् तु मद्रराजम् अताडयत्  
०६,१०१।०३२फ़्*०४०५_०२ सर्वपारशवैस् तीक्ष्णैर् नाराचैर् मर्मभेदिभिः  
०६,१०१।०३२फ़्*०४०५_०३ ततो भीष्मश् च द्रोणश् च सैन्येन महता वृतौ  
०६,१०१।०३२फ़्*०४०५_०४ राजानम् अभ्यपद्येताम् अञ्जसा शरवर्षिणौ  
०६,१०१।०३२फ़्*०४०६_०१ धृष्टद्युम्नस् त्रिभिर् विद्ध्वा राजानम् अभ्यपद्यत  
०६,१०१।०३३अ ततो युद्धं महाघोरं प्रावर्तत सुदारुणम्  
०६,१०१।०३३च् अपरां दिशम् आस्थाय द्योतमाने दिवाकरे  
०६,१०२।००१ सञ्जय उवाच  
०६,१०२।००१अ ततः पिता तव क्रुद्धो निशितैः सायकोत्तमैः  
०६,१०२।००१च् आजघान रणे पार्थान् सहसेनान् समन्ततः  
०६,१०२।००२अ भीमं द्वादशभिर् विद्ध्वा सात्यकिं नवभिः शरैः  
०६,१०२।००२च् नकुलं च त्रिभिर् बाणैः सहदेवं च सप्तभिः  
०६,१०२।००३अ युधिष्ठिरं द्वादशभिर् बाह्वोर् उरसि चार्पयत्  
०६,१०२।००३च् धृष्टद्युम्नं ततो विद्ध्वा विननाद महाबलः  
०६,१०२।००४अ तं द्वादशार्धैर् नकुलो माधवश् च त्रिभिः शरैः  
०६,१०२।००४ब्*०४०७_०१ सहदेवश् च सप्तत्या पार्थश् च नवभिः शरैः  
०६,१०२।००४च् धृष्टद्युम्नश् च सप्तत्या भीमसेनश् च पञ्चभिः  
०६,१०२।००४ए युधिष्ठिरो द्वादशभिः प्रत्यविध्यत् पितामहम्  
०६,१०२।००५अ द्रोणस् तु सात्यकिं विद्ध्वा भीमसेनम् अविध्यत  
०६,१०२।००५अ*०४०८_०१ **** **** निशितैर् नवभिः शरैः  
०६,१०२।००५अ*०४०८_०२ नकुलं च त्रिभिर् विद्ध्वा  
०६,१०२।००५च् एकैकं पञ्चभिर् बाणैर् यमदण्डोपमैः शितैः  
०६,१०२।००६अ तौ च तं प्रत्यविध्येतां त्रिभिस् त्रिभिर् अजिह्मगैः  
०६,१०२।००६च् तोत्त्रैर् इव महानागं द्रोणं ब्राह्मणपुङ्गवम्  
०६,१०२।००७अ सौवीराः कितवाः प्राच्याः प्रतीच्योदीच्यमालवाः  
०६,१०२।००७च् अभीषाहाः शूरसेनाः शिबयो ऽथ वसातयः  
०६,१०२।००७ए सङ्ग्रामे नाजहुर् भीष्मं वध्यमानाः शितैः शरैः  
०६,१०२।००८अ तथैवान्ये वध्यमानाः पाण्डवेयैर् महात्मभिः  
०६,१०२।००८च् पाण्डवान् अभ्यवर्तन्त विविधायुधपाणयः  
०६,१०२।००८ए तथैव पाण्डवा राजन् परिवव्रुः पितामहम्  
०६,१०२।००९अ स समन्तात् परिवृतो रथौघैर् अपराजितः  
०६,१०२।००९च् गहने ऽग्निर् इवोत्सृष्टः प्रजज्वाल दहन् परान्  
०६,१०२।०१०अ रथाग्न्यगारश् चापार्चिर् असिशक्तिगदेन्धनः  
०६,१०२।०१०च् शरस्फुलिङ्गो भीष्माग्निर् ददाह क्षत्रियर्षभान्  
०६,१०२।०१०द्*०४०९_०१ यथा हि सुमहान् अग्निः कक्षे चरति सानिलः  
०६,१०२।०१०द्*०४०९_०२ तथा भीष्मो महाराज दिव्यम् अस्त्रम् उदीरयन्  
०६,१०२।०११अ सुवर्णपुङ्खैर् इषुभिर् गार्ध्रपक्षैः सुतेजनैः  
०६,१०२।०११च् कर्णिनालीकनाराचैश् छादयाम् आस तद् बलम्  
०६,१०२।०१२अ अपातयद् ध्वजांश् चैव रथिनश् च शितैः शरैः  
०६,१०२।०१२च् मुण्डतालवनानीव चकार स रथव्रजान्  
०६,१०२।०१३अ निर्मनुष्यान् रथान् राजन् गजान् अश्वांश् च संयुगे  
०६,१०२।०१३च् अकरोत् स महाबाहुः सर्वशस्त्रभृतां वरः  
०६,१०२।०१४अ तस्य ज्यातलनिर्घोषं विस्फूर्जितम् इवाशनेः  
०६,१०२।०१४च् निशम्य सर्वभूतानि समकम्पन्त भारत  
०६,१०२।०१५अ अमोघा ह्य् अपतन् बाणाः पितुस् ते भरतर्षभ  
०६,१०२।०१५च् नासज्जन्त तनुत्रेषु भीष्मचापच्युताः शराः  
०६,१०२।०१६अ हतवीरान् रथान् राजन् संयुक्ताञ् जवनैर् हयैः  
०६,१०२।०१६च् अपश्याम महाराज ह्रियमाणान् रणाजिरे  
०६,१०२।०१६द्*०४१०_०१ मत्स्यपाञ्चालकैकेयान् पातयाम् आस संयुगे  
०६,१०२।०१७अ चेदिकाशिकरूषाणां सहस्राणि चतुर्दश  
०६,१०२।०१७च् महारथाः समाख्याताः कुलपुत्रास् तनुत्यजः  
०६,१०२।०१७ए अपरावर्तिनः सर्वे सुवर्णविकृतध्वजाः  
०६,१०२।०१८अ सङ्ग्रामे भीष्मम् आसाद्य व्यादितास्यम् इवान्तकम्  
०६,१०२।०१८च् निमग्नाः परलोकाय सवाजिरथकुञ्जराः  
०६,१०२।०१९अ भग्नाक्षोपस्करान् कांश् चिद् भग्नचक्रांश् च सर्वशः  
०६,१०२।०१९च् अपश्याम रथान् राजञ् शतशो ऽथ सहस्रशः  
०६,१०२।०२०अ सवरूथै रथैर् भग्नै रथिभिश् च निपातितैः  
०६,१०२।०२०च् शरैः सुकवचैश् छिन्नैः पट्टिशैश् च विशां पते  
०६,१०२।०२१अ गदाभिर् मुसलैश् चैव निस्त्रिंशैश् च शिलीमुखैः  
०६,१०२।०२१च् अनुकर्षैर् उपासङ्गैश् चक्रैर् भग्नैश् च मारिष  
०६,१०२।०२२अ बाहुभिः कार्मुकैः खड्गैः शिरोभिश् च सकुण्डलैः  
०६,१०२।०२२च् तलत्रैर् अङ्गुलित्रैश् च ध्वजैश् च विनिपातितैः  
०६,१०२।०२२ए चापैश् च बहुधा छिन्नैः समास्तीर्यत मेदिनी  
०६,१०२।०२३अ हतारोहा गजा राजन् हयाश् च हतसादिनः  
०६,१०२।०२३च् परिपेतुर् द्रुतं तत्र शतशो ऽथ सहस्रशः  
०६,१०२।०२४अ यतमानाश् च ते वीरा द्रवमाणान् महारथान्  
०६,१०२।०२४च् नाशक्नुवन् वारयितुं भीष्मबाणप्रपीडितान्  
०६,१०२।०२५अ महेन्द्रसमवीर्येण वध्यमाना महाचमूः  
०६,१०२।०२५च् अभज्यत महाराज न च द्वौ सह धावतः  
०६,१०२।०२६अ आविद्धरथनागाश्वं पतितध्वजकूबरम्  
०६,१०२।०२६च् अनीकं पाण्डुपुत्राणां हाहाभूतम् अचेतनम्  
०६,१०२।०२७अ जघानात्र पिता पुत्रं पुत्रश् च पितरं तथा  
०६,१०२।०२७च् प्रियं सखायं चाक्रन्दे सखा दैवबलात्कृतः  
०६,१०२।०२८अ विमुच्य कवचान् अन्ये पाण्डुपुत्रस्य सैनिकाः  
०६,१०२।०२८च् प्रकीर्य केशान् धावन्तः प्रत्यदृश्यन्त भारत  
०६,१०२।०२९अ तद् गोकुलम् इवोद्भ्रान्तम् उद्भ्रान्तरथकुञ्जरम्  
०६,१०२।०२९च् ददृशे पाण्डुपुत्रस्य सैन्यम् आर्तस्वरं तदा  
०६,१०२।०३०अ प्रभज्यमानं सैन्यं तु दृष्ट्वा यादवनन्दनः  
०६,१०२।०३०च् उवाच पार्थं बीभत्सुं निगृह्य रथम् उत्तमम्  
०६,१०२।०३१अ अयं स कालः सम्प्राप्तः पार्थ यः काङ्क्षितस् तव  
०६,१०२।०३१च् प्रहरास्मै नरव्याघ्र न चेन् मोहात् प्रमुह्यसे  
०६,१०२।०३२अ यत् पुरा कथितं वीर त्वया राज्ञां समागमे  
०६,१०२।०३२च् विराटनगरे पार्थ सञ्जयस्य समीपतः  
०६,१०२।०३३अ भीष्मद्रोणमुखान् सर्वान् धार्तराष्ट्रस्य सैनिकान्  
०६,१०२।०३३च् सानुबन्धान् हनिष्यामि ये मां योत्स्यन्ति संयुगे  
०६,१०२।०३४अ इति तत् कुरु कौन्तेय सत्यं वाक्यम् अरिन्दम  
०६,१०२।०३४च् क्षत्रधर्मम् अनुस्मृत्य युध्यस्व भरतर्षभ  
०६,१०२।०३५अ इत्य् उक्तो वासुदेवेन तिर्यग्दृष्टिर् अधोमुखः  
०६,१०२।०३५च् अकाम इव बीभत्सुर् इदं वचनम् अब्रवीत्  
०६,१०२।०३६अ अवध्यानां वधं कृत्वा राज्यं वा नरकोत्तरम्  
०६,१०२।०३६च् दुःखानि वनवासे वा किं नु मे सुकृतं भवेत्  
०६,१०२।०३७अ चोदयाश्वान् यतो भीष्मः करिष्ये वचनं तव  
०६,१०२।०३७च् पातयिष्यामि दुर्धर्षं वृद्धं कुरुपितामहम्  
०६,१०२।०३८अ ततो ऽश्वान् रजतप्रख्यांश् चोदयाम् आस माधवः  
०६,१०२।०३८च् यतो भीष्मस् ततो राजन् दुष्प्रेक्ष्यो रश्मिवान् इव  
०६,१०२।०३९अ ततस् तत् पुनर् आवृत्तं युधिष्ठिरबलं महत्  
०६,१०२।०३९च् दृष्ट्वा पार्थं महाबाहुं भीष्मायोद्यन्तम् आहवे  
०६,१०२।०४०अ ततो भीष्मः कुरुश्रेष्ठः सिंहवद् विनदन् मुहुः  
०६,१०२।०४०च् धनञ्जयरथं शीघ्रं शरवर्षैर् अवाकिरत्  
०६,१०२।०४१अ क्षणेन स रथस् तस्य सहयः सहसारथिः  
०६,१०२।०४१च् शरवर्षेण महता न प्राज्ञायत किं चन  
०६,१०२।०४२अ वासुदेवस् त्व् असम्भ्रान्तो धैर्यम् आस्थाय सात्वतः  
०६,१०२।०४२च् चोदयाम् आस तान् अश्वान् वितुन्नान् भीष्मसायकैः  
०६,१०२।०४३अ ततः पार्थो धनुर् गृह्य दिव्यं जलदनिस्वनम्  
०६,१०२।०४३च् पातयाम् आस भीष्मस्य धनुश् छित्त्वा शितैः शरैः  
०६,१०२।०४४अ स च्छिन्नधन्वा कौरव्यः पुनर् अन्यन् महद् धनुः  
०६,१०२।०४४च् निमेषान्तरमात्रेण सज्यं चक्रे पिता तव  
०६,१०२।०४५अ विचकर्ष ततो दोर्भ्यां धनुर् जलदनिस्वनम्  
०६,१०२।०४५च् अथास्य तद् अपि क्रुद्धश् चिच्छेद धनुर् अर्जुनः  
०६,१०२।०४६अ तस्य तत् पूजयाम् आस लाघवं शन्तनोः सुतः  
०६,१०२।०४६च् साधु पार्थ महाबाहो साधु कुन्तीसुतेति च  
०६,१०२।०४७अ समाभाष्यैनम् अपरं प्रगृह्य रुचिरं धनुः  
०६,१०२।०४७च् मुमोच समरे भीष्मः शरान् पार्थरथं प्रति  
०६,१०२।०४८अ अदर्शयद् वासुदेवो हययाने परं बलम्  
०६,१०२।०४८च् मोघान् कुर्वञ् शरांस् तस्य मण्डलानि विदर्शयन्  
०६,१०२।०४९अ शुशुभाते नरव्याघ्रौ भीष्मपार्थौ शरक्षतौ  
०६,१०२।०४९च् गोवृषाव् इव संरब्धौ विषाणोल्लिखिताङ्कितौ  
०६,१०२।०४९द्*०४११_०१ ततः प्रववृते रौद्रः सङ्ग्रामो लोमहर्षणः  
०६,१०२।०४९द्*०४११_०२ पाण्डवानां च मुख्यस्य कुरूणां प्रवरस्य च  
०६,१०२।०४९द्*०४११_०३ तालमात्रे विकर्षन्तौ ताव् उभौ रणकर्कशौ  
०६,१०२।०४९द्*०४११_०४ धनुषी दृढमुष्टी ताव् उभौ पौत्रपितामहौ  
०६,१०२।०४९द्*०४११_०५ श्यामस्य पलितेनासौ सङ्गमः प्रत्यशोभत  
०६,१०२।०४९द्*०४११_०६ गङ्गायमुनयोर् यद्वज् जलयोः प्रतिसञ्चरः  
०६,१०२।०४९द्*०४११_०७ पार्थनामाङ्किता बाणाः पेतुर् भीष्मस्य वक्षसि  
०६,१०२।०४९द्*०४११_०८ निर्गुणानां कृतघ्नानां मनांसीव हि साधुषु  
०६,१०२।०४९द्*०४११_०९ भीष्मस्यापि ततो बाणाः पेतुर् अर्जुनवक्षसि  
०६,१०२।०४९द्*०४११_१० महादेवपरिप्राप्तधनुर्विद्यां जिगीषवः  
०६,१०२।०५०अ वासुदेवस् तु सम्प्रेक्ष्य पार्थस्य मृदुयुद्धताम्  
०६,१०२।०५०च् भीष्मं च शरवर्षाणि सृजन्तम् अनिशं युधि  
०६,१०२।०५१अ प्रतपन्तम् इवादित्यं मध्यम् आसाद्य सेनयोः  
०६,१०२।०५१च् वरान् वरान् विनिघ्नन्तं पाण्डुपुत्रस्य सैनिकान्  
०६,१०२।०५२अ युगान्तम् इव कुर्वाणं भीष्मं यौधिष्ठिरे बले  
०६,१०२।०५२च् नामृष्यत महाबाहुर् माधवः परवीरहा  
०६,१०२।०५२द्*०४१२_०१ वासुदेवस् तु सङ्क्रुद्धो रोषाज् जज्वाल संयुगे  
०६,१०२।०५३अ उत्सृज्य रजतप्रख्यान् हयान् पार्थस्य मारिष  
०६,१०२।०५३च् क्रुद्धो नाम महायोगी प्रचस्कन्द महारथात्  
०६,१०२।०५३ए अभिदुद्राव भीष्मं स भुजप्रहरणो बली  
०६,१०२।०५४अ प्रतोदपाणिस् तेजस्वी सिंहवद् विनदन् मुहुः  
०६,१०२।०५४च् दारयन्न् इव पद्भ्यां स जगतीं जगतीश्वरः  
०६,१०२।०५५अ क्रोधताम्रेक्षणः कृष्णो जिघांसुर् अमितद्युतिः  
०६,१०२।०५५च् ग्रसन्न् इव च चेतांसि तावकानां महाहवे  
०६,१०२।०५६अ दृष्ट्वा माधवम् आक्रन्दे भीष्मायोद्यन्तम् आहवे  
०६,१०२।०५६च् हतो भीष्मो हतो भीष्म इति तत्र स्म सैनिकाः  
०६,१०२।०५६ए क्रोशन्तः प्राद्रवन् सर्वे वासुदेवभयान् नराः  
०६,१०२।०५७अ पीतकौशेयसंवीतो मणिश्यामो जनार्दनः  
०६,१०२।०५७च् शुशुभे विद्रवन् भीष्मं विद्युन्माली यथाम्बुदः  
०६,१०२।०५८अ स सिम्ह इव मातङ्गं यूथर्षभ इवर्षभम्  
०६,१०२।०५८च् अभिदुद्राव तेजस्वी विनदन् यादवर्षभः  
०६,१०२।०५८द्*०४१३_०१ प्रतोदपाणिर् भगवाञ् शुशुभे यादवर्षभः  
०६,१०२।०५८द्*०४१३_०२ यथांशुनार्दयच् चन्द्रम् अमावास्यां दिवाकरः  
०६,१०२।०५९अ तम् आपतन्तं सम्प्रेक्ष्य पुण्डरीकाक्षम् आहवे  
०६,१०२।०५९च् असम्भ्रमं रणे भीष्मो विचकर्ष महद् धनुः  
०६,१०२।०५९ए उवाच चैनं गोविन्दम् असम्भ्रान्तेन चेतसा  
०६,१०२।०६०अ एह्य् एहि पुण्डरीकाक्ष देवदेव नमो ऽस्तु ते  
०६,१०२।०६०च् माम् अद्य सात्वतश्रेष्ठ पातयस्व महाहवे  
०६,१०२।०६१अ त्वया हि देव सङ्ग्रामे हतस्यापि ममानघ  
०६,१०२।०६१च् श्रेय एव परं कृष्ण लोके ऽमुष्मिन्न् इहैव च  
०६,१०२।०६१ए सम्भावितो ऽस्मि गोविन्द त्रैलोक्येनाद्य संयुगे  
०६,१०२।०६१फ़्*०४१४_०१ प्रहरस्व यथेष्टं वै दासो ऽस्मि तव चानघ  
०६,१०२।०६१फ़्*०४१५_०१ निर्गुणेनापि तोत्त्रेण वासुदेव कृतं मम  
०६,१०२।०६१फ़्*०४१५_०२ यो योगिभिश् च दुष्प्राप्यः स घातार्थम् इहागतः  
०६,१०२।०६२अ अन्वग् एव ततः पार्थस् तम् अनुद्रुत्य केशवम्  
०६,१०२।०६२च् निजग्राह महाबाहुर् बाहुभ्यां परिगृह्य वै  
०६,१०२।०६३अ निगृह्यमाणः पार्थेन कृष्णो राजीवलोचनः  
०६,१०२।०६३च् जगाम चैनम् आदाय वेगेन पुरुषोत्तमः  
०६,१०२।०६४अ पार्थस् तु विष्टभ्य बलाच् चरणौ परवीरहा  
०६,१०२।०६४च् निजघ्राह हृषीकेशं कथं चिद् दशमे पदे  
०६,१०२।०६५अ तत एनम् उवाचार्तः क्रोधपर्याकुलेक्षणम्  
०६,१०२।०६५च् निःश्वसन्तं यथा नागम् अर्जुनः परवीरहा  
०६,१०२।०६६अ निवर्तस्व महाबाहो नानृतं कर्तुम् अर्हसि  
०६,१०२।०६६च् यत् त्वया कथितं पूर्वं न योत्स्यामीति केशव  
०६,१०२।०६७अ मिथ्यावादीति लोकस् त्वां कथयिष्यति माधव  
०६,१०२।०६७च् ममैष भारः सर्वो हि हनिष्यामि यतव्रतम्  
०६,१०२।०६८अ शपे माधव सख्येन सत्येन सुकृतेन च  
०६,१०२।०६८च् अन्तं यथा गमिष्यामि शत्रूणां शत्रुकर्शन  
०६,१०२।०६९अ अद्यैव पश्य दुर्धर्षं पात्यमानं महाव्रतम्  
०६,१०२।०६९च् तारापतिम् इवापूर्णम् अन्तकाले यदृच्छया  
०६,१०२।०७०अ माधवस् तु वचः श्रुत्वा फल्गुनस्य महात्मनः  
०६,१०२।०७०ब्*०४१६_०१ अभवत् परमप्रीतो ज्ञात्वा पार्थस्य विक्रमम्  
०६,१०२।०७०च् नकिञ्चिद् उक्त्वा सक्रोध आरुरोह रथं पुनः  
०६,१०२।०७१अ तौ रथस्थौ नरव्याघ्रौ भीष्मः शान्तनवः पुनः  
०६,१०२।०७१च् ववर्ष शरवर्षेण मेघो वृष्ट्या यथाचलौ  
०६,१०२।०७२अ प्राणांश् चादत्त योधानां पिता देवव्रतस् तव  
०६,१०२।०७२च् गभस्तिभिर् इवादित्यस् तेजांसि शिशिरात्यये  
०६,१०२।०७३अ यथा कुरूणां सैन्यानि बभञ्ज युधि पाण्डवः  
०६,१०२।०७३च् तथा पाण्डवसैन्यानि बभञ्ज युधि ते पिता  
०६,१०२।०७४अ हतविद्रुतसैन्यास् तु निरुत्साहा विचेतसः  
०६,१०२।०७४च् निरीक्षितुं न शेकुस् ते भीष्मम् अप्रतिमं रणे  
०६,१०२।०७४द्*०४१७_०१ कुर्वाणं समरे कर्माण्य् अतिमानुषविक्रमम्  
०६,१०२।०७४ए मध्यं गतम् इवादित्यं प्रतपन्तं स्वतेजसा  
०६,१०२।०७५अ ते वध्यमाना भीष्मेण कालेनेव युगक्षये  
०६,१०२।०७५च् वीक्षां चक्रुर् महाराज पाण्डवा भयपीडिताः  
०६,१०२।०७५द्*०४१८_०१ तथा पाण्डवसैन्यानि द्राव्यमाणानि भारत  
०६,१०२।०७५द्*०४१९_०१ वध्यमाना रणे चापि भीष्मेणामित्रकर्शिना  
०६,१०२।०७६अ त्रातारं नाध्यगच्छन्त गावः पङ्कगता इव  
०६,१०२।०७६च् पिपीलिका इव क्षुण्णा दुर्बला बलिना रणे  
०६,१०२।०७६द्*०४२०_०१ तथैव योधा राजेन्द्र भीष्मेणामित्रघातिना  
०६,१०२।०७६द्*०४२०_०२ समरे मृदिताः सर्वे पाण्डवाः सह सृञ्जयैः  
०६,१०२।०७७अ महारथं भारत दुष्प्रधर्षम्; शरौघिणं प्रतपन्तं नरेन्द्रान्  
०६,१०२।०७७च् भीष्मं न शेकुः प्रतिवीक्षितुं ते; शरार्चिषं सूर्यम् इवातपन्तम्  
०६,१०२।०७८अ विमृद्नतस् तस्य तु पाण्डुसेनाम्; अस्तं जगामाथ सहस्ररश्मिः  
०६,१०२।०७८ब्*०४२१_०१ ततो ऽपि भीष्मः सबलः ससैन्यान्  
०६,१०२।०७८ब्*०४२१_०२ न्यवारयत् पाण्डुसुताञ् शरौघैः  
०६,१०२।०७८ब्*०४२१_०३ जघान चैतान् सुभृशं महाबलो  
०६,१०२।०७८ब्*०४२१_०४ महाव्रतः पाण्डुसुतान् महात्मा  
०६,१०२।०७८ब्*०४२१_०५ रणे करूशाधिपचेदिपैर् बलैर्  
०६,१०२।०७८ब्*०४२१_०६ वृतान् सदा चक्रधरस्य पश्यतः  
०६,१०२।०७८च् ततो बलानां श्रमकर्शितानाम्; मनो ऽवहारं प्रति सम्बभूव  
०६,१०२।०७८द्*०४२२_०१ उदयगिरितटस्थः पद्मिनीं बोधयित्वा  
०६,१०२।०७८द्*०४२२_०२ मृदुतरकिरणाग्रैस् ताः स्वयं चोपभुज्य  
०६,१०२।०७८द्*०४२२_०३ मलिनमधुपसङ्गात् तासु सञ्जातकोपः  
०६,१०२।०७८द्*०४२२_०४ कृतरुचिरविरोचिर् भानुम् अस्तं प्रयातः  
०६,१०३।००१ सञ्जय उवाच  
०६,१०३।००१अ युध्यताम् एव तेषां तु भास्करे ऽस्तम् उपागते  
०६,१०३।००१च् सन्ध्या समभवद् घोरा नापश्याम ततो रणम्  
०६,१०३।००२अ ततो युधिष्ठिरो राजा सन्ध्यां सन्दृश्य भारत  
०६,१०३।००२च् वध्यमानं बलं चापि भीष्मेणामित्रघातिना  
०६,१०३।००३अ मुक्तशस्त्रं परावृत्तं पलायनपरायणम्  
०६,१०३।००३च् भीष्मं च युधि संरब्धम् अनुयान्तं महारथान्  
०६,१०३।००४अ सोमकांश् च जितान् दृष्ट्वा निरुत्साहान् महारथान्  
०६,१०३।००४ब्*०४२३_०१ निशामुखं च सम्प्रेक्ष्य घोररूपं भयानकम्  
०६,१०३।००४च् चिन्तयित्वा चिरं ध्यात्वा अवहारम् अरोचयत्  
०६,१०३।००५अ ततो ऽवहारं सैन्यानां चक्रे राजा युधिष्ठिरः  
०६,१०३।००५च् तथैव तव सैन्यानाम् अवहारो ह्य् अभूत् तदा  
०६,१०३।००६अ ततो ऽवहारं सैन्यानां कृत्वा तत्र महारथाः  
०६,१०३।००६च् न्यविशन्त कुरुश्रेष्ठ सङ्ग्रामे क्षतविक्षताः  
०६,१०३।००७अ भीष्मस्य समरे कर्म चिन्तयानास् तु पाण्डवाः  
०६,१०३।००७च् नालभन्त तदा शान्तिं भृशं भीष्मेण पीडिताः  
०६,१०३।००८अ भीष्मो ऽपि समरे जित्वा पाण्डवान् सह सृञ्जयैः  
०६,१०३।००८च् पूज्यमानस् तव सुतैर् वन्द्यमानश् च भारत  
०६,१०३।००९अ न्यविशत् कुरुभिः सार्धं हृष्टरूपैः समन्ततः  
०६,१०३।००९च् ततो रात्रिः समभवत् सर्वभूतप्रमोहिनी  
०६,१०३।०१०अ तस्मिन् रात्रिमुखे घोरे पाण्डवा वृष्णिभिः सह  
०६,१०३।०१०च् सृञ्जयाश् च दुराधर्षा मन्त्राय समुपाविशन्  
०६,१०३।०११अ आत्मनिःश्रेयसं सर्वे प्राप्तकालं महाबलाः  
०६,१०३।०११च् मन्त्रयाम् आसुर् अव्यग्रा मन्त्रनिश्चयकोविदाः  
०६,१०३।०१२अ ततो युधिष्ठिरो राजा मन्त्रयित्वा चिरं नृप  
०६,१०३।०१२च् वासुदेवं समुद्वीक्ष्य वाक्यम् एतद् उवाच ह  
०६,१०३।०१३अ पश्य कृष्ण महात्मानं भीष्मं भीमपराक्रमम्  
०६,१०३।०१३च् गजं नलवनानीव विमृद्नन्तं बलं मम  
०६,१०३।०१४अ न चैवैनं महात्मानम् उत्सहामो निरीक्षितुम्  
०६,१०३।०१४च् लेलिह्यमानं सैन्येषु प्रवृद्धम् इव पावकम्  
०६,१०३।०१५अ यथा घोरो महानागस् तक्षको वै विषोल्बणः  
०६,१०३।०१५च् तथा भीष्मो रणे कृष्ण तीक्ष्णशस्त्रः प्रतापवान्  
०६,१०३।०१६अ गृहीतचापः समरे विमुञ्चंश् च शिताञ् शरान्  
०६,१०३।०१६च् शक्यो जेतुं यमः क्रुद्धो वज्रपाणिश् च देवराट्  
०६,१०३।०१७अ वरुणः पाशभृद् वापि सगदो वा धनेश्वरः  
०६,१०३।०१७च् न तु भीष्मः सुसङ्क्रुद्धः शक्यो जेतुं महाहवे  
०६,१०३।०१८अ सो ऽहम् एवं गते कृष्ण निमग्नः शोकसागरे  
०६,१०३।०१८च् आत्मनो बुद्धिदौर्बल्याद् भीष्मम् आसाद्य संयुगे  
०६,१०३।०१९अ वनं यास्यामि दुर्धर्ष श्रेयो मे तत्र वै गतम्  
०६,१०३।०१९च् न युद्धं रोचये कृष्ण हन्ति भीष्मो हि नः सदा  
०६,१०३।०२०अ यथा प्रज्वलितं वह्निं पतङ्गः समभिद्रवन्  
०६,१०३।०२०च् एकतो मृत्युम् अभ्येति तथाहं भीष्मम् ईयिवान्  
०६,१०३।०२१अ क्षयं नीतो ऽस्मि वार्ष्णेय राज्यहेतोः पराक्रमी  
०६,१०३।०२१च् भ्रातरश् चैव मे शूराः सायकैर् भृशपीडिताः  
०६,१०३।०२२अ मत्कृते भ्रातृसौहार्दाद् राज्यात् प्रभ्रंशनं गताः  
०६,१०३।०२२च् परिक्लिष्टा तथा कृष्णा मत्कृते मधुसूदन  
०६,१०३।०२३अ जीवितं बहु मन्ये ऽहं जीवितं ह्य् अद्य दुर्लभम्  
०६,१०३।०२३च् जीवितस्याद्य शेषेण चरिष्ये धर्मम् उत्तमम्  
०६,१०३।०२४अ यदि ते ऽहम् अनुग्राह्यो भ्रातृभिः सह केशव  
०६,१०३।०२४च् स्वधर्मस्याविरोधेन तद् उदाहर केशव  
०६,१०३।०२५अ एतच् छ्रुत्वा वचस् तस्य कारुण्याद् बहुविस्तरम्  
०६,१०३।०२५च् प्रत्युवाच ततः कृष्णः सान्त्वयानो युधिष्ठिरम्  
०६,१०३।०२६अ धर्मपुत्र विषादं त्वं मा कृथाः सत्यसङ्गर  
०६,१०३।०२६च् यस्य ते भ्रातरः शूरा दुर्जयाः शत्रुसूदनाः  
०६,१०३।०२७अ अर्जुनो भीमसेनश् च वाय्वग्निसमतेजसौ  
०६,१०३।०२७च् माद्रीपुत्रौ च विक्रान्तौ त्रिदशानाम् इवेश्वरौ  
०६,१०३।०२८अ मां वा नियुङ्क्ष्व सौहार्दाद् योत्स्ये भीष्मेण पाण्डव  
०६,१०३।०२८च् त्वत्प्रयुक्तो ह्य् अहं राजन् किं न कुर्यां महाहवे  
०६,१०३।०२९अ हनिष्यामि रणे भीष्मम् आहूय पुरुषर्षभम्  
०६,१०३।०२९च् पश्यतां धार्तराष्ट्राणां यदि नेच्छति फल्गुनः  
०६,१०३।०३०अ यदि भीष्मे हते राजञ् जयं पश्यसि पाण्डव  
०६,१०३।०३०च् हन्तास्म्य् एकरथेनाद्य कुरुवृद्धं पितामहम्  
०६,१०३।०३१अ पश्य मे विक्रमं राजन् महेन्द्रस्येव संयुगे  
०६,१०३।०३१च् विमुञ्चन्तं महास्त्राणि पातयिष्यामि तं रथात्  
०६,१०३।०३२अ यः शत्रुः पाण्डुपुत्राणां मच्छत्रुः स न संशयः  
०६,१०३।०३२च् मदर्था भवदर्था ये ये मदीयास् तवैव ते  
०६,१०३।०३३अ तव भ्राता मम सखा सम्बन्धी शिष्य एव च  
०६,१०३।०३३च् मांसान्य् उत्कृत्य वै दद्याम् अर्जुनार्थे महीपते  
०६,१०३।०३४अ एष चापि नरव्याघ्रो मत्कृते जीवितं त्यजेत्  
०६,१०३।०३४च् एष नः समयस् तात तारयेम परस्परम्  
०६,१०३।०३४ए स मां नियुङ्क्ष्व राजेन्द्र यावद् द्वीपो भवाम्य् अहम्  
०६,१०३।०३५अ प्रतिज्ञातम् उपप्लव्ये यत् तत् पार्थेन पूर्वतः  
०६,१०३।०३५च् घातयिष्यामि गाङ्गेयम् इत्य् उलूकस्य सन्निधौ  
०६,१०३।०३६अ परिरक्ष्यं च मम तद् वचः पार्थस्य धीमतः  
०६,१०३।०३६च् अनुज्ञातं तु पार्थेन मया कार्यं न संशयः  
०६,१०३।०३७अ अथ वा फल्गुनस्यैष भारः परिमितो रणे  
०६,१०३।०३७च् निहनिष्यति सङ्ग्रामे भीष्मं परपुरञ्जयम्  
०६,१०३।०३८अ अशक्यम् अपि कुर्याद् धि रणे पार्थः समुद्यतः  
०६,१०३।०३८च् त्रिदशान् वा समुद्युक्तान् सहितान् दैत्यदानवैः  
०६,१०३।०३८ए निहन्याद् अर्जुनः सङ्ख्ये किम् उ भीष्मं नराधिप  
०६,१०३।०३९अ विपरीतो महावीर्यो गतसत्त्वो ऽल्पजीवितः  
०६,१०३।०३९च् भीष्मः शान्तनवो नूनं कर्तव्यं नावबुध्यते  
०६,१०३।०४० युधिष्ठिर उवाच  
०६,१०३।०४०अ एवम् एतन् महाबाहो यथा वदसि माधव  
०६,१०३।०४०च् सर्वे ह्य् एते न पर्याप्तास् तव वेगनिवारणे  
०६,१०३।०४१अ नियतं समवाप्स्यामि सर्वम् एव यथेप्सितम्  
०६,१०३।०४१च् यस्य मे पुरुषव्याघ्र भवान् नाथो महाबलः  
०६,१०३।०४२अ सेन्द्रान् अपि रणे देवाञ् जयेयं जयतां वर  
०६,१०३।०४२च् त्वया नाथेन गोविन्द किम् उ भीष्मं महाहवे  
०६,१०३।०४३अ न तु त्वाम् अनृतं कर्तुम् उत्सहे स्वार्थगौरवात्  
०६,१०३।०४३च् अयुध्यमानः साहाय्यं यथोक्तं कुरु माधव  
०६,१०३।०४४अ समयस् तु कृतः कश् चिद् भीष्मेण मम माधव  
०६,१०३।०४४च् मन्त्रयिष्ये तवार्थाय न तु योत्स्ये कथं चन  
०६,१०३।०४४ए दुर्योधनार्थे योत्स्यामि सत्यम् एतद् इति प्रभो  
०६,१०३।०४५अ स हि राज्यस्य मे दाता मन्त्रस्यैव च माधव  
०६,१०३।०४५च् तस्माद् देवव्रतं भूयो वधोपायार्थम् आत्मनः  
०६,१०३।०४५ए भवता सहिताः सर्वे पृच्छामो मधुसूदन  
०६,१०३।०४६अ तद् वयं सहिता गत्वा भीष्मम् आशु नरोत्तमम्  
०६,१०३।०४६च् रुचिते तव वार्ष्णेय मन्त्रं पृच्छाम कौरवम्  
०६,१०३।०४७अ स वक्ष्यति हितं वाक्यं तथ्यं चैव जनार्दन  
०६,१०३।०४७च् यथा स वक्ष्यते कृष्ण तथा कर्तास्मि संयुगे  
०६,१०३।०४८अ स नो जयस्य दाता च मन्त्रस्य च धृतव्रतः  
०६,१०३।०४८च् बालाः पित्रा विहीनाश् च तेन संवर्धिता वयम्  
०६,१०३।०४९अ तं चेत् पितामहं वृद्धं हन्तुम् इच्छामि माधव  
०६,१०३।०४९ब्*०४२४_०१ यस्याङ्गे क्रीडितं नित्यं बाल्ये च परिवर्धिताः  
०६,१०३।०४९ब्*०४२४_०२ अस्त्राणि विधिवच् चैव शिक्षितानि जनार्दन  
०६,१०३।०४९ब्*०४२४_०३ तं हन्तुम् उद्यताः कृष्ण राज्यहेतोर् वयं युधि  
०६,१०३।०४९च् पितुः पितरम् इष्टं वै धिग् अस्तु क्षत्रजीविकाम्  
०६,१०३।०४९द्*०४२५_०१ सत्यं बृहस्पतेर् वाक्यं देवानाम् अग्रतः किल  
०६,१०३।०४९द्*०४२५_०२ भाषितं गुरुणा पूर्वं तन् निबोध जनार्दन  
०६,१०३।०४९द्*०४२५_०३ पुत्रः पितरम् आसाद्य पिता पुत्रं च मानद  
०६,१०३।०४९द्*०४२५_०४ राज्यार्थे घातयेद् एवं क्षत्रधर्मः सनातनः  
०६,१०३।०५० सञ्जय उवाच  
०६,१०३।०५०अ ततो ऽब्रवीन् महाराज वार्ष्णेयः कुरुनन्दनम्  
०६,१०३।०५०च् रोचते मे महाबाहो सततं तव भाषितम्  
०६,१०३।०५१अ देवव्रतः कृती भीष्मः प्रेक्षितेनापि निर्दहेत्  
०६,१०३।०५१च् गम्यतां स वधोपायं प्रष्टुं सागरगासुतः  
०६,१०३।०५१ए वक्तुम् अर्हति सत्यं स त्वया पृष्टो विशेषतः  
०६,१०३।०५२अ ते वयं तत्र गच्छामः प्रष्टुं कुरुपितामहम्  
०६,१०३।०५२च् प्रणम्य शिरसा चैनं मन्त्रं पृच्छाम माधव  
०६,१०३।०५२ए स नो दास्यति यं मन्त्रं तेन योत्स्यामहे परान्  
०६,१०३।०५३अ एवं सम्मन्त्र्य वै वीराः पाण्डवाः पाण्डुपूर्वज  
०६,१०३।०५३च् जग्मुस् ते सहिताः सर्वे वासुदेवश् च वीर्यवान्  
०६,१०३।०५३ए विमुक्तशस्त्रकवचा भीष्मस्य सदनं प्रति  
०६,१०३।०५४अ प्रविश्य च तदा भीष्मं शिरोभिः प्रतिपेदिरे  
०६,१०३।०५४च् पूजयन्तो महाराज पाण्डवा भरतर्षभ  
०६,१०३।०५४ए प्रणम्य शिरसा चैनं भीष्मं शरणम् अन्वयुः  
०६,१०३।०५४फ़्*०४२६_०१ चरणोपगतान् गृह्य परिष्वज्य च पाण्डवान्  
०६,१०३।०५४फ़्*०४२६_०२ मूर्ध्नि चैतान् उपाघ्राय अङ्कम् आरोपयत् तदा  
०६,१०३।०५४फ़्*०४२६_०३ बाष्पपर्याकुलमुखः स्मृत्वा पाण्डुं पुनः पुनः  
०६,१०३।०५५अ तान् उवाच महाबाहुर् भीष्मः कुरुपितामहः  
०६,१०३।०५५च् स्वागतं तव वार्ष्णेय स्वागतं ते धनञ्जय  
०६,१०३।०५५ए स्वागतं धर्मपुत्राय भीमाय यमयोस् तथा  
०६,१०३।०५६अ किं कार्यं वः करोम्य् अद्य युष्मत्प्रीतिविवर्धनम्  
०६,१०३।०५६ब्*०४२७_०१ युद्धाद् अन्यत्र हे वत्साः प्रीयन्तां मा विशङ्कथ  
०६,१०३।०५६च् सर्वात्मना च कर्तास्मि यद्य् अपि स्यात् सुदुष्करम्  
०६,१०३।०५७अ तथा ब्रुवाणं गाङ्गेयं प्रीतियुक्तं पुनः पुनः  
०६,१०३।०५७च् उवाच वाक्यं दीनात्मा धर्मपुत्रो युधिष्ठिरः  
०६,१०३।०५७द्*०४२८_०१ यथा पृच्छसि माम् अद्य कथं तन् मे च वा विभो  
०६,१०३।०५८अ कथं जयेम धर्मज्ञ कथं राज्यं लभेमहि  
०६,१०३।०५८च् प्रजानां सङ्क्षयो न स्यात् कथं तन् मे वदाभिभो  
०६,१०३।०५९अ भवान् हि नो वधोपायं ब्रवीतु स्वयम् आत्मनः  
०६,१०३।०५९च् भवन्तं समरे राजन् विषहेम कथं वयम्  
०६,१०३।०६०अ न हि ते सूक्ष्मम् अप्य् अस्ति रन्ध्रं कुरुपितामह  
०६,१०३।०६०च् मण्डलेनैव धनुषा सदा दृश्यो ऽसि संयुगे  
०६,१०३।०६१अ नाददानं सन्दधानं विकर्षन्तं धनुर् न च  
०६,१०३।०६१च् पश्यामस् त्वा महाबाहो रथे सूर्यम् इव स्थितम्  
०६,१०३।०६२अ नराश्वरथनागानां हन्तारं परवीरहन्  
०६,१०३।०६२च् क इवोत्सहते हन्तुं त्वां पुमान् भरतर्षभ  
०६,१०३।०६३अ वर्षता शरवर्षाणि महान्ति पुरुषोत्तम  
०६,१०३।०६३च् क्षयं नीता हि पृतना भवता महती मम  
०६,१०३।०६४अ यथा युधि जयेयं त्वां यथा राज्यं भवेन् मम  
०६,१०३।०६४च् भवेत् सैन्यस्य वा शान्तिस् तन् मे ब्रूहि पितामह  
०६,१०३।०६५अ ततो ऽब्रवीच् छान्तनवः पाण्डवान् पाण्डुपूर्वज  
०६,१०३।०६५च् न कथं चन कौन्तेय मयि जीवति संयुगे  
०६,१०३।०६५ए युष्मासु दृश्यते वृद्धिः सत्यम् एतद् ब्रवीमि वः  
०६,१०३।०६६अ निर्जिते मयि युद्धे तु ध्रुवं जेष्यथ कौरवान्  
०६,१०३।०६६च् क्षिप्रं मयि प्रहरत यदीच्छथ रणे जयम्  
०६,१०३।०६६ए अनुजानामि वः पार्थाः प्रहरध्वं यथासुखम्  
०६,१०३।०६७अ एवं हि सुकृतं मन्ये भवतां विदितो ह्य् अहम्  
०६,१०३।०६७च् हते मयि हतं सर्वं तस्माद् एवं विधीयताम्  
०६,१०३।०६८ युधिष्ठिर उवाच  
०६,१०३।०६८अ ब्रूहि तस्माद् उपायं नो यथा युद्धे जयेमहि  
०६,१०३।०६८च् भवन्तं समरे क्रुद्धं दण्डपाणिम् इवान्तकम्  
०६,१०३।०६९अ शक्यो वज्रधरो जेतुं वरुणो ऽथ यमस् तथा  
०६,१०३।०६९च् न भवान् समरे शक्यः सेन्द्रैर् अपि सुरासुरैः  
०६,१०३।०७० भीष्म उवाच  
०६,१०३।०७०अ सत्यम् एतन् महाबाहो यथा वदसि पाण्डव  
०६,१०३।०७०च् नाहं शक्यो रणे जेतुं सेन्द्रैर् अपि सुरासुरैः  
०६,१०३।०७१अ आत्तशस्त्रो रणे यत्तो गृहीतवरकार्मुकः  
०६,१०३।०७१च् न्यस्तशस्त्रं तु मां राजन् हन्युर् युधि महारथाः  
०६,१०३।०७२अ निक्षिप्तशस्त्रे पतिते विमुक्तकवचध्वजे  
०६,१०३।०७२च् द्रवमाणे च भीते च तवास्मीति च वादिनि  
०६,१०३।०७२द्*०४२९_०१ स्त्रीजिते स्त्रीप्रधाने च स्त्रीप्रधायिनि धर्मज  
०६,१०३।०७३अ स्त्रियां स्त्रीनामधेये च विकले चैकपुत्रके  
०६,१०३।०७३च् अप्रसूते च दुष्प्रेक्ष्ये न युद्धं रोचते मम  
०६,१०३।०७४अ इमं च शृणु मे पार्थ सङ्कल्पं पूर्वचिन्तितम्  
०६,१०३।०७४च् अमङ्गल्यध्वजं दृष्ट्वा न युध्येयं कथं चन  
०६,१०३।०७५अ य एष द्रौपदो राजंस् तव सैन्ये महारथः  
०६,१०३।०७५ब्*०४३०_०१ अपुमांस् तस्य पुत्रस् तु पूर्वम् आसीद् विशां पते  
०६,१०३।०७५च् शिखण्डी समराकाङ्क्षी शूरश् च समितिञ्जयः  
०६,१०३।०७६अ यथाभवच् च स्त्री पूर्वं पश्चात् पुंस्त्वम् उपागतः  
०६,१०३।०७६च् जानन्ति च भवन्तो ऽपि सर्वम् एतद् यथातथम्  
०६,१०३।०७७अ अर्जुनः समरे शूरः पुरस्कृत्य शिखण्डिनम्  
०६,१०३।०७७च् माम् एव विशिखैस् तूर्णम् अभिद्रवतु दंशितः  
०६,१०३।०७८अ अमङ्गल्यध्वजे तस्मिन् स्त्रीपूर्वे च विशेषतः  
०६,१०३।०७८च् न प्रहर्तुम् अभीप्सामि गृहीतेषुं कथं चन  
०६,१०३।०७९अ तद् अन्तरं समासाद्य पाण्डवो मां धनञ्जयः  
०६,१०३।०७९च् शरैर् घातयतु क्षिप्रं समन्ताद् भरतर्षभ  
०६,१०३।०८०अ न तं पश्यामि लोकेषु यो मां हन्यात् समुद्यतम्  
०६,१०३।०८०च् ऋते कृष्णान् महाभागात् पाण्डवाद् वा धनञ्जयात्  
०६,१०३।०८१अ एष तस्मात् पुरोधाय कं चिद् अन्यं ममाग्रतः  
०६,१०३।०८१च् मां पातयतु बीभत्सुर् एवं ते विजयो भवेत्  
०६,१०३।०८२अ एतत् कुरुष्व कौन्तेय यथोक्तं वचनं मम  
०६,१०३।०८२च् ततो जेष्यसि सङ्ग्रामे धार्तराष्ट्रान् समागतान्  
०६,१०३।०८३ सञ्जय उवाच  
०६,१०३।०८३अ ते ऽनुज्ञातास् ततः पार्था जग्मुः स्वशिबिरं प्रति  
०६,१०३।०८३च् अभिवाद्य महात्मानं भीष्मं कुरुपितामहम्  
०६,१०३।०८४अ तथोक्तवति गाङ्गेये परलोकाय दीक्षिते  
०६,१०३।०८४च् अर्जुनो दुःखसन्तप्तः सव्रीडम् इदम् अब्रवीत्  
०६,१०३।०८५अ गुरुणा कुलवृद्धेन कृतप्रज्ञेन धीमता  
०६,१०३।०८५च् पितामहेन सङ्ग्रामे कथं योत्स्यामि माधव  
०६,१०३।०८६अ क्रीडता हि मया बाल्ये वासुदेव महामनाः  
०६,१०३।०८६च् पांसुरूषितगात्रेण महात्मा परुषीकृतः  
०६,१०३।०८७अ यस्याहम् अधिरुह्याङ्कं बालः किल गदाग्रज  
०६,१०३।०८७च् तातेत्य् अवोचं पितरं पितुः पाण्डोर् महात्मनः  
०६,१०३।०८८अ नाहं तातस् तव पितुस् तातो ऽस्मि तव भारत  
०६,१०३।०८८च् इति माम् अब्रवीद् बाल्ये यः स वध्यः कथं मया  
०६,१०३।०८९अ कामं वध्यतु मे सैन्यं नाहं योत्स्ये महात्मना  
०६,१०३।०८९च् जयो वास्तु वधो वा मे कथं वा कृष्ण मन्यसे  
०६,१०३।०८९द्*०४३१_०१ कथम् अस्मद्विधः कृष्ण जानन् धर्मं सनातनम्  
०६,१०३।०८९द्*०४३१_०२ न्यस्तशस्त्रे च वृद्धे च प्रहरेद् धि पितामहे  
०६,१०३।०९० श्रीकृष्ण उवाच  
०६,१०३।०९०अ प्रतिज्ञाय वधं जिष्णो पुरा भीष्मस्य संयुगे  
०६,१०३।०९०च् क्षत्रधर्मे स्थितः पार्थ कथं नैनं हनिष्यसि  
०६,१०३।०९१अ पातयैनं रथात् पार्थ वज्राहतम् इव द्रुमम्  
०६,१०३।०९१च् नाहत्वा युधि गाङ्गेयं विजयस् ते भविष्यति  
०६,१०३।०९२अ दिष्टम् एतत् पुरा देवैर् भविष्यत्य् अवशस्य ते  
०६,१०३।०९२च् हन्ता भीष्मस्य पूर्वेन्द्र इति तन् न तद् अन्यथा  
०६,१०३।०९३अ न हि भीष्मं दुराधर्षं व्यात्ताननम् इवान्तकम्  
०६,१०३।०९३च् त्वद् अन्यः शक्नुयाद् धन्तुम् अपि वज्रधरः स्वयम्  
०६,१०३।०९४अ जहि भीष्मं महाबाहो शृणु चेदं वचो मम  
०६,१०३।०९४च् यथोवाच पुरा शक्रं महाबुद्धिर् बृहस्पतिः  
०६,१०३।०९५अ ज्यायांसम् अपि चेच् छक्र गुणैर् अपि समन्वितम्  
०६,१०३।०९५च् आततायिनम् आमन्त्र्य हन्याद् घातकम् आगतम्  
०६,१०३।०९६अ शाश्वतो ऽयं स्थितो धर्मः क्षत्रियाणां धनञ्जय  
०६,१०३।०९६च् योद्धव्यं रक्षितव्यं च यष्टव्यं चानसूयुभिः  
०६,१०३।०९७ अर्जुन उवाच  
०६,१०३।०९७अ शिखण्डी निधनं कृष्ण भीष्मस्य भविता ध्रुवम्  
०६,१०३।०९७च् दृष्ट्वैव हि सदा भीष्मः पाञ्चाल्यं विनिवर्तते  
०६,१०३।०९८अ ते वयं प्रमुखे तस्य स्थापयित्वा शिखण्डिनम्  
०६,१०३।०९८च् गाङ्गेयं पातयिष्याम उपायेनेति मे मतिः  
०६,१०३।०९९अ अहम् अन्यान् महेष्वासान् वारयिष्यामि सायकैः  
०६,१०३।०९९च् शिखण्ड्य् अपि युधां श्रेष्ठो भीष्मम् एवाभियास्यतु  
०६,१०३।१००अ श्रुतं ते कुरुमुख्यस्य नाहं हन्यां शिखण्डिनम्  
०६,१०३।१००च् कन्या ह्य् एषा पुरा जाता पुरुषः समपद्यत  
०६,१०३।१००द्*०४३२_०० सञ्जय उवाच  
०६,१०३।१००द्*०४३२_०१ अर्जुनस्य वचः श्रुत्वा भीष्मस्य वधसंयुतम्  
०६,१०३।१००द्*०४३२_०२ जहृषुर् हृष्टरोमाणः सकृष्णाः पाण्डवास् तदा  
०६,१०३।१०१ सञ्जय उवाच  
०६,१०३।१०१अ इत्य् एवं निश्चयं कृत्वा पाण्डवाः सहमाधवाः  
०६,१०३।१०१ब्*०४३३_०१ अनुमान्य महात्मानं प्रययुर् हृष्टमानसाः  
०६,१०३।१०१च् शयनानि यथास्वानि भेजिरे पुरुषर्षभाः  
०६,१०३।१०१द्*०४३४_०१ स्वान् स्वान् गृहान् अभिगतास् तां रात्रिम् अवसन् सुखम्  
०६,१०४।००१ धृतराष्ट्र उवाच  
०६,१०४।००१अ कथं शिखण्डी गाङ्गेयम् अभ्यवर्तत संयुगे  
०६,१०४।००१च् पाण्डवाश् च तथा भीष्मं तन् ममाचक्ष्व सञ्जय  
०६,१०४।००२ सञ्जय उवाच  
०६,१०४।००२अ ततः प्रभाते विमले सूर्यस्योदयनं प्रति  
०६,१०४।००२च् वाद्यमानासु भेरीषु मृदङ्गेष्व् आनकेषु च  
०६,१०४।००३अ ध्मायत्सु दधिवर्णेषु जलजेषु समन्ततः  
०६,१०४।००३च् शिखण्डिनं पुरस्कृत्य निर्याताः पाण्डवा युधि  
०६,१०४।००४अ कृत्वा व्यूहं महाराज सर्वशत्रुनिबर्हणम्  
०६,१०४।००४च् शिखण्डी सर्वसैन्यानाम् अग्र आसीद् विशां पते  
०६,१०४।००५अ चक्ररक्षौ ततस् तस्य भीमसेनधनञ्जयौ  
०६,१०४।००५च् पृष्ठतो द्रौपदेयाश् च सौभद्रश् चैव वीर्यवान्  
०६,१०४।००६अ सात्यकिश् चेकितानश् च तेषां गोप्ता महारथः  
०६,१०४।००६च् धृष्टद्युम्नस् ततः पश्चात् पाञ्चालैर् अभिरक्षितः  
०६,१०४।००७अ ततो युधिष्ठिरो राजा यमाभ्यां सहितः प्रभुः  
०६,१०४।००७च् प्रययौ सिंहनादेन नादयन् भरतर्षभ  
०६,१०४।००८अ विराटस् तु ततः पश्चात् स्वेन सैन्येन संवृतः  
०६,१०४।००८च् द्रुपदश् च महाराज ततः पश्चाद् उपाद्रवत्  
०६,१०४।००९अ केकया भ्रातरः पञ्च धृष्टकेतुश् च वीर्यवान्  
०६,१०४।००९च् जघनं पालयाम् आस पाण्डुसैन्यस्य भारत  
०६,१०४।०१०अ एवं व्यूह्य महत् सैन्यं पाण्डवास् तव वाहिनीम्  
०६,१०४।०१०च् अभ्यद्रवन्त सङ्ग्रामे त्यक्त्वा जीवितम् आत्मनः  
०६,१०४।०११अ तथैव कुरवो राजन् भीष्मं कृत्वा महाबलम्  
०६,१०४।०११च् अग्रतः सर्वसैन्यानां प्रययुः पाण्डवान् प्रति  
०६,१०४।०१२अ पुत्रैस् तव दुराधर्षै रक्षितः सुमहाबलैः  
०६,१०४।०१२च् ततो द्रोणो महेष्वासः पुत्रश् चास्य महारथः  
०६,१०४।०१३अ भगदत्तस् ततः पश्चाद् गजानीकेन संवृतः  
०६,१०४।०१३च् कृपश् च कृतवर्मा च भगदत्तम् अनुव्रतौ  
०६,१०४।०१४अ काम्बोजराजो बलवांस् ततः पश्चात् सुदक्षिणः  
०६,१०४।०१४च् मागधश् च जयत्सेनः सौबलश् च बृहद्बलः  
०६,१०४।०१५अ तथेतरे महेष्वासाः सुशर्मप्रमुखा नृपाः  
०६,१०४।०१५च् जघनं पालयाम् आसुस् तव सैन्यस्य भारत  
०६,१०४।०१६अ दिवसे दिवसे प्राप्ते भीष्मः शान्तनवो युधि  
०६,१०४।०१६च् आसुरान् अकरोद् व्यूहान् पैशाचान् अथ राक्षसान्  
०६,१०४।०१७अ ततः प्रववृते युद्धं तव तेषां च भारत  
०६,१०४।०१७च् अन्योन्यं निघ्नतां राजन् यमराष्ट्रविवर्धनम्  
०६,१०४।०१८अ अर्जुनप्रमुखाः पार्थाः पुरस्कृत्य शिखण्डिनम्  
०६,१०४।०१८च् भीष्मं युद्धे ऽभ्यवर्तन्त किरन्तो विविधाञ् शरान्  
०६,१०४।०१९अ तत्र भारत भीमेन पीडितास् तावकाः शरैः  
०६,१०४।०१९च् रुधिरौघपरिक्लिन्नाः परलोकं ययुस् तदा  
०६,१०४।०२०अ नकुलः सहदेवश् च सात्यकिश् च महारथः  
०६,१०४।०२०च् तव सैन्यं समासाद्य पीडयाम् आसुर् ओजसा  
०६,१०४।०२१अ ते वध्यमानाः समरे तावका भरतर्षभ  
०६,१०४।०२१च् नाशक्नुवन् वारयितुं पाण्डवानां महद् बलम्  
०६,१०४।०२२अ ततस् तु तावकं सैन्यं वध्यमानं समन्ततः  
०६,१०४।०२२च् सम्प्राद्रवद् दिशो राजन् काल्यमानं महारथैः  
०६,१०४।०२३अ त्रातारं नाध्यगच्छन्त तावका भरतर्षभ  
०६,१०४।०२३च् वध्यमानाः शितैर् बाणैः पाण्डवैः सहसृञ्जयैः  
०६,१०४।०२४ धृतराष्ट्र उवाच  
०६,१०४।०२४अ पीड्यमानं बलं पार्थैर् दृष्ट्वा भीष्मः पराक्रमी  
०६,१०४।०२४च् यद् अकार्षीद् रणे क्रुद्धस् तन् ममाचक्ष्व सञ्जय  
०६,१०४।०२५अ कथं वा पाण्डवान् युद्धे प्रत्युद्यातः परन्तपः  
०६,१०४।०२५च् विनिघ्नन् सोमकान् वीरांस् तन् ममाचक्ष्व सञ्जय  
०६,१०४।०२६ सञ्जय उवाच  
०६,१०४।०२६अ आचक्षे ते महाराज यद् अकार्षीत् पितामहः  
०६,१०४।०२६च् पीडिते तव पुत्रस्य सैन्ये पाण्डवसृञ्जयैः  
०६,१०४।०२७अ प्रहृष्टमनसः शूराः पाण्डवाः पाण्डुपूर्वज  
०६,१०४।०२७च् अभ्यवर्तन्त निघ्नन्तस् तव पुत्रस्य वाहिनीम्  
०६,१०४।०२८अ तं विनाशं मनुष्येन्द्र नरवारणवाजिनाम्  
०६,१०४।०२८च् नामृष्यत तदा भीष्मः सैन्यघातं रणे परैः  
०६,१०४।०२९अ स पाण्डवान् महेष्वासः पाञ्चालांश् च ससृञ्जयान्  
०६,१०४।०२९च् अभ्यद्रवत दुर्धर्षस् त्यक्त्वा जीवितम् आत्मनः  
०६,१०४।०३०अ स पाण्डवानां प्रवरान् पञ्च राजन् महारथान्  
०६,१०४।०३०च् आत्तशस्त्रान् रणे यत्तान् वारयाम् आस सायकैः  
०६,१०४।०३०द्*०४३५_०१ भीष्मः परमसङ्क्रुद्धः शरैः सन्नतपर्वभिः  
०६,१०४।०३०ए नाराचैर् वत्सदन्तैश् च शितैर् अञ्जलिकैस् तथा  
०६,१०४।०३०फ़्*०४३६_०१ नानाशस्त्रास्त्रवर्षैस् तान् वीर्यामर्षप्रवेरितैः  
०६,१०४।०३१अ निजघ्ने समरे क्रुद्धो हस्त्यश्वम् अमितं बहु  
०६,१०४।०३१च् रथिनो ऽपातयद् राजन् रथेभ्यः पुरुषर्षभः  
०६,१०४।०३२अ सादिनश् चाश्वपृष्ठेभ्यः पदातींश् च समागतान्  
०६,१०४।०३२च् गजारोहान् गजेभ्यश् च परेषां विदधद् भयम्  
०६,१०४।०३३अ तम् एकं समरे भीष्मं त्वरमाणं महारथम्  
०६,१०४।०३३च् पाण्डवाः समवर्तन्त वज्रपाणिम् इवासुराः  
०६,१०४।०३४अ शक्राशनिसमस्पर्शान् विमुञ्चन् निशिताञ् शरान्  
०६,१०४।०३४च् दिक्ष्व् अदृश्यत सर्वासु घोरं सन्धारयन् वपुः  
०६,१०४।०३५अ मण्डलीकृतम् एवास्य नित्यं धनुर् अदृश्यत  
०६,१०४।०३५च् सङ्ग्रामे युध्यमानस्य शक्रचापनिभं महत्  
०६,१०४।०३६अ तद् दृष्ट्वा समरे कर्म तव पुत्रा विशां पते  
०६,१०४।०३६च् विस्मयं परमं प्राप्ताः पितामहम् अपूजयन्  
०६,१०४।०३७अ पार्था विमनसो भूत्वा प्रैक्षन्त पितरं तव  
०६,१०४।०३७च् युध्यमानं रणे शूरं विप्रचित्तिम् इवामराः  
०६,१०४।०३७ए न चैनं वारयाम् आसुर् व्यात्ताननम् इवान्तकम्  
०६,१०४।०३८अ दशमे ऽहनि सम्प्राप्ते रथानीकं शिखण्डिनः  
०६,१०४।०३८च् अदहन् निशितैर् बाणैः कृष्णवर्त्मेव काननम्  
०६,१०४।०३९अ तं शिखण्डी त्रिभिर् बाणैर् अभ्यविध्यत् स्तनान्तरे  
०६,१०४।०३९च् आशीविषम् इव क्रुद्धं कालसृष्टम् इवान्तकम्  
०६,१०४।०४०अ स तेनातिभृशं विद्धः प्रेक्ष्य भीष्मः शिखण्डिनम्  
०६,१०४।०४०च् अनिच्छन्न् अपि सङ्क्रुद्धः प्रहसन्न् इदम् अब्रवीत्  
०६,१०४।०४१अ कामम् अभ्यस वा मा वा न त्वां योत्स्ये कथं चन  
०६,१०४।०४१च् यैव हि त्वं कृता धात्रा सैव हि त्वं शिखण्डिनी  
०६,१०४।०४२अ तस्य तद् वचनं श्रुत्वा शिखण्डी क्रोधमूर्छितः  
०६,१०४।०४२च् उवाच भीष्मं समरे सृक्किणी परिलेलिहन्  
०६,१०४।०४२द्*०४३७_०१ सर्वम् एव महायुद्धं श्रुतवन्तं महारणे  
०६,१०४।०४३अ जानामि त्वां महाबाहो क्षत्रियाणां क्षयङ्करम्  
०६,१०४।०४३च् मया श्रुतं च ते युद्धं जामदग्न्येन वै सह  
०६,१०४।०४४अ दिव्यश् च ते प्रभावो ऽयं स मया बहुशः श्रुतः  
०६,१०४।०४४च् जानन्न् अपि प्रभावं ते योत्स्ये ऽद्याहं त्वया सह  
०६,१०४।०४५अ पाण्डवानां प्रियं कुर्वन्न् आत्मनश् च नरोत्तम  
०६,१०४।०४५च् अद्य त्वा योधयिष्यामि रणे पुरुषसत्तम  
०६,१०४।०४६अ ध्रुवं च त्वा हनिष्यामि शपे सत्येन ते ऽग्रतः  
०६,१०४।०४६च् एतच् छ्रुत्वा वचो मह्यं यत् क्षमं तत् समाचर  
०६,१०४।०४७अ कामम् अभ्यस वा मा वा न मे जीवन् विमोक्ष्यसे  
०६,१०४।०४७च् सुदृष्टः क्रियतां भीष्म लोको ऽयं समितिञ्जय  
०६,१०४।०४८अ एवम् उक्त्वा ततो भीष्मं पञ्चभिर् नतपर्वभिः  
०६,१०४।०४८च् अविध्यत रणे राजन् प्रणुन्नं वाक्यसायकैः  
०६,१०४।०४९अ तस्य तद् वचनं श्रुत्वा सव्यसाची परन्तपः  
०६,१०४।०४९च् कालो ऽयम् इति सञ्चिन्त्य शिखण्डिनम् अचोदयत्  
०६,१०४।०५०अ अहं त्वाम् अनुयास्यामि परान् विद्रावयञ् शरैः  
०६,१०४।०५०च् अभिद्रव सुसंरब्धो भीष्मं भीमपराक्रमम्  
०६,१०४।०५१अ न हि ते संयुगे पीडां शक्तः कर्तुं महाबलः  
०६,१०४।०५१च् तस्माद् अद्य महाबाहो वीर भीष्मम् अभिद्रव  
०६,१०४।०५२अ अहत्वा समरे भीष्मं यदि यास्यसि मारिष  
०६,१०४।०५२च् अवहास्यो ऽस्य लोकस्य भविष्यसि मया सह  
०६,१०४।०५३अ नावहास्या यथा वीर भवेम परमाहवे  
०६,१०४।०५३च् तथा कुरु रणे यत्नं साधयस्व पितामहम्  
०६,१०४।०५४अ अहं ते रक्षणं युद्धे करिष्यामि परन्तप  
०६,१०४।०५४च् वारयन् रथिनः सर्वान् साधयस्व पितामहम्  
०६,१०४।०५५अ द्रोणं च द्रोणपुत्रं च कृपं चाथ सुयोधनम्  
०६,१०४।०५५च् चित्रसेनं विकर्णं च सैन्धवं च जयद्रथम्  
०६,१०४।०५६अ विन्दानुविन्दाव् आवन्त्यौ काम्बोजं च सुदक्षिणम्  
०६,१०४।०५६च् भगदत्तं तथा शूरं मागधं च महारथम्  
०६,१०४।०५७अ सौमदत्तिं रणे शूरम् आर्श्यशृङ्गिं च राक्षसम्  
०६,१०४।०५७च् त्रिगर्तराजं च रणे सह सर्वैर् महारथैः  
०६,१०४।०५७ए अहम् आवारयिष्यामि वेलेव मकरालयम्  
०६,१०४।०५८अ कुरूंश् च सहितान् सर्वान् ये चैषां सैनिकाः स्थिताः  
०६,१०४।०५८च् निवारयिष्यामि रणे साधयस्व पितामहम्  
०६,१०५।००१ धृतराष्ट्र उवाच  
०६,१०५।००१अ कथं शिखण्डी गाङ्गेयम् अभ्यधावत् पितामहम्  
०६,१०५।००१च् पाञ्चाल्यः समरे क्रुद्धो धर्मात्मानं यतव्रतम्  
०६,१०५।००२अ के ऽरक्षन् पाण्डवानीके शिखण्डिनम् उदायुधम्  
०६,१०५।००२च् त्वरमाणास् त्वराकाले जिगीषन्तो महारथाः  
०६,१०५।००३अ कथं शान्तनवो भीष्मः स तस्मिन् दशमे ऽहनि  
०६,१०५।००३च् अयुध्यत महावीर्यः पाण्डवैः सहसृञ्जयैः  
०६,१०५।००४अ न मृष्यामि रणे भीष्मं प्रत्युद्यातं शिखण्डिनम्  
०६,१०५।००४च् कच्चिन् न रथभङ्गो ऽस्य धनुर् वाशीर्यतास्यतः  
०६,१०५।००५ सञ्जय उवाच  
०६,१०५।००५अ नाशीर्यत धनुस् तस्य रथभङ्गो न चाप्य् अभूत्  
०६,१०५।००५च् युध्यमानस्य सङ्ग्रामे भीष्मस्य भरतर्षभ  
०६,१०५।००५ए निघ्नतः समरे शत्रूञ् शरैः सन्नतपर्वभिः  
०६,१०५।००६अ अनेकशतसाहस्रास् तावकानां महारथाः  
०६,१०५।००६च् रथदन्तिगणा राजन् हयाश् चैव सुसज्जिताः  
०६,१०५।००६ए अभ्यवर्तन्त युद्धाय पुरस्कृत्य पितामहम्  
०६,१०५।००७अ यथाप्रतिज्ञं कौरव्य स चापि समितिञ्जयः  
०६,१०५।००७च् पार्थानाम् अकरोद् भीष्मः सततं समितिक्षयम्  
०६,१०५।००८अ युध्यमानं महेष्वासं विनिघ्नन्तं पराञ् शरैः  
०६,१०५।००८च् पाञ्चालाः पाण्डवैः सार्धं सर्व एवाभ्यवारयन्  
०६,१०५।००९अ दशमे ऽहनि सम्प्राप्ते तताप रिपुवाहिनीम्  
०६,१०५।००९च् कीर्यमाणां शितैर् बाणैः शतशो ऽथ सहस्रशः  
०६,१०५।०१०अ न हि भीष्मं महेष्वासं पाण्डवाः पाण्डुपूर्वज  
०६,१०५।०१०च् अशक्नुवन् रणे जेतुं पाशहस्तम् इवान्तकम्  
०६,१०५।०११अ अथोपायान् महाराज सव्यसाची परन्तपः  
०६,१०५।०११च् त्रासयन् रथिनः सर्वान् बीभत्सुर् अपराजितः  
०६,१०५।०१२अ सिंहवद् विनदन्न् उच्चैर् धनुर्ज्यां विक्षिपन् मुहुः  
०६,१०५।०१२च् शरौघान् विसृजन् पार्थो व्यचरत् कालवद् रणे  
०६,१०५।०१३अ तस्य शब्देन वित्रस्तास् तावका भरतर्षभ  
०६,१०५।०१३च् सिंहस्येव मृगा राजन् व्यद्रवन्त महाभयात्  
०६,१०५।०१४अ जयन्तं पाण्डवं दृष्ट्वा त्वत्सैन्यं चाभिपीडितम्  
०६,१०५।०१४च् दुर्योधनस् ततो भीष्मम् अब्रवीद् भृशपीडितः  
०६,१०५।०१५अ एष पाण्डुसुतस् तात श्वेताश्वः कृष्णसारथिः  
०६,१०५।०१५च् दहते मामकान् सर्वान् कृष्णवर्त्मेव काननम्  
०६,१०५।०१६अ पश्य सैन्यानि गाङ्गेय द्रवमाणानि सर्वशः  
०६,१०५।०१६च् पाण्डवेन युधां श्रेष्ठ काल्यमानानि संयुगे  
०६,१०५।०१७अ यथा पशुगणान् पालः सङ्कालयति कानने  
०६,१०५।०१७च् तथेदं मामकं सैन्यं काल्यते शत्रुतापन  
०६,१०५।०१८अ धनञ्जयशरैर् भग्नं द्रवमाणम् इतस् ततः  
०६,१०५।०१८च् भीमो ह्य् एष दुराधर्षो विद्रावयति मे बलम्  
०६,१०५।०१९अ सात्यकिश् चेकितानश् च माद्रीपुत्रौ च पाण्डवौ  
०६,१०५।०१९च् अभिमन्युश् च विक्रान्तो वाहिनीं दहते मम  
०६,१०५।०२०अ धृष्टद्युम्नस् तथा शूरो राक्षसश् च घटोत्कचः  
०६,१०५।०२०च् व्यद्रावयेतां सहसा सैन्यं मम महाबलौ  
०६,१०५।०२१अ वध्यमानस्य सैन्यस्य सर्वैर् एतैर् महाबलैः  
०६,१०५।०२१च् नान्यां गतिं प्रपश्यामि स्थाने युद्धे च भारत  
०६,१०५।०२२अ ऋते त्वां पुरुषव्याघ्र देवतुल्यपराक्रम  
०६,१०५।०२२च् पर्याप्तश् च भवान् क्षिप्रं पीडितानां गतिर् भव  
०६,१०५।०२३अ एवम् उक्तो महाराज पिता देवव्रतस् तव  
०६,१०५।०२३च् चिन्तयित्वा मुहूर्तं तु कृत्वा निश्चयम् आत्मनः  
०६,१०५।०२३द्*०४३८_०१ पातयिष्ये रिपून् अन्यान् पाण्डवान् प्रतिपालयन्  
०६,१०५।०२३द्*०४३८_०२ प्रतिज्ञातो जयो ह्य् अद्य पाण्डवानां महात्मनाम्  
०६,१०५।०२३ए तव सन्धारयन् पुत्रम् अब्रवीच् छन्तनोः सुतः  
०६,१०५।०२४अ दुर्योधन विजानीहि स्थिरो भव विशां पते  
०६,१०५।०२४च् पूर्वकालं तव मया प्रतिज्ञातं महाबल  
०६,१०५।०२५अ हत्वा दश सहस्राणि क्षत्रियाणां महात्मनाम्  
०६,१०५।०२५च् सङ्ग्रामाद् व्यपयातव्यम् एतत् कर्म ममाह्निकम्  
०६,१०५।०२५ए इति तत् कृतवांश् चाहं यथोक्तं भरतर्षभ  
०६,१०५।०२६अ अद्य चापि महत् कर्म प्रकरिष्ये महाहवे  
०६,१०५।०२६च् अहं वा निहतः शेष्ये हनिष्ये वाद्य पाण्डवान्  
०६,१०५।०२६द्*०४३९_०१ अशक्याः पाण्डवा जेतुं देवैर् अपि सवासवैः  
०६,१०५।०२६द्*०४३९_०२ किं पुनर् मर्त्यधर्मेण क्षत्रियेण महाबल  
०६,१०५।०२७अ अद्य ते पुरुषव्याघ्र प्रतिमोक्ष्ये ऋणं महत्  
०६,१०५।०२७च् भर्तृपिण्डकृतं राजन् निहतः पृतनामुखे  
०६,१०५।०२८अ इत्य् उक्त्वा भरतश्रेष्ठः क्षत्रियान् प्रतपञ् शरैः  
०६,१०५।०२८च् आससाद दुराधर्षः पाण्डवानाम् अनीकिनीम्  
०६,१०५।०२९अ अनीकमध्ये तिष्ठन्तं गाङ्गेयं भरतर्षभ  
०६,१०५।०२९च् आशीविषम् इव क्रुद्धं पाण्डवाः पर्यवारयन्  
०६,१०५।०३०अ दशमे ऽहनि तस्मिंस् तु दर्शयञ् शक्तिम् आत्मनः  
०६,१०५।०३०च् राजञ् शतसहस्राणि सो ऽवधीत् कुरुनन्दन  
०६,१०५।०३१अ पञ्चालानां च ये श्रेष्ठा राजपुत्रा महाबलाः  
०६,१०५।०३१च् तेषाम् आदत्त तेजांसि जलं सूर्य इवांशुभिः  
०६,१०५।०३२अ हत्वा दश सहस्राणि कुञ्जराणां तरस्विनाम्  
०६,१०५।०३२च् सारोहाणां महाराज हयानां चायुतं पुनः  
०६,१०५।०३३अ पूर्णे शतसहस्रे द्वे पदातीनां नरोत्तमः  
०६,१०५।०३३च् प्रजज्वाल रणे भीष्मो विधूम इव पावकः  
०६,१०५।०३४अ न चैनं पाण्डवेयानां के चिच् छेकुर् निरीक्षितुम्  
०६,१०५।०३४च् उत्तरं मार्गम् आस्थाय तपन्तम् इव भास्करम्  
०६,१०५।०३५अ ते पाण्डवेयाः संरब्धा महेष्वासेन पीडिताः  
०६,१०५।०३५च् वधायाभ्यद्रवन् भीष्मं सृञ्जयाश् च महारथाः  
०६,१०५।०३६अ स युध्यमानो बहुभिर् भीष्मः शान्तनवस् तदा  
०६,१०५।०३६च् अवकीर्णो महाबाहुः शैलो मेघैर् इवासितैः  
०६,१०५।०३७अ पुत्रास् तु तव गाङ्गेयं समन्तात् पर्यवारयन्  
०६,१०५।०३७च् महत्या सेनया सार्धं ततो युद्धम् अवर्तत  
०६,१०६।००१ सञ्जय उवाच  
०६,१०६।००१अ अर्जुनस् तु रणे राजन् दृष्ट्वा भीष्मस्य विक्रमम्  
०६,१०६।००१च् शिखण्डिनम् अथोवाच समभ्येहि पितामहम्  
०६,१०६।००२अ न चापि भीस् त्वया कार्या भीष्माद् अद्य कथं चन  
०६,१०६।००२च् अहम् एनं शरैस् तीक्ष्णैः पातयिष्ये रथोत्तमात्  
०६,१०६।००३अ एवम् उक्तस् तु पार्थेन शिखण्डी भरतर्षभ  
०६,१०६।००३च् अभ्यद्रवत गाङ्गेयं श्रुत्वा पार्थस्य भाषितम्  
०६,१०६।००४अ धृष्टद्युम्नस् तथा राजन् सौभद्रश् च महारथः  
०६,१०६।००४च् हृष्टाव् आद्रवतां भीष्मं श्रुत्वा पार्थस्य भाषितम्  
०६,१०६।००५अ विराटद्रुपदौ वृद्धौ कुन्तिभोजश् च दंशितः  
०६,१०६।००५च् अभ्यद्रवत गाङ्गेयं पुत्रस्य तव पश्यतः  
०६,१०६।००६अ नकुलः सहदेवश् च धर्मराजश् च वीर्यवान्  
०६,१०६।००६च् तथेतराणि सैन्यानि सर्वाण्य् एव विशां पते  
०६,१०६।००६ए समाद्रवन्त गाङ्गेयं श्रुत्वा पार्थस्य भाषितम्  
०६,१०६।००७अ प्रत्युद्ययुस् तावकाश् च समेतास् तान् महारथान्  
०६,१०६।००७च् यथाशक्ति यथोत्साहं तन् मे निगदतः शृणु  
०६,१०६।००८अ चित्रसेनो महाराज चेकितानं समभ्ययात्  
०६,१०६।००८च् भीष्मप्रेप्सुं रणे यान्तं वृषं व्याघ्रशिशुर् यथा  
०६,१०६।००९अ धृष्टद्युम्नं महाराज भीष्मान्तिकम् उपागतम्  
०६,१०६।००९च् त्वरमाणो रणे यत्तं कृतवर्मा न्यवारयत्  
०६,१०६।००९द्*०४४०_०१ त्वरमाणं रणे यत्तं सौमदत्तिर् अवारयत्  
०६,१०६।०१०अ भीमसेनं सुसङ्क्रुद्धं गाङ्गेयस्य वधैषिणम्  
०६,१०६।०१०च् त्वरमाणो महाराज सौमदत्तिर् न्यवारयत्  
०६,१०६।०११अ तथैव नकुलं वीरं किरन्तं सायकान् बहून्  
०६,१०६।०११च् विकर्णो वारयाम् आस इच्छन् भीष्मस्य जीवितम्  
०६,१०६।०१२अ सहदेवं तथा यान्तं यत्तं भीष्मरथं प्रति  
०६,१०६।०१२च् वारयाम् आस सङ्क्रुद्धः कृपः शारद्वतो युधि  
०६,१०६।०१३अ राक्षसं क्रूरकर्माणं भैमसेनिं महाबलम्  
०६,१०६।०१३च् भीष्मस्य निधनं प्रेप्सुं दुर्मुखो ऽभ्यद्रवद् बली  
०६,१०६।०१४अ सात्यकिं समरे क्रुद्धम् आर्श्यशृङ्गिर् अवारयत्  
०६,१०६।०१४ब्*०४४१_०१ भीष्मस्य वधम् इच्छन्तं पाण्डवप्रीतिकाम्यया  
०६,१०६।०१४च् अभिमन्युं महाराज यान्तं भीष्मरथं प्रति  
०६,१०६।०१४ए सुदक्षिणो महाराज काम्बोजः प्रत्यवारयत्  
०६,१०६।०१५अ विराटद्रुपदौ वृद्धौ समेताव् अरिमर्दनौ  
०६,१०६।०१५च् अश्वत्थामा ततः क्रुद्धो वारयाम् आस भारत  
०६,१०६।०१६अ तथा पाण्डुसुतं ज्येष्ठं भीष्मस्य वधकाङ्क्षिणम्  
०६,१०६।०१६च् भारद्वाजो रणे यत्तो धर्मपुत्रम् अवारयत्  
०६,१०६।०१७अ अर्जुनं रभसं युद्धे पुरस्कृत्य शिखण्डिनम्  
०६,१०६।०१७च् भीष्मप्रेप्सुं महाराज तापयन्तं दिशो दश  
०६,१०६।०१७ए दुःशासनो महेष्वासो वारयाम् आस संयुगे  
०६,१०६।०१८अ अन्ये च तावका योधाः पाण्डवानां महारथान्  
०६,१०६।०१८च् भीष्मायाभिमुखं यातान् वारयाम् आसुर् आहवे  
०६,१०६।०१९अ धृष्टद्युम्नस् तु सैन्यानि प्राक्रोशत पुनः पुनः  
०६,१०६।०१९च् अभिद्रवत संरब्धा भीष्मम् एकं महाबलम्  
०६,१०६।०२०अ एषो ऽर्जुनो रणे भीष्मं प्रयाति कुरुनन्दनः  
०६,१०६।०२०च् अभिद्रवत मा भैष्ट भीष्मो न प्राप्स्यते हि वः  
०६,१०६।०२१अ अर्जुनं समरे योद्धुं नोत्सहेतापि वासवः  
०६,१०६।०२१च् किम् उ भीष्मो रणे वीरा गतसत्त्वो ऽल्पजीवितः  
०६,१०६।०२२अ इति सेनापतेः श्रुत्वा पाण्डवानां महारथाः  
०६,१०६।०२२च् अभ्यद्रवन्त संहृष्टा गाङ्गेयस्य रथं प्रति  
०६,१०६।०२३अ आगच्छतस् तान् समरे वार्योघान् प्रबलान् इव  
०६,१०६।०२३च् न्यवारयन्त संहृष्टास् तावकाः पुरुषर्षभाः  
०६,१०६।०२४अ दुःशासनो महाराज भयं त्यक्त्वा महारथः  
०६,१०६।०२४च् भीष्मस्य जीविताकाङ्क्षी धनञ्जयम् उपाद्रवत्  
०६,१०६।०२५अ तथैव पाण्डवाः शूरा गाङ्गेयस्य रथं प्रति  
०६,१०६।०२५च् अभ्यद्रवन्त सङ्ग्रामे तव पुत्रान् महारथान्  
०६,१०६।०२५द्*०४४२_०१ अयोधयच् च समरे तव पुत्रो महारथः  
०६,१०६।०२६अ तत्राद्भुतम् अपश्याम चित्ररूपं विशां पते  
०६,१०६।०२६च् दुःशासनरथं प्राप्तो यत् पार्थो नात्यवर्तत  
०६,१०६।०२७अ यथा वारयते वेला क्षुभितं वै महार्णवम्  
०६,१०६।०२७च् तथैव पाण्डवं क्रुद्धं तव पुत्रो न्यवारयत्  
०६,१०६।०२८अ उभौ हि रथिनां श्रेष्ठाव् उभौ भारत दुर्जयौ  
०६,१०६।०२८च् उभौ चन्द्रार्कसदृशौ कान्त्या दीप्त्या च भारत  
०६,१०६।०२९अ तौ तथा जातसंरम्भाव् अन्योन्यवधकाङ्क्षिणौ  
०६,१०६।०२९च् समीयतुर् महासङ्ख्ये मयशक्रौ यथा पुरा  
०६,१०६।०३०अ दुःशासनो महाराज पाण्डवं विशिखैस् त्रिभिः  
०६,१०६।०३०च् वासुदेवं च विंशत्या ताडयाम् आस संयुगे  
०६,१०६।०३१अ ततो ऽर्जुनो जातमन्युर् वार्ष्णेयं वीक्ष्य पीडितम्  
०६,१०६।०३१च् दुःशासनं शतेनाजौ नाराचानां समार्पयत्  
०६,१०६।०३१ए ते तस्य कवचं भित्त्वा पपुः शोणितम् आहवे  
०६,१०६।०३१फ़्*०४४३_०१ यथैव पन्नगा राजंस् तटाकं तृषिता यथा  
०६,१०६।०३२अ दुःशासनस् ततः क्रुद्धः पार्थं विव्याध पञ्चभिः  
०६,१०६।०३२च् ललाटे भरतश्रेष्ठ शरैः सन्नतपर्वभिः  
०६,१०६।०३३अ ललाटस्थैस् तु तैर् बाणैः शुशुभे पाण्डवोत्तमः  
०६,१०६।०३३च् यथा मेरुर् महाराज शृङ्गैर् अत्यर्थम् उच्छ्रितैः  
०६,१०६।०३४अ सो ऽतिविद्धो महेष्वासः पुत्रेण तव धन्विना  
०६,१०६।०३४च् व्यराजत रणे पार्थः किंशुकः पुष्पवान् इव  
०६,१०६।०३५अ दुःशासनं ततः क्रुद्धः पीडयाम् आस पाण्डवः  
०६,१०६।०३५च् पर्वणीव सुसङ्क्रुद्धो राहुर् उग्रो निशाकरम्  
०६,१०६।०३६अ पीड्यमानो बलवता पुत्रस् तव विशां पते  
०६,१०६।०३६च् विव्याध समरे पार्थं कङ्कपत्रैः शिलाशितैः  
०६,१०६।०३७अ तस्य पार्थो धनुश् छित्त्वा त्वरमाणः पराक्रमी  
०६,१०६।०३७च् आजघान ततः पश्चात् पुत्रं ते नवभिः शरैः  
०६,१०६।०३८अ सो ऽन्यत् कार्मुकम् आदाय भीष्मस्य प्रमुखे स्थितः  
०६,१०६।०३८च् अर्जुनं पञ्चविंशत्या बाह्वोर् उरसि चार्पयत्  
०६,१०६।०३९अ तस्य क्रुद्धो महाराज पाण्डवः शत्रुकर्शनः  
०६,१०६।०३९च् अप्रैषीद् विशिखान् घोरान् यमदण्डोपमान् बहून्  
०६,१०६।०४०अ अप्राप्तान् एव तान् बाणांश् चिच्छेद तनयस् तव  
०६,१०६।०४०च् यतमानस्य पार्थस्य तद् अद्भुतम् इवाभवत्  
०६,१०६।०४०ए पार्थं च निशितैर् बाणैर् अविध्यत् तनयस् तव  
०६,१०६।०४१अ ततः क्रुद्धो रणे पार्थः शरान् सन्धाय कार्मुके  
०६,१०६।०४१च् प्रेषयाम् आस समरे स्वर्णपुङ्खाञ् शिलाशितान्  
०६,१०६।०४२अ न्यमज्जंस् ते महाराज तस्य काये महात्मनः  
०६,१०६।०४२च् यथा हंसा महाराज तडागं प्राप्य भारत  
०६,१०६।०४३अ पीडितश् चैव पुत्रस् ते पाण्डवेन महात्मना  
०६,१०६।०४३च् हित्वा पार्थं रणे तूर्णं भीष्मस्य रथम् आश्रयत्  
०६,१०६।०४३ए अगाधे मज्जतस् तस्य द्वीपो भीष्मो ऽभवत् तदा  
०६,१०६।०४४अ प्रतिलभ्य ततः सञ्ज्ञां पुत्रस् तव विशां पते  
०६,१०६।०४४च् अवारयत् ततः शूरो भूय एव पराक्रमी  
०६,१०६।०४५अ शरैः सुनिशितैः पार्थं यथा वृत्रः पुरन्दरम्  
०६,१०६।०४५च् निर्बिभेद महावीर्यो विव्यथे नैव चार्जुनात्  
०६,१०७।००१ सञ्जय उवाच  
०६,१०७।००१अ सात्यकिं दंशितं युद्धे भीष्मायाभ्युद्यतं तदा  
०६,१०७।००१च् आर्श्यशृङ्गिर् महेष्वासो वारयाम् आस संयुगे  
०६,१०७।००२अ माधवस् तु सुसङ्क्रुद्धो राक्षसं नवभिः शरैः  
०६,१०७।००२च् आजघान रणे राजन् प्रहसन्न् इव भारत  
०६,१०७।००३अ तथैव राक्षसो राजन् माधवं निशितैः शरैः  
०६,१०७।००३च् अर्दयाम् आस राजेन्द्र सङ्क्रुद्धः शिनिपुङ्गवम्  
०६,१०७।००४अ शैनेयः शरसङ्घं तु प्रेषयाम् आस संयुगे  
०६,१०७।००४च् राक्षसाय सुसङ्क्रुद्धो माधवः परवीरहा  
०६,१०७।००५अ ततो रक्षो महाबाहुं सात्यकिं सत्यविक्रमम्  
०६,१०७।००५च् विव्याध विशिखैस् तीक्ष्णैः सिंहनादं ननाद च  
०६,१०७।००६अ माधवस् तु भृशं विद्धो राक्षसेन रणे तदा  
०६,१०७।००६च् धैर्यम् आलम्ब्य तेजस्वी जहास च ननाद च  
०६,१०७।००७अ भगदत्तस् ततः क्रुद्धो माधवं निशितैः शरैः  
०६,१०७।००७च् ताडयाम् आस समरे तोत्त्रैर् इव महागजम्  
०६,१०७।००८अ विहाय राक्षसं युद्धे शैनेयो रथिनां वरः  
०६,१०७।००८च् प्राग्ज्योतिषाय चिक्षेप शरान् सन्नतपर्वणः  
०६,१०७।००९अ तस्य प्राग्ज्योतिषो राजा माधवस्य महद् धनुः  
०६,१०७।००९च् चिच्छेद शितधारेण भल्लेन कृतहस्तवत्  
०६,१०७।०१०अ अथान्यद् धनुर् आदाय वेगवत् परवीरहा  
०६,१०७।०१०च् भगदत्तं रणे क्रुद्धो विव्याध निशितैः शरैः  
०६,१०७।०११अ सो ऽतिविद्धो महेष्वासः सृक्किणी संलिहन् मुहुः  
०६,१०७।०११च् शक्तिं कनकवैडूर्यभूषिताम् आयसीं दृढाम्  
०६,१०७।०११ए यमदण्डोपमां घोरां प्राहिणोत् सात्यकाय वै  
०६,१०७।०१२अ ताम् आपतन्तीं सहसा तस्य बाहोर् बलेरिताम्  
०६,१०७।०१२च् सात्यकिः समरे राजंस् त्रिधा चिच्छेद सायकैः  
०६,१०७।०१२द्*०४४४_०१ सा हेमविकृता शक्तिर् माधवस्य भुजच्युतैः  
०६,१०७।०१२ए सा पपात तदा भूमौ महोल्केव हतप्रभा  
०६,१०७।०१३अ शक्तिं विनिहतां दृष्ट्वा पुत्रस् तव विशां पते  
०६,१०७।०१३च् महता रथवंशेन वारयाम् आस माधवम्  
०६,१०७।०१४अ तथा परिवृतं दृष्ट्वा वार्ष्णेयानां महारथम्  
०६,१०७।०१४च् दुर्योधनो भृशं हृष्टो भ्रातॄन् सर्वान् उवाच ह  
०६,१०७।०१५अ तथा कुरुत कौरव्या यथा वः सात्यको युधि  
०६,१०७।०१५च् न जीवन् प्रतिनिर्याति महतो ऽस्माद् रथव्रजात्  
०६,१०७।०१५ए अस्मिन् हते हतं मन्ये पाण्डवानां महद् बलम्  
०६,१०७।०१६अ तत् तथेति वचस् तस्य परिगृह्य महारथाः  
०६,१०७।०१६च् शैनेयं योधयाम् आसुर् भीष्मस्य प्रमुखे तदा  
०६,१०७।०१७अ अभिमन्युं तदायान्तं भीष्मायाभ्युद्यतं मृधे  
०६,१०७।०१७च् काम्बोजराजो बलवान् वारयाम् आस संयुगे  
०६,१०७।०१८अ आर्जुनिर् नृपतिं विद्ध्वा शरैः सन्नतपर्वभिः  
०६,१०७।०१८च् पुनर् एव चतुःषष्ट्या राजन् विव्याध तं नृपम्  
०६,१०७।०१९अ सुदक्षिणस् तु समरे कार्ष्णिं विव्याध पञ्चभिः  
०६,१०७।०१९च् सारथिं चास्य नवभिर् इच्छन् भीष्मस्य जीवितम्  
०६,१०७।०२०अ तद् युद्धम् आसीत् सुमहत् तयोस् तत्र पराक्रमे  
०६,१०७।०२०च् यद् अभ्यधावद् गाङ्गेयं शिखण्डी शत्रुतापनः  
०६,१०७।०२१अ विराटद्रुपदौ वृद्धौ वारयन्तौ महाचमूम्  
०६,१०७।०२१च् भीष्मं च युधि संरब्धाव् आद्रवन्तौ महारथौ  
०६,१०७।०२२अ अश्वत्थामा ततः क्रुद्धः समायाद् रथसत्तमः  
०६,१०७।०२२च् ततः प्रववृते युद्धं तव तेषां च भारत  
०६,१०७।०२३अ विराटो दशभिर् भल्लैर् आजघान परन्तप  
०६,१०७।०२३ब्*०४४५_०१ ततो द्रोणसुतं योधान् द्रवमाणं महारणे  
०६,१०७।०२३च् यतमानं महेष्वासं द्रौणिम् आहवशोभिनम्  
०६,१०७।०२३च्*०४४५_०२ विसृजन्तं शरान् दृष्ट्वा  
०६,१०७।०२४अ द्रुपदश् च त्रिभिर् बाणैर् विव्याध निशितैस् तथा  
०६,१०७।०२४च् गुरुपुत्रं समासाद्य भीष्मस्य पुरतः स्थितम्  
०६,१०७।०२५अ अश्वत्थामा ततस् तौ तु विव्याध दशभिः शरैः  
०६,१०७।०२५च् विराटद्रुपदौ वृद्धौ भीष्मं प्रति समुद्यतौ  
०६,१०७।०२६अ तत्राद्भुतम् अपश्याम वृद्धयोश् चरितं महत्  
०६,१०७।०२६च् यद् द्रौणेः सायकान् घोरान् प्रत्यवारयतां युधि  
०६,१०७।०२७अ सहदेवं तथा यान्तं कृपः शारद्वतो ऽभ्ययात्  
०६,१०७।०२७च् यथा नागो वने नागं मत्तो मत्तम् उपाद्रवत्  
०६,१०७।०२८अ कृपश् च समरे राजन् माद्रीपुत्रं महारथम्  
०६,१०७।०२८च् आजघान शरैस् तूर्णं सप्तत्या रुक्मभूषणैः  
०६,१०७।०२९अ तस्य माद्रीसुतश् चापं द्विधा चिच्छेद सायकैः  
०६,१०७।०२९च् अथैनं छिन्नधन्वानं विव्याध नवभिः शरैः  
०६,१०७।०३०अ सो ऽन्यत् कार्मुकम् आदाय समरे भारसाधनम्  
०६,१०७।०३०च् माद्रीपुत्रं सुसंहृष्टो दशभिर् निशितैः शरैः  
०६,१०७।०३०ए आजघानोरसि क्रुद्ध इच्छन् भीष्मस्य जीवितम्  
०६,१०७।०३१अ तथैव पाण्डवो राजञ् शारद्वतम् अमर्षणम्  
०६,१०७।०३१च् आजघानोरसि क्रुद्धो भीष्मस्य वधकाङ्क्षया  
०६,१०७।०३१ए तयोर् युद्धं समभवद् घोररूपं भयावहम्  
०६,१०७।०३२अ नकुलं तु रणे क्रुद्धं विकर्णः शत्रुतापनः  
०६,१०७।०३२च् विव्याध सायकैः षष्ट्या रक्षन् भीष्मस्य जीवितम्  
०६,१०७।०३३अ नकुलो ऽपि भृशं विद्धस् तव पुत्रेण धन्विना  
०६,१०७।०३३ब्*०४४६_०१ तयोः समभवद् युद्धं तुमुलं रोमहर्षणम्  
०६,१०७।०३३च् विकर्णं सप्तसप्तत्या निर्बिभेद शिलीमुखैः  
०६,१०७।०३४अ तत्र तौ नरशार्दूलौ भीष्महेतोः परन्तपौ  
०६,१०७।०३४च् अन्योन्यं जघ्नतुर् वीरौ गोष्ठे गोवृषभाव् इव  
०६,१०७।०३५अ घटोत्कचं रणे यत्तं निघ्नन्तं तव वाहिनीम्  
०६,१०७।०३५च् दुर्मुखः समरे प्रायाद् भीष्महेतोः पराक्रमी  
०६,१०७।०३६अ हैडिम्बस् तु ततो राजन् दुर्मुखं शत्रुतापनम्  
०६,१०७।०३६च् आजघानोरसि क्रुद्धो नवत्या निशितैः शरैः  
०६,१०७।०३७अ भीमसेनसुतं चापि दुर्मुखः सुमुखैः शरैः  
०६,१०७।०३७च् षष्ट्या वीरो नदन् हृष्टो विव्याध रणमूर्धनि  
०६,१०७।०३८अ धृष्टद्युम्नं रणे यान्तं भीष्मस्य वधकाङ्क्षिणम्  
०६,१०७।०३८च् हार्दिक्यो वारयाम् आस रक्षन् भीष्मस्य जीवितम्  
०६,१०७।०३९अ वार्ष्णेयः पार्षतं शूरं विद्ध्वा पञ्चभिर् आयसैः  
०६,१०७।०३९च् पुनः पञ्चाशता तूर्णम् आजघान स्तनान्तरे  
०६,१०७।०३९द्*०४४७_०१ **** **** तिष्ठ तिष्ठेति चाब्रवीत्  
०६,१०७।०३९द्*०४४७_०२ आजघान महाबाहुः पार्षतं तं महारथम्  
०६,१०७।०४०अ तथैव पार्षतो राजन् हार्दिक्यं नवभिः शरैः  
०६,१०७।०४०च् विव्याध निशितैस् तीक्ष्णैः कङ्कपत्रपरिच्छदैः  
०६,१०७।०४१अ तयोः समभवद् युद्धं भीष्महेतोर् महारणे  
०६,१०७।०४१च् अन्योन्यातिशयैर् युक्तं यथा वृत्रमहेन्द्रयोः  
०६,१०७।०४२अ भीमसेनम् अथायान्तं भीष्मं प्रति महाबलम्  
०६,१०७।०४२च् भूरिश्रवाभ्ययात् तूर्णं तिष्ठ तिष्ठेति चाब्रवीत्  
०६,१०७।०४३अ सौमदत्तिर् अथो भीमम् आजघान स्तनान्तरे  
०६,१०७।०४३च् नाराचेन सुतीक्ष्णेन रुक्मपुङ्खेन संयुगे  
०६,१०७।०४४अ उरःस्थेन बभौ तेन भीमसेनः प्रतापवान्  
०६,१०७।०४४च् स्कन्दशक्त्या यथा क्रौञ्चः पुरा नृपतिसत्तम  
०६,१०७।०४५अ तौ शरान् सूर्यसङ्काशान् कर्मारपरिमार्जितान्  
०६,१०७।०४५च् अन्योन्यस्य रणे क्रुद्धौ चिक्षिपाते मुहुर् मुहुः  
०६,१०७।०४६अ भीमो भीष्मवधाकान्ष्की सौमदत्तिं महारथम्  
०६,१०७।०४६च् तथा भीष्मजये गृध्नुः सौमदत्तिश् च पाण्डवम्  
०६,१०७।०४६द्*०४४८_०१ अयोधयेतां समरे तुल्यवेगौ नरोत्तमौ  
०६,१०७।०४६ए कृतप्रतिकृते यत्तौ योधयाम् आसतू रणे  
०६,१०७।०४७अ युधिष्ठिरं महाराज महत्या सेनया वृतम्  
०६,१०७।०४७च् भीष्मायाभिमुखं यान्तं भारद्वाजो न्यवारयत्  
०६,१०७।०४७द्*०४४९_०१ तत्र युद्धम् अभूद् घोरं तयोः पुरुषसिंहयोः  
०६,१०७।०४८अ द्रोणस्य रथनिर्घोषं पर्जन्यनिनदोपमम्  
०६,१०७।०४८च् श्रुत्वा प्रभद्रका राजन् समकम्पन्त मारिष  
०६,१०७।०४९अ सा सेना महती राजन् पाण्डुपुत्रस्य संयुगे  
०६,१०७।०४९च् द्रोणेन वारिता यत्ता न चचाल पदात् पदम्  
०६,१०७।०५०अ चेकितानं रणे क्रुद्धं भीष्मं प्रति जनेश्वर  
०६,१०७।०५०च् चित्रसेनस् तव सुतः क्रुद्धरूपम् अवारयत्  
०६,१०७।०५१अ भीष्महेतोः पराक्रान्तश् चित्रसेनो महारथः  
०६,१०७।०५१च् चेकितानं परं शक्त्या योधयाम् आस भारत  
०६,१०७।०५२अ तथैव चेकितानो ऽपि चित्रसेनम् अयोधयत्  
०६,१०७।०५२च् तद् युद्धम् आसीत् सुमहत् तयोस् तत्र पराक्रमे  
०६,१०७।०५३अ अर्जुनो वार्यमाणस् तु बहुशस् तनयेन ते  
०६,१०७।०५३च् विमुखीकृत्य पुत्रं ते तव सेनां ममर्द ह  
०६,१०७।०५४अ दुःशासनो ऽपि परया शक्त्या पार्थम् अवारयत्  
०६,१०७।०५४च् कथं भीष्मं परो हन्याद् इति निश्चित्य भारत  
०६,१०७।०५५अ सा वध्यमाना समरे पुत्रस्य तव वाहिनी  
०६,१०७।०५५च् लोड्यते रथिभिः श्रेष्ठैस् तत्र तत्रैव भारत  
०६,१०८।००१ सञ्जय उवाच  
०६,१०८।००१अ अथ वीरो महेष्वासो मत्तवारणविक्रमः  
०६,१०८।००१च् समादाय महच् चापं मत्तवारणवारणम्  
०६,१०८।००२अ विधुन्वानो धनुः श्रेष्ठं द्रावयाणो महारथान्  
०६,१०८।००२च् पृतनां पाण्डवेयानां पातयानो महारथः  
०६,१०८।००२द्*०४५०_०१ युक्तः प्रीत्या पाण्डवानां गाहमानो महाचमूम्  
०६,१०८।००३अ निमित्तानि निमित्तज्ञः सर्वतो वीक्ष्य वीर्यवान्  
०६,१०८।००३च् प्रतपन्तम् अनीकानि द्रोणः पुत्रम् अभाषत  
०६,१०८।००४अ अयं स दिवसस् तात यत्र पार्थो महारथः  
०६,१०८।००४च् जिघांसुः समरे भीष्मं परं यत्नं करिष्यति  
०६,१०८।००५अ उत्पतन्ति हि मे बाणा धनुः प्रस्फुरतीव मे  
०६,१०८।००५च् योगम् अस्त्राणि गच्छन्ति क्रूरे मे वर्तते मतिः  
०६,१०८।००६अ दिक्षु शान्तासु घोराणि व्याहरन्ति मृगद्विजाः  
०६,१०८।००६च् नीचैर् गृध्रा निलीयन्ते भारतानां चमूं प्रति  
०६,१०८।००७अ नष्टप्रभ इवादित्यः सर्वतो लोहिता दिशः  
०६,१०८।००७च् रसते व्यथते भूमिर् अनुष्टनति वाहनम्  
०६,१०८।००८अ कङ्का गृध्रा बलाकाश् च व्याहरन्ति मुहुर् मुहुः  
०६,१०८।००८च् शिवाश् चाशिवनिर्घोषा वेदयन्त्यो महद् भयम्  
०६,१०८।००९अ पपात महती चोल्का मध्येनादित्यमण्डलात्  
०६,१०८।००९च् सकबन्धश् च परिघो भानुम् आवृत्य तिष्ठति  
०६,१०८।०१०अ परिवेषस् तथा घोरश् चन्द्रभास्करयोर् अभूत्  
०६,१०८।०१०च् वेदयानो भयं घोरं राज्ञां देहावकर्तनम्  
०६,१०८।०११अ देवतायतनस्थाश् च कौरवेन्द्रस्य देवताः  
०६,१०८।०११च् कम्पन्ते च हसन्ते च नृत्यन्ति च रुदन्ति च  
०६,१०८।०१२अ अपसव्यं ग्रहाश् चक्रुर् अलक्ष्माणं निशाकरम्  
०६,१०८।०१२च् अवाक्शिराश् च भगवान् उदतिष्ठत चन्द्रमाः  
०६,१०८।०१३अ वपूंषि च नरेन्द्राणां विगतानीव लक्षये  
०६,१०८।०१३च् धार्तराष्ट्रस्य सैन्येषु न च भ्राजन्ति दंशिताः  
०६,१०८।०१४अ सेनयोर् उभयोश् चैव समन्ताच् छ्रूयते महान्  
०६,१०८।०१४च् पाञ्चजन्यस्य निर्घोषो गाण्डीवस्य च निस्वनः  
०६,१०८।०१४द्*०४५१_०१ तथा किलकिलाशब्दः श्रूयते वानरस्य च  
०६,१०८।०१४द्*०४५१_०२ यस्य लाङ्गूलशब्देन स्फुटतीव नभस्तलं  
०६,१०८।०१५अ ध्रुवम् आस्थाय बीभत्सुर् उत्तमास्त्राणि संयुगे  
०६,१०८।०१५च् अपास्यान्यान् रणे योधान् अभ्यस्यति पितामहम्  
०६,१०८।०१६अ हृष्यन्ति रोमकूपानि सीदतीव च मे मनः  
०६,१०८।०१६च् चिन्तयित्वा महाबाहो भीष्मार्जुनसमागमम्  
०६,१०८।०१७अ तं चैव निकृतिप्रज्ञं पाञ्चाल्यं पापचेतसम्  
०६,१०८।०१७च् पुरस्कृत्य रणे पार्थो भीष्मस्यायोधनं गतः  
०६,१०८।०१८अ अब्रवीच् च पुरा भीष्मो नाहं हन्यां शिखण्डिनम्  
०६,१०८।०१८च् स्त्री ह्य् एषा विहिता धात्रा दैवाच् च स पुनः पुमान्  
०६,१०८।०१९अ अमङ्गल्यध्वजश् चैव याज्ञसेनिर् महारथः  
०६,१०८।०१९च् न चामङ्गलकेतोः स प्रहरेद् आपगासुतः  
०६,१०८।०२०अ एतद् विचिन्तयानस्य प्रज्ञा सीदति मे भृशम्  
०६,१०८।०२०ब्*०४५२_०१ अभ्युद्यतं रणे दृष्ट्वा भैरवास्त्रं च पाण्डवम्  
०६,१०८।०२०च् अद्यैव तु रणे पार्थः कुरुवृद्धम् उपाद्रवत्  
०६,१०८।०२१अ युधिष्ठिरस्य च क्रोधो भीष्मार्जुनसमागमः  
०६,१०८।०२१च् मम चास्त्राभिसंरम्भः प्रजानाम् अशुभं ध्रुवम्  
०६,१०८।०२२अ मनस्वी बलवाञ् शूरः कृतास्त्रो दृढविक्रमः  
०६,१०८।०२२च् दूरपाती दृढेषुश् च निमित्तज्ञश् च पाण्डवः  
०६,१०८।०२३अ अजेयः समरे चैव देवैर् अपि सवासवैः  
०६,१०८।०२३च् बलवान् बुद्धिमांश् चैव जितक्लेशो युधां वरः  
०६,१०८।०२४अ विजयी च रणे नित्यं भैरवास्त्रश् च पाण्डवः  
०६,१०८।०२४च् तस्य मार्गं परिहरन् द्रुतं गच्छ यतव्रतम्  
०६,१०८।०२५अ पश्य चैतन् महाबाहो वैशसं समुपस्थितम्  
०६,१०८।०२५च् हेमचित्राणि शूराणां महान्ति च शुभानि च  
०६,१०८।०२६अ कवचान्य् अवदीर्यन्ते शरैः सन्नतपर्वभिः  
०६,१०८।०२६च् छिद्यन्ते च ध्वजाग्राणि तोमराणि धनूंषि च  
०६,१०८।०२७अ प्रासाश् च विमलास् तीक्ष्णाः शक्त्यश् च कनकोज्ज्वलाः  
०६,१०८।०२७च् वैजयन्त्यश् च नागानां सङ्क्रुद्धेन किरीटिना  
०६,१०८।०२८अ नायं संरक्षितुं कालः प्राणान् पुत्रोपजीविभिः  
०६,१०८।०२८च् याहि स्वर्गं पुरस्कृत्य यशसे विजयाय च  
०६,१०८।०२९अ हयनागरथावर्तां महाघोरां सुदुस्तराम्  
०६,१०८।०२९च् रथेन सङ्ग्रामनदीं तरत्य् एष कपिध्वजः  
०६,१०८।०२९द्*०४५३_०१ पूर्वं चैव मयाश्रावि तपसा घोररूपिणा  
०६,१०८।०२९द्*०४५३_०२ ब्रह्मचर्येण महता फाल्गुनश् चरते तपः  
०६,१०८।०२९द्*०४५३_०३ तत् तपः सफलं चेह कैराते सव्यसाचिना  
०६,१०८।०३०अ ब्रह्मण्यता दमो दानं तपश् च चरितं महत्  
०६,१०८।०३०च् इहैव दृश्यते राज्ञो भ्राता यस्य धनञ्जयः  
०६,१०८।०३१अ भीमसेनश् च बलवान् माद्रीपुत्रौ च पाण्डवौ  
०६,१०८।०३१च् वासुदेवश् च वार्ष्णेयो यस्य नाथो व्यवस्थितः  
०६,१०८।०३२अ तस्यैष मन्युप्रभवो धार्तराष्ट्रस्य दुर्मतेः  
०६,१०८।०३२च् तपोदग्धशरीरस्य कोपो दहति भारतान्  
०६,१०८।०३३अ एष सन्दृश्यते पार्थो वासुदेवव्यपाश्रयः  
०६,१०८।०३३च् दारयन् सर्वसैन्यानि धार्तराष्ट्राणि सर्वशः  
०६,१०८।०३४अ एतद् आलोक्यते सैन्यं क्षोभ्यमाणं किरीटिना  
०६,१०८।०३४च् महोर्मिनद्धं सुमहत् तिमिनेव नदीमुखम्  
०६,१०८।०३५अ हाहाकिलकिलाशब्दाः श्रूयन्ते च चमूमुखे  
०६,१०८।०३५च् याहि पाञ्चालदायादम् अहं यास्ये युधिष्ठिरम्  
०६,१०८।०३६अ दुर्लभं ह्य् अन्तरं राज्ञो व्यूहस्यामिततेजसः  
०६,१०८।०३६च् समुद्रकुक्षिप्रतिमं सर्वतो ऽतिरथैः स्थितैः  
०६,१०८।०३७अ सात्यकिश् चाभिमन्युश् च धृष्टद्युम्नवृकोदरौ  
०६,१०८।०३७च् परिरक्षन्ति राजानं यमौ च मनुजेश्वरम्  
०६,१०८।०३८अ उपेन्द्रसदृशः श्यामो महाशाल इवोद्गतः  
०६,१०८।०३८च् एष गच्छत्य् अनीकानि द्वितीय इव फल्गुनः  
०६,१०८।०३९अ उत्तमास्त्राणि चादत्स्व गृहीत्वान्यन् महद् धनुः  
०६,१०८।०३९च् पार्श्वतो याहि राजानं युध्यस्व च वृकोदरम्  
०६,१०८।०४०अ को हि नेच्छेत् प्रियं पुत्रं जीवन्तं शाश्वतीः समाः  
०६,१०८।०४०च् क्षत्रधर्मं पुरस्कृत्य ततस् त्वा विनियुज्महे  
०६,१०८।०४१अ एष चापि रणे भीष्मो दहते वै महाचमूम्  
०६,१०८।०४१च् युद्धे सुसदृशस् तात यमस्य वरुणस्य च  
०६,१०८।०४१द्*०४५४_०० सञ्जयः  
०६,१०८।०४१द्*०४५४_०१ पुत्रं समनुशास्यैव भारद्वाजः प्रतापवान्  
०६,१०८।०४१द्*०४५४_०२ महारणे महाराजं धर्मराजम् अयोधयत्  
०६,१०९।०००*०४५५_०१ एतच् छ्रुत्वा वचस् तस्य द्रोणस्य च महात्मनः  
०६,१०९।००१ सञ्जय उवाच  
०६,१०९।००१अ भगदत्तः कृपः शल्यः कृतवर्मा च सात्वतः  
०६,१०९।००१च् विन्दानुविन्दाव् आवन्त्यौ सैन्धवश् च जयद्रथः  
०६,१०९।००२अ चित्रसेनो विकर्णश् च तथा दुर्मर्षणो युवा  
०६,१०९।००२च् दशैते तावका योधा भीमसेनम् अयोधयन्  
०६,१०९।००३अ महत्या सेनया युक्ता नानादेशसमुत्थया  
०६,१०९।००३च् भीष्मस्य समरे राजन् प्रार्थयाना महद् यशः  
०६,१०९।००४अ शल्यस् तु नवभिर् बाणैर् भीमसेनम् अताडयत्  
०६,१०९।००४च् कृतवर्मा त्रिभिर् बाणैः कृपश् च नवभिः शरैः  
०६,१०९।००५अ चित्रसेनो विकर्णश् च भगदत्तश् च मारिष  
०६,१०९।००५च् दशभिर् दशभिर् भल्लैर् भीमसेनम् अताडयन्  
०६,१०९।००६अ सैन्धवश् च त्रिभिर् बाणैर् जत्रुदेशे ऽभ्यताडयत्  
०६,१०९।००६च् विन्दानुविन्दाव् आवन्त्यौ पञ्चभिः पञ्चभिः शरैः  
०६,१०९।००६ए दुर्मर्षणश् च विंशत्या पाण्डवं निशितैः शरैः  
०६,१०९।००७अ स तान् सर्वान् महाराज भ्राजमानान् पृथक् पृथक्  
०६,१०९।००७च् प्रवीरान् सर्वलोकस्य धार्तराष्ट्रान् महारथान्  
०६,१०९।००७ए विव्याध बहुभिर् बाणैर् भीमसेनो महाबलः  
०६,१०९।००८अ शल्यं पञ्चाशता विद्ध्वा कृतवर्माणम् अष्टभिः  
०६,१०९।००८च् कृपस्य सशरं चापं मध्ये चिच्छेद भारत  
०६,१०९।००८ए अथैनं छिन्नधन्वानं पुनर् विव्याध पञ्चभिः  
०६,१०९।००९अ विन्दानुविन्दौ च तथा त्रिभिस् त्रिभिर् अताडयत्  
०६,१०९।००९च् दुर्मर्षणं च विंशत्या चित्रसेनं च पञ्चभिः  
०६,१०९।०१०अ विकर्णं दशभिर् बाणैः पञ्चभिश् च जयद्रथम्  
०६,१०९।०१०च् विद्ध्वा भीमो ऽनदद् धृष्टः सैन्धवं च पुनस् त्रिभिः  
०६,१०९।०१०द्*०४५६_०१ द्रोणस्य च धनुर् भीमस् त्रिभिर् बाणैर् अचिच्छिदे  
०६,१०९।०११अ अथान्यद् धनुर् आदाय गौतमो रथिनां वरः  
०६,१०९।०११च् भीमं विव्याध संरब्धो दशभिर् निशितैः शरैः  
०६,१०९।०१२अ स विद्धो बहुभिर् बाणैस् तोत्त्रैर् इव महाद्विपः  
०६,१०९।०१२च् ततः क्रुद्धो महाबाहुर् भीमसेनः प्रतापवान्  
०६,१०९।०१२ए गौतमं ताडयाम् आस शरैर् बहुभिर् आहवे  
०६,१०९।०१३अ सैन्धवस्य तथाश्वांश् च सारथिं च त्रिभिः शरैः  
०६,१०९।०१३च् प्राहिणोन् मृत्युलोकाय कालान्तकसमद्युतिः  
०६,१०९।०१४अ हताश्वात् तु रथात् तूर्णम् अवप्लुत्य महारथः  
०६,१०९।०१४च् शरांश् चिक्षेप निशितान् भीमसेनस्य संयुगे  
०६,१०९।०१५अ तस्य भीमो धनुर्मध्ये द्वाभ्यां चिच्छेद भारत  
०६,१०९।०१५च् भल्लाभ्यां भरतश्रेष्ठ सैन्धवस्य महात्मनः  
०६,१०९।०१६अ स च्छिन्नधन्वा विरथो हताश्वो हतसारथिः  
०६,१०९।०१६च् चित्रसेनरथं राजन्न् आरुरोह त्वरान्वितः  
०६,१०९।०१७अ अत्यद्भुतं रणे कर्म कृतवांस् तत्र पाण्डवः  
०६,१०९।०१७च् महारथाञ् शरैर् विद्ध्वा वारयित्वा महारथः  
०६,१०९।०१७ए विरथं सैन्धवं चक्रे सर्वलोकस्य पश्यतः  
०६,१०९।०१८अ नातीव ममृषे शल्यो भीमसेनस्य विक्रमम्  
०६,१०९।०१८च् स सन्धाय शरांस् तीक्ष्णान् कर्मारपरिमार्जितान्  
०६,१०९।०१८ए भीमं विव्याध सप्तत्या तिष्ठ तिष्ठेति चाब्रवीत्  
०६,१०९।०१९अ कृपश् च कृतवर्मा च भगदत्तश् च मारिष  
०६,१०९।०१९च् विन्दानुविन्दाव् आवन्त्यौ चित्रसेनश् च संयुगे  
०६,१०९।०२०अ दुर्मर्षणो विकर्णश् च सिन्धुराजश् च वीर्यवान्  
०६,१०९।०२०च् भीमं ते विव्यधुस् तूर्णं शल्यहेतोर् अरिन्दमाः  
०६,१०९।०२१अ स तु तान् प्रतिविव्याध पञ्चभिः पञ्चभिः शरैः  
०६,१०९।०२१च् शल्यं विव्याध सप्तत्या पुनश् च दशभिः शरैः  
०६,१०९।०२२अ तं शल्यो नवभिर् विद्ध्वा पुनर् विव्याध पञ्चभिः  
०६,१०९।०२२च् सारथिं चास्य भल्लेन गाढं विव्याध मर्मणि  
०६,१०९।०२३अ विशोकं वीक्ष्य निर्भिन्नं भीमसेनः प्रतापवान्  
०६,१०९।०२३च् मद्रराजं त्रिभिर् बाणैर् बाह्वोर् उरसि चार्पयत्  
०६,१०९।०२४अ तथेतरान् महेष्वासांस् त्रिभिस् त्रिभिर् अजिह्मगैः  
०६,१०९।०२४च् ताडयाम् आस समरे सिंहवच् च ननाद च  
०६,१०९।०२५अ ते हि यत्ता महेष्वासाः पाण्डवं युद्धदुर्मदम्  
०६,१०९।०२५च् त्रिभिस् त्रिभिर् अकुण्ठाग्रैर् भृशं मर्मस्व् अताडयन्  
०६,१०९।०२६अ सो ऽतिविद्धो महेष्वासो भीमसेनो न विव्यथे  
०६,१०९।०२६च् पर्वतो वारिधाराभिर् वर्षमाणैर् इवाम्बुदैः  
०६,१०९।०२६द्*०४५७_०१ स तु क्रोधसमाविष्टो भीमसेनो महाबलः  
०६,१०९।०२६द्*०४५७_०२ मद्रेश्वरं त्रिभिर् बाणैर् भृशं विद्ध्वा महायशाः  
०६,१०९।०२७अ शल्यं च नवभिर् बाणैर् भृशं विद्ध्वा महायशाः  
०६,१०९।०२७च् प्राग्ज्योतिषं शतेनाजौ राजन् विव्याध वै दृढम्  
०६,१०९।०२८अ ततस् तु सशरं चापं सात्वतस्य महात्मनः  
०६,१०९।०२८च् क्षुरप्रेण सुतीक्ष्णेन चिच्छेद कृतहस्तवत्  
०६,१०९।०२९अ अथान्यद् धनुर् आदाय कृतवर्मा वृकोदरम्  
०६,१०९।०२९च् आजघान भ्रुवोर् मध्ये नाराचेन परन्तप  
०६,१०९।०२९द्*०४५८_०१ विरराज महाबाहुर् ललाटस्थेन पत्रिणा  
०६,१०९।०२९द्*०४५८_०२ एकशृङ्गो महाराज यथा पर्वतसत्तमः  
०६,१०९।०२९द्*०४५८_०३ अथ भीमो महाबाहुः क्रुद्धः सर्वान् महारथान्  
०६,१०९।०२९द्*०४५८_०४ विमुखीकृत्य बाणौघैस् तस्थौ गिरिर् इवाचलः  
०६,१०९।०३०अ भीमस् तु समरे विद्ध्वा शल्यं नवभिर् आयसैः  
०६,१०९।०३०च् भगदत्तं त्रिभिश् चैव कृतवर्माणम् अष्टभिः  
०६,१०९।०३१अ द्वाभ्यां द्वाभ्यां च विव्याध गौतमप्रभृतीन् रथान्  
०६,१०९।०३१च् ते तु तं समरे राजन् विव्यधुर् निशितैः शरैः  
०६,१०९।०३२अ स तथा पीड्यमानो ऽपि सर्वतस् तैर् महारथैः  
०६,१०९।०३२च् मत्वा तृणेन तांस् तुल्यान् विचचार गतव्यथः  
०६,१०९।०३३अ ते चापि रथिनां श्रेष्ठा भीमाय निशिताञ् शरान्  
०६,१०९।०३३च् प्रेषयाम् आसुर् अव्यग्राः शतशो ऽथ सहस्रशः  
०६,१०९।०३४अ तस्य शक्तिं महावेगां भगदत्तो महारथः  
०६,१०९।०३४च् चिक्षेप समरे वीरः स्वर्णदण्डां महाधनाम्  
०६,१०९।०३५अ तोमरं सैन्धवो राजा पट्टिशं च महाभुजः  
०६,१०९।०३५च् शतघ्नीं च कृपो राजञ् शरं शल्यश् च संयुगे  
०६,१०९।०३६अ अथेतरे महेष्वासाः पञ्च पञ्च शिलीमुखान्  
०६,१०९।०३६च् भीमसेनं समुद्दिश्य प्रेषयाम् आसुर् ओजसा  
०६,१०९।०३६द्*०४५९_०१ ततः क्रुद्धो महाबाहुर् भीमो भीमपराक्रमः  
०६,१०९।०३६द्*०४५९_०२ विव्याध समरे वीरस् त्रिभिस् त्रिभिर् अजिह्मगैः  
०६,१०९।०३६द्*०४५९_०३ गौतमप्रेरितं चापि तोमरं त्व् अनिलात्मजः  
०६,१०९।०३६द्*०४५९_०४ क्षुरप्रेण द्विधा चक्रे प्रहसन्न् इव भारत  
०६,१०९।०३६द्*०४५९_०५ हार्दिक्यप्रहितं चापि पट्टसं तिलकाण्डवत्  
०६,१०९।०३६द्*०४५९_०६ चिच्छेद समरे वीरो ह्य् असम्भ्रान्तरथः शरैः  
०६,१०९।०३६द्*०४५९_०७ स चिच्छेद शतघ्नीं च सैन्धवेनेरितां भृशम्  
०६,१०९।०३६द्*०४५९_०८ भीमसेनो रणश्लाघी नवभिः कङ्कपत्रिभिः  
०६,१०९।०३७अ तोमरं स द्विधा चक्रे क्षुरप्रेणानिलात्मजः  
०६,१०९।०३७च् पट्टिशं च त्रिभिर् बाणैश् चिच्छेद तिलकाण्डवत्  
०६,१०९।०३८अ स बिभेद शतघ्नीं च नवभिः कङ्कपत्रिभिः  
०६,१०९।०३८च् मद्रराजप्रयुक्तं च शरं छित्त्वा महाबलः  
०६,१०९।०३९अ शक्तिं चिच्छेद सहसा भगदत्तेरितां रणे  
०६,१०९।०३९च् तथेतराञ् शरान् घोराञ् शरैः सन्नतपर्वभिः  
०६,१०९।०४०अ भीमसेनो रणश्लाघी त्रिधैकैकं समाच्छिनत्  
०६,१०९।०४०च् तांश् च सर्वान् महेष्वासांस् त्रिभिस् त्रिभिर् अताडयत्  
०६,१०९।०४१अ ततो धनञ्जयस् तत्र वर्तमाने महारणे  
०६,१०९।०४१च् जगाम स रथेनाजौ भीमं दृष्ट्वा महारथम्  
०६,१०९।०४१ए निघ्नन्तं समरे शत्रून् योधयानं च सायकैः  
०६,१०९।०४२अ तौ तु तत्र महात्मानौ समेतौ वीक्ष्य पाण्डवौ  
०६,१०९।०४२च् नाशशंसुर् जयं तत्र तावकाः पुरुषर्षभ  
०६,१०९।०४३अ अथार्जुनो रणे भीष्मं योधयन् वै महारथम्  
०६,१०९।०४३च् भीष्मस्य निधनाकाङ्क्षी पुरस्कृत्य शिखण्डिनम्  
०६,१०९।०४४अ आससाद रणे योधांस् तावकान् दश भारत  
०६,१०९।०४४च् ये स्म भीमं रणे राजन् योधयन्तो व्यवस्थिताः  
०६,१०९।०४४ए बीभत्सुस् तान् अथाविध्यद् भीमस्य प्रियकाम्यया  
०६,१०९।०४५अ ततो दुर्योधनो राजा सुशर्माणम् अचोदयत्  
०६,१०९।०४५च् अर्जुनस्य वधार्थाय भीमसेनस्य चोभयोः  
०६,१०९।०४६अ सुशर्मन् गच्छ शीघ्रं त्वं बलौघैः परिवारितः  
०६,१०९।०४६च् जहि पाण्डुसुताव् एतौ धनञ्जयवृकोदरौ  
०६,१०९।०४७अ तच् छ्रुत्वा शासनं तस्य त्रिगर्तः प्रस्थलाधिपः  
०६,१०९।०४७च् अभिद्रुत्य रणे भीमम् अर्जुनं चैव धन्विनौ  
०६,१०९।०४८अ रथैर् अनेकसाहस्रैः परिवव्रे समन्ततः  
०६,१०९।०४८च् ततः प्रववृते युद्धम् अर्जुनस्य परैः सह  
०६,११०।००१ सञ्जय उवाच  
०६,११०।००१अ अर्जुनस् तु रणे शल्यं यतमानं महारथम्  
०६,११०।००१च् छादयाम् आस समरे शरैः सन्नतपर्वभिः  
०६,११०।००२अ सुशर्माणं कृपं चैव त्रिभिस् त्रिभिर् अविध्यत  
०६,११०।००२च् प्राग्ज्योतिषं च समरे सैन्धवं च जयद्रथम्  
०६,११०।००३अ चित्रसेनं विकर्णं च कृतवर्माणम् एव च  
०६,११०।००३च् दुर्मर्षणं च राजेन्द्र आवन्त्यौ च महारथौ  
०६,११०।००४अ एकैकं त्रिभिर् आनर्छत् कङ्कबर्हिणवाजितैः  
०६,११०।००४च् शरैर् अतिरथो युद्धे पीडयन् वाहिनीं तव  
०६,११०।००५अ जयद्रथो रणे पार्थं भित्त्वा भारत सायकैः  
०६,११०।००५च् भीमं विव्याध तरसा चित्रसेनरथे स्थितः  
०६,११०।००६अ शल्यश् च समरे जिष्णुं कृपश् च रथिनां वरः  
०६,११०।००६च् विव्यधाते महाबाहुं बहुधा मर्मभेदिभिः  
०६,११०।००७अ चित्रसेनादयश् चैव पुत्रास् तव विशां पते  
०६,११०।००७च् पञ्चभिः पञ्चभिस् तूर्णं संयुगे निशितैः शरैः  
०६,११०।००७ए आजघ्नुर् अर्जुनं सङ्ख्ये भीमसेनं च मारिष  
०६,११०।००८अ तौ तत्र रथिनां श्रेष्ठौ कौन्तेयौ भरतर्षभौ  
०६,११०।००८च् अपीडयेतां समरे त्रिगर्तानां महद् बलम्  
०६,११०।००९अ सुशर्मापि रणे पार्थं विद्ध्वा बहुभिर् आयसैः  
०६,११०।००९च् ननाद बलवन् नादं नादयन् वै नभस्तलम्  
०६,११०।०१०अ अन्ये च रथिनः शूरा भीमसेनधनञ्जयौ  
०६,११०।०१०च् विव्यधुर् निशितैर् बाणै रुक्मपुङ्खैर् अजिह्मगैः  
०६,११०।०११अ तेषां तु रथिनां मध्ये कौन्तेयौ रथिनां वरौ  
०६,११०।०११च् क्रीडमानौ रथोदारौ चित्ररूपौ व्यरोचताम्  
०६,११०।०११ए आमिषेप्सू गवां मध्ये सिंहाव् इव बलोत्कटौ  
०६,११०।०१२अ छित्त्वा धनूंषि वीराणां शरांश् च बहुधा रणे  
०६,११०।०१२च् पातयाम् आसतुर् वीरौ शिरांसि शतशो नृणाम्  
०६,११०।०१३अ रथाश् च बहवो भग्ना हयाश् च शतशो हताः  
०६,११०।०१३च् गजाश् च सगजारोहाः पेतुर् उर्व्यां महामृधे  
०६,११०।०१४अ रथिनः सादिनश् चैव तत्र तत्र निसूदिताः  
०६,११०।०१४च् दृश्यन्ते बहुधा राजन् वेष्टमानाः समन्ततः  
०६,११०।०१५अ हतैर् गजपदात्योघैर् वाजिभिश् च निसूदितैः  
०६,११०।०१५च् रथैश् च बहुधा भग्नैः समास्तीर्यत मेदिनी  
०६,११०।०१६अ छत्रैश् च बहुधा छिन्नैर् ध्वजैश् च विनिपातितैः  
०६,११०।०१६ब्*०४६०_०१ चामरैर् हेमदण्डैश् च समास्तीर्यत मेदिनी  
०६,११०।०१६च् अङ्कुशैर् अपविद्धैश् च परिस्तोमैश् च भारत  
०६,११०।०१६द्*०४६१_०१ घण्टाभिश् च कशाभिश् च समास्तीर्यत मेदिनी  
०६,११०।०१७अ केयूरैर् अङ्गदैर् हारै राङ्कवैर् मृदितैस् तथा  
०६,११०।०१७ब्*०४६२_०१ कुण्डलैर् मणिचित्रैश् च समास्तीर्यत मेदिनी  
०६,११०।०१७च् उष्णीषैर् अपविद्धैश् च चामरव्यजनैर् अपि  
०६,११०।०१८अ तत्र तत्रापविद्धैश् च बाहुभिश् चन्दनोक्षितैः  
०६,११०।०१८च् ऊरुभिश् च नरेन्द्राणां समास्तीर्यत मेदिनी  
०६,११०।०१९अ तत्राद्भुतम् अपश्याम रणे पार्थस्य विक्रमम्  
०६,११०।०१९च् शरैः संवार्य तान् वीरान् निजघान बलं तव  
०६,११०।०२०अ पुत्रस् तु तव तं दृष्ट्वा भीमार्जुनसमागमम्  
०६,११०।०२०च् गाङ्गेयस्य रथाभ्याशम् उपजग्मे महाभये  
०६,११०।०२१अ कृपश् च कृतवर्मा च सैन्धवश् च जयद्रथः  
०६,११०।०२१च् विन्दानुविन्दाव् आवन्त्याव् आजग्मुः संयुगं तदा  
०६,११०।०२२अ ततो भीमो महेष्वासः फल्गुनश् च महारथः  
०६,११०।०२२च् कौरवाणां चमूं घोरां भृशं दुद्रुवतू रणे  
०६,११०।०२३अ ततो बर्हिणवाजानाम् अयुतान्य् अर्बुदानि च  
०६,११०।०२३च् धनञ्जयरथे तूर्णं पातयन्ति स्म संयुगे  
०६,११०।०२४अ ततस् ताञ् शरजालेन सन्निवार्य महारथान्  
०६,११०।०२४च् पार्थः समन्तात् समरे प्रेषयाम् आस मृत्यवे  
०६,११०।०२५अ शल्यस् तु समरे जिष्णुं क्रीडन्न् इव महारथः  
०६,११०।०२५च् आजघानोरसि क्रुद्धो भल्लैः सन्नतपर्वभिः  
०६,११०।०२६अ तस्य पार्थो धनुश् छित्त्वा हस्तावापं च पञ्चभिः  
०६,११०।०२६च् अथैनं सायकैस् तीक्ष्णैर् भृशं विव्याध मर्मणि  
०६,११०।०२७अ अथान्यद् धनुर् आदाय समरे भारसाधनम्  
०६,११०।०२७च् मद्रेश्वरो रणे जिष्णुं ताडयाम् आस रोषितः  
०६,११०।०२८अ त्रिभिः शरैर् महाराज वासुदेवं च पञ्चभिः  
०६,११०।०२८च् भीमसेनं च नवभिर् बाह्वोर् उरसि चार्पयत्  
०६,११०।०२९अ ततो द्रोणो महाराज मागधश् च महारथः  
०६,११०।०२९च् दुर्योधनसमादिष्टौ तं देशम् उपजग्मतुः  
०६,११०।०३०अ यत्र पार्थो महाराज भीमसेनश् च पाण्डवः  
०६,११०।०३०च् कौरव्यस्य महासेनां जघ्नतुस् तौ महारथौ  
०६,११०।०३१अ जयत्सेनस् तु समरे भीमं भीमायुधं युवा  
०६,११०।०३१च् विव्याध निशितैर् बाणैर् अष्टभिर् भरतर्षभ  
०६,११०।०३२अ तं भीमो दशभिर् विद्ध्वा पुनर् विव्याध सप्तभिः  
०६,११०।०३२च् सारथिं चास्य भल्लेन रथनीडाद् अपाहरत्  
०६,११०।०३३अ उद्भ्रान्तैस् तुरगैः सो ऽथ द्रवमाणैः समन्ततः  
०६,११०।०३३च् मागधो ऽपहृतो राजा सर्वसैन्यस्य पश्यतः  
०६,११०।०३४अ द्रोणस् तु विवरं लब्ध्वा भीमसेनं शिलीमुखैः  
०६,११०।०३४च् विव्याध बाणैः सुशितैः पञ्चषष्ट्या तम् आयसैः  
०६,११०।०३५अ तं भीमः समरश्लाघी गुरुं पितृसमं रणे  
०६,११०।०३५च् विव्याध नवभिर् भल्लैस् तथा षष्ट्या च भारत  
०६,११०।०३६अ अर्जुनस् तु सुशर्माणं विद्ध्वा बहुभिर् आयसैः  
०६,११०।०३६च् व्यधमत् तस्य तत् सैन्यं महाभ्राणि यथानिलः  
०६,११०।०३७अ ततो भीष्मश् च राजा च सौबलश् च बृहद्बलः  
०६,११०।०३७च् अभ्यद्रवन्त सङ्क्रुद्धा भीमसेनधनञ्जयौ  
०६,११०।०३८अ तथैव पाण्डवाः शूरा धृष्टद्युम्नश् च पार्षतः  
०६,११०।०३८च् अभ्यद्रवन् रणे भीष्मं व्यादितास्यम् इवान्तकम्  
०६,११०।०३९अ शिखण्डी तु समासाद्य भारतानां पितामहम्  
०६,११०।०३९च् अभ्यद्रवत संहृष्टो भयं त्यक्त्वा यतव्रतम्  
०६,११०।०४०अ युधिष्ठिरमुखाः पार्थाः पुरस्कृत्य शिखण्डिनम्  
०६,११०।०४०च् अयोधयन् रणे भीष्मं संहताः सह सृञ्जयैः  
०६,११०।०४१अ तथैव तावकाः सर्वे पुरस्कृत्य यतव्रतम्  
०६,११०।०४१च् शिखण्डिप्रमुखान् पार्थान् योधयन्ति स्म संयुगे  
०६,११०।०४२अ ततः प्रववृते युद्धं कौरवाणां भयावहम्  
०६,११०।०४२च् तत्र पाण्डुसुतैः सार्धं भीष्मस्य विजयं प्रति  
०६,११०।०४३अ तावकानां रणे भीष्मो ग्लह आसीद् विशां पते  
०६,११०।०४३च् तत्र हि द्यूतम् आयातं विजयायेतराय वा  
०६,११०।०४४अ धृष्टद्युम्नो महाराज सर्वसैन्यान्य् अचोदयत्  
०६,११०।०४४च् अभिद्रवत गाङ्गेयं मा भैष्ट नरसत्तमाः  
०६,११०।०४५अ सेनापतिवचः श्रुत्वा पाण्डवानां वरूथिनी  
०६,११०।०४५च् भीष्मम् एवाभ्ययात् तूर्णं प्राणांस् त्यक्त्वा महाहवे  
०६,११०।०४६अ भीष्मो ऽपि रथिनां श्रेष्ठः प्रतिजग्राह तां चमूम्  
०६,११०।०४६च् आपतन्तीं महाराज वेलाम् इव महोदधिः  
०६,१११।००१ धृतराष्ट्र उवाच  
०६,१११।००१अ कथं शान्तनवो भीष्मो दशमे ऽहनि सञ्जय  
०६,१११।००१च् अयुध्यत महावीर्यैः पाण्डवैः सहसृञ्जयैः  
०६,१११।००२अ कुरवश् च कथं युद्धे पाण्डवान् प्रत्यवारयन्  
०६,१११।००२च् आचक्ष्व मे महायुद्धं भीष्मस्याहवशोभिनः  
०६,१११।००३ सञ्जय उवाच  
०६,१११।००३अ कुरवः पाण्डवैः सार्धं यथायुध्यन्त भारत  
०६,१११।००३च् यथा च तद् अभूद् युद्धं तत् ते वक्ष्यामि शृण्वतः  
०६,१११।००४अ प्रेषिताः परलोकाय परमास्त्रैः किरीटिना  
०६,१११।००४च् अहन्य् अहनि सम्प्राप्तास् तावकानां रथव्रजाः  
०६,१११।००५अ यथाप्रतिज्ञं कौरव्यः स चापि समितिञ्जयः  
०६,१११।००५च् पार्थानाम् अकरोद् भीष्मः सततं समितिक्षयम्  
०६,१११।००६अ कुरुभिः सहितं भीष्मं युध्यमानं महारथम्  
०६,१११।००६च् अर्जुनं च सपाञ्चाल्यं दृष्ट्वा संशयिता जनाः  
०६,१११।००७अ दशमे ऽहनि तस्मिंस् तु भीष्मार्जुनसमागमे  
०६,१११।००७च् अवर्तत महारौद्रः सततं समितिक्षयः  
०६,१११।००८अ तस्मिन्न् अयुतशो राजन् भूयश् च स परन्तपः  
०६,१११।००८च् भीष्मः शान्तनवो योधाञ् जघान परमास्त्रवित्  
०६,१११।००९अ येषाम् अज्ञातकल्पानि नामगोत्राणि पार्थिव  
०६,१११।००९च् ते हतास् तत्र भीष्मेण शूराः सर्वे ऽनिवर्तिनः  
०६,१११।०१०अ दशाहानि ततस् तप्त्वा भीष्मः पाण्डववाहिनीम्  
०६,१११।०१०च् निरविद्यत धर्मात्मा जीवितेन परन्तपः  
०६,१११।०११अ स क्षिप्रं वधम् अन्विच्छन्न् आत्मनो ऽभिमुखं रणे  
०६,१११।०११च् न हन्यां मानवश्रेष्ठान् सङ्ग्रामे ऽभिमुखान् इति  
०६,१११।०१२अ चिन्तयित्वा महाबाहुः पिता देवव्रतस् तव  
०६,१११।०१२च् अभ्याशस्थं महाराज पाण्डवं वाक्यम् अब्रवीत्  
०६,१११।०१३अ युधिष्ठिर महाप्राज्ञ सर्वशास्त्रविशारद  
०६,१११।०१३च् शृणु मे वचनं तात धर्म्यं स्वर्ग्यं च जल्पतः  
०६,१११।०१४अ निर्विण्णो ऽस्मि भृशं तात देहेनानेन भारत  
०६,१११।०१४च् घ्नतश् च मे गतः कालः सुबहून् प्राणिनो रणे  
०६,१११।०१५अ तस्मात् पार्थं पुरोधाय पाञ्चालान् सृञ्जयांस् तथा  
०६,१११।०१५च् मद्वधे क्रियतां यत्नो मम चेद् इच्छसि प्रियम्  
०६,१११।०१६अ तस्य तन् मतम् आज्ञाय पाण्डवः सत्यदर्शनः  
०६,१११।०१६च् भीष्मं प्रतिययौ यत्तः सङ्ग्रामे सह सृञ्जयैः  
०६,१११।०१७अ धृष्टद्युम्नस् ततो राजन् पाण्डवश् च युधिष्ठिरः  
०६,१११।०१७च् श्रुत्वा भीष्मस्य तां वाचं चोदयाम् आसतुर् बलम्  
०६,१११।०१८अ अभिद्रवत युध्यध्वं भीष्मं जयत संयुगे  
०६,१११।०१८च् रक्षिताः सत्यसन्धेन जिष्णुना रिपुजिष्णुना  
०६,१११।०१९अ अयं चापि महेष्वासः पार्षतो वाहिनीपतिः  
०६,१११।०१९च् भीमसेनश् च समरे पालयिष्यति वो ध्रुवम्  
०६,१११।०२०अ न वै भीष्माद् भयं किं चित् कर्तव्यं युधि सृञ्जयाः  
०६,१११।०२०च् ध्रुवं भीष्मं विजेष्यामः पुरस्कृत्य शिखण्डिनम्  
०६,१११।०२०द्*०४६३_०१ ते तथेति प्रतिज्ञाय पुरस्कृत्य शिखण्डिनम्  
०६,१११।०२१अ तथा तु समयं कृत्वा दशमे ऽहनि पाण्डवाः  
०६,१११।०२१च् ब्रह्मलोकपरा भूत्वा सञ्जग्मुः क्रोधमूर्छिताः  
०६,१११।०२२अ शिखण्डिनं पुरस्कृत्य पाण्डवं च धनञ्जयम्  
०६,१११।०२२च् भीष्मस्य पातने यत्नं परमं ते समास्थिताः  
०६,१११।०२३अ ततस् तव सुतादिष्टा नानाजनपदेश्वराः  
०६,१११।०२३च् द्रोणेन सहपुत्रेण सहसेना महाबलाः  
०६,१११।०२४अ दुःशासनश् च बलवान् सह सर्वैः सहोदरैः  
०६,१११।०२४च् भीष्मं समरमध्यस्थं पालयां चक्रिरे तदा  
०६,१११।०२५अ ततस् तु तावकाः शूराः पुरस्कृत्य यतव्रतम्  
०६,१११।०२५च् शिखण्डिप्रमुखान् पार्थान् योधयन्ति स्म संयुगे  
०६,१११।०२६अ चेदिभिश् च सपाञ्चालैः सहितो वानरध्वजः  
०६,१११।०२६च् ययौ शान्तनवं भीष्मं पुरस्कृत्य शिखण्डिनम्  
०६,१११।०२७अ द्रोणपुत्रं शिनेर् नप्ता धृष्टकेतुस् तु पौरवम्  
०६,१११।०२७च् युधामन्युः सहामात्यं दुर्योधनम् अयोधयत्  
०६,१११।०२८अ विराटस् तु सहानीकः सहसेनं जयद्रथम्  
०६,१११।०२८च् वृद्धक्षत्रस्य दायादम् आससाद परन्तपः  
०६,१११।०२८द्*०४६४_०१ चित्रसेनस् तव सुतं विचित्रशरकार्मुकम्  
०६,१११।०२९अ मद्रराजं महेष्वासं सहसैन्यं युधिष्ठिरः  
०६,१११।०२९च् भीमसेनाभिगुप्तश् च नागानीकम् उपाद्रवत्  
०६,१११।०३०अ अप्रधृष्यम् अनावार्यं सर्वशस्त्रभृतां वरम्  
०६,१११।०३०च् द्रोणं प्रति ययौ यत्तः पाञ्चाल्यः सह सोमकैः  
०६,१११।०३१अ कर्णिकारध्वजं चापि सिंहकेतुर् अरिन्दमः  
०६,१११।०३१च् प्रत्युज्जगाम सौभद्रं राजपुत्रो बृहद्बलः  
०६,१११।०३२अ शिखण्डिनं च पुत्रास् ते पाण्डवं च धनञ्जयम्  
०६,१११।०३२च् राजभिः समरे सार्धम् अभिपेतुर् जिघांसवः  
०६,१११।०३३अ तस्मिन्न् अतिमहाभीमे सेनयोर् वै पराक्रमे  
०६,१११।०३३च् सम्प्रधावत्स्व् अनीकेषु मेदिनी समकम्पत  
०६,१११।०३४अ तान्य् अनीकान्य् अनीकेषु समसज्जन्त भारत  
०६,१११।०३४च् तावकानां परेषां च दृष्ट्वा शान्तनवं रणे  
०६,१११।०३५अ ततस् तेषां प्रयतताम् अन्योन्यम् अभिधावताम्  
०६,१११।०३५च् प्रादुरासीन् महाञ् शब्दो दिक्षु सर्वासु भारत  
०६,१११।०३६अ शङ्खदुन्दुभिघोषैश् च वारणानां च बृंहितैः  
०६,१११।०३६च् सिंहनादैश् च सैन्यानां दारुणः समपद्यत  
०६,१११।०३७अ सा च सर्वनरेन्द्राणां चन्द्रार्कसदृशी प्रभा  
०६,१११।०३७च् वीराङ्गदकिरीटेषु निष्प्रभा समपद्यत  
०६,१११।०३८अ रजोमेघाश् च सञ्जज्ञुः शस्त्रविद्युद्भिर् आवृताः  
०६,१११।०३८च् धनुषां चैव निर्घोषो दारुणः समपद्यत  
०६,१११।०३९अ बाणशङ्खप्रणादाश् च भेरीणां च महास्वनाः  
०६,१११।०३९च् रथगोषश् च सञ्जग्मुः सेनयोर् उभयोर् अपि  
०६,१११।०४०अ प्रासशक्त्यृष्टिसङ्घैश् च बाणौघैश् च समाकुलम्  
०६,१११।०४०च् निष्प्रकाशम् इवाकाशं सेनयोः समपद्यत  
०६,१११।०४१अ अन्योन्यं रथिनः पेतुर् वाजिनश् च महाहवे  
०६,१११।०४१च् कुञ्जराः कुञ्जराञ् जघ्नुः पदातींश् च पदातयः  
०६,१११।०४२अ तद् आसीत् सुमहद् युद्धं कुरूणां पाण्डवैः सह  
०६,१११।०४२च् भीष्महेतोर् नरव्याघ्र श्येनयोर् आमिषे यथा  
०६,१११।०४३अ तयोः समागमो घोरो बभूव युधि भारत  
०६,१११।०४३च् अन्योन्यस्य वधार्थाय जिगीषूणां रणाजिरे  
०६,११२।००१ सञ्जय उवाच  
०६,११२।००१अ अभिमन्युर् महाराज तव पुत्रम् अयोधयत्  
०६,११२।००१च् महत्या सेनया युक्तो भीष्महेतोः पराक्रमी  
०६,११२।००२अ दुर्योधनो रणे कार्ष्णिं नवभिर् नतपर्वभिः  
०६,११२।००२च् आजघान रणे क्रुद्धः पुनश् चैनं त्रिभिः शरैः  
०६,११२।००३अ तस्य शक्तिं रणे कार्ष्णिर् मृत्योर् घोराम् इव स्वसाम्  
०६,११२।००३च् प्रेषयाम् आस सङ्क्रुद्धो दुर्योधनरथं प्रति  
०६,११२।००४अ ताम् आपतन्तीं सहसा घोररूपां विशां पते  
०६,११२।००४च् द्विधा चिच्छेद ते पुत्रः क्षुरप्रेण महारथः  
०६,११२।००५अ तां शक्तिं पतितां दृष्ट्वा कार्ष्णिः परमकोपनः  
०६,११२।००५च् दुर्योधनं त्रिभिर् बाणैर् बाह्वोर् उरसि चार्पयत्  
०६,११२।००६अ पुनश् चैनं शरैर् घोरैर् आजघान स्तनान्तरे  
०६,११२।००६च् दशभिर् भरतश्रेष्ठ दुर्योधनम् अमर्षणम्  
०६,११२।००७अ तद् युद्धम् अभवद् घोरं चित्ररूपं च भारत  
०६,११२।००७च् ईक्षितृप्रीतिजननं सर्वपार्थिवपूजितम्  
०६,११२।००८अ भीष्मस्य निधनार्थाय पार्थस्य विजयाय च  
०६,११२।००८च् युयुधाते रणे वीरौ सौभद्रकुरुपुङ्गवौ  
०६,११२।००९अ सात्यकिं रभसं युद्धे द्रौणिर् ब्राह्मणपुङ्गवः  
०६,११२।००९च् आजघानोरसि क्रुद्धो नाराचेन परन्तपः  
०६,११२।०१०अ शैनेयो ऽपि गुरोः पुत्रं सर्वमर्मसु भारत  
०६,११२।०१०च् अताडयद् अमेयात्मा नवभिः कङ्कपत्रिभिः  
०६,११२।०११अ अश्वत्थामा तु समरे सात्यकिं नवभिः शरैः  
०६,११२।०११च् त्रिंशता च पुनस् तूर्णं बाह्वोर् उरसि चार्पयत्  
०६,११२।०१२अ सो ऽतिविद्धो महेष्वासो द्रोणपुत्रेण सात्वतः  
०६,११२।०१२च् द्रोणपुत्रं त्रिभिर् बाणैर् आजघान महायशाः  
०६,११२।०१३अ पौरवो धृष्टकेतुं च शरैर् आसाद्य संयुगे  
०६,११२।०१३च् बहुधा दारयां चक्रे महेष्वासं महारथम्  
०६,११२।०१४अ तथैव पौरवं युद्धे धृष्टकेतुर् महारथः  
०६,११२।०१४च् त्रिंशता निशितैर् बाणैर् विव्याध सुमहाबलः  
०६,११२।०१५अ पौरवस् तु धनुश् छित्त्वा धृष्टकेतोर् महारथः  
०६,११२।०१५च् ननाद बलवन् नादं विव्याध दशभिः शरैः  
०६,११२।०१६अ सो ऽन्यत् कार्मुकम् आदाय पौरवं निशितैः शरैः  
०६,११२।०१६च् आजघान महाराज त्रिसप्तत्या शिलीमुखैः  
०६,११२।०१७अ तौ तु तत्र महेष्वासौ महामात्रौ महारथौ  
०६,११२।०१७च् महता शरवर्षेण परस्परम् अवर्षताम्  
०६,११२।०१८अ अन्योन्यस्य धनुश् छित्त्वा हयान् हत्वा च भारत  
०६,११२।०१८च् विरथाव् असियुद्धाय सङ्गतौ तौ महारथौ  
०६,११२।०१९अ आर्षभे चर्मणी चित्रे शतचन्द्रपरिष्कृते  
०६,११२।०१९च् तारकाशतचित्रौ च निस्त्रिंशौ सुमहाप्रभौ  
०६,११२।०२०अ प्रगृह्य विमलौ राजंस् ताव् अन्योन्यम् अभिद्रुतौ  
०६,११२।०२०च् वाशितासङ्गमे यत्तौ सिंहाव् इव महावने  
०६,११२।०२१अ मण्डलानि विचित्राणि गतप्रत्यागतानि च  
०६,११२।०२१च् चेरतुर् दर्शयन्तौ च प्रार्थयन्तौ परस्परम्  
०६,११२।०२२अ पौरवो धृष्टकेतुं तु शङ्खदेशे महासिना  
०६,११२।०२२च् ताडयाम् आस सङ्क्रुद्धस् तिष्ठ तिष्ठेति चाब्रवीत्  
०६,११२।०२३अ चेदिराजो ऽपि समरे पौरवं पुरुषर्षभम्  
०६,११२।०२३च् आजघान शिताग्रेण जत्रुदेशे महासिना  
०६,११२।०२४अ ताव् अन्योन्यं महाराज समासाद्य महाहवे  
०६,११२।०२४च् अन्योन्यवेगाभिहतौ निपेततुर् अरिन्दमौ  
०६,११२।०२५अ ततः स्वरथम् आरोप्य पौरवं तनयस् तव  
०६,११२।०२५च् जयत्सेनो रथे राजन्न् अपोवाह रणाजिरात्  
०६,११२।०२६अ धृष्टकेतुं च समरे माद्रीपुत्रः परन्तपः  
०६,११२।०२६च् अपोवाह रणे राजन् सहदेवः प्रतापवान्  
०६,११२।०२७अ चित्रसेनः सुशर्माणं विद्ध्वा नवभिर् आशुगैः  
०६,११२।०२७च् पुनर् विव्याध तं षष्ट्या पुनश् च नवभिः शरैः  
०६,११२।०२८अ सुशर्मा तु रणे क्रुद्धस् तव पुत्रं विशां पते  
०६,११२।०२८च् दशभिर् दशभिश् चैव विव्याध निशितैः शरैः  
०६,११२।०२९अ चित्रसेनश् च तं राजंस् त्रिंशता नतपर्वणाम्  
०६,११२।०२९च् आजघान रणे क्रुद्धः स च तं प्रत्यविध्यत  
०६,११२।०२९ए भीष्मस्य समरे राजन् यशो मानं च वर्धयन्  
०६,११२।०३०अ सौभद्रो राजपुत्रं तु बृहद्बलम् अयोधयत्  
०६,११२।०३०ब्*०४६५_०१ पार्थहेतोः पराक्रान्तो भीष्मस्यायोधनं प्रति  
०६,११२।०३०च् आर्जुनिं कोसलेन्द्रस् तु विद्ध्वा पञ्चभिर् आयसैः  
०६,११२।०३०ए पुनर् विव्याध विंशत्या शरैः सन्नतपर्वभिः  
०६,११२।०३१अ बृहद्बलं च सौभद्रो विद्ध्वा नवभिर् आयसैः  
०६,११२।०३१च् नाकम्पयत सङ्ग्रामे विव्याध च पुनः पुनः  
०६,११२।०३२अ कौसल्यस्य पुनश् चापि धनुश् चिच्छेद फाल्गुणिः  
०६,११२।०३२च् आजघान शरैश् चैव त्रिंशता कङ्कपत्रिभिः  
०६,११२।०३३अ सो ऽन्यत् कार्मुकम् आदाय राजपुत्रो बृहद्बलः  
०६,११२।०३३च् फाल्गुनिं समरे क्रुद्धो विव्याध बहुभिः शरैः  
०६,११२।०३४अ तयोर् युद्धं समभवद् भीष्महेतोः परन्तप  
०६,११२।०३४च् संरब्धयोर् महाराज समरे चित्रयोधिनोः  
०६,११२।०३४ए यथा देवासुरे युद्धे मयवासवयोर् अभूत्  
०६,११२।०३५अ भीमसेनो गजानीकं योधयन् बह्व् अशोभत  
०६,११२।०३५च् यथा शक्रो वज्रपाणिर् दारयन् पर्वतोत्तमान्  
०६,११२।०३६अ ते वध्यमाना भीमेन मातङ्गा गिरिसन्निभाः  
०६,११२।०३६च् निपेतुर् उर्व्यां सहिता नादयन्तो वसुन्धराम्  
०६,११२।०३७अ गिरिमात्रा हि ते नागा भिन्नाञ्जनचयोपमाः  
०६,११२।०३७च् विरेजुर् वसुधां प्राप्य विकीर्णा इव पर्वताः  
०६,११२।०३८अ युधिष्ठिरो महेष्वासो मद्रराजानम् आहवे  
०६,११२।०३८च् महत्या सेनया गुप्तं पीडयाम् आस सङ्गतः  
०६,११२।०३९अ मद्रेश्वरश् च समरे धर्मपुत्रं महारथम्  
०६,११२।०३९च् पीडयाम् आस संरब्धो भीष्महेतोः पराक्रमी  
०६,११२।०४०अ विराटं सैन्धवो राजा विद्ध्वा सन्नतपर्वभिः  
०६,११२।०४०च् नवभिः सायकैस् तीक्ष्णैस् त्रिंशता पुनर् अर्दयत्  
०६,११२।०४१अ विराटश् च महाराज सैन्धवं वाहिनीमुखे  
०६,११२।०४१च् त्रिंशता निशितैर् बाणैर् आजघान स्तनान्तरे  
०६,११२।०४२अ चित्रकार्मुकनिस्त्रिंशौ चित्रवर्मायुधध्वजौ  
०६,११२।०४२च् रेजतुश् चित्ररूपौ तौ सङ्ग्रामे मत्स्यसैन्धवौ  
०६,११२।०४३अ द्रोणः पाञ्चालपुत्रेण समागम्य महारणे  
०६,११२।०४३च् महासमुदयं चक्रे शरैः सन्नतपर्वभिः  
०६,११२।०४४अ ततो द्रोणो महाराज पार्षतस्य महद् धनुः  
०६,११२।०४४च् छित्त्वा पञ्चाशतेषूणां पार्षतं समविध्यत  
०६,११२।०४५अ सो ऽन्यत् कार्मुकम् आदाय पार्षतः परवीरहा  
०६,११२।०४५च् द्रोणस्य मिषतो युद्धे प्रेषयाम् आस सायकान्  
०६,११२।०४६अ ताञ् शराञ् शरसङ्घैस् तु सन्निवार्य महारथः  
०६,११२।०४६च् द्रोणो द्रुपदपुत्राय प्राहिणोत् पञ्च सायकान्  
०६,११२।०४७अ तस्य क्रुद्धो महाराज पार्षतः परवीरहा  
०६,११२।०४७च् द्रोणाय चिक्षेप गदां यमदण्डोपमां रणे  
०६,११२।०४८अ ताम् आपतन्तीं सहसा हेमपट्टविभूषिताम्  
०६,११२।०४८च् शरैः पञ्चाशता द्रोणो वारयाम् आस संयुगे  
०६,११२।०४९अ सा छिन्ना बहुधा राजन् द्रोणचापच्युतैः शरैः  
०६,११२।०४९च् चूर्णीकृता विशीर्यन्ती पपात वसुधातले  
०६,११२।०५०अ गदां विनिहतां दृष्ट्वा पार्षतः शत्रुसूदनः  
०६,११२।०५०च् द्रोणाय शक्तिं चिक्षेप सर्वपारशवीं शुभाम्  
०६,११२।०५१अ तां द्रोणो नवभिर् बाणैश् चिच्छेद युधि भारत  
०६,११२।०५१च् पार्षतं च महेष्वासं पीडयाम् आस संयुगे  
०६,११२।०५२अ एवम् एतन् महद् युद्धं द्रोणपार्षतयोर् अभूत्  
०६,११२।०५२च् भीष्मं प्रति महाराज घोररूपं भयानकम्  
०६,११२।०५३अ अर्जुनः प्राप्य गाङ्गेयं पीडयन् निशितैः शरैः  
०६,११२।०५३च् अभ्यद्रवत संयत्तं वने मत्तम् इव द्विपम्  
०६,११२।०५४अ प्रत्युद्ययौ च तं पार्थं भगदत्तः प्रतापवान्  
०६,११२।०५४च् त्रिधा भिन्नेन नागेन मदान्धेन महाबलः  
०६,११२।०५५अ तम् आपतन्तं सहसा महेन्द्रगजसन्निभम्  
०६,११२।०५५च् परं यत्नं समास्थाय बीभत्सुः प्रत्यपद्यत  
०६,११२।०५६अ ततो गजगतो राजा भगदत्तः प्रतापवान्  
०६,११२।०५६च् अर्जुनं शरवर्षेण वारयाम् आस संयुगे  
०६,११२।०५७अ अर्जुनस् तु रणे नागम् आयान्तं रजतोपमम्  
०६,११२।०५७च् विमलैर् आयसैस् तीक्ष्णैर् अविध्यत महारणे  
०६,११२।०५८अ शिखण्डिनं च कौन्तेयो याहि याहीत्य् अचोदयत्  
०६,११२।०५८च् भीष्मं प्रति महाराज जह्य् एनम् इति चाब्रवीत्  
०६,११२।०५९अ प्राग्ज्योतिषस् ततो हित्वा पाण्डवं पाण्डुपूर्वज  
०६,११२।०५९च् प्रययौ त्वरितो राजन् द्रुपदस्य रथं प्रति  
०६,११२।०६०अ ततो ऽर्जुनो महाराज भीष्मम् अभ्यद्रवद् द्रुतम्  
०६,११२।०६०च् शिखण्डिनं पुरस्कृत्य ततो युद्धम् अवर्तत  
०६,११२।०६१अ ततस् ते तावकाः शूराः पाण्डवं रभसं रणे  
०६,११२।०६१च् सर्वे ऽभ्यधावन् क्रोशन्तस् तद् अद्भुतम् इवाभवत्  
०६,११२।०६२अ नानाविधान्य् अनीकानि पुत्राणां ते जनाधिप  
०६,११२।०६२च् अर्जुनो व्यधमत् काले दिवीवाभ्राणि मारुतः  
०६,११२।०६३अ शिखण्डी तु समासाद्य भरतानां पितामहम्  
०६,११२।०६३च् इषुभिस् तूर्णम् अव्यग्रो बहुभिः स समाचिनोत्  
०६,११२।०६४अ सोमकांश् च रणे भीष्मो जघ्ने पार्थपदानुगान्  
०६,११२।०६४च् न्यवारयत सैन्यं च पाण्डवानां महारथः  
०६,११२।०६५अ रथाग्न्यगारश् चापार्चिर् असिशक्तिगदेन्धनः  
०६,११२।०६५च् शरसङ्घमहाज्वालः क्षत्रियान् समरे ऽदहत्  
०६,११२।०६६अ यथा हि सुमहान् अग्निः कक्षे चरति सानिलः  
०६,११२।०६६च् तथा जज्वाल भीष्मो ऽपि दिव्यान्य् अस्त्राण्य् उदीरयन्  
०६,११२।०६७अ सुवर्णपुङ्खैर् इषुभिः शितैः सन्नतपर्वभिः  
०६,११२।०६७च् नादयन् स दिशो भीष्मः प्रदिशश् च महायशाः  
०६,११२।०६८अ पातयन् रथिनो राजन् गजांश् च सह सादिभिः  
०६,११२।०६८च् मुण्डतालवनानीव चकार स रथव्रजान्  
०६,११२।०६९अ निर्मनुष्यान् रथान् राजन् गजान् अश्वांश् च संयुगे  
०६,११२।०६९च् चकार स तदा भीष्मः सर्वशस्त्रभृतां वरः  
०६,११२।०७०अ तस्य ज्यातलनिर्घोषं विस्फूर्जितम् इवाशनेः  
०६,११२।०७०च् निशम्य सर्वतो राजन् समकम्पन्त सैनिकाः  
०६,११२।०७१अ अमोघा ह्य् अपतन् बाणाः पितुस् ते मनुजेश्वर  
०६,११२।०७१च् नासज्जन्त शरीरेषु भीष्मचापच्युताः शराः  
०६,११२।०७२अ निर्मनुष्यान् रथान् राजन् सुयुक्ताञ् जवनैर् हयैः  
०६,११२।०७२च् वातायमानान् पश्याम ह्रियमाणान् विशां पते  
०६,११२।०७३अ चेदिकाशिकरूषाणां सहस्राणि चतुर्दश  
०६,११२।०७३च् महारथाः समाख्याताः कुलपुत्रास् तनुत्यजः  
०६,११२।०७४अ अपरावर्तिनः शूराः सुवर्णविकृतध्वजाः  
०६,११२।०७४च् सङ्ग्रामे भीष्मम् आसाद्य सवाजिरथकुञ्जराः  
०६,११२।०७४ए जग्मुस् ते परलोकाय व्यादितास्यम् इवान्तकम्  
०६,११२।०७५अ न तत्रासीन् महाराज सोमकानां महारथः  
०६,११२।०७५च् यः सम्प्राप्य रणे भीष्मं जीविते स्म मनो दधे  
०६,११२।०७६अ तांश् च सर्वान् रणे योधान् प्रेतराजपुरं प्रति  
०६,११२।०७६च् नीतान् अमन्यन्त जना दृष्ट्वा भीष्मस्य विक्रमम्  
०६,११२।०७७अ न कश् चिद् एनं समरे प्रत्युद्याति महारथः  
०६,११२।०७७च् ऋते पाण्डुसुतं वीरं श्वेताश्वं कृष्णसारथिम्  
०६,११२।०७७ए शिखण्डिनं च समरे पाञ्चाल्यम् अमितौजसम्  
०६,११२।०७८अ शिखण्डी तु रणे भीष्मम् आसाद्य भरतर्षभ  
०६,११२।०७८च् दशभिर् दशभिर् बाणैर् आजघान महाहवे  
०६,११२।०७९अ शिखण्डिनं तु गाङ्गेयः क्रोधदीप्तेन चक्षुषा  
०६,११२।०७९च् अवैक्षत कटाक्षेण निर्दहन्न् इव भारत  
०६,११२।०८०अ स्त्रीत्वं तत् संस्मरन् राजन् सर्वलोकस्य पश्यतः  
०६,११२।०८०च् न जघान रणे भीष्मः स च तं नावबुद्धवान्  
०६,११२।०८१अ अर्जुनस् तु महाराज शिखण्डिनम् अभाषत  
०६,११२।०८१च् अभित्वरस्व त्वरितो जहि चैनं पितामहम्  
०६,११२।०८२अ किं ते विवक्षया वीर जहि भीष्मं महारथम्  
०६,११२।०८२च् न ह्य् अन्यम् अनुपश्यामि कं चिद् यौधिष्ठिरे बले  
०६,११२।०८३अ यः शक्तः समरे भीष्मं योधयेत पितामहम्  
०६,११२।०८३च् ऋते त्वां पुरुषव्याघ्र सत्यम् एतद् ब्रवीमि ते  
०६,११२।०८४अ एवम् उक्तस् तु पार्थेन शिखण्डी भरतर्षभ  
०६,११२।०८४च् शरैर् नानाविधैस् तूर्णं पितामहम् उपाद्रवत्  
०६,११२।०८५अ अचिन्तयित्वा तान् बाणान् पिता देवव्रतस् तव  
०६,११२।०८५च् अर्जुनं समरे क्रुद्धं वारयाम् आस सायकैः  
०६,११२।०८६अ तथैव च चमूं सर्वां पाण्डवानां महारथः  
०६,११२।०८६च् अप्रैषीत् समरे तीक्ष्णैः परलोकाय मारिष  
०६,११२।०८७अ तथैव पाण्डवा राजन् सैन्येन महता वृताः  
०६,११२।०८७च् भीष्मं प्रच्छादयाम् आसुर् मेघा इव दिवाकरम्  
०६,११२।०८८अ स समन्तात् परिवृतो भारतो भरतर्षभ  
०६,११२।०८८च् निर्ददाह रणे शूरान् वनं वह्निर् इव ज्वलन्  
०६,११२।०८९अ तत्राद्भुतम् अपश्याम तव पुत्रस्य पौरुषम्  
०६,११२।०८९च् अयोधयत यत् पार्थं जुगोप च यतव्रतम्  
०६,११२।०९०अ कर्मणा तेन समरे तव पुत्रस्य धन्विनः  
०६,११२।०९०च् दुःशासनस्य तुतुषुः सर्वे लोका महात्मनः  
०६,११२।०९१अ यद् एकः समरे पार्थान् सानुगान् समयोधयत्  
०६,११२।०९१च् न चैनं पाण्डवा युद्धे वायराम् आसुर् उल्बणम्  
०६,११२।०९२अ दुःशासनेन समरे रथिनो विरथीकृताः  
०६,११२।०९२च् सादिनश् च महाराज दन्तिनश् च महाबलाः  
०६,११२।०९३अ विनिर्भिन्नाः शरैस् तीक्ष्णैर् निपेतुर् धरणीतले  
०६,११२।०९३च् शरातुरास् तथैवान्ये दन्तिनो विद्रुता दिशः  
०६,११२।०९४अ यथाग्निर् इन्धनं प्राप्य ज्वलेद् दीप्तार्चिर् उल्बणः  
०६,११२।०९४च् तथा जज्वाल पुत्रस् ते पाण्डवान् वै विनिर्दहन्  
०६,११२।०९५अ तं भारतमहामात्रं पाण्डवानां महारथः  
०६,११२।०९५च् जेतुं नोत्सहते कश् चिन् नाप्य् उद्यातुं कथं चन  
०६,११२।०९५ए ऋते महेन्द्रतनयं श्वेताश्वं कृष्णसारथिम्  
०६,११२।०९६अ स हि तं समरे राजन् विजित्य विजयो ऽर्जुनः  
०६,११२।०९६च् भीष्मम् एवाभिदुद्राव सर्वसैन्यस्य पश्यतः  
०६,११२।०९७अ विजितस् तव पुत्रो ऽपि भीष्मबाहुव्यपाश्रयः  
०६,११२।०९७च् पुनः पुनः समाश्वस्य प्रायुध्यत रणोत्कटः  
०६,११२।०९७ए अर्जुनं च रणे राजन् योधयन् स व्यराजत  
०६,११२।०९८अ शिखण्डी तु रणे राजन् विव्याधैव पितामहम्  
०६,११२।०९८च् शरैर् अशनिसंस्पर्शैस् तथा सर्पविषोपमैः  
०६,११२।०९९अ न च ते ऽस्य रुजं चक्रुः पितुस् तव जनेश्वर  
०६,११२।०९९ब्*०४६६_०१ जघान बाणान् गाङ्गेयस् तथा मुक्ताञ् शिखण्डिनः  
०६,११२।०९९च् स्मयमानश् च गाङ्गेयस् तान् बाणाञ् जगृहे तदा  
०६,११२।१००अ उष्णार्तो हि नरो यद्वज् जलधाराः प्रतीच्छति  
०६,११२।१००च् तथा जग्राह गाङ्गेयः शरधाराः शिखण्डिनः  
०६,११२।१०१अ तं क्षत्रिया महाराज ददृशुर् घोरम् आहवे  
०६,११२।१०१च् भीष्मं दहन्तं सैन्यानि पाण्डवानां महात्मनाम्  
०६,११२।१०२अ ततो ऽब्रवीत् तव सुतः सर्वसैन्यानि मारिष  
०६,११२।१०२च् अभिद्रवत सङ्ग्रामे फल्गुनं सर्वतो रथैः  
०६,११२।१०३अ भीष्मो वः समरे सर्वान् पलयिष्यति धर्मवित्  
०६,११२।१०३च् ते भयं सुमहत् त्वक्त्वा पाण्डवान् प्रतियुध्यत  
०६,११२।१०४अ एष तालेन दीप्तेन भीष्मस् तिष्ठति पालयन्  
०६,११२।१०४च् सर्वेषां धार्तराष्ट्राणां रणे शर्म च वर्म च  
०६,११२।१०५अ त्रिदशापि समुद्युक्ता नालं भीष्मं समासितुम्  
०६,११२।१०५च् किम् उ पार्था महात्मानं मर्त्यभूतास् तथाबलाः  
०६,११२।१०५ए तस्माद् द्रवत हे योधाः फल्गुनं प्राप्य संयुगे  
०६,११२।१०६अ अहम् अद्य रणे यत्तो योधयिष्यामि फल्गुनम्  
०६,११२।१०६च् सहितः सर्वतो यत्तैर् भवद्भिर् वसुधाधिपाः  
०६,११२।१०७अ तच् छ्रुत्वा तु वचो राजंस् तव पुत्रस्य धन्विनः  
०६,११२।१०७च् अर्जुनं प्रति संयत्ता बलवन्तो महारथाः  
०६,११२।१०८अ ते विदेहाः कलिङ्गाश् च दाशेरकगणैः सह  
०६,११२।१०८च् अभिपेतुर् निषादाश् च सौवीराश् च महारणे  
०६,११२।१०९अ बाह्लिका दरदाश् चैव प्राच्योदीच्याश् च मालवाः  
०६,११२।१०९च् अभीषाहाः शूरसेनाः शिबयो ऽथ वसातयः  
०६,११२।११०अ शाल्वाश्रयास् त्रिगर्ताश् च अम्बष्ठाः केकयैः सह  
०६,११२।११०च् अभिपेतू रणे पार्थं पतङ्गा इव पावकम्  
०६,११२।११०द्*०४६७_०१ शलभा इव राजेन्द्र पार्थम् अप्रतिमं रणे  
०६,११२।१११अ स तान् सर्वान् सहानीकान् महाराज महारथान्  
०६,११२।१११च् दिव्यान्य् अस्त्राणि सञ्चिन्त्य प्रसन्धाय धनञ्जयः  
०६,११२।११२अ स तैर् अस्त्रैर् महावेगैर् ददाहाशु महाबलः  
०६,११२।११२च् शरप्रतापैर् बीभत्सुः पतङ्गान् इव पावकः  
०६,११२।११३अ तस्य बाणसहस्राणि सृजतो दृढधन्विनः  
०६,११२।११३च् दीप्यमानम् इवाकाशे गाण्डीवं समदृश्यत  
०६,११२।११४अ ते शरार्ता महाराज विप्रकीर्णरथध्वजाः  
०६,११२।११४च् नाब्यवर्तन्त राजानः सहिता वानरध्वजम्  
०६,११२।११५अ सध्वजा रथिनः पेतुर् हयारोहा हयैः सह  
०६,११२।११५च् गजाः सह गजारोहैः किरीटिशरताडिताः  
०६,११२।११६अ ततो ऽर्जुनभुजोत्सृष्टैर् आवृतासीद् वसुन्धरा  
०६,११२।११६च् विद्रवद्भिश् च बहुधा बलै राज्ञां समन्ततः  
०६,११२।११७अ अथ पार्थो महाबाहुर् द्रावयित्वा वरूथिनीम्  
०६,११२।११७च् दुःशासनाय समरे प्रेषयाम् आस सायकान्  
०६,११२।११८अ ते तु भित्त्वा तव सुतं दुःशासनम् अयोमुखाः  
०६,११२।११८च् धरणीं विविशुः सर्वे वल्मीकम् इव पन्नगाः  
०६,११२।११८ए हयांश् चास्य ततो जघ्ने सारथिं च न्यपातयत्  
०६,११२।११९अ विविंशतिं च विंशत्या विरथं कृतवान् प्रभो  
०६,११२।११९च् आजघान भृशं चैव पञ्चभिर् नतपर्वभिः  
०६,११२।१२०अ कृपं शल्यं विकर्णं च विद्ध्वा बहुभिर् आयसैः  
०६,११२।१२०च् चकार विरथांश् चैव कौन्तेयः श्वेतवाहनः  
०६,११२।१२१अ एवं ते विरथाः पञ्च कृपः शल्यश् च मारिष  
०६,११२।१२१च् दुःशासनो विकर्णश् च तथैव च विविंशतिः  
०६,११२।१२१ए सम्प्राद्रवन्त समरे निर्जिताः सव्यसाचिना  
०६,११२।१२२अ पूर्वाह्णे तु तथा राजन् पराजित्य महारथान्  
०६,११२।१२२च् प्रजज्वाल रणे पार्थो विधूम इव पावकः  
०६,११२।१२३अ तथैव शरवर्षेण भास्करो रश्मिवान् इव  
०६,११२।१२३च् अन्यान् अपि महाराज पातयाम् आस पार्थिवान्  
०६,११२।१२४अ पराङ्मुखीकृत्य तदा शरवर्षैर् महारथान्  
०६,११२।१२४च् प्रावर्तयत सङ्ग्रामे शोणितोदां महानदीम्  
०६,११२।१२४ए मध्येन कुरुसैन्यानां पाण्डवानां च भारत  
०६,११२।१२५अ गजाश् च रथसङ्घाश् च बहुधा रथिभिर् हताः  
०६,११२।१२५च् रथाश् च निहता नागैर् नागा हयपदातिभिः  
०६,११२।१२६अ अन्तरा छिध्यमानानि शरीराणि शिरांसि च  
०६,११२।१२६च् निपेतुर् दिक्षु सर्वासु गजाश्वरथयोधिनाम्  
०६,११२।१२७अ छन्नम् आयोधनं रेजे कुण्डलाङ्गदधारिभिः  
०६,११२।१२७च् पतितैः पात्यमानैश् च राजपुत्रैर् महारथैः  
०६,११२।१२८अ रथनेमिनिकृत्ताश् च गजैश् चैवावपोथिताः  
०६,११२।१२८च् पादाताश् चाप्य् अदृश्यन्त साश्वाः सहयसादिनः  
०६,११२।१२९अ गजाश्वरथसङ्घाश् च परिपेतुः समन्ततः  
०६,११२।१२९च् विशीर्णाश् च रथा भूमौ भग्नचक्रयुगध्वजाः  
०६,११२।१३०अ तद् गजाश्वरथौघानां रुधिरेण समुक्षितम्  
०६,११२।१३०च् छन्नम् आयोधनं रेजे रक्ताभ्रम् इव शारदम्  
०६,११२।१३१अ श्वानः काकाश् च गृध्राश् च वृका गोमायुभिः सह  
०६,११२।१३१च् प्रणेदुर् भक्ष्यम् आसाद्य विकृताश् च मृगद्विजाः  
०६,११२।१३२अ ववुर् बहुविधाश् चैव दिक्षु सर्वासु मारुताः  
०६,११२।१३२च् दृश्यमानेषु रक्षःसु भूतेषु विनदत्सु च  
०६,११२।१३३अ काञ्चनानि च दामानि पताकाश् च महाधनाः  
०६,११२।१३३च् धूमायमाना दृश्यन्ते सहसा मारुतेरिताः  
०६,११२।१३४अ श्वेतच्छत्रसहस्राणि सध्वजाश् च महारथाः  
०६,११२।१३४च् विनिकीर्णाः स्म दृश्यन्ते शतशो ऽथ सहस्रशः  
०६,११२।१३४ए सपताकाश् च मातङ्गा दिशो जग्मुः शरातुराः  
०६,११२।१३५अ क्षत्रियाश् च मनुष्येन्द्र गदाशक्तिधनुर्धराः  
०६,११२।१३५च् समन्ततो व्यदृश्यन्त पतिता धरणीतले  
०६,११२।१३५द्*०४६८_०१ समदृश्यन्त समरे धावमानाः समन्ततः  
०६,११२।१३६अ ततो भीष्मो महाराज दिव्यम् अस्त्रम् उदीरयन्  
०६,११२।१३६च् अभ्यधावत कौन्तेयं मिषतां सर्वधन्विनाम्  
०६,११२।१३७अ तं शिखण्डी रणे यत्तम् अभ्यधावत दंशितः  
०६,११२।१३७च् सञ्जहार ततो भीष्मस् तद् अस्त्रं पावकोपमम्  
०६,११२।१३८अ एतस्मिन्न् एव काले तु कौन्तेयः श्वेतवाहनः  
०६,११२।१३८च् निजघ्ने तावकं सैन्यं मोहयित्वा पितामहम्  
०६,११३।००१ सञ्जय उवाच  
०६,११३।००१अ एवं व्यूढेष्व् अनीकेषु भूयिष्ठम् अनुवर्तिषु  
०६,११३।००१च् ब्रह्मलोकपराः सर्वे समपद्यन्त भारत  
०६,११३।००२अ न ह्य् अनीकम् अनीकेन समसज्जत सङ्कुले  
०६,११३।००२च् न रथा रथिभिः सार्धं न पदाताः पदातिभिः  
०६,११३।००३अ अश्वा नाश्वैर् अयुध्यन्त न गजा गजयोधिभिः  
०६,११३।००३ब्*०४६९_०१ उन्मत्तवन् महाराज युध्यन्ते तत्र भारत  
०६,११३।००३च् महान् व्यतिकरो रौद्रः सेनयोः समपद्यत  
०६,११३।००४अ नरनागरथेष्व् एवं व्यवकीर्णेषु सर्वशः  
०६,११३।००४च् क्षये तस्मिन् महारौद्रे निर्विशेषम् अजायत  
०६,११३।००५अ ततः शल्यः कृपश् चैव चित्रसेनश् च भारत  
०६,११३।००५च् दुःशासनो विकर्णश् च रथान् आस्थाय सत्वराः  
०६,११३।००५ए पाण्डवानां रणे शूरा ध्वजिनीं समकम्पयन्  
०६,११३।००६अ सा वध्यमाना समरे पाण्डुसेना महात्मभिः  
०६,११३।००६च् त्रातारं नाध्यगच्छद् वै मज्जमानेव नौर् जले  
०६,११३।००७अ यथा हि शैशिरः कालो गवां मर्माणि कृन्तति  
०६,११३।००७च् तथा पाण्डुसुतानां वै भीष्मो मर्माण्य् अकृन्तत  
०६,११३।००७द्*०४७०_०१ सोमकाः सृञ्जयैः सार्धं सर्वे ते युद्धदुर्मदाः  
०६,११३।००८अ अतीव तव सैन्यस्य पार्थेन च महात्मना  
०६,११३।००८च् नगमेघप्रतीकाशाः पातिता बहुधा गजाः  
०६,११३।००९अ मृद्यमानाश् च दृश्यन्ते पार्थेन नरयूथपाः  
०६,११३।००९च् इषुभिस् ताड्यमानाश् च नाराचैश् च सहस्रशः  
०६,११३।०१०अ पेतुर् आर्तस्वरं कृत्वा तत्र तत्र महागजाः  
०६,११३।०१०च् आबद्धाभरणैः कायैर् निहतानां महात्मनाम्  
०६,११३।०११अ छन्नम् आयोधनं रेजे शिरोभिश् च सकुण्डलैः  
०६,११३।०११च् तस्मिन्न् अतिमहाभीमे राजन् वीरवरक्षये  
०६,११३।०११ए भीष्मे च युधि विक्रान्ते पाण्डवे च धनञ्जये  
०६,११३।०१२अ ते पराक्रान्तम् आलोक्य राजन् युधि पितामहम्  
०६,११३।०१२च् न न्यवर्तन्त कौरव्या ब्रह्मलोकपुरस्कृताः  
०६,११३।०१३अ इच्छन्तो निधनं युद्धे स्वर्गं कृत्वा परायणम्  
०६,११३।०१३च् पाण्डवान् अभ्यवर्तन्त तस्मिन् वीरवरक्षये  
०६,११३।०१३द्*०४७१_०१ पाण्डवानां ययुः सेनाम् आत्मनो जयगृद्धिनः  
०६,११३।०१४अ पाण्डवापि महाराज स्मरन्तो विविधान् बहून्  
०६,११३।०१४च् क्लेशान् कृतान् सपुत्रेण त्वया पूर्वं नराधिप  
०६,११३।०१५अ भयं त्यक्त्वा रणे शूरा ब्रह्मलोकपुरस्कृताः  
०६,११३।०१५च् तावकांस् तव पुत्रांश् च योधयन्ति स्म हृष्टवत्  
०६,११३।०१६अ सेनापतिस् तु समरे प्राह सेनां महारथः  
०६,११३।०१६च् अभिद्रवत गाङ्गेयं सोमकाः सृञ्जयैः सह  
०६,११३।०१७अ सेनापतिवचः श्रुत्वा सोमकाः सह सृञ्जयैः  
०६,११३।०१७च् अभ्यद्रवन्त गाङ्गेयं शस्त्रवृष्ट्या समन्ततः  
०६,११३।०१८अ वध्यमानस् ततो राजन् पिता शान्तनवस् तव  
०६,११३।०१८च् अमर्षवशम् आपन्नो योधयाम् आस सृञ्जयान्  
०६,११३।०१९अ तस्य कीर्तिमतस् तात पुरा रामेण धीमता  
०६,११३।०१९च् सम्प्रदत्तास्त्रशिक्षा वै परानीकविनाशिनी  
०६,११३।०२०अ स तां शिक्षाम् अधिष्ठाय कृत्वा परबलक्षयम्  
०६,११३।०२०च् अहन्य् अहनि पार्थानां वृद्धः कुरुपितामहः  
०६,११३।०२०ए भीष्मो दश सहस्राणि जघान परवीरहा  
०६,११३।०२१अ तस्मिंस् तु दिवसे प्राप्ते दशमे भरतर्षभ  
०६,११३।०२१च् भीष्मेणैकेन मत्स्येषु पाञ्चालेषु च संयुगे  
०६,११३।०२१ए गजाश्वम् अमितं हत्वा हताः सप्त महारथाः  
०६,११३।०२२अ हत्वा पञ्च सहस्राणि रथिनां प्रपितामहः  
०६,११३।०२२च् नराणां च महायुद्धे सहस्राणि चतुर्दश  
०६,११३।०२३अ तथा दन्तिसहस्रं च हयानाम् अयुतं पुनः  
०६,११३।०२३च् शिक्षाबलेन निहतं पित्रा तव विशां पते  
०६,११३।०२४अ ततः सर्वमहीपानां क्षोभयित्वा वरूथिनीम्  
०६,११३।०२४च् विराटस्य प्रियो भ्राता शतानीको निपातितः  
०६,११३।०२५अ शतानीकं च समरे हत्वा भीष्मः प्रतापवान्  
०६,११३।०२५च् सहस्राणि महाराज राज्ञां भल्लैर् न्यपातयत्  
०६,११३।०२५द्*०४७२_०१ उद्विग्नाः समरे योधा विक्रोशन्ति धनञ्जय  
०६,११३।०२६अ ये च के चन पार्थानाम् अभियाता धनञ्जयम्  
०६,११३।०२६च् राजानो भीष्मम् आसाद्य गतास् ते यमसादनम्  
०६,११३।०२७अ एवं दश दिशो भीष्मः शरजालैः समन्ततः  
०६,११३।०२७च् अतीत्य सेनां पार्थानाम् अवतस्थे चमूमुखे  
०६,११३।०२८अ स कृत्वा सुमहत् कर्म तस्मिन् वै दशमे ऽहनि  
०६,११३।०२८ब्*०४७३_०१ यावायवाभ्यां शुचिशुक्रयोगे  
०६,११३।०२८ब्*०४७३_०२ आतानतप्ता इव बाणसङ्घाः  
०६,११३।०२८ब्*०४७३_०३ भीष्मस्य चापच्युतबाणसङ्घैः  
०६,११३।०२८ब्*०४७३_०४ पार्थस्य सेना कृशताम् अवाप  
०६,११३।०२८च् सेनयोर् अन्तरे तिष्ठन् प्रगृहीतशरासनः  
०६,११३।०२९अ न चैनं पार्थिवा राजञ् शेकुः के चिन् निरीक्षितुम्  
०६,११३।०२९च् मध्यं प्राप्तं यथा ग्रीष्मे तपन्तं भास्करं दिवि  
०६,११३।०३०अ यथा दैत्यचमूं शक्रस् तापयाम् आस संयुगे  
०६,११३।०३०च् तथा भीष्मः पाण्डवेयांस् तापयाम् आस भारत  
०६,११३।०३१अ तथा च तं पराक्रान्तम् आलोक्य मधुसूदनः  
०६,११३।०३१च् उवाच देवकीपुत्रः प्रीयमाणो धनञ्जयम्  
०६,११३।०३२अ एष शान्तनवो भीष्मः सेनयोर् अन्तरे स्थितः  
०६,११३।०३२च् नानिहत्य बलाद् एनं विजयस् ते भविष्यति  
०६,११३।०३३अ यत्तः संस्तम्भयस्वैनं यत्रैषा भिद्यते चमूः  
०६,११३।०३३च् न हि भीष्मशरान् अन्यः सोढुम् उत्सहते विभो  
०६,११३।०३४अ ततस् तस्मिन् क्षणे राजंश् चोदितो वानरध्वजः  
०६,११३।०३४च् सध्वजं सरथं साश्वं भीष्मम् अन्तर्दधे शरैः  
०६,११३।०३५अ स चापि कुरुमुख्यानाम् ऋषभः पाण्डवेरितान्  
०६,११३।०३५च् शरव्रातैः शरव्रातान् बहुधा विदुधाव तान्  
०६,११३।०३६अ तेन पाञ्चालराजश् च धृष्टकेतुश् च वीर्यवान्  
०६,११३।०३६च् पाण्डवो भीमसेनश् च धृष्टद्युम्नश् च पार्षतः  
०६,११३।०३७अ यमौ च चेकितानश् च केकयाः पञ्च चैव ह  
०६,११३।०३७च् सात्यकिश् च महाराज सौभद्रो ऽथ घटोत्कचः  
०६,११३।०३८अ द्रौपदेयाः शिखण्डी च कुन्तिभोजश् च वीर्यवान्  
०६,११३।०३८च् सुशर्मा च विराटश् च पाण्डवेया महाबलाः  
०६,११३।०३९अ एते चान्ये च बहवः पीडिता भीष्मसायकैः  
०६,११३।०३९च् समुद्धृताः फल्गुनेन निमग्नाः शोकसागरे  
०६,११३।०४०अ ततः शिखण्डी वेगेन प्रगृह्य परमायुधम्  
०६,११३।०४०च् भीष्मम् एवाभिदुद्राव रक्ष्यमाणः किरीटिना  
०६,११३।०४१अ ततो ऽस्यानुचरान् हत्वा सर्वान् रणविभागवित्  
०६,११३।०४१च् भीष्मम् एवाभिदुद्राव बीभत्सुर् अपराजितः  
०६,११३।०४२अ सात्यकिश् चेकितानश् च धृष्टद्युम्नश् च पार्षतः  
०६,११३।०४२च् विराटो द्रुपदश् चैव माद्रीपुत्रौ च पाण्डवौ  
०६,११३।०४२ए दुद्रुवुर् भीष्मम् एवाजौ रक्षिता दृढधन्वना  
०६,११३।०४३अ अभिमन्युश् च समरे द्रौपद्याः पञ्च चात्मजाः  
०६,११३।०४३च् दुद्रुवुः समरे भीष्मं समुद्यतमहायुधाः  
०६,११३।०४४अ ते सर्वे दृढधन्वानः संयुगेष्व् अपलायिनः  
०६,११३।०४४च् बहुधा भीष्मम् आनर्छन् मार्गणैः कृतमार्गणाः  
०६,११३।०४५अ विधूय तान् बाणगणान् ये मुक्ताः पार्थिवोत्तमैः  
०६,११३।०४५च् पाण्डवानाम् अदीनात्मा व्यगाहत वरूथिनीम्  
०६,११३।०४५ए कृत्वा शरविघातं च क्रीडन्न् इव पितामहः  
०६,११३।०४६अ नाभिसन्धत्त पाञ्चाल्यं स्मयमानो मुहुर् मुहुः  
०६,११३।०४६च् स्त्रीत्वं तस्यानुसंस्मृत्य भीष्मो बाणाञ् शिखण्डिनः  
०६,११३।०४६ए जघान द्रुपदानीके रथान् सप्त महारथः  
०६,११३।०४७अ ततः किलकिलाशब्दः क्षणेन समपद्यत  
०६,११३।०४७च् मत्स्यपाञ्चालचेदीनां तम् एकम् अभिधावताम्  
०६,११३।०४८अ ते वराश्वरथव्रातैर् वारणैः सपदातिभिः  
०६,११३।०४८च् तम् एकं छादयाम् आसुर् मेघा इव दिवाकरम्  
०६,११३।०४८ए भीष्मं भागीरथीपुत्रं प्रतपन्तं रणे रिपून्  
०६,११३।०४९अ ततस् तस्य च तेषां च युद्धे देवासुरोपमे  
०६,११३।०४९च् किरीटी भीष्मम् आनर्छत् पुरस्कृत्य शिखण्डिनम्  
०६,११४।००१ सञ्जय उवाच  
०६,११४।००१अ एवं ते पण्डवाः सर्वे पुरस्कृत्य शिखण्डिनम्  
०६,११४।००१च् विव्यधुः समरे भीष्मं परिवार्य समन्ततः  
०६,११४।००२अ शतघ्नीभिः सुघोराभिः पट्टिशैः सपरश्वधैः  
०६,११४।००२च् मुद्गरैर् मुसलैः प्रासैः क्षेपणीभिश् च सर्वशः  
०६,११४।००३अ शरैः कनकपुङ्खैश् च शक्तितोमरकम्पनैः  
०६,११४।००३च् नाराचैर् वत्सदन्तैश् च भुशुण्डीभिश् च भारत  
०६,११४।००३ए अताडयन् रणे भीष्मं सहिताः सर्वसृञ्जयाः  
०६,११४।००४अ स विशीर्णतनुत्राणः पीडितो बहुभिस् तदा  
०६,११४।००४च् विव्यथे नैव गाङ्गेयो भिद्यमानेषु मर्मसु  
०६,११४।००५अ स दीप्तशरचापार्चिर् अस्त्रप्रसृतमारुतः  
०६,११४।००५च् नेमिनिर्ह्रादसन्नादो महास्त्रोदयपावकः  
०६,११४।००६अ चित्रचापमहाज्वालो वीरक्षयमहेन्धनः  
०६,११४।००६च् युगान्ताग्निसमो भीष्मः परेषां समपद्यत  
०६,११४।००७अ निपत्य रथसङ्घानाम् अन्तरेण विनिःसृतः  
०६,११४।००७च् दृश्यते स्म नरेन्द्राणां पुनर् मध्यगतश् चरन्  
०६,११४।००८अ ततः पाञ्चालराजं च धृष्टकेतुम् अतीत्य च  
०६,११४।००८च् पाण्डवानीकिनीमध्यम् आससाद स वेगितः  
०६,११४।००९अ ततः सात्यकिभीमौ च पाण्डवं च धनञ्जयम्  
०६,११४।००९च् द्रुपदं च विराटं च धृष्टद्युम्नं च पार्षतम्  
०६,११४।०१०अ भीमघोषैर् महावेगैर् वैरिवारणभेदिभिः  
०६,११४।०१०च् षड् एतान् षड्भिर् आनर्छद् भास्करप्रतिमैः शरैः  
०६,११४।०११अ तस्य ते निशितान् बाणान् सन्निवार्य महारथाः  
०६,११४।०११च् दशभिर् दशभिर् भीष्मम् अर्दयाम् आसुर् ओजसा  
०६,११४।०१२अ शिखण्डी तु रणे बाणान् यान् मुमोच महाव्रते  
०६,११४।०१२च् ते भीष्मं विविशुस् तूर्णं स्वर्णपुङ्खाः शिलाशिताः  
०६,११४।०१३अ ततः किरीटी संरब्धो भीष्मम् एवाभ्यवर्तत  
०६,११४।०१३च् शिखण्डिनं पुरस्कृत्य धनुश् चास्य समाच्छिनत्  
०६,११४।०१४अ भीष्मस्य धनुषश् छेदं नामृष्यन्त महारथाः  
०६,११४।०१४च् द्रोणश् च कृतवर्मा च सैन्धवश् च जयद्रथः  
०६,११४।०१५अ भूरिश्रवाः शलः शल्यो भगदत्तस् तथैव च  
०६,११४।०१५च् सप्तैते परमक्रुद्धाः किरीटिनम् अभिद्रुताः  
०६,११४।०१६अ उत्तमास्त्राणि दिव्यानि दर्शयन्तो महारथाः  
०६,११४।०१६च् अभिपेतुर् भृशं क्रुद्धाश् छादयन्त स्म पाण्डवान्  
०६,११४।०१७अ तेषाम् आपततां शब्दः शुश्रुवे फल्गुनं प्रति  
०६,११४।०१७च् उद्वृत्तानां यथा शब्दः समुद्राणां युगक्षये  
०६,११४।०१८अ हतानयत गृह्णीत युध्यतापि च कृन्तत  
०६,११४।०१८च् इत्य् आसीत् तुमुलः शब्दः फल्गुनस्य रथं प्रति  
०६,११४।०१९अ तं शब्दं तुमुलं श्रुत्वा पाण्डवानां महारथाः  
०६,११४।०१९च् अभ्यधावन् परीप्सन्तः फल्गुनं भरतर्षभ  
०६,११४।०२०अ सात्यकिर् भीमसेनश् च धृष्टद्युम्नश् च पार्षतः  
०६,११४।०२०च् विराटद्रुपदौ चोभौ राक्षसश् च घटोत्कचः  
०६,११४।०२१अ अभिमन्युश् च सङ्क्रुद्धः सप्तैते क्रोधमूर्छिताः  
०६,११४।०२१च् समभ्यधावंस् त्वरिताश् चित्रकार्मुकधारिणः  
०६,११४।०२२अ तेषां समभवद् युद्धं तुमुलं लोमहर्षणम्  
०६,११४।०२२च् सङ्ग्रामे भरतश्रेष्ठ देवानां दानवैर् इव  
०६,११४।०२३अ शिखण्डी तु रथश्रेष्ठो रक्ष्यमाणः किरीटिना  
०६,११४।०२३च् अविध्यद् दशभिर् भीष्मं छिन्नधन्वानम् आहवे  
०६,११४।०२३ए सारथिं दशभिश् चास्य ध्वजं चैकेन चिच्छिदे  
०६,११४।०२३फ़्*०४७४_०१ धनुश् चैकेन बाणेन चिच्छिदे समरे तदा  
०६,११४।०२४अ सो ऽन्यत् कार्मुकम् आदाय गाङ्गेयो वेगवत्तरम्  
०६,११४।०२४च् तद् अप्य् अस्य शितैर् भल्लैस् त्रिभिश् चिच्छेद फल्गुनः  
०६,११४।०२५अ एवं स पाण्डवः क्रुद्ध आत्तम् आत्तं पुनः पुनः  
०६,११४।०२५च् धनुर् भीष्मस्य चिच्छेद सव्यसाची परन्तपः  
०६,११४।०२६अ स च्छिन्नधन्वा सङ्क्रुद्धः सृक्किणी परिसंलिहन्  
०६,११४।०२६च् शक्तिं जग्राह सङ्क्रुद्धो गिरीणाम् अपि दारणीम्  
०६,११४।०२६ए तां च चिक्षेप सङ्क्रुद्धः फल्गुनस्य रथं प्रति  
०६,११४।०२६फ़्*०४७४अ_०१ प्रेषयाम् आस शक्तिं च यमदंष्ट्रोपमां दृढाम्  
०६,११४।०२७अ ताम् आपतन्तीं सम्प्रेक्ष्य ज्वलन्तीम् अशनीम् इव  
०६,११४।०२७च् समादत्त शितान् भल्लान् पञ्च पाण्डवनन्दनः  
०६,११४।०२८अ तस्य चिच्छेद तां शक्तिं पञ्चधा पञ्चभिः शरैः  
०६,११४।०२८च् सङ्क्रुद्धो भरतश्रेष्ठ भीष्मबाहुबलेरिताम्  
०६,११४।०२९अ सा पपात परिच्छिन्ना सङ्क्रुद्धेन किरीटिना  
०६,११४।०२९च् मेघवृन्दपरिभ्रष्टा विच्छिन्नेव शतह्रदा  
०६,११४।०३०अ छिन्नां तां शक्तिम् आलोक्य भीष्मः क्रोधसमन्वितः  
०६,११४।०३०च् अचिन्तयद् रणे वीरो बुद्ध्या परपुरञ्जयः  
०६,११४।०३१अ शक्तो ऽहं धनुषैकेन निहन्तुं सर्वपाण्डवान्  
०६,११४।०३१च् यद्य् एषां न भवेद् गोप्ता विष्वक्सेनो महाबलः  
०६,११४।०३१द्*०४७५_०१ अजय्यश् चैव सर्वेषां लोकानाम् इति मे मतिः  
०६,११४।०३२अ कारणद्वयम् आस्थाय नाहं योत्स्यामि पाण्डवैः  
०६,११४।०३२च् अवध्यत्वाच् च पाण्डूनां स्त्रीभावाच् च शिखण्डिनः  
०६,११४।०३३अ पित्रा तुष्टेन मे पूर्वं यदा कालीम् उदावहत्  
०६,११४।०३३च् स्वच्छन्दमरणं दत्तम् अवध्यत्वं रणे तथा  
०६,११४।०३३ए तस्मान् मृत्युम् अहं मन्ये प्राप्तकालम् इवात्मनः  
०६,११४।०३४अ एवं ज्ञात्वा व्यवसितं भीष्मस्यामिततेजसः  
०६,११४।०३४च् ऋषयो वसवश् चैव वियत्स्था भीष्मम् अब्रुवन्  
०६,११४।०३५अ यत् ते व्यवसितं वीर अस्माकं सुमहत् प्रियम्  
०६,११४।०३५च् तत् कुरुष्व महेष्वास युद्धाद् बुद्धिं निवर्तय  
०६,११४।०३६अ तस्य वाक्यस्य निधने प्रादुरासीच् छिवो ऽनिलः  
०६,११४।०३६च् अनुलोमः सुगन्धी च पृषतैश् च समन्वितः  
०६,११४।०३७अ देवदुन्दुभयश् चैव सम्प्रणेदुर् महास्वनाः  
०६,११४।०३७च् पपात पुष्पवृष्टिश् च भीष्मस्योपरि पार्थिव  
०६,११४।०३८अ न च तच् छुश्रुवे कश् चित् तेषां संवदतां नृप  
०६,११४।०३८च् ऋते भीष्मं महाबाहुं मां चापि मुनितेजसा  
०६,११४।०३९अ सम्भ्रमश् च महान् आसीत् त्रिदशानां विशां पते  
०६,११४।०३९च् पतिष्यति रथाद् भीष्मे सर्वलोकप्रिये तदा  
०६,११४।०४०अ इति देवगणानां च श्रुत्वा वाक्यं महामनाः  
०६,११४।०४०च् ततः शान्तनवो भीष्मो बीभत्सुं नाभ्यवर्तत  
०६,११४।०४०ए भिद्यमानः शितैर् बाणैः सर्वावरणभेदिभिः  
०६,११४।०४१अ शिखण्डी तु महाराज भरतानां पितामहम्  
०६,११४।०४१च् आजघानोरसि क्रुद्धो नवभिर् निशितैः शरैः  
०६,११४।०४२अ स तेनाभिहतः सङ्ख्ये भीष्मः कुरुपितामहः  
०६,११४।०४२च् नाकम्पत महाराज क्षितिकम्पे यथाचलः  
०६,११४।०४३अ ततः प्रहस्य बीभत्सुर् व्याक्षिपन् गाण्डिवं धनुः  
०६,११४।०४३च् गाङ्गेयं पञ्चविंशत्या क्षुद्रकाणां समर्पयत्  
०६,११४।०४४अ पुनः शरशतेनैनं त्वरमाणो धनञ्जयः  
०६,११४।०४४च् सर्वगात्रेषु सङ्क्रुद्धः सर्वमर्मस्व् अताडयत्  
०६,११४।०४५अ एवम् अन्यैर् अपि भृशं वध्यमानो महारणे  
०६,११४।०४५ब्*०४७६_०१ तान् अप्य् आशु शरैर् भीष्मः प्रविव्याध महारथः  
०६,११४।०४५ब्*०४७६_०२ तैश् च मुक्ताञ् शरान् भीष्मो युधि सत्यपराक्रमः  
०६,११४।०४५ब्*०४७६_०३ निवारयाम् आस शरैः समं सन्नतपर्वभिः  
०६,११४।०४५ब्*०४७६_०४ शिखण्डी तु रणे बाणान् यान् मुमोच महारथः  
०६,११४।०४५च् न चक्रुस् ते रुजं तस्य रुक्मपुङ्खाः शिलाशिताः  
०६,११४।०४६अ ततः किरीटी संरब्धो भीष्मम् एवाभ्यवर्तत  
०६,११४।०४६च् शिखण्डिनं पुरस्कृत्य धनुश् चास्य समाच्छिनत्  
०६,११४।०४७अ अथैनं दशभिर् विद्ध्वा ध्वजम् एकेन चिच्छिदे  
०६,११४।०४७च् सारथिं विशिखैश् चास्य दशभिः समकम्पयत्  
०६,११४।०४८अ सो ऽन्यत् कार्मुकम् आदत्त गाङ्गेयो बलवत्तरम्  
०६,११४।०४८च् तद् अप्य् अस्य शितैर् भल्लैस् त्रिधा त्रिभिर् उपानुदत्  
०६,११४।०४८ए निमेषान्तरमात्रेण आत्तम् आत्तं महारणे  
०६,११४।०४९अ एवम् अस्य धनूंष्य् आजौ चिच्छेद सुबहून्य् अपि  
०६,११४।०४९च् ततः शान्तनवो भीष्मो बीभत्सुं नाभ्यवर्तत  
०६,११४।०५०अ अथैनं पञ्चविंशत्या क्षुद्रकाणां समर्दयत्  
०६,११४।०५०ब्*०४७७_०१ पश्यतां कुरुवीराणां सर्वेषां तत्र भारत  
०६,११४।०५०च् सो ऽतिविद्धो महेष्वासो दुःशासनम् अभाषत  
०६,११४।०५१अ एष पार्थो रणे क्रुद्धः पाण्डवानां महारथः  
०६,११४।०५१च् शरैर् अनेकसाहस्रैर् माम् एवाभ्यसते रणे  
०६,११४।०५२अ न चैष शक्यः समरे जेतुं वज्रभृता अपि  
०६,११४।०५२च् न चापि सहिता वीरा देवदानवराक्षसाः  
०६,११४।०५२ए मां चैव शक्ता निर्जेतुं किम् उ मर्त्याः सुदुर्बलाः  
०६,११४।०५२फ़्*०४७८_०१ न चाहम् अपि शक्तस् तु सर्वैर् अपि महारथैः  
०६,११४।०५२फ़्*०४७८_०२ ऋते ऽर्जुनं सुसङ्क्रुद्धैर् एतत् सत्यं ब्रवीमि ते  
०६,११४।०५३अ एवं तयोः संवदतोः फल्गुनो निशितैः शरैः  
०६,११४।०५३च् शिखण्डिनं पुरस्कृत्य भीष्मं विव्याध संयुगे  
०६,११४।०५४अ ततो दुःशासनं भूयः स्मयमानो ऽभ्यभाषत  
०६,११४।०५४च् अतिविद्धः शितैर् बाणैर् भृशं गाण्डीवधन्वना  
०६,११४।०५५अ वज्राशनिसमस्पर्शाः शिताग्राः सम्प्रवेशिताः  
०६,११४।०५५च् विमुक्ता अव्यवच्छिन्ना नेमे बाणाः शिखण्डिनः  
०६,११४।०५६अ निकृन्तमाना मर्माणि दृढावरणभेदिनः  
०६,११४।०५६च् मुसलानीव मे घ्नन्ति नेमे बाणाः शिखण्डिनः  
०६,११४।०५७अ ब्रह्मदण्डसमस्पर्शा वज्रवेगा दुरासदाः  
०६,११४।०५७च् मम प्राणान् आरुजन्ति नेमे बाणाः शिखण्डिनः  
०६,११४।०५८अ भुजगा इव सङ्क्रुद्धा लेलिहाना विषोल्बणाः  
०६,११४।०५८च् ममाविशन्ति मर्माणि नेमे बाणाः शिखण्डिनः  
०६,११४।०५९अ नाशयन्तीव मे प्राणान् यमदूता इवाहिताः  
०६,११४।०५९च् गदापरिघसंस्पर्शा नेमे बाणाः शिखण्डिनः  
०६,११४।०६०अ कृन्तन्ति मम गात्राणि माघमासे गवाम् इव  
०६,११४।०६०च् अर्जुनस्य इमे बाणा नेमे बाणाः शिखण्डिनः  
०६,११४।०६१अ सर्वे ह्य् अपि न मे दुःखं कुर्युर् अन्ये नराधिपाः  
०६,११४।०६१च् वीरं गण्डीवधन्वानम् ऋते जिष्णुं कपिध्वजम्  
०६,११४।०६२अ इति ब्रुवञ् शान्तनवो दिधक्षुर् इव पाण्डवम्  
०६,११४।०६२च् सविष्फुलिङ्गां दीप्ताग्रां शक्तिं चिक्षेप भारत  
०६,११४।०६३अ ताम् अस्य विशिखैश् छित्त्वा त्रिधा त्रिभिर् अपातयत्  
०६,११४।०६३च् पश्यतां कुरुवीराणां सर्वेषां तत्र भारत  
०६,११४।०६४अ चर्माथादत्त गाङ्गेयो जातरूपपरिष्कृतम्  
०६,११४।०६४च् खड्गं चान्यतरं प्रेप्सुर् मृत्योर् अग्रे जयाय वा  
०६,११४।०६५अ तस्य तच् छतधा चर्म व्यधमद् दंशितात्मनः  
०६,११४।०६५च् रथाद् अनवरूढस्य तद् अद्भुतम् इवाभवत्  
०६,११४।०६६अ विनद्योच्चैः सिम्ह इव स्वान्य् अनीकान्य् अचोदयत्  
०६,११४।०६६च् अभिद्रवत गाङ्गेयं मां वो ऽस्तु भयम् अण्व् अपि  
०६,११४।०६७अ अथ ते तोमरैः प्रासैर् बाणौघैश् च समन्ततः  
०६,११४।०६७च् पट्टिशैश् च सनिस्त्रिंशैर् नानाप्रहरणैस् तथा  
०६,११४।०६८अ वत्सदन्तैश् च भल्लैश् च तम् एकम् अभिदुद्रुवुः  
०६,११४।०६८च् सिंहनादस् ततो घोरः पाण्डवानाम् अजायत  
०६,११४।०६९अ तथैव तव पुत्राश् च राजन् भीष्मजयैषिणः  
०६,११४।०६९च् तम् एकम् अभ्यवर्तन्त सिंहनादांश् च नेदिरे  
०६,११४।०७०अ तत्रासीत् तुमुलं युद्धं तावकानां परैः सह  
०६,११४।०७०च् दशमे ऽहनि राजेन्द्र भीष्मार्जुनसमागमे  
०६,११४।०७१अ आसीद् गाङ्ग इवावर्तो मुहूर्तम् उदधेर् इव  
०६,११४।०७१च् सैन्यानां युध्यमानानां निघ्नताम् इतरेतरम्  
०६,११४।०७२अ अगम्यरूपा पृथिवी शोणिताक्ता तदाभवत्  
०६,११४।०७२च् समं च विषमं चैव न प्राज्ञायत किं चन  
०६,११४।०७३अ योधानाम् अयुतं हत्वा तस्मिन् स दशमे ऽहनि  
०६,११४।०७३च् अतिष्ठद् आहवे भीष्मो भिद्यमानेषु मर्मसु  
०६,११४।०७४अ ततः सेनामुखे तस्मिन् स्थितः पार्थो धनञ्जयः  
०६,११४।०७४च् मध्येन कुरुसैन्यानां द्रावयाम् आस वाहिनीम्  
०६,११४।०७४द्*०४७९_०१ तत्राद्भुतम् अपश्याम पाण्डवानां पराक्रमम्  
०६,११४।०७४द्*०४७९_०२ द्रावयाम् आसुर् इषुभिः सर्वान् भीष्मपदानुगान्  
०६,११४।०७५अ वयं श्वेतहयाद् भीताः कुन्तीपुत्राद् धनञ्जयात्  
०६,११४।०७५च् पीड्यमानाः शितैः शस्त्रैः प्रद्रवाम महारणात्  
०६,११४।०७६अ सौवीराः कितवाः प्राच्याः प्रतीच्योदीच्यमालवाः  
०६,११४।०७६ब्*०४८०_०१ पाण्डवैः पञ्चभिः सार्धं सात्यकेन च धन्विना  
०६,११४।०७६ब्*०४८०_०२ धृष्टद्युम्नमुखैः सर्वैः पाञ्चालैश् च समन्ततः  
०६,११४।०७६ब्*०४८०_०३ भिद्यमानाः शरैस् तीक्ष्णैः सर्वे कार्ष्णिपुरोगमैः  
०६,११४।०७६ब्*०४८०_०४ द्रोणद्रौणिकृपैः सार्धं सर्वे शल्यकृपादयः  
०६,११४।०७६ब्*०४८०_०५ तावकाः समरे राजञ् जहुर् भीष्मं महामृधे  
०६,११४।०७६च् अभीषाहाः शूरसेनाः शिबयो ऽथ वसातयः  
०६,११४।०७७अ शाल्वाश्रयास् त्रिगर्ताश् च अम्बष्ठाः केकयैः सह  
०६,११४।०७७च् द्वादशैते जनपदाः शरार्ता व्रणपीडिताः  
०६,११४।०७७ए सङ्ग्रामे न जहुर् भीष्मं युध्यमानं किरीटिना  
०६,११४।०७८अ ततस् तम् एकं बहवः परिवार्य समन्ततः  
०६,११४।०७८च् परिकाल्य कुरून् सर्वाञ् शरवर्षैर् अवाकिरन्  
०६,११४।०७९अ निपातयत गृह्णीत विध्यताथ च कर्षत  
०६,११४।०७९च् इत्य् आसीत् तुमुलः शब्दो राजन् भीष्मरथं प्रति  
०६,११४।०८०अ अभिहत्य शरौघैस् तं शतशो ऽथ सहस्रशः  
०६,११४।०८०च् न तस्यासीद् अनिर्भिन्नं गात्रेष्व् अङ्गुलमात्रकम्  
०६,११४।०८१अ एवं विभो तव पिता शरैर् विशकलीकृतः  
०६,११४।०८१च् शिताग्रैः फल्गुनेनाजौ प्राक्शिराः प्रापतद् रथात्  
०६,११४।०८१ए किञ्चिच्छेषे दिनकरे पुत्राणां तव पश्यताम्  
०६,११४।०८२अ हा हेति दिवि देवानां पार्थिवानां च सर्वशः  
०६,११४।०८२च् पतमाने रथाद् भीष्मे बभूव सुमहान् स्वनः  
०६,११४।०८३अ तं पतन्तम् अभिप्रेक्ष्य महात्मानं पितामहम्  
०६,११४।०८३च् सह भीष्मेण सर्वेषां प्रापतन् हृदयानि नः  
०६,११४।०८४अ स पपात महाबाहुर् वसुधाम् अनुनादयन्  
०६,११४।०८४च् इन्द्रध्वज इवोत्सृष्टः केतुः सर्वधनुष्मताम्  
०६,११४।०८४ए धरणीं नास्पृशच् चापि शरसङ्घैः समाचितः  
०६,११४।०८५अ शरतल्पे महेष्वासं शयानं पुरुषर्षभम्  
०६,११४।०८५च् रथात् प्रपतितं चैनं दिव्यो भावः समाविशत्  
०६,११४।०८६अ अभ्यवर्षत पर्जन्यः प्राकम्पत च मेदिनी  
०६,११४।०८६च् पतन् स ददृशे चापि खर्वितं च दिवाकरम्  
०६,११४।०८७अ सञ्ज्ञां चैवालभद् वीरः कालं सञ्चिन्त्य भारत  
०६,११४।०८७च् अन्तरिक्षे च शुश्राव दिव्यां वाचं समन्ततः  
०६,११४।०८८अ कथं महात्मा गाङ्गेयः सर्वशस्त्रभृतां वरः  
०६,११४।०८८च् कालं कर्ता नरव्याघ्रः सम्प्राप्ते दक्षिणायने  
०६,११४।०८९अ स्थितो ऽस्मीति च गाङ्गेयस् तच् छ्रुत्वा वाक्यम् अब्रवीत्  
०६,११४।०८९च् धारयाम् आस च प्राणान् पतितो ऽपि हि भूतले  
०६,११४।०८९ए उत्तरायणम् अन्विच्छन् भीष्मः कुरुपितामहः  
०६,११४।०९०अ तस्य तन् मतम् आज्ञाय गङ्गा हिमवतः सुता  
०६,११४।०९०च् महर्षीन् हंसरूपेण प्रेषयाम् आस तत्र वै  
०६,११४।०९१अ ततः सम्पातिनो हंसास् त्वरिता मानसौकसः  
०६,११४।०९१च् आजग्मुः सहिता द्रष्टुं भीष्मं कुरुपितामहम्  
०६,११४।०९१ए यत्र शेते नरश्रेष्ठः शरतल्पे पितामहः  
०६,११४।०९२अ ते तु भीष्मं समासाद्य मुनयो हंसरूपिणः  
०६,११४।०९२च् अपश्यञ् शरतल्पस्थं भीष्मं कुरुपितामहम्  
०६,११४।०९३अ ते तं दृष्ट्वा महात्मानं कृत्वा चापि प्रदक्षिणम्  
०६,११४।०९३च् गाङ्गेयं भरतश्रेष्ठं दक्षिणेन च भास्करम्  
०६,११४।०९४अ इतरेतरम् आमन्त्र्य प्राहुस् तत्र मनीषिणः  
०६,११४।०९४च् भीष्म एव महात्मा सन् संस्थाता दक्षिणायने  
०६,११४।०९५अ इत्य् उक्त्वा प्रस्थितान् हंसान् दक्षिणाम् अभितो दिशम्  
०६,११४।०९५च् सम्प्रेक्ष्य वै महाबुद्धिश् चिन्तयित्वा च भारत  
०६,११४।०९६अ तान् अब्रवीच् छान्तनवो नाहं गन्ता कथं चन  
०६,११४।०९६च् दक्षिणावृत्त आदित्ये एतन् मे मनसि स्थितम्  
०६,११४।०९७अ गमिष्यामि स्वकं स्थानम् आसीद् यन् मे पुरातनम्  
०६,११४।०९७च् उदगावृत्त आदित्ये हंसाः सत्यं ब्रवीमि वः  
०६,११४।०९८अ धारयिष्याम्य् अहं प्राणान् उत्तरायणकाङ्क्षया  
०६,११४।०९८च् ऐश्वर्यभूतः प्राणानाम् उत्सर्गे नियतो ह्य् अहम्  
०६,११४।०९८ए तस्मात् प्राणान् धारयिष्ये मुमूर्षुर् उदगायने  
०६,११४।०९९अ यश् च दत्तो वरो मह्यं पित्रा तेन महात्मना  
०६,११४।०९९च् छन्दतो मृत्युर् इत्य् एवं तस्य चास्तु वरस् तथा  
०६,११४।१००अ धारयिष्ये ततः प्राणान् उत्सर्गे नियते सति  
०६,११४।१००च् इत्य् उक्त्वा तांस् तदा हंसान् अशेत शरतल्पगः  
०६,११४।१०१अ एवं कुरूणां पतिते शृङ्गे भीष्मे महौजसि  
०६,११४।१०१च् पाण्डवाः सृञ्जयाश् चैव सिंहनादं प्रचक्रिरे  
०६,११४।१०२अ तस्मिन् हते महासत्त्वे भरतानाम् अमध्यमे  
०६,११४।१०२च् न किं चित् प्रत्यपद्यन्त पुत्रास् ते भरतर्षभ  
०६,११४।१०२ए सम्मोहश् चैव तुमुलः कुरूणाम् अभवत् तदा  
०६,११४।१०३अ नृपा दुर्योधनमुखा निःश्वस्य रुरुदुस् ततः  
०६,११४।१०३च् विषादाच् च चिरं कालम् अतिष्ठन् विगतेन्द्रियाः  
०६,११४।१०४अ दध्युश् चैव महाराज न युद्धे दधिरे मनः  
०६,११४।१०४च् ऊरुग्राहगृहीताश् च नाभ्यधावन्त पाण्डवान्  
०६,११४।१०५अ अवध्ये शन्तनोः पुत्रे हते भीष्मे महौजसि  
०६,११४।१०५ब्*०४८१_०१ दुःखार्तास् ते तदा राजन् कुरूणां पतयो ऽभवन्  
०६,११४।१०५च् अभावः सुमहान् राजन् कुरून् आगाद् अतन्द्रितः  
०६,११४।१०६अ हतप्रवीराश् च वयं निकृत्ताश् च शितैः शरैः  
०६,११४।१०६च् कर्तव्यं नाभिजानीमो निर्जिताः सव्यसाचिना  
०६,११४।१०७अ पाण्डवास् तु जयं लब्ध्वा परत्र च परां गतिम्  
०६,११४।१०७च् सर्वे दध्मुर् महाशङ्खाञ् शूराः परिघबाहवः  
०६,११४।१०७ए सोमकाश् च सपञ्चालाः प्राहृष्यन्त जनेश्वर  
०६,११४।१०८अ ततस् तूर्यसहस्रेषु नदत्सु सुमहाबलः  
०६,११४।१०८च् आस्फोटयाम् आस भृशं भीमसेनो ननर्त च  
०६,११४।१०९अ सेनयोर् उभयोश् चापि गाङ्गेये विनिपातिते  
०६,११४।१०९च् सन्न्यस्य वीराः शस्त्राणि प्राध्यायन्त समन्ततः  
०६,११४।११०अ प्राक्रोशन् प्रापतंश् चान्ये जग्मुर् मोहं तथापरे  
०६,११४।११०च् क्षत्रं चान्ये ऽभ्यनिन्दन्त भीष्मं चैके ऽभ्यपूजयन्  
०६,११४।१११अ ऋषयः पितरश् चैव प्रशशंसुर् महाव्रतम्  
०६,११४।१११च् भरतानां च ये पूर्वे ते चैनं प्रशशंसिरे  
०६,११४।११२अ महोपनिषदं चैव योगम् आस्थाय वीर्यवान्  
०६,११४।११२च् जपञ् शान्तनवो धीमान् कालाकाङ्क्षी स्थितो ऽभवत्  
०६,११५।००१ धृतराष्ट्र उवाच  
०६,११५।००१अ कथम् आसंस् तदा योधा हीना भीष्मेण सञ्जय  
०६,११५।००१च् बलिना देवकल्पेन गुर्वर्थे ब्रह्मचारिणा  
०६,११५।००२अ तदैव निहतान् मन्ये कुरून् अन्यांश् च पार्थिवान्  
०६,११५।००२च् न प्राहरद् यदा भीष्मो घृणित्वाद् द्रुपदात्मजे  
०६,११५।००३अ ततो दुःखतरं मन्ये किम् अन्यत् प्रभविष्यति  
०६,११५।००३च् यद् अद्य पितरं श्रुत्वा निहतं मम दुर्मतेः  
०६,११५।००४अ अश्मसारमयं नूनं हृदयं मम सञ्जय  
०६,११५।००४च् श्रुत्वा विनिहतं भीष्मं शतधा यन् न दीर्यते  
०६,११५।००५अ पुनः पुनर् न मृष्यामि हतं देवव्रतं रणे  
०६,११५।००५च् न हतो जामदग्न्येन दिव्यैर् अस्त्रैः स्म यः पुरा  
०६,११५।००५द्*०४८२_०१ स हतो द्रौपदेयेन पाञ्चाल्येन शिखण्डिना  
०६,११५।००६अ यद् अद्य निहतेनाजौ भीष्मेण जयम् इच्छता  
०६,११५।००६च् चेष्टितं नरसिंहेन तन् मे कथय सञ्जय  
०६,११५।००७ सञ्जय उवाच  
०६,११५।००७अ सायाह्ने न्यपतद् भूमौ धार्तराष्ट्रान् विषादयन्  
०६,११५।००७च् पाञ्चालानां ददद् धर्षं कुरुवृद्धः पितामहः  
०६,११५।००८अ स शेते शरतल्पस्थो मेदिनीम् अस्पृशंस् तदा  
०६,११५।००८च् भीष्मो रथात् प्रपतितः प्रच्युतो धरणीतले  
०६,११५।००९अ हा हेति तुमुलः शब्दो भूतानां समपद्यत  
०६,११५।००९च् सीमावृक्षे निपतिते कुरूणां समितिक्षये  
०६,११५।०१०अ उभयोः सेनयो राजन् क्षत्रियान् भयम् आविशत्  
०६,११५।०१०च् भीष्मं शन्तनवं दृष्ट्वा विशीर्णकवचध्वजम्  
०६,११५।०१०ए कुरवः पर्यवर्तन्त पाण्डवाश् च विशां पते  
०६,११५।०११अ खं तमोवृतम् आसीच् च नासीद् भानुमतः प्रभा  
०६,११५।०११ब्*०४८३_०१ कुरुपाण्डवयोश् छत्रे आधारे च धनुष्मताम्  
०६,११५।०११च् ररास पृथिवी चैव भीष्मे शान्तनवे हते  
०६,११५।०१२अ अयं ब्रह्मविदां श्रेष्ठो अयं ब्रह्मविदां गतिः  
०६,११५।०१२च् इत्य् अभाषन्त भूतानि शयानं भरतर्षभम्  
०६,११५।०१३अ अयं पितरम् आज्ञाय कामार्तं शन्तनुं पुरा  
०६,११५।०१३च् ऊर्ध्वरेतसम् आत्मानं चकार पुरुषर्षभः  
०६,११५।०१४अ इति स्म शरतल्पस्थं भरतानाम् अमध्यमम्  
०६,११५।०१४च् ऋषयः पर्यधावन्त सहिताः सिद्धचारणैः  
०६,११५।०१५अ हते शान्तनवे भीष्मे भरतानां पितामहे  
०६,११५।०१५च् न किं चित् प्रत्यपद्यन्त पुत्रास् तव च भारत  
०६,११५।०१६अ विवर्णवदनाश् चासन् गतश्रीकाश् च भारत  
०६,११५।०१६च् अतिष्ठन् व्रीडिताश् चैव ह्रिया युक्ता ह्य् अधोमुखाः  
०६,११५।०१७अ पाण्डवाश् च जयं लब्ध्वा सङ्ग्रामशिरसि स्थिताः  
०६,११५।०१७च् सर्वे दध्मुर् महाशङ्खान् हेमजालपरिष्कृतान्  
०६,११५।०१८अ भृशं तूर्यनिनादेषु वाद्यमानेषु चानघ  
०६,११५।०१८च् अपश्याम रणे राजन् भीमसेनं महाबलम्  
०६,११५।०१८ए आक्रीडमानं कौन्तेयं हर्षेण महता युतम्  
०६,११५।०१९अ निहत्य समरे शत्रून् महाबलसमन्वितान्  
०६,११५।०१९च् सम्मोहश् चापि तुमुलः कुरूणाम् अभवत् तदा  
०६,११५।०२०अ कर्णदुर्योधनौ चापि निःश्वसेतां मुहुर् मुहुः  
०६,११५।०२०च् तथा निपतिते भीष्मे कौरवाणां धुरन्धरे  
०६,११५।०२०ए हाहाकारम् अभूत् सर्वं निर्मर्यादम् अवर्तत  
०६,११५।०२१अ दृष्ट्वा च पतितं भीष्मं पुत्रो दुःशासनस् तव  
०६,११५।०२१च् उत्तमं जवम् आस्थाय द्रोणानीकं समाद्रवत्  
०६,११५।०२१द्*०४८४_०१ आगतस् त्वरमाणस् तु बलेन महता वृतः  
०६,११५।०२१द्*०४८४_०२ समेत्य पुरुषव्याघ्र त्वरमाणो महारथः  
०६,११५।०२१द्*०४८५_०१ दुःशासनं द्रुततरं द्रोणविज्ञापनाय तत्  
०६,११५।०२२अ भ्रात्रा प्रस्थापितो वीरः स्वेनानीकेन दंशितः  
०६,११५।०२२च् प्रययौ पुरुषव्याघ्रः स्वसैन्यम् अभिचोदयन्  
०६,११५।०२३अ तम् आयान्तम् अभिप्रेक्ष्य कुरवः पर्यवारयन्  
०६,११५।०२३च् दुःशासनं महाराज किम् अयं वक्ष्यतीति वै  
०६,११५।०२४अ ततो द्रोणाय निहतं भीष्मम् आचष्ट कौरवः  
०६,११५।०२४च् द्रोणस् तद् अप्रियं श्रुत्वा सहसा न्यपतद् रथात्  
०६,११५।०२५अ स सञ्ज्ञाम् उपलभ्याथ भारद्वाजः प्रतापवान्  
०६,११५।०२५च् निवारयाम् आस तदा स्वान्य् अनीकानि मारिष  
०६,११५।०२६अ विनिवृत्तान् कुरून् दृष्ट्वा पाण्डवापि स्वसैनिकान्  
०६,११५।०२६च् दूतैः शीघ्राश्वसंयुक्तैर् अवहारम् अकारयन्  
०६,११५।०२७अ विनिवृत्तेषु सैन्येषु पारम्पर्येण सर्वशः  
०६,११५।०२७च् विमुक्तकवचाः सर्वे भीष्मम् ईयुर् नराधिपाः  
०६,११५।०२८अ व्युपारम्य ततो युद्धाद् योधाः शतसहस्रशः  
०६,११५।०२८च् उपतस्थुर् महात्मानं प्रजापतिम् इवामराः  
०६,११५।०२९अ ते तु भीष्मं समासाद्य शयानं भरतर्षभम्  
०६,११५।०२९च् अभिवाद्य व्यतिष्ठन्त पाण्डवाः कुरुभिः सह  
०६,११५।०३०अ अथ पाण्डून् कुरूंश् चैव प्रणिपत्याग्रतः स्थितान्  
०६,११५।०३०च् अभ्यभाषत धर्मात्मा भीष्मः शान्तनवस् तदा  
०६,११५।०३१अ स्वागतं वो महाभागाः स्वागतं वो महारथाः  
०६,११५।०३१च् तुष्यामि दर्शनाच् चाहं युष्माकम् अमरोपमाः  
०६,११५।०३२अ अभिनन्द्य स तान् एवं शिरसा लम्बताब्रवीत्  
०६,११५।०३२ब्*०४८६_०१ परिपार्श्वे तव सुतान् स्थितान् उद्वीक्ष्य भारत  
०६,११५।०३२च् शिरो मे लम्बते ऽत्यर्थम् उपधानं प्रदीयताम्  
०६,११५।०३२द्*०४८७_०१ एतच् छ्रुत्वा तु वचनं भीष्माद् भागीरथीसुतात्  
०६,११५।०३३अ ततो नृपाः समाजह्रुस् तनूनि च मृदूनि च  
०६,११५।०३३च् उपधानानि मुख्यानि नैच्छत् तानि पितामहः  
०६,११५।०३४अ अब्रवीच् च नरव्याघ्रः प्रहसन्न् इव तान् नृपान्  
०६,११५।०३४च् नैतानि वीरशय्यासु युक्तरूपाणि पार्थिवाः  
०६,११५।०३५अ ततो वीक्ष्य नरश्रेष्ठम् अभ्यभाषत पाण्डवम्  
०६,११५।०३५च् धनञ्जयं दीर्घबाहुं सर्वलोकमहारथम्  
०६,११५।०३६अ धनञ्जय महाबाहो शिरसो मे ऽस्य लम्बतः  
०६,११५।०३६च् दीयताम् उपधानं वै यद् युक्तम् इह मन्यसे  
०६,११५।०३७अ स सन्न्यस्य महच् चापम् अभिवाद्य पितामहम्  
०६,११५।०३७च् नेत्राभ्याम् अश्रुपूर्णाभ्याम् इदं वचनम् अब्रवीत्  
०६,११५।०३८अ आज्ञापय कुरुश्रेष्ठ सर्वशस्त्रभृतां वर  
०६,११५।०३८च् प्रेष्यो ऽहं तव दुर्धर्ष क्रियतां किं पितामह  
०६,११५।०३९अ तम् अब्रवीच् छान्तनवः शिरो मे तात लम्बते  
०६,११५।०३९च् उपधानं कुरुश्रेष्ठ फल्गुनोपनयस्व मे  
०६,११५।०३९ए शयनस्यानुरूपं हि शीघ्रं वीर प्रयच्छ मे  
०६,११५।०४०अ त्वं हि पार्थ महाबाहो श्रेष्ठः सर्वधनुष्मताम्  
०६,११५।०४०च् क्षत्रधर्मस्य वेत्ता च बुद्धिसत्त्वगुणान्वितः  
०६,११५।०४१अ फल्गुनस् तु तथेत्य् उक्त्वा व्यवसायपुरोजवः  
०६,११५।०४१च् प्रगृह्यामन्त्र्य गाण्डीवं शरांश् च नतपर्वणः  
०६,११५।०४२अ अनुमान्य महात्मानं भरतानाम् अमध्यमम्  
०६,११५।०४२च् त्रिभिस् तीक्ष्णैर् महावेगैर् उदगृह्णाच् छिरः शरैः  
०६,११५।०४३अ अभिप्राये तु विदिते धर्मात्मा सव्यसाचिना  
०६,११५।०४३च् अतुष्यद् भरतश्रेष्ठो भीष्मो धर्मार्थतत्त्ववित्  
०६,११५।०४३द्*०४८८_०१ उपधाने तथा दत्ते भीष्मस्य सव्यसाचिना  
०६,११५।०४३द्*०४८८_०२ भीष्मो ऽपि भरतां श्रेष्ठः सर्वधर्मार्थतत्त्ववित्  
०६,११५।०४४अ उपधानेन दत्तेन प्रत्यनन्दद् धनञ्जयम्  
०६,११५।०४४ब्*०४८९_०१ प्राह सर्वान् समुद्वीक्ष्य भरतान् भारतं प्रति  
०६,११५।०४४च् कुन्तीपुत्रं युधां श्रेष्ठं सुहृदां प्रीतिवर्धनम्  
०६,११५।०४५अ अनुरूपं शयानस्य पाण्डवोपहितं त्वया  
०६,११५।०४५च् यद्य् अन्यथा प्रवर्तेथाः शपेयं त्वाम् अहं रुषा  
०६,११५।०४६अ एवम् एतन् महाबाहो धर्मेषु परिनिष्ठितम्  
०६,११५।०४६च् स्वप्तव्यं क्षत्रियेणाजौ शरतल्पगतेन वै  
०६,११५।०४७अ एवम् उक्त्वा तु बीभत्सुं सर्वांस् तान् अब्रवीद् वचः  
०६,११५।०४७च् राज्ञश् च राजपुत्रांश् च पाण्डवेनाभि संस्थितान्  
०६,११५।०४७द्*०४९०_०१ पश्यध्वम् उपधानं मे पाण्डवेनाभिसन्धितम्  
०६,११५।०४८अ शयेयम् अस्यां शय्यायां यावद् आवर्तनं रवेः  
०६,११५।०४८च् ये तदा पारयिष्यन्ति ते मां द्रक्ष्यन्ति वै नृपाः  
०६,११५।०४९अ दिशं वैश्रवणाक्रान्तां यदा गन्ता दिवाकरः  
०६,११५।०४९च् अर्चिष्मान् प्रतपंल् लोकान् रथेनोत्तमतेजसा  
०६,११५।०४९ए विमोक्ष्ये ऽहं तदा प्राणान् सुहृदः सुप्रियान् अपि  
०६,११५।०५०अ परिखा खन्यताम् अत्र ममावसदने नृपाः  
०६,११५।०५०च् उपासिष्ये विवस्वन्तम् एवं शरशताचितः  
०६,११५।०५०ए उपारमध्वं सङ्ग्रामाद् वैराण्य् उत्सृज्य पार्थिवाः  
०६,११५।०५१अ उपातिष्ठन्न् अथो वैद्याः शल्योद्धरणकोविदाः  
०६,११५।०५१च् सर्वोपकरणैर् युक्ताः कुशलास् ते सुशिक्षिताः  
०६,११५।०५२अ तान् दृष्ट्वा जाह्नवीपुत्रः प्रोवाच वचनं तदा  
०६,११५।०५२च् दत्तदेया विसृज्यन्तां पूजयित्वा चिकित्सकाः  
०६,११५।०५३अ एवङ्गते न हीदानीं वैद्यैः कार्यम् इहास्ति मे  
०६,११५।०५३ब्*०४९१_०१ भवन्तः कुशला नित्यं भिषजो वेदनाहराः  
०६,११५।०५३ब्*०४९१_०२ उवाच पुत्रो गङ्गाया न वैद्यैः कार्यम् अस्ति मे  
०६,११५।०५३च् क्षत्रधर्मप्रशस्तां हि प्राप्तो ऽस्मि परमां गतिम्  
०६,११५।०५४अ नैष धर्मो महीपालाः शरतल्पगतस्य मे  
०६,११५।०५४ब्*०४९२_०१ एतान् पूजय राजेन्द्र वस्त्रालङ्करणादिभिः  
०६,११५।०५४च् एतैर् एव शरैश् चाहं दग्धव्यो ऽन्ते नराधिपाः  
०६,११५।०५४द्*०४९३_०१ विद्यास् तिष्ठन्ति कुशलाः सदा व्याधिचिकित्सने  
०६,११५।०५५अ तच् छ्रुत्वा वचनं तस्य पुत्रो दुर्योधनस् तव  
०६,११५।०५५च् वैद्यान् विसर्जयाम् आस पूजयित्वा यथार्हतः  
०६,११५।०५६अ ततस् ते विस्मयं जग्मुर् नानाजनपदेश्वराः  
०६,११५।०५६च् स्थितिं धर्मे परां दृष्ट्वा भीष्मस्यामिततेजसः  
०६,११५।०५७अ उपधानं ततो दत्त्वा पितुस् तव जनेश्वर  
०६,११५।०५७च् सहिताः पाण्डवाः सर्वे कुरवश् च महारथाः  
०६,११५।०५८अ उपगम्य महात्मानं शयानं शयने शुभे  
०६,११५।०५८च् ते ऽभिवाद्य ततो भीष्मं कृत्वा चाभिप्रदक्षिणम्  
०६,११५।०५९अ विधाय रक्षां भीष्मस्य सर्व एव समन्ततः  
०६,११५।०५९च् वीराः स्वशिबिराण्य् एव ध्यायन्तः परमातुराः  
०६,११५।०५९ए निवेशायाभ्युपागच्छन् सायाह्ने रुधिरोक्षिताः  
०६,११५।०६०अ निविष्टान् पाण्डवांश् चापि प्रीयमाणान् महारथान्  
०६,११५।०६०च् भीष्मस्य पतनाद् धृष्टान् उपगम्य महारथान्  
०६,११५।०६०ए उवाच यादवः काले धर्मपुत्रं युधिष्ठिरम्  
०६,११५।०६१अ दिष्ट्या जयसि कौरव्य दिष्ट्या भीष्मो निपातितः  
०६,११५।०६१च् अवध्यो मानुषैर् एष सत्यसन्धो महारथः  
०६,११५।०६२अ अथ वा दैवतैः पार्थ सर्वशस्त्रास्त्रपारगः  
०६,११५।०६२च् त्वां तु चक्षुर्हणं प्राप्य दग्धो घोरेण चक्षुषा  
०६,११५।०६३अ एवम् उक्तो धर्मराजः प्रत्युवाच जनार्दनम्  
०६,११५।०६३च् तव प्रसादाद् विजयः क्रोधात् तव पराजयः  
०६,११५।०६३ए त्वं हि नः शरणं कृष्ण भक्तानाम् अभयङ्करः  
०६,११५।०६४अ अनाश्चर्यो जयस् तेषां येषां त्वम् असि केशव  
०६,११५।०६४च् रष्किता समरे नित्यं नित्यं चापि हिते रतः  
०६,११५।०६४ए सर्वथा त्वां समासाद्य नाश्चर्यम् इति मे मतिः  
०६,११५।०६५अ एवम् उक्तः प्रत्युवाच स्मयमानो जनार्दनः  
०६,११५।०६५च् त्वय्य् एवैतद् युक्तरूपं वचनं पार्थिवोत्तम  
०६,११६।००१ सञ्जय उवाच  
०६,११६।००१अ व्युष्टायां तु महाराज रजन्यां सर्वपार्थिवाः  
०६,११६।००१च् पाण्डवा धार्तराष्ट्राश् च अभिजग्मुः पितामहम्  
०६,११६।००२अ तं वीरशयने वीरं शयानं कुरुसत्तमम्  
०६,११६।००२च् अभिवाद्योपतस्थुर् वै क्षत्रियाः क्षत्रियर्षभम्  
०६,११६।००३अ कन्याश् चन्दनचूर्णैश् च लाजैर् माल्यैश् च सर्वशः  
०६,११६।००३ब्*०४९४_०१ अवाकिरञ् शान्तनवं तत्र गत्वा सहस्रशः  
०६,११६।००३च् स्त्रियो बालास् तथा वृद्धाः प्रेक्षकाश् च पृथग्जनाः  
०६,११६।००३ए समभ्ययुः शान्तनवं भूतानीव तमोनुदम्  
०६,११६।००४अ तूर्याणि गणिका वारास् तथैव नटनर्तकाः  
०६,११६।००४च् उपानृत्यञ् जगुश् चैव वृद्धं कुरुपितामहम्  
०६,११६।००५अ उपारम्य च युद्धेभ्यः सन्नाहान् विप्रमुच्य च  
०६,११६।००५च् आयुधानि च निक्षिप्य सहिताः कुरुपाण्डवाः  
०६,११६।००६अ अन्वासत दुराधर्षं देवव्रतम् अरिन्दमम्  
०६,११६।००६च् अन्योन्यं प्रीतिमन्तस् ते यथापूर्वं यथावयः  
०६,११६।००७अ सा पार्थिवशताकीर्णा समितिर् भीष्मशोभिता  
०६,११६।००७च् शुशुभे भारती दीप्ता दिवीवादित्यमण्डलम्  
०६,११६।००७द्*०४९५_०१ उपासां चक्रिरे सर्वे कुरुपाण्डवसैनिकाः  
०६,११६।००८अ विबभौ च नृपाणां सा पितामहम् उपासताम्  
०६,११६।००८च् देवानाम् इव देवेशं पितामहम् उपासताम्  
०६,११६।००९अ भीष्मस् तु वेदनां धैर्यान् निगृह्य भरतर्षभ  
०६,११६।००९ब्*०४९६_०१ नानाप्रहरणैर् विद्धः शरतल्पगतस् तथा  
०६,११६।००९च् अभितप्तः शरैश् चैव नातिहृष्टमनाब्रवीत्  
०६,११६।०१०अ शराभितप्तकायो ऽहं शरसन्तापमूर्छितः  
०६,११६।०१०च् पानीयम् अभिकाङ्क्षे ऽहं राज्ञस् तान् प्रत्यभाषत  
०६,११६।०११अ ततस् ते क्षत्रिया राजन् समाजह्रुः समन्ततः  
०६,११६।०११च् भक्ष्यान् उच्चावचांस् तत्र वारिकुम्भांश् च शीतलान्  
०६,११६।०१२अ उपनीतं च तद् दृष्ट्वा भीष्मः शान्तनवो ऽब्रवीत्  
०६,११६।०१२च् नाद्य तात मया शक्यं भोगान् कांश् चन मानुषान्  
०६,११६।०१२द्*०४९७_०१ नेदं मम जलं योग्यं पातुं नैव क्षमो ह्य् अहम्  
०६,११६।०१३अ उपभोक्तुं मनुष्येभ्यः शरशय्यागतो ह्य् अहम्  
०६,११६।०१३च् प्रतीक्षमाणस् तिष्ठामि निवृत्तिं शशिसूर्ययोः  
०६,११६।०१३द्*०४९८_०१ एवम् उक्त्वा ततोवाच भीष्मः शरशतैश् चितः  
०६,११६।०१३द्*०४९८_०२ पयः पास्यामि गोपाला गोमयं न तु गोमयम्  
०६,११६।०१३द्*०४९८_०३ गोमयेनाग्निवर्णेन गोमयं न तु गोमयम्  
०६,११६।०१४अ एवम् उक्त्वा शान्तनवो दीनवाक् सर्वपार्थिवान्  
०६,११६।०१४च् धनञ्जयं महाबाहुम् अभ्यभाषत भारत  
०६,११६।०१५अ अथोपेत्य महाबाहुर् अभिवाद्य पितामहम्  
०६,११६।०१५च् अतिष्ठत् प्राञ्जलिः प्रह्वः किं करोमीति चाब्रवीत्  
०६,११६।०१६अ तं दृष्ट्वा पाण्डवं राजन्न् अभिवाद्याग्रतः स्थितम्  
०६,११६।०१६च् अभ्यभाषत धर्मात्मा भीष्मः प्रीतो धनञ्जयम्  
०६,११६।०१७अ दह्यते ऽदः शरीरं मे संस्यूतो ऽस्मि महेषुभिः  
०६,११६।०१७च् मर्माणि परिदूयन्ते वदनं मम शुष्यति  
०६,११६।०१८अ ह्लादनार्थं शरीरस्य प्रयच्छापो ममार्जुन  
०६,११६।०१८ब्*०४९९_०१ गोमुखैः पीड्यमानस्य गौर् नष्टो मम गोपते  
०६,११६।०१८ब्*०४९९_०२ गोरसं पातुम् इच्छामि गोभिर् यच् च न दूषितम्  
०६,११६।०१८च् त्वं हि शक्तो महेष्वास दातुम् अम्भो यथाविधि  
०६,११६।०१९अ अर्जुनस् तु तथेत्य् उक्त्वा रथम् आरुह्य वीर्यवान्  
०६,११६।०१९च् अधिज्यं बलवत् कृत्वा गाण्डीवं व्याक्षिपद् धनुः  
०६,११६।०२०अ तस्य ज्यातलनिर्घोषं विस्फूर्जितम् इवाशनेः  
०६,११६।०२०च् वित्रेसुः सर्वभूतानि श्रुत्वा सर्वे च पार्थिवाः  
०६,११६।०२१अ ततः प्रदक्षिणं कृत्वा रथेन रथिनां वरः  
०६,११६।०२१च् शयानं भरतश्रेष्ठं सर्वशस्त्रभृतां वरम्  
०६,११६।०२२अ सन्धाय च शरं दीप्तम् अभिमन्त्र्य महायशाः  
०६,११६।०२२च् पर्जन्यास्त्रेण संयोज्य सर्वलोकस्य पश्यतः  
०६,११६।०२२ए अविध्यत् पृथिवीं पार्थः पार्श्वे भीष्मस्य दक्षिणे  
०६,११६।०२३अ उत्पपात ततो धारा विमला वारिणः शिवा  
०६,११६।०२३च् शीतस्यामृतकल्पस्य दिव्यगन्धरसस्य च  
०६,११६।०२४अ अतर्पयत् ततः पार्थः शीतया वारिधारया  
०६,११६।०२४च् भीष्मं कुरूणाम् ऋषभं दिव्यकर्मपराक्रमः  
०६,११६।०२५अ कर्मणा तेन पार्थस्य शक्रष्येव विकुर्वतः  
०६,११६।०२५च् विस्मयं परमं जग्मुस् ततस् ते वसुधाधिपाः  
०६,११६।०२६अ तत् कर्म प्रेक्ष्य बीभत्सोर् अतिमानुषम् अद्भुतम्  
०६,११६।०२६च् सम्प्रावेपन्त कुरवो गावः शीतार्दिता इव  
०६,११६।०२७अ विस्मयाच् चोत्तरीयाणि व्याविध्यन् सर्वतो नृपाः  
०६,११६।०२७च् शङ्खदुन्दुभिनिर्घोषैस् तुमुलं सर्वतो ऽभवत्  
०६,११६।०२८अ तृप्तः शान्तनवश् चापि राजन् बीभत्सुम् अब्रवीत्  
०६,११६।०२८च् सर्वपार्थिववीराणां सन्निधौ पूजयन्न् इव  
०६,११६।०२९अ नैतच् चित्रं महाबाहो त्वयि कौरवनन्दन  
०६,११६।०२९च् कथितो नारदेनासि पूर्वर्षिर् अमितद्युतिः  
०६,११६।०३०अ वासुदेवसहायस् त्वं महत् कर्म करिष्यसि  
०६,११६।०३०च् यन् नोत्सहति देवेन्द्रः सह देवैर् अपि ध्रुवम्  
०६,११६।०३१अ विदुस् त्वां निधनं पार्थ सर्वक्षत्रस्य तद्विदः  
०६,११६।०३१च् धनुर्धराणाम् एकस् त्वं पृथिव्यां प्रवरो नृषु  
०६,११६।०३२अ मनुष्या जगति श्रेष्ठाः पक्षिणां गरुडो वरः  
०६,११६।०३२च् सरसां सागरः श्रेष्ठो गौर् वरिष्ठा चतुष्पदाम्  
०६,११६।०३३अ आदित्यस् तेजसां श्रेष्ठो गिरीणां हिमवान् वरः  
०६,११६।०३३च् जातीनां ब्राह्मणः श्रेष्ठः श्रेष्ठस् त्वम् असि धन्विनाम्  
०६,११६।०३४अ न वै श्रुतं धार्तराष्ट्रेण वाक्यम्; सम्बोध्यमानं विदुरेण चैव  
०६,११६।०३४च् द्रोणेन रामेण जनार्दनेन; मुहुर् मुहुः सञ्जयेनापि चोक्तम्  
०६,११६।०३५अ परीतबुद्धिर् हि विसञ्ज्ञकल्पो; दुर्योधनो नाभ्यनन्दद् वचो मे  
०६,११६।०३५च् स शेष्यते वै निहतश् चिराय; शास्त्रातिगो भीमबलाभिभूतः  
०६,११६।०३६अ ततः श्रुत्वा तद् वचः कौरवेन्द्रो; दुर्योधनो दीनमना बभूव  
०६,११६।०३६च् तम् अब्रवीच् छान्तनवो ऽभिवीक्ष्य; निबोध राजन् भव वीतमन्युः  
०६,११६।०३७अ दृष्टं दुर्योधनेदं ते यथा पार्थेन धीमता  
०६,११६।०३७च् जलस्य धारा जनिता शीतस्यामृतगन्धिनः  
०६,११६।०३७ए एतस्य कर्ता लोके ऽस्मिन् नान्यः कश् चन विद्यते  
०६,११६।०३८अ आग्नेयं वारुणं सौम्यं वायव्यम् अथ वैष्णवम्  
०६,११६।०३८च् ऐन्द्रं पाशुपतं ब्राह्मं पारमेष्ठ्यं प्रजापतेः  
०६,११६।०३८ए धातुस् त्वष्टुश् च सवितुर् दिव्यान्य् अस्त्राणि सर्वशः  
०६,११६।०३९अ सर्वस्मिन् मानुषे लोके वेत्त्य् एको हि धनञ्जयः  
०६,११६।०३९च् कृष्णो वा देवकीपुत्रो नान्यो वै वेद कश् चन  
०६,११६।०३९ए न शक्याः पाण्डवास् तात युद्धे जेतुं कथं चन  
०६,११६।०४०अ अमानुषाणि कर्माणि यस्यैतानि महात्मनः  
०६,११६।०४०च् तेन सत्त्ववता सङ्ख्ये शूरेणाहवशोभिना  
०६,११६।०४०ए कृतिना समरे राजन् सन्धिस् ते तात युज्यताम्  
०६,११६।०४१अ यावत् कृष्णो महाबाहुः स्वाधीनः कुरुसंसदि  
०६,११६।०४१च् तावत् पार्थेन शूरेण सन्धिस् ते तात युज्यताम्  
०६,११६।०४२अ यावच् चमूं न ते शेषां शरैः सन्नतपर्वभिः  
०६,११६।०४२च् नाशयत्य् अर्जुनस् तावत् सन्धिस् ते तात युज्यताम्  
०६,११६।०४३अ यावत् तिष्ठन्ति समरे हतशेषाः सहोदराः  
०६,११६।०४३च् नृपाश् च बहवो राजंस् तावत् सन्धिः प्रयुज्यताम्  
०६,११६।०४४अ न निर्दहति ते यावत् क्रोधदीप्तेक्षणश् चमूम्  
०६,११६।०४४च् युधिष्ठिरो हि तावद् वै सन्धिस् ते तात युज्यताम्  
०६,११६।०४५अ नकुलः सहदेवश् च भीमसेनश् च पाण्डवः  
०६,११६।०४५ब्*०५००_०१ यावत् क्षत्रं न निघ्नन्ति तावत् सन्धिर् विधीयताम्  
०६,११६।०४५च् यावच् चमूं महाराज नाशयन्ति न सर्वशः  
०६,११६।०४५ए तावत् ते पाण्डवैः सार्धं सौभ्रात्रं तात रोचताम्  
०६,११६।०४६अ युद्धं मदन्तम् एवास्तु तात संशाम्य पाण्डवैः  
०६,११६।०४६च् एतत् ते रोचतां वाक्यं यद् उक्तो ऽसि मयानघ  
०६,११६।०४६ए एतत् क्षेमम् अहं मन्ये तव चैव कुलस्य च  
०६,११६।०४७अ त्यक्त्वा मन्युम् उपशाम्यस्व पार्थैः; पर्याप्तम् एतद् यत् कृतं फल्गुनेन  
०६,११६।०४७च् भीष्मस्यान्ताद् अस्तु वः सौहृदं वा; सम्प्रश्लेषः साधु राजन् प्रसीद  
०६,११६।०४८अ राज्यस्यार्धं दीयतां पाण्डवानाम्; इन्द्रप्रस्थं धर्मराजो ऽनुशास्तु  
०६,११६।०४८च् मा मित्रध्रुक् पार्थिवानां जघन्यः; पापां कीर्तिं प्राप्स्यसे कौरवेन्द्र  
०६,११६।०४९अ ममावसानाच् छान्तिर् अस्तु प्रजानाम्; सङ्गच्छन्तां पार्थिवाः प्रीतिमन्तः  
०६,११६।०४९च् पिता पुत्रं मातुलं भागिनेयो; भ्राता चैव भ्रातरं प्रैतु राजन्  
०६,११६।०५०अ न चेद् एवं प्राप्तकालं वचो मे; मोहाविष्टः प्रतिपत्स्यस्य् अबुद्ध्या  
०६,११६।०५०ब्*०५०१_०१ तप्स्यस्यन्ते लोभभावात् त्वम् एवं  
०६,११६।०५०ब्*०५०१_०२ ये चाप्य् अन्ये भूमिपालाः समेताः  
०६,११६।०५०च् भीष्मस्यान्ताद् एतदन्ताः स्थ सर्वे; सत्याम् एतां भारतीम् ईरयामि  
०६,११६।०५०च्*०५०२_०१ दिष्टं गन्ता त्यक्तधर्मार्थकामः  
०६,११६।०५०च्*०५०२_०२ पुत्रभ्रातृज्ञातिसम्बन्धिहीनः  
०६,११६।०५०च्*०५०२_०३ एवं वो ऽस्तु विदितं कौरवेयाः  
०६,११६।०५१अ एतद् वाक्यं सौहृदाद् आपगेयो; मध्ये राज्ञां भारतं श्रावयित्वा  
०६,११६।०५१च् तूष्णीम् आसीच् छल्यसन्तप्तमर्मा; यत्वात्मानं वेदनां सन्निगृह्य  
०६,११६।०५१द्*०५०३_०१ धर्मार्थसहितं वाक्यं श्रुत्वा हितम् अनामयम्  
०६,११६।०५१द्*०५०३_०२ नारोचयत पुत्रस् ते मुमूर्षुर् इव भेषजम्  
०६,११७।००१ सञ्जय उवाच  
०६,११७।००१अ ततस् ते पार्थिवाः सर्वे जग्मुः स्वान् आलयान् पुनः  
०६,११७।००१च् तूष्णीम्भूते महाराज भीष्मे शन्तनुनन्दने  
०६,११७।००२अ श्रुत्वा तु निहतं भीष्मं राधेयः पुरुषर्षभः  
०६,११७।००२च् ईषद् आगतसन्त्रासः त्वरयोपजगाम ह  
०६,११७।००३अ स ददर्श महात्मानं शरतल्पगतं तदा  
०६,११७।००३च् जन्मशय्यागतं देवं कार्त्तिकेयम् इव प्रभुम्  
०६,११७।००४अ निमीलिताक्षं तं वीरं साश्रुकण्ठस् तदा वृषः  
०६,११७।००४ब्*०५०४_०१ भीष्म भीष्म महाबाहो इत्य् उवाच महाद्युतिः  
०६,११७।००४च् अभ्येत्य पादयोस् तस्य निपपात महाद्युतिः  
०६,११७।००५अ राधेयो ऽहं कुरुश्रेष्ठ नित्यं चाष्किगतस् तव  
०६,११७।००५च् द्वेष्यो ऽत्यन्तम् अनागाः सन्न् इति चैनम् उवाच ह  
०६,११७।००६अ तच् छ्रुत्वा कुरुवृद्धः स बलात् संवृत्तलोचनः  
०६,११७।००६च् शनैर् उद्वीक्ष्य सस्नेहम् इदं वचनम् अब्रवीत्  
०६,११७।००७अ रहितं धिष्ण्यम् आलोक्य समुत्सार्य च रक्षिणः  
०६,११७।००७च् पितेव पुत्रं गाङ्गेयः परिष्वज्यैकबाहुना  
०६,११७।००८अ एह्य् एहि मे विप्रतीप स्पर्धसे त्वं मया सह  
०६,११७।००८च् यदि मां नाभिगच्छेथा न ते श्रेयो भवेद् ध्रुवम्  
०६,११७।००९अ कौन्तेयस् त्वं न राधेयो विदितो नारदान् मम  
०६,११७।००९अ*०५०५_०१ **** **** न तवाधिरथः पिता  
०६,११७।००९अ*०५०५_०२ सूर्यजस् त्वं महाबाहो  
०६,११७।००९च् कृष्णद्वैपायनाच् चैव केशवाच् च न संशयः  
०६,११७।०१०अ न च द्वेषो ऽस्ति मे तात त्वयि सत्यं ब्रवीमि ते  
०६,११७।०१०च् तेजोवधनिमित्तं तु परुषाण्य् अहम् उक्तवान्  
०६,११७।०११अ अकस्मात् पाण्डवान् हि त्वं द्विषसीति मतिर् मम  
०६,११७।०११च् येनासि बहुशो रूक्षं चोदितः सूर्यनन्दन  
०६,११७।०११द्*०५०६_०१ जातो ऽसि धर्मलोपेन ततस् ते बुद्धिर् ईदृशी  
०६,११७।०११द्*०५०६_०२ नीचाश्रयान् मत्सरेण द्वेषिणी गुणिनाम् अपि  
०६,११७।०११द्*०५०६_०३ तेनासि बहुशो रूक्षं श्रावितः कुरुसंसदि  
०६,११७।०१२अ जानामि समरे वीर्यं शत्रुभिर् दुःसहं तव  
०६,११७।०१२च् ब्रह्मण्यतां च शौर्यं च दाने च परमां गतिम्  
०६,११७।०१३अ न त्वया सदृशः कश् चित् पुरुषेष्व् अमरोपम  
०६,११७।०१३च् कुलभेदं च मत्वाहं सदा परुषम् उक्तवान्  
०६,११७।०१४अ इष्वस्त्रे भारसन्धाने लाघवे ऽस्त्रबले तथा  
०६,११७।०१४च् सदृशः फल्गुनेनासि कृष्णेन च महात्मना  
०६,११७।०१५अ कर्ण राजपुरं गत्वा त्वयैकेन धनुष्मता  
०६,११७।०१५च् तस्यार्थे कुरुराजस्य राजानो मृदिता युधि  
०६,११७।०१६अ तथा च बलवान् राजा जरासन्धो दुरासदः  
०६,११७।०१६च् समरे समरश्लाघी त्वया न सदृशो ऽभवत्  
०६,११७।०१७अ ब्रह्मण्यः सत्यवादी च तेजसार्क इवापरः  
०६,११७।०१७च् देवगर्भो ऽजितः सङ्ख्ये मनुष्यैर् अधिको भुवि  
०६,११७।०१८अ व्यपनीतो ऽद्य मन्युर् मे यस् त्वां प्रति पुरा कृतः  
०६,११७।०१८च् दैवं पुरुषकारेण न शक्यम् अतिवर्तितुम्  
०६,११७।०१९अ सोदर्याः पाण्डवा वीरा भ्रातरस् ते ऽरिसूदन  
०६,११७।०१९च् सङ्गच्छ तैर् महाबाहो मम चेद् इच्छसि प्रियम्  
०६,११७।०२०अ मया भवतु निर्वृत्तं वैरम् आदित्यनन्दन  
०६,११७।०२०च् पृथिव्यां सर्वराजानो भवन्त्व् अद्य निरामयाः  
०६,११७।०२१ कर्ण उवाच  
०६,११७।०२१अ जानाम्य् अहं महाप्राज्ञ सर्वम् एतन् न संशयः  
०६,११७।०२१च् यथा वदसि दुर्धर्ष कौन्तेयो ऽहं न सूतजः  
०६,११७।०२२अ अवकीर्णस् त्व् अहं कुन्त्या सूतेन च विवर्धितः  
०६,११७।०२२च् भुक्त्वा दुर्योधनैश्वर्यं न मिथ्या कर्तुम् उत्सहे  
०६,११७।०२२द्*०५०७_०१ वसुदेवसुतो यद्वत् पाण्डवाय दृढव्रतः  
०६,११७।०२३अ वसु चैव शरीरं च यद् उदारं तथा यशः  
०६,११७।०२३च् सर्वं दुर्योधनस्यार्थे त्यक्तं मे भूरिदक्षिण  
०६,११७।०२३ए कोपिताः पाण्डवा नित्यं मयाश्रित्य सुयोधनम्  
०६,११७।०२३फ़्*०५०८_०१ तथा दुर्योधनस्यार्थे वीरमार्गनिषेविणा  
०६,११७।०२३फ़्*०५०९_०१ मा चैतद् व्याधिमरणं क्षत्रं स्याद् इति कौरव  
०६,११७।०२४अ अवश्यभावी वै यो ऽर्थो न स शक्यो निवर्तितुम्  
०६,११७।०२४च् दैवं पुरुषकारेण को निवर्तितुम् उत्सहेत्  
०६,११७।०२५अ पृथिवीक्षयशंसीनि निमित्तानि पितामह  
०६,११७।०२५च् भवद्भिर् उपलब्धानि कथितानि च संसदि  
०६,११७।०२६अ पाण्डवा वासुदेवश् च विदिता मम सर्वशः  
०६,११७।०२६च् अजेयाः पुरुषैर् अन्यैर् इति तांश् चोत्सहामहे  
०६,११७।०२६द्*०५१०_०१ विजयिष्ये रणे पाण्डून् इति मे निश्चितं मतम्  
०६,११७।०२६द्*०५१०_०२ न चेच् छक्यम् अवस्रष्टुं वैरम् एतत् सुदारुणम्  
०६,११७।०२६द्*०५१०_०३ धनञ्जयेन योत्स्ये ऽहं स्वधर्मप्रीतमानसः  
०६,११७।०२६द्*०५११_०१ अधर्मं व्याधिमरणं क्षत्रियस्य पितामह  
०६,११७।०२७अ अनुजानीष्व मां तात युद्धे प्रीतमनाः सदा  
०६,११७।०२७च् अनुज्ञातस् त्वया वीर युध्येयम् इति मे मतिः  
०६,११७।०२८अ दुरुक्तं विप्रतीपं वा संरम्भाच् चापलात् तथा  
०६,११७।०२८च् यन् मयापकृतं किं चित् तद् अनुक्षन्तुम् अर्हसि  
०६,११७।०२९ भीष्म उवाच  
०६,११७।०२९अ न चेच् छक्यम् अथोत्स्रष्टुं वैरम् एतत् सुदारुणम्  
०६,११७।०२९च् अनुजानामि कर्ण त्वां युध्यस्व स्वर्गकाम्यया  
०६,११७।०३०अ विमन्युर् गतसंरम्भः कुरु कर्म नृपस्य हि  
०६,११७।०३०च् यथाशक्ति यथोत्साहं सतां वृत्तेषु वृत्तवान्  
०६,११७।०३१अ अहं त्वाम् अनुजानामि यद् इच्छसि तद् आप्नुहि  
०६,११७।०३१च् क्षत्रधर्मजितांल् लोकान् सम्प्राप्स्यसि न संशयः  
०६,११७।०३२अ युध्यस्व निरहङ्कारो बलवीर्यव्यपाश्रयः  
०६,११७।०३२च् धर्मो हि युद्धाच् छ्रेयो ऽन्यत् क्षत्रियस्य न विद्यते  
०६,११७।०३३अ प्रशमे हि कृतो यत्नः सुचिरात् सुचिरं मया  
०६,११७।०३३च् न चैव शकितः कर्तुं यतो धर्मस् ततो जयः  
०६,११७।०३४ सञ्जय उवाच  
०६,११७।०३४अ एवं ब्रुवन्तं गाङ्गेयम् अभिवाद्य प्रसाद्य च  
०६,११७।०३४च् राधेयो रथम् आरुह्य प्रायात् तव सुतं प्रति  
०६,११७।०३४द्*०५१२_०१ य इदं शृणुयाद् भक्त्या भीष्मपर्व महाद्भुतम्  
०६,११७।०३४द्*०५१२_०२ आजन्मसञ्चितात् पापान् मुच्यते नात्र संशयः  
०६,११७।०३४द्*०५१२_०३ भीष्मपर्व इदं श्रुत्वा शतभोज्यं तु दापयेत्  
०६,११७।०३४द्*०५१२_०४ सर्वतीर्थफलं चैव सर्वयज्ञफलं लभेत्  
०६,११७।०३४द्*०५१२_०५ एतद् वै पर्वदानं च दत्त्वा स्वर्णादिदक्षिणाम्  
०६,११७।०३४द्*०५१२_०६ समाहितफलावाप्तिर् जायते नात्र संशयः  
०६,११७।०३४द्*०५१२_०७ अश्वमेधसहस्रस्य राजसूयशतस्य च  
०६,११७।०३४द्*०५१२_०८ गवां कोटिप्रदानस्य फलं स्याद् भीष्मपर्वणि  
०६,११७।०३४द्*०५१२_०९ भीष्मपर्व इदं श्रुत्वा पूजयेद् यस् तु वाचकम्  
०६,११७।०३४द्*०५१२_१० तेन ब्रह्मा च रुद्रश् च विष्णुश् च वसवस् तथा  
०६,११७।०३४द्*०५१२_११ पूजिता ऋषयः सर्वे पितरश् च सहाग्निभिः  
०६,११७।०३४द्*०५१२_१२ प्रसन्ने वाचके विप्रे प्रसन्नाः सर्वदेवताः  
०६,११७।०३४द्*०५१२_१३ धर्मार्थकाममोक्षाणां स फलं प्राप्नुयान् नरः  
०६,११७।०३४द्*०५१२_१४ पञ्च श्लोकसहस्राणि तथा ह्य् अष्टौ शतानि च  
०६,११७।०३४द्*०५१२_१५ श्लोकाश् च चतुराशीतिः प्रोक्ता व्यासेन धीमता  
०६,११७।०३४द्*०५१३_०१ श्रद्धया परया युक्तो भीष्मपर्व शृणोति यः  
०६,११७।०३४द्*०५१३_०२ मुच्यते ब्रह्महत्याया जयं वै लभते ध्रुवम्  
०६,११७।०३४द्*०५१३_०३ ब्राह्मणान् भोजयेत् सम्यग् वस्त्रालङ्कारगोधनैः  
०६,११७।०३४द्*०५१३_०४ पूजयेच् चैव वक्तारं भीष्मपर्वणि वै गृही

