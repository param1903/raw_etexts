+++
title = "Dhundhukanatha: Rasendracintamani"

+++


## Intro
  
  
  
  
Dhundhukanatha: Rasendracintamani   
  
  
  
  
  
Dhundhukanatha: Rasendracintamani   
Based on the ed. by Prof. Siddhinandanamisra  
Benares: Caukhambha Orientalia, 2000  
  
  
Input by Oliver Hellwig  
  
  
NOTE:  
3.93-95 not included.  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


Ḍहुण्ढुकनाथ: रसेन्द्रचिन्तामणि

र्चिन्त्, १  
हे भस्माङ्गविरक्तिरूपगुणदं तं प्रेरणादं शिवं गङ्गाभूषितशेखरं स्मरहरं शक्तिस्वरूपं प्रभो ।  
त्वामीशं करुणार्णवं शरणदं विद्यानिधिं निर्गुणं भूतेशं गिरिजापतिं शशिधरं माङ्गल्यदेवं नमः ।  
नमामि देवं सुरवृन्दपूजितं गणाधिपं विघ्नविनाशकारकम् ।  
स्मरन्ति ये नित्यम् उदारचेतसः कष्टानि ते नानुभवन्ति सत्यम् ।  
सिद्धिनन्दनमिश्रेण शुद्धां च सारगर्भिताम् ।  
रसेन्द्रचिन्तामणेश्च टीकां कुर्वे शिवाज्ञया ।  
इदानीं कालनाथशिष्यः श्रीढुण्ढुकनाथाह्वयो रसेन्द्रचिन्तामणिग्रन्थम् आरभमाणस् तन्मूलदेवते श्रीमदम्बिकामहेश्वरौ सकलजगदुत्पत्तिस्थितिप्रलयनिदानं विशेषसिद्धान्तगर्भवाचा वरीवस्यति ॥ र्चिन्त्_१।१ ॥  
अर्थप्रकाशकासारविमर्शाम्बुजिनीमयम् ।  
सच्चिदानन्दविभवं शिवयोर्वपुराश्रये ॥ र्चिन्त्_१।२ ॥  
लघीयः परिमाणतया निखिलरसज्ञानदायित्वाच्चिन्तामणिरिव चिन्तामणिः ॥ र्चिन्त्_१।३ ॥  
अश्रौषं बहुविदुषां मुखाद् अपश्यं शास्त्रेषु स्थितम् अकृतं न तल्लिखामि ।  
यत्कर्म व्यरचयमग्रतो गुरूणां प्रौढानां तदिह वदामि वीतशङ्कः ॥ र्चिन्त्_१।४ ॥  
अध्यापयन्ति यद् दर्शयितुं क्षमन्ते सूतेन्द्रकर्म गुरवो गुरवस्त एव ।  
शिष्यास्त एव रचयन्ति गुरोःपुरो ये शेषाः पुनस्तदुभयाभिनयं भजन्ते ॥ र्चिन्त्_१।५ ॥  
संस्काराः परतन्त्रेषु ये गूढाः सिद्धिसूचिताः ।  
तानेव प्रकटीकर्तुम् उद्यमं किल कुर्महे ॥ र्चिन्त्_१।६ ॥  
ग्रन्थाद् अस्मादाहरन्ति प्रयोगान् स्वीयं वास्मिन्नाम ये निक्षिपन्ति ।  
गोत्राण्येषाम् अस्मदीयश्रमोष्मा भस्मीकुर्वन्नायुगं बोभवीतु ॥ र्चिन्त्_१।७ ॥  
संस्काराः शिवजनुषो बहुप्रकारास् तुल्या ये लघुबहुलप्रयासंसाध्याः ।  
यद्येकं सुकरम् उदाहरामि तेषां व्याहारैः किमिहफलं ततः परेषाम् ॥ र्चिन्त्_१।८ ॥  
इह खलु पुरुषेण दुःखस्य निरुपाधिद्वेषविषयत्वात् तदभावश्चिकीर्षितव्यो भवति सुखमपि निरुपाधिप्रेमास्पदतया गवेषणीयम् तदेतत्पुरुषार्थद्वयम् ।  
अभावस्यान्यत्वात् ॥ र्चिन्त्_१।९ ॥  
किञ्च स्रक्चन्दनवनितादिविषयाणां सत्यपि तत्कारणत्वे नान्तरीयकदुःखसम्भेदाद् अनर्थपरम्परापरिचितत्वान् मूर्खाणां कोशाण्डकवद् आभासमानत्वाद् अनैकान्तिकत्वाद् विरोधिनां युगपददृश्यमानत्वाद् अत्यन्तताविरहितत्वाच्च परिहरणीयत्वम् ॥ र्चिन्त्_१।१० ॥  
एकान्तात्यन्ततश्च पुनस्ते ह्युपायाः खलु हरिहरब्रह्माण इव तुल्या एव सम्भवन्ति ।  
ज्ञानयोगः पवनयोगो रसयोगश्चेति ॥ र्चिन्त्_१।११ ॥  
ननु कथमेषां तुल्यतेत्यपेक्षायां ब्रूमः मोक्षोपाये बृहद्वासिष्ठादौ भुशुण्डोपाख्याने वसिष्ठवाक्यम् ।  
असाध्यः कस्यचिद्योगः कस्यचिज्ज्ञाननिश्चयः ।  
द्वौ प्रकारौ ततो देवो जगाद परमः शिवः ।  
प्राणानां वा निरोधेन वासनानोदनेन वा ।  
नो चेत्संविदम् उच्छाणां करोषि तदयोगवान् ।  
द्वावेव हि समौ राम ज्ञानयोगाविमौ स्मृतौ ॥ र्चिन्त्_१।१२ ॥  
तत्राद्ययोः केवलं पक्वकषायाणामपि कथञ्चन साध्यत्वाच्चरमे तु पुनर्भोगलोलुपानाम् अप्यधिकारित्वात्ताभ्यां समीचीनोऽयमिति कस्य न प्रतिभाति ॥ र्चिन्त्_१।१३ ॥  
किञ्च अस्य भगवन्निर्यासतया सेवकानां स्वसम्भूतसकलधातुत्वापादकस्य भगवतो रसराजस्य गुणसिन्धोः कियन्तः पृषताः प्रसङ्गाल्लिख्यन्ते ॥ र्चिन्त्_१।१४ ॥  
अचिराज्जायते देवि शरीरमजरामरम् ।  
मनसश्च समाधानं रसयोगादवाप्यते ॥ र्चिन्त्_१।१५ ॥  
सत्त्वं च लभते देवि विज्ञानं ज्ञानपूर्वकम् ।  
सत्यं मन्त्राश्च सिध्यन्ति योऽश्नाति मृतसूतकम् ॥ र्चिन्त्_१।१६ ॥  
यावन्न शक्तिपातस्तु न यावत्पाशकृन्तनम् ।  
तावत्तस्य कुतः शुद्धिर्जायते मृतसूतके ॥ र्चिन्त्_१।१७ ॥  
यावन्न हरबीजं तु भक्षयेत्पारदं रसम् ।  
तावत्तस्य कुतो मुक्तिः कुतः पिण्डस्य धारणम् ॥ र्चिन्त्_१।१८ ॥  
स्वदेहे खेचरत्वं वै शिवत्वं येन लभ्यते ।  
तादृशे तु रसज्ञाने नित्याभ्यासं कुरु प्रिये ॥ र्चिन्त्_१।१९ ॥  
त्वं माता सर्वभूतानां पिता चाहं सनातनः ।  
द्वयोश्च यो रसो देवि महामैथुनसम्भवः ॥ र्चिन्त्_१।२० ॥  
दर्शनात् स्पर्शनात् तस्य भक्षणात् मरणात्प्रिये ।  
पूजनाद्रसदानाच्च दृश्यते षड्विधं फलम् ॥ र्चिन्त्_१।२१ ॥  
केदारादीनि लिङ्गानि पृथिव्यां यानि कानिचित् ।  
तानि दृष्ट्वा च यत्पुण्यं तत्पुण्यं रसदर्शनात् ॥ र्चिन्त्_१।२२ ॥  
चन्दनागुरुकर्पूरकुङ्कुमान्तर्गतो रसः ।  
मूर्छितः शिवपूजा सा शिवसान्निध्यसिद्धये ॥ र्चिन्त्_१।२३ ॥  
भक्षणात्परमेशानि हन्ति तापत्रयं रसः ।  
दुर्लभं ब्रह्मविष्ण्वाद्यैः प्राप्यते परमं पदम् ॥ र्चिन्त्_१।२४ ॥  
हृत्पद्मकर्णिकान्तःस्थं रसेन्द्रं परमेश्वरि ।  
स्मरन्विमुच्यते पापैः सद्यो जन्मान्तरार्जितैः ॥ र्चिन्त्_१।२५ ॥  
स्वयम्भूलिङ्गसाहस्रैर्यत्फलं सम्यगर्चनात् ।  
तत्फलं कोटिगुणितं रसलिङ्गार्चनाद्भवेत् ॥ र्चिन्त्_१।२६ ॥  
रोगिभ्यो यो रसं दत्ते शुद्धिपाकसमन्वितम् ।  
तुलादानाश्वमेधानां फलं प्राप्नोति शाश्वतम् ॥ र्चिन्त्_१।२७ ॥  
रसविद्या परा विद्या त्रैलोक्येऽपि च दुर्लभा ।  
भुक्तिमुक्तिकरी यस्मात्तस्माज्ज्ञेया गुणान्विता ॥ र्चिन्त्_१।२८ ॥  
ब्रह्मज्ञानेन सोऽयुक्तो यः पापी रसनिन्दकः ।  
नाहं त्राता भवे तस्य जन्मकोटिशतैरपि ॥ र्चिन्त्_१।२९ ॥  
आलापं गात्रसंस्पर्शं यः कुर्याद्रसनिन्दकैः ।  
यावज्जन्मसहस्राणि स भवेत्पापपीडितः ॥ र्चिन्त्_१।३० ॥  
हेमजीर्णो भस्मसूतो रुद्रत्वं भक्षितो दिशेत् ।  
विष्णुत्वं तारजीर्णस्तु ब्रह्मत्वं भास्करेण तु ॥ र्चिन्त्_१।३१ ॥  
तीक्ष्णजीर्णो धनेशत्वं सूर्यत्वं चापि तालके ।  
राजरे तु शशाङ्कत्वममरत्वं च रोहणे ॥ र्चिन्त्_१।३२ ॥  
सामान्येन तु तीक्ष्णेन नरः शक्रत्वमाप्नुयात् ॥ र्चिन्त्_१।३३ ॥  
दोषहीनो रसो ब्रह्मा मूर्छितस्तु जनार्दनः ।  
मारितो रुद्ररूपी स्याद् बद्धः साक्षात् सदाशिवः ॥ र्चिन्त्_१।३४ ॥  
ईदृशस्य गुणानां पर्यवसानमम्बुजसम्भवोऽपि महाकल्पैरपि वचोभिर्नासादयितुमलमित्यलं बहुना ॥ र्चिन्त्_१।३५ ॥  
यद्यन्मयाक्रियत कारयितुं च शक्यं सूतेन्द्रकर्म तदिह प्रथयाम्बभूवे ।  
अध्यापयन्ति य इदं नतु कारयन्ति कुर्वन्ति नेदमधियन्त्युभये मृषार्थाः ॥ र्चिन्त्_१।३६ ॥  
    
___________________________________________________________________________

र्चिन्त्, २  
अथ मूर्च्छनाध्यायं व्याचक्ष्महे ॥ र्चिन्त्_२।१ ॥  
    
<मूर्च्छना:: (मेदिच्।) देफ़िनितिओन्>  
अव्यभिचरितव्याधिघातकत्वं मूर्च्छना ॥ र्चिन्त्_२।२ ॥  
तत्तत्तन्त्रनिगदितदेवतापरिचरणस्मरणानन्तरं तत्तच्छोधनप्रक्रियाभिर् बह्वीभिः परिशुद्धानां रसेन्द्राणां तृणारणिमणिजन्यवह्णिन्यायेन तारतम्यम् अवलोकमानैः सूक्ष्ममतिभिः पलार्धेनापि कर्तव्यः संस्कारः सूतकस्य चेति रसार्णववचनाद् व्यावहारिकतोलकद्वयपरिमाणेनापि परिशुद्धो रसो मूर्छयितव्यः ॥ र्चिन्त्_२।३ ॥  
मूर्च्छनाप्रकारस्तु बहुविधः ॥ र्चिन्त्_२।४ ॥  
    
<जारण:: चेन्त्रल् फ़ोर् मेदिच्। अच्तिवतिओन् ओफ़् मेर्चुर्य्>  
रसगुणबलिजारणं विनायं न खलु रुजाहरणक्षमो रसेन्द्रः ।  
न जलदकलधौतपाकहीनः स्पृशति रसायनतामिति प्रसिद्धिः ॥ र्चिन्त्_२।५ ॥  
<वालुकायन्त्र>  
तन्निमित्तकं सिकतायन्त्रद्वयं कथ्यते ॥ र्चिन्त्_२।६ ॥  
यथा निरवधिनिष्पीडितमृदम्बरादिपरिलिप्ताम् अतिकठिनकाचघटीम् अग्रे वक्ष्यमाणप्रकारां रसगर्भिणीम् अधस्तर्जन्यङ्गुलिप्रमाणितच्छिद्रायाम् अनुरूपस्थालिकायाम् आरोप्य परितस्तां द्वित्र्यङ्गुलिमितेन लवणेन निरन्तरालीकरणपुरःसरं सिकताभिर् आ गलम् आपूर्य वर्धमानकम् आपूरणीयं क्रमतश्च त्रिचतुराणि पञ्चषाणि वा वासराणि ज्वलनज्वालया पाचनीयम् इत्येकं यन्त्रम् ॥ र्चिन्त्_२।७ ॥  
    
<वालुकायन्त्र>  
हस्तैकमात्रप्रमाणवसुधान्तर्निखातां प्राग्वत्काचघटीं नातिचिपिटमुखीं नात्युच्चमुखीं मषीभाजनप्रायां खर्परचक्रिकया काचचक्रिकया वा निरुद्धवदनविवरां मृण्मयीं वा घटीं विधाय करीषैरुपरि पुटो देय इत्यन्यद्यन्त्रम् ॥ र्चिन्त्_२।८ ॥  
    
<जारण:: फ़ुर्थेर् अप्परतुस्>  
असमशकलद्वयात्मकलोहसम्पुटकेन सिकतायन्त्रमध्ये भूधरे वेति त्रिलोचनः ॥ र्चिन्त्_२।९ ॥  
    
<मेर्चुर्य्:: जारण>  
कूर्मयन्त्रे रसे गन्धं षड्गुणं जारयेद्बुधः इत्यन्ये ॥ र्चिन्त्_२।१० ॥  
    
<जारण:: प्रोदुचिन्ग् चोलोउर्>  
अत्र पक्षे रागस्तथा न स्यात् तेनादौ पञ्चगुणान् जारयित्वा शेषैकः कूपिकादौ जारणीयस्तदा रागः साधुः स्यात् ॥ र्चिन्त्_२।११ ॥  
अत्र कज्जलिम् अन्तरेण केवलगन्धकमपि सात्म्येन जारयन्ति ॥ र्चिन्त्_२।१२ ॥  
    
<मेर्चुर्य्:: जारण:: सिन्दूर चोलोउर्>  
कूपीकोटरमागतं रसगुणैर्गन्धैस्तुलायां विभुं विज्ञाय ज्वलनक्रमेण सिकतायन्त्रे शनैः पाचयेत् ।  
वारंवारमनेन वह्णिविधिना गन्धक्षयं साधयेत् सिन्दूरद्युतितोऽनुभूय भणितः कर्मक्रमोऽयं मया ॥ र्चिन्त्_२।१३ ॥  
    
<रससिन्दूर:: प्रोदुच्तिओन्>  
आरोटकम् अन्तरेण हिङ्गुलगन्धकाभ्यां पिष्टाभ्यामपि रससिन्दूरः सम्पाद्यः ॥ र्चिन्त्_२।१४ ॥  
    
<पिष्टी।कज्जली (?)>  
त्रिगुणम् इह रसेन्द्रमेकमंशं कनकपयोधरतारपङ्कजानाम् ।  
रसगुणबलिभिर् विधाय पिष्टिं रचय निरन्तरम्बुभिः कुमार्याः ॥ र्चिन्त्_२।१५ ॥  
आ षड्गुणम् अधरोत्तरसमादिबलिजारणेन योज्येयम् ।  
योगे पिष्टिः पाच्या कज्जलिकार्थं जारणार्थं च ॥ र्चिन्त्_२।१६ ॥  
प्रकारोऽयम् अधोयन्त्रेणैव सिध्यति न पुनरूर्ध्वयन्त्रेण ॥ र्चिन्त्_२।१७ ॥  
    
<बोत्त्ले:: अप्प्र्। मतेरिअल्>  
काचमृत्तिकयोः कूपी हेम्नोऽयस्तारयोः क्वचित् ।  
    
<बोत्त्ले:: अप्प्र्। चोअतिन्ग्>  
कीलालायःकृतो लेपः खटिकालवणाधिकः ॥ र्चिन्त्_२।१८ ॥  
अनेन यन्त्रद्वितयेन भूरि हेमाभ्रसत्त्वाद्यपि जारयन्ति ।  
यथेच्छमच्छैः सुमनोविचारैर् विचक्षणाः पल्लवयन्तु भूयः ॥ र्चिन्त्_२।१९ ॥  
    
<मेर्चुर्य्:: रञ्जन:: अन्तर्धूम>  
अन्तर्धूमविपाचितशतगुणगन्धेन रञ्जितः सूतः ।  
स भवेत्सहस्रवेधी तारे ताम्रे भुजङ्गे च ॥ र्चिन्त्_२।२० ॥  
    
<मेर्चुर्य्:: जारण>  
सूतप्रमाणं सिकताख्ययन्त्रे दत्त्वा बलिं मृद्घटिते ऽल्पभाण्डे ।  
तैलाविशेषे ऽत्र रसं निदध्यान्मग्नार्धकायं प्रविलोक्य भूयः ॥ र्चिन्त्_२।२१ ॥  
आ षड्गुणं गन्धकम् अल्पम् अल्पं क्षिपेदसौ जीर्णबलिर्बली स्यात् ।  
रसेषु सर्वेषु नियोजितोऽयमसंशयं हन्ति गदं जवेन ॥ र्चिन्त्_२।२२ ॥  
नागादिशुल्वादिभिर् अत्र पिष्टिं वादेषु योगेषु च निक्षिपन्ति ॥ र्चिन्त्_२।२३ ॥  
    
<मेर्चुर्य्:: निगड>  
स्नुह्यर्कसम्भवं क्षीरं ब्रह्मबीजानि गुग्गुलुः ।  
सैन्धवं द्विगुणं मर्द्यं निगडोऽयं महोत्तमः ॥ र्चिन्त्_२।२४ ॥  
    
<मेर्चुर्य्:: रससिन्दूर? निगड?>  
मारकाम्बुसितसैन्धवमिश्रः कूपिकोदरगतः सिकतायाम् ।  
पाचितो यदि मुहुर्मुहुरित्थं बन्धमृच्छति तदैष रसेन्द्रः ॥ र्चिन्त्_२।२५ ॥  
स्थाल्यां दृढघटितायाम् अर्धं परिपूर्य तूर्यलवणांशैः ।  
रक्तेष्टिकारजोभिस्तदुपरि सूतस्य तुर्यांशम् ॥ र्चिन्त्_२।२६ ॥  
सितसैन्धवं निधाय स्फटिकारीं तत्समां च तस्योर्ध्वे ।  
स्फटिकारिधवलसैन्धवशुद्धरसैः कन्यकाम्बुपरिघृष्टैः ॥ र्चिन्त्_२।२७ ॥  
कृत्वा पर्पटमुचितं तदुपर्याधाय तद्वदेव पुनः ।  
स्फटिकारिसैन्धवरसौ दद्यादितः स्खलतो रसस्य ॥ र्चिन्त्_२।२८ ॥  
लाभाय तदुपरि खर्परखण्डकान् धृत्वापरया दृढस्थाल्या ।  
आच्छाद्य मुद्रयित्वा दिवसत्रितयं पचेद्विधिना ॥ र्चिन्त्_२।२९ ॥  
अत्रानुक्तमपि भल्लातकं ददति वृद्धाः पारदतुल्यम् ॥ र्चिन्त्_२।३० ॥

___________________________________________________________________________

र्चिन्त्, ३  
अथातो बन्धनाध्यायं व्याचक्ष्महे ।  
स्वाभाविकद्रवत्वे सति वह्निनानुच्छिद्यमानत्वं मूर्तिबद्धत्वम् ॥ र्चिन्त्_३।१ ॥  
विपिनौषधिपाकसिद्धम् एतद्घृततैलाद्यपि दुर्निवारवीर्यम् ।  
किमयं पुनर् ईश्वराङ्गजन्मा घनजाम्बूनदचन्द्रभानुजीर्णः ॥ र्चिन्त्_३।२ ॥  
    
<१९ संस्कारस्>  
एतत्साधकान्यूनविंशतिकर्माणि भवन्ति ।  
मर्दनमूर्छनोत्थापनस्वेदनपातनबोधननियमनसन्दीपनानुवासनगगनादिग्रासप्रमाणचारणगर्भद्रुतिबाह्यद्रुतियोगजारणरञ्जनसारणक्रामणवेधनभक्षणानि ॥ र्चिन्त्_३।३ ॥  
    
<रेल्। रितेस् बेफ़ोरे स्तर्तिन्ग् थे संस्कारस्>  
सम्पूज्य श्रीगुरुं कन्यां बटुकं च गणाधिपम् ।  
योगिनीं क्षेत्रपालांश्च चतुर्धाबलिपूर्वकम् ॥ र्चिन्त्_३।४ ॥  
सूतं रहस्यनिलये सुमुहूर्ते विधोर्बले ।  
खल्वे पाषाणजे लोहे सुदृढे सारसम्भवे ॥ र्चिन्त्_३।५ ॥  
तादृशस्वच्छमसृणचतुरङ्गुलमर्दके ।  
निक्षिप्य सिद्धमन्त्रेण रक्षितं द्वित्रिसेवकैः ॥ र्चिन्त्_३।६ ॥  
भिषग् विमर्दयेच्चूर्णैर् मिलितैः षोडशांशतः ।  
सूतस्य गालितैर् वस्त्रैर्वक्ष्यमाणद्रवादिभिः ॥ र्चिन्त्_३।७ ॥  
मर्दयेन्मूर्छयेत्सूतं पुनरुत्थाप्य सप्तशः ।  
    
<मेर्चुर्य्:: दोष:: रेमोवल्>  
रक्तेष्टकानिशाधूमसारोर्णाभस्मतुम्बिकैः ।  
जम्बीरद्रवसंयुक्तैर् नागदोषापनुत्तये ॥ र्चिन्त्_३।८ ॥  
विशालाङ्कोलचूर्णेन वङ्गदोषं विमुञ्चति ।  
राजवृक्षस्य मूलस्य चूर्णेन सह कन्यया ॥ र्चिन्त्_३।९ ॥  
मलदोषापनुत्त्यर्थं मर्दनोत्थापने शुभे ।  
कृष्णधत्तूरकद्रावैश् चाञ्चल्यविनिवृत्तये ॥ र्चिन्त्_३।१० ॥  
त्रिफलाकन्यकातोयैर् विषदोषोपशान्तये ।  
गिरिदोषं त्रिकटुना कन्यातोयेन यत्नतः ॥ र्चिन्त्_३।११ ॥  
चित्रकस्य च चूर्णेन सकन्येनाग्निनाशनम् ।  
आरनालेन चोष्णेन प्रतिदोषं विशोधयेत् ।  
एवं संशोधितः सूतः सप्तदोषविवर्जितः ।  
जायते कार्यकर्ता च ह्य् अन्यथा कार्यनाशनः ॥ र्चिन्त्_३।१२ ॥  
    
<मेर्चुर्य्:: उत्थापन>  
उत्थापनावशिष्टं तु चूर्णं पातनयन्त्रके ।  
धृत्वोर्ध्वभाण्डे संलग्नं संहरेत्पारदं भिषक् ॥ र्चिन्त्_३।१३ ॥  
<स्वेदन>  
रसं चतुर्गुणे वस्त्रे बद्ध्वा दोलाकृतं पचेत् ।  
दिनं व्योषवरावह्निकन्याकल्केषु काञ्जिके ।  
दोषशेषापनुत्त्यर्थमिदं स्वेदनमुच्यते ॥ र्चिन्त्_३।१४ ॥  
    
<काञ्जिक:: प्रोदुच्तिओन्>  
नानाधान्यैर् यथाप्राप्तैस् तुषवर्जैर् जलान्वितैः ।  
मृद्भाण्डं पूरितं रक्षेद् यावदम्लत्वमाप्नुयात् ॥ र्चिन्त्_३।१५ ॥  
तन्मध्ये घनवाङ्मुण्डी विष्णुक्रान्तापुनर्नवा ।  
मीनाक्षी चैव सर्पाक्षी सहदेवी शतावरी ॥ र्चिन्त्_३।१६ ॥  
त्रिफला गिरिकर्णी च हंसपादी च चित्रकः ।  
समूलकाण्डं पिष्ट्वा तु यथालाभं विनिक्षिपेत् ॥ र्चिन्त्_३।१७ ॥  
पूर्वाम्लभाण्डमध्ये तु धान्याम्लकमिदं भवेत् ।  
स्वेदनादिषु सर्वत्र रसराजस्य योजयेत् ॥ र्चिन्त्_३।१८ ॥  
अत्यम्लमारनालं वा तदभावे प्रयोजयेत् ।  
    
<ऊर्ध्वपातन>  
भागास् त्रयो रसस्यार्कचूर्णस्यैकोऽथ निम्बुकैः ।  
एतत्सम्मर्दयेत्तावद्यावदायाति पिण्डताम् ॥ र्चिन्त्_३।१९ ॥  
तत्पिण्डं तलभाण्डस्थमूर्ध्वभाण्डे जलं क्षिपेत् ।  
कृत्वालवालं केनापि दत्त्वा वार्द्रं हि प्लोतकम् ॥ र्चिन्त्_३।२० ॥  
सम्मुद्र्याग्निम् अधस्तस्य चतुर्यामं प्रबोधयेत् ।  
युक्त्योर्ध्वभाण्डसंलग्नं गृह्णीयात्पारदं ततः ॥ र्चिन्त्_३।२१ ॥  
ऊर्ध्वपातनमित्युक्तं भिषग्भिः सूतशोधने ।  
    
<सन्धिरोध:: इम्पोर्तन्चे>  
ससूतभाण्डवदनम् अन्यद् गिलति भाण्डकम् ।  
तथा सन्धिर् द्वयोः कार्यः पातनात्रययन्त्रके ॥ र्चिन्त्_३।२२ ॥  
    
<सिज़ेस्, मेअसुरेस्:: तौघ्त् ब्य् थे गुरु>  
यन्त्रप्रमाणं वदनाद्गुरोर्ज्ञेयं विचक्षणैः ।  
रसस्य मानानियमात् कथितुं नैव शक्यते ॥ र्चिन्त्_३।२३ ॥  
    
<अधःपातन>  
नवनीताह्वयं सूतं घृष्ट्वा जम्भाम्भसा दिनम् ।  
वानरीशिग्रुशिखिभिर् लवणासुरिसंयुतैः ॥ र्चिन्त्_३।२४ ॥  
नष्टपिष्टं रसं ज्ञात्वा लेपयेदूर्ध्वभाण्डके ।  
ऊर्ध्वभाण्डोदरं लिप्त्वा त्व् अधोगं जलसम्भृतम् ॥ र्चिन्त्_३।२५ ॥  
सन्धिलेपं द्वयोः कृत्वा तद्यन्त्रं भुवि पूरयेत् ।  
उपरिष्टात्पुटे दत्ते जले पतति पारदः ॥ र्चिन्त्_३।२६ ॥  
अधःपातनम् इत्युक्तं सिद्धाद्यैः सूतकर्मणि ।  
    
<तिर्यक्पातन>  
घटे रसं विनिक्षिप्य सजलं घटम् अन्यकम् ।  
तिर्यङ्मुखं द्वयोः कृत्वा तन्मुखं रोधयेत् सुधीः ॥ र्चिन्त्_३।२७ ॥  
रसाधो ज्वालयेदग्निं यावत्सूतो जलं विशेत् ।  
तिर्यक्पातनमित्युक्तं सिद्धैर् नागार्जुनादिभिः ॥ र्चिन्त्_३।२८ ॥  
    
<३ पातनस्:: रेमोवल् ओफ़् वङ्ग अन्द् नाग>  
मिश्रितौ चेद्रसे नागवङ्गौ विक्रयहेतुना ।  
ताभ्यां स्यात्कृत्रिमो दोषस् तन्मुक्तिः पातनत्रयात् ॥ र्चिन्त्_३।२९ ॥  
    
<बोधन:: रेमोवल् ओफ़् इम्पोतेन्च्य्>  
एवं कपर्दितः सूतः षण्ढत्वम् अधिगच्छति ।  
तन्मुक्तयेऽस्य क्रियते बोधनं कथ्यते हि तत् ॥ र्चिन्त्_३।३० ॥  
विश्वामित्रकपाले वा काचकूप्याम् अथापि वा ।  
सृष्ट्यम्बुजं विनिक्षिप्य तत्र तन्मज्जनावधि ॥ र्चिन्त्_३।३१ ॥  
पूरयेत्त्रिदिनं भूम्यां राजहस्तप्रमाणतः ।  
अनेन सूतराजोऽयं षण्ढभावं विमुञ्चति ॥ र्चिन्त्_३।३२ ॥  
    
<दीपन? बोधन?>  
लवणेनाम्लपिष्टेन हण्डिकान्तर्गतं रसम् ।  
आच्छाद्याम्लजलं किञ्चित् क्षिप्त्वा शरावेण रोधयेत् ॥ र्चिन्त्_३।३३ ॥  
ऊर्ध्वं लघुपुटं देयं लब्धाश्वासो भवेद्रसः ।  
    
<स्वेदन ज़ुर् Wइएदेर्हेर्स्तेल्लुन्ग् वोन् ह्ग्>  
कदर्थनेनैव नपुंसकत्वम् एवं भवेदस्य रसस्य पश्चात् ।  
वीर्यप्रकर्षाय च भूर्जपत्त्रे स्वेद्यो जले सैन्धवचूर्णगर्भे ॥ र्चिन्त्_३।३४ ॥  
    
<नियमन>  
सर्पाक्षीचिञ्चिकावन्ध्याभृङ्गाब्दकनकाम्बुभिः ।  
दिनं संस्वेदितः सूतो नियमात् स्थिरतां व्रजेत् ॥ र्चिन्त्_३।३५ ॥  
    
<दीपन>  
कासीसं पञ्चलवणं राजिकामरिचानि च ।  
द्विशिग्रुबीजमेकत्र टङ्कणेन समन्वितम् ॥ र्चिन्त्_३।३६ ॥  
आलोड्य काञ्जिके दोलायन्त्रे पाकाद् दिनैस् त्रिभिः ।  
दीपनं जायते सम्यक् सूतराजस्य जारणे ॥ र्चिन्त्_३।३७ ॥  
    
<दीपन>  
अथवा चित्रकद्रावैः काञ्जिके त्रिदिनं पचेत् ।  
दीपनं जायते तस्य रसराजस्य चोत्तमम् ॥ र्चिन्त्_३।३८ ॥  
    
<अनुवासन>  
दीपितं रसराजस्तु जम्बीररससंयुतम् ।  
दिनैकं धारयेद् घर्मे मृत्पात्रे वा शिलोद्भवे ॥ र्चिन्त्_३।३९ ॥  
    
<जारण:: देफ़िनितिओन्>  
जारणा हि नाम पातनगालनव्यतिरेकेण घनहेमादिग्रासपूर्वकपूर्वावस्थाप्रतिपन्नत्वम् ॥ र्चिन्त्_३।४० ॥  
किञ्च घनहेमादिजीर्णस्य कृतक्षेत्रीकरणानाम् एव शरीरिणां भक्षणे ऽधिकार इत्यभिहितम् ॥ र्चिन्त्_३।४१ ॥  
    
<जारण:: रेल्। मेअनिन्ग्>  
फलं चास्य स्वयमीश्वरेणोक्तम् ।  
सर्वपापक्षये जाते प्राप्यते रसजारणा ।  
तत्प्राप्तौ प्राप्तमेव स्याद्विज्ञानं मुक्तिलक्षणम् ॥ र्चिन्त्_३।४२ ॥  
मोक्षाभिव्यञ्जकं देवि जारणं साधकस्य तु ।  
खल्वस्तु पिण्डिका देवि रसेन्द्रो लिङ्गमुच्यते ॥ र्चिन्त्_३।४३ ॥  
मर्दनं वन्दनं चैव ग्रासः पूजा विधीयते ।  
यावद्दिनानि वह्निस्थो जारणे धार्यते रसः ॥ र्चिन्त्_३।४४ ॥  
तावद् वर्षसहस्राणि शिवलोके महीयते ।  
दिनमेकं रसेन्द्रस्य यो ददाति हुताशनम् ॥ र्चिन्त्_३।४५ ॥  
द्रवन्ति तस्य पापानि कुर्वन्नपि न लिप्यते ।  
अजारयन्तः पविहेमगन्धं वाञ्छन्ति सूतात्फलम् अप्युदारम् ।  
क्षेत्रादनुप्तादपि सस्यजातं कृषीवलास्ते भिषजश्च मन्दाः ॥ र्चिन्त्_३।४६ ॥  
    
<जारण:: मेदिच्। प्रोपेर्तिएस् अच्चोर्दिन्ग् तो थे wएइघ्त् ओफ़् सुल्फ़ुर्>  
तुल्ये तु गन्धके जीर्णे शुद्धाच्छतगुणो रसः ।  
द्विगुणे गन्धके जीर्णे सर्वकुष्ठहरः परः ॥ र्चिन्त्_३।४७ ॥  
त्रिगुणे गन्धके जीर्णे सर्वजाड्यविनाशनः ।  
चतुर्गुणे तत्र जीर्णे वलीपलितनाशनः ॥ र्चिन्त्_३।४८ ॥  
गन्धे पञ्चगुणे जीर्णे क्षयक्षयकरो रसः ।  
षड्गुणे गन्धके जीर्णे सर्वरोगहरो रसः ।  
अवश्यमित्युवाचेदं देवीं श्रीभैरवः स्वयम् ॥ र्चिन्त्_३।४९ ॥  
    
<जारण>  
गन्धपिष्टिकया तत्र गोलः स्याद्गन्धजारणे ॥ र्चिन्त्_३।५० ॥  
तस्माच्छतगुणो व्योमसत्त्वे जीर्णे तु तत्समे ।  
ताप्यखर्परतालादिसत्त्वे जीर्णे गुणावहः ॥ र्चिन्त्_३।५१ ॥  
हेम्नि जीर्णे सहस्रैकगुणसङ्घप्रदायकः ।  
वज्रादिजीर्णसूतस्य गुणान् वेत्ति शिवः स्वयम् ॥ र्चिन्त्_३।५२ ॥  
देव्या रजो भवेद्गन्धो धातुः शुक्रं तथाभ्रकम् ।  
आलिङ्गने समथौ द्वौ प्रियत्वाच्छिवरेतसः ॥ र्चिन्त्_३।५३ ॥  
शिवशक्तिसमायोगात्प्राप्यते परमं पदम् ।  
यथा स्याज्जारणा बह्वी तथा स्याद्गुणदो रसः ॥ र्चिन्त्_३।५४ ॥  
    
<मेर्चुर्य्:: ग्रासार्थिन्>  
वज्रकण्टकवज्राग्रं विद्धमष्टाङ्गुलं मृदा ।  
विलिप्य गोमयाल्पाग्नौ पुटितं तत्र शोषितम् ॥ र्चिन्त्_३।५५ ॥  
त्र्यहं वज्रिबिले क्षिप्तो ग्रासार्थी जायते रसः ।  
ग्रसते गन्धहेमादि वज्रसत्त्वादिकं क्षणात् ॥ र्चिन्त्_३।५६ ॥  
    
<मेर्चुर्य्:: ग्रासार्थिन्>  
मूर्छाध्यायोक्तषड्गुणबलिजीर्णः पिष्टिकोत्थितरसः खल्वेऽत्यन्तं बुभुक्षितो घनहेमवज्रसत्त्वादि त्वरितमेव ग्रसतीत्यन्यः प्रकारः ।  
एतत्प्रक्रियाद्वयमपि कृत्वा व्यवहरन्त्यन्ये ॥ र्चिन्त्_३।५७ ॥  
    
<मेर्चुर्य्:: ग्रासार्थिन्>  
सतुत्थटङ्कणस्वर्जिपटुताम्रे त्र्यहोषितम् ।  
काञ्जिकं भावितं तेन गन्धाद्यं क्षरति क्षणात् ॥ र्चिन्त्_३।५८ ॥  
विडे सकाञ्जिके क्षिप्तो रसः स्याद् ग्रासलालसः ।  
ग्रसते सर्वलोहानि सर्वसत्त्वानि वज्रकम् ॥ र्चिन्त्_३।५९ ॥  
    
<विड:: वडवानल>  
शङ्खचूर्णं रविक्षीरैरातपे भावयेद्दिनम् ।  
तद्वज्जम्बीरजद्रावैर् दिनैकं धूमसारकम् ॥ र्चिन्त्_३।६० ॥  
सौवर्चलमजामूत्रैर् भाव्यं यामचतुष्टयम् ।  
कण्टकारीं च सङ्क्वाथ्य दिनैकं नरमूत्रकैः ॥ र्चिन्त्_३।६१ ॥  
स्वर्जिक्षारं तिन्तिडीकं कासीसं तु शिलाजतु ।  
जम्बीरोत्थद्रवैर् भाव्यं पृथग्यामचतुष्टयम् ॥ र्चिन्त्_३।६२ ॥  
निस्तुषं जयपालं च मूलकानां द्रवैर्दिनम् ।  
सैन्धवं टङ्कणं गुञ्जां दिनं शिग्रुजटाम्भसा ॥ र्चिन्त्_३।६३ ॥  
एतत्सर्वं समांशं तु मर्द्यं जम्बीरजद्रवैः ।  
तद्गोलं रक्षयेद्यत्नाद् विडोऽयं वडवानलः ॥ र्चिन्त्_३।६४ ॥  
अनेन मर्दितः सूतः संस्थितस् तप्तखल्वके ।  
स्वर्णादिसर्वलोहानि सत्त्वानि ग्रसते क्षणात् ॥ र्चिन्त्_३।६५ ॥  
    
<विड:: अनोन्य्मोउस्:: प्रोदुच्तिओन्>  
मूलकार्द्रकवह्नीनां क्षारं गोमूत्रगालितम् ।  
वस्त्रपूतो द्रवो ग्राह्यो गन्धकं तेन भावयेत् ।  
शतवारं खरे घर्मे विडोऽयं हेमजारणे ॥ र्चिन्त्_३।६६ ॥  
    
<विड:: अनोन्य्मोउस्:: प्रोदुच्तिओन्>  
मूलकार्द्रकचित्राणां क्षारैर् गोमूत्रगालितैः ।  
गन्धकः शतशो भाव्यो विडोऽयं जारणे मतः ॥ र्चिन्त्_३।६७ ॥  
    
<विड:: अनोन्य्मोउस्:: प्रोदुच्तिओन्>  
वास्तूकैरण्डकदलीदेवदालीपुनर्नवाः ।  
वासापलाशनिचुलतिलकाञ्चनमोक्षकाः ॥ र्चिन्त्_३।६८ ॥  
सर्वाङ्गं खण्डशश्छिन्नं नातिशुष्कं शिलातले ।  
दग्धं काण्डं तिलानां च पञ्चाङ्गं मूलकस्य च ॥ र्चिन्त्_३।६९ ॥  
प्लावयेन्मूत्रवर्गेण जलं तस्मात्परिस्रुतम् ।  
लोहपात्रे पचेद्यन्त्रे हंसपाकाग्निमानवित् ॥ र्चिन्त्_३।७० ॥  
बाष्पाणां बुद्बुदानां च बहूनामुद्गमो यदा ।  
तदा कासीससौराष्ट्रीक्षारत्रयकटुत्रयम् ॥ र्चिन्त्_३।७१ ॥  
गन्धकश्च सितो हिङ्गु लवणानि च षट् तथा ।  
एषां चूर्णं क्षिपेद्देवि लोहसम्पुटमध्यतः ॥ र्चिन्त्_३।७२ ॥  
सप्ताहं भूगतं पश्चाद्धार्यस् तु प्रचुरो विडः ।  
अत्र सकलक्षारैश् च साम्यं तिलकाण्डानां नित्यनाथपादा लिखन्ति ।  
    
<हंसपाकयन्त्र>  
खर्परं सिकतापूर्णं कृत्वा तस्योपरि क्षिपेत् ।  
तुल्यं च खर्परं तत्र शनैर्मृद्वग्निना पचेत् ॥ र्चिन्त्_३।७३ ॥  
पञ्चक्षारैस् तथा मूत्रैर् लवणं च विडं तथा ।  
हंसपाकं समाख्यातं यन्त्रं तद्वार्त्तिकोत्तमैः ॥ र्चिन्त्_३।७४ ॥  
    
<विड:: अनोन्य्मोउस्:: प्रोदुच्तिओन्>  
गोमूत्रैर्गन्धकं घर्मे शतवारं विभावयेत् ।  
शिग्रुमूलद्रवैस् तद्वद्दग्धं शङ्खं विभावयेत् ॥ र्चिन्त्_३।७५ ॥  
एतद्गन्धकशङ्खाभ्यां समांशैर् विडसैन्धवैः ।  
एतैर् विमर्दितः सूतो ग्रसते सर्वलोहकम् ॥ र्चिन्त्_३।७६ ॥  
    
<विड:: अनोन्य्मोउस्:: प्रोदुच्तिओन्>  
भावयेन्निम्बुकक्षारं देवदालीफलद्रवैः ।  
एकविंशतिवारं तु विडोऽयं सत्त्वजारणे ॥ र्चिन्त्_३।७७ ॥  
एवं विडान्तराण्यपि ग्रन्थान्तराद् अनुसर्तव्यानि ॥ र्चिन्त्_३।७८ ॥  
    
<जारण:: परिणाम>  
चतुःषष्ट्यंशकं हेमपत्त्रं मायूरमायुना ।  
विलिप्तं तप्तखल्वस्थे रसे दत्त्वा विमर्दयेत् ।  
दिनं जम्बीरतोयेन ग्रासे ग्रासे त्व् अयं विधिः ॥ र्चिन्त्_३।७९ ॥  
शनैः संस्वेदयेद्भूर्जे बद्ध्वा सपटुकाञ्जिके ।  
भाण्डके त्रिदिनं सूतं जीर्णस्वर्णं समुद्धरेत् ॥ र्चिन्त्_३।८० ॥  
अधिकस्तोलितश्चेत्स्यात्पुनः स्वेद्यः समावधि ।  
द्वात्रिंशत्षोडशाष्टांशक्रमेण वसु जारयेत् ॥ र्चिन्त्_३।८१ ॥  
रूप्यादिषु च सत्त्वेषु विधिरेवंविधः स्मृतः ।  
चुल्लिकालवणं गन्धमभावे शिखिपित्ततः ॥ र्चिन्त्_३।८२ ॥  
    
<तप्तखल्व>  
अजाशकृत्तुषाग्निं च खानयित्वा भुवि क्षिपेत् ।  
तस्योपरि स्थितं खल्वं तप्तखल्वमिति स्मृतम् ॥ र्चिन्त्_३।८३ ॥  
    
<दोलायन्त्र>  
सग्रासं पञ्चषड्भागैर्यवक्षारैर्विमर्दयेत् ।  
सूतकात् षोडशांशेन गन्धेनाष्टांशकेन वा ॥ र्चिन्त्_३।८४ ॥  
ततो विमर्द्य जम्बीररसे वा काञ्जिकेऽथवा ।  
दोलापाको विधातव्यो दोलायन्त्रमिदं स्मृतम् ॥ र्चिन्त्_३।८५ ॥  
    
<कच्छपयन्त्रे जारणम् आह>  
शश्वद्भृताम्बुपात्रस्थशरावच्छिद्रसंस्थिता ।  
पक्वमूषा जले तस्यां रसोऽष्टांशविडावृतः ॥ र्चिन्त्_३।८६ ॥  
संरुद्धो लोहपात्र्याथ ध्मातो ग्रसति काञ्चनम् ।  
वालुकोपरि पुटो युक्त्या महामुद्रया च निर्वाहः ॥ र्चिन्त्_३।८७ ॥  
अतिचिपिटपात्र्या पिधाय संलिप्य वह्निना योज्यः ।  
    
<जारण>  
कुण्डाम्भसि लोहमये सविडं सग्रासम् ईशजं पात्रे ।  
अतिचिपिटलोहपात्र्या पिधाय संलिप्य वह्निना योज्यः ॥ र्चिन्त्_३।८८ ॥  
    
<जारण:: इम्पोर्तन्चे फ़ोर् अल्छेम्य् अन्द् रसायन>  
इयतैव रसायनत्वं पर्यवसिति किन्तु वादस्य न प्राधान्यम् ।  
सम्प्रत्युभयोरेव प्राधान्येन जारणोच्यते ॥ र्चिन्त्_३।८९ ॥  
    
<पक्षछेद:: ऐम्>  
घनरहितबीजजारणसम्प्राप्तदलादिसिद्धिकृतकृत्याः ।  
कृपणाः प्राप्य समुद्रं वराटिकालाभसन्तुष्टाः ॥ र्चिन्त्_३।९० ॥  
विनैकम् अभ्रसत्त्वं नान्यो रसपक्षकर्तनसमर्थः ।  
तेन निरुद्धप्रसरो नियम्यते बध्यते च सुखम् ॥ र्चिन्त्_३।९१ ॥  
    
<अभ्र:: सुब्त्य्पेस्:: चोलोउर्>  
रक्तं पीतं च हेमार्थे कृष्णं हेमशरीरयोः ।  
तारकर्मणि तच्छुक्लं काचकिट्टं सदा त्यजेत् ॥ र्चिन्त्_३।९२ ॥  
    
<जारण:: समुख (?)>  
त्रुटिशो दत्त्वा मृदितं सोष्णे खल्वेऽभ्रसत्त्वहेमादि ।  
चरति रसेन्द्रः क्षितिखगवेतसजम्बीरबीजपूराम्लैः ।  
पूर्वसाधितकाञ्जिकेनापि ॥ र्चिन्त्_३।९६ ॥  
अभ्रकजारणम् आदौ गर्भद्रुतिजारणं च हेम्नोऽन्ते ।  
यो जानाति न वादी वृथैव सो ऽर्थक्षयं कुरुते ॥ र्चिन्त्_३।९७ ॥  
    
<गर्भद्रुति>  
व्योमसत्त्वं समांशेन ताप्यसत्त्वेन संयुतम् ।  
साकल्येन चरेद्देवि गर्भद्रावी भवेद्रसः ॥ र्चिन्त्_३।९८ ॥  
एवं ताराभ्रादयः स्वस्वरिपुणा निर्व्यूढाः प्रयोजनमवलोक्य प्रयोज्याः ।  
    
<गर्भद्रुति (२); शुल्वाभ्र>  
कमलघनमाक्षिकाणां चूर्णं समभागयोजितं मिलति ।  
तच्छुल्वाभ्रं शीघ्रं चरति रसेन्द्रो द्रवति गर्भे ॥ र्चिन्त्_३।९९ ॥  
    
<गर्भद्रुति:: देफ़िनितिओन्>  
गर्भद्रुतिम् अन्तरेण जारणैव न स्यादतस्तल्लक्षणमाह ।  
वह्निव्यतिरेके ऽपि रसग्रासीकृतानां लोहानां द्रवत्वं गर्भद्रुतिः ॥ र्चिन्त्_३।१०० ॥  
    
<बीज:: प्रोदुच्तिओन्>  
बीजानां संस्कारः कर्तव्यस्ताप्यसत्त्वसंयोगात् ।  
तेन द्रवन्ति गर्भा रसराजस्याम्लवर्गयोगेन ॥ र्चिन्त्_३।१०१ ॥  
    
<बीज:: अनोन्य्मोउस्:: प्रोदुच्तिओन्>  
शिलया निहतो नागस्ताप्यं वा सिन्धुना हतम् ।  
ताभ्यां तु मारितं बीजं सूतके द्रवति क्षणात् ॥ र्चिन्त्_३।१०२ ॥  
    
<??>  
पट्वम्लक्षारगोमूत्रस्नुहीक्षीरप्रलेपिते ।  
बहिश्च बद्धं वस्त्रेण भूर्जे ग्रासनिवेशितम् ।  
क्षारारनालमूत्रेषु स्वेदयेत्त्रिदिनं भिषक् ॥ र्चिन्त्_३।१०३ ॥  
    
<मेर्चुर्य्:: पुरिफ़िचतिओन् अफ़्तेर् जारण>  
उष्णेनैवारनालेन क्षालयेज्जारितं रसम् ।  
तं च किञ्चिन्मलेऽनष्टे घर्षयेदुत्थिते रसे ॥ र्चिन्त्_३।१०४ ॥  
मलप्रविष्टं रसमल्पेनैव जम्भरसेन सिक्तं यावदुत्थानं घर्षयेदित्यर्थः ।  
तदा न त्रुटिरिति गुरुसङ्केतः ॥ र्चिन्त्_३।१०५ ॥  
    
<जारण:: wइथ् कच्छपयन्त्र>  
क्रमेणानेन दोलायां जार्यं ग्रासचतुष्टयम् ।  
ततः कच्छपयन्त्रेण ज्वलने जारयेद्रसम् ॥ र्चिन्त्_३।१०६ ॥  
    
<जारण>  
नान्दीपयसि शरावोदरकुहरनिविष्टलोहसम्पुटगः ।  
हरयोनिर् अन्तरा सञ्जरति पुटैर्गगनगन्धादि ॥ र्चिन्त्_३।१०७ ॥  
अङ्गारेण करीषेण वा पुटदानम् ॥ र्चिन्त्_३।१०८ ॥  
    
<जारण:: wएइघ्त् ओफ़् अद्देद् सुब्स्तन्चेस्, दण्डधारिन् एत्च्।>  
चतुःषष्ट्यंशकः पूर्वो द्वात्रिंशांशो द्वितीयकः ।  
तृतीयः षोडशांशस्तु चतुर्थो ऽष्टाम्श एव च ॥ र्चिन्त्_३।१०९ ॥  
चतुःषष्ट्यंशकग्रासाद्दण्डधारी भवेद्रसः ।  
जलौकावद् द्वितीये तु ग्रासयोगे सुरेश्वरि ॥ र्चिन्त्_३।११० ॥  
ग्रासेन तु तृतीयेन काकविष्ठासमो भवेत् ।  
ग्रासेन तु चतुर्थेन दधिमण्डसमो भवेत् ॥ र्चिन्त्_३।१११ ॥  
अन्यद् दुर्जरत्वान्न लिखितम् ॥ र्चिन्त्_३।११२ ॥  
    
<जारण:: wएइघ्त् ओफ़् अद्देद् सुब्स्तन्चेस्>  
भगवद्गोविन्दपादास्तु कलांशमेव ग्रासं लिखन्ति ।  
यथा पञ्चभिरेवं ग्रासैर् घनसत्त्वं जारयित्वादौ ।  
गर्भद्रावे निपुणो जारयति बीजं कलांशेन ॥ र्चिन्त्_३।११३ ॥  
तन्मते चतुःषष्टिचत्वारिंशत्त्रिंशद्विंशतिषोडशांशाः पञ्च ग्रासाः ॥ र्चिन्त्_३।११४ ॥  
    
<गर्भद्रुति:: सुइतब्ले क्षारस्>  
जम्बीरबीजपूरचाङ्गेरीवेतसाम्लसंयोगात् ।  
क्षारा भवन्ति नितरां गर्भद्रुतिजारणे शस्ताः ॥ र्चिन्त्_३।११५ ॥  
    
<मेर्चुर्य्:: रञ्जन>  
तारकर्मण्यस्य न तथा प्रयोगो दृश्यते ।  
केवलं निर्मलं ताम्रं वापितं दरदेन तु ।  
कुरुते त्रिगुणं जीर्णं लाक्षारसनिभं रसम् ॥ र्चिन्त्_३।११६ ॥  
    
<मेर्चुर्य्:: रञ्जन>  
गन्धकेन हतं नागं जारयेत् कमलोदरे ।  
एतस्य त्रिगुणे जीर्णे लाक्षाभो जायते रसः ॥ र्चिन्त्_३।११७ ॥  
एतत्तु नागसन्धानं न रसायनकर्मणि ॥ र्चिन्त्_३।११८ ॥  
    
<मेर्चुर्य्:: रञ्जन>  
किंवा यथोक्तसिद्धबीजोपरि त्रिगुणताम्रजारणात् तद्बीजं समजीर्णं स्वातन्त्र्येणैव रञ्जयति ॥ र्चिन्त्_३।११९ ॥  
    
<बीज:: प्रोदुच्तिओन्>  
कुटिलं विमला तीक्ष्णं समचूर्णं प्रकल्पयेत् ।  
पुटितं पञ्चवारं तु तारे वाह्यं शनैर्धमेत् ।  
यावद्दशगुणं तत् तु तावद्बीजं भवेच्छुभम् ॥ र्चिन्त्_३।१२० ॥  
    
<बीज:: प्रोदुच्तिओन्>  
सत्त्वं तालोद्भवं वङ्गं समं कृत्वा तु धारयेत् ।  
तच्चूर्णं वाहयेत्तारे गुणान् यावत्तु षोडश ॥ र्चिन्त्_३।१२१ ॥  
प्रतिबीजमिदं श्रेष्ठं पारदस्य निबन्धनम् ।  
चारणात्सारणाच्चैव सहस्रांशेन विध्यति ॥ र्चिन्त्_३।१२२ ॥  
    
<बीज:: => शतवेधिरस>  
वङ्गाभ्रं वाहयेत्तारे गुणानि द्वादशैव तु ।  
एतद्बीजे समे जीर्णे शतवेधी भवेद्रसः ॥ र्चिन्त्_३।१२३ ॥  
    
<बीज:: हेमबीज>  
कुनटीहतकरिणा वा रविणा वा ताप्यगन्धकहतेन ।  
दरदनिहतासिना वा त्रिर् व्यूढं हेम तद्बीजम् ॥ र्चिन्त्_३।१२४ ॥  
बलिना व्यूढं केवलमर्कमपि ।  
    
<बीज:: => रसबन्धन>  
नागाभ्रं वाहयेद्धेम्नि द्वादशैव गुणानि च ।  
प्रतिबीजमिदं श्रेष्ठं पारदस्य तु बन्धनम् ॥ र्चिन्त्_३।१२५ ॥  
    
<नागबीज>  
माक्षिकेण हतं ताम्रं नागं च रञ्जयेन्मुहुः ।  
तं नागं वाहयेद्बीजे द्विषोडशगुणानि च ॥ र्चिन्त्_३।१२६ ॥  
बीजं त्व् इदं वरं श्रेष्ठं नागबीजं प्रकीर्तितम् ।  
समचारितमात्रेण सहस्रांशेन विध्यति ॥ र्चिन्त्_३।१२७ ॥  
    
<बीज:: रञ्जन ओफ़् ँ>  
मञ्जिष्ठा किंशुकं चैव खदिरं रक्तचन्दनम् ।  
करवीरं देवदारु सरलो रजनीद्वयम् ॥ र्चिन्त्_३।१२८ ॥  
अन्यानि रक्तपुष्पाणि पिष्ट्वा लाक्षारसेन तु ।  
तिलं विपाचयेत्तेन कुर्याद् बीजादिरञ्जनम् ॥ र्चिन्त्_३।१२९ ॥  
    
<सारणातैल:: प्रोदुच्तिओन्>  
द्विगुणे रक्तपुष्पाणां रक्तपीतगणस्य च ।  
क्वाथे चतुर्गुणं क्षीरं तैलमेकं सुरेश्वरि ॥ र्चिन्त्_३।१३० ॥  
ज्योतिष्मतीकरञ्जाख्यकटुतुम्बीसमुद्भवम् ।  
पाटलाकाकतुण्डाह्वमहाराष्ट्रीरसैः पृथक् ॥ र्चिन्त्_३।१३१ ॥  
भेकसूकरमेषाहिमत्स्यकूर्मजलौकसाम् ।  
वसया चैकया युक्तं षोडशांशैः सुपेषितैः ॥ र्चिन्त्_३।१३२ ॥  
भूलतामलमाक्षीकद्वन्द्वमेलापकौषधैः ।  
पाचितं गालितं चैव सारणातैलमुच्यते ॥ र्चिन्त्_३।१३३ ॥  
अत्र गन्धर्वतैलमपि रसहृदयस्वरसात् ॥ र्चिन्त्_३।१३४ ॥  
    
<द्वन्द्वमेलापक>  
ऊर्णाटङ्कणगिरिजतुमहिषीकर्णाक्षिमलेन्द्रगोपकर्कटका द्वन्द्वमेलापकौषधानि ॥ र्चिन्त्_३।१३५ ॥  
    
<"रञ्जकतैल">  
यथाप्राप्तैः श्वेतपुष्पैर् नानावृक्षसमुद्भवैः ।  
रसं चतुर्गुणं योज्यं कङ्गुनीतैलमध्यतः ॥ र्चिन्त्_३।१३६ ॥  
पचेत्तैलावशेषं तु तस्मिंस्तैले निषेचयेत् ।  
द्रावितं तारबीजं तु ह्य् एकविंशतिवारकम् ॥ र्चिन्त्_३।१३७ ॥  
रञ्जितं जायते तत्तु रसराजस्य रञ्जनम् ।  
कुटिले बलम् अत्यधिकं रागस्तीक्ष्णे च पन्नगे स्नेहः ।  
रागस्नेहबलानि तु कमले नित्यं प्रशंसन्ति ॥ र्चिन्त्_३।१३८ ॥  
बलमास्ते ऽभ्रकसत्त्वे जारणरागाः प्रतिष्ठितास्तीक्ष्णे ।  
बन्धश्च सारलौहे क्रामणमथ नागवङ्गगतम् ॥ र्चिन्त्_३।१३९ ॥  
क्रामति तीक्ष्णेन रसस्तीक्ष्णेन च जीर्यते ग्रासः ।  
हेम्नो योनिस्तीक्ष्णं रागान् गृह्णाति तीक्ष्णेन ॥ र्चिन्त्_३।१४० ॥  
तदपि च दरदेन हतं कृत्वा वा माक्षिकेण रविसहितम् ।  
वासितमपि वासनया घनवच्चार्यं च जार्यं च ॥ र्चिन्त्_३।१४१ ॥  
<मेर्चुर्य्:: बन्धन>  
सर्वैर् एभिर् लौहैर् माक्षिकमृदितैर् द्रुतैस्तथा गर्भे ।  
विडयोगेन च जीर्णे रसराजो बन्धम् उपयाति ॥ र्चिन्त्_३।१४२ ॥  
    
<??>  
निर्बीजं समजीर्णे पादोने षोडशांशं तु ।  
अर्धेन पादकनकं पादेनैकेन तुल्यकनकं च ॥ र्चिन्त्_३।१४३ ॥  
समादिजीर्णस्य सारणायोग्यत्वं शतादिवेधकत्वं च ।  
इतो न्यूनजीर्णस्य पत्त्रलेपार्धकार एव ॥ र्चिन्त्_३।१४४ ॥  
    
<पत्रलेप>  
अत्यम्लितम् उद्वर्तिततारारिष्टादिपत्रम् अतिशुद्धम् ।  
आलिप्य रसेन ततः क्रामणलिप्तं पुटेषु विश्रान्तम् ॥ र्चिन्त्_३।१४५ ॥  
    
<पुटप्रकार>  
पुटः प्रायेण चुल्लिकाधस्तादस्य ॥ र्चिन्त्_३।१४६ ॥  
    
<वर्णपुट>  
अर्धेन मिश्रयित्वा हेम्ना श्रेष्ठेन तद्दलं पुटितम् ।  
क्षितिखगपटुरक्तमृदा वर्णपुटोऽयं ततो देयः ॥ र्चिन्त्_३।१४७ ॥  
अर्धेनेत्युपलक्षणम् ॥ र्चिन्त्_३।१४८ ॥  
    
<गोल्द्:: प्रोदुच्तिओन्>  
तारार्कमर्कटशिरःशिलागन्धान् प्रचूर्णयेत् ।  
पचेद्भूयः क्षिपन् गन्धं यथा सूतो न गच्छति ।  
पक्वं तद्धेमपत्रस्थं हेमतां प्रतिपद्यते ॥ र्चिन्त्_३।१४९ ॥  
    
<??>  
रज्जुभिर् भेकरङ्गाद्यैः स्तम्भयोः सारलौहयोः ।  
बध्यते रसमातङ्गो युक्त्या श्रीगुरुदत्तया ॥ र्चिन्त्_३।१५० ॥  
    
<गोल्द्:: प्रोदुच्तिओन्>  
शिलाचतुष्कं गन्धेशौ काचकूप्यां सुवर्णकृत् ।  
कीलालायःकृतो योगः खटिकालवणाधिकः ॥ र्चिन्त्_३।१५१ ॥  
    
<गोल्द्:: प्रोदुच्तिओन् (?)>  
मण्डूकपारदशिलाबलयः समानाः सम्मर्दिताः क्षितिबिलेशयमन्त्रजिह्वैः ।  
यन्त्रोत्तमेन गुरुभिः प्रतिपादितेन स्वल्पैर्दिनैरिह पतति न विस्मयध्वम् ॥ र्चिन्त्_३।१५२ ॥  
    
<बीज:: लौहभेकि>  
लोहं गन्धं टङ्कणं भ्रामयित्वा तेनोन्मिश्रं भेकम् आवर्तयेत्तु ।  
    
<बीज:: तारतालकी>  
तालं कृत्वा तुर्यवङ्गान्तराले रूप्यस्यान्तस्तच्च सिद्धोक्तबीजे ॥ र्चिन्त्_३।१५३ ॥  
इतीदं लौहभेकितारतालकीति सिद्धमते बीजद्वयम् ॥ र्चिन्त्_३।१५४ ॥  
    
<??>  
द्रुतदर्दुरपूतिलौहतापः कुरुते हिङ्गुलखण्डपक्षखण्डम् ।  
शशिहेलिहिरण्यमूषिका ध्रुवम् अक्षोणधियामनेन लक्ष्मीम् ॥ र्चिन्त्_३।१५५ ॥  
    
<मेर्चुर्य् (?):: स्तबिलिसतिओन्>  
दरदगुटिकाश् चन्द्रक्षोदैर् निरन्तरम् आवृतास् तरणिकनकैः किंवा गन्धाश्मना सह भूरिणा ।  
रचय सिकतायन्त्रे युक्त्या मुहुर् मुहुर् इत्यसौ हुतभुजि वसन्न स्थेमानं कथञ्चन मुञ्चति ॥ र्चिन्त्_३।१५६ ॥  
    
<बाह्यद्रुति>  
अथ बाह्यद्रुतयः ।  
एतास्तु केवलमारोटमेव मिलिता निबध्नन्ति ।  
फलमस्य कल्पप्रमितमायुः ।  
किंवा पूर्वोक्तग्रासक्रमजारिताः पूर्वोक्तफलप्रदा भवन्ति ।  
उच्यते स समजीर्णश्चायं शतवेधी द्विगुणजीर्णः सहस्रवेधी ।  
एवं लक्षायुतकोटिवेधी समनुसर्तव्यः ।  
चतुःषष्टिगुणजीर्णस्तु धूमस्पर्शावलोकशब्दतोऽपि विध्यति ॥ र्चिन्त्_३।१५७ ॥  
    
<सारण:: प्रोपेर् च्रुचिब्ले>  
अन्धमूषा तु कर्तव्या गोस्तनाकारसन्निभा ।  
सैव छिद्रान्विता मध्ये गम्भीरा सारणोचिता ॥ र्चिन्त्_३।१५८ ॥  
    
<सारण:: प्रोचेदुरे>  
अस्यामेव मूषायां तत्तैलमपगतकल्कविमलमापूर्य तस्मिन्नधिकम् ऊष्मात्मनि द्रुतबीजप्रक्षेपसमकालमेव समावर्तनीयः सूतवरस्तदनु सद्यो मूषाननम् आच्छादनीयम् एतत् तैलाक्तपटखण्डग्रन्थिबन्धेन अरुणसितबीजाभ्याम् अमुना सारणकर्मणा मिलितश्चेत्सारितः सम्यक् संयमितश्च विज्ञेयः प्रतिसारितस्तु द्विगुणबीजेन तद्वदनुसारितस्तु त्रिगुणबीजेन अत्र त्रिविधायामेव सारणायामरुणसितकर्मणोः क्रामणार्थम् ईषत्पन्नगवङ्गौ विश्राणनीयाविति ।  
    
<=> कोटिवेधिरस>  
सारितो जारितश्चैव पुनः सारितजारितः ।  
सप्तशृङ्खलिकायोगात्कोटिवेधी भवेद्रसः ।  
इत्यादीनि कर्माणि पुनः केवलमीश्वरानुग्रहसाध्यत्वान्न प्रपञ्चितानि ॥ र्चिन्त्_३।१५९ ॥  
शिलया निहतो नागो वङ्गं वा तालकेन शुद्धेन ।  
क्रमशः पीते शुक्ले क्रामणमेतत्समुद्दिष्टम् ॥ र्चिन्त्_३।१६० ॥  
    
<विडवटी>  
खोटकं स्वर्णसन्तुल्यं समावर्त्तं तु कारयेत् ।  
माक्षिकं कान्तपाषाणं शिलागन्धं समं समम् ॥ र्चिन्त्_३।१६१ ॥  
भूनागैर्मर्दयेद्यामं वल्लमात्रं वटीकृतम् ।  
एषा विडवटी ख्याता योज्या सर्वत्र जारणे ॥ र्चिन्त्_३।१६२ ॥  
    
<मेर्चुर्य्:: रञ्जन => शतवेधिन्>  
दरदं माक्षिकं गन्धं राजावर्तं प्रवालकम् ।  
शिलातुत्थं च कुङ्कुष्ठं समचूर्णं प्रकल्पयेत् ॥ र्चिन्त्_३।१६३ ॥  
वर्गाभ्यां पीतरक्ताभ्यां कङ्गुणीतैलकैः सह ।  
भावयेद्दिवसान् पञ्च सूर्यतापे पुनः पुनः ॥ र्चिन्त्_३।१६४ ॥  
जारितं सूतखोटं च कल्केनानेन संयुतम् ।  
वालुकाहण्डिमध्यस्थं शरावपुटमध्यगम् ॥ र्चिन्त्_३।१६५ ॥  
त्रिदिनं पाचयेच्चुल्ल्यां कल्को देयः पुनः पुनः ।  
रञ्जितो जायते सूतः शतवेधी न संशयः ॥ र्चिन्त्_३।१६६ ॥  
    
<मेर्चुर्य्:: रञ्जन (?)>  
लौहं गन्धं टङ्कणं ध्मातमेतत् तुल्यं चूर्णैर् भानुभेकाहिवङ्गैः ।  
सूतं गन्धं सर्वसाम्येन कूप्यामीषत्साध्यं चात्र नो विस्मयध्वम् ॥ र्चिन्त्_३।१६७ ॥  
    
<हेमकृष्टि:: प्रोदुच्तिओन्>  
रसदरदताप्यगन्धकमनःशिलाभिः क्रमेण वृद्धाभिः ।  
पुटमृतशुल्बं तारे त्रिर्व्यूढं हेमकृष्टिरियम् ॥ र्चिन्त्_३।१६८ ॥  
    
<शतांशविधि (१)>  
अष्टानवतिभागं च रूप्यमेकं च हाटकम् ।  
सूतैकेन च वेधः स्याच्छतांशविधिर् ईरितः ॥ र्चिन्त्_३।१६९ ॥  
    
<शतांशविधि (२)>  
चन्द्रस्यैकोनपञ्चाशत्तथा शुद्धस्य भास्वतः ।  
वह्निरेकः शम्भुरेकः शतांशविधिरीरितः ॥ र्चिन्त्_३।१७० ॥  
द्वावेव रजतयोनिताम्रयोनित्वेनोपचर्येते ।  
एवं सहस्रवेधादयो जारणबीजवशाद् अनुसर्तव्याः ॥ र्चिन्त्_३।१७१ ॥  
<वेधविधान>  
चत्वारः प्रतिवापाः सुलक्षया मत्स्यपित्तभावितया ।  
तारे वा शुल्बे वा तारारिष्टेऽथवा कृष्टौ ॥ र्चिन्त्_३।१७२ ॥  
तदनु क्रामणमृदितः सिक्थकपरिवेष्टितो देयः ।  
अतिविद्रुते च तस्मिन् वेधोऽसौ कुन्तवेधेन ॥ र्चिन्त्_३।१७३ ॥  
तदनु सिद्धतैलेनाप्लाव्य भस्मावछादनपूर्वकम् अवतार्य स्वाङ्गशैत्यपर्यन्तम् अपेक्षितव्यमिति ॥ र्चिन्त्_३।१७४ ॥  
    
<सेल्लिन्ग् फ़च्तितिओउस् गोल्द्।सिल्वेर्>  
विद्धं रसेन यद्द्रव्यं पक्षार्धं स्थापयेद्भुवि ।  
तत आनीय नगरे विक्रीणीत विचक्षणः ॥ र्चिन्त्_३।१७५ ॥  
    
<बुभुक्षितविधिः>  
समर्पितः सैन्धवखण्डकोटरे विधाय पिष्टिं सिकताख्ययन्त्रे ।  
विशुद्धगन्धादिभिरीषदग्निना समस्तम् अश्नात्यशनीयम् ईशजः ॥ र्चिन्त्_३।१७६ ॥  
    
<रञ्जन (??)>  
कर्षाष्टङ्कणकञ्जलीहरिरसैर् गन्धस्य च द्वौ रजः सिद्धाख्यं सकलैः कृतं पलमथ द्वित्रैश्च लोहैः श्रितम् ।  
भूयो गन्धयुतं चतुर्दशपुटैः स्यादिन्द्रगोपारुणं तत्तारे लघुना पुटेन धमनेनार्कछवीम् ईहते ॥ र्चिन्त्_३।१७७ ॥  
कर्षा इति बहुवचनात्त्रयः ।  
कर्मास्य त्रिधा पत्रलेपेनेति ज्ञेयम् ॥ र्चिन्त्_३।१७८ ॥  
    
<गोल्द्:: प्रोदुच्तिओन्>  
तुल्यं तारं ताम्रम् आदाय स्वच्छं तावत्तप्तं गन्धचूर्णे कुनट्याम् ।  
न्यस्तं यावज्जीर्यते खण्डशोऽथ प्राज्यैर्गाधैः पाचयेत्काचकूप्याम् ॥ र्चिन्त्_३।१७९ ॥  
खण्डाकारं तादृशं टङ्कणेन स्वर्णान्तःस्थं भस्ममूषान्तराले ।  
ध्मातं साधु स्यात्सुवर्णं सतारं हीने वर्णे रञ्जयेन्माक्षिकेण ॥ र्चिन्त्_३।१८० ॥  
    
<चोप्पेर्:: प्रेपरिन्ग् अ द्रवीकारक>  
तालताम्रशिलागन्धसंयुतं दरदं यदि ।  
कूपिकायां मुहुः पक्वं द्रवकारि तदा मतम् ॥ र्चिन्त्_३।१८१ ॥  
    
<क्षेत्रीकरणम्>  
स्निग्धं स्विन्नं विरिक्तं यन्नीरुजं सिद्धभेषजैः ।  
एतत्क्षेत्रं समासेन रसबीजार्पणक्षयम् ॥ र्चिन्त्_३।१८२ ॥  
    
<पञ्चकर्माणि>  
स्निग्धं प्रातस्त्रिदिनं घृतसैन्धवपानेन स्विन्नं वस्त्रादिपुटवह्निना विरिक्तम् इच्छाभेदिना वान्तं वचादिरसेन पलाशबीजविडङ्गगुडमोदकभक्षणात् कीटपातनम् अपि कर्तव्यम् ।  
नीरुजं संवत्सरमयनं वा परिशोधितैः शृङ्गाराभ्रलक्ष्मीविलासाद्यभ्रसत्त्वप्रधानप्रयोगैर् इति ॥ र्चिन्त्_३।१८३ ॥  
निम्बक्वाथं भस्मसूतं वचाचूर्णयुतं पिबेत् ।  
पीतान्तं वमनं तेन जायते क्लेशवर्जितम् ॥ र्चिन्त्_३।१८४ ॥  
पञ्चकर्मभयत्रस्तैः सुकुमारैर्नरैरिह ।  
रेचनान्ते इदं सेव्यं सर्वदोषापनुत्तये ॥ र्चिन्त्_३।१८५ ॥  
अक्षेत्रीकरणे सूतो मृतोऽपि विषवद्भवेत् ।  
फलसिद्धिः कुतस्तस्य सुबीजस्योषरे यथा ॥ र्चिन्त्_३।१८६ ॥  
अकृते क्षेत्रीकरणे रसायनं यो नरः प्रयुञ्जीत ।  
तस्य क्रामति न रसः सर्वाङ्गदोषकृद्भवति ॥ र्चिन्त्_३।१८७ ॥  
कर्तव्यं क्षेत्रकरणं सर्वस्मिंश्च रसायने ।  
न क्षेत्रकरणाद्देवि किञ्चित् कुर्याद् रसायनम् ॥ र्चिन्त्_३।१८८ ॥  
इति शुद्धो जातबलः शाल्योदनजाङ्गलादिमुद्गरसैः ।  
क्षेत्रीकृतनिजदेहः कुर्वीत रसायनं मतिमान् ॥ र्चिन्त्_३।१८९ ॥  
मृताभ्रं भक्षयेन्मासम् एकम् आदौ विचक्षणः ।  
पश्चात्स योज्यतां देहे क्षेत्रीकरणमिच्छता ॥ र्चिन्त्_३।१९० ॥  
घनसत्त्वपादजीर्णो ऽर्धकान्तजीर्णश्च तीक्ष्णसमजीर्णः ।  
क्षेत्रीकरणाय रसः प्रयुज्यते भूय आरोग्याय ॥ र्चिन्त्_३।१९१ ॥  
योऽग्निसहत्वं प्राप्तः सञ्जातो हेमतारकर्ता च ।  
शुद्धो रसश्च भुक्तौ विधिना सिद्धिप्रदो भवति ॥ र्चिन्त्_३।१९२ ॥  
    
<मेर्चुर्य्:: जीर्ण:: रिघ्त् मेअसुरे>  
घनसत्त्वकान्तताम्रसङ्करतीक्ष्णादिजीर्णस्य ।  
सूतस्य गुञ्जावृद्ध्या माषकमात्रं परा मात्रा ॥ र्चिन्त्_३।१९३ ॥  
गुञ्जामात्रं रसं देवि हेमजीर्णं तु भक्षयेत् ।  
द्विगुणं तारजीर्णस्य रविजीर्णस्य च त्रयम् ॥ र्चिन्त्_३।१९४ ॥  
तीक्ष्णाभ्रकान्तमाषैकं प्रायो मात्रेति कीर्तिता ।  
वज्रवैक्रान्तजीर्णं तु भक्षयेत्सर्षपोपमम् ॥ र्चिन्त्_३।१९५ ॥  
नागवङ्गादिभिर् बद्धं विषोपविषबन्धितम् ।  
मूत्रशुक्रहठाद् बद्धं त्यजेत्कल्पे रसायने ॥ र्चिन्त्_३।१९६ ॥  
    
<मेर्चुर्य्:: जीर्ण:: लोन्गेवित्य्>  
भस्मनस्तीक्ष्णजीर्णस्य लक्षायुः पलभक्षणात् ।  
एवं भुक्त्वा दशपलं तीक्ष्णजीर्णस्य मानवः ।  
तदा जीवेन्महाकल्पं प्रलयान्ते शिवं व्रजेत् ॥ र्चिन्त्_३।१९७ ॥  
भस्मनः शुल्बजीर्णस्य लक्षायुः पलभक्षणात् ।  
कोट्यायुर्ब्राह्ममायुष्यं वैष्णवं रुद्रजीवितम् ।  
द्वित्रिचतुःपञ्चषष्ठे महाकल्पायुरीश्वरः ॥ र्चिन्त्_३।१९८ ॥  
भस्मनो हेमजीर्णस्य लक्षायुः पलभक्षणात् ।  
विष्णुरुद्रशिवत्वं च द्वित्रिचतुर्भिराप्नुयात् ॥ र्चिन्त्_३।१९९ ॥  
गुञ्जामात्रं हेमजीर्णं ज्ञात्वा चाग्निबलाबलम् ।  
घृतेन मधुना चाद्यात्ताम्बूलं कामिनीं त्यजेत् ॥ र्चिन्त्_३।२०० ॥  
एको हि दोषः सूक्ष्मोऽस्ति भक्षिते भस्मसूतके ।  
त्रिसप्ताहाद्वरारोहे कामान्धो जायते नरः ॥ र्चिन्त्_३।२०१ ॥  
नारीसङ्गाद्विना देवि ह्यजीर्णं तस्य जायते ।  
मैथुनाच्चलिते शुक्रे जायते प्राणसंशयः ॥ र्चिन्त्_३।२०२ ॥  
युवत्या जल्पनं कार्यं तावत्तन्मैथुनं त्यजेत् ॥ र्चिन्त्_३।२०३ ॥  
ब्रह्मचर्येण वा योगी सदा सेवेत सूतकम् ।  
समाधिकरणं तस्य क्रामणं परमं मतम् ॥ र्चिन्त्_३।२०४ ॥  
प्रभाते भक्षयेत्सूतं पथ्यं यामद्वयाधिके ।  
न लङ्घयेत् त्रियामं तु मध्याह्ने चैव भोजयेत् ॥ र्चिन्त्_३।२०५ ॥  
सकणाममृतां भुक्त्वा मले बद्धे स्वपेन्निशि ।  
ताम्बूलान्तर्गते सूते किट्टबन्धो न जायते ॥ र्चिन्त्_३।२०६ ॥  
    
<मेर्चुर्य्:: सेवन:: रुलेस् ओफ़् चोन्दुच्त्>  
अतिपानं चात्यशनम् अतिनिद्रां प्रजागरम् ।  
स्त्रीणाम् अतिप्रसङ्गं चाप्यध्वानं च विवर्जयेत् ॥ र्चिन्त्_३।२०७ ॥  
अतिकोपं चातिहर्षं नातिदुःखम् अतिस्पृहाम् ।  
शुष्कवादं जलक्रीडाम् अतिचिन्तां च वर्जयेत् ॥ र्चिन्त्_३।२०८ ॥  
    
<ककाराष्टक>  
कूष्माण्डकं कर्कटीं च कलिङ्गं कारवेल्लकम् ।  
कुसुम्भिकां च कर्कोटीं कदलीं काकमाचिकाम् ॥ र्चिन्त्_३।२०९ ॥  
ककाराष्टकमेतद्धि वर्जयेद्रसभक्षकः ।  
पातकं च न कर्तव्यं पशुसङ्गं च वर्जयेत् ॥ र्चिन्त्_३।२१० ॥  
चतुष्पथे न गन्तव्यं विण्मूत्रं च न लङ्घयेत् ।  
धीराणां निन्दनं देवि स्त्रीणां निन्दां च वर्जयेत् ॥ र्चिन्त्_३।२११ ॥  
सत्येन वचनं ब्रूयादप्रियं न वदेद्वचः ।  
कुलत्थानतसीतैलं तिलान्माषान्मसूरकान् ॥ र्चिन्त्_३।२१२ ॥  
कपोतान् काञ्जिकं चैव तक्रभक्तं च वर्जयेत् ।  
हेमचन्द्रादयः प्राहुः कुक्कुटानपि वर्जयेत् ॥ र्चिन्त्_३।२१३ ॥  
कट्वम्लतिक्तलवणं पित्तलं वातलं च यत् ।  
बदरं नारिकेलं च सहकारं सुवर्चलम् ॥ र्चिन्त्_३।२१४ ॥  
नागरङ्गं कामरङ्गं शोभाञ्जनमपि त्यजेत् ।  
न वादजल्पनं कुर्याद्दिवा चापि न पर्यटेत् ॥ र्चिन्त्_३।२१५ ॥  
नैवेद्यं नैव भुञ्जति कर्पूरं वर्जयेत्सदा ।  
कुङ्कुमालेपनं वर्ज्यं न स्वपेत्कुशलः क्षितौ ॥ र्चिन्त्_३।२१६ ॥  
न च हन्यात्कुमारीं च मातुलानीं च वर्जयेत् ।  
क्षुधार्तो नैव तिष्ठेत ह्यजीर्णं नैव कारयेत् ।  
दिवारात्रं जपेन्मन्त्रं नासत्यवचनं वदेत् ॥ र्चिन्त्_३।२१७ ॥  
हितं मुद्गान्नदुग्धाज्यशाल्यन्नानि सदा यतः ।  
शाकं पौनर्नवं देवि मेघनादं सवास्तुकम् ॥ र्चिन्त्_३।२१८ ॥  
सैन्धवं नागरं मुस्तां पद्ममूलानि भक्षयेत् ।  
आत्मज्ञानं कथा पूजा शिवस्य च विशेषतः ॥ र्चिन्त्_३।२१९ ॥  
एतांस्तु समयाद्भद्रे न लङ्घेद् रसभक्षणे ।  
एवं चैव महाव्याधीन् रसेऽजीर्णे तु लक्षयेत् ॥ र्चिन्त्_३।२२० ॥  
    
<रसाजीर्णशमनम्>  
कार्षिकं स्वर्जिकक्षारं कारवेल्लीरसप्लुतम् ।  
गोमूत्रं सैन्धवयुतं तस्य संस्रावणं परम् ॥ र्चिन्त्_३।२२१ ॥  
सिन्धुकर्कोटिगोमूत्रं कारवेल्लीरसप्लुतम् ।  
सौवर्चलसमोपेतं रसाजीर्णी पिबेद् बुधः ॥ र्चिन्त्_३।२२२ ॥  
शरपुङ्खां सुरदालीं पटोलबीजं च काकमाचीं च ।  
एकतमां तु क्वथिताम् अविजीर्णरसायने तु पिबेत् ॥ र्चिन्त्_३।२२३ ॥  
कथमपि यद्यज्ञानान्नागादिकलङ्कितो रसो भुक्तः ।  
तत्स्रावणाय विज्ञः पिबेच्छिफां कारवेल्लभवाम् ॥ र्चिन्त्_३।२२४ ॥  
निषिद्धवर्जं मतिमान्विचित्ररसभोजनं कुर्यात् ।  
स्रवति न यथा रसेन्द्रो न च नश्यति जाठरो वह्निः ॥ र्चिन्त्_३।२२५ ॥  
क्षारक्षोणीरुहाणां विधिवदवहिताः क्षारम् आकल्पयध्वम् ।  
कासीसस्वर्जिकाभ्यां पटुचयनरसारक्षपापक्षिटङ्कैः ॥ र्चिन्त्_३।२२६ ॥  
कूपीभिः पातयध्वं बहु बहुलयवक्षारमम्भो हि कल्प्यम् ।  
तस्मिन्नाधत्त धीराः सकवलम् अगजावल्लभं जारणाय ॥ र्चिन्त्_३।२२७ ॥  
    
___________________________________________________________________________

र्चिन्त्, ४  
अथाभ्रीयं व्याचक्ष्महे ॥ र्चिन्त्_४।१ ॥  
तत्किल निखिलजरामरणपरिहारेण सुधारससध्रीचीनत्वम् अङ्गीकरोति ।  
साधनानामस्य बहुभिर्बहुधोपवर्णितानां रसमङ्गलीयमन्यतमं विलिखामः ॥ र्चिन्त्_४।२ ॥  
    
<अभ्र:: वज्र>  
यदञ्जननिभं क्षिप्तं न वह्नौ विकृतिं व्रजेत् ।  
वज्रसञ्ज्ञं हि तद्योज्यमभ्रं सर्वत्र नेतरत् ॥ र्चिन्त्_४।३ ॥  
    
<अभ्र:: सुब्त्य्पेस्>  
वज्रं भेकवपुः कृष्णमभ्रकं त्रिविधं मतम् ।  
ततः कृष्णं समादाय पाचयेत् काण्डिके रसे ॥ र्चिन्त्_४।४ ॥  
    
<अभ्र:: सुब्त्य्पेस्:: क़ुअलित्य्>  
ततः कृष्णं समादायेत्यनेन कृष्णत्वसामान्याद् वज्रकृष्णाभ्रयोर् ग्रहणम् ।  
भेकवपुस्तु हरितपीतादिवर्णं न ग्राह्यमिति ॥ र्चिन्त्_४।५ ॥  
    
<अभ्र:: सत्त्वपातन>  
चूर्णीकृतं गगनपत्रमथारनाले धृत्वा दिनैकम् अवशोष्य च सूरणस्य ।  
भाव्यं रसैस्तदनु मूलरसैः कदल्याः पादांशटङ्कणयुतं शफरैः समेतम् ॥ र्चिन्त्_४।६ ॥  
पिण्डीकृतं तु बहुधा महिषीमलेन संशोष्य कोष्ठगतमाशु धमेद्धठाग्नौ ।  
सत्त्वं पतत्यतिरसायनजारणार्थं योग्यं भवेत् सकललौहगुणाधिकं च ॥ र्चिन्त्_४।७ ॥  
    
<अभ्र:: सत्त्व:: एकीकरण>  
कणशो यद्भवेत्सत्त्वं मूषायां प्रणिधाय तत् ।  
मित्रपञ्चकयुग्ध्मातमेकीभवति घोषवत् ॥ र्चिन्त्_४।८ ॥  
    
<पञ्चमित्र>  
घृतमधुगुग्गुलुगुञ्जाटङ्कणमिति पञ्चमित्रसञ्ज्ञं च ।  
मेलयति सर्वधातूनङ्गाराग्नौ तु धमनेन ॥ र्चिन्त्_४।९ ॥  
समगन्धमभ्रसत्त्वं सटङ्कणं शूकमूषया ध्मातम् ।  
सार्धं तत्सत्त्वरजः सपारदं सकलकार्यकरम् ॥ र्चिन्त्_४।१० ॥  
    
<अभ्र:: सत्त्व:: शोधन, मारण>  
अयोधातुवच्छोधनमारणमेतस्य ॥ र्चिन्त्_४।११ ॥  
    
<अभ्र:: सत्त्व:: सेवन>  
चूर्णम् अभ्रकसत्त्वस्य कान्तलोहस्य वा ततः ।  
तीक्ष्णस्य महादेवि त्रिफलाक्वाथभावितम् ॥ र्चिन्त्_४।१२ ॥  
यावदञ्जनसङ्काशं वस्त्रच्छन्नं विशोष्य च ।  
भृङ्गामलकसारेण हरिद्राया रसेन च ॥ र्चिन्त्_४।१३ ॥  
मिश्रितं क्रौञ्चजघृतमधुसम्मिश्रितं ततः ।  
लोहसम्पुटमध्यस्थं मासं धान्ये प्रतिष्ठितम् ॥ र्चिन्त्_४।१४ ॥  
घृतेन मधुना लिह्यात्क्षेत्रीकरणमुत्तमम् ।  
एवं वर्षप्रयोगेन सहस्रायुर्भवेन्नरः ॥ र्चिन्त्_४।१५ ॥  
    
<अभ्र:: वज्र:: शोधन>  
वज्राभ्रं च धमेद्वह्नौ ततः क्षीरे विनिक्षिपेत् ।  
भिन्नपत्रं तु तत्कृत्वा तण्डुलीयाम्लयोर्द्रवैः ।  
भावयेदष्टयामं तदेवं शुध्यति चाभ्रकम् ॥ र्चिन्त्_४।१६ ॥  
धान्याभ्रभस्मप्रयोगस्यारुणकृष्णभेदेन प्रकारद्वयं विलिख्यते ॥ र्चिन्त्_४।१७ ॥  
    
<अभ्र:: मारण>  
कृत्वा धान्याभ्रकं तत्तु शोषयित्वा तु मर्दयेत् ।  
अर्कक्षीरौदनं मर्द्यमर्कमूलद्रवेण वा ॥ र्चिन्त्_४।१८ ॥  
वेष्टयेदर्कपत्रैस्तु सम्यग्गजपुटे पचेत् ।  
पुनर्मर्द्यं पुनः पाच्यं सप्तवारं प्रयत्नतः ॥ र्चिन्त्_४।१९ ॥  
ततो वटजटाक्वाथैस्तद्वद्देयं पुटत्रयम् ।  
म्रियते नात्र सन्देहः सर्वरोगेषु योजयेत् ॥ र्चिन्त्_४।२० ॥  
    
<अभ्र:: मारण>  
अभ्रं टङ्कणसम्पिष्टं स्थाल्यां मृदयसोः पचेत् ।  
म्रियते नात्र सन्देहो गुणाधिक्याय वौषधैः ॥ र्चिन्त्_४।२१ ॥  
तण्डुलीयकबृहतीनागवल्लीतगरपुनर्नवाहिलमोचिकामण्डूकपर्णीतिक्तिकाखुपर्णिकामदनार्कार्द्रकपलाशसूतमातृकादिभिर् मर्दनपुटनैरपि मारणीयम् ॥ र्चिन्त्_४।२२ ॥  
    
<अभ्र:: मारण (?)>  
धान्याभ्रकस्य भागैकं द्वौ भागौ टङ्कणस्य च ।  
पिष्ट्वा तदन्धमूषायां रुद्ध्वा तीव्राग्निना पचेत् ।  
स्वभावशीतलं चूर्णं सर्वयोगेषु योजयेत् ॥ र्चिन्त्_४।२३ ॥  
    
<अभ्र:: मारण>  
धान्याभ्रकं समादाय मुस्ताक्वाथैः पुटत्रयम् ।  
तद्वत्पुनर्नवानीरैः कासमर्दरसैस्तथा ॥ र्चिन्त्_४।२४ ॥  
नागवल्लीरसैः सूर्यक्षीरैर्देयं पृथक् पृथक् ।  
दिनं दिनं मर्दयित्वा क्वाथैर्वटजटोद्भवैः ॥ र्चिन्त्_४।२५ ॥  
दत्त्वा पुटत्रयं पश्चात्त्रिः पुटेन्मुसलीरसैः ।  
त्रिर्गोक्षुरकषायेण त्रिःपुटेद्वानरीरसैः ॥ र्चिन्त्_४।२६ ॥  
मोचकन्दरसैः पाच्यं त्रिरात्रं कोकिलाक्षकैः ।  
रसैः पुटेच्च लोध्रस्य क्षीरादेकपुटं ततः ॥ र्चिन्त्_४।२७ ॥  
दध्ना घृतेन मधुना स्वच्छया सितया तथा ।  
एकमेकं पुटं दद्यादभ्रस्यैवं मृतिर्भवेत् ॥ र्चिन्त्_४।२८ ॥  
सर्वरोगहरं व्योम जायते योगवाहकम् ।  
कामिनीमददर्पघ्नं शस्तं पुंस्त्वोपघातिनाम् ॥ र्चिन्त्_४।२९ ॥  
वृष्यमायुष्करं शुक्रवृद्धिसन्तानकारकम् ।  
    
<अभ्र:: मारण (?)>  
रम्भाद्भिरभ्रं लवणेन पिष्ट्वा चक्रीकृतं टङ्कणमध्यवर्ति ।  
दग्धेन्धनेषु व्यजनानिलेन स्नुह्यर्कमूलाम्बुपुटं च सिद्ध्यै ॥ र्चिन्त्_४।३० ॥  
    
<अभ्र:: भस्मन्:: फ़ोर्मुलतिओन्स्>  
तुल्यं घृतं मृताभ्रेण लोहपात्रे विपाचयेत् ।  
घृते जीर्णे तदभ्रं तु सर्वकार्येषु योजयेत् ॥ र्चिन्त्_४।३१ ॥  
    
<अभ्र:: भस्मन्:: फ़ोर्मुलतिओन्स्>  
त्रिफलोत्थकषायस्य पलान्यादाय षोडश ।  
गोघृतस्य पलान्यष्टौ मृताभ्रस्य पलान् दश ॥ र्चिन्त्_४।३२ ॥  
एकीकृत्य लोहपात्रे पाचयेन्मृदुनाग्निना ।  
द्रवे जीर्णे समादाय सर्वरोगेषु योजयेत् ॥ र्चिन्त्_४।३३ ॥  
    
<??>  
अरुणस्य पुनर् अमृतीकरणेन गुणवृद्धिवर्णहानस्तः ॥ र्चिन्त्_४।३४ ॥  
अथ प्रसङ्गाद्द्रुतयो लिख्यन्ते ॥ र्चिन्त्_४।३५ ॥  
    
<अभ्र:: द्रुति>  
अगस्तिपुष्पनिर्यासैर्मर्दितः सूरणोदरे ।  
गोष्ठभूस्थो घनो मासं जायते जलसन्निभः ॥ र्चिन्त्_४।३६ ॥  
    
<अभ्र:: द्रुति>  
स्वरसेन वज्रवल्ल्याः पिष्टं सौवर्चलान्वितं गगनम् ।  
पक्वं च शरावपुटे बहुवारं भवति रसरूपम् ॥ र्चिन्त्_४।३७ ॥  
    
<अभ्र:: द्रुति>  
निजरसबहुपरिभावितसुरदालीचूर्णवापेन ।  
द्रवति पुनः संस्थानं भजते गगनं न कालेऽपि ॥ र्चिन्त्_४।३८ ॥  
    
<अभ्र:: सत्त्व:: द्रुति>  
निजरसशतपरिभावितकञ्चुकिकन्दोत्थपरिवापात् ।  
द्रुतमास्तेऽभ्रकसत्त्वं तथैव सर्वाणि लोहानि ॥ र्चिन्त्_४।३९ ॥  
    
<द्रुति:: मेलापन>  
कृष्णागुरुणा मिलितै रसोनसितरामठैरिमा द्रुतयः ।  
सोष्णे मिलन्ति मर्द्याः स्त्रीकुसुमपलाशबीजरसैः ॥ र्चिन्त्_४।४० ॥  
    
<जेwएल्स्:: द्रुति>  
मुक्ताफलानि सप्ताहं वेतसाम्लेन भावयेत् ।  
जम्बीरोदरमध्ये तु धान्यराशौ निधापयेत् ॥ र्चिन्त्_४।४१ ॥  
पुटपाकेन तच्चूर्णं द्रवते सलिलं यथा ।  
कुरुते योगराजोऽयं रत्नानां द्रावणं प्रिये ॥ र्चिन्त्_४।४२ ॥  
    
<अभ्र (?):: सत्त्व:: पातन>  
गुडः पुरस्तथा लाक्षा पिण्याकं टङ्कणं तथा ।  
ऊर्णा सर्जरसश्चैव क्षुद्रमीनसमन्वितम् ॥ र्चिन्त्_४।४३ ॥  
एतत्सर्वं तु सञ्चूर्ण्य छागदुग्धेन पिण्डिकाः ।  
कृता ध्माताः खराङ्गारैः सत्त्वं मुञ्चन्ति नान्यथा ॥ र्चिन्त्_४।४४ ॥  
पाषाणमृत्तिकादीनि सर्वलोहानि वा पृथक् ।  
अन्यानि यान्यसाध्यानि व्योमसत्त्वस्य का कथा ॥ र्चिन्त्_४।४५ ॥  
    
___________________________________________________________________________

र्चिन्त्, ५  
<गन्धक:: शोधन (मेछनिचल्)>  
आदौ गन्धकटङ्कादि क्षालयेज्जम्भकरिणा ।  
दृढसंलग्नधूल्यादि मलं तेन विशीर्यते ॥ र्चिन्त्_५।१ ॥  
    
<सुल्फ़ुर्:: शोधन>  
गन्धः सक्षीरभाण्डस्थो वस्त्रे कूर्मपुटाच्छुचिः ।  
    
<सुल्फ़ुर्:: शोधन>  
अथवा काञ्जिके तद्वत्सघृते शुद्धिमाप्नुयात् ॥ र्चिन्त्_५।२ ॥  
गन्धकमत्र नवनीताख्यमुपादेयम् ॥ र्चिन्त्_५।३ ॥  
    
<सुल्फ़ुर्:: शोधन>  
लौहपात्रे विनिक्षिप्य घृतम् अग्नौ प्रतापयेत् ।  
तप्ते घृते तत्समानं क्षिपेद्गन्धकजं रजः ॥ र्चिन्त्_५।४ ॥  
विद्रुतं गन्धकं ज्ञात्वा दुग्धमध्ये विनिक्षिपेत् ।  
एवं गन्धकशुद्धिः स्यात्सर्वकार्येषु योजयेत् ॥ र्चिन्त्_५।५ ॥  
    
<सुल्फ़ुर्:: रेमोवल् ओफ़् "स्मेल्ल्">  
गन्धकस्य च पादांशं दत्त्वा च टङ्कणं पुनः ।  
मर्दयेन्मातुलुङ्गाम्लै रुवुतैलेन भावयेत् ।  
चूर्णं पाषाणगं कृत्वा शनैर् गन्धं खरातपे ॥ र्चिन्त्_५।६ ॥  
विचूर्ण्य गन्धकं क्षीरे घनीभावावधिं पचेत् ।  
ततः सूर्यावर्त्तरसं पुनर्दत्त्वा पचेच्छनैः ॥ र्चिन्त्_५।७ ॥  
पश्चाच्च पातयेत्प्राज्ञो जले त्रैफलसम्भवे ।  
जहाति गन्धको गन्धं निजं नास्तीह संशयः ॥ र्चिन्त्_५।८ ॥  
    
<सुल्फ़ुर्:: रेमोवल् ओफ़् "स्मेल्ल्">  
देवदाल्यम्लपर्णी वा नागरं वाथ दाडिमम् ।  
मातुलुङ्गं यथालाभं द्रवमेकस्य वा हरेत् ॥ र्चिन्त्_५।९ ॥  
गन्धकस्य तु पादांशं टङ्कणं द्रवसंयुतम् ।  
अनयोर्गन्धकं भाव्यं त्रिभिर्वारैस् ततः पुनः ॥ र्चिन्त्_५।१० ॥  
धूस्तूरस्तुलसीकृष्णा लशुनं देवदालिका ।  
शिग्रुमूलं काकमाची कर्पूरः शङ्खिनीद्वयी ॥ र्चिन्त्_५।११ ॥  
कृष्णागुरुश्च कस्तूरी वन्ध्याकर्कोटकीद्वयी ।  
मातुलुङ्गरसैः पिष्ट्वा क्षिपेदेरण्डतैलके ॥ र्चिन्त्_५।१२ ॥  
अनेन लौहपात्रस्थं भावयेत् पूर्वगन्धकम् ।  
त्रिवारं क्षौद्रतुल्यं तु जायते गन्धकवर्जितम् ॥ र्चिन्त्_५।१३ ॥  
    
<गन्धतैल>  
अर्कक्षीरैः स्नुहीक्षीरैर्वस्त्रं लेप्यं तु सप्तधा ।  
गन्धकं नवनीतेन पिष्ट्वा वस्त्रं विलेपयेत् ॥ र्चिन्त्_५।१४ ॥  
तद्वर्तिर्ज्वलिता दण्डे धृता धार्या त्वधोमुखी ।  
तैलं पतत्यधोभाण्डे ग्राह्यं योगेषु योजयेत् ॥ र्चिन्त्_५।१५ ॥  
    
<गन्धतैल>  
आवर्त्यमाने पयसि दध्याद् गन्धकजं रजः ।  
तज्जातदधिजं सर्पिर्गन्धतैलं नियच्छति ॥ र्चिन्त्_५।१६ ॥  
<गन्धतैल:: मेदिच्। प्रोपेर्तिएस्>  
गन्धतैलं गलत्कुष्ठं हन्ति लेपाच्च भक्षणात् ।  
अनेन पिण्डिका कार्या रसेन्द्रस्योक्तकर्मसु ॥ र्चिन्त्_५।१७ ॥  
    
<सुल्फ़ुर्:: बन्धन>  
शुद्धसूतपलैकं तु कर्षैकं गन्धकस्य च ।  
स्विन्नखल्वे विनिक्षिप्य देवदालीरसप्लुतम् ।  
मर्दयेच्च कराङ्गुल्या गन्धबन्धः प्रजायते ॥ र्चिन्त्_५।१८ ॥  
    
<सुल्फ़ुर्:: पिष्टी>  
भागा द्वादश सूतस्य द्वौ भागौ गन्धकस्य च ।  
मर्दयेद्घृतयोगेन जायते गन्धपिष्टिका ॥ र्चिन्त्_५।१९ ॥  
    
<सुल्फ़ुर्:: बन्धन>  
अष्टौ भागा रसेन्द्रस्य भाग एकस्तु गान्धिकः ।  
विषतैलादिना मर्द्यो गन्धबन्धः प्रजायते ॥ र्चिन्त्_५।२० ॥  
<सुल्फ़ुर्:: पिष्टी>  
दशनिष्कं शुद्धसूतं निष्कैकं शुद्धगन्धकम् ।  
स्तोकं स्तोकं क्षिपेत्खल्वे मर्दयेच्च शनैः शनैः ।  
कुट्टनाज्जायते पिष्टिः सेयं गन्धकपिष्टिका ॥ र्चिन्त्_५।२१ ॥  
फलं चास्य गन्धकजारणनागमारणादि ॥ र्चिन्त्_५।२२ ॥  
    
<सुल्फ़ुर्:: शुद्ध:: मेदिच्। प्रोपेर्तिएस्>  
शुद्धगन्धो हरेद्रोगान्कुष्ठमृत्युज्वरादिकान् ।  
अग्निकारी महानुष्णो वीर्यवृद्धिं करोति च ॥ र्चिन्त्_५।२३ ॥  
    
___________________________________________________________________________

र्चिन्त्, ६  
अथातः सर्वलोहाध्यायं व्याचक्ष्महे ॥ र्चिन्त्_६।१ ॥  
रसीभवन्ति लोहानि मृतानि सुरवन्दिते ।  
विनिघ्नन्ति जराव्याधीन् रसयुक्तानि किं पुनः ॥ र्चिन्त्_६।२ ॥  
    
<मेतल्स्:: शोधन>  
स्वर्णतारारताम्रायःपत्राण्य् अग्नौ प्रतापयेत् ।  
निषिञ्चेत्तप्ततैलानि तैले तक्रे गवां जले ॥ र्चिन्त्_६।३ ॥  
काञ्जिके च कुलत्थानां कषाये सप्तधा पृथक् ।  
एवं स्वर्णादिलोहानां विशुद्धिः सम्प्रजायते ॥ र्चिन्त्_६।४ ॥  
    
<मेतल्स्:: शोधन>  
तप्तानि सर्वलोहानि कदलीमूलवारिणि ।  
सप्तधाभिनिषिक्तानि शुद्धिम् आयान्त्यनुत्तमाम् ॥ र्चिन्त्_६।५ ॥  
    
<लेअद्, तिन्:: शोधन>  
नागवङ्गौ प्रतप्तौ च गालितौ तौ निषेचयेत् ।  
सप्तधैव विशुद्धिः स्याद्रविदुग्धे च सप्तधा ॥ र्चिन्त्_६।६ ॥  
    
<गोल्द्:: शोधन>  
वर्णवृत्तिकया लिप्त्वा सप्तधा ध्मापितं वसु ।  
विशुध्यति वरं किञ्चिद् वर्षवृद्धिश्च जायते ॥ र्चिन्त्_६।७ ॥  
    
<गोल्द्:: शोधन>  
वल्मीकमृत्तिका धूमं गैरिकं चेष्टका पटुः ।  
इत्येता मृत्तिकाः पञ्च जम्बीरैरारनालकैः ॥ र्चिन्त्_६।८ ॥  
पिष्ट्वा लेप्यं स्वर्णपत्रं श्रेष्ठं पुटेन शुध्यति ।  
    
<सिल्वेर्:: शोधन>  
नागेन टङ्कणेनैव द्रावितं शुद्धिमृच्छति ।  
रजतं दोषनिर्मुक्तं किं वा क्षाराम्लपाचितम् ॥ र्चिन्त्_६।९ ॥  
    
<ताम्र:: शोधन>  
स्नुह्यर्कक्षीरलवणकाञ्जिकैस्ताम्रपत्रकम् ।  
लिप्त्वा प्रताप्य निर्गुण्डीरसे सिञ्चेत्पुनः पुनः ।  
वारान् द्वादश तच्छुध्येल्लेपात्तापाच्च सेचनात् ॥ र्चिन्त्_६।१० ॥  
    
<चोप्पेर्:: शोधन>  
गोमूत्रेण पचेद्यामं ताम्रपत्रं दृढाग्निना ।  
साम्लक्षारेण संशुद्धिं ताम्रमाप्नोति सर्वथा ॥ र्चिन्त्_६।११ ॥  
    
<राजरीति, ब्रोन्ज़े:: शोधन, मारण>  
राजरीतिं तथा घोषं ताम्रवच्छोधयेद् भिषक् ।  
ताम्रवन्मारयेच्चापि ताम्रवच्च तयोर्गुणाः ॥ र्चिन्त्_६।१२ ॥  
    
<ब्रोन्ज़े, ब्रस्स्, लेअद्, तिन्:: शोधन>  
घोषारनागवङ्गानि निषेकैर्मुनितुल्यकैः ।  
निर्गुण्डीरसमध्ये तु शुध्यन्ते नात्र संशयः ॥ र्चिन्त्_६।१३ ॥  
    
<इरोन्:: शोधन:: अद्रि>  
त्रिफलाष्टगुणे तोये त्रिफलाषोडशं पलम् ।  
तत्क्वाथे पादशेषे तु लोहस्य पलपञ्चकम् ॥ र्चिन्त्_६।१४ ॥  
कृत्वा पत्राणि तप्तानि सप्तवारान्निषेचयेत् ।  
एवं प्रलीयते दोषो गिरिजो लोहसम्भवः ॥ र्चिन्त्_६।१५ ॥  
    
<इरोन्:: शोधन>  
तत्तद्व्याध्युपयुक्तानाम् औषधानां जलेऽयसः ।  
प्रक्षेपं प्राह तत्त्वज्ञः सिद्धो नागार्जुनस्ततः ॥ र्चिन्त्_६।१६ ॥  
    
<इरोन्:: शोधन>  
सर्वाभावे निषेक्तव्यं क्षीरतैलाज्यगोजले ।  
शुद्धस्य शोधनं ह्येतद्गुणाधिक्याय सम्मतम् ॥ र्चिन्त्_६।१७ ॥  
    
<दिवेर्स् सत्त्वस्:: शोधन>  
खसत्त्वं लौहवच्छोध्यं ताम्रवत्ताप्यसत्त्वकम् ।  
रसकालशिलातुत्थसत्त्वं क्षाराम्लपाचनैः ।  
दिनैकेनैव शुध्यन्ति भूनागाद्यास्तथाविधैः ॥ र्चिन्त्_६।१८ ॥  
सिद्धलक्ष्मीश्वरप्रोक्तप्रक्रियाकुशलो भिषक् ।  
लोहानां सरसं भस्म सर्वोत्कृष्टं प्रकल्पयेत् ॥ र्चिन्त्_६।१९ ॥  
    
<सप्तधातु:: मारण>  
शिलागन्धार्कदुग्धाक्ताः स्वर्णाद्याः सप्तधातवः ।  
म्रियन्ते द्वादशपुटैः सत्यं गुरुवचो यथा ॥ र्चिन्त्_६।२० ॥  
    
<सप्तधातु:: मारण>  
रसमिश्राश्चतुर्यामं स्वर्णाद्याः सप्तधातवः ।  
म्रियन्ते सिकतायन्त्रे गन्धकैरमृताधिकाः ॥ र्चिन्त्_६।२१ ॥  
गन्धैर् एकद्वित्रिवारान् पच्यन्ते फलदर्शनात् ।  
षड्गुणादिश्च गन्धोऽत्र गुणाधिक्याय जार्यते ॥ र्चिन्त्_६।२२ ॥  
    
<गोल्द्:: मारण>  
समसूतेन वै पिष्टिं कृत्वाग्नौ नाशयेद्रसम् ।  
स्वर्णं तत्समताप्येन पुटितं भस्म जायते ॥ र्चिन्त्_६।२३ ॥  
    
<गोल्द्:: मारण, रेमोवल् ओफ़् नाग>  
हेमपत्राणि सूक्ष्माणि जम्भाम्भो नागभस्मतः ।  
लेपतः पुटयोगेन त्रिवारं भस्मतां नयेत् ।  
पुनः पुटे त्रिवारं तन्म्लेच्छतो नागहानये ॥ र्चिन्त्_६।२४ ॥  
    
<गोल्द्:: मारण>  
शुद्धसूतसमं स्वर्णं खल्वे कृत्वा तु गोलकम् ।  
ऊर्ध्वाधो गन्धकं दत्त्वा सर्वतुल्यं निरुध्य च ॥ र्चिन्त्_६।२५ ॥  
त्रिंशद्वनोपलैर्देयाः पुटाश्चैवं चतुर्दश ।  
निरुत्थं जायते भस्म गन्धो देयः पुनः पुनः ॥ र्चिन्त्_६।२६ ॥  
    
<गोल्द्:: मारण>  
स्वर्णम् आवृत्य तोलैकं माषैकं शुद्धगन्धकम् ।  
क्षिप्त्वा चाम्लेन सञ्चूर्ण्य तत्तुल्यौ गन्धमाक्षिकौ ॥ र्चिन्त्_६।२७ ॥  
अम्लेन मर्दयेद्यामं रुद्ध्वा लघुपुटे पचेत् ।  
गन्धः पुनः पुनर्देयो म्रियते दशभिः पुटैः ॥ र्चिन्त्_६।२८ ॥  
    
<सिल्वेर्:: मारण>  
विधाय पिष्टिं सूतेन रजतस्याथ मेलयेत् ।  
तालं गन्धं समं पश्चान्मर्दयेन्निम्बुकद्रवैः ।  
द्वित्रिपुटैर्भवेद्भस्म योज्यमेवं रसादिषु ॥ र्चिन्त्_६।२९ ॥  
सूतेन समेनेत्यर्थः ।  
अत्र सूतरक्षार्थं गन्धः पुनर् अधिको देयः ॥ र्चिन्त्_६।३० ॥  
    
<चोप्पेर्:: मारण>  
गन्धेन ताम्रतुल्येन ह्यम्लपिष्टेन लेपयेत् ।  
कण्टवेध्यं ताम्रपत्रम् अन्धयित्वा पुटे पचेत् ॥ र्चिन्त्_६।३१ ॥  
उद्धृत्य चूर्णयेत्तस्मिन् पादांशं गन्धकं क्षिपेत् ।  
पाच्यं जम्भाम्भसा पिष्टं समो गन्धश्चतुःपुटे ॥ र्चिन्त्_६।३२ ॥  
मातुलुङ्गरसैः पिष्ट्वा पुटमेकं प्रदापयेत् ।  
सितशर्कराप्येवं पुटदाने मृतिर्भवेत् ॥ र्चिन्त्_६।३३ ॥  
    
<चोप्पेर्:: मारण>  
ताम्रपादांशतः सूतं ताम्रतुल्यं तु गन्धकम् ।  
मर्दयेद्यामयुग्मं तु यावत्कज्जलिका भवेत् ॥ र्चिन्त्_६।३४ ॥  
तां तु कन्यारसैः पिष्ट्वा ताम्रपत्राणि लेपयेत् ।  
संशुष्काणि ततस्तानि शेषकज्जलिकान्तरम् ॥ र्चिन्त्_६।३५ ॥  
निक्षिप्य हण्डिकामध्ये शरावेण निरोधयेत् ।  
सन्धिरोधं द्वयोः कुर्यादम्बुभस्म विलेपनम् ॥ र्चिन्त्_६।३६ ॥  
हण्डिकां पटुनापूर्य भस्मना वा गलावधि ।  
पिधाय चुल्ल्यामारोप्य वह्निं प्रज्वालयेद् दृढम् ।  
चतुर्यामं ततः स्वाङ्गशीतलं तत्समुद्धरेत् ॥ र्चिन्त्_६।३७ ॥  
न रसेन विना लौहं न रसं चाभ्रकं विना ।  
एकत्वेन शरीरस्य बन्धो भवति देहिनः ॥ र्चिन्त्_६।३८ ॥  
चपलेन विना लौहं यः करोति पुमानिह ।  
उदरे तस्य किट्टानि जायन्ते नात्र संशयः ॥ र्चिन्त्_६।३९ ॥  
वस्तुतस्तु प्राशस्त्याय रसयोगो रसाभ्रयोगश्च ।  
अनयोर्मात्रा युक्त्यनुसारिणी ततो म्रियत इति शेषः ॥ र्चिन्त्_६।४० ॥  
    
<रेमेद्य् अगैन्स्त् वोमित्>  
अम्लपिष्टं मृतं ताम्रं शरणस्थं लिपेन्मृदा ।  
पचेत्पञ्चामृतैर्वापि त्रिधावान्त्यादिशान्तये ॥ र्चिन्त्_६।४१ ॥  
सूरणपक्षे बृहत्पुटप्रदानम् ।  
    
<चोप्पेर्:: मारण>  
जम्भाम्भसा सैन्धवसंयुतेन सगन्धकं स्थापय शुल्वपत्रम् ।  
पङ्कायमानं पुटयेत्सुयुक्त्या वान्त्यादिकं यावदुपैति शान्तिम् ॥ र्चिन्त्_६।४२ ॥  
    
<चोप्पेर्:: मृतोत्थ:: मारण (= रेपेअतेद् मारण)>  
मृतोत्थशुद्धं सन्तप्तं ताम्रचक्रं बलिस्थितम् ।  
मृतं स्यात्तत्र सूतेन्द्रं दद्याद्दोषानुसारतः ॥ र्चिन्त्_६।४३ ॥  
    
<चोप्पेर्:: मारण>  
रसगन्धकयोः कृत्वा कञ्जलीम् अर्धमानयोः ।  
वारा लिम्पेत् कण्टवेध्यं म्रियते ताम्रमातपे ॥ र्चिन्त्_६।४४ ॥  
    
<गोल्द्:: प्रोदुच्तिओन्:: फ़्रोम् चोप्पेर्>  
आर्कं भस्म स्थालिकायां निधाय ज्वालां दत्त्वा नाशयेत्तत्र गन्धम् ।  
आवर्त्यैतन्मारयेत्सप्तवारानित्थं शुल्बं जायते हेमतुल्यम् ॥ र्चिन्त्_६।४५ ॥  
    
<??>  
शशिहाटकहेलिदलं रसबलितमेकमर्दितं बलिना ।  
इष्टरसपिष्टमतः कृतपर्पटम् अर्पयेत् तदनु ॥ र्चिन्त्_६।४६ ॥  
    
<माक्षिक:: सत्त्व:: मारण>  
माक्षीकरसकादीनां सत्त्वं हन्याच्च ताम्रवत् ॥ र्चिन्त्_६।४७ ॥  
    
<तिन्:: मारण>  
वङ्गं खर्परके कृत्वा चुल्ल्यां संस्थापयेत् सुधीः ।  
द्रवीभूते पुनस्तस्मिन् चूर्णान्येतानि दापयेत् ॥ र्चिन्त्_६।४८ ॥  
प्रथमे रजनीचूर्णं द्वितीये च यवानिकाम् ।  
तृतीये जीवकं चैव ततश्चिञ्चात्वगुद्भवम् ॥ र्चिन्त्_६।४९ ॥  
अश्वत्थवल्कलोत्थं च चूर्णं तत्र विनिक्षिपेत् ।  
एवं विधानतो वङ्गो म्रियते नात्र संशयः ॥ र्चिन्त्_६।५० ॥  
    
<लेअद्:: मारण>  
नागं खर्परके निधाय कुनटीचूर्णं ददीत द्रुते निम्बूत्थद्रवगन्धकेन पुटितं भस्मीभवत्याशु तत् ।  
एवं तालकवापतस्तु कुटिलं चूर्णीकृतं तत्पुटेद् गन्धाम्लेन समस्तदोषरहितं योगेषु योज्यं भवेत् ॥ र्चिन्त्_६।५१ ॥  
    
<सिन्दूर:: प्रोदुच्तिओन्>  
भूभुजङ्गमगस्तिं च पिष्ट्वा पात्रं प्रलेपयेत् ।  
तत्र सविद्रुते नागे वासापामार्गसम्भवम् ॥ र्चिन्त्_६।५२ ॥  
क्षारं विमिश्रयेत्तत्र चतुर्थांशं गुरूक्तितः ।  
प्रहरं पाचयेच्चुल्ल्यां वासादर्व्या विघट्टयन् ॥ र्चिन्त्_६।५३ ॥  
तत उद्धृत्य तच्चूर्णं वासानीरैर्विमर्दयेत् ।  
पुटेत्पुनः समुद्धृत्य तद्द्रवेण विमर्दयेत् ।  
एवं सप्तपुटैर्नागः सिन्दूरो जायते ध्रुवम् ॥ र्चिन्त्_६।५४ ॥  
    
<इरोन्:: मारणम्>  
लौहं पत्रसतीवतप्तम् असकृत् क्वाथे क्षिपेत्त्रैफले चूर्णीभूतम् अतः पुनस्त्रिफलजे क्वाथे पचेद् गोजले ।  
मत्स्याक्षीत्रिफला एतेन पुटयेद्यावन्निरुत्थं भवेत् पश्चादाज्यमधुप्लुतं सुपुटितं सिद्धं भवेद् आयसम् ॥ र्चिन्त्_६।५५ ॥  
अत्र मत्स्याक्षी मछेछी ।  
प्रकृतत्रिचतुःपुटे मनःशिलां किञ्चिद् दद्यात् ॥ र्चिन्त्_६।५६ ॥  
    
<इरोन्:: मारण>  
परिप्लुतं दाडिमपत्रवारा लौहं रजः स्वल्पकटोरिकायाम् ।  
म्रियेत वस्त्रावृतमर्कभासा योज्यं पुटैः स्यात् त्रिफलादिकानाम् ॥ र्चिन्त्_६।५७ ॥  
पुटबाहुल्यं गुणाधिक्याय शतादिपुटपक्षे मुद्गनिभं कृत्वा पुटान् दद्याद्वस्त्रपूतं च न कुर्यात् ।  
त्रिफलादिर् अमृतसारलौहे वक्ष्यते ॥ र्चिन्त्_६।५८ ॥  
    
<इरोन्:: मारण:: वारितर>  
सूतकाद्द्विगुणं गन्धं दत्त्वा कृत्वा च कज्जलीम् ।  
द्वयोः समं लोहचूर्णं मर्दयेत्कन्यकाद्रवैः ॥ र्चिन्त्_६।५९ ॥  
यामयुग्मं ततः पिण्डं कृत्वा ताम्रस्य पात्रके ।  
घर्मे धृत्वोरुवूकस्य पत्रैराच्छादयेद् बुधः ॥ र्चिन्त्_६।६० ॥  
यामार्धेनोष्णता भूयाद्धान्यराशौ न्यसेत्ततः ।  
दत्त्वोपरि शरावं तु त्रिदिनान्ते समुद्धरेत् ॥ र्चिन्त्_६।६१ ॥  
पिष्ट्वा च गालयेद्वस्त्रादेवं वारितरं भवेत् ।  
एवं सर्वाणि लोहानि स्वर्णादीन्यपि मारयेत् ॥ र्चिन्त्_६।६२ ॥  
    
<इरोन्:: छेच्किन्ग् थे वारितर स्तते>  
सर्वमेतन्मृतं लौहं ध्मातव्यं मित्रपञ्चकैः ।  
यद्येवं स्यान्निरुत्थानं सेव्यं वारितरं हि तत् ॥ र्चिन्त्_६।६३ ॥  
    
<मित्रपञ्चक>  
मधुसर्पिस्तथा गुञ्जा टङ्कणं गुग्गुलुस्तथा ।  
मित्रपञ्चकमेतत्तु गणितं धातुमेलने ॥ र्चिन्त्_६।६४ ॥  
    
<इरोन्:: मृत:: छेच्किन्ग् थे मृत-स्तते>  
मध्वाज्यं मृतलौहं च सरूप्यं सम्पुटे क्षिपेत् ।  
रुद्ध्वा ध्माते च सङ्ग्राह्यं रूप्यं वै पूर्वमानकम् ।  
तदा लौहं मृतं विद्यादन्यथा मारयेत्पुनः ॥ र्चिन्त्_६।६५ ॥  
    
<इरोन्:: मारण:: निरुत्थान>  
गन्धकेनोत्थितं लौहं तुल्यं खल्वे विमर्दयेत् ।  
दिनैकं कन्यकाद्रावैः रुद्ध्वा गजपुटे पचेत् ।  
इत्येवं सर्वलौहानां कर्तव्येयं निरुत्थितिः ॥ र्चिन्त्_६।६६ ॥  
यववृद्ध्या प्रयोक्तव्यं हेम गुञ्जाष्टकं रविः ।  
तारं तद्द्विगुणं लौहमन्यत्तु त्रिगुणाधिकम् ॥ र्चिन्त्_६।६७ ॥  
    
<किट्ट (रुस्त्!):: अगे => क़ुअलित्य्>  
शतोर्ध्वम् उत्तमं किट्टं मध्यं चाशीतिवार्षिकम् ।  
अधमं षष्टिवर्षीयं ततो हीनविषोपमम् ॥ र्चिन्त्_६।६८ ॥  
    
<मण्डूर:: प्रोदुच्तिओन्>  
अक्षाङ्गारैर्धमेत्किट्टं लोहजं तद्गवां जलैः ।  
सेचयेत्तप्ततप्तं च सप्तवारं पुनः पुनः ॥ र्चिन्त्_६।६९ ॥  
चूर्णयित्वा ततः क्वाथैर् द्विगुणैस्त्रिफलोद्भवैः ।  
आलोड्य भर्जयेद्वह्नौ मण्डूरं जायते वरम् ॥ र्चिन्त्_६।७० ॥  
    
<स्वर्ण, रूप्य>  
आयुर्लक्ष्मीप्रभाधीस्मृतिकरमखिलव्याधिविध्वंसि पुण्यम् ।  
भूतावेशप्रशान्तिस्मरभवसुखदं सौख्यपुष्टिप्रकाशि ।  
गाङ्गेयं चाथ रूप्यं गदहम् अजराकारि मेहापहारि ।  
क्षीणानां पुष्टिकारि स्फुटम् अतिकरणं कारणं वीर्यवृद्धेः ॥ र्चिन्त्_६।७१ ॥  
    
<गोल्द्:: मेदिच्। प्रोपेर्तिएस्>  
मधुरं कटुकं पाके सुवर्णं वीर्यशीतलम् ।  
सर्वदोषप्रशमनं विषघ्नं गरनाशनम् ॥ र्चिन्त्_६।७२ ॥  
अलक्ष्मीकलिपापानां प्रयोगस्तस्य नाशनः ।  
आयुर्मेधास्मृतिकरः पुष्टिकान्तिविवर्धनः ॥ र्चिन्त्_६।७३ ॥  
सर्वौषधिप्रयोगैर् ये व्याधयो न विनिर्जिताः ।  
कर्मभिः पञ्चभिश्चापि सुवर्णं तेषु योजयेत् ॥ र्चिन्त्_६।७४ ॥  
शिलाजतुप्रयोगैश्च ताप्यसूतकयोस्तथा ।  
अन्यै रसायनैश्चापि प्रयोगो हेम्न उत्तमः ॥ र्चिन्त्_६।७५ ॥  
ताप्यसूतकयोरित्यत्र सामान्यसंस्कृतसूतको ज्ञेयः ।  
विशेषसंस्कृतसूतकस्य तु व्योमगामित्वादिप्रदत्वात् ॥ र्चिन्त्_६।७६ ॥  
मध्वामलकचूर्णं तु सुवर्णं चेति तत्त्रयम् ।  
प्राश्यारिष्टगृहीतोऽपि मुच्यते प्राणसंशयात् ॥ र्चिन्त्_६।७७ ॥  
मेधाकामस्तु वचया श्रीकामः पद्मकेशरैः ।  
शङ्खपुष्प्या वयोऽर्थी च विदार्या च प्रजार्थकः ॥ र्चिन्त्_६।७८ ॥  
    
<चोप्पेर्:: मेदिच्। प्रोपेर्तिएस्>  
गुल्मपाण्डुपरिणामशूलहृल्लेखनं कृमिहरं विशोधनम् ।  
प्लीहकुष्ठजठरामशूलजिच्छ्लेष्मवातहरणं रविनाम ॥ र्चिन्त्_६।७९ ॥  
    
<पित्तल, कांस्य>  
रीतिका श्लेष्मपित्तघ्नी कांस्यमुष्णं च लेखनम् ॥ र्चिन्त्_६।८० ॥  
    
<तिन्:: मेदिच्। प्रोपेर्तिएस्>  
वङ्गो दाहहरः पाण्डुजन्तुमेहविनाशनः ॥ र्चिन्त्_६।८१ ॥  
    
<लेअद्:: मेदिच्। प्रोपेर्तिएस्>  
दशनागबलं धत्ते वीर्यायुःकान्तिवर्धनः ।  
रोगान् हन्ति मृतो नागः सेव्यो रङ्गोऽपि तद्गुणः ॥ र्चिन्त्_६।८२ ॥  
तृष्णामशोथशूलार्शःकुष्ठपाण्डुत्वमेहजित् ।  
वयस्यो गुरुचक्षुष्यः सरो मेदोऽनिलापहः ।  
तारस्य रञ्जको नागो वातपित्तकफापहः ॥ र्चिन्त्_६।८३ ॥  
    
<इरोन्:: मेदिच्। प्रोपेर्तिएस्>  
आयुःप्रदाता बलवीर्यकर्ता रोगापहर्ता कदनस्य कर्ता ।  
अयःसमानं नहि किञ्चिदस्ति रसायनं श्रेष्ठतमं नराणाम् ॥ र्चिन्त्_६।८४ ॥  
    
<इरोन्:: रेइहेन्फ़ोल्गे देर् ग्न्ते>  
सामान्याद् द्विगुणं क्रौञ्चं कलिङ्गोऽष्टगुणस्ततः ।  
कलेर्दशगुणं भद्रं भद्राद्वज्रं सहस्रधा ॥ र्चिन्त्_६।८५ ॥  
वज्राच्छतगुणं पाण्डिर् निरङ्गं दशभिर्गुणैः ।  
तस्मात् सहस्रगुणितम् अयः कान्तं महाबलम् ॥ र्चिन्त्_६।८६ ॥  
यल्लोहं यद्गुणं प्रोक्तं तत्किट्टं चापि तद्गुणम् ॥ र्चिन्त्_६।८७ ॥  
    
___________________________________________________________________________

र्चिन्त्, ७  
अथ विषोपरससाधनाध्यायं व्याचक्ष्महे ॥ र्चिन्त्_७।१ ॥  
विषं हि नाम निखिलरसायनानाम् ऊर्जस्वलम् अखिलव्याधिविध्वंसविधायकताम् आसादयति ॥ र्चिन्त्_७।२ ॥  
तत्खल्वष्टादशप्रकारं भवति ।  
यत्र सक्तुकमुस्तककौर्मदार्वीकसार्षपसैकतवत्सनाभश्वेतशृङ्गिभेदानि प्रयोगार्थम् आहरणीयानि भवन्ति ॥ र्चिन्त्_७।३ ॥  
    
<सक्तुक>  
चित्रमुत्पलकन्दाभं सुपिष्टं सक्तुवद्भवेत् ।  
सक्तुकं तद्विजानीयाद्दीर्घवेगं महोल्बणम् ॥ र्चिन्त्_७।४ ॥  
    
<मुस्तक>  
ह्रस्ववेगं च रोगघ्नं मुस्तकं मुस्तकाकृति ।  
    
<कौर्म, दार्वीक>  
कूर्माकृति भवेत्कौर्मं दार्वीको ऽहिफणाकृति ॥ र्चिन्त्_७।५ ॥  
    
<सार्षप>  
ज्वरहृत्सार्षपं रोमसर्षपामकणाचितम् ।  
स्थूलसूक्ष्मैः कणैर्युक्तः श्वेतपीतैर् विरोमकः ॥ र्चिन्त्_७।६ ॥  
    
<सैकत>  
ज्वरादिसर्वरोगघ्नः कन्दः सैकतमुच्यते ॥ र्चिन्त्_७।७ ॥  
    
<वत्सनाभ>  
यः कन्दो गोस्तनाकारो न दीर्घः पञ्चमाङ्गुलात् ।  
न स्थूलो गोस्तनादूर्ध्वं द्विविधो वत्सनाभकः ॥ र्चिन्त्_७।८ ॥  
आशुकारी लघुस्त्यागी शुक्लकृष्णोऽन्यथा भवेत् ।  
प्रयोज्यो रोगहरणे जारणायां रसायने ॥ र्चिन्त्_७।९ ॥  
    
<श्वेतशृङ्गी>  
गोशृङ्गवद्द्विधा शृङ्गी श्वेतः स्याद् बहिरन्तरे ॥ र्चिन्त्_७।१० ॥  
एतानि सक्तुकाद्यानि वातादौ रक्तमेलनेनोन्मादसन्निपातादौ च प्रयोज्यानि ॥ र्चिन्त्_७।११ ॥  
कालकूटमेषशृङ्गीदर्दुरहालाहलकर्कोटग्रन्थिहारिद्ररक्तशृङ्गीकेशरयमदंष्ट्राप्रभेदेन दशविषाणि परिवर्जनीयानि ॥ र्चिन्त्_७।१२ ॥  
    
<कालकूट>  
वृत्तकन्दो भवेत्कृष्णो जम्बीरफलवच्च यः ।  
तं कालकूटं जानीयात् घ्राणमात्रान्मृतिप्रदम् ॥ र्चिन्त्_७।१३ ॥  
    
<मेषशृङ्गी>  
मेषशृङ्गाकृतिः कन्दो मेषशृङ्गीति कीर्त्यते ।  
    
<दर्दुर>  
दर्दुराकृतिकः कन्दो दर्दुरः कथितस्तु सः ॥ र्चिन्त्_७।१४ ॥  
    
<हलाहल>  
अन्तर्नीलं बहिः श्वेतं विजानीयाद्धलाहलम् ।  
    
<कर्कोट>  
कर्कोटाभं तु कर्कोटं खरं बाह्येऽन्तरे मृदु ॥ र्चिन्त्_७।१५ ॥  
    
<हारिद्र>  
हरिद्राग्रन्थिवद्ग्रन्थिः कृष्णवर्णोऽतिभीषणः ।  
मूलाग्रयोः सुवृत्तः स्यादायतः पीतगर्भकः ।  
कञ्चुकाढ्यः स्निग्धपर्वा हारिद्रः स्याच्च कन्दकः ॥ र्चिन्त्_७।१६ ॥  
    
<रक्तशृङ्गी>  
गोशृङ्गाग्रेऽथ सङ्क्षिप्ते नाशयासृक् प्रवर्तते ।  
कन्दो लघुर् गोस्तनवद् रक्तशृङ्गीति तद्विषम् ॥ र्चिन्त्_७।१७ ॥  
    
<केसर>  
शुक्लाभं यत्केशरं स्याद्गर्भे तत्केशरं विदुः ।  
    
<यमदंष्ट्रा>  
श्वदंष्ट्रारूपसंस्थाना यमदंष्ट्रेति सोच्यते ॥ र्चिन्त्_७।१८ ॥  
रसवादे धातुवादे विषवादे क्वचित्क्वचित् ।  
दशैतानि प्रयुज्यन्ते न भैषज्ये रसायने ॥ र्चिन्त्_७।१९ ॥  
उद्धरेत् फलपाके तु नवं स्निग्धं घनं गुरु ।  
अव्याहतं विषहरैर्वातादिभिर् अशोषितम् ॥ र्चिन्त्_७।२० ॥  
<पोइसोन्:: शोधन>  
विषभागान् चणकवत्स्थूलान् कृत्वा तु भाजने ।  
तत्र गोमूत्रकं क्षिप्त्वा प्रत्यहं नित्यनूतनम् ॥ र्चिन्त्_७।२१ ॥  
शोषयेत् त्रिदिनाद् ऊर्ध्वं धृत्वा तीव्रातपे ततः ।  
प्रयोगेषु प्रयुञ्जीत भागमानेन तद्विषम् ॥ र्चिन्त्_७।२२ ॥  
    
<पोइसोन्:: शुद्ध:: स्तोरगे>  
रक्तसर्षपतैलेन लिप्ते वाससि धारयेत् ।  
विषं शुद्धं प्रयत्नेन नान्यत्र गुणहानितः ॥ र्चिन्त्_७।२३ ॥  
    
<पोइसोन्:: मारण>  
समटङ्कणसम्पिष्टं तद्विषं मृतमुच्यते ।  
योजयेत् सर्वरोगेषु न विकारं करोति तत् ॥ र्चिन्त्_७।२४ ॥  
    
<पोइसोन्:: सुब्त्य्पेस्:: चोलोर्, चस्ते>  
श्वेतो रक्तश्च पीतश्च कृष्णश्चेति चतुर्विधः ।  
ब्राह्मणः क्षत्रियो वैश्यः क्रमाज्ज्ञेयश्च शूद्रकः ॥ र्चिन्त्_७।२५ ॥  
सर्वरोगहरो विप्रः क्षत्रियो रसवादकृत् ।  
वैश्योऽपि रोगहर्ता स्याच्छूद्रः सर्वत्र निन्दितः ॥ र्चिन्त्_७।२६ ॥  
ब्राह्मणो दीयते रोगे क्षत्रियो विषभक्षणे ।  
वैश्यो व्याधिषु सर्वेषु सर्पदंष्ट्रे च शूद्रकः ॥ र्चिन्त्_७।२७ ॥  
शरद्ग्रीष्मवसन्तेषु वर्षासु न तु दापयेत् ।  
चतुर्मासे हरेद्रोगान् कुष्ठलूतादिकानपि ॥ र्चिन्त्_७।२८ ॥  
    
<पोइसोन्:: क़ुअन्तितिएस्>  
यवाष्टकं भवेद्यावदभ्यस्तं तिलमात्रया ।  
सर्वरोगोपशमनं दृष्टिपुष्टिकरं भवेत् ॥ र्चिन्त्_७।२९ ॥  
प्रथमे सार्षपी मात्रा द्वितीये सर्षपद्वयम् ।  
तृतीये च चतुर्थे च पञ्चमे दिवसे तथा ॥ र्चिन्त्_७।३० ॥  
षष्ठे च सप्तमे चैव क्रमवृद्ध्या विवर्धयेत् ।  
सप्तसर्षपमात्रेण प्रथमं सप्तकं नयेत् ॥ र्चिन्त्_७।३१ ॥  
    
<पोइसोन्:: रुलेस् फ़ोर् चोन्सुमे>  
क्रमहान्या तथा देयं द्वितीये सप्तके विषम् ।  
यवमात्रं विषं देयं तृतीये सप्तके क्रमात् ॥ र्चिन्त्_७।३२ ॥  
वृद्धहान्या च दातव्यं चतुर्थे सप्तके तथा ।  
यवमात्रं ग्रसेत्स्वस्थो गुञ्जामात्रं तु कुष्ठवान् ॥ र्चिन्त्_७।३३ ॥  
अशीतिर्यस्य वर्षाणि वसुवर्षाणि यस्य वा ।  
विषं तस्मै न दातव्यं दत्तं वै दोषकारकम् ॥ र्चिन्त्_७।३४ ॥  
दातव्यं सर्वरोगेषु घृताशिनि हिताशिनि ।  
क्षीराशिनि प्रयोक्तव्यं रसायनरते नरे ॥ र्चिन्त्_७।३५ ॥  
ब्रह्मचर्यप्रधानं हि विषकल्पे समाचरेत् ।  
पथ्यैः सुस्थमना भूत्वा तदा सिद्धिर्न संशयः ॥ र्चिन्त्_७।३६ ॥  
    
<पोइसोन्:: ८ वेगस्>  
मात्राधिकं यदा मर्त्यः प्रमादाद्भक्षयेद्विषम् ।  
अष्टौ वेगास्तदा चैव जायन्ते तस्य देहिनः ॥ र्चिन्त्_७।३७ ॥  
सन्तापः प्रथमे वेगे द्वितीये वेपथुर्भवेत् ।  
वेगे तृतीये दाहः स्याच्चतुर्थे पतनं भुवि ॥ र्चिन्त्_७।३८ ॥  
फेनं तु पञ्चमे वेगे षष्ठे विकलता भवेत् ।  
जडता सप्तमे वेगे मरणं चाष्टमे भवेत् ॥ र्चिन्त्_७।३९ ॥  
    
<पोइसोन्:: हेअलिन्ग् थे वेगस्>  
विषवेगानिति ज्ञात्वा मन्त्रतन्त्रैर्विनाशयेत् ॥ र्चिन्त्_७।४० ॥  
अतिमात्रं यदा भुक्तं वमनं कारयेत्तदा ॥ र्चिन्त्_७।४१ ॥  
तावद्दद्यादजादुग्धं यावद् वान्तिर्न जायते ।  
अजादुग्धं यदा कोष्ठे स्थिरीभवति देहिनः ।  
विषवेगं तदोत्तीर्णं जानीयात्कुशलो भिषक् ॥ र्चिन्त्_७।४२ ॥  
विषं हन्याद्रसः पीतो रजनीमेघनादयोः ।  
सर्पाक्षी टङ्कणं वापि घृतेन विषहृत्परम् ॥ र्चिन्त्_७।४३ ॥  
पुत्रजीवकमज्जा वा पीतो निम्बुकवारिणा ।  
विषवेगं निहन्त्येव वृष्टिर्दावानलं यथा ॥ र्चिन्त्_७।४४ ॥  
न क्रोधिते न पित्तार्ते न क्लीबे राजयक्ष्मणि ।  
क्षुत्तृष्णाश्रमघर्माध्वसेविनि क्षयरोगिणि ।  
गर्भिणीबालवृद्धेषु न विषं राजमन्दिरे ॥ र्चिन्त्_७।४५ ॥  
न दातव्यं न भोक्तव्यं विषं वादे कदाचन ।  
आचार्येण तु भोक्तव्यं शिष्यप्रत्ययकारकम् ॥ र्चिन्त्_७।४६ ॥  
    
<पोइसोन्:: सुब्त्य्पेस्>  
कालकूटो वत्सनाभः शृङ्गिकश्च प्रदीपनः ।  
हालाहलो ब्रह्मपुत्रो हारिद्रः सक्तुकस्तथा ।  
सौराष्ट्रिकः इति प्रोक्ता विषभेदा अमी नव ॥ र्चिन्त्_७।४७ ॥  
    
<उपविष>  
अर्कसेहुण्डधुस्तूरलाङ्गलीकरवीरकाः ।  
गुञ्जाहिफेनावित्येताः सप्तोपविषजातयः ॥ र्चिन्त्_७।४८ ॥  
    
<मेर्चुर्य्:: पक्षछेद:: ब्य् पोइसोन्>  
एतैर्विमर्दितः सूतश्छिन्नपक्षः प्रजायते ।  
मुखं च जायते तस्य धातूंश्च ग्रसतेतराम् ॥ र्चिन्त्_७।४९ ॥  
    
<वज्र:: सुब्त्य्पेस्:: चोलोउर्>  
श्वेतरक्तपीतकृष्णा द्विजाद्या वज्रजातयः ।  
स्त्रीपुन्नपुंसकात्मानो लक्षणेन तु लक्षयेत् ॥ र्चिन्त्_७।५० ॥  
    
<वज्र:: पुंवज्र>  
वृत्ताः फलकसम्पूर्णास्तेजोवन्तो बृहत्तराः ।  
पुरुषास्ते समाख्याता रेखाबिन्दुविवर्जिताः ॥ र्चिन्त्_७।५१ ॥  
    
<वज्र:: स्त्रीवज्र>  
रेखाबिन्दुसमायुक्ताः षट्कोणास्ते स्त्रियो मताः ॥ र्चिन्त्_७।५२ ॥  
    
<वज्र:: नपुंसक>  
त्रिकोणाः पत्तला दीर्घा विज्ञेयास्ते नपुंसकाः ॥ र्चिन्त्_७।५३ ॥  
    
<वज्र:: प्रोपेर्तिएस् ओफ़् गेन्देर्स्>  
सर्वेषां पुरुषाः श्रेष्ठा वेधका रसबन्धकाः ।  
स्त्रीवज्रं देहसिद्ध्यर्थं क्रामणे स्यान्नपुंसकम् ॥ र्चिन्त्_७।५४ ॥  
विप्रो रसायने प्रोक्तः क्षत्रियो रोगनाशने ।  
वादे वैश्यं विजानीयाद् वयःस्तम्भे तुरीयकम् ॥ र्चिन्त्_७।५५ ॥  
स्त्री तु स्त्रीणां प्रदातव्या क्लीबे क्लीबं तथैव च ।  
सर्वेषां सर्वदा योज्याः पुरुषा बलवत्तराः ॥ र्चिन्त्_७।५६ ॥  
    
<वज्र:: शोधन>  
व्याघ्रीकन्दोदरे क्षिप्त्वा सप्तधा पुटितः पविः ।  
हयमूत्रस्य निर्वापाच्छुद्धः प्रतिपुटं भवेत् ॥ र्चिन्त्_७।५७ ॥  
    
<वज्र:: मारणम्>  
त्रिवर्षनागवल्ल्याश्च कार्पास्या वाथ मूलिकाम् ।  
पिष्ट्वा तन्मध्यगं वज्रं कृत्वा मूषां निरोधयेत् ।  
मुनिसङ्ख्यैर् गजपुटैर्म्रियते ह्यविचारितम् ॥ र्चिन्त्_७।५८ ॥  
    
<वज्र:: मारण>  
मण्डूकं कांस्यजे पात्रे निगृह्य स्थापयेत्सुधीः ।  
स भीतो मूत्रयेत्तत्र तन्मूत्रे वज्रमावपेत् ।  
तप्तं तप्तं च बहुधा वज्रस्यैवं मृतिर्भवेत् ॥ र्चिन्त्_७।५९ ॥  
    
<वज्र:: मारण>  
हिङ्गुसैन्धवसंयुक्ते क्वाथे कौलत्थके क्षिपेत् ।  
तप्तं तप्तं पुनर्वज्रं भवेद्भस्म त्रिसप्तधा ॥ र्चिन्त्_७।६० ॥  
    
<वज्र:: भस्मन्:: उसे>  
रसे यत्र भवेद्वज्रं रसः सोऽमृतमुच्यते ।  
भस्मीभावगतं युक्त्या वज्रवत् कुरुते तनुम् ॥ र्चिन्त्_७।६१ ॥  
    
<वैक्रान्त:: शोधन>  
वैक्रान्तं वज्रवच्छोध्यं नीलं श्वेतं च लोहितम् ।  
    
<वैक्रान्त:: फ्य्स्। प्रोपेर्तिएस्>  
वज्रलक्षणसंयुक्तं दाहघातासहिष्णु तत् ॥ र्चिन्त्_७।६२ ॥  
    
<वैक्रान्त:: मारण>  
हयमूत्रेण तत्सिञ्चेत्तप्तं तप्तं त्रिसप्तधा ।  
पञ्चाङ्गोत्तरवारुण्या लिप्तं मूषागतं पुटैः ॥ र्चिन्त्_७।६३ ॥  
कुञ्जराख्यैर्मृतिं याति वैक्रान्तं सप्तभिस्तथा ।  
    
<वैक्रान्त:: सुब्स्तितुते फ़ोर् वज्र>  
भस्मीभूतं तु वैक्रान्तं वज्रस्थाने नियोजयेत् ॥ र्चिन्त्_७।६४ ॥  
    
<नवरत्नानि>  
पुंवज्रं गरुडोद्गारं माणिक्यं वासवोपलम् ।  
वैदूर्यपुष्पे गोमेदं मौक्तिकं च प्रवालकम् ।  
एतानि नवरत्नानि सदृशानि सुधारसैः ॥ र्चिन्त्_७।६५ ॥  
    
<जेwएल्स्:: शोधन>  
स्वेदयेद्दोलिकायन्त्रे जयन्त्या स्वरसेन च ।  
मणिमुक्ताप्रवालानां यामैके शोधनं भवेत् ॥ र्चिन्त्_७।६६ ॥  
    
<जेwएल्स्:: स्पेचिअल् शोधन>  
शुध्यत्यम्लेन माणिक्यं जयन्त्या मौक्तिकं तथा ।  
विद्रुमं क्षारवर्गेण तार्क्ष्यं गोदुग्धतस्तथा ॥ र्चिन्त्_७।६७ ॥  
पुष्यरागं च सन्धानैः कुलत्थक्वाथसंयुतैः ।  
तण्डुलीयजलैर्वज्रं नीलं नीलीरसेन च ॥ र्चिन्त्_७।६८ ॥  
रोचनाभिश्च गोमेदं वैदूर्यं त्रिफलाजलैः ।  
    
<जेwएल्स्:: शोधन:: इम्पर्त्स् अद्दितिओनल् क़ुअलितिएस्>  
मुक्तादिष्वविशुद्धेषु न दोषः स्याच्च शास्त्रतः ।  
तथापि गुणवृद्धिः स्याच्छोधनेन विशेषतः ॥ र्चिन्त्_७।६९ ॥  
    
<धातु, उपरस:: शोधन>  
अम्लक्षारविपाचितं तु सकलं लौहं विशुद्धं भवेन्माक्षीकोऽपि शिलापि तुत्थगगनं तालं च सम्यक्तथा ।  
मुक्ताविद्रुमशुक्तिकाथ चपलाः शङ्खा वराटाः शुभा जायन्तेऽमृतसन्निभाः पयसि च क्षिप्तः शुभः स्याद्बलिः ॥ र्चिन्त्_७।७० ॥  
    
<जेwएल्स्:: मारण>  
लकुचद्रावसम्पिष्टैः शिलागन्धकतालकैः ।  
वज्रं विनान्यरत्नानि म्रियन्तेऽष्टपुटैः खलु ॥ र्चिन्त्_७।७१ ॥  
    
<जेwएल्स्:: मारण>  
कुमार्या तण्डुलीयेन स्तन्येन च निषेचयेत् ।  
प्रत्येकं सप्तवेलं च तप्ततप्तानि कृत्स्नशः ॥ र्चिन्त्_७।७२ ॥  
मौक्तिकानि प्रवालानि तथा रत्नान्यशेषतः ।  
क्षणाद्विविधवर्णानि म्रियन्ते नात्र संशयः ॥ र्चिन्त्_७।७३ ॥  
    
<जेwएल्स्:: शोधन, मारण>  
वज्रवत् सर्वरत्नानि शोधयेन्मारयेत् तथा ॥ र्चिन्त्_७।७४ ॥  
    
<हरिताल:: शोधन>  
तालकं पोट्टलीं बद्ध्वा सचूर्णे काञ्जिके क्षिपेत् ।  
दोलायन्त्रेण यामैकं ततः कूष्माण्डजे रसे ॥ र्चिन्त्_७।७५ ॥  
तिलतैले पचेद्यामं यामं तत्त्रैफले जले ।  
दोलायन्त्रे चतुर्यामं पक्वं शुध्यति तालकम् ॥ र्चिन्त्_७।७६ ॥  
    
<हरिताल:: शुद्ध:: मेदिच्। प्रोपेर्तिएस्>  
स शुद्धः कान्तिवीर्ये च कुरुते मृत्युनाशनः ॥ र्चिन्त्_७।७७ ॥  
    
<हरिताल:: सत्त्व:: पातनम्>  
लाक्षाराजी तिलाः शिग्रुष्टङ्कणं लवणं गुडम् ।  
तालकार्धेन सम्मिश्र्य छिद्रमूष्यां निरोधयेत् ।  
पुटेत्पातालयन्त्रेण सत्त्वं पतति निश्चितम् ॥ र्चिन्त्_७।७८ ॥  
    
<हरिताल:: सत्त्व:: पातन>  
जैपालसत्त्ववातारिबीजमिश्रं च तालकम् ।  
कूपीस्थं वालुकायन्त्रे सत्त्वं मुञ्चति यामतः ॥ र्चिन्त्_७।७९ ॥  
    
<इन्दुसुन्दरी>  
भृष्टटङ्कणतालस्य लौहपर्पटवेष्टिता ।  
गुटिका गुरुमार्गेण ध्माता स्याद् इन्दुसुन्दरी ॥ र्चिन्त्_७।८० ॥  
    
<??>  
हिङ्गुलस्य च दारस्य तालकादेश्च बन्धने ।  
लौहपत्त्र्या बहिर्लेपो भक्ताङ्गाररसेन च ॥ र्चिन्त्_७।८१ ॥  
    
<मनःशिला:: सत्त्व:: पातन>  
तालवच्च शिलासत्त्वं ग्राह्यं तैरेव भेषजैः ॥ र्चिन्त्_७।८२ ॥  
    
<तुत्थ:: सत्त्व:: पातन>  
तुल्यं टङ्कणकं ग्राह्यं ध्माते सत्त्वं च तुत्थके ॥ र्चिन्त्_७।८३ ॥  
    
<माक्षिक:: सत्त्व:: पातन>  
ऊर्णा लाक्षा गुडश्चेति पुरटङ्कणकैः सह ।  
सम्मर्द्यं वटिकाः कार्याश्छागीदुग्धेन यत्नतः ।  
ध्मातास्ताप्यस्य तीव्राग्नौ सत्त्वं मुञ्चति लोहितम् ॥ र्चिन्त्_७।८४ ॥  
    
<महारस:: सत्त्व:: पातन>  
एवं तालशिलाधातुर् विमलाखर्परादयः ।  
मुञ्चन्ति निजसत्त्वानि धमनात् कोष्ठिकाग्निना ॥ र्चिन्त्_७।८५ ॥  
    
<कासीस:: सत्त्वपातन (?), मृदूकरण (?)>  
शिलया गन्धकेनापि भर्जितः क्षोदितः खगः ।  
मुद्रितस्ताम्रपात्रेण लिप्तः स्याद् ध्मापितो मृदुः ॥ र्चिन्त्_७।८६ ॥  
<माक्षिक:: सत्त्व:: पातन>  
समगन्धं चतुर्यामं पक्त्वा ताप्यं ततः पचेत् ।  
अर्धगन्धं यामयुग्मं भृष्टटङ्कार्धसंयुतम् ।  
अन्धमूषागतं ध्मातं सत्त्वं मुञ्चति शुल्ववत् ॥ र्चिन्त्_७।८७ ॥  
    
<गुटी औस् वेर्स्छ्। स्तोफ़्फ़ेन् -> वर्णोत्कर्ष (गोल्धेर्स्तेल्लुन्ग्)>  
भ्रामयेद्भस्ममूषायां ताप्यं गन्धकटङ्कणम् ।  
गुटी भवति पीताभा वर्णोत्कर्षविधायिनी ॥ र्चिन्त्_७।८८ ॥  
    
<गुटी:: फ़ोर् वर्णोत्कर्ष>  
ताप्यस्य खण्डकान्सप्त दहेन्नागमृदन्तरे ।  
ध्मापिता टङ्कणेनैव गुटीभवति पूर्ववत् ॥ र्चिन्त्_७।८९ ॥  
    
<भूनाग:: सत्त्व:: पातन>  
सद्यो भूनागमादाय चारयेच्छिखिनं बुधः ।  
अथवा कुक्कुटं वीरं कृत्वा मन्दिरमागतम् ॥ र्चिन्त्_७।९० ॥  
मलं मूत्रं गृहीत्वास्य सन्त्यज्य प्रथमांशिकम् ।  
आलोड्य क्षारमध्वाज्यैर् धमेत् सत्त्वार्थम् आदरात् ॥ र्चिन्त्_७।९१ ॥  
मुञ्चति ताम्रवत्सत्त्वं तन्मुद्राजलपानतः ।  
नश्यति जङ्गमविषं स्थावरं च न संशयः ॥ र्चिन्त्_७।९२ ॥  
    
<भूनाग:: सत्त्व:: पातन>  
क्षीरेण पक्त्वा भूनागांस्तन्मृदा वाथ टङ्कणैः ।  
भृष्टैश्चक्रीं विधायाथ पात्यं सत्त्वं प्रयत्नतः ॥ र्चिन्त्_७।९३ ॥  
यत्रोपरसभागोऽस्ति रसे तत्सत्त्वयोजनम् ।  
कर्तव्यं तत्फलाधिक्यं रसज्ञत्वम् अभीप्सता ॥ र्चिन्त्_७।९४ ॥  
    
<मनःशिला:: शोधनम्>  
जयन्तिकाद्रवे दोलायन्त्रे शुध्येन्मनःशिला ।  
दिनमेकमजामूत्रे भृङ्गराजरसेऽपि वा ॥ र्चिन्त्_७।९५ ॥  
    
<मनःशिला:: शुद्ध:: मेदिच्। प्रोपेर्तिएस्>  
शिला स्निग्धा कटुस्तिक्ता कफघ्नी लेखनी सरा ॥ र्चिन्त्_७।९६ ॥  
    
<मनःशिला:: रेमोवेस् कालिमा>  
कूपिकादौ परीपाकात्स्वर्णस्य कालिमापहा ।  
    
<मनःशिला:: द्रावण>  
कटुतैले शिलाचम्पकदल्यन्तः सरत्यपि ॥ र्चिन्त्_७।९७ ॥  
    
<रसक:: शोधनम्>  
नरमूत्रे च गोमूत्रे जलाम्ले वा ससैन्धवे ।  
सप्ताहं त्रिदिनं वापि पक्वः शुध्यति खर्परः ॥ र्चिन्त्_७।९८ ॥  
    
<तुत्थ:: शोधन>  
एकः सूतस्तथा पीतिश्चतुर्भेकास्त्रिदारकः ।  
बीजपिष्टः पिकज्वालैर् भेको बद्धोऽन्धवेश्मनि ॥ र्चिन्त्_७।९९ ॥  
विष्ठया मर्दयेत्तुत्थं समम् ओतोर् दशांशता ।  
टङ्कणेन समं पिष्ट्वाथवा लघुपुटे पचेत् ।  
तुत्थं शुद्धं भवेत्क्षौद्रे पुटितं वा विशेषतः ॥ र्चिन्त्_७।१०० ॥  
    
<तुत्थ:: शुद्ध:: बोदिल्य् रेअच्तिओन्>  
वान्तिर्भ्रान्तिर्यदा न स्तस्तदा शुद्धिं विनिर्दिशेत् ॥ र्चिन्त्_७।१०१ ॥  
    
<तुत्थ:: शुद्ध:: मेदिच्। प्रोपेर्तिएस्>  
लेखनं भेदि च ज्ञेयं तुत्थं कण्डुक्रिमिप्रणुत् ॥ र्चिन्त्_७।१०२ ॥  
    
<माक्षिक:: शोधन>  
अगस्त्यपत्रनिर्यासैः शिग्रुमूलं सुपेषितम् ।  
तन्मध्ये पुटितं शुध्येत् ताप्यं त्वम्लेन पाचितम् ॥ र्चिन्त्_७।१०३ ॥  
    
<माक्षिक:: शोधन>  
सिन्धूद्भवस्य भागैकं त्रिभागं माक्षिकस्य च ।  
मातुलुङ्गरसैर्वापि जम्बीरोत्थद्रवेण वा ॥ र्चिन्त्_७।१०४ ॥  
कृत्वा तदायसे पात्रे लौहदर्व्या च चालयेत् ।  
सिन्दूराभं भवेद्यावत् तावन्मृद्वग्निना पचेत् ।  
सुशुद्धं माक्षिकं विद्यात्सर्वरोगेषु योजयेत् ॥ र्चिन्त्_७।१०५ ॥  
    
<माक्षिक:: मारण>  
माक्षिकस्य चतुर्थांशं गन्धं दत्त्वा विमर्दयेत् ।  
उरूवूकस्य तैलेन ततः कुर्यात्सुचक्रिकाम् ॥ र्चिन्त्_७।१०६ ॥  
शरावसम्पुटे धृत्वा पुटेद्गजपुटेन च ।  
सिन्दूराभं भवेद्भस्म माक्षिकस्य न संशयः ॥ र्चिन्त्_७।१०७ ॥  
    
<माक्षिक:: मृत:: मेदिच्। प्रोपेर्तिएस्>  
माक्षिकं तिक्तमधुरं मोहार्शःक्रिमिकुष्ठनुत् ।  
कफपित्तहरं बल्यं योगवाहि रसायनम् ॥ र्चिन्त्_७।१०८ ॥  
    
<विमल:: शोधन>  
जम्बीरस्य रसे स्वेदो मेषशृङ्गीरसे ऽथवा ।  
रम्भातोयेन वा पाको घस्रं विमलशुद्धये ॥ र्चिन्त्_७।१०९ ॥  
    
<कासीस:: शोधन>  
सकृद्भृङ्गाम्बुना स्विन्नं कासीसं निर्मलं भवेत् ॥ र्चिन्त्_७।११० ॥  
    
<कासीस:: शुद्ध:: मेदिच्। प्रोपेर्तिएस्>  
कासीसं शीतलं स्निग्धं श्वित्रनेत्ररुजापहम् ।  
पित्तापस्मारशमनं रसवद् गुणकारकम् ॥ र्चिन्त्_७।१११ ॥  
    
<कान्त:: शोधनम्>  
लवणानि तथा क्षारौ शोभाञ्जनरसे क्षिपेत् ।  
अम्लवर्गयुतेनादौ दिने घर्मे विभावयेत् ॥ र्चिन्त्_७।११२ ॥  
तद्द्रवैर्दोलिकायन्त्रे दिवसं पाचयेत् सुधीः ।  
कान्तपाषाणशुद्धौ तु रसकर्म समाचरेत् ॥ र्चिन्त्_७।११३ ॥  
    
<मोनेय् चोwरिए:: फ्य्स्। प्रोपेर्तिएस्>  
पीताभा ग्रन्थिला पृष्ठे दीर्घवृत्ता वराटिका ।  
    
<मोनेय् चोwरिए:: ओप्तिमल् wएइघ्त्>  
सार्धनिष्कभरा श्रेष्ठा निष्कभारा च मध्यमा ।  
पादोननिष्कभारा च कनिष्ठा परिकीर्तिता ॥ र्चिन्त्_७।११४ ॥  
    
<मोनेय् चोwरिए:: शोधन>  
वराटी काञ्जिके स्विन्ना यामाच्छुद्धिमवाप्नुयात् ॥ र्चिन्त्_७।११५ ॥  
    
<मोनेय् चोwरिए:: शुद्ध:: मेदिच्। प्रोपेर्तिएस्>  
परिणामादिशूलघ्नी ग्रहणीक्षयहारिणी ।  
कटूष्णा दीपनी वृष्या तिक्ता वातकफापहा ।  
रसेन्द्रजारणे प्रोक्ता विडद्रव्येषु शस्यते ॥ र्चिन्त्_७।११६ ॥  
    
<दरद:: शोधनम्>  
मेषीक्षीरेण दरदमम्लवर्गेण भावितम् ।  
सप्तवारं प्रयत्नेन शुद्धिमायाति निश्चितम् ॥ र्चिन्त्_७।११७ ॥  
    
<दरद:: शुद्ध:: मेदिच्। प्रोपेर्तिएस्>  
तिक्तोष्णं हिङ्गुलं दिव्यं रसगन्धसमुद्भवम् ।  
मेहकुष्ठहरं रुच्यं मेधाग्निवर्धनम् ॥ र्चिन्त्_७।११८ ॥  
    
<शोधन ओफ़् दिफ़्फ़्। सुब्स्तन्चेस्>  
सौवीरं टङ्कणं शङ्खं कङ्कुष्ठं गैरिकं तथा ।  
एते वराटवच्छोध्या भवेयुर्दोषवर्जिताः ॥ र्चिन्त्_७।११९ ॥  
    
<कासीस:: शोधन>  
जम्बीरपयसा शुध्येत्कासीसं टङ्कणाद्यपि ॥ र्चिन्त्_७।१२० ॥  
    
<स्रोतोञ्जन:: शोधनम्>  
स्रोतोञ्जनं तु गोमूत्रघृतक्षौद्रवसादिभिः ।  
विभावितं च शुद्धं स्याद्रसबन्धकरं परम् ॥ र्चिन्त्_७।१२१ ॥  
    
<नीलाञ्जन:: शोधन>  
नीलाञ्जनं चूर्णयित्वा जम्बीरद्रवभावितम् ।  
दिनैकमातपे शुद्धं भवेत्कार्येषु योजयेत् ॥ र्चिन्त्_७।१२२ ॥  
    
<एxत्रच्तिओन् ओफ़् ओइल् फ़्रोम् सेएद्स्>  
सुपक्वभानुपत्राणां रसमादाय धारयेत् ।  
समस्तबीजचूर्णं यदुक्तानुक्तं पृथक्पृथक् ।  
आतपे मुञ्चते तैलं साध्यासाध्यं न संशयः ॥ र्चिन्त्_७।१२३ ॥  
    
___________________________________________________________________________

र्चिन्त्, ८  
अथातः प्रयोगीयम् अध्यायं व्याचक्ष्महे ॥ र्चिन्त्_८।१ ॥  
तत्रश्लोकचतुष्टयं प्रागधिगन्तव्यम् ॥ र्चिन्त्_८।२ ॥  
साग्नीनां चरकमतं फलमूलाद्यौषधं यदविरुद्धम् ।  
तद्यदि रसानुपीतं भवेत्तदा त्वरितम् उल्लाघः ॥ र्चिन्त्_८।३ ॥  
मात्रावृद्धिः कार्या तुल्यायामुपकृतौ क्रमाद्विदुषा ।  
मात्राह्रासः कार्यो वैगुण्ये त्यागसमये च ॥ र्चिन्त्_८।४ ॥  
वल्मीककूपतरुतलरथ्यादेवालयश्मशानेषु ।  
जाता विधिनापि हृता ओषध्यः सिद्धिदा न स्युः ॥ र्चिन्त्_८।५ ॥  
कचकचिति न दन्ताग्रे कुर्वन्ति समानि केतकीरजसा ।  
योज्यानि हि प्रयोगे रसोपरसलोहचूर्णानि ॥ र्चिन्त्_८।६ ॥  
सर्वप्रयोगयोग्यतया रसेन्द्रमारणाय शाम्भवीमुद्रामभिदध्मः ॥ र्चिन्त्_८।७ ॥  
    
<अन्तर्धूम (?)>  
अधस्ताप उपर्यापो मध्ये पारदगन्धकौ ।  
यदि स्यात्सुदृढा मुद्रा मन्दभाग्योऽपि सिध्यति ॥ र्चिन्त्_८।८ ॥  
यदि कार्यम् अयोयन्त्रं तदा तत्सार इष्यते ॥ र्चिन्त्_८।९ ॥  
समे गन्धे तु रोगघ्नो द्विगुणे राजयक्ष्मनुत् ।  
जीर्णे गुणत्रये गन्धे कामिनीदर्पनाशनः ॥ र्चिन्त्_८।१० ॥  
चतुर्गुणे तु तेजस्वी सर्वशास्त्रविशारदः ।  
भवेत्पञ्चगुणे सिद्धः षड्गुणे मृत्युजिद्भवेत् ॥ र्चिन्त्_८।११ ॥  
षड्गुणे रोगघ्न इतियदुक्तं तत्तु बहिर्धूममूर्च्छायाम् एवाधिगन्तव्यम् तत्र गन्धस्य समग्रजारणाभावात् स्वर्णादिपिष्टिकायामपि रीतिरियम् ॥ र्चिन्त्_८।१२ ॥  
    
<मेदिचिने:: स्तोरगे>  
वंशे वा माहिषे शृङ्गे स्थापयेत् साधितं रसम् ॥ र्चिन्त्_८।१३ ॥  
अमृतं च विषं प्रोक्तं शिवेन च रसायनम् ।  
अमृतं विधिसंयुक्तं विधिहीनं तु तद्विषम् ॥ र्चिन्त्_८।१४ ॥  
    
<गन्धामृत>  
भस्मसूतं द्विधा गन्धं शतं कन्याम्बुमर्दितम् ।  
रुद्ध्वा लघुपुटे पच्यादुद्धृत्य मधुसर्पिषा ॥ र्चिन्त्_८।१५ ॥  
निष्कमात्रं जरामृत्युं हन्ति गन्धामृतो रसः ।  
समूलं भृङ्गराजं तु छायाशुष्कं विमर्दयेत् ॥ र्चिन्त्_८।१६ ॥  
तत्समं त्रिफलाचूर्णं सर्वतुल्या सिता भवेत् ।  
पलैकं भक्षयेच्चानु वर्षान्मृत्युजरापहम् ॥ र्चिन्त्_८।१७ ॥  
    
<हेमसुन्दररसः>  
मृतसूतस्य पादांशं हेमभस्म प्रकल्पयेत् ।  
क्षीराज्यमधुना मिश्रं माषैकं कान्तपात्रके ॥ र्चिन्त्_८।१८ ॥  
लोहयेन् माषषट्कं तु जरामृत्युविनाशनम् ।  
वाकुचीचूर्णकर्षैकं धात्रीफलरसप्लुतम् ।  
अनुपानं लिहेन्नित्यं स्याद्रसो हेमसुन्दरः ॥ र्चिन्त्_८।१९ ॥  
    
<चन्द्रोदयरसः>  
पलं मृदु स्वर्णदलं रसेन्द्रात्पलाष्टकं षोडशगन्धकस्य ।  
शोणैः सुकार्पासभवप्रसूनैः सर्वं विमर्द्याथ कुमारिकाद्भिः ॥ र्चिन्त्_८।२० ॥  
तत्काचकुम्भे निहितं सुगाढे मृत्कर्पटैस् तद्दिवसत्रयं च ।  
पचेत्क्रमाग्नौ सिकताख्ययन्त्रे ततो रसः पल्लवरागरम्यः ॥ र्चिन्त्_८।२१ ॥  
सङ्गृह्य चैतस्य पलं पलं पलानि चत्वारि कर्पूररजस् तथैव ।  
जातीफलं शोषणम् इन्द्रपुष्पं कस्तूरिकाया इह शाण एकः ॥ र्चिन्त्_८।२२ ॥  
चन्द्रोदयोऽयं कथितो ऽस्य वल्लो भुक्तोऽहिवल्लो दलमध्यवर्ती ।  
मदोन्मदानां प्रमदाशतानां गर्वाधिकत्वं श्लथयत्यकाण्डे ॥ र्चिन्त्_८।२३ ॥  
शृतं घनीभूतम् अतीवदुग्धं गुरूणि मांसानि समण्डकानि ।  
माषान्नपिष्टानि भवन्ति पथ्यान्यानन्ददायीन्यपराणि चात्र ॥ र्चिन्त्_८।२४ ॥  
रतिकाले रतान्ते च सेवितोऽयं रसेश्वरः ।  
मानहानिं करोत्येष प्रमदानां सुनिश्चितम् ॥ र्चिन्त्_८।२५ ॥  
कृत्रिमं स्थावरं चैव जङ्गमं चैव यद् विषम् ।  
न विकाराय भवति साधकेन्द्रस्य वत्सरात् ॥ र्चिन्त्_८।२६ ॥  
यथामृत्युञ्जयो ऽभ्यासान्मृत्युं जयति देहिनाम् ।  
तथायं साधकेन्द्रस्य जरामरणनाशनः ॥ र्चिन्त्_८।२७ ॥  
वलीपलितनाशनस् तनुधृतां वयःस्तम्भनः ।  
समस्तगदखण्डनः प्रचुररोगपञ्चाननः ।  
गृहे च रसराडयं भवति यस्य चन्द्रोदयः ।  
स पञ्चशरदर्पितो मृगदृशां भवेद् वल्लभः ॥ र्चिन्त्_८।२८ ॥  
    
<मृत्युञ्जयरसः>  
बलिः सूतो निम्बूरसविमृदितो भस्मसिकताह्वये यन्त्रे कृत्वा समरविकणाटङ्कणरजः ।  
त्रिघस्रं लुङ्गाम्भोलवकदलितः क्षौद्रहविषा विलीढो माषैको दलयति समस्तं गदगणम् ॥ र्चिन्त्_८।२९ ॥  
जरां वर्षैकेन क्षपयति च पुष्टिं वितनुते तनौ तेजस्कारं रमयति वधूनामपि शतम् ।  
रसः श्रीमान्मृत्युञ्जय इति गिरीशेन गदितः प्रभावं को वान्यः कथयितुमपारं प्रभवति ॥ र्चिन्त्_८।३० ॥  
    
<गन्धदाह>  
पिष्टिः कार्या गन्धकेनेन्दुमौलेर् ऊर्ध्वं चाधो गन्धमादाय तुल्यम् ।  
धार्या मध्ये पक्वमूषा तुषाग्नौ स्थाप्या चेत्थं मन्यते गन्धदाहः ॥ र्चिन्त्_८।३१ ॥  
    
<आनन्दसूतरसः>  
शुद्धं रसं समविषं प्रहरं विमर्द्य तद्गोलकं कनकचारुफले निधाय ।  
दोलागतं पञ्चदिनं विषमुष्टितोये प्रक्षाल्य तत्पुनरपीह तथा द्विवारम् ॥ र्चिन्त्_८।३२ ॥  
तत्सूतके गिरिशलोचनयुग्मगन्धं युक्त्यावजार्य कुरु भस्म समं च तस्य ।  
वैक्रान्तभस्म जयपालनवांशकार्धं सर्वैर् विषं द्विगुणितं मृदितं च खल्वे ॥ र्चिन्त्_८।३३ ॥  
घस्रत्रयं कनकभृङ्गरसेन गाढम् आवेश्य भाजनतले विषधूपभाजि ।  
भृङ्गद्रवेण शिथिलं लघुकाचकूप्याम् आपूर्य रुद्धवदनां सिकताख्ययन्त्रे ॥ र्चिन्त्_८।३४ ॥  
तां वासरार्थम् उपदीप्य निसर्गशीतां दृष्ट्वा विचूर्ण्य गदशालिषु शालिमात्रम् ।  
आनन्दसूतम् अखिलामयकुम्भिसिंहं गद्याणकार्धसितया सह देहि पश्चात् ॥ र्चिन्त्_८।३५ ॥  
रोगानुरूपमनुपानमपि प्रकाशं क्षोणीभुजां प्रचुरपूजनमाप्नुहि त्वम् ।  
कीर्त्या दिशो धवलय स्फुरदिन्दुकान्त्या वैद्येश्वरेति विरुदं भज वैद्यराज ॥ र्चिन्त्_८।३६ ॥  
    
<अर्कानलेश्वररसः>  
माक्षीककनकौ गन्धं भ्रामयित्वा विचूर्णयेत् ।  
रसं गन्धाद् द्विभागं च सिकतायन्त्रगं पचेत् ॥ र्चिन्त्_८।३७ ॥  
दिनमेवं च तारं वा जरारोगहरं महत् ।  
    
<रविचन्द्रेश्वररसः>  
रसेन पिष्ट्वा स्वर्णं वा ताप्यं पश्चाद् विमिश्रयेत् ॥ र्चिन्त्_८।३८ ॥  
ताप्यस्थाने मृतं तालं तारकर्मणि कस्यचित् ।  
रससङ्ख्यान्पुटान्दद्याद्गन्धैर्वा वीर्यवृद्धये ॥ र्चिन्त्_८।३९ ॥  
    
<प्राणिकल्पद्रुमगुटी>  
सूतं गन्धं कान्तपाषाणमिश्रं ब्राह्मैर् बीजैर् मर्दयेद् एकघस्रम् ।  
गोलं कृत्वा टङ्कणेन प्रवेष्ट्य पश्चान्मृत्स्नागोमयाभ्यां धमेत्तम् ॥ र्चिन्त्_८।४० ॥  
शुष्कं यन्त्रे सत्त्वपातप्रधाने किट्टः सूतो बद्धतामेति नूनम् ।  
बद्धं पश्चात् सारकाचप्रयोगाद्धेम्ना तुल्यं सूतमावर्तयेत्तु ॥ र्चिन्त्_८।४१ ॥  
वक्त्रे गोलः स्थापितो वत्सरार्थं रोगान् सर्वान्हन्ति सौख्यं करोति ।  
यद्वा दुग्धे गोलकं पाचयित्वा दद्याद् दुग्धं पिप्पलीभिः क्षये तत् ॥ र्चिन्त्_८।४२ ॥  
लौहे पात्रे पाचयित्वा तु देयं शुष्के पाण्डौ कामले पित्तरोगे ।  
वाते गोलं व्योषवातारितैले पक्त्वा तैलं गन्धयुक्तं ददीत ॥ र्चिन्त्_८।४३ ॥  
भार्ङ्गीमुण्डीकासमर्दाटरूषद्रावैर् गोलं पाचयेच्छ्लेष्मनुत्त्यै ।  
कासे श्वासे तं च दद्यात् कषायं माध्वीकाक्तं पिप्पलीचूर्णयुक्तम् ॥ र्चिन्त्_८।४४ ॥  
यस्मिन् रोगे यः कषायोऽस्ति चोक्तस्तस्मिन् गोलं पाचयित्वा कषाये ।  
दद्यात्तत्तद्रोगनाशाय पथ्यं तत्तद्रोगे कीर्तितं यत्तदेव ॥ र्चिन्त्_८।४५ ॥  
उक्तो गोलः प्राणिकल्पद्रुमोऽयं पूजां कृत्वा योजयेद्भक्तियोगात् ।  
    
<रसशार्दूलरसः>  
रसस्य द्विगुणं गन्धं शुद्धं सम्मर्दयेद् दिनम् ।  
प्रतिलौहं सूततुल्यमष्टलौहं मृतं क्षिपेत् ॥ र्चिन्त्_८।४६ ॥  
ब्राह्मी जयन्ती निर्गुण्डी मधुयष्टी पुनर्नवा ।  
नीलिका गिरिकर्ण्यर्ककृष्णधत्तूरकं यवाः ॥ र्चिन्त्_८।४७ ॥  
आटरूषः काकमाची द्रवैरासां विमर्दयेत् ।  
गुञ्जात्रयं चतुष्कं वा सर्वरोगेषु योजयेत् ।  
रोगोक्तमनुपानं वा कवोष्णं वा जलं पिबेत् ॥ र्चिन्त्_८।४८ ॥  
    
<त्रिनेत्ररसः>  
रसगन्धकताम्राणि सिन्धुवाररसौदनम् ।  
मर्दयेदातपे पश्चाद्वालुकायन्त्रमध्यगम् ॥ र्चिन्त्_८।४९ ॥  
रुद्ध्वा मूषागतं यामत्रयं तीव्राग्निना पचेत् ।  
तद्गुञ्जा सर्वरोगेषु पर्णखण्डिकया सह ॥ र्चिन्त्_८।५० ॥  
दातव्या देहसिद्ध्यर्थं पुष्टिवीर्यबलाय च ।  
रसोऽयं हेमताराभ्याम् अपि सिध्यति कन्यया ॥ र्चिन्त्_८।५१ ॥  
    
<अमृतार्णवरसः>  
सूतभस्म चतुर्भागं लौहभस्म तथाष्टकम् ।  
मेघभस्म च षड्भागं शुद्धगन्धस्य पञ्चकम् ॥ र्चिन्त्_८।५२ ॥  
भावयेत्त्रिफलाक्वाथैस् तत् सर्वं भृङ्गजैर्द्रवैः ।  
शिग्रुवह्णिकटुक्यद्भिः सप्तधा भावयेत्पृथक् ॥ र्चिन्त्_८।५३ ॥  
सर्वतुल्या कणा योज्या गुडैर्मिश्रं पुरातनैः ।  
निष्कमात्रं सदा खादेज्जरां मृत्युं निहन्त्यलम् ॥ र्चिन्त्_८।५४ ॥  
ब्रह्मायुःस्याच्चतुर्मासै रसोऽयममृतार्णवः ।  
तिलकौरण्टपत्राणि गुडेन भक्षयेदनु ॥ र्चिन्त्_८।५५ ॥  
    
<रत्नेश्वररसः>  
अर्धं पारदतुल्येन तारं ताम्रेण मेलयेत् ।  
मारयेत् सिकतायन्त्रे शिलाहिङ्गुलगन्धकैः ॥ र्चिन्त्_८।५६ ॥  
अयं रत्नेश्वरः सूतः सर्वत्रैव प्रयुज्यते ।  
हेम्नो ऽन्तर्योजितो ह्येषो हेमतां प्रतिपद्यते ॥ र्चिन्त्_८।५७ ॥  
शेषोऽर्कश्चेद्गन्धकैर्वा कुनट्या वाहतद्विपैः ।  
शोधयेत् कनकं सम्यग् अन्यैर् वा कालिकापहैः ।  
वर्णह्रासे तु ताप्येन कारयेद्वर्णमुत्तमम् ॥ र्चिन्त्_८।५८ ॥  
    
<दुर्नामारि>  
प्रणम्य शङ्करं रुद्रं दण्डपाणिं महेश्वरम् ।  
जीवितारोग्यमन्विच्छन्नारदोऽपृच्छदीश्वरम् ॥ र्चिन्त्_८।५९ ॥  
सुखोपायेन हे नाथ शस्त्रक्षाराग्निभिर्विना ।  
दुर्बलानां च भीरूणां चिकित्सां वक्तुमर्हसि ॥ र्चिन्त्_८।६० ॥  
तच्छिष्यवचनं श्रुत्वा लोकानां हितकाम्यया ।  
अर्शसां नाशनं श्रेष्ठं भैषज्यम् इदम् ईरितम् ॥ र्चिन्त्_८।६१ ॥  
पाण्डिवज्रादिलोहानाम् आदायान्यतमं शुभम् ।  
कृत्वा निर्मलम् आदौ तु कुनट्या माक्षिकेण च ॥ र्चिन्त्_८।६२ ॥  
पत्तूरमूलकल्केन स्वरसेन दहेत्ततः ।  
वह्नौ निक्षिप्य विधिवच्छालाङ्गारेण निर्धमेत् ॥ र्चिन्त्_८।६३ ॥  
ज्वाला च तस्य रोद्धव्या त्रिफलाया रसेन च ।  
ततो विज्ञाय गलितं शङ्कुनोर्ध्वं समुत्क्षिपेत् ॥ र्चिन्त्_८।६४ ॥  
त्रिफलाया रसे पूते तदाकृष्य तु निर्वपेत् ।  
न सम्यग्गलितं यत्तु तेनैव विधिना पुनः ॥ र्चिन्त्_८।६५ ॥  
ध्मातं निर्वापयेत्तस्मिंल्लौहं तत्त्रिफलारसे ।  
यल्लौहं न मृतं तत्र पाच्यं भूयोऽपि पूर्ववत् ॥ र्चिन्त्_८।६६ ॥  
मारणान्न मृतं यच्च तत् त्यक्तव्यम् अलौहवत् ।  
ततः संशोष्य विधिवच्चूर्णयेल्लौहभाजने ॥ र्चिन्त्_८।६७ ॥  
लोहखल्वे तथा पिंष्याद् दृषदि श्लक्ष्णचूर्णितम् ।  
कृत्वा लोहमये पात्रे सार्द्रे वा लिप्तरन्धके ॥ र्चिन्त्_८।६८ ॥  
रसैः पङ्कसमं कृत्वा पचेत्तद्गोमयाग्निना ।  
पुटानि क्रमशो दद्यात्पृथगेषां विधानतः ॥ र्चिन्त्_८।६९ ॥  
त्रिफलार्द्रकभृङ्गाणां केशराजस्य बुद्धिमान् ।  
मानकन्दकभल्लातवह्नीनां सूरणस्य च ॥ र्चिन्त्_८।७० ॥  
हस्तिकर्णपलाशस्य कुलिशस्य तथैव च ।  
पुटे पुटे चूर्णयित्वा लोहात्षोडशिकं पलम् ॥ र्चिन्त्_८।७१ ॥  
तन्मानं त्रिफलायाश्च पलेनाधिकम् आहरेत् ।  
अष्टभागावशिष्टे तु रसे तस्याः पचेद् बुधः ॥ र्चिन्त्_८।७२ ॥  
अष्टौ पलानि दत्त्वा तु सर्पिषो लोहभाजने ।  
ताम्रे वा लोहदर्व्या तु चालयेद् विधिपूर्वकम् ॥ र्चिन्त्_८।७३ ॥  
ततः पाकविधानज्ञः स्वच्छे चोर्ध्वे च सर्पिषि ।  
मृदुमध्यादिभेदेन गृह्णीयात्पाकमन्यतः ॥ र्चिन्त्_८।७४ ॥  
आरभेत विधानेन कृतकौतुकमङ्गलः ।  
घृतभ्रामरसंयुक्तं लिहेद् आ रक्तिकं क्रमात् ॥ र्चिन्त्_८।७५ ॥  
वर्धमानानुपानं च गव्यं क्षीरोत्तमं मतम् ।  
गव्याभावेऽप्यजायाश्च स्निग्धवृष्यादिभोजनम् ॥ र्चिन्त्_८।७६ ॥  
सद्यो वह्णिकरं चैव भस्मकं च नियच्छति ।  
हन्ति वातं तथा पित्तं कुष्ठानि विषमज्वरम् ॥ र्चिन्त्_८।७७ ॥  
गुल्माक्षिपाण्डुरोगांश्च तन्द्रालस्यमरोचकम् ।  
परिणामभवं शूलं प्रमेहमपबाहुकम् ॥ र्चिन्त्_८।७८ ॥  
श्वयथुं रुधिरस्रावं दुर्नामानं विशेषतः ।  
बलकृद् बृंहणं चैव कान्तिदं स्वरवर्धनम् ॥ र्चिन्त्_८।७९ ॥  
शरीरलाघवकरमारोग्यं पुष्टिवर्धनम् ।  
आयुष्यं श्रीकरं चैव वयस्तेजस्करं तथा ॥ र्चिन्त्_८।८० ॥  
सश्रीकपुत्रजननं वलीपलितनाशनम् ।  
दुर्नामारिर् अयं नाम्ना दृष्टो वारान् सहस्रशः ।  
निर्मूलं दह्यते शीघ्रं यथा तूलं च वह्णिना ॥ र्चिन्त्_८।८१ ॥  
सौकुमार्याल्पकायत्वे मद्यसेवां समाचरेत् ।  
जीर्णमद्यानि युक्तानि भोजनैः सह पाययेत् ॥ र्चिन्त्_८।८२ ॥  
लावतित्तिरिवर्तीरमयूरशशकादयः ।  
चटकः कलविङ्कश्च वर्तको हरितालकः ॥ र्चिन्त्_८।८३ ॥  
श्येनकश्च बृहल्लावो वनविष्किरकादयः ।  
पारावतमृगादीनां मांसं जाङ्गलजं तथा ॥ र्चिन्त्_८।८४ ॥  
मद्गुरो रोहितः श्रेष्ठः शकुलश्च विशेषतः ।  
मत्स्यराजा इमे प्रोक्ता हितमत्स्येषु योजयेत् ॥ र्चिन्त्_८।८५ ॥  
प्रशस्तं वार्ताकफलं पटोलं बृहतीफलम् ।  
प्रलम्बाभीरुवेत्राग्रजातुकं तण्डुलीयकम् ॥ र्चिन्त्_८।८६ ॥  
वास्तुकं धान्यशाकं च कर्णालुकपुनर्नवाम् ।  
नारिकेलं च खर्जूरं दाडिमं लवलीफलम् ॥ र्चिन्त्_८।८७ ॥  
शृङ्गाटकं च पक्वाम्रं द्राक्षा तालफलानि च ।  
जातिकोषं लवङ्गं च पूगं ताम्बूलपत्रकम् ।  
हितान्येतानि वसूनि लोहमेतत्समश्नताम् ॥ र्चिन्त्_८।८८ ॥  
नाश्नीयाल्लकुचं कोलकर्कन्धुबदराणि च ।  
जम्बीरं बीजपूरं च तिन्तिडीकरमर्दकम् ॥ र्चिन्त्_८।८९ ॥  
आनूपानि च मांसानि क्रकरं पुण्ड्रकादिकम् ।  
हंससारसदात्यूहचाषक्रौञ्चबलाकिकाः ॥ र्चिन्त्_८।९० ॥  
माषकन्दकरीराणि चणकं च कलिङ्गकम् ।  
कूष्माण्डकं च कर्कोटीं केबुकं च विशेषतः ॥ र्चिन्त्_८।९१ ॥  
कञ्चटं कारवेल्लं च कशेरुं कर्कटीं तथा ।  
विदलानि च सर्वाणि ककारादींश्च वर्जयेत् ॥ र्चिन्त्_८।९२ ॥  
शङ्करेण समाख्यातो यक्षराजानुकम्पया ।  
जगतामुपकाराय दुर्नामारिरयं ध्रुवम् ॥ र्चिन्त्_८।९३ ॥  
स्थानादपैति मेरुश्च पृथ्वी पर्येति वायुना ।  
पतन्ति चन्द्रताराश्च मिथ्या चेदहमब्रुवम् ॥ र्चिन्त्_८।९४ ॥  
ब्रह्मघ्नाश्च कृतघ्नाश्च क्रूराश्चासत्यवादिनः ।  
वर्जनीया विदग्धेन भैषज्यगुरुनिन्दकाः ॥ र्चिन्त्_८।९५ ॥  
    
<इरोन्:: दोष:: रेमोवल्>  
मुनिरसपिष्टविडङ्गं मुनिरसलीढं चिरस्थितं घर्मे ।  
द्रावयति लोहदोषान् वह्णिर्नवनीतपिण्डमिव ॥ र्चिन्त्_८।९६ ॥  
कृमिरिपुचूर्णं लीढं सहितं स्वरसेन वङ्गसेनस्य ।  
क्षपयत्यचिरान्नियतं लोहाजीर्णोद्भवं शूलम् ॥ र्चिन्त्_८।९७ ॥  
जीर्णे लौहे त्वपतति चूर्णं भुञ्जीत सिद्धिसाराख्यम् ।  
लौहव्यापन्नश्यति विवर्धते जाठरो वह्णिः ॥ र्चिन्त्_८।९८ ॥  
    
<सिद्धसार>  
पथ्यासैन्धवशुण्ठीमागधिकानां पृथक्समो भागः ।  
त्रिवृताभागौ निम्बूभाव्यं स्यात् सिद्धिसाराख्यम् ॥ र्चिन्त्_८।९९ ॥  
आरग्वधस्य मज्जाभी रेचनं किट्टशान्तये ।  
भवेद्यदतिसारस्तु दुग्धं पीत्वा तु तं जयेत् ॥ र्चिन्त्_८।१०० ॥  
रक्तिद्वादशकाद् ऊर्ध्वं वृद्धिरस्य भयप्रदा ॥ र्चिन्त्_८।१०१ ॥  
काले मलप्रवृत्तिर्लाघवमुदरे विशुद्धिर् उद्गारे ।  
अङ्गेषु नावसादो मनःप्रसादोऽस्य परिपाके ॥ र्चिन्त्_८।१०२ ॥  
नागार्जुनो मुनीन्द्रः शशास यल्लोहशास्त्रम् अतिगहनम् ।  
तस्यार्थस्य स्मृतये वयमेतद्विशदाक्षरैर्ब्रूमः ॥ र्चिन्त्_८।१०३ ॥  
मेने मुनिः स्वतन्त्रे यः पाकं न पलपञ्चकादर्वाक् ।  
सुबहुप्रयोगदोषाद् ऊर्ध्वं च पलत्रयोदशकात् ॥ र्चिन्त्_८।१०४ ॥  
तत्रायसि पचनीये पञ्चपलादौ त्रयोदशपलकान्ते ।  
लौहात्त्रिगुणा त्रिफला ग्राह्या षड्भिः पलैरधिका ॥ र्चिन्त्_८।१०५ ॥  
मारणपुटनस्थालीपाकास् त्रिफलैकभागसम्पाद्याः ।  
त्रिफलाभागद्वितयं ग्रहणीयं लौहपाकार्थम् ॥ र्चिन्त्_८।१०६ ॥  
सर्वत्रायः पुटनाद्यर्थैकांशे शरावसङ्ख्यातम् ।  
प्रतिपलमेव त्रिगुणं पाथः क्वाथार्थमादेयम् ॥ र्चिन्त्_८।१०७ ॥  
सप्तपलादौ भागे पञ्चदशान्तेऽम्भसां शरावैश्च ।  
त्र्याद्यैकादशकान्तैर् अधिकं तद्वारि कर्तव्यम् ॥ र्चिन्त्_८।१०८ ॥  
तत्राष्टमो विभागः शेषः क्वाथस्य यत्नतः स्थाप्यः ।  
तेन हि मारणपुटनस्थालीपाका भविष्यन्ति ॥ र्चिन्त्_८।१०९ ॥  
पाकार्थे तु त्रिफलाभागद्वितये शरावसङ्ख्यातम् ।  
प्रतिपलमम्बु समं स्यादधिकं द्वाभ्यां शरावाभ्याम् ॥ र्चिन्त्_८।११० ॥  
तत्र चतुर्थो भागः शेषो निपुणैः प्रयत्नतो ग्राह्यः ।  
अयसः पाकार्थत्वात्स च सर्वस्मात् प्रधानतमः ॥ र्चिन्त्_८।१११ ॥  
पाकार्थमश्मसारे पञ्चपलादौ त्रयोदशपलान्ते ।  
दुग्धशरावद्वितयं पादैर् एकादिकैर् अधिकम् ॥ र्चिन्त्_८।११२ ॥  
पञ्चपलादिर्मात्रा तदभावे तदनुसारतो ग्राह्यम् ।  
चतुरादिकम् एकान्तं शक्तावधिकं त्रयोदशकात् ॥ र्चिन्त्_८।११३ ॥  
    
<इरोन्:: प्रक्षेपचूर्ण>  
त्रिफलात्रिकटुकचित्रककान्तक्रामकविडङ्गचूर्णानि ।  
जातीफलस्य जातीकोषैलाकङ्कोललवङ्गानाम् ।  
सितकृष्णजीरकयोर् अपि चूर्णान्ययसा समानि स्युः ॥ र्चिन्त्_८।११४ ॥  
त्रिफलात्रिकटुविडङ्गा नियता अन्ये यथाप्रकृति बोध्याः ।  
कालायसदोषहृते जातीफलादेर्लवङ्गकान्तस्य ।  
क्षेपः प्राप्त्यनुरूपः सर्वस्योनस्य चैकाद्यैः ॥ र्चिन्त्_८।११५ ॥  
कान्तक्रामकमेकं निःशेषं दोषमपहरत्ययसः ॥ र्चिन्त्_८।११६ ॥  
द्विगुणत्रिगुणचतुर्गुणमाज्यं ग्राह्यं यथाप्रकृति ॥ र्चिन्त्_८।११७ ॥  
यदि भेषजभूयस्त्वं स्तोकत्वं वा तथापि चूर्णानाम् ।  
अयसा साम्यं सङ्ख्या भूयोऽल्पत्वेन भूयोऽल्पा ॥ र्चिन्त्_८।११८ ॥  
एवं धात्वनुसारात्तत्तत्कथितौषधस्य बाधेन ।  
सर्वत्रैव विधेयस् तत्तत्कथितस्यौषधस्योहः ॥ र्चिन्त्_८।११९ ॥  
    
<लौहमारणम्>  
कान्तादिलौहमारणविधानसर्वस्वम् उच्यते तावत् ।  
यस्य कृते तल्लौहं पक्तव्यं तस्य शुभे दिवसे ॥ र्चिन्त्_८।१२० ॥  
समृदङ्गारकरालितनतभूभागे शिवं समभ्यर्च्य ।  
वैदिकविधिना वह्णिं निधाय दत्त्वाहुतीस्तत्र ॥ र्चिन्त्_८।१२१ ॥  
धर्मात् सिध्यति सर्वं श्रेयस्तद्धर्मसिद्धये किमपि ।  
शक्त्यनुरूपं दद्याद् द्विजाय सन्तोषिणे गुणिने ॥ र्चिन्त्_८।१२२ ॥  
सन्तोष्य कर्मकारं प्रसादपूगादिदानसत्पानैः ।  
आदौ तदश्मसारं निर्मलमेकान्ततः कुर्यात् ॥ र्चिन्त्_८।१२३ ॥  
    
<??>  
तदनु कुठारच्छिन्नात्रिफलागिरिकर्णिकास्थिसंहारैः ।  
करिकर्णच्छदमूलशतावरीकेशराजाख्यैः ॥ र्चिन्त्_८।१२४ ॥  
शालिं च मूलकाशीमूलप्रावृड्जभृङ्गराजैश् च ।  
लिप्त्वा दग्धव्यं तद्दृष्टक्रियलौहकारेण ॥ र्चिन्त्_८।१२५ ॥  
चिरजलभावितनिर्मलशालाङ्गारेण परित आच्छाद्य ।  
कुशलाध्मापितभस्त्रानवरतमुक्तेन पवनेन ॥ र्चिन्त्_८।१२६ ॥  
    
<??>  
वह्णेर्बाह्यज्वाला बोद्धव्या जातु नैव कुञ्चिकया ।  
मृल्लवणसलिलभाजा किं तु स्वच्छाम्बुसम्प्लुतया ॥ र्चिन्त्_८।१२७ ॥  
    
<द्रुग्स्:: लोसे पोतेन्च्य् ब्य् इम्पुरितिएस्>  
द्रव्यान्तरसंयोगात् स्वां शक्तिं भेषजानि मुञ्चन्ति ।  
मलधूलिमत् सर्वं सर्वत्र विवर्जयेत्तस्मात् ॥ र्चिन्त्_८।१२८ ॥  
    
<मेतल्स्:: मेथोद् फ़ोर् मेल्तिन्ग्>  
सन्दंशेन गृहीत्वान्तः प्रज्वलिताग्निमध्यमुपनीय ।  
गलति यथायथमग्रे तथैव मृदु वर्धयेन्निपुणः ॥ र्चिन्त्_८।१२९ ॥  
    
<निर्वापण:: मेथोद्>  
तलनिहितोर्ध्वमुखाङ्कुशलग्नं त्रिफलाजले विनिक्षिप्य ।  
निर्वापयेदशेषं शेषं त्रिफलाम्बु रक्षेच्च ॥ र्चिन्त्_८।१३० ॥  
    
<इरोन्।मेतल्स्:: परीक्षा:: उन्मेल्तब्ले>  
यल्लौहं न मृतं तत्पुनरपि पक्तव्यम् उक्तमार्गेण ।  
यन्न मृतं तथापि तत् त्यक्तव्यम् अलौहमेव हि यत् ॥ र्चिन्त्_८।१३१ ॥  
    
<जारणा (?):: => क्षालन>  
तदनु घनलौहपात्रे कालायसमुद्गरेण सञ्चूर्ण्य ।  
दत्त्वा बहुशः सलिलं प्रक्षाल्याङ्गारम् उद्धृत्य ॥ र्चिन्त्_८।१३२ ॥  
तदयः केवलम् अग्नौ शुष्कीकृत्याथवातपे पश्चात् ।  
लौहशिलायां पिंष्यादसितेऽश्मनि वा तदप्राप्तौ ॥ र्चिन्त्_८।१३३ ॥  
    
<स्थालीपाक>  
अथ कृत्वायो भाण्डे दत्त्वा त्रिफलाम्बु शेषमन्यद्वा ।  
प्रथमं स्थालीपाकं दद्याद् आ तत्क्षयात् तदनु ॥ र्चिन्त्_८।१३४ ॥  
गजकर्णपत्रमूलशतावरीभृङ्गकेशराजरसैः ।  
प्राग्वत् स्थालीपाकं कुर्यात्प्रत्येकमेकं वा ॥ र्चिन्त्_८।१३५ ॥  
    
<पुटपाक>  
हस्तप्रमाणवदनं श्वभ्रं हस्तैकखाति सममध्यम् ।  
कृत्वा कटाहसदृशं तत्र करीषं तुषं च काष्ठं च ॥ र्चिन्त्_८।१३६ ॥  
अन्तर्घनतरम् अर्धं सुषिरं परिपूर्य दहनमायोज्य ।  
पश्चादयसश्चूर्णं श्लक्ष्णं पङ्कोपमं कुर्यात् ॥ र्चिन्त्_८।१३७ ॥  
त्रिफलाम्बुभृङ्गकेशरशतावरीकन्दमाणसहजरसैः ।  
भल्लातककरिकर्णच्छदमूलपुनर्नवास्वरसैः ॥ र्चिन्त्_८।१३८ ॥  
क्षिप्त्वाथ लौहपात्रे मार्दे वा लौहमार्दपात्राभ्याम् ।  
तुल्याभ्यां पृष्ठेनाच्छाद्यान्ते रन्ध्रम् आलिप्य ॥ र्चिन्त्_८।१३९ ॥  
तत्पुटपात्रं तत्र श्वभ्रज्वलने निधाय भूयोभिः ।  
काष्ठकरीषतुषैस् तत् सञ्छाद्याहर्निशं दहेत्प्राज्ञः ॥ र्चिन्त्_८।१४० ॥  
एवं नवभिरमीभिर् मेषजराजैः पचेत्तु पुटपाकम् ।  
प्रत्येकमेकमेभिर्मिलितैर्वा त्रिचतुरान् वारान् ॥ र्चिन्त्_८।१४१ ॥  
    
<पुटपाक:: ग्रिन्दिन्ग् अफ़्तेर् एअछ् ँ>  
प्रति पुटनं तत्पिंष्यात् स्थालीपाकं विधाय तथैव तत् ।  
तादृशि दृषदि न पिंष्याद् विगलद्रजसा तु युज्यते यत्र ॥ र्चिन्त्_८।१४२ ॥  
तदयश्चूर्णं पिष्टं घृष्टं घनसूक्ष्मवाससि श्लक्ष्णम् ।  
यदि रजसा सदृशं स्यात्केतक्यास्तर्हि तद्भद्रम् ॥ र्चिन्त्_८।१४३ ॥  
पुटने स्थालीपाके ऽधिकृतपुरुषे स्वभावरुगधिगमात् ।  
कथितमपि हेयम् औषधम् उचितम् उपादेयम् अन्यद् अपि ॥ र्चिन्त्_८।१४४ ॥  
अभ्यस्तकर्मविधिभिर् वालकुशाग्रीयबुद्धिभिर् अलक्ष्यम् ।  
लौहस्य पाकमधुना नागार्जुनशिष्टमभिदध्मः ॥ र्चिन्त्_८।१४५ ॥  
    
<लौहपाक (हेअतिन्ग्।मेल्तिन्ग् इरोन्)>  
लोहारकूटताम्रकटाहे दृढमृन्मये प्रणम्य शिवम् ।  
तदयः पचेदचपलः काष्ठेन्धनेन वह्णिना मृदुना ॥ र्चिन्त्_८।१४६ ॥  
निक्षिप्य त्रिफलाजलम् उदितं यत्तद् घृतं च दुग्धं च ।  
सञ्चाल्य लौहमय्या दर्व्या लग्नं समुत्पाट्य ॥ र्चिन्त्_८।१४७ ॥  
    
<पाक (मेल्तिन्ग्, हेअतिन्ग्):: थ्रेए ग्रदेस्>  
मृदुमध्यखरभावैः पाकस् त्रिविधो ऽत्र वक्ष्यते पुंसाम् ।  
पित्तसमीरणश्लेष्मप्रकृतीनां मध्यमस्तु समः ॥ र्चिन्त्_८।१४८ ॥  
    
<पाक:: देतेच्तिन्ग् थे इन्तेन्सित्य्>  
अभ्यक्तदर्विलौहं सुखदुःखस्खलनयोगि मृदु मध्यम् ।  
उज्झितदर्विखरं परिभाषन्ते केचिदाचार्याः ॥ र्चिन्त्_८।१४९ ॥  
अन्ये विहीनदर्वीप्रलेपम् आखूत्कराकृतिं ब्रुवते ।  
मृदु मध्यम् अर्धचूर्णं सिकतापुञ्जोपमं तु खरम् ॥ र्चिन्त्_८।१५० ॥  
त्रिविधोऽपि पाक ईदृक् सर्वेषां गुणकृदेव न तु विफलः ।  
प्रकृतिविशेषे सूक्ष्मौ गुणदोषौ जनयतीत्यल्पम् ॥ र्चिन्त्_८।१५१ ॥  
    
<प्रक्षेप>  
विज्ञाय पाकमेव द्रागवतार्य क्षितौ क्षणान् कियतः ।  
विश्राम्य तत्र लौहे त्रिफलादेः प्रक्षिपेच्चूर्णम् ॥ र्चिन्त्_८।१५२ ॥  
यदि कर्पूरप्राप्तिर्भवति ततो विगलिते तदुष्णत्वे ।  
चूर्णीकृतमनुरूपं क्षिपेन्न वा न यदि तल्लाभः ॥ र्चिन्त्_८।१५३ ॥  
    
<इरोन्:: मोल्तेन्:: स्तोरगे>  
पक्वं तदश्मसारं सुचिरघृतस्थित्यभाविरूक्षत्वे ।  
गोदोहनादिभाण्डे लौहभाण्डाभावे सति स्थाप्यम् ॥ र्चिन्त्_८।१५४ ॥  
यदि तु परिप्लुतिहेतोर् घृतम् ईक्षेताधिकं ततोऽन्यस्मिन् ।  
भाण्डे निधाय रक्षेद् भाव्युपयोगो ह्यनेन महान् ॥ र्चिन्त्_८।१५५ ॥  
    
<इरोन्:: स्नेहन>  
अयसि विरूक्षीभूते स्नेहस्त्रिफलाघृतेन सम्पाद्यः ।  
एतत्ततो गुणोत्तरमित्यमुना स्नेहनीयं तत् ॥ र्चिन्त्_८।१५६ ॥  
    
<इरोन्:: सेवन>  
अत्यन्तकफप्रकृतेर् भक्षणम् अयसो ऽमुनैव शंसन्ति ।  
केवलम् अपीदम् अशितं जनत्ययसो गुणान् कियतः ॥ र्चिन्त्_८।१५७ ॥  
अथवा वक्तव्यविधिसंस्कृतकृष्णाभ्रचूर्णम् आदाय ।  
लोहचतुर्थार्धसमद्वित्रिचतुःपञ्चगुणभागम् ॥ र्चिन्त्_८।१५८ ॥  
प्रक्षिप्यायः प्राग्वत्पचेदुभाभ्यां भवेद्रजो यावत् ।  
तावन्मानानुस्मृतेः स्यात्त्रिफलादिद्रव्यपरिमाणम् ॥ र्चिन्त्_८।१५९ ॥  
इदम् आप्यायकम् इदम् अतिपित्तनुद् इदमेव कान्तिबलजननम् ।  
स्तभ्नाति तृट्क्षुधौ परम् अधिकाधिकमात्रया क्षिप्तम् ॥ र्चिन्त्_८।१६० ॥  
    
<अभ्र:: शोधन:: निश्चन्द्रिक>  
कृष्णाभ्रम् भेकवपुर् वज्राख्यं चैकपत्रकं कृत्वा ।  
काष्ठमयोदूखलके चूर्णं मुशलेन कुर्वीत ॥ र्चिन्त्_८।१६१ ॥  
भूयो दृषदि च पिष्टं वासः सूक्ष्मावकाशतलगलितम् ।  
मण्डूकपर्णिकायाःप्रचुररसे स्थापयेत् त्रिदिनम् ॥ र्चिन्त्_८।१६२ ॥  
उद्धृत्य तद्रसादथ पिंष्याद्धैमन्तिकधान्यभक्तस्य ।  
अक्षोदात्यन्ताम्लस्वच्छजलेन प्रयत्नेन ॥ र्चिन्त्_८।१६३ ॥  
मण्डूकपर्णिकायाः पूर्वरसेनैव मर्दनं कुर्यात् ।  
स्थालीपाकं पुटनं चाद्यैरपि भृङ्गराजाद्यैः ॥ र्चिन्त्_८।१६४ ॥  
अर्कादिपत्रमध्ये कृत्वा पिण्डं निधाय भस्त्राग्नौ ।  
तावद्दहेन्न यावन्नीलोऽग्निर्दृश्यते सुचिरम् ॥ र्चिन्त्_८।१६५ ॥  
निर्वापयेच्च दुग्धे दुग्धं प्रक्षाल्य वारिणा तदनु ।  
पिष्ट्वा घृष्ट्वा गाल्य वस्त्रे चूर्णं निश्चन्द्रकं कुर्यात् ॥ र्चिन्त्_८।१६६ ॥  
    
<सिद्धलौहसेवन>  
नानाविधरुक्शान्त्यै पुष्ट्यै कान्त्यै शिवं समभ्यर्च्य ।  
सुविशुद्धेऽहनि पुण्ये तदमृतमादाय लौहाख्यम् ॥ र्चिन्त्_८।१६७ ॥  
दशकृष्णलपरिमाणं शक्तिवयोभेदमाकलय्य पुनः ।  
इदमधिकं तद् अधिकतरम् इयदेव न मातृमोदकवत् ॥ र्चिन्त्_८।१६८ ॥  
सममसृणामलपात्रे लौहे लौहेन मर्दयेच्च पुनः ।  
दत्त्वा मध्वनुरूपं तदनु घृतं योजयेद् अधिकम् ॥ र्चिन्त्_८।१६९ ॥  
बन्धं गृह्णाति यथा मध्वपृथक्त्वेन पङ्कमविशिंषत् ।  
इदमिह दृष्टोपकरणमेतद् अदृष्टं तु मन्त्रेण ॥ र्चिन्त्_८।१७० ॥  
स्वाहान्तेन विमर्दो भवति फडन्तेन लौहबलरक्षा ।  
सनमस्कारेण बलिर्भक्षणमयसो हूमन्तेण ॥ र्चिन्त्_८।१७१ ॥  
ॐ अमृतोद्भवाय स्वाहा ॐ अमृते हूं फट् ।  
ॐ नमश्चण्डवज्रपाणये महायक्षसेनाधिपतये सुरगुरुविद्यामहाबलाय स्वाहा ।  
ॐ अमृते हूम् ।  
जग्ध्वा तदमृतसारं नीरं वा क्षीरमेवानुपिबेत् ।  
कान्तक्रामकममलं सञ्चर्व्य रसं पिबेद् गिलेन्न तु तत् ॥ र्चिन्त्_८।१७२ ॥  
आचम्य च ताम्बूलं लाभे घनसारसहितमुपयोज्यम् ॥ र्चिन्त्_८।१७३ ॥  
नात्युपविष्टो नाप्यतिभाषी नातिस्थितस् तिष्ठेत् ॥ र्चिन्त्_८।१७४ ॥  
अत्यन्तवातशीतातपयानस्नानवेगरोधादीन् ।  
जह्याच्च दिवानिद्रासहितं चाकालभुक्तं च ॥ र्चिन्त्_८।१७५ ॥  
वातकृतः पित्तकृतः सर्वान् कट्वम्लतिक्तकषायान् ।  
तत्क्षणविनाशहेतून् मैथुनकोपश्रमान् दूरे ॥ र्चिन्त्_८।१७६ ॥  
अशितं तदयः पश्चात्पततु न वा पाटवं छडु प्रथताम् ।  
आर्तिर्भवतु नवान्त्रे कूजति भोक्तव्यमव्याजम् ॥ र्चिन्त्_८।१७७ ॥  
प्रथमं पीत्वा दुग्धं शाल्यन्नं विशदसिद्धम् अक्लिन्नम् ।  
घृतसम्प्लुतम् अश्नीयान्मांसैर् वैहङ्गमैः प्रायः ॥ र्चिन्त्_८।१७८ ॥  
उत्तममूषरभूचरविष्किरमांसं तथाजम् ऐणादि ।  
अन्यदपि जलचराणां पृथुरोमापेक्षया ज्यायः ॥ र्चिन्त्_८।१७९ ॥  
मांसालाभे मत्स्या अदोषलाः स्थूलसद्गुणा ग्राह्याः ।  
मद्गुररोहितशकुला दग्धाः पललान्मनाङ्न्यूनाः ॥ र्चिन्त्_८।१८० ॥  
शृङ्गाटकफलकशेरुकदलीफलतालनारिकेलादि ।  
अन्यदपि यच्च वृष्यं मधुरं पनसादिकं ज्यायः ॥ र्चिन्त्_८।१८१ ॥  
केबुकतालकरीरान् वार्ताकुपटोलफलदलसमेतान् ।  
मुद्गमसूरेक्षुरसान् शंसन्ति निरामिषेष्वेतान् ॥ र्चिन्त्_८।१८२ ॥  
शाकं प्रहेयमखिलं स्तोकं रुचये तु वास्तुकं दद्यात् ।  
विहितनिषिद्धाद् अन्यन्मध्यमकोटिस्थितं विद्यात् ॥ र्चिन्त्_८।१८३ ॥  
तप्तदुग्धानुपानं प्रायः सारयति बद्धकोष्ठस्य ।  
अनुपीतमम्बु यद्वा कोमलशस्यस्य नारिकेलस्य ॥ र्चिन्त्_८।१८४ ॥  
यस्य न तथापि सरति सयवक्षारं जलं पिबेत्कोष्णम् ।  
कोष्णं त्रिफलाक्वाथं क्षारसनाथं ततोऽप्यधिकम् ॥ र्चिन्त्_८।१८५ ॥  
त्रीणि दिनानि समं स्यादह्नि चतुर्थे तु वर्धयेत् क्रमशः ।  
यावत्तदष्टमाषं न वर्धयेत् पुनरितो ऽप्यधिकम् ॥ र्चिन्त्_८।१८६ ॥  
आदौ रक्तिद्वितयं द्वितीयवृद्धौ तु रक्तिकात्रितयम् ।  
रक्तीपञ्चकपञ्चकम् अत ऊर्ध्वं वर्धयेन्नियतम् ॥ र्चिन्त्_८।१८७ ॥  
वात्सरिककल्पपक्षे दिनानि यावन्ति वर्धितं प्रथमम् ।  
तावन्ति वर्षशेषे प्रतिलोमं ह्रासयेत्तदयः ॥ र्चिन्त्_८।१८८ ॥  
तेष्वष्टमाषकेषु प्रातर्माषत्रयं समश्नीयात् ।  
सायं च तावदह्णो मध्ये माषद्वयं शेषम् ॥ र्चिन्त्_८।१८९ ॥  
एवं तदमृतमश्नन्कान्तिं लभते चिरस्थिरं देहम् ।  
सप्ताहत्रयमात्रात्सर्वरुजो हन्ति किं बहुना ॥ र्चिन्त्_८।१९० ॥  
आर्याभिर् इह नवत्या सप्तविधिभिर् यथावद् आख्यातम् ।  
अमतिविपर्ययसंशयशून्यम् अनुष्ठानम् उन्नीतम् ॥ र्चिन्त्_८।१९१ ॥  
मुनिरचितशास्त्रपारं गत्वा सारं ततः समुद्धृत्य ।  
निबबन्ध बान्धवानामुपकृतये कोऽपि षट्कर्मा ॥ र्चिन्त्_८।१९२ ॥  
    
<ताम्रयोग>  
कन्यातोये ताम्रपत्रं सुतप्तं कृत्वा वारान् विंशतिं प्रक्षिपेत्तत् ।  
शुद्धं गन्धं तद्द्विभागं विमर्द्य निम्बूतोयैस्ताम्रपत्राणि लिप्त्वा ॥ र्चिन्त्_८।१९३ ॥  
भाण्डे कृत्वा रोधयित्वा तु भाण्डं शालाग्नौ तं निक्षिपेत् पञ्चरात्रम् ।  
शीतं जातं भावयेदुक्ततोयैर् यद्वा नीरैस् त्रैफलैर् एकघस्रम् ॥ र्चिन्त्_८।१९४ ॥  
मध्वाज्याभ्यां पेषयित्वा पुटेत् तच्छुद्धं सिद्धं जायते देहसिद्ध्यै ।  
गुञ्जामात्रं शाल्मलीनीरयुक्तं मध्वाज्याभ्यां सेवयेद् वत्सरार्धम् ॥ र्चिन्त्_८।१९५ ॥  
दुग्धं खण्डं वानुपानं विदध्यात् साज्यं भोज्यं गौड्यम् अम्लेन युक्तम् ।  
वीर्यं पुष्टिं दीपनं देहदार्ढ्यं दिव्यां दृष्टिं दीर्घमायुः करोति ॥ र्चिन्त्_८।१९६ ॥  
    
<ताम्रयोग (२)>  
रसतस्ताम्रं द्विगुणं ताम्रात् कृष्णाभ्रकं तथा द्विगुणम् ।  
पृथगेवैषां शुद्धिस्ताम्रे शुद्धिस्ततो द्विविधा ॥ र्चिन्त्_८।१९७ ॥  
पत्त्रीकृतस्य गन्धकयोगाद्वा मारणं तथा लवणैः ।  
आक्ते ध्मापितताम्रे निर्गुण्डीकल्ककाञ्जिके मग्ने ॥ र्चिन्त्_८।१९८ ॥  
यद्भवति गैरिकाभं तत्पिष्टम् अर्धगन्धकं तदनु ।  
पुटपाकेन विशुद्धं शुद्धं स्यादभ्रकं तु पुनः ॥ र्चिन्त्_८।१९९ ॥  
हिलमोचिमूलपिण्डे क्षिप्तं तदनु मार्दसम्पुटे लिप्ते ।  
तीक्ष्णं दग्धं पिष्टम् अम्लाम्भसा साधु चन्द्रिकाविरहितम् ॥ र्चिन्त्_८।२०० ॥  
रेचितताम्रेण रसः खल्वशिलायां घृष्टः पिण्डिका कार्या ।  
उत्स्वेद्य गृहसलिलेन निर्गुण्डीकल्केऽसकृच्छुद्धौ ॥ र्चिन्त्_८।२०१ ॥  
एतत्सिद्धं त्रितयं चूर्णितताम्रार्धिकैः पृथग्युक्तम् ।  
पिप्पलीविडङ्गमरिचैः श्लक्ष्णं द्वित्रिमाषकं भक्ष्यम् ॥ र्चिन्त्_८।२०२ ॥  
शूलाम्लपित्तश्वयथुग्रहणीयक्ष्मादिकुक्षिरोगेषु ।  
रसायनं महदेतत्परिहारो नियमतो नात्र ॥ र्चिन्त्_८।२०३ ॥  
    
<लक्ष्मीविलासरसः>  
पलं कृष्णाभ्रचूर्णस्य तदर्धौ रसगन्धकौ ।  
कर्पूरस्य तदर्द्धं तु जातीकोषफले तथा ॥ र्चिन्त्_८।२०४ ॥  
वृद्धदारकबीजं च बीजमुन्मत्तकस्य च ।  
त्रैलोक्यविजयाबीजं विदारीकन्दम् एव च ॥ र्चिन्त्_८।२०५ ॥  
नारायणी तथा नागबला चातिबला तथा ।  
बीजं गोक्षुरकस्यापि हैज्जलं बीजमेव च ॥ र्चिन्त्_८।२०६ ॥  
एतेषां कार्षिकं चूर्णं गृहीत्वा वारिणा पुनः ।  
निष्पिष्य वटिका कार्या त्रिगुञ्जाफलमानतः ॥ र्चिन्त्_८।२०७ ॥  
निहन्ति सन्निपातोत्थान् गदान् घोरान् सुदारुणान् ।  
वातोत्थान् पैत्तिकांश्चापि नास्त्यत्र नियमः क्वचित् ॥ र्चिन्त्_८।२०८ ॥  
कुष्ठमष्टादशविधं प्रमेहान् विंशतिं तथा ।  
नाडीव्रणं व्रणं घोरं गुदामयभगन्दरम् ॥ र्चिन्त्_८।२०९ ॥  
श्लीपदं कफवातोत्थं चिरजं कुलसम्भवम् ।  
गलशोथमन्त्रवृद्धिमतिसारं सुदारुणम् ॥ र्चिन्त्_८।२१० ॥  
कासपीनसयक्ष्मार्शः स्थौल्यं दौर्बल्यमेव च ।  
आमवातं सर्वरूपं जिह्वास्तम्भं गलग्रहम् ॥ र्चिन्त्_८।२११ ॥  
उदरं कर्णनासाक्षिमुखवैजात्यमेव च ।  
सर्वशूलं शिरःशूलं स्त्रीणां गदनिषूदनम् ॥ र्चिन्त्_८।२१२ ॥  
वटिकां प्रातरेकैकां खादेन्नित्यं यथाबलम् ।  
अनुपानमिदं प्रोक्तं मांसं पिष्टं पयो दधि ॥ र्चिन्त्_८।२१३ ॥  
वारितक्रसुरासीधुसेवनात् कामरूपधृक् ।  
वृद्धोऽपि तरुणस्पर्धी न च शुक्रस्य सङ्क्षयः ॥ र्चिन्त्_८।२१४ ॥  
न च लिङ्गस्य शैथिल्यं न केशा यान्ति पक्वताम् ।  
नित्यं शतस्त्रियो गच्छेन्मत्तवारणविक्रमः ॥ र्चिन्त्_८।२१५ ॥  
द्विलक्षयोजनी दृष्टिर्जायते पौष्टिकः परः ।  
प्रोक्तः प्रयोगराजोऽयं नारदेन महात्मना ॥ र्चिन्त्_८।२१६ ॥  
रसो लक्ष्मीविलासस्तु वासुदेवो जगद्गुरौ ।  
अभ्यासाद्यस्य भगवान् लक्षनारीषु वल्लभः ॥ र्चिन्त्_८।२१७ ॥  
    
<शिलाजतु:: ओरिगिन्>  
हेमाद्याः सूर्यसन्तप्ताः स्रवन्ति गिरिधातवः ।  
जत्वाभं मृदुमृत्स्नाच्छं यन्मलं तच्छिलाजतु ॥ र्चिन्त्_८।२१८ ॥  
    
<शिलाजतु:: मेदिच्। प्रोपेर्तिएस्>  
अनम्लं चाकषायं च कटुपाकि शिलाजतु ।  
नात्युष्णशीतं धातुभ्यश् चतुर्भ्यस्तस्य सम्भवः ।  
हेम्नोऽथ रजतात्ताम्राद्वरात्कृष्णायसादपि ॥ र्चिन्त्_८।२१९ ॥  
    
<शिलाजतु:: फ़्रोम् गोल्द्:: मेदिच्।।फ्य्स्। प्रोपेर्तिएस्>  
मधुरश्च सतिक्तश्च जपापुष्पनिभश्च यः ।  
कटुर्विपाके शीतश्च स सुवर्णस्य निस्रवः ॥ र्चिन्त्_८।२२० ॥  
    
<शिलाजतु:: फ़्रोम् सिल्वेर्:: मेदिच्।।फ्य्स्। प्रोपेर्तिएस्>  
रूप्यस्य कटुकः श्वेतः शीतः स्वादुर्विपच्यते ।  
    
<शिलाजतु:: फ़्रोम् चोप्पेर्:: मेदिच्।।फ्य्स्। प्रोपेर्तिएस्>  
ताम्रस्य बर्हिकण्ठाभस् तिक्तोष्णः पच्यते कटुः ॥ र्चिन्त्_८।२२१ ॥  
    
<शिलाजतु:: फ़्रोम् इरोन्:: मेदिच्।।फ्य्स्। प्रोपेर्तिएस्>  
यस्तु गुग्गुलुकाभासस्तिक्तको लवणान्वितः ।  
कटुर्विपाके शीतश्च सर्वश्रेष्ठः स चायसः ॥ र्चिन्त्_८।२२२ ॥  
गोमूत्रगन्धयः सर्वे सर्वकर्मसु यौगिकाः ।  
रसायनप्रयोगेषु पश्चिमस्तु विशिष्यते ॥ र्चिन्त्_८।२२३ ॥  
यथाक्रमं वातपित्ते श्लेष्मपित्ते कफे त्रिषु ।  
विशेषेण प्रशस्यन्ते मला हेमादिधातुजाः ॥ र्चिन्त्_८।२२४ ॥  
    
<शिलाजतु:: परीक्षा>  
लौहकिट्टायते वह्नौ विधूमं दह्यतेऽम्भसि ।  
तृणात्यग्रे कृतं श्रेष्ठमधो गलति तन्तुवत् ॥ र्चिन्त्_८।२२५ ॥  
    
<शिलाजतु:: शोधन>  
मलिनं यद्भवेत् तच्च क्षालयेत्केवलाम्भसा ।  
लौहपात्रेषु विधिना ऊर्ध्वीभूतं च संहरेत् ॥ र्चिन्त्_८।२२६ ॥  
वातपित्तकफघ्नैस्तु निर्यूहैस् तत् सुभावितम् ।  
वीर्योत्कर्षं परं याति सर्वैर् एकैकशोऽपि वा ॥ र्चिन्त्_८।२२७ ॥  
प्रक्षिप्योद्धृतमावानं पुनस्तत्प्रक्षिपेद्रसे ।  
कोष्णे सप्ताहमेतेन विधिना तस्य भावनां ॥ र्चिन्त्_८।२२८ ॥  
    
<शिलाजतु:: सोअकिन्ग्>  
तुल्यं गिरिजेन जले चतुर्गुणे भावनौषधं क्वाथ्यम् ।  
ततः क्वाथे च पादांशे पूतोष्णे प्रक्षिपेद्गिरिजम् ।  
तत् समरसतां यातं संशुष्कं प्रक्षिपेद्रसे भूयः ॥ र्चिन्त्_८।२२९ ॥  
    
<शिलाजतु:: मेदिच्। प्रोपेर्तिएस्>  
पूर्वोक्तेन विधानेन लौहैश्चूर्णीकृतैः सह ।  
तत्पीतं पयसा दद्याद् दीर्घमायुः सुखान्वितम् ॥ र्चिन्त्_८।२३० ॥  
जराव्याधिप्रशमनं देहदार्ढ्यकरं परम् ।  
मेधास्मृतिकरं धन्यं क्षीराशी तत्प्रयोजयेत् ॥ र्चिन्त्_८।२३१ ॥  
प्रयोगः सप्तसप्ताहास्त्रयश्चैकश्च सप्तकः ।  
निर्दिष्टस् त्रिविधस् तस्य परो मध्योऽवरस्तथा ॥ र्चिन्त्_८।२३२ ॥  
    
<शिलाजतु:: मेअसुरे फ़ोर् मेदिच्। उसे>  
मात्रा पलं त्वर्द्धपलं स्यात्कर्षं तु कनीयसी ॥ र्चिन्त्_८।२३३ ॥  
    
<शिलाजतु:: रेगुलतिओन्स्।दिएत्>  
शिलाजतुप्रयोगेषु विदाहीनि गुरूणि च ।  
वर्जयेत् सर्वकालं च कुलत्थान् परिवर्जयेत् ॥ र्चिन्त्_८।२३४ ॥  
पयांसि शुक्तानि रसाः सयूषास् तोयं समूत्रं विविधाः कषायाः ।  
आलोडनार्थं गिरिजस्य शस्तास्ते ते प्रयोज्याः प्रसमीक्ष्य कार्यम् ॥ र्चिन्त्_८।२३५ ॥  
    
<कामेश्वरमोदक>  
सम्यङ्मारितमभ्रकं कटुफलं कुष्ठाश्वगन्धामृता मेथी मोचरसो विदारिमुशली गोक्षूरकं चेक्षुरम् ।  
रम्भाकन्दशतावरी ह्यजमोदा माषास्तिला धान्यकं यष्टी नागबला बला मधुरिका जातीफलं सैन्धवम् ॥ र्चिन्त्_८।२३६ ॥  
भार्ङ्गीकर्कटशृङ्गिका त्रिकटुकं जीरद्वयं चित्रकं चातुर्जातपुनर्नवे गजकणा द्राक्षा शठी वासकम् ।  
शाल्मल्यङ्घ्रिफलत्रिकं कपिभवं बीजं समं चूर्णयेत् चूर्णांशा विजया सिता द्विगुणिता मध्वाज्यमिश्रं तु तत् ॥ र्चिन्त्_८।२३७ ॥  
कर्षार्द्धा गुडिकाथ कर्षमथवा सेव्या सतां सर्वदा पेया क्षीरसितानुवीर्यकरणे स्तम्भेऽप्ययं कामिनाम् ।  
वामावश्यकरः सुखातिसुखदः प्रौढाङ्गनाद्रावकः क्षीणे पुष्टिकरः क्षयक्षयकरो नानामयध्वंसकः ॥ र्चिन्त्_८।२३८ ॥  
कासश्वासमहातिसारशमनो मन्दाग्निसन्दीपनः दुर्नामग्रहणीप्रमेहनिवहश्लेष्मास्रपित्तप्रणुत् ।  
नित्यानन्दकरो विशेषकवितावाचां विलासोद्भवं धत्ते सर्वगुणं महास्थिरवयो ध्यानावधाने ऽप्यलम् ॥ र्चिन्त्_८।२३९ ॥  
अभ्यासेन निहन्ति मृत्युपलितं कामेश्वरो वत्सरात् सर्वेषां हितकारिणा निगदितः श्रीनित्यनाथेन सः ।  
वृद्धानाम् अपि कामवर्धनकरः प्रौढाङ्गनासङ्गमे सिद्धोऽयं मम दृष्टिप्रत्ययकरो भूपैः सदा सेव्यताम् ॥ र्चिन्त्_८।२४० ॥  
    
<चूर्णरत्न>  
वृष्यगणचूर्णतुल्यं तत् पुटपक्वं घनं सिता द्विगुणम् ।  
वृष्यात्परमतिवृष्यं रसायनं चूर्णरत्नमिदम् ॥ र्चिन्त्_८।२४१ ॥  
    
<शृङ्गाराभ्ररसः>  
शुद्धं कृष्णाभ्रचूर्णं द्विपलपरिमितं शाणमानं यदन्यत् ।  
कर्पूरं जातिकोषं सजलमिभकणा तेजपत्रं लवङ्गम् ॥ र्चिन्त्_८।२४२ ॥  
मांसी तालीशचोचे गजकुसुमगदं धातकी चेति तुल्यं ।  
पथ्या धात्री विभीतं त्रिकटुरथ पृथक् त्वर्द्धशाणं द्विशाणम् ॥ र्चिन्त्_८।२४३ ॥  
एलाजातीफलाख्यं क्षितितलविधिना शुद्धगन्धाश्मकोलं कोलार्द्धं पारदस्य प्रतिपदविहितं पिष्टमेकत्र मिश्रम् ।  
पानीयेनैव कार्याः परिणतचणकस्विन्नतुल्याश्च वट्यः प्रातः खाद्याश् चतस्रस् तदनु च हि कियच्छृङ्गवेरं सपर्णम् ॥ र्चिन्त्_८।२४४ ॥  
पानीयं पीतमन्ते ध्रुवमपहरति क्षिप्रमेतान् विकारान् कोष्ठे दुष्टाग्निजातान् ज्वरमुदररुजो राजयक्ष्मं क्षयं च ।  
कासं श्वासं सशोथं नयनपरिभवं मेहमेदोविकारान् छर्दिं शूलाम्लपित्तं तृषमपि महतीं गुल्मजालं विशालम् ॥ र्चिन्त्_८।२४५ ॥  
पाण्डुत्वं रक्तपित्तं गरलभवगदान् पीनसं प्लीहरोगं हन्याद् आमानिलोत्थान् कफपवनकृतान् पित्तरोगानशेषान् ।  
बल्यो वृष्यश्च योगस्तरुणतरकरः सर्वरोगे प्रशस्तः पथ्यं मांसैश्च यूषैर् घृतपरिलुलितैर् गव्यदुग्धैश्च भूयः ॥ र्चिन्त्_८।२४६ ॥  
भोज्यं योज्यं यथेष्टं ललितललनया दीयमानं मुदा यच्छृङ्गाराभ्रेण कामी युवतिजनशतां भोगयोगादतुष्टः ।  
वर्ज्यं शाकाम्लमादौ दिनकतिपयचित् स्वेच्छया भोज्यमन्यद् दीर्घायुः काममूर्तिर् गतवलिपलितो मानवोऽस्य प्रसादात् ॥ र्चिन्त्_८।२४७ ॥  
    
<जयावटी>  
विषं त्रिकटुकं मुस्तं हरिद्रा निम्बपत्रकम् ।  
विडङ्गमष्टमं चूर्णं छागमूत्रैः समं समम् ।  
चणकाभा वटी कार्या स्याज्जया योगवाहिका ॥ र्चिन्त्_८।२४८ ॥  
    
<त्रिनेत्ररसः>  
आदौ गन्धहतं शुल्वं पश्चात्तुल्याहिपारदम् ।  
त्रिनेत्रो हविषा पिष्टः शीतवीर्योऽर्द्धगन्धकः ॥ र्चिन्त्_८।२४९ ॥  
उष्णश्चेत्तुल्यगन्धेन कुर्यात् सम्मर्द्य पर्पटीम् ।  
देहसिद्धिकरो ह्येष सर्वरोगनिकृन्तनः ॥ र्चिन्त्_८।२५० ॥  
    
<सिद्धयोगेश्वररसः>  
शुद्धं सूतं द्विधा गन्धं खल्वे घृष्ट्वा तु कज्जलीम् ।  
तयोः समं कान्तलौहमभावे तस्य तीक्ष्णकम् ॥ र्चिन्त्_८।२५१ ॥  
मेलितं देवदेवेशि मर्दितं कन्यकाद्रवैः ।  
यामद्वयं ततः पश्चात्तद्गोलं ताम्रसम्पुटे ॥ र्चिन्त्_८।२५२ ॥  
आच्छाद्यैरण्डपत्रैस्तु धान्यराशौ निधापयेत् ।  
त्रिदिनान्ते समुद्धृत्य पिष्टं वारितरं भवेत् ॥ र्चिन्त्_८।२५३ ॥  
कुमारी भृङ्गकोरण्टौ काकमाची पुनर्नवा ।  
नीली मुण्डी च निर्गुण्डी सहदेवी शतावरी ॥ र्चिन्त्_८।२५४ ॥  
अम्लपर्णी गोक्षुरकः कच्छूमूलं वटाङ्कुराः ।  
एतेषां भावयेद्द्रावैः सप्तवारान् पृथक् पृथक् ॥ र्चिन्त्_८।२५५ ॥  
त्र्यूषणत्रिफलासोमराजीनां च कषायकैः ।  
शुष्केऽस्मिंस्तोलितं चूर्णं सममेकादशाभिधम् ॥ र्चिन्त्_८।२५६ ॥  
वराव्योषाग्निविश्वैला जातीफललवङ्गकम् ।  
संयोज्य मधुनालोड्य विमर्द्येदं भजेत्सदा ॥ र्चिन्त्_८।२५७ ॥  
रात्रौ पिबेद् गवां क्षीरं कृष्णानां च विशेषतः ।  
संवत्सराज्जरामृत्युरोगजालं निवारयेत् ॥ र्चिन्त्_८।२५८ ॥  
वीर्यवृद्धिकरं श्रेष्ठं रामाशतसुखप्रदम् ।  
तावन्न च्यवते वीर्यं यावदम्लं न सेवते ॥ र्चिन्त्_८।२५९ ॥  
दीपनं कान्तिदं पुष्टितुष्टिकृत्सेविनां सदा ।  
सुगुप्तः कथितः सूतः सिद्धयोगेश्वराभिधः ॥ र्चिन्त्_८।२६० ॥  
    
<पलितघ्नचूर्णम्>  
त्रिफला लोहजं चूर्णं रक्तचित्रकजा जटा ।  
च्युतक्षुद्राम्रकं बीजं पालाशं क्षुद्रदुग्धिका ॥ र्चिन्त्_८।२६१ ॥  
एतदष्टकमादाय पृथक् पञ्चपलोन्मितम् ।  
मिश्रयित्वा पलाशस्य सर्वाङ्गरसभावितम् ॥ र्चिन्त्_८।२६२ ॥  
महाकालजबीजानां भागत्रयमथाहरेत् ।  
भागं कृष्णतिलस्यैकं मिश्रयित्वा निपीडयेत् ॥ र्चिन्त्_८।२६३ ॥  
तेन तैलेन तच्चूर्णं पिण्डीकार्यं विमर्दनात् ।  
स्निग्धे भाण्डे तदाधाय शरावेण निरोधयेत् ॥ र्चिन्त्_८।२६४ ॥  
लिप्त्वा तदाशु धान्ये च पललौघे निधापयेत् ।  
मासमात्रात्समाहृत्य पूजयित्वा शिवं शिवम् ॥ र्चिन्त्_८।२६५ ॥  
तोलैकं भक्षयेत्प्रातस्तोलैकं भोजनोपरि ।  
एवं मासत्रयाभ्यासात्पलितं हन्त्यसंशयम् ।  
वर्षैकेन जरां हत्वा मृत्युं जयति मानवः ॥ र्चिन्त्_८।२६६ ॥  
    
<कामिनीमदनिधूननरसः>  
कज्जलीकृतसुगन्धकशम्भोस् तुल्यभागकनकस्य बीजम् ।  
मर्दयेत्कनकतैलयुतं स्यात् कामिनीमदविधूनन एषः ॥ र्चिन्त्_८।२६७ ॥  
अस्य वल्लयुगलं ससितं चेत् सेवितं हरति मेहगणौघम् ।  
वीर्यदार्ढ्यकरणं कमनीयं द्रावणं निधुवने वनितानाम् ॥ र्चिन्त्_८।२६८ ॥  
    
<चतुर्मुखरसः>  
रसगन्धकलौहाभ्रं समं सूताङ्घ्रि हेम च ।  
सर्वं खल्वतले क्षिप्त्वा कन्यास्वरसमर्दितम् ॥ र्चिन्त्_८।२६९ ॥  
त्रिफलातुलसीब्राह्मीरसैश्चानु विमर्दयेत् ।  
एरण्डपत्रैरावेष्ट्य धान्यराशौ दिनत्रयम् ॥ र्चिन्त्_८।२७० ॥  
संस्थाप्य च तदुद्धृत्य त्रिफलामधुसंयुतम् ।  
एतद्रसायनवरं सर्वरोगेषु योजयेत् ॥ र्चिन्त्_८।२७१ ॥  
तद्यथाग्निबलं खादेद्वलीपलितनाशनम् ।  
पौष्टिकं बल्यमायुष्यं पुत्रप्रसवकारकम् ॥ र्चिन्त्_८।२७२ ॥  
क्षयमेकादशविधं कासं पञ्चविधं तथा ।  
कुष्ठमष्टादशविधं पाण्डुरोगान् प्रमेहकान् ॥ र्चिन्त्_८।२७३ ॥  
शूलं श्वासं च हिक्कां च मन्दाग्निं चाम्लपित्तकम् ।  
व्रणान् सर्वानामवातं विसर्पं विद्रधिं तथा ॥ र्चिन्त्_८।२७४ ॥  
अपस्मारं महोन्मादं सर्वार्शांसि त्वगामयान् ।  
क्रमेण शीलितं हन्ति वृक्षमिन्द्राशनिर्यथा ।  
चतुर्मुखेन देवेन कृष्णात्रेयाय सूचितम् ॥ र्चिन्त्_८।२७५ ॥  
    
<गन्धलौह>  
गन्धं लौहं भस्म मध्वाज्ययुक्तं सेव्यं वर्षं वारिणा त्रैफलेन ।  
शुक्ले केशे कालिमा दिव्यदृष्टिः पुष्टिवीर्यं जायते दीर्घमायुः ॥ र्चिन्त्_८।२७६ ॥  
    
<सिद्धलक्ष्मीश्वररसः>  
अष्टांशहेम्नि हरजे शिखिमूषिकायां सञ्जार्य षड्गुणबलिं क्रमशो ऽधिकं च ।  
ऊर्ध्वं पयोऽग्निम् अधरे विनिधाय धीराः सिद्धीः समग्रमतुलाः स्वकरे कुरुध्वम् ॥ र्चिन्त्_८।२७७ ॥  
    
<वह्निसिद्धरसः>  
लौहं गन्धं टङ्कणं भ्रामयित्वा सार्धस् तस्मिन् सूतकोऽन्यश्च गन्धः ।  
कन्याम्भोभिर् मर्दितः काचकूप्यां क्षिप्तो वह्णौ सिद्धये वह्णिसिद्धः ॥ र्चिन्त्_८।२७८ ॥

