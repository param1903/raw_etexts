+++
title = "Moksopaya with Bhaskarakantha's Tika, with critical apparatus"

+++


## Intro
  
  
  
  
Moksopaya with Bhaskarakantha's Tika, with critical apparatus  
  
  
  
Moksopaya with Bhaskarakantha's Tika, with critical apparatus  
1. Prakaraṇa: Vairāgya (1,1-1,32)  
2. Prakaraṇa: Mumukṣuvyavahāra, first chapters missing (2,5.5-2,20.13)  
3. Prakaraṇa: Utpatti, fragments (3,1.1-41; 3,3.13-3,12.4; 3,13.50-3,16.41)  
4. Prakaraṇa: Sthiti, fragments (4,1.1-4,24.19, 4,25.12-4,33.26)  
  
  
Based on uncorrected preprints of Slaje, Walter: Bhāskarakaṇṭhas Mokṣopāya-Tīkā. Ein Kommentar in der Tradition der kaschmirischen Yogavāsiṣṭha-Überlieferung.  
1. (Vairāgya-)Prakaraṇa. Graz : 1996.  
2. Prakaraṇa (Mumukṣuvyavahāra). Graz : 1993.  
Die Fragmente des 3. (Utpatti-)Prakaraṇa. Graz : 1995.  
Die Fragmente des 4. (Sthiti-)Prakaraṇa. Aachen : 2002.  
  
  
Input by Walter Slaje  
[GRETIL-Version: 2018-07-04]  
  
  
Revisions:  
2017-12-08: ṭīkā to 4,18.43 corrected by Stanislav Jager  
2018-06-22: references adapted to the critical edition of the mūla-text, markup changed, and minor inconsistencies of previous markup corrected by Maximilian Mehner  
  
  
STRUCTURE OF REFERENCES  
MU_n,n.n = Mokṣopāya_Prakaraṇa,Sarga.Verse  
MT_n,n.n = Mokṣopāya-Ṭīkā_Prakaraṇa,Sarga.Verse  
  
  
MARKUP  
"pratīkas"  
[cf. ...]  
footnotes referring to  
#n critical notes  
⟨⟩ to be deleted  
[ ] emendation if also ⟨⟩ is stated, otherwise addition  
( ) deleted by scribe  
--- lacunae marked by scribe  
* * interlinear or margin notes by scribe  
→ continuing to ...  
***** missing MS pages  
  
  
ANALYTIC TEXT VERSION according to source file  
  
  
  
  
  
  
THIS GRETIL TEXT FILE IS FOR REFERENCE PURPOSES ONLY!     
COPYRIGHT AND TERMS OF USAGE AS FOR SOURCE FILE.   
  
Text converted to Unicode (UTF-8).  
(This file is to be used with a UTF-8 font and your browser's VIEW configuration   
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


    
मोक्षोपाय wइथ् भास्करकण्ठऽस् Ṭईका

    
१। प्रकरण: वैराग्य

१ओं  
    
स्वातन्त्र्याख्यगुणेरितेन सततं सङ्क्षोभ्यमाणान् निजाद्२  
इच्छामन्दरकेण सारभरिताद् रूपाद् अलोलात् सदा ।  
स्वान्तःस्थं स्वमयं स्वभिन्नसदृशं तत्त्वालिरत्नोच्चयम्३  
बोधाह्वः४ प्रतिभासयन् परसरिन्नाथो जयत्य् अद्भुतः ॥ *१ ॥

#१ (स्छ्रेइबेर्स्प्रुछ्:) न्११ ॐ श्रीगणेशाय नमः; श्४ ॐ नमो भगवते वासुदेवाय ॥ ॐ  
#२ न्११: °णात् स्वजाद् (स्।म्। औफ़् üबेर्गेक्लेब्तेम् पपिएर्)  
#३ न्११: °श्चयम्  
#४ श्४: °आह्णः  
    
    
शुद्धं स्फाटिकदर्पणेन सदृशं नित्यं स्वशक्त्युत्थितैर्५  
अच्छत्वात् स्वमयीकृतम् बहुविधैर्६ बाह्यान्तरैः स्वैर् मलैः ।  
शक्त्यैतान् अपि सर्वदात्मनि लयीकुर्वाणम् आद्यं शिवम्  
बोधाह्वम्७ प्रणतो ऽस्मि देवम् अनघं षट्कोशदावानलम् ॥ *२ ॥

#५ न्११: सु°  
#६ श्४: °धैः  
#७ श्४: °आह्णः  
    
    
बोधाबोधविभेदभासनपरम्८ बोधान्वितैर् बोधितम्  
बोधाबोधविहीनमूर्तिम् अमलम् बोधैकसारं विभुम् ।  
बोधाबोधविभेदगोपनकरम्९ स्वस्मिंस् तु तस्याप्य् अनु  
बोधं तं शरणं श्रयामि सततं सद्बोधसम्प्राप्तये ॥ *३ ॥

#८ श्४: °विबोधभा°  
#९ न्११: बोधे बो°; श्४: °कंरं  
    
    
स्वच्छत्वाश्रयमातृभावभजनाद् वैडूर्यनामार्हताम्  
आसाद्यान्व् अवतारनामकलनाम्१० एत्याच्छमेयास्पदाम्११ ।  
तत्त्वं स्वम् प्रकटं विधाय च ततः स्वम् भावम् एवागतो  
यस्१२ तस्मै सततं स्वभावगुरवे नैर्गुण्यधाम्ने नमः ॥ *४ ॥

#१० श्४: अ*व*ता°; न्११: °कुल°  
#११ न्११: °नेया°  
#१२ न्११: यः  
    
    
अच्छाच्छस्वविमर्शने ऽपि कुशलो वैडूर्यनाम्नाश्रितो  
यातो ऽतो ऽन्व् अवतारभावम् अमलं तत्त्वोपदेशेच्छया ।  
शिष्याणाम् उपदिश्य तत्त्वम् अथ यः स्वं रूपम् एवागतस्  
तस्मै श्रीनिधये प्रकाशगुरवे सद्बोधदात्रे नमः ॥ *५ ॥  
    
देहाद्रिस्थमनोद्रुमोत्थकलनाशाखालिसन्ध्यन्तराद्१३  
द्रष्टुं जाड्यहरं विमर्शविभवाद् उन्मेषरूपं रविम् ।  
लग्ना ये सततं तदेकमयताम् पश्यन्त आत्मन्य् अथो१४  
संसारे ऽपि च तत्प्रकाशवशतो भाते ऽस्तु तेभ्यो नमः ॥ *६ ॥

#१३ न्११: °मोर्थक-नाशखा°  
#१४ न्११: अर्थो  
    
    
अपूर्वं सामर्थ्यं किम् अपि हृदयागोचर इदम्  
परिच्छेदातीतं जयति लघुमुख्यम् भगवतः ।  
विवृत्त्याख्ये कर्मण्य् अतिमहति वाक्पत्यविषये१५  
यदाविष्टो ऽमुष्मिन्न् अपि भजति मूको ऽप्य् अधिकृतिम्१६ ॥ *७ ॥

#१५ न्११: वाक्यत्य°  
#१६ न्११: अभि°  
    
    
स्वतःसिद्धाल् लब्धम् परमगहनं यत् स्वजनकाद्  
रहस्यं सङ्क्षेपान् निरतिशयम् आभ्यन्तरम् अलम्१७ ।  
तद् एतत्१८ सर्वेषु प्रकटयितुम् एवात्र विहितो  
मयासाव् उद्योगो न निजधिषणाख्यापनधिया ॥ *८ ॥

#१७ न्११: इदृम् (स्।म्। औफ़् üबेर्गेक्लेब्तेम् पपिएर्)  
#१८ न्११: एततत्  
    
    
स्वभावेनैवान्धाः१९ कतिचिद् अपरे रोषतमसा  
परेषां नापेक्षा भवति च निजालोकविभवात् ।  
अतो व्याख्यादीपे ऽप्रकट इव नात्रास्त्य् अधिकृतो२०  
भवेद् वा को ऽपीति भ्रमत इह यत्नस् तु रचितः ॥ *९ ॥

#१९ न्११: प्रबोधेनै° (स्।म्। औफ़् üबेर्गेक्लेब्तेम् पपिएर्)  
#२० न्११: व्याख्यायां मे खलु क इव चात्रारूप° (स्।म्। औफ़् üबेर्गेक्लेब्तेम् पपिएर्)  
    
    
अवतारकण्ठपुत्रः पौत्रो वैडूर्यकण्ठपादानाम् ।  
भास्करकण्ठो रचयति विद्वत्कण्ठे विभूषणं व्याख्याम् ॥ *१० ॥  
    
शक्त्यादीनाम् अभावे मे प्रवृत्तस्य पदे पदे ।  
स्खलितानि भविष्यन्ति सन्तु सन्तो ऽवलम्बनम् ॥ *११ ॥  
    
नुत्वा गणेशं विबुधेशवन्द्यं वाग्देवतां च प्रतिभास्वरूपाम् ।  
गुरूंस् तथा कौलनरोत्तमादीन् करोमि टीकां श्रुतिपात्रपेयाम् ॥ *१२ ॥  
    
गुरूणां चरणौ स्मृत्वा कृत्वा स्वात्मार्चनं स्वतः ।  
मोक्षोपायाभिधे ग्रन्थे व्याख्यां कुर्वे समासतः ॥ *१३ ॥

    
इह खलु कश्चिन् महापुरुषः१ श्रीवाल्मीकिनिबद्धश्रीमहारामायणाख्यसागरादिकाण्डस्थश्रीरामज्ञानोत्पादकश्रीवसिष्ठोपदेशरत्नैः स्वयम् आसादितसम्यग्ज्ञानाख्यप्रकाशः२ अथान्यान् प्रति दयया प्रकटीकरणार्थम् प्रोक्तसागरात् तान्य् उद्धर्तुकामस् तदुद्धृतिनिर्विघ्नसमाप्तिगमनाय परदेवतास्वरूपम् परमात्मानं स्तौति  
    
दिवि भूमौ तथाकाशे बहिर् अन्तश् च मे विभुः ।  
यो ऽवभात्य् अवभासात्मा तस्मै विश्वात्मने नमः ॥मु_१,१।१॥  
    
"तस्मै" प्रसिद्धाय । "विश्वात्मने" सर्वसारत्वेन स्थितत्वात् सर्वेषाम् आत्मभूतायार्थात् परमात्मने "नमः" । अपरिमितायां तत्सत्तायाम् परिमितस्वसत्तान्यग्भावरूपः प्रह्वीभावः अस्तु । तत्सत्तायाम् एव स्वसत्तां लीनाम् भावयामीति यावत् । "तस्मै" कस्मै । "अवभासात्मा" बाह्यान्तरालोकगतनानाविधबाह्यान्तरपदार्थवृन्दविषयज्ञानसारभूतः३ । "यः" विश्वात्मा । "अवभाति" प्रत्यक्षम् एव स्फुरति । यतः प्रत्यक्षं स्फुरन्तः नानाभासाः विचारविषयीकृताः सन्तः अनिर्वाच्यतास्वरूपायाम् परमात्मतायाम् एव विश्राम्यन्ति । ततः४ नानावभासावभासेन५ परमात्मैवावभातीति भावः । "यः" कथम्भूतः । "विभुः" व्यापकः । कुत्र । "मे" परिमितप्रमातृतासादनेन चिन्मात्ररूपापरिमितप्रमातृभावाच् च्युतस्यात एव परिच्छिन्नवाचकास्मच्छब्दवाच्यतां गतस्य परिमितप्रमातुः । "बहिः" बाह्ये । अहन्ताविषयताम् अनीते६ प्रदेशे इति यावत् । पुनः कुत्र । "अन्तश् च" अहन्ताविषयतां नीते प्रदेशे च । "बहिः" किंरूपे । "दिवि" समस्तसुराधारभूतस्वर्गलोकरूपे७ । तथा "भूमौ" समस्तनरादिनानाविधभूताधारभूतभूलोकरूपे । "तथा" तद्वत् । "आकाशे" शून्यमात्राधारभूताकाशलोकस्वरूपे । एतेन चतुर्दशभुवनानां ग्रहणं ज्ञेयं । "अन्तश् च" किंरूपे । "दिवि" द्योतनमात्रस्वरूपस्वप्नावस्थारूपे । "भूमौ" स्थूलत्वसादृश्याज् जाग्रदवस्थारूपे । "तथा" तद्वत् । "आकाशे" शून्यमात्राधारत्वसादृश्यात् सुषुप्त्यवस्थास्वरूपे । अत्र च परमात्मनः व्यापकत्वं शक्तिप्राधान्येनोपादानतया८ स्थितत्वात् स्वप्राधान्येन साक्षितया स्थितत्वाच् चेति द्विविधं ज्ञेयम् । एवम् अभीष्टसमु-चितदेवतानमस्कारलक्षणम् मङ्गलं कृत्वा उद्धरिष्यमाणस्यास्य ग्रन्थस्याधिकार्याद्यनुबन्धचतुष्टयं वक्तुकामः स एवोद्धृतिकारः अभिधेयसम्बन्धप्रयोजनान्य् अर्थात् सूचयन् अधिकारिनिरूपणं साक्षात्करोति ॥न्त्_१,१।१॥

#१ न्११: ॐ इह॥।  
#२ न्११: °प्रकाशः ॥  
#३ न्११: °आलो(ग)क°  
#४ श्४: तत्(अः)*ओ*  
#५ न्११: °भाने°; श्४: °भा(-)*स्*ए°  
#६ श्४: (अ)*आ*नी°  
#७ न्११: °आधा*र*भू°  
#८ श्४: °प्र्*आ*धा°  
    
    
अहम् बद्धो विमुक्तः स्याम् इति यस्यास्ति निश्चयः ।  
नात्यन्ततज्ज्ञो नातज्ज्ञः९ सो ऽस्मिञ् शास्त्रे ऽधिकारवान् ॥मु_१,१।२॥  
    
१०श्रीभगवत्कृपाकटाक्षपात्रीभूतस्य "यस्य" पुरुषस्य । अहम्परिमितप्रमातृरूपः "अहम् बद्धः" स्वात्मभावेन निश्चितदेहोपयोगिभोगजालासक्तचित्तः । अस्मि कथम् इति शेषः । प्रोक्तजालानासक्तचित्तः कथं "स्याम्"११ भवे-यम् । "इति" एवम् ।" निश्चयः" मनसि सततम् अनुसन्धानं । स्यात् । "सः"१२ पुरुषः । "अस्मिन्न्" उद्धरिष्यमाणे मोक्षोपायाख्ये ग्रन्थे । "अधिकारवान्" स्यात् । तस्यैवेदं शास्त्रं विचारणीयम् इत्य् अर्थः । "सः"१३ कथम्भूतः । नात्यन्तं तज्ज्ञः "नात्यन्ततज्ज्ञः" । मुक्तिकामत्वेन सम्यग्ज्ञानरहित ४इत्य् अर्थः । सम्यग्ज्ञानी हि मुक्तिम् अपि न काङ्क्षति । काङ्क्षामात्रस्यैव बन्धत्वात् । पुनः कथम्भूतः । "नातज्ज्ञः" । भोगाकाङ्क्षायाः मुक्तत्वात्१४ । अतज्ज्ञो हि भोगाकाङ्क्षां१५ त्यक्तुं न शक्नोति । अत्यन्ततज्ज्ञे कृतकृत्यत्वात् "अस्मिञ् शास्त्रे" अनधिकारः । अतज्ज्ञे तु अयोग्यतयेति१६ विभागः । अत्र परमात्मतत्त्वैक्यम् अभिधेयम् । पदे पदे तस्यैवाभिधानात् स्वविषयज्ञानद्वारेण मोक्षाख्यपरमप्रयोजनसाधकत्वाच् च । सर्वशास्त्रेष्व् अभिधेयस्यैव परमप्रयोजनसाधकत्वदर्शनात् । तद्विषयं सम्यग्ज्ञानम् अवान्तरप्रयोजनम् । अन्यथा तत्काङ्क्षिणः१७ अमूर्खस्यावान्तराधिकारित्वं न स्यात् । परमप्रयोजणम् मुक्तिर् । अन्यथा तत्काङ्क्षिणः मुमुक्षोः परमाधिकारित्वं१८ न स्यात् । शास्त्रावान्तरप्रयोजनयोः अभिधेयपरमप्रयोजनयोश् च साध्यसाधनभावः सम्बन्धः । अधिकारी तु स्वकण्ठेनैवोक्त इति सर्वं स्वस्थम् ॥न्त्_१,१।२॥

#९ श्४: नात्यन्तम् अज्ञो नो तज्ज्ञः  
#१० न्११, श्४: श्रीवाल्मीकिर् उवाच॥  
#११ श्४: स्यात्  
#१२ श्४: स  
#१३ श्४: स  
#१४ श्४: ॐ। इत्य् अर्थः मुक्त° (अबेर्रतिओ ओच्चुलि)  
#१५ श्४: भोग्*आ*°  
#१६ श्४: °कृत्यत्वात् पुनः कथम्भूतः नातज्ज्ञः भोगकाङ्क्षायाः मुक्तयोग्यतयेति (अबेर्रतिओ ओच्चुलि)  
#१७ न्११: °काङ्क्षिणः (मुमुक्षः)  
#१८ न्११: °आधि(कारि)कावि  
    
    
एवम् अधिकार्यादि निरूप्य शास्त्रोद्धारम् आरभते  
वाल्मीकिर् उवाच  
इति१९ । "वाल्मीकिः" वाल्मीकिनामा ऋषिः । "उवाच" उक्तवान् । श्रीरामम् प्रति इति२० शेषः । किम् उवाचेत्य् आशङ्कायाम् आह  
कथोपायान् विचार्यादौ मोक्षोपायान्२१ इमान् अथ ।  
यो विचारयति प्राज्ञो न स भूयो ऽभिजायते ॥न्त्_१,१।३॥

#१९ न्११, श्४: उवाचेति  
#२० न्११: प्रतीति  
#२१ श्४: °यान्न्  
    
    
कथारूपा उपायाः "कथोपायाः" । तान् । कथानाम्२२ अपि सम्यग्ज्ञानम्२३ प्रति प्रवर्तकत्वेनोपायत्वं ज्ञेयम् । "इमान्" वक्ष्यमाणान् । ननु श्रीवाल्मीकिः श्रीरामवृत्तान्तमयं२४ श्रीमहारामायणं श्रीरामम् प्रत्य् एव कथम् उवाचान्यस्यैव ह्य् अन्यवृत्तान्तकथनम् उचितम् इति चेत् । सत्यम् । अद्यकल्पे भवः श्रीवाल्मीकिर् अद्यकल्पे भवं श्रीरामम् प्रति पुरातनकल्पश्रीवाल्मीकिकृतम्२५ पुरातनश्रीरामवृत्तान्तमयं श्रीमहारामायणम् उवाचेति केचिद् अत्र समादधते । किम् अस्माकं व्याख्यामात्रप्रवृत्तानाम् एतद्युक्तत्वायुक्तत्वचिन्तनेन । अस्ति चात्र किम् अपि निगूढम् बीजम् "अपि पौरुषम् आदेयम्" इत्यादिवक्ष्यमाणश्लोकसूचितम्२६ । तच् च प्रतिभावतां स्वयम् एव गम्यम् । अन्येषां तत्कथनम् अयुक्तम् । इत्य् अलं रहस्योद्घाटनेन ॥न्त्_१,१।३॥

#२२ श्४: कथामाम्  
#२३ न्११, श्४: सम्यक्  
#२४ श्४: °न्तम्म°  
#२५ न्११: °कल्प*श्री*°; श्४: ॐ। °कल्प°  
#२६ म्Ṭ(इइ) १८।२अ; व्ग्ल्। म्Ṭ(इइइ) ८।८; स्लजे १९९४: १६९फ़्फ़्।  
    
    
अस्मिन् रामायणे राम कथोपायान् महाफलान् ।  
एतांस् तु प्रथमं कृत्वा पुराहम् अरिमर्दन ॥मु_१,१।४॥  
    
शिष्यायास्मै विनीताय भरद्वाजाय धीमते ।  
एकाग्रो दत्तवान् रम्यान् मणीन् अब्धिर्२७ इवार्थिने ॥मु_१,१।५॥  
    
"रामे"त्य् आमन्त्रणम् । रामस्यैव प्रतिपाद्यत्वात् । "एतान्" त्वया "अस्मिन्" समय एव दृष्टान् । आदौ "कृत्वा" सम्पाद्य । "अस्मै" अग्रे स्थिताय । "एकाग्रः" एतस्य विनयेन एतस्मिंल् लग्नचित्तः । युगलकम् ॥न्त्_१,१।४-५॥

#२७ न्११: अःकिर्  
    
    
तत एते कथोपाया भरद्वाजेन धीमता ।  
कस्मिंश्चिन् मेरुगहने ब्रह्मणो ऽग्र उदाहृताः ॥मु_१,१।६॥  
    
"उदाहृताः" कथिताः ॥न्त्_१,१।६॥  
    
अथास्य तुष्टो भगवान् ब्रह्मा२८ लोकपितामहः ।  
वरम् पुत्र गृहाणेति समुवाच महाशयः ॥मु_१,१।७॥  
    
२९स्पष्टम् ॥न्त्_१,१।७॥

#२८ श्४: °ह्म°  
#२९ न्११: *भरद्वाज उवाच*(स्।म्।); श्४: भरद्वाज उवाच  
    
    
भरद्वाजः कथयति  
    
भगवन् भूतभव्येश वरो ऽयम् मे ऽद्य रोचते ।  
येनेयं जनता दुःकान् मुच्यते तद् उदाहर ॥मु_१,१।८॥  
    
३०"भूतभव्येशा"तीतानागतयोर् ईशातीतानागतज्ञेति यावत् । "उदाहर" कथय ॥न्त्_१,१।८॥  
    
भरद्वाजवाक्यं श्रुत्वा श्रीब्रह्मा कथयति  
    
गुरुं वाल्मीकिम् अत्राशु प्रार्थयस्व प्रयत्नतः ।  
तेनेदं यत् समारब्धं रामायणम् अनिन्दितम् ॥मु_१,१।९॥  
    
तस्मिञ् ज्ञाते नरो मोहात् समग्रात् सन्तरिष्यति ।  
सेतुनेवाम्बुधेः पारम् अपारगुणशालिना ॥मु_१,१।१०॥  
    
युगलकम् । "पारम्" इति पूर्वार्धेनापि योज्यम् । "अम्बुधेर्" इति पञ्चमी ब्रह्मवाक्यम् उपसंहरति ॥न्त्_१,१।९-१०॥

#३० न्११, श्४: ब्रह्मोवाच  
    
    
इत्य् उक्त्वा स भरद्वाजम् परमेष्ठी ममाश्रमम् ।  
अभ्यागमत् समं तेन भरद्वाजेन भूतकृत् ॥मु_१,१।११॥  
    
परमे३१ चिन्मात्राख्ये उत्तमे पदे तिष्ठति शुद्धमनोरूपत्वाद् इति "परमेष्ठी" ॥न्त्_१,१।११॥

#३१ न्११: (उत्तमे) प°  
    
    
तूर्णं सम्पूजितो देवः सो ऽर्घ्यपाद्यादिना मया ।  
अवोचन् माम् महासत्त्वः सर्वभूतहिते रतः ॥मु_१,१।१२॥ [भ्ग् व् २५द्]  
    
स्पष्टम् ॥न्त्_१,१।१२॥  
    
ब्रह्मा कथयति  
    
रामस्वभावकथनाद् अस्माद् वरमुने त्वया ।  
नोद्योगः सम्परित्याज्य आ समाप्तेर् अनिन्दितात् ॥मु_१,१।१३॥  
    
"आ समाप्तेः "समाप्तिपर्यन्तम् ॥न्त्_१,१।१३॥  
    
ननु किमर्थम् उद्योगं न त्यजामीत्य् । अत्राह  
    
ज्ञातेनानेन लोको ऽयम् अस्मात् संसारसङ्कटात् ।  
समुत्तरिष्यति क्षिप्रम् पोतेनेवाथ सागरात् ॥मु_१,१।१४॥  
    
"अथ"शब्दः पादपूरणार्थः ॥न्त्_१,१।१४॥  
    
वक्तुं तवैतम् एवार्थम् अहम् आगतवान्३२ अयम् ।  
कुरु लोकहितार्थं त्वं शास्त्रम् इत्य् उक्तवान् अजः ॥मु_१,१।१५॥  
    
स्पष्टम्३३ । ब्रह्मणो वाक्यम् उपसंहरति "इत्य् उक्तवान्" इति ॥न्त्_१,१।१५॥

#३२ न्११, श्४: °वान्न्  
#३३ न्११: *स्पष्टम्*  
    
    
राम पुण्याश्रमात् तस्मात् क्षणाद् अन्तर्धिम् आगतः ।  
मुहूर्ताद् उद्यतः प्रोच्चैस् तरङ्ग इव वारिणः ॥मु_१,१।१६॥  
    
"पुण्याश्रमात्" पवित्रात् मदाश्रमात् । "तस्मात्" तस्मिन् समये गृहीतात् । मुनयो  
हि३४ नवीनानि नवीनान्य् आश्रमाणि गृह्णन्ति । ब्रह्मा क "इव" । "तरङ्ग इव" । यथा "वारिणः" "उद्यतः" पूर्वम् उत्थितः "तरङ्गः" । "मुहूर्ताद् अन्तर्धिम्" आगच्छति तथेत्य् अर्थः ॥न्त्_१,१।१६॥

#३४ न्११: *हि*  
    
    
तस्मिन् प्रयाते भगवत्य् अहं विस्मयम् आगतः ।  
पुनस् तत्र भरद्वाजम् अपृच्छं स्वच्छया धिया ॥मु_१,१।१७॥  
    
"भरद्वाजम्" कथम्भूतम् । उपलक्षितं कया । "स्वच्छया धिया" । अन्यथा पृच्छनम् अयुक्तम् एव स्याद् इति भावः ॥न्त्_१,१।१७॥  
    
किम् अपृच्छ इत्य् । अत्राह  
    
किम् एतद् ब्रह्मणा प्रोक्तम् भरद्वाज वदाशु मे ।  
इत्य् उक्तेन पुनः प्रोक्तम् भरद्वाजेन मे ऽनघ ॥मु_१,१।१८॥  
    
"अनघ" हे दोषरहित राम ॥न्त्_१,१।१८॥  
    
भरद्वाजः कथयति  
    
एतद् उक्तम् भगवता यथा रामायणं कुरु ।  
सर्वलोकहितायाशु संसारार्णवपोतकम् ॥मु_१,१।१९॥  
    
"एतत्"पदाकाङ्क्षाम्३५ पूरयति "यथे"ति ॥न्त्_१,१।१९॥  
    
ननु ततस् तव किम् इत्य् । अत्राह  
    
मह्यं च भगवन् ब्रूहि कथं संसारसङ्कटे ।  
रामो व्यवहृतो ऽप्य् अस्मिन् भरतश् च महामनाः ॥मु_१,१।२०॥  
    
"व्यवहृतः" व्यवहारं कृतवान् । "अपि"शब्दः असम्भावनाद्योतकः "संसारसङ्कटे" इत्य् अनेन सम्बध्यते३६ ॥न्त्_१,१।२०॥

#३५ न्११: °पद°; श्४: °पर्*आ*°  
#३६ न्११, श्४: °द्ध्य°  
    
    
शत्रुघ्नो लक्ष्मणश् चापि सीता चापि यशस्विनी ।  
रामानुयायिनस् ते वा मन्त्रिपुत्रा महाधियः ॥मु_१,१।२१॥  
    
स्पष्टम् ॥न्त्_१,१।२१॥  
    
निर्दुःखतां यथैते तु प्राप्तास् तद् ब्रूहि मे स्फुटम् ।  
तथैवाहं तरिष्यामि ततो जनतया सह ॥मु_१,१।२२॥  
    
"एते" रामादयः ॥न्त्_१,१।२२॥  
    
श्रीवाल्मीकिः श्रीरामम्३७ प्रति कथयति  
    
भरद्वाजेन राजेन्द्र यदेत्य् उक्तो ऽस्मि सादरम् ।  
तदा कर्तुं विभोर् आज्ञाम् अहं वक्तुम् प्रवृत्तवान् ॥मु_१,१।२३॥  
    
"अस्मि" अहम् । "इति" पूर्वोक्तप्रकारेण । "उक्तः"३८ कथितः । "विभोः" ब्रह्मणः ॥न्त्_१,१।२३॥

#३७ श्४: ॐ। °रामम्  
#३८ श्४: °णोक्तः  
    
    
प्रवृत्तिम् एव स्फुटयति  
    
शृणु वत्स भरद्वाज यथापृष्टं वदामि ते ।  
श्रुतेन येन सम्मोहम् अलं दूरे करिष्यसि ॥मु_१,१।२४॥  
    
"अलम्" अतिशयेन । "शृण्व्" इति प्रतिज्ञां सम्पादयितुम् प्रस्तावं करोति ॥न्त्_१,१।२४॥  
    
तथा व्यवहर प्राज्ञ यथा व्यवहृतः सुखी ।  
सर्वासंसक्तया बुद्ध्या रामो राजीवलोचनः ॥मु_१,१।२५॥  
    
"सर्वासंसक्तया" समस्तफलासङ्गरहितया ॥न्त्_१,१।२५॥  
    
न केवलं राम एव किं त्व् अन्ये ऽपीत्य् अभिप्रायेण कथयति  
लक्ष्मणो भरतश् चैव शत्रुघ्नश् च महामनाः ।  
कौसल्या च सुमित्रा च सीता दशरथस् तथा ॥न्त्_१,१।२६॥  
    
स्पष्टम् ॥न्त्_१,१।२६॥  
    
कृतास्थश् चाविरोधश् च बोधपारम् उपागतः ।  
वसिष्ठो वामदेवश् च मन्त्रिणो ऽष्टौ तथेतरे ॥मु_१,१।२७॥  
    
"कृतास्थ" इति नाम "अविरोध" इति च । "अष्टौ मन्त्रिणः" अष्टाव् अमात्यास् । "तथेतरे" अन्ये ऽप्य् अष्टौ मन्त्रिणः । तेन षोडश मन्त्रिण इति परमार्थः ॥न्त्_१,१।२७॥  
    
"इतर" इत्य् अस्यार्थं स्फुटं कथयति  
    
घृष्टिर् विकुन्तो भामश् च सत्यवर्धन एव च ।  
विभीषणः सुषेणश् च हनुमान् इन्द्रजित् तथा ॥मु_१,१।२८॥  
    
स्पष्टम् ॥न्त्_१,१।२८॥  
    
एते ऽष्टाविंशतिः प्रोक्ताः समनीरागचेतसः ।  
जीवन्मुक्ता महात्मानो यथाप्राप्तानुवर्तिनः ॥मु_१,१।२९॥  
    
"यथाप्राप्तानुवर्तिनः" । न तु स्वप्रयत्ननिष्ठा इति यावत् ॥न्त्_१,१।२९॥  
    
एभिर् यथा हृतं दत्तं गृहीतम् उषितं स्मृतम् ।  
तथा चेद् वर्तसे पुत्र मुक्त एवासि सङ्कटात् ॥मु_१,१।३०॥  
    
"एभिः" रामादिभिः ॥न्त्_१,१।३०॥  
    
भरद्वाजस्य प्रश्नावसरदानार्थं सर्गान्तश्लोकेन तावत् स्ववाक्यम् उपसंहरति  
    
अपारसंसारसमुद्रपाती  
लब्ध्वा परां युक्तिम् उदारसत्त्वः ।  
न शोकम् आयाति न दैन्यम् एति  
गतज्वरस् तिष्ठति नित्यतृप्तः ॥मु_१,१।३१॥  
    
"अपारः" यः "संसारसमुद्रः" । तत्र "पाती" पतनशीलः । "उदारसत्त्वः" उत्कृष्टधैर्ययुक्तः "पुरुषः" । "पराम्" उत्कृष्टां३९ । "युक्तिम्" दृश्यात्यन्ताभावज्ञानलक्षणां वक्ष्यमाणां युक्तिं । प्राप्य । "शोकम्" अपेक्षालक्षणं शोकं । "नायाति" । तथा "दैन्यम्" दीनत्वम् । अतृप्तिम् इति यावत् । "नैति" । प्रत्युत "गतज्वरः" अपेक्षास्वरूपज्वररहितः । अत एव "नित्यतृप्तः" "तिष्ठती"ति शिवम् ॥न्त्_१,१।३१॥

#३९ न्११: उत्यष्टाम्; श्४: °रा(न्)*म्* उत्कृष्टा(न्)*म्*  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे प्रथमः सर्गः ॥ १,१ ॥

    
भरद्वाजः पृच्छति१  
    
जीवन्मुक्तस्थितिम् ब्रह्मन् कृत्वा राघवम् आदितः ।  
क्रमात् कथय मे नित्यम् भविष्यामि सुखी यथा ॥मु_१,२।१॥  
    
"ब्रह्मन्" श्रीवाल्मीके । त्वं । "जीवन्मुक्तस्थितिम्" जीवन्मुक्तमर्यादां । "राघवम्" श्रीरामम् । "आदितः" "कृत्वा" । "मे कथय" श्रीरामवृत्तान्तद्वारेण कथयेति भावः । ननु किमर्थं कथयामीत्य् । अत्राह । "भविष्यामी"ति । अहं "यथा" येन जीवन्मुक्तस्थितिकथनेन । "नित्यसुखी" जीवन्मुक्त्याख्यमहासुखयुक्तो । "भविष्यामि" ॥न्त्_१,२।१॥  
    
श्रीवाल्मीकिः श्रीरामवृत्तान्तश्रवणाधिकारित्वसम्पादनार्थं तावत् सामान्येनोपदेशं करोति  
    
भ्रमस्य जागतस्यास्य जातस्याकाशवर्णवत् ।  
अपुनःस्मरणम् मन्ये साधो विस्मरणं वरम् ॥मु_१,२।२॥  
    
हे "साधो" । अहम् "अस्य" पुरः स्फुरतः२ । "जागतस्य" जगत्सम्बन्धिनः । तद्विषयस्येति यावत् । तथा "आकाशवर्णवत्" आकाशनीलिमवत् । "जातस्य" प्रादुर्भूतस्य । मिथ्याभातस्येति यावत् । "भ्रमस्य" जगत्त्वज्ञानरूपस्य मिथ्याज्ञानस्य । "अपुनःस्मरणम्" पुनःस्मृतिविषयभावानयनम् । उपेक्षाम् इति३ यावत् । "वरम्" उत्कृष्टं । "विस्मरणम्" विस्मृतिं । "मन्ये" । उपेक्षा एवात्र युक्ता । न विस्मृतिः । तस्याः जाड्यव्याप्तत्वाद् इति भावः ॥न्त्_१,२।२॥

#१ श्४: कथयति  
#२ श्४: ॐ। पुरः  
#३ श्४: °क्षामीति  
    
    
ननु तद् "अपुनःस्मरणम्" केनोपायेन भविष्यतीत्य् । अत्राह  
    
दृश्यात्यन्ताभावबोधं विना तन् नानुभूयते ।  
कदाचित् केनचिन् नाम स बोधो ऽन्विष्यताम् अतः ॥मु_१,२।३॥  
    
"नाम" निश्चये । "केनचित्" पुरुषेण । "तद्" अपुनःस्मरणं । दृश्यस्य४  
    
    
*****  
    
    
५अज्ञानसुघनाकारा घनाहङ्कारशालिनी ।  
पुनर् जन्मकरी प्रोक्ता मलिना वासना बुधैः ॥मु_१,२।१२॥  
    
पण्डितैः "वासना" "मलिना" "उक्ता" । कथम्भूता । "अज्ञानसुघनाकारा" । "अज्ञानेन" चिन्मात्राज्ञानेन । "सुघनः आकारः" यस्याः । सा । चिन्मात्राज्ञानेनैव हि वासना घनीभवन्ति । अन्यथा शुद्धचिन्मात्रैक्येन वासना किंविषया स्यात् । पुनः कथम्भूता । "घनः" अच्छिन्नः । यः "अहङ्कारः" देहादिविषयः अहम्भावः । तेन "शालिनी" । वासनावशेनैव हि देहादिनिष्ठः अहङ्कारो घनीभवति । पुनः कथम्भूता । "पुनः जन्मकरी" पुनर् अपि भवकरी । पदार्थभावेन व्यक्तीभावात् ॥न्त्_१,२।१२॥  
    
शुद्धायाः६ स्वरूपं कथयति  
    
पुनर्जन्माङ्कुरत्यक्ता स्थिता सम्भृष्टबीजवत् ।  
देहान्तं ध्रियते ज्ञातज्ञेया शुद्धेति सोच्यते ॥मु_१,२।१३॥  
    
पण्डितैः "सा" वासना । "शुद्धेति" कथ्यते । "सा" का । या "देहान्तम्" देहस्थितिपर्यन्तम् एव । न तु तदनन्तरम् अपि । "ध्रियते" अवतिष्ठते । या कथम्भूता ।" पुनर्जन्मा"ख्येन्"आङ्कुरेण" "त्यक्ता" । यतः "सम्भृष्टबीजवत्" भर्जितबीजवत् । "स्थिता" । यथा सम्भृष्टम् बीजम् आकारमात्रेण तिष्ठति । अङ्कुरसमर्थं न भवति । तथा शुद्धा वासनाप्य् आकारमात्रेणैव तिष्ठति । जन्माङ्कुरोत्पादनसमर्था७ न भवतीत्य् अर्थः । पुनः कथम्भूता । "ज्ञातं ज्ञेयम्" अवश्यज्ञेयत्वेन स्थितम् परमात्मतत्त्वम् । यया८ हेतुभूतया । तादृशी । शास्त्रविचारादिरूपया शुद्धया वासनयैव हि परमात्मतत्त्वं ज्ञायते ॥न्त्_१,२।१३॥  
    
शुद्धाया आश्रयविशेषं कथयति  
    
अपुनर्जन्मकरणी जीवन्मुक्तेषु देहिषु ।  
वासना विद्यते शुद्धा देहे चक्र इव भ्रमः ॥मु_१,२।१४॥  
    
"जीवन्मुक्तेषु देहिषु" जीवेषु । "अपुनर्जन्मकरणी" पुनर्जन्माकारिका । "शुद्धा" "वासना देहे विद्यते" । न तु चित्ते । का "इव" । "भ्रमः" "इव" । यथा "भ्रमः" चाक्राकारेण भ्रमणं । "चक्रे" विद्यते । तथेत्य् अर्थः । जीवन्मुक्तानां वासना९ फलाद्यनुसन्धानानुत्पादिका१० एवास्तीति भावः ॥न्त्_१,२।१४॥

#४ न्११: फ़ोलिओ ५ फ़ेह्ल्त्। श्४: औस्स्परुन्ग् बिस् एन्दे Ṭईका "अद्" १२  
#५ न्११: [अज्ञानसुघनाका]रा  
#६ एन्दे तेxतौस्स्परुन्ग् श्४  
#७ न्११: °पादसम्°; श्४: °पाद*न*सम्°  
#८ न्११, श्४: °था  
#९ न्११: व्*आ*स°  
#१० श्४: °लानु°  
    
    
जीवन्मुक्तलक्षणं कथयति  
    
ये शुद्धवासना भूयो न जन्मानर्थभाजनम् ।  
ज्ञातज्ञेयास् त उच्यन्ते जीवन्मुक्ता महाधियः ॥मु_१,२।१५॥  
    
"शुद्धा वासना" येषां । ते । तादृशाः ॥न्त्_१,२।१५॥  
    
सामान्येनोपदेशं कृत्वा श्रीरामवृत्तान्तम् आरभते  
    
जीवन्मुक्तपदम् प्राप्तो यथा११ रामो महामतिः ।  
तत् ते ऽहम् सम्प्रवक्ष्यामि जरामरणशान्तये ॥मु_१,२।१६॥  
    
ननु किमर्थं श्रीरामजीवन्मुक्तिप्राप्तिं कथयसीत्य् । अत्राह "जरे"ति । श्रीरामजीवन्मुक्तिपदप्राप्तिश्रवणेन हि तवापि तद्व्यवहारानुसारेण जरादिशान्तिर् भवतीति भावः ॥न्त्_१,२।१६॥  
    
ननु बहूपदेशकाङ्क्षिणो मम किं रामक्रममात्रकथनेनेत्य् । अत्राह  
    
भरद्वाज महाबुद्धे रामक्रमम् इमं शुभम् ।  
शृणु वक्ष्यामि तेनैव सर्वं ज्ञास्यसि सर्वथा ॥मु_१,२।१७॥  
    
"सर्वथे"त्य् अनेन ततः काप्य् आकाङ्क्षा तव न स्याद् इति भावः ॥न्त्_१,२।१७॥  
    
तद् एव कथयति  
    
विद्यागृहाद् विनिष्क्रम्य रामो राजीवलोचनः ।  
दिवसान्य् अनयद् गेहे लीलाभिर् अकुतोभयः ॥मु_१,२।१८॥  
    
"दिवसानि" । न तु मासान् । अविद्यमानं कुतो ऽपि भयं यस्य सः "अकुतोभयः" । निर्भय इत्य् अर्थः ॥न्त्_१,२।१८॥

#११ श्४: °थ्*आ*  
    
    
अथ गच्छति काले ऽत्र पालयत्य् अवनिं नृपे ।  
प्रजासु वीतशोकासु स्थितासु विगतज्वरम् ॥मु_१,२।१९॥  
    
तीर्थमुन्याश्रमश्रेणीं द्रष्टुम् उत्कण्ठितम् मनः ।  
रामस्याभूद् भृशं तत्र कदाचिद् गुणशालिनः ॥मु_१,२।२०॥  
    
स्पष्टम् । युग्मम् ॥न्त्_१,२।१९-२०॥  
    
राघवश् चिन्तयित्वैवम्१२ उपेत्य चरणौ पितुः ।  
हंसः पद्माव् इव नवौ जग्राह नवकेसरौ ॥मु_१,२।२१॥  
    
पादवन्दनं चकारेत्य् अर्थः ॥न्त्_१,२।२१॥  
    
श्रीरामः पितरम् प्रति कथयति  
    
तीर्थानि देवसद्मानि वनान्य् आयतनानि च ।  
द्रष्टुम् उत्कण्ठितं तात ममेदं हि भृशम् मनः ॥मु_१,२।२२॥  
    
"हि" निश्चये ॥न्त्_१,२।२२॥

#१२ श्४: °ऐव(ं)म्  
    
    
तद् एताम् अर्थनाम् पूर्वां सफलीकर्तुम् अर्हसि ।  
न सो ऽस्ति भुवने तात त्वया यो ऽर्थी विमानितः ॥मु_१,२।२३॥  
    
मयाद्य तावत् तव कापि प्रार्थना न कृतेति "पूर्वाम्" इत्य् अस्याभिप्रायः ॥न्त्_१,२।२३॥  
    
श्रीरामप्रार्थनाम् उपसंहरति  
    
इति सम्प्रार्थितो राजा वसिष्ठेन समं तदा ।  
विचार्यामुञ्चद् एवैनं रामम् प्रथमम्१३ अर्थिनम् ॥मु_१,२।२४॥  
    
"विचार्यै"व । न तु "विचारम्" अकृत्वा । "प्रथमम् अर्थिनम्" तत्पूर्वम् अर्थिभूतम् ॥न्त्_१,२।२४॥

#१३ न्११: °प्रथसमर्थ्*इ*नम्  
    
    
शुभे नक्षत्रदिवसे भ्रातृभ्यां सह राघवः ।  
मङ्गलालङ्कृतवपुः कृतस्वस्त्ययनो द्विजैः ॥मु_१,२।२५॥  
    
वसिष्ठप्रहितैर् विप्रैः शास्त्रतज्ज्ञैः समन्वितः ।  
स्निग्धैः कतिपयैर् एव राजपुत्रवरैः सह ॥मु_१,२।२६॥  
    
अम्बाभिर् विहिताशीर्भिर्१४ आलिङ्ग्यालिङ्ग्य भूषितः ।  
निरगात् स गृहात् तस्मात् तीर्थयात्रार्थम् उद्यतः ॥मु_१,२।२७॥  
    
"आलिङ्ग्यालिङ्ग्ये"त्य् अनेन स्नेहातिशयो द्योत्यते । "निरगात्"१५ निर्ययौ ॥न्त्_१,२।२५-२७॥

#१४ श्४: °शीभिर्  
#१५ श्४: °गान्  
    
    
निर्गतः स्वपुरात् पौरैस् तूर्यघोषेण वर्धितः ।  
पीयमानः पुरन्ध्रीणां नेत्रैर् भृङ्गौघभङ्गुरैः१६ ॥मु_१,२।२८॥  
    
ग्रामीणललनालोकहस्तपद्मापवर्जितैः१७ ।  
लाजवर्षैर् विकीर्णात्मा हिमैर् इव हिमाचलः ॥मु_१,२।२९॥  
    
आवर्जयन्१८ विप्रगणान् परिशृण्वन् प्रजाशिषः ।  
आलोकयन् दिगन्तांश् च परिचक्राम जङ्गले ॥मु_१,२।३०॥  
    
"परिचक्राम" पादचारेण गतवान् । तीर्थयात्रायां हि पादचारेण गमनम् पुण्यावहम् ॥न्त्_१,२।२८-३०॥

#१६ न्११: भृं(घौ)*गौ*°  
#१७ न्११: °क्(आ)अह°॥।°द्मा(स)*प*°  
#१८ श्४: °यिन्  
    
    
अथारभ्य स्वकात् तस्मात् क्रमात् कोसलमण्डलात् ।  
स्नानदानतपोध्यानपूर्वकं स ददर्श ह ॥मु_१,२।३१॥  
    
"ह"शब्दः निपातः ॥न्त्_१,२।३१॥  
    
किं "ददर्शे"ति कर्मापेक्षायाम् आह  
    
नदीस् तीर्थानि पुण्यानि वनान्य् आयतनानि च ।  
जङ्गलानि वनान्तेषु तटान्य् अब्धिमहीभृताम् ॥मु_१,२।३२॥  
    
"वनान्तेषु" स्थितानि "जङ्गलानि" सजलाः देशाः ॥न्त्_१,२।३२॥  
    
मन्दाकिनीम् इन्दुनिभां कालिन्दीं चोत्पलामलाम् ।  
सरस्वतीं शतद्रुं च चन्द्रभागाम् इरावतीम् ॥मु_१,२।३३॥  
    
स्पष्टम् ॥न्त्_१,२।३३॥  
    
वेणां१९ च कृष्णवेणां२० च निर्विन्ध्यां सरयूं तथा ।  
चर्मण्वतीं वितस्तां च विपाशाम् बाहुदाम्२१ अपि ॥मु_१,२।३४॥  
    
स्पष्टम् ॥न्त्_१,२।३४॥

#१९ न्११: वेण्णां [नेबेन्फ़ोर्म्; पिन्नोw १९५१: ४४२फ़्।]  
#२० न्११: °वेण्णां [wइए ओबेन्]  
#२१ न्११, श्४: बहु°; बाहु° मित् श्१, श्३, न्१० सोwइए पिन्नोw १९५१: ३४१फ़्।  
    
    
प्रयागं नैमिषं चैव धर्मारण्यं गयां तथा ।  
वाराणसीं श्रीगिरिं च केदारम् पुष्करं तथा ॥मु_१,२।३५॥  
    
स्पष्टम् ॥न्त्_१,२।३५॥  
    
मानसं च क्रमसरस् तथैवोत्तरमानसम् ।  
वडवाम् मडवां चैव तीर्थवृन्दं ससोदरम् ॥मु_१,२।३६॥  
    
"तीर्थवृन्दम्" कथम्भूतं । "ससोदरम्" सोदराख्यतीर्थसहितम् ॥न्त्_१,२।३६॥  
    
अग्नितीर्थम् महातीर्थम् इन्द्रद्युम्नसरस् तथा ।  
सरांसि सरसीश् चैव तथा वापीह्रदावलीम् ॥मु_१,२।३७॥  
    
स्पष्टम् ॥न्त्_१,२।३७॥  
    
स्वामिनं कार्त्तिकेयं२२ च सालिग्रामहरिं तथा ।  
स्थानानि च चतुष्षष्टिं हरस्य गिरिजापतेः ॥मु_१,२।३८॥  
    
स्पष्टम् ॥न्त्_१,२।३८॥

#२२ न्११, श्४: कार्ति°  
    
    
नानाश्चर्यविचित्राणि चतुरब्धितटानि२३ च ।  
विन्द्यकन्दरकुञ्जांश्२४ च कुलशैलस्थलानि च ॥मु_१,२।३९॥  
    
स्पष्टम् ॥न्त्_१,२।३९॥

#२३ श्४: °तथा°  
#२४ श्४: °न्तांश्  
    
    
राजर्षीणां च महताम् ब्रह्मर्षीणां तथैव च ।  
देवानाम् ब्राह्मणानां च पावनान् आश्रमाञ् शुभान् ॥मु_१,२।४०॥  
    
स्पष्टम् ॥न्त्_१,२।४०॥  
    
भूयो भूयः स बभ्राम भ्रातृभ्यां सह मानदः ।  
चतुर्ष्व् अपि दिगन्तेषु सर्वान् एव महीतटान् ॥मु_१,२।४१॥  
    
स्पष्टम् ॥न्त्_१,२।४१॥  
    
सर्गान्तश्लोकेन तीर्थयात्राभ्रमणम् उपसंहरति  
    
अमरकिन्नरमानवमानितः  
समवलोक्य महीम् अखिलाम् इमाम् ।  
उपययौ स्वगृहं रघुनन्दनो  
विहृतदिक् शिवलोकम् इवेश्वरः ॥मु_१,२।४२॥  
    
"ईश्वरः" कथम्भूतः । "विहृतदिक्" विहृताः विहारविषयीकृताः दिशः येन । तादृशः२५ । इति शिवम् ॥न्त्_१,२।४२॥

#२५ श्४: °शा  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे द्वितीयः सर्गः ॥ १,२ ॥

    
श्रीरामस्य गृहप्रवेशं कथयति  
    
लाजपुष्पाञ्जलिव्रातैर्१ विकीर्णः पौरवासिभिः ।  
स विवेश गृहं श्रीमाञ् जयन्तो विष्टपं यथा ॥मु_१,३।१॥  
    
"विकीर्णः" भरितः ।" जयन्तः" इन्द्रपुत्रः ॥न्त्_१,३।१॥  
    
प्रणनामाथ पितरं वसिष्ठम् मातृबान्धवान् ।  
ब्राह्मणान् गुरुवृद्धांश् च राघवः प्रथमागतः ॥मु_१,३।२॥  
    
स्पष्टम् ॥न्त्_१,३।२॥

#१ श्४: °तैः  
    
    
सुहृद्भिर् मातृभिश्२ चैव पित्रा द्विजगणेन च ।  
मुहुर् आलिङ्गनाचारै राघवो न ममौ तदा ॥मु_१,३।३॥  
    
"राघवस्" "तदा" "सुहृद्"आदि"भिः" सहकृतैः "आलिङ्गनाचारैः" आलिङ्गनरूपैः लोकाचारैः ।" न" "ममौ" महानन्दयुक्तो जात इति भावः ॥न्त्_१,३।३॥

#२ श्४: भ्रा° (wइए न्।एद्); मा° बेइ श्१, श्३, न्१०  
    
    
तस्मिन् दृढैर् दाशरथौ प्रियप्रकथनैर् मिथः ।  
जुघूर्णुर् मधुरैर् आशा मृदुवंशस्वनैर् इव ॥मु_१,३।४॥  
    
"तस्मिन्" "दाशरथौ" "मिथः" "प्रियप्रकथनैः" श्रीरामविषयैः अन्योऽन्यम् प्रियकथनैः । श्रीरामो गृहम् प्राप्त इत्य् एवंरूपैः परस्परम् प्रियकथनैर् इति यावत् ।" आशाः" दिशः । "जुघूर्णुः" घूर्णिम् प्रापुः । मङ्गलवाचिभूकम्पोत्थानाद् इयम् उक्तिः ।" प्रियप्रकथनैः" कथम्भूतैः । "दृढैस्" तथा "मधुरैः" कर्णसुखैः । "प्रियप्रकथनैः" कैर् "इव" । "मृदुवंशस्वनैर्" "इव" । यथा तैः पुरुषाः घूर्णन्ति । तथेत्य् अर्थः ॥न्त्_१,३।४॥  
    
बहून्य् आस दिनान्य् अत्र रामागमनम् उत्सवः ।  
महानन्दे जनान् मुञ्चन् केलिकोलाहलाकुलः ॥मु_१,३।५॥  
    
"अत्र" दशरथपुरे ।" रामागमनम्"३ " उत्सवः"४ "आस" अभूत् । कियन्तं कालं । "बहूनि" "दिनानि" । बहुदिनपर्यन्तम् इत्य् अर्थः ।" उत्सवः" किं कुर्वन् । "जनान् महानन्दे" "मुञ्चन्" । "आसे"ति५ प्रयोग आर्षः ॥न्त्_१,३।५॥

#३ श्४: °आगनम्  
#४ श्४: °व  
#५ न्११: (अ)*आ*से°  
    
    
उवास स सुखं गेहे ततः प्रभृति राघवः ।  
वर्णयन् विविधाचारान् देशाचारान् इतस् ततः ॥मु_१,३।६॥  
    
"इतस् ततः" यत्र तत्र ॥न्त्_१,३।६॥  
    
प्रातर् उत्थाय रामो ऽसौ कृत्वा सन्ध्यां यथाविधि ।  
सभासंस्थं ददर्शेन्द्रसमं स्वपितरं तदा ॥मु_१,३।७॥  
    
स्पष्टम् ॥न्त्_१,३।७॥  
    
कथाभिः सुविचित्राभिः स वसिष्ठादिभिः सह ।  
स्थित्वा दिनचतुर्भागं ज्ञानगर्भाभिर् आदृतः ॥मु_१,३।८॥  
    
जगाम पित्रनुज्ञातो महत्या सेनयावृतः ।  
वराहमहिषाकीर्णं वनम् आखेटकेच्छया ॥मु_१,३।९॥  
    
"आखेटेच्छया" मृगयाकाङ्क्षया ॥न्त्_१,३।८-९॥  
    
तत आगत्य सदने कृत्वा स्नानादिकं क्रमात् ।  
समित्रबान्धवो भुक्त्वा निनाय ससुहृन् निशाम् ॥मु_१,३।१०॥  
    
स्पष्टम् ॥न्त्_१,३।१०॥  
    
एवंरूपम् आचारम् असौ नैकस्मिन्न् एव दिने कृतवान् अपि तु सर्वदैवेत्य् अभिप्रायेण कथयति  
    
एवम्प्रायदिनाचारो भ्रातृभ्यां सह राघवः ।  
आगत्य तीर्थयात्रायाः समुवास पितुर् गृहे ॥मु_१,३।११॥  
    
स्पष्टम् ॥न्त्_१,३।११॥  
    
सर्गान्तश्लोकेनैतद् उपसंहरति  
    
नृपतिसंव्यवहारमनोज्ञया  
सुजनचेतसि६ चन्द्रिकया तथा ।  
परिनिनाय दिनानि स चेष्टया  
श्रुतसुधारसपेशलयानघः ॥मु_१,३।१२॥

#६ श्४: स्व°  
    
    
"सः अनघः" दोषरहितः श्रीरामः । एवंविधया "चेष्टया दिनानि परिनिनाय" लङ्घितवान् । किंविधया । "नृपतिव्यवहारेण" प्रजाविचारादिना राजव्यवहारेण । "मनोज्ञया" हृद्यया । तथा "सुजनचेतसि" सत्पुरुषमनसि । "चन्द्रिकया" सुजनहृदयाह्लादिकयेति७ यावत् । तथा "श्रुते"८ श्रवणे । "सुधारस"वत् "पेशलया" । दृष्टत्वे तु किं वाच्यम् इति भावः । इति शिवम् ॥न्त्_१,३।१२॥

#७ श्४: स्व°  
#८ न्११: *श्रुते*  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे तृतीयः सर्गः ॥ १,३ ॥

    
१अथोनषोडशे वर्षे वर्तमाने रघूद्वहे ।  
रामानुयायिनि तथा शत्रुघ्ने लक्ष्मणे ऽपि च ॥मु_१,४।१॥  
    
भरते संस्थिते नित्यम् मातामहगृहे सुखम् ।  
पालयत्य् अवनिं राज्ञि यथावद् अखिलाम् इमाम् ॥मु_१,४।२॥  
    
जन्यत्रार्थं च पुत्राणाम् प्रत्यहं सह मन्त्रिभिः ।  
कृतमन्त्रे महाप्राज्ञे२ तज्ज्ञे दशरथे नृपे ॥मु_१,४।३॥  
    
कृतायां तीर्थयात्रायां रामो निजगृहस्थितः ।  
जगामानुदिनं कार्श्यं शरदीवामलं सरः ॥मु_१,४।४॥  
    
"तथा" ऊनषोडशवर्षे सतीत्य् अर्थः । "जन्यत्रार्थम्" विवाहार्थम् । "कार्श्यम्" क्षीणताम् ॥न्त्_१,४।१-४॥

#१ न्११: ॐ  
#२ न्११, श्४: °प्र°  
    
    
कार्श्यम् एव कथयति  
    
क्रमाद् अस्य विशालाक्षम् पाण्डुताम् मुखम् आदधे ।  
पाकफुल्लदलं शुक्लं सालिमालम् इवाम्बुजम् ॥मु_१,४।५॥  
    
कृशतायां हि मुखस्य पाण्डिमा जायते ॥न्त्_१,४।५॥  
    
कपोलतलसंलीनपाणिः पद्मासनस्थितः ।  
चिन्तापरवशस् तूष्णीम् अव्यापारो बभूव सः ॥मु_१,४।६॥  
    
"सः" श्रीरामः ॥न्त्_१,४।६॥  
    
कृशाङ्गश् चिन्तया युक्तः खेदी परमदुर्मनाः ।  
नोवाच कस्यचित् किञ्चिल् लिपिकर्मार्पितोपमः ॥मु_१,४।७॥  
    
स्पष्टम् ॥न्त्_१,४।७॥  
    
खेदात् परिजनेनासौ प्रार्थ्यमानः पुनः पुनः ।  
चकाराह्निकम् आचारम् परिम्लानमुखाम्बुजः ॥मु_१,४।८॥  
    
स्पष्टम् ॥न्त्_१,४।८॥  
    
एवम् मुनिविशिष्टं तं रामं गुणगणाकरम् ।  
आलोक्य भ्रातराव् अस्य ताम् एवाययतुर् दशाम् ॥मु_१,४।९॥  
    
"मुनिविशिष्टम्" उत्कृष्टम् मुनिं । वैराग्यवत्त्वात् । "अस्य ताम्" "एव" "दशाम्" रामसम्बन्धिनीं कार्श्यादिरूपाम् एवावस्थाम् ॥न्त्_१,४।९॥  
    
तथा तेषु तनूजेषु खेदवत्सु कृशेषु च ।  
सपत्नीको महीपालश् चिन्ताविवशतां ययौ ॥मु_१,४।१०॥  
    
स्पष्टम् ॥न्त्_१,४।१०॥  
    
का ते पुत्र घना चिन्तेत्य् एवं रामम् पुनः पुनः ।  
अपृच्छत् स्निग्धया वाचा न चाकथयद् अस्य सः ॥मु_१,४।११॥  
    
"सः" रामः । "अस्य" पितुः ॥न्त्_१,४।११॥  
    
न किञ्चित् तात मे दुःकम् इत्य् उक्त्वा पितुर् अङ्कगः ।  
रामो राजीवपत्राक्षस् तूष्णीम् एव स्म तिष्ठति ॥मु_१,४।१२॥  
    
स्पष्टम् ॥न्त्_१,४।१२॥  
    
ततो दशरथो राजा रामः किं खेदवान् इति ।  
अपृच्छत् सर्वकार्यज्ञं वसिष्ठं वदतां वरम् ॥मु_१,४।१३॥  
    
"सर्वकार्यज्ञम्" सर्वेषु कार्येषु निपुणम् । अन्यथा पृच्छनम् अयुक्तम् एव स्याद् इति भावः ॥न्त्_१,४।१३॥  
    
अस्त्य् अत्र कारणं श्रीमन् मा राजन् दुःखम् अस्तु ते ।  
इत्य् उक्तश् चिन्तया युक्तो वसिष्ठमुनिना नृपः ॥मु_१,४।१४॥  
    
"श्रीमत्" ज्ञानाख्यफलकारित्वात् । "कारणम्" वैराग्याख्यं किञ्चिद् । अस्मिन् समये वक्तुम् अयुक्तम् इति भावः ॥न्त्_१,४।१४॥  
    
उपसंहृतम्३ अपि वसिष्ठवाक्यं सर्गान्तश्लोकेन पुनः कथयति  
कोपं विषादकलनां विततं च हर्षं  
नाल्पेन कारणवशेन वहन्ति सन्तः ।  
सर्गेण संहतिजवेन विना जगत्याम्  
भूतानि भूप न महान्ति विकारयन्ति ॥न्त्_१,४।१५॥

#३ श्४: °संह°  
    
    
"सन्तः" साधवः । "अल्पेन" स्तोकेन । "कारणवशेन" विततं "कोपम्" विततां "विषादकलनां"४ "विततम्" "हर्षम्" "च" । "न" "वहन्ति" न धारयन्ति । "अल्पेने"ति विशेषणस्य "कारणे"त्य् अनेनार्थिकः सम्बन्धः । अत्र व्यतिरेकेण दृष्टान्तम् आह "सर्गेणे"ति । हे "भूप" । "महान्ति भूतानि" महाभूतानि । "जगत्याम्" जगति । "सर्गेण विना" महासृष्टिं "विना" । तथा "संहतिजवेन विना" संहाराख्यवेगेन विना । "न विकारयन्ति" कार्योत्पत्त्याख्यविकारयुक्तानि५ तथा नाशाख्यविकारयुक्तानि६ च न भवन्ति । तत् करोति तद् आचष्टे इति णिच् । "विकारवन्ती"ति वा पाठः । स्थित्यवस्थायाम् अवान्तरसर्गसंहतिरूपेणाल्पेन कारणेन न भवन्तीति भावः । इति शिवम् ॥न्त्_१,४।१५॥

#४ न्११: °लानां  
#५ श्४: °क्त्या°  
#६ श्४: नशा°; न्११: न्(आ)अशा°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे चतुर्थः सर्गः ॥ १,४ ॥

    
श्रीवाल्मीकिर् भरद्वाजम् प्रति१ कथयति  
    
इत्य् उक्ते२ मुनिनाथेन सन्देहवति पार्थिवे ।  
खेदवत्य्३ आस्थिते मौनं कञ्चित् कालम् प्रतीक्षिणि ॥मु_१,५।१॥  
    
परिखिन्नासु सर्वासु राज्ञीषु नृपसद्मसु ।  
स्थितासु सावधानासु रामचेष्टासु सर्वतः ॥मु_१,५।२॥४  
    
एतस्मिन्न् एव काले तु विश्वामित्र इति श्रुतः ।  
महर्षिर् आगमद् द्रष्टुं तम् अयोध्यां नराधिपम् ॥मु_१,५।३॥  
    
"आगमत्"५ आगच्छति स्म ॥न्त्_१,५।१-३॥

#१ श्४: ॐ। प्रति  
#२ न्११, श्४: °क्तो  
#३ श्४: खेटा°; न्११: खेट°  
#४ न्११: (युग्मम्)  
#५ श्४: °मद्  
    
    
ननु किमर्थम्६ असौ आगत इत्य् । अत्राह७  
    
तस्य यज्ञो ऽथ रक्षोभिस् तदा विलुलुपे किल ।  
मायावीर्यबलोन्मत्तैर् धर्मकामस्य धीमतः ॥मु_१,५।४॥  
    
रक्षार्थं तस्य यज्ञस्य द्रष्टुम् ऐच्छत् स पार्थिवम् ।  
न हि शक्तो ह्य् अविघ्नेन तम् आप्तुं स मुनिः क्रतुम् ॥मु_१,५।५॥  
    
ननु किमर्थं तं "रक्षार्थम्" "द्रष्टुम् ऐच्छद्" इत्य् । अत्राह "न ही"ति ॥न्त्_१,५।४-५॥

#६ श्४: किम्  
#७ श्४: आत्रा°  
    
    
ततस् तेषां विनाशार्थम् उद्यतस् तपसां निधिः ।  
विश्वामित्रो महातेजा अयोध्याम् अभ्ययात् पुरीम् ॥मु_१,५।६॥ [राम् इ १७, २३]  
    
"अभ्ययात्"८ अभिगच्छति स्म ॥न्त्_१,५।६॥

#८ श्४: °याद्  
    
    
स राज्ञो दर्शनाकाङ्क्षी द्वाराध्यक्षान् उवाच ह ।  
शीघ्रम् आख्यात माम् प्राप्तं कौशिकं गाधिनः सुतम् ॥मु_१,५।७॥ [राम् इ १७, २४]  
    
"ह"शब्दः निपातः । किम् "उवाचे"ति कर्मापेक्षायाम् उत्तरार्धं कर्मत्वेन कथयति "शीघ्रम्" इति । "आख्यात" कथयत । यूयम् इति शेषः । "गाधिनः" गाधिराजस्य ॥न्त्_१,५।७॥  
    
तस्य तद् वचनं श्रुत्वा द्वाःस्था राजगृहं ययुः ।  
सम्भ्रान्तमनसः सर्वे तेन वाक्येन चोदिताः ॥मु_१,५।८॥ [राम् इ १७, २५]  
    
"तेन" "वाक्येन" विश्वामित्रोक्तेन वाक्येन ॥न्त्_१,५।८॥  
    
ते गत्वा राजभवनं विश्वामित्रम् ऋषिं ततः ।  
प्राप्तम् आवेदयाम् आसुः प्रतीहारपतिं तदा ॥मु_१,५।९॥ [राम् इ १७, २६]  
    
"प्रतीहारपतिम्" द्वास्थाधिकारिणम् ॥न्त्_१,५।९॥  
    
अथास्थानगतम् भूपं राजमण्डलम् आस्थितम् ।  
समुपेत्य त्वरायुक्तो याष्टीको ऽसौ व्यजिज्ञपत् ॥मु_१,५।१०॥  
    
"असौ याष्टीकः" प्रतीहारपतिः ॥न्त्_१,५।१०॥  
    
किं "व्यजिज्ञपद्" इत्य् । अत्राह  
    
देव द्वारि महातेजा बालभास्करसन्निभः ।  
ज्वालारुणजटाजूटः पुमाञ् श्रीमान् अवस्थितः ॥मु_१,५।११॥  
    
स्पष्टम् ॥न्त्_१,५।११॥  
    
स चामरपताकाढ्यं साश्वेभपुरुषायुधम् ।  
कृतवांस् तम् प्रदेशं यस् तेजोभिः कीर्णकाञ्चनम् ॥मु_१,५।१२॥  
    
स्पष्टम् ॥न्त्_१,५।१२॥  
    
वक्त्य् अस्मान् आशु याष्टीका निवेदयत राजनि ।  
विश्वामित्रो मुनिः प्राप्त इत्य् अनुद्धतया गिरा ॥ मु_१,५।१३॥९  
    
१०असौ पुरुषः "अस्मान्" "अनुद्धतया" "गिरे"ति "वक्ती"ति सम्बन्धः ।  
याष्टीका११ इत्य् आमन्त्रणम् । यूयम् इत्य् अध्याहार्यम् ॥न्त्_१,५।१३॥

#९ श्४ ज़िएह्त् स्त्रोफे १३ वोर् स्त्रोफे १२।  
#१० श्४: स्पष्टम् अ°  
#११ न्११, श्४: °क  
    
    
इति याष्टीकवचनम् आकर्ण्य नृपसत्तमः ।  
स समन्त्री ससामन्तः प्रोत्तस्थे हेमविष्टरात् ॥मु_१,५।१४॥  
    
"हेमविष्टरात्" सुवर्णपीठात् ॥न्त्_१,५।१४॥  
    
पदातिर् एव महतां राज्ञां वृन्देन पालितः ।  
वसिष्ठवामदेवाभ्यां सह सामन्तसंस्तुतः ॥मु_१,५।१५॥  
    
स्पष्टम्१२ ॥न्त्_१,५।१५॥

#१२ न्११: *स्पष्टम्*  
    
    
जगाम तत्र यत्रासौ विश्वामित्रो महामुनिः ।  
ददर्श मुनिशार्दूलं द्वारभूमाव् अधिष्ठितम् ॥मु_१,५।१६॥  
    
स्पष्टम् ॥न्त्_१,५।१६॥  
    
कीदृशं ददर्शेत्य् अपेक्षायाम् आह  
    
केनापि कारणेनोर्वीतलम् अर्कम् इवागतम् ।  
ब्राह्मेण तेजसाक्रान्तं क्षात्रेण च महौजसा ॥मु_१,५।१७॥  
    
स्पष्टम् ॥न्त्_१,५।१७॥  
    
जराजरढया१३ नित्यं तपःप्रसररूक्षया१४ ।  
जटावल्ल्या१५ वृतस्कन्धं ससन्ध्याभ्रम् इवाचलम् ॥मु_१,५।१८॥  
    
स्पष्टम् ॥न्त्_१,५।१८॥

#१३ न्११: °*ढ*°  
#१४ न्११: °रं तू°  
#१५ न्११, श्४: °वल्या  
    
    
उपशान्तं च कान्तं च दीप्तम् अप्रतिघं तथा ।  
निभृतं चोर्जिताकारं दधानम् भास्वरं१६ वपुः ॥मु_१,५।१९॥  
    
"अप्रतिघम्" अप्रतिघाताकारम्१७ । "निभृतम्" कोमलं ॥न्त्_१,५।१९॥

#१६ न्११: भासु°  
#१७ न्११, श्४: °आकारि  
    
    
पेशलेनातिभीमेन प्रसन्नेनाकुलेन च ।  
गम्भीरेणातिपूर्णेन तेजसा रञ्जितप्रजम् ॥मु_१,५।२०॥  
    
स्पष्टम् ॥न्त्_१,५।२०॥  
    
अनन्तजीवितदशासखीम् एकाम् अनिन्दिताम् ।  
धारयन्तं करे श्लक्ष्णां वीणाम् अम्लानमानसम् ॥मु_१,५।२१॥  
    
"श्लक्ष्णाम्" पेशलाम् ॥न्त्_१,५।२१॥  
    
करुणाक्रान्तचेतस्त्वात् प्रसन्नमधुरेक्षितैः ।  
ईक्षणैर् अमृतेनेव१८ संसिञ्चन्तम् इमाः प्रजाः ॥मु_१,५।२२॥  
    
स्पष्टम् ॥न्त्_१,५।२२॥

#१८ न्११, श्४: °नैव  
    
    
सितासितततापाङ्गं धवलप्रोन्नतभ्रुवम् ।  
आनन्दं च भयं चान्तः प्रयच्छन्तम् अवेक्षितुः ॥मु_१,५।२३॥  
    
"अवेक्षितुः" पश्यतः । अतिपेशलत्वात् "आनन्द"दानं । सतेजस्कत्वात् "भय"दानम् ॥न्त्_१,५।२३॥  
    
मुनिम् आलोक्य भूपालो दूराद् एवानताकृतिः१९ ।  
प्रणनाम गलन्मौलिमणिमालितभूतलम्२० ॥मु_१,५।२४॥  
    
"गलद्" इत्यादि क्रियाविशेषणम् ॥न्त्_१,५।२४॥

#१९ श्४: °आनना  
#२० श्४: °मानित°  
    
    
मुनिर् अप्य् अवनेर् ईशम् भास्वान् इव शतक्रतुम् ।  
तत्राभिवादयां चक्रे मधुरोदारया गिरा ॥मु_१,५।२५॥  
    
स्पष्टम् ॥न्त्_१,५।२५॥  
    
ततो वसिष्ठप्रमुखाः सर्व एव द्विजातयः ।  
स्वागतादिक्रमेणैनम् पूजयाम् आसुर् आदृताः ॥मु_१,५।२६॥  
    
"एनम्" विश्वामित्रम् ॥न्त्_१,५।२६॥  
    
दशरथः कथयति  
    
अशङ्कितोपनीतेन भास्वता दर्शनेन ते ।  
साधो स्वनुगृहीताः स्मो रविणेवाम्बुजाकराः ॥मु_१,५।२७॥  
    
"अशङ्कितम्" शङ्कराहितम् । "उपनीतेन" प्राप्तेन ॥न्त्_१,५।२७॥  
    
यद् अनादि यद् अक्षुब्धं यद् अपायविवर्जितम् ।  
तद् आनन्दसुखम् प्राप्ता२१ अद्य त्वद्दर्शनान् मुने ॥मु_१,५।२८॥  
    
"त्वद्दर्शनेन" वयम् ब्रह्मानन्दम् "प्राप्ता" इति भावः ॥न्त्_१,५।२८॥

#२१ न्११: °प्त्*आ*  
    
    
अद्य वर्तामहे नूनं धर्म्याणां धुरि धर्मतः ।  
भवदागमनस्येमे यद् वयं लक्ष्यतां गताः ॥मु_१,५।२९॥  
    
"वर्तामहे" तिष्ठामः । "लक्ष्यताम्" आश्रयत्वम् । विषयत्वम् इति यावत् ॥न्त्_१,५।२९॥  
    
एवम् प्रकथयन्तो ऽत्र राजानो ऽथ महर्षयः ।  
आसनेषु सभास्थानम् आस्थाय समुपाविशन् ॥मु_१,५।३०॥  
    
"समुपाविशन्" उपविष्टाः ॥न्त्_१,५।३०॥  
    
स दृष्ट्वा ज्वलितं लक्ष्म्या भीतस् तम् ऋषिम् आगतम् ।  
प्रहृष्टवदनो राजा स्वयम् अर्घ्यं न्यवेदयत् ॥मु_१,५।३१॥ [राम् इ १७, २८]  
    
"न्यवेदयद्" अर्पितवान् ॥न्त्_१,५।३१॥  
    
स राज्ञः प्रतिगृह्यार्घ्यं शास्त्रदृष्टेन कर्मणा ।  
प्रदक्षिणम् प्रकुर्वन्तं राजानम् पर्यपूजयत् ॥मु_१,५।३२॥ [राम् इ १७, २९अब् (*५३९च्द्)]  
    
स्पष्टम् ॥न्त्_१,५।३२॥  
    
स राज्ञा पूजितस् तेन प्रहृष्टवदनस् तदा ।  
कुशलं चाव्ययं चैव२२ पर्यपृच्छन् नराधिपम् ॥मु_१,५।३३॥ [राम् इ १७, २९च्द्]  
    
स्पष्टम् ॥न्त्_१,५।३३॥

#२२ श्४: कुशलं च -- चैव; न्११: ॥।च्(आ)अपियं चैव; wइर् wइए श्१, श्३, न्१०  
    
    
वसिष्ठेन समागम्य प्रहस्य मुनिपुङ्गवः ।  
यथार्हं चार्चयित्वैनम् पप्रच्छानामयं ततः ॥मु_१,५।३४॥ [राम् इ १७, ३०अब् (*५४१अब्)]  
    
स्पष्टम् ॥न्त्_१,५।३४॥  
    
क्षणं यथार्हम् अन्योऽन्यम् पूजयित्वा समेत्य च ।  
ते सर्वे हृष्टमनसो महाराजनिवेशने ॥मु_१,५।३५॥ [राम् इ १७, ३१अब् (*५४१च्द्)]  
    
स्पष्टम् ॥न्त्_१,५।३५॥  
    
यथोचितासनगता मिथः संवृद्धतेजसः ।  
परस्परेण पप्रच्छुः सर्वे ऽनामयम् आदरात् ॥मु_१,५।३६॥  
    
स्पष्टम् ॥न्त्_१,५।३६॥  
    
उपविष्टाय तस्मै स विश्वामित्राय धीमते ।  
पाद्यम् अर्घ्यं च गाश् चैव२३ भूयो भूयो न्यवेदयत् ॥मु_१,५।३७॥ [राम् इ *५४२अब्;एफ़्]  
    
स्पष्टम् ॥न्त्_१,५।३७॥

#२३ न्११: चै  
    
    
अर्चयित्वा च विधिवद् विश्वामित्रम् अभाषत ।  
प्राञ्जलिः प्रयतो वाक्यम् इदम् प्रीतमना नृपः ॥मु_१,५।३८॥ [राम् इ *५४२ग्-ज्]  
    
स्पष्टम् ॥न्त्_१,५।३८॥  
    
यथामृतस्य सम्प्राप्तिर् यथा वर्षम् अवर्षके । [राम् इ १७, ३३अब्]  
यथान्धस्येक्षणप्राप्तिर् भवदागमनं२४ तथा ॥न्त्_१,५।३९॥

#२४ श्४: °ने  
    
    
स्पष्टम्२५ ॥न्त्_१,५।३९॥

#२५ न्११: *स्पष्टम्*  
    
    
यथेष्टधनसम्पर्कः पुत्रजन्माप्रजावतः । [राम् इ १७, ३३च्द्]  
स्वप्नदृष्टार्थलाभश् च भवदागमनं तथा ॥न्त्_१,५।४०॥ [राम् इ *५४५च्]  
    
स्पष्टम् ॥न्त्_१,५।४०॥  
    
यथेप्सितेन संयोग इष्टस्यागमनं यथा । [राम् इ *५४४]  
प्रणष्टस्य यथा लाभो भवदागमनं तथा ॥न्त्_१,५।४१॥ [राम् इ १७, ३३ए]  
    
स्पष्टम्२६ ॥न्त्_१,५।४१॥२७

#२६ न्११: *स्पष्टम्*  
#२७ न्११: (अत्र जन्मेत्य् अत्र चशब्दाध्याहारः)  
    
    
यथा हर्षो नभोगत्या मृतस्य पुनर् आगमात् ।  
तथा त्वदागमाद् ब्रह्मन् स्वागतं ते२८ महामुने ॥मु_१,५।४२॥ [राम् इ १७, ३३फ़्-ह् (*५४५द्)]  
    
"मृतस्य" "पुनर् आगमाद्" । इत्य् अत्र यथेति शेषः । हे महामुने । "ते" "स्वागतम्" अस्तु ॥न्त्_१,५।४२॥

#२८ न्११: *ते*  
    
    
ब्रह्मलोकनिवासो हि कस्य न प्रीतिम् आवहेत् ।  
मुने२९ तवागमस् तद्वत् सत्यम् एव ब्रवीमि ते ॥मु_१,५।४३॥ [राम् इ *५४५एफ़्;*५४६]  
    
स्पष्टम् ॥न्त्_१,५।४३॥

#२९ न्११, श्४: मुनेस्  
    
    
कश् च ते परमः कामः किं च ते करवाण्य् अहम् ।  
पात्रभूतो ऽसि मे विप्र प्राप्तः परमधार्मिकः ॥मु_१,५।४४॥ [राम् इ १७, ३४अ-द्]  
    
हे "विप्र" । "असि" त्वं । "मे पात्रभूतः प्राप्तः" ॥न्त्_१,५।४४॥  
    
पूर्वं३० राजर्षिशब्देन तपसा द्योतितप्रजः ।  
ब्रह्मर्षित्वम् अनु प्राप्तः पूज्यो ऽसि भगवन् मम ॥मु_१,५।४५॥ [राम् इ १७, ३५]  
    
हे "भगवन्" । "पूर्वम्" "राजर्षिशब्देनै"व पूज्यः । "अनु" पश्चात् । "तपसा द्योतितप्रजः" सन् । "ब्रह्मर्षित्वम्" "प्राप्तः" त्वम् । "मम पूज्यः असि" ॥न्त्_१,५।४५॥

#३० न्११, श्४: पूज्यो  
    
    
गङ्गाजलाभिषेकेण यथा प्रीतिर् भवेन् मम ।  
तथा त्वद्दर्शनात् प्रीतिर् अन्तः शीतयतीव माम् ॥मु_१,५।४६॥ [राम् इ *५५१अ-च्]  
    
"अन्तः" मनसि ॥न्त्_१,५।४६॥  
    
विगतेच्छाभयक्रोधो वीतरागो निरामयः ।  
इदम् अत्यद्भुतम् ब्रह्मन् यद् भवान् माम् उपागतः ॥मु_१,५।४७॥  
    
"माम्" उपागमानर्हम् इति भावः ॥न्त्_१,५।४७॥  
    
शुभक्षेत्रगतं चाहम् आत्मानम् अपकल्मषम् । [राम् इ १७, ३६च्]  
चन्द्रबिम्ब इवोन्मग्नं वेद्मि वेद्यविदां वर ॥न्त्_१,५।४८॥  
    
"उन्मग्नम्" उदितम् ॥न्त्_१,५।४८॥  
    
साक्षाद् इव ब्रह्मणो मे तवाभ्यागमनम् मतम् ।  
पूतो ऽस्म्य् अनुगृहीतो ऽस्मि तवाभ्यागमनान् मुने ॥मु_१,५।४९॥ [राम् इ *५५५]  
    
स्पष्टम् ॥न्त्_१,५।४९॥  
    
त्वदागमनपुण्येन साधो यद् अनुरञ्जितम् ।  
अद्य मे सफलं जन्म जीवितं तत् सुजीवितम् ॥मु_१,५।५०॥ [राम् इ १७, ३४एफ़्]  
    
"त्वदागमनात्"३१ उत्पन्नेन "पुण्येन" । "मे जन्म मे जीवितम्" च । "यत्" "अनुरञ्जितम्" स्वोपरक्तं कृतं । "तत्" ततो हेतोः । "मे जन्म सफलम्" भवति । "मे जीवितं सुजीवितम्" भवति ॥न्त्_१,५।५०॥

#३१ श्४: °नाद्  
    
    
त्वाम् इहाभ्यागतं दृष्ट्वा प्रतिपूज्य प्रणम्य च । [राम् इ *५५२]  
आत्मन्य् एव नमाम्य् अन्तर् दृष्टेन्दुर् जलधिर्३२ यथा ॥न्त्_१,५।५१॥

#३२ न्११: दृष्टेर् दुर्°  
    
    
स्पष्टम् ॥न्त्_१,५।५१॥  
    
यत् कार्यं येन चार्थेन प्राप्तो ऽसि मुनिपुङ्गव ।  
कृतम् इत्य् एव तद् विद्धि मान्यो ऽसि हि भृशम् मम ॥मु_१,५।५२॥ [राम् इ *५५७]  
    
स्पष्टम् ॥न्त्_१,५।५२॥  
    
स्वकार्येण विमर्शं त्वं कर्तुम् अर्हसि कौशिक ।  
भगवन् नास्त्य् अदेयं हि त्वयि यत् प्रतिपद्यते३३ ॥मु_१,५।५३॥ [राम् इ १७, ३८अब् (*५५८)]  
    
हे "कौशिक"३४ । "त्वम्" । "स्वकार्येण" सह "विमर्शं कर्तुम् अर्हसि" किम् मम कार्यम् अस्तीति विचारं कर्तुम् अर्हसीति भावः । ननु किमर्थम् अहं "स्वकार्येण" सह "विमर्शम्" करोमीत्य् । अत्राह "भगवन्न्" इति । "हि" यस्मात् । हे "भगवन्" । "त्वयि यत् प्रतिपद्यते" उपयुज्यते । तत्३५ "अदेयं नास्ति" । तद् ददाम्य्३६ एवेत्य्३७ अर्थः ॥न्त्_१,५।५३॥

#३३ श्४: यद् उपयुज्यते; न्११: प्रतिपद्यते *उपयुज्यते*  
#३४ न्११: *हे कौशिक*  
#३५ श्४: तत् तद्  
#३६ न्११, श्४: दधा°  
#३७ श्४: °मीनेत्य्  
    
    
कार्यस्य च विचारं त्वं कर्तुम् अर्हसि धर्मतः ।  
कर्ता चाहम्३८ अशेषं ते दैवतम् परमम् भवान् ॥मु_१,५।५४॥ [राम् इ १७, ३८]  
    
स्पष्टम् ॥न्त्_१,५।५४॥

#३८ न्११, श्४: वा°  
    
    
सर्गान्तश्लोकेन दशरथविनयोक्त्या३९ मुनेर् हर्षगमनं कथयति  
    
इदम् अतिमधुरं निशम्य वाक्यं  
श्रुतिसुखम् अर्थविदा विनीतम् उक्तम् ।  
प्रथितगुणवशाद् गुणैर् विशिष्टं  
मुनिवृषभः परमं जगाम हर्षम् ॥मु_१,५।५५॥ [राम् इ १७, ३९]  
    
"अतिमधुरम्" उत्कृष्टमधुराख्यगुणविशिष्टं । "श्रुतिसुखम्" कर्णसुखम् । "अर्थविदा" परमार्थज्ञेन दशरथेन । "विनीतम्" सविनयं यथा भवति तथ्"ओक्तम्" कथितं । तथा "प्रथिताः"४० ये "गुणाः" वाक्यगुणास् । तद्"वशात्"४१ "गुणैः विशिष्टम्" । प्रथितगुणविशिष्टम् इति यावत् । ईदृशं "वाक्यं निशम्य" सः "मुनिवृषभः" मुनिश्रेष्ठः कौशिकः । "परमं हर्षं जगाम" । दातृविनयेन हि अर्थिनो महान् हर्षो जायते । इति शिवम् ॥न्त्_१,५।५५॥

#३९ न्११, श्४: °क्तं  
#४० न्११: दश*रथेन प्रथिताः* (स्। म्। इ। म्।)  
#४१ श्४: °शाद्  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे पञ्चमः सर्गः ॥ १,५ ॥

    
१तच् छ्रुत्वा राजसिंहस्य वाक्यम् अद्भुतविस्तरम् ।  
हृष्टरोमा महातेजा विश्वामित्रो ऽभ्यभाषत ॥मु_१,६।१॥ [राम् इ १८, १]  
    
स्पष्टम् ॥न्त्_१,६।१॥

#१ श्४: ॐ  
    
    
सदृशं राजशार्दूल तवैवैतन् महीतले ।  
महावंशप्रसूतस्य वसिष्ठवशवर्तिनः ॥मु_१,६।२॥ [राम् इ १८, २]  
    
"तवैव" न त्व् अन्यस्येत्य् अर्थः ॥न्त्_१,६।२॥  
    
यत् तु मे हृद्गतं वाक्यं तस्य कार्यविनिर्णयम् ।  
कुरु त्वं राजशार्दूल धर्मं समनुपालय ॥मु_१,६।३॥ [राम् इ १८, ३]  
    
"तु"शब्दः "वाक्य"वाच्यस्य "कार्य"स्यातिकष्टम्२ सम्पादनीयतां द्योतयति । तस्य "कार्यनिर्णयम्" हृद्गतवाक्यवाच्यकार्यनिर्णयम् इत्य् अर्थः । ननु किमर्थं करोमीत्य् । अत्राह "धर्मम्" इति । तवानेन धर्मपालनम् भविष्यतीति भावः ॥न्त्_१,६।३॥

#२ श्४: °ष्ट°  
    
    
"हृद्गतं वाक्यम्" प्रकटीकरोति  
    
अहं नियमम् आतिष्ठे सिद्ध्यर्थम् पुरुषर्षभ ।  
तस्य विघ्नकरा घोरा राक्षसा मम संस्थिताः ॥मु_१,६।४॥ [राम् इ १८, ४]  
    
"आतिष्ठे" आश्रयामि ॥न्त्_१,६।४॥  
    
यदा यदा तु यज्ञेन यजे ऽहं विबुधव्रजम् ।  
तदा तदा मे यज्ञं तं विनिघ्नन्ति निशाचराः ॥मु_१,६।५॥  
    
"यजे" पूजयामि ॥न्त्_१,६।५॥  
    
बहुशो विहिते३ तस्मिन् मम राक्षसनायकाः ।  
अकिरंस् ते महीं यागे मांसेन रुधिरेण च ॥मु_१,६।६॥ [राम् इ १८, ५ (*५६२)]  
    
स्पष्टम् ॥न्त्_१,६।६॥

#३ न्११: °हते  
    
    
अवधूते तथाभूते तस्मिन् यागकदम्बके ।  
कृतश्रमो निरुत्साहस् तस्माद् देशाद् अपागमम् ॥मु_१,६।७॥ [राम् इ १८, ६]  
    
"अपागमम्" अपगतः ॥न्त्_१,६।७॥  
    
न च मे क्रोधम् उत्स्रष्टुम्४ बुद्धिर् भवति पार्थिव ।  
तथाभूतं हि तत् कर्म न शापस् तस्य विद्यते ॥मु_१,६।८॥ [राम् इ १८, ७]  
    
शापदानेन स यज्ञः नश्यतीति भावः ॥न्त्_१,६।८॥

#४ न्११, श्४: °सृष्टुं  
    
    
ईदृशी च क्षमा राजन् मम तस्मिन् महाक्रतौ ।  
त्वत्प्रसादाद् अविघ्नेन प्रापयेयम् महाफलम् ॥मु_१,६।९॥  
    
हे "राजन्" । अतः "मम तस्मिन् महाक्रतौ ईदृशी क्षमा" भवति । अतः५ अहम् "महाफलम्" तं क्रतुं । "त्वत्प्रसादात् प्रापयेयम्" प्राप्नुयाम् । "प्रापयेयम्" इति स्वार्थे णिच् आर्षः ॥न्त्_१,६।९॥

#५ श्४: अत  
    
    
त्रातुम् अर्हसि माम् आर्तं शरणार्थिनम् आगतम् ।  
अर्थिनां यन् निराशत्वं सताम् अभिभवो हि सः ॥मु_१,६।१०॥  
    
स्पष्टम् ॥न्त्_१,६।१०॥  
    
ननु केन प्रकारेणाहम्६ त्वत्त्राणं करोमीत्य् । अत्राह  
    
तवास्ति तनयः श्रीमान् दृप्तशार्दूलविक्रमः ।  
महेन्द्रसदृशो वीरो रामो रक्षोविदारणः ॥मु_१,६।११॥  
    
स्पष्टम् ॥न्त्_१,६।११॥

#६ श्४: °आह  
    
    
ननु ततः किम् इत्य् । अत्राह  
    
तम् पुत्रं राजशार्दूल रामं सत्यपराक्रमम् ।  
काकपक्षधरं शूरं ज्येष्ठम् मे दातुम् अर्हसि ॥मु_१,६।१२॥ [राम् इ १८, ८]  
    
तेनैव रक्षापरपर्यायं त्राणम् मे भविष्यतीति भावः ॥न्त्_१,६।१२॥  
    
ननु कथं शिशुरूपो ऽसौ राक्षसेभ्यस् तव मखं रक्षिष्यतीत्य् । अत्राह  
    
शक्तो ह्य् एष मया गुप्तो दिव्येन स्वेन तेजसा ।  
राक्षसा ये ऽपकर्तारस् तेषाम् मूर्धविनिग्रहे ॥मु_१,६।१३॥ [राम् इ १८, ९]  
    
स्पष्टम् ॥न्त्_१,६।१३॥  
    
श्रेयश् चास्मिन् करिष्यामि बहुरूपम् अनन्तकम् ।  
त्रयाणाम् अपि लोकानां येन पूज्यो भविष्यति ॥मु_१,६।१४॥ [राम् इ १८, १०]  
    
स्पष्टम् ॥न्त्_१,६।१४॥  
    
ननु कथम् असौ तादृशानां राक्षसानाम् पुरः स्थातुं शक्नोतीत्य् । अत्राह  
न च तेन समासाद्य स्थातुं शक्ता निशाचराः । [राम् इ १८, ११अब्]  
क्रुद्धं केसरिणं दृष्ट्वा रणे वन इवैणकाः७ ॥न्त्_१,६।१५॥

#७ न्११: °क्*आ*ः  
    
    
"तेन"८ इति द्वितीयास्थाने९ तृतीया आर्षी ॥न्त्_१,६।१५॥

#८ न्११: °नेति  
#९ श्४: °यस्था°  
    
    
तेषां च नान्यः काकुत्स्थाद्१० योद्धुम् उत्सहते पुमान् । [राम् इ १८, ११च्द्]  
ऋते केसरिणः क्रुद्धान् मत्तानां करिणाम् इव ॥न्त्_१,६।१६॥

#१० न्११: °स्थ्याद्  
    
    
स्पष्टम् ॥न्त्_१,६।१६॥  
    
वीर्योत्सिक्ता हि ते पापाः कालकूटोपमा रणे । [राम् इ १८, १२अब्]  
खरदूषणयोर्११ भृत्याः कृतान्ताः कुपिता इव ॥न्त्_१,६।१७॥

#११ श्४: °षयोः  
    
    
स्पष्टम् ॥न्त्_१,६।१७॥  
    
रामस्य राजशार्दूल सहिष्यन्ते न सायकान् । [राम् इ १८, १२च्द्]  
अनारतागता धारा जलदस्येव१२ पांसवः ॥न्त्_१,६।१८॥

#१२ न्११, श्४: °स्यैव  
    
    
स्पष्टम् ॥न्त्_१,६।१८॥  
    
न च पुत्रगतं स्नेहं कर्तुम् अर्हसि पार्थिव । [राम् इ १८, १३अब्]  
न तद् अस्ति जगत्य् अस्मिन् यन् न देयम् महात्मनः ॥न्त्_१,६।१९॥  
    
स्पष्टम् ॥न्त्_१,६।१९॥  
    
हन्त नूनं विजानामि हतांस् तान् विद्धि राक्षसान् । [राम् इ १८, १३च्द्]  
न ह्य् अस्मदादयः प्राज्ञाः१३ सन्दिग्धे सम्प्रवृत्तयः ॥न्त्_१,६।२०॥

#१३ श्४: °ज्ञा  
    
    
"हन्त" हर्षे ।" नूनम्" निश्चये । अहं तान् "राक्षसान्" "हतान्" जानामि । त्वम् अपि "विद्धि" । ननु कथम् अहं त्वत्कथनमात्रेण जानामीत्य् । अत्राह "न" "ही"ति । "सम्" सम्यक् । "प्रवृत्तिः" । येषां । ते तादृशाः ॥न्त्_१,६।२०॥  
    
अहं वेद्मि महात्मानं रामं राजीवलोचनम् ।  
वसिष्ठश् च महातेजा ये चान्ये दीर्घदर्शिनः ॥मु_१,६।२१॥ [राम् इ १८, १४]  
    
स्पष्टम् ॥न्त्_१,६।२१॥  
    
यदि धर्मो महत्त्वं च यशस् ते मनसि स्थितम् ।  
तन् मह्यं स्वम् अभिप्रेतम् आत्मजं दातुम् अर्हसि ॥मु_१,६।२२॥ [राम् इ १८, १५]  
    
"मनसि स्थितम्" काङ्क्षितम् । "अभिप्रेतम्" प्रोक्तं कार्यार्थम् इष्टम् ॥न्त्_१,६।२२॥  
    
दशरात्रश् च मे यज्ञो यस्मिन् रामेण राक्षसाः । [राम् इ १८, १७च्द्]  
हन्तव्या विघ्नकर्तारो मम यज्ञस्य वैरिणः ॥न्त्_१,६।२३॥  
    
स्पष्टम् ॥न्त्_१,६।२३॥  
    
अत्राभ्यनुज्ञां काकुत्स्थ ददताम् तव मन्त्रिणः ।  
वसिष्ठप्रमुखाः सर्वे तेन रामं विसर्जय ॥मु_१,६।२४॥ [राम् इ १८, १६]  
    
स्पष्टम् ॥न्त्_१,६।२४॥  
    
नात्येति कालः कालज्ञ यथायम् मम राघव ।  
तथा कुरुष्व भद्रं ते मा च शोके मनः कृथाः ॥मु_१,६।२५॥ [राम् इ १८, १८]  
    
"अत्येति" गच्छति ॥न्त्_१,६।२५॥  
    
कार्यम् अण्व् अपि काले तु कृतम् एत्य् उपकारताम् ।  
महद् अप्य् उपकारेण रिक्तताम् एत्य् अकालतः ॥मु_१,६।२६॥  
    
"अकालतः" अकाले ॥न्त्_१,६।२६॥  
    
इत्य् एवम् उक्त्वा धर्मात्मा धर्मार्थसहितं वचः ।  
विरराम महातेजा विश्वामित्रो मुनीश्वरः१४ ॥मु_१,६।२७॥ [राम् इ १८, १९]  
    
स्पष्टम् ॥न्त्_१,६।२७॥

#१४ श्४: °राः  
    
    
सर्गान्तश्लोकेन दशरथतूष्णीम्भावं कथयति  
    
श्रुत्वा वचो मुनिवरस्य महाप्रभावस्  
तूष्णीम् अतिष्ठद् उपपन्नम् इदं स वक्तुम् ।  
नो युक्तियुक्तकथनेन विनैति तोषं  
धीमान् अपूरितमनोऽभिमतश् च लोकः ॥मु_१,६।२८॥  
    
"महाप्रभावो" महानुभावयुक्तः । "स" दशरथः । "मुनिवरस्य" विश्वामित्रस्य । "वचः" "श्रुत्वा" "तूष्णीम् अतिष्ट्ःअत्" । नो किञ्चिद् अप्य् उक्तवान् इत्य् अर्थः । "इदम्" तूष्णीम् आसनम् । "उपपन्नम्" युक्तम् । भवति । यतः "धीमान्" बुद्धियुक्तः१५ । "युक्तियुक्तकथनेन" "विना" "वक्तुम्" कथयितुं "तोषं"१६ "नैति" । न कथयतीत्य् अर्थः । "लोकश्" "च" लोकस्१७ तु । "अपूरितमनोऽभि"लषितः१८ "वक्तुम्" "तोषम्" "नैति" । अतः युक्तिरहितं विश्वामित्रस्य वाक्यं श्रुत्वा दशरथः तुष्णीम् अभूद् इति भावः । इति शिवम् ॥न्त्_१,६।२८॥

#१५ श्४: °क्ता  
#१६ श्४: °षां  
#१७ न्११: लोकाश् च लोकास्  
#१८ श्४: °षतः  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे षष्ठः सर्गः ॥ १,६ ॥

    
१तच् छ्रुत्वा राजशार्दूलो विश्वामित्रस्य भाषितम् ।  
मुहूर्तम् आसीन् निश्चेष्टः सदैन्यं चैवम् अब्रवीत् ॥मु_१,७।१॥ [राम् इ १९, १]  
    
स्पष्टम् ॥न्त्_१,७।१॥

#१ न्११: ॐ  
    
    
ऊनषोडशवर्षो ऽयं रामो राजीवलोचनः ।  
न युद्धयोग्यताम् अस्य पश्यामि सह राक्षसैः ॥मु_१,७।२॥ [राम् इ १९, २]  
    
स्पष्टम् ॥न्त्_१,७।२॥  
    
इयम् अक्षौहिणी पूर्णा यस्याः पतिर् अहम् प्रभो ।  
तया परिवृतो युद्धं दास्यामि पिशिताशिनाम् ॥मु_१,७।३॥ [राम् इ १९, ३]  
    
"पिशिताशिनाम्" राक्षसानाम् ॥न्त्_१,७।३॥  
    
इमे हि२ शूरा विक्रान्ता भृत्या अस्त्रविशारदाः । [राम् इ १९, ४अब्]  
अहं चैषां धनुष्पाणिर् गोप्ता समरमूर्धनि ॥न्त्_१,७।४॥

#२ श्४: ॐ। हि [राम् इ १९, ५अब्]  
    
    
स्पष्टम् ॥न्त्_१,७।४॥  
    
एभिः सह तवारीणाम् महेन्द्रमहताम् अपि ।  
ददामि युद्धम् मत्तानां करिणाम् इव केसरी ॥मु_१,७।५॥  
    
"हि" यस्माद् । एते "भृत्या" भवन्ति । "अहम् चैषां समरमूर्धनि गोप्ता"स्मि । अतः अहम् "एभिः" "सह तवारीणां युद्धं ददामी"ति सम्बन्धः ॥न्त्_१,७।५॥  
    
बालो रामस् त्व् अनीकेषु न जानाति बलाबलम् । [राम् इ १९, ७अब्]  
अन्तःपुराद् ऋते दृष्टा नानेनान्या रणावनिः३ ॥न्त्_१,७।६॥

#३ न्११: रणा(द् बहिः)*वनिः*  
    
    
स्पष्टम् ॥न्त्_१,७।६॥  
    
न चास्त्रैः परमैर् युक्तो न च युद्धविशारदः४ ।  
न भटभ्रूकुटीनां च तज्ज्ञः समरमूर्धसु ॥मु_१,७।७॥  
    
एष इति शेषः ॥न्त्_१,७।७॥

#४ श्४: बुद्धिवि°  
    
    
केवलम् पुष्पषण्डेषु नगरोपवनेषु च ।  
उद्यानवनकुञ्जेषु सदैव परिशीलितः ॥मु_१,७।८॥  
    
स्पष्टम् ॥न्त्_१,७।८॥  
    
विहर्तुम् एष जानाति सह राजकुमारकैः ।  
कीर्णपुष्पोपकारासु स्वकास्व् अजिरभूमिषु ॥मु_१,७।९॥  
    
स्पष्टम् ॥न्त्_१,७।९॥  
    
अद्य त्व् अतितराम् ब्रह्मन् मम५ भाग्यविपर्ययात् ।  
हिमेनेवाहतः पद्मस् सम्पन्नो हरितः कृशः ॥मु_१,७।१०॥  
    
"हरितः" पाण्डुः ॥न्त्_१,७।१०॥

#५ न्११: ब्रह्म*न्*(हे)*म*म  
    
    
नात्तुम् अन्नानि शक्नोति न विहर्तुं गृहावनौ ।  
अन्तःखेदपरीतात्मा तूष्णीं तिष्ठति केवलम् ॥मु_१,७।११॥  
    
"अत्तुम्" भक्षितुम् ॥न्त्_१,७।११॥  
    
सदारः सहभृत्यो ऽहं तत्कृते मुनिनायक ।  
शरदीव पयोवाहो नूनं निःसहतां गतः ॥मु_१,७।१२॥  
    
"निःसहताम्" उत्कृशतां । सोढुम् अशक्तत्वम् ॥न्त्_१,७।१२॥  
    
ईदृशो ऽसौ सुतो बाल आधिना विवशीकृतः ।  
कथं ददामि तं तुभ्यं योद्धुं सह निशाचरैः ॥मु_१,७।१३॥  
    
स्पष्टम् ॥न्त्_१,७।१३॥  
    
अपि बालाङ्गनासङ्गाद् अपि साधो सुधारसात् ।  
राज्याद् अपि सुखायैष पुत्रस्नेहो महामते ॥मु_१,७।१४॥  
    
स्पष्टम् ॥न्त्_१,७।१४॥  
    
ये दुरन्ता महारम्भास् त्रिषु लोकेषु खेददाः ।  
पुत्रस्नेहेन सन्तो ऽपि कुर्वते ते न संश्रयम् ॥मु_१,७।१५॥  
    
"सन्तः अपि" स्थिता अपि । "संश्रयम्" स्थितिं । "पुत्रस्नेहेन ते" विस्मृतिं गच्छन्तीति भावः ॥न्त्_१,७।१५॥  
    
असवो ऽथ धनं दारास् त्यज्यन्ते मानवैः सुखम् ।  
न पुत्रा मुनिशार्दूल स्वभावो ह्य् एष जन्तुषु ॥मु_१,७।१६॥  
    
स्पष्टम् ॥न्त्_१,७।१६॥  
    
राक्षसाः क्रूरकर्माणः कूटयुद्धविशारदाः । [राम् इ १९, ७एफ़्]  
रामस् तान् योधयत्व्६ इत्थम् उक्तिर् एवातिदुःसहा ॥न्त्_१,७।१७॥

#६ श्४: °यित्व्  
    
    
"कूटयुद्धम्" छलयुद्धम् । "उक्तिर् एवे"ति अनुष्ठानस्य का कथेति भा-वः ॥न्त्_१,७।१७॥  
    
विप्रयुक्तो हि रामेण मुहूर्तम् अपि नोत्सहे ।  
जीवितुं जीविताकाङ्क्षी न रामं नेतुम् अर्हसि ॥मु_१,७।१८॥ [राम् इ १९, ८]  
    
"नोत्सहे" समर्थो न भवामि । "जीवितुम्" जीवनक्रियाकर्तृताम् अनुभवितुम् । "जीविताकाङ्क्षी" मम जीविताकाङ्क्षीत्य् अर्थः ॥न्त्_१,७।१८॥  
    
नववर्षसहस्राणि मम यातानि कौशिक ।  
दुःखेनोत्पादितास् त्व् एते चत्वारः पुत्रका मया७ ॥मु_१,७।१९॥ [राम् इ १९, १०]  
    
अनुकम्पिताः पुत्राः "पुत्रकाः" ॥न्त्_१,७।१९॥

#७ न्११: माया  
    
    
प्रधानभूतस् तेष्व्८ एषु रामः कमललोचनः ।  
तं विना ते त्रयो ऽप्य् अन्ये धारयन्ति न जीवितम् ॥मु_१,७।२०॥  
    
स्पष्टम् ॥न्त्_१,७।२०॥

#८ श्४: त्व् एष्व्  
    
    
स एव रामो भवता नीयते९ राक्षसान् प्रति ।  
यदि तत् पुत्रहीनं त्वम् मृतम् एवाशु विद्धि माम् ॥मु_१,७।२१॥  
    
स्पष्टम् ॥न्त्_१,७।२१॥

#९ न्११: °त्(ओ)*ए*  
    
    
चतुर्णाम् आत्मजानां हि प्रीतिर् अत्र हि मे परा ।  
ज्येष्ठं धर्ममयं तस्मान् न रामं नेतुम् अर्हसि ॥मु_१,७।२२॥ [राम् इ १९, ११]  
    
निर्धारणे षष्ठी ॥न्त्_१,७।२२॥  
    
निशाचरबलं हन्तुम् मुने यदि तवेप्सितम् ।  
चतुरङ्गसमायुक्तं मया सह बलं नय ॥मु_१,७।२३॥  
    
स्पष्टम् ॥न्त्_१,७।२३॥  
    
किंवीर्या राक्षसास् ते तु कस्य पुत्राः कथं च ते ।  
कियत्प्रमाणाः के चैते इति वर्णय मे स्फुटम् ॥मु_१,७।२४॥ [राम् इ १९, १२]  
    
स्पष्टम् ॥न्त्_१,७।२४॥  
    
कथं तेन प्रहर्तव्यं तेषां रामेण राक्षसाम् । । मामकैर् वा बलैर् ब्रह्मन् मया वा कूटयोधिनाम् ॥मु_१,७।२५॥ [राम् इ १९, १३]  
    
रामस्याग्रे स्थितत्वाभावात् "तेने"त्य् उक्तम् ॥न्त्_१,७।२५॥  
    
सर्वम् मे शम्स भगवन् यथा तेषाम् मया रणे ।  
स्थातव्यं दुष्टसत्त्वानां वीर्योत्सिक्ता हि राक्षसाः ॥मु_१,७।२६॥ [राम् इ १९, १४]  
    
स्पष्टम् ॥न्त्_१,७।२६॥  
    
श्रूयते हि महावीरो रावणो नाम राक्षसः ।  
साक्षाद् वैश्रवणभ्राता पुत्रो विश्रवसो मुनेः ॥मु_१,७।२७॥ [राम् इ १९, १७]  
    
स्पष्टम् ॥न्त्_१,७।२७॥  
    
अस्तु सः । ततः किम् इत्य् । अत्राह  
    
स चेत् तव मखे विघ्नं करोति किल दुर्मतिः ।  
तत् सङ्ग्रामे न शक्ताः ऽस्मो वयं तस्य दुरात्मनः ॥मु_१,७।२८॥ [राम् इ १९, १९च्द्]  
    
"तत्" तदा ॥न्त्_१,७।२८॥  
    
ननु कथम् असौ तादृग्वीर्यः अस्तीत्य् । अत्राह  
    
काले काले पृथग् ब्रह्मन् भूरिवीर्यविभूतयः । ।  
भूतेष्व् अभ्युदयं यान्ति प्रलीयन्ते च कालतः ॥मु_१,७।२९॥  
    
"भूरिवीर्यविभूतयः" महद्वीर्यसम्पद्युक्ताः । "भूतेष्व्" इति निर्धारणे सप्-तमी ॥न्त्_१,७।२९॥  
    
अद्यास्मिंस् ते वयं काले रावणादिषु शत्रुषु ।  
न समर्थाः पुरः स्थातुं नियतेर् एष निश्चयः ॥मु_१,७।३०॥  
    
स्पष्टम् ॥न्त्_१,७।३०॥  
    
तस्मात् प्रसादं धर्मज्ञ कुरु त्वं मम पुत्रके ।  
मम चैवाल्पभाग्यस्य भवान् ह्य् असमदैवतम् ॥मु_१,७।३१॥ [राम् इ १९, २०]  
    
"अल्पभाग्यस्ये"ति । अन्यथा त्वं रामं न याचितवान् इति भावः ॥न्त्_१,७।३१॥  
    
देवदानवगन्धर्वा यक्षप्लवगपन्नगाः ।  
न शक्ता रावणं योद्धुं किं पुनः पुरुषा युधि ॥मु_१,७।३२॥  
    
स्पष्टम् ॥न्त्_१,७।३२॥  
    
महावीर्यवतां वीर्यम् आदत्ते१० स सुधाभुजाम् ।  
तेन सार्धं न शक्ता स्मस्११ संयुगे तस्य वावराः ॥मु_१,७।३३॥ [राम् इ १९, २२अ-द्]  
    
"आदत्ते"१२ गृह्णाति । प्रतिबध्नातीति१३ यावत् । महावीर्यान् सुधाभुजो ऽप्य् असौ वीर्यरहितान् करोतीति भावः । "अवरास्" तदपेक्षया नीचाः । "वा"शब्दः पादपूरणार्थः ॥न्त्_१,७।३३॥

#१० न्११, श्४: आध°  
#११ न्११: स्म  
#१२ न्११: आध°  
#१३ न्११: °*ती*ति  
    
    
ननु रामस्य सज्जनत्वेनैवावश्यं जयः स्याद् इत्य् । अत्राह  
    
अयम् अन्यतमः कालः पेलवीकृतसज्जनः ।  
राघवो ऽपि गतो दैन्यं यत्र वार्धकजर्जरः ॥मु_१,७।३४॥  
    
"अपि"शब्दः राघवस्य महासज्जनत्वं द्योतयति । वार्धकेनेव जर्जरः "वार्धकजर्जरः" ॥न्त्_१,७।३४॥  
    
अथ वा लवणम् ब्रह्मन् यज्ञघ्नं तम् मधोः सुतम् ।  
कथय त्वं सुरप्रख्य क्वेव मोक्ष्यामि पुत्रकम् ॥मु_१,७।३५॥  
    
"अथ वा मधोः सुतं तम्" प्रसिद्धं । "यज्ञघ्नं लवणम्" योद्धुं "न शक्ताः" स्मः१४ इति व्यवहिताध्याहृतैः सह सम्बन्धः । लवणो ऽपि चेत् तव यज्ञविघ्नकारी अस्ति तम् अपि योद्धुं न शक्ताः स्म इति भावः । हे "सुरप्रख्य" । "त्वं कथय" । अहं "पुत्रकं क्वेव" कुत्रेव । "मोक्ष्यामि" । न मोक्ष्यामीति भावः ॥न्त्_१,७।३५॥

#१४ श्४: स्म  
    
    
अथ नेच्छसि चेद् ब्रह्मंस् तद् विधेयो ऽहम् एव ते ।  
अन्यथा तु न पश्यामि शाश्वतं जयम् आत्मनः ॥मु_१,७।३६॥  
    
"अथ" पक्षान्तरे । त्वम् पुत्रामोक्षणं१५ "चेत्" यदि । "नेच्छसि" । "तद् अहं ते" तव । "विधेयः" आयत्तः । "एवा"स्मि । तदा अहम् एवागच्छामीत्य् अर्थः । "अन्यथा" सहजविचारे क्रियमाणे । अहम् "आत्मनः शाश्वतं जयं न पश्यामि" । न जानामीत्य् अर्थः ॥न्त्_१,७।३६॥

#१५ न्११: पुत्र्*आ*°  
    
    
सर्गान्तश्लोकेन दशरथवचनम् उपसंहरति  
    
इत्य् उक्त्वा मृदुवचनम् भयाकुलो ऽसाव्  
आलोले मुनिमतसंशये निमग्नः ।  
नाज्ञासीत् कणम् अपि निश्चयं महात्मा  
प्रोद्वीचाव् इव जलधौ समुह्यमानः ॥मु_१,७।३७॥  
    
"मुनिमतस्य संशये" ऽनुष्ठानाननुष्ठानरूपे१६ सन्देहे । "मग्नः" । अत एव "भयाकुलः" । "महात्मा असौ" दशरथः । "इत्य्" एवं । "मृदुवचनम्" कोमलवचनम् । "उक्त्वा" । "कणम् अपि" स्तोकम् अपि । "निश्चयं न अज्ञासीत्" न ज्ञातवान् । "असौ" कथम्भूतः "इव" । "प्रोद्वीचौ जलधौ समुह्यमान इव" । जलधौ समुह्यमानो ऽपि कुत्र गच्छामीति निश्चयं न जानातीति शिवम् ॥न्त्_१,७।३७॥

#१६ श्४: °ष्ठानानु°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे सप्तमः सर्गः ॥ १,७ ॥

    
१तच् छ्रुत्वा वचनं तस्य स्नेहपर्याकुलाक्षरम् ।  
समन्युः कौशिको वाक्यम् प्रत्युवाच महीपतिम् ॥मु_१,८।१॥ [राम् इ २०, १]  
    
"तस्य" दशरथस्य ॥न्त्_१,८।१॥

#१ न्११, श्४: ॐ  
    
    
विश्वामित्रः कथयति  
करिष्यामीति संश्रुत्य प्रतिज्ञां हातुम् इच्छसि । [राम् इ २०, २अब्]  
सत्त्ववान् केसरी भूत्वा मृगताम् अभिवाञ्छसि२ ॥न्त्_१,८।२॥

#२ श्४: °वाच्छ°  
    
    
स्पष्टम् ॥न्त्_१,८।२॥  
    
राघवानाम् अयुक्तो ऽयं कुलस्यास्य विपर्ययः । [राम् इ २०, २च्द्]  
न कदाचन जायन्ते शीतांशौ कृष्णरश्मयः ॥न्त्_१,८।३॥  
    
ननु कथं "राघवानां कुलस्यायं विपर्ययः अयुक्तो" भवतीत्य् । अत्र दृष्टान्तम् आह । "न कदाचने"ति ॥न्त्_१,८।३॥  
    
यदि त्वं न क्षमो राजन् गमिष्यामि यथागतः ।  
हीनप्रतिज्ञः३ काकुत्स्थ सुखी भव सबान्धवः ॥मु_१,८।४॥ [राम् इ २०, ३]  
    
स्पष्टम् ॥न्त्_१,८।४॥

#३ श्४: °ज्ञा  
    
    
श्रीवाल्मीकिः भरद्वाजम् प्रति कथयति  
    
तस्मिन् कोपपरीते ऽथ विश्वामित्रे महात्मनि ।  
चचाल वसुधा कृत्स्ना सुराश् च भयम् आविशन्४ ॥मु_१,८।५॥ [राम् इ २०, ४]  
    
स्पष्टम् ॥न्त्_१,८।५॥

#४ न्११, श्४: °विशत्  
    
    
क्रोधाभिभूतं विज्ञाय जगन्मित्रम् महामुनिम् ।  
धृतिमान् सुव्रतो धीमान् वसिष्ठो वाक्यम् अब्रवीत् ॥मु_१,८।६॥ [राम् इ २०, ५]  
    
"जगन्मित्रम्" विश्वामित्रम् ॥न्त्_१,८।६॥  
    
श्रीवसिष्ठः कथयति  
इक्ष्वाकूणां कुले जातः साक्षाद् धर्म इवापरः । [राम् इ २०, ६अब्]  
भवान् दशरथः श्रीमांस् त्रैलोक्ये गुणभूषितः ॥न्त्_१,८।७॥  
    
स्पष्टम् ॥न्त्_१,८।७॥  
    
नीतिमान् सुव्रतो भूत्वा न धर्मं हातुम् अर्हसि । [राम् इ २०, ६च्द्]  
मुनेस् त्रिभुवनेशस्य वचनं कर्तुम् अर्हसि ॥न्त्_१,८।८॥  
    
स्पष्टम् । युग्मम् ॥न्त्_१,८।८॥  
    
त्रिषु लोकेषु विख्यातो धर्मेण यशसा युतः ।  
स्वधर्मम् प्रतिपद्यस्व न धर्मं हातुम् अर्हसि ॥मु_१,८।९॥ [राम् इ २०, ७]  
    
"प्रतिपद्यस्व" स्वीकुरु ॥न्त्_१,८।९॥  
    
करिष्यामीति संश्रुत्य तत् ते राजन्न् अकुर्वतः ।  
इष्टापूर्तः पतेद् धर्मस् तस्माद् रामं विसर्जय ॥मु_१,८।१०॥ [राम् इ २०, ८]  
    
"इष्टापूर्तः" इष्टापूर्तस्वरूपः । प्रतिज्ञाताकरणेन हि सर्वो धर्मः नश्यति ॥न्त्_१,८।१०॥  
    
गुप्तम् पुरुषसिंहेन ज्वलनेनामृतं यथा । [राम् इ २०, ९च्द्]  
कृतास्त्रम् अकृतास्त्रं वा नैनं द्रक्ष्यन्ति राक्षसाः ॥न्त्_१,८।११॥ [राम् इ २०, ९अब्]  
    
"कृतास्त्रम्" शिक्षितास्त्रम् ॥न्त्_१,८।११॥  
    
इक्ष्वाकुवंशजातो ऽपि स्वयं दशरथो ऽपि सन् ।  
न पालयसि चेद् वाक्यं को ऽपरः पालयिष्यति ॥मु_१,८।१२॥  
    
स्पष्टम् ॥न्त्_१,८।१२॥  
    
युष्मदादिप्रणीतेन व्यवहारेण जन्तवः ।  
मर्यादां न विमुञ्चन्ति५ तां न हातुम् इहार्हसि ॥मु_१,८।१३॥  
    
"ताम्" मर्यादाम् ॥न्त्_१,८।१३॥

#५ श्४: नैव मु°  
    
    
एष विग्रहवान्६ धर्म एष वीर्यवतां वरः ।  
एष बुद्ध्याधिको लोके तपसां च परायणः ॥मु_१,८।१४॥ [राम् इ २०, १०]  
    
"परायणः" आश्रयः ॥न्त्_१,८।१४॥

#६ श्४: °नान्  
    
    
एषो ऽस्त्रं विविधं वेत्ति त्रैलोक्ये सचराचरे ।  
नैतद् अन्यः पुमान् वेत्ति न च वेत्स्यति कश्चन ॥मु_१,८।१५॥ [राम् इ २०, ११]  
    
स्पष्टम् ॥न्त्_१,८।१५॥  
    
न च देवर्षयः केचिन् नामरा न च राक्षसाः ।  
न नागयक्षगन्धर्वा अनेन सदृशा नृप ॥मु_१,८।१६॥ [राम् इ २०, १२]  
    
स्पष्टम् ॥न्त्_१,८।१६॥  
    
अस्त्रम् अस्मै कृशाश्वेन परैः परमदुर्जयम् । [राम् इ २०, १३;५९९*]  
कौशिकाय पुरा दत्तं यदा राज्यं समन्वशात् ॥न्त्_१,८।१७॥ [राम् इ २०, १३च्द्]  
    
"परैः"७ अन्यैः । "परमदुर्जयम्" अत्यन्तम्८ जेतुम् अशक्यं । "समन्वशात्" स-मपालयत् ॥न्त्_१,८।१७॥

#७ श्४: °रैर्  
#८ न्११, श्४: °अन्त°  
    
    
ननु किमर्थं कृशाश्वेनास्मै९ अस्त्राणि दत्तानीत्य् । अत्राह  
    
ते हि पुत्राः कृशाश्वस्य प्रजापतिसुतोपमाः ।  
एनम् अन्वचरन् वीरा दीप्तिमन्तो महौजसः ॥मु_१,८।१८॥ [राम् इ २०, १४]  
    
"हि" यस्मात् । "प्रजापतिसुतोपमास् ते" प्रसिद्धाः । "कृशाश्वस्य पुत्राः" । "एनम्" विश्वामित्रम् । "अन्वचरन्" अनुचरन्ति स्म । अतः पुत्रस्नेहेन दत्तवान् इति भावः ॥न्त्_१,८।१८॥

#९ श्४: कृश्वा°  
    
    
ते पुत्राः के इत्य् अपेक्षायाम् आह  
    
जया च सुप्रभा चैव दाक्षायण्यौ सुमध्यमे ।  
तयोस् तु यान्य् अपत्यानि१० शतम् परमदुर्जयम् ॥मु_१,८।१९॥  
    
"जया च सुप्रभा चैवे"ति११ ये । "दाक्षायण्यौ" दक्षस्य स्त्रीरूपे अपत्ये । "सुमध्यमे" स्त्रियौ । आस्ताम् । "तयोः" "यानि" "परमदुर्जयम्" "शतम्" "अपत्यानि" आसन् । अत्र च पूर्वश्लोकापेक्षयोत्तरवाक्यगतत्वाद् यच्छब्दस्य तच्छब्दापेक्षा नास्ति ॥न्त्_१,८।१९॥

#१० न्११: °अ*प*त्या°  
#११ न्११, श्४: चैति  
    
    
ननु कस्याः कत्य् अपत्यानि१२ आसन्न् इत्य् अपेक्षायाम् आह  
    
पञ्चाशतः सुताञ् जज्ञे जया लब्धवरा पुरा ।  
वधायासुरसैन्यानां ते ऽक्षयाः कामरूपिणः ॥मु_१,८।२०॥ [राम् इ २०, १६]  
    
"अक्षयाः" नाशरहिताः ॥न्त्_१,८।२०॥

#१२ श्४: °न्य्  
    
    
सुप्रभा जनयाम् आस पुत्रान् पञ्चाशतः१३ परान् ।  
सङ्घर्षान् नाम दुर्धर्षान् दुराक्रोशान् बलीयसः ॥मु_१,८।२१॥ [राम् इ २०, १७]  
    
"दुर्धर्षान्" पराभवितुम् अशक्यान् । "दुराक्रोशान्" शत्रुभिः समरे आह्वातुम्१४ अशक्यान् ॥न्त्_१,८।२१॥

#१३ श्४: पञ्च°  
#१४ न्११: आहूतुम्; श्४: आहृतुम्  
    
    
प्रासङ्गिकम् उपसंहृत्य प्रकृतम् अनुसरति  
    
एवंवीर्यो महातेजा विश्वामित्रो महामुनिः ।  
न रामगमने बुद्धिं विक्लवां कर्तुम् अर्हसि ॥मु_१,८।२२॥ [राम् इ २०, १९]  
    
पूर्वार्धम् उत्तरार्धस्य हेतुत्वेन योज्यम् ॥न्त्_१,८।२२॥  
    
सर्गान्तश्लोकेन श्रीवसिष्ठो वाक्यं समापयति  
    
अस्मिन् महासत्त्वमये मुनीन्द्रे  
स्थिते समीपे१५ पुरुषस् तु साधुः ।  
प्राप्ते ऽपि मृत्याव् अमरत्वम् एति  
मा दीनतां गच्छ यथा विमूढः ॥मु_१,८।२३॥  
    
"यथा विमूढः" । मूढवद् इत्य् अर्थः । इति शिवम् ॥न्त्_१,८।२३॥

#१५ श्४: °षे  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे अष्टमः सर्गः ॥ १,८ ॥

    
श्रीवाल्मीकिर् भरद्वाजम् प्रति कथयति  
    
तथा वसिष्ठे ब्रुवति राजा दशरथः सुतम् ।  
समुत्स्रष्टुमना रामम् आजुहाव सलक्ष्मणम् ॥मु_१,९।१॥ [राम् इ २१, १]  
    
"समुत्स्रष्टुमनाः" दातुमनाः ॥न्त्_१,९।१॥  
    
दशरथः प्रतीहारम्१ प्रति कथयति  
    
प्रतीहार महाबाहुं रामम् सत्यपराक्रमम् ।  
सलक्ष्मणम् अविघ्नेन मुन्यर्थं शीघ्रम् आनय ॥मु_१,९।२॥  
    
स्पष्टम् ॥न्त्_१,९।२॥

#१ श्४: °हार  
    
    
दशरथवाक्यम् उपसंहरति  
    
इति राज्ञा विसृष्टो ऽसौ गत्वान्तःपुरमन्दिरम् ।  
मुहूर्तमात्रेणागत्य२ समुवाच महीपतिम् ॥मु_१,९।३॥  
    
स्पष्टम् ॥न्त्_१,९।३॥

#२ श्४: °आगग°  
    
    
प्रतीहारः कथयति  
    
देव दोर्दलिताशेषरिपो रामः स्वमन्दिरे ।  
विमनाः संस्थितो रात्रौ षट्पदः कमले यथा ॥मु_१,९।४॥  
    
स्पष्टम् ॥न्त्_१,९।४॥  
    
आगच्छामि क्षणेनेति वक्ति ध्यायति चैककः ।  
न कस्यचिच् च निकटे स्थातुम् इच्छति खिन्नधीः ॥मु_१,९।५॥  
    
स्पष्टम् ॥न्त्_१,९।५॥  
    
इत्य् उक्ते तेन भूपालस् तं रामानुचरं जनम् ।  
सर्वम् आश्वासयाम् आस पप्रच्छ च यथाक्रमम् ॥मु_१,९।६॥  
    
स्पष्टम् ॥न्त्_१,९।६॥  
    
राजप्रश्नम् एव कथयति  
    
कथं कीदृक् स्थितो राम इति पृष्टो महीभृता ।  
रामभृत्यजनः खिन्नो वाक्यम् आह महीपतिम् ॥मु_१,९।७॥  
    
स्पष्टम् ॥न्त्_१,९।७॥  
    
देहयष्टिम् इमां देव धारयन्त इमे वयम् ।  
खिन्नाः खेदपरिम्लाने विभो रामे सुते तव ॥मु_१,९।८॥  
    
हे "देव" हे राजन् । "देहयष्टिम्" देहलतां । "रामे" रामाख्ये । "तव सुते" तव सुतनिमित्तं । चर्मणि द्वीपिनं हन्तीतिवत्३ ॥न्त्_१,९।८॥

#३ म्भ् "अद्" पाण् २,३,३६ वार्त्त्। ६ (इ ४५८,१८)  
    
    
रामो राजीवपत्राक्षो यतःप्रभृति चागतः ।  
सविप्रस् तीर्थयात्रायास् ततःप्रभृति दुर्मनाः ॥मु_१,९।९॥  
    
स्पष्टम् ॥न्त्_१,९।९॥  
    
यत्नप्रार्थनयास्माकं निजव्यापारम् आह्निकम् ।  
सायम् अम्लानवदनः करोति न करोति वा ॥मु_१,९।१०॥  
    
स्पष्टम् ॥न्त्_१,९।१०॥  
    
स्नानदेवार्चनाचारपर्यन्ते परिखेदवान् ।  
प्रार्थितो ऽपि हि ना तृप्तेर् अश्नात्य् अशनम् ईश्वरः ॥मु_१,९।११॥  
    
"आ तृप्तेः" तृप्तिपर्यन्तम् ॥न्त्_१,९।११॥  
    
लोलान्तःपुरनारीभिः कृतदोलाभिर् अङ्गने ।  
न च क्रीडति लीलाभिर् वराद्भिर्४ इव चातकः ॥मु_१,९।१२॥  
    
"वराद्भिः"५ सरोजलैः । "चातकः" पक्षिविशेषः । स हि वर्षाबिन्दून् एव पिबति ॥न्त्_१,९।१२॥

#४ न्११, श्४: लोलाभिर् ध°; wइर् wइए श्१, श्३, न्१०  
#५ न्११, श्४: ध°  
    
    
माणिक्यमुक्तासम्प्रोता६ केयूरकटकावली ।  
नानन्दयति तं राजन् द्यौः पातविवशं यथा ॥मु_१,९।१३॥  
    
"पातविवशम्" पतन्तम् ॥न्त्_१,९।१३॥

#६ श्४: °प्राप्तो  
    
    
क्रीडद्वधूविलोलेषु वहत्कुसुमवायुषु ।  
लतावलयगेहेषु भवत्य् अतिविषादवान् ॥मु_१,९।१४॥  
    
"लतावलयगेहेषु" लतामण्डलयुक्तेषु गृहेषु ॥न्त्_१,९।१४॥  
    
यद् रम्यम् उचितं स्वादु पेशलं चित्तहारि वा ।  
बाष्पपूरेक्षण इव७ तेनैव परिखिद्यते ॥मु_१,९।१५॥  
    
स्पष्टम् ॥न्त्_१,९।१५॥

#७ न्११, श्४: एव  
    
    
किम् इमा दुःखदायिन्यः८ प्रस्फुरन्ति पुरोगताः ।  
इति नृत्तविलासेषु कामिनीः परिनिन्दति ॥मु_१,९।१६॥  
    
"इमाः"९ एताः कामिन्यः ॥न्त्_१,९।१६॥

#८ श्४: °न्याः  
#९ श्४: इमा  
    
    
भोजनं शयनम् पानं विलासं स्नानम् आसनम् ।  
उन्मत्तवेष्टितम् इव नाभिनन्दति निन्दितम् ॥मु_१,९।१७॥  
    
"निन्दितम्" निन्दाविषयीकृतम् ॥न्त्_१,९।१७॥  
    
किं सम्पदा किं विपदा किं गेहेन किम् ईहितैः ।  
सर्वम् एवासद् इत्य् उक्त्वा तूष्णीम् एको ऽवतिष्ठते ॥मु_१,९।१८॥  
    
स्पष्टम् ॥न्त्_१,९।१८॥  
    
नोदेति परिहासेषु न भोगेषु निमज्जति ।  
न च तिष्ठति कार्येषु मौनम् एवावलम्बते१० ॥मु_१,९।१९॥  
    
स्पष्टम् ॥न्त्_१,९।१९॥

#१० न्११, श्४: °लम्भ्°  
    
    
विलोलालकवल्लर्यो हेलावलितलोचनाः ।  
नानन्दयन्ति११ तं नार्यो मृग्यो वनतरुं यथा ॥मु_१,९।२०॥  
    
स्पष्टम् ॥न्त्_१,९।२०॥

#११ श्४: °यति  
    
    
एकान्तेषु दिगन्तेषु तीरेषु विपिनेषु च ।  
रतिम् आयात्य् अरण्येषु विक्रीतवद् अजन्तुषु ॥मु_१,९।२१॥  
    
"विक्रीतो" हि पलायनार्थं "जन्तुरहिते"१२ एव देशे "रतिम् आयाति" ॥न्त्_१,९।२१॥

#१२ श्४: °हित  
    
    
वस्त्रपानाशनादानपराङ्मुखतया तया ।  
परिव्रड्धर्मिणां राजन् सो ऽनुयाति तपस्विनाम् ॥मु_१,९।२२॥  
    
"तपस्विनाम् अनुयाति" तपस्विसम्बन्धिचरितम् अनुकरोतीत्य् अर्थः । न माषाणाम् अश्नीयाद् इतिवत् प्रयोगः ॥न्त्_१,९।२२॥  
    
एक एव वसन् देशे जनशून्ये जनेश्वर ।  
न हसत्य् एकया बुद्ध्या न गायति न रोदिति ॥मु_१,९।२३॥  
    
"एकया बुद्ध्या" सर्वत्यागरूपया मत्या उपलक्षितः ॥न्त्_१,९।२३॥  
    
पुनः किं करोतीत्य् अपेक्षायाम् आह  
    
बद्धपद्मासनः शून्यमना वामकरस्थले ।  
कपोलतलम् आदाय केवलम् परितिष्ठति ॥मु_१,९।२४॥  
    
स्पष्टम् ॥न्त्_१,९।२४॥  
    
नाभिमानम् उपादत्ते नापि वाञ्छति राजताम् ।  
नोदेति नास्तम् आयाति सुखदुःखानुवृत्तिषु ॥मु_१,९।२५॥  
    
स्पष्टम् ॥न्त्_१,९।२५॥  
    
न विद्मः किम् असौ जातः किं करोति किम् ईहते ।  
किं ध्यायति किम् आयाति कथं किम् अनुधावति ॥मु_१,९।२६॥  
    
"न विद्म" इत्य् अस्य कर्मापेक्षायाम्१३ आह "किम् असौ जातः" किमर्थम् असौ जातः । जननं हि भोगादिसेवनार्थम् इति भावः ॥न्त्_१,९।२६॥

#१३ श्४: कर्म°  
    
    
प्रत्यहं कृशतां याति प्रत्यहं याति पाण्डुताम् ।  
विरागम् प्रत्यहं याति शरदन्त इव द्रुमः ॥मु_१,९।२७॥  
    
स्पष्टम् ॥न्त्_१,९।२७॥  
    
अनुयातौ तम् एवैतौ राजञ् शत्रुघ्नलक्ष्मणौ ।  
तादृशाव् एव तस्यैव प्रतिबिम्बाव् इव स्थितौ ॥मु_१,९।२८॥  
    
स्पष्टम् ॥न्त्_१,९।२८॥  
    
भृत्यै राजभिर् अम्बाभिः स पृष्टो ऽपि पुनः पुनः ।  
उक्त्वा न किञ्चिद् एवेति तूष्णीम् आस्ते निरीहितः ॥मु_१,९।२९॥  
    
"सः" श्रीरामः । निरीहितः१४ चेष्टितरहितः । "इति"शब्दः पादपूरणार्थः श्रीरामोत्तरवाक्यस्वरूपनिर्देशपरो वा ज्ञेयः ॥न्त्_१,९।२९॥

#१४ न्११, श्४: निरेहि°  
    
    
आपातमात्रहृद्येषु मा भोगेषु मनः कृथाः ।  
इति पार्श्वगतम् भव्यम् अनुशास्ति सुहृज्जनम् ॥मु_१,९।३०॥  
    
"भव्यम्" अनुशासनयोग्यम् ॥न्त्_१,९।३०॥  
    
नानाविभवरम्यासु स्त्रीषु गोष्ठीकथासु च ।  
पुरःस्थितम् इवास्नेहो नाशम् एवानुपश्यति ॥मु_१,९।३१॥  
    
स्पष्टम् ॥न्त्_१,९।३१॥  
    
रीतिमाधुर्यसायासपदसंस्थितिवर्जितैः१५ ।  
चेष्टितैर् एव काकल्या भूयो भूयः प्रगायति ॥मु_१,९।३२॥  
    
सः१६ रामः । "रीतिमाधुर्यसायासपदसंस्थितिवर्जितैः"१७ "चेष्टितैर् एव" केवलैः अभिनयैर् एवोपलक्षितया "काकल्या" कलसूक्ष्मध्वनिना । "गायति" ॥न्त्_१,९।३२॥

#१५ न्११: °स्थि*ति*°  
#१६ उर्स्प्र्üन्ग्लिछ् "प्रतीक" एइनेर् म्öग्लिछेन् लेसर्त् "स गायति" स्तत्त् "प्र-गायति"?  
#१७ श्४: °पर°, न्११: °प(र्)*द्*अ°  
    
    
सम्राड् भवेति पार्श्वस्थं वदन्तम् अनुजीविनम् ।  
प्रलपन्तम् इवोन्मत्तं हसत्य् अन्यमना मुनिः ॥मु_१,९।३३॥  
    
स्पष्टम् ॥न्त्_१,९।३३॥  
    
न प्रोक्तम् आकर्णयति प्रेक्षते न पुरोगतम् ।  
करोत्य् अवज्ञां सर्वत्र सुमहत्य् अपि वस्तुनि ॥मु_१,९।३४॥  
    
स्पष्टम् ॥न्त्_१,९।३४॥  
    
अप्य् आकाशसरोजिन्याम् अप्य् आकाशमहावने ।  
इत्थम् एतत् कथम् इति विस्मयो ऽस्य न जायते ॥मु_१,९।३५॥  
    
विस्मयस्य स्वरूपं दर्शयति "इत्थम् एतत् कथम्" इति ॥न्त्_१,९।३५॥  
    
कान्तामध्यगतस्यापि मनो ऽस्य मदनेषवः ।  
न भेदयन्ति दुर्भेदं धारा इव महोपलम् ॥मु_१,९।३६॥  
    
स्पष्टम् ॥न्त्_१,९।३६॥  
    
आपदाम् एकम् आवासम् अभिवाञ्छसि किं धनम् ।  
अनुशास्येति सर्वस्वम् अर्थिने सम्प्रयच्छति ॥मु_१,९।३७॥  
    
"अनुशास्य" अनुशासनं कृत्वा ॥न्त्_१,९।३७॥  
    
इयम् आपद् इयं सम्पद् इत्य् अयं कल्पनामयः ।  
मनस्य् अभ्युदितो मोह इति शोकात् प्रगायति ॥मु_१,९।३८॥  
    
स्पष्टम् ॥न्त्_१,९।३८॥  
    
हा हतो ऽहम् अनाथो ऽहम् इत्य्१८ आक्रन्दपरो ऽपि सन् ।  
न जनो याति वैराग्यं चित्रम् इत्य् एव वक्त्य् असौ ॥मु_१,९।३९॥  
    
आक्रन्दपरस्य वैराग्यं युक्तम् एवेत्य् "अपि"शब्देन द्योत्यते ॥न्त्_१,९।३९॥

#१८ न्११: ह*म् इ*त्य्  
    
    
रघुकाननसालेन रामेण रिपुघातिना ।  
भृशम् इत्थं स्थितेनैव वयं खेदम् उपागताः१९ ॥मु_१,९।४०॥  
    
स्पष्टम् ॥न्त्_१,९।४०॥

#१९ न्११: त्*आ*ः  
    
    
न विद्मः किम् महाबाहो तस्य तादृशचेतसः ।  
कुर्मः कमलपत्राक्ष गतिर् अत्र हि नो भवान् ॥मु_१,९।४१॥  
    
स्पष्टम् ॥न्त्_१,९।४१॥  
    
राजानम् अथ वा विप्रम् उपदेष्टारम् अग्रगम् ।  
हसन् पशुम् इवाव्यग्रः सो ऽवधीरयति प्रभो ॥मु_१,९।४२॥  
    
स्पष्टम् ॥न्त्_१,९।४२॥  
    
प्रपञ्चो ऽयम् इह स्फारं जगन्नाम यद् उत्थितम् ।  
नैतद् वस्तु न चैवाहम् इति निर्णीय संस्थितः ॥मु_१,९।४३॥  
    
यः "अयम् प्रपञ्चः उत्थितम्" इदं "स्फारं जगन्नाम" भवति । "एतद्" "वस्तु" परमार्थसत् । "न" भवति । "एव"शब्दः अपिशब्दस्यार्थे । "अहम्" अपि "वस्तु न च" भवामि । "इति" एवं । "निर्णीया"सौ रामः "संस्थितः" ॥न्त्_१,९।४३॥  
    
नारौ नात्मनि नो मित्रे न राज्ये न च मातरि ।  
न सम्पदापदोर् नान्तस्२० तस्यास्था न विभोर् बहिः ॥मु_१,९।४४॥  
    
"आस्था" रतिः ॥न्त्_१,९।४४॥

#२० श्४: तान्°  
    
    
निरस्तास्थो निराशो ऽसौ निरीहो ऽसौ निरास्पदः ।  
मोहे न च विमुक्तो ऽसौ तेन तप्यामहे वयम् ॥मु_१,९।४५॥  
    
स्पष्टम् ॥न्त्_१,९।४५॥  
    
किं धनेन किम् अम्बाभिः किं राज्येन किम् ईहया ।  
इति निश्चयवान् अन्तः प्राणत्यागमनाः स्थितः ॥मु_१,९।४६॥  
    
स्पष्टम् ॥न्त्_१,९।४६॥  
    
भोगेष्व् आयुषि राज्ये च मित्रे पितरि मातरि ।  
परम् उद्वेगम् आयातश् चातको ऽवग्रहे यथा ॥मु_१,९।४७॥  
    
स्पष्टम् ॥न्त्_१,९।४७॥  
    
तस्य तादृक्स्वभावस्य समग्रविभवान्वितम् ।  
संसारजालम् आभोगि प्रभो प्रतिविषायते ॥मु_१,९।४८॥  
    
प्रतिविषम् इवाचरते "प्रतिविषायते" ॥न्त्_१,९।४८॥  
    
तादृशः स्यान् महासत्त्वः क इवास्मिन् महीतले ।  
प्रकृते व्यवहारे तं यो निवेशयितुं क्षमः ॥मु_१,९।४९॥  
    
स्पष्टम् ॥न्त्_१,९।४९॥  
    
इति नो येयम् आयाता शाखाप्रसरशालिनी ।  
आपत् ताम् अलम् उद्धर्तुं समुदेतु दया परा ॥मु_१,९।५०॥  
    
"समुदेतु" तवेति शेषः ॥न्त्_१,९।५०॥  
    
सर्गान्तश्लोकेन रामभृत्यवचनं समापयति  
    
मनसि मोहम् अपास्य महामनाः  
सकलम् आर्तिमतः किल साधुताम् ।  
सफलतां नयतीह तमो हरन्  
दिनकरो भुवि भास्करताम् इव ॥मु_१,९।५१॥  
    
"महामनाः" पुरुषः । "आर्तिमतः" आर्तियुक्तस्य पुरुषस्य । "मनसि सकलम् मोहम्" आर्तिस्वरूपं समस्तम्२१ मोहम् । "अपास्य" दूरीकृत्य । "साधुताम्" स्वस्मिन् स्थितं साधुभावं । "सफलतां नयति" । क "इव" । "दिनकर इव" । यथा "दिनकरः" "भुवि" "तमः" "हरन्" "भास्करताम्" "सफलताम्" "नयति" । तथेत्य् अर्थः । इति शिवम् ॥न्त्_१,९।५१॥

#२१ श्४: °स्त°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे नवमः सर्गः ॥ १,९ ॥

१रामभृत्यवचनं श्रुत्वा विश्वामित्रः कथयति  
    
एवं चेत् तन् महाप्राज्ञम् भवन्तो रघुनन्दनम् ।  
इहानयन्तु त्वरितं हरिणं हरिणा इव ॥मु_१,१०।१॥  
    
स्पष्टम् ॥न्त्_१,१०।१॥

#१ न्११: ॐ  
    
    
एष मोहो रघुपतेर् नापद्भ्यो न च रागतः ।  
विवेकवैराग्यकृतो बोध एष२ महोदयः ॥मु_१,१०।२॥  
    
महान् उदयः मुक्तिलक्षणः यस्मात् "सः" "महोदयः" ॥न्त्_१,१०।२॥

#२ श्४: एव  
    
    
इहायातु क्षणाद् रामस् तद् इहैव वयं क्षणात् ।  
मोहं तस्यापनेष्यामो मरुतो ऽद्रेर् घनं यथा ॥मु_१,१०।३॥  
    
"वयम्" के इव । "मरुत" इव । "यथा" "मरुतः" वायवः । "अद्रेः" "घनम्" मेघम् । अपनयन्ति । तथेत्य् अर्थः ॥न्त्_१,१०।३॥  
    
एतस्मिन् मार्जिते युक्त्या मोहे च रघुनन्दनः ।  
विश्रान्तिम्३ एष्यति पदे तस्मिन् वयम् इवोत्तमे ॥मु_१,१०।४॥  
    
"तस्मिन् पदे" चिन्मात्राख्ये विश्रान्तिस्थाने ॥न्त्_१,१०।४॥

#३ श्४: °श्रातिम्  
    
    
सत्यताम् मुदिताम् प्रज्ञां विश्रान्तिं च समेत्य सः ।  
पीनतां वरवर्णत्वम् पीतामृत इवैष्यति ॥मु_१,१०।५॥  
    
स्पष्टम् ॥न्त्_१,१०।५॥  
    
निजां च प्रकृताम् एव व्यवहारपरम्पराम् ।  
परिपूर्णमना मान्य आचरिष्यत्य् अखण्डिताम् ॥मु_१,१०।६॥  
    
स्पष्टम् ॥न्त्_१,१०।६॥  
    
भविष्यति महासत्त्वो ज्ञातलोकपरावरः ।  
सुखदुःखदशाहीनः समलोष्टाश्मकाञ्चनः ॥मु_१,१०।७॥ [भ्ग् वि ८द्; Xइव् २४ब्]  
    
"ज्ञाते" सम्यक् निश्चिते । "लोकानाम्" "परावरे" परावाची । पारद्वयम् इति यावत् । येन । सः ॥न्त्_१,१०।७॥  
    
विश्वामित्रवाक्यम् उपसंहरति  
    
इत्य् उक्ते मुनिनाथेन राजा सम्पूर्णमानसः ।  
प्राहिणोद् रामम् आनेतुम् भूयो दूतपरम्पराम् ॥मु_१,१०।८॥  
    
स्पष्टम् ॥न्त्_१,१०।८॥  
    
एतावता च कालेन रामो निजगृहासनात् ।  
पितुः सकाशम् आगन्तुम् उत्थितो ऽर्क इवाचलात् ॥मु_१,१०।९॥  
    
स्पष्टम् ॥न्त्_१,१०।९॥  
    
वृतः कतिपयैर् भृत्यैर् भ्रातृभ्यां चाजगाम ह ।  
तत् पुण्यम् पितुर् आस्थानं स्वर्गं सुरपतेर् इव ॥मु_१,१०।१०॥  
    
स्पष्टम् ॥न्त्_१,१०।१०॥  
    
दूराद् एव ददर्शासौ रामो दशरथं तदा ।  
वृतं राजसमूहेन देवौघेनेव वासवम् ॥मु_१,१०।११॥  
    
स्पष्टम् ॥न्त्_१,१०।११॥  
    
वसिष्ठविश्वामित्राभ्यां सेवितम् पार्श्वयोर् द्वयोः ।  
सर्वशास्त्रार्थतज्ज्ञेन मन्त्रिवृन्देन पालितम् ॥मु_१,१०।१२॥  
    
स्पष्टम् ॥न्त्_१,१०।१२॥  
    
चारुचामरहस्ताभिः कान्ताभिः समुपासितम् ।  
ककुब्भिर् इव मूर्ताभिः संस्थिताभिर् यथोचितम् ॥न्त्_१,१०।१३॥  
    
"ककुब्भिः" दिग्भिः ॥न्त्_१,१०।१३॥४

#४ श्४ ज़िएह्त् स्त्रोफे १३ नेब्स्त् Ṭईका वोर् स्त्रोफे १२।  
    
    
वसिष्ठविश्वामित्राद्यास् तथा दशरथादयः ।  
ददृशू राघवं दूराद् उपायान्तं गुहोपमम् ॥मु_१,१०।१४॥  
    
"गुहोपमम्" कुमारसदृशम् ॥न्त्_१,१०।१४॥  
    
सत्त्वावष्टम्भगर्वेण शैत्येनेव हिमालयम् ।  
श्रितं सकलसेव्येन गम्भीरेण स्वरेण च ॥मु_१,१०।१५॥  
    
"सत्त्वस्यावष्टम्भेन" हस्तावलम्बेन५ यः "गर्वः" । तेन । पूर्वस्य श्लोकस्य६ विशेषणत्वेन योज्यम् ॥न्त्_१,१०।१५॥

#५ न्११: हस्ताकलम्भेन; श्४: °लम्भे°  
#६ श्४: श्लोकस्य पूर्वस्य  
    
    
सौम्यं समशुभाकारम्७ विनयोदारम् ऊर्जितम् ।  
कान्तोपशान्तवपुषम् परस्यार्थस्य भाजनम् ॥मु_१,१०।१६॥  
    
"परस्यार्थस्य" मोक्षस्य ॥न्त्_१,१०।१६॥

#७ न्११: सम्(आ)अशुभ्*आ*°  
    
    
समुद्यद्यौवनारम्भम् उद्योगशमशोभितम् ।  
अनुद्विग्नम् अनायासम् पूर्णप्रायमनोरथम् ॥मु_१,१०।१७॥  
    
स्पष्टम् ॥न्त्_१,१०।१७॥  
    
विचारितजगद्यात्रम्८ पवित्रगुणगोचरम् ।  
महासत्त्वैकलोभेन९ गुणैर् इव समाश्रितम् ॥मु_१,१०।१८॥  
    
"महासत्त्वस्य" महाधैर्यस्य । यः "एको" "लोभः" । तत्सङ्गलोभः इति यावत् । तेन ॥न्त्_१,१०।१८॥

#८ श्४: °जगत्रम्; न्११: °गद्य्*आ*°  
#९ श्४: °सत्त्वेन लो°  
    
    
उदारसारम् आपूर्णम् अन्तःकरणकोटरम् ।  
अविक्षुभितया वृत्त्या दर्शयन्तम् अनुत्तमम् ॥मु_१,१०।१९॥  
    
रामम् पुनः कथम्भूतम् । ईदृश्या "वृत्त्या" ईदृशम् "अन्तःकरणम्" "दर्शयन्तम्" इति सम्बन्धः । "आपूर्णम्" भोगान् प्रति अलौल्येन१० समन्तात् पूर्णम् ॥न्त्_१,१०।१९॥

#१० श्४: अलो°  
    
    
श्रीरामविशेषणान्य् उपसंहरति  
    
एवम् गुणगणाकीर्णो दूराद् एव रघूद्वहः ।  
परिमेयसिताच्छाच्छस्वहाराम्बरपल्लवः ॥मु_१,१०।२०॥  
    
प्रणनाम चलच्चारुचूडामणिमरीचिना ।  
शिरसा वसुधाकम्पलोलमानाचलश्रिया ॥मु_१,१०।२१॥  
    
"परिमेयाः" परिमिताः । "सिताः" "अच्छाच्छाः" "स्वहाराम्बरपल्लवाः"११ यस्य । सः तादृशः । "शिरसा" कथम्भूतेन । "वसुधायाम्" यः "कम्पः" । तेन "लोलमानस्या-चलस्य" "श्रीः" यस्य । तत् । तादृशेन । युग्मम् ॥न्त्_१,१०।२०-२१॥

#११ न्११: स्वरप°  
    
    
कान् प्रणनामेत्य् अपेक्षायाम् आह  
    
प्रथमम् पितरम् पश्चान् मुनीन् मान्यैकम् आनतः ।  
ततो विप्रांस् ततो बन्धूंस् ततो ऽधिकगुणान् गुरून् ॥मु_१,१०।२२॥  
    
"पितरम्" कथम्भूतं । मान्यानाम् मध्ये एकम् "मान्यैकम्" ॥न्त्_१,१०।२२॥  
    
जग्राह चात्मना दृष्ट्वा मनाक् स्वादुगिरा तथा ।  
राजलोकेन विहितां स प्रणामपरस्पराम् ॥मु_१,१०।२३॥  
    
स्पष्टम् ॥न्त्_१,१०।२३॥  
    
विहिताशीर् मुनिभ्यां तु रामः सशममानसः ।  
आससाद पितुः पुण्यं समीपं सुरसुन्दरः ॥मु_१,१०।२४॥  
    
"समीपम्" निकटम् ॥न्त्_१,१०।२४॥  
    
पादाभिवन्दनरतं तम् अथासौ महीपतिः ।  
शिरस्य् अभ्यालिलिङ्गाशु१२ चुचुम्ब च पुनः पुनः ॥मु_१,१०।२५॥  
    
शत्रुघ्नं लक्ष्मणं चैव तथैव परवीरहा ।  
आलिलिङ्ग घनस्नेहं राजहंसो ऽम्बुजं यथा ॥मु_१,१०।२६॥  
    
स्पष्टम् । युग्मम् ॥न्त्_१,१०।२५-२६॥

#१२ न्११, श्४: आभ्या°  
    
    
उत्सङ्गे वत्स तिष्ठेति वदत्य् अथ महीपतौ ।  
भूमौ परिजनास्तीर्णे सो ऽंशुके ऽथ न्यविक्षत ॥मु_१,१०।२७॥  
    
"न्यविक्षत" उपाविशत् । "अथ"शब्दद्वयं सम्बन्धिभेदेनानन्तर्यद्वयवाचकम् ॥न्त्_१,१०।२७॥  
    
दशरथः कथयति  
    
पुत्र प्राप्तविवेकस् त्वं कल्याणानां च भाजनम् ।  
जनवज् जीर्णया बुद्ध्या खेदायात्मा न दीयते ॥मु_१,१०।२८॥  
    
त्वया "न दीयते" न देय इत्य् अर्थः । "खेदाय्"एति सम्प्रदाने चतुर्थी ॥न्त्_१,१०।२८॥  
    
वृद्धविप्रगुरुप्रोक्तं त्वादृशेनानुतिष्ठता ।  
पदम् आसाद्यते पुण्यं न मोहम् अनुधावता ॥मु_१,१०।२९॥  
    
स्पष्टम् ॥न्त्_१,१०।२९॥  
    
तावद् एवापदो दूरे तिष्ठन्ति परिपेलवाः ।  
यावद् एव न मोहस्य प्रसरः पुत्र दीयते ॥मु_१,१०।३०॥  
    
स्पष्टम् ॥न्त्_१,१०।३०॥  
    
श्रीवसिष्ठः कथयति  
    
राजपुत्र महाबाहो शूरस् त्वं विजितास् त्वया ।  
दुरुच्छेदा दुरारम्भा अप्य् अमी विषयारयः ॥मु_१,१०।३१॥  
    
स्पष्टम् ॥न्त्_१,१०।३१॥  
    
किम् अतज्ज्ञ इवाज्ञानां योग्ये वा मोहसागरे ।  
विनिमज्जसि कल्लोलगहने जाड्यशालिनि ॥मु_१,१०।३२॥  
    
स्पष्टम् ॥न्त्_१,१०।३२॥  
    
विश्वामित्र आह  
    
चलन्नीलोत्पलव्यूहसमलोचन लोलताम्१३ ।  
ब्रूहि चेतःकृतां त्यक्त्वा हेतुना केन मुह्यसि ॥मु_१,१०।३३॥  
    
हे "चलन्नीलोत्पलव्यूहसमलोचन" त्वं । "चेतःकृताम्" "लोलताम्" "त्यक्त्वा" "ब्रूहि" । कर्मापेक्षायां वाक्यं कर्मत्वेन कथयति "हेतुने"ति । त्वं किमर्थं "मुह्यसी"त्य् अर्थः ॥न्त्_१,१०।३३॥

#१३ न्११, श्४: लोलु°  
    
    
किन्निष्ठाः कियता केन कियन्तः कारणेन ते ।  
आधयो नु विलुम्पन्ति मनो गेहम् इवाखवः ॥मु_१,१०।३४॥  
    
"ते" "कियन्तः" "आधयः" । "किन्निष्ठाः" किंविषयाः सन्तः । "कियता" "केन" "कारणेन" "मनः" "नु" "विलुम्पन्ति" । के "इव" । "आखव" "इव" । यथा "आखवः गेहं विलुम्पन्ति" । तथेत्य् अर्थः । "नु"शब्दः प्रश्नद्योतकः ॥न्त्_१,१०।३४॥  
    
मन्ये नानुचितानां त्वम् आधीनाम् पदम् उत्तमः ।  
आपत्सु चाप्तो यो धीरो निर्जितास् तेन चाधयः ॥मु_१,१०।३५॥  
    
"आप्तः" विचारकारी । न ह्य् उचितस्य्"आनुचितपदत्वम्" युक्तम् इति भावः ॥न्त्_१,१०।३५॥  
    
यथाभिमतम् आशु त्वम् ब्रूहि प्राप्स्यसि चानघम् ।  
सर्वम् एव पुनर् येन तव भेत्स्यन्ति नाधयः ॥मु_१,१०।३६॥  
    
"येन" सर्वप्रापणेन ॥न्त्_१,१०।३६॥  
    
विश्वामित्रवाक्यं सर्गान्तश्लोकेनोपसंहरति  
    
इत्य् उक्तम् अस्य स मुने रघुवंशकेतुर्  
आकर्ण्य वाक्यम् उचितार्थविलासगर्भम् ।  
तत्याज खेदम् अभिगर्जति वारिवाहे  
बर्ही यथाभ्यनुमिताभिमतार्थसिद्धिः ॥मु_१,१०।३७॥  
    
"अभ्यनुमिता" गर्जनहेतुकेनानुमानेन ज्ञाता । "अभिमतार्थस्य सिद्धिः" यस्-य । स । इति शिवम् ॥न्त्_१,१०।३७॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे दशमः सर्गः ॥ १,१० ॥

    
इति पृष्टो मुनीन्द्रेण समाश्वास्य च राघवः ।  
उवाच वचनं चारु धीरपूर्णार्थमन्थरम् ॥मु_१,११।१॥  
    
"धीरम्" च तत् "पूर्णार्थेन" "मन्थरम्" निर्भरं च "धीरपूर्णार्थमन्थरम्" ॥न्त्_१,११।१॥  
    
इतः परं वैराग्यप्रकरणारम्भः ।  
    
१स्मृत्वा तत्त्वम् परमगहनं स्वस्वरूपाख्यम् आद्यं  
स्पृष्ट्वा मूर्ध्ना गुरुचरणयोर् धूलिपुञ्जम् प्रयत्नात् *  
कृत्वा देवं शरणम् अनिशं विघ्नराजं च टीका  
वैराग्याख्ये२ प्रकरणवरे तन्यते भास्करेण ** १४ **

#१ न्११: ॐ  
#२ न्११: °आर्ख्ये  
    
    
समाश्वासनपरं श्रीवसिष्ठश्रीविश्वामित्रयोर्३ वाक्यं श्रुत्वा श्रीरामो हृद्गतं वैराग्यम् प्रकटीकरोति  
    
४भगवन् भवता पृष्टो यथावद् अधुना किल ।  
कथयाम्य् अहम् अज्ञो ऽपि को लङ्घयति सद्वचः ॥मु_१,११।२॥  
    
"भवते"ति कुलगुरुं वसिष्ठम् प्रत्य् उक्तिः । किमर्थं कथयसीत्य् । अत्राह "को" "लङ्घयती"ति ॥न्त्_१,११।२॥

#३ श्४: °ष्ठवि°  
#४ न्११: ॐ  
    
    
स्वयं कृताम् प्रतिज्ञां सम्पादयति  
    
अहं तावद् अयं जातो निजे ऽस्मिन् पितृसद्मनि ।  
क्रमेण वृद्धिं सम्प्राप्तः प्राप्तविद्यश् च संस्थितः ॥मु_१,११।३॥  
    
"तावच्"छब्दो विप्रतिपत्त्यभाववाचकः५ ॥न्त्_१,११।३॥

#५ न्११: °प्र*ति*प°  
    
    
ततः सदाचारपरो भूत्वाहम्६ मुनिनायक ।  
विहृतस् तीर्थयात्रार्थम् उर्वीम् अम्बुधिमेखलाम् ॥मु_१,११।४॥  
    
स्पष्टम् ॥न्त्_१,११।४॥

#६ न्११: °भूता°  
    
    
एतावताथ कालेन संसारास्थाम् इमाम् मम ।  
स्वविवेको जहारान्तर् ओघस् तटलताम् इव ॥मु_१,११।५॥  
    
"स्वविवेकः" को ऽहम् इति विचारः ॥न्त्_१,११।५॥  
    
विवेकेन परीतात्मा तेनाहं तद् अनु स्वयम् ।  
भोगनीरसया बुद्ध्या प्रविचारितवान् इदम् ॥मु_१,११।६॥  
    
स्पष्टम् ॥न्त्_१,११।६॥  
    
किं त्वया "प्रविचारितम्" इत्य् । अत्राह  
    
किं नामेदं वत सुखं यो ऽयम्७ संसारसंसृतिः ।  
जायते मृतये लोको म्रियते जननाय च ॥मु_१,११।७॥  
    
"वत" कष्टे । "इदम्" "सुखम्" "किम्" "नाम" भवति । न भवतीत्य् अर्थः । "इदम्" किं । "संसारे" "संसृतिः" संसरणं यस्य । सः तादृशः । "यः" "अयम्" "लोकः" । "मृतये" यत् "जायते" । "जननाय" च यन् "म्रियते" ॥न्त्_१,११।७॥

#७ न्११: य्(ओ)*ए*यम्; श्४: येयं  
    
    
मृतिजननरूपस्य संसरणस्य दुःखत्वम् उक्त्वा तदाश्रयभूतानाम्८ भावानां दुःखयुक्तत्वं कथयति  
    
स्वस्थिताः सर्व एवेमे सचराचरचेष्टिताः ।  
आपदाम् पतयः पापा भावा विभवभूमयः ॥मु_१,११।८॥  
    
"सचराचरचेष्टिताः" चलनस्थितिरूपक्रियायुक्ताः । "सर्वे" "एवेमे" ऽनुभूयमानाः । "भावाः" स्थावरजङ्गमरूपाः पदार्थाः । "आपदाम्" "पतयः" आपद्युक्ताः भवन्ति । पूर्वश्लोकोक्तजननमरणरूपदुःखाश्रयत्वाद् इत्य् अर्थः । "भावाः" कथम्भूताः । "स्वस्थिताः" स्वस्मिन् स्थिताः । न तु परस्परं सम्बन्धयुक्ताः । पुनः कथम्भूताः । "विभवभूमयः" यथास्वं शक्तियुक्ताः ॥न्त्_१,११।८॥

#८ श्४: तटा°  
    
    
ननु कथम् "भावाः" "स्वस्थिताः" भवन्ति । परस्परं तेषां नानाविधसम्बन्धदर्शनाद् इत्य् । अत्राह  
    
अयःशलाकासदृशाः परस्परम् असङ्गिनः ।  
श्लिष्यन्ते केवलम्९ भावा मनःकल्पनया स्वया ॥मु_१,११।९॥  
    
अयम् मम पुत्रादिः अयम् मम पित्रादिर् इति "मनःकल्पितेन" सङ्कल्पेनैव भावानाम् "परस्परम्" सम्बन्धो ऽस्ति । न तु परमार्थत इति भावः ॥न्त्_१,११।९॥

#९ न्११: °ल्(आ)अम्; श्४: °लां  
    
    
ननु मनसः कथम् एतावती शक्तिर् अस्तीत्य् । अत्राह  
    
मनःसमायत्तम् इदं जगद् आभोगि दृश्यते ।  
मनश् चासद् इहाभाति केन स्मः परिमोहिताः ॥मु_१,११।१०॥  
    
"आभोगि" विस्तारयुक्तम् । "मनसः" "असत्त्वम्" असत्यभूतपदार्थानुसन्धानमात्ररूपत्वेन ज्ञेयम् ॥न्त्_१,११।१०॥  
    
असतैव वयं कष्टं विक्रीता१० मूढबुद्धयः ।  
मृगतृष्णाम्भसा दूरे वने मुग्धमृगा इव ॥मु_१,११।११॥  
    
"असता" "एव" । न तु सत्यभूतेन । मनसेति शेषः ॥न्त्_१,११।११॥

#१० न्११: इन्तेर्लिन्। स्। म्।: ?आमिताः  
    
    
न केनचिच् च विक्रीता विक्रीता इव संस्थिताः ।  
वत मूढा वयं सर्वे जनाना अपि शम्बरम् ॥मु_१,११।१२॥  
    
"शम्बरम्" मायाम् ॥न्त्_१,११।१२॥  
    
किम् एतेषु प्रपञ्चेषु भोगा नाम सुदुर्भगाः ।  
मुधैव हि वयम् मोहात् संस्थिता बद्धभावनाः ॥मु_१,११।१३॥  
    
"एतेषु प्रपञ्चेषु" मध्ये ।" सुदुर्भगाः" अतिशयेन दुर्भगत्वाख्यगुणयुक्ताः । "भोगा नाम किम्" भवन्ति । आपातमात्ररमणीयत्वात् न किञ्चिद् अपि भवन्तीत्य् अर्थः । "हि"शब्दः अतःशब्दार्थे । "हि" अतः । "वयम्" "एतेषु" भोगेषु । "बद्धभावनाः" । "मोहात्" "मुधैव" "संस्थिताः" व्यर्थत्वात् ॥न्त्_१,११।१३॥  
    
अज्ञाते बहुकालेन व्यर्थ एव वयं घने ।  
मोहे निपतिता मुग्धाः श्वभ्रे मुग्धमृगा इव ॥मु_१,११।१४॥  
    
"मोहे" भोगभावनाख्ये मोहे । "बहुकालेन" बहुकालं तावत् ॥न्त्_१,११।१४॥  
    
किम् मे राज्येन किम् भोगैः को ऽहं किम् इदम् आगतम् ।  
यन् मिथ्यैवास्तु तन् मिथ्या कस्य नाम किम् आगतम् ॥मु_१,११।१५॥ [भ्ग् इ ३२च्द्]  
    
"यत् मिथ्या" भवति "तत् मिथ्यैवास्तु" इति सम्बन्धः ॥न्त्_१,११।१५॥  
    
अवान्तरम् उपसंहारं करोति  
    
एवं विमृशतो ब्रह्मन् सर्वेष्व् एव ततो मम ।  
भावेष्व् अरतिर् आयाता पथिकस्य मरुष्व् इव ॥मु_१,११।१६॥  
    
स्पष्टम् ॥न्त्_१,११।१६॥  
    
स्वाभिमतम् आविष्करोति  
    
तद् एतद् भगवन् ब्रूहि किम् इदम् परिनश्यति ।  
किम् इदं जायते भूयः किम् इदम् परिवर्धते ॥मु_१,११।१७॥  
    
"किम्" इति कथम् इत्य् अस्यार्थे ॥न्त्_१,११।१७॥  
    
जरामरणम् आपच्११ च जननं सम्पदस् तथा ।  
आविर्भावतिरोभावैर् विवर्तन्ते पुनः पुनः ॥मु_१,११।१८॥  
    
भावेषु इति शेषः । "भावैर्" इति इत्थम्भावे तृतीया । "विवर्तन्ते" रूपान्तरं गच्छन्ति ॥न्त्_१,११।१८॥

#११ न्११: °पश्  
    
    
भावैस् तैर् एव तैर् एव तुच्छैर् वयम् इमे किल ।  
पश्य जर्जरतां नीता वातैर् इव गिरिद्रुमाः ॥मु_१,११।१९॥  
    
स्पष्टम् ॥न्त्_१,११।१९॥  
    
अचेतना इव जनाः पवनैः प्राणनामभिः ।  
ध्वनन्तः संस्थिता व्यर्थं यथा कीचकवेणवः ॥मु_१,११।२०॥  
    
"कीचकवेणवो" हि व्यर्थं ध्वनन्ति ॥न्त्_१,११।२०॥  
    
शाम्यतीदं कथं दुःखम् इति तप्तो ऽस्मि चिन्तया ।  
जरद्द्रुम इवोग्रेण कोटरस्थेन वह्निना ॥मु_१,११।२१॥  
    
स्पष्टम् ॥न्त्_१,११।२१॥  
    
संसारदुःखपाषाणनीरन्ध्रहृदयो ऽप्य् अहम् ।  
निजलोकभयाद् एव गलद्बाष्पैर् न रोदिमि ॥मु_१,११।२२॥  
    
"संसारदुःखान्य्" एव "पाषाणाः" । तैः "नीरन्ध्रम्" "हृदयम्" यस्य । सः तादृशः ॥न्त्_१,११।२२॥  
    
शून्यसन्मुखवृत्तीस् तु शुष्करोदननीरसाः१२ ।  
विवेक एव हृत्संस्थो ममैकान्तेषु पश्यति ॥मु_१,११।२३॥  
    
"शून्या" व्यर्थाश् च ताः । "सन्मुखवृत्तयः" सन्मुखव्यापाराः ताः । "एकान्तेषु" "विवेकै"कपर१३ "एवा"स्मीति भावः ॥न्त्_१,११।२३॥

#१३ श्४: °रा  
    
    
भृशम् मुह्यामि संस्मृत्य भावाभावमयीं स्थितिम् ।  
दारिद्र्येणेव सुभगो दूरे संसारचिन्तया ॥मु_१,११।२४॥  
    
"स्थितिम्" जगदाख्यां स्थितिम् । अहं क "इव" । "सुभग इव" । यथा "सुभगः" "दारिद्र्येण" "मुह्यति" । तथेत्य् अर्थः । अतः "संसारचिन्तया" "दूरे" । सा दूरे भवत्व् इत्य् अर्थः ॥न्त्_१,११।२४॥  
    
एवं सामान्येन संसारपदार्थानां दुःखदताम्१४ उक्त्वा तद् विशेषेषु प्रधानभूतायाः श्रियः कथयति  
    
मोहयन्ति मनोवृत्तिं खण्डयन्ति गुणानलम् ।  
दुःखजालम् प्रयच्छन्ति विप्रलम्भपराः श्रियः ॥मु_१,११।२५॥  
    
"मोहयन्ति" अविवेकयुक्ततां१५ कुर्वन्ति । ऐश्वर्यमदग्रस्ता हि पूर्वापरविचारशून्या एव भवन्ति । "विप्रलम्भपराः" वञ्चनपराः ॥न्त्_१,११।२५॥

#१४ श्४: दुःखताम्  
#१५ श्४: °क्तातां  
    
    
एवं श्रियः१६ दुःखदत्वम् उक्त्वा तत् प्रधानावयवभूतस्य धनस्यापि दुःखदत्वं कथयति  
    
चिन्तानिचयवक्राणि नानन्दाय धनानि मे ।  
सम्प्रसूतकलत्राणि गृहाण्य् उग्रापदां यथा ॥मु_१,११।२६॥  
    
"चिन्तानिचयेना"र्जनाद्यर्थम् प्रयुक्तेन चिन्तासमूहेन । "वक्राणि" कुटिलानि । "उग्रापदाम्" हि बहु"कलत्राणि" "गृहाणि" दुःखायैव भवन्ति ॥न्त्_१,११।२६॥

#१६ न्११: °श्रियाः  
    
    
सङ्ग्रहेण स्वास्वास्थ्यं कथयति  
    
विविधदोषदशापरिचिन्तनैः  
सततभङ्गुरकारणकल्पितैः ।  
मम न निर्वृतिम्१७ एति मनो मुने  
निगडितस्य यथा वनहस्तिनः ॥मु_१,११।२७॥  
    
"विविधा" याः "दोषदशाः" । तासाम् "परिचिन्तनैः" । कथम्भूतैः । "सततं"१८ "भङ्गुराणि" यानि "कारणानि" भोगरूपाणि कारणानि । तैः "कल्पितैः" स्वविषयतया१९ प्रकटीकृतैः ॥न्त्_१,११।२७॥

#१७ श्४: निवृ°  
#१८ न्११: सतत°  
#१९ न्११: °तया(तया)  
    
    
सर्वदोषमूलकारणभूतान् विषयान् सर्गान्तश्लोकेन निन्दति  
    
खलाः काले काले निशि निशितमोहैकमिहिका  
गतालोके लोके विषयहठचौराः सुचतुराः ।  
प्रवृत्ताः२० प्रोद्युक्ता दिशि दिशि विवेकैकहरणे२१  
रणे शक्तास् तेषां वदत विबुधाः के ऽद्य सुभटाः ॥मु_१,११।२८॥  
    
"खलाः" अत्यन्तदुःखकारित्वात् दुर्जनसदृशास् । तथा "सुचतुराः" अतिचातुर्ययुक्ताः । "विषयहठचौराः" । "निशि" लक्षणया अविद्यारूपायां रात्रौ । "निशिता" तीक्ष्णा या२२ "मोहैकमिहिका" । तया "गतालोके" दूरे गतविचाराख्यप्रकाशे । "लोके" अस्मिन् संसारे । "काले काले" सर्वेषु कालेषु । "दिशि दिशि" सर्वासु दिक्षु । "प्रोद्युक्ताः" प्रकृष्टोद्योगभाजः । अत एव "विवेकस्य" सम्यग्विचारस्य । यद् "एकम्" "हरणम्" केवलं हरणं । तत्र "प्रवृत्ताः"२३ भवन्ति । हे "विबुधाः" यूयं । "वदताद्य" अस्मिन् समये । "तेषाम्" "विषयहठचौराणाम्" "रणे के सुभटाः" "शक्ताः" भवन्ति । न के ऽपीति भावः२४ । इति शिवम् ॥न्त्_१,११।२८॥

#२० श्४: °त्ता  
#२१ न्११: °विवै°  
#२२ न्११, श्४: °क्ष्णया  
#२३ श्४: °त्ता  
#२४ श्४: °व  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे एकादशः सर्गः ॥ १,११ ॥

१समनन्तरम् एव प्रकृतां श्रीनिन्दाम्२ विस्तरेण कथयति  
    
इयम् अस्मिन् विनोदाय संसारे परिकल्पिता ।  
श्रीर् मुने परिमोहाय सापि नूनम् अनर्थदा ॥मु_१,१२।१॥  
    
"नूनम्" निश्चयेन । "अनर्थदे"ति विशेषणद्वारहेतुः ॥न्त्_१,१२।१॥

#१ न्११, श्४: ॐ  
#२ श्४: °न्दा  
    
    
अनर्थदत्वम् एवास्याः कथयति  
    
उल्लासबहुलान् अन्तः कल्लोलान् अक्रमाकुलान्३ ।  
जडान् प्रस्रवति स्फारान्४ प्रावृषीव तरङ्गिणी ॥मु_१,१२।२॥  
    
इयं श्रीः "उल्लासबहुलान्" उल्लासपूर्णान् । "अक्रमाकुलान्" क्रमोल्लङ्घननिर्भ-रान् । तथा "जडान्" जाड्यदायित्वात् जडरूपान् । "कल्लोलान्" दर्पाख्यान् महातरङ्गान् । "प्रस्रवति" उत्पादयति । का५ "इव" । "तरङ्गिणीव" । यथा "तरङ्गिणी" "प्रावृषि" वर्षाकाले । उक्तविशेषणान् महातरङ्गान् प्रस्रवति । तथेत्य् अर्थः ॥न्त्_१,१२।२॥

#३ श्४: °लम्  
#४ न्११: स्फ्*आ*°  
#५ श्४: क  
    
    
चिन्तादुहितरो बह्व्यो६ भूरिदुर्ललितेरिताः ।  
चञ्चलाः प्रभवन्त्य् अस्यास् तरङ्गाः सरितो यथा ॥मु_१,१२।३॥  
    
"भूरीणि" यानि "दुर्ललितानि" दुर्विलासाः । तैर् "ईरिताः" चञ्चलिताः । उत्थापिता इति यावत् ॥न्त्_१,१२।३॥

#६ श्४: °ह्यो  
    
    
एषा हि पदम् एकत्र न निबध्नाति दुर्भगा ।  
मुग्धेवानियताचारम् इतश् चेतश् च धावति ॥मु_१,१२।४॥  
    
"हि" निश्चये । "अनियताचारम्" कामचारत इत्य् अर्थः । क्रियाविशेषणम् एतत् ॥न्त्_१,१२।४॥  
    
जनयन्ती परं दाहम् परामृष्टाङ्गिका सती ।  
विनाशम् एव धत्ते ऽन्तर् दीपलेखेव कज्जलम् ॥मु_१,१२।५॥  
    
स्पष्टम् ॥न्त्_१,१२।५॥  
    
गुणागुणविचारेण विनैव किल पार्श्वगम् ।  
राजप्रकृतिवन्७ मूढा दुरारूढावलम्बते८ ॥मु_१,१२।६॥  
    
"राजप्रकृतिवत्" राजस्वभाववत् । राजापि हि "गुणागुणविचार"रहितम् एव "पार्श्वगम्" "अवलम्बते"९ ॥न्त्_१,१२।६॥

#७ न्११: °कृ*ति*°  
#८ न्११, श्४: °लम्भ°  
#९ श्४: °लम्भ°  
    
    
कर्मणा तेन तेनैषा१० विस्तारम् उपगच्छति ।  
दोषाशीविषवेगस्य यत् क्षीरविसरायते ॥मु_१,१२।७॥  
    
"क्षीरस्य" "विसरः" सेकः । स इवाचरते "क्षीरविसरायते" ॥न्त्_१,१२।७॥

#१० न्११: तैनै°  
    
    
तावच् छीतमृदुस्पर्शः परस्वे च जने जनः ।  
वात्ययेव हिमं यावच् छ्रिया न परुषीकृतः ॥मु_१,१२।८॥  
    
श्रीस्पर्शे "जनः" "स्वस्मिन् परे च" महाकठिन एव भवतीति पिण्डार्थः । "वात्या" हि "हिमम्" "परुषीकरोती"त्य् उपमानत्वेन गृहीता ॥न्त्_१,१२।८॥  
    
प्राज्ञाः शूराः कृतज्ञाश् च पेशला मृदवश् च ये ।  
पांसुमुष्ट्येव मणयः श्रिया ते मलिनीकृताः ॥मु_१,१२।९॥  
    
स्पष्टम् ॥न्त्_१,१२।९॥  
    
न श्रीः सुखाय भगवन् दुःखायैव हि कल्पते ।  
गुप्तं विनाशनं धत्ते मृतिं विषलता यथा११ ॥मु_१,१२।१०॥  
    
स्पष्टम् ॥न्त्_१,१२।१०॥

#११ श्४: तथा  
    
    
श्रीमान् अजननिन्द्यश् च शूरश् चाप्य् अविकत्थनः ।  
समदृष्टिः प्रभुश् चैव दुर्लभाः पुरुषास् त्रयः ॥मु_१,१२।११॥  
    
श्रिया स्पृष्टः साहङ्कारत्वेन जननिन्द्य एव भवतीति भावः ॥न्त्_१,१२।११॥  
    
एषा हि विषमा दुःखभोगिनां गहना गुहा ।  
घनमोहगजेन्द्राणां विन्ध्यशैलमहाटवी ॥मु_१,१२।१२॥  
    
स्पष्टं ॥न्त्_१,१२।१२॥  
    
पुनः कीदृश्य् अस्तीत्य् अपेक्षायाम् आह  
    
सत्कार्यपद्मरजनी दुःखकैरवचन्द्रिका ।  
सद्दृष्टिदीपिकावात्या कल्लोलौघतरङ्गिणी ॥मु_१,१२।१३॥  
    
"कल्लोलाः" दर्परूपाः महातरङ्गाः ॥न्त्_१,१२।१३॥  
    
सम्भ्रमाभ्रादिपदवी विषादविषवर्धिनी ।  
केदारिका विकल्पानां खदा कुभयभोगिनाम् ॥मु_१,१२।१४॥  
    
"खदा" गुहा । "कुभयानि" एव "भोगिनः" सर्पाः । तेषाम् ॥न्त्_१,१२।१४॥  
    
हिमं वैराग्यवल्लीनां विकारोलूकयामिनी ।  
राहुदंष्ट्रा विवेकेन्दोः सौजन्याम्भोजचन्द्रिका ॥मु_१,१२।१५॥  
    
स्पष्टम् ॥न्त्_१,१२।१५॥  
    
इन्द्रायुधवद् आलोलनानारागमनोहरा ।  
लोला तडिद् इवोत्पन्नध्वंसिनी जडसंश्रया ॥मु_१,१२।१६॥  
    
स्पष्टम् ॥न्त्_१,१२।१६॥  
    
चपला वर्जिता रत्या१२ नकुली नकुलीनजा ।  
विप्रलम्भनतात्पर्यहेतूग्रमृगतृष्णिका ॥मु_१,१२।१७॥  
    
"चपला" चापल्यगुणसहिता । अत एव "रत्या" "वर्जिता" कुत्रापि रतिम् अकुर्वतीत्य् अर्थः । तथा "नकुली" अतिचापलत्वेन नकुलस्त्रीसरूपा । तथा "नकुलीनजा" दुष्टा । अकुलीनजो हि दुष्टो भवति । तथा "विप्रलम्भने" परवञ्चने । यत् "तात्पर्यम्" । तस्य "हेतुश्" चासौ "उग्रमृगतृष्णिका" कठिनमृगतृष्णास्वरूपा ॥न्त्_१,१२।१७॥

#१२ श्४: रम्या  
    
    
लहरीवैकरूपेण क्षणम् पदम् अकुर्वती ।  
चला दीपशिखेवाति दुर्ज्ञेयागतिगोचरा ॥मु_१,१२।१८॥  
    
न "गतौ" गमने गोचरा "अगतिगोचरा" । "दीपशिखा"पि गतौ अगोचरा एव भवति ॥न्त्_१,१२।१८॥  
    
सिंहीव विग्रहव्यग्रकरीन्द्रकुलपातिनी ।  
खड्गधारेव शिशिरा तीक्ष्णा तीक्ष्णाशयाश्रया ॥मु_१,१२।१९॥  
    
"विग्रहव्यग्रम्" युद्धव्यग्रं । यत् "करीन्द्रकुलम्" हस्तिकुलं । तत्र पततीति तादृशी तत्साध्यत्वात् । "सिंही" चेदृशी भवति । "शिशिरा" आमुखे सन्तापहरित्वात् । "तीक्ष्णाशयाः"१३ कठिनचिन्ताः१४ । "आश्रयः" यस्याः । सा ॥न्त्_१,१२।१९॥

#१३ श्४: °शया  
#१४ श्४: °न्ता  
    
    
नानयोपहतार्थिन्या दुराधिपरिपीनया ।  
पश्याम्य् अभव्यया लक्ष्म्या किञ्चिद् दुःखाद् ऋते सुखम् ॥मु_१,१२।२०॥  
    
"उपहतान्" अज्ञानबाधितान्१५ । "अर्थते" आलम्बनत्वेन काङ्क्षतीति तादृश्या ॥न्त्_१,१२।२०॥

#१५ श्४: °तात्  
    
    
द्वारेणोत्सारिता लक्ष्मीः पुनर् एति तमोऽरिणा ।  
अहो वत हृतस्थाना निर्लज्जा दुर्जनास्पदा ॥मु_१,१२।२१॥  
    
"तमोऽरिणा" गेहान्तर्गततमोनिवारणार्थं कल्पितेन१६ क्षुद्रद्वारेण ॥न्त्_१,१२।२१॥  
    
सर्गान्तश्लोकेन श्रीनिन्दां समापयति  
    
मनोरमा कर्षति चित्तवृत्तिं  
कदर्यसाध्या क्षणभङ्गुरा च ।  
व्यालावलीगर्भनिवृत्तदेहा१७  
श्वभ्रोत्थिता पुष्पलतेव लक्ष्मीः ॥मु_१,१२।२२॥  
    
"कदर्यसाध्या" कुकर्मसाध्या । श्रीपक्षे "व्यालावली" दुःखावली । इति शिवम् ॥न्त्_१,१२।२२॥

#१६ श्४: कल्प°  
#१७ न्११: व्या(ली)*ला*वली(रं)*ग*र्भ°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे द्वादशः सर्गः ॥ १,१२ ॥

    
एवं श्रीनिन्दां कृत्वा जीवितनिन्दां करोति  
    
आयुः पल्लवकोणाग्रलम्बाम्बुकणभङ्गुरम् ।  
उन्मत्तम् इव सन्त्यज्य यात्य् अकाण्डे शरीरकम् ॥मु_१,१३।१॥  
    
"आयुः" जीवितं । "याती"ति सम्बन्धः । "अकाण्डे" असमये । तत्सम्मतिरूपं समयम् उल्लङ्घ्येति यावत् ॥न्त्_१,१३।१॥  
    
विषयाशीर्विषासङ्गपरिजर्जरचेतसाम् ।  
अप्रौढात्मविवेकानाम्१ आयुर् आयासकारणम् ॥मु_१,१३।२॥  
    
स्पष्टम् ॥न्त्_१,१३।२॥

#१ श्४: °त्मावि°; न्११: °त्म्(आ)अवि°  
    
    
ये तु विज्ञातविज्ञेया विश्रान्ता वितते पदे ।  
भावाभावसमाश्वस्ता आयुस् तेषां सुखायते ॥मु_१,१३।३॥  
    
"विश्रान्ता" आत्मत्वे निश्चिताः । "वितते" अपरिमिते । "भावाभावेषु" प्रवाहागतेषु नाशोत्पादेषु । "समाश्वस्ताः" स्वभावाद् अप्रच्युताः ॥न्त्_१,१३।३॥  
    
वयम् परिमिताकारपरिनिष्ठितनिश्चयाः ।  
संसाराभ्रतडित्पुञ्जे मुने नायुषि निर्वृताः ॥मु_१,१३।४॥  
    
"परिमितः" पारिमित्ययुक्तः । यः२ "आकारः" देहादिरूपः आकारः । तत्र "परिनिष्ठितः" निष्ठाम्३ गतः । "निश्चयः" आत्मनिश्चयः । येषां । ते । "निर्वृतिर्"४ हि अपरिमितस्वरूपनिष्ठत्वम् इति भावः ॥न्त्_१,१३।४॥

#२ श्४: य  
#३ न्११: °ष्ठ्*आ*ं  
#४ न्११, श्४: °वृत्तिर्  
    
    
युज्यते वेष्टनं वायाव् आकाशस्य च५ खण्डनम् ।  
ग्रथनं च तरङ्गाणाम् आस्था नायुषि युज्यते ॥मु_१,१३।५॥  
    
"आस्था" दृढताविश्वासः ॥न्त्_१,१३।५॥

#५ श्४: ॐ।  
    
    
पेलवं शरदीवाभ्रम् अस्नेहम् इव दीपकम् ।  
तरङ्गकम् इवालोलं गतम् एवोपलक्ष्यते ॥मु_१,१३।६॥  
    
आयुर् इति शेषः । "पेलवम्" लघु ॥न्त्_१,१३।६॥  
    
तरङ्गप्रतिबिम्बेन्दुम्६ तडित्पुञ्जं नभोऽम्बुदम् ।  
ग्रहीतुम् आस्थाम् बध्नामि न त्व् आयुषि गतस्थितौ ॥मु_१,१३।७॥  
    
स्पष्टम् ॥न्त्_१,१३।७॥

#६ न्११: °एदुं  
    
    
अविश्रान्तमनाः शून्यम् आयुर् आततम् ईहते ।  
दुःखायैव विमूढो ऽन्तर् गर्भम् अश्वतरी यथा ॥मु_१,१३।८॥  
    
"अश्वतरी" खरस्त्रियाम् अश्वाज् जाता वडवा । तस्या "गर्भः" कुक्षिपाटनं विना न निर्याति ॥न्त्_१,१३।८॥  
    
संसारसंसृताव् अम्भःफेनो ऽस्मिन् सर्गसागरे ।  
कायवल्ल्यां रसो राजञ् जीवितम् मे न रोचते ॥मु_१,१३।९॥  
    
"सर्गसागरे" कथम्भूते । "संसारे" "संसृतिः" संसरणं । यस्य । तादृशे । "अम्भःफेनः" अम्भोविकारः फेनः । दशरथम् प्रति इयम् उक्तिः ॥न्त्_१,१३।९॥  
    
प्राप्यं सम्प्राप्यते येन भूयो येन न शोच्यते ।  
पराया निर्वृतेः७ स्थानं यत् तज् जीवितम् उच्यते ॥मु_१,१३।१०॥  
    
"पराया" उत्कृष्टायाः ॥न्त्_१,१३।१०॥

#७ श्४: °वृत्तेः  
    
    
तरवो ऽपि हि जीवन्ति जीवन्ति मृगपक्षिणः ।  
स जीवति मनो यस्य मननेन न जीवति ॥मु_१,१३।११॥  
    
"मननेन" भोगानुसन्धानेन ॥न्त्_१,१३।११॥  
    
जातास् त एव जगति जन्तवः साधुजीविताः ।  
ये पुनर् नेह जायन्ते शेषा जानीत गर्दभाः ॥मु_१,१३।१२॥  
    
यूयं "जानीत" । किम् इत्य् अपेक्षायाम् आह । "शेषा" इति । "शेषा" "गर्दभाः" भवन्ति ॥न्त्_१,१३।१२॥  
    
भारो ऽविवेकिनः शास्त्रम् भारो ज्ञानं च रागिणः ।  
अशान्तं च मनो भारो भारो ऽनात्मविदो वपुः ॥मु_१,१३।१३॥  
    
"अविवेकिनः" विवेकरहितस्य । "भार"त्वं च "शास्त्रा"देः सम्यग्ज्ञानाद्यर्थक्रियाकारित्वाभावेन ज्ञेयम् ॥न्त्_१,१३।१३॥  
    
रूपम् आयुर् मनो बुद्धिर् अहङ्कारस् तथेहितम् ।  
भारो भारधरस्येव सर्वं दुःखाय दुर्धियः ॥मु_१,१३।१४॥  
    
"दुर्धियः" बुद्धिरहितस्य । बुद्धिरहितो हि "रूपा"दौ समतया पारवश्यं याति । ततश् च दुःखे निमज्जति ॥न्त्_१,१३।१४॥  
    
अविश्रान्तमनःपूर्णम् आपदाम् परमास्पदम् ।  
नीडो रोगविहङ्गानाम् आयुर् आयासनं दृढम् ॥मु_१,१३।१५॥  
    
"आयुः" कथम्भूतम् । "अविश्रान्तम्" परमपदविश्रान्तिरहितं । यन् "मनस्" । तेन "पूर्णम्" ॥न्त्_१,१३।१५॥  
    
प्रत्यहं खेदम् उत्सृज्य शनैर् अलम् अनारतम् ।  
आश्व् एव जन्मनः श्वभ्रं कालेन विनिखन्यते ॥मु_१,१३।१६॥  
    
कालनाश्यत्वम्८ हि आयुषः प्रसिद्धम् ॥न्त्_१,१३।१६॥

#८ श्४: °नाशि°; न्११: °नाश्(य)*इ*°  
    
    
शरीरबिलविश्रान्तैर् विषदाहप्रदायिभिः ।  
रोगैर् निपीयते रौद्रैर् व्यालैर् इव वनानिलः ॥मु_१,१३।१७॥  
    
आयुर् इति शेषः ॥न्त्_१,१३।१७॥  
    
प्रसुवानैर् अवच्छेदं तुच्छैर् अन्तरवासिभिः ।  
दुःखैर् आकृष्यते क्रूरैर् घुणैर् इव जरद्द्रुमः ॥मु_१,१३।१८॥  
    
"अवच्छेदम्" छेदनम् । "प्रसुवानैर्" उत्पादयद्भिः । "आकृष्यते" स्ववशं नीयते ॥न्त्_१,१३।१८॥  
    
नूनं निगिरणायाशु घनगर्वम् अनारतम् ।  
आखुर् मार्जारकेणेव मरणेनावलोक्यते ॥मु_१,१३।१९॥  
    
"अवलोक्यते" कदा एतत् ग्रसे इति दृश्यते ॥न्त्_१,१३।१९॥  
    
गर्वादिगुणगर्भिण्या शून्ययाशक्तिवश्यया ।  
अन्नम् महाशनेनेव जरसा परिजीर्यते ॥मु_१,१३।२०॥  
    
"अशक्तिवश्यया" अशक्तिग्रस्तया ॥न्त्_१,१३।२०॥  
    
दिनैः कतिपयैर् एव परिज्ञाय गतादरम् ।  
दुर्जनः सज्जनेनेव यौवनेनावमुच्यते ॥मु_१,१३।२१॥  
    
स्पष्टम् ॥न्त्_१,१३।२१॥  
    
विनाशसुहृदा नित्यं जरामरणबन्धुना ।  
रूपं शिड्गवरेणेव कृतान्तेनाभिलष्यते ॥मु_१,१३।२२॥  
    
स्पष्टम् ॥न्त्_१,१३।२२॥  
    
सर्गान्तश्लोकेन जीवितनिन्दां समापयति  
    
स्थिरतया सुखहारितया तया  
सततम् उज्झितम् उत्तम फल्गु च ।  
जगति नास्ति तथा गुणवर्जितम्  
मरणमार्जितम्९ आयुर् इदं यथा ॥मु_१,१३।२३॥  
    
"उत्तमे"त्य् आमन्त्रणम् । "फल्गु" निःसारम् । "मरणेन" "मार्जितम्" सङ्क्षिप्तम् । इति शिवम् ॥न्त्_१,१३।२३॥

#९ श्४: °रमा°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे त्रयोदशः सर्गः ॥ १,१३ ॥

१अधुनाहङ्कारनिन्दाम् प्रस्तौति  
    
मुधैवाभ्युत्थितो मोहान् मुधैव परिवर्धते ।  
मिथ्यामयेन भीतो ऽस्मि दुरहङ्कारशत्रुणा ॥मु_१,१४।१॥  
    
"मिथ्यामयेन" मिथ्यास्वरूपेण ॥न्त्_१,१४।१॥

#१ न्११: ॐ  
    
    
अहङ्कारवशाद् एव दोषकोशः कदर्थनाम् ।  
ददाति दीनदीनानां संसारो विविधाकृतिः ॥मु_१,१४।२॥  
    
"कदर्थनाम्" दुःखम् ॥न्त्_१,१४।२॥  
    
अहङ्कारवशाद् आपद् अहङ्काराद् दुराधयः ।  
अहङ्कारवशाद् ईहाप्य् अहङ्कारो महामयः ॥मु_१,१४।३॥  
    
"ईहा" भोगार्थं चेष्टा ॥न्त्_१,१४।३॥  
    
तम् अहङ्कारम् आश्रित्य परमं चिरवैरिणम् ।  
न भुञ्जे न पिबाम्य् अम्भः किम् उ भोगान् भजे मुने ॥मु_१,१४।४॥  
    
स्पष्टम् ॥न्त्_१,१४।४॥  
    
संसाररज्जुर् आदीर्घा मम चेतसि मोहिनी ।  
तताहङ्कारदोषेण किरातेनेव वागुरा ॥मु_१,१४।५॥  
    
"अहङ्कारदोषेणा"हङ्काराख्येन दोषेण ॥न्त्_१,१४।५॥  
    
यानि दुःखानि दीर्घाणि विषमाणि महान्ति च ।  
अहङ्कारात् प्रसूतानि तान्य् अगात् खदिरा इव ॥मु_१,१४।६॥  
    
"अगात्" पर्वतात् ॥न्त्_१,१४।६॥  
    
शमेन्दोः सैंहिकेयास्यं गुणिपद्ममहाशनिम् ।  
ज्ञानमेघशरत्कालम् अहङ्कारं त्यजाम्य् अहम् ॥मु_१,१४।७॥  
    
स्पष्टम् ॥न्त्_१,१४।७॥  
    
अहङ्कारत्यागम् एव करोति  
    
नाहं रामो न मे वाञ्छा भावेषु न च मे मनः ।  
शान्त आसितुम् इच्छामि स्वात्मन्य् एव जिनो यथा ॥मु_१,१४।८॥  
    
देहस्यैव रामत्वात् । मम चिन्मात्रत्वाद् इति भावः । "शान्तः" अहङ्काररहितः ॥न्त्_१,१४।८॥  
    
अहङ्कारवशाद् यद् यन् मया भुक्तं कृतं हृतम् ।  
सर्वं तत् तद् अवस्त्व् एव वस्त्व् अहङ्काररिक्तता ॥मु_१,१४।९॥  
    
"अहङ्काररिक्तता" अहङ्कारराहित्यम् ॥न्त्_१,१४।९॥  
    
अहम् इत्य् अस्ति चेद् ब्रह्मन्न् अहम् आपदि दुःखितः ।  
सम्पत्सु सुखितस् तस्माद् अनहङ्कारिता धनः ॥मु_१,१४।१०॥  
    
धनयुक्तस्य एव हि आपत्सु सम्पत्सु च दुःखादिस्पर्शो न भवतीति पूर्ववाक्ये२ भावः । फलितम् आह "तस्माद्" इति३ । "तस्मात्" ततो हेतोः । "अनहङ्कारिता धनः" धनम् भवति । देहात्मत्वे निश्चितः पुरुषो हि देहार्थम् भोगजालम् इच्छन् भोगराहित्यरूपायाम् आपदि दुःखी भवति । तत्सम्पत्तिरूपायां सम्पदि सुखी भवति । चिन्मात्रात्मत्वे निश्चितो ऽहं न तादृशो भवामीति भावः४ ॥न्त्_१,१४।१०॥

#२ न्११: *पूर्ववाक्ये*  
#३ श्४ ॐ। फलितम् आह; व्ग्ल्। जेदोछ् न्äछ्स्ते फ़्न्। न्११: *फलितम् आह*  
#४ श्४: फलितम् आह; न्११: (फलितम् आह)  
    
    
अहङ्कारम् परित्याज्य मुने शान्तमनास् तथा ।  
अवतिष्ठे गतोद्वेगो भोगौघे ऽभङ्गुरास्पदम् ॥मु_१,१४।११॥  
    
"अवतिष्ठे" तिष्ठामि । "अहङ्कारम्" कथम्भूतम् । "भोगौघे" भोगसमूहे । "अभङ्गुरास्पदम्" अनश्वरप्रतिष्ठम् ॥न्त्_१,१४।११॥  
    
ब्रह्मन् यावद् अहङ्कारवारिदः प्रविजृम्भते ।  
तावद् विकासम् आयाति तृष्णाकुटजमञ्जरी ॥मु_१,१४।१२॥  
    
स्पष्टम् ॥न्त्_१,१४।१२॥  
    
अहङ्कारघने शान्ते तृष्णानवतडिल्लता ।  
शान्तदीपशिखावृत्त्या क्वापि यास्यति सत्वरम् ॥मु_१,१४।१३॥  
    
स्पष्टम् ॥न्त्_१,१४।१३॥  
    
अहङ्कारमहाविन्ध्ये मनोमत्तमतङ्गजः ।  
विस्फूर्जति घनास्फोटैः स्तनितैर् इव वारिदः ॥मु_१,१४।१४॥  
    
"विस्फूर्जति" विलसति । "घनास्फोटैः" निविडकर्णतालैः ॥न्त्_१,१४।१४॥  
    
इह देहमहादर्याम्५ घनाहङ्कारकेसरी ।  
यो ऽयम् उल्लसति स्फारं तेनेदं जगद् आततम् ॥मु_१,१४।१५॥  
    
अनहङ्कारित्वे हि सद् अपि जगन् नास्ति अपेक्षाविषयत्वाभावात् ॥न्त्_१,१४।१५॥

#५ श्४: °हम् अहं दर्पाम्; न्११: °मह°  
    
    
तृष्णातन्तुलवप्रोता बहुजन्मपरम्परा ।  
अहङ्कारोग्रशिड्गेन कण्ठे मुक्तावली कृता ॥मु_१,१४।१६॥  
    
"शिड्गो" हि "तन्तुप्रोताम्" "मुक्तावलीम्" "कण्ठे" करोति ॥न्त्_१,१४।१६॥  
    
पुत्रदारकलत्राणि तन्त्रम् मन्त्रविवर्जितम् ।  
प्रसारितम् अनेनेह दुरहङ्कारवैरिणा ॥मु_१,१४।१७॥  
    
स्पष्टम् ॥न्त्_१,१४।१७॥  
    
प्रमार्जिते ऽहम् इत्य् अस्मिन् पदे स्वयम् अखिद्यता ।  
प्रमार्जिता भवन्त्य् एव सर्वा एव दुराधयः ॥मु_१,१४।१८॥  
    
स्पष्टम् ॥न्त्_१,१४।१८॥  
    
अहम् इत्य् अम्बुदे शान्ते शनैः सुशमशालिनि ।  
मनोमननसम्मोहमिहिका क्वापि गच्छति ॥मु_१,१४।१९॥  
    
"मनसः" यः "मननसम्मोहः" मननरूपः । स एव "मिहिका" नीहारः ॥न्त्_१,१४।१९॥  
    
निरहङ्कारवृत्तेर् मे मौर्ख्याच् छोकेन सीदतः ।  
यत् किञ्चिद् उचितम् ब्रह्मंस् तद् आख्यातुम् इहार्हसि ॥मु_१,१४।२०॥  
    
प्रथमम् अहङ्कारं स्वयम् एव त्यजामि । पश्चात् त्वदुक्तं करोमीति भावः ॥न्त्_१,१४।२०॥  
    
सर्गान्तश्लोकेनाहङ्कारनिन्दां समापयति  
    
सर्वापदां निलयम् अध्रुवम् अन्तरस्थम्  
उन्मुक्तम् उत्तमगुणेन न संश्रयामि ।  
यत्नाद् अहङ्कृतिपदम् परितो ऽतिदुःखम्  
शेषेण मां समनुशाधि महानुभाव ॥मु_१,१४।२१॥  
    
"अहङ्कृतिपदम्" अहङ्कृत्याख्यं स्थानम् । "शेषेणे"ति अहङ्काराश्रयणं त्यक्त्वा यत् किञ्चित् समाज्ञापयसि तत् सम्पादयामीति भावः । अहङ्कारश् च इदन्ताविषयत्वयोग्ये देहे अहन्ताविषयत्वसञ्जननम्६ ज्ञेयम् । इति शिवम् ॥न्त्_१,१४।२१॥

#६ श्४: °त्वासञ्°; न्११: °त्व्*आ*सञ्जनं  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे चतुर्दशः सर्गः ॥ १,१४ ॥

    
एवम् अहङ्कारनिन्दां कृत्वा चित्तनिन्दाम् प्रस्तौति  
    
दोषैर् जर्जरतां यातं सत्कार्याद् आर्यसेवितात्१ ।  
वातात्तपिञ्छलववच्२ चेतश् चलति चञ्चलम् ॥मु_१,१५।१॥  
    
"दोषैः" रागादिदोषैः । "सत्कार्यात्" "चलति" सत्कार्ये स्थैर्येण न तिष्ठतीत्य् अर्थः ॥न्त्_१,१५।१॥

#१ श्४: °तम्  
#२ श्४: °पिच्छ°; न्११: °लववश्  
    
    
इतश् चेतश् च सुव्यग्रं व्यर्थम्३ एवाभिधावति ।  
दूराद् दूरतरं दीनं ग्रामे कौलेयको यथा ॥मु_१,१५।२॥  
    
"कौलेयकः" श्वा ॥न्त्_१,१५।२॥

#३ न्११: व्य(क्त)*र्थ*म्  
    
    
न प्राप्नोति क्वचित् किञ्चित् प्राप्तैर् अपि महाधनैः ।  
नान्तः सम्पूर्णताम् एति करण्डक इवाम्बुभिः ॥मु_१,१५।३॥  
    
किञ्चित् प्राप्तो४ हि पुनः किञ्चिद् "अपि" न प्रार्थयेद् इति भावः ॥न्त्_१,१५।३॥

#४ श्४: °प्नो  
    
    
नित्यम् एव मनः शून्यं कदाशावागुरावृतम् ।  
न मनाङ् निर्वृतिम्५ याति मृगो६ यूथाद् इव च्युतः ॥मु_१,१५।४॥

#५ श्४: निवृ°  
#६ श्४: मृग्यो  
    
    
"शून्यम्" निःसारम् ॥न्त्_१,१५।४॥  
    
तरङ्गतरलाम्७ वृत्तिं दधद् आलूनशीर्णताम् ।  
परित्यज्य क्षणम् अपि न मनो याति निर्वृतिम् ॥मु_१,१५।५॥

#७ श्४: तरग°  
    
    
"आलूनशीर्णताम्" हस्तस्पर्शासहत्वम् । मतिचाञ्चल्यम्८ इति यावत् ॥न्त्_१,१५।५॥

#८ न्११: (इ)अति°; श्४: अति  
    
    
मनो मननविक्षुब्धं दिशो दश विधावति ।  
मन्दराहननोद्भूतं क्षीरार्णवपयो यथा ॥मु_१,१५।६॥  
    
"मननविक्षुब्धम्" भोगानुसन्धानक्षुब्धम् ॥न्त्_१,१५।६॥  
    
कल्लोलकलनावर्तम् मायामकरमालितम् ।  
न निरोद्धुं समर्थो ऽस्मि मनोमोहमहार्णवम् ॥मु_१,१५।७॥  
    
"कल्लोल"रूपा या "कलना" सङ्कल्पः । सैव्"आवर्तः" यस्य । तत् । "माया" विपर्ययज्ञानम् ॥न्त्_१,१५।७॥  
    
भोगदूर्वाङ्कुराकाङ्क्षी९ श्वभ्रपातम् अचिन्तयन् ।  
मनोहरिणको ब्रह्मन् दूरं विपरिधावति ॥मु_१,१५।८॥  
    
स्पष्टम् ॥न्त्_१,१५।८॥

#९ श्४: °ङ्कुर°  
    
    
न कदाचन मे चेतस् ताम् आलूनविशीर्णताम् ।  
त्यजत्य् आकुलया१० वृत्त्या११ चञ्चलत्वम् इवार्णवः ॥मु_१,१५।९॥  
    
"आलूनविशीर्णताम्" हस्तस्पर्शासहत्वं१२ । मतिचाञ्चल्यम्१३ इति यावत् ॥न्त्_१,१५।९॥

#१० न्११: °ल्(आ)अ*या*  
#११ श्४: °त्त्या (चिन्तानिचयचञ्चुरम्)  
#१२ न्११, श्४: हस्ता°  
#१३ श्४: अति°  
    
    
चेतश् चञ्चलया वृत्त्या चिन्तानिचयचञ्चुरम् ।  
धृतिम् बध्नाति नैकत्र केसरी पञ्जरे यथा ॥मु_१,१५।१०॥  
    
"चिन्तानिचयेन" चिन्तासमूहेन । "चञ्चुरम्" निर्भरम् ॥न्त्_१,१५।१०॥  
    
मनो मोहरथारूढं शरीराच् छमतासुखम् ।  
हरत्य् उपगतोद्योगं हंसः क्षीरम् इवाम्भसः ॥मु_१,१५।११॥  
    
स्पष्टम् ॥न्त्_१,१५।११॥  
    
अनल्पकल्पनातल्पे निलीनाश् चित्तवृत्तयः ।  
मुनीन्द्र न प्रबुध्यन्ते तेन तप्तो ऽहम् आकुलः ॥मु_१,१५।१२॥  
    
कल्पनाग्रस्तम्१४ एव सदासन्मनो१५ ऽस्तीति भावः ॥न्त्_१,१५।१२॥

#१४ श्४: °प्र°  
#१५ न्११: °स*न्म*(द)नो  
    
    
क्रोडीकृतदृढग्रन्थितृष्णासूत्रोम्भितात्मना ।  
विहगो जालकेनेव ब्रह्मन् बद्धो ऽस्मि चेतसा ॥मु_१,१५।१३॥  
    
"ग्रन्थयो" ऽत्र रागादिरूपा ज्ञेयाः ॥न्त्_१,१५।१३॥  
    
सततामर्षधूमेन चिन्ताज्वालाबिलेन च ।  
वह्निनेव तृणं शुष्कम् मुने दग्धो ऽस्मि चेतसा ॥मु_१,१५।१४॥  
    
"सततम् अमर्षः" क्रोध एव । "धूमः" यस्य । तादृशेन ॥न्त्_१,१५।१४॥  
    
क्रूरेण जडतां यातस् तृष्णाभार्यानुगामिना ।  
शवः कौलेयकेनेव ब्रह्मन् भुक्तो ऽस्मि चेतसा ॥मु_१,१५।१५॥  
    
स्पष्टम् ॥न्त्_१,१५।१५॥  
    
तरङ्गतरलास्फालवृत्तिना जडरूपिणा ।  
तटवृक्ष इवौघेन ब्रह्मन् नीतो ऽस्मि चेतसा ॥मु_१,१५।१६॥  
    
"तरङ्ग"वत् "तरलास्फाला" अत्यन्तचञ्चला । "वृत्तिः" यस्य । तादृशेन ॥न्त्_१,१५।१६॥  
    
अवान्तरनिपाताय शून्येनाक्रमणाय च ।  
तृणं१६ चण्डानिलेनेव दूरे नुन्नो ऽस्मि चेतसा ॥मु_१,१५।१७॥

#१६ न्११: °ण्(आ)अं  
    
    
"अवान्तरेषु" भोगरूपेषु परमविश्रान्तिरहितेषु पदेषु१७ । यः "निपातस्" । तस्मै । "आक्रमणाय" आक्रमणार्थं । "शून्येने"ति मनोविशेषणम् ॥न्त्_१,१५।१७॥

#१७ श्४: ॐ। पदेषु  
    
    
संसारजलधेर् अस्मान् नित्यम् उत्तरणोन्मुखः ।  
सेतुनेव पयःपूरो रोधितो ऽस्मि कुचेतसा ॥मु_१,१५।१८॥  
    
स्पष्टम् ॥न्त्_१,१५।१८॥  
    
पातालाद् गच्छता पृष्ठम् पृष्ठात् पातालगामिना ।  
कूपकाष्ठं कुदाम्नेव वेष्टितो ऽस्मि कुचेतसा ॥मु_१,१५।१९॥  
    
स्पष्टम् ॥न्त्_१,१५।१९॥  
    
मिथ्यैव स्फाररूपेण१८ विचारविशरारुणा ।  
बालो वेतालकेनेव गृहीतो ऽस्मि स्वचेतसा ॥मु_१,१५।२०॥

#१८ न्११, श्४: स्थार°  
    
    
"गृहीतः" स्ववशीकृतः ॥न्त्_१,१५।२०॥  
    
वह्नेर् उष्णतरः१९ शैलाद् अपि कष्टतरक्रमः ।  
वज्राद् अपि दृढो ब्रह्मन् दुर्निग्रहमनोग्रहः ॥मु_१,१५।२१॥  
    
"कष्टतरः" "क्रमः" उल्लङ्घनं यस्य । सः "कष्टतरक्रमः" । "दुर्निग्रहं"२० दुःखेन निर्ग्रहीतुं शक्यं । यत् "मनः" । तस्य "ग्रहः" ग्रहनं । "दुर्निग्रहमनोग्रहः" ॥न्त्_१,१५।२१॥

#१९ श्४: °तराच्  
#२० श्४: °ग्रहः  
    
    
चेतः पतति कार्येषु विहगश् चामिषेष्व् इव ।  
क्षणेन विरतिं याति बालः क्रीडनकाद् इव ॥मु_१,१५।२२॥  
    
स्पष्टम् ॥न्त्_१,१५।२२॥  
    
जडप्रकृतिर् आलोलो विततावर्तवृत्तिमान् ।  
मनोऽब्धिर् ईहितव्यालो दूरान् नयति तात माम् ॥मु_१,१५।२३॥  
    
"जडप्रकृतिः" जडस्वभावः शीतप्रकृतिश् च । "विततावर्ता" एव "वृत्तयः" यस्य । सः । "ईहितानि" काङ्क्षितानि एव "व्यालाः" सर्पाः । यस्य । सः । चेष्टायुक्तसर्पाश्२१ च यस्मिन् । सः२२ । "दूरान्" "नयति" नानाविषयेषु भ्रमयति२३ ॥न्त्_१,१५।२३॥

#२१ न्११, श्४: °र्पश्  
#२२ श्४: ॐ। सः  
#२३ श्४: °म*य*ति  
    
    
यदीदृशम् मनस् तवास्ति तर्हि तस्य२४ निग्रहं कुर्व् इत्य् । अत्राह  
    
अप्य् अब्धिपानान् महतः सुमेरूल्लङ्घनाद्२५ अपि ।  
अपि वह्न्यशनात् साधो विषमश् चित्तनिग्रहः ॥मु_१,१५।२४॥  
    
स्पष्टम् ॥न्त्_१,१५।२४॥

#२४ श्४: तस्य तर्हि  
#२५ श्४: समेरूलङ्°  
    
    
ननु चित्तनिग्रहो दुःसाध्य२६ एव भवतु । किं तेन सेत्स्यतीत्य् । अत्राह२७  
    
चित्तं कारणम् अर्थानां तस्मिन् सति जगत्त्रयम् ।  
तस्मिन् क्षीणे जगत् क्षीणं तच् चिकित्स्यम् प्रयत्नतः ॥मु_१,१५।२५॥  
    
स्पष्टम् ॥न्त्_१,१५।२५॥

#२६ न्११: चित्त्रं ॥। °साध  
#२७ श्४: आत्रा°  
    
    
चित्ताद् इमानि सुखदुःखशतानि नूनम्  
अभ्यागतान्य् अगवराद् इव काननानि ।  
तस्मिन् विवेकवशतस् तनुताम् प्रयाते  
मन्ये मुने निपुणम् एव गलन्ति तानि ॥मु_१,१५।२६॥  
    
"इमानि" अनुभूयमानानि । "अगवरात्" पर्वतश्रेष्ठात् । "निपुणम्" सम्यक् ॥न्त्_१,१५।२६॥  
    
सर्गान्तश्लोकेन चित्तनिन्दां समापयति  
    
सकलगुणजयाशा यत्र बद्धा महद्भिस्  
तम् अरिम् इह विजेतुं चित्तम् अभ्युत्थितो ऽहम् ।  
विगतरतितयान्तर् नाभिनन्दामि लक्ष्मीं२८  
जडमलिनविशालाम् मेघमालाम् इवेन्दुः ॥मु_१,१५।२७॥  
    
"यत्र" यस्मिन् मनसि । "अभ्युत्थितः" उद्योगयुक्तो जातः । इति शिवम् ॥न्त्_१,१५।२७॥

#२८ श्४: °क्ष्मी  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे पञ्चदशः सर्गः ॥ १,१५ ॥

    
एवम् मनोनिन्दां कृत्वा तृष्णानिन्दाम् प्रस्तौति  
    
हार्दान्धकारशर्वर्या तृष्णयेह दुरन्तया ।  
चरन्ति चेतनाकाशे दोषकौशिकपङ्क्तयः ॥मु_१,१६।१॥  
    
"चेतनाकाशे" चित्ताकाशे । "दोषाः" रागादयः । युक्तं च शर्वर्यां कौशिकच-रणम् ॥न्त्_१,१६।१॥  
    
अन्तर्दाहप्रदायिन्या समूढरसमार्दवः ।  
पङ्क आदित्यदीप्त्येव शोषं नीतो ऽस्मि चिन्तया ॥मु_१,१६।२॥  
    
"समूढम्" धृतं । "रसमार्दवम्" आस्वादकृतं जलकृतम्१ च मार्दवं ये-न । सः । "चिन्ता" चात्र तृष्णा एव ज्ञेया२ । तृष्णायाः३ चिन्तारूपत्वानपायात् । एवम् उत्तरत्रापि ज्ञेयम् ॥न्त्_१,१६।२॥

#१ श्४: ॐ। जलकृतं  
#२ श्४: °यः  
#३ श्४: °या  
    
    
मम चित्तमहारण्ये व्यामोहतिमिराकुले ।  
शून्ये ताण्डविनी मत्ता भृशम् आशा पिशाचिका ॥मु_१,१६।३॥  
    
"आशा" तृष्णा ॥न्त्_१,१६।३॥  
    
रजोरचितनीहारा काञ्चनावचयोज्ज्वला ।  
नूनं विकासम् आयाति चिन्ता मे ऽशोकमञ्जरी ॥मु_१,१६।४॥  
    
"नूनम्" निश्चये । "चिन्ता" "अशोकमञ्जरी" "मे" "विकासम्" "आयाति" । कथम्भूता । "रजसा" स्वयम् उत्पादितेन लोभेन । "रचितः" "नीहारः" जाड्यं यया । सा । "रजसा" परा-गेण । "रचितः" उत्पादितः । "नीहारः" यया सेति च । "काञ्चनावचयेन" काञ्चनसङ्ग्रहेण । "उज्ज्वला" ज्वलन्ती । काञ्चनावचयवत् उज्ज्वला च ॥न्त्_१,१६।४॥  
    
अलम् अन्तर् भ्रमायैषा तृष्णा कवलिताशया ।  
आयाता विमलोल्लासम् ऊर्मिर् अम्बुनिधाव् इव ॥मु_१,१६।५॥  
    
"अन्तर्" मनसि । "भ्रमाय" मिथ्याज्ञानाय ॥न्त्_१,१६।५॥  
    
उद्दामकल्लोलरवा देहाद्रौ वहतीव मे ।  
तरङ्गिततराकारा तरतृष्णातरङ्गिणी ॥मु_१,१६।६॥  
    
तरन्ती चासौ तृष्णातरङ्गिणी "तरतृष्णातरङ्गिणी" ॥न्त्_१,१६।६॥  
    
वेगं संरोद्धुम् उदितो वात्ययेव४ जरत्तृणम् ।  
नीतः कलुषया क्वापि धियायं चित्तचातकः ॥मु_१,१६।७॥  
    
"वेगम्" स्वकीयं वेगं । "धिया" तृष्णाविष्टया बुद्ध्या ॥न्त्_१,१६।७॥

#४ न्११: °एवा  
    
    
यां याम् अहम् अधीतास्थाम् आश्रयामि गुणश्रियम् ।  
तां तां कृन्तति मे तृष्णा तन्त्रीम् इव कुमूषिका ॥मु_१,१६।८॥  
    
"अधीतास्थाम्" शिक्षितदार्ढ्यम्५ । दृढाम् इति यावत् ॥न्त्_१,१६।८॥

#५ न्११; श्४: °ढ्यां  
    
    
पयसीव जरत्पर्णम्६ वायाव् इव जरत्तृणम् ।  
नभसीव शरन्मेघश् चिन्ताचक्रे भ्रमाम्य् अहम् ॥मु_१,१६।९॥  
    
"चिन्ताचक्रे" तृष्णाचक्रे ॥न्त्_१,१६।९॥

#६ श्४: त्यर्°  
    
    
गन्तुम् आस्पदम् आत्मीयम् असमर्थधियो७ वयम् ।  
चिन्ताजाले विमुह्यामो जाले शकुनयो यथा ॥मु_१,१६।१०॥  
    
"आत्मीयम् आस्पदम्" परमात्मतत्त्वाख्यं निजं स्थानम् ॥न्त्_१,१६।१०॥

#७ श्४: असर्थ°  
    
    
तृष्णाभिधानया तात दग्धो ऽस्मि ज्वालया तथा ।  
यथा दाहोपशमनम् आशङ्के नामृतैर् अपि ॥मु_१,१६।११॥  
    
स्पष्टम् ॥न्त्_१,१६।११॥  
    
दूरं दूरम् इतो गत्वा समेत्य च पुनः पुनः ।  
भ्रमत्य् आशु दिगन्तेषु तृष्णोन्मत्ता तुरङ्गमी ॥मु_१,१६।१२॥  
    
स्पष्टम् ॥न्त्_१,१६।१२॥  
    
जडसंसङ्गिणी८ तृष्णा कृतोर्ध्वाधोगमागमा ।  
क्षुब्धा ग्रन्थिमती नित्यम् अरघट्टोग्ररज्जुवत् ॥मु_१,१६।१३॥  
    
"ग्रन्थिमती" रागादिग्रन्थियुक्ता ॥न्त्_१,१६।१३॥

#८ श्४: °सर्गिणी  
    
    
अन्तर् ग्रथितया देहे सम्भ्रमोच्छिद्यमानया ।  
रज्ज्वेवाशु बलीवर्दस् तृष्णया वाह्यते जनः ॥मु_१,१६।१४॥  
    
"देहे" शरीरे । "सम्भ्रमेण" न तु युक्त्या । "उच्छिद्यमानया" नाशयितुम् आरब्धया । "वाह्यते" यत्र तत्र नीयते ॥न्त्_१,१६।१४॥  
    
पुत्रदारकलत्रादितृष्णया९ नित्यकृष्णया ।  
खगेष्व् इव किरात्येह१० जालं लोकेषु रच्यते ॥मु_१,१६।१५॥  
    
"पुत्रादिभिर्" एव हि लोकः संसारे बन्धम् आप्नोति ॥न्त्_१,१६।१५॥

#९ श्४: °त्राणि  
#१० श्४: °रत्ये°  
    
    
भाययत्य् अपि धीरेहम् अन्धयत्य् अपि सेक्षणम् ।  
खेदयत्य् अपि सानन्दं तृष्णा कृष्णेव शर्वरी ॥मु_१,१६।१६॥  
    
स्पष्टम् ॥न्त्_१,१६।१६॥  
    
कुटिला कोमलस्पर्शा विषवैषम्यशंसिनी ।  
दहत्य् अपि मनाक् स्पृष्टा११ तृष्णा कृष्णेव भोगिनी ॥मु_१,१६।१७॥  
    
स्पष्टम् ॥न्त्_१,१६।१७॥

#११ श्४: सृष्°  
    
    
भिनत्ति हृदयम् पुंसाम् मायामयविधायिनी ।  
दौर्भाग्यदायिनी दीना तृष्णा कृष्णेव राक्षसी ॥मु_१,१६।१८॥  
    
"माया" एव्"आमयः" रोगस् । तं करोतीति तादृशी । "दौर्भाग्यदायिनी" वैवर्ण्यकारिणी ॥न्त्_१,१६।१८॥  
    
तन्द्रातन्त्रीगणं कोशे दधाना परिवेष्टितम् ।  
नानन्दे राजते ब्रह्मंस् तृष्णाजर्जरवल्लकी ॥मु_१,१६।१९॥  
    
"तन्द्राः" विषयेष्व् अवसादाः । ता एव "तन्त्र्यस्" । तासां "गणस्" । तं "परिवेष्टितम्" सम्यक् बद्धं । "आनन्दे" विश्रान्त्यवस्थारूपे आनन्दे नाट्ये च ॥न्त्_१,१६।१९॥  
    
नित्यम् एवातिमलिना कटुकोन्मादशालिनी ।  
दीर्घा तन्वी घनस्नेहा तृष्णागह्वरवल्लरी ॥मु_१,१६।२०॥  
    
"तृष्णा" एव "गह्वरवल्लरी" श्वभ्रलता ॥न्त्_१,१६।२०॥  
    
अनानन्दकरी शून्या निष्फलात्यर्थम् उन्नता ।  
अमङ्गलकरी क्रूरा तृष्णा क्षीणेव मञ्जरी ॥मु_१,१६।२१॥  
    
"क्षीणा मञ्जरी" निस्सारा मञ्जरी ॥न्त्_१,१६।२१॥  
    
अनावर्जितचित्तापि सर्वम् एवानुधावति ।  
न चाप्नोति फलं किञ्चित् तृष्णा जीर्णेव कामिनी ॥मु_१,१६।२२॥  
    
"अनावर्जितचित्ता" अरम्यत्वाद् अवशीकृतजनहृदया ॥न्त्_१,१६।२२॥  
    
संसारनृत्ते महति नानारससमाकुले ।  
भुवनाभोगरङ्गेषु तृष्णा जरढनर्तकी ॥मु_१,१६।२३॥  
    
"नानारसाः" सुखादिरूपाः शृङ्गारादिरूपाश् च ॥न्त्_१,१६।२३॥  
    
जरा कुसुमिता रूढा पातोत्पातफलावलिः ।  
संसारजङ्गले दीर्घे तृष्णाविषलता तता ॥मु_१,१६।२४॥  
    
"रूढा" प्ररोहं गता ॥न्त्_१,१६।२४॥  
    
यन् न शक्नोति तत्रापि धत्ते ताण्डवितां गतिम् ।  
नृत्यत्य् आनन्दरहितं तृष्णा जीर्णेव नर्तकी ॥मु_१,१६।२५॥  
    
स्पष्टम् ॥न्त्_१,१६।२५॥  
    
भृशं स्फुरति नीहारे शाम्यत्य् आलोक आगते ।  
दुःखौघेषु पदं धत्ते१२ तृष्णाचपलवर्हिणी ॥मु_१,१६।२६॥  
    
"नीहारे" मोहे । "आलोके" ज्ञाने ॥न्त्_१,१६।२६॥

#१२ न्११, श्४: दत्ते  
    
    
जडकल्लोलबहला चिरं शून्यतरान्तरा ।  
क्षणम् उल्लासम् आयाति तृष्णाप्रावृट्तरङ्गिणी ॥मु_१,१६।२७॥  
    
"जडकल्लोलैः" जाड्यरूपैः कल्लोलैः जलकल्लोलैश् च ॥न्त्_१,१६।२७॥  
    
नष्टम् उत्सृज्य तिष्ठन्तं वृक्षाद् वृक्षम् इवा परम् ।  
पुरुषात् पुरुषं याति तृष्णा लोलेव पक्षिणी ॥मु_१,१६।२८॥  
    
"तृष्णा" "नष्टम्" "पुरुषम्" "उत्सृज्य" "पुरुषात्" तस्मान् नष्टात् पुरुषात् । "परम्" अन्यरूपं । "तिष्ठन्तम्" स्थितियुक्तम् । "पुरुषम् आ याति" । का "इव" । "पक्षिणीव" । यथा "पक्षिणी" "नष्टं वृक्षम्" परित्यज्य "वृक्षात्" तस्मात्१३ नष्टात् । "अपरम्" अन्यरूपं । "तिष्ठन्तं वृक्षं याति" । तथेत्य् अर्थः ॥न्त्_१,१६।२८॥

#१३ श्४: °स्मान्  
    
    
पदं करोत्य् अलङ्घ्ये ऽपि तृप्तापि फलम् ईहते ।  
चिरं तिष्ठति नैकत्र तृष्णाचपलमर्कटी ॥मु_१,१६।२९॥  
    
स्पष्टम् ॥न्त्_१,१६।२९॥  
    
इदं कृत्वेदम् आयाति सर्वम् एवासमञ्जसम् ।  
अनारतं च यतते तृष्णा चेष्टेव दैविकी ॥मु_१,१६।३०॥  
    
"दैविकी" दैवसम्बन्धिनी१४ ॥न्त्_१,१६।३०॥

#१४ न्११: °बधि°  
    
    
क्षणम् आयाति पातालं क्षणं याति नभस्तलम् ।  
क्षणम् भ्रमति दिक्कुञ्जे तृष्णाहृत्पद्मषट्पदी ॥मु_१,१६।३१॥  
    
स्पष्टम् ॥न्त्_१,१६।३१॥  
    
सर्वसंसारदोषाणां१५ तृष्णैका दीर्घदुःखदा ।  
अन्तःपुरस्थम् अपि या योजयत्य् अतिसङ्कटे ॥मु_१,१६।३२॥  
    
"दोषाणाम्" इति निर्धारणे षष्ठी । दीर्घदुःखत्वम् एवोत्तरार्धेन कथयति "अन्तःपुरस्थम्" इति ॥न्त्_१,१६।३२॥

#१५ श्४: सर्वं  
    
    
प्रयच्छति परं जाड्यम् परमालोकरोधिनी ।  
मोहनीहारगहना तृष्णाजलदमालिका ॥मु_१,१६।३३॥  
    
स्पष्टम् ॥न्त्_१,१६।३३॥  
    
सर्वेषां जन्तुजालानां१६ संसारव्यवहारिणाम् ।  
परिप्रोतमनोमालास् तृष्णा बन्धनरज्जवः ॥मु_१,१६।३४॥  
    
स्पष्टम् ॥न्त्_१,१६।३४॥

#१६ न्११: °ना  
    
    
विचित्रवर्णा विगुणा१७ दीर्घा मलिनसंस्थितिः ।  
शून्याशून्यास्पदा तृष्णा शक्रकार्मुकधर्मिणी ॥मु_१,१६।३५॥  
    
मलिनास्पदत्वं शक्रकार्मुकपक्षे मेघाश्रयत्वेन ज्ञेयम् ॥न्त्_१,१६।३५॥

#१७ न्११: °ण्(आ)अ; श्४: °ण  
    
    
अशनिर् गुणसस्यानाम् फलिता शरद् आपदे ।  
हिमं सम्पत्सरोजिन्यास् तमसां दीर्घयामिनी ॥मु_१,१६।३६॥  
    
तृष्णा का । "आपदे" आपदर्थम् । "फलिता" "शरत्" फलयुक्ता शरद् । आपत्प्रदेत्य् अर्थः ॥न्त्_१,१६।३६॥  
    
संसारनाटकनटी कायालयविहङ्गमी ।  
मानसारण्यहरिणी स्मरसङ्गीतवल्लकी ॥मु_१,१६।३७॥  
    
स्पष्टम् ॥न्त्_१,१६।३७॥  
    
व्यवहाराब्धिलहरी मोहमातङ्गशृङ्खला ।  
मार्गन्यग्रोधसुभगा दुःखकैरवचन्द्रिका ॥मु_१,१६।३८॥  
    
"मार्गे" "न्यग्रोध"च्छायावत् परिणामदुःखावहेत्य् अर्थः ॥न्त्_१,१६।३८॥  
    
जरामरणदुःखानाम् एका रत्नसमुद्गिका ।  
आधिव्याधिविलासानां नित्यमत्ता विलासिनी ॥मु_१,१६।३९॥  
    
"समुद्गिका" पेटिका ॥न्त्_१,१६।३९॥  
    
क्षणम् आलोकविमला सान्धकारलवा क्षणम् ।  
व्योमवीथीसमा तृष्णा नीहारगहना क्षणम् ॥मु_१,१६।४०॥  
    
स्पष्टम् ॥न्त्_१,१६।४०॥  
    
गच्छतूपशमं तृष्णा कार्यव्यायामशान्तये ।  
तमी घनतमःकृष्णा यथा रक्षोनिवृत्तये ॥मु_१,१६।४१॥  
    
"कार्य"कृतः यः "व्यायामः" । तस्य "शान्तये" । "तमी" रात्रिः ॥न्त्_१,१६।४१॥  
    
तावन् मुह्यत्य् अयं लोको मूको विलुलिताशयः ।  
यावद् एवानुसन्धत्ते तृष्णाविषविषूचिकाम् ॥मु_१,१६।४२॥  
    
"विषविषूचिका" विषभक्षणकृतो रोगविशेषः ॥न्त्_१,१६।४२॥  
    
लोको ऽयम् अखिलं दुःखं चिन्तयोज्झित उज्झति ।  
चिन्ताविषूचिकामन्त्रश् चिन्तात्यागो हि कथ्यते ॥मु_१,१६।४३॥  
    
"दुःखम्" चिन्तास्वरूपं दुःखं ॥न्त्_१,१६।४३॥  
    
तृणपाषाणकाष्ठादि सर्वम् आमिषशङ्कया१८ ।  
आदधाना स्फुरत्य्१९ अन्तस् तृष्णा मत्स्यी ह्रदे२० यथा ॥मु_१,१६।४४॥  
    
स्पष्टम् ॥न्त्_१,१६।४४॥

#१८ न्११: आसि°  
#१९ न्११, श्४: °रन्त्य्  
#२० न्११: हृदे  
    
    
रोगार्तिर् अङ्गगा तृष्णा गम्भीरम् अपि मानवम् ।  
उत्तानतां नयत्य् आशु सूर्यांशव इवाम्बुजम् ॥मु_१,१६।४५॥  
    
"उत्तानताम्" उत्तानपाणित्वं । याचकभावम् इति यावत् ॥न्त्_१,१६।४५॥  
    
अहो बत महच् चित्रं तृष्णाम् अपि महाधियः ।  
दुश्छेदाम्२१ अपि कृन्तन्ति विवेकेनामलासिना ॥मु_१,१६।४६॥  
    
स्पष्टम् ॥न्त्_१,१६।४६॥

#२१ न्११: दुच्छे°  
    
    
नासिधारा न वज्राग्निर् न तप्तायःकणार्चिषः ।  
तथा तीक्ष्णा यथा ब्रह्मंस् तृष्णेयं हृदि संस्थिता ॥मु_१,१६।४७॥  
    
स्पष्टम् ॥न्त्_१,१६।४७॥  
    
कज्जलासिततीक्ष्णाग्राः स्नेहदीर्घदशापराः ।  
प्रकाशा२२ दाहदस्पर्शास् तृष्णा दीपशिखा इव ॥मु_१,१६।४८॥  
    
"कज्जलासिताश्" च ताः "तीक्ष्णाग्राश्" च । "स्नेहः" रागः तैलं च । "दशा" अवस्था वर्तिश् च ॥न्त्_१,१६।४८॥

#२२ न्११, श्४: °शाः  
    
    
अपि मेरूपमम् प्राज्ञम् अपि शूरम् अपि स्थिरम् ।  
तृणीकरोति तृष्णैका निमेषेण नरोत्तमम् ॥मु_१,१६।४९॥  
    
"तृणीकरोति" लघूकरोतीत्य् अर्थः ॥न्त्_१,१६।४९॥  
    
विस्तीर्णगहना भीमा घनजालरजोमयी ।  
सान्धकारोग्रनीहारा तृष्णा विन्ध्यमहाटवी ॥मु_१,१६।५०॥  
    
"विस्तीर्णा" चासौ "गहना" च । विन्ध्यमहाटवीपक्षे "विस्तीर्णानि गहनानि" यस्याः । सेति । "घना" चासौ बन्धकत्वात् "जाल"रूपा च । तादृशी चासौ "रजोमयी" च रजोगुणमयी च । मेघजालेन रजसा च व्याप्तेत्य्२३ अटवीपक्षे । "सान्धकारा" अज्ञानान्ध्ययुक्ता । "उग्रनीहारा" कठिनमोहयुक्ता ॥न्त्_१,१६।५०॥

#२३ श्४: रजसा व्याप्त्येत्य्  
    
    
सर्गान्तश्लोकेन तृष्णानिन्दां समापयति  
    
एकैव सर्वभुवनान्तरलब्धलक्ष्या  
दुर्लक्षताम्२४ उपगतैव पुरःस्थितेव ।  
तृष्णा स्थिता जगति चञ्चलवीचिमाले  
क्षीरार्णवाम्बुपटले मधुरेव शक्तिः ॥मु_१,१६।५१॥  
    
"दुर्लक्षताम्" "उपगतैवा"त्यन्तासत्त्वाद् इति भावः । "मधुरा शक्तिः" माधुर्याख्यो गुणः । इति शिवम् ॥न्त्_१,१६।५१॥

#२४ श्४: °लक्ष्य°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे षोडशः सर्गः ॥ १,१६ ॥

१एवं तृष्णानिन्दां कृत्वा शरीरनिन्दाम् प्रस्तौति  
    
आर्द्रान्त्रतन्त्रीगहनो विकारी परितापवान् ।  
देहः स्फुरति संसारे सो ऽपि दुःखाय केवलम् ॥मु_१,१७।१॥  
    
"आर्द्रा" रक्तार्द्राः । याः "अन्त्रतन्त्र्यः"२ । ताभिः "गहनः" दुर्गमः । "विकारी" रोगवान् ॥न्त्_१,१७।१॥

#१ न्११: ॐ  
#२ न्११: °त्र्य्(आ)अः  
    
    
देहम् एव विस्तरेण विशिनष्टि३  
    
अज्ञो ऽपि तज्ज्ञसदृशो वलितात्मचमत्कृतिः ।  
युक्त्या भव्यो ऽप्य् अभव्यो मे न जडो नापि चेतनः ॥मु_१,१७।२॥  
    
"अज्ञो ऽपि" पाषाणतुल्यत्वेनाचेतनो ऽपि । "तज्ज्ञसदृशः" प्रमातृत्वेन भासमानत्वात् । "वलिते"ति देहाहम्भावनयैव परम्"आत्मचमत्कारो" व्यवधानं याति । "युक्त्या" योगादिरूपया युक्त्या । "भव्यो ऽपि" श्रेष्ठो ऽपि मोक्षसाधनत्वात् । "मे अभव्यः" मद्दृष्ट्याभव्यः ॥न्त्_१,१७।२॥

#३ न्११, श्४: विशन°  
    
    
जडाजडदृशोर् मध्ये दोलायितदुराशयः ।  
न विवेकी न मूढात्मा मोहम् एव प्रयच्छति ॥मु_१,१७।३॥  
    
"जडत्वे" पाषाणवत्४ चेष्टाश्रयो न स्यात् । "अजडत्वे" ग्राह्यतां न यायाद् इति भावः ॥न्त्_१,१७।३॥

#४ श्४: °वच्  
    
    
स्तोकेनानन्दाम् आयाति स्तोकेनायाति खिन्नताम् ।  
नास्ति देहसमः शोच्यो नीचो गुणबहिष्कृतः ॥मु_१,१७।४॥  
    
"नीचो" हि "स्तोकेनानन्दम् आयाति खिन्नताम्" च्"आयाति" ॥न्त्_१,१७।४॥  
    
आगमापायिना नित्यं दन्तकेसरशालिना ।  
विकासिस्मितपुष्पेण प्रतिक्षणम् अलङ्कृतः ॥मु_१,१७।५॥  
    
स्पष्टम् ॥न्त्_१,१७।५॥  
    
भुजशाखौघनमितो५ द्विजानुस्तम्भसुस्थितः६ ।  
लोचनालिवनाक्रान्तः शिरःपीठबृहत्फलः ॥मु_१,१७।६॥  
    
स्पष्टम् ॥न्त्_१,१७।६॥

#५ श्४: °मि(मा)*तो*  
#६ न्११: °आन्नु°  
    
    
स्रवदस्रुरसस्रोता७ हस्तपादसुपल्लवः ।  
गुल्फवान् कार्यसङ्घातविहङ्गमततास्पदम् ॥मु_१,१७।७॥  
    
"कार्यसङ्घातविहङ्गमानाम् ततम्" विस्तीर्णम् । "आस्पदम्" ॥न्त्_१,१७।७॥

#७ श्१, श्३: °अस्र°; न्१०: °अस्रु°  
    
    
सच्छायो देहवृक्षो ऽयं जीवपान्थगणास्पदम् ।  
कस्यात्मीयः कस्य पर आस्थानास्थे किलात्र के ॥मु_१,१७।८॥  
    
"आस्थानास्थे" इति उपेक्षा एवात्र युक्तेति भावः ॥न्त्_१,१७।८॥  
    
भारसन्तारणार्थेन गृहीतायाम् पुनः पुनः ।  
नावि देहलतायां च कस्य स्याद् आत्मभावना ॥मु_१,१७।९॥  
    
देहपक्षे "भारसन्तारणार्थेन" संसारभारसमाप्तये । देहं विना हि संसारो नश्यति ॥न्त्_१,१७।९॥  
    
देहनाम्नि वने शून्ये बहुगर्तसमाकुले ।  
तनूरुहासङ्ख्यतरौ विश्वासं को ऽधिगच्छति ॥मु_१,१७।१०॥  
    
"गर्ताः" अत्र विषयाः ॥न्त्_१,१७।१०॥  
    
चर्मस्नाय्वस्थिवलिते८ शरीरपटहे दृढे ।  
मार्जारवद् अहं नान्तस् तिष्ठाम्य् अविरतध्वनौ ॥मु_१,१७।११॥  
    
"स्नायवः" सूक्ष्मनाड्यः "पटहा"न्तरे । "मार्जारो" हि तत्र "न" तिष्ठति ॥न्त्_१,१७।११॥

#८ श्४: °आस्थि°  
    
    
संसारारण्यसंरूढो विलसच्चित्तमर्कटः९ ।  
चिन्तामञ्जरिकाकारो दीर्घदुःखघुणक्षतः ॥मु_१,१७।१२॥  
    
तृष्णाभुजङ्गमीदेहः कोपकाककृतालयः ।  
स्मितपुष्पो द्रुमः श्रीमाञ् शुभाशुभमहाफलः ॥मु_१,१७।१३॥  
    
सुस्कन्धो दोर्लताजालो हस्तस्तबकसुन्दरः ।  
पवनस्पन्दिताशेषस्वाङ्गावयवपल्लवः ॥मु_१,१७।१४॥  
    
सर्वेन्द्रियखगाधारः सुजानुः सुत्वग् उन्नतः ।  
सरसच्छायया युक्तः कामपान्थनिषेवितः ॥मु_१,१७।१५॥  
    
मूर्ध्नि सञ्जनितादीर्घशिरोरुहतृणावलिः ।  
अहङ्कारजरद्गृद्धकुलायसुषिरोदरः ॥मु_१,१७।१६॥  
    
उच्छिन्नवासनाजालमूलत्वाद् दुर्बलाकृतिः ।  
व्यायामविरमः कायवृक्षो ऽयं न सुखाय मे ॥मु_१,१७।१७॥  
    
"अहङ्कार" एव "गृद्धः" । तस्य "कुलाय"भूतं यत् "सुषिरम्" विवरं । तत् "उदरे" यस्य । तत् तादृशं । "दुर्बलाकृतिः" शिथिलाकृतिः । "वासनया" अहम्भावेन गृहीत एव हि देहः दृढाकृतिः भवति । "व्यायामेन" आघातेन । "विरमः" नाशो यस्य । तादृशः । कुलकम्१० ॥न्त्_१,१७।१२-१७॥

#९ न्११, श्४: विल्ल°  
#१० न्११: *कुलकम्*  
    
    
कलेवरम् अहङ्कारगृहस्थस्य महागृहम् ।  
लुठत्व् अभ्येतु११ वा स्थैर्यं किम् अनेन मुने हि मे ॥मु_१,१७।१८॥  
    
न हि परगृहस्य लुठने स्थैर्ये वा सुखदुःखे युक्ते इति१२ भावः ॥न्त्_१,१७।१८॥

#११ न्११: °ए*तु*  
#१२ न्११: °क्ते *इ*ति इति; श्४: इति इति  
    
    
पङ्क्तिबद्धेन्द्रियपशुं वल्गत्तृष्णागृहाङ्गनम् ।  
रजोरञ्जितसर्वाङ्गं नेष्टं देहगृहम् मम ॥मु_१,१७।१९॥  
    
अनेन देहस्य ग्रामीणगृहसदृशत्वम् उक्तम् ॥न्त्_१,१७।१९॥  
    
काष्ठास्थिकाष्ठसङ्घट्टपरिसङ्कटकोटरम् ।  
अन्त्रदामभिर् आबद्धं नेष्टं देहगृहम् मम ॥मु_१,१७।२०॥  
    
"काष्ठ" इति काष्ठरूपम् "अस्थिकाष्ठम्" । तस्य यः "सङ्घट्टः" निःसन्धिबन्धम् अवस्थानं । तेन "परिसङ्कटम्" परितः सम्बाधं । "कोटरं"१३ यस्य । तादृशम् । "अन्त्रदामभिर्"१४ अन्त्ररज्जुभिः ॥न्त्_१,१७।२०॥

#१३ न्११: *कोटरम्*  
#१४ न्११, श्४: °धाम°  
    
    
प्रसृतस्नायुतन्त्रीकं रक्ताम्बुकृतकर्दमम्१५ ।  
जरामक्कोलधवलं नेष्टं देहगृहम् मम ॥मु_१,१७।२१॥  
    
स्पष्टम् ॥न्त्_१,१७।२१॥

#१५ श्४: °आनु°  
    
    
चित्रकृत्यभृतानन्तचेष्टावष्टब्धसंस्थिति१६ ।  
मिथ्यामोहमहास्थूणं१७ नेष्टं देहगृहम् मम ॥मु_१,१७।२२॥  
    
"चित्रकृत्येषु" नानाविधकार्येषु१८ । "भृताः" धारिताः । याः "अनन्तचेष्टाः" । ताभिर् "अवष्टब्धा" भरिता । "संस्थितिः" यस्य । तत् । गृहपक्षे "चित्रकृत्यानि" आलेख्यानि । "मिथ्यामोहः" मिथ्याज्ञानम् एव "महास्थूणा" यस्य । तत् तादृशं । मिथ्याज्ञानेनैव हि देहो धार्यते ॥न्त्_१,१७।२२॥

#१६ न्११: °स्थिति(ः); श्४: °स्थितिः  
#१७ न्११: °स्थू(न्)*ल्*अम्; श्४: °स्थूनं  
#१८ श्४: °विकार्°  
    
    
दुःखार्भककृताक्रन्दं सुखशय्यामनोहरम् ।  
दुरीहादग्धदासीकं नेष्टं देहगृहम् मम ॥मु_१,१७।२३॥  
    
"सुखान्य्" एव "शय्याः" । ताभिः "मनोहरम्" । "दुरीहाः" कुत्सिताः काङ्क्षा१९ एव "दग्धदास्यः" हतदास्यः यस्य ॥न्त्_१,१७।२३॥

#१९ श्४: काक्षा  
    
    
मलाढ्यविषयिव्यूहभाण्डोपस्करसङ्कटम्२० ।  
अज्ञानक्षारवलितं नेष्टं देहगृहम् मम ॥मु_१,१७।२४॥  
    
"विषयीणि" इन्द्रियाणि । "क्षारम्" भस्म ॥न्त्_१,१७।२४॥

#२० न्११, श्४: माला°  
    
    
गुल्फगुल्गुलुविश्रान्तजानूच्चस्तम्भमस्तकम्२१ ।  
दीर्घदोर्दारुसुदृढं नेष्टं देहगृहम् मम ॥मु_१,१७।२५॥  
    
"गुल्गुलुः"२२ स्तम्भाधारभूता शिला ॥न्त्_१,१७।२५॥

#२१ श्४: °गुग्गु°  
#२२ श्४: गुग्गु°  
    
    
प्रकटाक्षगवाक्षान्तः क्रीडत्प्रज्ञागृहाङ्गनम् ।  
चिन्तादुहितृकम् ब्रह्मन् नेष्टं देहगृहम् मम ॥मु_१,१७।२६॥  
    
स्पष्टम् ॥न्त्_१,१७।२६॥  
    
मूर्धजच्छादनच्छन्नकर्णश्रीचन्द्रशालिकम् ।  
आदीर्घाङ्गुलिनिर्यूहं नेष्टं देहगृहम् मम ॥मु_१,१७।२७॥  
    
"छन्ना" आवृता । "चन्द्रशालिका" शिरोगृहम् । "निर्यूहः" बहिर्गतदारु ॥न्त्_१,१७।२७॥  
    
सर्वाङ्गकुड्यसञ्जातघनरोमयवाङ्कुरम् ।  
संशून्यपीठपिठिरं नेष्टं देहगृहम् मम ॥मु_१,१७।२८॥  
    
"पीठपिठिरम्"२३ मध्यदेशः ॥न्त्_१,१७।२८॥

#२३ न्११, श्४: °र°  
    
    
नखोर्णनाभनिलयैः शारम् आरणितान्तरम्२४ ।  
भाङ्कारकारिपवनं नेष्टं देहगृहम् मम ॥मु_१,१७।२९॥  
    
"निलयाः"२५ आलयाः । "शारम्" शवलम् ॥न्त्_१,१७।२९॥

#२४ श्४: °रनि°  
#२५ न्११, श्४: °यः  
    
    
प्रवेशनिर्गमव्यग्रवातवेगम् अनारतम् ।  
वितताक्षगवाक्षं च नेष्टं देहगृहम् मम ॥मु_१,१७।३०॥  
    
"वातः" प्राणवातः ॥न्त्_१,१७।३०॥  
    
जिह्वामर्कटिकाक्रान्तवदनद्वारभीषणम् ।  
दृष्टदन्तास्थिशकलं नेष्टं देहगृहम् मम ॥मु_१,१७।३१॥  
    
स्पष्टम् ॥न्त्_१,१७।३१॥  
    
त्वक्सुधालेपमसृणं यन्त्रसञ्चारचञ्चलम् ।  
मनोमन्दाखुनोत्खातं नेष्टं देहगृहम् मम ॥मु_१,१७।३२॥  
    
"यन्त्र"वद् यः "सञ्चारः" । तेन "चञ्चलम्" ॥न्त्_१,१७।३२॥  
    
स्मितदीपप्रभाभासि क्षणम् आनन्दसुन्दरम् ।  
क्षणं व्याप्तम् प्रभापूरैर्२६ नेष्टं देहगृहम् मम ॥मु_१,१७।३३॥  
    
स्पष्टम् ॥न्त्_१,१७।३३॥

#२६ सो औछ् श्१, श्३, न्१०  
    
    
समस्तरोगायतनं वलीपलितपत्तनम् ।  
सर्वाधिसारङ्गवनं नेष्टम् मम कलेवरम् ॥मु_१,१७।३४॥  
    
"सर्वाधय" एव "सारन्गाः" । तेषां "वनम्" ॥न्त्_१,१७।३४॥  
    
अक्षर्क्षक्षोभविषमा शून्या निःसारकोटरा ।  
तमोगहनहृत्कुञ्जा नेष्टा देहाटवी मम ॥मु_१,१७।३५॥  
    
"अक्षाणि" एव "ऋक्षास्" । तेषां यः "क्षोभः" । तेन "विषमा" । "तमः" अज्ञानम् अन्धकारं च ॥न्त्_१,१७।३५॥  
    
देहालयं धारयितुं न शक्तो ऽस्मि मुनीश्वर ।  
पङ्कमग्नं समुद्धर्तुं गजम् अल्पबलो यथा ॥मु_१,१७।३६॥  
    
"देहालयम्" देहाख्यं गृहम् ॥न्त्_१,१७।३६॥  
    
किं श्रिया किं च कायेन किम् मानेन किम् ईहया ।  
दिनैः कतिपयैर् एव कालः सर्वं निकृन्तति२७ ॥मु_१,१७।३७॥  
    
स्पष्टम् ॥न्त्_१,१७।३७॥

#२७ श्४: °कृतन्ति  
    
    
रक्तमांसमयस्यास्य सबाह्याभ्यन्तरम् मुने ।  
नाशैकधर्मिणो ब्रूहि केव कायस्य रम्यता ॥मु_१,१७।३८॥  
    
नाशस्य एकः धर्मी "नाशैकधर्मी" । तस्य२८ ॥न्त्_१,१७।३८॥

#२८ श्४: यस्य  
    
    
मरणावसरे काया जीवं नानुसरन्ति ये ।  
तेषु तात कृतघ्नेषु केवास्था२९ वत धीमतः ॥मु_१,१७।३९॥  
    
स्पष्टम् ॥न्त्_१,१७।३९॥

#२९ श्४: कैवा°  
    
    
मत्तेभकर्णाग्रचलः कायो लम्बाम्बुभङ्गुरः३० ।  
न सन्त्यजति मां यावत् तावद् एनं त्यजाम्य् अहम् ॥मु_१,१७।४०॥  
    
अहन्ताविषयत्वेनाग्रहणाद् इति भावः ॥न्त्_१,१७।४०॥

#३० न्११: °आबु°  
    
    
पवनस्पन्दतरलः पेलवः कायपल्लवः ।  
जर्जरस् तनुवृत्तश् च नेष्टो ऽयं३१ कटुनीरसः ॥मु_१,१७।४१॥  
    
तनुश् चासौ वृत्तश् च "तनुवृत्तः" ॥न्त्_१,१७।४१॥

#३१ न्११: नैष्टो *यं*; श्४: नैष्टो  
    
    
भुक्त्वा पीत्वा चिरं कालम् बालपल्लवपेलवम् ।  
तनुताम् एत्य् अयत्नेन विनाशम् अनुधावति ॥मु_१,१७।४२॥  
    
आदौ "तनुताम्" "एति" । ततो ऽ"यत्नेन" "विनाशम्" "अनुधावति" ॥न्त्_१,१७।४२॥  
    
तान्य् एव सुखदुःखानि भावाभावमयान्य् असौ ।  
भूयो ऽप्य् अनुभवन् कायः प्राकृतो हि न लज्जते ॥मु_१,१७।४३॥  
    
स्पष्टम् ॥न्त्_१,१७।४३॥  
    
सुचिरम् प्रभुतां कृत्वा संसेव्य विभवश्रियम् ।  
नोच्छ्रायम् एति न स्थैर्यं कायः किम् इति पाल्यते ॥मु_१,१७।४४॥  
    
"किम् इति" किमर्थं । "पाल्यते" रक्ष्यते ॥न्त्_१,१७।४४॥  
    
जराकाले जराम् एति मृत्युकाले तथा मृतिम् ।  
समम् एव विशेषज्ञ कायो भोगिदरिद्रयोः ॥मु_१,१७।४५॥  
    
हे "विशेषज्ञ" । "भोगिदरिद्रयोः" "कायः" "समम् एव" निर्विशेषम् एव । "जराकाले" "जराम्"३२ "एति" । "तथा" "मृतिकाले" "मृतिम्" एति । अतः शरीरभोगसाधनार्थं३३ यत्नो व्यर्थ एवेति भावः ॥न्त्_१,१७।४५॥

#३२ श्४: जे°  
#३३ श्४: °साधारणा°  
    
    
संसाराम्भोधिजठरे तृष्णाकुहरकान्तरे ।  
सुप्तस्३४ तिष्ठति मुक्तेहो मूको ऽयं कायकच्छपः ॥मु_१,१७।४६॥  
    
"कच्छपः" कूर्मः । "कुहरकम्" रन्ध्रम्३५ ॥न्त्_१,१७।४६॥

#३४ श्४: °प्नस्  
#३५ न्११: *कच्छ° रन्ध्रम्*  
    
    
दहनैकार्थयोग्यानि३६ कायकाष्ठानि भूरिशः ।  
संसाराब्धाव् इवोह्यन्ते कञ्चित्३७ तेषु नरं विदुः ॥मु_१,१७।४७॥  
    
"दहना"ख्यो यः "एकः अर्थः" प्रयोजनं । तत्र "योग्यानि" । कञ्चित् ज्ञातज्ञेयजीवाश्रयम् इत्य् अर्थः । "तेषु" इति निर्धारणे सप्तमी । अन्ये पशव इव इति३८ भावः ॥न्त्_१,१७।४७॥

#३६ न्११: रह°  
#३७ श्४: कश्°  
#३८ न्११: इवेति  
    
    
दीर्घदौरात्म्यचलया निपातफलयानया ।  
न देहलतया कार्यं किञ्चिद् अस्ति विवेकिनः ॥मु_१,१७।४८॥  
    
"निपातफलया" नाशफलया । "विवेकिनः" आत्मविचारयुक्तस्य ॥न्त्_१,१७।४८॥  
    
मज्जन् कर्दमकोशेषु झगित्य् एवं जरां गतः ।  
न ज्ञायते यात्य् अचिरात् क्व कथं देहदर्दुरः ॥मु_१,१७।४९॥  
    
"देह" एव "दर्दुरः"३९ भेकः ॥न्त्_१,१७।४९॥

#३९ न्११, श्४: °दुराः  
    
    
निःसारसकलारम्भाः कायाश् चपलवायवः ।  
रजोमार्गेण गच्छन्तो दृश्यन्ते नेह केनचित् ॥मु_१,१७।५०॥  
    
"रजोमार्गेण" लोभमार्गेण धूलिमर्गेण च ॥न्त्_१,१७।५०॥  
    
वायोर् दीपस्य मनसो गच्छतो ज्ञायते गतिः ।  
आगच्छतश् च भगवन् न शरीरशरस्य नः ॥मु_१,१७।५१॥  
    
"नः" अस्मत्सम्बन्धिन इत्य् अर्थः ॥न्त्_१,१७।५१॥  
    
बद्धाशा ये शरीरेषु बद्धाशा ये जगत्स्थितौ ।  
तान् मोहमदिरोन्मत्तान्४० धिग् धिग् अस्तु पुनः पुनः ॥मु_१,१७।५२॥  
    
स्पष्टम् ॥न्त्_१,१७।५२॥

#४० न्११: °म(च्)इरो°, श्४: °मचिरो°  
    
    
नाहं देहस्य नो देहो मम नायम् अहं तथा ।  
इति विश्रान्तचित्ता ये ते मुने पुरुषोत्तमाः ॥मु_१,१७।५३॥  
    
"अहं तथा" तद्वत् । "अयम्" देहो । नास्मि ॥न्त्_१,१७।५३॥  
    
मानावमानबहुला बहुलाभमनोरमाः ।  
शरीरमात्रबद्धास्थं घ्नन्ति दोषदृशो नरम् ॥मु_१,१७।५४॥  
    
"दोषदृशः" रागादिरूपाः । "बहुलाभमनोरम"त्वम् आमुखे ज्ञेयम् ॥न्त्_१,१७।५४॥  
    
शरीरसङ्गशायिन्या पिशाच्या पेशलाङ्गया ।  
अहङ्कारचमत्कृत्या छलेन च्छलिता वयम् ॥मु_१,१७।५५॥  
    
शरीरोत्सङ्गेति वा पाठः ॥न्त्_१,१७।५५॥  
    
प्रज्ञा वराकी सर्वैव कायबद्धास्थयानया ।  
मिथ्याज्ञानकुराक्षस्या छलिता कष्टम् एकिका ॥मु_१,१७।५६॥  
    
राक्षसी हि एककम् एव च्छलयति ॥न्त्_१,१७।५६॥  
    
न किञ्चिद् अपि यस्यास्ति४१ सत्यं तेन हतात्मना ।  
चित्रं दग्धशरीरेण जनता विप्रलभ्यते ॥मु_१,१७।५७॥  
    
"किञ्चिद् अपि" विप्रलम्भकरणं किम् अपि वस्तु । "विप्रलभ्यते" वञ्च्यते ॥न्त्_१,१७।५७॥

#४१ न्११: अपि [उन्लेसेर्लिछ्] आस्ति; श्४: अपि---स्ति; श्१, श्३: यस्यास्ति; न्१०: यस्यास्य  
    
    
दिनैः कतिपयैर् एव निर्झराम्बुकणो यथा ।  
पतत्य् अयम् अयत्नेन जर्जरः कायपल्लवः ॥मु_१,१७।५८॥  
    
स्पष्टम् ॥न्त्_१,१७।५८॥  
    
कायो ऽयम् अचिरापायो बुद्बुदो ऽम्बुनिधाव् इव ।  
व्यर्थं कार्यपरावर्ते परिस्फुरति निष्फलः ॥मु_१,१७।५९॥  
    
"कार्यपरावर्ते" संसारे ॥न्त्_१,१७।५९॥  
    
मिथ्याज्ञानविकारे ऽस्मिन् स्वप्नसम्भ्रमपत्तने ।  
काये स्फुटतरापाये क्षणम् आस्था न मे द्विज ॥मु_१,१७।६०॥  
    
"स्वप्नसम्भ्रमपत्तने" स्वप्नसम्भ्रमदृष्टपत्तनतुल्ये४२ इत्य् अर्थः ॥न्त्_१,१७।६०॥

#४२ श्४: °ल्य  
    
    
तडित्सु शरदभ्रेषु गन्धर्वनगरेषु च ।  
स्थैर्यं येन विनिर्णीतं स विश्वसिति विग्रहे ॥मु_१,१७।६१॥  
    
"विश्वसिति" विश्वासं करोति ॥न्त्_१,१७।६१॥  
    
सर्गान्तश्लोकेन शरीरनिन्दां समापयति  
    
सततभङ्गुरकार्यपरम्परा-  
विजयि जातजयं शठवृत्तिषु ।  
सकलदोषम् इदं कुकलेवरं  
तृणम् इवाहम् उपोज्झ्य सुखं स्थितः ॥मु_१,१७।६२॥  
    
"सततभङ्गुराः" याः "कार्यपरम्पराः" । तासु "विजयः" अस्यास्तीति तादृशं । भङ्गुरकार्यपरम्परासाधनम् इति यावत् । अत एव "शठवृत्तिषु" कुत्सितव्यापारेषु । "जातजयम्" । इति शिवम् ॥न्त्_१,१७।६२॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे सप्तदशः सर्गः४३ ॥ १,१७ ॥

#४३ न्११, श्४: °शो ऽध्यायः

१एवं शरीरनिन्दां कृत्वा तत्प्रथमावस्थारूपस्य बाल्यस्य निन्दाम् प्रस्तौति  
    
लब्ध्वापि तरलाकारे कार्यभारतरङ्गिणि ।  
संसारसागरे जन्म बाल्यं दुःकाय केवलम् ॥मु_१,१८।१॥  
    
स्पष्टम् ॥न्त्_१,१८।१॥

#१ न्११: ॐ; श्४: नमो रामाय ॥  
    
    
तत्कृतं दुःखम् एव विस्तरेण कथयति  
    
अशक्तिर् आपदस् तृष्णा मूकता मूढबुद्धिता ।  
गृध्नुता लोलता दैन्यं सर्वम् बाल्ये प्रवर्तते ॥मु_१,१८।२॥  
    
स्पष्टम् ॥न्त्_१,१८।२॥  
    
रोषरोदनरौद्रीषु दैन्यजर्जरितासु च ।  
दशासु बन्धनम् बाल्यम् आलानं करिणीष्व् इव ॥न्त्_१,१८।३॥  
    
"दशास्व्" इति वैषयिके आधारे सप्तमी । बध्यते अस्मिन्न् इति "बन्धनम्" ॥न्त्_१,१८।३॥  
    
न मृतौ न जरारोगे न चापदि न यौवने ।  
ताश् चिन्ता न निकृन्तन्ति२ हृदयं शैशवेषु३ याः ॥मु_१,१८।४॥  
    
जरा एव रोगः "जरारोगस्" । तस्मिन् ॥न्त्_१,१८।४॥

#२ श्४: °कृत°  
#३ न्११: शै(ष)श°  
    
    
तिर्यग्जातिसमारम्भः सर्वैर् एवावधीरितः ।  
लोलो बालजनाचारो मरणाद् अपि दुःखदः ॥मु_१,१८।५॥  
    
"तिर्यग्जाति"वत् "समारम्भः" यस्य । सः । पशुजातितुल्यसमारम्भ इत्य् अर्थः ॥न्त्_१,१८।५॥  
    
प्रतिबिम्बम्४ घनाज्ञानां नानासङ्कल्पपेलवम् ।  
बाल्यम् आलूनसंशीर्णमनः कस्य सुखावहम् ॥मु_१,१८।६॥  
    
"बाल्यम्" कथम्भूतम् । "आलूनसंशीर्णम्" अत्यन्तचञ्चलं । "मनः" यस्मिन् । तत् तादृशम् । "घनाज्ञानाम्" अत्यन्तजडानां । "प्रतिबिम्बम्" दृष्टान्तः ॥न्त्_१,१८।६॥

#४ श्४: °म्बे  
    
    
जडश्यामलयाजस्रं जातभीत्या पदे पदे ।  
यद् भयं शैशवे बुद्ध्या कस्याम् आपदि तद् भवेत् ॥मु_१,१८।७॥  
    
"बुद्ध्या" "भयम्" बुद्धिकृतम् भयं । न कस्याम् अपीति भवः ॥न्त्_१,१८।७॥  
    
लीलासु दुर्विलासेषु दुरीहासु दुराशये ।  
परमम् मोहम् आदत्ते बालो बलवदापदम् ॥मु_१,१८।८॥  
    
"दुराशये" कुत्सिते चित्ते । "मोहम्" कथम्भूतम्५ "बलवती" "आपद्" यस्मात् । तत् तादृशम् ॥न्त्_१,१८।८॥

#५ न्११, श्४: °भूते  
    
    
विकल्पकलिलारम्भं दुर्विलासं दुरास्पदम् ।  
शैशवं शासनायैव पुरुषस्य न शान्तये ॥मु_१,१८।९॥  
    
"शासनाय" मारणाय६ । "शान्तये" सुखाय ॥न्त्_१,१८।९॥

#६ न्११: म*र*णा°  
    
    
ये दोषा ये दुराचारा दुष्क्रमा ये दुराधयः ।  
ते सर्वे संस्थिता बाल्ये दुर्गर्त इव कौशिकाः७ ॥मु_१,१८।१०॥  
    
"कौशिकाः" घूकाः८ ॥न्त्_१,१८।१०॥

#७ न्११, श्४: °कः  
#८ श्४: कौशिकोऽलूकः  
    
    
बाल्यं रम्यम् इति व्यर्थबुद्धयः कथयन्ति ये ।  
तान् मूर्खपुरुषान् ब्रह्मन् धिग् अस्तु हतचेतसः ॥मु_१,१८।११॥  
    
स्पष्टम् ॥न्त्_१,१८।११॥  
    
यत्र लोलाकृति मनः परिस्फुरति वृत्तिषु ।  
त्रैलोक्यराज्यम् अपि तत् कथं वहति तुष्टये ॥मु_१,१८।१२॥  
    
"त्रैलोक्यराज्यम्" "अपि" त्रैलोक्यराज्यरूपम् अपि । "वहति" प्रभवति ॥न्त्_१,१८।१२॥  
    
सर्वेषाम् एव सत्त्वानां सर्वावस्थासु चैव हि ।  
मनश् चञ्चलताम् एति बाल्ये दशगुणं मुने ॥मु_१,१८।१३॥  
    
"तु"शब्दो ऽध्याहार्यः । हे "मुने" । "बाल्ये" तु "मनः" "दशगुणम्" "चञ्चलताम्" "एति" ॥न्त्_१,१८।१३॥  
    
मनः प्रकृत्यैव चलम् बाल्यं च चलतावरम् ।  
तयोः संश्लिष्टयोः तात केनैवान्तः कुचापले ॥मु_१,१८।१४॥  
    
"चलतायां वरम्" प्रधानम् । बहुचलम् इत्य् अर्थः । हे "तात" । "तयोः" मनोबालतयोः । "संश्लिष्टयोः" सत्योः । "कुचापले" "केनैव" प्रकारेण्"आन्तः" अवसानं स्यात् । न केनापीत्य् अर्थः ॥न्त्_१,१८।१४॥  
    
स्त्रीलोचनैस् तडित्पुञ्जैर् ज्वालामालैस् तरङ्गकैः ।  
चापलं शिक्षितम् ब्रह्मञ् शैशवान् मनसो ऽथ वा ॥मु_१,१८।१५॥  
    
"स्त्रीलोचना"दिभ्यो ऽपि "शैशवम्" चलम् इति भावः ॥न्त्_१,१८।१५॥  
    
शैशवं च मनश् चैव सर्वास्व् एव हि वृत्तिषु ।  
भ्रातराव् इव लक्ष्येते सततम् भङ्गुरस्थिती ॥मु_१,१८।१६॥  
    
"भङ्गुरस्थिती" चलस्थिती ॥न्त्_१,१८।१६॥  
    
सर्वाणि दुष्टभूतानि सर्वे दोषा दुराशयाः ।  
बाल्यम् एवोपजीवन्ति श्रीमन्तम् इव मानवाः ॥मु_१,१८।१७॥  
    
"दुराशयाः" कठिनाः । "उपजीवन्ति" अपेक्षन्ते ॥न्त्_१,१८।१७॥  
    
नवं नवम् प्रीतिकरं न शिशुः प्रत्यहं यदि ।  
प्राप्नोति तद् असौ याति विषवेगस्य मूर्छनाम् ॥मु_१,१८।१८॥  
    
"नवं नवम्" नवीनं नवीनं वस्तु ॥न्त्_१,१८।१८॥  
    
स्तोकेन वशम् आयाति स्तोकेनैति विकारिताम् ।  
अमेध्य एव रमते बालः कौलेयको यथा ॥मु_१,१८।१९॥  
    
स्पष्टम् ॥न्त्_१,१८।१९॥  
    
अजस्रम् बाष्पवदनः कर्दमान्तर् जडाशयः ।  
वर्षोक्षितस्य तप्तस्य स्थलस्य सदृशः शिशुः ॥मु_१,१८।२०॥  
    
"कर्दमान्तः" कर्दममध्ये । "जडः आशयः" यस्य । सः तादृशः । "वर्षोक्षितम्" "तप्तस्थलम्" अपीदृशम् एव भवति ॥न्त्_१,१८।२०॥  
    
भयाहारपरं दीनं यथादृष्टाभिलाषि च ।  
लोलबुद्धिः वपुर् धत्ते बालो दुःखाय केवलम् ॥मु_१,१८।२१॥  
    
स्पष्टम् ॥न्त्_१,१८।२१॥  
    
स्वसङ्कल्पाभिलषितान् भावान् अप्राप्य तप्तधीः ।  
दुःखम् एत्य् अबलो९ बालो विनिकृत्त इवाशये ॥मु_१,१८।२२॥  
    
स्पष्टम् ॥न्त्_१,१८।२२॥

#९ श्४: अन°  
    
    
दुरीहालब्धलक्ष्याणि१० बहुपक्षोल्वणानि११ च ।  
बालस्य यानि दुःखानि मुने तानि न कस्यचित् ॥मु_१,१८।२३॥  
    
"दुरीहाभिस्" तत्कर्तृकाभिः१२ दुश्चेष्टाभिः । "लब्धं लक्ष्यम्" आस्पदं यैः । तानि । "बहुः" यः "पक्षः" स्ववर्गः । तेन "उल्वणानि"१३ कठिनानि । शराणाम् अत्रोपमानत्वं व्यङ्ग्यम् ॥न्त्_१,१८।२३॥

#१० श्४: लक्षा°  
#११ न्११, श्४: °ओल्ल्व°  
#१२ न्११ तिल्ग्त् °आरदा-ज़ेइछेन् "त" औस् "तत्"° दुर्छ् नागरी-ज़ेइछेन्।  
#१३ न्११, श्४: उल्ल्व°  
    
    
बालो बलवताश्वेन मनोरथविलासिना ।  
मनसा तप्यते नित्यं ग्रीष्मेणेव वनस्थलम् ॥मु_१,१८।२४॥  
    
"अश्वेने"त्य् । अत्राश्व् एवेति पाठः ॥न्त्_१,१८।२४॥  
    
विद्यागृहगतो बालः पराम् एति कदर्थनाम् ।  
आलान इव नागेन्द्रो विषवैषम्यभीषणम् ॥मु_१,१८।२५॥  
    
स्पष्टम् ॥न्त्_१,१८।२५॥  
    
नानामनोरथमयी मिथ्याकल्पितकल्पना ।  
दुःखायात्यन्तदीर्घाय बालता पेलवाशया ॥मु_१,१८।२६॥  
    
"पेलवः" जडः । "आशयः"१४ यस्यां । सा१५ तादृशी ॥न्त्_१,१८।२६॥

#१४ न्११: अश°  
#१५ श्४: सः  
    
    
सम्भृष्टं तुहिनम्१६ भोक्तुम् इन्दुम् आदातुम् अम्बरात् ।  
वाञ्छ्यते येन मौर्ख्येण१७ तत् सुखाय कथम् भवेत् ॥मु_१,१८।२७॥  
    
"सम्भृष्टम्" भर्जितम् ॥न्त्_१,१८।२७॥

#१६ न्११: तु(दि)*हि*°  
#१७ श्४: °र्ख्ये न  
    
    
अन्तश्चितेर्१८ अशक्तस्य शीतातपनिवारणे ।  
को विशेषो महाबुद्धे बालस्योर्वीरुहस्य च ॥मु_१,१८।२८॥  
    
"अन्तश्चितेः"१९ न तु विकसितचितेः२० । "चितिः" शीतातपज्ञानम् ॥न्त्_१,१८।२८॥

#१८ श्४: °चित्तेर्  
#१९ श्४: °चित्तेर्  
#२० श्४: °चित्तेर्  
    
    
उड्डीनम् अभिवाञ्छन्ति पक्षाभ्यां क्षुत्परायणाः ।  
भयाहारपरा नित्यम् बाला विहगधर्मिणः ॥मु_१,१८।२९॥  
    
भयाहारयोः पराः "भयाहारपराः" ॥न्त्_१,१८।२९॥  
    
शैशवे गुरुतो भीतिर् मातृतः पितृतस् तथा ।  
जनतो ज्येष्ठबालाच्२१ च शैशवम् भयमन्दिरम् ॥मु_१,१८।३०॥  
    
ज्येष्ठबालो हि कनिष्ठबालम् पराभवतीति "ज्येष्ठबालाच्"२२ "चे"त्य् उक्तम् ॥न्त्_१,१८।३०॥

#२१ न्११: °लाश्  
#२२ न्११: °लाश्; श्४: °लश्  
    
    
सर्गान्तश्लोकेन बाल्यनिन्दां समापयति  
    
सकलदोषदशाविहताशयं  
शरणम् अप्य् अविवेकविलासिनः ।  
इह न कस्यचिद् एव महामुने  
भवति बाल्यम् अलम् परितुष्टिदम् ॥मु_१,१८।३१॥  
    
"अविवेक" एव "विलासी" । तस्य "शरणम्" गृहम् । अविवेकास्पदम् इत्य् अर्थः । "अपि"शब्दः पादपूरणार्थः । इति शिवम् ॥न्त्_१,१८।३१॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे ऽष्टादशः सर्गः ॥ १,१८ ॥

१एवम् बाल्यनिन्दां कृत्वा क्रमप्राप्तां यौवननिन्दाम् प्रस्तौति  
    
बाल्यानर्थम् अथ त्यक्त्वा पुमान् अभिहताशयः ।  
आरोहति निपाताय यौवनं श्वभ्रसम्भ्रमम्२ ॥मु_१,१९।१॥  
    
"श्वभ्र"वत् "सम्भ्रमो" यस्मिंस् तादृशम् । "पातश्" चात्र जरागमनरूपः ज्ञेयः३ ॥न्त्_१,१९।१॥

#१ श्४: श्रीरामाय नमः ॥; न्११: ॐ  
#२ श्४: °भ्रमसम्°  
#३ न्११: पा° ज्ञेयः इ। म्। तेइल्w। उन्लेसेर्लिछ्  
    
    
तत्रत्यम्४ निपातं विस्तरेण कथयति  
    
तत्रानन्तविलासस्य लोलस्य स्वस्य चेतसः ।  
वृत्तीर् अनुसरन् याति दुःखाद् दुःखान्तरं जडः ॥मु_१,१९।२॥  
    
"जडः" न तु ज्ञानी ॥न्त्_१,१९।२॥

#४ श्४: तत्र  
    
    
स्वचित्तबिलसंस्थेन नानासम्भ्रमकारिणा ।  
बलात् कामपिशाचेन विवशः परिभूयते ॥मु_१,१९।३॥  
    
पूर्वश्लोकस्थं "तत्रे"ति पदम् अत्राप्य्५ अनुवर्तनीयम् ॥न्त्_१,१९।३॥

#५ श्४: आत्रा°  
    
    
चिन्तानां लोलवृत्तीनां ललनानाम् इवाभितः ।  
अर्पयत्य् अवशश् चेतो ज्वालानाम् आत्मजो यथा ॥मु_१,१९।४॥  
    
"चिन्तानाम्" कुटुम्बभरणादिविषयाणां । यौवने पुरुषः यथा "ललनानाम्" "चेतः" "अर्पयति" तथा "चिन्तानाम्" अपीति पिण्डार्थः । को यथ्"आत्मजो" बालः "यथा" । "यथा" सः "ज्वालानाम्" "चेतः अर्पयति" । तथेत्य् अर्थः ॥न्त्_१,१९।४॥  
    
ते ते दोषा दुरारम्भास् तत्र तं तादृशाशयम् ।  
तरुणम् प्रविलुम्पन्ति दृश्यास् ते नैव ये मुने ॥मु_१,१९।५॥  
    
"तरुणम्" यौवनाविष्टम् पुरुषम् । "प्रविलुम्पन्ति" विश्रान्तेः च्यावयन्ति । "ते ते" के । हे "मुने" । "ते" तव । "ये" "दोषाः" "दृश्याः" "नैव" भवन्ति । तेभ्यो निष्क्रान्तत्वाद् इति भावः । अथ वा "ये दोषाः ते नैव" नान्येन "दृश्याः" भवन्तीति योज्यम् ॥न्त्_१,१९।५॥  
    
महानरकबीजेन सन्ततभ्रमदायिना ।  
यौवनेन न ये नष्टा नष्टा नान्येन ते जनाः ॥मु_१,१९।६॥  
    
स्पष्टम् ॥न्त्_१,१९।६॥  
    
नानारसमयी चिन्तावृत्तान्तनिचयोम्भिता ।  
भीमा यौवनभूर् येन तीर्णा धीरः स उच्यते ॥मु_१,१९।७॥  
    
स्पष्टम् ॥न्त्_१,१९।७॥  
    
निमेषभासुराकारम् आलोलघनगर्जितम् ।  
विद्युत्प्रकाशम् अनिशं यौवनम् मे न रोचते ॥मु_१,१९।८॥  
    
स्पष्टम् ॥न्त्_१,१९।८॥  
    
विविधावर्तबहुलम् पङ्कलग्नं जडाशयम् ।  
तरङ्गभङ्गुरम् भीमं यौवनम् मे न रोचते ॥मु_१,१९।९॥  
    
"आवर्ताः" कामवेगाः । "पङ्कलग्नम्" पापग्रस्तम् । "जडः आशयः" यस्मिंस् । तादृशम् ॥न्त्_१,१९।९॥  
    
सर्वस्याग्रेसरम् पुंसः क्षणमात्रमनोहरम् ।  
गन्धर्वनगरप्रख्यं यौवनम् मे न रोचते ॥मु_१,१९।१०॥  
    
"सर्वस्य" "पुंस" इति जातौ६ एकवचनम् । "अग्रेसरम्"७ अव्यभिचारीत्य् अर्थः ॥न्त्_१,१९।१०॥

#६ श्४: °ताव्  
#७ न्११: सरस्  
    
    
इषुप्रपातमात्रं हि सुखदं दुःखभासुरम् ।  
दाहदोषप्रदं नित्यं यौवनम् मे न रोचते ॥मु_१,१९।११॥  
    
"इषुप्रपातमात्रम्" क्षनमात्रम् इत्य् अर्थः ॥न्त्_१,१९।११॥  
    
मधुरं स्वादु तिक्तं च दूषणं दोषभूषणम् ।  
सुराकल्लोलसदृशं यौवनम् मे न रोचते ॥मु_१,१९।१२॥  
    
"मधुरम्" आपाते । "तिक्तम्" परिणामे ॥न्त्_१,१९।१२॥  
    
असत्यं सत्यसङ्काशम् अचिराद् विप्रलम्भदम् ।  
स्वप्नाङ्गनासङ्गसमं यौवनम् मे न रोचते ॥मु_१,१९।१३॥  
    
स्पष्टम् ॥न्त्_१,१९।१३॥  
    
क्षणप्रकाशतरलम् मिथ्यारचितचक्रिकम् ।  
अलातचक्रप्रतिमं यौवनम् मे न रोचते ॥मु_१,१९।१४॥  
    
स्पष्टम् ॥न्त्_१,१९।१४॥  
    
मृदुस्फारतरोदारम् अन्तःशून्यं क्षणात् क्षतम् ।  
शरदम्बुदसङ्काशं यौवनम् मे न रोचते ॥मु_१,१९।१५॥  
    
स्पष्टम् ॥न्त्_१,१९।१५॥  
    
आपातमात्ररमणं सद्भावरहितान्तरम् ।  
वेश्यास्त्रीसङ्गमप्रख्यं यौवनम् मे न रोचते ॥मु_१,१९।१६॥  
    
"सद्भावः" सत्त्वं स्नेहश् च ॥न्त्_१,१९।१६॥  
    
ये केचन दुरारम्भास् ते सर्वे सर्वदुःखदाः८ ।  
तारुण्ये सन्निधिं यान्ति महोत्पाता९ इव१० क्षये ॥मु_१,१९।१७॥  
    
स्पष्टम् ॥न्त्_१,१९।१७॥

#८ न्११: °खम्°  
#९ श्४: °त  
#१० श्४: इवा°  
    
    
हार्दान्धकारकारिण्या भैरवाकारवान् अपि ।  
यौवनाकारयामिन्या बिभेति भगवान् अपि ॥मु_१,१९।१८॥  
    
"हार्दम्" हृत्सम्बन्धि । "अन्धकारम्" करोतीति तादृश्या । "भगवान्" श्रीमहादेवः । अन्येषां तु का कथेत्य् "अपि"शब्दाभिप्रायः ॥न्त्_१,१९।१८॥  
    
सुविस्मृतशुभाचारम् बुद्धिवैधुर्यदायिनम् ।  
ददात्य् अतितराम् एष भ्रमं यौवनविभ्रमः ॥मु_१,१९।१९॥  
    
"सुविस्मृतः" "शुभाचारः" यस्मिंस् । तम् ॥न्त्_१,१९।१९॥  
    
कान्तावियोगजातेन हृदि दुर्धर्षवह्निना ।  
यौवने दह्यते जन्तुस् तरुर् दावाग्निना यथा ॥मु_१,१९।२०॥  
    
"दुर्धर्षवह्निना" दुर्निवार्येण कामाग्निना ॥न्त्_१,१९।२०॥  
    
विस्तीर्णापि प्रसन्नापि पावन्य् अपि हि यौवने ।  
मतिः कलुषताम् एति प्रावृषीव तरङ्गिणी ॥मु_१,१९।२१॥  
    
स्पष्टम् ॥न्त्_१,१९।२१॥  
    
शक्यते घनकल्लोलभीमा रोधयितुं नदी ।  
न तु तारुण्यतरला तृष्णातरलितान्तरा ॥मु_१,१९।२२॥  
    
"तारुण्यतरले"त्य् अनेन यौवननिन्दैवेयं ज्ञातव्या ॥न्त्_१,१९।२२॥  
    
सा कान्ता तौ स्तनौ पीनौ ते विलासास् तद् आननम् ।  
तारुण्य इति चिन्ताभिर् याति जर्जरतां जनः ॥मु_१,१९।२३॥  
    
"तारुण्ये" यौवने ॥न्त्_१,१९।२३॥  
    
तरत्तरलतृष्णार्तं युवानम् इह साधवः ।  
पूजयन्ति न तुच्छेहं जरत्तृणलवं यथा ॥मु_१,१९।२४॥  
    
"तरन्ती" चञ्चलतां गच्छन्ती । या "तरला तृष्णा" । तया "आर्तम्" दीनं ॥न्त्_१,१९।२४॥  
    
नाशायैव मदान्धस्य दोषमौक्तिकधारिणः ।  
अभिमानमहेभस्य नित्यालानं हि यौवनम् ॥मु_१,१९।२५॥  
    
"दोषाः" रागादयः । "अभिमान" एवाहङ्कार११ एव "महेभस्" । तस्य ॥न्त्_१,१९।२५॥

#११ श्४: इवाहङ्°  
    
    
मनोविपुलमूलानां दोषाशीविषधारिणाम् ।  
रोषरोदनवृक्षाणां यौवनं नवकाननम् ॥मु_१,१९।२६॥  
    
"रोषेण" यानि "रोदनानि" । तान्य् एव "वृक्षास्" । तेषाम् ॥न्त्_१,१९।२६॥  
    
रसकेसरसम्बाधं कुविकल्पदलाकुलम् ।  
दुश्चिन्ताचञ्चरीकाणाम् पुष्करं विद्धि यौवनम् ॥मु_१,१९।२७॥  
    
त्वं "यौवनम्" । "दुश्चिन्ताः" एव भोगविषयाः कुचिन्ता एव । "चञ्चरीकाः" भ्रमराः । तेषाम् "पुष्करम्" आधारभूतम् पद्मं । "विद्धि" जानीहि । कथम्भूतम् । "रसाः" विषयास्वादा एव । "केसराः" किञ्जल्कास् । तैः "सम्बाधम्" सङ्कटं । तथा१२ "कुविकल्पाः" कुत्सिताः विकल्पा एव "दलानि" । तैः "आकुलम्" निर्भरितम् ॥न्त्_१,१९।२७॥

#१२ श्४: तया  
    
    
कृताकृतकुपक्षाणां हृत्सरस्तीरचारिणाम् ।  
आधिव्याधिविहङ्गानाम् आलयो नवयौवनम् ॥मु_१,१९।२८॥  
    
"कृताकृतौ" विहिताविहितौ एव । "कुपक्षौ" येषां । तादृशानाम् । विहितस्यापि धर्माख्यशुद्धाशुद्धिव्युत्थापकत्वेन "कृताकृते"त्य् उक्तम् ॥न्त्_१,१९।२८॥  
    
जडानां गतसङ्ख्यानां कल्लोलानां विलासिनाम् ।  
अनपेक्षितमर्यादो वारिधिः पूर्णयौवनम् ॥मु_१,१९।२९॥  
    
"अनपेक्षितमर्यादः" मर्यादरहित इत्य् अर्थः ॥न्त्_१,१९।२९॥  
    
सर्वेषां गुणपर्णानाम् अपनेतुं रजस्ततः ।  
अपनेतुं स्थितो दक्षो विषमो यौवनानिलः ॥मु_१,१९।३०॥  
    
"अपनेतुम्" "स्थितः" सर्वापनयनशीलः । "रजसा" रजोगुणेन धूल्या च । "ततः" व्याप्तः । "विषमः" "यौवनानिलः" "सर्वेषाम्" "गुणपर्णानाम्" "अपनेतुम्" दूरीकर्तुं । "दक्षः" भवति ॥न्त्_१,१९।३०॥  
    
नयन्ति पाण्डुतां वक्त्रम्१३ आकुलावकरोत्कटाः ।  
आरोहन्ति परां कोटिं रूक्षा यौवनपांसवः ॥मु_१,१९।३१॥  
    
"आकुलः" चञ्चलः । यः "अवकरः" सङ्करः । मर्जनीसङ्क्षिप्तं१४ रज इति यावत् । तद्वत् "उत्कटाः" उद्भटाः ॥न्त्_१,१९।३१॥

#१३ श्४: वक्रम्  
#१४ न्११: मर्जन्त्ती°  
    
    
उद्बोधयति दोषालीं निकृन्तति१५ गुणावलिम् ।  
नराणां यौवनोल्लासो विलासो दुष्कृतश्रियाः ॥मु_१,१९।३२॥  
    
स्पष्टम् ॥न्त्_१,१९।३२॥

#१५ श्४: °कृन्तन्ति  
    
    
शरीरपङ्कजरजश्१६ चञ्चलाम्१७ मतिषट्पदीम् ।  
निबध्य मोहयत्य् एष नरं यौवनचन्द्रमाः ॥मु_१,१९।३३॥  
    
"यौवन"वशेनैव पुरुषः "शरीरा"सक्तो भवतीति भावः ॥न्त्_१,१९।३३॥

#१६ न्११, श्४: शरीरं  
#१७ श्४: चपलां  
    
    
शरीरषण्डकोद्भूता रम्या यौवनवल्लरी ।  
लग्नम् एव मनोभृङ्गम् मदयत्य् उन्नतिं गता१८ ॥मु_१,१९।३४॥  
    
स्पष्टम् ॥न्त्_१,१९।३४॥

#१८ न्११: °ताः  
    
    
शरीरमरुतापोत्थां युवताम् मृगतृष्णिकाम् ।  
मनोमृगाः प्रधावन्तः पतन्ति विषमाटवीम्१९ ॥मु_१,१९।३५॥  
    
"शरीरम्" एव "मरुः" । तत्र तापोत्थां "शरीरमरुतापोत्थाम्" । "विषमाटवीम्" स्त्रीत्यादिविषयरूपं विषमारण्यम् ॥न्त्_१,१९।३५॥

#१९ श्४: विषया°  
    
    
शरीरशर्वरीज्योत्स्ना चित्तकेसरिणः२० सटा ।  
लहरी जीविताम्भोधेर् युवता मे न रोचते ॥मु_१,१९।३६॥  
    
स्पष्टम् ॥न्त्_१,१९।३६॥

#२० श्४: चित्त्र°  
    
    
दिनानि कतिचिद् येयम् फलिता देहजङ्गले ।  
युवताशरद् अस्यां हि न समाश्वासम् अर्हथ ॥मु_१,१९।३७॥  
    
"फलिता" कान्ताभोगादिफलयुक्ता ॥न्त्_१,१९।३७॥  
    
झगित्य् एष प्रयात्य् एव शरीराद् युवताखगः ।  
क्षणेनैवाल्पभाग्यस्य हस्ताच् चिन्तामणिर् यथा ॥मु_१,१९।३८॥  
    
स्पष्टम् ॥न्त्_१,१९।३८॥  
    
यदा यदा परां कोटिम् अभ्यारोहति यौवनम् ।  
वल्गन्ति सरसाः कामास् तदा नाशाय केवलम् ॥मु_१,१९।३९॥  
    
"सरसाः" विषयरसपूर्णाः । "कामाः" अभिलाषाः ॥न्त्_१,१९।३९॥  
    
तावद् एव विवल्गन्ति रागद्वेषपिशाचिकाः ।  
नास्तम् एति समस्तैषा यावद् यौवनयामिनी ॥मु_१,१९।४०॥  
    
स्पष्टम् ॥न्त्_१,१९।४०॥  
    
नानाधिकारबहले वराके क्षणनाशिनि ।  
कारुन्यं कुरु तारुण्ये म्रियमाणे सुते यथा ॥मु_१,१९।४१॥  
    
स्पष्टम् ॥न्त्_१,१९।४१॥  
    
हर्षम् आयाति यो मोहात् पुरुषः क्षणभङ्गिना ।  
यौवनेन महामुग्धः स वै नरमृगः स्मृतः ॥मु_१,१९।४२॥  
    
स्पष्टम् ॥न्त्_१,१९।४२॥  
    
मानमोहमदोन्मत्तं यौवनं यो ऽभिलष्यति ।  
अचिरेण सुदुर्बुद्धिः पश्चात्तापेन युज्यते ॥मु_१,१९।४३॥  
    
"पश्चात्तापेन" तन्नाशकृतेन इत्य्२१ अर्थः ॥न्त्_१,१९।४३॥

#२१ न्११: °नाशं कृ°; श्४: °नाशं कृतेनेत्य्  
    
    
ते धर्म्यास् ते महात्मानस् त एव पुरुषा भुवि ।  
ये सुखेन समुत्तीर्णाः साधो यौवनसङ्कटात् ॥मु_१,१९।४४॥  
    
स्पष्टम् ॥न्त्_१,१९।४४॥  
    
सुखेन तीर्यते ऽम्भोधिर् उत्कृष्टमकराकरः ।  
न कल्लोलवनोल्लासि सदोषं हतयौवनम् ॥मु_१,१९।४५॥  
    
स्पष्टम् ॥न्त्_१,१९।४५॥  
    
सर्गान्तश्लोकेन यौवननिन्दां समापयति  
    
विनयभूषितम् आर्यजनास्पदं  
करुणयोज्ज्वलम् आवलितं गुणैः ।  
इह हि दुर्लभम् अङ्ग सुयौवनं  
जगति काननम् अम्बरगं यथा ॥मु_१,१९।४६॥  
    
एतादृशं यौवनम् प्रशस्तम् एवेति भावः । इति शिवम् ॥न्त्_१,१९।४६॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे एकोनविंशः सर्गः ॥ १,१९ ॥

१एवं यौवननिन्दां सम्पाद्य तत्प्रसङ्गेन स्त्रीनिन्दाम् प्रस्तौति  
    
मांसपुत्तलिकायाश् च यन्त्रलोलाङ्गपञ्जरे ।  
स्नाय्वस्थिग्रन्थिशालिन्याः स्त्रियाः२ किम् इव शोभनम् ॥मु_१,२०।१॥  
    
"पुत्तलिकायाः" पुत्रिकायाः । "यन्त्र"वत् "लोलम्" यत् "अङ्गपञ्जरम्" । तस्मिन् । पुत्रिकापि यन्त्रस्था भवति । न हि किञ्चिद् अपि स्त्रियाः शोभनम् इति भावः ॥न्त्_१,२०।१॥

#१ श्४: श्रीरामाय नमः ॥  
#२ श्४: °यः  
    
    
त्वङ्मांसरक्तबाष्पास्रु पृथक् कृत्वा विलोचनम् ।  
समालोकय रम्यं चेत् किम् मुधा परिमुह्यसि ॥मु_१,२०।२॥  
    
सर्वाङ्गानाम् उपलक्षणम् एतत् ॥न्त्_१,२०।२॥  
    
इतः केशा इतो रक्तम् इतीयम् प्रमदातनुः ।  
किम् एतया निन्दितया करोतु विपुलाशयः ॥मु_१,२०।३॥  
    
"विपुलाशयस्या"त्र रतिर् न युक्तेति भावः ॥न्त्_१,२०।३॥  
    
वासोविलेपनैर् यानि लालितानि३ पुनः पुनः ।  
तान्य् अङ्गान्य् अवलुम्पन्ति४ क्रव्यादाः सर्वदेहिनाम् ॥मु_१,२०।४॥  
    
अतः स्त्रीणाम् अपि "क्रव्यादा अवलुम्पन्ती"ति५ भावः ॥न्त्_१,२०।४॥

#३ न्११: ल्*आ*लि°  
#४ न्११: अव्(इ)अ°  
#५ न्११, श्४: एव लुम्°  
    
    
मेरोः शृङ्गतटोल्लासिगङ्गाजलरयोपमा ।  
दृष्टा यस्मिन् स्तने मुक्ता हारस्योल्लासशालिनः ॥मु_१,२०।५॥  
    
श्मशानेषु दिगन्तेषु स एव ललनास्तनः ।  
श्वभिर् आस्वाद्यते काले लघुपिण्ड इवान्धसः ॥मु_१,२०।६॥  
    
स्पष्टम् । युग्मम् ॥न्त्_१,२०।५-६॥  
    
रक्तमांसादिदिग्धानि करभस्य यथा वने ।  
तथैवाङ्गानि कामिन्यास् तत् प्रत्य् अपि हि को ग्रहः ॥मु_१,२०।७॥  
    
स्पष्टम् ॥न्त्_१,२०।७॥  
    
आपातरमणीयत्वं कल्प्यते केवलं स्त्रियाः ।  
मन्ये तद् अपि नास्त्य् अत्र मुने मोहैककारणे ॥मु_१,२०।८॥  
    
"अत्र" स्त्रीशरीरे ॥न्त्_१,२०।८॥  
    
विपुलोल्लासदायिन्या मदोन्मथनपूर्वकम् ।  
को विशेषो विकारिण्या मदिराया इह स्त्रियाः६ ॥मु_१,२०।९॥  
    
"मदिराया" इति पञ्चमी ॥न्त्_१,२०।९॥

#६ श्४: °यः  
    
    
ललनालानसंलीना मुने मानवदन्तिनः ।  
प्रबोधं नाधिगच्छन्ति दीर्घैर् अपि शमाङ्कुशैः ॥मु_१,२०।१०॥  
    
स्पष्टम् ॥न्त्_१,२०।१०॥  
    
केशकज्जलधारिण्यस् तीक्ष्णाः प्रकृतितः सदा ।  
दुष्कृताग्निशिखा नार्यो दहन्ति तृणवन् नरम् ॥मु_१,२०।११॥  
    
स्पष्टम् ॥न्त्_१,२०।११॥  
    
ते वन्द्यास् ते महात्मानस् त एव पुरुषा भुवि ।  
ये सुखेन समुत्तीर्णाः साधो यौवतसङ्कटात् ॥मु_१,२०।१२॥  
    
"यौवतसङ्कटात्" स्त्रीसमूहाख्यात् ॥न्त्_१,२०।१२॥  
    
ज्वलताम् अतिदूरे ऽपि सरसा अपि नीरसम् ।  
स्त्रियो हि नरकाग्नीनां दारु चारु च दारुणम् ॥मु_१,२०।१३॥  
    
"सरसा अपि" "स्त्रियः" "नीरसम्" "दारु" भवन्तीति विरोधाभासः ॥न्त्_१,२०।१३॥  
    
कीर्णान्धकारकवरी तरत्तारकलोचना ।  
पूर्णेन्दुबिम्बवदना कुमुदोत्करहासिनी ॥मु_१,२०।१४॥  
    
लीलाविलोलपुरुषा७ कार्यसंहारकारिणी ।  
परं विमोहनम् बुद्धेः कामिनी दीर्घयामिनी ॥मु_१,२०।१५॥  
    
स्पष्टम् ॥न्त्_१,२०।१४-१५॥

#७ न्११, श्४: °परु°  
    
    
पुष्पाभिराममधुरा करपल्लवलासिनी ।  
भ्रमरभ्रूविलासाढ्या स्तबकस्तनधारिणी ॥मु_१,२०।१६॥  
    
पुष्पकेसरगौराङ्गी नरमारणतत्परा ।  
ददात्य् उत्तमवैवश्यं कान्ता विषमहालता ॥मु_१,२०।१७॥  
    
स्पष्टम् ॥न्त्_१,२०।१६-१७॥  
    
सीत्कारोच्छ्वासमात्रेण भुजङ्गदलनोत्कया ।  
कान्तयोद्ध्रियते जन्तुः करिण्येवोरगो बिलात् ॥मु_१,२०।१८॥  
    
"भुजङ्गाः" विटाः सर्पाश् च । "उद्ध्रियते" आकृष्यते ॥न्त्_१,२०।१८॥  
    
कामनाम्ना किरातेन विकीर्णा८ मुग्धचेतसाम् ।  
नार्यो नरविहङ्गानाम् अङ्गबन्धनवागुराः ॥मु_१,२०।१९॥  
    
स्पष्टम् ॥न्त्_१,२०।१९॥

#८ श्४: °कीर्णां  
    
    
ललनाविपुलालाने मनोमत्तमतङ्गजः ।  
रतिशृङ्खलया ब्रह्मन् बद्धस् तिष्ठति मूकवत् ॥मु_१,२०।२०॥  
    
स्पष्टम् ॥न्त्_१,२०।२०॥  
    
जन्मपल्वलमत्स्यानां कर्मकोटरवारिणाम् ।  
पुंसां दुर्वासनारज्जुर् नारी बडिशपिण्डिका ॥मु_१,२०।२१॥  
    
"बडिशे"९ हि मत्स्यग्रहणार्थम् अन्नादि"पिण्डिका" स्थाप्यते ॥न्त्_१,२०।२१॥

#९ श्४: °शो  
    
    
मन्दुरेव तुरङ्गानाम् आलानम् इव दन्तिनाम् ।  
पुंसाम् अब्जम् इवालीनाम् बन्धनं वामलोचनाः ॥मु_१,२०।२२॥  
    
स्पष्टम् ॥न्त्_१,२०।२२॥  
    
नानारसमयी चित्रा भोगभूमिर् इयम् मुने ।  
स्त्रियम् आश्रित्य संयाता पराम् इह हि संस्थितिम् ॥मु_१,२०।२३॥  
    
स्पष्टम् ॥न्त्_१,२०।२३॥  
    
सर्वेषां दोषरत्नानां सुसमुद्गिकयानया ।  
दुःखशृङ्खलया नित्यम् अलम् अस्तु मम स्त्रिया ॥मु_१,२०।२४॥  
    
"अलम् अस्तु" दूरे भवतु ॥न्त्_१,२०।२४॥  
    
किं स्तनेन किम् अक्ष्णा१० वा किं नितम्बेन किम् भ्रुवा ।  
मांसमात्रैकसारेण करोम्य् अहम् अवस्तुना ॥मु_१,२०।२५॥  
    
स्पष्टम् ॥न्त्_१,२०।२५॥

#१० न्११, श्४: अक्षा  
    
    
इतो मांसम् इतो रक्तम् इतो ऽस्थीनि च वासरैः ।  
ब्रह्मन् कतिपयैर् एव याति स्त्री विशरारुताम् ॥मु_१,२०।२६॥  
    
"इति"शब्द अध्याहार्यः ॥न्त्_१,२०।२६॥  
    
यास् ता निष्परुषैस् तूलैर् लालिताः पतिभिः स्त्रियः ।  
ता मुने प्रविभक्ताङ्ग्यः११ स्वपन्ति पितृभूमिषु ॥मु_१,२०।२७॥  
    
"निष्परुषैः" कोमलैः । "तूलैः" तूलविकारैः शयनीयैः । "पितृभूमिषु" श्मशानेषु ॥न्त्_१,२०।२७॥

#११ श्४: °क्त्याङ्ग्याः  
    
    
यस्मिन् घननवस्नेहम् मुखे पत्त्राङ्कुरश्रियः१२ ।  
कान्तेन रचिता ब्रह्मञ् शीर्यते तत् तु१३ जङ्गले ॥मु_१,२०।२८॥  
    
"घनः"१४ "नवः" "स्नेहः" यत्र । तत् । क्रियाविशेषणम् एतत् ॥न्त्_१,२०।२८॥

#१२ श्४: पन्ना°; न्११: प-(?)आ°  
#१३ श्४: तन्तु°  
#१४ न्११: °न(ं)*ः*  
    
    
केशाः श्मशानवृक्षेषु यान्ति चामरलेशताम् ।  
अस्थीन्य् उडुवद् आभान्ति दिनैर् अवनिमण्डले ॥मु_१,२०।२९॥  
    
"दिनैः" स्वल्पकालेनेत्य् अर्थः ॥न्त्_१,२०।२९॥  
    
पिबन्ति पांसवो रक्तं क्रव्यादाश् चाप्य् अनेकशः ।  
चर्मानलशिखा भुङ्क्ते खं यान्ति प्राणवायवः ॥मु_१,२०।३०॥  
    
इत्य् एषा ललनाङ्गानाम् अचिरेणैव भाविनी ।  
स्थितिर् मया वः कथिता किम् भ्रान्तिम् अनुधावथ ॥मु_१,२०।३१॥  
    
स्पष्टम् ॥न्त्_१,२०।३०-३१॥  
    
भूतपञ्चकसङ्घट्टसंस्थानं ललनाभिधम् ।  
रसाद् अभिवहत्व् एतत् कथं नाम धियान्वितः ॥मु_१,२०।३२॥  
    
"भूतपञ्चकस्य" यः "सङ्घट्टः" । तस्य "संस्थानम्" रचनाविशेषः । "रसाद्" अभिलाषात् । "अभिवहतु" अनुयातु ॥न्त्_१,२०।३२॥  
    
शाखावितानगहना कट्वम्लफलशालिनी ।  
प्रतानोत्तालताम् एति चिन्ता कान्तानुसारिणी ॥मु_१,२०।३३॥  
    
"वितानम्" समूहः । "प्रतानैर्" उपशाखाभिर् । या "उत्तालता" उद्भटता । ताम् । "कान्तानुसारिणी" कान्ताविषया । "कान्तानुसारिणी" "चिन्ता" अत्यन्तं१५ घनीभवतीति भावः ॥न्त्_१,२०।३३॥

#१५ श्४: °अन्त°  
    
    
शोच्यताम् परमाम् एति तरुणस् तरुणीरतः ।  
निबद्धः करिणीलोभाद् विन्ध्यखाते यथा द्विपः ॥मु_१,२०।३४॥  
    
स्पष्टम् ॥न्त्_१,२०।३४॥  
    
यस्य स्त्री तस्य भोगेच्छा निःस्त्रीकस्य न भोगभूः ।  
स्त्रियं त्यक्त्वा जगत् त्यक्तं जगत् त्यक्त्वा सुखी भवेत् ॥मु_१,२०।३५॥  
    
"भोगेषु" स्त्र्यादिरूपेषु । "भोगभूः" भोगेच्छा ॥न्त्_१,२०।३५॥  
    
सर्गान्तश्लोकेन स्त्रीनिन्दां समापयति  
    
आपातमात्रमधुरेषु दुरुत्तरेषु  
भोगेषु नाहम् अलिपक्षतिपेलवेषु१६ ।  
ब्रह्मन् रमे१७ मरणरोगजरादिभीत्या  
शाम्याम्य् अहम् परम् उपैमि वनम् प्रयत्नात् ॥मु_१,२०।३६॥  
    
स्पष्टम् । इति शिवम् ॥न्त्_१,२०।३६॥

#१६ न्११: °पक्य°  
#१७ श्४: नमे  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे विंशः सर्गः ॥ १,२० ॥

१एवं प्रसङ्गायातां स्त्रीनिन्दाम्२ कृत्वा प्रकरणप्राप्तं जरानिन्दाम् प्रस्तौति  
    
अपर्याप्तं हि बालत्वम् बाल्यम् पिबति यौवनम् ।  
यौवनं च जरा पश्चात् पश्य कर्कशताम् मिथः ॥मु_१,२१।१॥  
    
"पिबति" ग्रसते ॥न्त्_१,२१।१॥

#१ श्४: श्रीरामाय नमः; न्११: ॐ  
#२ श्४: स्त्रीं  
    
    
हिमाशनिर् इवाम्भोजं वात्येव शरदम्बुदम् ।  
देहं जरा जरयति सरित् तीरतरुं यथा ॥मु_१,२१।२॥  
    
"जरयति" जीर्णतां नयति ॥न्त्_१,२१।२॥  
    
शिथिलादीर्घसर्वाङ्गम्३ जराजीर्णकलेवरम् ।  
समम् पश्यन्ति कामिन्यः पुरुषं करभं तथा ॥मु_१,२१।३॥  
    
"तथा"शब्दः समुच्चये ॥न्त्_१,२१।३॥

#३ न्११: शिलिला°  
    
    
श्वासायासकदर्थिन्या४ गृहीते जरसा जने ।  
पलाय्य गच्छति प्रज्ञा सपत्न्येव हताङ्गना ॥मु_१,२१।४॥  
    
"श्वासायासैः" "कदर्थयती"ति तादृश्या ॥न्त्_१,२१।४॥

#४ न्११, श्४: श्वासया°  
    
    
दासाः पुत्राः स्त्रियश् चैव बान्धवाः सुहृदस् तथा ।  
हसन्त्य् उन्मत्तकम् इव नरं वार्धककम्पितम् ॥मु_१,२१।५॥  
    
स्पष्टम् ॥न्त्_१,२१।५॥  
    
दुष्प्रज्ञं जरढं दीनं हीनं गुणपराक्रमैः ।  
गृध्रो५ वृक्षम् इवादीर्घं गर्धो ह्य् अभ्येति वृद्धताम् ॥मु_१,२१।६॥  
    
दैन्यदोषमयी दीर्घा हृदि दाहप्रदायिनी ।  
सर्वापदाम् एकसखी वर्धते वार्धके स्पृहा ॥मु_१,२१।७॥  
    
"आदीर्घम्" समन्ताद् दीर्घम् । "गर्धः" लोभः । "अभ्येति" आश्रयति । "वृद्धताम्" वार्धकम्६ । युग्मम् ॥न्त्_१,२१।६-७॥

#५ न्११, श्४: °द्ध्रो  
#६ श्४ सेत्ज़्त् "आदीर्घम्" "वार्धकम्" वोर् स्त्रोफे ७।  
    
    
कर्तव्यं किम् मया कष्टम् परत्रेत्य् अतिदारुणम् ।  
अप्रतीकारयोग्यं हि वार्धके वर्धते भयम् ॥मु_१,२१।८॥  
    
स्पष्टम् ॥न्त्_१,२१।८॥  
    
को ऽहं वराकः किम् इव करोमि कथम् एव वा ।  
तिष्ठामि मौनम् एवेति दीनतोदेति वार्धके ॥मु_१,२१।९॥  
    
स्पष्टम् ॥न्त्_१,२१।९॥  
    
गर्धो ऽभ्युदेति सोल्लासम् उपभोक्तुं न शक्यते ।  
हृदयं दह्यते नूनं शक्तिदौस्थ्येन वार्धके ॥मु_१,२१।१०॥  
    
"गर्धः" उपभोगलोभः । "सोल्लासम्" इति क्रियाविशेषणम् ॥न्त्_१,२१।१०॥  
    
जराजीर्णबकी७ यावत् कासक्रेङ्कारकारिणी ।  
रौति रोगोरगाकीर्णा कायद्रुमशिरःस्थिता ॥मु_१,२१।११॥  
    
तावद् आगत एवाशु कुतो ऽपि परिदृश्यते ।  
घनान्धतिमिराकाङ्क्षी मुने मरणकौशिकः ॥मु_१,२१।१२॥  
    
"कासः"८ रोगविशेषः ॥न्त्_१,२१।११-१२॥

#८ न्११, श्४: कामः  
    
    
सायंसन्ध्याप्रजातैव तमः समनुधावति ।  
जरा वपुषि दृष्टैव मृतिं समनुधावति९ ॥मु_१,२१।१३॥  
    
स्पष्टम् ॥न्त्_१,२१।१३॥

#९ श्४: समुनु°  
    
    
जराकुसुमितं देहद्रुमं दृष्ट्वैव दूरतः ।  
मृतिभृङ्गी द्रुतम् ब्रह्मन् नरस्यायाति सूत्सुका ॥मु_१,२१।१४॥  
    
सुष्ठु१० उत्सुका "सूत्सुका" ॥न्त्_१,२१।१४॥

#१० श्४: स्र°  
    
    
शून्यं नगरम् आभाति११ भाति च्छिन्नलतो द्रुमः ।  
भात्य् अनावृष्टिमान् देशो न जराजर्जरं वपुः ॥मु_१,२१।१५॥  
    
"शून्यनगरा"दिभ्यो ऽपि अशुभम् एव वृद्धत्वम् इति भावः ॥न्त्_१,२१।१५॥  
    
क्षणान् निगिरणायैव कासक्वणितकारिणी ।  
गृध्रीवामिषम्१२ आदत्ते१३ तरसैव नरं जरा ॥मु_१,२१।१६॥  
    
स्पष्टम् ॥न्त्_१,२१।१६॥

#११ श्४: आया°  
#१२ न्११, श्४: °द्ध्री°  
#१३ न्११, श्४: आध°  
    
    
दृष्ट्वैव सूत्सुकेवाशु प्रगृह्य शिरसि क्षणात् ।  
प्रलुनाति जरा देहं कुमारी कैरवं यथा ॥मु_१,२१।१७॥  
    
स्पष्टम् ॥न्त्_१,२१।१७॥  
    
सीत्कारकारिणी पांसुपरुषा परिजर्जरम् ।  
शरीरं शातयत्य् एषा वात्येव तरुपल्लवम् ॥मु_१,२१।१८॥  
    
"एषा" जरा । जरागृहीतः "वात"गृहीतश् च पुरुषः "सीत्कारं करोति" ॥न्त्_१,२१।१८॥  
    
जरसोपहतो देहो धत्ते जर्जरतां गतः ।  
तुषारनिकराकीर्णपरिम्लानाम्बुजश्रियम्१४ ॥मु_१,२१।१९॥  
    
स्पष्टम् ॥न्त्_१,२१।१९॥

#१४ श्४: °कीर्णं  
    
    
जराज्योत्स्नोदितैवेयं शिरःशिखरिपृष्ठतः ।  
विकासयति संरब्धवातां कासकुमुद्वतीम् ॥मु_१,२१।२०॥  
    
"संरब्धः" आरब्धः । "वातः" वातरोगः यया । सा । ताम् ॥न्त्_१,२१।२०॥  
    
परिपक्वं समालोक्य जराक्षारविधूसरम् ।  
शिरःकुष्माण्डकम्१५ भुङ्क्ते पुंसः कालः किलेश्वरः ॥मु_१,२१।२१॥  
    
"शिर" एव "कुष्माण्डकम्" फलविशेषः ॥न्त्_१,२१।२१॥

#१५ श्४: °के  
    
    
जराजह्नुसुतोद्युक्ता मूलान्य् अस्य निकृन्तति ।  
शरीरतीरवृक्षस्य चलस्यायूंषि सत्वरम् ॥मु_१,२१।२२॥  
    
"उद्युक्ता" प्रवृत्ता । "आयूंषि" "मूलानि" आयुराख्यानि मूलानि ॥न्त्_१,२१।२२॥  
    
जरामार्जारिका भुक्तयौवनाखुतयेन्धिता१६ ।  
परम् उल्लासम् आयाति शरीरामिषगर्धिनी ॥मु_१,२१।२३॥  
    
स्पष्टम् ॥न्त्_१,२१।२३॥

#१६ न्११, श्४: °एधि°  
    
    
काचिद् अस्ति जगत्य् अस्मिन् नामङ्गलकरी तथा ।  
यथा जराक्रोशकरी देहजङ्गलजम्बुकी ॥मु_१,२१।२४॥  
    
स्पष्टम् ॥न्त्_१,२१।२४॥  
    
कासश्वासससीत्कारा दुःखधूमतमोमयी ।  
जराज्वाला ज्वलत्य् एषा ययासौ दग्ध एव हि ॥मु_१,२१।२५॥  
    
"असौ" वृद्धः ॥न्त्_१,२१।२५॥  
    
जरसा१७ वक्रताम् एति शुक्लावयवपल्लवा ।  
तात तन्वी तनुर् नॄणां लता पुष्पानता यथा ॥मु_१,२१।२६॥  
    
स्पष्टम् ॥न्त्_१,२१।२६॥

#१७ श्४: जारा°  
    
    
जराकर्पूरधवलं देहकर्पूरपादपम् ।  
मुने मरणमातङ्गो नूनम् उद्धरति क्षणात् ॥मु_१,२१।२७॥  
    
स्पष्टम् ॥न्त्_१,२१।२७॥  
    
मरणस्य मुने राज्ञो जराधवलचामरा ।  
आगच्छतो ऽग्रे निर्याति स्वाधिव्याधिपताकिनी ॥मु_१,२१।२८॥  
    
स्पष्टम् ॥न्त्_१,२१।२८॥  
    
न जिताः शत्रुभिः सङ्ख्ये ये निष्पिष्टाद्रिकोटयः ।  
ते जराजीर्णराक्षस्या पश्याशु विजिता मुने ॥मु_१,२१।२९॥  
    
स्पष्टम् ॥न्त्_१,२१।२९॥  
    
जरातुषारधवले शरीरसदनान्तरे ।  
शक्नुवन्त्य् अक्षशिशवः स्पन्दितुं न मनाग् अपि ॥मु_१,२१।३०॥  
    
"अक्षशिशवः" इन्द्रियबालकाः ॥न्त्_१,२१।३०॥  
    
संसारसंसृतेर् अस्या गन्धकुट्याः शिरोगता ।  
देहयष्ट्या जरानाम्नी चामरश्रीर् विराजते ॥मु_१,२१।३१॥  
    
"गन्धकुट्याः" "शिरसि" "चामरम्" स्थाप्यते । घटकुट्या इति वा पाठः ॥न्त्_१,२१।३१॥  
    
जराचन्द्रोदयसिते शरीरनगरे स्थिते ।  
क्षणाद् विकासम् आयाति मुने मरणकैरवम् ॥मु_१,२१।३२॥  
    
स्पष्टम् ॥न्त्_१,२१।३२॥  
    
जरासुधालेपसिते शरीरान्तःपुरान्तरे ।  
अशक्तिर् आधिर् आर्तिश् च तिष्ठन्ति सुखम् अङ्गनाः ॥मु_१,२१।३३॥  
    
स्पष्टम् ॥न्त्_१,२१।३३॥  
    
अभावाग्रे सरा यत्र जरा जयति जन्तुषु ।  
कस् तत्रेह समाश्वासो मम मन्दमतेर् मुने ॥मु_१,२१।३४॥  
    
"अभावस्य" मरणस्य्"आग्रे सरा" ॥न्त्_१,२१।३४॥  
    
सर्गान्तश्लोकेन जरानिन्दां समापयति  
    
किं तेन दुर्जीवितदुर्ग्रहेण१८  
जरां गतेनापि हि जीव्यते यत् ।  
जरा जगत्याम् अजिता नराणां  
सर्वैषणास् तात तिरस्करोति ॥मु_१,२१।३५॥  
    
"तेन" प्रसिद्धेन । "दुर्जीवितदुर्ग्रहेण" कुत्सितजीविताख्येन दुष्टग्रहेण । "जरागतेनापि" सता१९ "किम्" "जीव्यते" किमर्थं जीव्यते । व्यर्थं जीव्यते इति यावत् । "हि" निश्चये । हे "तात" । "यद्" यस्मात् कारणात् । "जगत्याम्" जगति । "अजिता" "जरा नराणाम्" "सर्वैषणाः" समस्ताः२० चेष्टाः । "तिरस्करोति" नयति । इति शिवम् ॥न्त्_१,२१।३५॥

#१८ श्४: °हेहेण  
#१९ श्४: सु°  
#२० न्११, श्४: °अस्ता  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे एकविंशः सर्गः ॥ १,२१ ॥

१एवं जरानिन्दां कृत्वा कालनिन्दाम्२ प्रस्तौति  
    
विकल्पकल्पनानल्पकल्पितैर् अल्पबुद्धिभिः ।  
भेदैर् उद्धरतां नीतः संसारकुहकभ्रमः ॥मु_१,२२।१॥  
    
"भेदैः" कथम्भूतैः । विकल्पकल्पनाभिः "अनल्पम्" अत्यन्तं । "कल्पितैः" । असत्यभूतैर् इत्य् अर्थः । "संसार" एव "कुहकभ्रमः" मिथ्याभ्रमः ॥न्त्_१,२२।१॥

#१ न्११: श्रीरामाय नमः  
#२ श्४: *कृत्वा कालनिन्दाम्*  
    
    
सतां कथम् इवास्थेह जायते जालपञ्जरे ।  
बाला एवात्तुम् इच्छन्ति फलम् मकुरबिम्बितम् ॥मु_१,२२।२॥  
    
"इह" "जालपञ्जरे" इन्द्रजालपञ्जररूपे संसारे इत्य् अर्थः । भामेतिवत् प्रयोगः३ । "अत्तुम्" भक्षितुम् ॥न्त्_१,२२।२॥

#३ व्ग्ल्। म्भ् इ ६,२५; १११,२४  
    
    
इहापि विद्यते यैषा पेलवा सुखभावना ।  
आखुस् तन्तुम् इवाशेषं कालस् ताम् अपि कृन्तति ॥मु_१,२२।३॥  
    
"अशेषम्" इति क्रियाविशेषणम् । "ताम्" सुखभावनाम् ॥न्त्_१,२२।३॥  
    
न तद् अस्तीह यद् अयं कालस् सकलघस्मरः ।  
ग्रसते न जगज्जातम् महाब्धिम् इव वाडवः ॥मु_१,२२।४॥  
    
स्पष्टम् ॥न्त्_१,२२।४॥  
    
समस्तसामान्यतया भीमः कालो महेश्वरः ।  
दृश्यसत्ताम् इमां सर्वां कवलीकर्तुम् उद्यतः ॥मु_१,२२।५॥  
    
स्पष्टम् ॥न्त्_१,२२।५॥  
    
महताम् अपि नो देवः प्रतिपालयति क्षणात् ।  
कालः कवलितानन्तविश्वो विश्वात्मतां गतः ॥मु_१,२२।६॥  
    
"नो" "प्रतिपालयति" न प्रतीक्षते । "विश्वात्मताम्" व्यापकतां ॥न्त्_१,२२।६॥  
    
युगवत्सरकल्पाख्यैः किञ्चित् प्रकटतां गतः ।  
रूपैर् अलक्ष्यरूपात्मा सर्वम् आक्रम्य तिष्ठति ॥मु_१,२२।७॥  
    
सूर्यवारादिवशेन ज्ञातैर् इति शेषः ॥न्त्_१,२२।७॥  
    
ये रम्या ये शुभारम्भाः सुमेरुगुरवो ऽपि ये ।  
कालेन विनिगीर्णास्४ ते करभेणेव५ पल्लवाः ॥मु_१,२२।८॥  
    
स्पष्टम् ॥न्त्_१,२२।८॥

#४ श्४: निर्वि°  
#५ श्४: °णैव  
    
    
निर्दयः कठिनः क्रूरः कर्कशः कृपणो ऽधमः ।  
न तद् अस्ति यद् अद्यापि न कालो निगिरत्य् अयम् ॥मु_१,२२।९॥  
    
पौनरुक्त्यप्रयोगः६ क्रोधावेशबाहुल्यं सूचयति ॥न्त्_१,२२।९॥

#६ श्४: °उक्त्या  
    
    
कालः कवलनैकान्तमतिर् अत्ति गिरीन् अपि ।  
अनन्तैर् अपि भोगौघैर् नायं तृप्तो महाशनः ॥मु_१,२२।१०॥  
    
"महाशनः" बह्वाशी७ ॥न्त्_१,२२।१०॥

#७ न्११: °आशीः  
    
    
हरत्य् अयं नाशयति करोत्य् अत्ति निहन्ति च ।  
कालः संसारनृत्ये८ हि नानारूपैर् यथा नटः ॥मु_१,२२।११॥  
    
स्पष्टम् ॥न्त्_१,२२।११॥

#८ न्११, श्४: °यं  
    
    
भिनत्ति प्रविभागस्थो भूतबीजान्य् अनारतम् ।  
जगत्य् असत्तया चञ्च्वा दाडिमानि यथा शुकः ॥मु_१,२२।१२॥  
    
"प्रविभागे" ति"ष्ठ"तीति तादृशः । प्रविभागकारीत्य् अर्थः ॥न्त्_१,२२।१२॥  
    
शुभाशुभविषाणाग्रविलूनजनपल्लवः ।  
स्फूर्जति स्फीतजनताजीवराजीविनीगजः ॥मु_१,२२।१३॥  
    
"स्फीता"९ स्फारत्वं गता । "जीवराजीविनी" जीवयुक्ता पद्मिनी ॥न्त्_१,२२।१३॥

#९ न्११, श्४: °ताः  
    
    
विरिञ्चमज्जब्रह्माण्डबृहद्विल्वफलद्रुमम् ।  
ब्रह्मकाननम् आभोगि परम् आवृत्य तिष्ठति ॥मु_१,२२।१४॥  
    
"ब्रह्माण्डे" हि "विरिञ्च" एव सारभूतो भवतीति "विरिञ्चमज्जे"त्य् उक्तं । "आवृत्य" आच्छाद्य । एतेन ब्रह्मण्य् अपि कालस्पर्श उक्तः ॥न्त्_१,२२।१४॥  
    
यामिनीभ्रमरीपूर्णा रचयन् दिनमञ्जरीः ।  
वर्षकल्पकलावल्लीर् न कदाचन खिद्यते ॥मु_१,२२।१५॥  
    
काल इति शेषः । कालः किं कुर्वन् । "वर्षकल्पकलावल्ली" "रचयन्न्" इति योज्यम् ॥न्त्_१,२२।१५॥  
    
भिद्यते नावभग्नो ऽपि दग्धो ऽपि हि न दह्यते ।  
दृश्यते नातिदृश्यो ऽपि धूर्तचूडामणिर्१० मुने ॥मु_१,२२।१६॥  
    
"अतिदृश्य"त्वं कालस्य ऋतुगुणादिदर्शनेन ज्ञेयम् । "न दृश्यते" आकाराभावात् । "धूर्तो ऽपि" एवंविधो भवतीति "धूर्तचूडामणिर्" इत्य् उक्तम् ॥न्त्_१,२२।१६॥

#१० न्११: धूर्तः  
    
    
एकेनैव निमेषेण किञ्चिद् उत्थापयत्य् अलम् ।  
किञ्चिद् विनाशयत्य् उच्चैर् मनोराज्यवद् आततः ॥मु_१,२२।१७॥  
    
स्पष्टम् ॥न्त्_१,२२।१७॥  
    
दुर्विलासविलासिन्या चेष्टया११ परिपुष्टया ।  
दर्व्येव सूपकृत् सूपं जनम् आवर्तयन्१२ स्थितः ॥मु_१,२२।१८॥  
    
"आवर्तयन्"१३ भ्रमयन् ॥न्त्_१,२२।१८॥

#११ न्११: °यया  
#१२ श्४: °वत्त°  
#१३ श्४: °वत्त°  
    
    
तृणम्१४ पांसुम् महेन्द्रं च सुमेरुम् पर्णम् अर्णवम् ।  
आत्मस्फारतया सर्वम् आत्मसात्कर्तुम् उद्यतः ॥मु_१,२२।१९॥  
    
"आत्मनः" या "स्फारता" व्यापकता । तया । "आत्मसात्कर्तुम्" स्वाधीनं कर्तुम् ॥न्त्_१,२२।१९॥

#१४ श्४: तृण°  
    
    
क्रौर्यम् अत्रैव पर्याप्तं लुब्धतात्रैव संस्थिता ।  
सर्वं दौर्भाग्यम् अत्रैव सर्वम् अत्रैव चापलम् ॥मु_१,२२।२०॥  
    
"अत्रैव" अस्मिन् काले एव । "पर्याप्तम्" पूर्णम् ॥न्त्_१,२२।२०॥  
    
प्रेरयंल् लीलयार्केन्दू क्रीडतीह नभस्तले ।  
निक्षिप्तवीटायुगलो निजे बाल इवाङ्गने ॥मु_१,२२।२१॥  
    
"वीटा" कन्दुकं ॥न्त्_१,२२।२१॥  
    
सर्वभूतास्थिमालाभिर् आपादवलिताकृतिः ।  
विलसत्य् एष कल्पान्ते कालः कल्पितकल्पनः ॥मु_१,२२।२२॥  
    
"कल्पिताः" "कल्पनाः" जगद्रूपाः कल्पनाः । येन । सः ॥न्त्_१,२२।२२॥  
    
अस्योड्डामरनृत्तस्य कल्पान्ते ऽङ्गविनिर्गतैः ।  
प्रस्फुरत्य् अम्बरे मेरुर् भूर्जत्वग् इव वायुभिः ॥मु_१,२२।२३॥  
    
"स्फुरति" आकाशे भ्रमति ॥न्त्_१,२२।२३॥  
    
रुद्रो भूत्वा भवत्य् एष महेन्द्रो ऽथ पितामहः ।  
शुक्रो वैश्रवणश् चापि पुनर् एव न किञ्चन ॥मु_१,२२।२४॥  
    
स्पष्टम् ॥न्त्_१,२२।२४॥  
    
धत्ते ऽजस्रोत्थितध्वस्तान् सर्गान् अमितभासुरान् ।  
अन्यान् अन्यान् अप्य् अनन्यान् वीचीन् अब्धिर् इवात्मनि ॥मु_१,२२।२५॥  
    
"अजस्रम्" "उत्थितांश्" च तान् "ध्वस्तांश्" च "सर्गान्" सृष्टीन् । "अन्यान् अन्यान्" इति वीप्सा । "अपि"शब्दः१५ "अनन्यान्" इत्य् अनेन सम्बध्यते ॥न्त्_१,२२।२५॥

#१५ न्११: शब्दः  
    
    
महाकल्पाभिधानेभ्यो वृक्षेभ्यः परिशातयन् ।  
देवासुरगणान् पक्वान् फलभारान् अवस्थितः ॥मु_१,२२।२६॥  
    
"परिशातयन्" छेदयन् ॥न्त्_१,२२।२६॥  
    
आलोलभूतमषकघुङ्घुमानाम् प्रपातिनाम् ।  
ब्रह्माण्डोडुम्बरौघानाम् बृहत्पादपतां गतः ॥मु_१,२२।२७॥  
    
"घुङ्घुमे"ति शब्दानुकरणम् । "उडुम्बरः" फलविशेषः । तत्र हि मषकाः बाहुल्येन तिष्ठन्ति ॥न्त्_१,२२।२७॥  
    
सत्तामात्रकुमुद्वत्या चिज्ज्योत्स्नापरिफुल्लया ।  
वपुर् विनोदयत्य् एषः१६ क्रियाप्रियतमान्वितः ॥मु_१,२२।२८॥  
    
"क्रियाप्रियतमान्वितः" "सः" कालः । "चिद्" एव प्रकाशरूपत्वात् "ज्योत्स्ना" । तया "परिफुल्लया" प्रकटीभूतया । "सत्तामात्रकुमुद्वत्या" । "वपुः" आत्मानं । "विनोदयति" सदासत्तया क्रियया युतो भवतीति ॥न्त्_१,२२।२८॥

#१६ न्११, श्४: एकः  
    
    
अनन्तापायपर्यन्तम् बद्धपीठं निजं वपुः ।  
महाशैलवद् उत्तुङ्गम् अवलम्ब्य व्यवस्थितः ॥मु_१,२२।२९॥  
    
"अनन्तापायपर्यन्तम्" अन्तापायपर्यन्तरहितं । नाशरहितम् इत्य् अर्थः ॥न्त्_१,२२।२९॥  
    
क्वचिच् छ्यामतमःश्यामं क्वचित् कान्तियुतं ततम् ।  
द्वयेनापि क्रमाद् रिक्तं स्वभावम् भावयन् स्थितः ॥मु_१,२२।३०॥  
    
"श्यामम्" यत् "तमः" । तेन "श्यामम्" । ["स्वभावम्" "भावयन्"]१७ स्वरूपं सम्पादयन्न् इति यावत् । एतेन रात्रिदिवसे सन्ध्या चेति त्रयम् उक्तम् ॥न्त्_१,२२।३०॥

#१७ न्११, श्४: ॐ।  
    
    
संलीनासङ्ख्यसंसारसारया स्वात्मसत्तया ।  
गुर्वीव भारघनया१८ निबद्धपदतां गतः ॥मु_१,२२।३१॥  
    
"संलीनः" "असङ्ख्यसंसाराणाम्" "सारो" यस्यां । सा । तया । गुर्वी हि "निबद्धपदताम्" गच्छति इति "गुर्वी"त्य् उक्तम् ॥न्त्_१,२२।३१॥

#१८ न्११, श्४: गुर्व्येव तार°  
    
    
न खिद्यते न म्रियते न तिष्ठति न गच्छति ।  
नास्तम् एति न चोदेति महाकल्पशतैर् अपि ॥मु_१,२२।३२॥  
    
स्पष्टम् ॥न्त्_१,२२।३२॥  
    
केवलं जगदारम्भलीलया घनहेलया ।  
यापयत्य् आत्मनात्मानम् अनहङ्कारम् आनतम्१९ ॥मु_१,२२।३३॥  
    
"घना"२० "हेला" यस्यां । तादृश्या२१ । "यापयति" समापयति । अहङ्काराभवे हि कालो नश्यति । स्वनाशक्रीडाम् अपि स्वयम् एव करोतीति भावः ॥न्त्_१,२२।३३॥

#१९ न्११, श्४: आरु°  
#२० श्४: °न°  
#२१ न्११, श्४: °शीं  
    
    
यामिनीपङ्ककलिलां दिनकोकनदावलीम् ।  
क्रियाभ्रमरिकाम् मन्दं सरःसु आरोपयन् स्थितः ॥मु_१,२२।३४॥  
    
"सरःसु" अर्थात् भुवनरूपेषु । "आरोपयन्" कल्पयन् । सूर्यरूपेणेति शेषः ॥न्त्_१,२२।३४॥  
    
गृहीत्वा भीषणः कृष्णां रजनीं जीर्णमार्जनीम् ।  
आलोककनकक्षोदम् आहरत्य् अभितो ऽवनिम् ॥मु_१,२२।३५॥  
    
"आहरति" सम्मार्जयति२२ । रात्रिं विधाय प्रकाशम् उपसंहरतीति भावः ॥न्त्_१,२२।३५॥

#२२ श्४: समार्°  
    
    
सञ्चारयन् क्रियाङ्गुल्या कोणकेष्व् अर्कदीपिकाम् ।  
जगत्सद्मनि कारुण्यात्२३ क्व किम् अस्तीति वीक्षते ॥मु_१,२२।३६॥  
    
"कोणकेषु" दिक्कोणेषु । अन्यो ऽपि हि दीपिकाम् प्रज्वाल्य सद्मनि क्व किम् अस्तीति पश्यति ॥न्त्_१,२२।३६॥

#२३ श्४: °ण्यत्  
    
    
प्रेक्ष्याहानि निमेषेण सूर्याक्ष्णा पाकवन्त्य् अलम् ।  
लोकपालफलान्य् अत्ति जगज्जीर्णवनाद् अयम् ॥मु_१,२२।३७॥  
    
"सूर्याक्ष्णा" सूर्याख्येन चक्षुषा । "अहानि" "प्रेक्ष्य" कञ्चित् कालम् प्रतीक्ष्येत्य् अर्थः ॥न्त्_१,२२।३७॥  
    
जगज्जीर्णकुटीकीर्णान् अर्पयत्य् उग्रकोटरे२४ ।  
क्रमेण गुणवल्लोकमणीन् मृत्युसमुद्गके ॥मु_१,२२।३८॥  
    
"जगज्जीर्णकुट्यां कीर्णान्" विक्षिप्तान् । अन्यो ऽपि हि कुट्यां विक्षिप्तान् मणीन् समुद्गके ऽर्पयति ॥न्त्_१,२२।३८॥

#२४ श्४: अग्र°  
    
    
गुणैर् आपूर्यते यैव लोकरत्नावली२५ भृशम् ।  
भूषार्थम् इव ताम् अङ्गे कृत्वा भूयो निकृन्तति ॥मु_१,२२।३९॥  
    
अन्यो ऽपि राजादिः२६ रत्नावलीम् अङ्गे कृत्वा लीलया कृन्तति ॥न्त्_१,२२।३९॥

#२५ श्४: °वलीं  
#२६ श्४: °आदि  
    
    
दिनहंसानुसृतया निशेन्दीवरमालया२७ ।  
ताराकेसरयाजस्रं चपलो वलयत्य् अलम् ॥मु_१,२२।४०॥  
    
"वलयति" आवृत्तं सम्पादयति । भुवनम् इति शेषः ॥न्त्_१,२२।४०॥

#२७ श्४: निशोन्दी°  
    
    
शैलोर्णद्युधराशृङ्गजगदूर्णायुसौनिकः ।  
प्रत्यहम् पिबति प्रेक्ष्य तारारक्तकणान् अपि ॥मु_१,२२।४१॥  
    
"शैला" एव "ऊर्णा"२८ यस्य । तत् । तादृशं । "द्युधरे" द्यावापृथिव्यौ एव "शृङ्गे" यस्य । तत् । तादृशं च । ईदृशं च यत् "जगत्" तद् एव "ऊर्णायुः"२९ मेषः । तस्य "सौनिकः" हिंसकः ॥न्त्_१,२२।४१॥

#२८ न्११: (तू)*ऊ*र्णा  
#२९ न्११: (तू)*ऊ*र्णा°  
    
    
तारुण्यनलिनीसोम आयुर्मातङ्गकेसरी ।  
न तद् अस्ति न यस्यायं तुच्छातुच्छस्य तस्करः ॥मु_१,२२।४२॥  
    
स्पष्टम् ॥न्त्_१,२२।४२॥  
    
कल्पकेलिविलासेन पिष्टपातितजन्तुना ।  
न्यग्भावोद्भवहासेन३० रमते स्वात्मनात्मनि ॥मु_१,२२।४३॥  
    
"पिष्टाः"३१ चूर्णीकृताः । अत एव "पातिताः" "जन्तवो"३२ येन । सः । तादृशेन । काल इति शेषः । तृतीयान्तत्रयं३३ "स्वात्मने"त्य् अस्य विशेषणत्वेन योज्यम् ॥न्त्_१,२२।४३॥

#३० श्४: न्यङ्°  
#३१ श्४: °ष्टा  
#३२ श्४: जन्तु°  
#३३ श्४: °आन्न्त°  
    
    
कर्ता भोक्ताथ संहर्ता स्मर्ता३४ सर्वम् पदं गतः ।  
सर्वम् एव करोतीदं न करोति च किञ्चन ॥मु_१,२२।४४॥  
    
नकिञ्चिद्रूपत्वात् न किञ्चित् करणं ज्ञेयम् ॥न्त्_१,२२।४४॥

#३४ न्११, श्४: °हन्ताः सत्ता  
    
    
सर्गान्तश्लोकेन कालनिन्दां समापयति  
    
सकलम् अप्य् अकलाकलितान्तरं  
सुभगदुर्भगरूपधरं वपुः३५ ।  
प्रकटयन् सहसैव च गोपयन्  
विलसतीह हि कालबलं नृषु ॥मु_१,२२।४५॥  
    
"सकलत्वाकल"त्वादिकं विषयविभागेन ज्ञेयं । "प्रकटयन्" "गोपयन्" इत्य् अत्र सर्वनामस्थानाभावे ऽपि नुमागम आर्षः । इति शिवम् ॥न्त्_१,२२।४५॥

#३५ न्११: °पु(त्)*ः*  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे द्वाविंशः सर्गः ॥ १,२२ ॥

१एवं कालनिन्दां कृत्वा कालविलासं कथयति  
    
अस्योड्डामरलीलस्य२ दूरास्तसकलापदः ।  
संसारे राजपुत्रस्य कालस्याकलितौजसः३ ॥मु_१,२३।१॥  
    
अस्मिन्न् आचरतो दीनैर् मुग्धैर् भूतमृगव्रजैः ।  
आखेटकं जर्जरिते जगज्जङ्गलजालके४ ॥मु_१,२३।२॥  
    
एकदेशोल्लसच्चारुवडवानलपङ्कजा ।  
क्रीडापुष्करिणी रम्या कल्पकालमहार्णवः ॥मु_१,२३।३॥  
    
स्पष्टम् ॥न्त्_१,२३।१-३॥

#१ श्४: श्रीरामाय नमः  
#२ श्४: °मरस्य ली°  
#३ श्४: कालस्य क°  
#४ श्४: °ङ्गजा°  
    
    
कटुतिक्ताम्लभूताढ्यैः सदधिक्षीरसागरैः ।  
तैर् एव तैः पर्युषितैर् जगद्भिः काल्यवर्तनम् ॥मु_१,२३।४॥  
    
"कटुतिक्ताम्लाः" अत्यन्ततामसिकतामसिकराजसिकाः । कट्वादिरसविशेषयुक्ताश् च ये "भूताः" चराचराः भूताः सिद्धद्रव्याणि च । तैः "आढ्यैः" युक्तैः । परेद्युः उषितैः "पर्युषितैः" । न तु नवैर् इत्य् अर्थः । "काल्यवर्तनम्" प्राभातिकभोजनं । "अस्ये"ति सर्गाद्यश्लोकस्थं सर्वत्र योज्यम् ॥न्त्_१,२३।४॥  
    
चण्डी चतुरसञ्चारा सर्वमातृगणान्विता ।  
संसारवनविन्यस्तनरैणाकर्षणी वृकी ॥मु_१,२३।५॥  
    
अस्य कालस्य "चण्डी"ति नामधेया शक्तिः । "वृकी" भवतीति सम्बन्धः । "मातृगणः" प्रसिद्धः । राजपुत्रो ऽपि आखेटकार्थं वृकीम् पालयति ॥न्त्_१,२३।५॥  
    
पृथ्वी करतले पृथ्वी पानपात्री रसान्विता ।  
कमलोत्पलकल्हारलोलजालकमालिता ॥मु_१,२३।६॥  
    
"पृथ्वी" विस्तीर्णा ॥न्त्_१,२३।६॥  
    
विरावी विकटास्फालो नृसिंहो भुजपञ्जरे ।  
सटाविकटपीनांसः कान्तः क्रीडाशकुन्तकः ॥मु_१,२३।७॥  
    
"नृसिंहः" नरसिंहः । राजपुत्रस्यापि विलासार्थम् पञ्जरे सिंहो भवति ॥न्त्_१,२३।७॥  
    
अलाबुवीणामधुरः शरद्व्योमामलच्छविः ।  
देवः किल महाकालो लीलाकोकिलबालकः ॥मु_१,२३।८॥  
    
"महाकालः" संहाराधिकारी "देव"विशेषः ॥न्त्_१,२३।८॥  
    
अजस्रस्फूर्जिताकारो वान्तदुःखशराशनिः ।  
अभावनामकोदण्डः परिस्फुरति सर्वतः ॥मु_१,२३।९॥  
    
"वान्ताः"५ उद्गीर्णाः६ । "दुःखान्य्" एव "शराशनयः" । येन । सः । अभावनामा चासौ कोदण्डः "अभावनामकोदण्डः" ॥न्त्_१,२३।९॥

#५ श्४: °न्ता  
#६ श्४: °र्णा  
    
    
सर्गान्तश्लोकेन कालविलासवर्णनं समापयति  
    
अनुत्तमस्फुरितविलासवर्धितो  
भ्रमन् हरन् परिविलसन् विदारयन् ।  
जरज्जगज् जरढविलोलमर्कटः  
परिस्फुरद्वपुर् इह काल ईहते ॥मु_१,२३।१०॥  
    
"ईहते" नानाविधाः चेष्टाः करोति । इति शिवम् ॥न्त्_१,२३।१०॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे त्रयोविंशः सर्गः ॥ १,२३ ॥

१एवं कालविलासम् उक्त्वा दैवविलासम् प्रस्तौति  
    
अत्रैव दुर्विलासानां चूडामणिर् इवापरः ।  
करोत्य् अस्तीति लोकेन दैवं कालश् च कथ्यते ॥मु_१,२४।१॥  
    
"करोति" इति२ क्रियाकथनम् । "अस्तीति" सत्ताकथनं । "कालो" ऽत्र कृतान्तो ऽभिप्रेतः । तस्यैव "दैव"पर्यायत्वात् ॥न्त्_१,२४।१॥

#१ श्४: श्रीरामाय नमः; न्११: ॐ  
#२ श्४: °तीति  
    
    
क्रियामात्राद् ऋते यस्य स्वपरिस्पन्दरूपिणः ।  
नान्यद् आलक्ष्यते रूपं कर्मणो न समीहितम् ॥मु_१,२४।२॥  
    
तेनेयम् अखिला भूतसन्ततिर् नित्यपेलवा ।  
तापेन हिममालेव नीता विधुरताम्३ भृशम् ॥मु_१,२४।३॥  
    
"यस्य" दैवस्य । "क्रियामात्रम्" विना । "न रूपम् आलक्ष्यते" । "ना"पि "कर्मणः" "समीहितम्" कर्मालम्बनं काङ्क्षितम् । "आलक्ष्यते" । किमर्थम् । अयं किञ्चित् करोतीति "तेनेयम्" "भूतसन्ततिर् विधुरतां नीता" ॥न्त्_१,२४।२-३॥

#३ न्११: °रिताम्  
    
    
यद् इदं दृश्यते किञ्चिज् जगदाभोगिमण्डलम् ।  
तत् तस्य नर्तनागारम् इहासाव् अभिनृत्यति ॥मु_१,२४।४॥  
    
"तस्य" दैवस्य ॥न्त्_१,२४।४॥  
    
अस्य नामान्तरकथनाभिप्रायेणाह  
    
तृतीयं च कृतान्तेति नाम बिभ्रत् सुदारुणम् ।  
कापालिकवपुर् मत्तं दैवं जगति नृत्यति ॥मु_१,२४।५॥  
    
"कापालिकवपुः" कापालिकतुल्यः ॥न्त्_१,२४।५॥  
    
अस्यैव सर्वाधारत्वं कथयति  
    
नृत्यतो हि कृतान्तस्य नितान्तम् अविरागिणः ।  
नित्यं नियतिकान्ताया मुने परमकामिनः ॥मु_१,२४।६॥  
    
शेषः शशिकलाशुभ्रो गङ्गावाहश् च तौ त्रिधा ।  
उपवीते अवीताभे उभे संसारवक्षसि ॥मु_१,२४।७॥  
    
"तौ" कौ४ । "शेषः गङ्गावाहश्" च । "अवीताभे" शोभायुक्ते । "संसार" एव "वक्षस्" । तत्र ॥न्त्_१,२४।६-७॥

#४ न्११: को  
    
    
चन्द्रार्कमण्डले हेमकटके करमूलयोः ।  
लीलासरसिजं हस्ते ब्राह्मम् ब्रह्माण्डकर्णिकम्५ ॥मु_१,२४।८॥  
    
"ब्राह्मम्" ब्रह्मणः आसनभूतम् पद्मम् । "ब्रह्माण्डस्य कर्णिकम्"६ कर्निकाभूतं । तन्मध्यवर्तित्वात् ॥न्त्_१,२४।८॥

#५ श्४: °र्णिकाम्; न्११: °र्णिक्(आ)अम्  
#६ श्४: °र्णिकाम्; न्११: °र्णिक्(आ)अम्  
    
    
ताराबिन्दुचितं लोलपुष्करावर्तपल्लवम् ।  
एकार्णवपयोधौतम्७ एकम् अम्बरम् अम्बरम् ॥मु_१,२४।९॥  
    
"अम्बरम्" आकाशम् । "अम्बरम्" वस्त्रम् ॥न्त्_१,२४।९॥

#७ न्११: °पयौधौ°  
    
    
एवंरूपस्य तस्याग्रे नियतिर् नित्यकामिनी ।  
अनस्तमितसंरम्भम् आरम्भैः परिनृत्यति ॥मु_१,२४।१०॥  
    
"आरम्भैः"८ यमनियमरूपैः । नर्तकस्य समीपे हि नर्तकी अपि नृत्यति ॥न्त्_१,२४।१०॥

#८ श्४: °म्भैर्  
    
    
तस्या नर्तनलोलाया जगन्मण्डपकोटरे ।  
अरुद्धस्पन्दरूपाया आगमापायचञ्चुरे ॥मु_१,२४।११॥  
    
चारुभूषणम् अङ्गेषु देवलोकान्तरावली ।  
आपातालं नभो लम्बं कवरीमण्डलम् बृहत् ॥मु_१,२४।१२॥  
    
"देवानाम्" यानि "लोकान्तराणि" । तेषाम् "आवली" "अङ्गेषु" "चारुभूषणम्" भवति । "नभः" कथम्भूतम् । "आपातालम्" पातालं तावत् । "लम्बम्" व्यापकं । नृत्यन्त्याश् च "कवरी" लम्बा भवति ॥न्त्_१,२४।११-१२॥  
    
नरकाली च मञ्जीरमाला कलकलाकुला ।  
प्रोता दुष्कृतसूत्रेण पातालचरणे चला ॥मु_१,२४।१३॥  
    
"मञ्जीरमाला" किङ्किणीमाला ॥न्त्_१,२४।१३॥  
    
कस्तूरिकातिलककं क्रियासख्योपकल्पितम् ।  
चित्रितं चित्रगुप्तेन यामे वदनपट्टके ॥मु_१,२४।१४॥  
    
"यामे" यमसम्बन्धिनि । "वदनपट्टके" मुखपट्टके । ऽर्थात् यमशासनपट्टरूपके मुखे । "चित्रगुप्तेन चित्रितम्" चित्रगुप्तकर्तृकम्९ चित्रितं । चित्रगुप्तलिखिता लिपिर् इति यावत् । "कस्तूरिकातिलकम्" भवति । कथम्भूतं । "क्रियासख्या" क्रियाशक्तिरूपया सख्या । "उपकल्पितम्" चित्रगुप्तम् आविश्य रचितम् । "सखी" हि सख्यास् तिलकं करोति ॥न्त्_१,२४।१४॥

#९ न्११: °क*र्तृकम्*  
    
    
कालीरूपम् उपस्थाय कल्पान्तेषु क्रियाकुलम् ।  
नृत्यत्य् एषा पुनर् देवी स्फुटच्छैलघनारवम् ॥मु_१,२४।१५॥  
    
"काली" कालशक्तिः । तस्या "रूपम् उपस्थाय" आश्रित्य । पूर्ववृत्तापेक्षया "पुनर्" इति प्रयोगः ॥न्त्_१,२४।१५॥  
    
पश्चात्प्रलम्बविभ्रान्तकौमाररथबर्हिभिः ।  
नेत्रत्रयबृहद्रन्ध्रभूरिभाङ्कारभीषणैः ॥मु_१,२४।१६॥  
    
लम्बलोलशरच्चन्द्रवितीर्णहरमूर्धजैः ।  
उच्चरच्चारुमन्दारगौरीकवरिचामरैः ॥मु_१,२४।१७॥  
    
उत्ताण्डवाचलाकारभैरवादरतुम्बकैः ।  
रणत्सहस्ररन्ध्रेन्द्रदेहभिक्षाकपालकैः ॥मु_१,२४।१८॥  
    
शुष्का शरीरखट्वाङ्गभङ्गैर् आपूरिताम्बरम् ।  
भाययत्य् आत्मनात्मानम् अपि कृष्णैर् घनासितम् ॥मु_१,२४।१९॥  
    
कुलकम् । "शुष्का" शोषणधर्मयुक्ता । प्रकृतत्वात् इयं नियतिः । "आत्मना" "घनासितम्" अत्यन्तकृष्णम् । "आत्मानम् अपि भाययति" भयाविष्टं करोति । अन्येषां तु का कथेति भावः । "आत्मानम्" कथम्भूतम् । "शरीरस्य" ये "खट्वाङ्गभङ्गाः" अर्थात् खट्वाङ्गभङ्गरूपाः अवयवाः । तैः "आपूरिताम्बरम्" । "शरीरखट्वाङ्गैः" कथम्भूतैः । "पश्चाद्" इत्यादि । "पश्चात्प्रलम्बः" अत एव "विभ्रान्तः" भ्रमन् । "कौमारः" कुमारसम्बन्धी । "रथबर्ही" येषां । तैः । "भाङ्काराः" वातकृताः ज्ञेयाः । "लम्बश्" चासौ "लोलश्" च यः "शरच्चन्द्रस्" । तेन "वितीर्णाः" दत्ताः । कृता इति यावत् । "हर"वत्१० "मूर्धजाः" येषां । तैः । यथा हरस्य केशाः११ चन्द्रकलया१२ भासिताः भवन्ति । तथास्याः पूर्णेन शरच्चन्द्रेणेति भावः । "उच्चरच्चारुमन्दारा" विलसच्चारुमन्दारा । या "गौरीकवरी" । सा एव "चामरम्" येषां१३ । तैः । "उत्ताण्डवः"१४ चासौ "अचलाकारः" । "भैरवः" महाभैरवः१५ । स एव्"आदरतुम्बकः"१६ आदरविषयः वाद्यभाण्डविशेषः येषां । तैः । "रणन्ति सहस्ररन्ध्राणि" नेत्ररूपाणि१७ रन्ध्रसहस्राणि यस्य । तादृशः यः "इन्द्रदेहः" । स एव "भिक्षाकपालकम्" येषां । तैः । तथा "कृष्णैः" । इदं च स्थूलदृष्ट्यर्थम् बाह्यध्यानम् उक्तम् । सूक्ष्मदृष्टीन् प्रति तु भङ्ग्या कुमारादिष्व् अपि नियतिस्पर्शः उक्तः ॥न्त्_१,२४।१६-१९॥

#१० श्४: °वन्  
#११ श्४: °शाश्  
#१२ न्११: °क्(आ)अल°  
#१३ श्४: °षा  
#१४ श्४: °वश्  
#१५ श्४: ॐ। महा°  
#१६ न्११: (स्व)तु*म्ब*कः  
#१७ न्११: *नेत्ररूपा*; श्४: °रूपा  
    
    
विश्वरूपशिरश्चक्रचारुपुष्करमालया१८ ।  
ताण्डवेषु विवल्गन्ती महाकल्पेषु राजते ॥मु_१,२४।२०॥  
    
"विश्वरूपस्य" विराजो । यत् "शिरश्चक्रं"१९ । तद् एव "चारुपुष्करमाला" । तया ॥न्त्_१,२४।२०॥

#१८ श्४: °शरश्च°  
#१९ श्४: °चक्रे  
    
    
प्रमत्तपुष्करावर्तडमरूड्डामरारवैः ।  
तस्याः किल पलायन्ते कल्पान्ते तुम्बुरादयः ॥मु_१,२४।२१॥  
    
"डमरवः" वाद्यभाण्डविशेषाः । "उड्डामराः" उद्भटाः । "तुम्बुरे"ति गन्धर्वनाम ॥न्त्_१,२४।२१॥  
    
नृत्यतो ऽन्ते कृतान्तस्य चन्द्रमण्डलहासिनः ।  
तारकाचन्द्रकाचारुव्योमपिञ्छावचूलिनः२० ॥मु_१,२४।२२॥  
    
एकस्मिञ् श्रवणे दीर्घा हिमवान् अस्ति मुद्रिका ।  
अपरे ऽपि महामेरुः कान्ता काञ्चनकर्णिका ॥मु_१,२४।२३॥  
    
"अन्ते" कल्पान्ते । "चन्द्रमण्डलम्" एव "हासः" । तद्युक्तस्य । "चन्द्रकाणि" [॥।]२१ । ताभिः "चारु" यत् । "व्योमै"व "पिञ्छं"२२ । तद् "अवचूलम्" शिरोभूषणं यस्य । तादृशस्य । "मुद्रिका" श्वेतः कर्णाभरणविशेषः ॥न्त्_१,२४।२२-२३॥

#२० श्४: °पिच्छावचूलितः  
#२१ न्११, श्४: wएइतेरे अनल्य्से देस् कोम्पोसितुम्स् फ़ेह्ल्त्।  
#२२ श्४: पिच्छं  
    
    
अत्रैव कुण्डले लोले चन्द्रार्कौ गण्डमण्डले ।  
लोकालोकाचलश्रेणी सर्वतः कटिमेखला ॥मु_१,२४।२४॥  
    
"गण्डमण्डले" गण्डभित्तौ । कटिस्था मेखला२३ "कटिमेखला" ॥न्त्_१,२४।२४॥

#२३ श्४: °स्थानमे°  
    
    
इतश् चेतश् च गच्छन्ती विद्युद्वलयवर्णिका ।  
अनिलान्दोलिता भाति२४ नीरदांशुकपट्टिका ॥मु_१,२४।२५॥  
    
"विद्युद्वलय" एव "वर्णिका" भूषणविशेषः यस्यास् । तादृशी "विद्युद्वलयवर्णिका" ॥न्त्_१,२४।२५॥

#२४ न्११: °ता(न्)भाति; श्४: °तात्माति°  
    
    
मुसुलैः पट्टिसैः शूलैः प्रासैस् तोमरमुद्गरैः ।  
तीक्ष्णैः क्षीणजगद्व्रातकृतान्तैर् इव सम्भृतैः ॥मु_१,२४।२६॥  
    
संसारबन्धनादीर्घे पाशे कालकरच्युते ।  
शेषभोगमहासूत्रे प्रोतैर् मालास्य शोभते ॥मु_१,२४।२७॥  
    
"संसारबन्धना"र्थम् । "आ" समन्ताद् । "दीर्घे" । "अस्य" समनन्तरोक्तस्य२५ । दैवापरपर्यायस्य कृतान्तस्य ॥न्त्_१,२४।२६-२७॥

#२५ श्४: °अनन्तः आरोक्त°; न्११: °अनं*तः*(आ)रोक्त°  
    
    
जीवोल्लसन्मकरिकारत्नतेजोभिर् उज्ज्वला ।  
सप्ताब्धिकङ्कणश्रेणी भुजयोर् अस्य भूषणम् ॥मु_१,२४।२८॥  
    
"जीवेन उल्लसन्तः" । सजीवा इति यावत् । "मकराः" यासां । ताः । "कङ्कणेष्व्" अपि मकरिकाः भवन्ति । किं तु निर्जीवाः ॥न्त्_१,२४।२८॥  
    
व्यवहारमहावर्ता सुखदुःखपरम्परा ।  
रजःपूर्णा तमःश्यामा रोमाली तस्य राजते ॥मु_१,२४।२९॥  
    
"व्यवहाराणाम् महावर्ताः"२६ पुनः पुनर् आगमनानि यस्यां । सा । तादृशी "सुखदुःखपरम्परा" "तस्य" "रोमाली"२७ "राजते" । कथम्भूता । "रजःपूर्णा" रजोगुणभरिता । तथा "तमःश्यामा" तमोगुणमलिना । "रोमाली"२८ अपि आवर्तयुक्ता रजःपूर्णा तमःश्यामा च भवति ॥न्त्_१,२४।२९॥

#२६ न्११, श्४: °आवर्ता  
#२७ श्४: °मावली  
#२८ श्४: °मावली  
    
    
एवम्प्रायां स कल्पान्ते कृतान्तस् ताण्डवोद्भटाम् ।  
उपसंहृत्य नृत्येहां सृष्ट्या सह महेश्वरः ॥मु_१,२४।३०॥  
    
पुनर् हास्यमयीं२९ नृत्तलीलां सर्वस्वरूपिणीम् ।  
तनोतीमां जरादुःखशोकाभिनयभूषिताम् ॥मु_१,२४।३१॥  
    
"सृष्ट्या सह" नियत्या सह । "पुनः" सर्गारम्भे । "इमाम्" जगद्रूपाम् ॥न्त्_१,२४।३०-३१॥

#२९ श्४: °मयी  
    
    
सर्गान्तश्लोकेनैतत् समापयति  
    
भूयः करोति भुवनानि वनान्तराणि  
लोकान्तराणि जनजालककल्पनां च ।  
आचारचारुकलनां च चलाचलां च  
पङ्काद् यथार्भकजनो रचनाम् अखिन्नः ॥मु_१,२४।३२॥  
    
"चलाचलाम्" अत्यन्तचलाम् । इति शिवम् ॥न्त्_१,२४।३२॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे चतुर्विंशः सर्गः ॥ १,२४ ॥

१एवं दैवविलासम् उक्त्वा फलितम् आह  
    
वृत्ते ऽस्मिन्न् एव चैतेषां कालादीनाम् महामुने ।  
संसारनाम्नि कैवास्था मादृशानाम् भवत्व् इह ॥मु_१,२५।१॥  
    
अत इति शेषः । "वृत्ते" चरिते । "आदि"शब्देन दैवादीनां ग्रहणम् ॥न्त्_१,२५।१॥

#१ श्४: श्रीरामाय नमः; न्११: ॐ  
    
    
विक्रीता इव तिष्ठाम एतैर् दैवादिभिर् वयम् ।  
धूर्तैः प्रपञ्चचतुरैर् मुग्धा वनमृगा इव२ ॥मु_१,२५।२॥  
    
स्पष्टम् ॥न्त्_१,२५।२॥

#२ न्११: °गा*इ*व(यम्)  
    
    
एषो ऽनार्यसमाचारः कालः कवलनोन्मुखः३ ।  
जगत्य् अविरतम्४ लोकम् पातयत्य् आपदर्णवे ॥मु_१,२५।३॥  
    
स्पष्टम् ॥न्त्_१,२५।३॥

#३ न्११: क्(ए)अव°  
#४ न्११: °र(हं)*तम्*  
    
    
दहत्य् अन्ते दुराशाभिर् दैवो दारुणचेष्टया ।  
लोकम् पुष्पनिकाशाभिर् ज्वालाभिर् दहनो यथा ॥मु_१,२५।४॥  
    
स्पष्टम् ॥न्त्_१,२५।४॥  
    
धृतिं विधुरयत्य् एकामयदारूपवल्लभा ।  
स्त्रीत्वात् स्वभावचपला नियतिर् नियमोन्मुखी ॥मु_१,२५।५॥  
    
"आमयदा" रोगदायिनी । न रूपेण वल्लभा "अरूपवल्लभा" ॥न्त्_१,२५।५॥  
    
ग्रसते ऽविरतम् भूतजालं सर्प इवानिलम् ।  
कृतान्तः कर्कशाचारो जरां नीत्वा जगद्वपुः ॥मु_१,२५।६॥  
    
"जगद्" एव "वपुः" यस्य । तादृशः ॥न्त्_१,२५।६॥  
    
यमनिर्घृणराजेन्द्रो नार्तं नामानुकम्पते ।  
सर्वभूतदयाचारो जनो दुर्लभतां गतः ॥मु_१,२५।७॥  
    
"आर्तम्" दीनम् ॥न्त्_१,२५।७॥  
    
सर्वा एव मुने फल्गुविभवा भूतजातयः ।  
दुःखायैव दुरन्ताय दारुणा लोभभूमयः ॥मु_१,२५।८॥  
    
"फल्गुविभवाः" निस्सारविभवयुक्ताः ॥न्त्_१,२५।८॥  
    
आयुर् अत्यन्ततरलम् मृत्युर् एकस् तु निष्ठुरः ।  
तारुण्यं चातितरलम् बाल्यं जडतया हृतम् ॥मु_१,२५।९॥  
    
स्पष्टम् ॥न्त्_१,२५।९॥  
    
कलाकलङ्कितो लोको बन्धवो भवबन्धनम् ।  
भोगा भवमहारोगास् तृष्णा च मृगतृष्णिका ॥मु_१,२५।१०॥  
    
"कलाभिः" परवञ्चनाख्याभिः कलाभिः । "कलङ्कितः"५ ॥न्त्_१,२५।१०॥

#५ न्११: (अङ्कितः) कलङ्°  
    
    
शत्रवश् चेन्द्रियाण्य् एव सत्यं यातम् असत्यताम् ।  
प्रहरत्य् आत्मनैवात्मा मन एव मनोरिपुः ॥मु_१,२५।११॥  
    
"आत्मा" । "आत्मना" स्वयम् । "प्रहरत्य्" आत्मानं । दुर्विकल्पैर् इति शेषः । "मन" "एव" अशुद्धमनः६ एव । न त्व् अन्यः । "मनोरिपुः" शुद्धस्य मनसो रिपुः भवति ॥न्त्_१,२५।११॥

#६ श्४: °मन  
    
    
अहङ्कारः कलङ्काय बुद्धयः परिपेलवाः ।  
क्रिया दुष्फलदायिन्यो लीलाः स्त्रीनिष्ठतां गताः ॥मु_१,२५।१२॥  
    
"परिपेलवा" अतीक्ष्णाः ॥न्त्_१,२५।१२॥  
    
वाञ्छाविषयशालिन्यः सचमत्कृतयः कृताः ।  
नार्यो दोषपताकिन्यो रसा नीरसतां गताः ॥मु_१,२५।१३॥  
    
"वाञ्छाविषयाश्" च ताः "शालिन्यश्" च आपातरमणीयाश् च । तादृश्यः "नार्यः" । "सचमत्कृतयः" चमत्कारयुक्ताः । "कृताः" कल्पिताः । भाविता इति यावत् । कीदृश्यः "नार्यः" । "दोषपताकिन्यः" । रागादिदोषमयत्वात् रागादि"दोषपताकिन्यः" । "रसाः" शास्त्रादिविषयाः अभिलाषाः । "नीरसताम्" शुष्कतां "गताः" ॥न्त्_१,२५।१३॥  
    
वस्त्व् अवस्तुतया चात्तं दत्तं चित्तम् अहङ्कृतौ ।  
अभावरोधिता७ भावा भवान्तो नाधिगम्यते ॥मु_१,२५।१४॥  
    
अस्माभिः । "वस्तु" सत्यं वस्तु । "अवस्तुतया" देहो ऽहम् इत्य् एवंरूपेण अवस्तुभावेन्"आत्तम्" गृहीतं । तथा "चित्तम्" "अहङ्कृतौ" "दत्तम्" अहङ्कारग्रस्तं कृतम् इत्य् अर्थः । "भावाः"८ "अभावरोधिताः" नाशगृहीताः । न ज्ञाता इति शेषः । अतः "भवान्तः" "नाधिगम्यते" न प्राप्यते ॥न्त्_१,२५।१४॥

#७ श्४: °रोदि°  
#८ श्४: °वा  
    
    
तप्यते केवलं साधो मतिर् आकुलितान्तरा ।  
रागोरगो९ विलसति विरागं नोपगच्छति ॥मु_१,२५।१५॥  
    
"विरागम्" रागाभावः१० । "नोपगच्छति" नागच्छति ॥न्त्_१,२५।१५॥

#९ न्११, श्४: गरोर°  
#१० अनकोलुथ् देस् औतोर्स्?  
    
    
रजोगुणहता दृष्टिस् तमः सम्परिवर्धते ।  
न चाधिगम्यते सत्त्वं तत्त्वम् अत्यन्तदूरतः ॥मु_१,२५।१६॥  
    
"तत्त्वम्" परमार्थः ॥न्त्_१,२५।१६॥  
    
स्थितिर् अस्थिरतां याता मृतिर् आगमनोन्मुखी ।  
धृतिर् वैधुर्यम् आयाति रतिर् नित्यम् अवस्तुनि ॥मु_१,२५।१७॥  
    
"अवस्तुनि" अवस्तुभूते देहादौ ॥न्त्_१,२५।१७॥  
    
मतिर् मान्द्येन मलिना पातैकपरमं वपुः ।  
ज्वलतीव जरा देहे प्रविस्फूर्जति दुष्कृतम् ॥मु_१,२५।१८॥  
    
"मान्द्येन" जाड्येन ॥न्त्_१,२५।१८॥  
    
यत्नेनायाति युवता दूरे सज्जनसङ्गतिः ।  
गतिर् न विद्यते काचित् क्वचिन् नोदेति सत्यता ॥मु_१,२५।१९॥  
    
"युवता" लक्षणया स्त्र्यासक्तिः ॥न्त्_१,२५।१९॥  
    
मनो विमुह्यतीवान्तर् मुदिता दूरतो गता ।  
नोज्ज्वला करुणोदेति दूराद् आयाति नीचता ॥मु_१,२५।२०॥  
    
स्पष्टम् ॥न्त्_१,२५।२०॥  
    
धीरताधीरताम् एति पातोत्पातपरो जनः ।  
सुलभो दुर्जनाश्लेषो दुर्लभः साधुसङ्गमः ॥मु_१,२५।२१॥  
    
"धीरता"११ "अधीरताम्" "एति" नश्यतीत्य् अर्थः ॥न्त्_१,२५।२१॥

#११ न्११, श्४: °रत  
    
    
आगमापायिनो भावा भावना भवबन्धनी ।  
नीयते केवलं क्वापि नित्यम् भूतपरम्परा ॥मु_१,२५।२२॥  
    
"नीयते" । कालेनेति शेषः ॥न्त्_१,२५।२२॥  
    
दिशो१२ ऽपि हि न दृश्यन्ते देशो ऽप्य् अव्यपदेशभाक् ।  
शैला अपि हि शीर्यन्ते१३ कैवास्था मादृशे१४ जने ॥मु_१,२५।२३॥  
    
"देशः" "अव्यपदेशभाक्" देशेति व्यपदेशं न भजतीति१५ तादृक् स्यात् । देशस्यापि देशेति नाम कालेन न स्याद् इत्य् अर्थः । यत्रेदृशानाम् ईदृशा दशा भविष्यन्ति तत्र "मादृशे जने का एव आस्था" को विश्वासः स्याद् इति भावः ॥न्त्_१,२५।२३॥

#१२ श्४: दृश्यो  
#१३ न्११, श्४: शीर्ष°  
#१४ न्११: °दृशो  
#१५ श्४: भव°  
    
    
द्रवन्त्य् अपि समुद्राश् च शीर्यन्ते तारका अपि ।  
सिद्धा अपि न सिध्यन्ति कैवास्था मादृशे जने ॥मु_१,२५।२४॥  
    
स्पष्टम् ॥न्त्_१,२५।२४॥  
    
अद्यते ऽसत्तयापि द्यौर् भुवनं चापि भज्यते ।  
धरापि याति वैधुर्यं कैवास्था मादृशे जने ॥मु_१,२५।२५॥  
    
"असत्तया" नाशेन । "द्यौर्" "अपि" "अद्यते" ग्रस्यते ॥न्त्_१,२५।२५॥  
    
दानवा अपि दीर्यन्ति ध्रुवो ऽप्य् अध्रुवजीवितः ।  
अमरा अपि मार्यन्ते कैवास्था मादृशे जने ॥मु_१,२५।२६॥  
    
"मार्यन्ते" । कालेनेति शेषः ॥न्त्_१,२५।२६॥  
    
शक्रो ऽप्य् आक्रम्यते शक्रैर् यमो ऽपि हि नियम्यते ।  
वायोर् अप्य् अस्त्य् अवायुष्ट्वं कैवास्था मादृशे जने ॥मु_१,२५।२७॥  
    
"शक्रैः" नवीनैः शक्रैः ॥न्त्_१,२५।२७॥  
    
सोमो ऽपि व्योमताम् एति मार्ताण्डो ऽप्य् एति खण्डनम् ।  
रुग्णताम् अग्निर्१६ अप्य् एति कैवास्था मादृशे जने ॥मु_१,२५।२८॥  
    
"व्योमताम्" । नाशम् इत्य् अर्थः ॥न्त्_१,२५।२८॥

#१६ श्४: अग्निम्  
    
    
परमेष्ठ्य् अप्य्१७ अनिष्ठावान् हरते हरिम् अप्य् अजः ।  
भवो ऽप्य् अभवतां याति कैवास्था मादृशे जने ॥मु_१,२५।२९॥  
    
"भवो ऽप्य्" श्रीमहादेवो ऽपि । "अभवताम्" अमहादेवभावम् ॥न्त्_१,२५।२९॥

#१७ श्४: °ष्ठ्यापि  
    
    
कालः शकलताम् एति नियतिश् चापि नीयते ।  
खम् अप्य् आलीयते ऽनन्ते कैवास्था मादृशे जने ॥मु_१,२५।३०॥  
    
"अनन्ते" अन्तरहिते कस्मिंश्चिद् वस्तुनि ॥न्त्_१,२५।३०॥  
    
अश्रव्यावाच्यदुर्दर्शतन्त्रेणाज्ञातमूर्तिना ।  
भुवनानि विडम्ब्यन्ते केनापि१८ भ्रमदायिना ॥मु_१,२५।३१॥  
    
"अश्रव्यम्" तथा "अवाच्यम्" तथा "दुर्दर्शम्" "तन्त्रम्" वञ्चनोपायः । यस्य । तादृशेन । "केना"पीति अनिर्वाच्येनेत्य् अर्थः ॥न्त्_१,२५।३१॥

#१८ न्११, श्४: केनचिद्  
    
    
अहङ्कारकलाम् एत्य सर्वत्रान्तरवासिना ।  
न सो ऽस्ति त्रिषु लोकेषु यस् तेनेह न बध्यते ॥मु_१,२५।३२॥  
    
देहादौ आत्मभावः "अहङ्कारः" । "तेन" केनापीत्य् अर्थः ॥न्त्_१,२५।३२॥  
    
शिलाशैलकटप्रेषु साश्वसूतो दिवाकरः ।  
वनपाषाणवन् नित्यम् अवशः परिदोल्यते ॥मु_१,२५।३३॥  
    
शिलायुक्ताः१९ शैलाः "शिलाशैलाः" । तेषां "कटप्राः" समूहाः । तेषु "परिदोल्यते" दोलनं कार्यते ॥न्त्_१,२५।३३॥

#१९ न्११, श्४: °क्ता  
    
    
धरागोलकम् अन्तःस्थसुरासुरगणास्पदम्२० ।  
वेष्ट्यते धिष्ण्यचक्रेण पक्वाक्षोटम् इव त्वचा ॥मु_१,२५।३४॥  
    
"धरागोलकम्" भूगोलं । "वेष्ट्यते" वेष्टनयुक्तं क्रियते । "धिष्ण्यचक्रेणे"ति करणे तृतीया ॥न्त्_१,२५।३४॥

#२० श्४: अन्तस्थ°  
    
    
दिवि देवा भुवि नराः पाताले ऽसुरभोगिनः ।  
कल्पिताः कल्पमात्रेण नीयन्ते जर्जरां दशाम् ॥मु_१,२५।३५॥  
    
"असुरभोगिनः" दैत्यसर्पाः । "कल्पमात्रेण" कल्पमात्रपरिमाणेन ॥न्त्_१,२५।३५॥  
    
कामश् च जगतीशानरणलब्धपराक्रमः ।  
अक्रमेणैव विक्रान्तो लोकम् आक्रम्य वल्गति ॥मु_१,२५।३६॥  
    
"ईशानेन" यः "रणः" । तेन "लब्धः" "पराक्रमः" । येन । तादृशः ॥न्त्_१,२५।३६॥  
    
वसन्तो मत्तमातङ्गो मदैः कुसुमवर्षनः२१ ।  
आमोदितककुप्चक्रश् चेतो नयति वक्रताम् ॥मु_१,२५।३७॥  
    
"मदैः" मदवारिभिः । "वक्रताम्" कामकलाविदग्धत्वम् । कामप्रसङ्गेनेह वसन्ताभिधानम् ॥न्त्_१,२५।३७॥

#२१ श्४: °षणै  
    
    
अनुरक्ताङ्गनालोकलोचनालोकिताकृति ।  
स्पष्टीकर्तुम् मनः शक्तो न विवेको महान् अपि ॥मु_१,२५।३८॥  
    
"महान् अपि विवेकः मनः स्पष्टीकर्तुम्" शुद्धीकर्तुं । "शक्तो न" भवति । "मनः" कथम्भूतं । "अनुरक्तो" यः "अङ्गनालोकः"२२ । तस्य यत् "लोचनालोकितम्"२३ दृष्टिपातस् । तद्वद् "आकृतिः"२४ यस्य । तादृशम् । अत्यन्तचलम् इत्य् अर्थः ॥न्त्_१,२५।३८॥

#२२ न्११: अ(था)गना°  
#२३ न्११, श्४: °ताम्  
#२४ श्४: °तिर्  
    
    
परोपकारकारिण्या परार्त्या परितप्तया ।  
बुद्ध एव सुखी मन्ये स्वार्थशीतलया२५ धिया ॥मु_१,२५।३९॥  
    
"बुद्धः" ज्ञानी । "स्वार्थे" स्वप्रयोजने । "शीतलया" । न स्वार्थनिमित्तम् परितप्तयेति यावत् ॥न्त्_१,२५।३९॥

#२५ न्११, श्४: शीलत°  
    
    
उत्पन्नध्वंसिनः कालवडवानलपातिनः ।  
सङ्ख्यातुं केन शक्यन्ते कल्लोला जीविताम्बुधेः ॥मु_१,२५।४०॥  
    
"जीविताम्बुधेः" "कल्लोलाः" जीवा२६ इत्य् अर्थः ॥न्त्_१,२५।४०॥

#२६ न्११: °ल्*आ*ः जीव्*आ*ः  
    
    
सर्व एव नरा मोहाद् दुराशापाशपातिनः ।  
दोषगुल्मकसारङ्गा निगीर्णा जन्मजङ्गले ॥मु_१,२५।४१॥  
    
"दोषगुल्मकसारङ्गाः" दोषप्रिया इत्य् अर्थः । मृगो गुल्मप्रियो भवति । "निगीर्णाः" ग्रस्ताः । मोहेनेति शेषः । सारङ्गा अपि२७ पाशपातिनः "जङ्गले" किरातेन ग्रस्ता भवन्ति ॥न्त्_१,२५।४१॥

#२७ न्११, श्४: अति°  
    
    
सङ्क्षीयते जगति जन्मपरम्परासु  
लोकस्य तैर् इह कुकर्मभिर्२८ आयुर् एतत् ।  
आकाशपादपलताकृतपाशकल्पं  
येषाम् फलं न हि विचारविदो ऽपि विद्मः ॥मु_१,२५।४२॥  
    
"आकाशपादपलताकृतपाशकल्पम्" असद् इत्य् अर्थः । "इह" कर्म कुर्वन्तीति भावः ॥न्त्_१,२५।४२॥

#२८ न्११: कु*क*र्म°  
    
    
सर्गान्तश्लोकेनैतत् समापयति  
    
अद्योत्सवो ऽयम् ऋतुर् एष तथेह यात्रा  
ते बान्धवाः सुखम् इदं स विशेषभोगः ।  
इत्थं मुधैव कलयन् स्वविकल्पजालम्  
आलोलपेलवमतिर् गलतीह लोकः ॥मु_१,२५।४३॥  
    
"आलोलपेलवमतिर्" अतिचञ्चलस्वल्पबुद्धिर्२९ इत्य् अर्थः । "स्वविकल्पजालम्" इत्य् अनेन "उत्सवा"दीनाम् अत्यन्तासत्त्वम् उक्तम् । इति शिवम् ॥न्त्_१,२५।४३॥

#२९ न्११, श्४: °पेलवम् अतिचञ्च°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे पञ्चविंशः सर्गः ॥ १,२५ ॥

१पुनर् अपि संसारदुर्विलसितम् एव कथयति  
    
अन्यच्२ च तातातितराम् अरम्ये  
मनोरमे वेह जगत्स्वरूपे ।  
न किञ्चिद् अप्य् एति तद् अर्थजातं  
येनातिविश्रान्तिम् उपैति चेतः ॥मु_१,२६।१॥  
    
अहम् ब्रवीमीति शेषः । हे "ताता"हम् "अन्यच् च" ब्रवीमि । किम् ब्रवीषीत्य् अपेक्षायाम् आह्"आतितराम्" इति । "मनोरमे वा" मनोरमे इव । "अर्थजातम्" पदार्थसमूहः । अत्यन्तविश्रान्तौ हि सत्याम् अन्यार्थविषयाकाङ्क्षा न पुनर् उद्भवेद् इति भावः ॥न्त्_१,२६।१॥

#१ श्४: श्रीरामाय नमः; न्११: ॐ  
#२ न्११: अन्यश्  
    
    
बाल्ये गते कल्पितकेलिलोले  
वयोमृगे दारदरीषु कीर्णे ।  
शरीरके जर्जरताम् प्रयाते  
विदूयते केवलम् एव लोकः ॥मु_१,२६।२॥  
    
"वयोमृगे" यौवनाख्ये मृगे । "जर्जरताम्" वृद्धत्वं । "विदूयते" सन्तप्यते ॥न्त्_१,२६।२॥  
    
जरातुषाराभिहतां शरीर-  
सरोजिनीं दूरतरे विहाय ।  
क्षणाद् गते जीवितचञ्चरीके  
जनस्य संसारसरो विशुष्कम् ॥मु_१,२६।३॥  
    
"विहाय" त्यक्त्वा । "जीवितचञ्चरीके" जीविताख्ये भ्रमरे ॥न्त्_१,२६।३॥  
    
यदा यदा पाकम् उपैति नूनं  
तदा तदेयं नवम् आतनोति ।  
जराभरानल्पनवप्रसूनं  
विजर्जरा कायलता नराणाम् ॥मु_१,२६।४॥  
    
"नूनम्" निश्चये । "नवम्" इति क्रियाविशेषणम् । तेन न पौनरुक्त्यम् । आश्चर्यं च पाकं गतायाः लतायाः नवप्रसूनस्य नवम् आतननम् ॥न्त्_१,२६।४॥  
    
तृष्णानदी सारतरप्रवाह-  
ग्रस्ताखिलानन्तपदार्थजाता ।  
तटस्थसन्तोषसुवृक्षमूल-  
निकाषदक्षा वहतीह लोके ॥मु_१,२६।५॥  
    
स्पष्टम् ॥न्त्_१,२६।५॥  
    
शरीरनौश् चर्मनिबद्धबन्धा  
भवाम्बुधाव्३ आलुलिता भ्रमन्ती ।  
प्रव्रोड्यते पञ्चभिर् इन्द्रियाख्यैर्  
अधो वहन्ती मकरैर् अधीना ॥मु_१,२६।६॥  
    
"पञ्चभिर्" "इन्द्रियाख्यैः" "मकरैः" "शरीरनौः"४ "प्रव्रोड्यते" मग्ना सम्पाद्यते इति सम्बन्धः । "आलुलितम्" समन्ताच् चञ्चलम् ॥न्त्_१,२६।६॥

#३ श्४: °धौ वा°  
#४ श्४: °नौ  
    
    
तृष्णालताकाननचारिणो ऽमी  
शाखाशतं काममहीरुहेषु ।  
परिभ्रमन्तः क्षपयन्ति कामम्  
मनोमृगा नो फलम् आप्नुवन्ति ॥मु_१,२६।७॥  
    
"कामम्" निश्चये । "तृष्णालतानाम्" यत् "काननम्" । तत्र "चरन्ती"ति तादृशास् । तथा "परिभ्रमन्तः" परिभ्रमणशीलाः५ । "अमी" "मनोमृगाः" । "काममहीरुहेषु"६ काननगतेषु परमकामाख्यवृक्षेषु । गतम् "शाखाशतं"७ । अर्थात् अवान्तरकामरूपं "शाखाशतम्" । "क्षपयन्ति" चालयन्ति । स्वविषयं कुर्वन्तीति यावत् । तथापि "फलम्" "नो" "आप्नुवन्ति" ॥न्त्_१,२६।७॥

#५ श्४: °भ्रमन°  
#६ न्११, श्४: कामा°  
#७ न्११, श्४: °गतं  
    
    
कृच्छ्रेषु दूरास्तविषादमोहाः  
स्वाम्येष्व् अनुत्सिक्तमनोःभिरामाः ।  
सुदुर्लभाः सम्प्रति सुन्दरीभिर्  
अनाहतान्तःकरणा महान्तः ॥मु_१,२६।८॥  
    
"कृच्छ्रेषु" आपत्सु । "स्वाम्येषु" सम्पत्सु । "अनुत्सिक्तम्" दर्परहितं सत् । "मनः" । तेन्"आभिरामाः"८ ॥न्त्_१,२६।८॥

#८ न्११, श्४: °रामः  
    
    
तरन्ति मातङ्गघटातरङ्गं  
रणाम्बुधिं ये मयि ते न शूराः ।  
शूरास् त एवेह मनस्तरङ्गं  
ये स्वेन्द्रियाम्भोधिम् इमम्९ तरन्ति ॥मु_१,२६।९॥  
    
स्पष्टम् ॥न्त्_१,२६।९॥

#९ श्४: इमे  
    
    
अक्लिष्टपर्यन्तफलाभिरामा  
न दृश्यते कस्यचिद् एव काचित् ।  
क्रिया दुराशाहतचित्तवृत्तेर्  
याम् एत्य विश्रान्तिम् उपैति लोकः ॥मु_१,२६।१०॥  
    
स्पष्टम् ॥न्त्_१,२६।१०॥  
    
कीर्त्या जगद् दिक्कुहरम् प्रतापैः  
श्रिया गृहं सत्त्वबलेन लक्ष्मीम् ।  
ये पूरयन्त्य् अक्षतधैर्यबन्धा  
न ते जगत्यां सुलभा महान्तः ॥मु_१,२६।११॥  
    
स्पष्टम् ॥न्त्_१,२६।११॥  
    
अप्य् अन्तरस्थं गिरिशैलभित्तेर्  
वज्रालयाभ्यन्तरसंस्थितं वा ।  
सर्वं समायान्ति समिद्धवेगाः  
सर्वाः श्रियः सन्ततम् आपदश् च ॥मु_१,२६।१२॥  
    
शिलानाम् इयं शैला । सा चासौ भित्तिः "शैलभित्तिः"१० । गिरेः शैलभित्तिः "गिरिशैलभित्तिस्" । तस्याः ॥न्त्_१,२६।१२॥

#१० न्११: *शैलभित्तिः*  
    
    
पुत्राश् च दाराश् च धनं च बुद्ध्या  
प्रकल्प्यते तात रसायनं च ।  
सर्वं तु तन् नाम करोत्य् अथान्ते  
यत्रातिरम्या विषमूर्छनैव ॥मु_१,२६।१३॥  
    
"प्रकल्प्यते" कल्पनया भाव्यते । "रसायनम्" । अमृतम् इव । "च"शब्द इवार्थः । "अन्ते" परिणामे ॥न्त्_१,२६।१३॥  
    
विषादयुक्तो विषमाम् अवस्थाम्  
उपागतः कायवयोऽवसाने ।  
भावान् स्मरन् स्वान्११ अभिधर्मरिक्ताञ्  
जनो जरावान् अभिदह्यते ऽन्तः ॥मु_१,२६।१४॥  
    
"कायवयोऽवसाने" वृद्धत्वे । "भावान्" अभिलाषान् । अभितः धर्मेण रिक्तान्१२ "अभिधर्मरिक्तान्" । "अन्तः" मनसि ॥न्त्_१,२६।१४॥

#११ श्४: सरस्वान्  
#१२ न्११, श्४: °क्तां  
    
    
कामार्थधर्माप्तिकृशान्तराभिः  
क्रियाभिर् आदौ दिवसानि नीत्वा ।  
चेतश् चलद्बर्हिणपिञ्छलोलं१३  
विश्रान्तिम् आगच्छतु केन पुंसाम्१४ ॥मु_१,२६।१५॥  
    
"कामार्थधर्माणाम्" या "आप्तिः" । तया "कृशान्तराभिः" निःसाराभिः । मोक्षार्थं न कश्चित् क्रियां करोतीति भावः ॥न्त्_१,२६।१५॥

#१३ श्४: °पिच्छ°  
#१४ श्४: पुसाम्  
    
    
पुरोगतैर् अप्य् अनवाप्तरूपैस्  
तरङ्गिणीतुङ्गतरङ्गकल्पैः ।  
क्रियाफलैः दैववशाद् उपेतैर्  
विडम्ब्यते भिन्नरुचिर् हि लोकः ॥मु_१,२६।१६॥  
    
"हि" निश्चये । "विडम्ब्यते" वञ्च्यते । "क्रियाफलानाम्" च "अनवाप्तरूप"त्वं क्षणनश्वरत्वेन ज्ञेयम् ॥न्त्_१,२६।१६॥  
    
इमान्य् अमूनीति विभावितानि१५  
कार्याण्य् अपर्यन्तमनोरमाणि ।  
जनस्य जायाजनरञ्जनेन  
जटाजरान्तं जरयन्ति चेतः ॥मु_१,२६।१७॥  
    
"जायाजनरञ्जनेने"ति हेतौ तृतीया । "जटानाम्" या "जरा" । तद्"अन्तम्" ॥न्त्_१,२६।१७॥

#१५ न्११: विभाविभावितानि  
    
    
पर्णानि शीर्णानि यथा तरूणां  
समेत्य जन्माशु लयम् प्रयान्ति ।  
तथैव लोकाः स्वविवेकहीनाः  
समेत्य गच्छन्ति कुतो ऽप्य् अहोभिः ॥मु_१,२६।१८॥  
    
"स्वविवेकहीनाः" आत्मविचाररहिताः ॥न्त्_१,२६।१८॥  
    
इतस् ततो दूरतरं विहृत्य  
प्रविश्य गेहं दिवसावसाने ।  
विवेकिलोकाश्रयिसाधुकर्म-  
रिक्ते ऽह्नि याते क उपैति निद्राम् ॥मु_१,२६।१९॥  
    
स्पष्टम् ॥न्त्_१,२६।१९॥  
    
विद्राविते शत्रुजने समस्ते  
समागतायाम् अभितश् च लक्ष्म्याम् ।  
सेव्यन्त एतानि सुखानि यावत्  
तावत् समायाति कुतो ऽपि मृत्युः१६ ॥मु_१,२६।२०॥  
    
स्पष्टम् ॥न्त्_१,२६।२०॥

#१६ श्४: मृत्तुः  
    
    
कुतो ऽपि संवर्धिततुच्छरूपैर्  
भावैर् अमीभिः क्षणदृष्टनष्टैः ।  
विलोभ्यमाना जनता जगत्यां  
न वेत्त्य् उपायातम् अहो न यातम् ॥मु_१,२६।२१॥  
    
"कुतो ऽपि" अनिर्वाच्यात् कस्माच्चिद् वस्तुनः । "भावैः" पदार्थैः । "उपायातम्" भावविषयजन्म । "यातम्" भावविषयसरणम् ॥न्त्_१,२६।२१॥  
    
यियासुभिः कालमुखं क्रियन्ते  
जनैडकैस्१७ ते हतकर्मबन्धाः ।  
ये पीनताम्१८ एव बलाद् उपेत्य  
शरीरबन्धे ननु ते भवन्ति ॥मु_१,२६।२२॥  
    
"जनैडकैः"१९ जनाख्यैः मेषैः । "ते" "हतकर्मबन्धाः" कुत्सितकर्मप्रपञ्चाः । "क्रियन्ते" । "ते" के । "ये" प्रतिस्वं२० स्थिताः" "ये" बलाद्"२१ हठेन । "पीनताम्" "एव" न तु क्षीनताम् । "एत्य" आगत्य । "ते" तव । "शरीरबन्धे" शरीरबन्धार्थं । "ननु" "भवन्ति" निश्चयेन भवन्तीत्य् अर्थः । कर्मवशाद् एव हि पुरुषः देहबन्धम् प्राप्नोति ॥न्त्_१,२६।२२॥

#१७ न्११: जनै(रु)*ड*°  
#१८ श्४: पीनन°  
#१९ न्११: जनै(रु)*ड*°  
#२० श्४: °स्व  
#२१ न्११, श्४: ॐ।  
    
    
अजस्रम् आगच्छति सत्वरेयम्  
अनारतं गच्छति सत्वरैव ।  
कुतो ऽपि लोला जनता जगत्यां  
तरङ्गमाला क्षणभङ्गुरेव ॥मु_१,२६।२३॥  
    
"जनता" जनसमूहः ॥न्त्_१,२६।२३॥  
    
प्राणापहारैकपरा नराणाम्  
मनो मनोहारितया हरन्ति ।  
रक्तच्छदाः षट्पदचञ्चलाक्ष्यो  
विषद्रुमालोललताः स्त्रियश् च ॥मु_१,२६।२४॥  
    
"हरन्ति" स्ववशीकुर्वन्ति मोहयन्ति च । "रक्तच्छदाः" रक्तपत्त्राः रक्ताधराश् च । "लोललताः" लोलशाखाः । लक्षणया लोलभुजाश् च ॥न्त्_१,२६।२४॥  
    
इतो ऽन्यतश् चोपगता मुधैव  
समानसङ्केतनिबन्धभावा ।  
यात्रासमासङ्गसमा२२ नराणां  
कलत्रमित्रव्यवहारमाया ॥मु_१,२६।२५॥  
    
"सङ्केतः" गन्तव्यो देशः । यथा "यात्रायाम्" मार्गे जना अन्योऽन्यं रात्रौ मिलित्वा प्रभाते "समानम्" गन्तव्यं देशं गच्छन्ति । तथा संसारे ऽपि पुत्रादिभिः मिलित्वा मृत्वा परलोकाख्यं देशं गच्छन्ति । अतस् तेषु भावबन्धनं न युक्तम् इति भावः ॥न्त्_१,२६।२५॥

#२२ न्११: य्*आ*त्रा°  
    
    
प्रदीपशान्तिष्व् इव भुक्तभूरि-  
दशास्व् अतिस्नेहनिबन्धनीषु ।  
संसारमायासु चलाचलासु  
न ज्ञायते तत्त्वम् अतात्त्विकीषु ॥मु_१,२६।२६॥  
    
"अतिस्नेहः" रागाधिक्यं तैलाधिक्यं च । स "निबन्धनम्" कारणं यासां । ताः । तादृशीषु "चलाचलासु" अतिचञ्चलासु । "अतात्त्विकीषु" असत्यासु ॥न्त्_१,२६।२६॥  
    
संसारसंरम्भकुचक्रिकेयम्  
प्रावृट्पयोबुद्बुदभङ्गुरापि ।  
असावधानस्य जनस्य बुद्धौ  
चिरस्थिरप्रत्ययम् आतनोति ॥मु_१,२६।२७॥  
    
अत्यन्तम् भ्रम्यमाणा "चक्रिकापि" "असावधानस्य" "जनस्य" "बुद्धौ" "स्थिरताप्रत्ययम्" आदधाति । अत्यन्तवैराग्याविष्टत्वात् "कु"शब्दप्रयोगः ॥न्त्_१,२६।२७॥  
    
शोभोज्ज्वला दैन्यवशाद् विनष्टा  
गुणाः स्थिताः सम्प्रति जर्जरत्वे ।  
आश्वासना दूरतरम् प्रयाता२३  
जनस्य हेमन्त इवाम्बुजस्य ॥मु_१,२६।२८॥  
    
"जर्जरत्वे" नाशौन्मुख्ये । "जनस्याश्वासना" जनकर्तृकम् "आश्वासनम्" ॥न्त्_१,२६।२८॥

#२३ न्११, श्४: °यातां  
    
    
पुनः पुनर् दैववशाद् उपेत्य  
स्वदेहभारेण कृतापकारः ।  
विलूयते यत्र तरुः कुठारैर्  
आश्वासने तत्र हि कः प्रसङ्गः ॥मु_१,२६।२९॥  
    
"यत्र" "दैववशात्" "पुनः पुनः उपेत्य" उपागत्य । "स्वदेहभारेण" शाखोपशाखभारेण । "कृतः अपकारो"२४ यस्य । सः२५ "तरुः कुठारैः" जनेन "लूयते" । "हि" निश्चये । "तत्र" तस्मिन् संसारे । "आश्वासने कः प्रसङ्गः" का युक्तता भवति । "उपेत्ये"त्य् अस्य "कृते"त्य् अनेन२६ सहैककर्तृत्वम्२७ बृहद्भयाय२८ एव भवतीति भावः ॥न्त्_१,२६।२९॥

#२४ श्४: कृताप°  
#२५ न्११: *स*; श्४: स  
#२६ न्११: कृते*त्य् अ*°; श्४: कृत्ये°  
#२७ श्४: कर्तृक°  
#२८ न्११: °भय्*आ*(नाशा)य  
    
    
मनोरमस्याप्य् अतिदोषवृत्तेर्  
अन्तर् विघाताय समुत्थितस्य ।  
विषद्रुमस्येव जनस्य सङ्गाद्  
आसाद्यते सम्प्रति मूर्च्छनैव ॥मु_१,२६।३०॥  
    
"अति"शयेन "दोषे वृत्तिर्" यस्य । सः२९ । तस्य ॥न्त्_१,२६।३०॥

#२९ श्४: सस्  
    
    
कास् ता दृशो३० यासु न सन्ति दोषाः  
कास् ता दिशो यासु न दुःखदाहः ।  
कास् ताः प्रजा यासु न भङ्गुरत्वं  
कास् ताः क्रिया यासु न नाम माया ॥मु_१,२६।३१॥  
    
"माया" कपटः३१ ॥न्त्_१,२६।३१॥

#३० श्४: दृश्यो  
#३१ श्४: °टाः  
    
    
कल्पाभिधानक्षणजीविनो ऽपि  
कल्पौघसङ्ख्याकलने विरिञ्चाः ।  
अतः कलाशालिनि कालजाले  
लघुत्वदीर्घत्वधियो ऽप्य् असत्याः ॥मु_१,२६।३२॥  
    
"कल्पौघानाम्" "कलने" गणने । क्रियमाणे इति शेषः । क्रियमाणे सति "विरिञ्चा" "अपि" ब्रह्माणः अपि । "कल्पाभिधानक्षणजीविनः" भवन्ति । फलितम् आह्"आत" इति । "कलाः"३२ कल्पादिरूपाः । ताभिह् "शालिनि" ॥न्त्_१,२६।३२॥

#३२ न्११, श्४: °ल्पाः  
    
    
सर्वत्र पाषाणमया महीध्रा  
मृदा मही दारुभिर् एव वृक्षाः ।  
मांसैर् जनाः पौरुषबद्धभावा  
नापूर्वम् अस्तीह विकारहीनम् ॥मु_१,२६।३३॥  
    
"पौरुषे" पुरुषकारे । "बद्धाः"३३ "भावाः" येषां । ते ॥न्त्_१,२६।३३॥

#३३ न्११: °द्धः  
    
    
आलोक्यते चेतनयानुविद्धः  
पयोनिबद्धो ऽणुचयो नभःस्थः ।  
पृथग्विभागेन पदार्थलक्ष्म्या  
एतज्३४ जगन् नेतरद् अस्ति किञ्चित् ॥मु_१,२६।३४॥  
    
"चेतनया" "अनुविद्धः"३५ व्याप्तः । "नभःस्थः३६ पयोनिबद्धः" जलावष्टब्धः३७ । "अणुचयः" परमाणुसमूहः । "पदार्थलक्ष्म्याः पृथग्विभागेन" पदार्थलक्ष्मीसम्बन्धिना पृथक् विभागेन । "आलोक्यते" । उक्तविशेषणाः परमाणव एव नानार्थभावेन दृश्यन्ते इति यावत् । "एतज् जगद्" अस्ति । "इतरत्" अन्यत् । "किञ्चिज् जगन्" "नास्ति" । पदार्थनानाभावस्यैव जगत्त्वात् । अतश् चात्र किं रम्यत्वं किं वारम्यत्वम् इति भावः ॥न्त्_१,२६।३४॥

#३४ न्११: (जा)*ए*तज्  
#३५ न्११: अ*नु*वि°  
#३६ श्४: नभ°  
#३७ न्११: (वा)*ज*ला°  
    
    
चमत्कृतिश् चेह मनस्विलोके  
चेतश्चमत्कारकरी नराणाम् ।  
स्वप्ने ऽपि साधो विषयं कदाचित्  
केषाञ्चिद् अप्य् एति न चित्ररूपा ॥मु_१,२६।३५॥  
    
"इह"३८ संसारे । "मनस्विलोके" इति निर्धारणे । तेषाम् अपि मनस्विनाम् मध्ये३९ संसारे चित्तानन्दकरी४० "केषाम् अपि" "चमत्कृतिर्" नास्तीति पिण्डार्थः ॥न्त्_१,२६।३५॥

#३८ न्११: (विषये) इह  
#३९ न्११: *मध्ये*  
#४० न्११: °क्(आ)अरी  
    
    
अद्यापयाते त्व् अपि कल्पनाया  
आकाशवल्लीफलवन्महत्त्वे ।  
उदेति नालोभलवाहतानाम्  
उदारवृत्तान्तमयी कथैव ॥मु_१,२६।३६॥  
    
"अद्या"स्मिन् वैराग्यसमये । "कल्पनायाः" संसारकल्पनायाः । "उदारवृत्तान्तमयी" "कथा" अध्यात्मशास्त्रकथा । "अलोभलवाहतानां"४१ लोभरहितानाम् अस्माकम् इत्य् अर्थः । एतदनुभवे तु का कथेत्य् "एव"शब्दाभिप्रायः ॥न्त्_१,२६।३६॥

#४१ न्११: (आ)अलोभ°  
    
    
आदातुम् इच्छन् पदम् उत्तमानां  
स्वचेतसैवोपहतो ऽद्य लोकः ।  
पतत्य् अशङ्कम् पशुर् अद्रिकूटाद्  
आनीलवल्लीदलवाञ्छयेव ॥मु_१,२६।३७॥  
    
स्पष्टम् ॥न्त्_१,२६।३७॥  
    
अवान्तरन्यस्तनिरर्थकांस-  
च्छायालतापत्त्रफलप्रसूनाः४२ ।  
शरीर एव क्षतसम्पदश् च  
श्वभ्रद्रुमा अद्यतना नराश् च ॥मु_१,२६।३८॥  
    
"श्वभ्रद्रुमाः" कथम्भूताः । "अवान्तरे" न तु विश्रान्तिस्थाने । "न्यस्तानि" स्थापितानि । "निरर्थकानि" अन्येषाम् उपयोगित्वाभावेन अर्थशून्यानि । "अंसच्छायालतापत्त्रफलप्रसूनानि"४३ यैः । ते । "अद्यतनाः" "नराः" कथम्भूताः । "शरीरे एव "स्वशरीरार्थम् एव । न तु परोपकारार्थं । "क्षतसम्पदः"४४ । "अंस"शब्दो४५ ऽत्र लक्षणया द्रुमस्कन्दवाचकः । अन्यत् स्वयम् अभ्यूहम् ॥न्त्_१,२६।३८॥

#४२ श्४: °र्थकासच्°  
#४३ श्४: असच्°  
#४४ न्११: °दाः  
#४५ श्४: असच्छ°  
    
    
क्वचिज् जना मार्दवसुन्दरेषु  
क्वचित् करालेषु च४६ सञ्चरन्ति ।  
दशान्तरालेषु निरन्तरेषु  
वनान्तषण्डेष्व्४७ इव कृष्णशाराः ॥मु_१,२६।३९॥  
    
"दशान्तरालेषु" दशामध्येषु ॥न्त्_१,२६।३९॥

#४६ श्४: ॐ।  
#४७ श्४: वन्तान्त°  
    
    
धातुर् नवानि दिवसम् प्रति भीषणानि  
रम्याणि चावलुलिताखिलमानवानि ।  
कार्याणि कष्टफलपाकहतोदयानि  
विस्मापयन्ति न शठस्य मनांसि केषाम् ॥मु_१,२६।४०॥  
    
"धातुः" दैवस्य । "दिवसम्" "प्रति"४८ प्रतिदिवसं । "अवलुलिताः" चाञ्चल्यं नीताः । "अखिलाः" "मानवाः" यैः । तानि । "शठस्ये"ति धातारम् प्रति कोपातिशयं सूचयति ॥न्त्_१,२६।४०॥

#४८ न्११: प्रतिः  
    
    
सर्गान्तश्लोकेनैतत् समापयति  
    
जनः कामासक्तो विविधकुकलावेदनपरः  
समः स्वप्ने ऽप्य् अस्मिञ् जगति सुलभो नाद्य सुजनः ।  
क्रिया दुःखासङ्गाद् विधुरविधुरा नूनम् अखिला  
न जाने नेतव्या४९ कथम् इव दशा जीवितमयी ॥मु_१,२६।४१॥  
    
"कामासक्तः" स्वप्नयोजनमात्रपरः । "आवेदनम्" प्रकटीकरणम् । इति शिवम् ॥न्त्_१,२६।४१॥

#४९ न्११: न्(ई)*ए*त°  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे षड्विंशः सर्गः ॥ १,२६ ॥

१एवं जगतो नित्यताम् उक्त्वाथ२ तद्विपर्यासं कथयति  
    
यच् चेदं दृश्यते किञ्चिज् जगत् स्थावरजङ्गमम् ।  
तत् सर्वम् अस्थिरम् ब्रह्मन् स्वप्नसङ्गमसन्निभम् ॥मु_१,२७।१॥  
    
स्पष्टम् ॥न्त्_१,२७।१॥

#१ श्४: श्रीरामाय नमः; न्११: ॐ  
#२ न्११, श्४: °आर्थ°  
    
    
अस्थिरत्वम् एव विस्तरतः कथयति  
    
शुष्कसागरसङ्काशो निखातो यो ऽद्य दृश्यते ।  
स प्रातर् अभ्रसंवीतो नगः सम्पद्यते मुने ॥मु_१,२७।२॥  
    
"निखातः" गर्तः ॥न्त्_१,२७।२॥  
    
यो वनव्यूहविस्तीर्णो विलीढगगनो ऽचलः ।  
दिनैर् एव स यात्य् उर्वीसमतां कूपतां च वा ॥मु_१,२७।३॥  
    
"विलीढगगनः"३ व्याप्ताकाशः ॥न्त्_१,२७।३॥

#३ श्४: °ना  
    
    
यद् अङ्गम् अद्य संवीतं कौशेयस्रग्विलेपनैः ।  
दिगम्बरं तद् एव श्वो दूरे विशरितावटे ॥मु_१,२७।४॥  
    
"श्वो" दिने । "विशरिता" विशीर्णो भविता ॥न्त्_१,२७।४॥  
    
यत्राद्य नगरं दृष्टं विचित्राचारचञ्चलम् ।  
तत्रैवोदेति दिवसैः संशून्यारण्यधन्वता ॥मु_१,२७।५॥  
    
"धन्वा" मरुः ॥न्त्_१,२७।५॥  
    
यः पुमान् अद्य तेजस्वी मण्डलान्य् अधितिष्ठति ।  
स भस्मकूटतां राजन् दिवसैर् अधिगच्छति ॥मु_१,२७।६॥  
    
"मण्डलानि" देशान् । "भस्मकूटताम्" भस्मचयभावम् ॥न्त्_१,२७।६॥  
    
अरण्यानी महाभीमा या नभोमण्डलोपमा ।  
पताकाच्छादिताकाशा सैव सम्पद्यते पुरी ॥मु_१,२७।७॥  
    
स्पष्टम्॥न्त्_१,२७।७॥  
    
या लतावलिता भीमा भात्य् अद्य विपिनावली ।  
दिवसैर् एव सा याति मुने मरुमहीपदम् ॥मु_१,२७।८॥  
    
"मरुमहीपदम्" मरुमहीभावम् ॥न्त्_१,२७।८॥  
    
सलिलं स्थलतां याति स्थली भवति वारिभूः ।  
विपर्यस्यति सर्वं हि सकाष्ठाम्बुतृणं जगत् ॥मु_१,२७।९॥  
    
"विपर्यस्यति" विपर्यासं याति ॥न्त्_१,२७।९॥  
    
अनित्यं यौवनम् बाल्यं शरीरं द्रव्यसञ्चयाः ।  
भावाद् भावान्तरं यान्ति तरङ्गवद् अनारतम् ॥मु_१,२७।१०॥  
    
"भावात्"४ एकस्मात् स्वरूपात् । "भावान्तरम्" अन्यत् स्वरूपम् ॥न्त्_१,२७।१०॥

#४ श्४: °वाद्  
    
    
वातात्तदीपकशिखालोलं जगति जीवितम् ।  
तडित्स्फुरणसङ्काशा पदार्थश्रीर् जगत्त्रये ॥मु_१,२७।११॥  
    
"वातात्ता" वातगृहीता ॥न्त्_१,२७।११॥  
    
विपर्यासम् इयं याति भूरिभूतपरम्परा ।  
बीजराशिर् इवाजस्रम् प्रथमानः पुनः पुनः ॥मु_१,२७।१२॥  
    
"प्रथमानः" उप्यमानः ॥न्त्_१,२७।१२॥  
    
मनःपवनपर्यस्तभूरिभूतरजःपटा५ ।  
पातोत्पातपरावर्तवराभिनयभूषिता ॥मु_१,२७।१३॥  
    
आलक्ष्यते स्थितिर् इयं जागती जनितभ्रमा ।  
नृत्तावेशविवृत्तेव संसारारभटीनटी ॥मु_१,२७।१४॥  
    
"मनःपवनेन पर्यस्ताः" ईरिताः । ये "भूरिभूतास्" । ते एव "रजःपटः" रजोवृतः पटः । यस्याः । सा । "परावर्तः"६ पुनरावृत्तिरूपो भ्रमः । "जागती स्थितिः" जगद्रूपा स्थितिः । "नृत्ते" य "आवेशः" । तत्र "विवृत्ता" प्रवृत्ता । "संसारे" संसाराख्ये रङ्गे । या "आरभटी" । तस्याः "नटी" । "आरभटी" रौद्ररसवृत्तिविशेषः ॥न्त्_१,२७।१३-१४॥

#५ न्११: °टाः; श्४: °टः  
#६ श्४: °र्ताः  
    
    
गन्धर्वनगराकारविपर्यासविधायिनी ।  
अपाङ्गभङ्गुरोदारव्यवहारमनोरमा ॥मु_१,२७।१५॥  
    
तडित्तरलम् आलोकम् आतन्वाना पुनः पुनः ।  
संसाररञ्जना ब्रह्मन् नृत्तमत्तेव राजते ॥मु_१,२७।१६॥  
    
"संसारस्य" "रञ्जना" रागः । "नृत्तमत्तेव राजते" । कथम्भूता । "गन्धर्वनगराकारः" यः "विपर्यासः" । तं "विदधाती"ति तादृशी । तथ्"आपाङ्ग"वत् "भङ्गुरः" । "अपाङ्गेषु" च "भङ्गुरः" । यः "उदारव्यवहारः" । तेन "मनोरमा" । तथा "तडित्तरलम्" अतिचञ्चलम् । "आलोकम्" स्वविषयं ज्ञानं स्वशरीरप्रकाशनं च । "पुनः" "पुनः आतन्वाना" ॥न्त्_१,२७।१५-१६॥  
    
दिवसास् ते महान्तस् ते सम्पदस् ताः क्रियाश् च ताः ।  
सर्वं स्मृतिपदं यातं यामो वयम् अपि क्षणात् ॥मु_१,२७।१७॥  
    
"ते दिवसा" इति सम्बन्धः । "तच्"छब्देन पूर्वानुभूतानां दिवसानां स्मरणम् ॥न्त्_१,२७।१७॥  
    
प्रत्यहं क्षयम् आयाति प्रत्यहं जायते पुनः ।  
अद्यापि हतरूपाया नान्तो ऽस्या दग्धसंसृतेः ॥मु_१,२७।१८॥  
    
स्पष्टम् ॥न्त्_१,२७।१८॥  
    
तिर्यक्त्वम् पुरुषा यान्ति तिर्यञ्चो७ नरताम् अपि ।  
देवाश् चादेवताम्८ चैते किम् एवेह विभो स्थिरम् ॥मु_१,२७।१९॥  
    
"तिर्यग्"आदीनाम् "पुरुषत्वा"दिगमनं स्वभावद्वारेण ज्ञेयम् अथ वा जन्मद्वारेण ॥न्त्_१,२७।१९॥

#७ श्४: तिरञ्°  
#८ श्४: च दे°  
    
    
रचयन् रश्मिजालेन रात्र्यहानि पुनः पुनः ।  
अतिवाह्य रविः कायम्९ विनाशावधिम् ईक्षते ॥मु_१,२७।२०॥  
    
"अतिवाह्य" प्रवर्तयित्वा ॥न्त्_१,२७।२०॥

#९ श्४: काय°  
    
    
ब्रह्मा विष्णुश् च रुद्रश् च सर्वा वा भूतजातयः ।  
नाशम् एवानुधावन्ति सलिलानीव वाडवम् ॥मु_१,२७।२१॥  
    
स्पष्टम् ॥न्त्_१,२७।२१॥  
    
द्यौः क्षमा वायुर् आकाशम् पर्वताः सरितो दिशः ।  
विनाशवाडवस्यैतत्१० सर्वं संशुष्कम् इन्धनम् ॥मु_१,२७।२२॥  
    
सुदाह्यत्वसूचकं "संशुष्कम्" इति ॥न्त्_१,२७।२२॥

#१० श्४: °स्येतत्  
    
    
धनानि बन्धवो भृत्या मित्राणि विभवाश् च ये ।  
विनाशभयभीतस्य सर्वं नीरसतां गतम् ॥मु_१,२७।२३॥  
    
ममेति शेषः ॥न्त्_१,२७।२३॥  
    
स्वदन्ते तावद् एवैते भावा जगति धीमतः ।  
यावत् स्मृतिपथं याति न विनाशकुराक्षसः ॥मु_१,२७।२४॥  
    
स्पष्टम् ॥न्त्_१,२७।२४॥  
    
क्षणम् ऐश्वर्यम् आयाति क्षणम् एति दरिद्रता ।  
क्षणं विगतरोगत्वं क्षणम् आगतरोगता ॥मु_१,२७।२५॥  
    
स्पष्टम् ॥न्त्_१,२७।२५॥  
    
प्रतिक्षणं विपर्यासदायिना महतामुना ।  
जगद्भ्रमेण के नाम धीमन्तो ऽपि न मोहिताः ॥मु_१,२७।२६॥  
    
स्पष्टम् ॥न्त्_१,२७।२६॥  
    
तमःपङ्कसमालब्धं क्षणम् आकाशमण्डलम् ।  
क्षणं कनकनिःष्यन्दकोमलालोकसुन्दरम्११ ॥मु_१,२७।२७॥  
    
क्षणं जलदनीलाब्जमालावलितकोटरम् ।  
क्षणम् उड्डामररवं क्षणम् मूकम् अवस्थितम् ॥मु_१,२७।२८॥  
    
क्षणं ताराविलसितं क्षणम् अर्केण भूषितम् ।  
क्षणम् इन्दुकृताह्लादं क्षणं सर्वबहिष्कृतम् ॥मु_१,२७।२९॥  
    
आगमापायपरया स्थित्या संस्थितनाशया ।  
न बिभेतीह संसारे धीरो ऽपि क इवानया ॥मु_१,२७।३०॥  
    
"स्थित्या" जगत्स्थित्या । अधीरस्य तु का कथेति भावः ॥न्त्_१,२७।२७-३०॥

#११ श्४: °निष्यन्द°  
    
    
आपदः क्षणम् आयान्ति क्षणम् आयान्ति सम्पदः ।  
क्षणं जन्माथ मरणम् मुने किम् इव न क्षणम् ॥मु_१,२७।३१॥  
    
सर्वं क्षणे एवेति भावः ॥न्त्_१,२७।३१॥  
    
प्राग् आसीद् अन्य एवेह तातस् त्व् अन्येतरो दिनैः ।  
अप्य् एकरूपम् भगवन् किञ्चिद् अस्ति न सुस्थितम्१२ ॥मु_१,२७।३२॥  
    
"तातः" दशरथः । अन्यस्मात्१३ इतरः "अन्येतरः" ॥न्त्_१,२७।३२॥

#१२ श्४: °स्थि(र)*त*म्  
#१३ न्११: अन्यात् इ°; श्४: अन्यान् इ°  
    
    
घटस्य पटता दृष्टा पटस्यापि घटस्थितिः ।  
न तद् अस्ति न यद् दृष्टं विपर्यस्यति संसृतौ१४ ॥मु_१,२७।३३॥  
    
"दृष्टे"ति कालान्तरे मृत्त्वादिद्वारेण "विपर्यस्यति" विपर्यासं गच्छति ॥न्त्_१,२७।३३॥

#१४ न्११, श्४: °तिः  
    
    
अशूरेण हतः शूर एकेनापि शतं हतम् ।  
प्राकृताः प्रभुतां याताः सर्वम् आवर्तते जगत् ॥मु_१,२७।३४॥  
    
"आवर्तते" परिवृत्तिम् भजते ॥न्त्_१,२७।३४॥  
    
जनतेयं विपर्यासम् अजस्रम् अनुगच्छति ।  
जडस्पन्दपरामर्शात् तरङ्गानाम् इवावली ॥मु_१,२७।३५॥  
    
"जनता" जनसमूहः । "जडः" यः "स्पन्दः" । तेन "परामर्शात्" स्पर्शात् । जाड्याद् इति यावत् । "जलस्पन्दे" यः "परामर्शः" । तस्माद् इति च ॥न्त्_१,२७।३५॥  
    
बाल्यम् अद्य दिनैर् एव यौवनश्रीस् ततो जरा ।  
देहे ऽपि नैकरूपत्वं कास्था बाह्येषु वस्तुषु ॥मु_१,२७।३६॥  
    
स्पष्टम् ॥न्त्_१,२७।३६॥  
    
क्षणम् आनन्दिताम् एति क्षणम् एति विषादिताम् ।  
क्षणम् सौम्यत्वम् आयाति सर्वस्मिन् नटवन् मनः ॥मु_१,२७।३७॥  
    
"सर्वस्मिन्" सर्वेषु प्राणिषु ॥न्त्_१,२७।३७॥  
    
इतश् चान्यद् इतश् चान्यद् इतश् चान्यद् अयं विधिः ।  
रचयन् वस्तु नायाति खेदं लीलास्व् इवार्भकः ॥मु_१,२७।३८॥  
    
स्पष्टम् ॥न्त्_१,२७।३८॥  
    
चिनोत्य् उन्मादयत्य् अत्ति निहन्त्य् आहन्ति चात्मसात् ।  
जगज्जातम् इदं धाता पातोत्पातशतैर् इह ॥मु_१,२७।३९॥  
    
"चिनोति" वर्धयति । "उन्मादयति" उन्मादयुक्तं करोति । "अत्ति" भक्षयति । "निहन्ति" नाशयति । "आत्मसात्" स्वाधीनं करोति । "आहन्ति" समन्तान् नाशयति ॥न्त्_१,२७।३९॥  
    
क्षणेनान्यद् दिनेनान्यत् प्रातर् अन्यद् इतस् ततः ।  
रचयन् वञ्चनादक्षो विधिर् दृष्टो न केनचित् ॥मु_१,२७।४०॥  
    
"न दृष्टः" इन्द्रियाविषयत्वात् ॥न्त्_१,२७।४०॥  
    
यद् अद्य तत् तु न प्रातर् यत् प्रातस् तत् तु नाद्य च ।  
यद् अन्यदा तु तन् नाद्य सर्वम् आवर्ततेतराम् ॥मु_१,२७।४१॥  
    
स्पष्टम् ॥न्त्_१,२७।४१॥  
    
सन्ततानीह दुःखानि सुखानि विरलानि च ।  
सततं रात्र्यहानीव विवर्तन्ते नरम् प्रति ॥मु_१,२७।४२॥  
    
"सन्ततानि" अविच्छिन्नानि । "नरम्" "प्रति" प्रतिपुरुषम् ॥न्त्_१,२७।४२॥  
    
आविर्भावतिरोभावभागिनो१५ भवभाविनः ।  
जनस्य स्थिरतां यान्ति नापदो न च सम्पदः ॥मु_१,२७।४३॥  
    
"आविर्भावतिरोभावौ" भजतीति तादृशस्य । "भवे" संसारे । "भावः" प्रादुर्भावः अस्यास्तीति तादृशस्य ॥न्त्_१,२७।४३॥

#१५ श्४: °भाविनो  
    
    
पदात् पदम् अयम् पापः सर्वम् आपदि पातयन् ।  
हेलाविवलिताशेषः खलः१६ काललवः स्थितः ॥मु_१,२७।४४॥  
    
गच्छन्न् इति शेषः । "हेलया" न तु यत्नेन । "विवलितम्" रूपान्तरं नीतम् । "अशेषम्" । येन । सः ॥न्त्_१,२७।४४॥

#१६ श्४: खल°  
    
    
सर्गान्तश्लोकेनैतत् समापयति  
    
समविषमदशाविपाकभिन्नास्  
त्रिभुवनभूतपरम्पराफलौघाः ।  
समयपवनपातिताः पतन्ति  
प्रतिदिनम् आततसंसृतिद्रुमेभ्यः ॥मु_१,२७।४५॥  
    
"समविषमदशानाम्" यः "विपाकः" परिणामः । तेन "भिन्नाः" । तद्युक्ता इति यावद् । इति शिवम् ॥न्त्_१,२७।४५॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे सप्तविंशः सर्गः ॥ १,२७ ॥

१एवं जगद्विपर्यासम्२ उक्त्वा तत्कृतां विरक्तताम् प्रतिपादयति  
    
इति मेधोपदावाग्निदग्धे३ महति चेतसि ।  
प्रस्फुरन्ति न भोगाशा मृगतृष्णाः४ सरस्स्व् इव ॥मु_१,२८।१॥  
    
"इति मेधा" एव "उपदावाग्नि" दवाग्निसमीपम्५ । तेन "दग्धे" ॥न्त्_१,२८।१॥

#१ श्४: श्रीरामाय नमः; न्११: ॐ  
#२ श्४: °र्याम्  
#३ न्११, श्४: °आग्निर्  
#४ श्४: °ष्णा  
#५ व्ग्ल्। पाण् २।१।६  
    
    
प्रत्यहं चातिकटुताम् एति संसारसंस्थितिः ।  
कालपाकवशोल्लासिरसा निम्बलता यथा ॥मु_१,२८।२॥  
    
"कालेन" यः "पाकः"६ । तस्य "वशेन" "उल्लासी रसः" । यस्याः । सा ॥न्त्_१,२८।२॥

#६ श्४: °कस्  
    
    
वृद्धिम् आयाति दौर्जन्यं सौजन्यं याति तानवम् ।  
करञ्जकर्कशे राजन् प्रत्यहं जनचेतसि ॥मु_१,२८।३॥  
    
"राजन्न्" इति दशरथम् प्रति कथनं । "करञ्ज"वत् कण्टकवत्७ । "कर्कशे" । अतो जनसङ्गान् मम विरतिः जातेति भावः । एवम् उत्तरत्रापि भावयोजना कार्या ॥न्त्_१,२८।३॥

#७ श्४: कण्टवत्  
    
    
भज्यते भुवि मर्यादा झगित्य् एव दिशम् प्रति ।  
शुष्केव माषशिमिका टाङ्कारकठिनारवम् ॥मु_१,२८।४॥  
    
स्पष्टम् ॥न्त्_१,२८।४॥  
    
राज्येभ्यो भोगपूगेभ्यश् चिन्तावन्तो महीश्वराः८ ।  
निरस्तचिन्ताकलिका वरम् एकान्तशीलता ॥मु_१,२८।५॥  
    
"राज्येभ्यः" राज्यार्थं । फलितम् आह "निरस्ते"ति । अत इत्य् अध्याहार्यम् ॥न्त्_१,२८।५॥

#८ श्४: महेश्°  
    
    
नानन्दाय ममोद्यानं न सुखाय मम श्रियः ।  
न हर्षाय ममार्थाशा शाम्यामि मनसा सह ॥मु_१,२८।६॥  
    
"शाम्यामि" नकिञ्चिद्भावनारूपाम्९ शान्तिं गच्छामि ॥न्त्_१,२८।६॥

#९ न्११, श्४: °भावन°  
    
    
अनित्यश् चासुखो लोकस् तृष्णा तात दुरुत्सहा ।  
चापलोपहतं चेतः कथं यास्यामि निर्वृतिम् ॥मु_१,२८।७॥  
    
स्पष्टम् ॥न्त्_१,२८।७॥  
    
नाभिनन्दामि मरणं नाभिनन्दामि जीवितम् ।  
यथा तिष्ठामि तिष्ठामि तथैव विगतज्वरम् ॥मु_१,२८।८॥  
    
अनेन च जीवन्मुक्तपदप्राप्तिः सूचिता । यथास्थितत्वं हि जीवन्मुक्तिं विना न सम्भवति ॥न्त्_१,२८।८॥  
    
किम् मे राज्येन किम् भोगैः किम् अर्थेन किम् ईहितैः ।  
अहङ्कारवशाद् एतत् स एव गलितो मम ॥मु_१,२८।९॥  
    
अहङ्काराभावे हि नकिञ्चिद्रूपः पुरुषः किं राज्यादिभिः करोति ॥न्त्_१,२८।९॥  
    
जन्मावलिवरत्रायाम् इन्द्रियग्रन्थयो दृढाः ।  
ये लग्नास् तद्विमोक्षार्थं ये यतन्ते त उत्तमाः ॥मु_१,२८।१०॥  
    
"तद्विमोक्षार्थम्" इन्द्रियग्रन्थीनां विमोक्षार्थम् ॥न्त्_१,२८।१०॥  
    
दलितम् मानिनीलोकैर् मनो मकरकेतुना१० ।  
कोमलं खुरनिष्पेषैः कमलं करिणा यथा ॥मु_१,२८।११॥  
    
"मानिनीलोकैर्" इति करणे तृतीया । "मकरकेतुने"ति११ कर्तरि ॥न्त्_१,२८।११॥

#१० न्११: °नाः  
#११ न्११: °तनेति  
    
    
अद्य चेत् स्वस्थया बुद्ध्या मुनीन्द्र न चिकित्स्यते ।  
भूयश् चित्तचिकित्सायां कः किलावसरः१२ कुतः ॥मु_१,२८।१२॥  
    
"अद्य" सकलसामग्र्यान्विते समये ।" स्वस्थया" सामग्रीचिन्ताहीनया ॥न्त्_१,२८।१२॥

#१२ न्११: °र्(आ)अः  
    
    
ननु विषयसेवनं त्यक्त्वा किमर्थं चिकित्सापरो भवतीत्य् । अत्राह  
    
विषं विषयवैषम्यं न विषं विषम् उच्यते ।  
जन्मान्तरघ्ना विषया एकदेहहरं विषम् ॥मु_१,२८।१३॥  
    
"विषय"कृतं "वैषम्यम्" "विषयवैषम्यम्" । जन्मान्तरे घ्नन्ति "जन्मान्तरघ्नाः" वासनारूपेण स्थितत्वात् ॥न्त्_१,२८।१३॥  
    
ते एव त्वां कथं त्यजन्तीत्य् । अत्राह  
    
न सुखानि न दुःखानि न मित्राणि न बन्धवः ।  
न जीवितं न मरणम् बन्धाय ज्ञस्य चेतसः ॥मु_१,२८।१४॥  
    
"बन्धाय" रागद्वेषरूपबन्धार्थम्१३ । "ज्ञस्य" विवेकयुक्तस्य ॥न्त्_१,२८।१४॥

#१३ न्११: °न्धा*र्थम्*  
    
    
ननु तव ज्ञत्वम् कुतो ऽस्तीत्य् अपेक्षायां ज्ञत्वकरणम् एव प्रार्थयते  
    
तद् भवामि यथा ब्रह्मन् पूर्वापरविदां वर ।  
वीतशोकभयायासो१४ ज्ञस् तथोपदिशाशु मे ॥मु_१,२८।१५॥  
    
स्पष्टम् ॥न्त्_१,२८।१५॥

#१४ श्४: °सौ  
    
    
वासनाजालवलिता दुःखकण्टकसङ्कटा१५ ।  
निपातोत्पातबहला भीमरूपाज्ञताटवी ॥मु_१,२८।१६॥  
    
स्पष्टम् ॥न्त्_१,२८।१६॥

#१५ न्११: °कण्टसम्°  
    
    
क्रकचोग्रविनिष्पेषं सोढुं शक्तो ऽस्म्य् अहम् मुने ।  
संसारव्यवहारोत्थं नाशाविषमवैशसम् ॥मु_१,२८।१७॥  
    
"आशया" कृतं "विषमम्" कठिनं ।" वैशसम्" हिंसनम् । "आशाविषमवैशसम्" ॥न्त्_१,२८।१७॥  
    
इदं नास्तीदम् अस्तीति व्यवहारिजनभ्रमः ।  
धुनोतीदं चलं चेतो रजोराशिम् इवानिलः ॥मु_१,२८।१८॥  
    
"धुनोति" कम्पयति ॥न्त्_१,२८।१८॥  
    
तृष्णातन्तुलवप्रोतजीवसञ्चयमौक्तिकम् ।  
चिदच्छाङ्गतया नित्यम् प्रकटं चित्तनायकम्१६ ॥मु_१,२८।१९॥  
    
संसारहारम् अरतिः कालव्यालविभूषणम् ।  
त्रोटयाम्य् अहम् अक्रूरां वागुराम् इव केसरी ॥मु_१,२८।२०॥  
    
"चिद्" एव "अच्छम्" "अङ्गम्" स्वरूपं । यस्य । सः । तस्य भावः तत्"ता" । तया । चिन्मयत्वेनेत्य् अर्थः । "प्रकटम्" वेद्यतां गतं । अन्यथा ह्य् अचिन्मयत्वाद् वेद्यं कथं स्यात् । चिदविरुद्धस्य चिद्विषयीभूतस्यैव वेद्यत्वयोगात् । हारो ऽपि "प्रकटो" विशदो भवति । "चित्तम्" एव "नायकः" उत्पादकः मध्यमणिश् च यस्य । तं । "अक्रूराम्" कोमलाम् ॥न्त्_१,२८।१९-२०॥

#१६ श्४: चित°  
    
    
नीहारं हृदयाटव्याम् मनस्तिमिरम् आशु मे ।  
केनचिज् ज्ञानदीपेन भिन्द्धि तत्त्वविदां वर ॥मु_१,२८।२१॥  
    
"हृदयम्" हृत्कमलम् एव "अटवी" अरण्यं । तत्र "नीहारम्" । "केनचित्" मया वक्तुम् अशक्येनेत्य् अर्थः ॥न्त्_१,२८।२१॥  
    
विद्यन्त एवेह न ते महात्मन्  
दुराधयो न क्षयम् आप्नुवन्ति ।  
ये सङ्गमेनोत्तममानसानां  
निशातमांसीव निशाकरेण ॥मु_१,२८।२२॥  
    
हे "महात्मन्" । "इह" लोके । "ते" "दुराधयो न" "विद्यन्ते" "ये उत्तमानां सङ्गमेन क्षयं नाप्नुवन्ति" उत्तममानससङ्गमेन दुराधयो नश्यन्तीति भवः ॥न्त्_१,२८।२२॥  
    
सर्गान्तश्लोकेनैतत् समापयति  
    
आयुर् वायुविघट्टिताब्जपटलीलम्बाम्बुवद् भङ्गुरम्  
भोगा मेघवितानमध्यविलसत्सौदामिनीचञ्चलाः१७ ।  
लोलो यौवनलालनाजलरयश् चेत्य् आकलय्य द्रुतम्  
मुद्रैवाद्रिदृढार्पिता१८ ननु मया चित्ते चिरं शान्तये ॥मु_१,२८।२३॥  
    
"वितानम्" समूहः । "लालना" विलासः । "मुद्रा" मौनं । विषयावेदनम् इति यावत् । कथम्भूता । "अद्रि"वत् पर्वतवत् । "दृढा" । इति शिवम् ॥न्त्_१,२८।२३॥

#१७ न्११, श्४: °विलसा°  
#१८ न्११: °र्पितां  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे अष्टाविंशः सर्गः ॥ १,२८ ॥

१एवं विरक्तताम् प्रतिपाद्य वैराग्यकृतावस्थाकथनम् प्रस्तौति  
    
एवम् अभ्युत्थितानर्थसार्थसङ्कटकोटरम् ।  
जगद् आलोक्य निर्मग्नम् मनोमननकर्दमे ॥मु_१,२९।१॥  
    
मनो मे भ्रमतीवेदं सम्भ्रमश् चोपजायते ।  
गात्राणि परिकम्पन्ते पत्त्राणीव जरत्तरोः ॥मु_१,२९।२॥  
    
"अभ्युत्थितः" अभ्युदयं गतः । यः "अनर्थसार्थ"२ अनर्थसमूहः । तेन "सङ्कटम्" सम्बाधं । "कोटरम्" मध्यं यस्य । तत् । "मनसः" यत् "मननम्" सङ्कल्पापरपर्यायो मननाख्यो धर्मः । स एव "कर्दमः" । तस्मिन् । "सम्भ्रमः" आवेगः । "गात्राणि" अङ्गानि ॥न्त्_१,२९।१-२॥

#१ श्४: श्रीरामाय नमः; न्११: ॐ  
#२ सिच्!  
    
    
अनाप्तोत्तमसन्तोषचर्योत्सङ्गाकुला मतिः ।  
शून्यास्पदा३ बिभेतीह बालेवाल्पबलेश्वरा ॥मु_१,२९।३॥  
    
"अनाप्तः" । "उत्तमसन्तोषस्य" "चर्यायाः" क्रियायाः । "उत्सङ्गः" अङ्कः । यया । सा । तादृशी चासौ । अत एव्"आकुला" च । बालापि अनाप्तप्रियसख्युत्सङ्गा आकुला भवति । "अल्पबलः ईश्वरः" पतिर् । यस्याः । सा । तादृशी । "अल्पबलेश्वरा" "शून्यास्पदा" च "बाला" हि स्फुटम् एव "बिभेति" ॥न्त्_१,२९।३॥

#३ न्११: °स्पन्दा  
    
    
विकल्पेभ्यो लुठन्त्य् एताश् चान्तःकरणवृत्तयः ।  
श्वभ्रेभ्य इव सारङ्ग्यस्४ तुच्छालम्बविडम्बिताः५ ॥मु_१,२९।४॥  
    
"विकल्पेभ्यः लुठन्ति" अन्यस्माद् विकल्पाद् अन्यं विकल्पं यान्तीत्य् अर्थः । अथ वा मोहम्६ गच्छन्तीति । "अन्तःकरणवृत्तयः" कथम्भूताः । "तुच्छाः" आपातमात्रमधुरत्वेन निःसाराः । ये "आलम्बाः" विषयास् । तैर् "विडम्बिताः" वञ्चिताः७ । स्वोन्मुखाः कृता इति यावत् ॥न्त्_१,२९।४॥

#४ श्४: °रग्यस्  
#५ न्११; श्४: °आलम्भ°  
#६ श्४: °हे  
#७ श्४: ॐ।  
    
    
अविवेकास्पदभ्रष्टाः कष्टे रूढा न सत्पदे ।  
अन्धकूपम् इवापन्ना वराकाश् चक्षुरादयः ॥मु_१,२९।५॥  
    
"कष्टे" विषयाख्ये कठिने पदे इत्य्८ अर्थः ॥न्त्_१,२९।५॥

#८ श्४: पदेत्य्  
    
    
नावस्थितिम् उपायाति न च याति यथेप्सितम् ।  
चिन्ता जीवेश्वरायत्ता कान्तेवाप्रियसद्मनि ॥मु_१,२९।६॥  
    
"अवस्थितिम्" स्थैर्यम् । "यथेप्सितम्" स्वेप्सितम् अर्थम् । "जीव" एव "ईश्वरः" पतिः९ । तस्य्"आयत्ता" वश्या । न तु स्वाधीना ॥न्त्_१,२९।६॥

#९ श्४: °तिस्  
    
    
जर्जरीकृत्य वस्तूनि त्यजन्ती बिभ्रती तथा ।  
मार्गशीर्षान्तवल्लीव धृतिर् विधुरतां गता ॥मु_१,२९।७॥  
    
"जर्जरीकृत्य" निर्विद्य१० । "बिभ्रती" । नवानीति शेषः । "धृतिः" लक्षणया धैर्ययुक्ता बुद्धिः ॥न्त्_१,२९।७॥

#१० न्११, श्४: निर्विश्य  
    
    
अपहस्तितसर्वार्थम् अनवस्थितिर् आस्थिता ।  
गृहीत्वोत्सृज्य चात्मानम् अवस्थितिर् अवस्थिता ॥मु_१,२९।८॥  
    
"अपहस्तिताः" हस्ताद् अतीताः । "सर्वे अर्थाः" यत्र । तत् । निष्प्रयोजनम् इत्य् अर्थः । "अनवस्थितिः" अरतिः११ । "आस्थिता" दृढीभूता । "अवस्थितिः" रतिः । "आत्मानं गृहीत्वा" "उत्सृज्य" "चावस्थिता" शिथिलास्थितेत्य्१२ अर्थः ॥न्त्_१,२९।८॥

#११ श्४: °तिर् अतिर्  
#१२ न्११: शि(वि)*थि*ला°  
    
    
चलिताचलितेनान्तर् अवष्टम्भेन मे मतिः ।  
दरिद्राच्छिनवृक्षस्य मूलेनेव विडम्ब्यते ॥मु_१,२९।९॥  
    
"दरिद्रैर्" "आच्छिन्नो" मूलदेशं तावच् छिन्नश् चासौ "वृक्षस्" । तस्य । "मूलेन" कर्त्रा । "चलिताचलितेन" क्षणम् अचलितेन । अवष्टम्भेन धैर्येण१३ । उपलक्षिता "मे मतिः" कर्मभूता । "विडम्ब्यते" ऽनुक्रियते । मम मतिः छिन्नवृक्षमूलवद् अङ्कुरजननासमर्थास्तीति भावः ॥न्त्_१,२९।९॥

#१३ न्११: °र्ये न  
    
    
चेतश् चञ्चलम् आभोगि भुवनान्तर्विहारि च ।  
सम्भ्रमं न जहातीदं स्वविमानम् इवामरः ॥मु_१,२९।१०॥  
    
"आभोगि" विकल्पाख्याभोगयुक्तम् ॥न्त्_१,२९।१०॥  
    
अतो ऽतुच्छम् अनायासम् अनुपाधि गतभ्रमम् ।  
किं तत् स्थितिपदं साधु यत्र शङ्का न विद्यते ॥मु_१,२९।११॥  
    
स्थितेः योग्यम् पदं "स्थितिपदम्" । "शङ्का" नाशशङ्का ॥न्त्_१,२९।११॥  
    
सर्वारम्भसमारम्भाः सुजना जनकादयः ।  
व्यवहारपरा एव कथम् उत्तमतां गताः ॥मु_१,२९।१२॥  
    
"सर्वारम्भेषु" "समारम्भः"१४ येषां । ते । सर्वकारिण इति यावत् । "सुजनाः" सज्जनाः ॥न्त्_१,२९।१२॥

#१४ श्४: °म्भाः  
    
    
लग्नेनापि किलाङ्गेषु बहुना१५ बहुमानद ।  
कथं संसारपङ्केन पुमान् इह न लिप्यते ॥मु_१,२९।१३॥  
    
"न लिप्यते" स्वावेशेनोत्पादितैः सुखदुःखैः१६ पापपुण्यैः वा न गृह्यते ॥न्त्_१,२९।१३॥

#१५ न्११: °ता  
#१६ न्११: (कृत्वा)सु°  
    
    
कां दृष्टिं समुपाश्रित्य भवन्तो वीतकल्मषाः ।  
महान्तो विचरन्तीह जीवन्मुक्ता महाशयाः ॥मु_१,२९।१४॥  
    
तां ममापि कथयेति१७ भावः ॥न्त्_१,२९।१४॥

#१७ न्११: °थयत्(ई)एति  
    
    
लोभयन्तो भयायैव विषयाभोगभोगिनः ।  
भङ्गुराकारविभवाः कथम् आयान्ति भव्यताम् ॥मु_१,२९।१५॥  
    
"भयायैव" न तु सुखाय । "विषयाः" "भोगाः" । भोगयुक्ताः भोगिनः "भोगभोगिनः" । पुष्टशरीरयुक्तसर्पस्वरूपा इत्य् अर्थः । "भङ्गुराकारः" नश्वरस्वभावः । "विभवः" उत्पत्तिस्थानं येषां । तादृशाः । "भव्यताम्" रागानुत्पादकत्वेन रमणीयताम्१८ ॥न्त्_१,२९।१५॥

#१८ न्११: °य*ता*म्  
    
    
मोहमातङ्गमृदिता कलङ्ककलितान्तरा ।  
परम् प्रसादम् आयाति शेमुषीसरसी कथम् ॥मु_१,२९।१६॥  
    
"कलङ्को" ऽत्र भोगानुसन्धानरूपो ज्ञेयः । "शेमुषी" बुद्धिः । सा एव "सरसी" ॥न्त्_१,२९।१६॥  
    
संसार एव निवसञ् जनो व्यवहरन्न् अपि ।  
न बन्धं कथम् आयाति पद्मपत्त्रे पयो यथा ॥मु_१,२९।१७॥  
    
स्पष्टम् ॥न्त्_१,२९।१७॥  
    
आत्मवत् तृणवद् वेदं सकलं जनयञ् जगत् ।  
कथम् उत्तमताम्१९ एति मनोमन्मथम् अस्पृशन् ॥मु_१,२९।१८॥  
    
"जनयन्" उत्पादयन् । लक्षणया जानन् इत्य् अर्थः । मनो हि ज्ञानद्वारेणैव सर्वं जनयति । उभयथापि मोक्ष एवेति भावः ॥न्त्_१,२९।१८॥

#१९ न्११: उतुम°  
    
    
कम् महापुरुषम् पारम् उपयातम् भवोदधेः ।  
आचारेणानुसृत्यायं२० जनो याति न दुष्कृतम् ॥मु_१,२९।१९॥  
    
स्पष्टम् ॥न्त्_१,२९।१९॥

#२० न्११: °आनृसृ°; श्४: °आनृसत्या°  
    
    
किं तद् यद् उचितं श्रेयः किं तत् स्याद् उचितम् फलम् ।  
वर्तितव्यं च संसारे कथं नामासमञ्जसे ॥मु_१,२९।२०॥  
    
"असमञ्जसे" विषमे ॥न्त्_१,२९।२०॥  
    
तत् त्वं कथय मे किञ्चिद् येनास्य जगतः प्रभो ।  
वेद्मि पूर्वापरां धातुश् चेष्टितस्यासमस्थितिम् ॥मु_१,२९।२१॥  
    
"येन" कथितेन । "पूर्वापराम्" अन्तद्वययुक्तां । समग्राम् इति यावत् । "असमस्थितिम्" विषमां स्थितिं । "जगतः" कथम्भूतस्य२१ । "धातुश् चेष्टितस्य" ब्रह्मचेष्टितरूपस्य ॥न्त्_१,२९।२१॥

#२१ श्४: कथे°  
    
    
हृदयाकाशशशिनश् चेतसो मलमार्जनम् ।  
यथा मे जायताम् ब्रह्मंस् तथा निर्विघ्नम् आचर ॥मु_१,२९।२२॥  
    
"मलमार्जनम्" संशयाख्यमलमार्जनम् ॥न्त्_१,२९।२२॥  
    
किम् इह स्याद् उपादेयं किं वा हेयम् अथेतरत् ।  
कथं विश्रान्तिम् आयातु चेतश् चपलम् अद्रिवत् ॥मु_१,२९।२३॥  
    
"अथ इतरद्" उपेक्ष्यं किम् अस्ति ॥न्त्_१,२९।२३॥  
    
केन पावनमन्त्रेण दुःसंसृतिविषूचिका ।  
शाम्यतीयम् अनायासम् आयासशतकारिणी ॥मु_१,२९।२४॥  
    
स्पष्टम् ॥न्त्_१,२९।२४॥  
    
कथं शीतलताम् अन्तर् आनन्दतरुमञ्जरीम् ।  
पूर्णचन्द्र इवाक्षीणां राकाम् आसादयाम्य् अहम् ॥मु_१,२९।२५॥  
    
"राकाम्" पूर्णिमाम् ॥न्त्_१,२९।२५॥  
    
प्राप्यान्तःपूर्णताम् अन्तर् न शोचामि यथा पुनः ।  
सन्तो भवन्तस् तत्त्वज्ञास् तथैवोपदिशन्तु माम् ॥मु_१,२९।२६॥  
    
स्पष्टम् ॥न्त्_१,२९।२६॥  
    
सर्गान्तश्लोकेनैतत् समापयति  
    
अनुत्तमानन्दपदप्रधान-  
विश्रान्तिरिक्तं हि मनो महात्मन् ।  
कदर्थयन्तीह भृशं विकल्पाः  
श्वानो वने देहम् इवाल्पजीवम् ॥मु_१,२९।२७॥  
    
"कदर्थयन्ति" मथ्नन्ति । इति शिवम् ॥न्त्_१,२९।२७॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे एकोनत्रिंशः सर्गः ॥ १,२९ ॥

१एवं वैराग्यकृताम् अवस्थाम् उक्त्वोपायम् प्रष्टुम् प्रस्तावं करोति  
    
प्रोच्चवृक्षचलत्पत्त्रलम्बाम्बुलवभङ्गुरे२ ।  
आयुषीशानशीतांशुकलामृदुनि देहके ॥मु_१,३०।१॥  
    
केदारविरटद्भेककण्ठत्वक्कोणभङ्गुरे ।  
वागुरावलये जन्तोः सुहृत्स्वजनसङ्गमे ॥मु_१,३०।२॥  
    
वासनावातवलितकदाशातडिति स्फुटे ।  
मोहौघमिहिकामेघे घनं स्फूर्जति गर्जति ॥मु_१,३०।३॥  
    
नृत्यत्य् उत्ताण्डवं चण्डे लोले लोभकलापिनि ।  
सुविकासिनि सस्फोटम् अनर्थकुटजद्रुमे ॥मु_१,३०।४॥  
    
क्रूरे कृतान्तमार्जारे सर्वभूताखुहारिणि ।  
अश्रुतस्पन्दसञ्चारे कुतो ऽप्य् उपरिपातिनि ॥मु_१,३०।५॥  
    
क उपायो गतिः का वा का चिन्ता कः समाश्रयः ।  
केनेयम् अशुभोदर्का३ न भवेज् जीविताटवी ॥मु_१,३०।६॥  
    
"ईशानशीतांशुकला" श्रीमहादेवशिरःस्था४ चन्द्रकला । "रटतः" "भेकस्य" "कण्ठत्वक्"५ अत्यन्त"भङ्गुरा" भवति । इति तस्या उपमानत्वेन ग्रहणम् । "मिहिकामेघे" नीहारयुक्ते मेघे । कथम्भूते । "वासनावातेन" "वलिता" या "कदाशा" । सा एव "तडित्" यस्य । तादृशे । "स्फुटे" प्रकटे । "उत्ताण्डवम्" उद्भटं । "सस्फोटम्" स्फोटनयुक्तं । सशब्दम् इत्य् अर्थः । "कृतान्तमार्जारे" कथम्भूते । "अश्रुतस्पन्दः सञ्चारो" यस्य । तादृशे । "अशुभोदर्का" अशुभोत्तरफला । "जीवितम्" एव्"आटवी" वनम् ॥न्त्_१,३०।१-६॥

#१ श्४: श्रीरामाय नमः; न्११: ॐ  
#२ न्११: °लम्बाबु°  
#३ श्४: °र्को  
#४ न्११, श्४: °रस्था  
#५ श्४: °त्वग्  
    
    
न तद् अस्ति पृथिव्यां वा दिवि देवेषु वा क्वचित् ।  
सुधियस् तुच्छम् अप्य् एतद् यन् न याति नरम्यताम् ॥मु_१,३०।७॥  
    
"नरम्यताम्" इति नसमासो ऽयम् । अरम्यताम् इत्य् अर्थः । सर्वत्र सर्वं "सुधियः" अरम्यताम् एव यातीति६ भावः । "अपि"शब्दः पादपूरणार्थः ॥न्त्_१,३०।७॥

#६ न्११: °रम्य*ता*म्; श्४: °ताम् एवेति  
    
    
अयं हि दग्धसंसारो७ नीरन्ध्रकलनाकुलः ।  
कथं सुस्वादुताम् एति नीरसो मूर्खतां विना ॥मु_१,३०।८॥  
    
मूर्खताभावे तु सुस्वादुतां नैतीति भावः ॥न्त्_१,३०।८॥

#७ न्११: °(र)*रो*  
    
    
आशाप्रतिविषा केन क्षीरस्नानेन रम्यताम् ।  
उपैति पुष्पशुभ्रेण मधुनेव सुवल्लरी ॥मु_१,३०।९॥  
    
"आशा" एव "प्रतिविषा" तिक्तद्रव्यविशेषः । "केन" किंरूपेण ॥न्त्_१,३०।९॥  
    
अपमृष्टमलोदेति क्षालनेनामृतद्युतिः ।  
मनश्चन्द्रमसः केन तेन कामकलङ्किनः ॥मु_१,३०।१०॥  
    
"अपमृष्टम्" नष्टं । "मलम्" यस्याः । सा । "तेन केने"ति प्रश्नः । "मनश्चन्द्रमसः" कथम्भूतस्य । "काम" एव "कलङ्कः" अस्यास्तीति तादृशस्य ॥न्त्_१,३०।१०॥  
    
दृष्टसंसारगतिना दृष्टादृष्टविनाशिना ।  
केन वा व्यवहर्तव्यं संसारवनवीथिषु ॥मु_१,३०।११॥  
    
"दृष्टा संसारगतिः"८ येन । सः । तादृशेन । तथा "दृष्टादृष्टयोः" "विनाशः" अस्यास्तीति तादृशेन । पदार्थधर्माधर्माद्यतीतेन जीवन्मुक्तेनेति यावत् । "केन" केन प्रकारेण । "संसारवनवीथिषु" "व्यवहर्तव्यम्" व्यवहारः कर्तव्यः ॥न्त्_१,३०।११॥

#८ श्४: °तिर्  
    
    
रागद्वेषमहारोगा भोगपूर्वातिपूतयः ।  
कथं जन्तोर् न बाधन्ते९ संसारारण्यचारिणः ॥मु_१,३०।१२॥  
    
"रागद्वेषा" एव "महारोगाः"१० । ते "संसारारण्यचारिणो" "जन्तोः" "कथं न बाधन्ते" । कथम्भूताः११ । "भोगाः" "पूर्वम्" कारणं येषां । ते । तादृशाश् च ते ऽ"तिपूतयश्" चातिशयेन पूतिगन्धाश्१२ च । रागादिगतः पूतिः । अर्थाद् धर्षामर्षौ ज्ञेयौ । रोगपक्षे तु प्रसिद्धार्थ एव ॥न्त्_१,३०।१२॥

#१० श्४: °गास्  
#११ श्४: °ता  
#१२ श्४: पूतिर्  
    
    
कथं च वीरवैराग्नौ पततापि१३ न दह्यते ।  
पावके पारतेनेव रसेन रसशालिना ॥मु_१,३०।१३॥  
    
क्षत्रियजातित्वाद् इयम् उक्तिः । "पारतेन" "रसेन" पारताख्येन रसेन ॥न्त्_१,३०।१३॥

#१३ श्४: पति°  
    
    
तर्हि व्यवहारम् एव मा कुर्व् इत्य् । अत्राह  
    
यस्मात् किल जगत्य् अस्मिन् व्यवहारक्रियां विना ।  
न स्थितिः सम्भवत्य् अब्धौ पतितस्याजला यथा ॥मु_१,३०।१४॥  
    
"स्थितिः"१४ अवस्थानम् ॥न्त्_१,३०।१४॥

#१४ श्४: °तिर्  
    
    
रागद्वेषविनिर्मुक्ता सुखदुःखविवर्जिता ।  
कृशानोर्१५ दाहहीनेव शिखा नास्तीह सत्क्रिया ॥मु_१,३०।१५॥  
    
स्पष्टम् ॥न्त्_१,३०।१५॥

#१५ श्४: °नो  
    
    
मनोमननमानिन्याः सतापाभुवनत्रये ।  
क्षययुक्तिं विना नास्ति ब्रूत ताम् अलम् उत्तमाः ॥मु_१,३०।१६॥  
    
"सतापम्" "आ" समन्ताद् । "भुवनत्रयम्" । तस्मिन् । "मनोमननमानिन्याः क्षययुक्तिं विना नास्ति" । तापनिवारकम् इति शेषः । अतः१६ हे "उत्तमाः" । यूयं "ताम्" क्षययुक्तिं । "ब्रूत" कथयतेत्य् अर्थः । "आभुवनत्रयम्" इत्य् अत्र आङ्शब्दो ऽभिव्यापकत्वे समस्यते । आनगरम् इतिवत् ॥न्त्_१,३०।१६॥

#१६ न्११, श्४: अत  
    
    
व्यवहारवतो युक्त्या दुःखं नायाति मे यया ।  
अथ वाव्यवहारस्य ब्रूत तां गतिम् उत्तमाः ॥मु_१,३०।१७॥  
    
"अव्यवहारस्य" व्यवहाररहितस्य । "गतिम्" युक्तिम् ॥न्त्_१,३०।१७॥  
    
तत् कथं केन वा किं वा कृतम् उत्तमचेतसा ।  
पूर्वं येनैति विश्रामम् परमम् पावनम् मनः ॥मु_१,३०।१८॥  
    
"केनोत्तमचेतसा" "पूर्वम्" "तत् किम्" "कृतं कथं वा कृतम्" । "तत् किम्" ममेति शेषः । "येन" मम "मनः" "पावनम्" सत् "परमम्" "विश्रामम्" "एति" ॥न्त्_१,३०।१८॥  
    
यथा जानासि भगवंस् तथा मोहनिवृत्तये ।  
ब्रूहि मे साधवो येन यूयं निर्दुःखतां गताः ॥मु_१,३०।१९॥  
    
ननु कथम् अहं वक्तुं शक्नोमीत्य्१७ अत्राह "साधव" इति ॥न्त्_१,३०।१९॥

#१७ श्४: °तुम् अशक्तोमी°  
    
    
अथ वा तादृशी ब्रह्मन् युक्तिर् यदि न विद्यते ।  
न युक्तिम् मम वा कश्चिद् विद्यमानाम् अपि स्फुटम् ॥मु_१,३०।२०॥  
    
स्वयं चैव न चाप्नोमि तां विश्रान्तिम् अनुत्तमाम् ।  
तद् अहं त्यक्तसर्वेहो निरहङ्कारतां गतः ॥मु_१,३०।२१॥  
    
न भोक्ष्ये न१८ पिबाम्य् अम्बु नाहम् परिदधे ऽम्बरम् ।  
करोमि नाहं व्यापारं स्नानदानाशनादिकम् ॥मु_१,३०।२२॥  
    
हे "ब्रह्मन्न्" । "अथ वा यदि तादृशी युक्तिर् न विद्यते" । "विद्यमानाम् अपि" "युक्तिं कश्चिन् मम" "न" । ब्रूयाद् इति शेषः । "स्वयं च" "तां विश्रान्तिम्" यथातथालब्धया युक्त्या कृतं विश्रामम् । अतिजाड्यान् "नाप्नोमि" । "तदाहम्" "निरहङ्कारतां गतो" ऽत एव "त्यक्तसर्वेहः" सन् । "न भोक्ष्ये" । तिलकम् ॥न्त्_१,३०।२०-२२॥

#१८ श्४: °क्ष्येव  
    
    
" " न च तिष्ठामि कार्येषु सम्पत्स्व् आपद्दशासु च ।  
न किञ्चिद् अपि वाञ्छामि देहत्यागाद् ऋते मुने ॥मु_१,३०।२३॥  
    
स्पष्टम् ॥न्त्_१,३०।२३॥  
    
केवलं विगताशङ्को निर्ममो गतमत्सरः ।  
मौनम् एवेह तिष्ठामि लिपिकर्मस्व् इवार्पितः ॥मु_१,३०।२४॥  
    
स्पष्टम् ॥न्त्_१,३०।२४॥  
    
अथ क्रमेण सन्त्यज्य सश्वासोच्छ्वाससंविदम्१९ ।  
सन्निवेशं त्यजामीमम् अनर्थं देहनामकम् ॥मु_१,३०।२५॥  
    
श्वासश् चोच्छ्वासश् च । तौ "श्वासोच्छ्वासौ" । ताभ्यां सह वर्तते इति "सश्वासोच्छ्वासा" । तादृशी "संवित्" । तां । "सन्निवेशम्" संस्थानम् ॥न्त्_१,३०।२५॥

#१९ श्४: °सोच्छ्वासम्°  
    
    
ननु समताविषयत्वेन स्वसम्बन्धितया स्थितस्य देहस्य त्यागः कथं सिध्यतीत्य् । अत्राह  
    
नाहम् अस्य न मे देहः शाम्याम्य् अस्नेहदीपवत्२० ।  
सर्वम् एव परित्यज्य त्यजामीदं कलेवरम् ॥मु_१,३०।२६॥  
    
स्पष्टम् ॥न्त्_१,३०।२६॥

#२० श्४: °यामि स्ने°  
    
    
सर्गान्तश्लोकेन श्रीरामवाक्यम् उपसंहरति  
    
इत्य् उक्तवान् अमलशीतकराभिरामो  
रामो महत्तरविवेकविकासिचेताः ।  
तूष्णीम् बभूव पुरतो महतां घनानां  
केकारवश्रमवशाद् इव नीलकण्ठः ॥मु_१,३०।२७॥  
    
"नीलकण्ठः" मयूरः२१ । इति शिवम् ॥न्त्_१,३०।२७॥

#२१ न्११, श्४: °र  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे त्रिंशः सर्गः ॥ १,३० ॥

१श्रीवाल्मीकिः श्रीभरद्वाजम् प्रति कथयति  
    
वदत्य् एवम् मनोमोहविनिवृत्तिकरं वचः ।  
रामे राजीवपत्त्राक्षे तस्मिन् राजकुमारके ॥मु_१,३१।१॥  
    
सर्वे बभूवुस् तत्रस्था विस्मयोत्फुल्ललोचनाः ।  
धृताम्बरा देहरुहैर् गिरः श्रोतुम् इवोद्गतैः ॥मु_१,३१।२॥  
    
विरामवासनापास्तसमस्तभववासनाः ।  
मुहूर्तम् अमृताम्भोधिवीचीविलुलिता२ इव ॥मु_१,३१।३॥  
    
"देहरुहैः" रोमभिः । "धृताम्बराः" धृतवस्त्राः । रोमकञ्चुकान्विताः३ इत्य् अर्थः । "देहरुहैः" कथम्भूतैर् "इव" । "गिरः" श्रीराम"गिरः" "श्रोतुम् उद्गतैः" उत्थितैर् "इव" । "विरामवासनया" निवृत्तिवासनया४ । "अपास्ताः"५ त्यक्ताः । "समस्ताः" "भववासनाः" यैः । ते "विलुलिताः" चञ्चलीकृताः ॥न्त्_१,३१।१-३॥

#१ न्११: ॐ  
#२ न्११, श्४: °वीचीर् वि°  
#३ श्४: °इता  
#४ न्११: निवृति°  
#५ न्११, श्४: °स्ता  
    
    
ता गिरो रामभद्रस्य तस्य चित्रार्पितैर् इव ।  
संश्रुताः शृणुकैर्६ अन्तर् आनन्दपरिपीवरैः ॥मु_१,३१।४॥  
    
"शृणुकैः"७ श्रोतृभिः ॥न्त्_१,३१।४॥

#६ न्११, श्४: शृण्व°  
#७ न्११, श्४: शृण्व°  
    
    
शृणुकान्८ एव विशेषेण कथयति  
    
वसिष्ठविश्वामित्राद्यैर् मुनिभिः संसदि स्थितैः ।  
जयन्तघृष्टिप्रमुखैर् मन्त्रिभिर् मन्त्रकोविदैः ॥मु_१,३१।५॥  
    
स्पष्टम् ॥न्त्_१,३१।५॥

#८ न्११, श्४: शृण्व°  
    
    
नृपैर् दशरथप्रख्यैः पौरैः पारशवादिभिः ।  
सामन्तै राजपुत्रैश् च ब्राह्मणैर् ब्रह्मवादिभिः ॥मु_१,३१।६॥  
    
स्पष्टम् ॥न्त्_१,३१।६॥  
    
तथा भृत्यैर् अमात्यैश् च पञ्जरस्थैश् च पक्षिभिः ।  
क्रीडामृगैर् गतस्पन्दैस् तुरङ्गैर् गतचर्वणैः ॥मु_१,३१।७॥  
    
"गतचर्वणैः" त्यक्तभोजनैः ॥न्त्_१,३१।७॥  
    
कौसल्याप्रमुखैश् चैव निजवातायनस्थितैः ।  
संशान्तभूषणारावैर् अस्पन्दैर् वनितागणैः ॥मु_१,३१।८॥  
    
स्पष्टम् ॥न्त्_१,३१।८॥  
    
उद्यानवल्लीनिलयैर् विटङ्कनिलयैर् अपि ।  
अक्षुब्धपक्षततिभिर् विहगैर् विरतारवैः ॥मु_१,३१।९॥  
    
सिद्धैर् नभश्चरैश् चैव तथा गन्धर्वकिन्नरैः ।  
नारदव्यासपुलहप्रमुखैर् मुनिपुङ्गवैः ॥मु_१,३१।१०॥  
    
स्पष्टम् ॥न्त्_१,३१।९-१०॥  
    
अन्यैश् च देवदेवेशविद्याधरमहोरगैः ।  
रामस्य ता विचित्रार्था महोदारा गिरः श्रुताः ॥मु_१,३१।११॥  
    
स्पष्टम् ॥न्त्_१,३१।११॥  
    
अथ तूष्णीं स्थितवति रामे राजीवलोचने ।  
तस्मिन् रघुकुलाकाशशशाङ्कसमसुन्दरे९ ॥मु_१,३१।१२॥  
    
साधुवादगिरा सार्धं सिद्धसार्थसमीरिता ।  
वितानकसमा व्योम्नः पुष्पवृष्टिः पपात ह ॥मु_१,३१।१३॥  
    
स्पष्टं ॥न्त्_१,३१।१२-१३॥

#९ श्४: °स्मिन्न् अम्बु°  
    
    
पुष्पवृष्टिं विशिनष्टि  
    
मन्दारकोशविश्रान्तभ्रमरद्वन्द्वनादिनी ।  
मदिरामोदसौन्दर्यमुदितोन्मदमानवा ॥मु_१,३१।१४॥  
    
स्पष्टम् ॥न्त्_१,३१।१४॥  
    
व्योमवातविनुन्नेव तारकाणाम् परम्परा ।  
पतितेव धरापीठं स्वर्गस्त्रीहसितच्छटा ॥मु_१,३१।१५॥  
    
स्पष्टम् ॥न्त्_१,३१।१५॥  
    
वृष्टिष्व् एकशरन्मेघलवावलिर् इव च्युता ।  
हैयङ्गवीनपिण्डानाम्१० ईरितेव परम्परा ॥मु_१,३१।१६॥  
    
"वृष्टिषु" "वृष्ट्य्"अन्तः११ ॥न्त्_१,३१।१६॥

#१० न्११, श्४: हैय्य°  
#११ श्४: वृष्टिपुष्पवृष्ट्य्°  
    
    
हिमवृष्टिर् इवोदारा मुक्ताहारचयोपमा ।  
ऐन्दवीरश्मिमालेव क्षीरोर्मीणाम् इवाततिः ॥मु_१,३१।१७॥  
    
स्पष्टम्॥न्त्_१,३१।१७॥  
    
किञ्जल्कामोदवलिता भ्रमद्भृङ्गकदम्बका ।  
सीत्कारगायदामोदमधुरानिलदोलिता ॥मु_१,३१।१८॥  
    
"सीत्कारेति" शब्दानुकरणम् ॥न्त्_१,३१।१८॥  
    
प्रभ्रमत्केतकव्यूहा प्रसरत्कैरवोत्करा ।  
प्रपतत्कुन्दवलया वलत्कुवलयालया ॥मु_१,३१।१९॥  
    
स्पष्टम् ॥न्त्_१,३१।१९॥  
    
आपूरिताङ्गनारामगृहच्छादनचत्वरा ।  
उद्ग्रीवपुरवास्तव्यवरनारीविलोकिता ॥मु_१,३१।२०॥  
    
"अङ्गनानि" च्"आरामाश्" च "गृहच्छादनानि" च "चत्वराणि" च । तानि१२ "आपूरितानि" "अङ्गना"दीनि यया । सा । दर्शनोत्सुको हि "उद्ग्रीवो" भवति ॥न्त्_१,३१।२०॥

#१२ न्११: *तानि*  
    
    
निरभ्रोत्पलसङ्काशव्योमवृष्टिर् अनाकुला ।  
अदृष्टपूर्वा सर्वस्य जनस्य जनितस्मया ॥मु_१,३१।२१॥  
    
स्पष्टम्१३ ॥न्त्_१,३१।२१॥

#१३ श्४: ॐ।  
    
    
अदृष्टपूर्वसिद्धौघकरोत्करसमीरिता ।  
सा मुहूर्तचतुर्भागे पुष्पवृष्टिः पपात ह ॥मु_१,३१।२२॥  
    
१४"ह" इति निपातः पादपूरणार्थः ॥न्त्_१,३१।२२॥

#१४ न्११: (दर्शनोत्सुको हि उद्ग्रीवो भवति है) ह  
    
    
आपूरितसभालोके शान्ते कुसुमवर्षणे ।  
इमान् सिद्धगणालापाञ् शुश्रुवुस्१५ ते सभागताः ॥मु_१,३१।२३॥  
    
स्पष्टम् ॥न्त्_१,३१।२३॥

#१५ न्११: शु(श्रु)श्रु°  
    
    
सिद्धगिर एव कथयति  
    
आकल्पं सिद्धसेनासु भ्रमद्भिर् अभितो दिवम् ।  
अपूर्वम् अद्य त्व् अस्माभिः श्रुतं श्रुतिरसायनम् ॥मु_१,३१।२४॥  
    
"श्रुतौ" कर्णे । "रसायनम्" अमृतम् ॥न्त्_१,३१।२४॥  
    
यद् अनेन किलोदारम् उक्तं रघुकुलेन्दुना ।  
वीतरागतया तद् धि वाक्पतेर्१६ अप्य् अगोचरम् ॥मु_१,३१।२५॥  
    
स्पष्टम् ॥न्त्_१,३१।२५॥

#१६ न्११, श्४: वाक्य°  
    
    
अहो वत महत् पुण्यम् अद्यास्माभिर् इदं श्रुतम् ।  
वचो राममुखोद्भूतम् अमृताह्लादकं धियः ॥मु_१,३१।२६॥  
    
स्पष्टम् ॥न्त्_१,३१।२६॥  
    
सर्गान्तश्लोकं कथयति  
    
उपशमामृतसुन्दरम् आदराद्  
अधिगतोत्तमतापदम् एष यत् ।  
कथितवान् उचितं रघुनन्दनः  
सपदि तेन वयम् प्रतिबोधिताः ॥मु_१,३१।२७॥  
    
"प्रतिबोधिताः"१७ ज्ञानयुक्ताः सम्पादिताः१८ । इति शिवम् ॥न्त्_१,३१।२७॥

#१७ श्४: °ता  
#१८ श्४: °ता  
    
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे एकत्रिंशः सर्गः ॥ १,३१ ॥

    
सिद्धा एव परस्परम्१ कथयन्ति२  
    
पावनस्यास्य वचसः प्रोक्तस्य रघुकेतुना ।  
निर्णयं श्रोतुम् उचितं वक्ष्यमाणम् महर्षिभिः ॥मु_१,३२।१॥  
    
नारदव्यासपुलहप्रमुखा मुनिपुङ्गवाः ।  
आगच्छताश्व् अविघ्नेन सर्व एव महर्षयः ॥मु_१,३२।२॥  
    
पतामः परितः पुण्याम् एतां दाशरथीं सभाम् ।  
नीरन्ध्रकनकाम्भोजाम् पद्मिनीम् इव षट्पदाः ॥मु_१,३२।३॥  
    
स्पष्टम् ॥न्त्_१,३२।१-३॥

#१ श्४: परम्°  
#२ श्४: °न्ति ॥ राम ॥  
    
    
श्रीवाल्मीकिः श्रीभरद्वाजम् प्रति कथयति  
    
इत्य् उक्त्वा सा समस्तैव व्योमावासनिवासिनी ।  
ताम् पपात सभां तत्र दिव्या मुनिपरम्परा ॥मु_१,३२।४॥  
    
"व्योम्नि" यः "आवासः" । तत्र "निवस"तीति तादृशी ॥न्त्_१,३२।४॥  
    
मुनिपरम्परां विशिनष्टि  
    
अग्रस्थितमरुत्पृष्ठरणद्वीणमुनीश्वरा ।  
पयःपीनघनश्यामव्यासमेचकिताम्बरा ॥मु_१,३२।५॥  
    
"अग्रे स्थिताः" "मरुतः" यस्यां । सा । तादृशी चासौ "पृष्ठे" च३ "रणद्वीणाः" "मुनीश्वराः" यस्यां । सा । तादृशी ॥न्त्_१,३२।५॥

#३ न्११, श्४: ॐ।  
    
    
भृग्वङ्गिरःपुलस्त्यादिमुनिनायकमण्डिता४ ।  
च्यवनोद्दालकोशीरशरलोमादिपालिता ॥मु_१,३२।६॥  
    
स्पष्टम् ॥न्त्_१,३२।६॥

#४ श्४: भृङ्ग्व्°  
    
    
परस्परपरामर्शाद्५ दुःसंस्थानमृगाजिना ।  
लोलाक्षमालावलया सुकमण्डलुधारिणी ॥मु_१,३२।७॥  
    
"परामर्शात्" सङ्घट्टात् ॥न्त्_१,३२।७॥

#५ न्११, श्४: °र्षाद्  
    
    
तारावलिर् इवान्योन्यकृतशोभातिशायिनी ।  
कौसुमी वृष्टिर् अन्येव द्वितीयेवार्कमण्डली ॥मु_१,३२।८॥  
    
स्पष्टम् ॥न्त्_१,३२।८॥  
    
ताराजाल इवाम्भोदो व्यासो ह्य् अत्र व्यराजत६ ।  
तारौघ इव शीतांशुर् नारदो ऽत्र व्यराजत ॥मु_१,३२।९॥  
    
स्पष्टम् ॥न्त्_१,३२।९॥

#६ न्११, श्४: विरा°  
    
    
देवेष्व् इव स्वराधीशः पुलस्त्यो ऽत्र व्यराजत ।  
आदित्य इव देवानाम् अङ्गिराश् च व्यराजत ॥मु_१,३२।१०॥  
    
स्पष्टम् ॥न्त्_१,३२।१०॥  
    
अथास्यां सिद्धसेनायाम् पतन्त्यां नभसो रसात् ।  
उत्तस्थौ मुनिसम्पूर्णा तदा दाशरथी सभा ॥मु_१,३२।११॥  
    
स्पष्टम् ॥न्त्_१,३२।११॥  
    
मिश्रीभूता विरेजुस्७ ते नभश्चरमहीचराः ।  
परस्परवृताङ्गाभा भासयन्तो दिशो दश ॥मु_१,३२।१२॥  
    
"परस्परं वृता"८ "अङ्गानाम्" "आभा" यैः । ते ॥न्त्_१,३२।१२॥

#७ न्११: (व्य)*वि*°  
#८ न्११, श्४: वृत्ता  
    
    
नभश्चरमहीचरान् विशिनष्टि  
    
वेणुघण्टावृतकरा९ लीलाकमलधारिणः ।  
दूर्वाङ्कुराक्रान्तशिखाः सचुडामणिमूर्धजाः ॥मु_१,३२।१३॥  
    
स्पष्टम् ॥न्त्_१,३२।१३॥

#९ श्४: °आकृत°  
    
    
जटाकटप्रकपिला मौलिमालितमस्तकाः ।  
प्रकोष्ठगाक्षवलया माणिक्यवलयान्विताः१० ॥मु_१,३२।१४॥  
    
"जटाकटप्रेण" जटासमूहेन । "कपिलाः" ॥न्त्_१,३२।१४॥

#१० श्४: °वलान्व्°  
    
    
चीरवल्कलसंवीताः स्रक्कौशेयावलुण्ठिताः ।  
विलोलमेखलापाशाश् चलन्मुक्ताकलापिनः ॥मु_१,३२।१५॥  
    
स्पष्टम् ॥न्त्_१,३२।१५॥  
    
वसिष्ठविश्वामित्रौ तान् पूजयाम् आसतुः क्षणात् ।  
अर्घ्यैः पाद्यैर् वचोभिश् च नभश्चरमहागणान् ॥मु_१,३२।१६॥  
    
स्पष्टम् ॥न्त्_१,३२।१६॥  
    
सर्वाचारेण सिद्धौघम् पूजयाम् आस भूपतिः ।  
सिद्धौघो११ भूपतिं चैव कुशलप्रश्नवार्तया ॥मु_१,३२।१७॥  
    
स्पष्टम् ॥न्त्_१,३२।१७॥

#११ न्११: सिद्धो°  
    
    
तैस् तैः प्रणयसंरम्भैर् अन्योऽन्यम् प्राप्तसत्क्रियाः ।  
उपाविशन् विष्टरेषु नभश्चरमहीचराः ॥मु_१,३२।१८॥  
    
"प्रणयसंरम्भैः"१२ स्नेहसंरम्भैः१३ ॥न्त्_१,३२।१८॥

#१२ न्११: °रभैः  
#१३ न्११: °रभैः  
    
    
वचोभिः पुष्पवर्षेण साधुवादेन चाभितः ।  
रामं तम् पूजयाम् आसुः पुरः प्रणतम् आस्थितम् ॥मु_१,३२।१९॥  
    
स्पष्टम् ॥न्त्_१,३२।१९॥  
    
आसां चक्रे च तत्रासौ राजलक्ष्म्या१४ विराजितः ।  
विश्वामित्रो वसिष्ठश् च वामदेवश् च मन्त्रिणः ॥मु_१,३२।२०॥  
    
"असौ" श्रीरामः ॥न्त्_१,३२।२०॥

#१४ न्११: राज्य°  
    
    
नारदो देवपुत्रश् च व्यासश् च मुनिपुङ्गवः ।  
मरीचिर् अथ दुर्वासा मुनिर् आङ्गिरसस् तथा ॥मु_१,३२।२१॥  
    
स्पष्टम् ॥न्त्_१,३२।२१॥  
    
क्रतुः पुलस्त्यः पुलहः शरलोमा मुनीश्वरः ।  
वात्स्यायनो भरद्वाजो वाल्मीकिर् मुनिपुङ्गवः ॥मु_१,३२।२२॥  
    
स्पष्टम् ॥न्त्_१,३२।२२॥  
    
उद्दालक ऋचीकश् च शर्यातिश् च्यवनस् तथा ।  
ऊष्मपाश् च घृतार्चिश् च शालुडिर् वालुडिस् तथा ॥मु_१,३२।२३॥  
    
स्पष्टम्१५ ॥न्त्_१,३२।२३॥

#१५ श्४: ॐ।  
    
    
एते चान्ये च बहवो वेदवेदाङ्गपारगाः ।  
ज्ञातज्ञेया महात्मानः संस्थितास् तत्र नायकाः ॥मु_१,३२।२४॥  
    
"नायकाः" श्रेष्ठाः ॥न्त्_१,३२।२४॥  
    
वसिष्ठविश्वामित्राभ्यां सह ते नारदादयः ।  
इदम् ऊचुर् अनूचाना रामम् आनमिताननम् ॥मु_१,३२।२५॥  
    
"अनूचानाः" साङ्गवेदज्ञाः ॥न्त्_१,३२।२५॥  
    
अहो वत कुमारेण कल्याणगुणशालिनी ।  
वाग् उक्ता परमोदारविरागरसगर्भिणी ॥मु_१,३२।२६॥  
    
स्पष्टम् ॥न्त्_१,३२।२६॥  
    
परिनिष्ठितवाक्यार्थसुबोधम् उचितं स्फुटम् ।  
उदारम् प्रियचर्यार्हम् अविह्वलम् अविप्लुतम् ॥मु_१,३२।२७॥  
    
अभिव्यक्तपदं चैव निष्ठं स्पष्टं च तुष्टिमत् ।  
करोति राघवप्रोक्तं वचः कस्य न विस्मयम् ॥मु_१,३२।२८॥  
    
"परिनिष्ठितः" आकाङ्क्षारहितः । "वाक्यार्थः" यस्मिन्१६ । तत् "परिनिष्ठितवाक्यार्थम्" । तादृशम् च तत् "सुबोधम्" च तत् । "स्फुटम्" प्रकटार्थम् । "प्रियचर्याम्" प्रियव्यवहारम् "अर्हती"ति तादृशम् । "अविह्वलम्" व्याकुलतारहितम् । "अविप्लुतम्" केनापि बाधितुम् अशक्यम् । "तुष्टिमत्" श्रोतुः तुष्टिकारित्वेन तुष्टिमत् ॥न्त्_१,३२।२७-२८॥

#१६ श्४: °स्मिंस्  
    
    
शताद् एकतमस्यैव१७ सर्वोदारचमत्कृतेः ।  
ईप्सितार्थार्पणैकान्तदक्षा भवति भारती ॥मु_१,३२।२९॥  
    
"सर्वेभ्यः उदारा"१८ उद्भटा । "चमत्कृतिः" चमत्कारो । यस्य । तादृशस्य । न तु सर्वे एतादृशाः भवन्तीति भावः ॥न्त्_१,३२।२९॥

#१७ श्४: °स्येव  
#१८ न्११: °राः  
    
    
श्रीरामम् प्रति कथयति  
    
कुमार त्वां विना कस्य विवेकफलशालिनी१९ ।  
एवं विकासम् आयाति प्रज्ञा वनलता यथा ॥मु_१,३२।३०॥  
    
स्पष्टम् ॥न्त्_१,३२।३०॥

#१९ श्४: विकेक°  
    
    
प्रज्ञादीपशिखा यस्य रामस्येव हृदि स्थिता ।  
प्रज्वलत्य् अलम् आलोककारिणी स पुमान् स्मृतः ॥मु_१,३२।३१॥  
    
स्पष्टम् ॥न्त्_१,३२।३१॥  
    
रक्तमांसास्थियन्त्राणि बहून्य् अतिततानि च ।  
पदार्थान् अपकर्षन्ति नास्ति तेषु सचेतनम् ॥मु_१,३२।३२॥  
    
"अतिततानि बहूनि रक्तमांसास्थियन्त्राणि"२० देहनिष्ठाः पुरुषा इति यावत् । सन्ति कथम्भूतानि । "पदार्थान्" "अपकर्षन्ति" जाड्येन जेतॄणि । किं तु "तेषु" किञ्चिद् अपि "रक्तमांसास्थियन्त्रम्" "सचेतनम्" विचारयुक्तं । "नास्ति" । कश्चिद् अपि पुरुषः सचेतनो नास्तीत्य् अर्थः ॥न्त्_१,३२।३२॥

#२० न्११: °मांसा(ं)°  
    
    
जन्ममृत्युजरादुःखम् अनुयान्ति पुनः पुनः ।  
विमृशन्ति न संसारपशवः परिमोहिताः ॥मु_१,३२।३३॥  
    
"विमृशन्ती"त्य् अत्रापि "जन्ममृत्युजरादुःखम्" इत्य् एतद् एव कर्म । "संसारपशवः" अज्ञानिनः ॥न्त्_१,३२।३३॥  
    
कथञ्चित् क्वचिद् एवैको दृश्यते विमलाशयः ।  
पूर्वापरविचारार्हो यथायम् अरिसूदनः ॥मु_१,३२।३४॥  
    
"पूर्वापरविचारार्हः" सम्यग्विचारयोग्यः ॥न्त्_१,३२।३४॥  
    
अनुत्तमचमत्कारफलाः सुभगमूर्तयः ।  
भव्या हि विरला लोके सहकारद्रुमा इव ॥मु_१,३२।३५॥  
    
"भव्याः" विवेकयुक्ताः ॥न्त्_१,३२।३५॥  
    
सम्यग्दृष्टिर् जगज्जातौ स्वविवेकचमत्कृतिः ।  
अस्मिन् भव्यमताव् अन्तर् इयम् अन्येव२१ दृश्यते ॥मु_१,३२।३६॥  
    
अस्माभिः । "भव्यमतौ" "अस्मिन्" गर्भरूपे श्रीरामे । "सम्यग्दृष्टिः" सम्यग्दृष्टिस्वरूपा । "इयम्" "स्वविवेकचमत्कृतिः" आत्मविवेकचमत्कारः । "जगज्जातौ" जगत्स्थितौ । "अन्या इव" नवीना इव । "दृश्यते"२२ ॥न्त्_१,३२।३६॥

#२१ न्११, श्४: अन्यैव  
#२२ श्४: °यन्ते  
    
    
सुलभाः सुभगा लोकाः फलपल्लवशालिनः ।  
जायन्ते तरवो देशे न तु चन्दनपादपाः ॥मु_१,३२।३७॥  
    
"सुभगाः" आकारमात्रेण मनोहराः ॥न्त्_१,३२।३७॥  
    
वृक्षाः प्रतिवने सन्ति सत्यं सुफलपल्लवाः ।  
न त्व् अपूर्वचमत्कारो लवङ्गः सुलभः सदा ॥मु_१,३२।३८॥  
    
स्पष्टम् ॥न्त्_१,३२।३८॥  
    
ज्योत्स्नेव शीता शशिनः सुतरोर् इव मञ्जरी ।  
पुष्पाद् आमोदलेखेव२३ दृष्टा रामाच्२४ चमत्कृतिः ॥मु_१,३२।३९॥  
    
"चमत्कृतिः" वैराग्यरूपेत्य् अर्थः ॥न्त्_१,३२।३९॥

#२३ न्११: आमेद°  
#२४ न्११: °माश्  
    
    
अस्माद् उद्दामदौरात्म्यदैवनिर्माणनिर्मितेः ।  
द्विजेन्द्रा दग्धसंसारात् सारो ह्य् अत्यन्तदुर्लभः ॥मु_१,३२।४०॥  
    
हे "द्विजेन्द्राः" । "दग्धसंसारात्" कथम्भूतात् । अत्यन्तवैषम्यकारित्वेन "उद्दामदौरात्म्यम्" यद् "दैवम्" विधिः । तस्य यत् "निर्माणम्" रचनं । ततः "निर्मितिः" सम्पत्तिर् । यस्य । सः । तादृशात् । निर्माणनिर्मित्योः सामान्यविशेषभावेन भेदो द्रष्टव्यः । अत्र वैराग्योत्कर्षात् दैवम् प्रति असूया न युक्तेति२५ नान्यथा शङ्कितव्यम् ॥न्त्_१,३२।४०॥

#२५ न्११: °त्य् असूयानायु°; श्४: °ति असूर्याना°  
    
    
यतन्ते सारसम्प्राप्तौ ये यशोनिधयो धिया ।  
धन्या धुरि सतां गण्यास् ता एव२६ पुरुषोत्तमाः ॥मु_१,३२।४१॥  
    
स्पष्टम् ॥न्त्_१,३२।४१॥

#२६ न्११: °ण्या--व  
    
    
न रामेण समो ऽस्तीह त्रिषु लोकेषु कश्चन ।  
विवेकवान् उदारात्मा महात्मा२७ चेति नो मतिः ॥मु_१,३२।४२॥  
    
स्पष्टम् ॥न्त्_१,३२।४२॥

#२७ न्११: हिएर् तेxतब्ब्रुछ् औफ़्ग्रुन्द् वेर्लुस्त् देस् लेत्ज़्तेन् ब्लत्तेस्।  
    
    
सर्गान्तश्लोकेन वैराग्यप्रकरणं समापयति  
    
सकललोकचमत्कृतिकारिणो  
ऽप्य् अभिमतं यदि राघवचेतसः ।  
फलति नो तद् इमे वयम् एव हि  
स्फुटतरम् मुनयो हतबुद्धयः ॥मु_१,३२।४३॥  
    
"अभिमतम्" समनन्तरोक्तस्य प्रश्नस्योत्तरम् । इति शिवम् ॥न्त्_१,३२।४३॥  
    
इति श्रीभास्करकण्ठविरचितायां श्रीमोक्षोपायटीकायां वैराग्यप्रकरणे द्वात्रिंशः सर्गः ॥ १,३२ ॥

    
श्रोतॄणाम् भावनावेशसत्कृतस्वान्तशालिनाम् *  
वैराग्याख्यप्रकरणव्याख्या सत्फलदास्त्व् इयम् ** १५ **  
यच्छक्त्यावेशवशतः सामर्थ्यं कार्यगोचरम् *  
भावानाम् अस्तु यत्नो ऽयं तत्कार्यत्वेन निश्चितः ** १६ **  
वासनाबीजरागाख्यद्रुमोन्मूलनपण्डितः *  
वैराग्याख्यः पयःपूरः स्फुरतान् मम मानसे ** १७ **  
    
इति शिवम् ॥  
    
    
इति श्रीकाश्मीरमण्डलान्तर्वर्त्याराध्यपादमहामाहेश्वरवैडूर्यकण्ठात्मजश्रीमदवतारकण्ठपुत्रश्रीभास्करकण्ठविरचितायां श्रीमोक्षोपायटीकायां वैराग्याख्यम् प्रकरणं समाप्तम् ॥१

#१ स्छ्रेइबेर्स्प्रुछ्: शुभम् अस्तु सर्वजगताम् ॥

    
२। प्रकरण: मुमुक्षुव्यवहार (२,५।५-२,२०।१३)  
    
    
*****  
    
[द्वौ हुडाव् इव युध्येते पुरुषार्थौ समासमौ ।  
आत्मीयश् चान्यदीयश् च जय]त्य् अतिबलस् तयोः ॥मु_२,५।५॥  
    
"समासमौ" अर्थानर्थोत्पादकत्वात् समविषमौ । "आत्मीयः" उच्छास्त्रः । "अन्यदीयः" शास्त्रोक्तः इति । "द्वौ पुरुषार्थौ हुडाव् इव युध्येते" युद्धं कुरुतः । तत्रापि "समः" शास्त्रोक्तः । "असमः" उच्छास्त्र इति विभागः । तत्र "तयोः" द्वयोः पुरुषार्थयोः मध्ये । "अतिबलो"१ "जयति" । "हुडः" शृङ्गसहितो मृगविशेषः ॥न्त्_२,५।५॥

#१ °ल्⟨अं⟩[ओ]  
    
    
तद् एवाह२  
    
अनर्थः प्राप्यते यत्र शास्त्रिताद् अपि पौरुषात् ।  
अनर्थकं तु बलवत् तत्र ज्ञेयं स्वपौरुषम् ॥मु_२,५।६॥  
    
"यत्र" पुरुषेण "शास्त्रिताद् अपि पौरुषात् अनर्थः प्राप्यते तत्र अनर्थकम्" अनर्थोत्पादकम्३ "स्वपौरुषम्" अशास्त्रीयं पौरुषं । "बलवज् ज्ञेयम्" । तन्मध्ये प्रविष्टाद् बलवतः स्वपौरुषाद् एवासौ अनर्थ उत्पन्न इति "ज्ञेयम्" इति भावः । अर्थात् तु यत्र अनर्थः न प्राप्यते तत्र शास्त्रीयम् एव बलवज् ज्ञेयम् । द्वयोः पौरुषयोश् च सर्वत्र सन्धिर् अस्ति असहायस्यैककस्योत्थानासम्भवात् ॥न्त्_२,५।६॥

#२ °आह्"आनर्थः ॥।"  
#३ °पाद[कम्]  
    
    
पुरुषस्य कर्तव्यं दर्शयति  
    
परं पौरुषम् आश्रित्य दन्तैर् दन्तान् विचूर्णयन् ।  
शुभेनाशुभम् उद्युक्तः प्राक्तनं पौरुषं जयेत् ॥मु_२,५।७॥  
    
"परं पौरुषम्" शास्त्रोक्तं पौरुषम् । "उद्युक्तः" उद्योगयुक्तः । "प्राक्तनं पौरुषम्" वासनाख्यम् प्राक्तनम् । अपि "शुभम्" शुभकार्य् एव । यतः शुभा वासनैव मोक्षदायिनी प्रोक्तेत्य् "अशुभम्" इत्य् उक्तम् ॥न्त्_२,५।७॥  
    
प्राक्तनः पुरुषार्थो ऽसौ मां नियोजयतीति धीः ।  
बलाद् अधस्पदीकार्या प्रत्यक्षाद् अधिका न सा ॥मु_२,५।८॥  
    
प्रत्यक्षेण तु पौरुषस्यैव नियोजने सामर्थ्यं दृष्टम् इत्य् एतद् अभिप्रेत्य "प्रत्यक्षाद् अधिका न से"त्य् उक्तम् ॥न्त्_२,५।८॥  
    
तावत् तावत् प्रयत्नेन यतितव्यं स्वपौरुषं ।  
प्राक्तनं पौरुषं यावद् अशुभं शाम्यति स्वयम् ॥मु_२,५।९॥  
    
"स्वपौरुषं यतितव्यम्" शास्त्रानुसारेण स्वविषयं प्रति यत्नयुक्तं कार्यं । "यतितव्यम्" इति णिच्युक्तः प्रयोगः ॥न्त्_२,५।९॥  
    
दोषः शाम्यत्य् असन्देहं प्राक्तनो ऽद्यतनैर् गुणैः ।  
दृष्टान्तो ऽत्र ह्यस्तनस्य दोषस्याद्यगुणैः क्षयः४ ॥मु_२,५।१०॥  
    
स्पष्टम् ॥न्त्_२,५।१०॥  
    
असद्दैवम् अधः कृत्वा नित्यम् उद्युक्तया धिया ।  
संसारोत्तरणं भूत्यै यतेताधातुम् आत्मनि ॥मु_२,५।११॥  
    
"भूत्यै" मुक्तिरूपायैश्वर्याय ॥न्त्_२,५।११॥

#४ क्ष⟨ण्⟩[य्]अः  
    
    
न गन्तव्यम् अनुद्योगैः साम्यं पुरुषगर्दभैः ।  
उद्योगस् तु यथाशास्त्रं लोकद्वितयसिद्धये ॥मु_२,५।१२॥  
    
स्पष्टम् ॥न्त्_२,५।१२॥  
    
संसारकुहराद् अस्मान् निर्गन्तव्यम्५ स्वयं बलात् ।  
पौरुषं यत्नम् आश्रित्य हरिणेवारिपञ्जरात् ॥मु_२,५।१३॥  
    
"संसारकुहरात्" संसारश्वभ्रात् । "हरिणा" सिंहेन । "अरिपञ्जरात्" अरिभूतात् पञ्जरात् ॥न्त्_२,५।१३॥

#५ °ग[न्]त°  
    
    
प्रत्यहं प्रत्यवेक्षेत नरश् चरितम् आत्मनः ।  
सन्त्यजेत् पशुभिस् तुल्यं श्रयेत् सत्पुरुषोचितम् ॥मु_२,५।१४॥  
    
"प्रत्यवेक्षेत" कीदृशम् इति विमर्शविषयं कुर्यात् ॥न्त्_२,५।१४॥  
    
किञ्चित्कान्तान्नपानादिकलिलं कोमलं गृहे ।  
व्रणे कीट इवास्वाद्य वयः कार्यं न भस्मसात् ॥मु_२,५।१५॥  
    
"कलिलम्" पापजनकम् । "कोमलम्" आमुखे कोमलतया प्रतिभासमानम् । "व्रणे" रन्ध्रे ॥न्त्_२,५।१५॥  
    
शुभेन पौरुषेणाशु शुभम् आसाद्यते फलम् ।  
अशुभेनाशुभं नित्यं दैवं नाम न किञ्चन ॥मु_२,५।१६॥  
    
स्पष्टम् ॥न्त्_२,५।१६॥  
    
प्रत्यक्षदृष्टम् उत्सृज्य यो ऽनुमानमनास् त्व् असौ ।  
स्वभुजाभ्याम् इमौ सर्पाव् इति प्रेक्ष्य पलायताम् ॥मु_२,५।१७॥  
    
"स्वभुजाभ्याम्" इति पञ्चमी ॥न्त्_२,५।१७॥  
    
दैवं सम्प्रेरयति माम् इति मुग्धधियां मुखम् ।  
अदृष्टश्रेष्ठदृष्टीनां दृष्ट्वा लक्ष्मीर् निवर्तते ॥मु_२,५।१८॥  
    
"अदृष्टा" । "श्रेष्ठा" उत्तमा । "दृष्टिः" पौरुषाख्या दृष्टिः । यैः तेषाम् ॥न्त्_२,५।१८॥  
    
तस्मात् पुरुषयत्नेन विवेकं पूर्णम् आश्रयेत् ।  
आत्मज्ञानमहार्थानि शास्त्राणि प्रविचारयेत् ॥मु_२,५।१९॥  
    
"आत्मज्ञानम्" एव "महान् अर्थः" येषां तानि ॥न्त्_२,५।१९॥  
    
चित्ते चिन्तयताम् अर्थं यथाशास्त्रं निजेहितैः ।  
असंसाधयताम् एव मूढानां धिग् दुरीप्सितम् ॥मु_२,५।२०॥  
    
"निजेहितैः" स्वपौरुषैः । "दुरीप्सितम्" दुष्टकाङ्क्षितम् ॥न्त्_२,५।२०॥  
    
पौरुषं च न चानन्तं न यत्नम् अभिवाञ्छते ।  
न यत्नेनापि महता तैलम् आसाद्यते ऽश्मनः ॥मु_२,५।२१॥  
    
"पौरुषम् अनन्तम्" अन्तरहितं । "न च" भवति । किं तु नियतम् एव भवति । "पौरुषम्" कर्तृ । "यत्नम् न अभिवाञ्छते" न स्वोत्पादकत्वेन काङ्क्षते । यत्नेन स्वस्य६ नियमं न लङ्घयति इति यावत् । पुरुषो "महतापि यत्नेन" स्वस्मिन् नियतं पौरुषं न लङ्घयितुं शक्नोतीति भावः । एतद् दृष्टान्तेन सुगमं करोति । "न यत्नेने"ति ॥न्त्_२,५।२१॥

#६ °स्व⟨---⟩[स्य]  
    
    
पूर्वोक्तम् एवार्थं स्फुटयति  
    
यथा घटः परिमितो यथा परिमितः पटः ।  
नियतः परिमाणस्थः पुरुषार्थस् तथैव वः ॥मु_२,५।२२॥  
    
अतः स्वपौरुषाविषये आकाशगमनादौ न यतितव्यम् इति भावः ॥न्त्_२,५।२२॥  
    
स च शास्त्रार्थसत्सङ्गसमाचारैर् निजं फलम् ।  
ददातीति स्वभावो ऽयम् अन्यथानर्थसिद्धये ॥मु_२,५।२३॥  
    
"अन्यथा" शास्त्रार्थसत्सङ्गसमाचाराणाम् अभावे ॥न्त्_२,५।२३॥  
    
स्वरूपं पौरुषस्यैतद् दैवं व्यवहरन् नरः ।  
याति निष्फलयत्नत्वं न कदाचन कश्चन ॥मु_२,५।२४॥  
    
"पौरुषस्य स्वरूपम् दैवम् व्यवहरन्" दैवम् इति नाम्ना व्यवहरन् । न तु परमार्थतो दैवम् इति जानन्न् इति यावत् ॥न्त्_२,५।२४॥  
    
दैन्यदारिद्र्यदुःखार्ता अप्य् अन्ये पुरुषोत्तमाः ।  
पौरुषेणैव यत्नेन याता देवेन्द्रतुल्यताम् ॥मु_२,५।२५॥  
    
स्पष्टम् ॥न्त्_२,५।२२॥  
    
आ बाल्याच् चैवम् अभ्यस्तैः शास्त्रसत्सङ्गमादिभिः ।  
गुणैः पुरुषयत्नेन स्वो ऽर्थः सम्प्राप्यते हि तैः ॥मु_२,५।२६॥  
    
"स्वो ऽर्थः" मोक्षाख्यः काङ्क्षितो ऽर्थः । "पुरुषेणे"ति शेषः । "हि"शब्दः निश्चये । "तैः" प्रसिद्धैः "गुणैर्" इति करणे तृतीया । "यत्नेने"ति तु हेतौ ॥न्त्_२,५।२६॥  
    
उपसंहारं करोति  
    
इति प्wरत्यक्षतो दृष्टम् अनुभूतं कृतं श्रुतम् ।  
दैवोत्थम् इति मन्यन्ते ये हतास् ते कुबुद्धयः ॥मु_२,५।२७॥  
    
"कृतम् श्रुतम्"७ अनुष्ठितम् । सर्वम् "दैवात् उत्थम्" अस्ति । "इति ये मन्यन्ते" । "ते कुबुद्धयः हताः" नष्टाः ॥न्त्_२,५।२७॥

#७ श्र्[उतम्]  
    
    
आलस्यं यदि न भवेज् जगत्य् अनर्थः  
को न स्याद् बहुधनिको बहुश्रुतो वा ।  
आलस्याद् इयम् अवनिः ससागरान्ता  
सम्पूर्णा नरपशुभिश् च निर्धनैश् च ॥मु_२,५।२८॥  
    
"नरपशुभिः" अज्ञानिभिः । "निर्धनैः" दरिद्रैः । तस्माद् धनकाङ्क्षिभिः मोक्षकाङ्क्षिभिर् वा पौरुषम् एव कार्यम् इति भावः ॥न्त्_२,५।२८॥  
    
पौरुषानुष्ठानप्रकारं कथयति  
    
बाल्ये गते ऽविरतकल्पितकेलिलोले  
पौगण्डमण्डनवयःप्रभृति प्रयत्नात् ।  
सत्सङ्गमैः पदपदार्थविबुद्धबुद्धिः  
कुर्यान् नरः स्वगुणदोषविचारणानि८ ॥मु_२,५।२९॥  
    
"अविरतं कल्पिता" या "केलिः" । तया "लोले९ बाल्ये" । बालभावे "गते" सति । पुरुषः "पौगण्डस्या"वस्थाविशेषस्य "मण्डन"भूतं यत् "वयः" । ततः "प्रभृति" यौवनात् प्रभृति इति यावत् । "प्रयत्नात्" यत्नेन । "स्वगुणदोषविचारणानि कुर्यात्" । कैः कृत्वा । "सत्सङ्गमैः" साधुसङ्गमैः । सत्सङ्गमाभावे हि स्वगुणदोषविचारणम् अशक्यक्रियम् एव । पुरुषः कथम्भूतः । "पदपदार्थविबुद्धबुद्धिः" । पदपदार्थयोः विबुद्धा बुद्धिः यस्य । तादृशः । पदपदार्थज्ञ इत्य् अर्थः ॥न्त्_२,५।२९॥

#९ लोल्⟨य्⟩ए  
    
    
श्रीवाल्मीकिः सर्गान्तश्लोकेन भरद्वाजं प्रति तत्रत्यं दिनावसानं कथयति  
    
इत्य् उक्तवत्य् अथ मुनौ दिवसो जगाम  
सायन्तनाय विधये ऽस्तम् इनो जगाम ।  
स्नातुं सभा कृतनमस्करणा जगाम  
श्यामाक्षये रविकरैश् च सहाजगाम ॥मु_२,५।३०॥  
    
"मुनौ" वसिष्ठे । "इति" एवम् । "उक्तवति" सति । "दिवसः जगाम" अवसानं गतः । यतः "इनः" सूर्यः । "अस्तं जगाम" । "सभा" दाशरथी सभा । "कृतनमस्करणा" कृतमुनिनमस्कारा सती । "सायन्तनाय" "विधये" सायं सन्ध्यार्थं । "स्नातुं जगाम" । सा "सभा श्यामाक्षये" रात्रिक्षये । "रविकरैः" सूर्यकरैः । "सह आजगाम च" । इति शिवम् ॥न्त्_२,५।३०॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे पञ्चमः सर्गः ॥ २,५ ॥

    
प्रभाते१ श्रीवसिष्ठः श्रीरामं प्रति पूर्वसर्गोक्तवस्तुफलितं कथयति  
    
तस्मात् प्राक्पौरुषं दैवं नान्यत्२ तत् प्रोज्झ्य दूरतः ।  
साधुसङ्गमसच्छास्त्रैर् जीवम् उत्तारयेद् बलात् ॥मु_२,६।१॥  
    
"तस्मात्" पूर्वसर्गोक्तात् हेतोः । "प्राक्पौरुषम्" प्राक्तनं पौरुषं । "दैवम्" भवति । "अन्यत्" पौरुषाद् भिन्नं किञ्चिद् दैवम् । "न" भवति । अतः पुरुषः "तत्" दैवं । "दूरतः प्रोज्झ्य" अर्थात् अद्यतनं शुभं पौरुषम् आश्रित्य । "साधुसङ्गमसच्छास्त्रैः" हेतुभूतैः । "जीवम् बलात्" हठेन । "उत्तारयेत्" । "संसाराद्" इति शेषः ॥न्त्_२,६।१॥

#१ *प्रभाते*  
#२ नान्य(स्त)त्  
    
    
यथा यथा प्रयत्नः स्याद् भवेद् आशु फलं तथा ।  
इति पौरुषम् एवास्ति दैवम् अस्तु तद् एव वः ॥मु_२,६।२॥  
    
"प्रयत्नः" पौरुषम् । "तत्" युष्माभिः अङ्गीकृतं "दैवम्" । "वः एव" युष्माकम् एव्"आस्तु" ॥न्त्_२,६।२॥  
    
दुःखाद् यथा दुःखकाले हा कष्टम् इति कथ्यते ।  
हाकष्टशब्दपर्यायस् तथा हा दैवम् इत्य् अपि ॥मु_२,६।३॥  
    
"तथा हा कष्टम् इति"वत् "हा दैवम् इति" दीनानाम् एवोक्तिर् अस्तीति भावः ॥न्त्_२,६।३॥  
    
प्राक्स्वकर्मेतराकारं दैवं नाम न विद्यते ।  
बालः प्रबलपुंसेव तज् जेतुम् इव शक्यते ॥मु_२,६।४॥  
    
"प्राक्स्वकर्मणः" प्राक्तनस्वकर्मणः । "इतराकारम् दैवं नाम न विद्यते" । प्राक्तनात् स्वकर्मणः पृथक्सत्तां न भजते इत्य् अर्थः । अतः पुंसा "तत्" दैवं । "जेतुं शक्यते" केन्"एव" । "प्रबलपुंसा इव" । यथा तेन "बालो जेतुं शक्यते" तथेत्य् अर्थः ॥न्त्_२,६।४॥  
    
ह्यस्तनो दुष्ट आचार आचारेणाद्य चारुणा ।  
यथाशु शुभतां याति प्राक्तनं कुकृतं तथा ॥मु_२,६।५॥  
    
"अद्याचारेण" अद्य कृतेनाचारेण । "तथा" तद्वत् । "प्राक्तनं कुकृतम्" अद्यतनेन सुकृतेन "शुभतां याति" ॥न्त्_२,६।५॥  
    
तज्जयाय यतन्ते ये न लाभलवलम्पटाः ।  
ते मूढाः प्राकृता दीनाः स्थिता दैवपरायणाः ॥मु_२,६।६॥  
    
"तज्जयाय" कुवासनारूपप्राक्तनाशुभपौरुषजयाय । "लाभलवे" सांसारिकपदार्थाप्तिरूपे लाभलेशे । "लम्पटाह्" लोभयुक्ताः । "प्राकृताः" नीचाः ॥न्त्_२,६।६॥  
    
पौरुषेण कृतं कर्म दैवाद् यद् अभिनश्यति ।  
तत्र नाशयितुर् ज्ञेयं पौरुषं बलवत्तरम् ॥मु_२,६।७॥  
    
"नाशयितुः" नाशकस्य कालादेः ॥न्त्_२,६।७॥  
    
यद् एकवृन्तफलयोर् अप्य् एकं शून्यकोटरम् ।  
तत्र प्रयत्नः स्फुरितस् तथा तद्रससंविदः३ ॥मु_२,६।८॥  
    
एकस्मिन् वृन्ते स्थितौ फलौ "एकवृन्तफलौ" । तयोः "अपि" मध्यात् "एक"फलं "शून्यकोटरम्" साररहितमध्यं "यत्" भवति । अर्थात् द्वितीयं सारभरितमध्यं ज्ञेयम् । "तत्र" तस्मिन् स्थाने । "तद्रससंविदः" तयोः फलयोः या रसरूपा संवित् । तस्याः तद्रसस्येति यावत् । "तथा" तेन प्रकारेण । "यत्नः" पौरुषं "स्फुरितः" । रसेनेव तादृशं पौरुषं कृतं येनैकं फलं साररहितं सम्पन्नं । न त्व् अन्यशङ्कितस्य४ दैवस्यात्र कापि शक्तिर् अस्तीति भावः ॥न्त्_२,६।८॥

#३ °र⟨म्⟩[स्]अ°  
#४ °स्य्(आ)अ°  
    
    
यत् प्रयान्ति जगद्भावाः संसिद्धा अपि सङ्क्षयम् ।  
क्षयकारकयत्नस्य तत्र ज्ञेयं महद् बलम् ॥मु_२,६।९॥  
    
"क्षयकारकस्य" नाशकर्तुः कालस्य । यः "यत्नः" पौरुषम् । तस्य ॥न्त्_२,६।९॥  
    
भिक्षुको मङ्गलेभेन नृपो यत् क्रियते बलात् ।  
तद् अमात्येभपौराणां प्रयत्नस्य महत् फलम् ॥मु_२,६।१०॥  
    
"मङ्गलेभेन" मङ्गलहस्तिना । "भिक्षुकः नृपः" राजा । "बलात् यत् क्रियते अमात्येभपौराणाम्" राज्यप्रदातॄणां मन्त्रिमङ्गलहस्तिनागराणाम्५ । "प्रयत्नस्य" तद्राज्यदानरूपस्य पौरुषस्य सह"फलम्" भवति । न दैवस्य ॥न्त्_२,६।१०॥

#५ °न्⟨अ⟩[आ]गरा°  
    
    
पौरुषेनान्नम् आक्रम्य यथा दन्तैर् विचूर्ण्यते ।  
अल्पं पौरुषम् आक्रम्य तथा शूरेण चूर्ण्यते ॥मु_२,६।११॥  
    
"यथा दन्तैः पौरुषेण अन्नम् आक्रम्य" स्ववशीकृत्य । "चूर्ण्यते" । "तथा शूरेणा"द्यतनपौरुषयुक्तेन पुरुषेण । "अल्पम्" प्राक्तनत्वेन जीर्णप्रायं । "पौरुषं आक्रम्य चूर्ण्यते" ॥न्त्_२,६।११॥  
    
अनुभूतं हि महतां लाघवं यत्नशालिनां ।  
यथेष्टं विनियुज्यन्ते ते तैः कर्मसु लोष्टवत् ॥मु_२,६।१२॥  
    
"हि" यस्मात् । अस्माभिः "यत्नशालिनाम्" पौरुषशालिनां । "महतां लाघवम्" चातुर्यम् । "अनुभूतम्" प्रत्यक्षं दृष्टम् । कथं अनुभूतम् इत्य् । अत्राह । "यथेष्टम्" इति । यतः "तैः" यत्नशालिभिः । "ते" अर्थात् पौरुषरहिताः पुरुषाः । "यथेष्टम्" स्वेच्छानुसारेण । "लोष्टवत् कर्मसु विनियुज्यन्ते" ॥न्त्_२,६।१२॥  
    
शक्तस्य पौरुषं दृश्यम् अदृश्यं वापि यद् भवेत् ।  
तद् दैवम् इत्य् अशक्तेन बुद्धम् आत्मन्य् अबुद्धिना ॥मु_२,६।१३॥  
    
"शक्तस्य" महता पौरुषेण युक्तस्य । दृश्यस्य पुरुषादेर् अदृश्यस्य कालादेश् च । "दृश्यम् अदृश्यं वा यत् पौरुषं भवेत्" । "अबुद्धिना" सम्यग्ज्ञानरहितेन । "अशक्तेन" तदपेक्षया शक्तिरहितेन पुरुषेण । "तत्" शक्तस्य पौरुषम् । "आत्मनि" स्वस्मिन् विषये । "दैवं बुद्धम्" ज्ञातम्६ । अन्यथा दैवेन मे कृतम् इति७ न ब्रूयात् ॥न्त्_२,६।१३॥

#६ ज्ञा⟨न्⟩[त्]अम्  
#७ इ[ति]  
    
    
भूतानां बलवद्भूतयत्नो दैवम् इति स्थितम् ।  
तस्थुषाम् अप्य् अधिष्ठातृवताम् एतत् स्फुटं मिथः ॥मु_२,६।१४॥  
    
"बलवद्भूतयत्नः" । "भूतानाम्" क्षुद्रभूतानां उपरि । "दैवम् इति स्थितम्" भवति । पुरुषो हि यत्र न पर्याप्तो भवति तत्रैव दैवेन मे कृतम् इति कथयति । न केवलम् एतन् मयैव ज्ञातं किन्त्व् अन्यैर् अपीत्य् आह । "तस्थुषाम्" इति । "अपि"शब्दः समुच्चये८ । "मिथः" अन्योऽन्यम् । "अधिष्ठातृवतां तस्थुषाम्" प्रेरकयुक्तानां स्थितानाम् पुरुषाणाम् "अपि" । "एतत्" मया उक्तः अर्थः । "स्फुटम्" प्रकटो भवति । ते हि परस्परं क्षुद्रतरतमादिभेदेनाधिष्ठेयाः भवन्ति । उत्कृष्टतरतमादिभेदेन त्व् अधिष्ठातारः । अधिष्ठाता एव चाधिष्ठेयं प्रति दैवम् । अतः एतेषु मदुक्तो ऽर्थः स्फुट एव भवति इति भावः ॥न्त्_२,६।१४॥

#८ °उ⟨श्⟩[च्]च°  
    
    
ननु भिक्षुकराज्यविषये ऽयं न्यायो नास्तीत्य् । अत्राह  
    
शास्त्रमात्येभपौराणाम्९ अविकल्प्या स्वभावधीः ।  
सा या भिक्षुकराज्यस्य कर्त्री धर्त्री प्रजास्थितेः ॥मु_२,६।१५॥  
    
"शास्ता"१० पुरोहितः । स च "अमात्यश्" च । "इभश्" च मङ्गलहस्ती च । "पौराश्" च । तेषाम् । "सा स्वभावधीः" स्वभावात् उत्थिता भिक्षुराज्यदानरूपा बुद्धिः । "अविकल्प्या" नाशयितुम् अशक्याशक्ता इति यावत् भवति । "सा" का । "या भिक्षुकराज्यस्य कर्त्री" भवति । तद्द्वारेण "प्रजास्थितेः धर्त्री" च भवति । अतो ऽत्राप्य् अयम् एव न्याय इति भावः । इयं हि रीतिः । यत्र देशे राजा म्रियते । तस्य पुत्रश् च न स्यात् । तत्र मङ्गलहस्ती यं नमति । तम् एव राजानं कुर्वन्तीति ॥न्त्_२,६।१५॥

#९ शास्त्र्⟨आ⟩[अ]°  
#१० श्⟨अ⟩[आ]स्ता  
    
    
ऐहिकः प्राक्तनं हन्ति प्राक्तनो ऽद्यतनं बलात् ।  
सर्वदा पुरुषस्पन्दस् तत्रानुद्वेगवाञ् जयी ॥मु_२,६।१६॥  
    
"पुरुषस्पन्दः" पौरुषम् । "तत्र" द्वयोः पौरुषयोः मध्ये । "अनुद्वेगवान्" उद्वेगरहितः । लक्षणया अतिबल इत्य् अर्थः ॥न्त्_२,६।१६॥  
    
ननु तत्र कः प्रायः बलवान् अस्तीत्य् । अत्राह  
    
द्वयोर् अद्यतनस्यैव प्रत्यक्षाद् बलिता भवेत् ।  
दैवं जेतुम् अतो यत्नैर् बालो यूनेव शक्यते ॥मु_२,६।१७॥  
    
"प्रत्यक्षात्" प्रत्यक्षप्रमाणेन । दृश्यते हि अद्यतनः शुभाचारः ह्यस्तनम् अशुभं नाशयन् । फलितम् आह । "दैवम्" इति । "अतः यत्नैः" अद्यतनैः पौरुषैः । "दैवम्" प्राक्तनं पौरुषं । "जेतुम् शक्यते" । केनेव । "यूनेव" । यथा "यूना बालः जेतुं शक्यते" तथेत्य् अर्थः ॥न्त्_२,६।१७॥  
    
मेघेन नीयते यद् वा वत्सरोपार्जिता कृषिः ।  
मेघस्य पुरुषार्थो ऽसौ जयत्य् अधिकयत्नवान् ॥मु_२,६।१८॥  
    
अत्रापि न दैवस्य काचिच् छक्तिर् अस्तीति भावः ॥न्त्_२,६।१८॥  
    
क्रमेणोपार्जिते ऽप्य् अर्थे नष्टे कार्या न खेदिता ।  
न बलं यत्र मे शक्तं तत्र का परिदेवना ॥मु_२,६।१९॥  
    
"बलम्" पौरुषम् । न हि जनः अशक्यः राज्यादिवस्तुप्राप्त्यर्थं प्रत्यहं "परिदेवना"युक्तो११ भवतीति भावः ॥न्त्_२,६।१९॥

#११ परि⟨व्⟩[द्]ए⟨द्⟩[व्]अना°  
    
    
यन् न शक्नोमि तस्यार्थे यदि दुःखं करोम्य् अहम् ।  
तद् अमानितमृत्योर् मे युक्तं प्रत्यहरोदनम् ॥मु_२,६।२०॥  
    
"अमानितमृत्योः" तावद्१२ मृत्युपातम्१३ अपि अनङ्गीकुर्वतः ॥न्त्_२,६।२०॥

#१२ ⟨तद्वत्⟩ [तावद्]  
#१३ °त्यु⟨ः⟩[-]पा°  
    
    
देशकालक्रियाद्रव्यवशतो विस्फुरन्त्य् अमी ।  
सर्व एव जगद्भावा जयत्य् अधिकयत्नवान् ॥मु_२,६।२१॥  
    
"भावाः" मृत्य्वादिरूपाः पदार्थाः ॥न्त्_२,६।२१॥  
    
फलितं कथयति  
    
तस्मात् पौरुषम् आश्रित्य सच्छास्त्रैः सत्समागमैः ।  
प्रज्ञाम् अमलतां नीत्वा संसाराम्बुनिधिं तर ॥मु_२,६।२२॥  
    
"अमलताम्" रागादिमलराहित्यम् ॥न्त्_२,६।२२॥  
    
प्राक्तनश् चैहिकश् चासौ पुरुषार्थौ फलद्रुमौ ।  
ऐहिकः पुरुषार्थश् च जगत्य् अभ्यधिकस् तयोः ॥मु_२,६।२३॥  
    
फलोत्पादकौ द्रुमौ "फलद्रुमौ" ॥न्त्_२,६।२३॥  
    
कर्म यः प्राक्तनं तुच्छं न निहन्ति शुभेहितैः ।  
अज्ञो जन्तुर् अनीशो ऽसौ वाङ्मनःसुखदुःखयोः ॥मु_२,६।२४॥  
    
"कर्म" पौरुषम् । "अनीशः" असमर्थः । "वाङ्मनःसुखदुःखौ" अप्य् "असौ" नाशयितुं न शक्नोति । शरीरदुःखनाशे तु का कथेति भावः ॥न्त्_२,६।२४॥  
    
यस् तूदारचमत्कारः सदाचारविहारवान् ।  
स निर्याति जगन्मोहान् मृगेन्द्रः पञ्जराद् इव ॥मु_२,६।२५॥  
    
"सदाचारेण" साध्वाचारेण । "विहारः" विद्यते यस्य । तादृशः । "स" इति । "स" एव शुभपौरुषभाजनम् इति भावः ॥न्त्_२,६।२५॥  
    
कश्चिन् मां प्रेरयत्य् एवम् इत्य् अनर्थकुकल्पने ।  
यः स्थितो दृष्टम् उत्सृज्य त्याज्यो ऽसौ दूरतो ऽधमः ॥मु_२,६।२६॥  
    
"दृष्टम्" प्रत्यक्षदृष्टफलं पौरुषम् ॥न्त्_२,६।२६॥  
    
व्यवहारसहस्राणि यान्य् उपायान्ति यान्ति च ।  
यथाशास्त्रं विहर्तव्यं तेषु त्यक्त्वा सुखासुखे ॥मु_२,६।२७॥  
    
"यथाशास्त्रम्" स्वशास्त्रानतिक्रमेण । "विहर्तव्यम्" विहारः कार्यः ॥न्त्_२,६।२७॥  
    
यथाशास्त्रम्१४ अनुच्छिन्नां मर्यादां स्वाम् अनुज्झतः ।  
उपतिष्ठन्ति सर्वाणि रत्नान्य् अम्बुनिधेर् इव ॥मु_२,६।२८॥  
    
"स्वाम्" स्वजात्यनुसारिणीम् । "उपतिष्ठन्ति" समीपम् आगच्छन्ति । "सर्वाणि" सकलानि श्रेयांसि ॥न्त्_२,६।२८॥

#१४ °शास्त्र्⟨आ⟩[अ]म्  
    
    
स्वार्थप्रापककार्यैकप्रयत्नपरता बुधैः ।  
प्रोक्ता पौरुषशब्देन सा सिद्ध्यै शास्त्रयन्त्रिता ॥मु_२,६।२९॥  
    
"स्वार्थप्रापके" स्वप्रयोजनसाधके "कार्ये" । "एकम्" अत्यन्तं । "प्रयत्नपरता" "शास्त्रयन्त्रिता" शास्त्रबुद्धा ॥न्त्_२,६।२९॥  
    
क्रियायाः स्पन्दधर्मिण्याः१५ स्वार्थसाधकता स्वयम् ।  
साधुसङ्गमशास्त्रार्थतीक्ष्णयाभ्यूह्यते धिया ॥मु_२,६।३०॥  
    
"स्पन्दधर्मिण्याः" स्पन्दस्वरूपायाः "क्रियायाः" । "स्वार्थसाधकता स्वयम्" अन्यनिरपेक्षं भवति । "साधुसङ्गमशास्त्रार्थतीक्ष्णया धिया" सम्बन्धिनी "स्वार्थसाधकता" "अभ्यूह्यते" विवेच्यते । का "स्वार्थसाधकता" । शुभा । का शुभेति व्यवस्थाप्यते इत्य् अर्थः ॥न्त्_२,६।३०॥

#१५ °ण्या[ः]  
    
    
अनन्तं समतानन्दं परमार्थं विदुर् बुधाः ।  
स येभ्यः प्राप्यते ऽनन्तं ते सेव्याः शास्त्रसाधवः ॥मु_२,६।३१॥  
    
सर्वत्र समदर्शित्वं "समता" । तद्रूपः "आनन्दः" "समतानन्दः" । "परमार्थम्" परमोपादेयं । "सः" समतानन्दः । पौरुषम् आश्रित्योपास्यः ॥न्त्_२,६।३१॥  
    
प्राक्तनं पौरुषं तच् चेद् दैवशब्देन कथ्यते ।  
तद् युक्तम् एतद् एतस्मिन् नास्ति नापवदामहे ॥मु_२,६।३२॥  
    
"तत्" प्रसिद्धं । "प्राक्तनं पौरुषं दैवशब्देन चेत्" यदि । "कथ्यते" । "युष्माभिर्" इति शेषः । "तत्" कथनं । "युक्तम्" भवति । यत "एतत्" समतानन्दप्राप्त्युपायत्वम्१६ । "एतस्मिन् नास्ति" । अतः वयं "नापवदामहे" तदपवादं न कुर्मः । उपेक्षाविषयत्वाद् इति भावः ॥न्त्_२,६।३२॥

#१६ समता⟨समता⟩नन्द°  
    
    
मूढैः प्रकल्पितं दैवम् अन्यद् यैस् ते क्षयं गताः ।  
नित्यं स्वपौरुषाद् एव लोकद्वयहितं भवेत् ॥मु_२,६।३३॥  
    
"अन्यत्" प्राक्तनपौरुषात् । "क्षयम्" अनुद्योगकृतं नाशम् ॥न्त्_२,६।३३॥  
    
ह्यस्तनी दुष्क्रियाभ्येति शोभां सत्क्रियया यथा ।  
अद्यैवं प्राक्तनी तस्माद् यत्नात् सत्कार्यवान् भव ॥मु_२,६।३४॥  
    
"अद्यतनये"ति शेषः । "यथा" अद्यतनया "सत्क्रियया ह्यस्तनी दुष्क्रिया शोभां अभ्येति" । "एवम्" तथा । "प्राक्तनी" प्राग्जन्मभवा१७ वासनारूपा "दुष्क्रिया"१८ । "अद्य" अद्यतनया सच्छास्त्रसेवनादिरूपया "सत्क्रियया" । "शोभाम्" शुद्धत्वम् "अभ्येति" । अतः त्वम् "सत्कार्यवान् भव" ॥न्त्_२,६।३४॥

#१७ °जन्⟨भ्⟩[म]°  
#१८ °क्रिय्⟨अय्⟩आ  
    
    
करामलकवद् दृष्टं पौरुषाद् एव यत् फलम् ।  
मूढः प्रत्यक्षम् उत्सृज्य१९ दैवमोहे निमज्जति ॥मु_२,६।३५॥  
    
"मूढः" दैवात् फलवादी अज्ञानी । "प्रत्यक्षम्" प्रत्यक्षप्रमाणसिद्धं पौरुषम् "उत्सृज्य" । "दैवमोहे" दैवरूपे भ्रमे "मज्जति" । कुतः तत् । तत् कुतः "यत्" यतः । अस्माभिः "फलम् करामलकवत् पौरुषाद् एव दृष्टम्" प्रत्यक्षम् अनुभूतम् ॥न्त्_२,६।३५॥

#१९ उत्सृ⟨ष्टा⟩[ज्य]  
    
    
सकलकारणकार्यविवर्जितं  
निजविकल्पबलाद् उपकल्पितम् ।  
तद् अनपेक्ष्य हि दैवम् असन्मयं  
श्रय शुभाशय पौरुषम् आत्मनः ॥मु_२,६।३६॥  
    
"सकलानि" यानि "कार्यकारणानि" । तैः "वर्जितम्" । अत्यन्तासत्स्वरूपम् इत्य् अर्थः । अत एव "निजविकल्पबलात् उपकल्पितम्" सम्पादितं । "तत् असन्मयं दैवम् अनपेक्ष्य" । हे "शुभाशय" । त्वम् "आत्मनः पौरुषं आश्रय" । दैववशो मा भवेति भावः ॥न्त्_२,६।३६॥  
    
शास्त्रैः सदाचरितजृम्भितदेशधर्मैर्  
यत् कल्पितं फलम् अतीव चिरप्ररूढम् ।  
तस्मिन् हृदि स्फुरति नो ऽपरम् एति चित्तम्  
अङ्गावली तद् अनु पौरुषम् एतद् आहुः ॥मु_२,६।३७॥  
    
"शास्त्रैः" सच्छास्त्रैः । "सताम्" साधूनां । यत् "आचरितम्" आचारः । तेन प्रवृत्तः । अविच्छिन्नप्रवाहेणागताः ये "देशधर्माः" । तैः च्"आतीव चिरप्ररूढं"२० अत्यन्तबहुकालात् प्रभृति प्रसिद्धं । "यत् फलं कल्पितम्" साध्यत्वेन निश्चितं भवति । "तस्मिन्" फले । "हृदि स्फुरति" सम्पादनीयतया विलसति सति । "चित्तम्" "अपरम्" प्रोक्तफलेतरं२१ वस्तु यत् । "नो एति" न गच्छति । "तद् अनु" चित्तानन्तरं । "अङ्गावली" हस्ताद्यवयवपङ्क्तिर् । अपि "अपरम्" यत् । "नो एति" । अपि तु तत्साधनैकपरं भवति । पण्डिताः "एतत् पौरुषम् आहुः" कथयन्ति । न तु यथा तथा हस्तादिचालनम् इति भावः ॥न्त्_२,६।३७॥

#२० °ढ[म्]  
#२१ प्[र्]ओक्त°  
    
    
बुद्ध्वैव पौरुषफलं पुरुषत्वम् एतद्  
आत्मप्रयत्नपरतैव सदैव कार्या ।  
नेया ततः सफलतां परमाम् अथासौ  
सच्छास्त्रसाधुजनपण्डितसेवनेन ॥मु_२,६।३८॥  
    
पुरुषेण "एतत्" स्वेनानुभूयमानं । "पुरुषत्वम्" पुरुषभावम् । "पौरुषफलम्" । "पौरुषम्" पूर्वश्लोकोक्तस्वरूपपौरुषं । "फलम्" यस्य । तादृक् । "बुद्ध्वा" एव । "आत्मप्रयत्नपरता" पौरुषनिर्वृत्तत्वम्२२ । "सदा एव कार्या" । "ततः" करणानन्तरं । पुरुषेण्"आसौ" आत्मप्रयत्नपरता । "सच्छास्त्रसाधुजनपण्डितसेवनेन" "परमाम्" उत्कृष्टाम् । "सफलताम्" मोक्षाख्यफलयुक्तताम् "नेया" । "अथ"शब्दः पादपूरणार्थः ॥न्त्_२,६।३८॥

#२२ °नि[र्]वृ[त्त]°  
    
    
दैवपौरुषविचारचारुभिश् चेतसा चरितम् आत्मपौरुषम् ।  
नित्यम् एव जयतीति भावितैः कार्य आर्यजनसेवनोद्यमः ॥मु_२,६।३९॥  
    
पुरुषैः "आर्यजनसेवनोद्यमः कार्यः" । कथम्भूतैः । "दैवपौरुषयोः" यः "विचारः" स्वरूपविवेचनं । तेन "चारुभिः" । पुनः कथम्भूतैः । मनसा "इति" एवम् । "भावितैः" निश्चितैः इति । किम् "इति" । "चरितम्" अनुष्ठितम् । "आत्मपौरुषम् नित्यम्" सदा "जयति" । सर्वफलजनकत्वात् सर्वोत्कर्षेण वर्तत इति ॥न्त्_२,६।३९॥  
    
सर्गान्तश्लोकेनाप्य् एतद् एव कथयति  
    
जन्मप्रबन्धमयम् आमयम् एष जीवो  
बुद्ध्वैहिकं सहजपौरुषम् एव सिद्ध्यै ।  
शान्तिं नयत्व् अवितथेन वरौषधेन  
पृष्टेन तुष्टिपरपण्डितसेवनेन ॥मु_२,६।४०॥  
    
"जीवः" पुरुषः । "ऐहिकम्" इह लोके शक्यत्वेन स्थितं "पौरुषम्" । "सिद्ध्यै" सिद्ध्यर्थं "बुद्ध्वा" । ततः तदाश्रयणेनानुष्ठितेन "तुष्टिपरपण्डितसेवनेन" हेतुना । "पृष्टेन" तस्माद् एव पण्डितात् "पृष्टेन" । "अवितथेन" सफलेन । "वरौषधेन" सम्यग्ज्ञानाख्यवरौषधेन । "जन्मप्रबन्धमयम्" जन्मसन्तानरूपं । "आमयम्" रोगं । "शान्तिं नयतु" । इति शिवम् ॥न्त्_२,६।४०॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुव्यवहारप्रकरणे षष्ठः सर्गः ॥ २,६ ॥

    
ॐ अत्यन्तोपादेयत्वेन पुनर् अपि पौरुषचर्चाम् एव प्रस्तौति  
    
प्राप्य व्याधिविनिर्मुक्तं देहम् अल्पाधिवेधितम् ।  
तथात्मानं समादध्याद् यथा भूयो न जायते ॥मु_२,७।१॥  
    
"अल्पो" यः "आधिः" जीवनोपायादिनिमित्ता चित्तपीडा । तेन "वेधितम्" ताडनायुक्तम्१ कृतम् । "समादध्यात्" चिन्मात्रतत्त्वे समाधानयुक्तं कुर्यात् ॥न्त्_२,७।१॥

#१ °न्*आ*°  
    
    
दैवं पुरुषकारेण यो ऽतिवर्तितुम् इच्छति ।  
इह चामुत्र च जयेत् स सम्पूर्णाभिवाञ्छितः ॥मु_२,७।२॥  
    
"दैवम्" अनुद्योगरूपम् दैवम् । "सम्पूर्णे अभिवाञ्छिते" भोगमोक्षरूपे काङ्क्षिते२ यस्य "सः" ॥न्त्_२,७।२॥

#२ °पूर्ण्⟨औ⟩[ए] °वाञ्छित्⟨औ⟩[ए] °रूप्⟨औ⟩[ए] काङ्क्षित्⟨औ⟩[ए]  
    
    
ये समुद्योगम् उत्सृज्य स्थिता दैवपरायणाः ।  
ते३ धर्मम् अर्थकामौ च नाशयन्त्य् आत्मविद्विषः ॥मु_२,७।३॥  
    
"आत्मविद्विट्त्वम्" च तेषां भोगमोक्षरूपात्मककार्यनाशकत्वाज् ज्ञेयम् ॥न्त्_२,७।३॥

#३ ते⟨र्⟩  
    
    
संवित्स्पन्दो मनःस्पन्द इन्द्रियस्पन्द एव च ।  
एतानि पुरुषार्थस्य रूपाण्य् एभ्यः फलोदयः ॥मु_२,७।४॥  
    
"एभ्यः" संविदादिस्पन्देभ्यः ॥न्त्_२,७।४॥  
    
संवित्तत्त्वाद्४ एव पौरुषोत्थानं कथयति  
    
यथा संवेदनं चेतस् तथान्तःस्पन्दम् ऋच्छति ।  
तथैव कायश् चलति तथैव फलभोक्तृता ॥मु_२,७।५॥  
    
"यथा" येन प्रकारेण । "संवेदनम्" संविदः स्फुरणम् स्यात् । "तथा" तेन प्रकारेण । "चेतः अन्तःस्पन्दम्"५ सङ्कल्पाख्याम् चेष्टाम् । "ऋच्छति" गच्छति । "तथैव" चित्तस्पन्दानुसारेण एव । "कायः चलति" हिताहितप्राप्तिपरिहाररूपां क्रियां प्रति चेष्टते । ततः "तथैव" कायचलनानुसारेणैव । "फलभोक्तृता" भवति । "जीवस्ये"ति शेषः ॥न्त्_२,७।५॥

#४ °तत्[त्]वाद्  
#५ °स्प[न्]दम्  
    
    
आबालम् एतत् संसिद्धं यत्र यत्र यथा तथा ।  
दैवं तु न६ क्वचिद् दृष्टम् अतो जयति पौरुषम् ॥मु_२,७।६॥  
    
"आबालम्" बालपर्यन्तम् । "एतत्" मदुक्तम् । फलितम् आह्"आत" इति ॥न्त्_२,७।६॥

#६ न्⟨उ⟩[अ]  
    
    
पुरुषार्थेन देवेशगुरुर् एष बृहस्पतिः ।  
शुक्रो दैत्येन्द्रगुरुतां पुरुषार्थेन चास्थितः ॥मु_२,७।७॥  
    
देवेशस्य गुरुः "देवेशगुरुः" ॥न्त्_२,७।७॥  
    
दैन्यदारिद्र्यदुःखार्ता अपि साधो नरोत्तमाः ।  
पौरुषेणैव यत्नेन याता देवेन्द्रतुल्यताम् ॥मु_२,७।८॥  
    
"देवेन्द्रतुल्यताम्" इन्द्रसाम्यम् ॥न्त्_२,७।८॥  
    
महान्तो विभवाढ्या ये नानाश्चर्यसमाश्रयाः ।  
पौरुषेणैव दोषेण नरकातिथितां गताः ॥मु_२,७।९॥  
    
"दोषेण" दोषहेतुना७ । उच्छास्त्रितेनेति यावत् ॥न्त्_२,७।९॥

#७ °ह्⟨ओ⟩[ए]तु°  
    
    
भावाभावसहस्रेषु दशासु विविधासु च ।  
स्वपौरुषवशाद् एव विवृत्ता भूतजातयः ॥मु_२,७।१०॥  
    
"विवृत्ताः" रूपान्तरं गताः । "भावाभावा"द्याविष्टाः सम्पन्ना इति यावत् ॥न्त्_२,७।१०॥  
    
शास्त्रतो गुरुतश् चैव स्वतश् चेति त्रिसिद्धिता ।  
सर्वत्र पुरुषार्थस्य न दैवस्य कदाचन ॥मु_२,७।११॥  
    
त्रिभिः प्रकारैः सिद्धिता "त्रिसिद्धिता" । "फलम्" इति शेषः । "स्वतः" शास्त्रादि८ विना स्वप्रतिभामात्राद् एव । केचिद् धि "शास्त्रात्" सिद्धा भवन्ति । केचित् "गुरुतः" । केचित् "स्वतः" ॥न्त्_२,७।११॥

#८ °आदि⟨म्⟩  
    
    
अशुभेषु समाविष्टं शुभेष्व् एवावतारयेत् ।  
यत्नेन चित्तम् इत्य् आशु सर्वशास्त्रार्थसङ्ग्रहः ॥मु_२,७।१२॥  
    
"अशुभेषु" भोगार्जनरूपेष्व् अशुभकार्येषु ॥न्त्_२,७।१२॥  
    
यच् छ्रेयो यद् अतुच्छं च यद् अपायविवर्जितम् ।  
तत् तद् आचर यत्नेन पुत्रेति गुरवः स्थिताः ॥मु_२,७।१३॥  
    
"पुत्र" हे शिष्य । "स्थिताः" । "उपदेष्टृत्वेने"ति शेषः ॥न्त्_२,७।१३॥  
    
यथा यथा प्रयत्नो मे फलम् आशु तथा तथा ।  
इत्य् अहं पौरुषाद् एव फलभाङ् न तु दैवतः ॥मु_२,७।१४॥  
    
"इत्य्" एवं । निश्चयवान् भवेद् इति भावः ॥न्त्_२,७।१४॥  
    
पौरुषाद् दृश्यते सिद्धिः पौरुषं धीमतां क्रमः ।  
दैवम् आश्वासनामात्रं दुःखपेलवबुद्धिषु ॥मु_२,७।१५॥  
    
"दुःखेन पेलवा" उद्योगासहा । "बुद्धिः" येषां तेषु ॥न्त्_२,७।१५॥  
    
प्रत्यक्षप्रमुखान् नित्यं प्रमाणं पौरुषः क्रमः ।  
फलतो दृश्यते लोके देशान्तरगमादिकात् ॥मु_२,७।१६॥  
    
अस्माभिः "पौरुषः" पुरुषसम्बन्धी "क्रमः" । पादचालनादिरूपं पौरुषम् इति यावत् । "देशान्तरगमादिकात् फलतः" फलात् । "नित्यं प्रमाणम्" अर्थक्रियाकारि९ "दृश्यते" । "फलतः" कथम्भूतात् । "प्रत्यक्षम्" प्रत्यक्षप्रमाणं । "प्रमुखम्" ग्राहकत्वेन प्रधानं यस्य । तादृशात् प्रत्यक्षदृष्टाद् इत्य् अर्थः । अतः पौरुषम् एव सफलं । न दैवम् इति भावः ॥न्त्_२,७।१६॥

#९ *क्रि*  
    
    
भोक्ता तृप्यति नाभोक्ता गन्ता गच्छति नागतिः ।  
वक्ता वक्ति न चावक्ता पौरुषं सफलं नृणाम् ॥मु_२,७।१७॥  
    
स्पष्टम् ॥न्त्_२,७।१७॥  
    
पौरुषेण दुरन्तेभ्यः सङ्कटेभ्यः सुबुद्धयः ।  
समुत्तरन्त्य् अयत्नेन न तु मूकतयानया ॥मु_२,७।१८॥  
    
"मूकतया" दैवपरत्वरूपेण१० उद्योगराहित्येन ॥न्त्_२,७।१८॥

#१० दै*व*  
    
    
यो यो यथा प्रयतते११ स स तद्वत् फलैकभाक् ।  
न तु तूष्णीं स्थितेनेह केनचित् प्राप्यते फलम् ॥मु_२,७।१९॥  
    
"तद्वत्" तथा । "तूष्णीं स्थितेन" उद्योगरहितेन तिष्ठता ॥न्त्_२,७।१९॥

#११ °यतत्(ओ)ए  
    
    
शुभेन पुरुषार्थेन शुभम् आसाद्यते फलम् ।  
अशुभेनाशुभं राम यथेच्छसि तथा कुरु ॥मु_२,७।२०॥१२  
    
स्पष्टम् ॥न्त्_२,७।२०॥

#१२ भगवद्गीता १८।६३द् (रघवन् १९३९ब्)।  
    
    
पुरुषार्थफलप्राप्तिर् देशकालवशाद् इह ।  
प्राप्ता चिरेण शीघ्रं वा यासौ दैवम् इति स्मृता ॥मु_२,७।२१॥  
    
"प्राप्तिः" "प्राप्ते"ति कार्यं करोति इतिवत् प्रयोगः । "असौ" "पुरुषार्थफलप्राप्तिः" ॥न्त्_२,७।२१॥  
    
न दैवं दृश्यते दृष्ट्या न च लोकान्तरे स्थितम् ।  
उक्तं दैवाभिधानेन स्वं लोके कर्मणः फलम् ॥मु_२,७।२२॥  
    
स्पष्टम् ॥न्त्_२,७।२२॥  
    
पुरुषो जायते लोके वर्धते क्षीयते पुनः ।  
न तत्र दृश्यते दैवं जरायौवनबाल्यवान् ॥मु_२,७।२३॥  
    
"तत्र" पुरुषे ॥न्त्_२,७।२३॥  
    
देशाद् देशान्तरप्राप्तिर् हस्तस्थद्रव्यधारणम् ।  
व्यापारश् च तथाङ्गानां पौरुषेण न दैवतः ॥मु_२,७।२४॥  
    
स्पष्टम् ॥न्त्_२,७।२४॥  
    
अर्थप्रापककार्यैकप्रयत्नपरता बुधैः ।  
प्रोक्ता पौरुषशब्देन सर्वम् आसाद्यते ऽनया ॥मु_२,७।२५॥  
    
"अर्थप्रापकम्" यत् "कार्यम्" । तत्र "एकम्" केवलं । "प्रयत्नपरता" ॥न्त्_२,७।२५॥  
    
अनर्थप्राप्तिकार्यैकप्रयत्नपरता तु या ।  
सोक्ता प्रोन्मत्तचेष्टेति न किञ्चित् प्राप्यते ऽनया ॥मु_२,७।२६॥  
    
"अनर्थप्राप्तौ" अनर्थप्राप्त्यर्थं यत् "कार्यम्" । तत्र "एकम् प्रयत्नपरता" ॥न्त्_२,७।२६॥  
    
क्रियायाः स्पन्दधर्मिण्याः स्वार्थसाधकता स्वयम् ।  
साधुसङ्गमसच्छास्त्रतीक्ष्णयोन्नीयते धिया ॥मु_२,७।२७॥  
    
"उन्नीयते" निश्चीयते ॥न्त्_२,७।२७॥  
    
अनन्तं समतानन्दं परमार्थं स्वकं विदुः ।  
तद् येभ्यः प्राप्यते यत्नात् सेव्यास् ते शास्त्रसाधवः ॥मु_२,७।२८॥  
    
"स्वकम् परमार्थम्" निजं परमप्रयोजनम् ॥न्त्_२,७।२८॥  
    
सच्छास्त्रादिगुणो मत्या सच्छास्त्रादिगुणान् मतिः ।  
वर्धेते ते मिथो ऽभ्यासात् सरोब्दाव् इव कालतः ॥मु_२,७।२९॥  
    
"सच्छास्त्रादि"रूपः "गुणः मत्या"१३ भवति । बुद्धिरहितस्य "सच्छास्त्रादौ" प्रवृत्त्यभावात् । "मतिः सच्छास्त्रादिगुणात्" भवति । "ते" सच्छास्त्रादिगुणमती । "मिथः" अन्योन्यं । "अभ्यासात् वर्धेते" वृद्धिं गच्छतः । काव् "इव" । "सरोब्दाव् इव" । यथा "सरोब्दौ" सरोमेघौ । "कालतः मिथः वर्धेते" तथेत्य् अर्थः । कदाचिद् धि सरः मेघवृष्टेन जलेन वर्धते । कदाचित् तु मेघः सरसः गृहीतेन जलेनेति ॥न्त्_२,७।२९॥

#१३ ⟨स्⟩[म्]अत्या  
    
    
आबाल्याद् अलम् अभ्यस्तैः शास्त्रसत्सङ्गमादिभिः ।  
गुणैः पुरुषयत्नेन स्वो ऽर्थः सम्प्राप्यते हितः ॥मु_२,७।३०॥  
    
"पुरुषयत्नेन" पौरुषेण्"आभ्यस्तैः" अनुशीलितैः । "स्वः अर्थः" मोक्षाख्यं निजं प्रयोजनम् ॥न्त्_२,७।३०॥  
    
पौरुषेण जिता दैत्याः स्थापिता भुवनक्रियाः ।  
रचितानि जगन्तीह विष्णुना न तु दैवतः ॥मु_२,७।३१॥  
    
स्पष्टम् ॥न्त्_२,७।३१॥  
    
सर्गान्तश्लोकेन श्रीरामस्य पौरुषं कर्तव्यत्वेनोपदिशति  
    
जगति पुरुषकारकारणे ऽस्मिन्  
कुरु रघुनाथ चिरं तथा प्रयत्नम् ।  
व्रजसि तरुसरीसृपाभिधानां  
सुभग यथा न दशाम् अशङ्कम् एव ॥मु_२,७।३२॥  
    
"जगति" कथम्भूते । "पुरुषकारः" पौरुषं "कारणम्" यस्य । तादृशे । चिन्मात्रपौरुषाद् एव हि जगद् उत्पन्नम् । "प्रयत्नम्" पौरुषम् । "तरुसरीसृपाभिधानां दशाम्" तर्वादिरूपताम् इत्य् अर्थः । तर्वादयो हि पौरुषराहित्येनैव दुःखम् अनुभवन्तीति तेषां ग्रहणं कृतम् । इति शिवम् ॥न्त्_२,७।३२॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुव्यवहारप्रकरणे सप्तमः सर्गः ॥ २,७ ॥

    
ॐ पुनः दैवनिराकरणं करोति । ॐ  
    
नाकृतिर् न च कर्माणि नास्पदं न पराक्रमः ।  
तन् मिथ्याज्ञानवत् प्रौढं दैवं नाम किम् उच्यते ॥मु_२,८।१॥  
    
पूर्वार्धे "यस्ये"ति शेषः ॥न्त्_२,८।१॥  
    
स्वकर्मफलसम्प्राप्ताव् इदम् इत्थम् इतीह याः ।  
गिरस् ता दैवनाम्नैताः प्रसिद्धिं समुपागताः ॥मु_२,८।२॥  
    
"इदम् इत्थम् इति गिर"१४ इदं इत्थं सम्पन्नम् इति वाचः ॥न्त्_२,८।२॥

#१४ गिर(ः)  
    
    
तथैव मूढमतिभिर् दैवम् अस्तीति निश्चयः ।  
आत्तो१५ दुरवबोधेन रज्जाव्१६ इव भुजङ्गमः ॥मु_२,८।३॥  
    
"आत्तो"१७ गृहीतः । "दुरवबोधेन" अज्ञानेन । "इव"शब्दः यथाशाब्दार्थे ॥न्त्_२,८।३॥

#१५ आ(र्)त्तो  
#१६ रज्ज्⟨व्⟩आव्  
#१७ आ(र्)त्तो  
    
    
ह्यस्तनी दुष्क्रियाभ्येति शोभां सत्क्रियया यथा ।  
अद्यैवं प्राक्तनी तस्माद् यत्नात् सत्कार्यवान् भव ॥मु_२,८।४॥  
    
गतार्थो ऽयम् ॥न्त्_२,८।४॥  
    
मूढानुमानसंसिद्धं दैवं यस्यास्ति दुर्मतेः ।  
दैवाद् दाहो ऽस्तु मा वेति वक्तव्यं तेन पावके ॥मु_२,८।५॥  
    
"मूढानुमानसंसिद्धं दैवं यस्य दुर्मतेः" अज्ञानिनः । "अस्ति" परमार्थसद्१८ अस्ति । "तेन" दुर्मतिना । "पावके" अग्नौ स्थित्वा । "दैवाद् दाहः अस्तु मा"स्तु "वेति वक्तव्यम्" । तत्र त्व् असौ नैतद् वक्तुं शक्नोति दाहैकलब्धेर् इति भावः ॥न्त्_२,८।५॥

#१८ °स⟨न्⟩[द्]  
    
    
दैवम् एवेह चेत् कर्म पुंसः किम् इव चेष्टया ।  
स्नानदानाशनादारान्१९ दैवम् एव करिष्यति ॥मु_२,८।६॥  
    
"कर्म" कर्मसम्पादकम् इत्य् अर्थः । न चैतत् सम्भवति अकिञ्चित्कुर्वतः "स्नाना"द्यनुपपत्तेर् इति भावः ॥न्त्_२,८।६॥

#१९ °दारा[न्]  
    
    
किं वा शास्त्रोपदेशेन मूको ऽयं पुरुषः किल ।  
सञ्चार्यते तु दैवेन किं कस्येहोपदिश्यते ॥मु_२,८।७॥  
    
"सञ्चार्यते" सञ्चरणशीलः सम्पाद्यते । "किम्" इति । "केन" इति शेषः । दैवाङ्गीकारे न को ऽपि "कस्या"प्य् उपदेशं कुर्याद् इति भावः ॥न्त्_२,८।७॥  
    
न च निःस्पन्दता लोके दृष्टेह शवतां विना ।  
स्पन्दश् च फलसम्प्राप्तिस् तस्माद् दैवं निरर्थकम् ॥मु_२,८।८॥  
    
स्पष्टम् ॥न्त्_२,८।८॥  
    
ननु दैवेन सहैव पुरुषः कार्यं करोतीत्य् । अत्राह  
न चामूर्तेन दैवेन मूर्तस्य सहकर्तृता ।  
हस्तादीन् ईहतश् चैव न दैवेन क्वचित् कृतम् ॥न्त्_२,८।९॥  
    
"अमूर्तेन" मूर्तिरहितेन२० "दैवेन" । "हस्तादीन् ईहतः" चेष्टतः । "मूर्तस्य" पुरुषस्य । "सहकर्तृता च न" भवति । अतः "दैवेन कृतम्" दैवकर्तृकं कार्यं । "क्वचित् न" भवति ॥न्त्_२,८।९॥

#२० मूर्⟨ह्⟩[त्]इ°  
    
    
ननु मनोबुद्ध्यादिवद् अमूर्तस्यापि दैवस्य मूर्तेन सह कर्तृत्वम् अस्त्य् एवेत्य् । अत्राह  
    
मनोबुद्धिवद् अप्य् एतद् दैवं नेहानुभूयते ।  
आगोपालं किल प्राज्ञैस् तेन दैवम् असत् सदा ॥मु_२,८।१०॥  
    
मृतशरीरे कर्तृत्वादर्शनान् "मनोबुद्धी" कल्प्येते । न च दैवस्यात्र कश्चिद् उपयोग इति । न तत्कल्पनावसर इति भावः ॥न्त्_२,८।१०॥  
    
ननु कदाचित् तस्माद् एव दृश्यात्२१ शरीरादेः कार्यं दृष्टं कदाचिन् न दृष्टम् इति अदृष्टस्य दैवस्य कल्पना युक्तैवेत्य् । अत्राह  
    
पृथक् चेद् बुद्धिर् अन्यो ऽर्थः सैव चेत् कान्यता तयोः ।  
कल्पना वा प्रमाणं चेत् पौरुषं किं न कल्प्यते ॥मु_२,८।११॥  
    
"बुद्धिः" ज्ञानं । "पृथक् चेत्" यद्य् अस्ति । तद्"आर्थः अन्य" एकस्मात् द्वितीयः पृथग् इति यावत् । अस्ति बुद्धिः "सा एव" । न तु भिन्ना "चेद्" भवति । तदा "तयोः" अर्थयोः "का अन्यता" भवति । अतो ऽत्र केवलसद्दृश्याच्२२ छरीरादेर् एव कार्यं भवत्व् इति भावः । नन्व् अत्र बुद्धिपृथक्त्वोपयोगो नास्ति । कल्पनाया एव प्रमाणत्वाद् इत्य् । अत्राह । "कल्पने"ति । "कल्पना" प्रथमं "प्रमाणम्" नास्ति "चेद्" । "वा"स्ति । तदा "पौरुषं किं न कल्प्यते" । कल्पनया सम्भाव्यते समानन्यायत्वात् ॥न्त्_२,८।११॥

#२१ दृश्या(ः)*त्*  
#२२ °वल्[अ]°  
    
    
पुनर् अपि प्रकृतं मूर्तामूर्तयोः सहकर्तृत्वासम्भवम् एव कथयति  
    
नामूर्तेन च सङ्गो ऽस्ति नभसेव वपुष्मतः२३ ।  
मूर्तं च दृश्यते लग्नं तस्माद् दैवं न विद्यते ॥मु_२,८।१२॥  
    
"वपुष्मतः" मूर्तस्य शरीरिणः । "अमूर्तेन" मूर्तिरहितेन२४ दैवेन । "सङ्गः" सहकर्तृत्वं "नास्ति" । केन्"एव" । "नभसा इव" । ननु तथापि अमूर्तम् एव कर्तृ भवत्व् इत्य् । अत्राह । "मूर्तं चे"ति । अस्माभिः "मूर्तम्" एव "लग्नम्" कार्यलग्नं "दृश्यते" । अतः तस्यैव कर्तृत्वं युक्तम् इति भावः । फलितं कथयति । "तस्माद्" इति । "तस्मात्" ततो हेतोः । "दैवं न विद्यते" । तत्कल्पनायाः निरस्तत्वात् ॥न्त्_२,८।१२॥

#२३ °मत्⟨आ⟩[अः]  
#२४ °ते[न]  
    
    
विनियोक्ताथ भूतानाम् अस्त्य् अन्यत् तज्जगत्त्रये ।  
शेरतां२५ भूतवृन्दानि दैवं सर्वं करिष्यति ॥मु_२,८।१३॥  
    
"विनियोक्ता" प्रेरकः । "अन्यद्" दैवाख्यं अन्यत् वस्तु । "शेरताम्" कार्येष्व् अनुद्योगं भजन्ताम् ॥न्त्_२,८।१३॥

#२५ शेरत्(ए)आं  
    
    
दैवेनेत्थं२६ नियुक्तो ऽस्मि किं करोमीदृशं स्थितम् ।  
समाश्वासनवाग् एषा न दैवं परमार्थतः ॥मु_२,८।१४॥  
    
"ईदृशम् स्थितम्" ईदृशम् सम्पन्नम् ॥न्त्_२,८।१४॥

#२६ °न्(ओ)[ए]त्थं  
    
    
मूढैः प्रकल्पितं दैवं तत्परास् ते क्षयं गताः ।  
प्राज्ञास्२७ तु पुरुषार्थेन पदम् उत्तमम् आगताः ॥मु_२,८।१५॥  
    
"तत्पराः" स्वयङ्कल्पितदैवपराः । "ते" मूढाः । "पुरुषार्थेन" पौरुषेण । "उत्तमं पदम्" मोक्षाख्यम् उत्कृष्टं स्थानम् ॥न्त्_२,८।१५॥

#२७ °ज्ञ्⟨अ⟩[आ]स्  
    
    
ये शूरा ये च विक्रान्ता ये प्राज्ञा ये च पण्डिताः ।  
तैस् तैः कैर् इव लोके ऽस्मिन् वद दैवं प्रचक्ष्यते ॥मु_२,८।१६॥  
    
"प्रचक्ष्यते" कथ्यते । न केनापि प्रचक्ष्यते इति भावः ॥न्त्_२,८।१६॥  
    
कालविद्भिर् विनिर्णीता यस्यास्ति चिरजीविता ।  
स चेज् जीवति सञ्छिन्नशिरास् तद् दैवम् उत्तमम् ॥मु_२,८।१७॥  
    
"कालविद्भिः" दैवज्ञैः ॥न्त्_२,८।१७॥  
    
कालविद्भिर् विनिर्णीतं पाण्डित्यं यस्य राघव ।  
अनध्यापित एवासौ तज्ज्ञश् चेद् दैवम् उत्तमम् ॥मु_२,८।१८॥  
    
"तज्ज्ञः" पण्डितः ॥न्त्_२,८।१८॥  
    
विश्वामित्रेण मुनिना दैवम् उत्सृज्य दूरतः ।  
पौरुषेणैव सम्प्राप्तं ब्राह्मण्यं२८ राम नान्यथा ॥मु_२,८।१९॥  
    
स्पष्टम् ॥न्त्_२,८।१९॥

#२८ °ण्य्(ए)अं  
    
    
अमीभिर् न परै राम पुरुषैर् मुनितां गतैः ।  
पौरुषेणैव सम्प्राप्ता चिरं गगनगमिता ॥मु_२,८।२०॥  
    
"अमीभिः" पौरुषयुक्तैर् एभिर् एव । "परैः" पौरुषरहितैः सामान्यजन्तुभिः । "गगनगमिता" परमाकाशचारित्वम् ॥न्त्_२,८।२०॥  
    
उत्साद्य देवसङ्घातांश् चक्रुस् त्रिभुवनोदरे ।  
पौरुषेणैव यत्नेन साम्राज्यं दानवेश्वराः ॥मु_२,८।२१॥  
    
"उत्साद्य" बाधित्वा । "देवसङ्घातान्" देवसमूहान् । "दानवेश्वराः" हिरण्याक्ष्यादयः ॥न्त्_२,८।२१॥  
    
आलूनशीर्णम् आभोगि जगद् आजह्रुर् ओजसा ।  
पौरुषेणैव यत्नेन दानवेभ्यः२९ सुरेश्वराः ॥मु_२,८।२२॥  
    
"आलूनशीर्णम्" अतिचञ्चलम् ॥न्त्_२,८।२२॥

#२९ °भ्य्⟨ओ ऽसु°⟩[अः सु°]  
    
    
राम पौरुषयुक्त्यैव सलिलं धार्यते न वा ।  
चिरं करण्डके युक्त्या न दैवं तत्र कारणम् ॥मु_२,८।२३॥  
    
"करण्डके" रन्ध्रयुक्ते काण्डसाधिते द्रव्यविशेषे । केनचित् प्रयोगेन हि करण्डे ऽपि जलं तिष्ठति ॥न्त्_२,८।२३॥  
    
हरणादानसंरम्भविभ्रमभ्रमभूमिषु ।  
शक्तता दृश्यते राम न दैवस्यौषधेर्३० इव ॥मु_२,८।२४॥  
    
"हरणे"त्याद्य् उपलक्षणं सर्वक्रियाणाम् ॥न्त्_२,८।२४॥

#३० द्⟨ए⟩[ऐ]व°  
    
    
सर्गान्तश्लोकेनैतत् समापयति  
    
सकलकारणकार्यविवर्जितं  
निजविकल्पवशाद् उपकल्पितम् ।  
त्वम् अनवेक्ष्य हि दैवम् असन्मयं  
श्रय शुभाशय पौरुषम् उत्तमम् ॥मु_२,८।२५॥  
    
गतार्थो ऽयम् । इति शिवम् ॥न्त्_२,८।२५॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे ऽष्टमः सर्गः ॥ २,८ ॥

    
ॐ अत्र श्रीरामः पृच्छति  
    
भगवन् सर्वधर्मज्ञ प्रतिष्ठाम् अलम् आगतम् ।  
यल् लोके तद् वद ब्रह्मन् दैवम् एवं किम् उच्यते ॥मु_२,९।१॥  
    
हे "भगवन्" । "ब्रह्मन्" वसिष्ठ । कथम्भूत । "सर्वधर्मज्ञ" । त्वम् "वद" । "यत् दैवम् लोके एवम् प्रतिष्ठाम्" प्रसिद्धिम् । "आगतम्" । "तत्" पण्डितैः "किं"रूपं कथ्यते । न हि असिद्धं वस्तु प्रसिद्धिम् आयाति इति भावः ॥न्त्_२,९।१॥  
    
श्रीवसिष्ठः उत्तरं कथयति  
    
पौरुषं सर्वकार्याणां कर्तृ राघव नेतरत् ।  
फलभोक्तृ च सर्वत्र न दैवं तत्र कारणम् ॥मु_२,९।२॥  
    
हे "राघव" । "पौरुषं सर्वकार्याणां कर्तृ" भवति । "इतरत्" अन्यत् दैवादि । कर्तृ "न" भवति । न केवलं कर्त्र् एव । किं तु "फलभोक्तृ च" भवति । स्वाविष्टपुरुषद्वारेणेति भावः । "दैवं तत्र कारणं न" भवति । अतो दैवं नास्तीति भावः ॥न्त्_२,९।२॥  
    
दैवं न किञ्चित् कुरुते न च भुङ्क्ते न विद्यते ।  
न दृश्यते नाद्रियते केवलम्१ कल्पनेदृशी ॥मु_२,९।३॥  
    
"ईदृशी" दैवम् एव सर्वं करोतीत्य् एवंरूपा । न च कल्पनायाः सत्यत्वम् इति भावः ॥न्त्_२,९।३॥

#१ °ल्⟨ए⟩[अम्]  
    
    
सिद्धस्य पौरुषेणेह फलस्य फलशालिनाम् ।  
शुभाशुभा वा सम्पत्तिर् दैवशब्देन कथ्यते ॥मु_२,९।४॥  
    
पण्डितैः "फलशालिनाम्" फलभाजां । "पौरुषेण" शुभाशुभेन पौरुषेण । "सिद्धस्य फलस्य शुभा अशुभा वा सम्पत्तिः दैवशब्देन कथ्यते" । "अज्ञव्यवहारार्थम्" इति शेषः ॥न्त्_२,९।४॥  
    
पौरुषोपरता नित्यम् इष्टानिष्टस्य वस्तुनः ।  
प्राप्तिर् इष्टाप्य् अनिष्टा वा दैवशब्देन कथ्यते ॥मु_२,९।५॥  
    
पण्डितैः "पौरुषे उपरता" निष्ठां गता । "इष्टानिष्टस्य वस्तुनः इष्टा अनिष्टा वा प्राप्तिः दैवशब्देन कथ्यते"२ । "अपि"शब्दः पादपूरणार्थः ॥न्त्_२,९।५॥

#२ *इष्टानिष्टस्य ॥। कथ्यते*  
    
    
भावी त्व् अवश्यम् एवार्थः पुरुषार्थैकसाधनः ।  
यः सो ऽस्मिंल् लोकसङ्घाते दैवशब्देन कथ्यते ॥मु_२,९।६॥  
    
"भावी" भवनशीलः । "पुरुषार्थः" पौरुषम् "एकं साधनम्" यस्य । तादृशः । "लोकसङ्घाते" लोकसमूहे ॥न्त्_२,९।६॥  
    
न तु राघव लोकस्य कस्यचित् किञ्चिद् एव हि ।  
दैवम् आकाशकल्पं हि करोति न करोति वा ॥मु_२,९।७॥  
    
"हि" यस्मादर्थे । "आकाशकल्पम्" आकाशवद् अत्यन्ततुच्छम् । न हि वन्ध्यासुतः "कस्यचित् किञ्चित्"३ "करोति न करोति वे"ति भावः । द्वितीयो "हि"शब्दः निश्चये ॥न्त्_२,९।७॥

#३ °चि[त्]  
    
    
पुरुषार्थस्य सिद्धस्य शुभाशुभफलोदये  
इदम् इत्थं स्थितम् इति योक्तिस् तद् दैवम् उच्यते ॥न्त्_२,९।८॥  
    
"उक्तेः" स्वरूपं कथयति । "इदम् इत्थं स्थितम्"४ " इती"ति । "सिद्धम्"५ सम्पन्नम् ॥न्त्_२,९।८॥

#४ स्थि(र्)*त्*अम्  
#५ सि⟨---⟩[द्धम्]  
    
    
इत्थं ममाभवद् बुद्धिर् इत्थं मे निश्चयो ह्य् अभूत् ।  
इति कर्मफलावाप्तौ योक्तिस् तद् दैवम् उच्यते ॥मु_२,९।९॥  
    
"इत्थम्" कर्मफलसाधनरूपा । "कर्मफलस्यावाप्तौ" प्राप्तौ । "उक्ति"मात्रम् एव "दैवम्" इति भावः ॥न्त्_२,९।९॥  
    
इष्टानिष्टफलप्राप्ताव् एवम् इत्यर्थवाचकम् ।  
आश्वासनामात्रवचो दैवम् इत्य् एव कथ्यते ॥मु_२,९।१०॥  
    
"आश्वासनामात्रवचः" कथम्भूतं । "एवम्" । "इति" यः "अर्थः" । तस्य "वाचकम्" नियमवाचकम् इत्य् अर्थः ॥न्त्_२,९।१०॥  
    
श्रीरामः पृच्छति  
भगवन् सर्वधर्मज्ञ प्राग् यत् कर्मोपसञ्चितम् । । तद् एतद् दैवम् इत्य् उक्तम् अपमृष्टं कथं त्वया ॥मु_२,९।११॥  
    
"प्राक्" पित्रन्तर्गतबीजतावस्थायाम् । "अपमृष्टम्" नाशितम् ॥न्त्_२,९।११॥  
    
श्रीवसिष्ठः उत्तरं कथयति  
    
साधु राघव जानासि शृणु वक्ष्यामि ते ऽखिलम् ।  
दैवं नास्तीति ते येन स्थिरा बुद्धिर् भविष्यति ॥मु_२,९।१२॥  
    
स्पष्टम् ॥न्त्_२,९।१२॥  
    
तद् एव कथयति  
    
या मग्ना वासना पूर्वं बभूव किल भूरिशः ।  
सैवेयं कर्मभावेन नॄणां परिणतिं गता ॥मु_२,९।१३॥  
    
"पूर्वम्" पित्रन्तर्गतबीजतावस्थायाम् । "भूरिशः" भूरिप्रकारेण । वर्तमाना "या वासना" शुभाशुभा वा भावना । "मग्ना" । "बीजे" इति शेषः भवति । "सा एवेयं नॄणां कर्मभावेन" कर्मरूपेण । "परिणतिम्" रूपान्तरं । "गता" । तदनुरूपम् एव सर्वे कर्म कुर्वन्तीति भावः ॥न्त्_२,९।१३॥  
    
जन्तुर् यद्वासनो नाम तत्कर्मा भवति क्षणात् ।  
अन्यकर्मान्यभावश् चेत्य् एतन् नैवोपपद्यते ॥मु_२,९।१४॥  
    
"अन्यभावः" अन्यवासना ॥न्त्_२,९।१४॥  
    
ग्रामगो ग्रामम् आप्नोति पत्तनार्थी च पत्तनम् ।  
यो यो यद्वासनस् तत् तत् स स प्रयतते तथा ॥मु_२,९।१५॥  
    
"ग्रामगस्य च " ग्रामगमनवासना स्फुटा एवान्यथा न यायात् ॥न्त्_२,९।१५॥  
    
यद् एव तीव्रसंवेगाद् इह कर्म कृतं पुरा ।  
तद् एव दैवशब्देन पर्यायेण हि कथ्यते ॥मु_२,९।१६॥  
    
"इह" इहलोकपरलोकतया द्विरूपे संसारे । "पुरा" पित्रन्तर्गतबीजतावस्थायाम् । "कर्म"करणं चात्र पितृद्वारेणैव ज्ञेयम् ॥न्त्_२,९।१६॥  
    
उपसंहारं करोति  
    
एवं दैवं स्वकर्माणि कर्म प्रौढा स्ववासना ।  
वासना मनसो नान्या मनो हि पुरुषः स्मृतः ॥मु_२,९।१७॥  
    
"एवम्" अनेन प्रकारेण । "स्वकर्माणि" प्राक् कृतानि निजकर्माणि । "दैवम्" भवति । "प्रौढा वासना कर्म" भवति । तदनुसारेणैव तस्य प्रकृतत्वात्६ । "वासना मनसः अन्या न" भवति । "हि" निश्चये । "मनः पुरुषः" भवति । अतः दैवस्य पुरुषाद् व्यतिरिक्ता सत्ता नास्तीति भावः ॥न्त्_२,९।१७॥

#६ प्र(वृ)कृ°  
    
    
पुनर् अप्य् एतद् एव कथयति  
    
यद् दैवं तानि कर्माणि कर्म साधो मनो हि तत् ।  
मनो हि पुरुषस् तस्माद् दैवं नास्तीति निश्चयः ॥मु_२,९।१८॥  
    
"कर्मे"त्य् अत्र यच्छब्दाध्याहारः । "यत्" "कर्म" । "तत् मनो" भवति ॥न्त्_२,९।१८॥  
    
एकम् एव मनो जन्तोर् यथा प्रयतते हि यत् ।  
नूनं तत् तद् अवाप्नोति स्वत एव न दैवतः ॥मु_२,९।१९॥  
    
स्पष्टम् ॥न्त्_२,९।१९॥  
    
मनश् चित्तं वासना च कर्म दैवं स्वनिश्चयः ।  
राम पुन्निश्चयस्यैताः सञ्ज्ञाः७ सद्भिर् उदाहृताः ॥मु_२,९।२०॥  
    
"पुन्निश्चयस्य" पुंरूपस्य निश्चयस्य । पुरुषस्येति यावत् ॥न्त्_२,९।२०॥

#७ °ज्ञा[ः]  
    
    
एवन्नामा हि पुरुषो दृढभावनया यथा ।  
नित्यं प्रयतते राम फलम् आप्नोत्य् अलं तथा ॥मु_२,९।२१॥  
    
"एवन्नामा" मन इत्यादिनामयुक्तः ॥न्त्_२,९।२१॥  
    
उपसंहारं करोति  
    
एवं पुरुषकारेण सर्वम् एव रघूद्वह ।  
प्राप्यते नेतरेणेह तस्मात् स शुभदो ऽस्तु ते ॥मु_२,९।२२॥  
    
"सः" पुरुषकारः । "शुभदो" जीवन्मुक्ताख्यशुभफलप्रदः८ । "ते" इत्य् उपलक्षणम् । तेन सर्वेषां शुभफलप्रदः भवतु इत्य् अर्थः ॥न्त्_२,९।२२॥

#८ °भ⟨ते⟩फ°  
    
    
श्रीरामः पृच्छति  
    
प्राक्तनं वासनाजालं नियोजयति मां यथा ।  
मुने तथैव तिष्ठामि कृपणः किं करोम्य् अहम् ॥मु_२,९।२३॥  
    
अतः पौरुषं किञ्चिद् अपि नास्तीति भावः ॥न्त्_२,९।२३॥  
    
श्रीवसिष्ठः उत्तरं कथयति  
    
अत एव हि हे राम श्रेयः प्राप्नोषि शाश्वतम् ।  
स्वप्रयत्नोपनीतेन पौरुषेणैव नान्यथा ॥मु_२,९।२४॥  
    
"हि" निश्चये । "अत एव" पूर्वोक्तात् कारणाद् एव । "पौरुषेण" कथम्भूतेन । "स्वप्रयत्नोपनीतेन" । राहोः शिर इतिवद् अयं प्रयोगः ॥न्त्_२,९।२४॥  
    
द्विविधो वासनाव्यूहः शुभश् चैवाशुभश् च ते ।  
प्राक्तनो विद्यते राम द्वयोर् एकतरो ऽथ वा ॥मु_२,९।२५॥  
    
"वासनाव्यूहः" वासनासमूहः । "अथ वा" पक्षान्तरे । "द्वयोः" मध्ये । "एकतरः" शुभः अशुभो वा अस्ति ॥न्त्_२,९।२५॥  
    
वासनौघेन शुद्धेन तत्र चेद् अद्य नीयसे ।  
तत् क्रमेण शुभेनैव पदं प्राप्नोषि शाश्वतम् ॥मु_२,९।२६॥  
    
"नीयसे" स्वानुसारेण९ कर्म कार्यसे । "पदम्" मोक्षाख्यं स्थानं ॥न्त्_२,९।२६॥

#९ °स्⟨व्⟩आ°  
    
    
अथ चेद् अशुभो भावस् त्वां योजयति सङ्कटे ।  
प्राक्तनस् तद् असौ यत्नाज् जेतव्यो भवता बलात् ॥मु_२,९।२७॥  
    
"अशुभो भावः" अशुभा वासना । "बलात्" हठात् ॥न्त्_२,९।२७॥  
    
नन्व् अन्यः चेतनारूपः कश्चिन् मां प्रेरयति । तत् कथम् अहं स्वयं किञ्चित् कर्तुं शक्नोमीत्य् । अत्राह  
    
प्राज्ञ१० चेतनामात्रस्११ त्वं न देहस् त्वं जडात्मकः ।  
तद् एव चेतस्य् अन्येन चेत् तत् त्वं क्वेव विद्यसे ॥मु_२,९।२८॥  
    
हे "प्राज्ञ" । अस्मिञ् श्लोके वक्ष्यमाणे उपदेशे योग्यत्वम् । "चेतनामात्रः" असि "त्वम्" । "जडः देहः ना"सि । "तद् एव" चेतनामात्रम् एव सन् । "त्वम् अन्येन"१२ हेतुकर्तृभूतेन कृत्वा । "चेत्" यदि । "चेतसि" चितिक्रियां प्रति कर्तृत्वं भजसि । "तत्" तदा । "त्वम्" न "विद्यसे" नासि । तस्यैव सत्त्वात् । न हि द्वयोः सत्ता युक्ता व्यर्थत्वात् ॥न्त्_२,९।२८॥

#११ °न्⟨अ⟩[आ]मा°  
#१२ °न⟨म्⟩  
    
    
पुनर् अपि पूर्वश्लोकोत्तरार्धनिश्चितम् अर्थम् एव कथयति  
    
अन्यस् त्वां चेतयति चेत् तत् त्वय्य् असति को ऽपरः ।  
कम् इमं चेतयेत् तस्माद् अनवस्था न वास्तवी ॥मु_२,९।२९॥  
    
"अन्यः त्वाम् चेत् चेतयति" चितिक्रियाकर्तृत्वम्१३ प्रेरयति । "तत्" तदा । "त्वयि असति" पूर्वोक्तयुक्त्या सत्ताम् अभजति सति । स इति१४ "कम् इमम्" किंरूपम्१५ । इदन्तास्पन्दं१६ त्वां । "चेतयेत्" चितिक्रियाकर्तृत्वं प्रति प्रेरयेत् । न ह्य् असतः प्रेरणं युक्तम् इति भावः । अतः अन्यः कश्चित् प्रेर्यः कल्पनीयः । सो ऽपि त्वत्समानयोगक्षेम एवेति कुत्रापि प्रेर्यतया विश्रान्तिर् न स्याद् । अतः त्वम् एव प्रेर्यप्रेरकभावेन स्थितो ऽसीत्य् अभिप्रायेणोपसंहारं करोति । "तस्माद्" इति । "तस्मात्" ततो हेतोः । "अनवस्था" प्रेर्यानवस्थितिः । "वास्तवी" परमार्थभूता । "न" भवति । तवैव प्रेर्यप्रेरकत्वाभ्यां स्थितत्वात् । अतो न कश्चित् तवान्यः प्रेरकः अस्तीति भावः ॥न्त्_२,९।२९॥

#१३ °त्वम्⟨अः असिः⟩  
#१४ ⟨स्(अ)ओत्(इ)आ⟩ [स इति]  
#१५ °प⟨स्⟩[म्]  
#१६ °स्प[न्]द°  
    
    
प्रकृतम् अनुसरति  
    
शुभाशुभाभ्यां मार्गाभ्यां वहन्ती वासनासरित् ।  
पौरुषेण प्रयत्नेन योजनीया शुभे पथि ॥मु_२,९।३०॥  
    
"योजनीया" प्रवर्तनीया । भोगत्यागपरामर्शाख्यं शुभानुसन्धानम् एव सततं कार्यम् इति भावः ॥न्त्_२,९।३०॥  
    
अशुभेषु समाविष्टं शुभेष्व् एवावतारयेत् ।  
स्वमनः पुरुषार्थेन बलेन बलिनां वर ॥मु_२,९।३१॥  
    
"समाविष्टम्" संलीनम् । "अवतारयेत्" नयेत् ॥न्त्_२,९।३१॥  
    
अशुभाच् चलितं याति शुभं तस्माद् अपीतरत् ।  
जन्तोश् चित्तं तु पशुवत् तस्मात् तत् पालयेद् बलात् ॥मु_२,९।३२॥  
    
"अशुभात्" भोगार्जनपरामर्शरूपात् अशुभानुसन्धानात् । "तस्माद् अपि" शुभाद् अपि । "पालयेद्"१७ अशुभात् रक्षेत् ॥न्त्_२,९।३२॥

#१७ °ये[द्]  
    
    
समतासान्त्वनेनाशु न द्राग् इति शनैः शनैः ।  
पौरुषेण१८ प्रयत्नेन पालयेच् चित्तबालकम् ॥मु_२,९।३३॥  
    
"समता" सर्वम् इदं ब्रह्मेत्य् एवंरूपा बुद्धिः । तया यत् "सान्त्वनम्" समाश्वासनं तेन । "न द्राग् इति" न झटिति । एतस्यार्थं स्वकण्ठेन कथयति । "शनैः शनैर्" इति सम्यग्विचारेण । न तु प्राणरोधनादिरूपेण हठेनेत्य् अर्थः ॥न्त्_२,९।३३॥

#१८ प्⟨ओ⟩[औ]रु°  
    
    
वासनौघस् त्वया पूर्वम् अभ्यासेन घनीकृतः ।  
शुभो वाप्य् अशुभो राम शुभम् अद्य घनीकुरु ॥मु_२,९।३४॥  
    
"अद्य" । "मदुपदेशेने"ति शेषः ॥न्त्_२,९।३४॥  
    
प्रागभ्यासवशाद् याता यदा ते वासनोदयम् ।  
तदाभ्यासस्य साफल्यं विद्धि त्वम् अरिमर्दन ॥मु_२,९।३५॥  
    
"अभ्यासस्य" समस्तस्याभ्यासस्य ॥न्त्_२,९।३५॥  
    
इदानीम् अपि ते याति घनतां वासनानघ ।  
अभ्यासवशतस् तस्माच् छुभाभ्यासम् उपाहर ॥मु_२,९।३६॥  
    
"इदानीम्" अस्मिन् जन्मनि । "उपाहर" आनय ॥न्त्_२,९।३६॥  
    
पूर्वं चेद् घनतां याता नाभ्यासात् तव वासना ।  
वर्धिष्यते तु नेदानीम् अपि तात सुखी भव ॥मु_२,९।३७॥  
    
वासनाराहित्यमात्रस्यैव परमे पदे यतत्वात्१९ इति भावः ॥न्त्_२,९।३७॥

#१९ °त्[अ]त्वात्  
    
    
सन्दिग्धायाम् अपि भृशं शुभम् एव समाहर ।  
अस्यां तु वासनावृद्धौ शुभाद् दोषो न कश्चन ॥मु_२,९।३८॥  
    
"अस्यां वासनावृद्धौ सन्दिग्धायाम्" किम् अभ्यासाद् वर्धते न वेति सन्देहविषयायाम्२० "अपि" सत्यां । त्वं "भृशं शुभम् एव समाहर" अभ्यासविषयीकुरु । यतः "शुभात् कश्चन दोषो न" भवति ॥न्त्_२,९।३८॥

#२० °[या]याम्  
    
    
सन्देहस्यायुक्ततां कथयति  
    
यद् यद् अभ्यस्यते लोके२१ तन्मयेनैव भूयते ।  
इत्य् आकुमारं प्रज्ञेषु दृष्टं सन्देहवर्जितम् ॥मु_२,९।३९॥  
    
"लोके" संसारे । "पुरुषेणे"ति शेषः ॥न्त्_२,९।३९॥

#२१ °क्⟨ओ⟩[ए]  
    
    
शुभवासनया युक्तस् तद् अत्र भव भूतये ।  
परं पौरुषम् आश्रित्य विजित्येन्द्रियपञ्चकम् ॥मु_२,९।४०॥  
    
"भूतये" जीवन्मुक्ताख्यसम्पत्प्राप्तये२२ ॥न्त्_२,९।४०॥

#२२ °व्⟨इ⟩[अ]न्मु°  
    
    
अव्युत्पन्नमना यावद् भवान् अज्ञाततत्पदः ।  
गुरुशास्त्रप्रमाणैस् तु निर्णीतं तावद् आचर ॥मु_२,९।४१॥  
    
"अव्युत्पन्नमनाः" ज्ञानरहितः । अत एव्"आज्ञाततत्पदः" अज्ञातब्रह्माख्योत्कृष्टस्थानः । "निर्णीतम्" तत्पदनिर्णयम् । भावे क्तप्रयोगे "निर्णीतम्" इति सिद्धम् ॥न्त्_२,९।४१॥  
    
ततः कषायपाकेन नूनं विज्ञातवस्तुना ।  
शुभो ऽप्य् असौ त्वया त्याज्यो भावनौघो निराधिना ॥मु_२,९।४२॥  
    
"कषायपाकेन" लक्षणया परकोटिप्राप्त्या । "भावनौघः" निर्णयरूपः वासनासमूहः । "निराधिना" शुभवासनाख्यचित्तपीडारहितेन ॥न्त्_२,९।४२॥  
    
सर्गान्तश्लोकेन श्रीरामस्यावस्थानम् अनुष्ठेयत्वेनोपदिशति  
    
यद् अतिसुभगम् आर्यसेवितं तच्  
छुभम् अनुसृत्य मनोज्ञभावबुद्ध्या ।  
अधिगमय पदं सदाविशोकं  
तद् अनु तद् अप्य् अवमुच्य साधु तिष्ठ ॥मु_२,९।४३॥  
    
त्वं । "यत् अतिसुभगम्" अत एव्"आर्यसेवितम्" भवति । "तच् छुभं"२३ पौरुषम् । "मनोज्ञभावा" शुभवासना या मतिः । तया करणभूतया । "अनुसृत्य" सततानुष्ठानविषयतां नीत्वा । "अविशोकम्" दुःखरहितं । "पदम्" जीवन्मुक्तिरूपं स्थानं । "अधिगमय" प्राप्नुहि । आर्षः स्वार्थे णिच् । "तद् अनु" कालान्तरे । "तद् अपि" जीवन्मुक्तिपदम् अपि "अवमुच्य" । "साधु" सम्यक् । "तिष्ठ" विदेहमुक्तौ स्थिरीभवेत्य् अर्थः । इति शिवम् ॥न्त्_२,९।४३॥

#२३ *भवति तच् छुभम्*  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे नवमः सर्गः ॥ २,९ ॥

    
ॐ परमम् उपसंहारं करोति  
    
अतः पौरुषम् आश्रित्य श्रेयसे नित्यबान्धवम् ।  
एकाग्रं कुरु चित्तं त्वं शृणु चोक्तम् इदं मम ॥मु_२,१०।१॥  
    
"उक्तम्" उपदेशम् ॥न्त्_२,१०।१॥  
    
अवान्तराभिपातीनि स्वारूढानि मनोरथम् ।  
पौरुषेणेन्द्रियाण्य् आशु संयम्य समतां नय ॥मु_२,१०।२॥  
    
"अवान्तरेषु" भोगरूपेषु मध्यमेषु विश्रान्तिस्थानेषु । न तु परमात्मरूपे परमे विश्रान्तिस्थाने । "अभिपातीनि" पतनशीलानि । "मनोरथम्" चित्तानुसन्धानम् । "स्वारूढानि" सुष्ठु आरूढानि । "इन्द्रियाणि संयम्य" प्रत्याहृत्य । "समताम्" रागद्वेषरहितत्वम् "नय" । अन्यथा न श्रोष्यसीति भावः ॥न्त्_२,१०।२॥  
    
इहामुत्र च सिद्ध्यर्थं पुरुषार्थफलप्रदाम् ।  
मोक्षोपायमयीं वक्ष्ये संहितां सारसम्मिताम् ॥मु_२,१०।३॥  
    
"मोक्षोपायमयीम्" मोक्षस्य यः उपायः तन्मयीम् तद्वाचकाम् इत्य् अर्थः । "संहिताम्" शास्त्रम् । "सारसम्मिताम्" सारतुल्याम् ॥न्त्_२,१०।३॥  
    
अपुनर्ग्रहणायान्तस् त्यक्त्वा संसारवासनाम् ।  
सम्पूर्णौ शमसन्तोषाव् आदायोदारया धिया ॥मु_२,१०।४॥  
    
सपूर्वापरवाक्यार्थविचारविषयादृतम् ।  
मनः समरसं कृत्वा सानुसन्धानम् आत्मनि ॥मु_२,१०।५॥  
    
सुखदुःखक्षयकरं महानन्दैकसाधनम् ।  
मोक्षोपायम् इमं राम वक्ष्यमाणं मया शृणु ॥मु_२,१०।६॥  
    
हे "राम" । त्वं "मया वक्ष्यमाणं मोक्षोपायं शृणु" । किं कृत्वा । "अपुनर्ग्रहणाये"त्यादि । सुषुप्तौ त्यक्ताम् अपि वासनां पुरुषः पुनः गृह्णातीति "अपुनर्ग्रहणाये"त्य् उक्तम् । "अन्तः" मनसि । अन्यथा न श्रोतुं शक्नोषीति भावः । "आदाय" गृहीत्वा । "मनः" कथम्भूतं । "आत्मनि समरसम्" एकरसम् । न तु विषयेषु विक्षिप्तं । तथा "सपूर्वापरः" सम्पूर्णः यः "वाक्यार्थविचारः" । स एव "विषयः" सञ्चारस्थानम् । तत्र्"आदृतम्" ॥न्त्_२,१०।४-६॥  
    
इमां मोक्षकथां श्रुत्वा सह सर्वैर् विवेकिभिः ।  
पदं यास्यसि निर्दुःखं नाशो यत्र न विद्यते ॥मु_२,१०।७॥  
    
"पदम्" विश्रान्तिस्थानम् ॥न्त्_२,१०।७॥  
    
एवं श्रीरामस्य पौरुषम् आश्रयणीयत्वेनोपदिश्य विश्वामित्रप्रेरणया१ स्मृतं ब्रह्मोक्तम् उपदेशं कथयितुं प्रस्तावं करोति  
    
इदम् उक्तं पुराकल्पे ब्रह्मणा परमेष्ठिना ।  
सर्वदुःखक्षयकरं परमाश्वासनं धियः ॥मु_२,१०।८॥  
    
"इदम्" वक्ष्यमाणं । "धियः" बुद्धेः । "परमाश्वासनम्" उत्कृष्टं आश्वासनकारि ॥न्त्_२,१०।८॥

#१ प्र्⟨अ⟩[ए]रण्⟨ई⟩[अ]या  
    
    
श्रीरामः पृच्छति  
    
केनोक्तं कारणेनेदं ब्रह्मन् पूर्वं स्वयम्भुवा ।  
कथं च भवता प्राप्तम् एतत् कथय मे प्रभो ॥मु_२,१०।९॥  
    
"इदम्" वक्ष्यमाणं ज्ञानम् ॥न्त्_२,१०।९॥  
    
श्रीवसिष्ठः उत्तरं कथयति  
    
अस्त्य् अनन्तविलासात्मा सर्वगः सर्वसंश्रयः ।  
चिदाकाशो ऽविनाशात्मा प्रदीपः सर्ववस्तुषु ॥मु_२,१०।१०॥  
    
"चिदाकाशः" चिद् इति नामधेयः आकाशः "चिदाकाशः" । सः "अस्ति" परमार्थसन् भवति । कथम्भूतः । "अनन्ताः" अपरिच्छिन्नाः । ये "विलासाः" सर्गावभासनसङ्कोचनरूपाः विलासाः ते । "आत्मा" स्वरूपं यस्य सः । तथा "सर्वगः" सर्वव्यापकत्वात् उपचारेण सर्वगन्ता । न हि मुख्यं सर्वगत्वम् अस्य सम्भवति निष्क्रियत्वेन गमिक्रियानाश्रयत्वात्२ । पुनः कथम्भूतः । "सर्वेषाम्" समस्तानां भावाभावस्वरूपाणां पदार्थानां । "संश्रयः" स्फूर्तिप्रदत्वेन सत्ताप्रदत्वेन चाश्रयः । पुनः कथम्भूतः । "अविनाशात्मा" विनाशस्यापि साक्षितया सत्ताप्रदत्वेन च तेन रहितः आत्मा यस्य सः । न हि स्वस्फूर्तिप्रदस्य स्वसत्तापादकस्य च कश्चित् आवरणं कर्तुं शक्तः तदावृतौ स्वस्याप्य् असिद्धत्वात् । पुनः कथम्भूतः । "सर्ववस्तुषु प्रदीपः" प्रकाशकत्वात् । ननु कुत्रासाव् अस्तीति चेन् । न । सर्वत्र वर्तमानस्य कुत्रेति वक्तुम् अशक्यत्वात् । ननु तथापि कथं नासौ सर्वत्र दृश्यते इति चेद् । असद् एतत् । द्रष्ट्रेकस्वरूपे तस्मिन् कथं न दृश्यत इत्य् अस्यापि वक्तुम् अशक्यत्वात् । तथापि को ऽसाव् इति चेत् । यः पृच्छति स एवेति ब्रूमः । ननु कः पृच्छति इति चेत् । अहन्तया अतिप्राकट्येन भासमानः सः स्वयम् एव स्वान्तः विचार्यताम् इत्य् अलं रहस्योद्घाटनेन ॥न्त्_२,१०।१०॥

#२ °या*ना*श्र°  
    
    
ततः किम् इत्य् । अत्राह  
    
स्पन्दास्पन्दसमाकारात्३ ततो विष्णुर् अजायत ।  
स्पन्दमानरसापूरात् तरङ्गः सागराद् इव ॥मु_२,१०।११॥  
    
"स्पन्दास्पन्दयोः" सृष्ट्यावेशौदासीन्ययोः४ "समाकारात्" चित्त्वाख्यसमानाकारयुक्तात् । "ततः" तस्माच् चिदाकाशात् । "विष्णुः" भाविसृष्टिस्थितिकारी५ नारायणाख्यो देवताविशेषः । समष्टिरूपं शुद्धबुद्धितत्त्वं च्"आजायत"६ । संहारकारणस्य शुद्धाहङ्काररूपस्य रुद्रस्य कथनं सृष्टिमात्रकथनाकाङ्क्षया७ न कृतम् । विष्णुः क "इव" । "तरङ्ग इव" । यथा "स्पन्दमानरसापूरात् सागरात् तरङ्गः" जायते तथेत्य् अर्थः ॥न्त्_२,१०।११॥

#३ °न्द(ः)स°  
#४ °औ⟨य्⟩[द्]आसी°  
#५ °वि⟨ं⟩सृ°  
#६ °त्(ए)अ  
#७ °ना(ं)*कां*क्ष°  
    
    
सुमेरुकर्णिकात् तस्य दिग्दलाद् धृदयाम्बुजात् ।  
तारकाकेसरवतः परमेष्ठी व्यजायत ॥मु_२,१०।१२॥  
    
"तस्य" नारायणस्य शुद्धबुद्धितत्त्वस्य च । "सुमेरुकर्णिकात्" तथा "तारकाकेसरात् हृदयाम्बुजात्" हृत्कमलात् तदन्तर्गतात् ब्रह्माण्डात् इति यावत् । भाविसर्वजगदाधारत्वयोग्यात् स्वरूपलेशाच्८ च । "परमेष्ठी" भाविसृष्ट्युत्पत्तिकारी ब्रह्माख्यो देवताविशेषः । समष्टिरूपं शुद्धमनस्तत्त्वं च "व्यजायत" ॥न्त्_२,१०।१२॥

#८ °शा⟨श्⟩[च्]  
    
    
वेदवेदार्थदेवेशमुनिमण्डलमालितम् ।  
सो ऽसृजत् सकलं सर्गं विकल्पौघं यथा मनः ॥मु_२,१०।१३॥  
    
"सकलम्" जगत् बाह्यत्वेन भासमानं समस्तं जगत् । समष्टिभूतशुद्धमनस्तत्त्वरूपात् । परमेष्ठिन एव हि सर्वं जगद् उत्पन्नम् । अत्रोपमानत्वं व्यष्टिरूपस्य "मनसः" ज्ञेयम् । समष्टिरूपस्य मनसः९ उपमेयत्वात् ॥न्त्_२,१०।१३॥

#९ म⟨ल्⟩[न्]अ°  
    
    
जम्बुद्वीपस्य कोणे ऽस्मिन् वर्षे भारतनामनि ।  
स ससर्ज जनं पुत्रैर् आधिव्याधिपरिप्लुतम् ॥मु_२,१०।१४॥  
    
"जनम्" मानवजनम् । "पुत्रैः" प्रजापतिभिः कृत्वा सामान्यजनैश् च ॥न्त्_२,१०।१४॥  
    
जनं विशिनष्टि  
    
भावाभावविषण्णाङ्गम् उत्पातध्वंसतत्परम् ।  
सर्गे ऽस्मिन् भूतजातीनाम् आप्यायनकरं परम् ॥मु_२,१०।१५॥  
    
"भूतजातीनाम्" देवादीनाम् । "आप्यायनकरम्" हव्यकव्यादिद्वारेण तृप्तिकरम् ॥न्त्_२,१०।१५॥  
    
जनस्य तस्य दुःखं सद् दृष्ट्वा सकललोककृत् ।  
जगाम करुणाम् ईशः पुत्रदुःखाद् यथा पिता ॥मु_२,१०।१६॥  
    
"तस्य जनस्य" मानवजनस्य । "ईशः" ब्रह्मा शुद्धमनस्तत्त्वं च । "करुणाम्" दयाम् । अत्र च शुद्धमनसः करुणा सृज्यमानस्मृतिकारचित्तावेशद्वारेण ज्ञेयेत्य् अलं रहस्योद्घाटनेन ॥न्त्_२,१०।१६॥  
    
ननु ततः किम् अकरोद् इत्य् । अत्राह  
    
क एतेषां हताशानां दुःखस्यान्तो हतायुषाम् ।  
स्याद् इति क्षणम् एकाग्रश् चिन्तयाम् आस भूतपः ॥मु_२,१०।१७॥  
    
"हताशानाम्" नष्टानां । "हतायुषाम्" नश्वराणां । "अन्तः" अवसानं ॥न्त्_२,१०।१७॥  
    
ब्रह्मणः चिन्ताम् उपसंहरति  
    
इति सञ्चिन्त्य भगवान् ससर्ज पुनर् ईश्वरः ।  
तपो धर्मं च दानं च सत्यं तीर्थानि चैव ह ॥मु_२,१०।१८॥  
    
"ससर्ज" स्वयं । कृतेषु स्मृतिशास्त्रेषु जनान् प्रति कर्तव्यत्वेन दृष्टवान् इत्य् अर्थः ॥न्त्_२,१०।१८॥  
    
एतत् सृष्ट्वा पुनर् देवश् चिन्तयाम् आस भूतकृत् ।  
पुंसां नानेन सर्वस्य दुःखस्यान्त इति स्वयम् ॥मु_२,१०।१९॥  
    
स्पष्टम् ॥न्त्_२,१०।१९॥  
    
पुनः केन पुंसां सर्वस्य दुःखस्यान्तः भविष्यतीत्य् आशङ्क्य चिन्तयति  
    
निर्वाणं नाम परमं सुखं येन पुनर् जनः ।  
न जायते न म्रियते तज् ज्ञानाद् एव लभ्यते ॥मु_२,१०।२०॥  
    
तन् निर्वाणं केन स्याद् इत्य् आशङ्क्य चिन्तयति । "तज् ज्ञानाद्" इति । "तत्" निर्वाणम् । "ज्ञानात् एव" परमात्मतत्त्वज्ञानात् एव । न तु तपःप्रभृतिभ्यः "लभ्यते" ॥न्त्_२,१०।२०॥  
    
"एव"कारप्रयोगयोग्यतां स्वयम्१० एव साधयति  
    
संसारोत्तरणे जन्तोर् उपायो ज्ञानम् एव हि ।  
तपो दानं तथा तीर्थम् अणूपायः प्रकीर्तितः ॥मु_२,१०।२१॥  
    
"अणूपायः" अवान्तरोपायः ॥न्त्_२,१०।२१॥

#१० स्व⟨व्⟩[य्]अम्  
    
    
तर्हि जनानां ज्ञानं कथं सेत्स्यतीत्य् आशङ्क्य चिन्तयति  
    
तत् तावद् दुःखमोक्षार्थं जनस्यास्य महात्मनः ।  
प्रत्यग्रं तरुणोपायम् आशु प्रकटयाम्य् अहम् ॥मु_२,१०।२२॥  
    
इयं चिन्ता तु उत्पादयिष्यमाणज्ञानोपदेशकारचिन्तावेशद्वारेण ज्ञेया ॥न्त्_२,१०।२२॥  
    
परमेष्ठिचिन्ताम् उपसंहरति  
    
इति सञ्चिन्त्य भगवान् ब्रह्मा कमलसम्भवः ।  
मनसा परिसङ्कल्प्य माम् उत्पादितवान् इमम् ॥मु_२,१०।२३॥  
    
"माम्" प्रोक्तस्वचिन्तोद्भवस्थानभूतानाम् उपदेशकाराणां मध्ये मुख्यभूतं त्वादृशजनज्ञानोत्पादनसमर्थं मोक्षोपायाख्यशास्त्रोपदेशकं वसिष्ठाख्यं "माम्" । "मनसे"ति राहोः११ शिर इतिवत् प्रयोगः ॥न्त्_२,१०।२३॥

#११ °हो[ः]  
    
    
ननु केनोपादानकारणेन त्वम् उत्पन्न इत्य् । अत्राह  
    
कुतो ऽप्य् उत्पन्न एवाशु ततो ऽहं समुपस्थितः ।  
पितुस् तस्य पुरः शीघ्रम् ऊर्मिर् ऊर्मेर् इवानघ१२ ॥मु_२,१०।२४॥  
    
"कुतो ऽपि" अनिर्वाच्यात् कस्माच्चिद् उपादानकारणात् । "उत्पन्नः अहम्" । "ततः तस्य पितुः पुरः शीघ्रम् उपस्थितः" प्राप्तः । क "इवो"त्पन्नः । "ऊर्मिर् ऊर्मेर् इव" परमार्थविचारे सर्वेषाम् उत्पत्तिर् अदृश्येवेति सामान्योत्पत्तिर् एवात्रोक्तेत्य् अलं रहस्योद्घाटनेन ॥न्त्_२,१०।२४॥  
    
कीदृशः त्वम् उपस्थितः किं च कृतवान् इत्य् । अत्राह  
    
कमण्डलुधरो नाथः सकमण्डलुना मया ।  
साक्षमालः साक्षमालं स प्रणम्याभिवादितः ॥मु_२,१०।२५॥  
    
"साक्षमालम्"१३ इति पूर्वकालक्रियाविशेषणम् । एतेन स्वस्य ध्यानम् उक्तम् ॥न्त्_२,१०।२५॥

#१२ इव्(इ)आ°  
#१३ °ल[म्]  
    
    
ततः तव तेन किम् उक्तं कृतं चेत्य् । अत्राह  
    
एहि पुत्रेति माम् उक्त्वा स स्वाब्जस्योत्तरे दले ।  
शुक्ले ऽभ्र इव शीतांशुं योजयाम् आस पाणिना ॥मु_२,१०।२६॥  
    
अत्र शुद्धमनःस्पर्शः मयि जातः इति भङ्ग्या उक्तम् ॥न्त्_२,१०।२६॥  
    
मृगकृत्तिपरीधानो मृगकृत्तिनिजाम्बरम् ।  
माम् उवाच पिता ब्रह्मा स हंसः१४ सारसं यथा ॥मु_२,१०।२७॥  
    
"माम्" वसिष्ठाख्यं माम् । वचनं चात्रान्तरः परामर्शः ज्ञेयः ॥न्त्_२,१०।२७॥

#१४ °स(ं)⟨स्⟩[ः]  
    
    
किम् उवाचेत्य् । अत्राह  
    
मुहूर्तमात्रं ते पुत्र चेतो वानरचञ्चलम् ।  
अज्ञानम् अभ्याविशतु शशः शशधरं यथा ॥मु_२,१०।२८॥  
    
आन्तरभावेन स्थितशुद्धचित्तवशेनैव हि सर्वेषाम् अज्ञानित्वं ज्ञानित्वं च भवति । एतेन प्रथमं स्वस्य ज्ञानित्वं द्योतितम् ॥न्त्_२,१०।२८॥  
    
ब्रह्मवचनम् उपसंहरति  
    
इति तेनाशु शप्तः सन् विचारसमनन्तरम् ।  
अहं विस्मृतवान् सर्वं स्वरूपम् अमलं द्विजः ॥मु_२,१०।२९॥  
    
"अहं द्विजः" वसिष्ठाख्यः ब्राह्मणः । स्वं "स्वरूपम्" । "विस्मृतवान्" व्यस्मार्षम् इति सम्बन्धः ॥न्त्_२,१०।२९॥  
    
अथाहं दीनतां यातः स्थितो ऽसम्बुद्धया धिया ।  
दुःखशोकाभिसन्तप्तो जातो जन इवाधमः ॥मु_२,१०।३०॥  
    
"असम्बुद्धया" निश्चयरहितया ॥न्त्_२,१०।३०॥  
    
कष्टं संसारनामायं दोषः कथम् इवागतः ।  
इति चिन्तितवान्१५ अन्तस् तूष्णीम् एव व्यवस्थितः ॥मु_२,१०।३१॥  
    
अहम् "इति चिन्तितवान्" इति सम्बन्धः । एतेन अज्ञानित्वानन्तरम् स्वस्य वैराग्यप्रादुर्भावः सूचितः ॥न्त्_२,१०।३१॥

#१५ ⟨सं⟩चिन्[ति]तवान्  
    
    
अथाभ्यधात् स मां तातः पुत्र किं दुःखवान् असि ।  
दुःखोपघातं मां पृच्छ सुखी नित्यं भविष्यसि ॥मु_२,१०।३२॥  
    
"अथाभ्यधात्" उक्तवान् । एतेन वैराग्यानन्तरम् मम ज्ञानं प्रति औन्मुख्यं जातम् इति सूचितम् ॥न्त्_२,१०।३२॥  
    
ननु ततस् त्वया किं कृतम् इत्य् । अत्राह  
    
ततः पृष्टः स भगवान् मया सकललोककृत् ।  
हेमपद्मदलस्थेन संसारव्याधिभेषजम् ॥मु_२,१०।३३॥  
    
एतेन "मया" स्वयम् एव विमर्षः कृत इति सूचितम् ॥न्त्_२,१०।३३॥  
    
ननु त्वयासौ किं पृष्टस्१६ तेन च किम् उक्तं इत्य् । अत्राह  
    
कथं नाथ महद् दुःखम् अयं संसार आगतः ।  
कथं च क्षीयते जन्तोर् इति पृष्टेन तेन मे ॥मु_२,१०।३४॥  
    
तज् ज्ञानं सुबहु प्रोक्तं यज् ज्ञात्वा पावनं परम् ।  
अहं पितुर् अपि प्रायः किलाधिक इव स्थितः ॥मु_२,१०।३५॥  
    
"पितुः" आधिक्यम् शुद्धमनस्तत्त्वातिलङ्घनेन१७ प्राप्ता चिन्मात्रता ज्ञेया । एतेन स्वस्य स्वतःसिद्धत्वम्१८ उक्तम् । त्रिविधा हि सिद्धाः उत्तरोत्तरम् उत्कर्षवन्तः सन्ति । गुरुतः शास्त्रतः स्वत इति ॥न्त्_२,१०।३४-३५॥

#१६ *किं पृष्ट*[स्]  
#१७ (अ)शु°  
#१८ °त*ः*सि°  
    
    
ततो विदितवेद्यं१९ मां निजप्रकृतिम् आस्थितम् ।  
स उवाच जगत्कर्ता वक्ता सकलकारणम् ॥मु_२,१०।३६॥  
    
मयि इदं स्फुरितम् इत्य् आन्तरो ऽभिप्रायः ॥न्त्_२,१०।३६॥

#१९ °त्⟨इ⟩[अ]वे°  
    
    
किम् उवाचेत्य् । अत्राह  
    
शापेनाज्ञपदं नीत्वा पृच्छकस् त्वं मया कृतः ।  
पुत्रास्य२० ज्ञानसारस्य समस्तजनसिद्धये ॥मु_२,१०।३७॥  
    
मम मध्ये एवेदम् अज्ञत्वं प्रादुर्भूतम् आसीत् इति मम स्फुरितम् इति भावः ॥न्त्_२,१०।३७॥

#२० °त्र्*आ*स्य  
    
    
पुनः किम् उवाचेत्य् । अत्राह  
    
इदानीं शान्तशापस् त्वं परं बोधम् उपागतः ।  
संस्थितो ऽहम् इवैकात्मा कनकं कनकाद् इव ॥मु_२,१०।३८॥  
    
"इदानीम् अहम्" ज्ञानी जात इत्य् अपि मम स्फुरितम् इति भावः ॥न्त्_२,१०।३८॥  
    
ततो ऽपि पुनः किम् उवाचेत्य् । अत्राह  
    
गच्छेदानीं महापीठे जम्बुद्वीपान्तरस्थितम्२१ ।  
साधो भारतवर्षं त्वं लोकानुग्रहहेतुना ॥मु_२,१०।३९॥  
    
स्पष्टं२२ ॥न्त्_२,१०।३९॥

#२१ °पा[न्]त°  
#२२ *स्पष्टम्*  
    
    
तत्र क्रियाकाण्डपरास् त्वया पुत्र महाधियः ।  
उपदेश्याः क्रियाकाण्डक्रमेण क्रमशालिनः ॥मु_२,१०।४०॥  
    
स्पष्टम् ॥न्त्_२,१०।४०॥  
    
विरक्तचित्ताश् च तथा महाप्राज्ञा विरागिणः ।  
उपदेश्यास् त्वया साधो ज्ञानेनानन्ददायिना ॥मु_२,१०।४१॥  
    
ततः अहं वैराग्यरहितानां कर्मकाण्डद्वारेणोपदेशं करोमि । विरक्तानां तु ज्ञानकाण्डद्वारेणेत्य् अपि स्फुरितम् । अन्यथा त्वदुपदेशे ऽप्य् अहं न प्रवर्तेयम् इति भावः ॥न्त्_२,१०।४१॥  
    
ब्रह्मवाक्यम् उपसंहरति  
    
इति तेन नियुक्तो ऽहं पित्रा कमलयोनिना ।  
इह राघव तिष्ठामि यावद् भूतपरम्परा ॥मु_२,१०।४२॥  
    
"यावद् भूतपरम्परे"त्य् उपदेष्टृभूतज्ञानिसामान्येनोक्तम् स्वस्य चिरजीवित्वेन वा । बाह्य अर्थस् तु२३ स्फुटतया न प्रतिपदम् उक्तः ॥न्त्_२,१०।४२॥

#२३ °र्थ(ः अ)स्तु  
    
    
सर्गान्तश्लोकेनैतत् समापयति  
    
कर्तव्यम् अस्ति मम नेह हि किञ्चिद् एव  
स्थातव्यम् इत्य् अभिमना भुवि संस्थितो ऽस्मि ।  
संशान्तया सततसुप्तधियेव वृत्त्या  
कार्यं करोमि न च किञ्चिद् अहं करोमि ॥मु_२,१०।४३॥  
    
"हि" निश्चये । "मम" समस्तज्ञानिसन्तानस्य वसिष्ठाख्यस्य च । "इह" लोके । "किञ्चित्"२४ "एव कर्तव्यं नास्ति" परमात्मतत्त्वप्राप्त्या कृतकृत्यत्वात् । तथापि "अहम् भुवि" भूमौ । "संस्थितः अस्मि" । कथम्भूतः । स्थातव्यम् मया इहावश्यं । नियत्यनुरोधेन२५ "स्थातव्यम् इति" एवम् "अभिमनाः" अभिनिविष्टमनाः निश्चितमना इति यावत् । "अहं संशान्तया" लाभालाभानुसन्धानरूपक्षोभरहितया "वृत्त्या" वा । पारेण "कार्यम्" शरीरयात्रानिमित्तं कर्म । अकरणे प्रत्यवायनिमित्तं नित्यं कर्म च "करोमि" । "वृत्त्या" कया "इव" । "सततसुप्ता" या "धीः" । तया "इवा"त्यन्तशान्तयेत्य् अर्थः । तथापि "अहं किञ्चिद्" अपि "न च करोमि" नाहं कर्तेति निश्चयानुभावाद् इत्य् अर्थः । इति शिवम् ॥न्त्_२,१०।४३॥

#२४ °चित्⟨द्⟩  
#२५ °अनु(न)रो°  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे दशमः सर्गः ॥ २,१० ॥

    
पूर्वसर्गोक्तस्योपसंहारकाङ्क्षया१ परामर्शं करोति  
    
एतत् ते कथितं सर्वं ज्ञानावतरणं भुवि ।  
मया स्वम् ईहितं चैव कमलोद्भवकल्पितम् ॥मु_२,११।१॥  
    
"स्वम् ईहितम्" निजचेष्टितम् । "कमलोद्भवेन" ब्रह्मणा शुद्धमनस्तत्त्वेन च । "कल्पितम्" आविर्भावितं इति । अनेन प्रकारेणैवेह ज्ञानम् इहावतीर्णम् इति भावः ॥न्त्_२,११।१॥

#१ °र्व्⟨ओ⟩[अ]°  
    
    
तद् इदं परमं ज्ञानं श्रोतुम् अद्य तवानघ ।  
भृशम् उत्कण्ठितं चेतो महतः सुकृतोदयात् ॥मु_२,११।२॥  
    
"तत्" ब्रह्मणा उक्तम् ॥न्त्_२,११।२॥  
    
श्रीरामः पृच्छति  
    
कथं ब्रह्मन् भगवतो२ लोके ज्ञानावतारणे ।  
सर्गाद् अनन्तरं बुद्धिः प्रवृत्ता परमेष्ठिनः ॥मु_२,११।३॥  
    
"कथम्" किमर्थम्३ इत्य् अर्थः ॥न्त्_२,११।३॥

#२ °त्*ओ*  
#३ किम्(इ)अ°  
    
    
श्रीवसिष्ठः उत्तरं कथयति  
    
परमे ब्रह्मणि ब्रह्मा स्वभाववशतः स्वयम् ।  
जातः स्पन्दमयो नित्यम् ऊर्मिर् अम्बुनिधाव् इव ॥मु_२,११।४॥  
    
"परमे" उत्कृष्टचिन्मात्रस्वरूपे४ । "स्पन्दमयः" परिमिताहम्परामर्शमयः ॥न्त्_२,११।४॥

#४ °कृष्⟨ण्⟩[ट्]अ°  
    
    
सृष्ट्वैवम् आततं सर्गं सर्गस्य सकला गतीः ।  
भूतभव्यभविष्यत्स्था ददर्श परमेश्वरः ॥मु_२,११।५॥  
    
"ददर्श" । "ज्ञाननेत्रेणे"ति शेषः ॥न्त्_२,११।५॥  
    
सत्क्रियाक्रमकालस्य कृतादेः क्षय आगते ।  
मोहम् आलोक्य लोकानां कारुण्यम् अगमत् प्रभुः ॥मु_२,११।६॥  
    
"मोहम्" भविष्यन्तम् इत्य् अर्थः ॥न्त्_२,११।६॥  
    
ततो माम् ईश्वरः सृष्ट्वा ज्ञानेनायोज्य चासकृत् ।  
विससर्ज महीपीठे लोकस्याज्ञानशान्तये ॥मु_२,११।७॥  
    
"माम्" वसिष्ठाख्यं "माम्" । "ज्ञानेन" परमात्मज्ञानेन । "आयोज्य" संयोज्य ॥न्त्_२,११।७॥  
    
यथाहं प्रहितस् तेन तथान्ये ऽपि महर्षयः ।  
सनत्कुमारप्रमुखा नारदाद्याश् च भूरिशः ॥मु_२,११।८॥  
    
एतेन ये भूता भविष्यन्तश् चोपदेष्टारः सन्ति तत्रापीयम् एव रीतिर् अस्तीति सूचितम् ॥न्त्_२,११।८॥  
    
क्रियाक्रमेण पुण्येन तथा ज्ञानक्रमेण च ।  
मनोमहामयोत्तब्धम् उद्धर्तुं लोकम् ईरिताः ॥मु_२,११।९॥  
    
"ईरिताः" विसर्जिताः । किं कर्तुम् । "लोकम्" अधिकारिभेदात् "क्रियाक्रमेण ज्ञानक्रमेण च उद्धर्तुम्" । "लोकम्" कथम्भूतम् । "मन" एव "महामयः" महारोगः । तेन्"ओत्तब्धम्" बद्धम् ॥न्त्_२,११।९॥  
    
महर्षिभिस् ततस् तैस् तु क्षीणे कृतयुगे पुरा ।  
क्रमात् क्रियाक्रमे शुद्धे पृथिव्यां तनुतां गते ॥मु_२,११।१०॥  
    
क्रियाक्रमविधानार्थं मर्यादानियमाय च । । पृथग्देशविभागेन भूपालाः परिकल्पिताः ॥मु_२,११।११॥  
    
स्पष्टम् ॥न्त्_२,११।१०-११॥  
    
बहूनि स्मृतिशास्त्राणि यज्ञशास्त्राणि चावनौ ।  
धर्मकामार्थे सिद्ध्यर्थं कल्पितान्य् उदितान्य् अथ ॥मु_२,११।१२॥  
    
परि"कल्पितानि" कृतानि । "महर्षिभिर्" इति शेषः । यल्५ लोकैः तेषाम् उपदेशः न श्रुत इति भावः । "अथ"शब्दः उत्तरश्लोकेन सम्बन्धनीयः६ ॥न्त्_२,११।१२॥

#५ य⟨दा⟩[ल्]  
#६ °य(आ)ः  
    
    
कालचक्रे वहत्य् अस्मिंस् ततो विगलिते क्रमे ।  
प्रत्यहं भोजनपरे जने शाल्यर्जनोन्मुखे ॥मु_२,११।१३॥  
    
द्वन्द्वानि सम्प्रवृत्तानि विषयार्थं महीभुजाम् ।  
दण्ड्यतां सम्प्रयातानि भूतानि भुवि भूरिशः ॥मु_२,११।१४॥  
    
"द्वन्द्वानि" द्वन्द्वयुद्धानि । "विषयार्थम्" देशार्थम् । "दण्ड्यताम्" दण्डयोग्यताम् । परदारगमनादिपापकरणात् इति भावः ॥न्त्_२,११।१३-१४॥  
    
ततो युद्धं विना भूपा७ महीं पालयितुं क्रमात् ।  
असमर्थास् तद् आयाताः प्रजाभिः सह दीनताम् ॥मु_२,११।१५॥  
    
स्पष्टम् ॥न्त्_२,११।१५॥

#७ °पा⟨ः⟩  
    
    
तेषां दैन्यापनोदार्थं सम्यक्सृष्टिक्रमाय च ।  
ततो ऽस्मदादिभिः प्रोक्ता महत्यो ज्ञानदृष्टयः ॥मु_२,११।१६॥  
    
"तेषाम्" राज्ञाम् ॥न्त्_२,११।१६॥  
    
अध्यात्मविद्या तेनेयं पूर्वं राजसु वर्णिता ।  
तद् अनु प्रसृता लोके राजविद्येत्य् उदाहृता ॥मु_२,११।१७॥  
    
"राजविद्या राजगुह्यम्" इत्यादिना गीतादौ "राजविद्या"शब्देन व्यवहारात् इति भावः ॥न्त्_२,११।१७॥  
    
राजविद्या८ राजगुह्यम् अध्यात्मग्रन्थम् उत्तमम् ।  
ज्ञात्वा राघव राजानः परां निर्दुःखतां गताः ॥मु_२,११।१८॥९  
    
"राजगुह्यम्" इति अध्यात्मविद्यायाः अपरं नाम ॥न्त्_२,११।१८॥

#८ °द्या⟨म्⟩  
#९ भगवद्गीता ९।२अ (रघवन् १९३९ब्)।  
    
    
अथ राजस्व् अतीतेषु बहुष्व् अमलकीर्तिषु ।  
अस्माद् दशरथाद् राम जातो ऽद्य त्वम् इहावनौ ॥मु_२,११।१९॥  
    
स्पष्टम् ॥न्त्_२,११।१९॥  
    
तव चातिप्रसन्ने ऽस्मिञ् जातं मनसि पावनम् ।  
निर्निमित्तम् इदं चारु वैराग्यम् अरिमर्दन ॥मु_२,११।२०॥  
    
"निर्निमित्तम्" बीभत्सादिरूपं१० निमित्तं विना ॥न्त्_२,११।२०॥

#१० *⟨व्⟩[ब्]ई⟨व्⟩[भ्]अत्सादिरूपम्*  
    
    
ननु निर्निमित्तवैराग्येन को ऽतिशयः ममास्तीत्य् । अत्राह  
    
सर्वस्यैव हि भव्यस्य साधोर् अपि विवेकिनः ।  
निमित्तपूर्वं वैराग्यं जायते राम राजसम् ॥मु_२,११।२१॥  
    
स्पष्टम् ॥न्त्_२,११।२१॥  
    
इदं त्व् अपूर्वम् उत्पन्नं चमत्कारकरं सताम् ।  
तवानिमित्तं वैराग्यं सात्त्विकं स्वविवेकजम् ॥न्त्_२,११।२२॥  
    
स्पष्टम् ॥न्त्_२,११।२२॥  
    
बीभत्सं विषमं दृष्ट्वा को नाम न विरज्यते ।  
सतां तूत्तमवैराग्यं विवेकाद् एव जायते ॥मु_२,११।२३॥  
    
"बीभत्सम्" बीभत्सरसालम्बनम् द्रव्यम् ॥न्त्_२,११।२३॥  
    
ते महान्तो महाप्रज्ञा निमित्तेन विनैव हि ।  
वैराग्यं जायते येषां त एवामलमानसाः ॥मु_२,११।२४॥  
    
अमलमानसत्वं विना हि निर्निमित्तं वैराग्यं नोत्पद्यते इति भावः ॥न्त्_२,११।२४॥  
    
स्वविवेकचमत्कारपरामर्शविरक्तया ।  
राजते हि धिया जन्तुर् युवेव वनमालया ॥मु_२,११।२५॥  
    
"स्वविवेकस्य" यः "चमत्कारः" । तस्य यः "परामर्शः" । तेन "विरक्तया" बाह्यपदार्थरागरहितया । न तु बीभत्सेन विरक्तया ॥न्त्_२,११।२५॥  
    
परामृश्य विवेकेन संसाररचनाम् इमाम् ।  
विरागं ये ऽधिगच्छन्ति त एव पुरुषोत्तमाः ॥मु_२,११।२६॥  
    
स्पष्टम् ॥न्त्_२,११।२६॥  
    
स्वविवेकवशाद् एव विचार्येदं पुनः पुनः ।  
इन्द्रजालं परित्याज्यं सबाह्याभ्यन्तरं बलात् ॥मु_२,११।२७॥  
    
"इन्द्रजालम्" संसाराख्यम् इन्द्रजालम् । "परित्याज्यम्" समन्तात् त्यागविषयतां नेयम् ॥न्त्_२,११।२७॥  
    
श्मशानम् आपदं दैन्यं दृष्ट्वा को न विरज्यते ।  
तद् वैराग्यं परं श्रेयः स्वतो यद् अभिजायते ॥मु_२,११।२८॥  
    
स्पष्टम् ॥न्त्_२,११।२८॥  
    
अकृत्रिमविरागस् त्वं महत्ताम् अलम् आगतः ।  
योग्यो ऽसि ज्ञानसारस्य बीजस्येव मृदुस्थलम्११ ॥मु_२,११।२९॥  
    
स्पष्टम् ॥न्त्_२,११।२९॥

#११ बीजस्य्⟨ऐ⟩[ए]व मृ⟨ड्⟩[द्]उ°  
    
    
प्रसादात् परमेशस्य नाथस्य परमात्मनः ।  
त्वादृशस्य शुभा बुद्धिर् विवेकम् अनुधावति ॥मु_२,११।३०॥  
    
न त्व् अत्रात्मप्रयत्नः कश्चित् प्रभवतीति भावः ॥न्त्_२,११।३०॥  
    
क्रियाक्रमेण महता तपसा नियमेन च ।  
दानेन तीर्थयात्राभिश् चिरकालविवेकतः१२ ॥मु_२,११।३१॥  
    
दुष्कृते क्षयम् आपन्ने परमार्थविचारणे ।  
काकतालीययोगेन बुद्धिर् जन्तोः१३ प्रवर्तते ॥मु_२,११।३२॥  
    
"काकतालीययोगेने"त्य् अनेन "क्रियाक्रमा"देः शैथिल्यं सूचितम् । "काकतालीयेन" "परमा"त्म"विचारण"निमित्त"बुद्धियोगः"१४ । तावत् तु क्रियाक्रमादिर् अवश्यम् अनुष्ठेयः । तस्यापि लेशतः तं प्रत्य् उपायत्वात् । न च१५ तत्रैव मङ्क्तव्यम् । सद्गुरूपासादेर् अन्यस्य मुख्यस्योपायस्यापि सत्त्वात् इत्य् अलम् ॥न्त्_२,११।३२॥

#१२ °त्(आ)अः  
#१३ °तो*ः*  
#१४ °ग⟨ं⟩[ः]  
#१५ च्(आ)अ  
    
    
क्रियापरास् तावद् अलं चक्रावृत्तिभिर् आदृताः ।  
भ्रमन्तीह जना यावन् न पश्यन्ति१६ परं पदम् ॥मु_२,११।३३॥  
    
"क्रियापराः" क्रियाम् एवोपायत्वेन१७ मन्यमानाः । "परम् पदम्" चिन्मात्राख्यम् उत्कृष्टं स्थानम् । "चक्रावृत्तिभिः क्रियापराः" पौनःपुन्येन१८ सक्रियारता इत्य् अर्थः ॥न्त्_२,११।३३॥

#१६ °य[न्]ति  
#१७ °प्(ओ)आय°  
#१८ °ये[न]  
    
    
यथाभूतम् इमं दृष्ट्वा संसारं तन्मयीं धियम् ।  
परित्यज्य परं यान्ति निरालाना गजा इव ॥मु_२,११।३४॥  
    
"यथाभूतम् दृष्ट्वा" यथास्ति तथा दृष्ट्वा । "तन्मयीम्" संसारमयीम् । "परम्" उत्तीर्णम् शुद्धचिन्मात्रतत्त्वम् । "यान्ति" तद्रूपं स्वात्मानम् अनुभवन्ति ॥न्त्_२,११।३४॥  
    
विषमेयम् अनन्तेहा राम संसारसंसृतिः ।  
देहमुक्ता महातन्तुर् विना ज्ञानं न नश्यति ॥मु_२,११।३५॥  
    
"अनन्ताः ईहाः" भावाभावरूपाः चेष्टाः यस्याः । तादृशी "संसारसंसृतिः" संसारसरणिः । देहमुक्ता नाम१९ महातन्तुः "देहमुक्ता महातन्तुः" । "ज्ञानम्" चिन्मात्रतत्त्वज्ञानम् ॥न्त्_२,११।३५॥

#१९ ना[म]  
    
    
ज्ञानयुक्तिप्लवेनैव संसाराब्धिं सुदुस्तरम्२० ।  
महाधियः समुत्तीर्णा नेतरेण रघूद्वह ॥मु_२,११।३६॥  
    
"ज्ञान"रूपा या "युक्तिः" उपायः । स एव "प्लवः" । तेन ॥न्त्_२,११।३६॥

#२० °र्(आ)अम्  
    
    
ताम् इमां ज्ञानयुक्तिं त्वं संसाराम्भोधितारिणीम्२१ ।  
शृणुष्वावहितो बुद्ध्या नित्यावहितयानया ॥मु_२,११।३७॥  
    
"अवहितया बुद्ध्या" विना श्रोतुं न शक्नोषीति भावः ॥न्त्_२,११।३७॥

#२१ °आं⟨ब्⟩[भ्]ओधि°  
    
    
यस्माद् अनन्तसंरम्भा जगतो दुःखरीतयः ।  
चिरायान्तर् दहन्त्य् एता विना युक्तिम् अनिन्दित ॥मु_२,११।३८॥  
    
"युक्तिम्" ज्ञानाख्यां युक्तिम् ॥न्त्_२,११।३८॥  
    
शीतवातातपादीनि२२ द्वन्द्वदुःखानि राघव ।  
ज्ञानयुक्तिं विना केन सह्यतां यान्ति साधुषु ॥मु_२,११।३९॥  
    
"केन" केनान्येनोपायेन । न केनापीत्य् अर्थः । अत्र तु बालवृद्धयोः२३ मरिचभक्षणं दृष्टान्तत्वेन योज्यम् ॥न्त्_२,११।३९॥

#२२ °वा(त्)[त्]आत°  
#२३ °यो*ः*  
    
    
आपतन्ति प्रतिपदं यथाकालं दहन्ति च ।  
दुःखचिन्ता नरं मूढं तृणम् अग्निशिखा इव ॥मु_२,११।४०॥  
    
दुःखदायिन्यः चिन्ताः "दुःखचिन्ताः" । ताश् च भोगविषयाः ज्ञेयाः ॥न्त्_२,११।४०॥  
    
प्राज्ञं विज्ञातविज्ञानं सम्यग्दर्शिनम् आधयः ।  
न दहन्ति वनं वर्षदब्दम्२४ अग्निशिखा इव ॥मु_२,११।४१॥  
    
"प्राज्ञम्" कथम्भूतम् । "विज्ञातम्" अनुभूतम् । "विज्ञानम्" विज्ञानरूपम् आत्मतत्त्वं येन तम् । "आधयः" चिन्ताः । "वनम्" कथम्भूतम् । "वर्षन्तः अब्दाः"२५ मेघाः यस्य तत् ॥न्त्_२,११।४१॥

#२४ °षद⟨ग्ध्⟩[ब्द्]अम्  
#२५ अब्⟨ध्⟩[द्]आः  
    
    
आधिव्याधिपरावर्ते संसारमरुमारुते२६ ।  
क्षुभिते ऽपि न तत्त्वज्ञो भज्यते कल्पवृक्षवत् ॥मु_२,११।४२॥  
    
"आधिव्याध्योः परावर्तः"२७ पौनःपुन्येनावृत्तिः यस्मिन् । तादृशे "क्षुभिते" भावाभावाख्यः क्षोभयुक्ते । "न" "भज्यते" हर्षशोकवशं न याति । "संसारमरुमारुते क्षुभिते" सतीति२८ योज्यम् । "कल्पवृक्षो ऽपि मारुते क्षुभिते" सति "न भज्यते" ॥न्त्_२,११।४२॥

#२६ °रा⟨र्⟩व[र्]ते स्⟨आ⟩[अं]सा°  
#२७ °व्(आ)अर्°  
#२८ सती*त्⟨ई⟩[इ]*  
    
    
तत्त्वं ज्ञातुम् अतो यत्नाद् धीमान् एव हि धीमता ।  
प्रामाणिकः प्रबुद्धात्मा प्रष्टव्यः प्रणयान्वितं ॥मु_२,११।४३॥  
    
"प्रामाणिकः" प्रमाणवक्ता । "प्रबुद्धः" ज्ञातः । "आत्मा" चिन्मात्ररूपः परमात्मा येन । सः "प्रबुद्धात्मा" । "प्रणयान्वितम्" याच्ञासहितम्२९ । एतद्व्यतिरिक्तस् तु पृष्टः विरुद्धम् एव किञ्चिद् ब्रूयाद् इति भावः ॥न्त्_२,११।४३॥

#२९ या⟨ञ्च्⟩[च्ञ्]आ°  
    
    
प्रामाणिकस्य पृष्टस्य वक्तुर् उत्तमचेतसा ।  
यत्नेन वचनं ग्राह्यम् अंशुकेनेव कुङ्कुमम् ॥मु_२,११।४४॥  
    
"यत्नेना"वधानेन ॥न्त्_२,११।४४॥  
    
अतत्त्वज्ञम् अनादेयवचनं वाग्विदां वर ।  
यः पृच्छति नरं तस्मान् नास्ति मूढतरो ऽपरः ॥मु_२,११।४५॥  
    
न तत्त्वं जानातीति तादृशम् । देहादाव् आत्माभिमानिनम् इत्य् अर्थः ॥न्त्_२,११।४५॥  
    
प्रामाणिकस्य तज्ज्ञस्य वक्तुः पृष्टस्य यत्नतः ।  
नानुतिष्ठति यो वाक्यं नान्यस् तस्मान् नराधमः ॥मु_२,११।४६॥  
    
"वाक्यं नानुतिष्ठति" तदुक्तवाक्यवाच्यम्३० अर्थं न सम्पादयति ॥न्त्_२,११।४६॥

#३० त⟨ब्⟩[द्]उक्त°  
    
    
तज्ज्ञतातज्ज्ञते पूर्वं वक्तुर् निर्णीय कार्यतः ।  
यः करोति नरः प्रश्नं पृच्छकः स महामतिः ॥मु_२,११।४७॥  
    
"कार्यतः" न तु वचनमात्रात् । वचनमात्रेण हि बहवः ब्रह्मज्ञानिनम् आत्मानम् दर्शयन्ति ॥न्त्_२,११।४७॥  
    
अनिर्णीय प्रवक्तारं बालः प्रश्नं करोति यः ।  
अधमः पृच्छकः स स्यान् न महार्थस्य भाजनम् ॥मु_२,११।४८॥  
    
"बालः" बालवत् मूढः । "महार्थस्य" मोक्षाख्यस्य परमप्रयोजनस्य ॥न्त्_२,११।४८॥  
    
पूर्वापरसमाधानक्षमबुद्धाव् अनिन्दिते ।  
पृष्टं प्राज्ञेन वक्तव्यं नाधमे पशुधर्मिणि ॥मु_२,११।४९॥  
    
"प्राज्ञेन" बुद्धिमता गुरुणा । "पृष्टम्" प्रश्नविषयीकृतं वस्तु । "अनिन्दिते" । तथा "पूर्वापरयोः" पूर्वापरवाक्यभागार्थयोः । यत् "समाधानम्" अन्योऽन्यविरुद्धतापनयनम् । तत्र "क्षमा बुद्धिः" यस्य । तादृशे प्रष्टरि३१ वक्तव्यम् । "अधमे" अत एव "पशुधर्मिणि" मूढतया पशुसदृशे प्रष्टरि । "न" वक्तव्यम् व्यर्थत्वात् ॥न्त्_२,११।४९॥

#३१ प्⟨ऋ⟩[र]°  
    
    
प्रामाणिकार्थयोग्यत्वं पृच्छकस्याविचार्य वा ।  
यो वक्ति तम् इह प्राज्ञाः प्राहुर् मूढतमं नरम् ॥मु_२,११।५०॥  
    
"पृच्छकस्य" मूढतरत्वात् अस्य "मूढतमत्वम्" । बहूनां जातिपरिप्रश्ने हि मूढतमः३२ । पृच्छकाद् अपि मूढः असौ किं ब्रूयाद् इति भावः ॥न्त्_२,११।५०॥

#३२ [मू]⟨ड्⟩[ढ्]अतम⟨च्⟩[ः]  
    
    
त्वम् अतीव गुणाधारः पृच्छको रघुनन्दन ।  
अहं च वक्तुं जानामि स च योगो ऽयम् आवयोः ॥मु_२,११।५१॥  
    
"सः" तव "गुणाधार"पृच्छकत्वम् मम तादृक् वक्तृत्वम् इति "योगः" सदृशसम्बन्धः ॥न्त्_२,११।५१॥  
    
यद् अहं वच्मि तद् यत्नात्३३ त्वया शब्दार्थकोविद ।  
एतद् वस्त्व् इति निर्णीय हृदि कार्यम् अखण्डितं ॥मु_२,११।५२॥  
    
निर्णयस्वरूपं कथयति । "एतद्" इति । "एतत्" श्रीवसिष्ठोक्तं "वस्तु" । परमार्थसत्यम् भवति । पूर्वं भक्तिमात्रेणैव मद्वचनं सत्यतया ग्राह्यं । ततः तत्सत्यता स्वयम् एव प्रकटीभविष्यति । अन्यथारम्भमात्रे एव स्वविकल्पकृताभिः सूक्ष्मेक्षिकाभिः तव किञ्चिद् अपि न सेत्स्यतीति भावः ॥न्त्_२,११।५२॥

#३३ °ना[त्]  
    
    
ननु यदि त्वदुक्तम्मयि न लगति तदा किं कार्यम् इत्य् । अत्राह  
    
महान् असि विरक्तो ऽसि तज्ज्ञो ऽसि जनतास्थितौ ।  
त्वयि वस्तु लगत्य् अन्तः कुङ्कुमाम्बु यथांशुके ॥मु_२,११।५३॥  
    
यतः त्वम् "महान्" न तु३४ नीचः "असि" । नीचो हि नीचतया स्वल्पेनापि क्षुभ्यति । तथा "विरक्तः" संसारिकपदार्थेषु विरक्तः "असि" । अन्यथा हि पदार्थाविष्टबुद्धेः ते योग्यता न स्यात् । तथा "जनतायाः स्थितौ" रचनायां । "तज्ज्ञः" निपुणः "असि" । अन्यथा हि तद्दृष्टान्तानुसारेण प्रोक्तः उपदेशः त्वयि न लगेत् । अतः "वस्तु" मदुक्तपरमार्थतत्त्वं । "त्वयि लगति" । किं "यथा" । "कुङ्कुमाम्बु" "यथा" । यथा तत् "अंशुके" लगति तथेत्य् अर्थः ॥न्त्_२,११।५३॥

#३४ ⟨र्⟩त्⟨अ⟩[उ]  
    
    
उक्तावधानपरमा३५ परमार्थविवेचिनी ।  
विशत्य् अर्थं तव प्रज्ञा जलमध्यम् इवार्कभा ॥मु_२,११।५४॥  
    
"उक्ते" मदुक्ते । यत् "अवधानम्" । तद् एव "परमम्" ग्राह्यत्वेनोत्कृष्टं यस्याः । तादृशी । तथा "परमार्थस्य" मदुक्तवाक्यान्तरार्थस्य । "विवेचिनी तव प्रज्ञा अर्थम्" मद्वाक्यार्थं । "विशति" वर्तमानसमीपे वर्तमाना । अत्र दृष्टान्तम् आह । "जले"ति ॥न्त्_२,११।५५॥

#३५ उक्त्⟨व्⟩आ°  
    
    
यद् यद् वच्मि तवादेयं हृदि कार्यं प्रयत्नतः ।  
न चेत् प्रष्टव्य एवाहं न त्वयेह निरर्थकम् ॥मु_२,११।५५॥  
    
"आदेयम्" आदानार्हम् तत् तद् इत्य् अध्याहार्यम् ॥न्त्_२,११।५५॥  
    
ननु त्वद्वाक्यहृत्करणे कः प्रयासः अस्ति येनैवं ब्रवीषीत्य् । अत्राह  
    
मनो हि चपलं राम संसारवनमर्कटम् ।  
संरोध्य हृदि यत्नेन श्रोतव्या परमार्थगीः ॥मु_२,११।५६॥  
    
"हि" यस्मात् । "मनो"निरोधे ऽवश्यं प्रयासः । तं विना च मद्वाक्यहृत्करणं न सम्भवति । अतो ऽस्त्य् एव मद्वाक्यहृत्करणे प्रयास इति भावः ॥न्त्_२,११।५६॥  
    
ननु स्वकीयं बान्धवजनं त्यक्त्वा कथं त्वद्वाक्यमात्रपरो भवेयम् इत्य् । अत्राह  
    
अविवेकिनम् अज्ञानम् असज्जनरतिं जनम् ।  
चिरं दूरतरं कृत्वा पूजनीया हि साधवः ॥मु_२,११।५७॥  
    
अविद्यमानम् ज्ञानं यस्य तम् "अज्ञानम्" । "असज्जनेभ्यः" विरतिः३६ सज्जनेषु "रतिश्" च प्रथमं मोक्षसाधनम् इति भावः ॥न्त्_२,११।५७॥

#३६ °ति*ः*  
    
    
ननु साधुपूजनेन मम किं सेत्स्यतीत्य् । अत्राह  
    
नित्यं सज्जनसम्पर्काद् विवेक उपजायते ।  
विवेकपादपस्यैते भोगमोक्षौ फले स्मृते ॥मु_२,११।५८॥  
    
स्पष्टम् ॥न्त्_२,११।५८॥  
    
कथं विवेकस्येदृशः प्रभावो ऽस्तीत्य् । अत्राह  
    
मोक्षद्वारे द्वारपालाश् चत्वारः परिकीर्तिताः ।  
शमो विचारः सन्तोषश् चतुर्थः साधुसङ्गमः ॥मु_२,११।५९॥  
    
एतैः व्यस्तैः समस्तैर् वा विना३७ न कश्चिन् मोक्षं प्राप्नोतीति विवेकस्य मोक्षसाधकत्वम् अस्तीति भावः ॥न्त्_२,११।५९॥

#३७ वि⟨र्⟩ना  
    
    
एते सेव्याः३८ प्रयत्नेन चत्वारो द्वौ त्रयो ऽथवा ।  
द्वारम् उद्घाटयन्त्य् एते मोक्षराजगृहे बलात् ॥मु_२,११।६०॥  
    
स्पष्टम् ॥न्त्_२,११।६०॥

#३८ स्(ओ)एव्°  
    
    
एकं वा सर्वयत्नेन प्राणांस् त्यक्त्वा समाश्रयेत् ।  
एतस्मिन् वशगे यान्ति चत्वारो ऽपि वशं यतः ॥मु_२,११।६१॥  
    
"एतस्मिन्" एकस्मिन् । "एकश्" चात्रोत्तरश्लोकानुरोधेन विवेकी ज्ञेयः ॥न्त्_२,११।६१॥  
    
ननु कथम् एकेनैव कार्यं सेत्स्यतीत्य् । अत्राह  
    
सविवेको हि शास्त्रस्य ज्ञानस्य तपसो द्युतेः ।  
भाजनं भूषणाकारो भास्करस् तेजसाम् इव ॥मु_२,११।६२॥  
    
"भूषण"भूतः "आकारः" यस्य । तादृशः ॥न्त्_२,११।६२॥  
    
विवेकपरिपन्थिनः प्रज्ञामान्द्यस्यानर्थोत्पादकत्वं कथयति  
    
घनताम् उपयातं हि प्रज्ञामान्द्यम् अचेतसां ।  
याति स्थावरताम् अम्बु जाड्यात् पाषाणताम् इव ॥मु_२,११।६३॥  
    
"प्रज्ञामान्द्यम् घनताम् उपयातम्" सत् । "स्थावरताम् याति" इति सम्बद्धः ॥न्त्_२,११।६३॥  
    
ननु यद्य् अहं प्रज्ञामान्द्येन विवेकयोग्यो३९ न स्यां तर्हि किं कार्यम् इत्य् । अत्राह  
    
त्वं तु राघव सौजन्यगुणशास्त्रार्थदृष्टिभिः ।  
विकासितान्तःकरणः स्थितः पद्म इवोदये ॥मु_२,११।६४॥  
    
इमां ज्ञानदृशं श्रोतुम् अवबोद्धुं च सन्मते४० ।  
अर्हस्य् उद्धृतकर्णस्थजन्तुर् वीणाध्वनिं यथा ॥मु_२,११।६५॥  
    
सुजनस्य भावः "सौजन्यम्" । तद्युक्ताः गुणाः४१ "सौजन्यगुणाः" । ते च "शास्त्रार्थदृष्टयश्" च । ताभिः "विकासितम्" प्रज्ञामान्द्यरहितम् "अन्तःकरणम्" यस्य सः । तथा "उद्धृतम्" निष्कासितं । "कर्णस्थं जन्तु"मलं यस्य सः । तादृशः । अतो विवेकयोग्य एवासीति भावः ॥न्त्_२,११।६४-६५॥

#३९ °योग्[य्]ओ  
#४० स⟨त्⟩[न्]°  
#४१ गुणाः (गुणाः)  
    
    
ननु कथम् एतद् इत्य् । अत्राह  
    
वैराग्याभ्यासयोगेन समसौजन्यसम्पदा ।  
तत् पदं प्राप्यते राम यत्र नाशो न विद्यते ॥मु_२,११।६६॥  
    
"अभ्यासः" सच्छास्त्राभ्यासः । "तत् पदम्" विवेकाख्यं स्थानम् ॥न्त्_२,११।६६॥  
    
अत्यन्तमुख्यभूतस्य विवेकस्य वर्धनोपायम् आह  
    
शास्त्रैः सज्जनसम्पर्कपूर्वकैस् सुतपोदमैः४२ ।  
आदौ संसारमुक्त्यर्थं प्रज्ञाम् एवाभिवर्धयेत् ॥मु_२,११।६७॥  
    
"तपः" बाह्येन्द्रियाणां निग्रहः । "दमः" आन्तराणां ॥न्त्_२,११।६७॥

#४२ सु⟨ं⟩तपोद⟨भ्⟩[म्]ऐः  
    
    
संसारविषवृक्षो ऽग्रसेकम् आस्पदम् आपदाम् ।  
अञ्जनं मोहयामिन्या मौर्ख्यं यत्नेन नाशयेत् ॥न्त्_२,११।६८॥  
    
"मोहः" विपर्यासः । "अञ्जनेन" हि मान्त्रिकाः दिवापि "यामिनीम्" प्रकटयन्ति इत्य् "अञ्जनम्" इत्य् उक्तम् ॥न्त्_२,११।६८॥  
    
ननु मम मौर्ख्यं कथं नश्यतीत्य् । अत्राह  
    
एतद् एव च मौर्ख्यस्य परमं विद्धि नाशनम् ।  
यद् इदं प्रेक्ष्यते शास्त्रं किञ्चित्संस्कृतया धिया ॥मु_२,११।६९॥  
    
"नाशनम्" नाशकरणम् । "किञ्चित्संस्कृतया" किञ्चित्पदपदार्थज्ञानमात्रेण४३ । न तु क्षोभोत्पादकेन महता व्याकरणजालज्ञानेन । "संस्कृतया" संस्कारयुक्तया ॥न्त्_२,११।६९॥

#४३ °पद्[अ]प°  
    
    
दुराशासर्पगतेन४४ मौर्ख्येन हृदि वल्गता ।  
चेतः सङ्कोचम् आयाति चर्माग्नाव् इव योजितम् ॥मु_२,११।७०॥  
    
"दुराशाः" भोगाशाः एव "सर्पाः" । तासां "गतेन" । मौर्ख्याद् एव दुराशा निर्यान्तीति भावः । "सङ्कोचम्" चिद्विमर्शाख्यविकासराहित्यम् ॥न्त्_२,११।७०॥

#४४ दुराश्*आ*सर्पग⟨न्र्⟩तेन  
    
    
प्राज्ञे यथार्थभूतेयं वस्तुदृष्टिः प्रसीदति ।  
दृग् इवेन्दौ निरम्भोदसकलामलमण्डले ॥मु_२,११।७१॥  
    
"इयम्" मया वक्ष्यमाणा । "वस्तुदृष्टिः" परमार्थदृष्टिः । "प्रसीदति" प्रसन्ना भवति । तस्मिन् नैव विश्रान्तिं भजतीति भावः ॥न्त्_२,११।७१॥  
    
पूर्वापरविचारार्थचारुचातुर्यशालिनी ।  
सविकासा मतिर् यस्य स पुमान् इति कथ्यते ॥मु_२,११।७२॥  
    
पूर्वापरविचारविषयीकृतः अर्थः "पूर्वापरविचारार्थः" । तत्र यत् "चारुचातुर्यम्" । तेन "शालिनी" ॥न्त्_२,११।७२॥  
    
त्वम् अपीदृशो ऽसीति सर्गान्तश्लोकेन कथयति  
    
विकसितेन सितेन मनोमुषा  
वरविचारणशीतलरोचिषा ।  
गुणवता हृदयेन विराजसे  
त्वम् अमलेन नभः शशिना यथा ॥मु_२,११।७३॥  
    
"विकसितेन" विवेकाख्यविकासयुक्तेन । "सितेन" मलराहितेन । "मनोमुषा" मनोहारिणा । "वरविचारणम्" एव "शीतला" "रुक्" यस्य । तादृशेन "गुणवता" मैत्र्यादिगुणयुक्तेन४५ "हृदयेन" । त्वं "विराजसे" । किं "यथा" । "नभो" यथा । "यथा"४६ तत् "अमलेन" नीहारादिमलादूषितेन । "शशिना" विराजते तथेत्य् अर्थः । इति शिवम् ॥न्त्_२,११।७३॥

#४५ ⟨प्⟩[म्]ऐ°  
#४६ *यथा*  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुव्यवहारप्रकरणे एकादशः सर्गः ॥ २,११ ॥

    
श्रीरामस्य बुद्धिसमाधानाय पुनर् अपि श्रीरामे सम्यक्प्रष्टृत्वम्१ स्वस्मिंश् च सम्यग्वक्तृत्वं कथयति  
    
परिपूर्णमना मान्यः प्रष्टुं जानासि राघव ।  
वेत्सि चोक्तं च तेनाहं प्रवृत्तो वक्तुम् आदरात् ॥मु_२,१२।१॥  
    
हे "राघव" । "परिपूर्णम्" भोगाशाराहित्येन तृप्तं । "मनः"२ यस्य । तादृशः । अत एव "मान्यः" त्वम् । "प्रष्टुं जानासि" । "उक्तम्" मदुक्तं । "वेत्सि च" । "तेनाहम्" तव "वक्तुम् आदरात् प्रवृत्तः" । अन्यथा न ब्रूयाम् इति भावः ॥न्त्_२,१२।१॥

#१ °प्⟨ऋ⟩[र]°  
#२ °न्⟨आ⟩[अ]ः  
    
    
रजस्तमोभ्यां रहितां शुद्धसत्त्वानुपातिनीम्३ ।  
मतिम् आत्मनि संस्थाप्य ज्ञानं श्रोतुं स्थिरो भव ॥मु_२,१२।२॥  
    
"आत्मनि" न तु बाह्यवस्तुषु । "संस्थाप्य" सम्यक् स्थापयित्वा ॥न्त्_२,१२।२॥

#३ °आन्[उ]पा°  
    
    
विद्यते त्वयि सर्वैव पृच्छकस्य गुणावली ।  
वक्तुर् गुणाली च मयि रत्नश्रीर् जलधौ यथा ॥मु_२,१२।३॥  
    
स्पष्टम् ॥न्त्_२,१२।३॥  
    
आत्तवान् असि वैराग्यं विवेकात् सङ्गजं मुनेः ।  
चन्द्रकान्त इवार्द्रत्वं लग्नचन्द्रकरोत्करः ॥न्त्_२,१२।४॥  
    
"आत्तवान्" गृहीतवान् । "असि" त्वम् ॥न्त्_२,१२।४॥  
    
चिरम् आ शैशवाद् एव तवाभ्यासो ऽस्ति सद्गुणैः ।  
शुद्धः शुद्धस्य दीर्घैश् च पद्मस्येवातिसन्ततैः ॥मु_२,१२।५॥  
    
"गुणैः" वैराग्यादिभिः । तन्तुभिश्४ "च" । "अतिसन्ततैः" अतिशयेनाविच्छिन्नैः५ ॥न्त्_२,१२।५॥

#४ त[न्]तु°  
#५ °आव्*इ*°  
    
    
फलितम् आह  
    
अतः शृणु कथां वक्ष्ये त्वम् एवास्या हि भाजनम् ।  
न हि चन्द्रं विना शुद्धा सविकासा कुमुद्वती ॥मु_२,१२।६॥  
    
"कथाम्" ब्रह्मोक्तां स्वतःस्फुरिताम्६ वा मोक्षकथां । इतः परं ब्रह्मोक्तम् एवोपदेशं श्रीवसिष्ठः श्रीरामाय करोतीति ज्ञेयम् ॥न्त्_२,१२।६॥

#६ °त[ः]स्फुरित्*आ*ं  
    
    
ब्रह्मोक्तां मोक्षकथां प्रस्तौति७  
    
ये केचन समारम्भा याश् च काश्चन दृष्टयः ।  
ते च ताश् च पदे दृष्टे निःशेषं यान्ति वै शमम् ॥मु_२,१२।७॥  
    
"पदे" चिन्मात्राख्ये । "दृष्टे" स्वात्मतया अनुभूते । "वै" निश्चये । "शमम्" शान्तिम् ॥न्त्_२,१२।७॥

#७ *ब्रह्मोक्तां ॥। प्रस्तौति*  
    
    
ननु एता दृष्टयः अद्य तावत् कस्यचिच् छान्तिं गता अद्य वा नेत्य् । अत्राह  
    
यदि विज्ञानविश्रान्तिर् न भवेद् भव्यचेतसः ।  
तद् अस्यां संसृतौ साधुश् चिन्तां सोढुं सहेत कः ॥मु_२,१२।८॥  
    
"भव्यचेतसः" साधोः । "यदि विज्ञानविश्रान्तिः विज्ञाने" विज्ञानस्वरूपे आत्मनि । "विश्रान्तिः" संसारदृष्टिनाशद्वारेण विश्रामः । "न भवेत्" । "तत्" तदा । "अस्याम्" एतादृग्दुःखरूपायां । "संसृतौ" संसारे । "कः साधुः चिन्ताम्" विश्रामानासादनाव्यभिचारिणीं संसारचिन्तां "सहेत" । न को ऽपीत्य् अर्थः । "अस्मदादिवद्"८ इति शेषः । विश्रामासादनेन तस्य चिन्ता एव नास्ति येनासौ इह तिष्ठतीति भावः ॥न्त्_२,१२।८॥

#८ अस्म्⟨आ⟩[अ]द्°  
    
    
ननु भव्यस्य चिन्ता कुत्र गच्छतीत्य् । आह  
    
परप्राप्त्या विलीयन्ते सर्वा मननवृत्तयः ।  
कल्पान्तार्कगणासङ्गात् कुलशैलशिला इवा ॥मु_२,१२।९॥  
    
"परस्य" परमात्मनः "प्राप्त्या" । "सर्वाः मननवृत्तयः" मनोमननव्यापाराः चिन्ता इति यावत् । भव्यस्य "विलीयन्ते" । अत्र दृष्टान्तम् आह । "कल्पान्ते"ति ॥न्त्_२,१२।९॥  
    
दुःसहा राम संसारविषावेशविषूचिका ।  
योगगारुडमन्त्रेण पावनेन प्रशाम्यति ॥मु_२,१२।१०॥  
    
"संसार" एव "विषावेश"कृता "विषूचिका" विषूचिकाख्यो रोगविशेषः । सा "संसारविषावेशविषूचिका"९ । "गारुडमन्त्रेण" हि "विषावेशः" नश्यति ॥न्त्_२,१२।१०॥

#९ स्⟨आ⟩[अ]म्°  
    
    
सः योगः कथं प्राप्यत इत्य् अपेक्षायां गद्येन कथयति  
    
स च योगः सुजनेन१० सह शास्त्रार्थविचारात् । परमार्थज्ञानमयो लभ्यत एव ॥मु_२,१२।११॥  
    
"लभ्यत एवे"त्यन्तं । टीका । "सः" मननवृत्तिविलयहेतुः "योगः सुजनेन सह शास्त्रार्थविचारात् लभ्यत एव" । न तु न लभ्यते । "सः" कथम्भूतः । "परमार्थस्य" चिन्मात्रतत्त्वस्य । यत् "ज्ञानम्" तन्"मयः" । न तु प्राणरोधनादिरूपः ॥न्त्_२,१२।११॥

#१० °न्⟨अ⟩[ए]न्⟨ए⟩[अ]  
    
    
ननु यदि विचारेणापि न किञ्चित् सेत्स्यति तर्हि किं कार्यम् इत्य् । अत्राह  
    
अवश्यम् इह हि विचारे कृते सकलदुःखक्षयो भवतीति मन्तव्यम् ॥मु_२,१२।१२॥  
    
"मन्तव्यम्" इत्यन्तं । स्पष्टम् ॥न्त्_२,१२।१२॥  
    
फलितं कथयति  
    
नातो विचारदृष्टयो ऽवहेलया११ द्रष्टव्याः । विचारवशतः पुरुषेण सकलम् इदम् आधिपञ्जरं सर्पेण त्वचम् इव परिपक्वां परित्यज्य विगतज्वरेण१२ शीतलान्तःकरणेन१३ विनोद इव जगद् अखिलम् आलोक्यते१४ सम्यग्दर्शनवता ॥मु_२,१२।१३॥  
    
"सम्यग्दर्शनवते"त्यन्तं । टीका । यतः परमार्थतत्त्वं विचाराद् एव लभ्यते "अतः विचारदृष्टयः" विचाराख्याः दृष्टयः । "अवहेलया" अनादरेण । "न द्रष्टव्याः" । ननु किं विचारेण सेत्स्यतीत्य् । अत्राह । "विचारे"ति । "विचारवशतः"१५ "सम्यग्दर्शनवता"१६ सम्यग्दर्शनयुक्तेन सता "पुरुषेण" ।" अखिलम्" बाह्यम् आभ्यन्तरं च सर्वं । "जगत् विनोद इव" क्रीडा इव्"आलोक्यते" । तद्भावाभावप्रयुक्तहर्षशोकरहितत्वात् । "पुरुषेण" कथम्भूतेन । "सकलम् इदम्" अनुभूयमानम् । "आधिपञ्जरम्" विकल्पाख्यं पञ्जरम् । "सर्पेण परिपक्वां१७ त्वचम् इव परित्यज्य विगतज्वरेण" तापरहितेनात एव "शीतलान्तःकरणेन" ॥न्त्_२,१२।१३॥

#११ °हे⟨न⟩ल°  
#१२ वि⟨कल⟩[गत]°  
#१३ °आन्त्(आ)अः°  
#१४ °य[ते]  
#१५ °र⟨ः⟩व°  
#१६ °श*न*व°  
#१७ °पक्व्⟨अ⟩[आ]ं  
    
    
नन्व् असम्यग्दर्शनवत्त्वस्य को दोषो येन विचारात् सम्यग्दर्शनवत्त्वम् आश्रीयते इत्य् । अत्राह  
    
असम्यग्दर्शनवतो हि परं दुःखम् इदं । विषमो ह्य् अतितरां संसाररोगो भोगीव दशति । असिर् इव च्छिनत्ति । शर इव वेधयति । रज्जुर् इव वेष्टयति । पावक इव दहति । रात्रिर् इवान्धयति । अशङ्कितपरिपातितपरुषपाषाण इव विवशीकरोति । हरति१८ प्रज्ञां । नाशयति स्थितिम् । पातयति मोहान्धकूपे । तृष्णया जर्जरीकरोति । न तद् अस्ति किञ्चिद् दुःखं संसारी यन् न प्राप्नोति ॥मु_२,१२।१४॥  
    
"प्राप्नोती"त्यन्तं । टीका । "परम्" अग्रकोटिं यातम् । ननु केन कृतं "दुःखम्" अस्य्"आसम्यग्दर्शनवतः" स्याद् इत्य् । अत्राह । "विषम" इति । "वेधयति" ताडयति । विशेषेण कथनम् अशक्यं ज्ञात्वा सामान्येन कथयति । "न तद्" इति । "संसारी" संसारयुक्तः । अतः संसारकृतम् एवेह्"आसम्यग्दर्शनवतो दुःखम्" अस्तीति भावः ॥न्त्_२,१२।१४॥

#१८ हर्(इ)अ°  
    
    
ननु विषयरूपो ऽयं संसार एवम् एव भवति । किम् अस्माकं करोतीत्य् । अत्राह  
    
दुरन्तेयं किल विषयविषमविषविषूचिका । यदि न चिकित्स्यते तद् अतितरां नरकनगरनिकरफलानुबन्धिनी तत् तत् करोति । यत्र शितासिशतपात उत्पलताडनम् । अग्निदाहो हिमावसेको । ऽङ्गविकर्तनं चन्दनचक्रकरचना । घूर्णद्वातान्तः परिपेषो ऽङ्गपरिमालनम् । अनवरतानलज्वालाविचलितचामरनाराचनिकरनिपातो निदाघविनोदनधारागृहशीकरवर्षणम् । शिरश्छेदः१९ सुखनिद्रा । मूकीकरणं पाटवमुद्रा महान् उपचयः ॥मु_२,१२।१५॥

#१९ °र⟨च्⟩[श्]छे°  
    
    
"महान् उपचय" इत्यन्तं । टीका । "दुरन्ता" नाशयितुम् अशक्या । "विषयाः" संसारिकाः भोगाः । ते एव "विषमविषविषूचिका" । सा "यदि न चिकित्स्यते" । "तत्" तदा । "अतितराम् नरकनगराणाम्" यः "निकरः" समूहः । स एव "फलम्" । तस्य "अनुबन्धः" प्रवाहेन प्रवर्तनं । सः अस्याम् अस्तीति तादृशी सती सा । "तत् तत्" तादृशं तादृशं दुःखं "करोति" । तत् किम् इत्य् अपेक्षायाम् आह । "यत्रे"ति । "यत्र" यस्मिन् दुःखे सति । यद्दुःखम् अपेक्ष्येति यावत्२० ।" घूर्णन्" स्फुरन् यः "वातः"२१ । तस्य्"आन्तः" मध्ये । "परिपेषः" चूर्णीभावः । "अङ्गपरिमालनम्" अङ्गकोमलतापादकं मर्दनं भवति । वातमध्ये चूर्णीभावाद् अपि तत्कष्टतरम् इति भावः । "अनवरताः" याः "अनलज्वालाः" । ता एव "विचलितचामराणि" यस्मिन् । तादृशः यः "नाराचनिकरः" । तस्य "निपातः" । "निदाघस्य" अर्थात् "निदाघ"कृततापस्य । "विनोदना"र्थं२२ दूरीकरणार्थं यानि "धारागृहाणि" । तेषां ये "शीकराः" । तेषां "वर्षणम्" भवति । "पाटवमुद्राः पाटवस्य" चातुर्यस्य । "मुद्रा" सङ्कोचः । कृशतेति यावत् । "महान् उपचयः" वृद्धिः भवति ॥न्त्_२,१२।१५॥

#२० °ति ⟨त⟩ या°  
#२१ °त्(आ)अः  
#२२ °द*न्*आ°  
    
    
फलितं कथयति  
    
तद् एवंविधे कष्टचेष्टासहस्रदारुणे संसारचपलयन्त्रे ऽस्मिन् राघव नावहेला कर्तव्या । अवश्यम् इदं हि विचारणीयम् ॥मु_२,१२।१६॥  
    
    
"विचारणीयम्" इत्यन्तं । टीका । "तत्" ततो हेतोः । हे "राघव" । "एवंविधे" पूर्वोक्तमहाकठिनदुःखदायिनि । अत एव "कष्टचेष्टासहस्रदारुणे अस्मिन्" अनुभूयमाने । "संसार" एव "चपलयन्त्रम्" तस्मिन् । "अवहेला" किं ममायं करोतीति अनादरः । "न कर्तव्या" । पुनः किं कार्यम् इत्य् । अत्राह्"आवश्यम्" इति । पण्डितैः "अवश्यम् इदम् "अयं संसारः । "विचारणीयम्" । किम् अयम् । इदम् इति विचारविषयतां नयेत् ॥न्त्_२,१२।१६॥  
    
अन्यत् किं करणीयम् इत्य् । अत्राह  
    
एवं चावबोद्धव्यम् यथा किलास्ति विचाराच् छ्रेयोऽवाप्तिर् इति ॥मु_२,१२।१७॥  
    
    
"इती"त्यन्तं । टीका । पुरुषेण्"ऐवं च बोद्धव्यम्" निश्चेयम् । एवं कथं । "यथा किल" निश्चये । "विचारात् श्रेयोऽवाप्तिः" मोक्षप्राप्तिर् "अस्ती"ति ॥न्त्_२,१२।१७॥  
    
नन्व् अयं विवेकः कस्यचिद् अस्त्य् अथवा नेत्य् । अत्राह  
    
अन्यच् च रघुकुलेन्दो । यदि नैते महान्तो मुनयो महर्षयश् च विप्राश् च राजानश् च ज्ञानकवचेनावगुण्ठितशरीरास् तत् कथम् अदुःखक्षमा अपि दुःखमयीं तमोवृत्तिपूर्वकसंसारकदर्थनाम् अनुभवन्तः सततम् एव मुदितमनसस् तिष्ठन्ति ॥मु_२,१२।१८॥  
    
    
"तिष्ठन्ती"त्यन्तं । टीका । हे "रघुकुलेन्दो" । अहम् "अन्यच् च" । "ब्रवीमी"ति शेषः । "यदि एते" पुरःस्थाः२३ । "महान्तः मुनयः महर्षयश् च विप्राश् च राजानश् च ज्ञानकवचेन" विवेकाख्यकवचेन्"आवगुण्ठितानि" वलितानि । "शरीराणि" येषां ते । तादृशाः ज्ञानयुक्ता इति यावत् । "न" भवन्ति । "तत्" तदा । एते मुन्यादयः "अदुःखक्षमाः अपि कथम् दुःखमयीम्" । तथा "तमोवृत्तिपूर्विका" तमोवृत्तिकारणा । या "संसारकदर्थना" संसारक्लेशः । ताम् "अनुभवन्तः" । "सततम् एव" न तु अभिमतप्राप्त्या कदाचिद् एव । "मुदितमनसः तिष्ठन्ति" । अतः अस्त्य् एवैषां२४ विवेक इति भावः ॥न्त्_२,१२।१८॥

#२३ °र[ः]°  
#२४ एव्⟨ए⟩[ऐ]षां  
    
    
गद्यांशयुक्तेन पद्येनात्र हेतुं कथयति  
    
इह हि  
विकौतुका विगतविकल्पविप्लवा  
यथा स्थिता हरिहरपद्मजादयः ।  
नरोत्तमाः समधिगतात्मदीपकास्  
तथा स्थिता जगति विबुद्धबुद्धयः ॥मु_२,१२।१९॥  
    
पद्यान्तं । टीका । "हि" यस्मात् ।" इह जगति" । "नरोत्तमाः" नरेभ्यः समस्तमनुष्येभ्यः तेषां मध्ये वा "उत्तमाः" श्रेष्ठाः । तथा "समधिगतः" विवेकविभवेन सम्यग् अनुभूतः । "आत्मा" एव परमात्मा एव । "दीपः" यैः ते । तादृशाः "विबुद्धबुद्धयः" विवेकयुक्तबुद्धयः पूर्वोक्ताः मुन्यादयः । "तथा" तिष्ठन्ति । तथा कथम् इत्य् अपेक्षायाम् आह । "विकौतुका" इति । "विकौतुकाः" विषयाकाङ्क्षारहिताः । "आदि"शब्देनेन्द्रादीनां ग्रहणम् ॥न्त्_२,१२।१९॥  
    
फलितं कथयति  
    
तथा च  
परिक्षीणे मोहे गलति च घने ऽज्ञानजलदे  
परिज्ञाते तत्त्वे समधिगत आत्मन्य् अभिमते ।  
विचार्यार्यैः सार्धं गलितवपुषोर् वै सदसतोर्  
धिया दृष्टे तत्त्वे रमणम् अटनं जागतम् इदम् ॥मु_२,१२।२०॥  
    
पद्यान्तं२५ । टीका । "तथा च" सति । "वै" निश्चये । "आर्यैः" सद्भिः "सार्धम्" । "विचार्य" संसारम् आत्मतत्त्वं च विचार्य । "मोहे" अज्ञानकार्ये सावधानत्वे "परि"गलिते सति । ततः "घने" निबिडे । "अज्ञानजलदे" अज्ञानम् एव च । "गलति" सति । ततः "सदसतोः" सदसद्बुद्धिविषयीभूतयोः अर्थयोः । सदसद्बुद्धिपरिगलनेन "गलितवपुषोः" सतोः । ततः "अभिमते" परमोपादेये । "आत्मनि तत्त्वे" जीवाख्ये तत्त्वे । "परिज्ञाते" देहादिव्यतिरिक्ततया सम्यक् निश्चिते सति । न केवलं परिज्ञाते किं तु "समधिगते" देहादित्यागेन स्वात्मतया सम्यग् अनुभूते सति । ततः "तत्त्वे" जीवादिसाक्षितया स्थिते शुद्धचिन्मात्रतत्त्वे । "धिया" गलनोन्मुखया बुद्ध्या । "दृष्टे" जीवसत्ताप्रदत्वेन दृष्टे सति । "इदम्" क्रियमाणम् । "जागतम्" जगत्सम्बन्धि । "अटनम्" शरीरयात्रानिमित्तं व्यवहरणम् । "रमणम्" क्रीडा भवति । पदार्थनिष्टभावाभावकृतहर्षशोकस्पर्शकारित्वाभावाद् इति भावः ॥न्त्_२,१२।२०॥

#२५ °द्य्⟨अ⟩[आ]°  
    
    
अन्यच् च कथयामीत्य् आह  
    
अन्यच् च राघव  
प्रसन्ने चित्तत्त्वे हृदि सविभवे वल्गति परे  
समाभोगीभूतास्व् अखिलकलनादृष्टिषु पुरः ।  
शमं यान्तीष्व् अन्तःकरणघटनास्व् आहितरसं  
धिया दृष्टे तत्त्वे रमणम् अटनं जागतम् इदम् ॥मु_२,१२।२१॥  
    
पद्यान्तं । टीका । हे "राघवा"हम् "अन्यच् च" ब्रवीमि । किं ब्रवीषीत्य् । अत्राह । "प्रसन्ने" इति । "परे" उत्तीर्णे । "चित्तत्त्वे" शुद्धचिन्मात्राख्ये तत्त्वे । "प्रसन्ने" स्वप्रकाशनपरतया प्रसादोन्मुखे सति । अत एव तस्मिन् परे चित्तत्त्वे "सविभवे" शक्तिसहिते । "हृदि" सत्त्वभावेन स्थिते । "हृदि वल्गति"२६ स्फुरति सति । विमर्शविषयताम् आयाते सतीति यावत् । ततः "अखिलकलनादृष्टिषु"२७ समस्तजीवादिकलनारूपासु दृष्टिषु । "समाभोगीभूतासु" सतीषु । व्यापकचिन्मात्रस्वरूपतासादनेन विस्ताररहितास्व् अपि विस्तारयुक्तासु सम्पन्नासु सतीषु । ततः "अन्तःकरणघटनासु" अन्तःकरणरचनासु । "आहितरसम्" स्वेच्छया । "शमम्" चिन्मात्रस्वरूपे लयं । "पुरः" अग्रे "यान्तीषु" । ततश् च "धिया" गलनोन्मुखया बुद्ध्या । "तत्त्वे" शुद्धचिन्मात्राख्ये तत्त्वे । "दृष्टे" आत्मतयानुभूते सति । "इदं जागतम् अटनं रमणम्" भवति ॥न्त्_२,१२।२१॥

#२६ वल्⟨आ⟩[ग]त्*इ*  
#२७ °ष्टि(र)षु  
    
    
पुनर् अपि पूर्वाभिप्रायेणैवाह  
    
अन्यच् च  
रथः स्फारो देहस् तुरगरचना चेन्द्रियगतिः  
परिस्पन्दो वाताद् अहम् अकलितानन्तविषमः ।  
परो वार्वा देही जगति विहरामीत्य् अनघया  
धिया दृष्टे तत्त्वे रमणम् अटनं जागतम् इदं ॥मु_२,१२।२२॥  
    
सर्गान्तश्लोकं तावत् । टीका । "देहः" स्थूलदेहः । "स्फारः" सर्वत्र स्फुरणशीलः । "रथः" भवति । "इन्द्रियगतिः" इन्द्रियरचना "तुरगरचना" भवति । हेयोपादेयरूपादिप्राप्तिपरिहारार्थं दर्शनादिद्वारेण देहरथचालकत्वात् । "परिस्पन्दः"२८ "तुरगरचना"भूतानां इन्द्रियगतीनां चेष्टा देहं प्रति प्रेरणसामर्थ्यं "वातात्" भवति । वातेन हि इन्द्रियाणि दर्शनादिक्रियाभाञ्जि सन्ति देहं चालयन्ति । "वा" पक्षान्तरे । "देही" देहाभिमानी जीवः । "अर्वा" तुरगः भवति । पर्यन्ततः२९ तस्यैव देहचालकत्वात्३० । पुरः देहादिभ्यः उत्तीर्णशुद्धचिन्मात्ररूपः "अहम् जगति विहरामि" विहारं करोमि । "अहम्" कथम्भूतः । "अकलितानि" स्वात्मत्वनिश्चयेन दुःखदत्वेनानिश्चितानि । "अनन्तानि विषमानि" सुखदुःखरूपाः सङ्कटाः येन । तादृशः । राजा हि रथादिभ्यः परः सन् अकलितानन्तनिम्नोन्नतश् च भवति । "इति" अनेन निश्चयेन । "अनघया" स्वस्मिन् बद्धत्वज्ञानादिदोषरहितया । "धिया" गलनोन्मुखया बुद्ध्या । "तत्त्वे" प्रोक्तस्वरूपे तत्त्वे । "दृष्टे" सति । "इदम् जागतम् अटनं रमणम्" भवति । इति शिवम् ॥न्त्_२,१२।२२॥

#२८ °स्⟨फ्⟩[प्]अ°  
#२९ °त(भू)तः  
#३० देह्(आ)अ°  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे द्वादशः सर्गः ॥ २,१२ ॥

    
ॐ पूर्वोक्तां दृष्टिम् अनूद्य तदवष्टम्भेन सुबुद्धीनां विचरणं कथयति  
    
एतां दृष्टिम् अवष्टभ्य पुष्टात्मानः सुबुद्धयः ।  
विचरन्त्य् असमुन्नद्धा१ महान्तो ऽभ्युदिता इव ॥मु_२,१३।१॥  
    
"एताम्" पूर्वसर्गोक्ताम्२ । "अवष्टभ्य" सततं विमर्षविषयं कृत्वा । "पुष्टात्मानः" । "पुष्टः" अत्यन्ताभिव्यक्तियोग्यतां गतः । "आत्मा" शुद्धचिन्मात्राख्य आत्मा येषां ते । तादृशाः "असमुन्नद्धाः" दर्परहिताः । "अभ्युदिताः इव" प्राप्तराज्या३ इव ॥न्त्_२,१३।१॥

#१ (आ)असम्°  
#२ *एताम्* पू[र्]व°  
#३ *प्राप्त*°  
    
    
न शोचन्ति न याचन्ते न वाञ्छन्ति शुभाशुभम् ।  
सर्वम् एव च कुर्वन्ति कुर्वन्ति न च किञ्चन ॥मु_२,१३।२॥  
    
"सर्वम् एव" प्रवाहागतं सर्वम् एव । "कुर्वन्ति" कर्तव्यम् इति निश्चयेन "कुर्वन्ति" । "किञ्चन न कुर्वन्ति" स्वस्मिन् कर्तृत्वाभिमानाभावात् ॥न्त्_२,१३।२॥  
    
स्वस्थम् एवावतिष्ठन्ति स्वस्थं कुर्वन्ति यान्ति च ।  
हेयोपादेयतापक्षरहिताः स्वात्मनि स्थिताः ॥मु_२,१३।३॥  
    
"स्वस्थम्" इत्य् उभयत्र क्रियाविशेषणं निश्चितम् इत्य् अर्थः । "हेयोपादेयतापक्षरहिताः" उपेक्षापक्षे स्थिता इत्य् अर्थः ॥न्त्_२,१३।३॥  
    
आयान्ति च न चायान्ति वनं यान्ति न यान्ति च ।  
न कुर्वन्त्य् अपि कुर्वन्ति न वदन्ति वदन्ति च ॥मु_२,१३।४॥  
    
अत्र सर्वत्रापि क्रियाकरणं जीवन्मुक्ततयाश्रितदेहादिद्वारेण ज्ञेयम् । अकरणं त्व् अशुद्धचिन्मात्रत्वद्वारेणेत्य् अलम् ॥न्त्_२,१३।४॥  
    
ये केचन समारम्भा याश् च काश्चन दृष्टयः ।  
हेयादेयदृशो यास् ताः क्षीयन्ते ऽधिगते पदे ॥मु_२,१३।५॥  
    
"क्षीयन्ते" लीयन्ते । परपदरूपतयैव४ स्फुरन्ति इति यावत् ॥न्त्_२,१३।५॥

#४ °रू⟨ष्⟩[प्]अ°  
    
    
परित्यक्तसमस्तेहं मनो मधुरवृत्तिमत् ।  
सर्वतः सुखम् अभ्येति चन्द्रबिम्ब इव स्थितम् ॥मु_२,१३।६॥  
    
"मधुरवृत्तिमत्" मैत्रीयुक्तम् ॥न्त्_२,१३।६॥  
    
अपि निर्मननारम्भम् अप्य् अस्ताखिलकौतुकम् ।  
आत्मन्य् एव न मात्य् अन्तर् इन्दाव् इव रसायनम् ॥मु_२,१३।७॥  
    
"आत्मन्य् एव न माति" न प्रभवति । अत्यन्तानन्दमयत्वाद् इति भावः । "मननारम्भ"रहितस्य "कौतुकरहितस्य" च आनन्देन स्व्"आत्मनि" अमानं न युक्तम् इति लोकप्रसिद्धिर् "अपि"शब्दाभिप्रायः । रसायनम् अमृतम् ॥न्त्_२,१३।७॥  
    
न करोतीन्द्रजालानि नानुधावति वासनाम् ।  
बालचापलम् उत्सृज्य पूर्णम् एव विराजते ॥मु_२,१३।८॥  
    
"इन्द्रजालानि" मन्त्रादिप्रभावेन सिद्धानि आकाशगमनादीनि । "वासनाम् नानुधावति" अपि तु ततो निवृत्तिम् एव करोति । बालवत् चापलम् "बालचापलम् उत्सृज्य" । "पूर्णम्" तृप्तिसहितं यथा भवति । तथा "विराजते" ॥न्त्_२,१३।८॥  
    
आत्मतत्त्वावलोकनस्यैव पूर्वोक्तासु वृत्तिषु कारणत्वं गद्येन कथयति  
    
एवंविधा हि वृत्तय आत्मतत्त्वावलोकनाल् लभ्यन्ते । नान्यतस् । तस्माद् विचारेणात्मैवान्वेष्टव्य उपासनीयो ज्ञातव्यो यावज्जीवं पुरुषेन नेतरद् इति ॥मु_२,१३।९॥  
    
"इती"त्यन्तं । टीका । "हि" यस्मात् । "एवंविधाः" पूर्वोक्ताः । वृत्तयः व्यापाराः । "आत्मतत्त्वस्य" परमात्मस्वरूपस्य । यद् "अवलोकनम्" । तस्माद् एव । "पुरुषेण लभ्यन्ते" । "नान्यतः" । "तस्माद् पुरुषेण यावज्जीवं विचारेणात्मैवान्वेष्टव्यः" । किंरूपो ऽसाव् इति विमर्शनीयः । ततः "उपासनीयः" । उपासनं चात्र अविच्छिन्नप्रवाहेणानुसन्धानविषयीकरणम् एव ज्ञेयम् । ततः "ज्ञातव्यः" । स्थूलदेहादिव्यतिरेकेन स्थूलदेहवत् निःसंशयम् आत्मतत्त्वेन ज्ञातव्यः । "इतरत्" स्थूलदेहादि । "न" ज्ञातव्यम् । "इति"शब्दः गद्यसमाप्तौ ॥न्त्_२,१३।९॥  
    
नन्व् आत्मावलोकनं कर्तव्यत्वेन त्वया प्रतिपादितं । तदवलोकनं कथं सेत्स्यतीत्य् । अत्र पद्येनाह  
    
स्वानुभूतेः सुशास्त्रस्य गुरोश् चैवैकवाक्यता ।  
यत्राभ्यासेन तेनात्मा सन्ततेनावलोक्यते ॥मु_२,१३।१०॥  
    
"स्वा" निजा । या "अनुभूतिः" । तस्याः । "सुशास्त्रस्य" शोभनशास्त्रस्य । "गुरोः" सद्गुरोश् । "च" इति त्रयस्य । "यत्र" यस्मिन् अभ्यासे । "एकवाक्यता" अर्थात् मेलनं स्यात् । "सन्ततेना"विच्छिन्नेन । "तेनाभ्यासेन" करणेन । पुरुषेण कर्त्रा । "आत्मावलोक्यते" ॥न्त्_२,१३।१०॥  
    
अवहेलितशास्त्रार्थैर् अवज्ञातमहाजनैः५ ।  
कष्टाम्६ अप्य् आपदं प्राप्तो न मूढैः समताम् इयात् ॥मु_२,१३।११॥  
    
स्वस्थस् तु कथम् "इयाद्" इत्य् "अपि"शब्दाभिप्रायः ॥न्त्_२,१३।११॥

#५ °म⟨न्⟩*ह्*आ°  
#६ कष्ट्⟨अ⟩[आ]म्  
    
    
एतत्प्रसङ्गेन मौर्ख्यं निन्दति  
    
न व्याधिर् न विषं नापत् तथा नामास्ति भूतले ।  
खेदाय स्वशरीरस्थं मौर्ख्यम् एव यथा नृणाम् ॥मु_२,१३।१२॥  
    
स्पष्टम् ॥न्त्_२,१३।१२॥  
    
किञ्चित्संस्कृतबुद्धीनां श्रव्यं शास्त्रम् इदं यथा ।  
मौर्ख्यापहं तथा शास्त्रम् अन्यद् अस्ति न किञ्चन ॥मु_२,१३।१३॥  
    
"किञ्चित्संस्कृतबुद्धीनाम्" पदपदार्थज्ञानाम् इत्य् अर्थः । "श्रव्यम्" श्रवणार्हम् । "इदम्" मोक्षोपायाख्यम् । "मौर्ख्यापहम्" मौर्ख्यम् उपहन्तीति "मौर्ख्यापहम्" ॥न्त्_२,१३।१३॥  
    
इदं श्रव्यं सुखकरं कथादृष्टान्तसुन्दरम् ।  
अविरुद्धम् अशेषेण शास्त्रवाक्यार्थबन्धुना ॥मु_२,१३।१४॥  
    
कथाभिः वक्ष्यमाणाः दृष्टान्ताः "कथादृष्टान्ताः" । तैः "सुन्दरम्" । "शास्त्रवाक्यानाम्" यः "अर्थः" । स एव "बन्धुः" । तेन "अविरुद्धम्" । शास्त्रार्थानुसारीत्य् अर्थः ॥न्त्_२,१३।१४॥  
    
आपदो या दुरुत्तारा याश् च तुच्छाः कुयोनयः ।  
तास् ता मौर्ख्यात् प्रसूयन्ते खदिरात् कण्ठका इव ॥मु_२,१३।१५॥  
    
स्पष्टम् ॥न्त्_२,१३।१५॥  
    
वरं शरावहस्तस्य चण्डालागारवीथिषु ।  
भिक्षार्थम् अटनं राम न मौर्ख्यहतजीवितम् ॥मु_२,१३।१६॥  
    
"अटनम्" भ्रमणम् ॥न्त्_२,१३।१६॥  
    
इमम् आलोकम् आसाद्य मोक्षोपायमयं जनः ।  
अन्धताम् एति न पुनः कश्चिन् मोहतमस्य् अपि ॥मु_२,१३।१७॥  
    
"आलोकम्" परतत्त्वप्रकाशकत्वात् आलोकस्वरूपम् ॥न्त्_२,१३।१७॥  
    
तावन् नयति सङ्कोचं तृष्णा श्यामा नराम्बुजम् ।  
यावद् विवेकसूर्यस्य नोदिता विमला प्रभा ॥मु_२,१३।१८॥  
    
स्पष्टम् ॥न्त्_२,१३।१८॥  
    
संसारदुःखमोक्षार्थं मादृशैः सह बन्धुभिः ।  
स्वरूपम् आत्मनो ज्ञात्वा गुरुशास्त्रप्रमाणतः ॥मु_२,१३।१९॥  
    
"मादृशैः" साधुभिर् इत्य् अर्थः । गुरुशास्त्राख्यं यत् "प्रमाणम्" प्रमाकरणं । तस्मात् "गुरुशास्त्रप्रमाणतः" । "ज्ञात्वे"त्य् अस्यानन्तरं स्थेयम् इति शेषः७ ॥न्त्_२,१३।१९॥

#७ *ज्ञात्वेत्य् ॥। शेषः*  
    
    
जीवन्मुक्ताश् चरन्तीह यथा हरिहरादयः ।  
यथा ब्रह्मर्षयश् चान्ये तथा विहर राघव ॥मु_२,१३।२०॥  
    
"विहर" हर्षामर्षरहितत्वेन क्रीडां कुरु ॥न्त्_२,१३।२०॥  
    
अनन्तानीह दुःखानि सुखं क्षणलवोपमम् ।  
नातः सुखेषु बध्नीयाद् दृष्टिं दुःखानुबन्धिषु ॥मु_२,१३।२१॥  
    
"दुःखानुबन्धिषु" दुःखानुविद्धेषु ॥न्त्_२,१३।२१॥  
    
पुनः किं कार्यम् इत्य् । अत्राह  
    
यद् अनन्तम् अनायासं तत् पदं सारसिद्धये ।  
साधनीयं प्रयत्नेन पुरुषेण विजानता ॥मु_२,१३।२२॥  
    
"अनन्तम्" त्रिविधपरिच्छेदरहितम् । "अनायासम्" आयाससाध्यत्वाभावात् । "सारसिद्धये" परमपुरुषार्थसिद्धये । "साधनीयम्" स्वोपलब्धिविषयतां नेयम् । "विजानता" किञ्चिन्मात्रज्ञानयुक्तेन मूर्खस्यात्रानधिकरत्वात् ॥न्त्_२,१३।२२॥  
    
त एव पुरुषार्थस्य भाजनं पुरुषोत्तमाः ।  
अनुत्तमपदालम्बि मनो येषां गतज्वरम् ॥मु_२,१३।२३॥  
    
अविद्यमान उत्तमः यस्मात् तत् "अनुत्तमम्" निरतिशयम् इति यावत् । तादृशं यत् "पदम्" । तत् "आलम्बते" इति तादृशम् ॥न्त्_२,१३।२३॥  
    
सम्भोगाशनमात्रेषु राज्यादिषु सुखेषु ये ।  
सन्तुष्टा दुष्टमनसो विद्धि तान् अन्धदुन्दुभान् ॥मु_२,१३।२४॥  
    
"अन्धदुन्दुभान्"८ अन्धराजिलान् । असम्यग् दर्शित्वाद् इत्य् अर्थः ॥न्त्_२,१३।२४॥

#८ (ठेषु दुरन्तेषु) अन्ध(तं)दु°  
    
    
ये शठेषु दुरन्तेषु दुष्कृतारम्भशालिषु ।  
द्विषत्सु मित्ररूपेषु भक्ता वै भोगभोगिषु ॥मु_२,१३।२५॥  
    
ते यान्ति दुर्गमाद् दुर्गं दुःखाद् दुःखं भयाद् भयम् ।  
नरकान् नरकं मूढा मोहमन्थरबुद्धयः ॥मु_२,१३।२६॥  
    
"मित्ररूपेषु द्विषत्सु" आ मुखे सुखकारित्वात् "मोहमन्थरा" मोहनिर्भरा । "बुद्धिः" येषां ते । तादृशाः ॥न्त्_२,१३।२५-२६॥  
    
परस्परविनाशोत्के श्रेयस्यौ न कदाचन ।  
सुखदुःखदशे राम तडित्प्रसरभङ्गुरे ॥मु_२,१३।२७॥  
    
स्पष्टम् ॥न्त्_२,१३।२७॥  
    
ये विरक्ता महात्मानः सुविविक्ता भवादृशः ।  
पुरुषान् विद्धि तान् वन्द्यान् भोगमोक्षैकभागिनः ॥मु_२,१३।२८॥  
    
"भोगभाक्त्वम्" चैषां प्रवाहगतम् एव ज्ञेयं । न यत्नसाधितम् ॥न्त्_२,१३।२८॥  
    
विवेकं परम् आश्रित्य वैराग्याभ्यासयोगतः९ ।  
संसारसरितं घोराम् इमाम् आपदम् उत्तरेत् ॥मु_२,१३।२९॥  
    
"अभ्यासः" सच्छास्त्राभ्यासः । "आपदम्" आपद्रूपाम् ॥न्त्_२,१३।२९॥

#९ °आभ्य्*आ*स°  
    
    
न सुप्तव्यं तु संसारमायास्व् इह हि जानता ।  
विषमूर्च्छनसम्मोहदायिनीषु विवेकिना ॥मु_२,१३।३०॥  
    
"न सुप्तव्यम्" अवहेला न कर्तव्या ॥न्त्_२,१३।३०॥  
    
संसारम् इमम् आसाद्य यस् तिष्ठत्य् अवहेलया ।  
ज्वलितस्य गृहस्योच्चैः शेते तार्णस्य सो ऽन्तरे ॥मु_२,१३।३१॥  
    
"तार्णस्य" तृणनिर्मितस्य ॥न्त्_२,१३।३१॥  
    
यत् प्राप्य न निवर्तन्ते यद् आसाद्य न शोच्यते ।  
तत् पदं शेमुषीलभ्यम् अस्त्य् एवात्र न संशयः ॥मु_२,१३।३२॥  
    
"शेमुषीलभ्यम् एव" बुद्धिलभ्यम् एव । न तु बाह्ययत्नलभ्यम् ॥न्त्_२,१३।३२॥  
    
ननु यदि तत् पदं नास्ति तत् किं शेमुष्या लभ्यते इत्य् । अत्राह  
    
नास्ति चेत् तद् विचारेण दोषः को भवतां भवेत् ।  
अस्ति चेत् तत् समुत्तीर्णा भविष्यथ भवार्णवात् ॥मु_२,१३।३३॥  
    
स्पष्टम् ॥न्त्_२,१३।३३॥  
    
प्रवृत्तिः पुरुषस्येह मोक्षोपायविचारणे ।  
यदा भवत्य् आशु तदा मोक्षभागी स उच्यते ॥मु_२,१३।३४॥  
    
स्पष्टम् ॥न्त्_२,१३।३४॥  
    
अनपायि निराशङ्कं स्वास्थ्यं विगतविभ्रमम् ।  
न विना केवलीभावं विद्यते भुवनत्रये ॥मु_२,१३।३५॥  
    
"स्वास्थ्यम्" स्वस्थता । "केवलीभावं विना" अद्वितीयतां विना ॥न्त्_२,१३।३५॥  
    
तत्प्राप्ताव् उत्तमप्राप्तौ न क्लेश उपयुज्यते ।  
न मित्राण्य् उपकुर्वन्ति न धनानि न बान्धवाः ॥मु_२,१३।३६॥  
    
"तत्प्राप्तौ" केवलीभावप्राप्तौ । "क्लेशः" शारीरिकः क्लेशः ॥न्त्_२,१३।३६॥  
    
न हस्तपादचलनं न देशान्तरसङ्गमः ।  
क्लेशातिशयसाध्यो वा न तीर्थायतनाश्रयः ॥मु_२,१३।३७॥  
    
अस्मिन्न् अर्थे "हस्तपादा"दि"चलनं न" भवति । "देशान्तरसङ्गमः" च "न" भवति । अयम् अर्थः "क्लेशातिशयसाध्यः न" भवति । "तीर्थायतनाश्रयः"१० च "न" भवति ॥न्त्_२,१३।३७॥

#१० °य्(ए)अ*ः*  
    
    
पुरुषार्थैकसाध्येन वासनैकार्थकर्मणा ।  
केवलं तन् मनोमात्रजयेनासाद्यते पदम् ॥मु_२,१३।३८॥  
    
पुरुषेण "तत्" केवलीभावाख्यं "पदम्" । "एवलम् मनोमात्रजयेन आसाद्यते" प्राप्यते । "मनोमात्रजयेन" कथम्भूतेन । "पुरुषार्थेन" पौरुषेण । "एकम्" केवलं "साध्येन" । पुनः कथम्भूतेन "वासनैकार्थकर्मणा" । "वासना" भावना । सा एव "एकार्थः" । तस्य "कर्मणा" । भावनामात्रसाध्येनेत्य् अर्थः ॥न्त्_२,१३।३८॥  
    
विवेकमात्रसाध्यं तद्विचारैकान्तनिश्चयम् ।  
त्यजता दुःखजालानि नरेण तद् अवाप्यते ॥मु_२,१३।३९॥  
    
"तद्विचारेण" तद्विषयेण विवेकेन । "एकम्" केवलं । "निश्चयः" यस्य । तम् । विचारनिश्चेयम् इत्य् अर्थः । "तत्" केवलीभावाख्यं पदम् ॥न्त्_२,१३।३९॥  
    
सुखसेव्यासनस्थेन तद्विचारवता स्वयम् ।  
न शोच्यते पदं प्राप्य न च भूयो ऽभिजायते ॥मु_२,१३।४०॥  
    
"तद्विचारवता" केवलीभावविचारयुक्तेन । तत् "पदम्" केवलीभावाख्यं पदम् ॥न्त्_२,१३।४०॥  
    
तत् समस्तसुखासारसीमान्तं साधवो विदुः ।  
तद् अनुत्तमनिष्ष्यन्दं परम् आहू रसायनम् ॥मु_२,१३।४१॥  
    
स्पष्टम् ॥न्त्_२,१३।४१॥  
    
क्षयित्वात् सर्वभावानां स्वर्गमानुष्ययोर् द्वयोः ।  
सुखं नास्त्य् एव सलिलं मृगतृष्णास्व् इवैतयोः ॥मु_२,१३।४२॥  
    
"स्वर्गमानुष्ययोः" स्वर्लोकमनुष्यलोकयोः ॥न्त्_२,१३।४२॥  
    
अतो मनोजयश् चिन्त्यः शमसन्तोषसाधनः ।  
अनन्तशमसम्भोगस् तस्माद् आनन्द आप्यते ॥मु_२,१३।४३॥  
    
"अतः" कारणात् । पुरुषेण "मनोजयः चिन्त्यः" । कथम्भूतः । "शमसन्तोषौ साधनम्" यस्य । तादृशः पुरुषः । "तस्मात्" मनोजयात् । "अनन्तशमस्य सम्भोगः" चमत्कारः । शमास्वादरूपः इति यावत् । "आनन्दः आप्यते" प्राप्यते ॥न्त्_२,१३।४३॥  
    
जीवता गच्छता चैव भ्रमता पतता तथा ।  
रक्षसा दानवेनापि देवेन पुरुषेण वा ॥मु_२,१३।४४॥  
    
मनःप्रशमनोद्भूतं तत् प्राप्य परमं सुखं ।  
विकासिशमपुष्पस्य विवेकोच्चतरोः११ फलम् ॥मु_२,१३।४५॥  
    
व्यवहारपरेणापि कार्यवृन्दम् अचिन्वता ।  
भानुनेवाम्बरस्थेन नोज्झ्यते न च वाञ्छ्यते ॥मु_२,१३।४६॥  
    
"जीवता गच्छता भ्रमता" । अथ१२ "पतता" । उपलक्षणं चैतत् । सर्वाः क्रियाः१३ कुर्वतेति यावत् । "रक्षसा दानवेनापि देवेन पुरुषेण वा मनःप्रशमनोद्भूतम्" तथा "विकासिशमपुष्पस्य"१४ "विवेकोच्चतरोः"१५ फलम् । तत् परमं सुखम् निर्वाणाख्यं सुखं । "प्राप्याम्बरस्थेन भानुना इव नोज्झ्यते न च वाञ्छ्यते" सूर्यवत् उपेक्षाम् एव सर्वत्र क्रियते इत्य् अर्थः । रक्षःप्रभृतिना कथम्भूतेन । "व्यवहारपरेणापि कार्यवृन्दम्" कार्यसमूहम् । "अचिन्वता" नाहङ्कर्तेति निश्चयात् स्वकृतत्वेनाननुभवता ॥न्त्_२,१३।४४-४६॥

#११ °ओ⟨श्⟩[च्]च°  
#१२ अथ⟨म्⟩  
#१३ °या*ः*  
#१४ °कास्*इ*श°  
#१५ °ओ⟨श्⟩[च्]च°  
    
    
मनः प्रशान्तम् अत्यच्छं विश्रान्तं गतविभ्रमम् ।  
अनीहं विगताभीष्टं नाभिवाञ्छति नोज्झति ॥मु_२,१३।४७॥  
    
"अनीहम्" विकल्पाख्यचेष्टारहितम् । "विगताभीष्टम्" अभीष्टम् इदम् इति निश्चयरहितम् । प्रवाहागतम् उपेक्षया एव करोतीति भावः ॥न्त्_२,१३।४७॥  
    
पूर्वतरं प्रकृतानां१६ शमादिद्वारपालानां निर्णयं प्रस्तौति  
    
मोक्षद्वारे द्वारपालान् इमाञ् शृणु यथाक्रमम् ।  
येषाम् एकतमासक्त्या मोक्षद्वारे प्रविश्यते ॥मु_२,१३।४८॥  
    
"एकतमासक्त्या"१७ एकतमासेवनेन ॥न्त्_२,१३।४८॥

#१६ °ता*नाम्*  
#१७ ए(ऐ)क°  
    
    
तत्रापि प्रथमोद्दिष्टं शमं निरूपयति  
    
दुःखदोषदशा दीर्घा संसारमरुमण्डली ।  
जन्तोः शीतलताम् एति शीतलेन शमाम्बुना ॥मु_२,१३।४९॥  
    
दुःखदोषरूपा दशा यस्यां सा "दुःखदोषदशा" ॥न्त्_२,१३।४९॥  
    
शमेनासाद्यते श्रेयः शमो हि परमं पदम् ।  
शमः शिवं शमः शान्तिः शमो भ्रान्तिनिवारणम् ॥मु_२,१३।५०॥  
    
"परमं पदम्" चिन्मात्राख्यम् उत्कृष्टं स्थानम् ॥न्त्_२,१३।५०॥  
    
पुंसः प्रशमतृप्तस्य शीतलाच्छतरात्मनः ।  
शमतोषितचित्तस्य शत्रुर् अप्य् एति मित्रताम् ॥मु_२,१३।५१॥  
    
द्वेषेणैव हि शत्रुः शत्रुः भवति । स च तस्य नास्तीति तस्य "शत्रुः मित्रताम् एती"ति भावः ॥न्त्_२,१३।५१॥  
    
शमचन्द्रमसा येषाम्१८ आशयः समलङ्कृतः ।  
क्षीराब्धीनाम् इवोदेति तेषां परमशुद्धता ॥मु_२,१३।५२॥  
    
"परमशुद्धता" वासनाख्यमलराहित्यम् ॥न्त्_२,१३।५२॥

#१८ °षा⟨ं⟩म्  
    
    
हृत्कुशेशयकोशेषु येषां शमकुशेशयम्१९ ।  
सतां विकसितं२० ते हि द्विहृत्पद्माः समा हरेः ॥मु_२,१३।५३॥  
    
"हरेर् द्विहृत्पद्मत्वम्" नाभिस्थस्य पद्मस्य स्थितत्वाज् ज्ञेयम् ॥न्त्_२,१३।५३॥

#१९ °कु⟨ल्⟩[श्]एश°  
#२० °क्(आ)असि°  
    
    
शमश्रीः शोभते येषां मुखेन्दाव् अकलङ्किते ।  
ते ऽमी कुलेन्दवो वन्द्याः सौन्दर्यविजितेन्दवः ॥मु_२,१३।५४॥  
    
"अकलङ्कितत्वम्" एवात्र इन्दुजये हेतुः ॥न्त्_२,१३।५४॥  
    
त्रैलोक्योदरवर्तिन्यो नानन्दाय तथा श्रियः ।  
साम्राज्यसम्पत्प्रतिमा यथा शमविभूतयः ॥मु_२,१३।५५॥  
    
स्पष्टम् ॥न्त्_२,१३।५५॥  
    
यानि दुःखानि यास् तृष्णा दुःसहा ये दुराधयः ।  
तत् सर्वं शान्तचेतस्सु तमो ऽर्केष्व् इव नश्यति ॥मु_२,१३।५६॥  
    
स्पष्टम् ॥न्त्_२,१३।५६॥  
    
मनो हि सर्वभूतानां प्रसादम् अनुगच्छति ।  
न तथेन्दौ यथा शान्ते जने जनितकौतुकम् ॥मु_२,१३।५७॥  
    
"प्रसादम्" प्रसन्नताम् ॥न्त्_२,१३।५७॥  
    
शमशालिनि सौहार्दवति सर्वेषु जन्तुषु ।  
सुजने परमं तत्त्वं स्वयम् एव प्रसीदति ॥मु_२,१३।५८॥  
    
"परमं तत्त्वम्" परमात्मतत्त्वं२१ । "स्वयम् एवा"यत्नम् एव । "प्रसीदति" स्वरूपदर्शनाख्यं प्रसादं करोतीत्य् अर्थः ॥न्त्_२,१३।५८॥

#२१ °त्व[म्]  
    
    
मातरीव परं यान्ति विषमाणि मृदूनि च ।  
विश्वासम् इह भूतानि सर्वाणि शमशालिनि ॥मु_२,१३।५९॥  
    
"विषमाणि" हिंसानि२२ । "मृदूनि" कोमलानि ॥न्त्_२,१३।५९॥

#२२ °सा⟨ण्⟩[न्]इ  
    
    
न रसायनपानेन न लक्ष्म्यालिङ्गनेन च ।  
तथा सुखम् अवाप्नोति शमेनान्तर् यथा जनः ॥मु_२,१३।६०॥  
    
"अन्तः" मनसि ॥न्त्_२,१३।६०॥  
    
सर्वाधिव्याधिवलितं२३ क्रान्तं तृष्णावरत्रया ।  
मनः शमामृतासेकैः२४ समाश्वासय राघव ॥मु_२,१३।६१॥  
    
"समाश्वासय" शीतलय ॥न्त्_२,१३।६१॥

#२३ °व्या⟨ल्⟩[ध्]इ°  
#२४ °कै[ः]  
    
    
यत् करोषि यद् अश्नासि शमशीतलया धिया ।  
तत् ते ऽतिस्वदते स्वादु नेतरत् तान्तमानसम् ॥मु_२,१३।६२॥२५  
    
"स्वदते" रोचते । चमत्कारं करोतीति यावत् । "तान्तम्" म्लानियुक्तं कृतं । "मानसम्" येन तत् ॥न्त्_२,१३।६२॥

#२५ भगवद्गीता ९।२७अ (रघवन् १९३९ब्)।  
    
    
शमामृतरसास्नातं२६ मनो याम् एति निर्वृतिम् ।  
छिन्नान्य् अपि तयाङ्गानि मन्ये रोहन्ति राघव ॥मु_२,१३।६३॥  
    
"शमामृतरसास्नातं मनः यां निर्वृतिं एति" । हे "राघवा"हं "मन्ये" । "तया" निर्वृत्या । "छिन्नान्य् अपि अङ्गानि रोहन्ति" ॥न्त्_२,१३।६३॥

#२६ °रस्⟨अ⟩[आ]स्ना°  
    
    
न पिशाचा न रक्षांसि न दैत्या न च शत्रवः ।  
न च व्याघ्रभुजङ्गाद्या द्विषन्ति शमशालिनम् ॥मु_२,१३।६४॥  
    
स्पष्टम् ॥न्त्_२,१३।६४॥  
    
सुसन्नद्धसमस्ताङ्गं प्रशमामृतवर्मणा ।  
वेधयन्ति न दुःखानि शरा वज्रशिलां इव ॥मु_२,१३।६५॥  
    
"वेधयन्ति" ताडयन्ति ॥न्त्_२,१३।६५॥  
    
न तथा राजते राजा मान्यान्तःपुरसंस्थितः ।  
समया स्वस्थया वृत्त्या यथोपशमशोभितः ॥मु_२,१३।६६॥  
    
"वृत्त्या" व्यापारेण२७ ॥न्त्_२,१३।६६॥

#२७ व्य्*आ*पा°  
    
    
प्राणात् प्रियतरं दृष्ट्वा तुष्टिम् एति न तां जनः ।  
याम् आयाति जनं शान्तम्२८ अवलोक्य समाशयम् ॥मु_२,१३।६७॥  
    
"समाशयम्" समचेतसम् ॥न्त्_२,१३।६७॥

#२८ °त⟨ं⟩म्  
    
    
समया शमशालिन्या वृत्त्या यः साधु वर्तते ।  
अभिनन्दितया लोके जीवतीह स नेतरः ॥मु_२,१३।६८॥  
    
"वर्तते" तिष्ठति । "इतरः" अशान्तः ॥न्त्_२,१३।६८॥  
    
अनुद्धतमनाः शान्तः साधु कर्म करोति यत् ।  
तत् सर्वम् अभिनन्दन्ति तस्येमा भूतजातयः ॥मु_२,१३।६९॥  
    
"अभिनन्दन्ति" स्तुवन्ति ॥न्त्_२,१३।६९॥  
    
शान्तस्वरूपनिर्णयद्वारेण शमस्वरूपं निश्चिनोति  
    
श्रुत्वा स्पृष्ट्वा च दृष्ट्वा च भुक्त्वा घ्रात्वा शुभाशुभम् ।  
न हृष्यति ग्लायति यः स शान्त इति कथ्यते ॥मु_२,१३।७०॥  
    
उपेक्षा एव शान्तिर् इति भावः ॥न्त्_२,१३।७०॥  
    
यः समः सर्वभावेषु नाभिवाञ्छति नोज्झति ।  
जित्वेन्द्रियाणि यत्नेन स शान्त इति कथ्यते ॥मु_२,१३।७१॥  
    
स्पष्टम् ॥न्त्_२,१३।७१॥  
    
तुषारकरबिम्बाच्छं मनो यस्य निराकुलम् ।  
मरणोत्सवयुद्धेषु स शान्त इति कथ्यते ॥मु_२,१३।७२॥  
    
स्पष्टम् ॥न्त्_२,१३।७२॥  
    
स्थितो ऽपि न स्थित इव न हृष्यति न कुप्यति ।  
यः सुषुप्तमनाः स्वस्थः स शान्त इति कथ्यते ॥मु_२,१३।७३॥  
    
"सुषुप्तमनाः" हर्षामर्षानुसन्धानरहितः२९ ॥न्त्_२,१३।७३॥

#२९ °मर्ष्⟨अ⟩[आ]नु°  
    
    
अमृतस्यन्दसुभगा यस्य सर्वजनं प्रति ।  
दृष्टिः प्रसरति प्रीता स शान्त इति कथ्यते ॥मु_२,१३।७४॥  
    
स्पष्टम् ॥न्त्_२,१३।७४॥  
    
स्पष्टावदातया बुद्ध्या यथैवान्तस् तथा बहिः ।  
दृश्यन्ते यस्य कार्याणि स शान्त इति कथ्यते ॥मु_२,१३।७५॥  
    
कपटराहित्याद् इति भावः ॥न्त्_२,१३।७५॥  
    
अप्य् आपत्सु दुरन्तासु कल्पान्तेषु दहत्स्व् अपि ।  
तुच्छेहं न मनो यस्य स शान्त इति कथ्यते ॥मु_२,१३।७६॥  
    
"तुच्छेहम्" तुच्छोपायपरम् ॥न्त्_२,१३।७६॥  
    
यो ऽन्तः शीतलतां यातो३० यो भावेषु न मज्जति ।  
व्यवहारी न सम्मूढः स शान्त इति कथ्यते ॥मु_२,१३।७७॥  
    
"न मज्जति" रागोद्रेकेणासक्तो न भवति । "व्यवहारी" व्यवहारकारी । "न सम्मूढः" न व्यवहाररहितः । व्यवहाररहितस्य हि अमज्जनं व्यवहाराभावकृतम् एव न शान्तिकृतम् ॥न्त्_२,१३।७७॥

#३० या(ं)तो  
    
    
आकाशसदृशी यस्य नित्यं स्वव्यवहारिणः ।  
कलङ्कम् एति न मतिः स शान्त इति कथ्यते ॥मु_२,१३।७८॥  
    
"स्वः" निजः । "व्यवहारः" अस्यास्तीति तादृशस्य ॥न्त्_२,१३।७८॥  
    
तपस्विषु बहुज्ञेषु याजकेषु नृपेषु च ।  
बलवत्सु गुणाढ्येषु शमवान् एव राजते ॥मु_२,१३।७९॥  
    
स्पष्टम् ॥न्त्_२,१३।७९॥  
    
शमसंसक्तमनसां महतां गुणशालिनाम् ।  
उदेति निर्वृतिश् चित्ताज् ज्योत्स्नेव हिमरोचिषः ॥मु_२,१३।८०॥  
    
स्पष्टम् ॥न्त्_२,१३।८०॥  
    
सीमान्तो गुणपूगानां पौरुषैकान्तभूषणम् ।  
सङ्कटेष्व् अभयस्थानं शमः श्रीमान् विराजते ॥मु_२,१३।८१॥  
    
स्पष्टम् ॥न्त्_२,१३।८१॥  
    
सर्गान्तश्लोकेन शमनिरूपणं समापयति  
    
शमम् अमृतम् अहार्यम् आर्यजुष्टं  
परम् अवलम्ब्य पदं परं प्रयाताः ।  
रघुतनय यथा महानुभावाः  
क्रमम् अनुपालय सिद्धये तम् एव ॥मु_२,१३।८२॥  
    
हे "रघुतनय" । "महानुभावाः" पुरुषाः । "अमृतम्" अमृतरूपम् । "अहार्यम्" अनाश्यम् "आर्यजुष्टम्" ।" शमम्" पूर्वोक्तस्वरूपं शमं "अवलम्ब्य" । "परम्" पदं परचित्स्वरूपम् उत्कृष्टं स्थानं । यथा "प्रयाताः" । त्वम् "तम्" तथाविधम् । "क्रमम् सिद्धये अनुपालय" । इति शिवम् ॥न्त्_२,१३।८२॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे त्रयोदशः सर्गः ॥ २,१३ ॥

    
ॐ विवेकनिर्णयं प्रस्तौति  
    
शास्त्रावबोधामलया धिया परमपूतया । ।  
कर्तव्यः कारणज्ञेन विचारो ऽनिशम् आत्मनः ॥मु_२,१४।१॥  
    
"  
कारणज्ञेन" किं । केन सम्पद्यते इति जानता पुरुषेण । "धिया आत्मनः विचारः अनिशम् कर्तव्यः" ॥न्त्_२,१४।१॥  
    
ननु विचारेण किं सेत्स्यति इत्य् । अत्राह  
    
विचारात् तीक्ष्णताम् एत्य धीः पश्यति परं पदम् ।  
दीर्घसंसाररोगस्य विचारो हि महौषधम् ॥मु_२,१४।२॥  
    
"परम् पदम्" शुद्धचिन्मात्राख्यं महास्थानम् ॥न्त्_२,१४।२॥  
    
आपद्वनम् अनन्तेहापरिपल्लविताकृति१ ।  
विचारक्रकचच्छिन्नं नैव भूयः प्ररोहति ॥मु_२,१४।३॥  
    
"अनन्ताः" याः "ईहाः" चेष्टाः । ताभिः२ "परिपल्लविता" पुष्टीभूता । "आकृतिः" यस्य तत् ॥न्त्_२,१४।३॥

#१ °ति(ः)  
#२ ⟨न्⟩[त्]आ°  
    
    
मोहेषु बन्धुनाशेषु सङ्कटेषु भ्रमेषु च ।  
सर्वेष्व् एव महाप्राज्ञ विचारो हि सतां गतिः ॥मु_२,१४।४॥  
    
"गतिः" शरणम् ॥न्त्_२,१४।४॥  
    
न विचारं विना कश्चिद् उपायो ऽस्ति विपच्छमे ।  
विचाराद् अशुभं त्यक्त्वा शुभम् आयाति धीः सताम् ॥मु_२,१४।५॥  
    
स्पष्टम् ॥न्त्_२,१४।५॥  
    
बलं बुद्धिश् च तेजश् च प्रतिपत्तिः क्रियाफलम् ।  
फलन्त्य् एतानि सर्वाणि विचारेणैव धीमतः ॥मु_२,१४।६॥  
    
"प्रतिपत्तिः" ज्ञानम् । अविवेकेन तु कृतानि "एतानि" अनर्थम्३ एवोत्पादयन्तीति भावः ॥न्त्_२,१४।६॥

#३ ⟨आ⟩[अ]न्°  
    
    
युक्तायुक्तमहादीपम् अभिवाञ्छितसाधकम् ।  
स्फारं विचारम् आश्रित्य संसारजलधिं तरेत् ॥मु_२,१४।७॥  
    
"युक्तायुक्तमहादीपम्" इदं युक्तं इदं त्व् अयुक्तम् इति प्रकाशकम् इत्य् अर्थः । "स्फारम्" विस्तीर्णम् ॥न्त्_२,१४।७॥  
    
आलूनहृदयाम्भोजं महामोहमतङ्गजम् ।  
विदारयति शुद्धात्मा विचारोदारकेसरी ॥मु_२,१४।८॥  
    
"विदारयति" विनाशयति ॥न्त्_२,१४।८॥  
    
मूढाः कालवशेनेह यद् गताः परमं पदम् ।  
तद् विचारप्रदीपस्य विजृम्भितम् अनुत्तमम् ॥मु_२,१४।९॥  
    
"कालेन" हि "मूढा" अपि शुद्धचिन्मात्राख्यं "परमं पदम्" प्राप्नुवन्ति । "विजृम्भितम्" विलसितम् । "अनुत्तमम्" निरतिशयम् ॥न्त्_२,१४।९॥  
    
राज्यानि सम्पदः स्फारो भोगो मोक्षश् च शाश्वतः ।  
विचारकल्पवृक्षस्य फलान्य् एतानि राघव४ ॥मु_२,१४।१०॥  
    
स्पष्टम् ॥न्त्_२,१४।१०॥

#४ °व(ः)  
    
    
या विवेकविलासिन्यो मतयो महताम् इह ।  
न ता विपदि मज्जन्ति तुम्बकानीव वारिणि ॥मु_२,१४।११॥  
    
विवेकविलासः आसाम् अस्तीति "विवेकविलासिन्यः" ॥न्त्_२,१४।११॥  
    
विचारोदयहारिण्या धिया व्यवहरन्ति ये ।  
फलानाम् अत्युदाराणां भाजनं हि भवन्ति ते ॥मु_२,१४।१२॥  
    
"विचारोदयेन हारिण्या" मनोहरया ॥न्त्_२,१४।१२॥  
    
मूर्खहृत्काननस्थानाम् आशाप्रसररोधिनाम् ।  
अविचारकरञ्जानां मञ्जर्यो५ दुःखरीतयः ॥मु_२,१४।१३॥  
    
"आशा" मोक्षाशा । तस्याः यः "प्रसरः" । तं रुन्धन्तीति तादृशानाम् दिक्"प्रसररोधिनाम्" च । "करञ्जानाम्" कण्टकवृक्षाणाम् । "दुःखरीतयः" दुःखरचनाः ॥न्त्_२,१४।१३॥

#५ म[ञ्]ज°  
    
    
कज्जलक्षोदमलिना मदिरामोदधारिणी ।  
अविचारमयी निद्रा यातु ते राघव क्षयम् ॥मु_२,१४।१४॥  
    
"कज्जलक्षोदेन" मन्त्रसंस्कृतेन । "कज्जलक्षोदेन मलिना" घना । कज्जलक्षोदवत् "मलिना" चात्यन्तकालुष्यात् । "मदिरा मोदं धारयती"ति तादृशी । मदिरामोदेनापि "निद्रा" घनीभवति । "अविचारमयी" अविचारस्वरूपा ताम् एव "क्षयम्" नयेति भावः ॥न्त्_२,१४।१४॥  
    
महापद्य् अपि दीर्घेषु सद्विचारपरो नरः ।  
न निमज्जति मोहेषु तेजोराशिस्६ तमस्स्व् इव ॥मु_२,१४।१५॥  
    
"मोहेषु" किं करोमीत्य् एवंरूपेषु ॥न्त्_२,१४।१५॥

#६ °शि⟨*ः*⟩[स्]  
    
    
मानसे सरसि स्वच्छे विचारकमलोत्करः ।  
नूनं विकसितो यस्य हिमवान् इव भाति सः ॥मु_२,१४।१६॥  
    
"मानसे सरसि" हृदयाख्ये सरसि मानसाख्ये सरसीति च ॥न्त्_२,१४।१६॥  
    
विचारविकला यस्य मतिर् मान्द्यम् उपेयुषः ।  
तस्योदेत्य् अशनिश् चन्द्रान् मुधा७ यक्षः शिशोर् इव ॥मु_२,१४।१७॥  
    
"विचारविकला" विचाररहिता । "मान्द्यम्" जाड्यं । "चन्द्रात्" चित्सूर्यप्रतिबिम्बरूपत्वेन चन्द्रतुल्यात् संसारात् । "अशनिः"८ भावाभावकृतहर्षामर्षरूपं वज्रम् आश्चर्यं च चन्द्राद् अशनेर् उत्पादः ॥न्त्_२,१४।१७॥

#७ ⟨स्⟩[म्]उ°  
#८ °नि*ः*  
    
    
दुःखषण्डकवल्मीकं विपन्नवलतामधुः ।  
राम दूरे परित्याज्यो निर्विवेको नराधमः ॥मु_२,१४।१८॥  
    
"नराधमः" किं । "दुःखः षण्डकानां वल्मीकम्" । वल्मीके हि कण्टकषण्डकानि भवन्ति । पुनः कः । "विपद्" एव "नवलता" । तस्याः "मधुः" वसन्तः ॥न्त्_२,१४।१८॥  
    
ये केचन दुरारम्भा दुराचारा दुराधयः ।  
अविचारेण ते भान्ति वेतालास् तमसा यथा ॥मु_२,१४।१९॥  
    
"दुरारम्भाः" कुत्सिताः कार्यारम्भाः ॥न्त्_२,१४।१९॥  
    
अविचारिणम् एकान्तजरद्द्रुमसधर्मकम् ।  
अक्षमं साधुकार्येषु दूरे कुरु रघूद्वह ॥मु_२,१४।२०॥  
    
"एकान्ते" जनरहिते९ देशे । स्थितः "जरद्द्रुमः" । तस्य "सधर्मकम्" सदृशम् । "साधुकार्येषु" चित्तनिरोधादिषु । फलदानेन परोपकाररूपेषु च शुभकार्येषु ॥न्त्_२,१४।२०॥

#९ ज⟨ं⟩न°  
    
    
विविक्तं हि मनो जन्तोर् आशावैवश्यवर्जितम् ।  
परां निर्वृतिम् अभ्येति पूर्णश् चन्द्र इवात्मनि ॥मु_२,१४।२१॥  
    
"विविक्तम्" विवेकयुक्तम् । "आशावैवश्यवर्जितम्" इति विशेषणद्वारेण हेतुः । आशावैवश्यस्यैव निर्वृतिरोधकत्वात् ॥न्त्_२,१४।२१॥  
    
विवेकितोदिता देहं सर्वं शीतलयत्य् अलम् ।  
अलङ्करोति चात्यन्तं ज्योत्स्नेव भुवनम् नवा ॥मु_२,१४।२२॥  
    
"नवा" शरत्कालीना ॥न्त्_२,१४।२२॥  
    
परमार्थपताकाया धियो धवलचामरम् ।  
विचारो राजते जन्तो रजन्याम् इव चन्द्रमाः ॥मु_२,१४।२३॥  
    
"परमार्थस्य" शुद्धचिन्मात्रतत्त्वाख्यपरमार्थस्य । "पताकायाः" प्रदर्शकत्वसामान्येन चिह्णभूतपताकारूपायाः "धियः"१० । "धवलचामरम्" शोभादायकत्वेन धवलचामररूपम् ॥न्त्_२,१४।२३॥

#१० °य्(आ)अः  
    
    
विचारचारवो भावा भासयन्तो दिशो दश ।  
भान्ति भास्करवद् भग्नभूयोभवभयामयाः ॥मु_२,१४।२४॥  
    
"भावाः" मनुष्यादिरूपाः पदार्थाः । "भावाः" कथम्भूताः । "भग्नाः भूयांसि भवभयानि" एव्"आमयाः" यैः ते । "भास्करो" ऽपि "दश दिशः" भासयति ॥न्त्_२,१४।२४॥  
    
बालस्य स्वमनोमोहकल्पितः प्राणहारकः ।  
रात्रौ तमसि वेतालो विचारेण विलीयते ॥मु_२,१४।२५॥  
    
स्पष्टम् ॥न्त्_२,१४।२५॥  
    
सर्व एव जगद्भावा अविचारेण११ चारवः ।  
अविद्यमानसद्भावा१२ विचारविशरारवः ॥मु_२,१४।२६॥  
    
"सर्व एव जगद्भावाः" जगत्पदार्थाः । "अविचारेण" विचारराहित्येन । "चारवः" भवन्ति । कथम्भूताः । "अविद्यमानसद्भावाः" । अत एव च "विचारविशरारवश्" च विचारासहत्वात् ॥न्त्_२,१४।२६॥

#११ °र्⟨अ⟩[ए]ण  
#१२ °व्⟨अ⟩[आ]  
    
    
पुंसो निजमनोमोहकल्पितो ऽनल्पदुःखदः ।  
संसारचिरवेतालो विचारेण विलीयते ॥मु_२,१४।२७॥  
    
स्पष्टम् ॥न्त्_२,१४।२७॥  
    
समस्वच्छं निराबाधम् अनन्तमननाश्रयम् ।  
विद्धीमं केवलीभावं विचारो ऽग्रतरोः फलम् ॥मु_२,१४।२८॥  
    
समं च तत् स्वच्छं "समस्वच्छम्" । "निराबाधम्" केनापि प्रमाणेन बाधयितुम् अशक्यम् । "अनन्तस्या"परिच्छिन्नस्य स्वात्मतत्त्वस्य । यत् "मननम्" परामर्शः । तस्य्"आश्रयम्" लक्षणया साधकम् ॥न्त्_२,१४।२८॥  
    
अचलस्थितिनोदारप्रकटाभोगतेजसा ।  
तेन निष्कामतोदेति शीततेवोदितेन्दुना ॥मु_२,१४।२९॥  
    
"उदारप्रकटाभोगम्" उद्भटप्रकटविस्तारं । "तेजः" यस्य । तादृशेन । "निष्कामता" कामनाराहित्यम् । "उदितश्" चासाव् "इन्दुः" । तेन ॥न्त्_२,१४।२९॥  
    
ननु निष्कामतया किं सेत्स्यतीत्य् । अत्राह  
    
चिन्ताज्वरमहौषध्या साधुश् चित्तनिषण्णया ।  
तयोत्तमत्वप्रदया नाभिवाञ्छति नोज्झति ॥मु_२,१४।३०॥  
    
"तया" निष्कामतया । "नाभिवाञ्छति नोज्झति" सर्वत्रोपेक्षाम् एव भजते इत्य् अर्थः ॥न्त्_२,१४।३०॥  
    
पुनः किं करोतीत्य् । अत्राह  
    
तत्सदालम्बनं चेतः स्फारम् आभासम् आगतम् ।  
नास्तम् एति न चोदेति खम् इवातिततान्तरम् ॥मु_२,१४।३१॥  
    
सा निष्कामता "सदा आलम्बनम्" आश्रयो यस्य । तत् "तत्सदालम्बनम्" । तथा "स्फारम्" स्फुरणशीलं । "आभासम् आगतम्" विवेकयुक्तं जातम् इत्य् अर्थः ॥न्त्_२,१४।३१॥  
    
न जहाति न चादत्ते नोत्ताम्यति न शाम्यति ।  
केवलं साक्षिवत् पश्यञ्१३ जगद् आत्मनि तिष्ठति ॥मु_२,१४।३२॥  
    
"नोत्ताम्यति" न क्षुभ्यति ॥न्त्_२,१४।३२॥

#१३ °श्य⟨ं⟩[ञ्]  
    
    
न च शाम्यति नाप्य् अन्तर् नापि बाह्ये ऽवतिष्ठति ।  
न च नैष्कर्म्यम् आदत्ते न च कर्माणि मज्जति ॥मु_२,१४।३३॥  
    
सर्वत्रोपेक्षयैव वर्तते इति भावः ॥न्त्_२,१४।३३॥  
    
उपेक्षते गतं वस्तु सम्प्राप्तम् अनुवर्तते ।  
न क्षुब्धो नाति चाक्षुब्धो भाति पूर्ण इवार्णवः ॥मु_२,१४।३४॥  
    
"अनुवर्तते" निरनुसन्धानम् प्रवर्तते । "अति" अतिशयेन ॥न्त्_२,१४।३४॥  
    
एवंरूपेण मनसा महात्मानो महाशयाः ।  
जीवन्मुक्ता जगत्य् अस्मिन् विहरन्ति हि योगिनः ॥मु_२,१४।३५॥  
    
स्पष्टम् ॥न्त्_२,१४।३५॥  
    
उषित्वा सुचिरं कालं धीरास् ते यावदीप्सितम् ।  
तनुम् अन्ते परित्यज्य यान्ति केवलतां तताम् ॥मु_२,१४।३६॥  
    
"केवलताम्" विदेहमुक्तताम् । "यावदीप्सितम्" इत्य् अनेन सर्वम् एव भगवत्कृतम् तेषाम् ईप्सितम् एवास्तीति सूचितम् ॥न्त्_२,१४।३६॥  
    
को ऽहं कस्य च संसार इत्य् आपद्य् अपि धीमता ।  
चिन्तनीयं प्रयत्नेन सप्रतीकारम् आत्मना ॥मु_२,१४।३७॥  
    
किम् उत वक्तव्यं सम्पदीत्य् "अपि"शब्दाभिप्रायः । "सप्रतीकारम्" प्रतीकारसहितम् । न तु चिन्तनमात्रेणैव । प्रतीकारश् चात्र भोगत्याग एव ज्ञेयः ॥न्त्_२,१४।३७॥  
    
कार्यसङ्कटसन्देहं राजा जानाति राघव ।  
निष्फलं सफलं वापि विचारेणैव नान्यथा ॥मु_२,१४।३८॥  
    
बहिर् अपि विचारस्यैव साम्राज्यम् इति भावः ॥न्त्_२,१४।३८॥  
    
वेदवेदान्तसिद्धान्तस्थितयः स्थितिकारणम् ।  
निर्णीयन्ते विचारेण दीपेनेव भुवो निशि ॥मु_२,१४।३९॥  
    
वेदवेदान्तरूपाः स्थितयः मर्यादाः "वेदवेदान्तस्थितयः"१४ । "स्थितिकारणम्" संसारमर्यादाकारणभूताः ॥न्त्_२,१४।३९॥

#१४ °स्थितयः (स्थितयः)  
    
    
अनष्टम् अन्धकारेषु बहुतेजस्स्व् अजिह्मितम् ।  
पश्यत्य् अपि व्यवहितं विचारश् चारुलोचनम् ॥मु_२,१४।४०॥  
    
"अजिह्मितम्" तेजोऽभिमुखे हि चक्षुषि प्रतीघातेन जिह्मितत्वं परिवर्तितत्वं भवति । तच् चात्र नास्तीत्य् अर्थः ॥न्त्_२,१४।४०॥  
    
विवेकान्धो हि जात्यन्धः शोच्यः सर्वस्य दुर्मतिः ।  
दिव्यचक्षुर् विवेकात्मा जयत्य् अखिलवस्तुषु ॥मु_२,१४।४१॥  
    
"सर्वस्य शोच्यः" सर्वैः शोचनीय इत्य् अर्थः । "विवेकः आत्मा" प्रधानं यस्य सः "विवेकात्मा" विवेकान्वित इत्य् अर्थः । "जयति" सर्वोत्कर्षेण वर्तते इत्य् अर्थः ॥न्त्_२,१४।४१॥  
    
परमात्ममयी पाल्या महानन्दैकसाधनी ।  
क्षणम् एकं परित्याज्या न विचारचमत्कृतिः ॥मु_२,१४।४२॥  
    
"पाल्या" रक्षणीया ॥न्त्_२,१४।४२॥  
    
विचारचारुः पुरुषो महताम् अपि रोचते ।  
परिपक्वं चमत्कारि सहकारफलं यथा ॥मु_२,१४।४३॥  
    
स्पष्टम् ॥न्त्_२,१४।४३॥  
    
विचारकान्तमतयो नानेकेषु पुनः पुनः ।  
लुठन्ति दुःखश्वभ्रेषु ज्ञातोर्ध्वगतयो नराः ॥मु_२,१४।४४॥  
    
"ज्ञाताः" अधिगता । "ऊर्ध्वे" उत्तीर्णे चिन्मात्रे । "गतिः" यैते ॥न्त्_२,१४।४४॥  
    
न विरौति तथा रोगी नानर्थशतजर्जरः ।  
अविचारविनष्टात्मा यथाज्ञः परिरोदिति ॥मु_२,१४।४५॥  
    
"नानर्थशतजर्जर" इत्य् अत्र "च"शब्दो ऽध्याहार्यः । "अविचारेणा"विवेकेन "विनष्टः" विस्मृतः । "आत्मा" पारमार्थिकं स्वरूपं यस्य । तादृशः ॥न्त्_२,१४।४५॥  
    
वरं कर्दमकीटत्वं श्वभ्रकण्टकता वरम् ।  
वरम् अन्धगुहाहित्वं न नरस्याविचारिता ॥मु_२,१४।४६॥  
    
स्पष्टम् ॥न्त्_२,१४।४६॥  
    
सर्वानर्थनिजावासं सर्वसाधुतिरस्कृतम् ।  
सर्वदौःस्थित्यसीमान्तम् अविचारं परित्यजेत् ॥मु_२,१४।४७॥  
    
"सर्वे" ये "अनर्थाः" । तेषां "निजः" स्वकीयः । "आवासः" सर्वानर्थश्रयम् इत्य् अर्थः ॥न्त्_२,१४।४७॥  
    
नित्यं विचारयुक्तेन भवितव्यं महात्मना ।  
भवान्धकूपे पततां विचारो ह्य् अवलम्बनम् ॥मु_२,१४।४८॥  
    
"हि" यस्मादर्थे । "अवलम्बनम्" आधारः ॥न्त्_२,१४।४८॥  
    
स्वयम् एवात्मनात्मानम् अवष्टभ्य विचारतः ।  
संसारमोहजलधेस् तारयेत् स्वमनोमृगम् ॥मु_२,१४।४९॥  
    
"आत्मना" मनसा । "आत्मानम्" परमात्मानम् । "अवष्टभ्य" भावनया गृहीत्वा ॥न्त्_२,१४।४९॥  
    
विचारस्य स्वरूपं कथयति  
    
को ऽहं कथम् अयं दोषः संसाराख्य उपागतः ।  
न्यायेनेति परामर्शो विचार इति कथ्यते ॥मु_२,१४।५०॥  
    
"न्यायेन" युक्त्या । "परामर्शः" सन्ततभावनम् ॥न्त्_२,१४।५०॥  
    
अन्धान्धमोहमुखरं चिरं दुःखाय केवलम् ।  
कृतं शिलाया हृदयं दुर्मतेश् चाविचारिणः ॥मु_२,१४।५१॥  
    
अतिषयेनान्धम् "अन्धान्धम्"१५ । तादृशं च तत् "मोहमुखरम्" च । जाड्येन विपर्यासयुक्तम् इत्य् अर्थः । "दुःखाय" स्वस्य परस्य चेति ज्ञेयम् ॥न्त्_२,१४।५१॥

#१५ °आ[न्]धम्  
    
    
भावाभावग्रहोत्सर्गदृशाम् इह हि राघव ।  
न विचाराद् ऋते तत्त्वं ज्ञायते१६ साधु किञ्चन ॥मु_२,१४।५२॥  
    
"ग्रहः" ग्रहणं । "उत्सर्गः" त्यागः ॥न्त्_२,१४।५२॥

#१६ ज्ञ्*आ*(त्त्वाद् विश्रं)यते  
    
    
विचाराज् ज्ञायते तत्त्वं तत्त्वाद् विश्रान्तिर् आत्मनि ।  
ततो मनसि शान्तत्वं सर्वदुःखपरिक्षयः ॥मु_२,१४।५३॥  
    
"तत्त्वम्" चिन्मात्राख्यं परमं तत्त्वम् । "आत्मनि" शुद्धचिन्मात्ररूपे आत्मनि । "शान्तत्वस्य" स्वरूपं कथयति । "सर्वे"ति । "सर्वदुःखक्षयस्यै"व शान्तिरूपत्वात् ॥न्त्_२,१४।५३॥  
    
सर्गान्तश्लोकेन विचारनिरूपणं समापयति  
    
सफलता फलते भुवि कर्मणां  
प्रकटतां किल गच्छत१७ उत्तमात् ।  
स्फुटविचारदृशैव विचारिता  
शमवते भवते ऽपि विरोचताम् ॥मु_२,१४।५४॥  
    
"किल" निश्चये । "भुवि कर्मणां सफलता फलते" । "स्फुटविचारदृशैव" "स्फुटा" या "विचारदृक्" । तयैव । "उत्तमात्" विशेषतः । "प्रकटताम्" "गच्छतः" विवेकस्यैव सर्वप्रकटने शक्तत्वात् । अतः इयं "विचारिता"१८ "शमवते भवते ऽपि विरोचताम्" । इति शिवम् ॥न्त्_२,१४।५४॥

#१७ °त्⟨इ⟩[अ]  
#१८ °त्⟨अः⟩[आ]  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे चतुर्दशः सर्गः ॥ २,१४ ॥

    
ॐ एवं विचारस्वरूपं निर्णीय तृतीयस्य सन्तोषस्य स्वरूपं कथयति  
    
सन्तोषो ऽपि परं श्रेयः सन्तोषः सुखम् उच्यते ।  
सन्तुष्टः परम् अभ्येति विश्रामम् अरिसूदन ॥मु_२,१५।१॥  
    
"सन्तुष्टः" सन्तोषयुक्तः पुरुषः ॥न्त्_२,१५।१॥  
    
सन्तोषैश्वर्यसुखिनां चिरविश्रान्तचेतसाम् ।  
साम्राज्यम् अपि साधूनां जरत्तृणलवायते ॥मु_२,१५।२॥  
    
स्पष्टम् ॥न्त्_२,१५।२॥  
    
सन्तोषशालिनी बुद्धी राम संसारवृत्तिषु ।  
विषमास्व् अप्य् अनुद्विग्ना न कदाचन दूयते ॥मु_२,१५।३॥  
    
"न दूयते" सन्तप्यते सन्तुष्टवान् ॥न्त्_२,१५।३॥  
    
सन्तोषामृतपानेन ये परां तृप्तिम् आगताः ।  
भोगश्रीर् अतुला तेषाम् एषा प्रतिविषायते ॥मु_२,१५।४॥  
    
प्रतिविषा इवाचरते "प्रतिविषायते" । प्रतिविषा तिक्तद्रव्यविशेषः ॥न्त्_२,१५।४॥  
    
न तथा तर्पयन्त्य् एताः पीयूषरसवीचयः ।  
यथा हि मधुरास्वादः सन्तोषो दोषनाशनः ॥मु_२,१५।५॥  
    
स्पष्टम् ॥न्त्_२,१५।५॥  
    
सन्तुष्टस्वरूपकथनद्वारेण सन्तोषस्वरूपं कथयति  
    
अप्राप्तवाञ्छाम् उत्सृज्य सम्प्राप्ते समतां गतः ।  
अदृष्टखेदाखेदो ऽन्तः स सन्तुष्ट इहोच्यते ॥मु_२,१५।६॥  
    
"सम्प्राप्ते" प्रवाहागते ॥न्त्_२,१५।६॥  
    
आत्मनात्मनि सन्तोषं यावद् याति न मानसम् ।  
उद्भवन्त्य् आपदस् तावल् लता इव मनोवनात् ॥मु_२,१५।७॥  
    
"आत्मना" स्वेन । न तु भोगादिना ॥न्त्_२,१५।७॥  
    
सन्तोषशीतलं चेतः शुद्धविज्ञानदृष्टिभिः ।  
भृशं विकासम् आयाति सूर्यांशुभिर् इवाम्बुजम् ॥मु_२,१५।८॥  
    
सन्तुष्टस्यैव ज्ञाने अधिकार इति भावः ॥न्त्_२,१५।८॥  
    
आशावैवश्यविवशे१ चित्ते सन्तोषवर्जिते ।  
म्लाने वक्त्रम् इवादर्शे न ज्ञानं प्रतिबिम्बति ॥मु_२,१५।९॥  
    
"प्रतिबिम्बति" लगति ॥न्त्_२,१५।९॥

#१ आशाव्⟨ए⟩[ऐ]व्⟨ए⟩[अ]श्य°  
    
    
अज्ञानघनयामिन्या सङ्कोचं न नराम्बुजम् ।  
यात्य् असाव् उदितो यस्य नित्यं सन्तोषभास्करः ॥मु_२,१५।१०॥  
    
तत् "नराम्बुजम् अज्ञानघनयामिन्या सङ्कोचं न याति" । तत् किम् । "यस्यासौ सन्तोषभास्करः नित्यम् उदितो" भवति ॥न्त्_२,१५।१०॥  
    
अकिञ्चनो ऽप्य् असौ जन्तुः साम्राज्यसुखम् अश्नुते ।  
आधिव्याधिविनिर्मुक्तं सन्तुष्टं यस्य मानसम् ॥मु_२,१५।११॥  
    
स्पष्टम् ॥न्त्_२,१५।११॥  
    
नाभिवाञ्छत्य् असम्प्राप्तं प्राप्तं भुङ्क्ते यथाक्रमम् ।  
यः ससोम्यः सदाचारः सन्तुष्ट इति कथ्यते ॥मु_२,१५।१२॥  
    
स्पष्टम् ॥न्त्_२,१५।१२॥  
    
सन्तोषपरितृप्तस्य महतः पूर्णचेतसः ।  
क्षीराब्धेर् इव शुद्धस्य मुखे लक्ष्मीर् विराजते ॥मु_२,१५।१३॥  
    
स्पष्टम् ॥न्त्_२,१५।१३॥  
    
पूर्णताम् अलम् आश्रित्य स्वात्मन्य् एवात्मना स्वयम् ।  
पौरुषेण प्रयत्नेन तृष्णां सर्वत्र वर्जयेत् ॥मु_२,१५।१४॥  
    
"पूर्णताम्" तृप्तताम् । "आत्मना एव" । न तु भोगैर् इत्य् अर्थः ॥न्त्_२,१५।१४॥  
    
सन्तोषामृतपूर्णस्य स्वान्तः शीतलता स्वयम् ।  
स्थैर्यम् आयात्य् अरिक्तस्य शीतांशोर् इव शाश्वतम् ॥मु_२,१५।१५॥  
    
"स्वान्तः" स्वमनसि । "अरिक्तस्य" पूर्णस्य ॥न्त्_२,१५।१५॥  
    
सन्तोषपुष्टमनसं भृत्या इव महर्द्धयः ।  
राजानम् उपतिष्ठन्ते किङ्करत्वम् उपागताः ॥मु_२,१५।१६॥  
    
यथा "किङ्करत्वम् उपागताः भृत्याः राजानम् उपतिष्ठन्ते" तथा "सन्तोषपुष्टमनसं"२ "महर्द्धयः उपतिष्ठन्ते" ॥न्त्_२,१५।१६॥

#२ °स्⟨आ⟩[अ]ं  
    
    
आत्मनैवात्मनि स्वच्छे सन्तुष्टे पुरुषे स्थिते ।  
प्रशाम्यन्त्य् आधयः सर्वे प्रावृषीवाशु पांसवः ॥मु_२,१५।१७॥  
    
"स्वच्छे" रागादिमलरहिते ॥न्त्_२,१५।१७॥  
    
नित्यं शीतलया नाम कलङ्कपरिहीनया ।  
पुरुषः शुद्धया वृत्त्या भाति पूर्णतयेन्दुवत् ॥मु_२,१५।१८॥  
    
"नाम" निश्चये । "कलङ्कहीनया" असन्तोषाख्यमलरहितया ॥न्त्_२,१५।१८॥  
    
सन्तोषविवेचनं सर्गान्तश्लोकेन समापयति  
    
समतया मतया गुणशालिनां  
पुरुषराड् इह यः समलङ्कृतः ।  
तम् अमलं प्रणमन्ति नभश्चरा  
अपि महामुनयो रघुनन्दन ॥मु_२,१५।१९॥  
    
स्पष्टम् । इति शिवम् ॥न्त्_२,१५।१९॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे पञ्चदशः सर्गः ॥ २,१५ ॥

    
ॐ एवं सन्तोषस्वरूपं निर्णीय चतुर्थं सत्सङ्गं निरूपयति  
    
विशेषेण महाबुद्धे संसारोत्तरणे नृणाम् ।  
सर्वत्रोपकरोतीह साधुः साधुसमागमः ॥मु_२,१६।१॥  
    
स्पष्टम् ॥न्त्_२,१६।१॥  
    
साधुसङ्गतरोर् जातं विवेककुसुमं शुभम् ।  
रक्षन्ति ये महात्मानो भाजनं ते फलश्रियः ॥मु_२,१६।२॥  
    
"फलश्रियः" मोक्षाख्यफललक्ष्म्याः ॥न्त्_२,१६।२॥  
    
शून्यम् आकीर्णताम् एति मृतिर् अप्य् उत्सवायते ।  
आपत् सम्पद् इवाभाति विद्वज्जनसमागमे ॥मु_२,१६।३॥१  
    
"शून्यम्" शून्यदेशः । "आकीर्णताम्" लोकभरितदेशताम् ॥न्त्_२,१६।३॥

#१ भारवि, किरातार्जुनीय ११।२७अ (रघवन् १९३९अ)।  
    
    
हिमम् आपत्सरोजिन्या मोहनीहारमारुतः ।  
जयत्य् एको जगत्य् अस्मिन् साधु साधुसमागमः ॥मु_२,१६।४॥  
    
"साधु"२ सम्यक् ॥न्त्_२,१६।४॥

#२ साधु(ः)  
    
    
परं विवर्धनं बुद्धेर् अज्ञानतरुनाशनम् ।  
समुत्सारणम् आधीनां विद्धि साधुसमागमम् ॥मु_२,१६।५॥  
    
"समुत्सारणम्" नाशनम् ॥न्त्_२,१६।५॥  
    
विवेकः परमो दीपो जायते साधुसङ्गमात् ।  
मनोहरोज्ज्वलो नूनम् अशोकाद् इव गुच्छकम् ॥मु_२,१६।६॥  
    
स्पष्टम् ॥न्त्_२,१६।६॥  
    
निरामयां निराबाधां निर्वृतिं नित्यपीवरीम्३ ।  
अनुत्तमां प्रयच्छन्ति साधुसङ्गविभूतयः ॥मु_२,१६।७॥  
    
स्पष्टम् ॥न्त्_२,१६।७॥

#३ नि⟨न्⟩[त्]य°  
    
    
अपि कष्टतरां प्राप्तैर् दशां विवशतां गतैः ।  
मनाग् अपि न सन्त्याज्या मानवैः साधुसङ्गतिः ॥मु_२,१६।८॥  
    
स्पष्टम् ॥न्त्_२,१६।८॥  
    
साधुसङ्गतयो लोके सन्मार्गशुभदीपकाः ।  
हार्दान्धकारहारिण्यो भासो ज्ञानविवस्वतः ॥मु_२,१६।९॥  
    
स्पष्टम् ॥न्त्_२,१६।९॥  
    
यः स्नातः शीतसितया साधुसङ्गतिगङ्गया ।  
किं तस्य दानैः किं तीर्थैः किं तपोभिः४ किम् अध्वरैः ॥मु_२,१६।१०॥  
    
स्पष्टम् ॥न्त्_२,१६।१०॥

#४ °भि*ः*  
    
    
नीरागाश् छिन्नसन्देहा गलितग्रन्थयो५ ऽनघ ।  
साधवो यदि विद्यन्ते किं तपस्तीर्थसङ्ग्रहैः ॥मु_२,१६।११॥  
    
"गलितग्रन्थयः" नष्टकामाख्यग्रन्थयः ॥न्त्_२,१६।११॥

#५ गलित⟨गलित⟩°  
    
    
विश्रान्तमनसो वन्द्याः प्रयत्नेन परेण हि ।  
दरिद्रेणेव मणयः प्रेक्षणीया हि साधवः ॥मु_२,१६।१२॥  
    
स्पष्टम् ॥न्त्_२,१६।१२॥  
    
सत्समागमसौन्दर्यशालिनी धीमतां मतिः ।  
कमलेवाप्सरोवृन्दे सर्वदैव विराजते ॥मु_२,१६।१३॥  
    
"कमला" लक्ष्मीः ॥न्त्_२,१६।१३॥  
    
तेनामलविलासस्य पदस्याग्रावचूलता ।  
ग्रथिता येन भव्येन न त्यक्ता साधुसङ्गतिः ॥मु_२,१६।१४॥  
    
"तेन" पुरुषेण । "अमलविलासस्य" शुद्धस्फुरणयुक्तस्य । "पदस्य" चिन्मात्राख्यस्य स्थानस्य । "अग्रावचूलता" शिरोभूषणता । "ग्रथिता येन भव्येन" दैवप्रकृतिकेन । "साधुसङ्गतिः न त्यक्ता" साधुसङ्गतिः कार्यैव६ चिन्मात्राख्ये पदे राजते इति भावः ॥न्त्_२,१६।१४॥

#६ °ति[ः] कार्य्⟨ए⟩[ऐ]व  
    
    
विच्छिन्नग्रन्थयस् तज्ज्ञाः साधवः सर्वसम्मताः ।  
सर्वोपायेन७ संसेव्यास् ते ह्य् उपाया भवाम्बुधौ ॥मु_२,१६।१५॥  
    
स्पष्टम् ॥न्त्_२,१६।१५॥

#७ सर्व्⟨ए⟩[ओ]पा°  
    
    
त एते नरकाग्नीनां संशुष्केन्धनतां गताः ।  
यैर् दृष्टा हेलया सन्तो नरकानलवारिदाः ॥मु_२,१६।१६॥  
    
स्पष्टम् ॥न्त्_२,१६।१६॥  
    
दारिद्र्यं मरणं दुःखम् इत्यादिविषमो भ्रमः ।  
सम्प्रशाम्यत्य् अशेषेण साधुसङ्गमभेषजैः ॥मु_२,१६।१७॥  
    
स्पष्टम् ॥न्त्_२,१६।१७॥  
    
सर्वान् उपायान् सङ्कल्पयति  
    
सन्तोषः साधुसङ्गश् च विचारो ऽथ शमस् तथा ।  
एत एव भवाम्भोधाव् उपायास् तरणे नृणाम् ॥मु_२,१६।१८॥  
    
स्पष्टम् ॥न्त्_२,१६।१८॥  
    
सन्तोषः परमो लाभः सत्सङ्गः परमा गतिः ।  
विचारः परमं ज्ञानं शमो हि परमं सुखं ॥मु_२,१६।१९॥  
    
अतः परं लाभादि नास्तीति "पर"पदाभिप्रायः ॥न्त्_२,१६।१९॥  
    
चत्वार एते विमला उपाया भवभेदने ।  
यैर् अभ्यस्तास् त उत्तीर्णा मोहवारेर् भवार्णवात् ॥मु_२,१६।२०॥  
    
"मोहवारेः" मोहाख्यजलयुक्तात् ॥न्त्_२,१६।२०॥  
    
एकस्मिन्न् एव चैतेषाम् अभ्यस्ते विमलोदये ।  
चत्वारो ऽपि किलाभ्यस्ता भवन्ति सुधियां वर ॥मु_२,१६।२१॥  
    
स्पष्टम् ॥न्त्_२,१६।२१॥  
    
एको ऽप्य् एको ऽपि सर्वेषां एषां प्रसवभूर् इव ।  
सर्वसंसिद्धये तस्माद् यत्नेनैकं समाश्रयेत् ॥मु_२,१६।२२॥  
    
"प्रसवभूः" उत्पत्तिस्थानम् ॥न्त्_२,१६।२२॥  
    
सत्समागमसन्तोषविचारास् त्व् अविचारितम् ।  
प्रवर्तन्ते शमस्वच्छे वहनानीव सागरे ॥मु_२,१६।२३॥  
    
"वहनानि" जलस्पन्दाः । "अविचारितम्" असन्देहम् ॥न्त्_२,१६।२३॥  
    
विचारसन्तोषशमाः सत्समागमशालिनि ।  
प्रवर्तन्ते श्रियो जन्तौ कल्पवृक्षाश्रिते यथा ॥मु_२,१६।२४॥  
    
स्पष्टम् ॥न्त्_२,१६।२४॥  
    
विचारशमसत्सङ्गाः सन्तोषवति मानवे ।  
प्रवर्तन्ते प्रपूर्णेन्दौ सौन्दर्याद्या८ गुणा इव ॥मु_२,१६।२५॥  
    
स्पष्टम् ॥न्त्_२,१६।२५॥

#८ सौन्द[र्]या°  
    
    
सत्सङ्गसन्तोषशमा विचारवति सन्मतौ ।  
प्रवर्तन्ते मन्त्रिवरे राजनीव जयश्रियः ॥मु_२,१६।२६॥  
    
"मन्त्रिणाम्" मन्त्रज्ञानां । "वरे" श्रेष्ठे ॥न्त्_२,१६।२६॥  
    
फलितम् आह  
    
तस्माद् एकतमं नित्यम् एतेषां रघुनन्दन ।  
पौरुषेण मनो जित्वा यत्नेनाभ्याहरेद् गुणम् ॥मु_२,१६।२७॥  
    
"तस्मात् एतेषाम्" चतुर्णां मध्ये । "एकतमं गुणम्" सन्तोषादिरूपं गुणं । "अभ्याहरेत्" अर्जयेत्९ ॥न्त्_२,१६।२७॥

#९ अर्ज*ये*त्  
    
    
परं पौरुषम् आश्रित्य जित्वा चित्तमतङ्गजम् ।  
यावद् एको गुणो नाप्तस् तावन् नास्त्य् उत्तमा गतिः ॥मु_२,१६।२८॥  
    
स्पष्टम् ॥न्त्_२,१६।२८॥  
    
पौरुषेण प्रयत्नेन दन्तैर् दन्तान् विचूर्णयन् ।  
यावन् नाभिनिविष्टं ते मनो राम गुणार्जने ॥मु_२,१६।२९॥  
    
देवो भवाथ यक्षो वा पुरुषः पादपो ऽथ वा ।  
तावत् तव महाबाहो नोपायो ऽस्तीह कश्चन ॥मु_२,१६।३०॥  
    
"गुणार्जने" सन्तोषाद्यर्जने ॥न्त्_२,१६।२९-३०॥  
    
एकस्मिन्न् एव फलिते गुणे बलम् उपागते ।  
क्षीयन्ते सर्व एवाशु दोषा१० विषदचेतसः ॥मु_२,१६।३१॥  
    
"दोषाः" रागादयः ॥न्त्_२,१६।३१॥

#१० द्⟨ए⟩[ओ]षा  
    
    
गुणे विवृद्धे वर्धन्ते गुणा दोषक्षयावहाः ।  
दोषे विवृद्धे वर्धन्ते दोषा गुणविनाशिनः ॥मु_२,१६।३२॥  
    
स्पष्टम् ॥न्त्_२,१६।३२॥  
    
मनोमहावने ह्य् अस्मिन् वेगिनी वासनासरित् ।  
शुभाशुभबृहत्कूला नित्यं वहति जन्तुषु ॥मु_२,१६।३३॥  
    
स्पष्टम् ॥न्त्_२,१६।३३॥  
    
सा हि स्वेन प्रयत्नेन यस्मिन्न् एव निपात्यते ।  
कूले तेनैव वहति यथेच्छसि तथा कुरु ॥मु_२,१६।३४॥  
    
"हि" निश्चये । "सा" वासनासरित् ॥न्त्_२,१६।३४॥  
    
सर्गान्तश्लोकेनैतत् समापयति  
    
पुरुषयत्नजवेन मनोवने  
शुभतटानुगतां क्रमशः कुरु ।  
वरमते निजभावमहानदीम्  
इह हि तेन मनाग् अपि नोह्यसे ॥मु_२,१६।३५॥  
    
"पुरुषयत्नजवेन" पौरुषवेगेन । "निजभावनदीम्" स्ववासना"महानदीम्" । ननु किमर्थं तां तटगतां करोमीत्य् अपेक्षायाम् आह । "इह ही"ति । "हि" यस्मात् । "तेन" तस्याः "शुभतटानुगमनेन" । तया निजभावमहानद्या त्वम् "न उह्यसे" विवशतया यत्र तत्र न नीयसे । तटगतया च नद्या न११ किञ्चित् उह्यते । इति शिवम् ॥न्त्_२,१६।३५॥

#११ [न]  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे षोडशः सर्गः ॥ २,१६ ॥

    
फलितं कथयति  
    
एवम् आत्तविवेको यः स भवान्१ इव राघव ।  
योग्यो ज्ञानगिरः२ श्रोतुं राजेव नयभारतीः ॥मु_२,१७।१॥  
    
हे "राघव" । "एवम्" सति । "यः" पुरुषः । "आत्तविवेको" भवति । "सः" । "भवान् इव" । "ज्ञानगिरः श्रोतुं योग्यो" भवति। क इव । "राजा इव" यथा "राजा नयभारतीः" नीतिवाक्यानि "श्रोतुं योग्यः" भवति । तथेत्य् अर्थः ॥न्त्_२,१७।१॥

#१ ⟨महान्⟩ [भवान्]  
#२ ज्ञान(म्)  
    
    
अवदातो ऽवदातस्य विज्ञानस्य महाशयः ।  
जडसङ्गोज्झितो योग्यः शरदीन्दोर् यथा नभः ॥मु_२,१७।२॥  
    
"अवदातः" शमादिसेवनेन रागादिमलरहितः निर्मलश् च । "अवदातस्य" शुद्धचिन्मात्रविषयत्वेन शुद्धस्य सितस्य च । "जडसङ्गेन" मूढसङ्गेन्"ओज्झितः" त्यक्तः । तम् अकुर्वाण इत्य् अर्थः । जडानां लक्षणया मेघानां "सङ्गेन उज्झितः" इति च ॥न्त्_२,१७।२॥  
    
त्वम् एतयाखण्डितया गुणलक्ष्म्या समाश्रितः ।  
मनोमोहहरं वाक्यं वक्ष्यमाणम् इदं शृणु ॥मु_२,१७।३॥  
    
स्पष्टम् ॥न्त्_२,१७।३॥  
    
पुण्यकल्पद्रुमो यस्य फलभारानतः स्थितः ।  
मुक्तये जायते जन्तोस् तस्येदं श्रोतुम् उद्यमः ॥मु_२,१७।४॥  
    
"इदम्" एतत् शास्त्रम् ॥न्त्_२,१७।४॥  
    
पावनानाम् उदाराणां परबोधैकदायिनाम् ।  
वचसां भाजनं भूत्यै भव्यो३ भवति नाधमः ॥मु_२,१७।५॥  
    
"भव्यः" दिव्यप्रकृतिः ॥न्त्_२,१७।५॥

#३ भव्य्*ओ*  
    
    
मोक्षोपायाभिधानेयं संहिता सारसम्मिता ।  
त्रिंशद् द्वे च सहस्राणि ज्ञाता निर्वाणदायिनी ॥मु_२,१७।६॥  
    
"संहिता" शास्त्रम् । "सारसम्मिता" सारतुल्या । "ज्ञाता" सम्यक् विचारिता ॥न्त्_२,१७।६॥  
    
ननु किम् अनया सेत्स्यतीत्य् । अत्राह  
    
दीपे यथा विनिद्रस्य४ ज्वलिते सम्प्रवर्तते ।  
आलोको ऽनिच्छतो ऽप्य् एवं निर्वाणम् अनया भवेत् ॥मु_२,१७।७॥  
    
"यथा दीपे" प्र"ज्वलिते" । "अनिच्छतः अपि" आलोकानाकाङ्क्षिणो ऽपि । अर्ध"निद्रस्या"र्धप्रबुद्धस्य । "आलोकः सम्प्रवर्तते" । "एवम् अनया" संहितया । "निर्वाणम्" ब्रह्मण्य् आत्यन्तिको लयो । "भवेत्" ॥न्त्_२,१७।७॥

#४ व्*इ*नि°  
    
    
स्वयं ज्ञाता श्रुता वापि भ्रान्तिशान्त्यैव सौख्यदा ।  
आप्तोक्तिवर्णिता सद्यो यथामृततरङ्गिणी ॥मु_२,१७।८॥  
    
"आप्तोक्तिवर्णिते"ति "श्रुते"त्य् अस्य विशेषणद्वारेण हेतुः ॥न्त्_२,१७।८॥  
    
यथा रज्ज्वाम् अहिभ्रान्तिर् विनश्यत्य् अवलोकनात् ।  
तथैतत्प्रेक्षणाच् छान्तिम् एति संसारदुःखिता ॥मु_२,१७।९॥  
    
"एतस्याः" संहितायाः "प्रेक्षणम्" विचारणम् "एतत्प्रेक्षणम्" । तस्मात् ॥न्त्_२,१७।९॥  
    
युक्तियुक्तार्थवाक्यानि कल्पितानि पृथक् पृथक् ।  
दृष्टान्तसारसूक्तानि चास्यां प्रकरणानि षट् ॥मु_२,१७।१०॥  
    
मया "षट् प्रकरणानि अस्यां कल्पितानि" विहितानि। कथम्भूतानि । अर्थसहितानि वाक्यानि "अर्थवाक्यानि" । "युक्तियुक्तानि"५ अर्थवाक्यानि येषु । तानि। पुनः कथम्भूतानि । "दृष्टान्तैः सारम्" श्रेष्ठम् "सूक्तम्" येषु । तानि ॥न्त्_२,१७।१०॥  
    
प्रकरणषट्कम् विशेषतो निर्दिशति  
    
वैराग्याख्यं प्रकरणं प्रथमं परिकीर्तितम् ।  
वैराग्यं वर्धते येन सेकेनेव मरौ तरुः ॥मु_२,१७।११॥  
    
ननु किं तेन सम्पद्यत इत्य् । अत्राह । "वैराग्यम्" इति ॥न्त्_२,१७।११॥  
    
कियत्प्रमाणं तत् कृतम् इत्य् अपेक्षायाम् आह  
    
सार्धं सहस्रं ग्रन्थस्य यस्मिन् हृदि विचारिते६ ।  
प्रकाशा शुद्धतोदेति मणाव् इव विमार्जिते ॥मु_२,१७।१२॥  
    
"ग्रन्थस्ये"ति जाताव् एकवचनम्। तत् वैराग्यप्रकरणं "ग्रन्थस्य" श्लोकानां "सार्धं सहस्रम्" भवति। तत् किं । "यस्मिन् हृदि विचारिते" सति । "प्रकाशा" प्रकटा । "शुद्धता" रागादिमलराहित्यं "उदेति" । कस्मिन्न् इव । "मार्जिते" शोधिते "मणौ इव" । यथा "विमार्जिते मणौ शुद्धतोदेति" । तथेत्य् अर्थः ॥न्त्_२,१७।१२॥  
    
मुमुक्षुव्यवहाराख्यं ततः प्रकरणं कृतम् ।  
सहस्रमात्रं ग्रन्थस्य सूक्तिग्रन्थेन सुन्दरम् ॥मु_२,१७।१३॥  
    
"सूक्ति"रूपः यः "ग्रन्थः" वाक्यम् । तेन "सुन्दरम्" । तद्युक्तम् इत्य् अर्थः ॥न्त्_२,१७।१३॥  
    
ननु किं तत्र कथ्यते इत्य् । अत्राह  
    
स्वभावो हि मुमुक्षूणां नराणां यत्र वर्ण्यते ।  
एवंस्वभावो मोक्षस्य योग्य इत्य् अवगम्यते ॥मु_२,१७।१४॥  
    
ननु वर्णनेन किं सेत्स्यतीत्य् । अत्राह । "एवंस्वभाव"७ इति ॥न्त्_२,१७।१४॥  
    
अथोत्पत्तिप्रकरणं दृष्टान्ताख्यायिकामयम् ।  
पञ्चग्रन्थसहस्राणि विज्ञानप्रतिपादनम् ॥मु_२,१७।१५॥  
    
"विज्ञानप्रतिपादनम्" विज्ञानप्रतिपादकम् इत्य् अर्थः ॥न्त्_२,१७।१५॥  
    
जागती द्रष्टृदृश्यश्रीर् अहं त्वम् इतिरूपिणी ।  
अनुत्थितैवोत्थितेव यत्रेति परिवर्ण्यते ॥मु_२,१७।१६॥  
    
स्पष्टम् ॥न्त्_२,१७।१६॥  
    
यस्मिञ् श्रुते जगद् इदं श्रोत्रान्तर् बुध्यते ऽखिलम् ।  
सास्मद्युष्मत् सविस्तारं सलोकाकाशपर्वतम् ॥मु_२,१७।१७॥  
    
पिण्डग्रहविनिर्मुक्तं निर्भित्तिकम् अपर्वतम् ।  
पृथ्व्यादिभूतरहितं सङ्कल्प इव पत्तनम् ॥मु_२,१७।१८॥  
    
"यस्मिन्" यस्मिन् उत्पत्तिप्रकरणे । "सास्मद्युष्मत्" अहन्त्वंयुक्तम् । "बुध्यते" इत्य् । अत्र "श्रोत्रे"ति कर्तृत्वेनाध्याहार्यम्। कीदृशं बुध्यते इत्य् अपेक्षायाम् आह । "पिण्डग्रहे"त्यादि । "सङ्कल्पे" हि "पत्तनम्" ईदृग् एव भातीति दृष्टान्तत्वेनोपात्तम् ॥न्त्_२,१७।१७-१८॥  
    
पुनः कीदृग् बुध्यते इत्य् । अत्राह  
    
स्वप्नोपलब्धभावाभं मनोराज्यवद् आततम् ।  
गन्धर्वनगरप्रख्यम् अर्थशून्योपलम्बनम् ॥मु_२,१७।१९॥  
    
"स्वप्नोपलब्धभावाभम्" स्वप्नदृष्टपदार्थसदृशम् इत्य् अर्थः । गन्धर्वाः स्वावासार्थं कल्पनयाकाशे नगरं कल्पयन्ति । तद् एव "गन्धर्वनगरम्" । "अर्थशून्यम्" सत्यभूतघटाद्यर्थरहितं । "उपलम्बनम्" ज्ञानं यस्मिन् ॥न्त्_२,१७।१९॥  
    
द्विचन्द्रविभ्रमाभासं मृगतृष्णाम्बुवत् ततम् ।  
नौयानलोलशैलाभं सत्यलाभविवर्जितम् ॥मु_२,१७।२०॥  
    
स्पष्टम् ॥न्त्_२,१७।२०॥  
    
चित्तभ्रमपिशाचाभं निर्बीजम् अपि भासुरम् ।  
कथार्थप्रतिभानाभं व्योममुक्तावलीनिभम् ॥मु_२,१७।२१॥  
    
"निर्बीजम्" कारणरहितं । "कथायाः" यः "अर्थः" वर्णनीयः पदार्थः । तस्य यत् "प्रतिभानम्" पुर इव स्फुरणं । तेन्"आभा" यस्य । तत् । कथायां हि वर्णनीयः पदार्थः पुरःस्थ८ इव प्रतिभाति । "व्योमे"ति । भ्रमेण हि व्योम्नि "मुक्तावली" दृश्यते ॥न्त्_२,१७।२१॥  
    
कटकत्वं यथा हेम्नि तरङ्गत्वं यथाम्भसि ।  
यथा नभसि नीलत्वम् असद् एवोत्थितं तथा ॥मु_२,१७।२२॥  
    
"कटका"दि "यथा हेम्नि असद् एवोत्थितम्" भवति "तथासद् एवोत्थितं"९ जगद् बुध्यते इति पूर्वेणैव सम्बन्धः ॥न्त्_२,१७।२२॥  
    
अभित्ति रङ्गरहितम् उपलब्धिमनोहरम् ।  
स्वप्ने वा व्योम्नि वा चित्रम्१० अकर्म चिरभासुरम् ॥मु_२,१७।२३॥  
    
"वा"शब्दद्वयं पक्षान्तरद्योतकं । "स्वप्ने" दृष्टं "चित्रम्"११ "वा" बुध्यते । "व्योम्नि" भ्रमेण दृष्टं "चित्रम्" "वा" बुध्यते । चित्रं कथम्भूतं । "अभित्ति" भित्तिरहितं । तथा "रङ्गरहितम्" रङ्गद्रव्यरहितम् । पुनः कथम्भूतं । "अकर्म" अनिर्मिति । तथा चिरं भास्वरम् "चिरभासुरम्" । एतैः विशेषणैश् च चित्रस्य लोकोत्तरत्वम् उक्तम् ॥न्त्_२,१७।२३॥  
    
अवह्निर् एव वह्नित्वं धत्ते चित्रानलो यथा ।  
तथा दधज् जगच्छब्दरूपार्थम् असदात्मकम् ॥मु_२,१७।२४॥  
    
"तथा" तद्वत् । "असदात्मकम्" असत्स्वरूपम् । "जगच्छब्दरूपार्थम्" भावप्रधानो निर्देशः । जगद् इति यच्छब्दरूपं तस्यार्थत्वं "दधत्" बुध्यते "तथा" । कथं । "यथा चित्रानलः अवह्निः" अदाहकता१२ अनग्निः सन् । "असदात्मकं वह्नित्वं धत्ते" धारयति ॥न्त्_२,१७।२४॥  
    
तरङ्गोत्पलमालाढ्यदृषत्पत्त्रम्१३ इवोत्थितम् ।  
चक्रशूत्कारचूर्णस्य मलराशिम् इवोदितम् ॥मु_२,१७।२५॥  
    
"तरङ्गोत्पलमालाभिः आढ्यम्" यत् "दृषत्पत्त्रम्" शिलापत्त्रम् । तद् "इवोत्थितम्" बुध्यते । शिलापत्त्रे हि तरङ्गाकारः उत्पलाकाराश् च रेखाः भवन्ति । ता एवात्र "तरङ्गोत्पलमालाः" ज्ञेयाः । पदार्थाश् चात्र "तरङ्गोत्पलमालास्थानीयाह्" । पुनः कीदृग् बुध्यते इत्य् । अत्राह । "चक्रे"ति । "चक्रस्य" भ्राम्यमाणस्य चक्रस्य । यत् "शूत्कारचूर्णम्" । तस्य "मलराशिम् इव उदितम्" बुध्यते । भ्राम्यमाणेन चक्रेण हि सशूत्कारं भूमेः रजः उत्तिष्ठति ॥न्त्_२,१७।२५॥  
    
शीर्णपर्णं भ्रष्टनष्टं ग्रीष्मे वनम् इवारसम् ।  
मरणव्यग्रनृत्ताभं शिलास्त्रीहास्यहासदम् ॥मु_२,१७।२६॥  
    
"शिलास्त्रीहास्य"वत् "हासदम्" ॥न्त्_२,१७।२६॥  
    
अन्धकारगृहैकैकनृत्तम् उन्मत्तचेष्टितम् ।  
प्रशान्ताज्ञाननीहारं विज्ञानशरदम्बरम् ॥मु_२,१७।२७॥  
    
"अन्धकारगृहे" यत् "एकैकस्य नृत्तम्" तद्रूपं बुध्यते । सर्वथा चासत्यतरम् एव बुध्यते इति इह तावद् अभिप्रायः । इतः परं चिन्मात्रमयं चिन्मात्रस्थं च बुध्यत इत्य् अभिप्रायेणाह । "प्रशान्ते"ति । श्रोत्रा अस्मिन्न् उत्पत्तिप्रकरणे श्रुते सति इदं "प्रशान्ताज्ञाननीहारं ज्ञानशरदम्बरम्" बुध्यते ॥न्त्_२,१७।२७॥  
    
समुत्कीर्णम् इव स्तम्भे चित्रं भित्ताव् इवाहितम् ।  
पङ्काद् इवाभिरचितं सचेतनम् अचेतनम् ॥मु_२,१७।२८॥  
    
"स्तम्भे" चिन्मात्राख्ये स्तम्भे । "समुत्कीर्णम् इव" बुध्यते । तथा "भित्तौ" चिन्मात्राख्यायां भित्तौ । "चित्रम् इवाहितम्" कृतं बुध्यते । "पङ्को" ऽत्र चिन्मात्रस्वरूपं ज्ञेयं । "सचेतनम्" चिन्मात्रसारत्वात् । "अचेतनम्" ग्राह्यत्वात् ॥न्त्_२,१७।२८॥  
    
ततः स्थितिप्रकरणं चतुर्थं परिकल्पितम् ।  
त्रीणि ग्रन्थसहस्राणि स्वाख्यानाख्यायिकामयम् ॥मु_२,१७।२९॥  
    
शोभनाख्याः "आख्यानाख्यायिकाः" । तन्"मयम्" ॥न्त्_२,१७।२९॥  
    
ननु स्थितिप्रकरणे किम् उक्तम् इत्य् । अत्राह  
    
इत्थं जगद् अहम्भावरूपं स्थितिम् उपागतम् ।  
द्रष्टृदृश्यक्रमप्रौढम्१४ इत्य् अत्र परिवर्णितम्१५ ॥मु_२,१७।३०॥  
    
"अहम्भावरूपस्य" "जगतः" "स्थितिर्" एवात्र प्रायशो निर्णीयते इति भावः ॥न्त्_२,१७।३०॥  
    
दशदिङ्मण्डलाभोगभासुरो ऽयं जगद्भ्रमः ।  
इत्थम् अभ्यागतो वृद्धिम् इति तत्रोच्यते चिरम् ॥मु_२,१७।३१॥  
    
"चिरम्" बहुकालम् । बाहुल्येनेति यावत् ॥न्त्_२,१७।३१॥  
    
उपशान्तिप्रकरणं१६ ततः पञ्चसहस्रिकम् ।  
पञ्चमं पावनं प्रोक्तं मुनिसन्ततिसुन्दरम् ॥मु_२,१७।३२॥  
    
"मुनिसन्ततिभिः" दृष्टान्ततया वक्ष्यमाणाभिः मुनिसन्ततिभिः । "सुन्दरम्" रमणीयम् ॥न्त्_२,१७।३२॥  
    
नन्व् अत्र किं वर्ण्यत इत्य् अपेक्षायाम् आह  
    
इदं जगद् अहं त्वं च स इति भ्रान्तिर् उत्थिता ।  
इत्य् असौ शाम्यतीत्य् अस्मिन् कथ्यते श्लोकसङ्ग्रहे ॥मु_२,१७।३३॥  
    
"इदं जगत् अहं त्वं च सः" । "इति" एवंरूपा । "भ्रान्तिः उत्थिता" । इति सती एव । "शाम्यति" । "इति" एवम् । "अस्मिन्" उपशान्तिप्रकरणे "कथ्यते" । "अस्मिन्" कथम्भूते । "श्लोकानां सङ्ग्रहः" यस्मिन् सः । तादृशे । "स" इति परमकारणपरामर्शः ॥न्त्_२,१७।३३॥  
    
नन्व् एतच्छ्रवणेन किं सेत्स्यतीत्य् । अत्राह  
    
उपशान्तिप्रकरणे श्रुते शाम्यति संसृतिः ।  
प्रस्पष्टा विभ्रमेणैव किञ्चिल्लभ्योपलम्भना ॥मु_२,१७।३४॥  
    
"संसृतिः" कथम्भूता । "विभ्रमेणैव" विपर्ययज्ञानेनैव "प्रस्पष्टा" । पुनः कथम्भूता । "किञ्चित्" लेशेन । "लभ्यम् उपलम्भनम्" स्पर्शः यस्याः सा । अन्यथा निर्वाणप्रकरणं व्यर्थं स्यात् इति भावः ॥न्त्_२,१७।३४॥  
    
ननु ततः संसृतिः कीदृशी तिष्ठतीत्य् अपेक्षायाम् आह  
    
शतांशशिष्टा भवति संशान्तभ्रान्तिरूपिणी ।  
अन्यसङ्कल्पचित्तस्था नगरश्रीर् इवासती ॥मु_२,१७।३५॥  
    
स्पष्टम् ॥न्त्_२,१७।३५॥  
    
अलभ्यैव स्वपार्श्वस्थस्वप्नयुद्धविराववत् ।  
शान्तसङ्कल्पमत्ताभ्रभीषणाशनिशब्दवत् ॥मु_२,१७।३६॥  
    
सङ्कल्पे दृष्टं मत्ताभ्रम् "सङ्कल्पमत्ताभ्रम्" । "शान्तम्" यत् "सङ्कल्पमत्ताभ्रम्" । तस्य यः "भीषणः अशनिशब्दः" । तद्"वत्" ॥न्त्_२,१७।३६॥  
    
विस्मृतस्वप्नसङ्कल्पनिर्माणनगरोपमा ।  
भविष्यन्नगरोद्यानसोत्सवश्यामलाङ्गिका ॥मु_२,१७।३७॥  
    
"विस्मृतौ" यौ "स्वप्नसङ्कल्पौ" । तयोः "निर्माणम्" यस्य । तादृशं यत् "नगरम्" । तेन्"ओपमा" यस्याः सा । तथा "भविष्यन्नगरोद्याने सोत्सवा" समदना१७ । या "श्यामला" श्यामाख्या स्त्री । तद्वत् "अङ्गम्" स्वरूपं यस्यां सा । तादृशी ॥न्त्_२,१७।३७॥  
    
नश्यज्जिह्वोच्यमानोग्रकथार्थानुभवोपमम् ।  
अनुल्लिखितचित्तस्थचित्रव्याप्तेव भित्तिभूः ॥मु_२,१७।३८॥  
    
पुनः कथम्भूता । "नश्यज्जिह्वेन" । न तु नष्टजिह्वेन । "उच्यमाना" या "उग्रकथा" । तस्याः यः "अर्थः" । तस्य यः "अनुभवः" । तेन्"ओपमा" यत्र तत् । ताद्र्शम् । का इव । "अनुल्लिखितानि"१८ "चित्तस्थानि" च तानि चित्रकृच्"चित्तस्थानि" च यानि "चित्राणि" । तैः "व्याप्ता भित्तिभूर् इव" ॥न्त्_२,१७।३८॥  
    
परिविस्मार्यमाणाच्छकल्पनानगरीनिभा ।  
सर्वर्तुमदनुत्पन्नवरमर्दास्फुटाकृतिः ॥मु_२,१७।३९॥  
    
"परिविस्मार्यमाणा" । न तु विस्मारिता । या "अच्छा" भित्तिरहिता । "कल्पनानगरी" । तस्याः "निभा" सदृशी । "सर्वासाम् ऋतुमतीनाम् अनुत्पन्नस्य"१९ "वरस्य मर्दः" मर्दनम् । तद्वत् "अस्फुटा आकृतिः" यस्याः सा । निकटवर्तित्वेन बुद्धाव् आरूढत्वज्ञापनार्थम् ऋतुमतीनाम् इत्य् उक्तम् ॥न्त्_२,१७।३९॥  
    
भाविपुष्पवराकारवसन्तरसरञ्जना ।  
अन्तर्लीनतरङ्गौघसौम्यवारिसरित्समा ॥मु_२,१७।४०॥  
    
"भावी पुष्पा"ख्यो "वराकारः" यस्य सः । तादृशो यः "वसन्तरसः" । तद्वत् "रञ्जना" यस्याः सा । तत्सदृशीत्य् अर्थः । "अन्तर्लीनः तरङ्गौघः"२० यस्याः सा "अन्तर्लीनतरङ्गौघा" । तादृशी चासौ "सौम्यवारिसरित्" सौम्यवारियुक्ता२१ नदी । तया "समा" सदृशी । एतैर् विशेषणैश् चोपशान्तिप्रकरणश्रवणानन्तरं बुद्ध्यारोहमात्रस्वरूपा सृष्टिस् तिष्ठतीति सूचितम् ॥न्त्_२,१७।४०॥  
    
निर्वाणाख्यं प्रकरणं ततः षष्ठम् उदाहृतम् ।  
शिष्टो ग्रन्थः परीमाणं तस्य ज्ञेयं महार्थदम् ॥मु_२,१७।४१॥  
    
"ततः" उपशान्तिप्रकरणानन्तरं । "शिष्टः ग्रन्थः" सार्धषोडशसहस्राणि "परीमाणम्" ॥न्त्_२,१७।४१॥  
ननु किं तच्छ्रवणेन सेत्स्यतीत्य् । अत्राह  
    
बुद्धे तस्मिन् भवेच् छ्रोता निर्वाणः शान्तकल्पनः ।  
अचेत्यचित्प्रकाशात्मा विज्ञानात्मा निरामयः ॥मु_२,१७।४२॥  
    
"निर्वाणः" ब्रह्मणि लीनः । "विज्ञानात्मा" शुद्धज्ञानस्वरूपः । "निरामयः" दृश्याख्यामयरहितः ॥न्त्_२,१७।४२॥  
    
परमाकाशकोशाच्छः शान्तसर्वभवभ्रमः ।  
निर्वाहितजगद्यात्रः कृतकर्तव्यसुस्थितः२२ ॥मु_२,१७।४३॥  
    
"निर्वाहिता" अवसानं नीता "जगद्यात्रा" येन सः । तादृशः । "कृतम्" समाप्तं । कर्तव्यं येन "कृतकर्तव्यः" । तादृशश् चासाव् । अत एव "सुस्थितश्" च ॥न्त्_२,१७।४३॥  
    
समस्तविततारम्भवज्रस्तम्भो नभोनिभः ।  
विनिगीर्णयथासंस्थजगज्जालातितृप्तिमान् ॥मु_२,१७।४४॥  
    
"समस्ताः" ये "विततारम्भाः" । तेषु "वज्रस्तम्भः" अविचल इत्य् अर्थः । "नभोनिभः" शरीरयात्रार्थं कृतैर् अपि कर्मभिर् अलिप्तत्वात् आकाशसदृशः । "विनिगीर्णम्" चित्स्वरूपे स्वात्मनि लीनीकृतं । यत् "जगज्जालम्" । तेन्"आतितृप्तिमान्" निरपेक्ष इत्य् अर्थः ॥न्त्_२,१७।४४॥  
    
आकाशीभूतनिःशेषरूपालोकमनस्कृतिः ।  
कार्यकारणकर्तृत्वहेयादेयदशोज्झितः ॥मु_२,१७।४५॥  
    
"रूपम्" विषयः । "आलोकः" तद्ग्रहणोपायः । "मनस्कृतिः" मनस्कारः । आलोकेन गृहीतस्य रूपस्य मनसि अनुसन्धानम् इति यावत् ॥न्त्_२,१७।४५॥  
    
सदेह एव निर्देहः ससंसारो ऽप्य् असंसृतिः ।  
चिन्मयो ॥हनपाषाणजठरजठरोपमः२३ ॥मु_२,१७।४६॥  
    
"सदेहः" सत्त्वशेषं तावत् शरीरस्य स्थितत्वात् । "निर्देहः" शरीरे ऽभिमानाभावात् । "चिन्मयः" चित्स्वरूप अहम् इति निश्चयात् । "घनपाषाणस्य" यत् "जठरम्" । तस्य यत् "जठरम्" । तेन्"ओपमा" यस्य सः । तादृशः अचेत्यचिन्मयत्वात् ॥न्त्_२,१७।४६॥

#५ युक्त्⟨अ⟩[इ]यु°  
#६ वि⟨द्⟩[च्]आरिते  
#७ *एवम्*  
#८ पुर[ः]स्थ  
#९ *तथा ॥। °तम्*  
#१० चित्⟨त्⟩[र्]अम्  
#११ चित्⟨त्⟩रम् पस्सिम्  
#१२ °कता(त्)  
#१३ °दृ⟨श्⟩[ष्]अत्°  
#१४ ⟨दृष्ट्या⟩[द्रष्टृ]°  
#१५ °वर्णित्[अम्]  
#१६ °शान्ति⟨ः⟩  
#१७ स*म*दना  
#१८ °उल्लि[खि]ता°  
#१९ °पन्न[स्य]  
#२० तर्(इ)अङ्गौ°  
#२१ स्*औ*म्यवारि(सदृशी)°  
#२२ कृत(ः)°  
#२३ °जठर(ं)जठ°  
    
    
चिदादित्यस् तपंल् लोके ऽप्य् अन्धकारोदरोपमः ।  
परप्रकाशरूपो ऽपि परम् आन्ध्यम् इवागतः ॥मु_२,१७।४७॥  
    
"चिदादित्यः" चिदादित्यस्वरूपः । अत एव "लोके तपन्न् अपि" । न हि चित्स्पर्शरहितः कश्चित् भावः सम्भवति । सत्त्वे ऽपि तस्य असङ्कल्पत्वप्रसङ्गात् । "अन्धकारोदरोपमः" अन्धकारस्य यत् उदरं । तेनोपमा यस्य । तादृशः पदार्थविभागरहितत्वात् । न हि अन्धकारोदरे पदार्थविभागः भवति । "परप्रकाशरूपो ऽपि" उत्तीर्णचित्प्रकाशरूपो ऽपि । "परम् आन्ध्यम्" "आगतः इव" न किञ्चिद्द्रष्टृत्वात्२४ ॥न्त्_२,१७।४७॥

#२४ °द्⟨ऋ⟩[र]ष्टृ°  
    
    
रुद्धसंसृतिदुर्लीलः प्रक्षीणाशाविषूचिकाः ।  
नष्टाहङ्कारवेतालो देहवान् अकलेवरः ॥मु_२,१७।४८॥  
    
स्पष्टम् ॥न्त्_२,१७।४८॥  
    
कस्मिंश्चिद् रोमकोट्यग्रे तस्येयम् अवतिष्ठते ।  
जगल्लक्ष्मीर् महामेरोः पुष्पे क्वचिद् इवालिनी ॥मु_२,१७।४९॥  
    
"कश्मिंस्चित्" अतिसूक्ष्मतया वक्तुम् अशक्ये "स्वप्नवद्" इति शेषः । स्वप्ने हि पुरुषस्य कस्मिंश्चिद् अंशे स्वप्नजगद् "अवतिष्ठते" ॥न्त्_२,१७।४९॥  
    
परमाणौ परमाणौ चिदाकाशस्य कोटरे ।  
जगल्लक्ष्मीसहस्राणि धत्ते कृत्वा च पश्यति ॥मु_२,१७।५०॥  
    
"चिदाकाशस्य" स्वरूपभूतस्य चिन्मात्राकाशस्य । "कोटरे" मध्ये स्थिते । "परमाणौ परमाणौ जगल्लक्ष्मीसहस्राणि कृत्वा धत्ते" धारयति । न केवलं धत्ते । किं तु साक्षितया स्थितत्वात् "पश्यति च" ॥न्त्_२,१७।५०॥  
    
ननु कथम् असौ जगल्लक्ष्मीसहस्राण्य् अन्तर्वर्तयतीत्य्२५ । अत्र सर्गान्तश्लोकेनाह  
    
प्रवितता हृदयस्य महामते  
हरिहराब्जजलक्षशतैर् अपि ।  
तुलनम् एति न मुक्तिमतो बत  
प्रविततास्ति न नूनम् अवस्तुनः ॥मु_२,१७।५१॥  
    
"बत" निश्चये । हे "महामते" । "मुक्तिमतः" निर्वाणप्रकरणश्रवणद्वारेण मुक्तियुक्तस्य पुरुषस्य । "हृदयस्य प्रविततः" भावप्रधानो निर्देशः । तेन "हृदयस्य प्रवितते"ति अर्थः । सा "हरिहराब्जजलक्षशतैर् अपि तुलनम्" मापनविषयतां "न एति" । यतः "अवस्तुनः" अवस्तुभूतस्य हरिहराब्जादिरूपस्य भाववृन्दस्य "प्रवितता" । "नूनम्" निश्चये । "नास्ति" । न चावस्तुना वस्तुमापनं युक्तं । तथा च नोक्तदेशप्रसङ्ग इति भावः । इति शिवम् ॥न्त्_२,१७।५१॥

#२५ °वर्त्[अयती]⟨ए⟩त्य्°  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे सप्तदशः सर्गः ॥ २,१७ ॥

    
ॐ श्रोतृप्रवृत्त्यर्थं स्वेन क्रियमाणस्य ग्रन्थस्यान्यविलक्षणत्वेन सम्यग्ज्ञानं प्रति परोपायत्वं कथयति  
    
अस्यां वाचितमात्रायां परो बोधः प्रवर्तते ।  
बीजाद् इव यतो व्युप्ताद् अवश्यम्भावि सत्फलम् ॥मु_२,१८।१॥  
    
"अस्याम्" मोक्षोपायाभिधायां संहितायां । "बोधः" कः । "यतः" यस्मात् बोधात् । "सत्फलम्" मोक्षाख्यं शुभं फलम् । "अवश्यम्भावि" भवति । कस्माद् इव । "व्युप्ताद् बीजाद् इव" ॥न्त्_२,१८।१॥  
    
ननु महामुनिप्रणीतानि शास्त्रान्तराणि त्यक्त्वा किम् इति इदम् एव शास्त्रं गृह्णामीत्य् । अत्राह  
    
अपि पौरुषम् आदेयं शास्त्रं चेद्१ युक्तिबोधकम् ।  
अन्यत् त्व् आर्षम् अपि त्याज्यं भाव्यं न्यायैकसेविना ॥मु_२,१८।२॥  
    
"पौरुषम्" पुरुषनिर्मितम् । "आदेयम्" ग्रहीतव्यं । "युक्तिबोधकम्" सत्तर्कबोधकम् । "अन्यत्" युक्त्यबोधकम् । "आर्षम्" ऋषिनिर्मितम् । अत्र च प्रतिभान्वितैः कश्चिद् अभिप्रायो बोद्धव्यः यो ऽस्माभिः आरम्भ एव२ प्रतिभावतां स्वयं ज्ञेयत्वेन तद्रहितानाम् अकथनीयत्वेन चोक्तः ॥न्त्_२,१८।२॥

#१ चे⟨त्⟩[द्]  
#२ = म्Ṭ (म्स् वैराग्य°) ३र्,३-५।  
    
    
युक्तियुक्तम् उपादेयं वचनं बालकाद् अपि ।  
अन्यत् तृणम् इव त्याज्यम् अप्य् उक्तं पद्मजन्मना ॥मु_२,१८।३॥  
    
अत्रापि प्रतिभावद्भिः आरम्भे स्वयं ज्ञेयत्वेनोक्तो ऽर्थः स्वयं बोद्धव्यः । न च तद्बोधेनास्मिञ् शास्त्रे अनादरः कार्यः प्रतिभावत्त्वहानेः । एवम् उत्तरत्रापि यत्र तत्र स्वयम् अभ्यूह्यम् ॥न्त्_२,१८।३॥  
    
पुनर् अप्य् एतद् एव भङ्ग्यन्तरेण कथयति  
    
यो ऽम्भस् तातस्य कूपो ऽयम् इति कौपं पिबेत् कटु ।  
त्यक्त्वा गाङ्गं पुरःस्थं तं को ऽनुशासति रागिणम् ॥मु_२,१८।४॥  
    
"यः" पुरुषः । "पुरःस्थं गाङ्गम्" तोयं "त्यक्त्वा" । "अयं कूपः तातस्य" निजस्य पितुः भवति । "इति" एतदर्थं । "कौपम्" कूपसम्बन्धि । "कटु अम्भः पिबेत्" । "तम्" अनु"रागिणं"३ पितृविषयरागाख्यदोषयुक्तं । "कः अनुशासति" उपदिशति । नासाव् उपदेशार्हः इति भावः । अयम् अत्राभिप्रायः । "यः" पुरुषः । सद्युक्तियुक्तम् "अपि पौरुषम्" वचनं । "पौरुषेयम् इदम्" इति त्यजति । तद्रहितम् अपि "आर्षम्" वचनं । "आर्षम्" इत्य् एतावन्मात्रेण गृह्णाति । तस्योपदेशो४ न कार्यः इति ॥न्त्_२,१८।४॥

#३ °रागि⟨न्⟩[ण्]अं  
#४ ⟨त⟩तस्यो°  
    
    
प्रकृतम् एवानुसरति  
    
यथोषसि प्रवृत्तायाम् आलोको ऽवश्यम् एष्यति ।  
अस्यां वाचितमात्रायां स्वविवेकस् तथैष्यति ॥मु_२,१८।५॥  
    
"उषसी"त्य् आर्षं स्त्रीत्वम् । "स्वविवेकः" आत्मविवेकः ॥न्त्_२,१८।५॥  
    
श्रुतायां प्राज्ञवदनाद् बुद्धायां स्वयम् एव वा ।  
शनैः शनैर् विचारेण बुद्धौ संस्कार आगते ॥मु_२,१८।६॥  
    
पूर्वं तावद् उदेत्य् अन्तर् भृशं संस्कृतवाक्यता ।  
शुद्धा मुक्ता लतेवोच्चैर् या सभास्थानभूषणम् ॥मु_२,१८।७॥  
    
स्पष्टम् ॥न्त्_२,१८।६-७॥  
    
ननु विरक्तस्य मम किं संस्कृतवाक्यतया प्रयोजनम् इत्य् । अत्राह  
    
परा विरागतोदेति महत्त्वगुणशालिनी ।  
सा यया स्नेहम् आयान्ति राजानो ऽजगरा अपि ॥मु_२,१८।८॥  
    
विरक्तेषु हि "अजगर"तुल्याः "राजानो ऽपि स्नेहम् आयान्ति" ॥न्त्_२,१८।८॥  
    
पूर्वापरज्ञः सर्वत्र नरो भवति बुद्धिमान् ।  
पदार्थानां यथा दीपहस्तो निशि सुलोचनः ॥मु_२,१८।९॥  
    
"सर्वत्र" सर्वेषु व्यवहारेषु ॥न्त्_२,१८।९॥  
    
लोभमोहादयो दोषास् तानवं यान्त्य् अलं शनैः ।  
धियो दिशः समासन्नशरदो मिहिका यथा ॥मु_२,१८।१०॥  
    
"लोभमोहादयः" काः । "यथा मिहिकाः"५ "समासन्नशरदः" प्रत्यासन्नशरत्कालायाः "दिशः तानवं यान्ति" । तथेत्य् अर्थः ॥न्त्_२,१८।१०॥

#५ यथा मिहिकाः ⟨यथा यथा मिहिकाः⟩  
    
    
केवलं समपेक्षन्ते विवेकाभ्यसनं धियः ।  
न काचन फलं धत्ते स्वभ्यासेन विना क्रिया ॥मु_२,१८।११॥  
    
ननु किमर्थं "विवेकाभ्यासम् अपेक्षन्ते" इत्य् । अत्राह । "न काचने"ति ॥न्त्_२,१८।११॥  
    
मनः प्रसादम् आयाति शरदीव महत् सरः ।  
परं साम्यम् उपाधत्ते निर्मन्दर इवार्णवः ॥मु_२,१८।१२॥  
    
"प्रसादम्" रागादिमलरहितत्वात् नैर्मल्यम् । "परम्" निरतिशयम् । "साम्यम्" समताख्यं गुणम् । "उपाधत्ते" धारयति । अत्रापि मनस एव कर्तृत्वम् ॥न्त्_२,१८।१२॥  
    
निरस्तकालिमा वज्रशिखेवास्ततमःपटा ।  
परिज्वलत्य् अलं प्रज्ञा पदार्थप्रविभागिनी ॥मु_२,१८।१३॥  
    
"निरस्तः" दूरे गतः । "कालिमा" कालुषं । यस्याः सा ॥न्त्_२,१८।१३॥  
    
दैन्यदारिद्र्यदोषाद्या दृष्टयो दर्शितान्तराः ।  
न निकृन्तन्ति मर्माणि ससन्नाहम् इवेषवः ॥मु_२,१८।१४॥  
    
"दर्शितम्" विवेचितं । अन्तरम् साराख्यः "आन्तरः" भागः यासां ताः । निःसारत्वेन ज्ञाता इत्य् अर्थः ॥न्त्_२,१८।१४॥  
    
हृदयं नावलुम्पन्ति भीमाः संसृतिभीतयः ।  
पुरःस्थितम् अपि प्राज्ञं महोपलम् इवाखवः ॥मु_२,१८।१५॥  
    
"हृदयम्" कथम्भूतम् "अपि" । "पुरःस्थितम् अपि" अग्रे स्थितम् अपि । पुनः कथम्भूतम् । "प्राज्ञम्" ॥न्त्_२,१८।१५॥  
    
कथं स्याद् आदिता जन्मकर्मणोर् दैवपुंस्त्वयोः ।  
इत्यादिसंशयगणः शाम्यत्य् अह्नि यथा तमः ॥मु_२,१८।१६॥  
    
"दैवपुंस्त्वयोः" दैवपौरुषयोः । "आदिता" कारणत्वम् ॥न्त्_२,१८।१६॥  
    
सर्वथा सर्वभावेषु सङ्गतिर् उपशाम्यति ।  
यामिन्याम् इव यातायां प्रज्ञालोक उपागते ॥मु_२,१८।१७॥  
    
"सर्वभावेषु" त्यागादानार्हेषु समस्तेषु पदार्थेषु । "सर्वथा सङ्गतिः" त्यागादानारूपा सम्बन्धः "उपशाम्यति" । कस्मिन् सति । "प्र"ति"ज्ञालोक उपागते" सति । कदेव । "यामिन्याम्" रात्रौ "यातायाम् इव" सत्याम् । उपेक्षा एव सर्वत्रायातीति भावः ॥न्त्_२,१८।१७॥  
    
समुद्रस्येव गाम्भीर्यं स्थैर्यं मेरोर् इव स्थितम् ।  
अन्तःशीतलता चेन्दोर् इवोदेति विचारिणः ॥मु_२,१८।१८॥  
    
स्पष्टम् ॥न्त्_२,१८।१८॥  
    
सा जीवन्मुक्तता तस्य शनैः परिणतिं गता ।  
शान्ताशेषविकल्पस्य भवत्य् आविश्य योगिनः६ ॥मु_२,१८।१९॥  
    
"सा" प्रसिद्धा । "आविश्य" आवेशं कृत्वा ॥न्त्_२,१८।१९॥

#६ °⟨त्⟩[न्]अः  
    
    
सर्वार्थशीतला शुद्धा परमालोकदा सुधीः ।  
परं प्रकाशम् आयाति ज्योत्स्नेव सकलैन्दवी ॥मु_२,१८।२०॥  
    
"सर्वार्थेषु" भावाभावयुक्तेषु समस्तेषु पद्"आर्थेषु" । "शीतला" हर्षामर्षाख्यतापरहिता । "शुद्धा" रागादिरहिता । "परमालोकम्" चिन्मात्रालोकं "दधाती"ति तादृशी । शोभना चासौ धीः "सुधीः" । "ऐन्दवी" इन्दुसम्बन्धिनी ॥न्त्_२,१८।२०॥  
    
हृद्याकाशे विवेकार्के शमालोकिनि निर्मले ।  
अनर्थसार्थकर्तारो नोद्यन्ति कलिकेतवः ॥न्त्_२,१८।२१॥  
    
"शम" एव "आलोकः" अस्यास्तीति तादृशे । "कलेः" कलहस्य क्षोभस्य । "केतवः" चिह्नभूताः रागादयो दोषाः । सूर्योदये च "केतवः" धूमकेतवः "नोद्यन्ति" ॥न्त्_२,१८।२१॥  
    
शाम्यन्ति शुद्धिम् आयान्ति सौम्यास् तिष्ठन्ति सून्नते ।  
अचञ्चलजडास् तृष्णाः शरदीवाभ्रमालिकाः ॥मु_२,१८।२२॥  
    
न चञ्चलजडाः "अचञ्चलजडाः" ॥न्त्_२,१८।२२॥  
    
यत्किञ्चनकरी क्रूरा ग्राम्यता विनिवर्तते ।  
दीनानना पिशाचानां लीलेव दिवसागमे ॥मु_२,१८।२३॥  
    
"यत्किञ्चनकरी" अयुक्तकारिणी । "ग्राम्यतया"७ हि पुरुषः यत्किञ्चिद् एव करोति ॥न्त्_२,१८।२३॥

#७ °⟨ह्⟩[त्]अया  
    
    
धर्मभित्तौ भृशं लग्नां धियं धैर्यधुरं गताम् ।  
आधयो न विलुम्पन्ति वाताश् चित्रलताम् इव ॥मु_२,१८।२४॥  
    
"धर्म" एव "भित्तिः" । तस्यां "लग्नाम्" । अत एव "धैर्यधुरं गताम्" धैर्ययुक्ताम्८ इति यावत् । धर्मयुक्तो हि धीरो भवति । चित्ररूपा लता "चित्रलता" । ताम् ॥न्त्_२,१८।२४॥

#८ °क्त्*आ*म्  
    
    
न पतत्य् अवटे जन्तुर् विषयासङ्गरूपिणि ।  
कः किल ज्ञातसरणिः श्वभ्रे समनुधावति ॥मु_२,१८।२५॥  
    
"विषयासङ्गरूपिणि"९ भोगासक्तिरूपे । एतद् एव उत्तरार्धेन समर्थयति । "कः किले"ति ॥न्त्_२,१८।२५॥

#९ °ष्(आ)*या*सङ्ग°  
    
    
सच्छास्त्रसाधुवृत्तानाम् अविरोधिनि कर्मणि ।  
रमते धीर् यथाप्राप्ते साध्वीवान्तःपुराजिरे ॥मु_२,१८।२६॥  
    
"सच्छास्त्रेण" मोक्षोपायाख्यसच्छास्त्रावगाहनेन "साधुवृत्तम्" चरितं येषां ते । तादृशानां । "यथाप्राप्ते" प्रवाहागते । न तु यत्नाद् ऋते ॥न्त्_२,१८।२६॥  
    
जगतां कोटिलक्ष्येषु यावन्तः परमाणवः ।  
तेषाम् एकैकशो ऽन्तःस्थान् सर्गान् पश्यत्य् असर्गधीः ॥मु_२,१८।२७॥  
    
"असर्गा धीः" यस्य सः । आश्चर्यं चासर्गधियः परमाणौ परमाणौ सर्गदर्शनम् । सर्गबीजभूतचिन्मात्रव्याप्तिज्ञानेन परमाणौ परमाणौ सर्गदर्शनं ज्ञेयम् ॥न्त्_२,१८।२७॥  
    
मोक्षोपायावबोधेन शुद्धान्तःकरणं जनम् ।  
न खेदयति भोगौघो न चानन्दयति क्वचित् ॥मु_२,१८।२८॥  
    
भोगेषूपेक्षाम् एवासौ भजते इति भावः ॥न्त्_२,१८।२८॥  
    
परमाणौ परमाणौ सर्गवर्गा निरर्गलम् ।  
ये पतन्त्य् उत्पतन्त्य् अम्बुवीचिवत् तान् स पश्यति ॥मु_२,१८।२९॥  
    
"पतन्ति" लीना भवन्ति । "उत्पतन्ति" प्रादुर्भवन्ति ॥न्त्_२,१८।२९॥  
    
न द्वेष्टि सम्प्रवृत्तानि न निवृत्तानि काङ्क्षति ।  
कार्याण्य् एष प्रबुद्धो ऽपि निष्प्रबुद्ध इव द्रुमः ॥मु_२,१८।३०॥  
    
अबुद्धत्वम् अस्य स्वात्मनि "निष्प्रबुद्धत्वम्" संसारे ज्ञेयम् ॥न्त्_२,१८।३०॥  
    
ननु कीदृग् अतिशयो१० ऽस्य स्याद् इत्य् । अत्राह  
    
दृश्यते लोकसामान्यो यथाप्राप्तानुवृत्तिमान् ।  
इष्टानिष्टफलप्राप्तौ हृदये न पराजितः ॥मु_२,१८।३१॥  
    
"लोकसामान्यः" न त्व् अतिशयवान् । "यथाप्राप्ते" प्रवाहागते । "अनुवृत्तिः" अनुवर्तनं । विद्यते यस्य । सः "यथाप्राप्तानुवृत्तिमान्" । "हृदये" मनसि । "न पराजितः" हर्षामर्षावशीभूतः ॥न्त्_२,१८।३१॥

#१० °य्*ओ*  
    
    
बुद्ध्वेदम् अखिलं शास्त्रं वाचयित्वा विवेच्य वा ।  
अनुभूयत एवैतन् न तूक्तं वरशापवत् ॥मु_२,१८।३२॥  
    
युष्माभिः "एतत्" पूर्वोक्तं फलं "अनुभूयत एव" । ननु प्रत्यवायशङ्कया कथम् एतदनुभवे शक्ता भवाम इत्य् अपेक्षायाम् आह । "न तूक्तम्" इति । "मन्त्रादिवद्" इति शेषः ॥न्त्_२,१८।३२॥  
    
ननु दुर्बोधे ऽस्मिन् कथं प्रवृत्तिं कुर्म इत्य् । अत्राह  
    
शास्त्रं सुबोधम् एवेदं नानालङ्कारभूषितम् ।  
काव्यं रसघनं चारु दृष्टान्तैः प्रतिपादकम् ॥मु_२,१८।३३॥  
    
"दृष्टान्तैः प्रतिपादकम्" इति सुबोधत्वे विशेषणद्वारेण हेतुः ॥न्त्_२,१८।३३॥  
    
बुध्यते स्वयम् एवेदं किञ्चित्पदपदार्थवित्११ ।  
स्वयं यस् तु न वेत्तीदं श्रोतव्यं तेन पण्डितात् ॥मु_२,१८।३४॥  
    
"बुध्यते" जानाति । ननु यस्य पदपदार्थवित्त्वं नास्ति तस्य किं कार्यम् इत्य् । अत्राह "स्वयम्" इति ॥न्त्_२,१८।३४॥

#११ °व्*इ*त्  
    
    
नन्व् एतच्छ्रवणेन किं सेत्स्यतीत्य् । अत्राह  
    
अस्मिञ् श्रुते मते ज्ञाते तपोध्यानजपादिकम् ।  
मोक्षप्राप्तौ तु तस्येह न किञ्चिद् उपयुज्यते ॥मु_२,१८।३५॥  
    
"श्रुते" श्रवणविषयतां नीते । "मते" मननविषयतां नीते । "ज्ञाते" निदध्यासिते । "तस्य" श्रवणादौ प्रवृत्तस्य ॥न्त्_२,१८।३५॥  
    
एतच्छास्त्रघनाभ्यासात् पौनःपुन्येन वीक्षितात् ।  
जन्तोः पाण्डित्यपूर्वं हि चित्तसंस्कारपूर्वकम् ॥मु_२,१८।३६॥  
    
अहं जगद् इति प्रौढो द्रष्टृदृश्यपिशाचकः१२ ।  
पिशाचो ऽर्कोदयेनेव स्वयं शाम्यत्य् अविघ्नतः ॥मु_२,१८।३७॥  
    
एतेन बाह्यम् अपि प्रयोजनम् आन्तरम् अपि च सेत्स्यतीति१३ कथितम् ॥न्त्_२,१८।३६-३७॥

#१२ ⟨दृष्ट⟩[द्रष्टृ]°  
#१३ °ती*ति*  
    
    
भ्रमो जगद् अहं चेति स्थित एवोपशाम्यति ।  
स्वप्नमोहः परिज्ञात इव नो रमयत्य् अलम् ॥मु_२,१८।३८॥  
    
"स्थित एव" । न तु मन्त्रादिप्रयोगवशेनान्तर्भूतिं गतः । ननु स्थितस्योपशमनं कथम् इत्य् । अत्राह । "स्वप्नमोह" इति । अरसकस्य स्थितस्यापि शान्तिर् एव ज्ञेया क्षोभकारित्वाभावात् इति भावः ॥न्त्_२,१८।३८॥  
    
यथा सङ्कल्पनगरे पुंसो हर्षविषादिता ।  
न बाधते तथैवान्तः परिज्ञाते जगद्भ्रमे ॥मु_२,१८।३९॥  
    
"अन्तः" मनसि । "परिज्ञाते" सम्यक् निश्चिते । "हर्षविषादिता न बाधते" इति "तथा"शब्देनानुकृष्यते ॥न्त्_२,१८।३९॥  
    
चित्रसर्पः परिज्ञातो न सर्पभयदो यथा ।  
दृश्यसर्पः परिज्ञातस् तथा न सुखदुःखदः ॥मु_२,१८।४०॥  
    
"परिज्ञातः चित्रसर्पो" ऽयम् इति सम्यङ् निश्चितः । दृश्याख्यः सर्पः "दृश्यसर्पः" ॥न्त्_२,१८।४०॥  
    
परिज्ञानेन सर्पत्वं चित्रसर्पस्य नश्यति ।  
यथा तथैव संसारः स्थित एवोपशाम्यति ॥मु_२,१८।४१॥  
    
स्पष्टम् ॥न्त्_२,१८।४१॥  
    
ननु परमार्थप्राप्तिर् अस्माकम् अतिदुष्करैव । तथा च तत्प्राप्त्यर्थम् एतच्छास्त्रावगाहनम् अयुक्तम् एवेत्य् । अत्राह  
    
सुमनःपल्लवामर्शे१४ किञ्चिद्व्यतिकरो भवेत् ।  
परमार्थपदप्राप्तौ न तु व्यतिकरो ऽस्ति नः ॥मु_२,१८।४२॥  
    
"सुमनःपल्लवामर्शे"१५ पुष्पपल्लवामर्दे१६ । "व्यतिकरः" यत्नः । "नः" युक्तिज्ञानाम् अस्माकम् । न त्व् अयुक्तिज्ञानां भवताम् इत्य् अर्थः ॥न्त्_२,१८।४२॥

#१४ °आ⟨स्⟩[म्]अर्⟨ष्⟩[श्]ए  
#१५ °मर्⟨ष्⟩[श्]ए  
#१६ °म⟨न्⟩[र्]दे  
    
    
व्यतिकराभावम् एव कथयति  
    
गच्छत्य् अवयवस्पन्दः सुमनःपत्रमर्दने ।  
इह धीमात्रबोधस् तु नाङ्गावयवबोधनम् ॥मु_२,१८।४३॥  
    
"गच्छति" उपयुक्तो भवति । अनेकार्थत्वाद् धातूनां "गच्छतिर्" अत्रास्मिन्न् अर्थे वर्तते । "अङ्गावयवानाम्" शरीरावयवानाम् । "बोधनम्" चालनम् ॥न्त्_२,१८।४३॥  
    
सुखासनोपविष्टेन यथासम्भवम् अश्नता ।  
भोगजालं सदाचारविरुद्धेषु न तिष्ठता ॥मु_२,१८।४४॥  
    
यथाक्षणं यथादेशं प्रविचारयता सुखम् ।  
यथासम्भवसत्सङ्गम् इदं शास्त्रम् अथेतरत् ॥मु_२,१८।४५॥  
    
आसाद्यते महाज्ञानबोधः संसारशान्तिदः ।  
स भूयो येन नायाति योनियन्त्रप्रपीडनम् ॥मु_२,१८।४६॥  
    
"यथासम्भवम्" न तु प्रयत्नसाधितम् । "सदाचारविरुद्धेषु" तिष्ठतो हि हानोपादानकारित्वरूपो दोषः आयातीति "न तिष्ठते"त्य् उक्तम् । "यथाक्षणम्" प्रतिक्षणम् । "सुखम्" सुखदायि१७ । "यथासम्भवः सत्सङ्गो" यत्र तत् । "इदं शास्त्रम्" मया वक्ष्यमाणमोक्षोपायाख्यम् शास्त्रं । "इतरत्" एतत्सदृशम् अन्यच्छास्त्रं वा । महाज्ञानरूपः बोधः "महाज्ञानबोधः" । "स" इत्य् अस्य पूर्वार्धेन सम्बन्धः ॥न्त्_२,१८।४४-४६॥

#१७ °ख्(आ)दा°  
    
    
एतावत्य् एव ये भूता भोगान् प्राप्य रसे स्थिताः ।  
स्वमातृविष्ठाक्रिमयः कीर्तनीया न ते ऽधमाः ॥मु_२,१८।४७॥  
    
"एतावति रसे" परिमिते रसे । "भूताः" सामान्यजन्तवः ॥न्त्_२,१८।४७॥  
    
एवं शास्त्रमाहात्म्यम् उक्त्वा श्रीरामं सम्मुखीकरोति  
    
शृणु तावद् इदानीं त्वं कथ्यमानम् इदं मया ।  
राघव ज्ञानविस्तारं बुद्धिसारतरान्तरम् ॥मु_२,१८।४८॥  
    
"बुद्धेः सारतरम् अन्तरम्" यस्य तत् । बुद्ध्यतिशायीत्य्१८ अर्थः ॥न्त्_२,१८।४८॥

#१८ °द्ध्य*ति*शा°  
    
    
मध्ये श्रीरामकृतांश् चोद्यान् आशङ्क्याह  
    
ययेदं श्रूयते शास्त्रं तां तु विस्तरतः शृणु ।  
विचार्यते तथार्थो ऽयं यया च परिभाषया ॥मु_२,१८।४९॥  
    
"यया परिभाषया" युक्त्या । "इदं शास्त्रं श्रूयते" । त्वं "तां विस्तरतः शृणु" । "तथा" "यया च विचार्यते" । तां च शृण्व् इति पूर्वेण सम्बन्धः ॥न्त्_२,१८।४९॥  
    
परिभाषाम् एव कथयति  
    
येनेहाननुभूते ऽर्थे दृष्टेनार्थावबोधनम्१९ ।  
बोधोपकारफलदं तं दृष्टान्तं विदुर् बुधाः ॥मु_२,१८।५०॥  
    
"येन दृष्टेना"र्थेन । "अननुभूते अर्थे अर्थावबोधनम्" ज्ञानम् भवति । "बुधाः तम् दृष्टान्तम् आहुः" । कथम्भूतं । "बोधा"ख्यः य "उपकारः" । तद् एव "फलम्" । तद् "दधाती"ति तादृशम् ॥न्त्_२,१८।५०॥

#१९ °⟨र्⟩[ब्]ओध°  
    
    
दृष्टान्तदाने किं फलम् इत्य् । अत्राह  
    
दृष्टान्तेन विना राम नापूर्वो ऽर्थो ऽवबुध्यते ।  
यथा दीपं विना रात्रौ भाण्डोपकरणं गृहे ॥मु_२,१८।५१॥  
    
"भाण्डोपकरणम्" भाण्डसामग्री ॥न्त्_२,१८।५१॥  
    
यैर् यैः काकुत्स्थ दृष्टान्तैस् त्वं मयेहावबुध्यसे ।  
सर्वे सकारणास् ते हि प्राप्यं तु सद् अकारणम् ॥मु_२,१८।५२॥  
    
"प्राप्यम्" प्रापणीयं । "सत्" सन्मात्राख्यं२० वस्तु ॥न्त्_२,१८।५२॥

#२० °मा[त्रा]°  
    
    
ननु सर्वाणि२१ दार्ष्टान्तिकानि एतादृशानि एव सन्त्य् उतान्यान्य्२२ अथेत्य् अपेक्षायाम् आह  
    
उपमानोपमेयानां कार्यकारणतोदिता ।  
वर्जयित्वा परं ब्रह्म सर्वेषाम् एव विद्यते ॥मु_२,१८।५३॥  
    
२३दृष्टान्तदार्ष्टान्तिकानाम् "परं ब्रह्म वर्जयित्वा" । "उदिता" उदयनशीला । "कार्यकारणता विद्यते" । ब्रह्म न कार्यम् अस्ति नापि कारणम् इत्य् अर्थः । अतो२४ न ब्रह्मसदृशानि सर्वाणि दार्ष्टान्तिकानि इति भावः ॥न्त्_२,१८।५३॥

#२१ °र्वा*णि*  
#२२ उता[न्या]न्य्  
#२३ (ह्मोपदेशदृष्टान्तो यस्य वेह हि कथ्यते)  
#२४ अत्*ओ*  
    
    
फलितं कथयति  
    
ब्रह्मोपदेशदृष्टान्तो यस्य वेह हि कथ्यते ।  
एकदेशसधर्मत्वं तत्रातः परिगृह्यते ॥मु_२,१८।५४॥  
    
"हि" निश्चये । "अतः" कारणात् । "इह" लोके । "यस्य वा ब्रह्मोपदेशदृष्टान्तः कथ्यते तत्र" ब्रह्मदृष्टान्ते । "एकदेशसधर्मत्वम्" एकदेशसदृशत्वं । "परिगृह्यते" । न तु सर्वथा सदृशत्वम् दार्ष्टान्तिकस्य२५ ब्रह्मणः कार्यकारणत्वायोग्यात् । दृष्टान्तस्य तु कार्यतया कारणतया च स्थितत्वाद् इति भावः ॥न्त्_२,१८।५४॥

#२५ दा[र्]ष्टा°  
    
    
यो यो नामेह दृष्टान्तो ब्रह्मतत्त्वावबोधने ।  
दीयते स स२६ बोद्धव्यः स्वप्नदृष्टजगद्गतः ॥मु_२,१८।५५॥  
    
"स्वप्नदृष्टजगद्गतः" भ्रमरूपः इत्य् अर्थः ॥न्त्_२,१८।५५॥

#२६ ⟨म्⟩[स्]अ  
    
    
फलितम् आह  
    
एवं सति निराकारे ब्रह्मण्य् आकारवान् कथम् ।  
दृष्टान्त इति नोद्यन्ति मूर्खवैकल्पिकोक्तयः ॥मु_२,१८।५६॥  
    
"नोद्यन्ति" नोत्तिष्ठन्ति । अस्माभिर् अत२७ एव प्रत्युक्तत्वाद् इति भावः ॥न्त्_२,१८।५६॥

#२७ अ[त]  
    
    
अन्या सिद्धविरुद्धादिदृक् दृष्टान्तप्रदूषणे ।  
स्वप्नोपमत्वाज् जगतः समुदेति न काचन ॥मु_२,१८।५७॥  
    
"अन्या" पूर्वोक्तायाः दृष्टेः सकाशात् इतरा का । "न का"पि । "सिद्धविरुद्धादिदृक्"२८ इदं सिद्धं इदं विरुद्धम् इत्यादिरूपा उक्तिः । "जगतः स्वप्नोपमत्वात् दृष्टान्तप्रदूषणे" दृष्टान्तप्रदूषणार्थम् "न समुदेति" । "आदि"शब्देनेदं लेशेन सिद्धं विरुद्धं वेति२९ दृष्टेर् ग्रहणम् । स्वप्नोपमे जगति इदं सिद्धं इदम् विरुद्धम् इति३० । कथनं न युक्तं सर्वस्यायुक्तत्वाद् इति भावः ॥न्त्_२,१८।५७॥

#२८ सिद्ध्⟨ए⟩[अ]°  
#२९ वेत्⟨त्⟩इ  
#३० इति ⟨भावः⟩  
    
    
अवस्तु पूर्वापरयोर् वर्तमानविचारितं ।  
यथा जाग्रत् तथा स्वप्नः सिद्धम्३१ आबालम् अक्षतम् ॥मु_२,१८।५८॥  
    
"पूर्वापरयोः" भूतभविष्यतोर् अर्थयोः । "अवस्तु" भावप्रधानो निर्देशः । "अवस्तुत्वम्" असत्त्वम् "वर्तमानविचारितम्" भवति । वर्तमाने हि भूतस्य गतत्वात् भविष्यतः अनागतत्वात् असत्त्वं विचारपदवीम् आयाति । तदभिन्नस्य वर्तमानस्यापि अवस्तुत्वम्३२ अपरिहार्यम् एवेति स्वयम् एव ज्ञेयम् । अतः "आबालम्" बालपर्यन्तं । "यथा स्वप्नः तथा जाग्रद्" इति । "अक्षतम्" सम्यक् । "सिद्धम्" भवति ॥न्त्_२,१८।५८॥

#३१ °द्ध[म्]  
#३२ °स्त्⟨अ⟩[उ]त्वम्  
    
    
स्वप्नसङ्कल्पनध्यानवरशापौषधादिभिः ।  
ये ऽर्थास् त इह दृष्टान्तास् तद्रूपत्वाज् जगत्स्थितेः ॥मु_२,१८।५९॥  
    
"ये ऽर्था"३३ इत्य् । अत्र "दृष्टा" इति शेषः । "तद्रूपत्वात्" स्वप्नाद्यर्थरूपत्वात् । अत "इहा"सत्यैः पदार्थैः सत्यस्य ब्रह्मणः उपमानोपमेयभावः एकदेशसाधर्म्येणेति३४ भावः ॥न्त्_२,१८।५९॥

#३३ [ऽर्]था  
#३४ °स्⟨अ⟩[आ]धर्म्ये⟨व्⟩[ण्]एति  
    
    
ननु त्वया कृतेष्व् अन्येषु ग्रन्थेषु का वार्तेत्य् । अत्राह  
    
मोक्षोपायकृता ग्रन्थकारेणान्ये ऽपि ये कृताः ।  
ग्रन्थास् तेष्व् इयम् एवैका व्यवस्था बोध्यबोधने३५ ॥मु_२,१८।६०॥  
    
"मोक्षोपायकृता ग्रन्थकारेण" मयेत्य् अर्थः । "बोध्यस्य" बोधनीयस्य ब्रह्मतत्त्वस्य । "बोधने" कथने । "व्यवस्था" रीतिः ॥न्त्_२,१८।६०॥

#३५ °⟨द्⟩[ध्]यबो°  
    
    
ननु कथं स्वप्नसदृशत्वं जगतो ऽस्तीत्य् । अत्राह  
    
स्वप्नाभत्वं च जगतः श्रुते शास्त्रे ऽवभोत्स्यते३६ ।  
शीघ्रं न पार्यते वक्तुं वाक् किल क्रमवर्तिनी ॥मु_२,१८।६१॥  
    
"अवभोत्स्यते"३७ ज्ञातुं शक्यते । तर्हि युगपद् एव सर्वं शास्त्रं कथयेत्य् । अत्राह । "शीघ्रम्" इति । "वाचः क्रमवर्तित्वम्" स्फुटम् एव । "न" हि एकं वाक्यम् अनिर्वाह्य द्वितीयादिकं वाक्यं "वक्तुम्" शक्यते ॥न्त्_२,१८।६१॥

#३६ ऽव⟨ब्⟩[भ्]ओ°  
#३७ अव⟨ब्⟩[भ्]ओ°  
    
    
स्वप्नसङ्कल्पसुध्याननगराद्युपमं जगत् ।  
यतस् त एव दृष्टान्तास्३८ तस्माद् भान्तीह नेतरे ॥मु_२,१८।६२॥  
    
"यतः जगत्" । "स्वप्नसङ्कल्पसुध्यानेषु" दृष्टाः ये "नगरादयः" । तेषां "उपमा" यस्य । तादृशं भवति । "तस्मात् त एव सुध्याननगरादय"३९ एव "दृष्टान्ताः भान्ति" अस्माकं बुद्धौ स्फुरन्ति । "इतरे" सत्यभूताः नगरादयः । "न" भान्ति अयुक्तत्वात् ॥न्त्_२,१८।६२॥

#३८ °न्ता⟨त्⟩[स्]  
#३९ सु[ध्या]न°  
    
    
अकारणं कारणिना यद् बोधायोपमीयते ।  
न तत्र सर्वसाधर्म्यं सम्भवत्य् उपमाभ्रमैः ॥मु_२,१८।६३॥  
    
"अकारणम्" कारणरहितं ब्रह्म । "कारणिना" कारणयुक्तेनाकाशादिना । "उपमाभ्रमैः" अन्योपमादृष्टसर्वथासाधर्म्यरूपैः विपर्ययैः ॥न्त्_२,१८।६३॥  
    
उपमेयस्योपमानाद् एकांशेन सधर्मता ।  
अङ्गीकार्यावबोधाय धीमता निर्विवादिना ॥मु_२,१८।६४॥  
    
"धीमता" न त्व् अधीमता । स हि आरम्भ एव विवादपर एव तिष्ठतीति भावः ॥न्त्_२,१८।६४॥  
    
नन्व् एकेन धर्मेण सदृशेन उपमानं कथम् उपमेयस्य प्रतीतिं कर्तुं शक्नोतीत्य् । अत्र दृष्टान्तं साधयति  
    
अर्थावलोकने दीपाद् आभामात्राद् ऋते किल ।  
न स्थालतैलवर्त्यादि४० किञ्चिद् अप्य् उपजायते ॥मु_२,१८।६५॥  
    
"आभामात्रात्" प्रकाशमात्ररूपात् । "स्थालम्" पात्रम् ॥न्त्_२,१८।६५॥

#४० °व⟨न्⟩[र्]त्या°  
    
    
एतद् एव दार्ष्टान्तिकयुक्तं कथयति  
    
एकदेशसधर्मत्वाद् उपमेयावबोधनम् ।  
उपमानं करोत्य् अङ्ग दीपो ऽर्थं प्रभया यथा ॥मु_२,१८।६६॥  
    
"प्रभया" प्रभाख्येनैकदेशेन ॥न्त्_२,१८।६६॥  
    
दृष्टान्तस्यांशमात्रेण बोध्यबोधोदये सति ।  
उपादेयतया ग्राह्यो महावाक्यार्थनिश्चयः ॥मु_२,१८।६७॥  
    
न तु दृष्टान्तमात्र एव स्थातव्यम् इति भावः ॥न्त्_२,१८।६७॥  
    
न कुतार्किकताम् एत्य नाशनीया प्रबुद्धता ।  
अनुभूत्यपलापात्तैर्४१ अपवित्रैर् विकल्पितैः ॥मु_२,१८।६८॥  
    
"प्रबुद्धता" ज्ञानिता । "कुतार्किकाः" हि आरम्भ एव चोद्यान् दत्त्वा प्रबुद्धतां नाशयन्ति । "विकल्पितैः" कथम्भूतैः । "अनुभूते" यः "अपलापः" निह्नवः । तेन "आत्तैः" गृहीतैः ॥न्त्_२,१८।६८॥

#४१ °भूत्य्⟨आ⟩[अ]प°  
    
    
ननु पुराणानि शास्त्राणि च त्यक्त्वा किमर्थं त्वदुक्तं शास्त्रं गृह्णीमः इत्य् । अत्राह  
    
विचारणाद् अनुभवकारि वाङ्मय-  
प्रसङ्गताम् उपगतम् अस्मदादिषु ।  
स्त्रियोक्तम् अप्य् अपरम् अथापि वैदिकं  
वचो वचःप्रलपनम् एव नागमः ॥मु_२,१८।६९॥  
    
"अस्मदादिषु" प्रामाणिकेषु । "स्त्रिया उक्तम् अपि" स्त्रीकर्तृकं प्रलपितम् अपि । "वाङ्मयप्रसङ्गताम्" शास्त्रप्रसङ्गताम् । शास्त्रत्वम् इति यावत् । "उपगतम्" । कथम्भूतं तत् । "विचारणात् अनुभवकारि" । "अथ" पक्षान्तरे । "वैदिकं वचः अपि वचःप्रलपनम् एव" प्रलाप एव भवति । "नागमः" भवति अनुभवकारित्वाभावाद् इत्य् अर्थः ॥न्त्_२,१८।६९॥  
    
सर्गान्तश्लोकेनाप्य् एतद् एव कथयति  
    
अस्माकम् अस्ति मतिर् अङ्ग तयेति सर्व-  
शास्त्रैकवाक्यकरणं फलितं यतो ऽतः ।  
प्रातीतिकार्थमयशास्त्रनिजाङ्गपुष्टात्  
संवेदनाद् इतरद् अस्ति न नः प्रमाणम् ॥मु_२,१८।७०॥  
    
हे "अङ्ग" । "अस्माकं मतिर् अस्ति इति" । "अतः" हेतोः । "अस्माकं तया" बुद्ध्या । "सर्वशास्त्रैकवाक्यकरणं यतः फलितम्" । "अतः" हेतोः । "नः" अस्माकं । "संवेदनात्" ज्ञानात् । अन्यत् "प्रमाणं नास्ति" । सर्वस्मिञ् शास्त्रे संवेदनम् एवास्माभिः प्रमाणं दृष्टम् । अतो ऽस्माकम् अपि तद् एव प्रमाणम् इति भावः । "संवेदनात्" कथम्भूतात् । "प्रातीतिकः" प्रतीतेर् आगतः । न तु कल्पितः । यः "अर्थः"४२ । तन्"मयम्" यत् "शास्त्रम्" । तद् एव "निजाङ्गम्" उपकारकत्वात् स्वाङ्गं । तेन "पुष्टात्" वृद्धिं गतात् ॥न्त्_२,१८।७०॥

#४२ अर्थ्(आ)*अः*  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे अष्टादशः सर्गः ॥ २,१८ ॥

    
ॐ पूर्वोक्तम् एवार्थं पुनर् अपि स्पष्टयति  
    
विशिष्टांशसधर्मत्वम् उपमानेषु गृह्यते ।  
को भेदः सर्वसादृश्ये तूपमानोपमेययोः ॥मु_२,१९।१॥  
    
"विशिष्टांशेन" कार्यसाधकेनांशेन । "साधर्म्यम्" सादृश्यम् । एकांशेनापि कार्यस्य सिद्धत्वान् न को ऽपीत्य् अर्थः ॥न्त्_२,१९।१॥  
    
दृष्टान्तबुद्धाद् एकात्मज्ञानशास्त्रार्थवेदनात् ।  
महावाक्यार्थसंवित्त्या शान्तिर् निर्वाणम् उच्यते ॥मु_२,१९।२॥  
    
"एकम्" केवलम् । "आत्मज्ञानम्" प्रतिपाद्यत्वेन यस्मिन् । तादृशं यत् "शास्त्रम्" । तस्य यो "ऽर्थः" । तस्य "वेदनात्" विचारात् । उत्पन्नया "महावाक्यार्थसंवित्त्या" । गर्भीकृतावान्तरवाक्यमहावाक्यार्थपरिच्छेदेन१ । सिद्धा "शान्तिः" मनःक्षोभराहित्यं । पण्डितैः "निर्वाणम् उच्यते" । "वेदनात्" कथम्भूतात् । "दृष्टान्तैः बुद्धात्" ज्ञातात् सिद्धाद् इति यावत् ॥न्त्_२,१९।२॥

#१ °कृता(ं)वा°  
    
    
उपसंहारं करोति  
    
तस्माद् दृष्टान्तदार्ष्टान्तविकल्पोल्लसितैर् अलम् ।  
यया कयाचिद् युक्त्याशु महावाक्यार्थम् आश्रयेत् ॥मु_२,१९।३॥  
    
"अलम्" कृतम् । नैतैः प्रयोजनम् इत्य् अर्थः ॥न्त्_२,१९।३॥  
    
शान्तिः श्रेयः परं विद्धि तत्प्राप्तौ यत्नवान् भवेत् ।  
भोक्तव्य ओदनः प्राप्तः किं तत्सिद्धिविकल्पितैः ॥मु_२,१९।४॥  
    
"शान्तिः" मनोविकल्परूपक्षोभराहित्यम् । "सिद्धिविकल्पितैः" कथम् एतत् सम्पन्नम् इति विकल्पैः ॥न्त्_२,१९।४॥  
    
अकारणं कारणिभिर् बोधार्थम् उपमीयते ।  
उपमानैस् तूपमेयसदृशैर् एकदेशतः ॥मु_२,१९।५॥  
    
"अकारणम्" कारणरहितब्रह्म । "एकदेशतः" एकेन धर्मेण ॥न्त्_२,१९।५॥  
    
स्थातव्यं नेह भोगेषु विवेकविकलात्मना ।  
उपलोदरसञ्जातपरिपीनान्धभेकवत् ॥मु_२,१९।६॥  
    
स्पष्टम् ॥न्त्_२,१९।६॥  
    
दृष्टान्तैर् युक्तिभिर् यत्नाद् वाञ्छितं त्यजतेतरत् ।  
विचारणवता भाव्यं शान्तिशास्त्रार्थशालिना ॥मु_२,१९।७॥  
    
"वाञ्छितम्" अभिलषितम् । "इतरत्" विचारव्यतिरिक्तम् । "शान्तिश्" च "शास्त्रार्थश्" च ताभ्यां शालते इति तादृशेन ॥न्त्_२,१९।७॥  
    
शास्त्रोपशमसौजन्यप्रज्ञातज्ज्ञसमागमैः२ ।  
अन्तरान्तरसम्पन्नधर्म्यार्थोपार्जनक्रियः ॥मु_२,१९।८॥  
    
तावद् विचारयेत् प्राज्ञो यावद् विश्रान्तिम् आत्मनि ।  
सम्प्रयात्य् अपुनर्नाशां शान्तिं तुर्यपदाभिधाम् ॥मु_२,१९।९॥  
    
"शास्त्रम्" च "उपशमश्" च "सौजन्यम्" च "प्रज्ञा" च "तज्ज्ञसमागमश्" च । तैः उपलक्षितः । "अन्तरान्तरे" मध्ये मध्ये "सम्पन्नाः" । "धर्म्यानाम्" धर्माद्३ अनपेतानां "अर्थानाम् उपार्जनम्" । तस्य४ "क्रियाः" यस्य सः । तादृशः "प्राज्ञः तावत् विचारयेत्" । "यावत् अपुनर्नाशां"५ प्रध्वंसाभावरहितां । "तुर्यपदाभिधाम्" तुर्यपदेति नामधेयाम् । "आत्मनि विश्रान्तिम्" आत्मविश्रान्तिलक्षणां शान्तिम् । "सम्प्रयाति" ॥न्त्_२,१९।८-९॥

#२ °त[ज्]ज्ञ°  
#३ °र्म्⟨य्⟩आद्  
#४ °न(ं)[म्] । [त]स्य  
#५ °पुन्नना°  
    
    
नन्व् आत्मनि विश्रान्त्या किं सेत्स्यतीत्य् । अत्राह  
    
तुर्यविश्रान्तियुक्तस्य प्रतीर्णस्य भवार्णवात् ।  
जीवतो ऽजीवतश् चैव गृहस्थस्याथ वा यतेः ॥मु_२,१९।१०॥  
    
न कृतेनाकृतेनार्थो न श्रुतिस्मृतिविभ्रमैः ।  
निर्मन्दर इवाम्भोधिः स तिष्ठति यथास्थितम् ॥मु_२,१९।११॥  
    
"जीवतः" जीवन्मुक्तस्य्"आजीवतः" विदेहमुक्तस्य । "अर्थः" प्रयोजनम् । ननु कथम् असौ तिष्ठतीत्य् । अत्राह । "निर्मन्दर" इति । "सः" विश्रान्तियुक्तः ॥न्त्_२,१९।१०-११॥  
    
एकांशेनोपमानानाम् उपमेयसधर्मता ।  
बोद्धव्या बोध्यबोधाय न स्थेयं चोद्यचञ्चुना ॥मु_२,१९।१२॥  
    
"चोद्येन चञ्चुः" वित्तः६ । प्रसिद्ध इति यावत् । इति "चोद्यचञ्चुः" चोद्यशीलेनेत्य् अर्थः ॥न्त्_२,१९।१२॥

#६ वित्⟨उ⟩[त]ः  
    
    
यया कयाचिद् युक्त्याशु बोद्धव्यं बोध्यम् एव ते ।  
मुक्तये तन् न पश्यन्ति व्याकुलाश् चोद्यचञ्चवः ॥मु_२,१९।१३॥  
    
"ते" इति कर्तरि षष्ठी । "त्वाम्" इति शेषः । "व्याकुलाः चोद्यचञ्चवः"७ । "तत्" तदा । त्वाम् "न पश्यन्ति" । किम् उताधिगच्छन्तीति भावः ॥न्त्_२,१९।१३॥

#७ °व[ः]  
    
    
चोद्यचञ्चोः लक्षणं कथयति  
    
हृदये संविदाकाशे विश्रान्ते ऽनुभवात्मनि ।  
वस्तुन्य् अनर्थं यः प्रष्टा चोद्यचञ्चुः स उच्यते ॥मु_२,१९।१४॥  
    
"हृदये" मनसि । "विश्रान्ते" ऽपि "अनुभवात्मनि संविदाकाशे" चिदाकाशे । "वस्तुनि यः अनर्थम्" संशयरूपम् अनर्थम् । "प्रष्टा" पृच्छकः८ भवति । पण्डितैः "सः चोद्यचञ्चुः उच्यते" । स्वानुभवाविष्टे ऽपि वस्तुनि यः पुनः पुनः चोद्यान् उत्पादयति सः चोद्यचञ्चुर् इति भावः ॥न्त्_२,१९।१४॥

#८ प्⟨र⟩[ऋ]°  
    
    
अभिमानविकल्पांशैर् अज्ञो ज्ञप्तिं विकल्पयन् ।  
बोधं मलिनयत्य् अन्तर् मुखं सर्प इवामलम् ॥मु_२,१९।१५॥  
    
"अभिमानेना"हं सम्यक् चोदनशील इत्य् अभिमानेन कृतैः "विकल्पांशैः" । चोद्यरूपैः विकल्पांशैः । "अन्तः" स्वस्मिन् । "अज्ञः" स्वाम् "ज्ञप्तिम्" बुद्धिं । "विकल्पयन्" विकल्पयुक्तां कुर्वन् । "बोधं मलिनयति" भेदमालिन्यदूषितं करोति । अतः त्वया व्यर्हाः विकल्पाः । न कार्या इति भावः ॥न्त्_२,१९।१५॥  
    
उपदेशे उपयोग्यानां प्रमाणां निर्णयं प्रस्तौति  
    
सर्वप्रमाणसत्तानां पदम् अब्धिर् अपाम् इव ।  
प्रमाणम् एकम् एवेह प्रत्यक्षं राम तच् छृणु ॥मु_२,१९।१६॥  
    
"सर्वासाम्" अनुमानादिभेदभिन्नानाम् समस्तानां "प्रमाणसत्तानाम्" । "अब्धिर् इवापाम्" स्थानम्९ आश्रयं । "एकम् प्रत्यक्षम् एव इह" लोके "प्रमाणम्" अस्ति । न हि अनुमानादयः प्रत्यक्षं विना स्थातुं शक्नुवन्ति । हे "राम" । त्वम् "तत्" प्रत्यक्षं नाम प्रमाणं । "शृणु" ॥न्त्_२,१९।१६॥

#९ °न्⟨आ⟩[अ]ं  
    
    
प्रत्यक्षम् एव कथयति  
    
सर्वार्थसारम् अध्यक्षं वेदनं विदुर् उत्तमाः ।  
नूनं तत् प्रति यत् सिद्धं तत् प्रत्यक्षम् उदाहृतम् ॥मु_२,१९।१७॥  
    
"उत्तमाः" श्रेष्ठाः । "सर्वार्थानां सार"प्रकाशनद्वारेण सिद्धिप्रदत्वात् सारभूतं "वेदनम्" ज्ञानम् एव । "अध्यक्षं विदुः" सारभूतवस्तुवाचकत्वाद् "अध्यक्ष"शब्दस्य । हे राम । "नूनम्" निश्चये । "तत् प्रति" वेदनरूपं अध्यक्षं प्रति । "यत् सिद्धम्" भवति । पण्डितैः "तद्" वस्तु "प्रत्यक्षम् उदाहृतम्" । अक्षं प्रति सिद्धं प्रत्यक्षम् इति व्युत्पत्तेः । अक्षशब्दस्य च भामेतिवद् अध्यक्षवाचकत्वम् ॥न्त्_२,१९।१७॥  
    
ततः किम् इत्य् । अत्राह  
    
अनुभूतेर् वेदनस्य प्रतिपत्तेर् यथास्थितम् ।  
प्रत्यक्षम् इति नामेह कृतं जीवः स एव च ॥मु_२,१९।१८॥  
    
अतः पण्डितैः । "अनुभूतेः" अनुभूतिरूपस्य । "प्रतिपत्तेः" प्रतिपत्तिरूपस्य । "वेदनस्य" । "इह" लोके । "यथास्थितम्" न त्व् अन्यथा सम्भावितं । "प्रत्यक्षम् इति नाम कृतम्" । वेदनस्यैव वेदनं प्रति सिद्धत्वाद् अन्यस्य सर्वस्य तस्मिंल् लयासादनात् "स एव जीवः" भवति । वेदनाद् अन्यस्य शरीरादेः पाषाणतुल्यत्वेन जीवत्वायोगात् अनुभूतिप्रतिपत्त्योः स्फुटत्वास्फुटत्वकृतो भेदो ज्ञेयः ॥न्त्_२,१९।१८॥  
    
पदार्थानाम् एतद्रूपत्वम् एव कथयति  
    
स एव संवित् स पुनर् अहन्ताप्रत्ययात्मकः ।  
स ययोदेति संवित्त्या सा पदार्थ इति स्मृता ॥मु_२,१९।१९॥  
    
"स एव" जीव एव । आरोहावस्थायां१० "संवित्" भवति । "स" एवावरोहावस्थायां११ "अहन्ताप्रत्ययात्मकः" भवति । "सः" अहन्ताप्रत्ययात्मकः जीवः । "यया संवित्त्या" येन घटादिसंवेदनेन रूपेण । "उदेति" स्फुरति । "सा" संवित्तिः । पण्डितैः "पदार्थ इति स्मृता" । न हि पदार्थस्य संवित्तिव्यतिरेकेण पृथक्स्वरूपम् अस्ति । सत्त्वे ऽप्य् असन्१२ कल्पत्वात् । न हि संवित्तिं विना सत् सत् भवति ॥न्त्_२,१९।१९॥

#१० आ⟨हारो⟩[रोहा]°  
#११ °आव्⟨उ⟩[अ]रो°  
#१२ अस⟨ं⟩*न्*  
    
    
पदार्थानां जगत्त्वं कथयति  
    
स सङ्कल्पविकल्पाद्यैः कृतनानाक्रमो भ्रमैः ।  
जगत्तया स्फुरत्य् अम्बु तरङ्गादितया यथा ॥मु_२,१९।२०॥  
    
"सः" पदार्थः । "सङ्कल्पविकल्पाद्यैः" सङ्कल्पविकल्पप्रभृतिभिः प्रमातृनिष्टैः विपर्ययज्ञानैः । "कृतनानाक्रमः" सन् । "जगत्तया स्फुरति" । किं "यथा" । "अम्बु यथा" । "यथा" तत् "तरङ्गादितया" स्फुरति तथेत्य् अर्थः ॥न्त्_२,१९।२०॥  
    
ननु शुद्धस्य वेदनस्य कथम् एवंरूपता सम्पन्नेत्य् । अत्राह  
    
प्राग् अकारणम् एवाशु सर्गादौ सर्गलीलया ।  
स्फुरित्वा कारणीभूतं प्रत्यक्षं स्वयम् आत्मनि ॥मु_२,१९।२१॥  
    
"प्रत्यक्षम्" वेदनरूपं प्रत्यक्षं । "प्राक्" सर्गात् प्राक् । "अकारणम् एव" सत् । "सर्गादौ" सर्गोन्मुखतासमये१३ । "सर्गलीलया स्फुरित्वा" । "आत्मनि" सर्गरूपे स्वात्मनि । "स्वयम्" स्वातन्त्र्येण । "कारणीभूतम्" । न च स्वातन्त्र्यकृते कथम् इति पर्यनुयोगः युक्तः इति भावः ॥न्त्_२,१९।२१॥

#१३ [सर्गो]न्मु°  
    
    
ननु वेदनरूपस्य जीवस्य कारणत्वं किंरूपम् अस्तीत्य् । अत्राह  
    
कारणत्वं विचारो ऽस्य जीवस्यासद् अपि स्थितं ।  
सद् इवास्यां जगद्रूपसम्पत्तौ व्यक्तिम् आगतम् ॥मु_२,१९।२२॥  
    
"जगद्रूपसम्पत्तौ विचारः" विमर्शः । "अस्य" शुद्धवेदनरूपस्य "जीवस्य" । वा "कारणत्वम्" भवति । कथम्भूतं "कारनत्वम्" । "असद् अपि" परमार्थतः असत्स्वरूपम् अपि । "सद् इव स्थितम्" । पुनः कथम्भूतं । अभि"व्यक्तिम्" प्राकट्यं "गतम्" ॥न्त्_२,१९।२२॥  
    
ननु पुनर् अपि किं तस्य जीवस्य कारणत्वं नश्यत्य् अथ वा नेत्य् । अत्राह  
    
स्वयम् एव विचारस् तु सनञर्थं स्वकं वपुः ।  
नाशयित्वा करोत्य् आशु प्रत्यक्षं परमं पदम् ॥मु_२,१९।२३॥  
    
"स्वयम् एव विचारः सनञर्थम्" स्वाभावयुक्तं । "स्वकं वपुः" निजविचाराख्यं स्वरूपं "नाशयित्वा" । "परमं पदम्" कारणत्वानवच्छिन्नं स्वस्वरूपं । "प्रत्यक्षम्" "करोति" । विचारवशाद् एव । पुनर् अपि जीवस्य कारणत्वं नश्यतीति भावः ॥न्त्_२,१९।२३॥  
    
ननु विचारः कथं परमं पदं प्रत्यक्षीकरोतीत्य् अपेक्षायाम् आह  
    
विचारयन् विचारो ऽपि नात्मानम् अधिगच्छति ।  
यदा तदा निरुल्लेखं परम् एवावशिष्यते१४ ॥मु_२,१९।२४॥  
    
"विचारः" विमर्शः । "आत्मानं विचारयन्"१५ किंरूपो ऽहम् इति विमर्शविषयीकुर्वन् । "यदा आत्मानं नाधिगच्छति" न किञ्चिद्रूपत्वात् न लभते । "तदा निरुल्लेखम्" विमर्शरहितं । "परम्" पदं शुद्धचिन्मात्राख्यश्रेष्ठं स्वरूपम् । "एवाव"तिष्ठते विचारणीयाभावाद् इत्य् अर्थः ॥न्त्_२,१९।२४॥

#१४ °व्⟨इ⟩[अ]शि°  
#१५ विच्(इ)*आ*र्(आ)यन्(इ)  
    
    
ननु पुरुष१६ एतस्याम् अवस्थायां बुद्धीन्द्रियकर्माणि करोति न वेत्य् । अत्राह  
    
मनस्य् अनीहिते शान्ते तैर् बुद्धीन्द्रियकर्मभिः ।  
नेह कैश्चित् कृतैर् अर्थो नाकृतैर् अप्य् अभावनात् ॥मु_२,१९।२५॥  
    
"मनसि" विचारस्वरूपे मनसि । "अनीहिते" स्वक्रियाम् अकुर्वति । अत एव "शान्ते" सति । पुरुषस्य "तैः" प्रसिद्धैः । "कैश्चिद्"१७ "बुद्धीन्द्रियकर्मभिः"१८ "कृतैः" । "अर्थः न" भवति । "अकृतैश्" च्"आर्थः न" भवति । कुतः । "अभावनात्" भावनाराहित्यात् । नैरपेक्ष्याद् इति यावत् ॥न्त्_२,१९।२५॥  
    
ननु तदा१९ कर्मेन्द्रियाणां का वार्तेत्य् । अत्राह  
    
मनस्य् अनीहिते शान्ते न प्रवर्तन्त एव ते ।  
कर्मेन्द्रियाणि कर्मादाव् असञ्चारितयन्त्रवत् ॥मु_२,१९।२६॥  
    
"कर्मेन्द्रियाणाम्" तस्याम् अवस्थायां "प्रवर्तनम् एव ना"स्ति । का वार्ता तत्कर्मणां स्याद् इति भावः । एतादृशी चावस्था जीवन्मुक्तानां दुर्लभैव । न हि सर्वदा ते अत्रैव तिष्ठन्ति । विदेहमुक्तास् तु सर्वदा एतन्मया एवेत्य्२० अलं बहुना ॥न्त्_२,१९।२६॥

#१६ नन्⟨व्⟩[उ] ⟨अ⟩°  
#१७ कै[श्]°  
#१८ °य्(आ)क्⟨इ⟩[अ]र्म°  
#१९ *त*दा  
#२० एव्⟨अ⟩[ए]त्य्  
    
    
वेदनरूपविचारशान्त्यैव मनःशान्तिर् भविष्यतीत्य् अभिप्रायेणाह  
    
मनोयन्त्रस्य चलने कारणं वेदनं विदुः ।  
प्राणाली दारुमेषस्य२१ रज्जुर् अन्तर्गता यथा ॥मु_२,१९।२७॥  
    
पण्डिताः "मनोमन्त्रस्य चलने वेदनम्" एव "कारणं विदुः" । वेदनानन्तरम् एव हि मनः चलति । "प्राणाली" अस्य मनसः "अन्तर्गता रज्जुः" भवति । कस्य । यस्य "दारुमेषस्य यथा" । अयं भावः । "मनः" दारुमेषतुल्यम् । "प्राणाली" रज्जुतुल्या । "वेदनम्" रज्जुग्राहकतुल्यम् । इति वेदनस्यैव मनःप्रवृत्तौ कारणत्वात् । युक्ता तच्छान्तौ तच्छान्तिर् इति ॥न्त्_२,१९।२७॥

#२१ दा*रु*⟨न⟩मे°  
    
    
ननु भवतु वेदनशान्त्या मनःशान्तिः । वेदनक्षोभेन मनसः क्षोभे सति जगत् कुतो निर्यातीत्य् । अत्राह  
    
रूपालोकमनस्कारपदार्थाद्याकुलं जगत् ।  
विद्यते वेदनस्यान्तर् वाते ऽन्तः स्पन्दनं यथा ॥मु_२,१९।२८॥  
    
"पदार्थाः" रूपाधारभूतानि द्रव्याणि । अतो वेदनाद् एव "रूपादि"रूपम् "जगन्" निर्यातीति भावः ॥न्त्_२,१९।२८॥  
    
ननु स्वभावतः शुद्धस्य वेदनस्यान्तः कथम् एतद् अस्तीत्य् । अत्राह  
    
सर्वात्मवेदनं शुद्धं यथोदेति तदात्मकम् ।  
भाति प्रसृतदिक्कालबाह्यान्तारूपदेहकम् ॥मु_२,१९।२९॥  
    
"शुद्धम्" केनापि रूपेणापरिनिष्ठितम् । अत एव "सर्वात्मवेदनम् यथोदेति तदात्मकं भाति" स्फुरति । न तु तन्मध्ये मलम् इव जगद् अस्तीति भावः । कथम्भूतं "वेदनम्" । "दिक् कालश्" च "बाह्यम्" च्"आन्तश्" च । तत् दिगादि२२ । "प्रसृतः" विस्तारं गतः । दिगादिरूपः "देहः" स्वरूपं यस्य । तत् "प्रसृतदिक्कालबाह्यान्तारूपदेहकम्" ॥न्त्_२,१९।२९॥

#२२ दि(हः स्वरूपं यस्य)गादि  
    
    
पुनः पुनः श्लोकान्तरेण२३ तद् एव प्रतिपादयति  
    
द्रष्टैव दृश्यताभासं स्वं रूपं धारयन् स्थितः ।  
स्वं यथा२४ तत्र यद् रूपं प्रतिभाति तथैव तत् ॥मु_२,१९।३०॥  
    
"द्रष्टा एव" वेदनस्वरूपः "द्रष्टा एव" । "दृश्यतया भासते" । इति तादृशं "स्वरूपं धारयन् स्थितः" भवति । "तत्र" सति "तस्ये"ति शेषः । तस्य द्रष्टुः "स्वं रूपं यथा भाति" स्फुरति । "तत्" स्वं रूपं । "तथैव" भवति । नान्यथा स्वप्नवद् इति शेषः ॥न्त्_२,१९।३०॥

#२३ [श्लोकान्]त° (?)  
#२४ य(थ)था  
    
    
सर्वम् आत्मा यथा यत्र सङ्कल्पत्वम् इवागतः ।  
तिष्ठत्य् आशु तथा तत्र तद्रूप इव राजते ॥मु_२,१९।३१॥  
    
"सर्वम् आत्मा" भवति । अतः स आत्मा "यत्र यथा तिष्ठति तत्र तथा तद्रूप इव राजते" । परमार्थतस्२५ तु न राजते । स्वरूपे तथैव स्थितत्वाद् इत्"ईव"शब्दोपादानम् । "आत्मा" कथम्भूत२६ इव । "सङ्कल्पत्वम्" सङ्कल्पभावं । "गत इवा"न्यथा नानारूपत्वम् अस्य न युज्येतेति भावः ॥न्त्_२,१९।३१॥

#२५ °मा⟨ता⟩[र्थ]तस्  
#२६ °त्⟨आ⟩[अ]  
    
    
सर्वात्मकतया द्रष्टुर् दृश्यत्वम् इव युज्यते ।  
द्रष्टृत्वं२७ द्रष्टृसद्भावे दृश्यस्य त्व् अस्ति२८ नासतः ॥मु_२,१९।३२॥  
    
"द्रष्टुः सर्वात्मकतया" शुद्धतया स्थितेन "सर्व"भावेन । "दृश्यत्वं युज्यत इव" । परमार्थतस् तु न युज्यते द्रष्टृत्वाद् अप्रच्युतेर् इत्"ईव"शब्दोपादानं । "असतः" स्वरूपेणासतः । "दृश्यस्य द्रष्टृत्वं"२९ "नास्ति" । "द्रष्टृतया"३० "सम्भाविते" स्वस्मिन् स्वापेक्षत्वेनात्माश्रयापत्तेः ॥न्त्_२,१९।३२॥

#२७ द्⟨ऋ⟩[र]°  
#२८ [त्व् अ]स्ति  
#२९ द्⟨ऋ⟩[र]°  
#३० द्⟨ऋ⟩[र]°  
    
    
फलितं कथयति  
    
अकारणकम् एवातो ब्रह्मकल्पम् इदं स्थितम् ।  
प्रत्यक्षम् एव निर्मातृ तस्यांशास् त्व् अनुपाधयः ॥मु_२,१९।३३॥  
    
"अतः अकारणकम्" परमार्थतः शुद्धस्य ब्रह्मणः अकर्तृकत्वात् कारणरहितम् । "इदम्" जगत् । "ब्रह्मकल्पम्" ब्रह्मसदृशं । "स्थितम्" भवति । कथम्भूतम् जगत् । "प्रत्यक्षम् एव" स्फुटम् एव । "निर्मातृ"३१ प्रमातृरहितम्३२ शुद्धस्य ब्रह्मणो मातृतायोगाद् । अन्यथा अशुद्धतापत्तेः । ननु मा भवतु ब्रह्मणः कारणत्वं मातृत्वं३३ वा । तदंशानां तु तद् भवत्व् इत्य् । अत्राह । "तस्यांशा" इति । "तु" पक्षान्तरे । "तस्य" ब्रह्मणः । "अंशाः अनुपाधयः" कारणत्वादिरूपोपाधिरहिता भवन्ति । अन्यथा तद्द्वारेण तस्यापि सोपाधित्वप्रसङ्गात् ॥न्त्_२,१९।३३॥

#३१ °मा[तृ]  
#३२ °हि[त]म्  
#३३ °त्व्⟨ए⟩[अम्]  
    
    
एवं प्रासङ्गित्वं परित्यज्य प्रकृतम् एवानुसरति  
    
स्वयत्नमात्रेतररूपको यस्  
तद् दैवशब्दार्थम् अपास्य दूरे ।  
शूरेण साधो पदम् उत्तमं तत्  
स्वपौरुषेणैव हि लभ्यते ऽन्तः ॥मु_२,१९।३४॥  
    
"यः स्वयत्नमात्रकात् इतररूपकः" इतररूपत्वेन कल्पितः । "तद् दैवशब्दार्थं दूरे अपास्य" । हे "साधो" । "शूरेण तत् उत्तमं पदं अन्तः स्वपौरुषेण" मानसिकेन पौरुषेण । "लभ्यते" ॥न्त्_२,१९।३४॥  
    
सर्गान्तश्लोकेन विचारावधिं कथयति  
    
विचारयाचार्यपरम्पराणां  
मतेन सत्येन सितेन तावत् ।  
यावद् विशुद्धां स्वयम् एव बुद्धाम्  
अनन्तरूपां परताम् उपैषि ॥मु_२,१९।३५॥  
    
त्वम् "सत्येन सितेन" दोषरहितेन । "आचार्यपरम्पराणां मतेन" मतानुसारेण । "तावत्" तावत्कालं "विचारय" । "यावत् परताम्" उत्तीर्णचिद्रूपताम् "उपैषि" । "परताम्" कथम्भूताम् । "विशुद्धाम्" चेत्याख्यमलरहिताम् । पुनः कथम्भूताम् । "स्वयम् एवा"व"बुद्धाम्" अनुबुद्धाम् । पुनः कथम्भूताम् । "अनन्तरूपाम्" अपरिच्छिन्नस्वरूपाम् । इति शिवम् ॥न्त्_२,१९।३५॥  
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे एकोनविंशः सर्गः ॥ २,१९ ॥

    
मुमुक्षोर् व्यवहारं सङ्गृह्य कथयति  
    
आर्यसङ्गमयुक्त्यादौ प्रज्ञां वृद्धिं नयेद् बलात् ।  
ततो महापुरुषता महापुरुषलक्षणैः ॥मु_२,२०।१॥  
    
पुरुषः "आदौ आर्यसङ्गमयुक्त्या" साधुसङ्गाख्येनोपायेन । बुद्धिं "वृद्धिम्" विवेकक्षमत्वं "नयेत्" । "ततः" बुद्ध्यासाधितैः "महापुरुषलक्षणैः महापुरुषता" भवेत् ॥न्त्_२,२०।१॥  
    
ननु महापुरुषगुणैर् विना महापुरुषता कथं सिध्यतीत्य्१ अपेक्षायां तद्गुणाहरणम् एव कर्तव्यत्वेन कथयति  
    
यो यो येन गुणेनेह पुरुषः प्रविराजते ।  
शिक्षेत तं तम् एवाशु तस्माद् बुद्धिविवृद्धये ॥मु_२,२०।२॥  
    
"बुद्ध्या विवृद्धये"ति वा पाठः । आर्यसङ्गमयुक्त्या विवृद्धया बुद्ध्या इत्य् अर्थः । अन्यथा बुद्धिवृद्ध्यभावे कथं परगुणग्रहणसामर्थ्यं स्यात् ॥न्त्_२,२०।२॥

#१ सि⟨द्⟩ध्[य्]अ°  
    
    
ननु तर्हि गुणग्रहणं सुषमम् एवेति२ महापुरुषतापि सुसाध्यैव स्याद् । इत्य् अत्राह  
    
महापुरुषता त्व् एषा शमादिगुणशालिनी ।  
सम्यग्ज्ञानं विना राम सिद्धिम् एति न कस्यचित् ॥मु_२,२०।३॥  
    
अतः "सम्यग्ज्ञानम्" एवार्यसङ्गमयुक्त्या प्रथमं साध्यम् इति भावः ॥न्त्_२,२०।३॥

#२ सु⟨श्⟩[ष्]अम्[अम्] एवेति  
    
    
ननु सम्यग्ज्ञानेन किं सेत्स्यतीत्य् । अत्राह  
    
ज्ञानाच् छमादयो यान्ति वृद्धिं सत्पुरुषक्रमात् ।  
श्लाघनीयाः फलेनान्तर् वृष्टेर् इव नवाङ्कुराः ॥मु_२,२०।४॥  
    
"ज्ञानात्" कथम्भूतात् । "सत्पुरुषक्रमात्" । न त्व् असत्पुरुषक्रमात् । "क्रमः" परिपाटी । "आदि"शब्देन दमादीनां ग्रहणम् । "वृष्टेर्" इति पञ्चमी ॥न्त्_२,२०।४॥  
    
ननु शमादिभिर् अपि किं स्याद् इत्य् अपेक्षायाम् आह  
    
शमादिभ्यो गुणेभ्यश् च वर्धते ज्ञानम् उत्तमम् ।  
अन्नात्मकेभ्यो यज्ञेभ्यः शालिवृष्टिर् इवोत्तमा ॥मु_२,२०।५॥  
    
"उत्तमम्" परमात्मविषयत्वेन सर्वेभ्यो ज्ञानेभ्यः श्रेष्ठम् ॥न्त्_२,२०।५॥  
    
फलितम् आह  
    
गुणाः शमादयो ज्ञानाच् छमादिभ्यस् तथा ज्ञता ।  
परस्परं विवर्धेते३ एते ऽब्दसरसी यथा ॥मु_२,२०।६॥  
    
अतः "ज्ञानाच् छमादयः" । "शमादिभ्यो" "ज्ञानम्" । "यथा अब्देभ्यो" मेघेभ्यः सरः । सरसः मेघा इति पिण्डार्थः ॥न्त्_२,२०।६॥

#३ °वर्ध्⟨अन्⟩[ए]ते  
    
    
पुनर् अप्य् एतद् एव कथयति  
    
ज्ञानं सत्पुरुषाचाराज् ज्ञानात् सत्पुरुषक्रमः ।  
परस्परं गतौ वृद्धिं ज्ञानसत्पुरुषक्रमौ ॥मु_२,२०।७॥  
    
"सत्पुरुषाचारात्" शमादेर् इत्य् अर्थः ॥न्त्_२,२०।७॥  
    
ननु ज्ञानशमयोः सम्पत्तौ पुरुषस्य केन यत्नेनोत्तमपदप्राप्तिर् भवतीत्य् । अत्र सदृष्टान्तम् उत्तरं कथयति  
    
यथा कमलरक्षिण्या गीत्या वितततारया४ ।  
खगोत्सादेन सहितो५ गीतानन्दः प्रसाध्यते ॥मु_२,२०।८॥  
    
ज्ञानसत्पुरुषेहाभ्याम् अकर्त्रा कर्तृरूपिणा ।  
तथा पुंसा निरिच्छेन समम् आसाद्यते पदम् ॥मु_२,२०।९॥  
    
"यथा कमलरक्षिण्या" गोपिकया कर्त्र्या । "वितता" चासौ "तारा" चेति तादृश्या "गीत्या" करणभूतया । "खगानाम्" यः "उत्सादः" धान्याद् अपासनं । तेन "सहितः" "गीतानन्दः प्रसाध्यते" । न हि तस्याः तत्र यत्नो ऽस्ति । गीतिमात्रेणैव गीतानन्दखगोत्सादयोः६ सिद्धत्वात् । मृगाणाम्७ हि अयं स्वभाव एष यत् गीतिं श्रुत्वा भक्ष्यम् अपि त्यजन्तीति । तथा कर्त्रा नाहं कर्तेति निश्चयात् कर्तृत्वलेपरहितेन "कर्तृरूपिणा" कर्तृवद् भासमानेनेति यावत् । "पुरुषेण" कर्त्रा । "ज्ञानसत्पुरुषेहाभ्याम्" ज्ञानशमादिभ्यां करणाभ्यां । "अयत्नेन" यत्नरहितम् एव । "पदम्" शुद्धचिन्मात्राख्यम् उत्तमं पदं । "समासाद्यते" प्राप्यते । ज्ञानं शमादिकं चेत्य् एतन्मात्रकम् एवात्रोपायः । नान्यत् किञ्चिद् इति भावः । "पुरुषेण" कथम्भूतेन । "निरिच्छेन" ज्ञानशमादिपूर्णतया पदप्राप्ताव् अपीच्छारहितेन । अन्यथेच्छारूपस्य क्षोभस्य स्थितत्वात् पूर्णता न स्याद् इति भावः ॥न्त्_२,२०।८-९॥

#४ °⟨या⟩*ता*र°  
#५ °हित्⟨अं⟩[ओ]  
#६ °द⟨स्य⟩*ख*गो°  
#७ °गा⟨न्⟩[ण्]आं  
    
    
मुमुक्षुव्यवहारप्रकरणाभिधेयं वस्तूपसंहरति  
    
सदाचारक्रमः प्रोक्तो मयैष रघुनन्दन ।  
तथोपदिश्यते सम्यग् अयं ज्ञानक्रमो ऽधुना ॥मु_२,२०।१०॥  
    
"प्रोक्तः" एतद्युक्तस्यैव वक्ष्यमाणे ज्ञानक्रमे ऽधिकारित्वाद् इति भावः । नन्व् अधुना किं करोषीत्य् अपेक्षायाम् आह । "तथोपदिश्यत" इति । "तथा" सदाचारक्रमवत् । "ज्ञानक्रमः" ब्रह्मोपदिष्टा स्वात्मज्ञानपरिपाटी ॥न्त्_२,२०।१०॥  
    
प्रकरणमाहात्म्यं कथयति  
    
इदं यशस्यम् आयुष्यं पुरुषार्थफलप्रदम् ।  
तज्ज्ञाद् आप्तात्मशास्त्रार्थाच् छ्रोतव्यं किल धीमता ॥मु_२,२०।११॥  
    
बाह्यदृष्टीन् सम्मुखीकर्तुम् इति "आयुष्यम्" इति च "इदम्" मुमुक्षुव्यवहाराख्यं प्रकरणम् । "पुरुषार्थफलप्रदम्" मोक्षदम् । "तज्ज्ञात्" कथम्भूतात् । "आप्तः" सम्यङ् निश्चितः । "आत्मशास्त्राणाम्" अध्यात्मशास्त्राणाम् । "अर्थः" येन । तस्मात् ॥न्त्_२,२०।११॥  
    
नन्व् एतच्छ्रवणेन किं स्याद् इत्य् । अत्राह  
    
श्रुत्वा तु बुद्धिनैर्मल्याद् बलाद् यास्यसि सत्पदम् ।  
यथा कतकसंश्लेषात् प्रसादम् अवशम् पयः ॥मु_२,२०।१२॥  
    
त्वम् एतच् "छ्रुत्वा" । सिद्धात् "बुद्धिनैर्मल्यात्" । "बलात्" अयत्नम् एव । "सत्पदं यास्यसि" । अत्रोत्तरार्धेन दृष्टान्तम् आह । "यथे"ति । "कतकम्" जलशुद्धिकारी द्रव्यविशेषः ॥न्त्_२,२०।१२॥  
    
ननु कथम् एतच्छ्रवणेन पुरुषः८ सत्पदं यातीत्य् । अत्र सर्गान्तश्लोकेनोत्तरं कथयति  
    
विदितवेद्यम् इदं हि मनो मुने९  
विवशम् एव हि याति१० परं पदम् ।  
यद् अवबुद्धम् अखण्डितम् उत्तमं  
तद् अवबोधदशां न जहाति हि ॥मु_२,२०।१३॥  
    
हे "मुने" मुनिकर्मान्वितत्वात् मुनिरूपश्रीराम । "हि" यस्मात् । "विदितवेद्यं मनः विवशम् एव परं पदं याति" । अतो विदितवेद्यत्वकारिणः एतच्छास्त्रश्रवणात् सत्पदप्राप्तिर्११ युक्तैवेति भावः । ननु विदितवेद्यम् अपि मनः यदि कदाचिद् विदितवेद्यतां१२ जहाति तदा किं कार्यम् । इत्य् अत्राह । "यद्" इति । मनसा "यत् उत्तमम्" न त्व् अधरं भोगरूपं वस्तु । "अवबुद्धम्" सम्यङ् निश्चितम् । "तत्" मनः । तद्"अवबोधदशाम्" तस्योत्तमस्य वस्तुनः । यो "ऽवबोधः" तस्य "दशाम्" । "हि" निश्चयेन । "न जहाति" । विदितवेद्यो हि कदाचिद् अपि विदितवेद्यतां "न जहाती"ति तात्पर्यम् । इति शिवं शिवं शिवम् इति ॥न्त्_२,२०।१३॥

#८ °ष⟨ं⟩[ः]  
#९ °ने⟨र्⟩  
#१० या⟨न्⟩ति  
#११ स⟨ं⟩[त्]प°  
#१२ °य⟨य⟩तां  
    
    
इति श्रीभास्करकण्ठविरचितायां श्रीमोक्षोपायटीकायां मुमुक्षुप्रकरणे विंशः सर्गः ॥ २,२० ॥  
    
    
श्रोतॄणां भावनावेशसत्कृतस्वान्तशालिनाम् ।  
मुमुक्षुव्यवहारोक्तिव्याख्या सत्फलदास्त्व् इयम् ॥ १ ॥  
    
    
यच्छक्त्यावेशवशतः सामर्थ्यं कार्यगोचरम् ।  
भावानाम् अस्तु यत्नो ऽयं तत्कार्यत्वेन निश्चितः ॥ २ ॥  
स्वात्मलाभमहोदारफलयोग्यत्वभावनः ।  
मुमुक्षुव्यवहारो ऽयं स्फुरतान् मम मानसे ॥ ३ ॥  
    
इति शिवम् ॥

    
इति श्रीकाश्मीरमण्डलान्तर्वर्त्याराध्यपादमहामाहेश्वरवैडूर्यकण्ठात्मजश्रीमदवतारकण्ठपुत्रश्रीभास्करकण्ठविरचितायां श्रीमोक्षोपायटीकायां मुमुक्षुव्यवहारप्रकरणं समाप्तम् । इति शिवम् ॥

    
३। प्रकरण: उत्पत्ति (३,१।१-४१; ३,३।१३-३,१२।४; ३,१३।५०-३,१६।४१)  
    
    
श्रीरामाय१ नमः । ॐ  
कृत्वा चित्तं स्वबोधस्मरणविनिहतम्२ प्रौढमोहान्धकारं  
स्मृत्वा ज्ञानप्रदां तां सुमहितविभवां श्रीगुरोः पादुकां च ।  
ध्यात्वा विघ्नान्तकं तं शिवसुतम् अनघं श्रीगणेशं सुरेशम्  
उत्पत्त्याख्यावगाहिप्रकरणविवृतिस् तन्यते भास्करेण ॥  
एवं मुमुक्षुव्यवहाराख्ये प्रकरणे वक्ष्यमाणोपदेशाधिकारित्वसम्पादननिमित्तम्३ व्यवहारं प्रतिपाद्य तच्छ्रवणमात्रेण च श्रीरामं प्राप्ततदनुष्ठानफलं विभाव्य४ प्रपञ्चस्यानुत्पत्तिसतत्त्वोत्पत्तिज्ञानम् उपादेयभूतमोक्षप्राप्तौ मूलकारणतया निश्चित्य तदुपपादकम् उत्पत्तिप्रकरणम्५ आरभमाणः वक्ष्यमाणब्रह्मैकत्वाश्रयणेन गुरुशिष्यभावानुपपत्तिं पुरस्कृत्य स्वव्यतिरिक्तशिष्योपदेशभावेन६ परप्रयुक्तं चोद्यम् अभिशङ्कमानः तदुद्धारनिमित्तभूतं ब्रह्मैकत्वे ऽपि स्वप्नदृष्टान्तेन पदार्थभेदग्राहकं ब्रह्मविदनुभवं प्रथमम्७ कथयति ॥

#१ श्री र्⟨अ⟩[आमाय]  
#२ °हत[म्]  
#३ व⟨--⟩[क्ष्यम्]आणोप°  
#४ °भ्⟨-⟩[आ]व्य  
#५ उत्प्⟨--⟩[अत्ति]प्र्⟨---⟩[अकर]णम्  
#६ °देश्⟨----⟩[अभावेन(?)]  
#७ °अनु⟨---⟩[भवं प्र]थ°  
    
    
वाग्भाभिर् ब्रह्मविद् ब्रह्म भाति स्वप्न इवात्मनि ।  
यद्-इदं-तत्-स्व-शब्दार्थैर् यो यद् वेत्ति स वेत्तु तत् ॥मु_३,१।१॥  
    
उत्तरवाक्यस्थम्८ "वेत्ती"ति पदं पूर्ववाक्ये ऽपि योजनीयं । तेनायम् अर्थः । "ब्रह्मवित्" ब्रह्मज्ञानी । "वेत्ति" अनुभवति । किम् इति कर्मापेक्षायां पश्य मृगो धावतीतिवत् वाक्यं कर्मत्वेन कथयति "वाग्भाभिर्" इति । "ब्रह्म" नानापदार्थभावेन बृंहितम्९ किम् अपि सूक्ष्मं वस्तु । "भाति" विलसति । स्फुरतीति यावत् । कैः भाति । "यद्-इदं-तत्-स्व-शब्दार्थैः" । "यद्"आदिसर्वनामशब्दवाच्यभूतैः पदार्थैः । तद्रूपेणेति यावत् । इत्थम्भावे तृतीया । पदार्थानां च "यद्"आदिसर्वनामवाच्यत्वं वस्तूपलक्षणं । यत्र सर्वनाम१० प्रयुज्यते द्रव्यम् इत्य् उच्यते । सो ऽर्थः भेद्यत्वेन विवक्षित इत्य् अभियुक्तस्मरणात् ज्ञेयम् । कुत्राधारे भाति । "आत्मनि" स्वभित्तौ । तद्व्यतिरिक्तस्य द्वितीयस्याभावात् । इदं भानं च अर्थात् जाग्रत्कालीनं११ ज्ञेयम् । स्वप्नस्य दृष्टान्ततयोपादानात् सुषुप्तेः शून्यमात्रभानास्पदत्वाच् च । "यद्-इदं-तत्-स्व-शब्दार्थैः" काभिः१२ । "वाग्भाभिः" । वाग् अत्र समानविषयत्वेन विकल्पः अभिप्रेतः । तेन विकल्पभानरूपैर् इत्य् अर्थः । भासमाना एते पदार्थाः हि स्वप्नपदार्थवत् विकल्परूपा एव । तत्सारतया स्थितस्य शुद्धचिन्मात्रस्यैव वस्तुतः१३ अर्थत्वात् । कस्मिन्न् "इव" भाति । "स्वप्ने" "इव" । यथा "स्वप्ने" । "ब्रह्म" स्वप्नपदार्थतया बृंहितम् । आत्माख्ये वस्तुनि । "आत्मनि" स्वभित्तौ । "वाग्भाभिः" विकल्पभानभूतैः । "यद्-इदं-तत्-स्व-शब्दार्थैः भाति" । तथा इत्य् अर्थः । स्वप्ने हि आत्मभावेन१४ स्थितस्य ब्रह्मणः पदार्थभावेन भानं सर्वसाक्षिकम् एव । नन्व् अन्ये बौद्धादयः सर्वथा पदार्थापह्नवं कुर्वन्ति । तत् कथं त्वयैवम् उक्तम् इत्य् आह "यो यद्" इति । यः यः कश्चित् ब्रह्मविदः बौद्धादिः यत् यत् पदार्थानां सर्वथा असत्त्वादि "वेत्ति" अनुभवति । "सः तत् वेत्तु" अनुभवतु । किम् अस्माकं तद्वेदनेन । ब्रह्मविद्वेदने एव तात्पर्यात् इति भावः । अत्र च "यच्"छब्दः "इदम्"आदित्रयेण सह समानाधिकरण्यदर्शनात् सामान्यनिष्ठः । शिष्टाः "इदम्"आदयः त्रयः विशेषनिष्ठाः । तत्रापि "इदं"शब्दः प्रत्यक्षवेद्यनिष्ठः इति सर्वनामचतुष्केनैव सर्वपदार्थाक्षेपसिद्धाव् अनुपयुक्तत्वाद् अन्येषाम् अकथनम् इति ज्ञेयम् । अथ वा "ब्रह्मविद्" इत्य् आमन्त्रणपदं ब्रह्मज्ञानाधिकृते श्रीरामे विशिष्टाधिकारित्वसूचनाय प्रयुक्तं । तथा च  
स्फुट एवार्थः । नापि दुर्योजकत्वाख्यदोषापत्तिः ॥न्त्_३,१।१॥

#८ उ⟨--⟩[त्तर]वाक्यस्थं  
#९ बृ⟨--⟩[ंहितम्]  
#१० य⟨--⟩[त्र स]र्व⟨-⟩[न्]आम  
#११ जा⟨-⟩[ग्रत्]का°  
#१२ क(थम्भूतैः)[आ]*भिः*।  
#१३ *व*स्तुतः  
#१४ आत्म्(आ)अभा°  
    
    
प्रोक्तब्रह्मविदनुभवाश्रयणेन शङ्काविषयीकृतं परप्रयुक्तं चोद्यं परिहरति  
    
न्यायेनानेन सर्वस्मिन् सर्गे ब्रह्माम्बरे सति ।  
किम् इदं कस्य वक्षीति चोद्यचञ्चुर् निराकृतः ॥मु_३,१।२॥  
    
"अनेन न्यायेन" अनया पदार्थानां ब्रह्ममयत्वे ऽपि भेदसाधिकया ब्रह्मविदनुभवरूपया युक्त्या । न तु पदार्थानां सर्वथापह्नवकारिण्या बौद्धादियुक्त्या । "सर्गे" सृजिक्रियाकर्मणि भावजाते । "ब्रह्माम्बरे" ब्रह्माकाशरूपे । "सति" । त्वम् किंरूपः । त्वम् "किम् इदम्" किंरूपम् "इदम्" शास्त्रं । "कस्य" किंरूपस्य शिष्यस्य । "वक्षि" कथयसि । सर्वस्य ब्रह्मैकरूपत्वात् । "इति" एवंरूपं । यत् "चोद्यम्" आक्षेपः । तेन "चञ्चुः" प्रसिद्धः । एवंरूपचोद्यकारीति यावत् । "निराकृतः" प्रतिक्षिप्तः भवति । तेन वित्त इति चञ्चुप्प्रत्ययः१५ । वित्तः प्रसिद्ध इत्य् अर्थः । ननु कथम् एतेन चोद्यनिरासः । उच्यते । ब्रह्मविदा परमार्थेन ब्रह्मैकत्वे ऽपि व्यवहारदशायां स्वप्नतुल्यस्य शिष्यस्य यादृशो यक्षः तादृशो बलिर् इति न्यायाश्रयणेन तद्रूपोपदेशकरणं युक्तम् एव स्वप्नतुल्यस्य जगतः अङ्गीकरणात् । सर्वथा पदार्थापह्नवकारिणां बौद्धादीनाम् एवेदं चोद्यं युक्तम् इति ॥न्त्_३,१।२॥

#१५ व्ग्ल्। पाण् ५।२।२६।  
    
    
एवं शङ्कितचोद्यनिरासं कृत्वा स्वोपदेशं प्रति श्रोतॄन् सम्मुखीकरोति  
    
अहं तावद् यथाज्ञानं यथावस्तु यथाक्रमम् ।  
यथास्वभावं वच्मीदं तत् सर्वं श्रूयतां बुधाः ॥मु_३,१।३॥  
    
"तावच्"छब्दः साकल्ये । "अहम्" वसिष्ठाख्यः गुरुः । "इदम्" मोक्षोपायाभिधं शास्त्रं । "तावत्" साकल्येन । "वच्मि" कथयामि । कथं वच्मि । "यथाज्ञानम्" ज्ञानानुसारेण । तथा "यथावस्तु" वस्त्वनुसारेण१६ । तद्वत् "यथाक्रमम्" क्रमानुसारेण । पुनः कथम् । "यथास्वभावम्" स्वभावानुसारेण । ज्ञानादयः चत्वार एव हि शास्त्रप्रवृत्तिनिमित्तभूताः । "तत्" ततो हेतोः१७ । हे "बुधाः" । युष्माभिः "सर्वम् श्रूयताम्" श्रवणगोचरीक्रियताम् । "बुधा" इत्य् आमन्त्रणपदं बुधानाम् एवैतच्छास्त्रश्रवणे अधिकारित्वं सूचयति । "सर्वम्" इत्य् अनेन सकलम् इदं श्रुत्वा परमप्रयोजनावाप्तिः भविष्यतीत्य् अर्धाद् उत्थाय न गन्तव्यम् इति सूचितम् ॥न्त्_३,१।३॥

#१६ °स्⟨व्⟩आरेण  
#१७ हेत्⟨अ⟩[ओ]ः  
    
    
एवं श्रवणयोग्यं बुधवर्गं सम्मुखीकृत्योत्पत्तिप्रकरणतात्पर्यार्थं श्लोकेन सङ्गृह्य कथयति  
    
स्वप्नवत् पश्यति जगच् चिन्नभो देहविन्मयम् ।  
स्वप्नसंसारदृष्टान्ता इहैवान्तः समन्विताः ॥मु_३,१।४॥  
    
चेतयति पाषाणप्रख्यं करणवर्गं स्वावेशेन चेतनक्रियाकर्तृत्वे प्रेरयतीति "चित्" सर्वान्तर्गतं किम् अपि शुद्धं तत्त्वं । अथ वा चेततीति "चित्" चितिक्रियाकर्तृभूतं किम् अपि तत्त्वम् । सा एव "नभः" सर्वव्यापकत्वात् आकाशं । तत् "चिन्नभः" चिदाकाशः । "जगत्" गमनशीलम् दृश्यप्रपञ्चं । "स्वप्नवत् पश्यति" स्वप्नवत् स्वयं कल्पयित्वा अनुभवति । कीदृशं "जगत्" । "देहविन्मयम्" । "देहवित्" देहो ऽहम् इति ज्ञानम् । अहङ्कार इति यावत् । तस्य विकारः "देहविन्मयम्" अहङ्कारस्वरूपं । न तु शुद्धम् इत्य् अर्थः । ननु स्वप्नः किम् इह दृष्टान्तत्वेन दत्त इत्य् । अत्राह "स्वप्ने"ति । स्वप्ने दृष्टाः संसाराः "स्वप्नसंसाराः" । ते एव "दृष्टान्ताः" निर्णयस्थानानि । ते "स्वप्नसंसारदृष्टान्ताः इहैवा"स्मिन् जाग्रत्प्रपञ्चे एव्"आन्तः" । "सम्"यक् । न तु आमुख एव । "अन्विताः" सम्बद्धाः भवन्ति । कल्पनामात्रसिद्धत्वात् । अतः स्वप्नस्य दृष्टान्तत्वम् उक्तम् इति भावः ॥न्त्_३,१।४॥  
    
सङ्ग्रहेणोक्तम् अर्थं मूढबुद्धिषु प्रवेशनाय स्वतः सर्वज्ञं श्रीरामं मध्येकृत्य विस्तारयितुं प्रस्तौति  
    
मुमुक्षुव्यवहारोक्तिमयात् प्रकरणात् परम् ।  
अथोत्पत्तिप्रकरणं मयेदं परिकथ्यते ॥मु_३,१।५॥१८  
    
"मुमुक्षुव्यवहारस्योक्तिः" प्राचुर्येण प्रस्तुता यस्मिन् । तत् "मुमुक्षुव्यवहारोक्तिमयम्" । तादृशात् "प्रकरणात्" । मुमुक्षुव्यवहाराख्यात् प्रकरणाद् इति यावत् । "परम्" अन्यत् । "परिकथ्यते" सम्यक् कथ्यते ॥न्त्_३,१।५॥

#१८ ३।९।४५अब्  
    
    
प्रतिज्ञातप्रकरणारम्भं करोति  
    
बन्धो ऽयं दृश्यसद्भावो दृश्याभावे न बन्धनम् ।  
न सम्भवति दृश्यं तु यथेदं तच् छृणु क्रमात् ॥मु_३,१।६॥  
    
"अयम्" अनुभूयमानः । "बन्धः" दृश्यासक्तत्वं । "दृश्यसद्भावः" दृश्येन दृशिक्रियाविषयेण भावजातेन । "सद्भावः" स्वरूपलाभः । द्रष्टारं प्रति स्फुरणम् इति यावत् । यस्य । सः तादृशः भवति । "दृश्याभावे" सति "बन्धनम्" बन्धः । "न" भवति । न हि रज्ज्वभावे बन्धनं दृष्टम् । ननु सतो दृश्यस्य कथम् अभावः सेत्स्यतीत्य् । अत्राह "न सम्भवती"ति । "तु"शब्दः सम्भविनः शुद्धद्रष्टुः सकाशात् दृश्यस्य व्यतिरेकद्योतकः । "दृश्यं न सम्भवति" सम्भवनक्रियाकर्तृत्वं न भजति । स्वप्नन्यायेन प्रतीतिमात्रसिद्धत्वात् । ननु कथम् एतद् इत्य् । अत्राह "यथेदम्" इति । "इदम्" दृश्यासम्भवनं । "यथा" भवति । "तत् क्रमात् शृणु" ॥न्त्_३,१।६॥  
    
ननु किमर्थम् उत्पत्तिप्रकरणम् एव प्रथमं कथयसीत्य् अपेक्षायाम् आह  
    
उत्पद्यते यो जगति स एव किल वर्धते ।  
स एव मोक्षम् आप्नोति स्वर्गं वा नरकं च वा ॥मु_३,१।७॥  
    
धर्माधर्मोल्लङ्घनेन "मोक्षम्" । धर्मेण "स्वर्गम्" । अधर्मेण "नरकम्" इति विभागः ॥न्त्_३,१।७॥  
    
ननु ततः किम् इत्य् । अत्राह  
    
अतस् तेष्व् अवबोधार्थं तत् तावत् कथयाम्य् अहम् ।  
उत्पत्तिं संसृताव् एति पूर्वम् एव हि यो यथा ॥मु_३,१।८॥  
    
यतः उत्पत्त्यादीनाम् एकाधिकरणत्वं अस्ति । "अतः तेषु" क्रमभाविषु उत्पत्त्यादिषु मध्ये१९ । "अवबोधार्थम्" त्वज्ज्ञानार्थं । इहास्मिन् प्रकरणे । "अहम् तावत्" प्रथमं । "तत् कथयामि" । "तत्" किं । "यः" पुरुषः । "यथा" येन प्रकारेण । "संसृतौ" संसरणस्वभावे संसारे । "पूर्वम् एव" सर्गादौ एव । "उत्पत्तिम् एति" ब्रह्मणः व्यतिरिक्तत्वेन सत्तां भजति । ततो ऽनन्तरं स्थितिप्रकरणादौ वर्धनादिकम् अपि कथयामीति भावः । "हि"शब्दः निश्चये । अत एवास्य प्रकरणस्योत्पत्तिप्रकरणम् इति नामापि भवतीति ज्ञेयम् ॥न्त्_३,१।८॥

#१९ ⟨स्⟩[म्]अध्ये (तव) अव°: तिल्गुन्ग् एइनेस् उर्स्प्र्üन्ग्लिछेन् एxप्लिचन्स् "तव" एइनेस् "ते" देर् मूल-  
    
    
तत्र तावत् सङ्क्षेपकथनं२० प्रतिजानीते  
    
इदं प्रकरणार्थं त्वं सङ्क्षेपाच् छृणु राघव ।  
ततः प्रकथयिष्यामि विस्तरं ते यथेप्सितम् ॥मु_३,१।९॥  
    
हे "राघव" । "त्वम् इदम्" जगदुत्पत्तिरूपं । "प्रकरणार्थम्" उत्पत्तिप्रकरणाभिधेयं । "सङ्क्षेपात्" सङ्क्षेपेण "शृणु" । "ततः" सङ्क्षेपानन्तरम् । "यथेप्सितम्" ईप्सितानुसारि "विस्तरम्" "कथयिष्यामि" । सङ्क्षेपकथनेन विना त्वत्सन्देहानुत्थानात् विस्तरेण कथनं न सम्भवति । सन्देहविषयत्वात् विस्तरस्येति भावः ॥न्त्_३,१।९॥

#२० कथ⟨ं⟩नं  
    
    
प्रतिज्ञातां सङ्क्षेपतः जगदुत्पत्तिं कथयिष्यन् प्रपञ्चाक्रान्तबुद्धेः शिष्यस्य विधिमुखेन मूलकारणस्वरूपकथनम् अयुक्तं ज्ञात्वा स्थूणानिखननन्यायम् आश्रित्य जगन्नाशमुखेन मूलकारणस्वरूपं कथयितुं२१ प्रस्तौति  
    
यद् इदं दृश्यते सर्वं जगत् स्थावरजङ्गमम् । ।  
तत् सुषुप्त इव स्वप्नः कल्पान्ते प्रविनश्यति ॥मु_३,१।१०॥  
    
अस्माभिः "यत्" । "इदम्" पुरोवर्ति । "स्थावरजङ्गमम्" स्थावरजङ्गमस्वरूप । "जगत्" नश्वरं भावजातं । "दृश्यते" अनुभूयते । "तत् कल्पान्ते" आन्तरार्थविवक्षायां सर्वदृश्यक्षयरूपायां तुर्यावस्थायां विशेषतः तदतीतावस्थायां च । बाह्यार्थविवक्षायां तु कालान्तरभाविनि२२ प्रलयकाले । "प्रविनश्यति" प्रकर्षेण संस्काराख्यात् मूलाद् आधाराद्२३ नश्यति । मूलकारणभावेनावस्थानात् अदर्शनं याति२४ । क "इव" । "स्वप्न इव" । यथा "सुषुप्ते स्वप्नः" नश्यति । तथेत्य् अर्थः । ननु सुषुप्तौ जगतो बीजभावेनावस्थानात् अन्यथा पुनर्भवायोगात् कथम् अयम् उपमानोपमेयभावः सिद्ध्यतीति चेन् । न । स्तैमित्याख्यस्य सामान्यधर्मस्योभयत्राप्य् अवस्थानात् सामान्यधर्ममात्राश्रयणेनैव२५ हि उपमानोपमेयभावः उत्तिष्ठति । इति न को ऽपि विरोधः ॥न्त्_३,१।१०॥

#२१ कथ(नम)यितुं  
#२२ °र(म्)*भ्*आ°  
#२३ मूला*द् आ*धार्⟨-⟩[आद्]  
#२४ °ति⟨म्⟩  
#२५ (अ)स्*आ*⟨प्त्⟩[म्]आन्य°  
    
    
यत्स्वरूपप्रकटनार्थम् अयं यत्नः कृतः तन् मूलकारणं शेषत्वेन कथयति  
    
ततः स्तिमितगम्भीरं न तेजो न तमस् ततम् ।  
अनाख्यम् अनभिव्यक्तं यत् किञ्चिद् अवशिष्यते ॥मु_३,१।११॥२६  
    
"ततः" प्रपञ्चनाशानन्तरम् । "यत् किञ्चित्" केनापि नाम्ना वक्तुम् अशाक्यं किम् अपि सूक्ष्मं वस्तु । "शिष्यते" शेषतया तिष्ठति । तस्यापि नाशे नाशोपलब्धुर् अभावेन सम्पन्नो ऽपि प्रपञ्चनाशः । असत्कल्प एव स्याद् इति भावः । ननु नामतः तद् वस्तु कथं नोक्तम् इत्य् । अत्र विशेषणद्वारेण२७ हेतुम् आह्"आनाख्यम्" इति । "अनाख्यम्" आख्याकर्तृत्वेन स्थितत्वात् आख्याकर्मतां नेतुम् अशक्यम् । ननु कथं तद् अनाख्यम्२८ अस्तीत्य् । अत्रापि विशेषणद्वारेण हेतुम् आह्"आनभिव्यक्तम्" इति । "अनभिव्यक्तम्" अतिसूक्ष्मत्वात् । बाह्यान्तरत्वेन स्थितैर्२९ इन्द्रियैर् अप्रत्यक्षीकृतम् इत्य् अर्थः । बाह्यान्तरेन्द्रियाप्रत्यक्षस्य चानाख्यत्वं स्फुटम् एव । वागिन्द्रियस्यापि अगम्यत्वात् । नन्व् अनभिव्यक्तत्वम् अपि कथं तस्यास्तीत्य् । अत्रापि विशेषणद्वारेण हेतुम् आह "न तेजो न तम" इति । चेत्यकलितं चिन्मात्रं "तेजः" । तच्चेत्यं "तमः" । अथ वा सूर्यादिकं "तेजः" । अन्धकारः "तमः" तद्व्यतिरिक्तस्वरूपम् इत्य् अर्थः । तथा च तस्यानभिव्यक्तत्वम् एव । तेजस्तमसोर् एव अभिव्यक्तिविषयत्वात् । तथापि शून्यतापत्तिम् आशङ्क्य विशेषणम् आह "ततम्" इति । सर्वत्र प्रोतस्वरूपम् इत्य् अर्थः । शून्यत्वे कथं ततत्वं स्याद् इति भावः । केन स्वरूपेण तस्य प्रोतत्वम् अस्तीत्य् । अत्राह "स्तिमितगम्भीरम्" इति । स्तिमितं च तत् गम्भीरं चेति "स्तिमितगम्भीरम्" । चिन्मात्ररूपत्वेन चेत्यभावरूपस्य प्रसरणस्याभावात् निःस्पन्दम्३० । निरालम्बनत्वेन स्वभिन्नस्यावगाढुः अभावात् दुरवगाहं चेत्य् अर्थः । अतश् च निरालम्बशुद्धचिन्मात्ररूपतया प्रोतम् अस्तीति भावः । यद्य् अपि नासर्गं तिष्ठति । "परम्" इति वक्ष्यमाणनीत्या३१ तस्य तत्त्वस्य प्रपञ्चोद्भावनं प्रति सर्वदैव स्पन्दो वर्तत एवेति । शुद्धतया स्थितस्य तस्योपलब्धिः कदापि न सम्भवत्य् एव । तथापि "देशाद् देशान्तरं दूरम्" इत्यादिवक्ष्यमाणनीत्या३२ मध्यवृत्तिषु सदा तदुपलब्धिः सम्भवत्य् एवेति न विमुखेन भवितव्यम् । विदेहमुक्तानां तु सर्वदा तन्मयत्वम् अपि सम्भवति । यतः अस्य चिन्मात्रतत्त्वस्येदृश एव महिमा भवति । यत् सर्वदा विश्वमयं तद् उत्तीर्णं च भवतीति न किञ्चिद् विरुद्धम् ॥न्त्_३,१।११॥

#२६ ३।९।४९  
#२७ °द्वारे*ण*  
#२८ त*द् अ*ना°  
#२९ स्थि(आ)तैर्  
#३० नि[ः]स्प°  
#३१ ३।१।१२अ  
#३२ ३।७।१७अ  
    
    
ननु यदि तत् तत्त्वम् अनाख्यम् अस्ति तत् कथं बुधैः तस्य तत्त्वस्य "ऋतं आत्मे"त्यादिकाः सञ्ज्ञाः कृताः इत्य् । अत्राह  
    
ऋतम् आत्मा परं ब्रह्म सत्यम् इत्यादिका बुधैः ।  
कल्पिता व्यवहारार्थं यस्य सञ्ज्ञा महात्मनः ॥मु_३,१।१२॥  
    
"बुधैः" तत्साक्षात्कारवद्भिः । "कल्पिताः" कल्पनया भाविताः । "व्यवहारार्थम्" शिष्योपदेशाख्यव्यवहारसम्पादनार्थम् । न तु किञ्चित् प्रवृत्तिनिमित्तम् उपादाय "ऋता"दिकाः "सञ्ज्ञाः" तत्र प्रवर्तन्ते इति भावः ॥न्त्_३,१।१२॥  
    
ननु तत् ईदृशं भवतु३३ । किं तत इत्य् । अत्राह  
    
स तथाभूत एवात्मा स्वयम् अन्य इवोल्लसन् ।  
जीवताम् उपयातीव भाविनामकदर्थनाम् ॥मु_३,१।१३॥  
    
"तथाभूत एव" परमार्थतः प्रोक्तात् स्वरूपाद् अप्रच्युत एव । "सः आत्मा" प्रोक्तविशेषणयुक्तम् सर्वदा भातत्वेन सातत्यगमनक्रियाकर्तृभूतं चिन्मात्राख्यं तत्त्वम् । "जीवताम्" सातत्यगमनविरुद्धस्वभावप्राणधारणक्रियाकर्तृभूतं जीवभावम् । "उपयातीव" गच्छतीव । "सः" आत्मा किम् कुर्वन् । "अन्य इवोल्लसन्" । "स्वयम्" स्वविषयतासादनेन स्वव्यतिरिक्तं । चेत्यरूप इव "उल्लसन्" । स्वपरामर्शनमात्रेणैव हि चिन्मात्रस्य चेत्यरूपो जीवादिभावः भवति । "तथाभूत" इति पदम् "इव"शब्दद्वयस्य योग्यतां कथयति । न हि तथाभूतस्य परमार्थतः अतथाभावो युक्तः । न हि सदा जलभावात् अप्रच्युतस्य जलस्य तरङ्गतासादने ऽपि परमार्थतः अजलभावो युक्तः । "जीवताम्" कथम्भूतां । "भाविनामकदर्थनाम्" । "भाविनीम्" अग्रे । भवनशीला "नामकदर्थना" जीवेति नामरूपा । "कदर्थना" मालिन्यं यस्याः । ताम् । जीवेति नामयोग्याम् इत्य् अर्थः । भावित्वं च नाम्नः वैखरीप्रादुर्भावे ज्ञेयम् ॥न्त्_३,१।१३॥

#३३ °त्⟨व्⟩उ  
    
    
अधुना तस्यैव जीवत्वानन्तरभाविनीं मनस्तां कथयति  
    
ततः स जीवशब्दार्थकलनाकुलतां गतः ।  
मनो भवति मौनात्म मननान् मन्थरीभवन्३४ ॥मु_३,१।१४॥  
    
"ततः" जीवभावानन्तरम्३५ । "सः" आत्मा । "मनः भवति" । कीदृशं "मनः" । "मौनात्म" । सहजस्वरूपविमर्शासामर्थ्यं "मौनम्" । तद्रूपम् कुतः भवतीत्य् । अत्र हेतुगर्भं विशेषणम् आह । "मन्थरीभवन्न्" इति । यतः "मन्थरीभवन्"३६ अलसीभवन् भवति इत्य् अर्थः । कुतः "मन्थरीभवन्" इत्य् अपेक्षायाम् आह । "मननाद्" इति । "मननाज्" जीवत्वमननाख्यात् धर्मात् । मननपरत्वेनैव हि आत्मा स्वपरामर्शं प्रति "मन्थरीभवति" । ततः मनोरूपं भवति । कथम्भूतः "सः" । "जीवशब्दार्थकलनाकुलताम्" । जीवस्य वाचकः शब्दः "जीवशब्दः" । तस्य यः "अर्थः" अणुरूपः जीवः । तस्य यः "कलना" स्वरूपतया परामर्शः । तया या "आकुलता" । "ताम् गतः" । अयं भावः । सर्वथा चेत्यव्यतिरिक्तस्वरूपं चिन्मात्रं प्रथमं चित्त्वेनाहम् इति स्वपरा-मर्शं करोति । तत्र ग्राहकतया स्थितस्य भागस्य चिद् इति नाम । ग्राह्यतया स्थितस्य तु जीवत्वं । ततः तस्य जीवस्य स्वस्मिन् अणुत्वपरामर्शो भवति । तद् एव च तस्य मनस्त्वम् इति ॥न्त्_३,१।१४॥

#३४ °व⟨त्⟩[न्]  
#३५ °रम्⟨ः⟩  
#३६ °व⟨त्⟩[न्]  
    
    
फलितं कथयति  
    
मनः सम्पद्यते तेन महतः परमात्मनः ।  
सुस्थिराद् अस्थिराकारस् तरङ्ग इव वारिधेः ॥मु_३,१।१५॥  
    
"तेन" ततः हेतोः । "मनः" अणुरूपं चित्तं । "महतः" व्यापकात् । "परमात्मनः सम्पद्यते" प्रादुर्भवति । क "इव" । "तरङ्ग इव" । यथा "सुस्थिरात्"३७ "वारिधेः" समुद्रात् । "अस्थिराकारः तरङ्गः सम्पद्यते" । तथेत्य् अर्थः । अत्र च सुस्थिरत्वं तरङ्गापेक्षया ज्ञेयम् ॥न्त्_३,१।१५॥

#३७ स्⟨व⟩[उ]स्थि°  
    
    
मनसः३८ उत्पत्तिम् उक्त्वा तत्कार्यभूतस्य जगतः उत्पत्तिं कथयति  
    
तत् स्वयं स्वैरम् एवाशु सङ्कल्पयति नित्यशः ।  
तेनेयम् इन्द्रजालश्रीर् विततेव वितन्यते ॥मु_३,१।१६॥  
    
"तत्" परमात्मोक्तं मनः । "स्वयम्" । न तु अन्यत् किञ्चित् मध्येकृत्य । "स्वैरम्" स्वेच्छया । न तु परप्रेरणया । "सङ्कल्पयति" सङ्कल्पं करोति । अतः "तेन" मनसा । "इयम्" अनुभूयमाना । "इन्द्रजालश्रीः" मिथ्याभातत्त्वेन इन्द्रजालवत् भासमानत्वात् इन्द्रियजालसम्पद्रूपा सृष्टिः । "वितन्यते" विस्तार्यते । कथम्भूत्"एव" । "विततेव" विस्तीर्णा इव । परमार्थतः अणुस्वरूपे मनसि स्थितत्वात् वैतत्यरहितेत्"ईव"शब्दोपादानम् ॥न्त्_३,१।१६॥

#३८ मन(ः)सः  
    
    
परमात्मोत्थान् मनसः सृष्ट्युत्थानकथनफलम् आह  
    
यथा कटकशब्दार्थः पृथक्त्वार्हो ऽस्ति कानके ।  
न नाम कटके तद्वज् जगच्छब्दार्थता परे ॥मु_३,१।१७॥  
    
"यथा कटकशब्दार्थः" कटकशब्दाभिधेयभूतः सन्निवेशविशेषः । "पृथक्त्वार्हः" । अर्थात् कानकात्३९ पृथक्त्वयोग्यः "न" भवति । क्व स्थितस्य कटकशब्दस्यार्थः । "कानके" "कटके" कनकनिर्मिते कटके इत्य् अर्थः । "तद्वत् परे जगच्छब्दार्थता" भवति । "तद्वद्" इत्य् अनेन दृष्टान्तगतं सर्वम् आक्षिप्यते । तेनायम् अर्थः । "तद्वत्" तथा । "परे" । अर्थात् प्रोक्तनीत्या जगत्तया स्थिते उत्तीर्णे चिन्मात्रे । स्थितस्य जगच्छब्दस्यार्थः परात् "पृथक्त्वार्हः न" भवति ॥न्त्_३,१।१७॥

#३९ °का⟨न्⟩[त्]  
    
    
मूढबुद्धिषु सङ्क्रमणार्थं पुनर् अप्य् एतद् एव कथयति  
    
ब्रह्मण्य् एवास्त्य् अनन्यात्म यथास्थितम् इदं जगत् ।  
न जगच्छब्दकार्थो ऽस्ति हेम्नीव कटकादिता ॥मु_३,१।१८॥  
    
"यथास्थितम्" अनेन प्रकारेणैव स्थितं । न त्व् अन्यं प्रकारम् आसाद्येति यावत् । "इदं जगत् ब्रह्मणि" बृंहिते चिन्मात्रे । "अनन्यात्म" अनन्यस्वरूपं "अस्ति" । तत्र "जगच्छब्दकार्थः"४० । "जगच्छब्दकस्य" जगद् इति शब्दस्य । "अर्थः" ब्रह्मव्यतिरिक्तपदार्थरचनारूपं अभिधेयम् । "न" भवति । तत्तयाभिमतस्य जगतः ब्रह्मत्वसाधनात् । "जगच्छब्दकार्थः" का "इव" । "कटकादिता इव" । यथा "कटकादिता" कटकादिभावः । "हेम्नि नास्ति" । तथेत्य् अर्थः ॥न्त्_३,१।१८॥

#४० °छ[ब्द]का°  
    
    
असत्त्वसाधिकाम् अत एवोक्तार्थदार्ढ्यकारिणीं मनसः सकाशात् जगदुत्पत्तिम् अनुवदति  
    
असतैवासती तापनद्येव लहरी चला ।  
मनसैवेन्द्रजालश्रीर् जागती प्रवितन्यते ॥मु_३,१।१९॥  
    
"मनसा एव" । न त्व् अन्येन केनचित् । "जागती" जगत्सम्बन्धिनी । जगत्स्वरूपेति यावत् । "इन्द्रजालश्रीः" इन्द्रजालसम्पत् । "प्रवितन्यते" । कथम्भूतेन्"ऐव" । "असता" "एव" असत्स्वरूपेणैव । न हि ब्रह्मव्यतिरेकेण मनसः पृथक् सत्ता अस्ति । कथम्भूत्"एन्द्रजालश्रीः"४१ । "असती" स्वकारणभूतमनोवत् असत्स्वरूपा । मनसा कय्"एव" । तापे भासमाना नदी "तापनदी" । तया "इव" । यथा असत्या तापनद्या "असती चला लहरी प्रवितन्यते" । तथेत्य् अर्थः । ननु कथं पूर्वश्लोके कनककटकस्य दृष्टान्तत्वं इह तापनदीलहर्याः इति चेत् । सत्यम् । पूर्वश्लोके जगतः परमार्थतः ब्रह्मरूपत्वकथनार्थं कनककटकस्य दृष्टान्तत्वं । अस्मिन् श्लोके तु तस्यैवानुपपत्तिनिवारणाय ब्रह्मव्यतिरेकेणासत्त्वकथनार्थं तापनदीलहर्याः दृष्टान्तत्वम् इत्य् एकफलसाधकत्वान् न दृष्टान्तद्वयस्य वैषम्यम् । जगतः मनोनिर्माणत्वाभावे हि परमार्थसत्त्वं प्राप्नोति । तथा च भिन्नसत्ताभाजः तस्य ब्रह्मत्वकथनम् अयुक्तं स्यात् । न हि घटे पटो ऽयम् इति वक्तुं युक्तम् । इत्य् अनुपपत्तिनिवारणायास्य श्लोकस्योपन्यासः । इति तदन्तर्गतस्य दृष्टान्तस्यापि तदर्थम् एव सः युक्तः ॥न्त्_३,१।१९॥

#४१ कथ्⟨ए⟩[अम्]°  
    
    
जागतीम् इन्द्रजालश्रियं विशिनष्टि  
    
अविद्या संसृतिर् बन्धो माया मोहो महत् तमः ।  
कल्पितानीति नामानि यस्याः सकलवेदिभिः ॥मु_३,१।२०॥  
    
"सकलवेदिभिः" सर्वज्ञैः ॥न्त्_३,१।२०॥  
    
अधुना प्रोक्तायाः इन्द्रजालश्रियाः सकाशात् मोक्षकाङ्क्षिणं शिष्यं ज्ञात्वा मोक्षस्वरूपनिरूपणं विना शिष्यस्य मोक्षावाप्तिम् अजानन् मोक्षस्वरूपनिरूपणम् अपि तद्विरुद्धबन्धस्वरूपज्ञानं विनाशक्यं मन्यमानः तत्स्वरूपनिरूपणं प्रतिजानीते । "बन्धस्ये"ति ।  
बन्धस्य तावद् रूपं त्वं कथ्यमानम् इदं शृणु ।  
ततः स्वरूपं मोक्षस्य ज्ञास्यसीन्दुसमानन ॥मु_३,१।२१॥४२  
    
"बन्धस्य" इन्द्रजालश्रीस्वरूपदृश्यासक्तत्वस्य । अनुपादेयबन्धस्वरूपनिरूपणप्रतिज्ञया व्याकुलीभूतं शिष्यं समाश्वासयति "तत" इति । "ततः" बन्धस्वरूपकथनानन्तरम् । "मोक्षस्य" दृश्यनैरपेक्षस्य । हेयनिरूपणानन्तरम् उपादेयनिरूपणस्य युक्तत्वाद् इति भावः ॥न्त्_३,१।२१॥

#४२ [बन्धस्य] *तावद् ॥। °समान⟨तः⟩[न] ॥२१॥*  
    
    
बन्धस्वरूपं कथयति  
    
द्रष्टुर् दृश्यत्वसत्ताङ्ग बन्ध इत्य् अभिधीयते ।  
द्रष्टा दृश्यवशाद् बद्धो दृश्याभावाद् विमुच्यते ॥मु_३,१।२२॥  
    
हे "अङ्ग" । पण्डितैः "दृश्यसत्ता" दृश्यसद्भावः । "द्रष्टुः" दृशिक्रियाकर्तुः । "बन्धः अभिधीयते" । भावप्रत्ययः पादपूरणार्थः । एतद् एवान्वयव्यतिरेकाभ्यां आश्वासयोग्यं करोति "द्रष्टे"ति । "दृश्यवशात्" दृश्यवशेन । दृश्यसत्तावशेनेति यावत् । "दृश्याभावात्" दृश्यासत्तया । विषयस्य भावे विषयिणो ऽपि भावात् । तदभावे तस्याप्य् अभावात् इति हेतुद्वयं वाक्यद्वये स्वयं योज्यम् ॥न्त्_३,१।२२॥  
    
तत्र दृश्यस्वरूपं कथयति  
    
जगत् त्वम् अहम् इत्यादि सर्गात्मा४३ दृश्यम् उच्यते ।  
यावद् एतत् सम्भवति तावन् मोक्षो न विद्यते ॥मु_३,१।२३॥  
    
"जगत्" बन्धहेतुः दृश्यप्रपञ्चः । "त्वम्" ततो मोक्षाकाङ्क्षी शिष्यः । "अहम्" इत्य् उपदेष्टा । "आदि"शब्देन मोक्षस्य ग्रहणम् । तस्यापि दृश्यत्वानपायात् । पण्डितैः "जगत् त्वम् अहम् इत्यादि दृश्यम्" दृशिक्रियाकर्म्"ओच्यते" । कुत इत्य् आकाङ्क्षायाम् विशेषणद्वारेण हेतुं कथयति । "सर्गात्मे"ति । सृज्यमानस्वरूप इत्य् अर्थः । सृज्यमानस्य च दृश्यत्वं स्फुटम् एव दर्शनपूर्वकत्वात् । सर्जनस्य च दर्शनपूर्वकत्वं "तद् ऐक्षते"त्यादिश्रुतिसामर्थ्यात्४४ ज्ञेयम् । अस्य बन्धहेतुत्वम् अनुवदति । "यावद्" इति । "यावत् एतत्" इदं जगदादिदृश्यम्४५ । "सम्भवति" सत्तायुक्तं भवति । "तावत् मोक्षः न विद्यते" । बन्धनिमित्तस्य स्थितत्वात् । सत्तामात्रेणैव च दृश्यस्य बन्धनिमित्तत्वस्वभावत्वात् ॥न्त्_३,१।२३॥

#४३ °आ(तिः)*दि*स°  
#४४ छु ६।२।३।  
#४५ °आ*दि*दृ°  
    
    
नेदम् इति वचनकथनमात्रेणैव शान्तदृश्यत्वाभिमानयुक्तं शिष्यं प्रति आह  
    
नेदं नेदम् इति व्यर्थैः प्रलापैर् नोपशाम्यति ।  
सङ्कल्पजनकैर् दृश्यव्याधिः प्रत्युत वर्धते ॥मु_३,१।२४॥  
    
"इदम्" अनुभूयमानं । "इदम्" दृश्यम् । "न" भवति । "इदम्" दृश्यं "न" भवति "इति" एवंरूपेण स्थितैः "व्यर्थैः" दृश्यशान्त्याख्यफलरहितैः । तथा "सङ्कल्पजनकैः" निषेधाख्यसङ्कल्पोत्पादकैः । "प्रलापैः" उन्मत्तप्रलापैः । "दृश्यव्याधिः" दृश्याख्यो रोगः । "नोपशाम्यति" निषेधरूपतया स्थितत्वात् । "प्रत्युत वर्धते" वृद्धिं याति । निषेधाख्यसङ्कल्पवर्धकत्वात् । ननु कथं निषेधस्य दृश्यत्वं । सत्यम् । द्रष्टृविषयत्वात्४६ निषेधो ऽपि हि द्रष्टुः स्वतः भिन्नतया भाति ॥न्त्_३,१।२४॥

#४६ द्⟨ऋ⟩[र]ष्टृ°  
    
    
ननु "नेदम्" इति वचनमात्रेण४७ दृश्यशान्तिः मा भवतु । तर्कादिभिः तच्छान्तिं साधयामः इत्य् । अत्राह  
    
न च तर्कभरक्षोदैर् न तीर्थनियमादिभिः ।  
सतो दृश्यस्य जगतो यस्माद् एते विचारकाः ॥मु_३,१।२५॥  
    
"तर्कभराणाम्" भेदप्रधानत्वेन दृश्यसत्यत्वापादकानां तर्कसमूहानां । ये "क्षोदाः" विचारणानि । तैः "दृश्यव्याधिः नोपशाम्यति" । तथा "तीर्थनियमादिभिः दृश्यव्याधिः नोपशाम्यति" । यतः "एते" "तर्कभरा"दयः "दृश्यस्य" "जगतः"४८ "सतः विचारकाः" सत्यत्वविचारका भवन्ति । तत्र तर्काणां साक्षाद् एव पदार्थसाधकत्वं४९ । तीर्थादीनां तु स्वर्गादिफलनिष्ठत्वात् । न ह्य् असत्यनिष्ठत्वं युक्तम् ॥न्त्_३,१।२५॥

#४७ °न(ं)मा°  
#४८ °स्य (दृ) ज°  
#४९ °त्व्(आ)अं  
    
    
ननु तर्काः सद् अपि जगत् पर्यन्ते भागतः अनित्यत्वेन कथयन्तीति तेषाम् अपि भागतः दृश्यशान्त्युपपादकत्वम् अस्त्य् एवेत्य् । अत्राह  
    
जगद् दृश्यं तु यद्य् अस्ति न शाम्यत्य् एव तत् क्वचित् ।  
नासतो विद्यते भावो नाभावो विद्यते सतः५० ॥मु_३,१।२६॥  
    
"दृश्यम्" दृशिक्रियाविषयीभूतं५१ । "जगत्" नश्वरस्वभावं भावजातं । "यद्य् अस्ति" यदि परमार्थसत् भवति । "तत्" तदा । "क्वचित्" कुत्रापि देशे काले वा । "न शाम्यति" शान्तिं न व्रजति । यतः "असतः" अस्तिक्रियाकर्तृत्वम् अभजतः । "भावः" सत्ता । "न" भवति । तथा "सतः" अस्तिक्रियाकर्तृत्वं भजतः । "अभावः" असत्ता । "ना"स्ति । स्वरूपहानिप्रसङ्गाद् इति भावः ॥न्त्_३,१।२६॥

#५० भ्ग् २।१६अब्।  
#५१ दृश्⟨य⟩[इ]क्रि°  
    
    
दृश्यपरमार्थसत्त्वे दोषम् आह  
    
अचेत्यचित्स्वरूपात्मा५२ यत्र यत्रैष तिष्ठति ।  
द्रष्टा तत्रास्य दृश्यश्रीः समुदेत्य् अप्य् अणूदरे ॥मु_३,१।२७॥  
    
चिता स्वयम् आविर्भाव्यस्वविषयीकृतं भावजातं "चेत्यम्" । अविद्यमानं चेत्यं यस्यां । सा "अचेत्या" । प्रोक्तस्वरूपचेत्यव्यतिरिक्तेति यावत् । तादृशी या "चित्" । तत्"स्वरूपः" तन्मयः । "आत्मा" स्वरूपं यस्य । सः "अचेत्यचित्स्वरूपात्मा"५३ । "यत्र यत्र" यस्मिन् यस्मिन् देशे । यस्यां यस्याम् अवस्थायाम् इति यावत् । "तिष्ठति" । "अणूदरे ऽपि" परमसूक्ष्मोदरे ऽपि । "तत्र" तस्मिन् देशे । "अस्य" द्रष्टुः । "दृश्यश्रीः समुदेति" प्रादुर्भवति । ननु तादृशे सूक्ष्मतरे देशे ऽर्मे कथम् एतादृशस्य प्रपञ्चस्यावस्थानं सम्भवति । सत्यम् । स्थूलदृश्यसंस्कारोत्पादितया स्मृत्या तत्र तस्य प्रादुर्भावः सिध्यत्य् एव [---]त्वात् ॥न्त्_३,१।२७॥

#५२ आह्⟨आ⟩[अ अ]चेत्य्(ए)अ°;  
#५३ *चित्स्वरूपात्मा*  
    
    
अथ तपोध्यानादिभिः५४ सत्यदृश्यशान्त्यभिमानग्रस्तान् प्रति कथयति  
    
द्रष्टुर् अस्ति जगद् दृश्यं तत् प्रमृष्टम्५५ इदं मया ।  
त्यक्तं तपोध्यानजपैर् इति काञ्चिकतृप्तिवत् ॥मु_३,१।२८॥  
    
"द्रष्टुः" दृशिक्रियाकर्तुः । "जगत् दृश्यम्" स्वभिन्नतया दृशिक्रियाविषयो५६ भवति । "तत्" जगद्रूपं दृश्यं । "मया तपोध्यानजपैः त्यक्तम्" शान्तिं नीतम् । "इति" एतत् । "काञ्चिकतृप्तिवत्" काञ्चिकद्रव्येण मम तृप्तिर् जातेति वचनवत् भवति । यथा तृप्त्यर्थं भक्षितेन काञ्चिकद्रव्येण प्रत्युत क्षुत् एव जायते । तथा स्वभिन्नदेवताराधनार्थम् अनुष्ठितैः तपःप्रभृतिभिः अपि दृश्यवृद्धिर् एव जायते इति भावः ॥न्त्_३,१।२८॥

#५४ *प्रादुर्भावः सि⟨द्⟩ध्यत्य् एव ---त्वात् ॥२⟨६⟩[७]॥ अथ तपोध्⟨---⟩[यानादि(?)]भिः*  
#५५ प्र⟨स्य⟩*मृ*ष्टम्  
#५६ दृश्⟨य⟩[इ]क्रियाविषयो⟨विषयो⟩  
    
    
ननु दृश्यं सत्यं भवतु । मोक्षावस्थायां दृश्यान् निर्गतस्यात५७ एव विशेषगुणासंवेदनपात्रतां गतस्यातिसूक्ष्मस्य जीवस्येदं दृश्यं किं करोति । न हि सुप्तस्य बाह्यजगत्कृतं व्याकुलत्वं दृश्यते इत्य् । अत्राह  
    
यदि नाम जगद् दृश्यम् अस्ति तत् प्रतिबिम्बति ।  
परमाणूदरे ऽप्य् अस्मिंश् चिदादर्शे न संशयः ॥मु_३,१।२९॥  
    
"जगत्" नश्वरम् दृश्यजातम् । "यदि नामास्ति" यदि नाम परमार्थसत् भवति । "तदा" "परमाणूदरे" "ऽपि" अतिसूक्ष्ममध्ये ऽपि । "अस्मिन्" आत्मत्वेन स्थिते । "चिदादर्शे" चिन्मकुरे । "प्रतिबिम्बति" प्रतिबिम्बत्वेन सङ्क्रामति ॥न्त्_३,१।२९॥

#५७ °तस्या(तस्या)त  
    
    
कथम् एतद् इत्य् । अत्राह  
    
यत्र तत्र स्थितं राम यथादर्शे प्रबिम्बति ।  
अद्रिद्यूर्वीनदीशादि चिदादर्शे तथैव हि ॥मु_३,१।३०॥  
    
हे "राम" । "हि" यस्मात् कारणात् । "यथा" "यत्र तत्र" "स्थितम्" वस्तु । "आदर्शे प्रबिम्बति" प्रतिबिम्बति । "तथैव" तद्वत् एव । "अद्रिद्यूर्वीनदीशादि" अद्रयश् च द्यौश् च ऊर्वी च "नदीशाः" समुद्राश् च । ते "अद्रिद्यूर्वीनदीशाः" । ते "आदिः" यस्य जगतः । तत् "अद्रिद्यूर्वीनदीशादि" । तादृशं जगत् । "चिदादर्शे" चिन्मकुरे । प्रतिबिम्बति५८ । स्वभावस्य त्यक्तुम् अशक्यत्वात् । अयं भावः । स्फुरत्ता५९ एव हि सत्ता भवति । सा चेद् दृश्ये परमार्थतः अस्ति तदा स्फुरत्तामात्रमयी६० चिन्मात्रत्वात् । सा स्वस्फुरत्तात्वतः कदापि न व्यतिरिक्ता भवेत् इति कदापि चिदादर्शः दृश्यप्रतिबिम्बरहितो न भवेत् इति ॥न्त्_३,१।३०॥

#५८ °ब(स्य)ति  
#५९ °र[त्]ता  
#६० °र[त्]तामात्रमय्(आ)⟨*अम्*⟩[ई]  
    
    
तथा च मोक्षाभावप्रसङ्ग इत्य् अभिप्रायेणाह  
    
ततस् तत्र पुनर् दुःखं जरा मरणजन्मनी ।  
भावाभावग्रहोत्सर्गाः स्थूलसूक्ष्मचलाचलाः ॥मु_३,१।३१॥  
    
"ततः" यदि चिदादर्शः दृश्यसद्भावेन पुनः पुनः प्रतिबिम्बयुक्तो भवेत् । तदा "तत्र" तस्मिन् चिन्मात्रे । "पुनः दुःखम्" भवेत् । तथा "जरा" भवेत् । तद्वत् "मरणजन्मनी" भवेतां । तथा "भावाभावग्रहोत्सर्गाः" प्रादुर्भावनाशादानत्यागाः भवेयुः । संसारस्यैतत्स्वरूपत्वात् । दुःखादयः कथम्भूताः । "स्थूलसूक्ष्मचलाचलाः" । तत्र जाग्रत्कालीनानां स्थूलत्वम् अचलत्वं च । स्वप्नकालीनानां सूक्ष्मत्वम् चलत्वं चेति विभागः । सुषुप्तौ दुःखादिभानाभावात् । तथा च स्थूलसूक्ष्मदुःखादिरूपसंसारग्रस्तत्वेन जीवस्य कदापि मुक्तिः न स्याद् इति भावः ॥न्त्_३,१।३१॥  
    
ननु भवतु दृश्यं परमार्थसत् । तथापि समाधिपराणाम् अनर्थम् उत्पादयितुं कास्य शक्तिर् इत्य् । अत्राह  
    
इदं प्रमार्जितं दृश्यं मया नात्राहम् आस्थितः ।  
एतद् एवाक्षयं बीजं समाधौ संसृतिस्मृतेः ॥मु_३,१।३२॥  
    
"मया इदम् दृश्यम् प्रमार्जितम्" समाध्युपायेन नाशितम् । यतः "अहम् अत्र आस्थितः" आस्थायुक्तः "ना"स्मि । "एतद् एव" पूर्वार्धोक्तं वस्तु एव । "समाधौ" दृश्योपरमस्वरूपे समाधाने । "संसृतिस्मृतेः" दृश्यस्मृतेः । "अक्षयं बीजम्" स्यात् । संसृतिविषयस्य दृश्यस्य संसृतिशब्दवाच्यत्वं लक्षणया ज्ञेयम् । अयं भावः । समाधिपरिणतस्य दृश्यप्रमार्जनं तदनास्था च सिद्धत्वेन स्फुरति न वा । न चेत् तदा सम्पन्नम् अप्य् एतद् द्वयम् असद् एव । स्फुरत्तायाः एव परमार्थतः सत्तास्वरूपत्वात् । स्फुरति चेत् तदास्थिता एव संसृतिस्मृतिः । तद्बीजस्य स्फुरणस्य स्थितत्वात् । ननु त्वदभिमते दृश्यात्यन्ताभावे६१ ऽपि अयं दोषः प्रसजति । स्फुरति चेत् दृश्यात्यन्ताभावः तत् स्थितम् एव दृश्यं । स्फुरणाख्यस्य बीजस्य स्थितत्वात् । न चेत् तद् असन्न् एव दृश्यात्यन्ताभावः । इति चेन् । न । न हि दृश्यात्यन्ताभाववादिनः सर्वोपरमस्वरूपः समाधिः दृश्यात्यन्ताभावतया अभिप्रेतः येन प्रोक्तदोषप्रसङ्गः स्यात् । किं तु दृश्यात्यन्ताभावनिश्चयमात्रम् एव तस्योपयोगि । न हि रज्जुसर्पनिवारणार्थं मन्त्रपठनं युक्तम् । अपि तु नायं सर्प इति सर्पात्यन्ताभावनिश्चयमात्रस्यैव तत्रोपयोगः । अत्यन्ताभावनिश्चयश् च गुरुशास्त्रसङ्गोद्भूतेनाधिष्ठानभूतचिन्मात्रविज्ञानेनैव सिध्यति६२ । न पाषाणभावापादकैः समाधिभिर् इत्य् अलं प्रपञ्चेन ॥न्त्_३,१।३२॥

#६१ दृश्या⟨ं⟩त्य°  
#६२ °⟨द्⟩ध्य°  
    
    
न केवलं जगत्सत्यत्ववाच्यभ्युपगतदृश्योपरमस्वरूपस्य समाधेः दृश्यबीजधारत्वमात्रम् एवास्त्य् । अपि तु कार्यकरणे असामर्थ्यम् अप्य् अस्तीत्य् अभिप्रायेणाह  
    
सति त्व् अस्मिञ् जगद्दृश्ये निर्विकल्पसमाधिना ।  
न चाक्षयसुषुप्तत्वं तुर्यं वाप्य् उपपद्यते ॥मु_३,१।३३॥  
    
"तु" पक्षान्तरे । "अस्मिन् जगद्दृश्ये" जगत्स्वरूपे दृश्ये "सति" । "सति" परमार्थसति सति । "निर्विकल्पसमाधिना" सर्वोपरमस्वरूपेण समाधानेन । "अक्षयसुषुप्तत्वं तुर्यं वापि नोपपद्यते" न सिध्यति६३ । "अक्षयसुषुप्तत्वम्" विदेहमुक्तगोचरा६४ तुर्यातीतावस्था । "तुर्यम्" जीवन्मुक्तगोचरा तुर्यावस्था ॥न्त्_३,१।३३॥

#६३ °⟨द्⟩ध्य°  
#६४ °त्वं (तुर्यं वा) वि°  
    
    
अनुपपत्तिम् एव साधयति  
    
व्युत्थाने हि समाधीनां६५ सुषुप्तान्त इवाखिलम् ।  
जगद्दुःखम् इदम् भाति यथास्थितम् अखण्डितम् ॥मु_३,१।३४॥  
    
"हि" यस्मात् कारणात् । "समाधीनां व्युत्थाने" अवश्यभाविनि समाधिभ्यः व्युत्थाने । समाधेः व्युत्थानावस्थायाम् इति यावत् । "यथास्थितम्" पूर्ववत् स्थितम् । अत एव "अखण्डितम्" केनाप्य् अंशेन न न्यूनम् । "अखिलम्" समस्तं । "इदम् जगद्दुःखम् भाति" स्फुरति । कस्मिन्न् "इव" । "सुषुप्तान्त इव" । अयं भावः । यथा रात्रौ सुषुप्तिं गतस्यात एव विस्मृतसमस्तजगत्प्रपञ्चस्य ततः प्रभाते प्रबुद्धस्य पुरुषस्य पुनः अपि पूर्ववत् जगत्प्रपञ्चः स्फुरति । तथा येन तेनोपायेन सर्वोपरमस्वरूपसमाधिं६६ गतस्य पुरुषस्यावश्यम्भाविनि व्युत्थानसमये पुनर् अपि पूर्ववत् जगत्प्रपञ्चः अवश्यं स्फुरत्य् एव । अन्यथा अस्मदभिमतात्यन्ताभावप्रसङ्गात्६७ । तथा च मातुलानीभक्षणवत् क्षणमात्रं जगदुपरमसाधकेन समाधिना सर्वदा जगदभावस्वरूपस्य तुर्यस्य तदतीतस्य च सिद्धिर् न युक्तेति ॥न्त्_३,१।३४॥

#६५ °ना[म्]  
#६६ °प(ं)स°  
#६७ °अं*ता*(क्ता)भा°  
    
    
एतेनायातां समाधेः निष्फलतां कथयति  
    
प्राप्तं भवति हे राम तत् किं नाम समाधिभिः ।  
भूयो ऽनर्थनिपाते ऽपि क्षणसाम्ये हि किं सुखम् ॥मु_३,१।३५॥  
    
"किं नाम प्राप्तं भवति" । किञ्चिद् अपि प्राप्तं न भवतीत्य् अर्थः । कथम् एतद् इत्य् अत्राह "भूय" इति । "हि" यस्मात् । "भूयो ऽनर्थपाते" । "भूयः अनर्थनिपातः" भेदरूपानर्थनिपातः । यस्मिन् । तादृशे "क्षणसाम्ये ऽपि" क्षणं स्फुरणशीलायां समतायाम् अपि । "किं सुखम्" भवति । यतः क्षणभातं साम्यं सुखदं न भवति । ततः तत्प्राप्त्यापि किञ्चित् प्राप्तं न भवतीति भावः । "अपि"शब्दः साम्यस्य असन्दिग्धम् सुखास्पदत्वं द्योतयति ॥न्त्_३,१।३५॥  
    
ननु समाधौ सततं लीनस्य व्युत्थानाभावेन कथं भूयः जरादुःखप्रादुर्भावः स्याद् इत्य् । अत्राह  
    
यदि वापि समाधाने निर्विकल्पे स्थितिं व्रजेत् ।  
तद् अक्षयसुषुप्ताभं तन् मन्ये नामलं पदम्६८ ॥मु_३,१।३६॥  
    
पुरुषः "निर्विकल्पे समाधाने" निर्विकल्पसमाधौ । "स्थितिम्" सततं लीनतां । "यदि वा व्रजेत्" यदि वा गच्छेत् । अहं "मन्ये" । "तत्" तदापि । "तत्" निर्विकल्पसमाधानम् । "अमलं पदम्" जाड्यमलरहितं शुद्धचिन्मात्राख्यं महास्थानं । "न" भवति । दृश्यदर्शनासामर्थ्यरूपस्य जाड्याख्यस्य मलस्य सुप्तिवत् स्थितत्वात् । "तत्" कथम्भूतम् । "अक्षयसुषुप्ताभम्" तुर्यातीतावस्थावत् भासमानं । न तु तत्स्वरूपम् । कालान्तरे ऽवश्यम्भाविनः व्युत्थानस्य स्थितत्वात् । न च तुर्यातीतावस्थायाः व्युत्थानं कदापि सम्भवति । चिन्मात्रे अत्यन्तलयीभावात् ॥न्त्_३,१।३६॥

#६८ [प]दम्  
    
    
दृश्यसत्यत्ववादिनः निर्विकल्पसमाधिर् एव न सम्भवति । स्थितिव्रजनस्य तु का कथेत्य् अभिप्रायेणाह  
    
प्राप्यते सति दृश्ये ऽस्मिन् न च तन् नाम केनचित् ।  
यत्र तत्र किलायाति चित्तभ्रान्त्या जगद्भ्रमः ॥मु_३,१।३७॥  
    
"नाम" निश्चये । "अस्मिन्" अनुभूयमाने जगति "सति" । "सति" परमार्थे सति । "केनचित्" केनापि पुरुषेण । "तत्" निर्विकल्पसमाधानं । "न प्राप्यते" । यतः "यत्र तत्र" स्थितस्यापि समाधिदेशे तदितरदेशे वा स्थितस्य पुरुषस्य । "चित्तभ्रान्त्या" । चित्ते स्थिता "भ्रान्तिः" जगत्सत्यत्वभ्रमः "चित्तभ्रान्तिः" । तया "जगद्भ्रमः" । "किल" निश्चये । "आयाति" । अयं भावः । यथा दृश्यसत्यतायां निश्चितः पुरुषः रात्रौ सुप्तो ऽपि दृश्यं पश्यत्य् एव । तथा समाधिं गतो ऽपि पश्येद् एव समानन्यायत्वात् । तथा च दृश्यसत्यत्ववादिनः निर्विकल्पसमाधिर् एव न सम्भवति । तत्र स्थितिव्रजनस्य तु का कथेति ॥न्त्_३,१।३७॥  
    
ननु दृश्यसत्यत्वे निश्चितस्यापि यथा तथा प्रयुक्तेन धारणोपायेन न किञ्चिद् भानरूपो निर्विकल्पसमाधिः६९ सिध्यत्य् एवेत्य् । अत्राह  
    
द्रष्टाथ यदि पाषाणरूपतां भावयन् बलात् ।  
किलास्ते तत् तदन्ते ऽपि भूयो ऽस्योदेति दृश्यता ॥मु_३,१।३८॥  
    
"द्रष्टा" प्रमाता । "यदि बलात्" केनापि हठप्रयोगेन । "पाषाणरूपतां भावयन् आस्ते" तिष्ठति । "तद् अपि" तदापि । "अस्य" स्वस्मिन् पाषाणभावं भावयतः द्रष्टुः । "तदन्ते" अवश्यभाविनि पाषाणभावान्ते । "दृष्यता" पटादिविषयः दृश्यभावः । "उदेति" स्फुरति । न हि जीवतः सर्वदा पाषाणभावभावनं शक्यं । तथा च दृश्यत्वे निश्चितस्य स्थिरः निर्विकल्पसमाधिः न सिध्यत्य् एवेति भावः ॥न्त्_३,१।३८॥

#६९ °धि*ः*  
    
    
पाषाणरूपतागमनस्यासम्भवं कथयति  
    
न च पाषाणतातुल्या७० निर्विकल्पसमाधयः ।  
केषाञ्चित् स्थितिम् आयान्ति सर्वैर् इत्य् अनुभूयते ॥मु_३,१।३९॥  
    
पाषाणतायाः तुल्याः "पाषाणतातुल्याः" । विकल्परहिता इत्य् अर्थः । पाषाणताभावनम् एव तस्य द्रष्टुः पाषाणभावं नाशयति । न हि पाषाणः स्वं पाषाणत्वं भावयितुं शक्नोतीति भावः ॥न्त्_३,१।३९॥

#७० °ता(ं)तु°  
    
    
यथातथासिद्धस्यापि पाषाणभावस्य न परमपदत्वं युक्तं जडत्वानपायाद् । इति कथयति  
    
न च पाषाणतातुल्या रूढिं याताः समाधयः ।  
भवन्त्य् अग्र्यं पदं शान्तं चिद्रूपम् अजम् अव्ययम् ॥मु_३,१।४०॥  
    
"रूढिम्" परिणामम् । अयं भावः । दृश्यदर्शनासामर्थ्येन जडत्वानपायात् पाषाणभावस्य चिन्मात्रत्वम् अयुक्तम् । चिन्मात्रं हि सर्वदा चेत्यचेतनसमर्थम् एव भवति । स्वातन्त्र्येण तु यदि कदाचित् तच् चेतनं न करोति तेन नास्य जाड्यापातः । न हि शक्तः पुरुषः स्वातन्त्र्येण कार्यम् अकुर्वन् अशक्त इति वक्तुं युज्यते इति ॥न्त्_३,१।४०॥  
    
पूर्वोक्तम् उपसंहरति  
    
तस्माद् यदीदं सद् दृश्यं तन् न शाम्येत् कदाचन ।  
शाम्येत् तपोजपध्यानैर् दृढम् इत्य् अज्ञकल्पना ॥मु_३,१।४१॥  
    
"तस्मात्" उक्तहेतोः । "यदि दृश्यं सत्" भवति  
    
    
*****  
    
    
यत्वेन परबोधत्वायोगात् । तद् एव "निर्वाणमात्रम्" एव । "चित्तमात्रम्" पद्मजभावेन स्थितं शुद्धं चित्तं । "आस्ते" । "तत्" चित्तमात्रम् । "वसुधादिताम्" परमार्थसन्तम्१ पृथ्व्यादिभावं । "न याति" । निर्वाणस्वरूपशुद्धबोधमयत्वात् । अत एव पद्मजस्य आधिभौतिकदेहाभाव इति भावः ॥न्त्_३,३।१३॥

#१ °सन्त्⟨उ⟩[अ]ं  
    
    
ननु प्रतिजीवं मनोभेदस्य स्थितत्वान् नानाविधानि मनांसि सन्ति । तत् कथं पद्मजरूपात् मनसः एव जगदुत्पत्तिः उक्तेत्य् । अत्राह  
    
सर्वेषां भूतमनसां संसारव्यवहारिणाम् ।  
प्रथमो ऽसौ प्रतिच्छन्दश् चित्तदेहः स्वतोदयः ॥मु_३,३।१४॥  
    
संसारे व्यवहरन्तीति तादृशानां "सर्वेषां भूतमनसाम्" मध्ये । "असौ" पद्मजः । "प्रथमः प्रतिच्छन्दः" भाविमनःसृष्टिकारणं प्रथमं प्रतिभानम् भवति । चिन्मात्रस्येति शेषः । "असौ" कथम्भूतः । "चित्तदेहः" शुद्धमनोरूपः । पुनः कथम्भूतः । "स्वतोदयः" । "स्वतया" स्वभावेन । न तु अन्यतया । "उदयः" नवीनः प्रादुर्भावः यस्य । सः । उदयानन्तरम् अपि पूर्वभावेनैव स्थित इत्य् अर्थः । अत एव अस्माद् एवोत्पत्तिकथनम् इति भावः ॥न्त्_३,३।१४॥  
    
प्रथमप्रतिच्छन्दत्वम् अस्य साधयति  
    
अस्मात् पूर्वात् प्रतिच्छन्दाद् अनन्यैतत्स्वरूपिणी ।  
इयं प्रविसृता सृष्टिः स्पन्ददृष्टिर् इवानिलात् ॥मु_३,३।१५॥  
    
"अस्मात्" पद्मजाख्यात् । "पूर्वात्" प्रथमात् । "प्रतिच्छन्दात्" । "इयम्" अनुभूयमाना । "सृष्टिः" । "प्रविसृता" प्रसारं गता । कथम्भूता । "अनन्या" एतस्माद् अव्यतिरिक्ता । अत एव "एतत्स्वरूपिणी" एतन्मयी । का "इव" । "स्पन्ददृष्टिर् इव" । यथा स्पन्दरूपा दृष्टिः । स्पन्द इति यावत् । "अनिलात्" प्रविसृता भवति । तथेत्य् अर्थः । अतो ऽस्यैव प्रथमप्रतिच्छन्दत्वं युक्तम् इति भावः ॥न्त्_३,३।१५॥  
    
उपसंहारं करोति  
    
प्रतिभानाकृतेर् अस्मात् प्रतिभामात्ररूपधृत् ।  
विभात्य् एवम् अयं सर्गः सत्यानुभववत् स्थितः ॥मु_३,३।१६॥  
    
"एवम्" सति । "प्रतिभानाकृतेः" प्रतिभानस्वरूपात् । "अस्मात्" पद्मजात् । "अयं सर्गः" इदं सृजिक्रियाविषयो दृश्यमण्डलं । "प्रतिभामात्ररूपधृत्" एव प्रतिभानमात्ररूपधारी एव । न तु स्थूलभूतमयरूपधारी । "विभाति" स्फुरति । न हि द्रवगुणयुक्तात् जलात् द्रवगुणरहितः तरङ्गः उत्पद्यते । "अयं सर्गः" कथम्भूतः । "स्थितः" । कथं । "सत्यानुभववत्" सत्यः अनुभवः यस्य । सः "सत्यानुभवः" । स इव तद्"वत्" । परमार्थतस् तु स्वप्नवत् प्रतिभानमात्रम् एवेति "वत्"इग्रहणम् ॥न्त्_३,३।१६॥  
    
अत्र दृष्टान्तद्वयं कथयति  
    
दृष्टान्तो ऽत्र स्वप्नपुरं स्वप्नस्त्रीसुरतं तथा ।  
असद् अप्य् अर्थसम्पत्त्या सत्यानुभवभास्वरम्२ ॥मु_३,३।१७॥  
    
"अत्रा"स्मिन् स्थाने । सर्गस्य प्रतिभानमात्ररूपतायाम् इति यावत् । "स्वप्नपुरम्" स्वप्नदृष्टं पुरं । "तथा" तद्वत् । "स्वप्नस्त्रीसुरतम्" स्वप्नदृष्टस्त्रीसुरतं । "दृष्टान्तः" भवति । कथम्भूतम् । "असद् अपि" प्रतीतिमात्रसारत्वेनासत्स्वरूपम् अपि । "अर्थसम्पत्त्या" अर्थक्रियासम्पादनेन३ । "सत्यानुभवभास्वरम्"४ सत्यानुभवयुक्तवस्तुवत् भासनशीलम् ॥न्त्_३,३।१७॥

#२ °भा⟨सु⟩[स्व]रम्  
#३ °द(नं)नेन  
#४ ⟨न⟩ सत्या°  
    
    
पद्मजस्य देहाभावे ऽपि देहभानं कथयति  
    
अपृथ्व्यादिमयो भाति व्योमाकृतिर् अदेहकः ।  
सदेह इव भूतेशः स्वात्मभूः पुरुषाकृतिः ॥मु_३,३।१८॥  
    
"अपृथ्व्यादिमयः" पृथ्व्यादिव्यतिरिक्तस्वरूपः । अत एव "व्योमाकृतिः" आकाशाकृतिः । अत एव च "अदेहः" आधिभौतिकदेहरहितः । "स्वात्मभूः" पद्मजः । "सदेह इव भाति" स्फुरति । सदेहकार्यनानाविधप्रपञ्चकर्तृत्वात् । "स्वात्मभूः" कथम्भूतः । "भूतेशः" सर्वभूतोत्पादकत्वेन सर्वभूतस्वामी । पुनः कथम्भूतः । "पुरुषाकृतिः" पुरुषवत् आकृतिः यस्य । सः तादृशः । अन्यथा शास्त्रेषु चतुर्मुखत्वकल्पनां न कुर्याद् इत्य् अर्थः ॥न्त्_३,३।१८॥  
    
अस्योदयशान्ती तदभावं च कथयति  
    
स चित् सङ्कल्परूपत्वाद् उदेत्य् अप्य् अथ शाम्यति ।  
स्वायत्तत्वात् स्वभावस्य नोदेति न च शाम्यति ॥मु_३,३।१९॥  
    
"चित्" परमार्थतः चित्स्वरूपः । "सः" पद्मजः । "सङ्कल्परूपत्वात्" चिन्मात्राश्रयस्वपरामर्शस्वरूपसङ्कल्परूपत्वेन्"ओदेति" प्रादुर्भवति । "अथ" उदयानन्तरम् । उप"शाम्यत्य्" "अपि" शान्तिं व्रजति च । सङ्कल्पस्योदयशान्तिनियताधारत्वात् । तथा "सः" पद्मजः । "स्वभावस्य" चिन्मात्राख्यस्य स्वरूपस्य । "स्वायत्तत्वात्"५ तद् एवाहम् इति परामर्शविषयत्वात् । "न उदेति न च शाम्यति" । न हि स्वभावापरपर्यायस्य सदाभातस्य चिन्मात्रस्योदयशान्ती युक्ते इति । तत्र स्वात्मत्वे निश्चितस्य तत्स्वरूपस्य६ च पद्मजस्यापि ते न युक्ते इति भावः ॥न्त्_३,३।१९॥

#५ °य(तु)*त्त*त्वात्  
#६ °*रू*प°  
    
    
अथास्यैव जगत्कारणत्वं कथयति  
    
ब्रह्मा सङ्कल्परहितः पृथ्व्यादिरहिताकृतिः ।  
केवलश् चित्तमात्रात्मा कारणं त्रिजगत्स्थितेः ॥मु_३,३।२०॥  
    
"सङ्कल्परहितः" आतिवाहिकदेहरहितः । तथा "पृथ्व्यादिरहिताकृतिः" स्थूलदेहरहितः । अत एव "केवलः" अद्वितीयः । चिन्मात्ररूप इति७ यावत् । तथात्वे ऽपि "चित्तमात्रात्मा" शुद्धसङ्कल्परूपशुद्धचित्तस्वरूपः । "ब्रह्मा" पद्मजः । "त्रिजगत्स्थितेः" त्रिजगत्सत्तायाः । "कारणम्" भवति ॥न्त्_३,३।२०॥

#७ °रू⟨--⟩[पः](त्वेपि) इति  
    
    
ननु अद्वितीयाच् चिन्मात्रात् कस्य प्रेरणया शुद्धमनोरूपः पद्मजः उत्तिष्ठतीत्य् । अत्राह  
    
सङ्कल्प एष कचति यथा नाम स्वसम्भवः ।  
व्योमात्मैष तथा भाति भवत्सङ्कल्पशैलवत् ॥मु_३,३।२१॥  
    
"नाम" निश्चये । "यथा एषः" सर्वैः अनुभूयमानः "सङ्कल्पः" । "स्वसम्भवः" स्वोत्थः । न तु परसम्भवः । "कचति" स्फुरति । "तथा एषः" शुद्धमनोरूपः पद्मजः "स्वसम्भवः" । "भाति" स्फुरति । कथं । "भवत्सङ्कल्पशैलवत्" । सङ्कल्पे दृष्टः शैलः "सङ्कल्पशैलः" । भवतः सङ्कल्पशैलः "भवत्सङ्कल्पशैलः" । स इव "भवत्सङ्कल्पशैलवत्" । यथा भवतः सङ्कल्पशैलः स्वसम्भवः भाति । तथेत्य् अर्थः । सङ्कल्पस्य च स्वतः स्फुरणं सर्वेषु प्रसिद्धम् एवेति । स एव सामान्यविशेषभावाभ्यां द्विर् उपमानत्वेनोपात्तः ॥न्त्_३,३।२१॥  
    
अस्य पद्मजस्याधिभौतिकदेहराहित्यम्८ त्रिभिः श्लोकैः सहेतुकं कथयति  
    
आतिवाहिकतैकान्तविस्मृत्या दृढरूढया ।  
आधिभौतिकता येन मुधा भाति पिशाचवत् ॥मु_३,३।२२॥  
    
इदम्प्रथमतोद्योगसम्प्रबुद्धमहाचितेः ।  
नोदेति शुद्धसंवित्त्वाद् आतिवाहिकविस्मृतिः ॥न्त्_३,३।२३॥

#८ °क्(आ)[अ]*देह*रा°  
    
    
आधिभौतिकता तेन नास्योदेति पिशाचिका ।  
असत्या मृगतृष्णेव मिथ्या जाड्यभ्रमप्रदा ॥मु_३,३।२४॥  
    
"येन" यतः हेतोः । "दृढरूढया" प्रौढिं गतया । "आतिवाहिकतैकान्तविस्मृत्या" । "आतिवाहिकतायाः" आतिवाहिकभावस्य । सूक्ष्मताया इति यावत् । या "एकान्तविस्मृतिः" अत्यन्तविस्मरणं । तया । "आधिभौतिकता" आधिभौतिकभावः । स्थूलता इति यावत् । "पिशाचवत् मुधा" असत्यं । "भाति" स्फुरति । अशुद्धस्य मनसः इति शेषः । "तेन" ततः कारणात् । "अस्य" शुद्धमनोरूपस्य पद्मजस्य । "पिशाचिका" मिथ्याभूतपिशाचरूपा । "आधिभौतिकता" आधिभौतिकभावः । स्थूलभाव इति यावत् । "न" "भाति" न स्फुरति । "आधिभौतिकता" कथम्भूता । "जाड्यस्य" जडतायाः । "भ्रमम्" वैपुल्यं । "प्र"कर्षेण द"दा"तीति तादृशी । आधिभौतिकतासादनेन हि मनसः जाड्यम् अधिकीभवति । "आधिभौतिकता" पुनः कथम्भूता । "असत्या" असत्यं भातेत्य् अर्थः । का९ "इव" । "मृगतृष्णा इव" । यथा मृगतृष्णा असत्या भवति । तथेत्य् अर्थः । ननु आधिभौतिकता आतिवाहिकताविस्मृतिकारणिका भवतु । कथं सा तेन शुद्धमनोरूपे पद्मजे न भवतीत्य् । अत्र श्लोकत्रयमध्यगं द्वितीयं श्लोकं समर्थकत्वेन कथयति "इदम्" इति । "इदम्प्रथमतया" तत्पूर्वं । यः "उद्योगः" स्वपरामर्शं प्रति आभिमुख्यं । तेन "सम्प्रबुद्धा" स्वपरामर्शयुक्ता । या "महाचितिः" चिन्मात्रम् । तस्य । तत्स्वरूपस्येति यावत् । "अस्य" शुद्धमनोरूपस्य पद्मजस्य । "शुद्धसंवित्त्वात्" भेदमलारूषितसंविद्युक्तत्वेन । "आतिवाहिकविस्मृतिः" भावप्रधाननिर्देशाश्रयणेन आतिवाहिकताविस्मरणम् । "नोदेति" न स्फुरति । अत एवास्यातिवाहिकताविस्मृतिकारणिका आधिभौतिकता न भवतीति भावः । दृष्टं हि स्वम् एव१० भेदरूषितसंविदः अशुद्धस्य मनस एव स्थूलपुरादिभावेन भानम् इति नात्रायस्तम् ॥न्त्_३,३।२२-२४॥

#९ क्⟨अ⟩[आ]  
#१० ए[व]  
    
    
पद्मजस्य मनोमात्ररूपत्वेन तत्कार्यस्य जगतो ऽपि मनोमात्ररूपत्वं योग्यतया अतिदिशति  
    
मनोमात्रं यदा ब्रह्मा न पृथ्व्यादिमयात्मकः ।  
मनोमात्रम् अतो विश्वं यद् यतस् तत् तद् एव हि ॥मु_३,३।२५॥  
    
"यदे"ति यत इत्य् अस्यार्थे । "यदा" यतः । "ब्रह्मा" पद्मजः । मनोमात्रम्" शुद्धमनोमात्रम्" भवति । "अतः विश्वं मनोमात्रम्" भवति । "यतः" । "यत्" वस्तु । "यतः" यस्मात् वस्तुनः । भवति । सत्ताकर्तृतां भजति । "तत्" वस्तु । "तद् एव" भवति । मृदः११ सत्ताकर्तृत्वं भजतः घटस्य मृत्त्वदर्शनात् । "अतो" जगतः मनोवत् अनुत्पत्तिसतत्त्वा एवोत्पत्तिर् इति भावः ॥न्त्_३,३।२५॥

#११ °द*ः*  
    
    
ननु पद्मजस्य स्वकारणभूतचिन्मात्रव्यतिरिक्तसहकारिकारणाभावेन चिन्मात्रस्थूलतामात्ररूपम् मनोमात्ररूपत्वम् अस्तु । तज्जस्य जगतः अदृष्टादिसहकारिकारणसद्भावात् कथं मनोमात्ररूपत्वं युज्यते इत्य् । अत्राह  
    
अजस्य सहकारीणि१२ कारणानि न सन्ति यत् ।  
तज्जस्यापि न सन्त्य् एव तानि तस्मात् तु कानिचित् ॥मु_३,३।२६॥  
    
"अजस्य" पद्मजस्य । "यत्" यतः कारणात् । "सहकारीणि कारणानि न सन्ति" । "तु" निश्चये । "तस्मात्" ततः कारणात् । "तज्जस्य" तस्माद् उत्पन्नस्य जगतः । "कानिचित्" "तानि" कानिचित् सहकारीणि । "न सन्त्य् एव" । मनःकार्याणाम् अदृष्टादीनां मनः प्रति सहकारित्वायोगात् । न हि यो यस्मात् उत्पद्यते स एव तत्सहकारी भवितुम् अर्हति । स्वोत्पत्तिसमये स्वयम् असत्त्वात् । अन्यान् प्रत्य् एव सहकारिकारणत्वाभ्युपगमे स्वोत्पत्तौ सहकारिकारणान्तरापेक्षायाः स्थितत्वात् । अन्यथा स्वस्यापि परान् प्रति सहकारिकारणत्वायोगात् ॥न्त्_३,३।२६॥

#१२ °आह्⟨आ⟩[अ अ]जस्य्(ए)[अ] स्(इ)[अ]ह°  
    
    
ननु ततो ऽपि किम् इत्य् । अत्राह  
    
कारणात् कार्यवैचित्र्यं तेनात्रास्ति न किञ्चन ।  
यादृशं कारणं शुद्धं कार्यं तादृग् इह स्थितम् ॥मु_३,३।२७॥  
    
"तेन" । यतः जगतः सहकारिकारणानि१३ न सन्ति । तस्मात् । "अत्र" पद्मजजगद्विषये१४ । "कारणात्" "कार्यवैचित्र्यम्" कार्यभेदः । "किञ्चन" लेशेनापि । "नास्ति" । दण्डादिसहकारिकारणसान्निध्ये एव मृदो घटाख्यकार्यवैचित्र्यस्य दृष्टत्वात् । अतः "इह" "कारणं यादृशं शुद्धम्" भवति । "कार्यम् तादृक् स्थितम्" भवति । भिन्नतापादकानां सहकारिकारणानाम् अभावात् । अतः चिन्मात्रम् एव जगद् इति भावः ॥न्त्_३,३।२७॥

#१३ ⟨--⟩[सह]का°  
#१४ पद्मज⟨द्वि⟩ज[गद्]*वि*षये  
    
    
फलितं सिद्धान्तं कथयति  
    
कार्यकारणताद्य् अत्र न किञ्चिद् उपपद्यते ।  
यादृग् एव परं ब्रह्म तादृग् एव जगत्त्रयम् ॥मु_३,३।२८॥  
    
यतः "अत्र" चिन्मात्रपद्मजयोः पद्मजजगतोश् च । "कार्यकारणतादि" कार्यकारणभावादि । "किञ्चित्" लेशेनापि । "नोपपद्यते" । अतः "परं ब्रह्म" शुद्धचिन्मात्रं । "यादृशम्" भवति । "जगत्त्रयम्" पद्मजादिरूपम् जगत्त्रयम् । "तादृशम्" भवति । कार्यकारणभावादेर् एव भेदापादकत्वात् ॥न्त्_३,३।२८॥  
    
ननु चिन्मात्राद् उत्पन्नस्य शुद्धमनोरूपस्य पद्मजस्य चिन्मात्ररूपत्वं भवतु । शुद्धमनोरूपात् पद्मजाद् उत्पन्नस्य त्रैलोक्यस्य तु कथं तद् युक्तम् इत्य् । अत्राह  
    
मनस्ताम् इव यातेन ब्रह्मणा तन्यते जगत् ।  
अनन्यद् आत्मनः शुद्धाद् द्रवत्वम् इव वारिणा ॥मु_३,३।२९॥  
    
"मनस्ताम्" पद्मजेत्य् अपरनामधेययुक्तशुद्धमनोभावम् । "यातेनेव" गतेनेव । "ब्रह्मणा" पदार्थरूपतया बृंहितेन शुद्धचिन्मात्रेण । "शुद्धात् आत्मनः" स्वस्मात् । "अनन्यत्" अभिन्नम् । इदं "जगत् तन्यते" विस्तार्यते । स्वात्मनि प्रकटीक्रियत इति यावत् । केन्"एव" । "वारिणेव" यथा "वारिणा" । "आत्मनः अनन्यत् द्रवत्वम्" आद्यस्पन्दनासमवायिकारणभूतः द्रवत्वाख्यः गुणः । विस्तार्यते । तथेत्य् अर्थः । मनस्तायाम् अपि परमार्थतः चिन्मात्रत्वानपायाद् "इव"शब्दोपादानम् । अतः जगतो ऽपि चिन्मात्राद् उत्पन्नत्वेन चिन्मात्रत्वम् एव युक्तम् इति भावः ॥न्त्_३,३।२९॥  
    
ननु तर्हि कथम् अयं भेदो भासते इत्य् । अत्राह  
    
मनसा तन्यते सर्वम् असद् एवेदम् आततम् ।  
यथा सङ्कल्पनगरं यथा गन्धर्वपत्तनम् ॥मु_३,३।३०॥  
    
"मनसा" पद्मजेति प्रसिद्धेन शुद्धमनसा । "आततम्" समन्तात् स्फुरत् । "इदम्" तनुः१५ भासमानं । "इदम्" समस्तं जगत् । "तन्यते" परं ब्रह्मणः भिन्नया सत्तया प्रकटीक्रियते । "इदं सर्वम्" कथम्भूतम् । "असद् एव" असत्स्वरूपम् एव । न तु सत्स्वरूपं । किं "यथा" । "सङ्कल्पनगरं यथा" । यथा सङ्कल्पनगरं असद् एव भवति । तथेत्य् अर्थः । पुनः किं "यथा" । "गन्धर्वपत्तनं यथा" । यथा गन्धर्वपत्तनं । यथा गन्धर्वपत्तनं सद् एव भवति । तथेत्य् अर्थः । गन्धर्वाः हि स्वावासार्थं कल्पनया शून्ये नगरं रचयन्ति । तद् एव गन्धर्वनगरम् उच्यते । चिन्मात्राद् उत्थितेन "मनसा" एव "इदम्" भिन्नतया विस्तार्यते । अन्यथा मनसः किमर्थम् उत्थानं स्याद् इति भावः ॥न्त्_३,३।३०॥

#१५ ⟨मनुम्⟩[तनुस्(?)]  
    
    
अत्यन्तनिश्चयत्वेन पुनर् अपि आधिभौतिकतायाः असत्यत्वं कथयति  
    
आधिभौतिकता नास्ति रज्ज्वाम् इव भुजङ्गता ।  
ब्रह्मादयः प्रबुद्धास् तु कथं तिष्ठन्तु तत्र ते ॥मु_३,३।३१॥  
    
"ब्रह्मादय" इत्य् । "आदि"शब्देन शुद्धबुद्धिरूपस्य विष्णोः शुद्धाहङ्काररूपस्य रुद्रस्य च ग्रहणम् । "प्रबुद्धाः" अत्यन्तशुद्धत्वेन प्रकृष्टेन बोधेन युक्ताः ॥न्त्_३,३।३१॥  
    
दण्डापूपिकान्यायेनाधिभौतिकतायाः असत्यतां पुनर् अपि कथयति  
    
आतिवाहिक एवास्ति न प्रबुद्धमतेः किल ।  
आधिभौतिकदेहस्य चर्चैवात्र कुतः कथं ॥मु_३,३।३२॥  
    
"किले"ति निश्चये । "प्रबुद्धमतेः" सम्यक् निश्चितमतेः पुरुषस्य । "आतिवाहिक एव" अतिवहनशीलः सूक्ष्मः देह एव । "नास्ति" । स्वस्मिन् चिन्मात्ररूपताज्ञानात् । "अत्रा"स्मिन् प्रबुद्धमतौ । "आधिभौतिकदेहस्य" "चर्चा एव" कथा एव । "कुतः" स्यात् । "कथम्" स्यात् ॥न्त्_३,३।३२॥  
    
आधिभौतिकदेहरहितात् पद्मजाद् उत्पन्नस्य जगतः असत्यत्वं कथयति  
    
मनोनाम्नो मनुष्यस्य विविधाकारधारिणः ।  
मनोराज्यं जगद् इति सत्यरूपम् इव स्थितम् ॥मु_३,३।३३॥  
    
"विविधान् आकारान्" "धार्"अयतीति तादृशस्य "मनोनाम्नः" मन इति नामधेययुक्तस्य । "मनुष्यस्य" आधिभौतिकदेहरहितस्य पद्मजाख्यस्य मनुष्यस्य । "मनोराज्यम्" मनःकल्पना । "जगद्" "इति स्थितम्" जगद्रूपेण स्थितम् । भवति । "जगत्" कथम्भूतम् "इव" । "सत्यरूपम् इव" । परमार्थतस् तु कल्पनामात्ररूपत्वान् न सत्यरूपम् इत्"ईव"शब्दोपादानम् । स्वप्नस्य चात्र दृष्टान्तत्वं स्फुटम् एवेति नात्रायस्तम् । "मनोनाम्नः मनुष्यस्य मनोराज्यम्" इति राहोः शिर इतिवज् ज्ञेयम् ॥न्त्_३,३।३३॥  
    
ननु शास्त्रेषु चतुर्मुखस्य कस्यापि देवविशेषस्यैव पद्मजत्वम् उक्तम् अस्ति । तत् कथं त्वया शुद्धस्य मनस एव तद् उक्तम् इत्य् । अत्राह  
    
मन एव विरिञ्चं त्वं विद्धि सङ्कल्पनात्मकम् ।  
स्ववपुः स्फारतां नीत्वा मनसेदं वितन्यते ॥मु_३,३।३४॥  
    
"त्वम्" । "सङ्कल्पनात्मकम्" चिन्मात्रोक्तस्वपरामर्शस्वरूपम् । "मनः" शुद्धं मनः । "विरिञ्चम्" पद्मजं । "विद्धि" जानीहि । यतः "स्ववपुः" स्वस्वरूपम् । "स्फारताम्" विस्तीर्णतां । "नीत्वा" । "मनसा इदम्" जगत् । "वितन्यते" विस्तार्यते । उत्पाद्यते इति यावत् । विरिञ्चस्य हि विरिञ्चत्वम् एतद् एव । यज् जगद् उत्पाद्यते तच् च मनसा एव स्वप्नन्यायेन स्फुटम् उत्पाद्यते । इति तस्यैव विरिञ्चत्वम् युक्तम् । चतुर्मुखदेवविशेषकल्पना तु स्थूलदृष्टीन् प्रत्य् एवेति भावः ॥न्त्_३,३।३४॥  
    
विरिञ्चमनसोः अत्यन्तम् अभिन्नत्वं कथयति  
    
विरिञ्चो मनसो रूपं विरिञ्चस्य मनो वपुः ।  
पृथ्व्यादि विद्यते नात्र तेन पृथ्व्यादि कल्पितम् ॥मु_३,३।३५॥  
    
"विरिञ्चः" पद्मजः । "मनसः" शुद्धस्य मनसः । "रूपम्" स्वरूपं । भवति । "मनः" शुद्धं मनः । "विरिञ्चस्य" पद्मजस्य । "वपुः" स्वरूपं । भवति । उत्पादनाख्यैककार्यकारित्वात् । "अत्रा"नयोः विरिञ्चमनसोः । "पृथ्व्यादि न विद्यते" । शुद्धचिन्मात्रोत्थितत्वेन शुद्धचिन्मात्रत्वानपायात् । "तेन" ततः कारणात् । "पृथ्व्यादि" भूम्यादि । "कल्पितम्" कल्पनायाम्१६ भावितं भवति । स्वप्नवद् इति शेषः ॥न्त्_३,३।३५॥

#१६ °या[म्]  
    
    
ननु विरिञ्चरूपं मनः उपादानकारणं विना कथं जगद् उत्पादयति । न हि कुशलस्यापि कुलालस्य१७ मृदाख्यम् उपादानकारणं विना घटोद्भावने शक्तिर् अस्तीत्य् । अत्राह  
    
पद्माक्षे पद्मिनीवान्तर् मनोहृद्य् अस्ति दृश्यता ।  
मनोदृश्यदृशौ भिन्ने न कदाचन किञ्चन ॥मु_३,३।३६॥  
    
स्वार्थे भावप्रत्ययः आर्षः । तेनायम् अर्थः । "दृश्यता" दृश्यम् । "मनोहृदि" मनसो ऽन्तः । "अस्ति" तिष्ठति१८ । सर्वशक्तियुक्ताच् चिन्मात्रात् तथैवोत्थानात् । अन्यथा दृश्यभावेन स्फुरणायोगात् । का "इव" । "पद्मिनीव" । यथा "पद्मिनी" कमलिनी । "पद्माक्षे" पद्मबीजे । "अन्तः अस्ति" । तथेत्य् अर्थः । पद्मिन्याश् च पद्माक्षान्तर्गतत्वं ततः निर्गमेनानुमेयम् । न हि यत् यदन्तर् न भवति तत् ततः निर्याति । निर्जलात् घटाद् इव जलम् । अतः "मनोदृश्यदृशौ" मनोदृक् दृश्यदृक् च । "कदाचन" जातु । "किञ्चन" लेशेनापि । "भिन्ने न" भवतः । उपादानोपादेयभावेन स्थितत्वात् । अतः स्वतो भिन्नस्योपादानकारणस्यात्रापेक्षा नास्तीति भावः ॥न्त्_३,३।३६॥

#१७ °शल्(आहि)[अ]*स्यापि* कु°  
#१८ अ⟨ं⟩(त)स्ति *ति*ष्ठति  
    
    
एतद् एव दृष्टान्तान्तरेण दृढयति१९  
    
तथा चात्र२० भवत्स्वप्नसङ्कल्पश् चित्तराज्यधीः ।  
स्वानुभूत्यैव दृष्टान्तस् तस्माद् धृद्य् अस्ति दृश्यभूः ॥मु_३,३।३७॥  
    
स्पष्टम् ॥न्त्_३,३।३७॥

#१९ द्⟨र⟩[ऋ]°  
#२० च्⟨ए⟩(ति स्पष्टम्) [आ]त्र  
    
    
तस्माच् चित्तविकल्पस्थः पिशाचो बालकं यथा ।  
विनिहन्त्य् एवम् एषान्तर् द्रष्टारं दृश्यरूपिका ॥मु_३,३।३८॥  
    
"द्रष्टारम्" मनोरूपं द्रष्टारम् ॥न्त्_३,३।३८॥  
    
यथाङ्कुरो ऽन्तर् बीजस्य संस्थितो देशकालतः ।  
करोति भासुरं देहं तनोत्य् एवं हि दृश्यधीः ॥मु_३,३।३९॥  
    
इदं श्लोकत्रयं च प्रथमसर्गान्त्यभागे गतम्२१ इति न पुनर् आयस्तम् ॥न्त्_३,३।३९॥

#२१ व्ग्ल्। य्व् ३।१।४५-४७।  
    
    
सर्गान्तश्लोकेन सिद्धान्तं कथयति  
    
सच् चेन् न शाम्यति कदाचन दृश्यदुःखं  
दृश्ये त्व् अशाम्यति न बोद्धरि२२ केवलत्वम् ।  
दृश्ये त्व् असम्भवति बोद्धरि बोद्धृभावः  
शाम्येत् स्थिते ऽपि हि तद् अस्य विमोक्षम् आहुः ॥मु_३,३।४०॥  
    
इदम् अनुभूयमानम् "दृश्यदुःखम्" दृश्याकारं दुःखम् । "सत्" परमार्थसत् । "चेत्"२३ भवति । तदा "कदा"चित् न शाम्यति । नाभावो विद्यते सत इति न्यायाद् इत्य् अर्थः । "दृश्ये अशाम्यति" सति । "बोद्धरि" द्रष्टरि । "केवलत्वम्" केवलीभावः । अबोद्धृरूपतेति यावत् । "न" भवति । स्वव्यतिरिक्तस्य दृश्यस्थबोध्यतया स्थितत्वात् । मोक्षाभावप्रकारम् उक्त्वा मोक्षं कथयति । "दृश्य" इति । "तु" पक्षान्तरे । "दृश्ये असम्भवति" सति । उक्तन्यायेन अनुत्पत्तिसतत्त्वोत्पत्तियुक्ते सति । "बोद्धरि" द्रष्टरि । "बोद्धृभावः शाम्येत्" शान्तिं व्रजेत् । न हि दृश्यरहितस्य द्रष्टुः द्रष्टृत्वं नाम किञ्चिद् अस्ति । "दृश्ये" कथम्भूते "ऽपि" । "स्थिते ऽपि" । भासमानत्वात् स्थितिं भजत्य् अपि । ननु तेन बोद्धृभावशमनेन किं सेत्स्यतीत्य् । अत्राह । "हि तद् अस्ये"ति । "हि" निश्चये । पण्डिताः "तत्" बोद्धृभावशमनम् । "अस्य" बोद्धुः । "विमोक्षम्" विशिष्टां मुक्तिम् । "आहुः" कथयन्ति । दृश्यानौन्मुख्यस्यैव मोक्षत्वाद् । इति शिवम् ॥न्त्_३,३।४०॥

#२२ न्(ओ)[अ] ब्⟨अ⟩*ओ*द्ध°  
#२३ चे[त्]  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे तृतीयः सर्गः ॥ ३,३ ॥

    
ॐ श्रीवाल्मीकिः भरद्वाजं प्रति कथयति  
    
कथयत्य् एवम् उद्दामवचनं मुनिनायके ।  
श्रोतुम् एकरसे जाते जने मौन इव स्थिते ॥मु_३,४।१॥  
    
शान्तेषु किङ्किणीजालस्वनेषु स्पन्दनं विना ।  
पञ्जरान्तरहारीतशुकेष्व् अप्य् अस्तकेलिषु ॥मु_३,४।२॥  
    
सुविस्मृतविलासासु स्थितासु ललनास्व् अपि ।  
चित्रभित्ताव् इव न्यस्ते समस्ते राजसद्मनि ॥मु_३,४।३॥  
    
मुहूर्तशेषम् अभवद् दिवसं मधुरातपम् ।  
व्यवहारो रविकरैः सह तानवम् आययौ ॥मु_३,४।४॥  
    
"मुनिनायके" श्रीवसिष्ठे । "एवम्" अनेन प्रकारेण । "उद्दामवचनम्" अर्थगूढं वचनं । "कथयति" सति । अत एव "मौने इव स्थिते" मौनाख्यव्रतयुक्त इव स्थिते । "जने" सभाजने । "श्रोतुम् एकरसे" केवलास्वादयुक्ते । "जाते" सति । तथा "स्पन्दनं विना" स्वाधारभूतस्त्र्यादिकृतं स्पन्दनं विना । स्वाधारभूतस्त्र्यादिकृतस्पन्दराहित्येनेत्य्१ अर्थः । "किङ्किणीजालस्वनेषु" सत्सु । तथा "पञ्जरान्तरेषु" स्थिताः ये "हारीतशुकाः" । तेषु "अपि अस्तकेलिषु" त्यक्तक्रीडेषु सत्सु । तथा "ललनासु सुविस्मृतविलासासु" अत्यन्तविस्मृतविलासासु । "स्थितासु" सतीषु । तथा "समस्ते राजसद्मनि" सकले राजगृहे । "चित्रभित्तौ न्यस्ते इव" चित्रलिखिते इव सति । "मधुरातपम्" मन्दातपम् । "दिवसम् मुहूर्तशेषम्" घटिकाद्वयशेषम् । "अभवत्" । तथा "व्यवहारः" लोकव्यवहारः । "रविकरैः सह तानवम् आययौ" ॥न्त्_३,४।१-४॥

#१ °स्प्(आ)[अ]न्द°  
    
    
अन्यत् किं तदाभूद् इत्य् अपेक्षायाम् आह  
    
ववुर् उत्फुल्लकमलप्रकरोन्मदमांसलाः ।  
वायवो मधुरस्पन्दं श्रवणार्थम् इवागताः ॥मु_३,४।५॥  
    
"वायवः मधुरस्पन्दम्" कोमलस्पन्दम् । "ववुः" वान्ति स्म । कथम्भूताः । "उत्फुल्लाः" ये "कमलप्रकराः" कमलसमूहाः । तेषु "उन्मदाः" सङ्कोचकारित्वात् उद्गतरूपाः२ च ते "मांसलाश्" च । तादृशाः "वायवः" । कथम्भूता "इव" । "श्रवणार्थम्"३ मुनिवाक्श्रवणार्थम् । "आगता इव" । यो ऽपि श्रवणार्थम् आगच्छति सो ऽपि मधुरस्पन्दम् एव वाति ॥न्त्_३,४।५॥

#२ °र्⟨उर्⟩[ऊ]पाः  
#३ °णा[र्थ]म्  
    
    
श्रुतं चिन्तयितुं भानुर् इवाहोरचनाभ्रमम् ।  
तत्याजैकान्तम् अगमच् छून्यम् अस्तगिरेस् तटम् ॥मु_३,४।६॥  
    
"भानुः" सूर्यः । "अहोरचनाभ्रमम्" दिननिर्माणार्थं भ्रमणम् । "तत्याज" त्यक्तवान् । तथा "शून्यम्" । अत एव "एकान्तम्" विजनम् । "अस्तगिरेः तटम् अगमत्" गतवान् । किं कर्तुम् "इव" । "श्रुतम्" श्रवणविषयीकृतम् मुनिवाक्कदम्बकम् । "चिन्तयितुम् इव" मननविषयीकर्तुम् इव । यो ऽपि हि श्रुतं किञ्चिद् उपदेशादिकं चिन्तयितुम् इच्छति सो ऽपि क्रियारूपम् भ्रमम् त्यजति । एकान्तं च गच्छति ॥न्त्_३,४।६॥  
    
उत्तस्थुर् मिहिकारम्भश्यामता वनभूमिषु ।  
विज्ञानश्रवणाद् अन्तः शीतलाः शान्तता इव ॥मु_३,४।७॥  
    
"वनभूमिषु मिहिकारम्भश्यामताः" नीहारारम्भश्यामताः । "उत्तस्थुः" प्रादुर्भूताः । दिनावसाने हि मिहिकाः उत्तिष्ठन्ति । "मिहिकारम्भश्यामताः" का "इव" । "शान्तताः इव" क्षोभराहित्यानीव । यथा "शीतलाः" सन्तापनाशकत्वेन शीतलस्वभावाः । "शान्तताः" । "विज्ञानश्रवणात्" श्रीवसिष्ठोक्तविज्ञानश्रवणेन । "अन्तः" श्रोतृजनमनस्सु । "उत्तस्थुः" । तथेत्य् अर्थः ॥न्त्_३,४।७॥  
    
बभूवुर् अल्पसञ्चारा जना दशसु दिक्ष्व् अपि ।  
सावधानतया श्रोतुम् इव सन्त्यक्तचेष्टिताः ॥मु_३,४।८॥  
    
दिनावसाने स्वभावसिद्धं "जनानाम् अल्पसञ्चारित्वम्" श्रवणार्थम् कृतेन चेष्टितत्यागेनोत्प्रेक्षितम्४ ॥न्त्_३,४।८॥

#४ °त्याग्⟨अ⟩[ए]नोत्°  
    
    
छाया दीर्घत्वम् आजग्मुर् वासिष्ठं वर्णनक्रमम् ।  
इव श्रोतुम् अशेषाणां वस्तूनां दीर्घकन्धराः ॥मु_३,४।९॥  
    
सायंसमये हि "छायाः दीर्घीभवन्ति" । यो ऽपि किञ्चिच् छ्रोतुम् इच्छति सो ऽपि "दीर्घकन्धरो" भवतीति स्वभावद्वयकथनम् ॥न्त्_३,४।९॥  
    
प्रतीहारः पुरः प्रह्वो भूत्वाह वसुधाधिपम् ।  
देव स्नानद्विजार्चासु कालो ह्य् अतिगतो भृशम् ॥मु_३,४।१०॥५  
    
"प्रह्वो भूत्वा" नम्नो भूत्वा । किम् "आहे"ति कर्मापेक्षायाम् उत्तरार्धम् कर्मत्वेन कथयति "देवे"ति । "हि" निश्चये ॥न्त्_३,४।१०॥

#५ ⟨ततो वसिष्ठो भगवान् संहृत्य मधुरां गिरम्⟩ [देव स्नानद्विजार्चासु कालो ह्य् अतिगतो  
    
    
श्रीवसिष्ठकृतं वाक्संहरणं कथयति  
    
ततो वसिष्ठो भगवान् संहृत्य६ मधुरां गिरम् ।  
अद्य तावन् महाराज श्रुतम् एतावद् अस्तु वः ॥मु_३,४।११॥  
    
प्रातर् अन्यद् वदिष्याम७ इत्य् उक्त्वा मौनवान् अभूत् ।  
इत्य् आकर्ण्यैवम् अस्तूक्त्वा८ भूपतिर् भूतिवृद्धये ॥मु_३,४।१२॥  
    
पुष्पार्घ्यपाद्यसम्मानदक्षिणादानपूजया९ ।  
स देवर्षिमुनीन्१० विप्रान् पूजयाम् आस सादरम् ॥मु_३,४।१३॥  
    
श्रोतॄन् श्रवणोत्सुकान् ज्ञात्वा आह "प्रातर्" इति । "आकर्ण्यैव"११ । न तु प्रतिवादं१२ कृत्वा । "सः" दशरथः ॥न्त्_३,४।११-१३॥

#६ °त्य⟨म्⟩  
#७ °ष्⟨म्⟩[य्]आ°  
#८ आक[र्]ण्यैवम् अस्त्⟨अ⟩[ऊ]क्त्वा  
#९ °र्घ्य⟨म्⟩[प्]आ°  
#१० °र्षि⟨र्⟩मु°  
#११ ३।४।१२च् बेइ श्१: आकर्ण्यैव सम्भूक्ता भूपतिर्  
#१२ प्र⟨द्⟩[त्]इ°  
    
    
अथोत्तस्थौ सभा सर्वा सराजमुनिमण्डला ।  
कुण्डलाकीर्णरश्म्योघपरिवेशावृतानना ॥मु_३,४।१४॥  
    
"सभा" जनसमूहः । सभां विशिनष्टि । "कुण्डले"ति१३ । "कुण्डलानाम् आकीर्णः" समन्तात् विसारी यः "रश्म्योघः" किरणसमूहः । तस्य यः "परिवेशः" मण्डलं । तेन्"आवृतानि" जनमुखानि । सभासमुखानि१४ यस्यां । सा ॥न्त्_३,४।१४॥

#१३ कु[ण्ड]ले°  
#१४ °स⟨द⟩मु°  
    
    
परस्परांससङ्घट्टरणत्केयूरकङ्कणा ।  
हारभाराहतस्वर्णपट्टाभोरस्तटान्तरा ॥मु_३,४।१५॥  
    
"परस्परं अंससङ्घट्टाः" । तेन मिलन्तः । अत एव "रणन्तः" "केयूराः कङ्कणानि" च यस्यां । सा । "हारभारैः आहतानि सुवर्णपट्टाभानि"१५ "उरस्तटान्तराणि" उरस्तटमध्यानि यस्यां । सा ॥न्त्_३,४।१५॥

#१५ °ट्टा*भा*⟨ता⟩नि  
    
    
शेखरोत्सर्गविश्रान्तप्रबुद्धमधुपव्रजैः ।  
सघुङ्घुमशिरोभागा पतद्भिर् इव मूर्धजैः ॥मु_३,४।१६॥  
    
"शेखरेषु" सभासदपुष्पशेखरेषु । "उत्सर्गेण" गन्धोद्गिरणेन । "विश्रान्ताः" विश्रान्तियुक्ताः । तथा "प्रबुद्धाः" गन्धघ्राणने चतुराः । ये "मधुपाः" भ्रमराः । तेषां "व्रजैः" समूहैः । "सघुङ्घुमशिरोभागा" घुङ्घुमशब्दयुक्तजनशिरोदेशयुक्ता । "मधुपव्रजैः" कैर् "इव" । "पतद्भिः" पतनशीलैः । "मूर्धजैः" केशैर् "इव" कृष्णवर्णत्वात् ॥न्त्_३,४।१६॥  
    
काञ्चनाभरणोद्द्योतकनकीकृतदिङ्मुखाः१६ ।  
बुद्धिस्थमुनिवागर्थसंशान्तेन्द्रियवृत्तयः१७ ॥मु_३,४।१७॥  
    
जग्मुर् नभश्चरा व्योम भूचरा भूमिमण्डलम् ।  
चक्रुर् दिनसमाचारं स्वं सर्वे स्वेषु सद्मसु ॥मु_३,४।१८॥  
    
"काञ्चनाभरणानाम्" यः "उद्द्योतः" प्रकाशः । तेन "कनकीकृतानि" कनकरूपाणि कृतानि । "दिङ्मुखानि" यैः । ते तादृशाः । तथा "बुद्धिस्थः" बुद्धौ स्फुरणशीलः । न तु विस्मारितः । यः "मुनिवागर्थः" । तेन "संशान्ताः" स्वविषयान् प्रति अनौन्मुख्यं गताः । "इन्द्रियवृत्तयः" इन्द्रियव्यापाराः ये । ते तादृशाः । "नभश्चराः" आकाशचारिणः । "व्योम जग्मुः" । "भूचराः भूमिमण्डलम् जग्मुः" । ततः "सर्वे" समस्ताः नभश्चरादयः । "स्वेषु सद्मसु" निजेषु गृहेषु । "स्वं दिनसमाचारं चक्रुः" ॥न्त्_३,४।१७-१८॥

#१६ °दि⟨ं⟩ङ्मु°  
#१७ (मुद्धिद्ध)*बुद्धिस्थ*°  
    
    
एतस्मिन्न् अन्तरे श्यामा यामिनी समदृश्यत ।  
जनसङ्घातनिर्मुक्ते गृहे बालाङ्गना१८ यथा ॥मु_३,४।१९॥  
    
"एतस्मिन् अन्तरे" अस्मिन् समये । "श्यामा" रात्रिः । "यामिनी" यामयुक्ता । "जनसङ्घातनिर्मुक्ते" जनसमूहत्यक्ते ॥न्त्_३,४।१९॥

#१८ °आ[ङ्]ग°  
    
    
देशान्तरं भासयितुं ययौ दिवसनायकः ।  
सर्वत्रालोककर्तृत्वम् एव सात्पुरुषं१९ व्रतम् ॥मु_३,४।२०॥  
    
"आलोककर्तृत्वम्" आलोककर्तृभावः । "सात्पुरुषम्" सत्पुरुषसम्बन्धिनम् ॥न्त्_३,४।२०॥

#१९ (सात्पुरुषं)*सत्पु*[सात्पुरुषम्]  
    
    
उदभूद् अभितः सन्ध्या तारानिकरधारिणी ।  
उत्फुल्लकिंशुकवना वसन्तश्रीर् इवोदिता ॥मु_३,४।२१॥  
    
"उदभूत्" प्रादुर्भूता ॥न्त्_३,४।२१॥  
    
चूतनीपकदम्बाग्रग्रामचैत्यगृहोदरे ।  
निलिल्यिरे खगाश् चित्ते२० तदण्डवृत्तयो यथा ॥मु_३,४।२२॥  
    
"खगाः" पक्षिणः । "निलिल्यिरे"२१ निलीनाः । कुत्र । "चूतनीपकदम्बाग्रग्रामचैत्यगृहोदरे" । "चूताश्" च "नीपाश्" च "कदम्बाग्राणि" च "ग्रामचैत्यानि" च "गृहोदराणि" च । तत्र । "खगाः" काः "यथा" । "ताः"२२ "वृत्तयः" "यथा" । "यथा ताः वृत्तयः" श्रावकजनमनोव्यापाराः । "चित्ते निलिल्यिरे" । तथेत्य् अर्थः ॥न्त्_३,४।२२॥

#२० चित्त्(र्)ए*त्ते*  
#२१ °ल्य्⟨अ⟩[इ]रे  
#२२ ३।४।२२द् बेइ श्१, श्३: तदा ता वृत्तयो यथा  
    
    
सन्ध्यारागाविर्भावं कथयति  
    
भानोर् भासा भूषितैर् मेघलेशैः  
किञ्चित् किञ्चित् कुङ्कुमच्छाययेव२३ ।  
पाश्चात्यो ऽद्रिः२४ पीतवासास् तमोऽब्धेस्  
ताराहारश्रीयुतः खं समेतः ॥मु_३,४।२३॥  
    
"कुङ्कुमच्छायया" "इव" कुङ्कुमरचनासदृशया । "भानोः भासा" सूर्यस्य भासा । "किञ्चित् किञ्चित् भूषितैः" । पीततां नीतैर् इति यावत् ।" मेघलेशैः" मेघखण्डैः । उपलक्षितः "पाश्चात्यः" "अद्रिः" अस्तशैलः । "तमोऽब्धेः" तमःआख्यस्य समुद्रस्य । "पीतवासाः" श्रीनारायणः आसीत् । "पीतवासोयुक्तश्" चासीत् । भानोः भासा भूषितानां मेघलेशानाम् एव पीतवासोरूपत्वात् । अब्धेश् च पीतवाससा श्रीनारायणेन युक्तत्वं युक्तं एव । "पाश्चात्यः अद्रिः" कथम्भूतः । "ताराहारश्रीयुतः" । "तारा" एव "हारः" यस्य । सः "ताराहारः" । "श्रिया" शोभया । युतः । "श्रीयुतः" । ताराहारश् चासौ श्रीयुतश् च "ताराहारश्रीयुतः" । पुनः कथम्भूतः । "खम्" आकाशं । "समेतः" गतः । आकाशव्यापीत्य् अर्थः । अन्यथा ताराहारत्वम् असम्भवि स्यात् । श्रीनारायणस्य च ताराहारयुक्तत्वं लक्ष्मीयुक्तत्वं बल्याक्रमणेन खसमेतत्वं२५ च स्थितम् एव ॥न्त्_३,४।२३॥

#२३ °य्⟨ऐ⟩[ए]व  
#२४ °चा⟨न्⟩त्यो⟨द्ध्⟩[ऽद्र्]इः  
#२५ °तत्⟨त्⟩वं  
    
    
सन्ध्याशान्तिपूर्वं तमःसमुत्थानम् कथयति  
    
पूजाम् आदाय सन्ध्यायां प्रयातायां यथागतम् ।  
अन्धकाराः समुत्तस्थुर् वेतालवलया२६ इव ॥मु_३,४।२४॥  
    
स्पष्टम् ॥न्त्_३,४।२४॥

#२६ °य्⟨अ⟩[आ]  
    
    
अवश्यायकणस्पन्दी हेलाविधुतपल्लवः ।  
कोमलः कुमुदाशंसी ववाव् आशीतलो ऽनिलः ॥मु_३,४।२५॥  
    
"कुमुदाशंसी" कुमुदगन्धेनेति भावः ॥न्त्_३,४।२५॥  
    
परमान्ध्यम् उपाजग्मुर् दिशो ऽपि स्फुटतारकाः ।  
लम्बदीर्घतमःकेश्यो२७ विधवा इव योषितः ॥मु_३,४।२६॥  
    
"लम्बानि दीर्घतमांस्य्" एव "केशाः" यासां । ताः ॥न्त्_३,४।२६॥

#२७ °क्⟨ओ⟩[ए]श्यो  
    
    
आययौ भुवनं२८ तेजःक्षीरपूरेण पूरयन् ।  
रसायनमयाकारः शशिक्षीरार्णवो नभः ॥मु_३,४।२७॥  
    
"तेजः" एव "क्षीरपूरः" । तेन । "रसायनमयाकारः" अमृतमयाकारः ॥न्त्_३,४।२७॥

#२८ (तु)*भु*व°  
    
    
जग्मुस् तिमिरसङ्घाताः पलाय्य क्वाप्य् अदृश्यताम् ।  
श्रुतज्ञानगिरश् चित्तान् महीपानाम् इवाज्ञताः ॥मु_३,४।२८॥  
    
"श्रुताः ज्ञानगिरः" वसिष्ठोक्ताः ज्ञानवाचः येन । तत् । तादृशात् । "महीपानाम्" दशरथप्रभृतीनां । "अज्ञताः" मौर्ख्याणि ॥न्त्_३,४।२८॥  
    
ऋषयो भूमिपालाश् च मुनयो ब्राह्मणास् तथा ।  
चेतसीव विचित्रार्थाः स्वास्पदेषु विशश्रमुः ॥मु_३,४।२९॥  
    
"विचित्रार्थाः" श्रीवसिष्ठगिरां सम्बन्धिनो नानाविधा अर्थाः । "स्वास्पदेषु" स्वगृहेषु२९ । "विशश्रमुः" विश्रान्तिं चक्रुः ॥न्त्_३,४।२९॥

#२९ *विचित्रार्थाः ॥। स्वगृहेषु*  
    
    
यमकायोपमा श्यामा ययौ तिमिरमांसला ।  
आययौ मिहिकाकारा तत्र तेषाम् उषा शनैः ॥मु_३,४।३०॥  
    
"यमकायोपमा" यमशरीरसदृशी । "उषा" । "तेषाम्" ऋषीणां भूमिपालानां च ॥न्त्_३,४।३०॥  
    
अलक्ष्यताम् उपाजग्मुस् तारा नभसि भासुराः ।  
प्रभातपवनेनेव हृताः कुङ्कुमवृष्टयः ॥मु_३,४।३१॥  
    
स्पष्टम् ॥न्त्_३,४।३१॥  
    
दृश्यताम् आजगामार्कप्रभोन्मीलितलोचना३० ।  
विवेकवृत्तिर् महतां मनसीव नवोद्गता ॥मु_३,४।३२॥  
    
"विवेकवृत्तिः" विवेकाख्यो मनोव्यापारः ॥न्त्_३,४।३२॥

#३० °भो⟨र्⟩[न्]मी°  
    
    
सभां पुनर् उपाजग्मुर् नभश्चरमहीचराः ।  
ह्यस्तनेन क्रमेणैव कृतप्रातस्तनक्रमाः ॥मु_३,४।३३॥  
    
"नभश्चरमहीचराः ह्यस्तनेन क्रमेण एव सभाम् आजग्मुर्" इति सम्बन्धः ॥न्त्_३,४।३३॥  
    
सा पूर्वसन्निवेशेन विवेश विपुला सभा ।  
बभूवास्पन्दिताकारा वातमुक्तेव पद्मिनी ॥मु_३,४।३४॥  
    
"पूर्वसन्निवेशेन" पूर्वरचनया । "अस्पन्दिताकारत्वम्" च "सभायाः" श्रीवसिष्ठोपदेशश्रवणकुतूहलेन ज्ञेयम् ॥न्त्_३,४।३४॥  
    
अथ प्रसङ्गम् आसाद्य रामो मधुरया गिरा ।  
उवाच मुनिशार्दूलं वसिष्ठं वदतां वरम् ॥मु_३,४।३५॥  
    
"प्रसङ्गम् आसाद्य" । अन्यथा धार्ष्ट्याख्यदोषप्रसङ्गः स्याद् इति भावः ॥न्त्_३,४।३५॥  
    
किम् उवाचेत्य् अपेक्षायाम् आह  
    
भगवन् मनसो रूपं कीदृशं वद मे स्फुटम् ।  
यस्मात् तेनेयम् अखिला तन्यते दोषमञ्जरी ॥मु_३,४।३६॥  
    
किं तव मनोरूपकथनेनेत्य् । अत्राह "यस्माद्" इति । "तेन" मनसा । "इयम्" सृष्टिरूपा ॥न्त्_३,४।३६॥  
    
श्रीवसिष्ठः उत्तरं कथयति  
    
रामास्य मनसो रूपं न किञ्चिद् अपि दृश्यते ।  
नाममात्राद् ऋते व्योम्नो यथा शून्यजडाकृतेः ॥मु_३,४।३७॥  
    
हे "रामा"स्माभिः "अस्य मनसः नाममात्राद् ऋते" नाममात्रव्यतिरेकेण । "किञ्चिद् अपि रूपं न दृश्यते" । नाममात्रम् एव मनसः अस्ति३१ न रूपम् इति भावः । "अस्य मनसः" कथम्भूतस्य । "शून्या" विचारासहत्वेन न किञ्चिद्रूपा । "जडा" साक्षिग्रहणापेक्षसिद्धिकत्वेन३२ जाड्यगुणयुक्ता । "आकृतिः" स्वरूपं यस्य । तत् । तादृशस्य कस्य "यथा" । "व्योम्नः यथा" । यथा व्योम शून्यजडाकृति भवति । तथेत्य् अर्थः ॥न्त्_३,४।३७॥

#३१ [अ]स्ति  
#३२ °क⟨-⟩[त्वे]न  
    
    
एतद् एव दृढीकरोति  
    
न बाह्ये नापि हृदये सद्रूपं विद्यते मनः ।  
सर्वत्रैव स्थितं चैतद् विद्धि राम यथा नभः ॥मु_३,४।३८॥  
    
"मनः बाह्ये सद्रूपं न विद्यते" बाह्येन्द्रियैः अदृश्यमानत्वात् । "हृदये ऽपि" हृदयदेशे ऽपि । "सद्रूपं न विद्यते" । न हि हृदयदेशे मनो नाम किञ्चिल्३३ लभ्यते । हे "राम" । त्वम् । "एतत्" मनः । "सर्वत्रैव" बाह्ये हृदये च । "स्थितं विद्धि" जानीहि । सङ्कल्पाख्यस्य तत्कार्यस्य बाह्ये हृदये च स्फुरमाणत्वात् । सङ्कल्पो ऽपि हि बाह्यं घटादिकं हृदयस्थं सुखादिकं च विषयीकरोति । "मनः" किं "यथा" । "नभो यथा" । यथा नभः "सर्वत्रैव स्थितम्" भवति । तथेत्य् अर्थः ॥न्त्_३,४।३८॥

#३३ किञ्चि(न्न)ल्  
    
    
ननु तथाप्य् अस्य३४ स्वरूपं वक्तव्यं । न हि सर्वथा३५ असतः सर्वत्र स्थितत्वं युक्तम् इत्य् । अत्राह  
    
इदम् अस्यासद् उत्पन्नं मृगतृष्णाम्बुसन्निभम् ।  
रूपं तु शृणु सङ्क्षेपाद् द्वितीयेन्दुभ्रमोपमम् ॥मु_३,४।३९॥  
    
त्वं । "अस्य" मनसः । "असत् उत्पन्नम्" मिथ्या प्रादुर्भूतम् । अत एव "मृगतृष्णाम्बुसन्निभम्" । तथा "द्वितीयेन्दुभ्रमोपमम्" । "इदम्" अनुभूयमानम् । "रूपम्" स्वरूपं । "सङ्क्षेपात् शृणु" ॥न्त्_३,४।३९॥

#३४ अ*स्य*  
#३५ सर्व(त)*था*⟨ः⟩  
    
    
मनःस्वरूपम् एव कथयति  
    
साधो यद् एतद् अर्थस्य प्रतिभानं प्रथां गतम् ।  
सतो वाप्य् असतो वापि तन् मनो विद्धि नेतरत् ॥मु_३,४।४०॥  
    
हे "साधो" । "सतः" "असतः वा अर्थस्य" पदार्थस्य । "यत् एतत् प्रतिभानम्" स्फुरणम् । पदार्थतया अनुसन्धानम् इति यावत् । "प्रथाम्" दार्ढ्यं । "गतम्" भवति । त्वं "तत् मनः विद्धि" । "इतरत्" तार्किकादिभिः विकल्पितं परमाण्वादिरूपं । "मनः" "न" भवति । "सतः असतो वे"ति वादिभेदम् आश्रित्योक्तम् ॥न्त्_३,४।४०॥  
    
पुनः पुनः एतद् एव कथयति  
    
यद् अर्थप्रतिभानं तन् मन इत्य् अभिधीयते ।  
अन्यन् न किञ्चिद् अप्य् अस्ति मनो नाम कदाचन ॥मु_३,४।४१॥  
    
"अर्थप्रतिभानम्" अर्थेष्व् अर्थतास्फुरणम् ॥न्त्_३,४।४१॥  
    
सङ्कल्पनं मनो विद्धि सङ्कल्पात् तन् न भिद्यते ।  
यथा द्रवत्वात् सलिलं तथा स्पन्दो यथानिलात् ॥मु_३,४।४२॥  
    
स्पष्टम् ॥न्त्_३,४।४२॥  
    
यत्र सङ्कल्पनं तत्र तन् मनो ऽङ्ग तथा स्थितम् ।  
सङ्कल्पमनसी भिन्ने न कदाचन केचन ॥मु_३,४।४३॥  
    
"यत्र" यस्याम् अवस्थायां । "सङ्कल्पनम्" भवति । हे "अङ्ग" । "तत्र" तस्याम् अवस्थायां । "तत्" प्रसिद्धं । "मनः" "तथा" तेन सङ्कल्पनाख्येन रूपेण । "स्थितम्" भवति । "केचन" अनिर्वाच्ये । "सङ्कल्पमनसी" । "कदाचन" जातु । "भिन्ने न" भवतः । एकस्वरूपत्वात् ॥न्त्_३,४।४३॥  
    
सत्यम् अस्त्य् अथवासत्यं यद् अर्थप्रतिभासनम् ।  
तावन्मात्रं मनो विद्धि तद् ब्रह्मैष पितामहः ॥मु_३,४।४४॥  
    
"सत्यम् अथवा असत्यं यत् अर्थप्रतिभासनम्" अर्थस्फुरणम् । "अस्ति" । त्वं । "तावन्मात्रं तत्" अर्थप्रतिभासनम् । "मनः" चित्तं । "विद्धि" जानीहि । "तत्" अर्थप्रतिभासनरूपं मनः । "एषः" शास्त्रेषु कथितः । "पितामहः" पितामहेत्य् अपरपर्यायः "ब्रह्मा" भवति । सर्वसृष्टिकारणत्वात् । सृष्टिकारणस्यैव शास्त्रेष्व् अपि ब्रह्मत्वकथनात् ॥न्त्_३,४।४४॥  
    
स्वप्नादौ सर्वैर् अनुभूयमानातिवाहिकदेहरूपत्वं मनसः कथयति  
    
आतिवाहिकदेहात्मा मन इत्य् अभिधीयते ।  
आधिभौतिकबुद्धिस् तु सदा धीस् तु चिरस्थितिः ॥मु_३,४।४५॥  
    
पण्डितैः "आतिवाहिकस्य" क्षणान्तरे वर्षप्राप्यदेशप्राप्त्या स्फुटम् अतिवहनशीलस्य । "देहस्या"र्थात् स्वप्नसङ्कल्पादौ प्रतिभासमानस्य देहस्य्"आत्मा" स्वरूपं । "मन इत्य् अभिधीयते" । न तु तार्किकाभिमतः परमाणुः । न हि तस्य प्रोक्तस्वरूपम् अतिवहनं युज्यते । तदारब्धे स्थूलदेहे तददर्शनात् । एतत्प्रसङ्गेन बुद्धिदार्ढ्यस्याधिभौतिकदेहत्वं३६ साधयति "आधिभौतिके"ति । "तु" व्यतिरेके । पण्डितैः "आधिभौतिकबुद्धिः"३७ आधिभौतिकदेहाकारा बुद्धिः । आधिभौतिकदेहस्वरूपम् इति यावत् । "चिरस्थितिः धीः" इति दार्ढ्यं गता आतिवाहिकदेहविषया बुद्धिर् इति । "सदाभिधीयते" । मनःस्वरूपातिवाहिकदेहविषया बुद्धिर् एव हि दार्ढ्यं गताधिभौतिकभावेन स्फुरति । न तु मांसमयः आधिभौतिको नाम कश्चित्३८ पृथग् अस्ति यथा तथा सतो ऽपि तस्य बुद्धिविषयत्वं विना असत्कल्पत्वात्३९ । बुद्धिविषयत्वे तु बुद्धिरूपत्वानपायात् । विषयो हि स एवोच्यते यः विषय्यग्रस्थ४० इव भासते । अन्यथा पीतद्रव्यस्यापि नीलज्ञानविषयत्वापातात् । द्वितीयः "तु"शब्दः पादपूरणार्थः ॥न्त्_३,४।४५॥

#३६ °दार्ढ्य⟨मान⟩स्या°  
#३७ आ⟨त्⟩[ध्]इ°  
#३८ नाम्⟨आ⟩[अ] क⟨ः⟩[श्]चित्  
#३९ अस(ं)*त्*क°  
#४० °य्⟨इ⟩[य]ग्र°  
    
    
दृश्यत्वसाधनार्थं मनसः दृश्यपर्यायत्वं कथयति  
    
अविद्या संसृतिश् चित्तं मनो बन्धो मलं तमः ।  
इति पर्यायनामानि दृश्यस्य विदुर् उत्तमाः ॥मु_३,४।४६॥  
    
अतः मनः दृश्यम् एवान्यथा दृश्यपर्यायत्वम् अस्य न स्याद् इति ॥न्त्_३,४।४६॥  
    
ननु पदार्थग्राहकतया भासमानस्य मनसः कथं दृश्यपर्यायत्वं युक्तम् इत्य् । अत्राह  
    
न हि दृश्याद् ऋते किञ्चिन् मनसो रूपम् अस्ति हि ।  
दृश्यं चोत्पन्नम् एवैतन् नेति वक्ष्याम्य्४१ अहं पुनः ॥मु_३,४।४७॥  
    
"हि" यस्मात् कारणात् । "दृश्याद् ऋते किञ्चित्" दृश्यव्यतिरिक्तं किञ्चित् । "मनसः रूपम्" । "हि" निश्चयेन । "नास्ति" । अतः मनसः दृश्यपर्यायत्वं युक्तम् इति भावः । ननु ततो ऽपि किम् इत्य् । अत्राह "दृश्यं चे"ति । "एतत् दृश्यं च उत्पन्नं न" भवति । पूर्वम् उक्तत्वात् । अतः मनः अपि अनुत्पन्नम् एव भवतीति भावः । ननु दृश्यानुत्पन्नत्वे मम पूर्वं निश्चयो न जात इत्य् अत्राह्"एती"ति । "अहम्" "इति" एतत् दृश्यानुत्पन्नत्वम् । "पुनः वक्ष्यामि" । दुर्बोधत्वाद् इति भावः ॥न्त्_३,४।४७॥

#४१ व्(आक्या)[अ]*क्ष्या*म्य्  
    
    
दृश्यानुत्पन्नत्वम् एव कथयति  
    
यथा कमलबीजे ऽन्तः स्थिता कमलमञ्जरी ।  
महाचित्परमाण्वन्तस् तथा दृश्यं जगत् स्थितम् ॥मु_३,४।४८॥  
    
"यथा कमलमञ्जरी कमलबीजे" पद्माक्षे । "अन्तः स्थिता" भवति । अन्यथा अग्रे निर्गमासम्भवप्रसङ्गात् । "तथा दृश्यम् जगत्" दृशिक्रियाविषयीभूतं जगत् । "महाचित्परमाण्वन्तः" । "महाचित्" अपरिच्छिन्ना चित् । सा एवातिसूक्ष्मत्वात् "परमाणुः" । तस्य्"आन्तः" मध्ये । "स्थितम्" भवति । अन्यथा कुतः अस्याः निर्गमः स्यात् इति भावः । अतो दृश्यस्य महाचितः पृथक्त्वाभावेनानुत्पन्नत्वम् एवेति परमो भावः ॥न्त्_३,४।४८॥  
    
एतद् एव पुनः पुनः कथयति  
    
प्रकाशस्य यथालोको यथा वातस्य चोपनम् ।  
यथा द्रवत्वं पयसो दृश्यत्वं द्रष्टुर् ईदृशम् ॥मु_३,४।४९॥  
    
"आलोकः" अर्थप्राकट्यहेतुः गुणविशेषः । "चोपनम्" स्पन्दः । द्रष्टृव्यतिरिक्तदृश्यस्य४२ सत्ता नास्तीति भावः ॥न्त्_३,४।४९॥

#४२ °रिक्त⟨ः⟩दृश्°  
    
    
अङ्गदत्वं यथा हेम्नि मृगनद्यां यथा जलम् ।  
भित्तिर् यथा स्वप्नपुरे तथा द्रष्टरि दृश्यधीः ॥मु_३,४।५०॥  
    
स्पष्टम् ॥न्त्_३,४।५०॥  
    
अनेन न्यायेन द्रष्टुः दृश्यमयत्वं यत् सिद्धं तद् अपि मलत्वेनोन्मृज्यतया प्रतिजानीते  
    
एवं द्रष्टरि दृश्यत्वम् अनन्यद् इव यत् स्थितम् ।  
तद् अप्य् उन्मार्जयाम्य् आशु त्वच्चित्तादर्शतो मलम् ॥मु_३,४।५१॥  
    
"एवम्" सति । "द्रष्टरि" दृशिक्रियाकर्तरि । "अनन्यत्" उक्तन्यायेनाभिन्नं । "यत् दृश्यत्वम्" दृशिक्रियाविषयत्वं । "स्थितम् इव" भवति । अहं । "मलम्" मलभावेन स्थितम् । "तत् अपि" द्रष्टुर् अभिन्नं दृश्यत्वम् अपि । "त्वच्चित्तादर्शतः" त्वच्चित्तदर्पणात् । "उन्मार्जयामि" । येन सर्वथा त्वन्मनसि दृश्यस्पर्शो न स्याद् । असत्त्वेनापि भासमानं दृश्यं लेशतो दुःखदम् एव भवतीति भावः । ननु द्रष्टुर् अभिन्नस्य दृश्यत्वस्य कथं मलत्वं । व्यतिरिक्तस्यैव मलत्वाद् इति चेत् । सत्यम् । द्रष्टा४३ स्वाभिन्नत्वेनापि निश्चितं दृश्यत्वं स्वभिन्नत्वम् अपि आपादयति । स्वभिन्नत्वाख्यं प्रतियोगिनं विना स्वाभिन्नत्वस्यासिद्धेर् इति स्वभिन्नत्वापादकस्य दृश्यस्य मलत्वं स्फुटम् एवेति न को ऽपि विरोधः ॥न्त्_३,४।५१॥

#४३ °ष्ट्⟨र्⟩आ  
    
    
ननु किमर्थं द्रष्टुर् अनन्यत्वेन४४ स्थितस्य मलरूपस्य अपि दृश्यत्वस्योन्मार्जनं करोषीत्य् । अत्राह  
    
यद् द्रष्टुर् अस्याद्रष्टृत्वं दृश्याभावे भवेद् बलात् ।  
तद् विद्धि केवलीभावम् अत एवासतः सतः ॥मु_३,४।५२॥  
    
"अस्य" आत्मत्वेन स्थितस्य । "द्रष्टुः" दृशिक्रियाकर्तुः । "दृश्याभावे" सति । "बलात्" बलेन । स्वप्रयत्नं विनेति यावत् । "यत् अद्रष्टृत्वम्" "भवेत्" । न हि दृश्यं विना द्रष्टुः द्रष्टृत्वं नाम किञ्चिद् अस्ति । शक्तिभावेन स्थितस्यापि तस्य स्वरूपत्वानपायात् । त्वम् । "तत्" अद्रष्टृत्वं । "केवलीभावम्" मुक्तिं । "विद्धि" जानीहि । द्रष्टुः दृश्यानौन्मुख्यमात्रस्यैव मुक्तित्वात् । "द्रष्टुः" कथम्भूतस्य । "अत एवासतः"४५ "सतः" । द्रष्टृत्वापेक्षया "असतः" । केवलीभावापेक्षया "सतः" । न ह्य् असतः केवलीभावः युक्तः । तथा चानिर्वाच्यस्येत्य् अर्थः । अतः केवलीभावसिद्धये सर्वथा दृश्योन्मार्जनम् एव कार्यम् इति भावः ॥न्त्_३,४।५२॥

#४४ °य⟨त्⟩त्वे°  
#४५ एव्⟨अ⟩[आ]स°  
    
    
ननु दृश्याभावप्रभावात् सिद्धे ऽपि अद्रष्टृत्वे केवलीभावो न सिध्यति४६ । दृश्यविषयस्य रागादेः सुषुप्तिवत् वासनाभावेन स्थितत्वाद् इत्य् । अत्राह  
    
तत्ताम् उपगते भावे रागद्वेषादिवासना ।  
शाम्यत्य् अस्पन्दिते वाते स्पन्दसङ्क्षुब्धता यथा ॥मु_३,४।५३॥  
    
"भावे" अन्तरे तत्त्वे । "तत्ताम्" दृश्याभावकृतां अद्रष्टृताम् । "उपगते" सति । "रागद्वेषादिवासना" पूर्वं भातदृश्यविषयरागद्वेषादिसंस्कारः । "शाम्यति" शान्तिं व्रजति । आश्रयविषययोः अभावात् । सुषुप्तौ तु आश्रयविषययोः वासनाभावेन स्थितत्वात् तदनुगतयोः रागद्वेषादिकयोर् अपि वासनाभावेनावस्थानम् अस्ति । न हि सुषुप्तौ द्रष्टृदृश्ययोः४७ समूलं नाशः अस्ति । ततः उत्थितस्य पुनः तदास्थाभावप्रसङ्गात् । न हि समूलं नष्टे आस्था युक्ता । दृश्याभावे निश्चितानां तु भासमाने ऽपि दृश्ये कदाचिद् आस्था न विद्यते । अत्र स्वमन एव साक्षिकम् इत्य् अलं प्रपञ्चेन । "रागद्वेषादिवासना" का "यथा" । "स्पन्दसङ्क्षुब्धता यथा" । यथा "वाते अस्पन्दिते" सति । वातकृता "स्पन्दसङ्क्षुब्धता" स्पन्दरूपा सङ्क्षुब्धता । नश्यति । तथेत्य् अर्थः । अतः दृश्याभावकृतस्याद्रष्टृत्वस्य केवलीभावत्वं युक्तम् एवेति भावः ॥न्त्_३,४।५३॥

#४६ सि⟨द्⟩ध्य°  
#४७ द्⟨ऋ⟩[र]ष्टृ°  
    
    
एतद् एव अतिदुर्बोधत्वात् पुनः पुनः कथयति  
    
असम्भवति सर्वस्मिन् दिग्भूम्याकाशरूपिणि ।  
प्रकाश्ये यादृशं रूपं प्रकाशस्यामलं भवेत् ॥मु_३,४।५४॥  
    
त्रिजगत् त्वम् अहं चेति दृश्ये ऽसत्ताम् उपागते ।  
द्रष्टुः स्यात् केवलीभावस् तादृशो विमलात्मनः ॥मु_३,४।५५॥  
    
"दिग्भूम्याकाशरूपिणि" दिग्भूम्याकाशस्वरूपे । "प्रकाश्ये" प्रकाशनीये वस्तुजाते । "असम्भवति" सति । सम्भवक्रियाकर्तृत्वम् अभजति सति । "प्रकाशस्य" सूर्यप्रकाशस्य । "यादृशम् अमलम्" शुद्धम् । इन्द्रियातीतम् इति यावत् । "रूपं भवेत्" । न हि सूर्यमण्डलात्४८ निष्क्रान्तः भित्तौ अपतितः प्रकाशः नेत्रगम्यः भवति । "त्रिजगत् त्वं अहं चेति दृश्ये असत्ताम्" अभावम् । "उपागते" सति । "द्रष्टुः" दृश्यप्रकाशकतया स्थितस्य द्रष्टुः । "तादृशः केवलीभावः" अमलरूपत्वं । "स्यात्" भवेत् । "द्रष्टुः" कथम्भूतस्य । "अमलात्मनः" चेत्यमलरूषितचिन्मात्रस्वरूपस्यान्यथा केवलीभावापरपर्यायः निर्मलीभावः अयुक्तः स्यात् ॥न्त्_३,४।५४-५५॥

#४८ °मण्डला*त्*  
    
    
अनन्ताखिलशैलादिप्रतिबिम्बे हि यादृशी ।  
स्याद् दर्पणे दर्पणता केवलात्मस्वरूपिणी ॥मु_३,४।५६॥  
    
अहं त्वं जगद् इत्यादौ प्रशान्ते दृश्यसम्भ्रमे ।  
स्यात् तादृशी केवलता स्थिते द्रष्टर्य् अवीक्षके ॥मु_३,४।५७॥  
    
दार्ष्टान्तिकगतं "प्रशान्ते" इति४९ पदं दृष्टान्ते ऽपि योजनीयं । तेनायम् अर्थः५० । "हि" निश्चये । "अनन्ताः" ये "अखिलाः शैलादयः" । तद्रूपे "प्रतिबिम्बे प्रशान्ते" सति । दार्ष्टान्तिकतया गृहीते "दर्पणे" प्रतिबिम्बभावम् अभजति सति इति यावत् । "दर्पणे केवलात्मस्वरूपिणी" केवलदर्पणाख्यस्वरूपमयी । "यादृशी दर्पणता स्यात्" । "अहं त्वं जगद् इत्यादौ दृश्यसम्भ्रमे" दृश्याकारे सम्भ्रमे । दृश्ये इति यावत् । "प्रशान्ते" सति । ततः "अवीक्षके" दृशिक्रियाम् अकुर्वति । "स्थिते द्रष्टरि" । "तादृशी केवलता स्यात्" । यथा प्रतिबिम्बाभावे शुद्धं दर्पणमात्रम् एव तिष्ठति तथा दृश्याभावे शुद्धः द्रष्टा एव तिष्ठतीति भावः ॥न्त्_३,४।५६-५७॥

#४९ इ⟨द्⟩[त्]इ  
#५० अर्थ(आ)ः  
    
    
दृश्याभावासम्भवं मन्यमानः श्रीरामः पृच्छति  
    
सच् चेन् न शाम्यतीदं वा नाभावो विद्यते सतः ।  
असत्तां च न विद्मो ऽस्मिन् दृश्ये दोषप्रदायिनि ॥मु_३,४।५८॥  
    
"वा"शब्दः यतःशब्दार्थे । "इदम्" दृश्यं । "सत्" सत्ताभाक् "चेत्" । "चेत्" यदि भवति । तदा "न शाम्यति" । यतः "सतः" सत्ताभजतः५१ । "अभावः न विद्यते" । स्वरूपहानिप्रसङ्गात् । अन्यथा वह्नेर् अपि दाहकत्वहानिः स्यात् । ननु तर्हि असद् एव भवत्व्५२ इत्य् । अत्राह "असत्तां चे"ति । "दोषप्रदायिनि" रागादिस्वरूपदोषप्रदायिनि । असतः दोषप्रदायित्वं न५३ युक्तं वन्ध्यासुतस्यापि तत्त्वापत्तेर् इति भावः ॥न्त्_३,४।५८॥

#५१ सत्त्(आ)⟨ं⟩[आ]°  
#५२ °व⟨ं⟩त्व्  
#५३ *न*  
    
    
फलितम् आह  
    
तस्मात् कथम् इयं शाम्येद् ब्रह्मन् दृश्यविषूचिका ।  
नानोद्भवभ्रमकरी दुःखसन्ततिदायिनी ॥मु_३,४।५९॥  
    
"नानोद्भवः" चित्रोत्पत्तिः । यः "भ्रमः" मिथ्याज्ञानम् । तं "करोती"ति तादृशी ॥न्त्_३,४।५९॥  
    
"उन्मार्जयामी"ति प्रतिज्ञां५४ सफलीकर्तुं श्रीवसिष्ठः उत्तरं कथयति  
    
अस्य दृश्यपिशाचस्य शान्त्यै मन्त्रम् इमं शृणु ।  
रामात्यन्तम् अयं येन मृतिम् एष्यति नङ्क्ष्यति ॥मु_३,४।६०॥  
    
हे "राम" । त्वम् । "अस्य" पुरःस्फुरतः । "दृश्यपिशाचस्य शान्त्यै" । "इमम्" वक्ष्यमाणवाक्यकदम्बकस्वरूपं । "मन्त्रम्" "शृणु" । "येन" मन्त्रेण । "अयम्" दृश्यपिशाचः५५ । "अत्यन्तम् मृतिम्" त्रैकालिकम् अभावम् । "एति" गच्छति । ततः वि"नङ्क्ष्यति" अदर्शनं याति । युक्तं च पिशाचस्य मन्त्रेण मरणम् अदर्शनं च ॥न्त्_३,४।६०॥

#५४ ३।४।५१च्  
#५५ °शा⟨श्⟩[च्]अः  
    
    
मन्त्रम् एव कथयति  
    
यद् अस्ति तस्य नाशो ऽस्ति न कदाचन राघव ।  
यस्मात् तन् नष्टम् अप्य् अन्तर् बीजभूतं भवेद् धृदि ॥मु_३,४।६१॥  
    
हे "राघव" । "यत्" वस्तु । सत्तां भजति । "तस्य नाशः कदाचन" जातु । "न" सम्भवति । "यस्मात् तत्" वस्तु । "नष्टम् अपि" केनचित् पराभिमतेन समवायिकारणनाशादिना५६ नष्टम् अपि । "हृदि अन्तः" मानसान्तः । "बीजभूतम्" । बीजभावेन स्थितम् वा सत्तारूपेण५७ स्थितम् इति५८ यावत् । "भवति" । दृश्यते हि५९ नष्टम् अपि वस्तु हृदि पुनः पुनः आवर्तमानम् ॥न्त्_३,४।६१॥

#५६ °ना⟨न्⟩[श्]आदि°  
#५७ स(म्)*त्ता*  
#५८ इ*ति*  
#५९ °य(ति)*ते हि*  
    
    
ननु ततः को दोषः इत्य् । अत्राह  
    
स्मृतिबीजा६० चिदाकाशे पुनर् उद्भूय दृश्यधीः ।  
लोकशाइलाम्बराकारं दोषं वितनुते ऽतनुम् ॥मु_३,४।६२॥  
    
"स्मृतिबीजा" स्मृतिकारणिका । "दृश्यधीः" दृश्याकारा धीः । दृश्यम् इति यावत् । "चिदाकाशे उद्भूय" प्रादुर्भूय । "अतनुम्" महान्तम् । "लोकशैलाम्बराकारम् दोषम्" "पुनः वितनुते" सूक्ष्मप्रपञ्चभावेन विशेषेण विस्तारयति । स्वप्ने दृष्टत्वात् ॥न्त्_३,४।६२॥

#६० °बीजा⟨च्⟩  
    
    
ननु ततो ऽपि किम् इत्य् । अत्राह  
    
इत्थं निर्मोक्षदोषः स्यान् न च तस्यांशसम्भवः ।  
यस्माद् देवर्षिमुनयो दृश्यन्ते मुक्तिभाजनम् ॥मु_३,४।६३॥  
    
"इत्थम्" सति । "निर्मोक्षदोषः" मोक्षाभावप्रसङ्गरूपः दोषः । "स्यात्" । स्थूलसूक्ष्मभावेन द्विविधस्य दृश्याभावस्यैव मोक्षत्वात् । ननु भवतु सः दोषः । किम् अस्माकं करिष्यतीत्य् । अत्राह "न चे"ति । "तस्य" निर्मोक्षदोषस्य । "अंशेना"पि "सम्भवः न च" भवति । "यस्मात् देवर्षिमुनयः मुक्तिभाजनं दृश्यन्ते" ॥न्त्_३,४।६३॥  
    
पुनर् अप्य् एतद् एव कथयति  
    
यदि स्याज् जगदादीदं तत् स्यान् मोक्षो न कस्यचित् ।  
बाह्यस्थम् अस्तु हृत्स्थं वा दृश्यं नाशाय केवलम् ॥मु_३,४।६४॥  
    
"यदि इदम् जगदादि स्यात्" सत्तां भजेत् । तदा "कस्यचित्" कस्यापि प्रमातुः । "मोक्षः" दृश्यान् मुक्तिः । "न स्यात्" । यथा तथा सम्भाविते ऽपि दृश्यनाशे स्मृतिप्रभावात् सूक्ष्मतया पुनः दृश्यस्फुरणात् । यतः "दृश्यम् बाह्यस्थम्" स्थूलरूपम् "अस्तु" । "हृत्स्थम्" सूक्ष्मरूपं "वा अस्तु" । "नाशाय" बन्धाख्यनाशोत्पादार्थम् भवति । क्षोभकत्वाविशेषाद् इति भावः । "आदि"शब्देन सुषुप्तिस्तैमित्यादेः ग्रहणम् । तस्यापि दृश्यत्वाद् ॥न्त्_३,४।६४॥  
    
ननु तर्हि किं कार्यम् इत्य् । अत्राह  
    
तस्माद् इमां प्रतिज्ञां त्वं शृणु रामातिभीषणाम् ।  
याम् उत्तरेण ग्रन्थेन नूनं त्वम् अवबुध्यसे ॥मु_३,४।६५॥  
    
"अतिभीषणत्वम्" च "प्रतिज्ञायाः" असम्भवप्रवृत्तत्वेन ज्ञेयम् ॥न्त्_३,४।६५॥  
    
श्रीरामावबोधनिमित्तम् "उत्तरग्रन्थम्" एव कथयति  
    
अयम् आकाशभूतादिरूपो ऽहं चेति लक्षितः ।  
जगच्छब्दस्य रामार्थो ननु नास्त्य् एव कश्चन ॥मु_३,४।६६॥  
    
हे "राम" । "ननु" निश्चये । "आकाशभूतादिरूपः" । तथा "अहं चेति लक्षितः" निश्चितः । "अयम् जगच्छब्दस्यार्थः" अभिधेयम् । परमार्थतः "नास्त्य् एव" सत्तां न भजति एव । न तु सत्ताभाग् भूत्वा नश्यति । तथा च सति न निर्मोक्षदोषप्रसङ्गः । न हि असतः बन्धकत्वं दृष्टम् इति भावः । "आकाशस्य भूतत्वे" ऽपि प्राधान्येन पृथङ्निर्देशः । "आदि"शब्देन भूतकार्याणां ग्रहणम् ॥न्त्_३,४।६६॥  
    
ननु पुरःस्फुरतः अहमादिकस्य जगतः कथं सर्वथा सत्त्वं युक्तम् इत्य् । अत्राह  
    
यद् इदं दृश्यते किञ्चिद् दृश्यजालं पुरोगतम् ।  
एवं ब्रह्मैव तत् सर्वम् अजरामरम् अव्ययम् ॥मु_३,४।६७॥  
    
अस्माभिः "यद् इदं पुरोगतं दृश्यजालम्" नीलसुखादिरूपः दृश्यसमूहः । "दृश्यते" अनुभूयते । "तत् सर्वम् अजरामरम्" देहरहितत्वात् तन्मात्रगतजरादिरहितम् । तथा "अव्ययम्" नाशरहितम् । "ब्रह्मैव" जगत्तया बृंहितं शुद्धचित्तत्त्वम् एव । "एवम्" जगद्भावेन भवति । दृश्यते हि जलस्य तरङ्गभावेन६१ भवनम् । तथा च सति भासमानस्यापि जगतः असत्त्वं युक्तम् एव । न हि जले भासमानस्यापि तरङ्गस्य सत्त्वं दृष्टम् इति भावः ॥न्त्_३,४।६७॥

#६१ °ग(वा)भा°  
    
    
दृश्यस्य ब्रह्ममात्रत्वम् एव दृढीकरोति  
    
पूर्णे६२ पूर्णं प्रसरति परे शान्तं परं६३ स्थितम् ।  
व्योमन्य् एवोदितं व्योम ब्रह्म ब्रह्मणि तिष्ठति ॥मु_३,४।६८॥  
    
"पूर्णे" निरपेक्षे । "प्रसरति" सञ्चारं करोति । स्वरूपस्थे "परे" उत्तीर्णे । "ब्रह्मणि" बृंहिते वस्तुनि । अत्र सप्तम्यन्तैः शुद्धचित्तत्त्वस्य कथनं । प्रथमान्तैः तद्रूपस्य जगतः ज्ञेयम् । ननु कथं पूर्णत्वादिगुणयुक्ते शुद्धचित्तत्त्वे ऽवस्थानं युक्तम् । न्यूनस्याधिके अवस्थानदर्शनात् । सत्-यम् । अवस्थानम् अत्राधेयभावेन नास्ति येनोक्तदोषप्रसङ्गः स्यात् । किं तु तन्मात्रताभावेनेति नात्र दोषप्रसङ्गः । इत्य् अलं प्रपञ्चैः ॥न्त्_३,४।६८॥

#६२ पूर्⟨श्⟩[ण्]ए  
#६३ °र्(ए)*अम्*  
    
    
न दृश्यम् अस्ति नो दृक् च न द्रष्टा न च दर्शनम् ।  
न शून्यं न६४ जडं नो चिच् छान्तम् एवेदम् आततम् ॥मु_३,४।६९॥  
    
"दृश्यम्" दृशिक्रियाकर्म । "नास्ति" सत्तां न भजति । "दृक्" दृशिक्रिया । "नो" अस्ति । "द्रष्टा" दृशिक्रियाकर्ता । "च ना"स्ति । "दर्शनम्" दृशिक्रियासाध्यं फलं । "च ना"स्ति । सर्वेषां एषां प्रतीतिमात्रसारत्वात् । ननु तर्हि एतद् अभाव एवास्ती-त्य् । अत्राह "न शून्यम्" इति । "शून्यम्" दृश्याद्यभावः । च "ना"स्ति । न हि सर्-वथा असतः भानं युक्तं । शशिशृङ्गादेर् अपि भानापत्तेः । ननु तर्हि जाड्यम् एव स्यात् । जाड्ये हि सर्वेषाम् असत्ता६५ एव भवतीत्य् । अत्राह "न जडम्" इति । भावप्रधाननिर्देशः "जडम्" जडत्वम् । "ना"स्ति । तत्त्वे हि दृश्यादिभानम् अयुक्तं स्यात् । ननु तर्हि शिष्टा चिद् एव स्याद् इत्य् । अत्राह "नो चिद्" इति । "चित्" चिन्मात्रम् । "नो" अस्ति । चेत्यापेक्षत्वेन तस्याः स्थितत्वात् । चेत्यस्य चोक्तन्यायेनासम्भवात् । ननु तर्हि किम् अस्ति । न हि सर्वथा असत्ता बुद्ध्यै आरोहतीत्य् । अत्राह "शान्तम्" इति । "आततम्" समन्तात् स्फुरत्स्वरूपम् । "इदम्" सर्वम् दृश्यादिकम् । "शान्तम्" । भवति । चेत्यक्षोभरहितं चिन्मात्रं भवति ॥न्त्_३,४।६९॥

#६४ न्⟨ओ⟩[अ]  
#६५ अस(न्त्)[त्त्]आ  
    
    
अत्र निश्चयम् अनाप्नुवन् श्रीरामः मुनेः असम्भवार्थाभिधायित्वम् आसञ्जयति  
    
वन्ध्यापुत्रेण पिष्टो ऽद्रिः शशशृङ्गं प्रमायते ।  
प्रसार्य भुजसङ्घातं शिला नृत्यति ताण्डवम् ॥मु_३,४।७०॥  
    
स्रवन्ति सिकतास् तैलं पठन्त्य् उपलपुत्रिकाः ।  
गर्जन्ति चित्रजलदा इतीवेदं वचः प्रभो ॥मु_३,४।७१॥  
    
"तवे"ति शेषः । हे "प्रभो" । "इदम्" तव "वचः" । "इति" भवति । एवंरूपं भवति इति । किम् "इति" । "वन्ध्यापुत्रेणे"त्यादि । जनैः "शशशृङ्गं प्रमायते" प्रमातुम् आरभ्यते इत्य् अर्थः । "प्रमायते" इति प्रयोगः आर्षः । सर्वथा असम्बद्धार्थाभिधाय्य् एव तव वचनम् इति भावः । असम्भवार्थप्रतिपादकत्वारोपप्रकाशिताविनयनिरासनार्थं "प्रभो" इत्य् आमन्त्रणम् ॥न्त्_३,४।७०-७१॥  
    
जरामरणदुःखादिशैलाकाशमयं जगत् ।  
नास्तीति किम् इदं नाम भवतापि ममोच्यते ॥मु_३,४।७२॥  
    
न हि प्रत्यक्षम् अनुभूयमानस्य जरादिरूपस्य भावजातस्यापह्नवः६६ युक्त इति भावः । "अपि"शब्दः श्रीवसिष्ठस्यासम्भववादित्वायोग्यत्वसूचनार्थः । "ममे"त्य् अनेन स्वस्य सच्छिष्यत्वं द्योतयति ॥न्त्_३,४।७२॥

#६६ °तस्य्*आ*प°  
    
    
"यथे"त्य् एतत् सत्यम् एवास्ति तर्हि युक्तं "कथये"त्य् । अनेनाभिप्रायेणाह  
    
यथेदं न स्थितं विश्वं नोत्पन्नं न च विद्यते ।  
तथा कथय मे ब्रह्मन् येनैतन् निश्चितं भवेत् ॥मु_३,४।७३॥  
    
"एतत्" स्थित्याद्यभावः ॥न्त्_३,४।७३॥  
    
श्रीवसिष्ठ उत्तरं कथयति  
    
नासमन्वितवाग् अस्मि शृणु राघव कथ्यते ।  
यथेदम् असद् आभाति वन्ध्यापुत्र इवारवी ॥मु_३,४।७४॥  
    
"अहम्" वसिष्ठाख्यः अहम् । "असमन्विता" असम्बद्धा । "वाग्" यस्य । सः । तादृशः "नास्मि" । हे "राघव" । त्वं "शृणु" । "इदम्" जगत् । "यथा" येन प्रकारेण । "असत् भाति" । त्वां प्रति स्फुरति । मया तथा "कथ्यते" । "इदम्" क "इव" । "आरवी वन्ध्यापुत्र इव" । आरवकारी वन्ध्यापुत्र इव । यथा सः असत् भाति । तथेत्य् अर्थः ॥न्त्_३,४।७४॥  
    
तद् एव कथयति  
    
इदम् आदाव् अनुत्पन्नं सर्गादौ तेन नास्त्य् अलम् ।  
इदं हि मनसा भाति स्वप्नादौ पत्तनं यथा ॥मु_३,४।७५॥  
    
"इदम्" दृश्यं जगत् । "आदौ" आदिभूते । "सर्गादौ" चिन्मात्रस्य चेत्योन्मुखतारूपे सर्गारम्भे । अनुद्भूतं आसीत् । परमार्थतः चिन्मात्रभावाद् अच्युतेः । ततः भिन्नया सत्तयाश्रितं न आसीत् । न हि बहिर् अपि मृदः६७ उत्पद्यमानस्य घटस्य मृदः भिन्ना सत्ता दृश्यते । "तेन" ततः कारणात् । "इदम्" जगत् । "अलम्" अतिशयेन । "नास्ति" सत्तां न भजति । "स्वप्नपत्तनवत्" चिन्मात्रसाक्षितामात्रेण लब्धसत्ताकत्वात् । ननु तर्हि कथम् इदं भासते इत्य् । अत्राह "इदम्" इति । "हि" निश्चये । "इदम्" दृश्यम् जगत् । "मनसा" विकल्पेन । "भाति" दृश्यतया स्फुरति । किम् इव । "पत्तनम्" इव । "यथा" "स्वप्नादौ पत्तनं मनसा भाति" । तथेत्य् अर्थः ॥न्त्_३,४।७५॥

#६७ मृ(आ)दः  
    
    
ननु सत्स्वरूपेण मनसा भातस्य दृश्यस्य सत्त्वं युक्तम् एवेत्य् । अत्राह  
    
मन एव च सर्गादाव् अनुत्पन्नम्६८ असद्वपुः ।  
तथैतच् छृणु वक्ष्यामि यथैतद् अनुभूयते ॥मु_३,४।७६॥  
    
"सर्गादौ" प्रोक्तस्वरूपे सर्गारम्भे । "मनः एव अनुत्पन्नम्" । अत एव्"आसद्वपुः" असत्स्वरूपं भवति । त्वं "शृणु" । "यथा" त्वया "एतत् अनुभूयते" । अहम् "तथा एतत् वक्ष्यामि" ॥न्त्_३,४।७६॥

#६८ °आदाव् अ(रा)नुत्°  
    
    
ननु प्रकृतं दृश्यासत्त्वकथनं विहाय मनोऽसत्त्वकथनम् अयुक्तम् इत्य् । अत्राह  
    
मनो दृश्यमयं दोषं तनोतीमं क्षयात्मकम् ।  
असद् एवासदाकारं स्वप्नः स्वप्नान्तरं यथा ॥मु_३,४।७७॥  
    
"मनः इमम्" पुरः भासमानम् । "क्षयात्मकम्" नश्वरस्वभावम् । "दृश्यमयं दोषम्" दृश्यस्वरूपं दोषं । "तनोति" विस्तारयति । "मनः" कथम्भूतम् । "असद् एव" स्फुरणमात्ररूपत्वात् असत्स्वरूपम् एव । "दृश्यमयं दोषम्" कथम्भूतम् । "असदाकारम्" असत्स्वरूपम् । असता विस्तार्यमाणत्वात् । न ह्य् असता विस्तारितं सत् भवितुं योग्यम् । वन्ध्यापुत्रविस्तारितस्य वाग्जालस्यापि सत्तापत्तेः । "मनः" कः "यथा" । "स्वप्नो" "यथा" । यथा असत्स्वरूपः "स्वप्नः" "असदाकारं स्वप्नान्तरं तनोति" । तथेत्य् अर्थः । दृश्यते हि स्वप्ने स्वप्नान्तरम् इति नात्र विवादः ॥न्त्_३,४।७७॥  
    
स्वाश्रयभूतं देहं प्रत्य् अपि अस्यैव कारणत्वं कथयति  
    
तत् स्वयं स्वैरम् एवाशु सङ्कल्पयति देहकम् ।  
तेनेयम् इन्द्रजालश्रीर् विततेन वितन्यते ॥मु_३,४।७८॥  
    
"तत्" मनः । इदं "देहकम्" आत्मतया भासमानं स्थूलदेहम् । "आशु" शीघ्रं । "स्वयम्" अन्यसाहाय्यानपेक्षं । "स्वैरम्" स्वेच्छया । "सङ्कल्पयति" सङ्कल्पमात्रेण सम्पादयति । पुनर् अपि प्रकृतम् एव कथयति "तेनेयम्" इति । "तेन" मनसा । "इयम्" दृश्यत्वेन भासमाना ॥न्त्_३,४।७८॥  
    
उक्तम् अर्थं सर्गान्तश्लोकेन सङ्गृह्य कथयति  
    
स्फुरति गच्छति वल्गति याचते भवति मज्जति संहरति स्वयम् ।  
अपरताम् उपयात्य् अपि केवलं चलति चञ्चलशक्तितया मनः ॥मु_३,४।७९॥  
    
उपलक्षणं चैतत् । तेन या काचित् क्रिया इह भवति सा मनःकृता एव भवतीति सङ्क्षिप्तार्थ इति शिवम् ॥न्त्_३,४।७९॥  
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे चतुर्थः सर्गः ॥

    
एवं मनोनिर्णयम् अवश्यकर्तव्यतया श्रुत्वा श्रीरामः पृच्छति  
    
भगवन् मुनिशार्दूल किम् इवेह मनो भ्रमे ।  
विद्यते कथम् उत्पन्नं मनो मायामयं कुतः ॥मु_३,५।१॥  
    
"भगवन् मुनिशार्दूल" हे भगवन् मुनिश्रेष्ठ । "इह भ्रमे" अस्मिन् जगद्रूपे भ्रमे । "मनः किम् इव विद्यते" किंस्वरूपम् इवास्ति । तथा "कथम् उत्पन्नम्" केन प्रकारेण प्रादुर्भूतम् । "मनः मायामयम्" मायास्वरूपं "कुतः" भवति ॥न्त्_३,५।१॥  
    
तत्राप्य् "आदौ उत्पत्तिम्" एव कथयेत्य्१ अभिप्रायेणाह  
    
उत्पत्तिम् आदाव् इति मे समासेन वद प्रभो ।  
प्रवक्ष्यसि२ ततः शिष्टं वक्तव्यं वदतां वर ॥मु_३,५।२॥  
    
हे "प्रभो" । त्वम् । "मे इति उत्पत्तिम्" मनोनिष्ठाम् उत्पत्तिम् । मत्पृष्टं "शिष्टम्" स्यात् । तत् "प्रवक्ष्यसि" कथयिष्यसि । स्वयम् एव शिष्टत्वाद् इति भावः ॥न्त्_३,५।२॥

#१ °येत्य्(इ)  
#२ °ष्य्(आ)असि  
    
    
श्रीवसिष्ठ उत्तरं कथयति  
    
महाप्रलयसम्पत्ताव् असत्तां समुपागते३ ।  
अशेषदृश्ये सर्गादौ शान्तम् एवावशिष्यते ॥मु_३,५।३॥  
    
"महाप्रलयस्य" तुर्याख्यस्यावस्थाविशेषस्य महाकल्पान्तसमयस्य वा । "सम्पत्तौ" पूर्णतायां सत्यां । "सर्गादौ अशेषदृश्ये" सृष्टिसंहारतत्संस्काररूपे समस्ते दृश्ये । "असत्ताम्" अदर्शनम् । "समुपागते" सति । "शान्तम् एव" शनैः शनैः सर्गादिनाशसाक्षिताख्यात् क्षोभाद् अपि निष्क्रान्तम् किम् अप्य् अनिर्वाच्यं तत्त्वम् एव्"आवशिष्यते" शिष्टम् भवति । अत्र सर्गः स्वविषयं पदार्थजातसाक्षि प्रति४ । संहारः स्वसाध्यम् पदार्थाभावं । संस्कारः पदार्थसंस्कारं पदार्थाभावं । तयोः संस्कारः पदार्थसंस्कारं पदार्थाभावसंस्कारं चेति विभागो ज्ञातव्यः ॥न्त्_३,५।३॥

#३ °आ⟨म्⟩[ग्]अते  
#४ प्[र्]अति  
    
    
शान्तावशिष्टम् एव स्फुटं कथयति  
    
आस्ते ऽनस्तमितो भास्वान् अजो देवो निरामयः ।  
सर्वदा सर्वकृत् सर्वः परमात्मा महेश्वरः ॥मु_३,५।४॥  
    
"परमात्मा" सर्वेषां परमार्थतः अहन्ताविषयतया भासमानम् किम् अप्य् आन्तरं तत्त्वम् । "आस्ते" तिष्ठति । प्रथमम् महाप्रलयसाक्षिभावेन तदनन्तरम् अपि यथा तथा कल्प्यमानानां स्वाभावानां साक्षिभावेन स्थितत्वात् । अत्र "सर्वदा" स्थितस्यात्मनः स्थितिवर्तमानताकथनं प्रमात्रपेक्षया प्रयुक्तत्वात् न दोषावहम् । कथम्भूतः असौ "परमात्मे"त्य् अपेक्षायां विशेषणानि कथयति "अनस्तमित" इति५ । "अनस्तमितः" यथा तथा कल्पितस्य स्वास्तस्यापि ग्राहकत्वेन स्थितत्वात् फलतः अस्तरहितः । "भास्वान्" साक्षितया सर्वप्रकाशकत्वात् सूर्यस्वरूपः । आश्चर्यं च भास्वतः अनस्तमितत्वम् । "अजः" जन्मरहितः । प्रादुर्भूतिः हि जन्म । सा च तस्य न युक्ता । आत्मत्वेन सदा प्रादुर्भूतत्वात् । न ह्य् आत्मनः अप्रादुर्भूतत्वं कदापि युक्तम् । स्वाप्रादुर्भूतेर् अपि ग्राहकतया स्थितत्वात् । "देवः" क्रीडाशीलः । अन्यथा एतादृशं जगत् कथं प्रादुर्भवेत् । अक्रीडाशीलो हि हस्तचालनमात्राद् अपि पराङ्मुखो भवति । "निरामयः" मायाख्यरोगात्६ निष्क्रान्तः । अन्यथा मायाख्यामयग्रस्तत्वात् मायाप्रेरकत्वम् अयुक्तम् स्यात् । न हि आमयग्रस्तः आमयप्रेरको भवति । "सर्वदा सर्वकृत्" सर्वेषु देशेषु कालेषु च सर्वकारी । अन्यथा अनुभूयमानः सर्वदा सर्वोद्भवः अयुक्तः स्यात् । "सर्वः" सर्वस्वरूपः । अन्यथा पदार्थानां किम्मयत्वं स्यात् । "महेश्वरः" परमनियन्ता । अन्यथा सर्वे स्वस्वभावे नियताः न स्युः ॥न्त्_३,५।४॥

#५ इ(मि)ति  
#६ °आख्य्⟨आ⟩[अ]रो°  
    
    
पुनर् अपि तम् एव विशिनष्टि  
    
यतो वाचो निवर्तन्ते७ यो मुक्तैर् अवगम्यते८ ।  
यस्य चात्मादिकाः सञ्ज्ञाः कल्पिता न स्वभावजाः ॥मु_३,५।५॥  
    
"वाचः" समस्ताः लौकिकाः वैदिकाश् च वाचः । "यतः" यस्मात् परमात्मनः । "निवर्तन्ते" । वाक् हि सङ्केतं पुरस्कृत्य वस्तुनि प्रवर्तते । सङ्केतश् च परमात्मनि कर्तुम् अशक्यः । बाह्यान्तःकरणागोचरत्वात् । इन्द्रियगोचरे एव वस्तुनि हस्तग्राहिकया सङ्केतकरणं दृश्यते । तर्हि असौ नास्तीत्य् । अत्राह "यो मुक्तैर्" इति । "मुक्तैः" एव दृश्यानासक्तचित्तैः एव । न तु लौकिकैः । "यः अवगम्यते" आत्मतया ज्ञायते । मुक्ताः हि शुद्धं किम् अपि तत्त्वं आत्मतया जानन्ति । अन्यथा मुक्तत्वायोगात् । तथा चासत्ता अस्य न युक्तेति भावः । ननु वाचां ततः निवर्तनकथनम् अयुक्तं आत्मादिशब्दानां तद्वाचकत्वात् इत्य् । अत्राह "यस्य चे"ति । तत्त्वज्ञैर् इति शेषः । "कल्पिताः" प्रवृत्तिनिमित्तम् अनपेक्ष्यैव तैलपायिकादिसञ्ज्ञावत्९ कल्पनया स्थापिताः ॥न्त्_३,५।५॥  
    
ननु यदि सः एक एवास्ति तत् कथं साङ्ख्यादिभिः पुरुषादयः कथिता इत्य् । अत्राह  
    
यः पुमान् साङ्ख्यदृष्टीनां ब्रह्म वेदान्तवादिनाम् ।  
विज्ञानमात्रं विज्ञानविदाम् एकान्तनिर्मलम् ॥मु_३,५।६॥  
    
"साङ्ख्यदृष्टीनाम्" साङ्ख्यदर्शनरतानाम् । साङ्ख्याः हि प्रकृतिव्यतिरिक्तम् जीवापरपर्यायं१० पुरुषम् एव शेषत्वेन कथयन्ति । स च विचार्यमाणः उक्तपरमात्मरूपत्वे एव विश्राम्यतीति युक्तम् उक्तं "यः पुमान् साङ्ख्यदृष्टीनाम्" इति । एवं सर्वत्र योज्यम् । तथा च नामभेदस्यैव स्थितत्वान् नोक्तदोषप्रसङ्ग इति भावः । ननु श्रीवसिष्ठेन किं दर्शनम् आश्रित्येदं शास्त्रम् उक्तम् इति चेत् । सत्यम् । सर्वेषां दर्शनानां सारम् आश्रित्य एतेनेदं शास्त्रं कृतम् । अन्यथा सर्वमताङ्गीकारः अयुक्तः स्यात् । बाहुल्येन वेदान्तशास्त्रचर्चा अत्र दृश्यते । तदपेक्षया स्तोकेन महारहस्यभूतस्य शिवशास्त्रस्यापि इत्य् अलम् अप्रकृतचिन्तनेन । "ब्रह्म" अज्ञानाश्रयविषयीभूतम् शान्तम् चित्तत्त्वम् । "विज्ञानमात्रम्" घटपटादिविषयं निराकारं ज्ञानम् ॥न्त्_३,५।६॥

#७ तैत्तुप् २।४।  
#८ (ए)अव°  
#९ °ज्ञ्*आ*°  
#१० °र⟨म⟩प°  
    
    
यः११ शून्यवादिनां शून्यं भासको१२ यो ऽर्कतेजसाम् ।  
वक्ता स्मर्ता ऋतं भोक्ता द्रष्टा कर्ता सदैव यः ॥मु_३,५।७॥  
    
"शून्यम्" सुषुप्तौ अनुभूयमानं न किञ्चित्त्वं । उपलक्षणं चैतत् । तेन सर्वेषां दर्शनानां१३ यत् वस्तु विश्रान्तिस्थानं भवति तद् असाव् एवेति ज्ञेयम् । पुनः कथम्भूतो ऽसौ भवतीत्य् । अत्राह "भासक" इति । "यः अर्कतेजसाम्" अर्कादिस्वरूपाणां तेजसां । "भासकः" नेत्राख्याधिष्ठानविशेषाधिश्रयणेन प्रकाशकः भवति । तथा "यः सदा एव" नित्यम् एव । "ऋतम्" सत्यतया । परमार्थतः इति यावत् । "वक्ता स्मर्ता भोक्ता द्रष्टा कर्ता" भवति । समस्तवक्त्राद्यात्मत्वेन स्थितत्वात् । "ऋतम्" इति क्रियाविशेषणम् ॥न्त्_३,५।७॥

#११ ⟨यः⟩ यः  
#१२ °स*को*  
#१३ °र्श*ना*नां  
    
    
सद् अप्य् असद् यो१४ जगति यो देहस्थो ऽपि दूरगः ।  
चित्प्रकाशो ह्य् अयं यस्माद् आलोक इव भास्वतः ॥मु_३,५।८॥  
    
"यः" आत्मा । "सद् अपि" एतावतः जगद्भ्रमस्याधिष्ठानतया स्थितत्वात् सत्स्वरूपम् अपि१५ । "असत्" भवति । बाह्यान्तःकरणागोचरत्वात् । "यः" आत्मा । "देहस्थः अपि" पाषाणरूपस्य देहस्यान्यथा चेष्टाश्रयत्वायोगात् तत्रस्थो ऽपि । "दूरगः" भवति । अन्यथाकाशस्थितानां सूर्यादीनां ग्रहणं न स्यात् । "हि" निश्चये । "अयं चित्प्रकाशः" पदार्थचेतनरूपः प्रकाशः । "यस्मात्" भवति । क "इव" । "आलोक इव" । यथा "आलोकः" पदार्थदर्शनम् । "भास्वतः" सूर्याद् । भवति । तथेत्य् अर्थः ॥न्त्_३,५।८॥

#१४ अस⟨त्यो⟩[द् यो]  
#१५ अ*पि*  
    
    
यस्माद् विष्ण्वादयो देवाः सूर्याद् इव मरीचयः ।  
यस्माज् जगन्त्य् अनन्तानि बुद्बुदा जलधेर् इव ॥मु_३,५।९॥  
    
"देवाश्" चाध्यात्मिकाः आधिदैविकाश् चेति द्विविधाः ज्ञेयाः । तत्र आधिदैविकाः प्रसिद्धाः । आध्यात्मिका यथा । मनः ब्रह्मा । बुद्धिः "विष्णुः" । अहङ्कारः रुद्रः । इन्द्रिय्"आदयः"१६ "देवा" इति । "जगन्त्य्" अपि एवं द्विविधानि ज्ञेयानि । तान्य् अपि आधिदैविकानि प्रसिद्धानि । आध्यात्मिकानि तु मानसिकाः१७ सङ्कल्पाः ज्ञेयाः ॥न्त्_३,५।९॥

#१६ इन्द्र्[इय्]आदयः  
#१७ ⟨स्⟩[म्]आ°  
    
    
यं यान्ति दृश्यवृन्दानि पयांसीव महार्णवम् ।  
य आत्मानं पदार्थं च प्रकाशयति दीपवत् ॥मु_३,५।१०॥  
    
"दृश्यवृन्दानि यम्" द्रष्टृरूपम्१८ यं । "यान्ति" यस्मिन् लयीभवन्तीत्य् अर्थः । "यः" शुद्धचित्स्वरूपः यः ।" आत्मानम्" चिन्मात्रस्वरूपम् स्वात्मानम् । तथा "पदार्थं"१९ जातौ एकवचनम् । पदार्थांश् च "दीपवत् प्रकाशयति" प्रकटीकरोति ॥न्त्_३,५।१०॥

#१८ द्⟨ऋ⟩[र]°  
#१९ °र्थ्⟨ए⟩[अम्]  
    
    
आकाशे यः शरीरे च दृशत्स्व् अप्सु लतासु च ।  
पांसुष्व् अद्रिषु वातेषु पातालेषु च संस्थितः ॥मु_३,५।११॥  
    
"यः" आत्मा । "आकाशे शरीरे च" । तथा "दृशत्सु" शिलासु । "अप्सु लतासु च पांसुषु" रजस्सु । "अद्रिषु" पर्वतेषु । "वातेषु पातालेषु च संस्थितः" भवति । उपलक्षणं चैतत् । तेन सर्वत्र स्थावरे स्थित इति ज्ञेयम् । स्थावरेषु स्थितत्वं आत्मनः कथम् अस्तीति चेत् । सत्यम् । सर्वे स्थावराः तावत् विचार्यमाणाः अनिर्वाच्यतायाम् एव विश्राम्यन्ति । अनिर्वाच्यता एव च आत्मनः स्वरूपम् इति न कश्चिद् विरोधः । अथ वा स्थावराः तावत् आत्मयुक्ताः निरात्मकाः वा । निरात्मकत्वे किंरूपत्वं तेषां स्यात् । सात्मकत्वे तु स्फुटम् एव तेष्व् आत्मनः अवस्थानम् इति योज्यम् ॥न्त्_३,५।११॥  
    
यः प्लावयति संरब्धं पुर्यष्टकम् इतस् ततः ।  
येन मूकीकृता मूढाः शिलाध्यानम् इवास्थिताः ॥मु_३,५।१२॥  
    
"यः" आत्मा । "पुर्यष्टकम्" अन्तःकरणत्रयं तन्मात्रपञ्चकम् इतिस्वरूपं२० पुर्यष्टकं । अर्थाच्२१ चेतनवर्गम् । "इतः ततः प्लावयति" यत्र तत्र गमयति । चेष्टां कारयतीति यावत् । "मूढाः" जडाः । "येन" सारतया स्थितेन आत्मना । "मूकीकृताः" विमर्शासमर्थाः कृताः सन्तः । "शिलाध्यानम्" शिलावत् ध्यानम् । "आस्थिताः इव" भवन्ति । अत्यन्तजडा इव भवन्तीति यावत् । मूढानाम् अपि परमार्थतः शुद्धचिन्मात्ररूपत्वात् "इव"शब्दप्रयोगः ॥न्त्_३,५।१२॥

#२० °क*म् इत्⟨य⟩[इस्]व*रू°(?)  
#२१ अर्था⟨श्⟩[च्]  
    
    
व्योम येन कृतं शून्यं शैला येन घनीकृताः ।  
आपो द्रुताः कृता येन दीप्तो यस्य वशाद् रविः ॥मु_३,५।१३॥  
    
"येन" सर्वशक्तित्वात् निस्तत्त्वरूपताम् आश्रितेन येनात्मना । "व्योम" व्याप्यतया स्थितम् आकाशम् । "शून्यम्" निस्तत्त्वस्वरूपं । "कृतम्" । तथा "येन" मृच्छिलाभावं श्रितेन येनात्मना । "शैलाः"२२ स्वव्याप्याः पर्वताः । "घनीकृताः" निबिडाः सम्पादिताः । तथा "येन" द्रवत्वभावं गतेन येनात्मना । "आपः" स्वव्याप्यानि जलानि । "द्रुताः" द्रवत्वाख्यगुणयुक्ताः । "कृताः" । तथा "रविः" व्याप्यभावेन स्थितः सूर्यः । "यस्य वशात्" दीपनशीलतेजोभावं गतस्य यस्यात्मनः वशेन । "दीप्तो" भवति । उपलक्षणं चैतत् ॥न्त्_३,५।१३॥

#२२ °ला[ः]  
    
    
प्रसरन्ति यतश् चित्राः संसारासारवृष्टयः ।  
अक्षयामृतसम्पूर्णाद् अम्भोदाद् इव वृष्टयः ॥मु_३,५।१४॥  
    
"अक्षयम्" नाशरहितम् । यत् "अमृतम्" आनन्दरसः । तेन "सम्पूर्णात्" निर्भरात् । "यतः" यस्मात् आत्मनः । "संसारासारवृष्टयः" संसाररूपाः धारासारवृष्टयः । "प्रसरन्ति" सञ्चरं यान्ति । का "इव" । "वृष्टयः इव" । यथा "अक्षयामृतसम्पूर्णात्" अविनाशिजलपूर्णात् । "अम्भोदात्" मेघात् । "वृष्टयः प्रसरन्ति" । तथेत्य् अर्थः ॥न्त्_३,५।१४॥  
    
आविर्भावतिरोभावमय्यस् त्रिभुवनोर्मयः ।  
स्फुरन्त्य् अविरतं यस्मिन् घृणाव् इव मरीचयः ॥मु_३,५।१५॥  
    
"आविर्भावतिरोभावमय्यः" आविर्भावतिरोभावयुक्ताः । "त्रिभुवनोर्मयः"२३ । "यस्मिन्" अर्थात् समुद्ररूपे । "यस्मिन् अविरतम् स्फुरन्ति" । का "इव" । "मरीचयः इव" । यथा "घृणौ" सूर्ये । "मरीचयः स्फुरन्ति" । तथेत्य् अर्थः ॥न्त्_३,५।१५॥

#२३ °नो⟨न्⟩[र्]म°  
    
    
नाशरूपो ऽविनाशात्मा यो ऽन्तःस्थः सर्ववस्तुषु ।  
गुप्तो यो व्यतिरिक्तो ऽपि सर्वभावेषु संस्थितः ॥मु_३,५।१६॥  
    
"अविनाशात्मा" यथा तथा सम्भावितस्य स्वनाशस्यापि साक्षितया स्थितत्वात् विनाशरहितः । "यः" आत्मा । "नाशरूपः" भवति । नाशभावेनापि स्थितत्वात् । अन्यथा आत्मरहितस्य नाशस्य केन रूपेण भानं स्यात् । तथा "व्यतिरिक्तः अपि" शुद्धचिन्मात्ररूपत्वेन समस्तपदार्थोत्तीर्णस्वरूपः अपि । "यः" आत्मा । "सर्वभावेषु संस्थितः" भवति । सारतया स्थितत्वात् । विरुद्धं च अविनाशिनः विनाशरूपत्वम् सर्वभावव्यतिरिक्तस्य "सर्वभावेषु" संस्थितत्वम् । "यः" आत्मा कथम्भूतः । "सर्ववस्तुषु अन्तःस्थः" । "अन्तः" नियामकत्वेन स्थितः । अत एव "गुप्तः" बहिः अदृश्यः ॥न्त्_३,५।१६॥  
    
प्रकृतिव्रततिर् व्योम्नि जाता ब्रह्माण्डसत्फला ।  
चित्तमूलेन्द्रियदला येन नृत्यति वायुना ॥मु_३,५।१७॥  
    
"प्रकृतिः" जगन्मूलकारणभूतं किम् अपि तत्त्वम् । सा एव "व्रततिः" लता । "येन वायुना" येनात्मरूपेण वातेन । "नृत्यति" कार्यभावेन परिणामे कर्तृत्वं भजति । अन्यथा कार्यवर्गगतजडत्वान्यथानुपपत्त्या जडरूपायाः तस्याः कार्यभावेन परिणामं प्रति कर्तृत्वायोगात् । "प्रकृतिव्रततिः"२४ कथम्भूता । "व्योम्नि" न किञ्चिद्रूपतया आकाशस्वरूपे चिन्मात्रे । "जाता" प्रादुर्भूता । तथा "ब्रह्माण्डम्" एव "सत्फलम्" यस्याः । सा । तादृशी । तथा "चित्तम्" एव "मूलम्" यस्याः । सा । तादृशी । तथा "इन्द्रियाण्य्" एव "दलाणि" यस्याः । सा । तादृशी । चित्तमूलत्वेन प्रकृतेः प्रतीतिमात्रसिद्धत्वमात्रम् उक्तम् इति ब्रह्माण्डमूलकारणभूतायाः प्रकृतेः कथं तदन्तर्गतपुरुषचिन्मात्रमूलत्वम् उक्तम् इति न पर्यनुयोज्यम् ॥न्त्_३,५।१७॥

#२४ °ति⟨र्⟩व्र°  
    
    
यश्२५ चिन्मणिः प्रकचति प्रतिदेहसमुद्गकम् ।  
यस्मिन्न् इन्दौ स्फुरन्त्य् एता जगज्जालमरीचयः ॥मु_३,५।१८॥  
    
"चिन्मणिः" चिद् एव मणिः । प्रकाशकत्वात् रत्नम् । तत्स्वरूपः "यः" आत्मा । "प्रतिदेहसमुद्गकम्" सर्वेषु देहसमुद्गेषु । "प्रकचति" जीवभावेन स्फुर-ति । अन्यथा देहान्तर्गतानां जीवानां किंरूपत्वं स्यात् । युक्तं च समुद्गके रत्नप्रकचनम् । "एताः" पुरः दृश्यमानाः । "जगज्जालमरीचयः" । "यस्मिन् इन्दौ स्फुरन्ति" । अन्यथा किमाधारम् आसां भानं स्यात् । न हि निराधारस्य जगज्जालस्य स्फुरणं बुद्धिम् आरोहति । मरीचित्वं च जगज्जालस्य चित्प्रकाशविषयत्वेन चित्प्रकाशतानपायाज् ज्ञेयम् । अचिद्रूपो हि चिद्विषयतायोग्यो न भवति । विरुद्धत्वेन तत्सान्निध्ये तस्य सन्निधानासम्भवात् ॥न्त्_३,५।१८॥

#२५ य⟨ः⟩[श्]  
    
    
प्रशान्तचिद्घने यस्मिन् स्फुरन्त्य् अमृतवर्षिणि ।  
धाराजलानि भूतानि दृष्टयस् तडितः स्फुटाः ॥मु_३,५।१९॥  
    
"अमृतवर्षिणि" आनन्दवर्षिणि । "प्रशान्तचिद्घने यस्मिन्" निरपेक्षशुद्धचिदाख्यमेघस्वरूपे यस्मिन् आत्मनि । "भूतानि" समस्ताः पदार्थाः । "धाराजलानि" । "दृष्टयः" तद्विषयाणि ज्ञानानि । "स्फुटाः" प्रकटाः । "तडितः" "स्फुरन्ति" । युक्तं च जलवर्षिणि मेघे धाराजलानां तडितां च स्फुरणम् । आनन्दवर्षित्वं चात्मनः परप्रेमास्पदत्वेन२६ ज्ञेयम् । न हि आनन्दावर्षी परप्रेमास्पदो२७ भवति । आनन्दवर्षिणि पुत्रादौ एव प्रेमास्पदत्वदर्शनात् । आत्मनः परप्रेमास्पदत्वं२८ च सर्वेषु स्वसाक्षिकम् एवेति नायस्तम् ॥न्त्_३,५।१९॥

#२७ °आस्प⟨न्⟩दो  
#२८ °आस्प⟨न्⟩द°  
    
    
चमत्कुर्वन्ति वस्तूनि यदालोकनया मिथः ।  
असज् जातम् असद् येन येन सत्२९ सत्त्वम् आगतम् ॥मु_३,५।२०॥  
    
"वस्तूनि" भोक्तृभोग्यरूपाणि भावजातानि । "मिथः" अन्योऽन्यस्मिन् । "यदालोकनया" यद्दर्शनेन । यद्दर्शनभावेनेति यावत् । "चमत्कुर्वन्ति" आनन्दम् अनुभवन्ति । यद्दर्शनम् एव तेषां चमत्कारकारणम् अस्तीति यावत् । मिथ्या इति सामान्याक्षेपेणोक्तम् । अयं भावः । भोक्तारः तावत् इष्टानिष्टान्३० भोग्यान् अनुभूय भोग्यान्तरनिरपेक्षा जायन्ते । अन्यथा तत्कालं विषयीकृतस्य भोग्यस्य३१ भोगः समाप्तिं न व्रजेत् । तत्कालं भोग्यान्तरनिरपेक्षत्वं च तत्र तेषां चमत्कारानुभवनं विना न सिध्यति३२ । एकस्मिन् विषये अनुभूयमानेन चमत्कारेणैव हि पुरुषः अन्येषु विषयेषु निरपेक्षो भवति । स च चमत्कारः विचार्यमाणः नैरपेक्ष्यकारणत्वात् आत्मस्वरूप एव भवति । परमविश्रान्तिपदस्वरूपस्य आत्मन एव नैरपेक्ष्यकारणत्वात् इति युक्तम् एव भोक्तुः भोग्येषु यद्दर्शनरूपं चमत्कारकारणम्३३ इति । अनुभवमात्रगम्ये ऽस्मिन् वस्तुनि प्रतिभावद्भिः स्वयम् अपि यतनीयम् इत्य् अलं प्रपञ्चेन । तथा "येन" साक्षितया स्थितेन येनात्मना । "असत्" "असत्" "जातम्" । तथा "येन" तादृशेन येनात्मना । "सत् सत्त्वम् आगतम्" । साक्षिणं विना सदसद्गतयोः सत्त्वासत्त्वयोः असङ्कल्पत्वात् ॥न्त्_३,५।२०॥

#२९ स्⟨आ⟩[अ]त्  
#३० °ष्टा⟨म्⟩[न्]  
#३१ °ग्य⟨ं⟩स्य  
#३२ सि⟨द्⟩ध्य°  
#३३ °रक्⟨अ⟩[आ]र°  
    
    
चलतीदम् अनिच्छस्य कायायो यस्य सन्निधौ ।  
जडं परमरत्नस्य शान्तम् आत्मनि तिष्ठतः ॥मु_३,५।२१॥  
    
"अनिच्छस्य" इच्छाधारमते रहितत्वात्३४ इच्छारहितस्य । अत एव्"आत्मनि" शान्ते । "तिष्ठतश्" चलनेच्छाख्यक्षोभरहितं तिष्ठतः । "यस्य परमरत्नस्य सन्निधौ जडम्" ग्राह्यैकरूपत्वेन अचेतनम् । "इदं कायायः"३५ शरीराख्यम् "अयः" । "चलति" चेष्टां करोति । कायचेष्टाकारणत्वेनाभिमतस्य प्राणस्यापि आत्मशक्तियुक्तत्वेन३६ परमार्थतः कायचलनकारणत्वायोगात् । बाह्यरत्नगतजडत्वराहित्यद्योतनार्थं "परम"पदोपादानम् । युक्तम् च "अयसः" अयस्कान्ताख्यरत्नसन्निधाने३७ चलनम् ॥न्त्_३,५।२१॥

#३४ °त⟨त्⟩त्वात्  
#३५ °य्(ओ)आयः  
#३६ °शक्त्[इ]°  
#३७ अ(षु)*य*स्°  
    
    
नियतिर् देशकालौ च चलनं स्पन्दनं क्रियाः ।  
इति येन गतं सत्तां सर्वसत्त्वाभिगामिना ॥मु_३,५।२२॥  
    
"नियतिः"३८ पदार्थेषु नियमादायकः शक्तिविशेषः । "देशः" पदार्थाधारभूतः वस्तुविशेषः । "कालः" सूर्यचाराद्यनुमेयः कलनामात्रस्वरूपः पदार्थपरिवर्तिकारकः को ऽपि वस्तुविशेषः । "चलनम्" सामान्यचलनम् । "स्पन्दनं"३९ क्रियाविषया चेष्टा । "क्रिया" पाकादिरूपं कर्म । उपलक्षणं चैतत् । "इति" एतत् । "सर्वसत्त्वाभिगामिना" समस्तसत्ताविषयपदार्थव्यापकेन । "येना"त्मना । "सत्तां गतम्" । व्यापकेनैव हि व्याप्यं सत्तां लभते ॥न्त्_३,५।२२॥

#३८ [नियतिः]  
#३९ स्⟨अ-⟩[पन्दनम्]  
    
    
शुद्धसंविन्मयत्वाद् यः खं भवेद् व्योमवित्तया ।  
पदार्थवित्तयार्थत्वम् अवतिष्ठत्य् अनिष्ठितः ॥मु_३,५।२३॥  
    
"शुद्धसंविन्मयत्वात्" । "शुद्धा" केनापि रूपेण निष्ठां न गता । या "संवित्" संवेदनं । तत्स्वरूपत्वात् । "अनिष्ठितः" केनापि रूपेण निष्ठां न गतः । "यः" । "व्योमवित्तया" व्योमाहम् इति संविद्युक्तत्वेन । "खम्" व्योम । भवति । पदार्थाभावरूपं भवतीत्य् अर्थः । "पदार्थवित्तया" पदार्थो ऽहम् इति संविद्युक्तत्वेन । "अर्थत्वम्" पदार्थभावम् । "अवतिष्ठति" आश्रयति । उपसर्गसामर्थ्यात् "तिष्ठतेर्" आश्रयणम् अर्थः । घटत्वे निष्ठितः घटः पटतां न यातीति "अनिष्ठित" इत्य् उक्तम् ॥न्त्_३,५।२३॥  
    
सर्गान्तश्लोकेनात्ममाहात्म्यवर्णनं समापयति  
    
कुर्वन्न् अपीव जगतां महताम् अनन्त-  
स्पन्दं न किञ्चन करोति कदाचनापि ।  
स्वात्मन्य् अनस्तमयसंविदि निर्विकारे  
त्यक्तोदयस्थितिमतिः स्थित एक एव ॥मु_३,५।२४॥  
    
"य" इति शेषः । यः आत्मा "महताम् जगताम् अनन्तस्पन्दम् कुर्वन् अपि इव" जगत्प्रादुर्भावान्यथानुपपत्त्या महाजगद्विषयम् "अनन्तं स्पन्दम्" "कुर्वन्न् अपीव" । "कदाचन किञ्चन न करोति" अतिशुद्धेन कर्तृत्वाभिमानाभावात् । अन्यथा "इव"शब्दप्रयोगायोगात् । यः कथम्भूतः । "अनस्तमयसंविदि" । "अनस्तमया" यथा तथा कल्पितस्य स्वास्तमयस्यापि साक्षित्वेनावस्थानात् परमार्थतः अस्तमयरहिता । या "संवित्" । तत्स्वरूपे । तथा "निर्विकारे" रागद्वेषादिरूपेभ्यः विकारेभ्यः निष्क्रान्ते । "स्वात्मनि" स्वस्वरूपे । "स्थितः" । पुनः कथम्भूतः । "त्यक्ता उदयस्थित्योः" जगद्विषयोः उदयस्थित्योः । "मतिः" येन । सः । तादृशः । जगतः उदये स्थितौ अर्थात् संहारे च निरपेक्ष इत्य् अर्थः । इति शिवम् ॥न्त्_३,५।२४॥  
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे पञ्चमः सर्गः ॥ ३,५ ॥

    
ॐ एवं परमात्मनः स्वरूपं माहात्म्यं च प्रतिपाद्य श्रीरामं तत्प्राप्तिं प्रति त्वरमाणं ज्ञात्वा सुगमं तत्प्राप्त्युपायं कथयति  
    
अस्य देवातिदेवस्य परस्य परमात्मनः ।  
ज्ञानाद् एव परा सिद्धिर् न त्व् अनुष्ठानखेददा१ ॥मु_३,६।१॥  
    
"अस्य" प्रोक्तस्वरूपस्य । "देवातिदेवस्य" निरतिशयक्रीडाशीलस्य द्योतनशीलस्य च निरतिशय"परमात्मनः" । "ज्ञानाद् एव" ज्ञानाख्याद् उपायाद् एव । "सिद्धिः" प्राप्तिरूपा सिद्धिः । भवति । "अस्य सिद्धिः अनुष्ठानखेददा" । "अनुष्ठानेन" यः "खेदः" । तं द"दा"तीति तादृशी । "न" भवति ॥न्त्_३,६।१॥

#१ °⟨दुःख⟩[खेद]दा  
    
    
नन्व् अनुष्ठानं विना कथं युक्तता स्याद् इत्य् । अत्राह  
    
अत्र ज्ञानम् अनुष्ठानं न त्व् अन्यद् उपयुज्यते ।  
मृगतृष्णाजलभ्रान्तिशान्तिवेदनरूपि तत् ॥मु_३,६।२॥  
    
"अत्र" अस्यां आत्मप्राप्तिरूपायां सिद्धौ । "ज्ञानम् अनुष्ठानम्" सिद्धेः कार्यसाधकः प्रयत्नः । भवति । "अन्यत्" ज्ञानाख्यानुष्ठानव्यतिरिक्तं कायव्यापाराख्यं । "अनुष्ठानं नोपयुज्यते" । "तत्" ज्ञानम् । "मृगतृष्णायाम्" या "जलभ्रान्तिः" । तस्याः "शान्तिः" । येन । तत् । तादृशं यत् "वेदनम्" । तद्वत् "रूपम्" । अस्यास्तीति तादृशं भवति । सम्यग्ज्ञानरूपं भवतीत्य् अर्थः ॥न्त्_३,६।२॥  
    
नन्व् ईदृशो ऽसाव् आत्मा कुत्र तिष्ठतीत्य् । अत्राह  
    
न चैष दूरे नाकाशे नालभ्यो विषमो न च ।  
स्वानन्दभासरूपो२ ऽसौ स्वदेहाद् एव लभ्यते ॥मु_३,६।३॥  
    
"एषः" आत्मा । "दूरे न च" भवति । स्वशरीरान्तर्वर्तित्वात् । एतेन दूरस्थमहातीर्थाश्रयत्वशङ्का निवारिता । "एषः" आत्मा । "आकाशे न" भवति । एतेन उपरिस्थभुवनाश्रयत्वशङ्का निवारिता । "एषः" आत्मा । "अलभ्यः" लब्धुम् अशक्यः । "न" भवति । सदा लब्धत्वात् । अन्यथा आत्मत्वायोग्यत्वात् । एतेन दुर्लभत्वशङ्का निवारिता३ । "एषः" आत्मा । "विषमः" कठिनः । "न च" भवति । परप्रेमास्पदत्वात् । न हि कठिने प्रेमास्पदत्वं युक्तम् । परत्वविशेषितस्य तु प्रेम्नः का कथा । एतेन ऐश्वर्यलेशमदग्रस्तराजादिवत् क्रौर्याशङ्का निवारिता । पुरुषेण "स्वानन्दभासरूपः"४ भोगादिविषयनिरपेक्षस्वयम्भातानन्दप्रतिभासस्वरूपः । "असौ" आत्मा । "स्वदेहाद् एव"५ "लभ्यते" । "स्वानन्दभासरूप" इत्य् अनेन विषमत्वनिरासः । "स्वदेहाद्" इत्य् अनेन दूरस्थत्वाकाशस्थत्वयोः निरासः । "लभ्यते" इत्य् अनेन अलभ्यत्वनिरासः ॥न्त्_३,६।३॥

#२ °नन्द्⟨आ⟩[अ]भासरूप्⟨ए⟩[ओ]  
#३ °त्⟨अ⟩[आ]  
#४ °भास⟨*स्व*⟩रू°  
#५ ⟨ऐ⟩[ए]व  
    
    
ननु तपःप्रभृतिनापि केचिद् आत्मप्राप्तिं कथयन्तीत्य् । अत्राह  
    
किञ्चिन् नोपकरोत्य् अत्र तपोदानव्रतादिकम् ।  
स्वभावमात्रविश्रान्तिम् ऋते नात्रास्ति साधनम् ॥मु_३,६।४॥  
    
"अत्र" अस्यां आत्मप्राप्तिरूपायां सिद्धौ । "तपोदानव्रतादिकम् किञ्चित् नोपकरोति" लेशेनापि उपकारम्६ न करोति । बाह्याङ्गत्वेन आरादुपकारकत्वात् । तपःप्रभृतिना हि सत्त्वशुद्धिर् एव भवति । नात्मप्राप्तिः । "अत्र" अस्यां आत्मप्राप्तौ । "स्वभावविश्रान्तिम् ऋते" स्वरूपविश्रान्तिं विहाय । "साधनं न" भवति ॥न्त्_३,६।४॥

#६ उप⟨ह्⟩[क्]आ°  
    
    
स्वभावविश्रान्तौ असमर्थान् प्रति उपायं कथयति  
    
शास्त्रसत्सङ्गसद्योगिपरतैवात्र केवलम् ।  
साधनम्७ बोधनं मोहजालस्य यद् अकृत्रिमम् ॥मु_३,६।५॥  
    
"अत्र" अस्याम् आत्मप्राप्तौ । "शास्त्रम्" च अध्यात्मशास्त्रं । तच् च "सत्सङ्गसद्योगिनः" च८ "शास्त्रसत्सङ्गसद्योगिनः"९ । तत्र "परता" एकनिष्ठत्वम् । "एव" । न तु तपःप्रभृतिकम् । "साधनम्" उपायः । भवति । "साधनम्" किं । "यत् मोहजालस्य" जगति जगत्त्वज्ञानाख्यस्य मिथ्याज्ञानप्रपञ्चस्य । लक्षणया जगति जगत्त्वज्ञानाख्यस्य मोहजालयुक्तस्य पुरुषस्य्"आकृत्रिमम्" सहजं । "बोधनम्" ब्रह्मैवेदम्१० इत्य् । एवम्बोधकारि भवति ॥न्त्_३,६।५॥

#७ °⟨ने(मो)⟩[नम्]  
#८ ⟨ऋते⟩ [च]  
#९ °सङ्ग[सद्]यो°  
#१० °द(ं)म्  
    
    
शास्त्रादिपरताफलभूतस्यात्मविश्रान्तिम्११ प्रति साधनभूतस्य मुख्यम् उपायत्वं कथयति  
    
अयं स देव इत्य् एव सम्परिज्ञानमात्रतः ।  
जन्तोर् न जायते दुःखं जीवन्मुक्तत्वम् एति च ॥मु_३,६।६॥  
    
"अयम्" अहन्तया इदन्तया च पुरःस्फुरणशीलः अहङ्कारादिकः संसारः । "सः" सर्वेषां परमार्थतः आत्मभावेन स्थितत्वात् प्रसिद्धः । "देवः" द्योतनशीलं क्रीडाशीलं च चित्तत्त्वं भवति । "इत्य् एव" एतावन्मात्रेणैव । "सम्परिज्ञानमात्रतः" सम्यग्ज्ञानमात्रेण । "जन्तोः दुःखं न जायते" । प्रवाहागतस्य दुःखस्यापि चिन्मात्रत्वज्ञानात् । सः जन्तुः "जीवन्मुक्तत्वं चैति" प्राप्नोति । शरीरसान्निध्ये ऽपि मुक्तत्वात् ॥न्त्_३,६।६॥

#११ °न्ति[म्]  
    
    
साधनभावेन प्रसिद्धस्य तपःप्रभृतिकस्यासाधनत्वम् असहमानः आत्मनः सुलभत्वे निकटवर्तित्वे च सन्दिहानश् च श्रीरामः पृच्छति  
    
सम्परिज्ञातमात्रेण किलानेनात्मनात्मनि ।  
पुनर् दोषा न बाधन्ते मरणाद्याः कदाचन ॥मु_३,६।७॥  
    
"आत्मनि" स्वस्मिन् । "सम्परिज्ञातमात्रेण" अहमादिजगदधिष्ठानतया सम्यङ्निश्चितेन । "अनेन आत्मना मरणाद्याः दोषाः न बाधन्ते" । न हि चिन्मात्रतां गतस्य देहगताः "मरणाद्याः" बाधां कर्तुं समर्थाः भवन्ति ॥न्त्_३,६।७॥  
    
तर्हि ज्ञातज्ञेयत्वेन मौनम् एव कुर्व् इत्य् । अत्राह  
    
देवदेवो महान् एष कुतो दूराद् अवाप्यते ।  
तपसा केन तीव्रेण क्लेशेन कियताथ वा ॥मु_३,६।८॥  
    
अस्माभिः "एषः देवदेवः कुतः दूरात्" कियतः दूरात् । "अवाप्यते" । तथा "केन तीव्रेण तपसा अवाप्यत अथ वा कियता क्लेशेन" प्राणरोधनादिरूपेण क्लेशेन । "अवाप्यते" । न हि ईदृशस्य देवदेवस्य तपआदिकं प्राणरोधनादिकं च विना प्राप्तिः युज्यते । सर्वेषां तत्प्राप्तिप्रसङ्गात् । न हि सर्वे तत्प्राप्तिभाजः दृश्यन्ते । न चानवाप्तस्य ज्ञानविषयत्वं१२ युक्तं । प्राप्तस्य घटादेर् एव तद्विषयतादर्शनाद् इति भावः ॥न्त्_३,६।८॥

#१२ °न⟨ं⟩वि°  
    
    
श्रीवसिष्ठः उत्तरं कथयति  
    
स्वपौरुषप्रयत्नेन विवेकेन विकासिना ।  
स देवो ज्ञायते राम न तपस्स्नानकर्मभिः१३ ॥मु_३,६।९॥  
    
हे "राम" । "स्वपौरुषप्रयत्नेन" निजमानसिकपौरुषाख्यप्रयत्नस्वरूपेण । तथा "विकासिना" विकासयुक्तेन विचारेण । को ऽहम् इदं जगच् च किम् इत्य् एवंरूपेण "विवेकेन" । पुरुषेण "स देवः ज्ञायते" । "तपःस्नानकर्मभिः न ज्ञायते" । चित्तादिशोधनमात्रपरत्वात् तेषाम् । "ज्ञायते" इत्य् अनेन ज्ञानमात्रम् एवात्र साधनीयं । नावाप्तिः । न हि पुरःस्थायां शुक्तौ रजतभ्रमयुक्तस्य शुक्त्यवाप्तिं काङ्क्षमाणस्यापि शुक्त्यवाप्तिः सधनीया । शुक्तिर् एवेयम् इत्य् एवंरूपस्य ज्ञानमात्रस्यैव साधनीयत्वात् इति द्योतितम् । "कुतो दूराद्" इत्य् अस्यात्यन्तासङ्गतत्त्वेनोत्तराकथनम्१४ ॥न्त्_३,६।९॥

#१३ °पस्स्⟨उ⟩[ना]न°  
#१४ अ(ं)स्या°  
    
    
रागादियुक्तस्य तपआदेः स्फुटम् एव असाधनत्वम् । तद्रहितस्य तु साधनत्वे ऽपि रागादिराहित्यस्यैव साधनत्वं युक्तम् इत्य् अभिप्रायेणाह  
    
रागद्वेषतमःक्रोधमदमात्सर्यवर्जनम् ।  
विना राम तपोदानं क्लेश एव न वास्तवम् ॥मु_३,६।१०॥  
    
तपश् च दानं च तत् "तपोदानम्" । "वास्तवम्" सहजभावकृतं ॥न्त्_३,६।१०॥  
    
रागाद्युपहते चित्ते वञ्चयित्वा परं धनम् ।  
यद् अर्ज्यते ततो दानाद् यस्यार्थस् तस्य तत् फलम् ॥मु_३,६।११॥  
    
"ततः" तस्य धनस्य । सार्वविभक्तिकः तसिल्१५ ॥न्त्_३,६।११॥

#१५ व्ग्ल्। पाण् ५।४।४४, वार्त्त्।१ [इइ ४३६]।  
    
    
रागाद्युपहते चित्ते व्रतादि क्रियते च यत् ।  
स दम्भः प्रोच्यते तस्य फलम् अस्ति मनाङ् न वा ॥मु_३,६।१२॥  
    
"वा"शब्दः पक्षान्तरे ॥न्त्_३,६।१२॥  
    
फलितं कथयति  
    
तस्मात् पुरुषयत्नेन मुख्यम् औषधम् आहरेत् ।  
सच्छास्त्रसज्जनासङ्गं संसृतिव्याधिनाशने ॥मु_३,६।१३॥  
    
"आहरेत्" अर्जयेत् । कुर्याद् इति यावत् । "संसृतिव्याधिनाशने" संसृत्याख्यव्याधिनाशनार्थम्१६ ॥न्त्_३,६।१३॥

#१६ स[ं]सृ°  
    
    
अत्रैकं पौरुषं यत्नं वर्जयित्वेतरा गतिः ।  
सर्वदुःखक्षयप्राप्तौ न काचिद् उपपद्यते ॥मु_३,६।१४॥  
    
"अत्रा"स्याम् आत्मप्राप्तौ । "पौरुषं यत्नम्" सच्छास्त्रविचारादिरूपं । "गतिः" उपायः । "सर्वदुःखक्षयप्राप्तौ" समस्तदुःखक्षयप्राप्तिरूपायां ॥न्त्_३,६।१४॥  
    
ननु तत् पौरुषं कीदृग् अस्तीत्य् । अत्राह  
    
शृणु तत् पौरुषं कीदृग् आत्मज्ञानस्य लब्धये ।  
येन शाम्यन्त्य् अशेषेण रागद्वेषविषूचिकाः ॥मु_३,६।१५॥  
    
त्वं "शृणु" । "कीदृक्" कीदृशं । "तत् पौरुषं आत्मज्ञानस्य लब्धये" भवति । "येन" पौरुषेण । "रागद्वेषविषूचिकाः अशेषेण शाम्यन्ति" । अन्यथा आत्मज्ञानलब्धिहेतुत्वं तस्य न स्याद् इति भावः ॥न्त्_३,६।१५॥  
    
प्रतिज्ञातं पौरुषस्वरूपकथनम् एव करोति  
    
यथासम्भवया वृत्त्या लोकशास्त्राविरुद्धया ।  
सन्तोषसन्तुष्टमना भोगगर्धं परित्यजन् ॥मु_३,६।१६॥  
    
यथासम्भवम् उद्योगाद् अनुद्विग्नतया स्वया ।  
साधुसङ्गमसच्छास्त्रपरतां प्रथमं श्रयेत्१७ ॥मु_३,६।१७॥  
    
"यथासम्भवया" सम्भवानुसरिण्या । न तु प्रयत्नसाधितया । "वृत्त्या" जीविकया । "भोगगर्धम्" भोगलोभम् ॥न्त्_३,६।१६-१७॥

#१७ °वम्(इ) उद्य्(इ)ओ*गाद् ॥। श्रयेत्*  
    
    
यथाप्राप्तार्थसन्तुष्टो यो गर्हितम् उपेक्षते ।  
साधुसङ्गमसच्छास्त्ररतः शीघ्रं स मुच्यते ॥मु_३,६।१८॥  
    
"गर्हितम्" अन्यायागतम् धनादिकम् ॥न्त्_३,६।१८॥  
    
ननु कथं "सः शीघ्रं मुच्यते" इत्य् । अत्राह  
    
विचारणापरिज्ञातस्वभावस्य महामतेः ।  
अनुकम्प्या भवन्त्य् एते ब्रह्मविष्ण्विन्द्रशङ्कराः ॥मु_३,६।१९॥  
    
"विचारणया" साधुसङ्गादिप्रभावसिद्धेन विचारेण । "परिज्ञातः" देहादिव्यतिरिक्तत्वेन निश्चितः । "स्वभावः" स्वरूपं । येन । सः । तादृशस्य "महामतेः" बुद्धियुक्तस्य पुरुषस्य । "एते ब्रह्मविष्ण्विन्द्रशङ्कराः अनुकम्प्याः"१८ । कीदृशाः१९ । एषां जगज्जननादिव्यापारपरतारूपा विपद् अस्तीत्य् एवंरूपानुकम्पाविषयाः "भवन्ति" । किम् उ वक्तव्यं तस्य शीघ्रं मोक्षः कथं स्याद् इति भावः ॥न्त्_३,६।१९॥

#१८ °या[ः]  
#१९ °श्⟨ई⟩[आः]  
    
    
ननु प्रथमं तावत् त्वया साधुसङ्गतिर् एवोपायत्वेनोक्ता । स साधुर् एव कः स्याद् यस्य सङ्गतिः क्रियते इत्य् । अत्राह  
    
भृशं यं सुजनप्रायं लोकाः साधुं प्रचक्षते ।  
स विशिष्टः स साधुः स्यात् तं प्रयत्नेन संश्रयेत् ॥मु_३,६।२०॥  
    
"सुजनप्रायम्" बाहुल्येन सुजनम् । "प्राय"पदेनासाधुत्वे ऽपि । प्रयोजनवशाद् बान्धवैः उक्तसुजनत्वे पुरुषे साधुत्वे ऽपि परनिन्दैकरसिकखलजनप्रोक्तासाधुजनत्वे पुरुषे साधुत्वासाधुत्वयोः निरासः ॥न्त्_३,६।२०॥  
    
साधुनिर्णयं कृत्वा शास्त्रनिर्णयं करोति  
    
अध्यात्मविद्या विद्यानां२० प्रधानं तत्कथाश्रयम् ।  
शास्त्रं सच्छास्त्रम् इत्य् आहुर् मुच्यते तद्विचारवान् ॥मु_३,६।२१॥  
    
"विद्यानाम्" समस्तज्ञानानां मध्ये । "अध्यात्मविद्या" आत्मज्ञानं । "प्रधानम्" भवति । अतः पण्डिताः "तत्कथाश्रयम्" अध्यात्मविद्याकथावाचकम् । "शास्त्रम् सच्छास्त्रम् इत्य् आहुः" । "तद्विचारवान्" प्रोक्तसच्छास्त्रविचारयुक्तः पुरुषः । "मुच्यते" संसारकृतात् बन्धनात् मुक्तो भवति । अतः अध्यात्मशास्त्रम् एवात्रोपयुक्तम् अस्तीति भावः ॥न्त्_३,६।२१॥

#२० भ्ग् १०।३२च्  
    
    
सच्छास्त्रादेः उत्पन्नस्य विवेकस्य मुख्योपायत्वं सर्गान्तश्लोकेन स्फुटीकृत्य कथयति  
    
सच्छास्त्रसत्सङ्गमजैर् विवेकैस्  
तथा विनश्यन्ति बलान् मलानि ।  
यथा जलानां कतकानुषङ्गाद्  
यथा जडानाम् अभयोपयोगात् ॥मु_३,६।२२॥  
    
"मलानि" रागादिरूपाणि । जनपक्षे रजोरूपाणि । "कतकम्" जलशुद्धिकारी द्रव्यविशेषः । द्वितीयं दृष्टान्तं कथयति । "यथा जडानाम्" इति । "जडानाम्" स्वविवेकहीनानाम् । "अभयोपयोगात्" । "अभयेन" केनचिद् दत्तेनाभयेन । कृतः यः "उपयोगः" समाश्वासनाख्यः उपयोगः । तस्मात् "मलानि" रज्जुसर्पादिकृतभयरूपाणि मलानि । "विनश्यन्ति" । तथेत्य् अर्थः । विवेकिनां अभयं२१ स्वविचारेण विनश्यन्तीति२२ "जडानाम्" इत्य् उक्तम् । इति शिवम् ॥न्त्_३,६।२२॥

#२१ ⟨उ⟩[अ]भ°  
#२२ ⟨-⟩[वि]नश्°  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे षष्ठः सर्गः ॥ ३,६ ॥

    
दूरदेशगमनं उपायजालप्रयोगं च विनात्मावाप्तिम् अमन्यमानः श्रीरामः पुनर् अपि पूर्वोक्तम् एव प्रश्नं करोति  
    
य एष देवः कथितो यस्मिञ् ज्ञाते विमुच्यते ।  
वद क्वासौ स्थितो देवः कथम् एनम् अहं लभे१ ॥मु_३,७।१॥  
    
त्वया "यः एषः देवः कथितः" । तथा "यस्मिन्" देवे । "ज्ञाते" सति । पुरुषेण "विमुच्यते" मुक्तिः प्राप्यते । त्वम् "वद" । "असौ" "देवः" "क्व स्थितः" भवति । "अहम् एनम्" अमुं देवं । "कथम्" कैः उपायैः । "लभे" प्राप्नोमि ॥न्त्_३,७।१॥

#१ कथितो (नैष दूरे ऽवतिष्ठते शरीरे संस्थितो नित्यं चिन्मात्रम् इति विश्रुतः) *यस्मिन् ॥।  
    
    
श्रीवसिष्ठः उत्तरं कथयति  
    
य एष देवः कथितो नैष दूरे ऽवतिष्ठते ।  
शरीरे संस्थितो नित्यं चिन्मात्रम् इति विश्रुतः ॥मु_३,७।२॥  
    
मया "यः एषः देवः कथितः" । "एषः दूरे" दूरदेशे । "नावतिष्ठते" । यतः "चिन्मात्रम् इति विश्रुतः" प्रसिद्धः । एषः "नित्यं शरीरे स्थितः" भवति । अन्यथा पाषाणतुल्यस्य शरीरस्यापि मृतशरीरवत् चेष्टाश्रयत्वं न स्यात् । न च शरीरस्थस्य दूरस्थत्वं वक्तुं युक्तं । स्वहस्तयोर् अपि दूरस्थत्वासंयोगात्२ इति भावः ॥न्त्_३,७।२॥

#२ °त्व्⟨अअ⟩[आ]सम्°  
    
    
ननु तर्हि देहपरिमाणः एवासौ स्यात् । तथा च देहवद् अनित्यत्वम् अप्य् अस्य स्याद् इत्य् । अत्राह  
    
एष सर्वम् इदं विश्वं न विश्वं त्व् एष सर्वगः ।  
विद्यते ह्य् एष एवैको न तु विश्वाभिधास्ति दृक् ॥मु_३,७।३॥  
    
"एषः" आत्मा । "सर्वम् इदम् विश्वम्" सर्वम् इदं जगत्३ । भवति । "सर्वम्" सारत्वेन स्थितत्वात् । "तु" पक्षान्तरे । "सर्वगः" स च सारत्वेन सर्वपदार्थगः । "एषः विश्वं न" भवति । "हि" यस्मात् । "एष एक एव विद्यते" । "विश्वाभिधा दृक्" विश्वनामा दृष्टिः । विश्वम् इति यावत् । "न अस्ति" । भासमानस्यापि विश्वस्य४ तद्दृष्ट्या५ एतद्रूपत्वानपायात् । न हि तरङ्गाक्रान्ते जले तरङ्गाभिधा दृक् भवति । भासमानेष्व् अपि तरङ्गेषु विवेकिजनदृष्ट्या जलत्वानपायात् ॥न्त्_३,७।३॥

#३ सर्⟨-⟩[व]म् इदं ⟨ति⟩[ज]गत्  
#४ °श्व(ज)स्य  
#५ *त*[द्]दृ°  
    
    
ननु शशिभृदादयो ऽपि महादेवतास्वरूपाः सन्त्य् । तत्६ कथम् त्वया "विद्यते ह्य्" "एष एवैक" इत्य् उक्तम् इत्य् । अत्राह  
    
चिन्मात्रम् एष शशिभृच् चिन्मात्रं गरुडध्वजः७ ।  
चिन्मात्रम् एव तपनश् चिन्मात्रं कमलोद्भवः ॥मु_३,७।४॥  
    
"एषः" सृष्टिसंहारकत्वेन प्रसिद्धः । "शशिभृत्" श्रीमहादेवः । "चिन्मात्रम्" भवति । ननु कथम् एतद् इति चेत् । सत्यं । "शशिभृत्" सचेतनो ऽस्ति चेतनारहितो वा । अचेतनत्वे पाषाणरूपस्य तस्य जगद्गतस्यावरतुल्ययोगक्षेमत्वम् एव । सचेतनत्वे तु स्फुटम् चिन्मात्रम् एव तद्भावेन स्फुरति । ननु तर्हि शशिभृत्कीटयोः समत्वम् एव स्याद् इति चेत् । केनोक्तं नास्तीति । ननु कार्यविलक्षणतादर्शनाद्८ भेदः कल्प्यते । अयुक्तम् एव कल्प्यते । न हि अग्निकणमहाग्निचययोः कार्यवैलक्षण्येन९ भेदः कल्पयितुं युक्तः । ननु अग्निकणमहाग्निचययोः कार्यवैलक्षण्यं नास्ति दाहाख्यस्यैकस्य कार्यस्य दर्शनात् इति चेत् । शशिभृत्कीटयोर् अपि । किंरूपं कार्यवैलक्षण्यम् अस्ति ज्ञानक्रियायाः करणक्रियायाश् चैकत्वात् । यस् तु बह्वल्पताकृतो भेदः अस्ति । सः दृष्टान्ते ऽप्य् अस्तीति न को ऽपि विरोधः । एवम् अन्यत्रापि योज्यम् । "गरुडध्वजः" स्थित्यधिकारी । "तपनः" ब्रह्माण्डगतवस्तुपाककारी सूर्यः । "कमलोद्भवः" सर्गाधिकारी श्रीब्रह्मा । आभ्यन्तरार्थविवक्षायां "शशिभृत्" अहङ्कारः । "गरुडध्वजः" बुद्धिः । "तपनः" प्राणः । "कमलोद्भवः" मनः । इति योज्यम् ॥न्त्_३,७।४॥

#६ ⟨ए⟩(ष्ट्या) तत्  
#७ °⟨डेश्वरः⟩[डध्वजः]  
#८ कार्य्⟨आ⟩[अ]वि°  
#९ °ण्येन्[अ] ⟨आस्ति दाहाख्यस्यैकस्य⟩  
    
    
श्रीरामः पृच्छति  
    
बाला अपि वदन्त्य् एतद् यदि चेतनमात्रकम् ।  
जगद् इत्य् एव केवात्र नाम स्याद् उपदेशता ॥मु_३,७।५॥  
    
"यदि जगत् चेतनमात्रकम्" भवति । "इत्य् एव" भवति । एतद् एव सत्यं भवतीति यावत् । तदा "बाला अपि एतत् वदन्ति" । सर्वे एव हि चेतनापरपर्यायजीवमयं "जगत्" कथयन्ति । अतः "अत्र उपदेशता नाम का स्यात्" । अज्ञातज्ञापनस्यैवोपदेशत्वात् । अत्र "बाला" इत्य् अनेन विज्ञानवादिनां बौद्धानां ग्रहणम् । ते एव हि विज्ञानापरपर्यायस्य चेतनस्यात्मत्वं कथयन्ति ॥न्त्_३,७।५॥  
    
श्रीवसिष्ठः उत्तरं कथयति  
    
चिन्मात्रं चेतनं विश्वम् इति यज् ज्ञातवान् असि ।  
न किञ्चिद् एतद् विज्ञातं भवता भवतारणम् ॥मु_३,७।६॥  
    
"चेतनं चिन्मात्रम्" चेतनाख्यं चिन्मात्रम् । "विश्वम्" भवति । "इति" एवम् । "असि" त्वम् । "यत् ज्ञातवान्" । "भवता एतत् किञ्चित्" लेशेनापि । "भवतारणम्" संसारात् तारकं । "न विज्ञातम्" । चिन्मात्रपदार्थानभिज्ञत्वात् । चिन्मात्रपदार्थज्ञानमात्रेणैव हि च संसारः नश्यति ॥न्त्_३,७।६॥  
    
कथम् एतद् इत्य् । अत्राह  
    
चेतनं नाम संसारो जीव एष पशुः स्मृतः ।  
एतस्माद् एव निर्यान्ति जरामरणवीचयः ॥मु_३,७।७॥  
    
"नाम" निश्चये । "चेतनं संसारः" भवति । चिन्मात्रस्थस्य चेत्यौन्मुख्यस्यैव चेतनत्वात् चेत्यौन्मुख्यस्यैव च संसारत्वात् । "संसारो" हि संसरणम् उच्यते । संसरणं च स्वस्थानात् उत्थानं । चिन्मात्रस्य च चेत्यौन्मुख्यसमये शुद्धचिन्मात्रतारूपात् स्वस्थानात् उत्थानं भवत्य् एवान्यथा चेत्यौन्मुख्यत्वं नाम किं स्यात् । पण्डितैः "एषः" चेतनरूपः संसारः । "पशुः" स्वरूपज्ञानरहितत्वेन पशुतुल्यः । "जीवः स्मृतः" । जीवनक्रियाकर्ता हि "जीवः" उच्यते । "चेतनम्" च जीवनम् एव । अतः तद्वति तदुपचारात् चेतनस्यैव जीवत्वम् भवति । तद्वति तदुपचाराश्रयणं त्व् अत्र परमार्थतः शुद्धचिन्मात्ररूपस्य जीवस्य जीवत्वे जीवनक्रियाव्यतिरिक्तसाधनान्तरबुद्धिनिरासार्थं कृतम् । ननु ततो ऽपि किम् इत्य् । अत्राह्"ऐतस्माद् एवे"ति । "जरामरणवीचयः" शरीरादिगताः जरामरणतरङ्गाः । "एतस्माद् एव" अस्माच् चेतनात् एव । "निर्यान्ति" निर्गच्छन्ति । प्रादुर्भवन्तीति यावत् । स्वप्नद्रष्टरि१० न स्वप्नशरीरगताः जरामरणवीचय इति भावः ॥न्त्_३,७।७॥

#१० °ष्ट्⟨उ⟩[अ]रि  
    
    
पुनर् अप्य् एतद् एव कथयति  
    
पशुर् अज्ञो ह्य् अमूर्तो ऽपि दुःखस्यैवैष भाजनम् ।  
चेतनत्वाच् चेततीदम् अत्यनर्थः स्वयं स्थितः ॥मु_३,७।८॥  
    
"अमूर्तः" स्थूलसूक्ष्मशरीरव्यतिरिक्तः । तथा "दुःखस्यैव" स्वयम् उत्पाद्यमानप्रपञ्चरूपस्य दुःखस्यैव । "भाजनम्" पात्रभूतः । तद्रूपतया शुद्धचिन्मात्रात् उत्थानात् । अन्यथा उत्थानस्यापि व्यर्थत्वात् । तथा "अज्ञः" शुद्धचिन्मात्राख्यस्वस्वरूपपरामर्शहीनः । अत एव "पशुः" "अपि" पशुतुल्यो ऽपि सन् । "एषः" जीवः । "चेतनत्वात्" चेतनमात्रस्वरूपत्वात् । "इदम्" अग्रे स्फुरत्स्वरूपम् अहङ्कारादिकं११ जगत् । "चेतति" स्वस्फूर्तिविषयं करोति । चेतनस्य ह्य् एतद् एव चेतनत्वं यत् किञ्चिच् "चेतती"ति "चेतनत्वाद्" इत्य् उक्तम् । ननु तच्चेतनेन किं सम्पन्नम् इत्य् । अत्राह्"आती"ति । ततः "अत्यनर्थः" जगद्रूपः महान् अनर्थः । "स्वयम्" तदिच्छां विना । "स्थितः" प्रादुर्भूतः । अत्र च स्वप्नस्य दृष्टान्तत्वं स्फुटम् एवेति नायस्तम् ॥न्त्_३,७।८॥

#११ अह[ङ्]का°  
    
    
नन्व् अस्य चेतनस्येदं दुःखं किं कदाचिच् छ्राम्येद् अपीत्य् । अत्राह  
    
चेत्यनिर्मुक्तता या स्याद् अचेत्योन्मुखताथ वा ।  
अस्य सा भरितावस्था तां ज्ञात्वा नानुशोचति ॥मु_३,७।९॥  
    
"चेत्यात् निर्मुक्तता" प्रथमं स्वातन्त्र्येण चेत्याभिमुखीभूय ततः विचारद्वारेण ततः निष्क्रान्तिः । "या" भवति । "अथ वा अचेत्योन्मुखता" चेत्यानौन्मुख्यम् एव । "या" भवति । "अस्य" चेतनस्य । "सा भरितावस्था" पूर्णावस्था । भवति । स्वरूपभूतेन चिन्मात्रत्वेन पूर्णत्वात् । "ताम्" भरितावस्थां । "ज्ञात्वा" परमार्थस्वरूपत्वेन निश्चित्य । "नानुशोचति" संसाराख्यदुःखभाक् न भवति । भरितावस्थानेन स्वस्मिन् स्थितायाः चेतनतायाः असत्यत्वज्ञानेन तदुक्ते१२ दुःखे ऽप्य् असत्यत्वज्ञानात् । अत्र च "चेत्यनिर्मुक्तता" जीवन्मुक्ततावस्थायां भवति । "अचेत्योन्मुखता" विदेहमुक्ततावस्थायाम् इति विभागो ज्ञेयः ॥न्त्_३,७।९॥

#१२ ?  
    
    
ननु तदा अस्य चेतनस्य कीदृशी अवस्था भविष्यतीत्य् । अत्राह  
    
भिद्यते हृदयग्रन्थिश् छिद्यन्ते१३ सर्वसंशयाः ।  
क्षीयन्ते चास्य कर्माणि तस्मिन् दृष्टे परापरे१४ ॥मु_३,७।१०॥  
    
"तस्मिन्" सर्वात्मत्वेन स्थितत्वात् प्रसिद्धे । "परापरे" पररूपचिन्मात्रापररूपचेतनस्वरूपे महाचिन्मात्रे । "दृष्टे" परमार्थतः आत्मभावेन निश्चिते सति । अस्यां भरितावस्थायां ज्ञातायाम् इति यावत् । "अस्य" चेतनस्य । "हृदयग्रन्थिः" भोगादिविषया । "भिद्यते"१५ नश्यते । तृप्तत्वात् । तथा "सर्वसंशयाः" पदार्थस्वरूपविषयाः सर्वे सन्देहाः । "छिद्यन्ते" । चिन्मात्रसारतानिश्चयात् । तथा "कर्माणि" शरीरयात्रानिमित्तं कृतानि कर्माणि । "क्षीयन्ते" । लेपानादायकत्वात् ॥न्त्_३,७।१०॥

#१३ °ग्रन्थि[श्] ⟨च्⟩छिद्°  
#१४ °रा⟨व्⟩[प्]अ°  
#१५ ⟨छ्⟩[भ्]इद्°  
    
    
ननु तर्हि अत्यन्तोपादेयभूतं अचेत्योन्मुखत्वम् एवाहं साधयामीत्य् । अत्राह  
    
तस्य चेत्योन्मुखत्वं तु चेत्यासम्भवनं विना ।  
रोद्धुं न शक्यं दृश्यं तु चेत्यं शाम्यतु वै कथम् ॥मु_३,७।११॥  
    
"तस्य" चेतनस्य । "चेत्योन्मुखत्वम्" चेतनत्वापादकं चेत्यौन्मुख्यम् । "चेत्यासम्भवनं विना रोद्धुं शक्यं न" भवति । न हि तूलपिण्डे पतितः अग्निः शान्तो भवति । ननु तर्हि चेत्यम् एव नाशयामि इत्य् । अत्राह "चेत्यम्" इति । "दृश्यम्" दृश्यस्वरूपं चेत्यम्१६ । "कथं शाम्यतु" । न शाम्यत्य् एव सतः नाशायोगात् । अयं भावः । चेत्यं यदि अस्ति तर्हि कथं शाम्येत् । यदि नास्ति तदा चेत्यानौन्मुख्यं स्वयम् एव सिद्धं भवतीति । न तदाहरणे ज्ञानमात्रं विना प्रयत्नो युक्तः । न हि वन्ध्यापुत्रनाशचिन्ता केनापि क्रियते इति ॥न्त्_३,७।११॥

#१६ °त्य[म्]  
    
    
अत्र श्रीरामः पृच्छति  
    
साधुसङ्गमसच्छास्त्रैः संसारार्णवतारकः१७ ।  
दृश्यते परमात्मा यः स ब्रह्मन् वद कीदृशः ॥मु_३,७।१२॥  
    
हे "ब्रह्मन्" । पुरुषेण "साधुसङ्गमसच्छास्त्रैः" । "संसार" एव दुर्लङ्घ्यत्वेन "अर्णवः" । तस्मात् "तारकः" । "यः परमात्मा दृश्यते" । त्वम् "वद" । "सः कीदृशः" भवति ॥न्त्_३,७।१२॥

#१७ स्(आ)अम्°  
    
    
श्रीवसिष्ठः१८ श्रीरामप्रश्नम् अनादृत्य पूर्वोक्तम् एवार्थं कथयति  
    
यद् एतच् चेतनं जीवो विशीर्णो जन्मजङ्गले ।  
एतम् आत्मानम् इच्छन्ति ये ते ऽज्ञाः पण्डिता अपि ॥मु_३,७।१३॥  
    
"यद् एतत् चेतनम् जन्मजङ्गले विशीर्णः" परिच्छिन्नतां गतः । "जीवः" भवति । "एतम् ये आत्मानम् इच्छन्ति ते पण्डिताः अपि" देहात्माभिमानिभ्यः सकाशात् किञ्चिन्मात्रम् विचारिणः अपि । "अज्ञाः" भवन्ति । अनात्मनि "जीवो" आत्मत्वदर्शनात् ॥न्त्_३,७।१३॥

#१८ °ष्ठ[ः]  
    
    
कथम् एतद् इत्य् । अत्राह  
    
जीव एवेह संसाराश् चेतनाद् दुःखसन्ततेः ।  
अस्मिञ् ज्ञाते न१९ विज्ञातं किञ्चिद् भवति कुत्रचित् ॥मु_३,७।१४॥  
    
"संसाराः" जाग्रदादिभेदभिन्नाः संसाराः । "दुःखसन्ततेः"२० "चेतनात्" संसारगतदुःखसन्ततेः । स्वाश्रयतया अनुभवनात् "जीवे एव" भवन्ति । अतः "अस्मिन्" संसाराश्रये जीवे । "ज्ञाते" सति । लक्षणया प्राप्ते सति । "किञ्चित् विज्ञातम्" ज्ञानविषयीकृतं । लक्षणया प्राप्तं । "न भवति" ॥न्त्_३,७।१४॥

#१९ न्⟨-⟩[अ]  
#२० दु[ः]ख°  
    
    
तर्हि कस्य ज्ञानेन किञ्चित् प्राप्तं भवतीत्य् । अत्राह  
    
ज्ञायते परमात्मा चेद् राम तद् दुःखसन्ततिः ।  
क्षयम् एति विषावेशशान्ताव् इव विषूचिका ॥मु_३,७।१५॥  
    
हे "राम" । "परमात्मा" प्रोक्तस्य जीवस्य सारतया स्थितम् परमात्मतत्त्वम् । "चेत्" यदि । "ज्ञायते" । लक्षणया प्राप्यते । "तत्" तदा । "दुःखसन्ततिः" संसाररूपा दुःखसन्ततिः । "क्षयम्" नाशम् । "एति" गच्छति । तदैव किञ्चित् प्राप्तं भवतीत्य् अर्थः । का "इव" । "विषूचिका इव" । यथा सा "विषावेशशान्तौ क्षयम् एति" । तथेत्य् अर्थः ॥न्त्_३,७।१५॥  
    
श्रीरामः परमात्मस्वरूपश्रवणाकाङ्क्षानिर्भरत्वेन कथनायोग्यत्वाच् छ्रीवसिष्ठेनानादृतम् अपि आत्मस्वरूपप्रश्नं पुनः करोति  
    
रूपं कथय मे ब्रह्मन् यथावत् परमात्मनः ।  
यस्मिन् दृष्टे नरो मोहात् समग्रात्२१ सन्तरिष्यति ॥मु_३,७।१६॥  
    
"रूपम्" स्वरूपम् । "यथावत्" सम्यक् ॥न्त्_३,७।१६॥

#२१ स⟨य्⟩[म्]अ°  
    
    
श्रीवसिष्ठः आकाङ्क्षानिर्भरत्वेन श्रीरामस्याधिकारित्वं निश्चित्योत्तरं कथयति  
    
देशाद् देशान्तरं दूरं प्राप्तायाः संविदो वपुः ।  
निमेषेणैव यन् मध्ये तद् रूपं परमात्मनः ॥मु_३,७।१७॥  
    
"देशात्" आलम्बनीकृतात् एकस्मात् संवेद्यरूपात् देशात् । "दूरम्" अत्यन्तविलक्षणम् । "देशान्तरम्" आलम्बनविषयीक्रियमाणम् अन्यसंवेद्याख्यम् देशान्तरम् । "निमेषेणैव" एकस्मिन् निमेषे एव । न तु मध्ये मौढ्यम् अनुभूय । "प्राप्तायाः" आलम्बनभावेन२२ गृह्णन्त्याः । "संविदः" दृश्यग्रहणोन्मुखायाः चितः । "मध्ये" पूर्वापरसंवेद्यरागारूषितायां मध्यावस्थायां ।२३ "यत् वपुः" भवति यत् अनिर्वाच्यं स्वरूपं भवति । "तद्" एव । न तु तत्सदृशम् अन्यत् । "परमात्मनः" समस्तजीवात्मसारभूतस्य परमात्मतत्त्वस्य । "रूपम्" भवति । सर्वमयत्वे ऽपि सर्वोत्तीर्णत्वात् । ननु पूर्वसंवेद्यम् आलम्बनीकृत्य२४ तदैवोत्तरसंवेद्यम् आलम्बनीकुर्वन्त्याः संविदः किम् इदं मध्यं नाम यत्रस्थायाः चितः परमात्मरूपता उक्ता । उच्यते । पूर्वसंवेद्येन रञ्जितायाः संविदः स्वं निर्मलं रूपम् अप्राप्योत्तरसंवेद्येन करिष्यमाणस्य रागस्यायुक्तत्वात् निर्मलस्वरूपतामयं मध्यम् अवश्यम् एवास्तीति ज्ञातव्यम् । यथा नीलीरागरञ्जितस्य पटस्य पीतरागकरणेच्छया२५ प्रक्षालणेन स्फुटीकृतं शुद्धपटतामयं मध्यं भवति । अन्यथा करिष्यमाणस्य पीतरागस्य करणासम्भवात् । ननु पूर्वसंवेद्यविषया संवित् पूर्वम् एव क्षीणा । उत्तरसंवेद्यविषया२६ तु नवीना जाता । तथा च मध्यं नाम शून्यम् एवास्तीति । किं शून्यरूप एवात्मास्तीति चेत् । न । उत्तरसंवेद्यग्रहणकाले पूर्वसंवेद्यस्मृत्यनुपपत्तेः२७ । न हि पूर्वसंवेद्यग्रहणकालस्थां मध्ये शुद्धरूपतया स्थितां उत्तरसंवेद्यग्रहणकाले ऽपि स्थिताम् एकां संविदम् अन्तरेण पूर्वसंवेद्यविषया२८ स्मृतिः उपपद्यते । एतेन संवेद्योपरागरहितं जाड्यारूषितं संवित्तत्त्वं परमात्मत्वेनोक्तम् । अत्र चाभ्यासं कुर्वताम् अचिराद् अयत्नेनैव परमात्मलाभो भविष्यत्य् । अस्यैव च मध्यधामावेश इति नामास्तीत्य् अलं रहस्योद्घाटनेन । अत्र च सदृशयोः संवेद्ययोः मध्यम् अतिदुर्लभम् इति "दूरम्" इत्य् उक्तम् ॥न्त्_३,७।१७॥

#२२ °लम्⟨भ्⟩[ब्]अ°  
#२३ ⟨यत् वपुः भवति⟩  
#२४ °लम्⟨भ्⟩[ब्]अ°  
#२५ °[च्]छ्⟨आ⟩[अ]या  
#२६ °षया⟨त्⟩  
#२७ °पत्त्⟨ओ⟩[एः]  
#२८ °संव्(इ)*ए*द्य°  
    
    
अत्यन्ताभाव एवास्ति संसारस्य जगत्स्थितेः ।  
यस्मिन् बोधमहाम्भोधौ तद् रूपं परमात्मनः ॥मु_३,७।१८॥  
    
"यस्मिन् बोधमहाम्भोधौ" बोधाख्ये महासमुद्रे । "जगत्स्थितेः" जगत्सत्तास्वरूपस्य । "संसारस्य" । "अत्यन्ताभाव एव" बुद्बुदवत् त्रैकालिकः अभावः एव । "अस्ति" । "तत् परमात्मनः रूपम्" भवति । अयं भावः । मुमुक्षुः सच्छास्त्रादिभिः प्रथमं रज्जुसर्पादिदृष्टान्तेन ततः कनककटकादिदृष्टान्तेन दृश्यस्य ब्रह्मव्यतिरिक्तसत्ताभावं२९ निश्चित्य शुद्धचित्तत्त्वैक्ये जातनिश्चयः यदा अभ्यासबलेन सर्वत्र शुद्धचित्तत्त्वमात्रम् एवानुभवति सुवर्णकार इव कटकादिषु सुवर्णताम् तदा तस्य ज्ञानम् यत्स्वरूपं भवति तद् एव परमात्मस्वरूपम्३० इति । ननु जगत्प्रतियोगिकः अत्यन्ताभावः न सम्भवति । पूर्वं भूतत्वात् जगतः जगदत्यन्ताभावे निश्चितस्यापि हि पूर्वं जगद् भासमानम् आसीद् एवेति चेद् । असत् एतत् । पौर्वकालिकं मिथ्याभानं हि वस्तुनः उत्तरकाले निश्चितं त्रैकालिकाभावप्रतियोगित्वं३१ न निहन्ति । पूर्वं रज्जौ भाते सर्पे ऽपि अत्यन्ताभावप्रतियोगित्वघातित्वप्रसङ्गात् । पूर्वं सर्पत्वेन भातायां३२ रज्जौ तु सर्वे सर्पस्य त्रैकालिकात्यन्ताभावप्रतियोगित्वं स्फुटम् एव पश्यन्तीति न को ऽपि विरोधः ॥न्त्_३,७।१८॥

#२९ °भ्(इ)आवं  
#३० पर्[अम्]आत्म°  
#३१ ⟨नै⟩[त्रै]का°  
#३२ भा⟨न्⟩[त्]आ°  
    
    
द्रष्टृदृश्यक्रमो यत्र स्थितो ऽप्य् अस्तम् अलं गतः ।  
यद् अनाकाशम् आकाशस् तद् रूपं परमात्मनः ॥मु_३,७।१९॥  
    
"स्थितः अपि" प्रत्यक्षं भासमानो ऽपि । "द्रष्टृदृश्यक्रमः" अयं द्रष्टा इदं दृश्यम् इत्य् एवंरूपः क्रमः । "यत्र" यस्मिन् वस्तुनि३३ । "अलम्" अतिशयेन । सम्यग् इति यावत् । "अस्तम्" लयं । "गतः" भवति । ननु स्थितस्य द्रष्टृदृश्यक्रमस्य कथम् अन्यस्मिन् लयसम्भवः । तथा चानेन द्वारेण परमात्मस्वरूपकथनम् अयुक्तम् एवेति चेन् । न । द्रष्टृदृश्यौ३४ तावत् कस्यचित् साक्षिणः भातौ भवतः न वा । न चेत् कथं तर्हि तयोः द्रष्टृदृश्यत्वे सिध्यतः३५ । यथा तथा तत्सिद्धौ अपि कथं तयोः व्यवस्था सिध्यति३६ । अयं द्रष्टैवेदं३७ दृश्यम् एवेति भातौ३८ चेत् तर्हि तस्मिन् लयः तयोः सुकरः एव । न हि स्वप्नसाक्षिणम् अतिक्रम्य स्वप्नभाते द्रष्टृदृश्ये केनापि स्वरूपेण युक्ते सम्भवतः इति न कश्चिद् विरोधः । तथा "यत्" वस्तु । "अनाकाशम्" ग्राहकैकस्वभावत्वेन ग्राह्यत्वाभावात् ग्राह्यैकस्वरूपाकाशव्यतिरिक्तम् अपि सत् । "आकाशः"३९ भवति । व्यापकत्वस्वच्छत्वादिगुणैः "आकाश"शब्दवाच्यो भवतीत्य् अर्थः । "तत्" तद् एव वस्तु । न तु तत्सदृशम् अन्यत् किञ्चित् । "परमात्मनः रूपम्" भवति ॥न्त्_३,७।१९॥

#३४ सिच्!  
#३५ सि⟨द्⟩ध्य°  
#३६ सि⟨द्⟩ध्य°  
#३७ द्⟨ऋ⟩[र]°  
#३८ सिच्!  
#३९ °श⟨म्⟩[ः]  
    
    
अशून्यम् इव यच् छून्यं यस्मिञ् शून्ये जगत् स्थितम् ।  
सर्गौघे सति यच् छून्यं तद् रूपं परमात्मनः ॥मु_३,७।२०॥  
    
"शून्यम्" बाह्यान्तःकरणाग्राह्यत्वेन न किञ्चिद् रूपं । "यत्" वस्तु । "अशून्यम् इव" किञ्चिद् इव । भवति । अन्यथा जगद्रूपभ्रमाधिष्ठानत्वासम्भवात् । न हि असद् वस्तु कस्यचिद् अधिष्ठानीभवितुम् अर्हति । वन्ध्यापुत्रस्यापि मैत्रभ्रमाधिष्ठानत्वप्रसङ्गात् । तथा "शून्ये" प्रोक्तन्यायेन शून्यस्वरूपे । "यस्मिन्" । "जगत् स्थितम्" सत्ताभाक् भवति । मृदीव घटादयः । अन्यथा जगतः किंरूपत्वं स्यात् इति भावः । तथा "सर्गौघे" सृष्टिसमूहे । "सति" अधिष्ठेयतया कार्यतया वा स्थितिं भजति सति । "यत् शून्यम्" स्वव्यतिरिक्तवस्तुरहितम् एव४० । भवति । न हि रज्जौ सर्पावस्थानेन मृदि वा घटावस्थानेन स्वव्यतिरिक्तवस्तुयुक्तत्वं कल्पयितुं शक्यते । "तत् परमात्मनः रूपम्" भवति ॥न्त्_३,७।२०॥

#४० एव ⟨तया वा स्थितिं भजति सति यत् शून्यम् स्वव्यतिरिक्तवस्तुरहितम् एव⟩  
    
    
यन् महाचिन्मयम् अपि बृहत्पाषाणवत् स्थितम् ।  
जडं त्व् अजडम् एवान्तस् तद् रूपं परमात्मनः ॥मु_३,७।२१॥  
    
"यत्" यत् वस्तु । "महाचिन्मयम् अपि" समस्तजगत्साक्षितान्यथानुपपत्त्या महाचित्प्रकाशस्वरूपम् अपि सत् । "बृहत्पाषाणवत् स्थितम्" भवति । महाजडम् इव भवति । अतिशान्तत्वेन स्वपरामर्शे ऽपि स्वातन्त्र्येण विमुखत्वात् । "यत्" कथम्भूतं "तु" । "अन्तः" पारमार्थिके स्वरूपे । "अजडम् एव" सत् । "जडं तु" जडम् इव इत्य् अर्थः । इदं विशेषणद्वयम् यथासङ्ख्यातिक्रमेण४१ पूर्वार्धोक्तस्यार्थस्य समर्थकत्वेन ज्ञेयम् । "तत् परमात्मनः रूपम्" भवति ॥न्त्_३,७।२१॥

#४१ यथ्⟨अ⟩[आ]सम्°  
    
    
सबाह्याभ्यन्तरं सर्वं येन सम्प्राप्य सङ्गमम् ।  
स्वरूपसत्ताम् आप्नोति तद् रूपं परमात्मनः ॥मु_३,७।२२॥  
    
"सर्वं सबाह्याभ्यन्तरम्" बाह्याभ्यन्तरत्वेन वर्तमानं समस्तं जगत् । "येन" साक्षितया स्थितेन येन वस्तुना । "सङ्गमम्" सम्बन्धं । "प्राप्य" । यद्विषयत्वं प्राप्येति यावत् । "स्वरूपसत्ताम्" प्रातिस्विकस्य रूपस्य सत्ताम् । प्र्"आप्नोति" । साक्षिप्रतीतौ स्फुरणं विना हि सतो ऽपि नीलसुखादेः सत्ता असत्कल्पा एव दृश्यते । "तत् परमात्मनः रूपम्" भवति ॥न्त्_३,७।२२॥  
    
प्रकाशस्य यथालोको यथा शून्यत्वम् अम्बरे ।  
तथेदं संस्थितं यत्र तद् रूपं परमात्मनः ॥मु_३,७।२३॥  
    
"प्रकाशस्य" तेजसः । "यथा आलोकः" पदार्थप्राकट्यहेतुः भास्वरताख्यो गुणविशेषः भवति । "यथा" वा "शून्यत्वम्" शून्यभावः । "अम्बरे" आकाशे । भवति । "तथा" तद्वत् । "इदम्" जगत् । "यत्र" यस्मिन् अदृश्ये वस्तुनि । "स्थितम्" भवति । "तत् परमात्मनः रूपम्" भवति । अयं भावः । यथा भासमानः आलोकः स्वप्रधानत्वेन न कथ्यते । अन्यथा प्रकाशगुणत्वकथनानुपपत्तेः । प्रकाशश् च विचार्यमाणः अनिर्वाच्यताम् एवावगाहते । तथा भासमानम् इदं जगत् अपि अनिर्वाच्ये कस्मिन् चित्सारभूते प्रधाने स्थितम् इति ज्ञेयम् । यस्मिन् तु स्थितम् अस्ति तद् एव परमात्मा भवतीति । नन्व् एतैः अनुमानगम्यस्य कस्यापि वस्तुनः परमात्मत्वं साधितम् । तथा चासौ परमात्मा कल्पित इति ज्ञेयम् । अनुमानगम्यस्य कल्पितत्वात् । निर्विकल्पप्रत्यक्षमात्रगम्यस्य स्वलक्षणस्यैव परमार्थसत्त्वाद् इति चेद् । असद् एतत् । उपदेश्यस्य प्रतिक्षणं मध्यावस्थासु आत्मत्वेन प्रत्यक्षं स्फुरणशीलम् अप्य् आत्मतया अज्ञातम् परमात्मस्वरूपं । चिरविस्मृतपुरःस्थितबान्धववत्४२ तवात्मा भवतीति न को ऽप्य् अत्र प्रतिभावतः प्रति अनुमानस्पर्शः । अप्रतिभावतां त्व् अत्राधिकार एव नास्तीत्य् अलं परदोषगुणविचारणेन ॥न्त्_३,७।२३॥

#४२ °न्ध[व]वत्  
    
    
श्रीरामः पृच्छति  
    
सर्वतः परमात्मैष कथं नामाभिबुध्यते ।  
इयतो ऽस्य जगन्नाम्नो दृश्यस्यासम्भवः कुतः ॥मु_३,७।२४॥  
    
अस्माभिः । "एषः" जगद्व्यतिरिक्तस्वरूपः । "परमात्मा" । "सर्वतः" सर्वत्र । सर्वास्व् अवस्थास्व् इति यावत् । "कथं नाम अभिबुध्यते" । यतः "इयतः" बाह्यान्तरव्यापकस्य । "अस्य दृश्यस्य असम्भवः" "कुतः" स्यात् । जाग्रति हि स्थूलं जगत् स्फुरति । स्वप्ने स्वप्नजगत् । सुषुप्तौ जाड्यम् । एताभ्यः व्यतिरिक्ता तु अवस्था नास्तीति४३ । अयं च प्रश्नः सर्वदा परमात्ममयत्वासादनाकाङ्क्षिणा श्रीरामेण जाग्रति प्रतिक्षणं स्फुरमाणाः शुद्धपरमात्मस्वरूपमय्यः४४ मध्यावस्थाः अनाश्रित्य कृतः ॥न्त्_३,७।२४॥

#४३ °स्ती⟨स्⟩त्⟨ई⟩[इ]  
#४४ °म⟨ध्⟩[य्]यः  
    
    
श्रीवसिष्ठः उत्तरं कथयति  
    
भ्रमस्य जागतस्यास्य जातस्याकाशवर्णवत् ।  
अत्यन्ताभावसम्बोधो यदि रूढिबलं भवेत् ॥मु_३,७।२५॥  
    
तज् ज्ञातं ब्रह्मणो रूपं भवेन् नान्येन कर्मणा ।  
दृश्यात्यन्ताभावतस् तु ऋते नान्या शुभा गतिः ॥मु_३,७।२६॥  
    
"आकाशवर्णवत् जातस्य" प्रादुर्भूतस्य । "अस्य" पुरःस्फुरतः । जगत४५ इति यावत् । "अत्यन्ताभावसम्बोधः" अत्यन्ताभावज्ञानम् । न तु नाशनाख्यः । "रूढि" सिद्धियुक्तं । "बलम्" यत्र । तत् । तादृशं । "भवेत्" "यदि" स्यात् । "तत्" तदा । "ब्रह्मणः" परमात्मनः । "रूपम्" स्वरूपं । "ज्ञातं भवेत्" । "अन्येन कर्मणा" एतद्व्यतिरिक्तेन तपःप्रभृतिना । "न" भवेत् । यतः "दृश्यात्यन्ताभावतः ऋते" दृश्यात्यन्ताभावाद् ऋते । "अन्या शुभा गतिः" शुभः उपायः । "न" भवति । दृश्यात्यन्ताभावश् च ज्ञानद्वारेणैव सिध्यति४६ । प्रयत्नसाधितस्य अभावस्य प्रध्वंसाभावत्वाद् इति शुक्तौ रजतात्यन्ताभाववत् मृदि घटात्यन्ताभाववद्४७ वात्यन्ताभावसम्बोधस्योपायत्वकथनम् ॥न्त्_३,७।२५-२६॥

#४५ ["जागतस्य भ्रमस्य"(?)] जगत इति  
#४६ सि⟨द्⟩ध्य°  
#४७ °व[व]द्  
    
    
ननु सम्यग्ज्ञानद्वारेण सिद्धस्य दृश्यत्वरूपजगदत्यन्ताभावस्यैव कथं परमात्मप्राप्तौ उपायत्वम् अस्तीत्य् । अत्राह  
    
अत्यन्ताभावसम्पत्तौ दृश्यस्यास्य यथास्थितेः ।  
शिष्यते परमार्थो ऽसौ बुध्यते ज्ञायते ततः ॥मु_३,७।२७॥  
    
"यथास्थितेः" एवम् एव वर्तमानस्य । न तु प्रयत्ननाशितस्य । "अस्य दृश्यस्य" जगद्रूपस्य दृश्यस्य । "अत्यन्ताभावसम्पत्तौ" अत्यन्ताभावस्य सम्पत्तौ । शुक्तौ भातरजतात्यन्ताभाववत् मृदि भातघटात्यन्ताभाववद् वा सिद्धौ सत्यां । "असौ परमार्थः" दृश्याधिष्ठानभूतः दृश्यसारभूतः वा असौ परमात्मा४८ । "शिष्यते" शेषत्वेन स्थितो भवति । रजतात्यन्ताभावज्ञाने इव शुक्तिः घटात्यन्ताभावज्ञाने इव वा मृत् । तद्व्यतिरेकेणान्यस्य कस्याप्य् असत्त्वात् ततः पुरुषेण्"आसौ बुध्यते" । अस्तीति परोक्षप्रतीत्या निश्चीयते । "ततः" तदनन्तरम् । "ज्ञायते" । अहम् इत्य् अपरोक्षप्रतीत्या निश्चीयते ॥न्त्_३,७।२७॥

#४८ °त्मा(र्थ)  
    
    
ननु ज्ञानोपायिकः दृश्यात्यन्ताभावो मा सिध्यतु प्राणरोधनाद्युपायजालसाधितया४९ विस्मृत्या एव परमात्मज्ञानं भविष्यतीत्य् । अत्राह  
    
न चिद् अप्रतिबिम्बास्ति दृश्याभावाद् ऋते क्वचित् ।  
क्व विना प्रतिबिम्बेन किलादर्शो ऽवतिष्ठते ॥मु_३,७।२८॥  
    
"चित्" साक्षिभावेन स्थितम् चित्तत्त्वम् । "दृश्याभावाद् ऋते" स्वसाक्षिभावसिद्धात् दृश्याभावात् ऋते । "अप्रतिबिम्बा" दृश्यप्रतिबिम्बरहिता । दृश्यसाक्षिताम् अकुर्वतीति यावत् । "क्वचिन् न" भवति । स्वभावत्यागप्रसङ्गात् । अत्र समर्थकं दृष्टान्तं कथयति । "क्व विने"ति । न हि बिम्बसत्तायां प्रतिबिम्बरहितः "आदर्शः" दृश्यते इति भावः । नन्व् अन्यदेशस्थे बिम्बे सत्तां भजत्य् अपि आदर्शः प्रतिबिम्बरहितः दृश्यते । तथा बहिः दृश्यसत्ता भवतु । प्राणरोधादिद्वारेण बहिः अप्रसरन्ती चित् दृश्यस्पर्शरहिता भविष्यतीति चेत् । असद् एतत् । अत्यन्ताभावज्ञानं विना दृश्यबीजस्य नाशयितुम् अशक्यत्वात् । अन्यथा निद्रितस्यान्तः स्वप्नप्रपञ्चभानं न स्यात् । ननु तस्य प्राणरोधाद्युपायराहित्यात् स्वप्नप्रतिभानम् अस्तीति चेत् । तर्हि दृश्यात्यन्ताभावज्ञानहीनान् कपटरहितान् प्राणरोधादिकारिणः एव पृच्छ । किं युष्माकं स्वप्नप्रतिभानम् अस्ति न वेति । ननु कपटरहिताः दृश्यात्यन्ताभावज्ञानयुक्ता अपि अस्माभिः पृष्टा एव । तैर् अपि स्वस्य स्वप्नप्रदर्शकत्वम् उक्तम् । उच्यतां नाम का हानिः । यथा जाग्रति भासत एव जगतः अत्यन्ताभावज्ञानं तेषाम्५० अस्ति तथा स्वप्ने ऽपि । न हि ते भासमानम् एव दृश्यं दृश्यतया पश्यन्ति । किं तु ब्रह्मतयेत्य् अलं प्रपञ्चेन ॥न्त्_३,७।२८॥

#४९ प्राण्⟨आ⟩[अ]°  
#५० °षा⟨ं⟩म्  
    
    
ननु तथापि दृश्यात्यन्ताभावेन विनैवात्मतत्त्वं पश्याम इत्य् । अत्राह  
    
जगन्नाम्नो ऽस्य दृश्यस्य सत्तासम्भवनं५१ विना ।  
बुध्यते परमं तत्त्वं न कदाचन केनचित् ॥मु_३,७।२९॥  
    
"अस्य" पुरःस्फुरतः । "जगन्नाम्नः" जगद् इति नामधेययुक्तस्य । "दृश्यस्य" दृशिक्रियाविषयस्य भावजातस्य । "सत्तासम्भवनं विना" अत्यन्ताभावं विना । "केनचित्" पुरुषेण । "कदाचित्" । "परमं तत्त्वम्" परमात्माख्यं तत्त्वम् । "न बुध्यते" न ज्ञायते । तस्मात् दृश्यात्यन्ताभावः सम्यग्ज्ञानोपायेन साध्यः इति भावः ॥न्त्_३,७।२९॥

#५१ (परा)*सत्ता*°  
    
    
दृश्यासत्तायां सन्दिहानः श्रीरामः पृच्छति  
    
इयतो दृश्यजालस्य ब्रह्माण्डस्य जगत्स्थितेः ।  
मुने कथम् असत्तास्ति क्व मेरुः सर्षपोदरे ॥मु_३,७।३०॥  
    
वैपुल्यकथनम् । यथा "मेरुः सर्षपोदरे" अस्तीति केनचिद् उक्ते सति । तस्मिन् असम्भवार्थप्रतिपादकत्वम् एव विश्राम्यति । तथा जगतः सत्ता नास्तीति प्रतिपादके त्वय्य् अपीति भावः ॥न्त्_३,७।३०॥  
    
श्रीवसिष्ठः उत्तरं कथयति  
    
दिनानि कतिचिद् राम यदि तिष्ठस्य् अखिन्नधीः ।  
साधुसङ्गमसच्छास्त्रपरमस् तद् अहम् क्षणात् ॥मु_३,७।३१॥  
    
प्रमार्जयामि ते दृश्यं बोधो मृगजलं यथा ।  
दृश्याभावे द्रष्टृता च शाम्येद् बोधो ऽवशिष्यते ॥मु_३,७।३२॥  
    
हे "राम" । त्वं । चेत् "यदि कतिचित् दिनानि" कियन्ति दिनानि । "अखिन्नधीः"५२ अनुद्विग्नमतिः सन् । सम्मुखधीः सन्न् इति यावत् । "साधुसङ्गमसच्छास्त्रपरमः तिष्ठसि" । "तत्" तदा । "अहं क्षणात् ते" तव । त्वां प्रतीति यावत् । "दृश्यम्" दृश्यरूपं जगत् । "प्रमार्जयामि" नाशयामि । ज्ञानद्वारेणात्यन्ताभावयुक्तत्वं५३ सम्पादयामीति यावत् । कः "यथा" । "बोधो यथा" । "यथा बोधः" सम्यग्ज्ञानम् । "मृग"तृष्णा"जलम्" प्रमार्जयति । तथेत्य् अर्थः । अनेन साधुसङ्गादेः दृश्यात्यन्ताभावज्ञानं प्रति मुख्यम् उपायत्वम् उक्तम् । ननु दृश्यमार्जनेन किं सेत्स्यतीत्य् । अत्राह "दृश्याभावे" इति । "दृश्याभावे" ज्ञानद्वारेण दृश्याभावे सिद्धे सति । "द्रष्टृता च शाम्येत्" लयं व्रजेत् । ननु तर्हि अभाव एव शिष्यते इत्य् । अत्राह "बोध" इति । "बोधः" दृश्यद्रष्ट्रत्यन्ताभावसाक्षिभूतं शुद्धचित्तत्त्वं । "शिष्यते" अवशिष्टं भवति । अन्यथा सिद्धस्यापि दृश्यात्यन्ताभावस्य असत्कल्पत्वं स्यात् ॥न्त्_३,७।३१-३२॥

#५२ °धी[ः]  
#५३ °त्व्⟨आ⟩[अम्]  
    
    
ननु कथं दृश्यमात्रात्यन्ताभावेनैव द्रष्टृता शान्तिं व्रजतीत्य् । अत्राह  
    
द्रष्टृत्वं सति दृश्ये ऽस्मिन् दृश्यत्वं सत्य् अवेक्षके ।  
एकत्वं सति हि द्वित्वे द्वित्वं चैकत्ववेदने ॥मु_३,७।३३॥  
    
"अस्मिन्" पुरःस्फुरणशीले । "दृश्ये" दृशिक्रियाविषये भावजाते । "सति" सत्तां भजति सति । "द्रष्टृत्वम्" परमार्थतः शुद्धचिन्मात्रस्वरूपद्रष्टृविषयः द्रष्टृभावः स्यात् । विषयसद्भावेन दृशिक्रियां प्रति कर्तृत्वसम्भवात् । तण्डुलादिषु हि सत्सु तद्विषयां पाकक्रियां प्रति कर्तृत्वं भजतः पुरुषस्यैव पाचकत्वं भवति । न केवलं दृश्यसत्तया द्रष्टुः एव द्रष्टृता भवति । अपि तु द्रष्टृसत्तयापि५४ दृश्यस्य दृश्यत्वम् अस्तीत्य् अभिप्रायेणाह "दृश्यत्वम्" इति । "अवेक्षके" प्रेक्षके । द्रष्टरीति यावत् । "सति" सत्ताम्५५ भजति सति । "दृश्यत्वम्" परमार्थतः शुद्धचिन्मात्रस्वरूपदृश्याश्रयः दृश्यभावः स्यात् । न हि पाचकेन पाकक्रियाविषयीकृतं तण्डुलादिकम् ओदनावस्थाद्यपरपर्यायं पाच्यभावम्५६ अवलम्बते५७ । अतः अन्योऽन्यापेक्षत्वेन दृश्यमात्रात्यन्ताभावेन द्रष्टृविषया द्रष्टृता नश्यत्य् एवेति भावः । द्रष्टृत्वदृश्यत्वान्योऽन्याश्रयकथनप्रसङ्गेन तयोः एकत्वद्वित्वयोर् अपि अन्योऽन्याश्रयं कथयति "एकत्वम्" इति । "एकत्वम्" मुख्यतया पूर्वं गणनार्हे द्रष्टरि गतम् एकत्वम् । "द्वित्वे" अवरतया पश्चाद् गणनार्हदृश्यगते द्वित्वे । "सति" सत्तां भजति सति । स्यात् । द्वित्वाभावे गणनस्यैव अप्रवृत्तेः । गणनं हि द्वित्वादिकं५८ वीक्ष्यैव व्यवस्थातुं प्रवर्तते । द्वित्वाद्यभावे तु किमर्थं तस्य प्रवर्तनं स्यात् । व्यवस्थायाः स्वयं वृत्तौ च तत्प्रथमावयवभूतस्य एकत्वस्य स्फुटा एवासिद्धिः । तथा "द्वित्वम्" दृश्यगतं द्वित्वम् । "एकत्ववेदने" एकत्वाकारे वेदने । द्रष्टृगते एकत्वे इति यावत् । "सति" । स्यात् । एकं विगणय्यैव द्वितीयो गणनविषयतां यातीति स्फुटा एव हि एकत्वं विना द्वित्वस्य अनुपपत्तिः५९ ॥न्त्_३,७।३३॥

#५४ °त्त*या*पि  
#५५ °त्ता[म्]  
#५६ °व⟨ं⟩म्  
#५७ °लम्⟨भ्⟩[ब्]अ°  
#५८ °क्(इ)[अ]ं  
#५९ अनु[प]प°  
    
    
फलितं कथयति  
    
एकाभावे द्वयोर् एव सिद्धिर् भवति नात्र हि ।  
द्वित्वैक्यद्रष्टृदृश्यत्वक्षये सद् अवशिष्यते ॥मु_३,७।३४॥  
    
"हि" निश्चये । अतः "अत्र" अनयोः एकत्वद्वित्वयोः मध्ये । "एकाभावे" एकस्य द्वित्वस्य वा अभावे सति । "द्वयोः एव" उभयोः द्वित्वैकत्वयोः एव । "सिद्धिः न भवति" । ननु ततः किं सेत्स्यतीत्य् । अत्राह "द्वित्वैक्ये"ति । द्वित्वैक्ययोः द्रष्टृदृश्ययोश् च क्षयः "द्वित्वैक्यद्रष्टृदृश्यक्षयः" । तस्मिन् सति "सत्" द्वित्वादिसाक्षित्वेन स्थितं सदाख्यं६० वस्तु । "अवशिष्यते" अवशिष्टं भवति ॥न्त्_३,७।३४॥

#६० °आ(क्यं)*ख्यम्*  
    
    
व्यवहितं दृश्यप्रमार्जनप्रतिज्ञां पुनर् अपि करोति  
    
अहन्तादि जगद् दृश्यं सर्वं ते६१ मार्जयाम्य् अहम् ।  
अत्यन्तासत्त्वसंवित्त्या मनोमकुरतो मलम् ॥मु_३,७।३५॥  
    
"अहम्" । "अहन्तादि" अहम्भावप्रमुखम् । "मलम्" मलभूतं । "सर्वं दृश्यं जगत्" । "ते मनोमकुरतः" त्वन्मनोदर्पणात् । "अत्यन्तासत्त्वसंवित्त्या" अत्यन्ताभावज्ञानेन । दृश्यविषयात्यन्ताभावज्ञानोत्पादनेनेति यावत् । प्र"मार्जयामि" । युक्तं च मकुरात् मलापमार्जनम् ॥न्त्_३,७।३५॥

#६१ सर्व(ं)[म्] त्(ओ)[ए]  
    
    
नन्व् एतावतः दृश्यस्य प्रमार्जनं कथं कर्तुं शक्नोषीत्य् । अत्राह  
    
नासतो विद्यते भावो नाभावो विद्यते सतः । ।  
यत् तु नास्ति स्वभावेन कः क्लेशस् तत्प्रमार्जने ॥मु_३,७।३६॥  
    
"असतः" सत्ताकर्तृत्वम् अभजतः । "भावः" सत्ता । "न विद्यते" । शशशृङ्गस्यापि सत्तापत्तेः । "सतः" सत्ताकर्तृत्वं भजतः । "अभावः" असत्ता । "न विद्यते" । स्वरूपहानिप्रसङ्गात् । न च स्वरूपहानिः युक्ता । अग्नेर् अपि अग्नित्वहानिप्रसङ्गात् । "यत्"६२ स्वरूपेण "नास्ति" । "तत्प्रमार्जने कः क्लेशः" भवति । न हि शशिशृङ्गत्रोटने कस्यापि यत्नः दृष्टः ॥न्त्_३,७।३६॥

#६२ *यत्*  
    
    
ननु तथापि प्रवर्तने६३ किम् आयातम् इत्य् । अत्राह६४  
    
जगद् आदाव् अनुत्पन्नम् यच् चेदं दृश्यते ततम् ।  
तत् स्वात्मन्य् एव विमले ब्रह्म चित्त्वात् स्वबृंहितम्६५ ॥मु_३,७।३७॥  
    
"जगत् आदौ" प्रथमं एव । "अनुत्पन्नम्" भवति । अतः जगत्प्रमार्जने क्लेशो नास्तीति भावः । ननु यदि जगत् प्रथमम् एवानुत्पन्नं भवति६६ तर्हि किम् इदं भासत इत्य् । अत्राह "यच् चेदम्" इति । "यच् चेदम्" यच् चैतत् । "ततम्" विस्तारितस्वरूपं किञ्चित् "दृश्यते" । "तत् ब्रह्म" "एव" ब्रह्माख्यं वस्तु एव । "विमले स्वात्मनि" शुद्धचिन्मात्रस्वरूपायां स्वभित्तौ । "चित्त्वात् स्वबृंहितं"६७ अतिशयेन बृंहागतं भवति । अन्यथा ब्रह्मत्वायोगात् । बृंहायुक्तम् एव हि ब्रह्मोच्यते । न च वस्तुनि बृंहणं नामान्यवस्तुनः उत्पत्तिः वक्तुं शक्यते । जले६८ ऽपि द्रवत्वात् प्रादुर्भूतस्य तरङ्गतया बृंहणस्यान्यवस्तूत्पत्तित्वप्रसङ्गात् । न च मूर्खो ऽपि जले तरङ्गानाम् अन्यत्वम् अङ्गीकरोति । चिद्रूपस्यात्मन एव स्वप्नपदार्थभावेन बृंहणं दृष्टम् इति "चित्त्वाद्" इत्य् उक्तम् ॥न्त्_३,७।३७॥

#६३ °र्त⟨त्⟩[न्]ए  
#६४ अत्र्(आम् इत्य् अत्र्)आह  
#६५ स्⟨उ⟩[व]°  
#६६ भ⟨ं⟩व°  
#६७ स्⟨उ⟩[व]°  
#६८ °ल्(ओ)ए  
    
    
पुनः पुनर् एतद् एव कथयति  
    
जगन् नाम न चोत्पन्नं न चास्ति न च दृश्यते ।  
हेम्नीव कटकादित्वं किम् एतन्मार्जने श्रमः ॥मु_३,७।३८॥  
    
"नाम" निश्चये । "जगत् न चोत्पन्नम्" भवति । "न च अस्ति" । "न च दृश्यते" । ब्रह्मण एवैतद्रूपतया स्थितत्वात् । जगत् किम् "इव" । "कटकादित्वम् इव" । यथा "हेम्नि" भासमानं "कटकादित्वम्" नास्ति । हेम्नः एव तद्रूपतया स्थितत्वात् । तथा इत्य् अर्थः । अतः "एतत्"प्र"मार्जने" श्रमः किं भवति । ब्रह्मताज्ञानमात्रेणैव प्रमार्जितत्वात् । न हि हेम्नि भासमानं कटकादित्वं अशक्यप्रमार्जनं भवति । हेमताज्ञानमात्रेणैव तस्य प्रमार्जितत्वात् ॥न्त्_३,७।३८॥  
    
एतावत आश्वासरहितं शिष्यं ज्ञात्वा तस्य समाश्वासनं करोति  
    
तथैतद् विस्तरेणेह वक्ष्यामो बहुयुक्तिभिः ।  
अबाधितं६९ यथा नूनं स्वयम् एवानुभूयते ॥मु_३,७।३९॥  
    
वयम् । "एतत्" पूर्वोक्तं वस्तु । "विस्तरेण बहुयुक्तिभिः तथा इहा"स्मिन् शास्त्रे । "वक्ष्यामः" । "नूनम्" निश्चये । "यथा" त्वया "एतत् अबाधितं स्वयम् एवानुभूयते" ॥न्त्_३,७।३९॥

#६९ अ(र्धौचि)*बाधि*तं  
    
    
प्रकृतम् एव कथयति  
    
आदाव् एव हि नोत्पन्नं यत् तस्येहास्तिता कुतः७० ।  
कुतो मरौ जलसरिद् द्वितीयेन्दौ कुतो ग्रहः ॥मु_३,७।४०॥  
    
"हि" निश्चये । "यत्" वस्तु । "आदाव् एव उत्पन्नं न" भवति । "तस्येहास्तिता" सत्त्वम् । "कुतः" भवति । अत्र दृष्टान्तद्वयम् कथयति "कुत" इत्यादि ॥न्त्_३,७।४०॥

#७० °स्ति(भाक्त)*ता कु*तः  
    
    
यथा वन्ध्यासुतो नास्ति यथा नास्ति मरौ जलम् ।  
यथा नास्ति नभोवृक्षस्७१ तथा नास्ति जगद्भ्रमः ॥मु_३,७।४१॥  
    
"जगद्भ्रमः" जगद्रूपः भ्रमः । जगद् इति यावत् ॥न्त्_३,७।४१॥

#७१ °क्ष्(आ)अस्  
    
    
तर्हि किम् इदं भासते इत्य् । अत्राह  
    
यद् इदं दृश्यते राम तद् ब्रह्मैव निरामयम् ।  
एतत् पुरस्ताद् वक्ष्यामो युक्तितो न गिरैव वः ॥मु_३,७।४२॥  
    
अस्माभिः "यत् इदं दृश्यते" । "तत् निरामयम्" भावाभावाख्यामयरहितम् । "ब्रह्मैव" भवति । वयम् । "एतत् पुरस्तात्" अग्रे । "युक्तितः" युक्तिभिः । "वः" युष्माकम् । "वक्ष्यामः" । "न गिरा एव वक्ष्यामः" । सार्वविभक्तिकस् तसिल्७२ ॥न्त्_३,७।४२॥

#७२ व्ग्ल्। पाण् ५।४।४४, वार्त्।१ [इइ ४३६]।  
    
    
सर्गान्तश्लोकेन युक्तियुक्तवाक्योपेक्षां त्याज्यत्वेन कथयति  
    
यन् नाम युक्तिभिर् इह प्रवदन्ति तज्ज्ञास्७३  
तत्रावहेलनम् अयुक्तम् उदारबुद्धेः । ।  
यो युक्तियुक्तम् अवमत्य विमूढबुद्ध्या  
कष्टावहो भवति तं विदुर् अज्ञम् एव ॥मु_३,७।४३॥  
    
"नाम" निश्चये । "अवहेलनम्" उपेक्षा । "कष्टावहः" कष्टदायी । असम्भवप्रयत्नैर् आत्मन इति शेषः । इति शिवम् ॥न्त्_३,७।४३॥

#७३ °ज्ञ्⟨अ⟩[आ]स्  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे सप्तमः सर्गः ॥ ३,७ ॥

    
श्रीरामः पृच्छति  
    
कयैतज् ज्ञायते युक्त्या कथम् एतत् प्रसिध्यति ।  
न्याये ऽनुभूत एतस्मिन् न ज्ञेयम् अवशिष्यते ॥मु_३,८।१॥  
    
"एतत्" दृश्यासत्यत्वम् । ननु किमर्थम् अत्र युक्तिं पृच्छसीत्य् । अत्राह "न्याये"ति । यतः "एतस्मिन् न्याये" । न्यायेन "अनुभूते" सति । "ज्ञेयम् नावशिष्यते" । युक्तिश्रवणेन सर्वस्य ज्ञातत्वात् ॥न्त्_३,८।१॥  
    
श्रीवसिष्ठः विस्तरकथनप्रतिज्ञां सम्पादयिष्यन्न् उत्तरं कथयति  
    
बहुकालम् इयं रूढा मिथ्याज्ञानविषूचिका ।  
जगन्नाम्नी विचाराख्याद् ऋते मन्त्रान् न शाम्यति ॥मु_३,८।२॥  
    
आ"रूढा" बुद्धौ सत्यतया स्फुरिता । जगतश् च मिथ्याज्ञानरूपत्वं शुक्तिरजतवज् ज्ञेयम् । युक्तश् च "विषूचिकायाः मन्त्रेण" नाशः ॥न्त्_३,८।२॥  
    
वक्ष्यमाणोपदेशश्रवणं प्रति श्रीरामं दृढीकरोति  
    
वदाम्य् आख्यायिका राम या इमा बोधसिद्धये ।  
ताश् चेच् छृणोषि तत् साधो मुक्त एवासि बुद्धिमान् ॥मु_३,८।३॥१  
    
"आख्यायिकाः" उपदेशकारीणि आख्यानानि । "बोधसिद्धये" दृश्यात्यन्ताभावज्ञानसिद्धये । "मुक्तः" दृश्येनास्पृष्टः ॥न्त्_३,८।३॥

#१ ३।९।४४  
    
    
अश्रवणे दण्डं कथयति  
    
नो चेद् उद्वेगशीलत्वाद् अर्धाद्२ उत्थाय गच्छसि ।  
तत् तिर्यग्धर्मिणस् ते ऽद्य३ किञ्चिन् नापि तु सेत्स्यति ॥मु_३,८।४॥  
    
त्वं "नो चेत्" शृणोषि । अथ वा "उद्वेगशीलत्वात् अर्धाद् उत्थाय गच्छसि" । "तत्" तदा । "तिर्यग्धर्मिणः" पशुतुल्यस्य । "ते" । "किञ्चिद् अपि न सेत्स्यति" ॥न्त्_३,८।४॥

#२ अर्⟨थ्⟩[ध्]आद्  
#३ [ऽ]द्य⟨ः⟩  
    
    
ननु दृढतया श्रवणेनापि यदि किञ्चिन् न सेत्स्यति तदा किं कार्यम् इत्य् । अत्राह  
    
यो यम् अर्थं प्रार्थयते तदर्थं यतते तथा ।  
सो ऽवश्यं तद् अवाप्नोति न चेच् छ्रान्तो निवर्तते ॥मु_३,८।५॥  
    
"यः" पुरुषः । "यम् अर्थम्" यत् वस्तु । "प्रार्थयते" प्रार्थनाविषयं करोति । "तथा" तदनुकल्पेन४ । न त्व् अन्यथा । "यतते" । "सः अवश्यं तत् आप्नोति" । "चेत्" यदि । "श्रान्तः न निवर्तते" ॥न्त्_३,८।५॥

#४ तद्⟨आ⟩[अ]नु°  
    
    
नन्व् अहम् अस्मिन् प्रार्थिते वस्तुनि किंरूपं यत्नं करोमीत्य् । अत्राह  
    
साधुसङ्गमसच्छास्त्रपरो भवसि राम चेत् ।  
तद् दिनैर् एव वा मासैः प्राप्नोषि परमं पदम् ॥मु_३,८।६॥  
    
निरतिशयप्रतिभावत्त्वे "दिनैः" । अन्यथा "मासैर्" । इति विभागः ॥न्त्_३,८।६॥  
    
श्रीवसिष्ठसाधुत्वे निश्चितः श्रीरामः आत्मज्ञानप्रबोधनिमित्तं शास्त्रं पृच्छति  
    
आत्मज्ञानप्रबोधाय शास्त्रं शास्त्रविदां वर ।  
किन्नाम तत्प्रधानं स्याद् यस्मिञ् ज्ञाते५ न शोच्यते ॥मु_३,८।७॥  
    
"आत्मज्ञानप्रबोधाय" आत्मज्ञानाविर्भावार्थम् । "न शोच्यते" दृश्यासक्तिरूपं शोचनं नानुभूयते ॥न्त्_३,८।७॥

#५ °⟨न्⟩[त्]ए  
    
    
श्रीवसिष्ठ उत्तरं कथयति  
    
आत्मज्ञानप्रधानानाम् इदम् एव महामते ।  
शास्त्राणां परमं शास्त्रं महारामायणाभिधम् ॥मु_३,८।८॥  
    
"आत्मज्ञानं प्रधानम्" वाच्यतया सारभूतं येषां । ते । तादृशानाम् । "इदं रामायणाभिधम्" अयम् महारामायणाख्यः इतिहासः । ननु श्रीवाल्मीकिना स्वेनोपनिबद्धे श्रीमहारामायणे श्रीरामवृत्तान्तकथनप्रसङ्गतः श्रीरामं प्रति श्रीवसिष्ठेन कृतः उपदेशः निबद्धः यः केनापि दयालुना अस्माच् छ्रीमहारामायणाद् उद्धृतः६ तत् कथम् उपदेशकालानन्तरभाविनः श्रीमहारामायणस्य श्रीवसिष्ठेन "इदम्" इत्य् अनेन परामर्शः कृतः । अनेन हि श्रीमहारामायणस्य श्रीवसिष्ठकृतत्वं द्योतते इति चेत् । आरम्भे७ एवास्माभिः अयं निर्णयः कृतः । किं पुनः पुनः पृच्छसि । यतः तत्र प्रतिभावतां स्वयम् अस्यार्थस्यावबोधकत्वं उक्तम् । तद्रहितानां त्व् अनधिकारः उक्तः । इति प्रतिभाम् एव पृच्छ । यदि न प्रतिभा अस्ति तदानधिकारित्वान् मौनम् एव कार्यम् इत्य् अलं प्रपञ्चेन ॥न्त्_३,८।८॥

#६ °ध्⟨अ⟩[ऋ]तः  
#७ न्११, फ़ोल्। ३र्, ३-५।  
    
    
श्रीमहारामायणम् एव प्रशंसति  
    
इतिहासोत्तमाद् अस्मात् परो बोधः प्रवर्तते ।  
सर्वेषाम् इतिहासानाम् अयं सार उदाहृतः ॥मु_३,८।९॥  
    
"अस्मात्" रामायणाख्यात् ॥न्त्_३,८।९॥  
    
श्रुते ऽस्मिन् वाङ्मये यस्माज् जीवन्मुक्तत्वम् अक्षतम् ।  
उदेति स्वयम् एवात इदम् एवातिपावनम् ॥मु_३,८।१०॥  
    
"वाङ्मये" शास्त्रे ॥न्त्_३,८।१०॥  
    
स्थितम् एवास्तम् आयाति जगद्दृश्यं विचारणात् ।  
यथा स्वप्ने परिज्ञाते स्वप्नार्थाद् एव भावना ॥मु_३,८।११॥  
    
"स्थितम् एव" न तु मुद्गरादिप्रहारैः नाशं नीतम् । अत्र दृष्टान्तम् आह "यथे"ति । "भावना" सत्यताभावना । "एव"कारः पादपूरणार्थः । अयं भावः । यथा स्वप्ने जाग्रदवस्थायां असत्यतया परिज्ञाते सति । तत्रानुभूतैः भावाभावैः हर्षामर्षौ न ज्ञायेते । अन्यथा हि जाग्रत्य् अनुभूतैर् अतीतैर् अपि भावाभावैर् इव तत्रत्यैः भावाभावैः हर्षामर्षोत्पादः स्यात् । तथा महारामायणविचारणेन दृश्ये असत्यतया ज्ञाते सति दृश्यविषयैः भावाभावैः हर्षामर्षौ न ज्ञायेते इति ॥न्त्_३,८।११॥  
    
नन्व् अन्यान्य् अपि शास्त्राणि सन्त्य्८ एव । तत् कथम् अस्यैवासाधारणकारणत्वं कथयसीत्य् । अत्राह  
    
यद् इहास्ति तद् अन्यत्र यन् नेहास्ति न तत् क्वचित् ।  
इदं समस्तविज्ञानशास्त्रकोशं विदुर् बुधाः ॥मु_३,८।१२॥  
    
"यत् इह" अस्मिन् रामायणे । "अस्ति" सामस्त्येन विद्यते । "तत् अन्यत्र" अन्यशास्त्रेषु । "अस्ति" व्यस्तत्वेन भवतीत्य् अर्थः । "यत् इह नास्ति तत् क्वचित्" कुत्रापि शास्त्रे । "नास्ति" । अतः "बुधाः" समस्तशास्त्रसारज्ञाः । "इदम्" एतत् श्रीमहारामायणं । "समस्तविज्ञानशास्त्रकोशम्" सकलाध्यात्मशास्त्रभाण्डागारं । "विदुः" जानन्ति ॥न्त्_३,८।१२॥

#८ स[न्]त्य्  
    
    
उक्तलक्षणश्रीमहारामायणश्रवणे फलं कथयति  
    
य इदं शृणुयाद् नित्यं तस्योदारचमत्कृतेः ।  
बालस्यापि परं बोधं बुद्धिर् एति न संशयः ॥मु_३,८।१३॥  
    
"बालस्यापि" मूर्खस्यापीत्य् अर्थः । पण्डितस्य तु का कथेति भावः ॥न्त्_३,८।१३॥  
    
एतद्विमुखस्य कर्तव्यं कथयति  
    
यस्मै नेदं त्व् अभव्याय रोचते दुष्कृतोदयात् ।  
विचारयतु यत्किञ्चित् स शास्त्रं ज्ञानवाङ्मयम् ॥मु_३,८।१४॥  
    
"अभव्याय" आसुरस्वभावयुक्ताय । "ज्ञानवाङ्मयम्" ज्ञानवाक्यनिर्भरम् ॥न्त्_३,८।१४॥  
    
ननु मुक्तिकामस्य मम किम् एतच्छ्रवणेनेत्य् । अत्राह  
    
जीवन्मुक्तत्वम्९ अस्मिंस् तु श्रुते समनुभूयते ।  
स्वयम् एव यथा पीते१० नीरोगत्वं वरौषधे ॥मु_३,८।१५॥  
    
"स्वयम् एव" अयत्नम् एव ॥न्त्_३,८।१५॥

#९ °क्त्(इ)अ°  
#१० ⟨म्⟩[प्]ई⟨न्⟩[त्]ए  
    
    
श्रूयमाणे हि शास्त्रे ऽस्मिञ् श्रोता वेत्त्य् एतद् आत्मना ।  
यथावद् इदम् अस्माभिर् न तूक्तं वरशापवत् ॥मु_३,८।१६॥  
    
"एतत्" मदुक्तं वस्तु । ननु यद्य् एतच्छ्रवणे प्रवृत्तस्य किञ्चित् प्रत्यवायादि स्यात् तदा किं कार्यम् इत्य् । अत्राह "इदम्" इति । "वरशापवत्" वरशापयुक्तम् । मन्त्रवद् इति शेषः ॥न्त्_३,८।१६॥  
    
सर्गान्तश्लोकेन स्वात्मविचारस्य दृश्यात्यन्ताभावज्ञाने असाधारणकारणत्वं कथयति  
    
शाम्यति संसृतिदुःखम् इदं ते  
स्वात्मविचारमहाकथयैव ।  
नो धनदानतपःश्रुतवेदैस्११  
तत्कथनोज्झितयत्नशतेन ॥मु_३,८।१७॥  
    
"ते" तव१२ । "इदम्" दृश्यस्वरूपं१३ । "संसृतिदुःखम्" जन्माख्यं दुःखं । "स्वात्मविचारमहाकथया" । "स्वात्मविचारस्य"१४ । या "महाकथा" अन्योऽन्यं महती कथा । तय्"ऐव शाम्यति" । "धनदानतपःश्रुतवेदैः इदं संसृतिदुःखम् नो शाम्यति" । अतः भवितव्यम् इति शेषः । अतः कारणात् पुरुषेण । तस्य "स्वात्मविचारस्य" । यत् "कथनम्" साधुभिः सह अन्योऽन्यकथनं । तदर्थं "उज्झितानि" त्यक्तानि । "यत्नशतानि" कथनव्यतिरिक्तानि यत्नशतानि । येन । सः । तादृशेन भवितव्यम् । इति शिवम् ॥न्त्_३,८।१७॥

#११ °श्रुत्(ए)अ°  
#१२ *ते तव*  
#१३ ⟨शृई⟩[दृ]श्य°  
#१४ स्[व्]आ°  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे ऽष्टमः सर्गः ॥ ३,८ ॥

    
ॐ पूर्वसर्गान्तश्लोकार्थम् एव स्फुटं कथयति  
    
तच्चित्तास् तद्गतप्राणा बोधयन्तः परस्परम् ।  
कथयन्तश् च तं नित्यं तुष्यन्ति रमयन्ति ये ॥मु_३,९।१॥१  
    
तेषां ज्ञानैकनिष्ठानाम् आत्मज्ञानविचारणात् ।  
सा जीवन्मुक्ततोदेति विदेहोन्मुक्ततैव या ॥मु_३,९।२॥  
    
"तच्चित्ताः" । "तस्मिन्" स्वात्मविचारे । "चित्तम्" येषां । ते । तादृशाः । तथा "तस्मिन्" स्वात्मविचारे । "गताः" निष्ठां गताः । "प्राणाः" बाह्येन्द्रियाणि येषां । ते । तादृशाः । तथा "तम्" आत्मविचारं । "परस्परम् बोधयन्तः" । तथा "तम्" आत्मविचारं । "कथयन्तश्" "च ये" साधवः । "तुष्यन्ति" तुष्टियुक्ताः२ भवन्ति । तथा "रमयन्ति" अन्यान् तुष्टियुक्तान् सम्पादयन्ति । आत्म"ज्ञानैकनिष्ठानाम्" आत्मविचारैकपराणां । "तेषाम्" पुरुषाणाम् । "आत्मज्ञानविचारणात् सा जीवन्मुक्तता उदेति" प्रादुर्भवति । "या विदेहमुक्ततैव" भवति । निःशेषं देहाभिमानाभावात् ॥न्त्_३,९।१-२॥

#१ व्ग्ल्। भ्ग् १०।९  
#२ तु(ष्य)ष्टि°  
    
    
श्रीरामः पृच्छति  
    
ब्रह्मन् विदेहमुक्तस्य जीवन्मुक्तस्य लक्षणम् ।  
ब्रूहि येन तथैवाहं यते शास्त्रदृशा धिया ॥मु_३,९।३॥  
    
"जीवन्मुक्तस्ये"त्य् अत्र "च"शब्दो ऽध्याहार्यः । "यते" यत्नं करोमि । "लक्षणम्" स्वरूपप्रतिष्ठापकः धर्मः । "धिया" बुद्ध्या । कथम्भूतया । "शास्त्रम्" एव "दृक्" नेत्रे । यस्याः३ । सा । तादृश्या । शास्त्रानुसारिण्येत्य् अर्थः ॥न्त्_३,९।३॥

#३ °स्या[ः]  
    
    
श्रीवसिष्ठ उत्तरं कथयति  
    
यथास्थितम् इदं यस्य व्यवहारवतो ऽपि च ।  
अस्तं गतं स्थितं व्योम स जीवन्मुक्त उच्यते ॥मु_३,९।४॥  
    
"व्यवहारवतो ऽपि" विश्वपदार्थेषु व्यवहारं कुर्वतो ऽपि । "यस्य" पुरुषस्य । "यथास्थितम्" अनेन प्रकारेणैव स्थितम् । न तु केनापि प्रयत्नेन नाशितस्वरूपं । "इदम्" पुरःस्फुरणशीलं जगत् । "अस्तं"४ "गतम्" नाशं गतं । अत एव "व्योम" शून्यरूपं भवति । पण्डितैः "स जीवन्मुक्तः उच्यते" । भासमानस्य जगतः शुक्तिकारजतवत् असत्यत्वदर्शित्वं जीवन्मुक्तलक्षणम् इति भावः ॥न्त्_३,९।४॥

#४ अ⟨नत⟩*स्तम्*  
    
    
बोधैकनिष्ठतां यातो जाग्रत्य् एव सुषुप्तवत् ।  
य आस्ते व्यवहर्तैव स जीवन्मुक्त उच्यते ॥मु_३,९।५॥  
    
"बोधे" दृश्यात्यन्ताभावज्ञानपूर्वके आत्मज्ञाने । "एकम्" केवलं । "निष्ठा" रतिः यस्य । सः "बोधैकनिष्ठः" । तस्य भावः तत्"ता" । ताम् "यातः" गतः । "यः" पुरुषः । "जाग्रत्य् एव" जाग्रदवस्थायाम् एव । तत्रापि "व्यवहर्तैव" प्रवाहागतव्यवहारकार्य् एव । "सुषुप्तवत्" सुषुप्त्याविष्ट इव । "आस्ते" । निरनुसन्धान आस्ते इति यावत् । पण्डितैः "सः जीवन्मुक्तः उच्यते" । दृश्यते च स्त्र्यादिनिष्ठस्य पुरुषस्य५ जाग्रति व्यवहर्तुर्६ एव सतः सुषुप्तवद् अवस्थितिर् इति नायस्तम् ॥न्त्_३,९।५॥

#५ पु*रुषस्य*  
#६ °ह[र्]तुर्  
    
    
नोदेति नास्तम् आयाति सुखे७ दुःखे मुखप्रभा ।  
यथाप्राप्तस्थितेर् यस्य स जीवन्मुक्त उच्यते ॥मु_३,९।६॥  
    
"यथाप्राप्तस्थितेः" प्रवाहागतनिष्ठस्य । "यस्य" । "सुखे दुःखे" च "मुखप्रभा नोदेति नास्तम् आयाति" हर्षामर्षराहित्यात् । पण्डितैः "सः जीवन्मुक्तः उच्यते" ॥न्त्_३,९।६॥

#७ °ख्⟨अ⟩[ए]  
    
    
यो जागर्ति सुषुप्तस्थो यस्य जाग्रन् न विद्यते ।  
यस्य निर्वासनो बोधः स जीवन्मुक्त उच्यते ॥मु_३,९।७॥  
    
"यः" पुरुषः । "जागर्ति" बाह्यपदार्थविषयं बोधं भजति । कथम्भूतः । "सुषुप्ते" सुषुप्तौ इव तिष्ठतीति । तादृशः । एकचिन्मात्रतानिश्चयेन बाह्यप्रपञ्चानुसन्धानरहितत्वात् । तथा "यस्य" पुरुषस्य । "जाग्रत्" लौकिका जाग्रदवस्था । "न विद्यते" तुर्यमयत्वात् । जीवन्मुक्तो हि जाग्रति सर्वं चिन्मात्रमयं पश्यन् तुर्यावस्थाविष्ट एव भवति । तथा "यस्य निर्वासनः"८ अहम्ममतारूपवासनारहितः । "बोधः" बाह्यदेहादिपदार्थज्ञानं । भवति । पण्डितैः "स जीवन्मुक्त उच्यते" ॥न्त्_३,९।७॥

#८ नि[र्]व्⟨ओ⟩[आ]स°  
    
    
रागद्वेषभयादीनाम् अनुरूपं चरन्न् अपि ।  
यो ऽन्तर् व्योमवद् अत्यच्छः स जीवन्मुक्त उच्यते ॥मु_३,९।८॥  
    
"यः" पुरुषः । "रागद्वेषभयादीनाम् अनुरूपं चरन् अपि" । रागाधारे पुत्रादौ रतिं भजन् अपि । द्वेषाधारे शत्रौ विमुखो भवन् अपि । भयकारणात् सिंहादेः चलन् अपि । "अन्तः" मनसि । "व्योमवत् अत्यच्छः" अतिनिर्मलः भवति । पुत्रादिविषयस्य रत्यादेः प्रवाहबलेन निरनुसन्धानकरणात्९ । अनुसन्धान एव हि मनसि मलं भवति । पण्डितैः "सः जीवन्मुक्तः उच्यते" । "आदि"शब्देन देहादिविषयाणाम्१० अस्मितादीनां ग्रहणम् ॥न्त्_३,९।८॥

#१० °ष्⟨आ⟩[अ]या°  
    
    
यस्य नाहङ्कृतो भावो बुद्धिर् यस्य न लिप्यते । ।  
कुर्वतो ऽकुर्वतो वापि स जीवन्मुक्त उच्यते ॥मु_३,९।९॥  
    
"यस्य" पुरुषस्य । "अहङ्कृतः भावः" अहङ्कारमयी चित्तवृत्तिः । "ना"स्ति । सर्वत्र ब्रह्मकर्तृत्वदर्शनात् । तथा "यस्य" पुरुषस्य । "बुद्धिः न लिप्यते" लेपयुक्ता न क्रियते । रागादिरूपैः पापैर् इति शेषः । पण्डितैः "सः जीवन्मुक्त उच्यते" । "यस्य" कथम्भूतस्य । "कुर्वतः" शरीरयात्रानिमित्तं प्रवाहागतं वा कर्म कुर्वतः । तथा केनापि कारणेन "अकुर्वतः" वा । तत्र करणकाले निरनुसन्धानकरणात् अकरणकाले शुद्धचिन्मात्रपरामर्शनिष्ठत्वात् अहम्भावधीलेपराहित्यं ज्ञेयम् ॥न्त्_३,९।९॥  
    
यश्११ चोन्मेषनिमेषाभ्यां विधेः प्रलयसम्भवौ ।  
पश्येत् त्रिलोक्याः खसमः स जीवन्मुक्त उच्यते ॥मु_३,९।१०॥  
    
"खसमः" आकाशसदृशः । "यः" पुरुषः । "त्रिलोक्याः विधेः" भ्वादिबाह्यत्रिलोकीविधानस्य१२ जाग्रदाद्यान्तरत्रिलोकीविधानस्य च । "उन्मेषनिमेषाभ्याम्" । अर्थात् परमात्मतया निश्चितस्य चित्तत्त्वस्य "उन्मेषेण" चेत्यानौन्मुख्याख्येन प्रादुर्भावेन । "निमेषेण" चेत्यौन्मुख्याख्येन स्वरूपगोपनेन । "प्रलयसम्भवौ" "पश्यति" संहारोत्पत्ती । तथा तिरोभावाविर्भावौ पश्यति । पण्डितैः "सः जीवन्मुक्तः उच्यते" । अथ वा स्वपरामर्शः "उन्मेषः" । तत्रापि उपेक्षा "निमेषः" । तथा च उन्मेषेण सम्भवः । निमेषेण प्रलयः । इति यथासङ्ख्यं विहायैव सम्बन्धः कार्यः ॥न्त्_३,९।१०॥

#११ य⟨च्⟩[श्]  
#१२ भ्⟨ऊर्⟩[व्]आदि°  
    
    
भोक्तैव यो न भोक्तेव१३ शुद्धबोधैकतां गतः ।  
बुद्धः सुप्त इवास्ते ऽन्तः स जीवन्मुक्त उच्यते ॥मु_३,९।११॥  
    
"शुद्धबोधैकताम्" शुद्धबोधेनैकत्वं "गतः" । "यः" पुरुषः । "बुद्धः" बोधयुक्तः सन् । "अन्तः सुप्तः इव आस्ते" तिष्ठति । निरनुसन्धानत्वात् । "यः" कथम्भूत "इव" । "भोक्ता एव" भुजिक्रियाकर्तृत्वं भजन्न् एव । "अभोक्ता इव" स्वस्मिन् शुद्धबोधताज्ञानेन भोक्ताहम् इत्य् अभिमानाभावात् । पण्डितैः "सः जीवन्मुक्तः उच्यते" ॥न्त्_३,९।११॥

#१३ °क्त्⟨ऐ⟩[ए]व  
    
    
नित्यं द्रष्टैव चाद्रष्टा जीवन्न् एव मृतोपमः ।  
व्यवहर्तैव शैलाभः स जीवन्मुक्त उच्यते ॥मु_३,९।१२॥  
    
यः "द्रष्टैव" दृशिक्रियाकर्तृत्वं भजन्न् एव । न त्व् अन्धवत् तिष्ठन् । "अद्रष्टा" भवति । तथा यः "जीवन्न् एव" जीवनक्रियाकर्तृत्वं भजन्न् एव । "मृतोपमः" भवति । मृतसदृशः भवति । मृतवत् भोगादिवाञ्छाभावात् । तथा यः "व्यवहर्ता एव" व्यवहारं कुर्वन् एव । "शैलाभः" भवति । तत्त्वतः१४ क्षोभराहित्यात् । पण्डितैः "सः जीवन्मुक्तः उच्यते" ॥न्त्_३,९।१२॥

#१४ °त्व⟨त्⟩त[ः]  
    
    
यस्मान् नोद्विजते लोको लोकान् नोद्विजते च यः ।  
हर्षामर्षभयोन्मुक्तः स जीवन्मुक्त उच्यते ॥मु_३,९।१३॥१५  
    
"लोकः" सामान्यलोकः । "यस्मात् नोद्विजते" उद्वेगकारणाभावेन उद्वेगं न याति । तथा "यः लोकात् न उद्विजते" निष्प्रयोजनत्वात् । स्वप्रयोजनपरः एव हि येभ्यः स्वप्रयोजनं न पश्यति तेभ्यः उद्विजते । "यः" कथम्भूतः । "हर्षामर्षभयोन्मुक्तः" हर्षामर्षभयरहितः । स्वस्मिन् शुद्धबोधैकताज्ञानात् । पण्डितैः "सः जीवन्मुक्तः उच्यते" ॥न्त्_३,९।१३॥

#१५ भ्ग् १२।१५अ-च्  
    
    
शान्तसंसारकलनः१६ कलावान्१७ अपि निष्कलः ।  
यः सचित्तो ऽपि निश्चित्तः स जीवन्मुक्त उच्यते ॥मु_३,९।१४॥  
    
"शान्ता" आत्मनि चिन्मात्रतादर्शनेन लयं गता । "संसारकलना" यस्य । सः । तादृशः । "यः" पुरुषः । "कलावान् अपि" ज्ञानाख्यकलायुक्तो ऽपि । "निष्कलः" कलाभ्यः निष्क्रान्तः भवति । स्वस्य निष्कलचिन्मात्रताज्ञानात् । तथा "यः सचित्तः अपि" शुद्धसत्त्वस्वरूपचित्तयुक्तः अपि । "निश्चित्तः" चित्तान् निष्क्रान्तः भवति । मलिनचित्ताभावात् । पण्डितैः "सः जीवन्मुक्तः उच्यते" ॥न्त्_३,९।१४॥

#१६ °कल्(प्)अ°  
#१७ °ल्⟨अ⟩[आ]वान्  
    
    
यः समस्तार्थजातेषु व्यवहार्य् अपि शीतलः ।  
परार्थेष्व् इव पूर्णात्मा स जीवन्मुक्त उच्यते ॥मु_३,९।१५॥  
    
"पूर्णात्मा" निरपेक्षशान्तचिन्मात्रत्वेन तृप्तात्मा । "यः समस्तार्थजातेषु" प्रवाहागतेषु सकलेषु प्रयोजनसमूहेषु । "शीतलः" किम् अयं सिध्यति न वेति सन्तापरहितः भवति । केष्व् "इव" । "परार्थेष्व् इव" । यथा लौकिकः "परार्थेषु शीतलः" भवति । तथेत्य् अर्थः । पण्डितैः "स जीवन्मुक्तः उच्यते" ॥न्त्_३,९।१५॥  
    
जीवन्मुक्तिम् उक्त्वा क्रमप्राप्तां१८ विदेहमुक्तिं कथयति  
    
जीवन्मुक्तपदं त्यक्त्वा देहे१९ कालवशात् क्षते ।  
चिद् यात्य् अदेहमुक्तत्वं पवनः स्पन्दनाम् इव ॥मु_३,९।१६॥  
    
"चित्" लक्षणया चिद्भावतागतः जीवन्मुक्तः । "देहे" शरीरे । "कालवशात्" नियतिवशेन । "क्षते" नष्टे सति । "जीवन्मुक्तपदम्" जीवन्मुक्ततां । "त्यक्त्वा" । "अदेहमुक्तत्वम्" विदेहमुक्तभावं । "याति" । क "इव" कां "त्यक्त्वा" । "पवन इव स्पन्दनाम्" । यथा "पवनः स्पन्दनाम्" चेष्टाकरणम् । त्यजति । तथेत्य् अर्थः । "पवनः स्पन्दताम् इवे"ति वा पाठः ॥न्त्_३,९।१६॥

#१८ °म⟨ः⟩प्रा°  
#१९ °ह्(ओ)ए  
    
    
जीवन्मुक्तवत् तस्यापि लक्षणानि लेशतः कथयति  
    
विदेहमुक्तो नोदेति नास्तम् एति न शाम्यति ।  
न सन् नासन् न दूरस्थं न चाहं न च वेतरत् ॥मु_३,९।१७॥  
    
"विदेहमुक्तः" अनहम्भावेन गृहीतस्य देहस्याप्य् अभावेन विदेहमुक्तिं गतः पुरुषः । "न उदेति" सदोदितचिन्मात्रभावेन अवस्थानात् । तथा "अस्तम् न एति" । यथा तथा कल्पितस्य तदस्तस्य ततः एवोत्थानात् । अन्यथासम्भवात् । तथा "न शाम्यति" संसारभानाभावप्रसङ्गात् । "न सत्" भवति । बाह्यान्तरकरणागोचरत्वात् । तथा "असत् न" भवति । एतादृक्प्रपञ्चभावेन भानाभावप्रसङ्गात् । न हि शशशृङ्गं केनापि रूपेण भातुं२० शक्नोति । तथा "दूरस्थं न" भवति । सर्वेषाम् अहन्तासारत्वेन स्थितत्वात् । तथा "अहं न" भवति । परिच्छिन्नः प्रमाता न भवति । अपरिमितप्रमातृत्वेन स्थितत्वात् । तथा "इतरत्" परिमितं प्रमेयं । "न" भवति । अपरिमितप्रमेयभावेन स्थितत्वात् ॥न्त्_३,९।१७॥

#२० °त्⟨अ⟩[उ]ं  
    
    
विश्वोत्तीर्णताम् उक्त्वा विश्वमयतां लेशतः कथयति  
    
सूर्यो भूत्वा प्रतपति विष्णुः पाति जगत्त्रयम् ।  
रुद्रः सर्वान् संहरति सर्वान् सृजति पद्मजः ॥मु_३,९।१८॥  
    
असौ शुद्धचिन्मात्रतां यातः विदेहमुक्तः "सूर्यो भूत्वा" सूर्यभावम् आसाद्य । "प्रतपति" तापक्रियाकर्तृत्वं भजति । तथा "विष्णुः भूत्वा जगत्त्रयं पाति" रक्षति । एवं सर्वत्र योज्यम् । एषां सूर्यादीनां च बाह्यान्तरत्वेन द्वैविध्यं ज्ञेयम् । बाह्ये हि "सूर्यः" यः व्योम्नि दृश्यते । आन्तरस् तु प्राणः । सूर्यवत् शरीरपाककारित्वात् । तथा "विष्णुः" बुद्धिः । तद्वत् सङ्कल्पस्थितिकारित्वात् । तथा "रुद्रः" अहङ्कारः । तद्वत् सर्वसङ्कल्पानां स्वस्मिन् लयीकरणात् । तथा "पद्मजः" मनः । तद्वत् सङ्कल्पोत्पादकत्वात् । एवं यथासम्भवं सर्वत्र योज्यम् । ननु कथं विदेहमुक्तः सूर्यादिचराचरपदार्थभावम् आगत्य तद्गताः सर्वाः क्रियाः२१ करोतीति चेत् । सत्यम् । तत्र चराः तावत् स्फुटम् एव अन्तर्यामिशुद्धचित्तत्त्वाधिष्ठिताः२२ लक्ष्यन्ते । अन्यथा मरणावस्थां गतेष्व् अपि तेषु प्राग्वत् क्रियाधारत्वप्रसङ्गात् । ननु तत्क्रियायां प्राण एव प्रेरकः दृश्यते । निष्प्राणानाम् अचरशरीराणां२३ निष्क्रियत्वदर्शनात् । असद् एतत् । न हि प्राणो नामात्र प्रेरकत्वे समर्थः२४ कश्चिच् चेतन इव लक्ष्यते । किं त्व् अन्यस्य कस्यापि स्वतन्त्रस्य चेतनस्य प्रेरणया । देवदत्तप्रेर्यमाणकन्दुकवत्२५ निर्गमप्रवेशकारीव दृश्यते इति शुद्धस्य चिन्मात्रस्यैव चरान्तर्यामित्वेन चरगतक्रियाकर्तृत्वं ज्ञायते । अचरेष्व् अपि दृश्यमाणा अवस्थितिक्रिया क्रियात्वात् चरगतक्रियावत् तत्कृता एव ज्ञेया । यतः यत्र साक्षाच् चेतनतया भासमानानां चराणां स्वक्रियायाम् असामर्थ्यम् अस्ति तत्र साक्षाज् जडत्वेन भासमानानां अचराणां का कथा क्रियाकारित्वे । तेन यथा अधिष्ठातृभूतेन देवदत्तेन क्वचित् स्थापिताः स्तम्भादयः तिष्ठन्ति२६ तथा स्वान्तर्गतेन केनापि तत्त्वेन स्थापिताः अचराः तिष्ठन्तीति ज्ञेयम् । तत्र देवदत्तस्य तेभ्यः बहिःस्थता२७ प्रत्यक्षम् एव२८ दृश्यते इति न तत्र तस्य तदन्तर्गतत्वं कल्प्यते । अत्र तु बहिः स्थूलस्य कस्याप्य् अदर्शनात् तदन्तर्गतत्वं कल्प्यते । बहिर्गतत्वम् अपि तस्य न विरुध्यते इत्य् आस्ताम् एतत् । एवं च शुद्धचिन्मात्रे पर्यवसितं सर्वक्रियाकर्तृत्वं तन्मयतागते तस्मिन्न् अपि सिद्धम् एव । समुद्रे लीनस्य जलबिन्दोः इव समुद्रगुणविशिष्टत्वम् । अवशिष्टं मृतशरीरम् अपि पक्षाक्षिप्तम्२९ एव ज्ञेयम् । ननु तथापि विदेहमुक्तः सर्वाः क्रियाः करोतीत्य् एतावन्मात्रम् एव सिद्धम् । न तु सर्वं भूत्वेत्य् एतत् सिद्धम् । तत्र का वार्तेति चेत् । सत्यम् । तत्रेयं वार्ता । चराचराः भावाः किम्मयाः इति विचार्यमाणे तत्स्वरूपं हस्तग्राहाभावात् अनिर्वाच्यतायाम् एव विश्राम्यति । अनिर्वाच्यता एव च शुद्धचित्तत्त्वस्य स्वरूपम् इति शुद्धचिद्रूपतां गतस्य विदेहमुक्तस्य सर्वभावो युक्त एवेति न को ऽपि विरोधः । एतच् च शुद्धचित्तत्त्वस्वरूपम् अनुभवत्सु प्रत्यक्षसिद्धम् एव । तदविद्वदर्थे तु अयं प्रयत्नः कृत इत्य् अलं प्रपञ्चेन ॥न्त्_३,९।१८॥

#२१ °या[ः]  
#२२ °चित्त[त्]त्वा°  
#२३ °ना⟨ं⟩*म् अ*चर°  
#२४ °र्थ्(आ)अः  
#२५ °माण⟨ः⟩क°  
#२६ °ष्ठ[न्]ति  
#२७ °हि[ः]स्थ°  
#२८ °ष⟨स्⟩[म्] एव  
#२९ (आचार)प°  
    
    
खं भूत्वा पवनस्कन्धान् धत्ते सर्क्षसुरासुरान् ।  
कुलाचलगणो भूत्वा लोकपालपुरास्पदम् ॥मु_३,९।१९॥  
    
"सर्क्षसुरासुरान्" नक्षत्रदेवासुरसहितान् । "कुलाचलगणः भूत्वा लोकपालपुरास्पदम्" भवतीति सम्बन्धः ॥न्त्_३,९।१९॥  
    
भूमिर् भूत्वा बिभर्तीमां लोकस्थितिम् अखण्डिताम् ।  
तृणगुल्मलता भूत्वा ददाति फलसन्ततिम् ॥मु_३,९।२०॥  
    
स्पष्टम् ॥न्त्_३,९।२०॥  
    
बिभ्रज् जलानलाकारं ज्वलति भवति द्रुतः ।  
चन्द्रो ऽमृतं प्रस्रवति मृतिं हालाहलं विषम् ॥मु_३,९।२१॥  
    
"जलाकारं बिभ्रद् द्रुतः" द्रवगुणयुक्तः । "भवति" । "अनलाकारं बिभ्रत् ज्वलती"त्य् योज्यम् । "चन्द्रो" भूत्वा "हालाहलं"३० भूत्वेति सम्बन्धनीयम् ॥न्त्_३,९।२१॥

#३० °लाह्(आ)अलं  
    
    
तेजः प्रकटयत्य् आशास् तनोत्य् आन्ध्यं तमो भवत् ।  
शून्यं सद् व्योमताम् एति गिरिः सन् रोधयत्य् अलम् ॥मु_३,९।२२॥  
    
"रोधयति" रोधनं करोति ॥न्त्_३,९।२२॥  
    
करोति जङ्गमं चित्त्वे स्थावरं स्थावराकृतिः ।  
भूत्वार्णवो वलयति भूस्त्रियं वलयो यथा ॥मु_३,९।२३॥  
    
"चित्त्वे" चिद्भावे स्थित्वा । चिद्भावयुक्तो भूत्वेति यावत् । "जङ्गमं करोति" "स्थावराकृतिः" सन्३१ "स्थावरं करोति" । "अर्णवः भूत्वा भूस्त्रियम्" भूर् एव स्त्री । ताम् "वलयति" समन्तात् पर्यन्तेषु आवृणोति । को "यथा" । "वलयो यथा" । "यथा वलयः स्त्रियम्" । अर्थात् स्त्रीभुजं । "वलयति" । तथेत्य् अर्थः ॥न्त्_३,९।२३॥

#३१ सन् ⟨स्थावराकृतिः सन्⟩  
    
    
परमार्कवपुर् भूत्वा प्रकाशे ऽन्तर् विसारयन् ।  
त्रिजगत्त्रसरेण्वोघं शान्तम् एवावतिष्ठति ॥मु_३,९।२४॥  
    
"परमार्कवपुः" चित्सूर्यवपुः । "भूत्वा" । "प्रकाशे" प्रकाशरूपायां स्वभित्तौ । "त्रिजगत्त्रसरेण्वोघम्" त्रिजगदाख्यं परमाणुसमूहं । "विसारयन्" विस्तारयन् । "शान्तम् एव" साक्षिभावेन स्थितत्वात् तत्कृतक्षोभरहितम् एव्"आवतिष्ठति" । युक्तं चार्कस्य प्रकाशे त्रसरेण्वोघविसारणं शान्तम् अवस्थानं च ॥न्त्_३,९।२४॥  
    
विशेषकलनाम् अशक्यां ज्ञात्वा सामान्येन कथयति  
    
यत् किञ्चिद् इदम् आभाति भातं वा भाम् उपैष्यति ।  
कालत्रयगतं दृश्यं तद् असौ सर्वम् एव वा ॥मु_३,९।२५॥  
    
"वा" पक्षान्तरे । "यत् किञ्चित् इदम्" जगत् । "भातम्" पूर्वं स्फुरितं । तथा "आभाति" अद्य स्फुरति । तथा "भाम्" स्फुरणम् । "उपैष्यति" अग्रे आगमिष्यति । "तत् कालत्रयगतम् सर्वं दृश्यम् असौ" उक्तः विदेहमुक्तः । भवति ॥न्त्_३,९।२५॥  
    
अत्र श्रीरामः पृच्छति  
    
कथम् एवं वद ब्रह्मन् भूयते विषमा हि मे ।  
दृष्टिर् एषा तु दुष्प्रापा दुराक्रम्येति३२ निश्चयः ॥मु_३,९।२६॥  
    
हे "ब्रह्मन्" । त्वं "वद" कथय । पुरुषेण "एवम्" एतादृग्गुणयुक्तेन विदेहमुक्तेन । "कथम् भूयते" कथं सम्पद्यते । "हि" यस्मात् कारणात् । "मे निश्चयः" । "इति" एवं । भवति । "इति" किम् । "इति विषमा" कठिना । "एषा" पूर्वोक्ता । "दृष्टिः" विदेहमुक्तिरूपा दृष्टिः । "दुष्प्रापा दुराक्रम्या" च भवति ॥न्त्_३,९।२६॥

#३२ °आक्र(श्)[म्]य्⟨अ⟩[ए]ति  
    
    
श्रीवसिष्ठ उत्तरं कथयति  
    
मुक्तिर् एषोच्यते राम ब्रह्मैतत् समुदाहृतम् ।  
निर्वाणम् एतत् कथितं शृणु सम्प्राप्यते कथम् ॥मु_३,९।२७॥  
    
हे "राम" । पण्डितैः "एषा" एतत् विदेहमुक्तत्वं । "मुक्तिः उच्यते" । जीवन्मुक्तत्वस्य सत्त्वरूपचित्ताश्रयत्वेनामुक्तिकल्पत्वात् । पण्डितैः "एतत्" "ब्रह्म समुदाहृतम्" कथितम् । सर्वपदार्थभावेन बृंहणाभाक्त्वात् । पण्डितैः "एतत् निर्वाणं कथितम्" सर्वथा परिमिताहन्तायाः लयीभावात् । त्वं "शृणु एतत्" पुरुषेण "कथं प्राप्यते" ॥न्त्_३,९।२७॥  
    
यद् इदं दृश्यते दृश्यम् अहन्त्वत्तादिसंयुतम् ।  
सतो ऽप्य् अस्याप्य् अनुत्पत्त्या बुद्ध्या वैतद् अवाप्यते ॥मु_३,९।२८॥  
    
अस्माभिः । "अहन्त्वत्तादिसंयुतं यद् इदम् दृश्यम्" जगत् । "दृश्यते" अनुभूयते । "सतः अपि" एवम् एव स्थितस्यापि । "अस्य" जगतः । "अनुत्पत्त्याः बुद्ध्या" अनुत्पन्नम् एवेदम् इत्य् एवंरूपस्य अभावस्य ज्ञानेनैव । तज्जगद्विषयानुत्पन्नत्वज्ञानेनेति यावत् । "एतत्" उक्तगुणं विदेहमुक्तत्वम् । "अवाप्यते" प्राप्यते । "अपिवा"शब्दौ एवशब्दार्थे । एतेन दृश्यात्यन्ताभावस्य विदेहमुक्तिं प्रति कारणत्वम् उक्तम् ॥न्त्_३,९।२८॥  
    
श्रीरामः पुनः पृच्छति  
    
विदेहमुक्तास् त्रैलोक्यं सम्पद्यन्ते यदा तदा ।  
मन्ये ते सर्गताम् एव गता वेद्यविदां वर ॥मु_३,९।२९॥  
    
"विदेहमुक्ताः यदा" यदि । "त्रैलोक्यं सम्पद्यन्ते" । हे "वेद्यविदां वर" । अहं "मन्ये" । "तदा ते सर्गताम् एव गताः" सर्गभावम् एव गताः भवन्ति । सर्गान्तर्गतपदार्थभावेनैव स्फुरणात् ॥न्त्_३,९।२९॥  
    
श्रीवसिष्ठ उत्तरं कथयति  
    
विद्यते चेत् त्रिभुवनं तत् तत्तां सम्प्रयान्तु ते ।  
यत्र त्रैलोक्यशब्दार्थो न सम्भवति कश्चन ॥मु_३,९।३०॥  
    
तत्र त्रिलोकतां यातं ब्रह्मेत्य् उक्त्यर्थधीः कुतः ।  
तस्मान् नो सम्भवत्य् अन्या जगच्छब्दार्थकल्पना ॥न्त्_३,९।३१॥  
    
"त्रिभुवनम्" सर्गः ।"चेद्"३३ यदि । "विद्यते" सत्यं भवति । "तत्" तदा । "ते" विदेहमुक्ताः । "तत्ताम्" त्रिभुवनतां । "सम्प्रयान्तु" सम्यक् गच्छन्तु । "यत्र" यस्मिन् स्थाने । "कश्चन त्रैलोक्यशब्दार्थः" त्रैलोक्यशब्दयुक्तः अर्थः । "त्रैलोक्यशब्दार्थः" त्रैलोक्याख्यः शब्दः तदर्थश् चेति यावत् । "न सम्भवति" । "तत्र" तस्मिन् स्थाने । "इत्य् उक्त्यर्थधीः" एवंरूपोक्त्यर्थाकारा धीः । एवंरूपा उक्तिः एवंरूपः अर्थश् चेति यावत् । "कुतः" भवति । त्रैलोक्यशब्दार्थयोर् असम्भवात् । न सम्भवतीत्य् अर्थः । "इति" किम् । "इति" "ब्रह्म" लक्षणया विदेहमुक्तः । "त्रिलोकताम्" सर्गतां । "यातम्" भवति । उपसंहारं करोति "तस्माद्" इति । "तस्मात्" ततो हेतोः । "अन्या" ब्रह्मणः अन्या । "जगच्छब्दार्थकल्पना" जगच्छब्दार्थरूपा कल्पना । "न" भवति ॥न्त्_३,९।३०-३१॥

#३३ चे[द्]  
    
    
अनेन प्रसङ्गेन जगद्ब्रह्मणोः ऐक्यम् एव पुनः पुनः कथयति  
    
अनन्यच् छान्तम् आभासमात्रम् आकाशनिर्मलम् ।  
ब्रह्मैव जगद् इत्य् एव सत्यं सत्यावबोधिनः ॥मु_३,९।३२॥  
    
"जगत्" कर्तृ । "अनन्यत्" सर्वरूपत्वेन स्थितत्वात् स्वव्यतिरिक्तवस्तुरहितं । "शान्तम्" स्वरूपे विश्रान्तम् । "आभासमात्रकम्" आभासमात्रस्वरूपम् । "आकाशनिर्मलम्" आकाशवत् स्वच्छम् । "ब्रह्म एव" भवति । "इत्य् एव" एतद् एव । "सत्यावबोधिनः" सत्यज्ञानयुक्तस्य । "सत्यम्" भवति ॥न्त्_३,९।३२॥  
    
अत्र दृष्टान्तं कथयति  
    
यथा हि हेमकटके विचार्यापि न दृश्यते ।  
कटकत्वं क्वचिन् नाम ऋते निर्मलहाटकम् ॥मु_३,९।३३॥  
    
"यथा ही"ति दृष्टान्तत्वद्योतकम् । अस्माभिः । "हेमकटके" सुवर्णवलये । "विचार्यापि" विचारयित्वापि । "निर्मलहाटकम् ऋते कटकत्वं नाम क्वचित् न दृश्यते" । यथा कटकं हेमैव भवति तथा जगत् ब्रह्मैव भवतीति पूर्वश्लोकदृष्टान्ततया योज्यम् उत्तरश्लोकद्वयं च ॥न्त्_३,९।३३॥  
    
द्वितीयं दृष्टान्तं कथयति  
    
जलाद् ऋते पयोवीचौ नाहं पश्यामि किञ्चन ।  
वीचित्वं त्वादृशैर् दृष्टं यत्३४ तु नास्त्य् एव तत्र हि ॥मु_३,९।३४॥  
    
"अहं पयोवीचौ" जलतरङ्गे । "जलाद् ऋते किञ्चन न पश्यामि" पयोवीचौ "नास्ति" ॥न्त्_३,९।३४॥

#३४ य⟨ं⟩[त्]  
    
    
तृतीयं दृष्टान्तं कथयति  
    
स्पन्दत्वं पवनाद् अन्यन् न कदाचन कुत्रचित् ।  
स्पन्द एव सदा वायुर् जगत् तस्मान् न विद्यते ॥मु_३,९।३५॥  
    
"कदाचन" कुत्रापि काले । "कुत्रचित्" कुत्रापि३५ देशे । "स्पन्दत्वम् पवनात् अन्यत् न" भवति । यतः "वायुः स्पन्द एव" भवति । फलितं कथयति "जगद्" इति । यतः जगतः ब्रह्मत्वे दृष्टान्तत्रयम् अस्ति "तस्मात् जगत् न विद्यते" । अतश् च विदेहमुक्तस्य सर्गतागमनं कथं भवतीति भावः ॥न्त्_३,९।३५॥

#३५ °त्रा(दि)पि  
    
    
पुनर् अपि पूर्वोक्तम् अर्थम् एव सदृष्टान्तं कथयति  
    
यथा शून्यत्वम् आकाशस् ताप एव मरौ जलम् ।  
तेज एव यथालोको ब्रह्मैव त्रिजगत् तथा ॥मु_३,९।३६॥  
    
स्पष्टम् ॥न्त्_३,९।३६॥  
    
श्रीरामः पृच्छति  
    
अत्यन्ताभावसम्पत्त्या जगद्दृश्यस्य मुक्तता ।  
ययोदेति मुने युक्त्या तां ममोपदिशोत्तमाम् ॥मु_३,९।३७॥  
    
हे "मुने" । "जगद्दृश्यस्य" जगद्रूपस्य दृश्यस्य । "यया युक्त्या अत्यन्ताभावसम्पत्त्या" अत्यन्ताभावसम्पादनेन । "मुक्तता उदेति" । त्वम् "मम उत्तमाम्" निरतिशयाम्३६ । "ताम्" युक्तिं । "उपदिश" । जगद्विषयस्यात्यन्ताभावस्य मुक्ततासाधने कथं सामर्थ्यम् अस्तीत्य् अत्र युक्तिं कथयेति भावः ॥न्त्_३,९।३७॥

#३६ निर[ति]शय्*आ*[म्]  
    
    
ननु युक्तिम् एव किं पुनः पुनः पृच्छसीत्य् अत्रोत्तरकथनपूर्वं प्रश्नान्तरं करोति  
    
मिथः सम्पन्नयोर् द्रष्टृदृश्ययोर् एकसङ्क्षये ।  
द्वयाभावे स्थितिं याते निर्वाणम् अवशिष्यते ॥मु_३,९।३८॥  
    
दृश्यस्य जगतस् तस्माद् अत्यन्तानुद्भवो यथा ।  
ब्रह्म चेत्थं स्वभावस्थं बुध्यते वद मे तथा ॥मु_३,९।३९॥  
    
उक्तनीत्या "मिथः सम्पन्नयोः" यतः त्वयैवैतद् उक्तम् इति शेषः । यतः त्वया एव उक्तं "मिथः सम्पन्नयोः" उक्तनीत्या मिथः सिद्धयोः । "द्रष्टृदृश्ययोः" मध्ये । "एकसङ्क्षये" सति । ततः "द्वयाभावे स्थितिं याते" सति । "निर्वाणम्" कैवल्यम् । "अवशिष्यते" । "तस्मात्" ततः कारणात् । "दृश्यस्य जगतः" दृश्यस्वरूपस्य जगतः । "अत्यन्तानुद्भवः" अत्यन्ताभावस्वरूपा अत्यन्तानुत्पत्तिः । "यथा" यया युक्त्या । "बुध्यते" ज्ञायते । "तथा ब्रह्म" जगद्भावेन बृंहितं शुद्धचित्तत्त्वं । "इत्थम्" जगद्रूपेण । "स्वभावस्थम्" स्वरूपस्थं । "यथा बुध्यते" । त्वं "तथा च मे वद" कथय ॥न्त्_३,९।३८-३९॥  
    
रसावेशेनोन्मत्तवत् पुनर् अपि दृश्यात्यन्ताभावसिद्धियुक्तिं ब्रह्मणः इत्थंस्वभावावस्थितियुक्तिं च पृच्छति  
    
कयैतज् ज्ञायते युक्त्या कथम् एतत् प्रसिध्यति । ।  
एतस्मिंस् तु मुने सिद्धे न साध्यम् अवशिष्यते ॥मु_३,९।४०॥  
    
"एतत्" अयं दृश्यात्यन्ताभावः इदम् ब्रह्मणः इत्थंस्वभावावस्थानं च । ननु किमर्थम् अत्र पुनः पुनः प्रश्नान् करोषीत्य् । अत्राह "एतस्मिन्" इति । हे "मुने" । "एतस्मिन् सिद्धे" सति । "साध्यम्" साधनीयं । "नावशिष्यते" अवशिष्टं न भवति । मुक्तिमात्रस्यैवाकाङ्क्षितत्वात् तस्य चानेनैव सिद्धत्वात् ॥न्त्_३,९।४०॥  
    
श्रीवसिष्ठः उत्तरं कथयति  
    
बहुकालम् इयं रूढा मिथ्याज्ञानविषूचिका । ।  
नूनं विचारमन्त्रेण निर्मूलम् उपशाम्यति ॥मु_३,९।४१॥  
    
"नूनम्" निश्चये । "इयं मिथ्याज्ञानविषूचिका" शुद्धचिन्मात्रे दृश्यम् इदम् इत्य् एवंरूपो ज्ञानविशेषः । "रूढा" मनसि सत्यत्वेन भाता । युक्तं च "मन्त्रेण" विषूचिकायाः उपशमनम् । "विचारश्" चात्र किंरूपम् इदं दृश्यम् इत्य् एवंरूपो ज्ञेयः ॥न्त्_३,९।४१॥  
    
नन्व् अस्मिन् समये मया कृत एव लेशतो विचारः । तत् कथम् इदं दृश्यं न शान्तम् इत्य् । अत्राह  
    
न शक्यते झगित्य् एव समुच्छेदयितुं क्षणात् ।  
समप्रयतने ह्य् अद्रौ समारोहावरोहणे ॥मु_३,९।४२॥  
    
"समुच्छेदयितुम्" नाशयितुम् । उत्तरार्धेनैतत् समर्थयति "समे"ति । यथा कश्चित् पर्वताग्रम् आरूढः ततश् चावतरितुम् इच्छन् "न झगित्य् एवा"वतरितुं शक्नोति । तथा चिररूढा दृश्यसत्यताप्रतीतिः "न झगिति" दूरीकर्तुं "शक्यते" इति बहुकालं विचारः कर्तव्य इति भावः ॥न्त्_३,९।४२॥  
    
युक्तिकथनं फलितत्वेन प्रतिजानीते  
    
तस्माद् अभ्यासयोगेन युक्त्या न्यायोपपत्तिभिः ।  
जगद्भ्रान्तिर् यथा शाम्येत् तथेदं कथ्यते शृणु ॥मु_३,९।४३॥  
    
"तस्मात्" ततो हेतोः । "अभ्यासयोगेन" विचाराभ्यासयुक्त्या३७ । तथा "युक्त्या" स्वबुद्धिकृतया युक्त्या । तथा "न्यायोपपत्तिभिः" न्यायशास्त्रेषूक्ताभिः युक्तिभिः । "जगद्भ्रान्तिः" दृश्यस्वरूपजगद्भ्रमः । "यथा" येन प्रकारेण । "शाम्येत्" । "तथा" तेन प्रकारेण । "इदम्" वक्ष्यमाणं वाग्जालं । मया "कथ्यते" । त्वं तत् "शृणु" श्रवणविषयं कुरु ॥न्त्_३,९।४३॥

#३७ °चार्⟨ओ⟩[आ]भ्या°  
    
    
ननु तच्छ्रवणेन मम किं सेत्स्यतीत्य् । अत्राह  
    
वदाम्य् आख्यायिकां राम याम् इमां बोधसिद्धये ।  
तां चेच् छृणोषि तत् साधो मुक्त एवासि बुद्धिमान् ॥मु_३,९।४४॥३८  
    
स्पष्टम् ॥न्त्_३,९।४४॥

#३८ ३।८।३  
    
    
समनन्तरकृतां प्रतिज्ञां सम्पादयन् प्रकरणारम्भे प्रतिज्ञातं सविस्तरकथनं प्रस्तौति  
    
अथोत्पत्तिप्रकरणं मयेदं तव कथ्यते । ।  
यः किलोत्पद्यते राम तेन मुक्तेन भूयते ॥मु_३,९।४५॥  
    
"अथ"शब्दः आनन्तर्यार्थः सङ्क्षेपकथनानन्तरतां द्योतयति । किमर्थम् उत्पत्तिप्रकरणम् एव प्रथमं कथ्यते इत्य् । अत्राह "यः किले"ति३९ । अतः मुक्तिकथने प्रवृत्तैर् अस्माभिः उत्पत्तिप्रकरणकथनम् एव कार्यम् । अन्यथा निराधारायाः मुक्तेः कथनम् अयुक्तं स्याद् इति भावः ॥न्त्_३,९।४५॥

#३९ °ल्(ओ)ए(त्पिद्यते राम)[ति]  
    
    
विस्तरेण कथयिष्यमाणे ऽस्मिन्न् उत्पत्तिप्रकरणे त्वं किं कथयसीत्य् । अत्राह  
    
इयम् इत्थं जगद्भ्रान्तिर् भात्य् अजातैव खात्मिका ।  
इत्य् उत्पत्तिप्रकरणे कथ्यते ऽस्मिन् मयाधुना ॥मु_३,९।४६॥  
    
"इयम्" पुरःस्फुरणशीला । "जगद्भ्रान्तिः" जगदाकारः भ्रमः । "इत्थम्" अनया युक्त्या । "अजाता एव" अनुत्पन्ना एव । अतः "खात्मिका" आकाशस्वरूपा सती । "भाति" स्फुरति । "इति" एतत् । "मया अधुना" "अस्मिन् उत्पत्तिप्रकरणे कथ्यते" ॥न्त्_३,९।४६॥  
    
उत्पत्तिप्रकरणम् एव कथयिष्यन् स्थूणानिखननन्यायेनोत्पत्तिमूलकारणभूतशुद्धचिन्मात्रप्रकटनार्थम् आदौ तदावरकप्रपञ्चलयं तावत् कथयति  
    
यद् इदं दृश्यते किञ्चिज् जगत् स्थावरजङ्गमम् । ।  
सर्वं सर्वप्रकाराढ्यं४० ससुरासुरकिन्नरम् ॥मु_३,९।४७॥  
    
तन् महाप्रलये प्राप्ते रुद्रादिपरिणामिनि ।  
भवत्य् असद् अदृश्यं च क्वापि याति विनश्यति ॥मु_३,९।४८॥४१  
    
४२"किञ्चित्" अनिर्वाच्यस्वरूपम् । "सर्वप्रकाराढ्यम्" समस्तभावाभावादिप्रकारयुक्तं । "महाप्रलये" तुर्याख्ये अवस्थाविशेषे महाकल्पान्तसमये च । "रुद्रादिपरिणामिनि" रुद्रादिलययुक्ते । रुद्रो ऽत्र अहङ्कारः संहाराधिकारी श्रीमहादेवो ज्ञेयः । "आदि"शब्देन बुद्ध्यादेः सृष्टिस्थित्यधिकारिणः४३ विष्ण्वादेश् च ग्रहणम् । "अदृश्यम्" बाह्येन्द्रियागोचरम् । ननु कथम् "अदृश्यं च" "भवती"त्य् । अत्राह "क्वापी"ति । "क्वापि याति" अनिर्वाच्ये कस्मिन् चित्तत्त्वे एकतां याति । अन्यतया स्फुरतीति यावत् । अत एव "विनश्यति" अदर्शनं गच्छति । न हि भासमानस्य सर्वथा विनाशो युक्तः । शुक्तिकारजतस्यापि सर्वथा विनाशप्रसङ्गात् । न हि शुक्तिकारजतं सर्वथा विनश्यति । किं तु शुक्तिभावेन स्फुरति ॥न्त्_३,९।४७-४८॥

#४० °रा(भ्यां)*ढ्यम्*  
#४१ त*न् महा° ॥। ४७॥*  
#४२ (द् इति) किञ्°  
#४३ °त्य्⟨आ⟩[अ]धि°  
    
    
ननु भासमानस्यैतस्य जगतः नाशे किं शिष्यते । भासमानस्य शुक्तिकारजतस्य नाशे हि शुक्तिका शिष्यते इत्य् । अत्राह  
    
ततः स्तिमितगम्भीरं न तेजो न तमस् ततम् ।  
अनाख्यम् अनभिव्यक्तं सत् किञ्चिद् अवशिष्यते ॥मु_३,९।४९॥४४  
    
"ततः" दृश्यनाशानन्तरम् । "किञ्चित्" अर्थात् दृश्यविनाशसाक्षिस्वरूपं किम् अपि४५ अनिर्वाच्यं वस्तु । "शिष्यते" शिष्टं भवति । अन्यथा भासमानस्य इयतः जगतः कुत्रावस्थानं स्यान् । न हि भासमानस्य विनाशो घटस्वरूपनाशवत् युक्तः । शुक्तिकारजतनाशवद् अन्यरूपतया स्फुरणमात्ररूपत्वात् । अन्यरूपतया स्फुरणं प्राधान्यं४६ विना नोपपद्यत इति । "किञ्चित्" कथम्भूतम् । "स्तिमितगम्भीरम्" । "स्तिमितम्" चेत्यौन्मुख्याख्यस्पन्दरहितम् । "गम्भीरम्" स्वविषयावगाहित्रभावेनावगाहनक्रियाविषयत्वाभावेन च अवगाहितुम् अशक्यम् । तादृशं च तत् तादृशं चेति । पुनः कथम्भूतं । "न तेजः" शुद्धचिन्मात्ररूपत्वेन जीवादिस्वरूपलौकिकचेतनव्यतिरिक्तम् इत्य् अर्थः । तथा "न तमः" जडपदार्थव्यतिरिक्तम् इत्य् अर्थः । अथ वा चिन्मात्ररूपत्वेन चेत्यस्वरूपबाह्यतेजस्तमोव्यतिरिक्तम् इति ज्ञेयम् । पुनः कथम्भूतम् । सर्वत्रानुस्यूतम्४७ । पुनः कथम्भूतम् । "अनाख्यम्" आख्याकर्तृत्वेनावस्थानात्४८ आख्याविषयत्वाभावाच् चाख्यातुम् अशक्यम् इत्य् अर्थः । पुनः कथम्भूतं । "अनभिव्यक्तम्" बाह्यान्तःकरणागोचरत्वेन अप्रकटस्वरूपम् । कृतश् च पूर्वम् एषां विशेषणानां हेतुहेतुमद्भावेन शृङ्खलाबन्ध इति न पुनर् आयस्तम् ॥न्त्_३,९।४९॥

#४४ ३।१।११  
#४५ (इ)अपि  
#४६ [प्रा]धा°  
#४७ सर्व्(एजः)अत्रा°  
#४८ आख्या[कर्]तृ°  
    
    
अवशिष्टतया प्रोक्तं वस्तु पुनर् अपि विस्तरेण विशिनष्टि  
    
न शून्यं नापि चाकाशं न दृश्यं न च दर्शनम् ।  
न च भूतपदार्थौघो यद् अनन्ततया स्थितम् ॥मु_३,९।५०॥  
    
"अनन्ततया" अनन्तभावेन । "स्थितं यत्" वस्तु । "शून्यं न" भवति । तत्त्वे हि जगदधिष्ठानत्वम् अयुक्तं स्यात् । न हि४९ शून्यं कस्यापि अधिष्ठानं दृष्टम् । तत्र भासमानस्य पिच्छिकादेः५० नायनरश्म्यधिष्ठानत्वात् । तथा "यत्" वस्तु । "आकाशं न" भवति । प्रोक्तन्यायेन शून्यव्यतिरिक्तत्वात् । आकाशस्य च शून्यैकमयत्वात् । "यत् दृश्यं न" भवति । केवलद्रष्टृस्वरूपत्वात् । "यत्" वस्तु । "दर्शनम् न" भवति । द्रष्टृदृश्यानपेक्षसिद्धिकत्वात् । "यत् भूतपदार्थौघः न" भवति । तत्त्वे हि जडं स्यात् ॥न्त्_३,९।५०॥

#४९ न्⟨आ⟩[अ] ह्[इ]  
#५० पि⟨ं⟩[च्]छि°  
    
    
किम् अप्य् अव्यपदेशात्म५१ पूर्णात् पूर्णतराकृति५२ ।  
न सन् नासन् न सदसन् नाभावो भवनं न च ॥मु_३,९।५१॥  
    
"पूर्णात्" पूर्णत्वेनाभिमतात् आकाशादेः । "पूर्णतराकृति" पूर्णतराकारम् । यत् वस्तु । "किम् अप्य् अव्यपदेशात्म" किम् अप्य् अनिर्वाच्यस्वरूपं भवति । तथा यत् "सत् न" भवति । [॥।]५३ जगदधिष्ठानत्वायोगात् । तथा यत् "सदसत् न" भवति । उभयदोषप्रसङ्गात् । तथा यत् "अभावः न" भवति । तद्विरुद्धाभावतयाप्य् अवस्थानात् ॥न्त्_३,९।५१॥

#५१ °देश्⟨य्⟩आ°  
#५२ °ति⟨ः⟩  
#५३ एxप्लिकतिओन् देस् वोरन्गेगन्गेनेन् सोwइए "प्रतीक ऽनासद्ःऽ" हप्लोग्रफिस्छ् वेर्लोरेन्?  
    
    
चिन्मात्रं चेत्यरहितम् अनन्तम् अजरं शिवम् ।  
अनादिमध्यपर्यन्तं यद् अनाधि निरामयम् ॥मु_३,९।५२॥  
    
"यत्" एवंविधं भवति । एवंविधं कीदृग् इत्य् अपेक्षायाम् आह "चिन्मात्रम्" इत्यादि । "चिन्मात्रम्" केवलं चित्स्वरूपम् । अत एव "चेत्यरहितम्" चेत्यारूषितम् । "अनन्तम्" स्वान्तस्यापि साक्षित्वेन स्थितत्वात् । तत्र हि "अनादिमध्यपर्यन्तम्" आदिमध्यपर्यन्तव्यवस्थाकारिदेशकालभासकत्वात् आदिमध्यपर्यन्तरहितम् । "अनाधि" चित्ताभावेन तदाश्रिताधिरहितम् । "निरामयम्" भावाभावादिस्वरूपरोगरहितम् ॥न्त्_३,९।५२॥  
    
यस्मिञ् जगत् प्रस्फुरति दृष्टिमौक्तिकहंसवत् ।  
यश्५४ चेदं यश्५५ च नैवेदं देवः सदसदात्मकः ॥मु_३,९।५३॥  
    
"यस्मिन्" वस्तुनि । "जगत् प्रस्फुरति" अधिष्ठेयतया विलसति । कथं । "दृष्टिमौक्तिकहंसवत्" । दृष्टौ स्फुरितौ मौक्तिकहंसौ "दृष्टिमौक्तिकहंसौ" । ताव् इव तद्"वत्" । रोगवशेन हि दृष्ट्यवयवभूताः रश्मयः मौक्तिकभावेन हंसभावेन चाकाशे स्फुरन्ति । "सदसदात्मकः" सदसत्स्वरूपः । अनिर्वाच्य इति यावत् । "यः देवः" । "यः" क्रीडाशीलः द्योतनशीलश् "च" । "इदम्" इदन्तया विषयीकृतं भावजातं भवति । सारभावेन स्थितत्वात् । "यः देवः इदं न" भवति । अहन्तासारत्वेन५६ स्थितत्वात् ॥न्त्_३,९।५३॥

#५४ य⟨च्⟩[श्]  
#५५ य⟨च्⟩[श्]  
#५६ °सार्(आ)अत्वे°  
    
    
अकर्णजिह्वो ऽनासात्वङ्नेत्रः५७ सर्वत्र सर्वदा ।  
यः शृणोत्य् आस्वादयति जिघ्रन् स्पृशति पश्यति ॥मु_३,९।५४॥  
    
"अकर्णजिह्वः"५८ श्रोत्रेन्द्रियरसनेन्द्रियरहितः । तथा "अनासात्वङ्नेत्रः" घ्राणेन्द्रियत्वगिन्द्रियनेत्रेन्द्रियरहितः । "यः सर्वत्र" सर्वदेशेषु । "सर्वदा" सर्वकालेषु । "शृणोति" समस्तशब्दश्रवणक्रियां करोति५९ । "आस्वादयति" समस्तास्वादास्वादनक्रियां६० करोति । "जिघ्रन्" भवति । समस्तगन्धशिङ्घणक्रियां कुर्वन् भवति । "स्पृशति"६१ सम्स्तस्पर्शस्पर्शनक्रियां६२ करोति । "पश्यति" समस्तरूपदर्शनक्रियां करोति । समस्तदेशकालगतसमस्तप्रसादसमस्तेन्द्रियसारत्वेन६३ स्थितत्वात् श्रवणादिक्रियाकर्तृत्वाभिमानग्रस्तसमस्तदेशकालगतसमस्तप्रमातृभावेन वा स्थितत्वात् । न चेन्द्रियसारत्वेन स्थितस्यास्यान्येन्द्रियापेक्षा युक्ता । इन्द्रियाणाम् इन्द्रियान्तरनैरपेक्ष्येण तत्सारस्यापि तद्वत् तदपेक्षायाः अयुक्तवात् । कल्प्यमानानाम् अपि तेषां एतत्सारत्वं विना नकिञ्चिद्रूपत्वापत्तेः । एतत्सारत्वे तु एतस्यैव तद्भावेनापि स्थितत्वात् । सर्वप्रमातृभावेन स्थितत्वे अपि नेन्द्रियान्तरापेक्षा । तदिन्द्रियैर् एवेन्द्रियमत्त्वेन इन्द्रियान्तराणाम् अनुपयोगित्वात् ॥न्त्_३,९।५४॥

#५७ °त्व⟨ड्⟩[ङ्]ने°  
#५८ (आ)अ°  
#५९ °वण्(इ)अक्रि° ॥। °ति(र्)  
#६० आ(र्)स्वा° ॥। सम्(ए)अस्तास्[व्]आ[दा]स्वाद⟨श्⟩[न]क्रि°  
#६१ स्प्⟨अ⟩[ऋ]श°  
#६२ °र्शस्प्⟨ऋ⟩[अर्]श°  
#६३ °काल्(आ)अगत°  
    
    
स एव सदसद्रूपं येनालोकेन लक्ष्यते ।  
सर्गचित्रम् अनाद्यन्तं खरूपं चाप्य् अरञ्जनम् ॥मु_३,९।५५॥  
    
"स एव" चिन्मात्रस्वरूपः सन् द्रष्टृताम् आपन्नः स एव । न त्व् अन्यः कश्चित् । "येनालोकेन" यत्स्वरूपेण । "सर्गचित्रं"६४ जगद्रूपं चित्रम्६५ । चित्प्रकाशेन "लक्ष्यते" दृश्यते । चिदालोकं विना द्रष्टुः जगद्दर्शनासम्भवात् । कथम्भूतं "सर्गचित्रं"६६ । "सदसद्रूपम्" । फलतः सदसद्भ्याम् अनिर्वचनीयम् । पुनः कथम्भूतम् । "अनाद्यन्तम्" अनाद्यन्तचिन्मात्रसारत्वेनाद्यन्तरहितम् इत्य् अर्थः । पुनः कथम्भूतं "च" । "खरूपं च" । आभासमात्ररूपत्वेन स्वप्नवत् आकाशरूपं चेत्य् अर्थः । पुनः कथम्भूतम् । "अरञ्जनम्" भासमानाभिः भावाभावरञ्जनाभिः६७ शुद्धत्वेन परमार्थतो मुक्तम् इत्य् अर्थः । "अपि"शब्दः पादपूरणार्थः ॥न्त्_३,९।५५॥

#६४ °चि⟨त्⟩त्रं  
#६५ °चि⟨त्⟩त्रं  
#६६ °चि⟨त्⟩त्रं  
#६७ सिच्!  
    
    
अर्धोन्मीलितदृग्भ्रूभूमध्यतारकवज् जगत् ।  
व्योमात्मैव सदाभासं स्वरूपं यो ऽभिपश्यति ॥मु_३,९।५६॥  
    
"यः स्वरूपम्" चिन्मात्राख्यं स्वभावं६८ । "जगत्" नश्वरचेत्यरूपं । "पश्यति" स्वगोचरीकरोति । कथम्भूतम् "जगत्" । "व्योमात्मैव" परमार्थतो जगद्रूपताभावात् नकिञ्चिद्रूपम् एव । पुनः कथम्भूतं । "सदाभासम्" सद् इवाभासत इति "सदाभासम्" । परमार्थतो न सद् इत्य् अर्थः । कथं "पश्यति" । "अर्धोन्मीलितदृग्भ्रूभूमध्यतारकवत्" । अर्धम् उन्मीलिता दृक् येन । सः "अर्धोन्मीलितदृक्" । "भ्रुवौ" एव "भूः" स्थानं । तस्या मध्यं "भ्रूभूमध्यम्" । अर्धोन्मीलितदृशः६९ भ्रूभूमध्ये भासमाना या "तारका" । तद्"वत्" । अर्धोन्मीलितनेत्रः७० पुरुषः स्वभ्रूमध्ये स्वदृष्टिरश्मिम् एव तारकाकारां यथा पश्यति । तथेत्य् अर्थः । अभिनयगम्यश् चार्थः ॥न्त्_३,९।५६॥

#६८ °भा⟨र्⟩[व्]अं  
#६९ °लित्(आ)अदृ°  
#७० °लित्(ए)अने°  
    
    
यस्यान्यद् अस्ति न विभोः कारणं शशशृङ्गवत् ।  
यस्येदं च जगत् कार्यं तरङ्गौघ इवाम्भसः ॥मु_३,९।५७॥  
    
"यस्य विभोः कारणं ना"स्तीत्य् अर्थः । ननु कथं नास्य कारणम् अस्ति । सत्यम् । तत्कारणं चिद्रूपम् अचिद्रूपं वा । नान्त्यः चिद्रूपं प्रति अचिद्रूपकारणत्वायोगात् । आद्ये तु स एव चिद्रूपः चिद्रूपस्य स्वस्य कारणं कथं स्यात् । इति सर्वस्य जगतः तत्कार्यत्वं कथयति "यस्येदम्" इति । जगतः चिन्मात्रकार्यत्वं स्वप्नजगद्वज् ज्ञेयम् ॥न्त्_३,९।५७॥  
    
ज्वलतः सर्वतो ऽजस्रं चित्तस्थालीषु तिष्ठतः ।  
यस्य चिन्मात्रदीपस्य भासा भाति जगत्त्रयम् ॥मु_३,९।५८॥  
    
"यस्य चिन्मात्रदीपस्य" । दीपत्वं चास्य प्रकाशकत्वेन ज्ञेयम् । "भासा" इन्द्रियद्वारनिर्गतया७१ चित्प्रभया । "जगत्त्रयम्" अवस्थात्रये भासमानं प्रपञ्चत्रयं । "भाति" स्फुरति । कथम्भूतस्य । "सर्वतः" सर्वत्र । "ज्वलतः" सर्वं प्रकटयितुं समर्थस्येत्य् अर्थः । पुनः कथम्भूतस्य । "चित्तस्थालीषु" चित्तरूपेषु पात्रेषु । "तिष्ठतः" सारभावेन स्थितवतः । युक्तं च दीपस्य पात्रेष्व् अवस्थानम् । यद्य् अपि सुषुप्तौ चित्तं लीयत एव तथापि बीजत्वेनात्रास्यावस्थानात् एवम् उक्तम् । बहिर् अपि भूर्भुवस्स्वराख्यं जगत्त्रयं चित्तेनैव भाति ॥न्त्_३,९।५८॥

#७१ °गत्(आ)अया(म्)  
    
    
यं विनार्कादयो ऽप्य् एते प्रकाशास् तिमिरोपमाः ।  
सति यस्मिन् प्रवर्तन्ते त्रिजगन्मृगतृष्णिकाः ॥मु_३,९।५९॥  
    
"यं विना" चक्षुरिन्द्रियसारभावेन स्थितं यं विना । "एते" दृश्यमानाः । "अर्कादयो ऽपि तिमिरोपमा" अन्धकारसदृशाः । भवन्ति । चक्षुषा अप्रकाशिताः सूर्यादयो हि स्फुटम् एवान्धकारसदृशा एव । "सती"ति । यथा सूर्यसन्निधाने "मृगतृष्णिकाः प्रवर्तन्ते" । तथा यत्सन्निधाने "त्रिजगद्" इत्य् अर्थः ॥न्त्_३,९।५९॥  
    
सस्पन्दे समुदेतीव निःस्पन्दे ऽन्तर्गतेव च ।  
इयं यस्मिञ् जगल्लक्ष्मीर् अलात इव चक्रता ॥मु_३,९।६०॥  
    
"यस्मिन् सस्पन्दे" दृश्यौन्मुख्याख्यस्पन्दयुक्ते७२ सति । "जगल्लक्ष्मीः समुदेतीव" । "निःस्पन्दे" सति । "अन्तर्गतेव" तदन्तर्गतेव "च" भवति । परमार्थतो नोदेति नान्तर्गच्छतीति "इव"शब्दोपादानम् । कस्मिन्न् "इवालात इव" । यथ्"आलाते सस्पन्दे" भ्रामिते सति । "चक्रता" चक्राकारत्वम् । "उदेति" । "अस्पन्दे" सति । अलात्"आन्तर्गतेव" भवति । तथेत्य् अर्थः ॥न्त्_३,९।६०॥

#७२ °औन्म्⟨औ⟩[उ]ख्या°  
    
    
जगन्निर्माणविलयविलासो व्यापको महान् ।  
स्पन्दास्पन्दात्मको यस्य स्वभावो निर्मलो ऽक्षयः ॥मु_३,९।६१॥  
    
"जगन्निर्माणविलयविलासः" जगत्सृष्टिसंहारविलासः । "यस्याक्षयः" नाशरहितः । "निर्मलः" भेदमालिन्यादूषितः । "महान्" महत्त्वयुक्त । अत एव "व्यापकः" । "स्वभावः" स्वरूपम् एव । भवति । न त्व् अन्यत् । कथं । सृष्टिसंहारविलासः चेत्यमानो ऽचेत्यमानो वा इत्य्७३ एतस्यासत्कल्पत्वाद् अलं तच्चिन्तयाद्ये चिद्विषयतया चिदन्तर्गतत्वात् तद्रूप एवेति न विरोधः । कथम्भूतः । "स्पन्दास्पन्दात्मकः" स्पन्दास्पन्दस्वरूपः । तत्र सृष्टिविलासः स्पन्दमयः । अस्पन्दमयः संहारविलासः ॥न्त्_३,९।६१॥

#७३ [इ]त्य्  
    
    
स्पन्दास्पन्दमयी यस्य पवनस्येव सर्वगा ।  
सत्ता नाम्नैव भिन्नेव व्यवहारान् न वस्तुतः ॥मु_३,९।६२॥  
    
"यस्य स्पन्दास्पन्दमयी सत्ता" । चेत्यौन्मुख्ययुक्ता सत्ता स्पन्दमयी । तद्रहित्"आस्पन्दमयी"७४ । "व्यवहारान् नाम्नैव" व्यवहारार्थं कृतेन नाम्ना एव । "भिन्ना इव" । कथम्भूता । "सर्वगा" विश्वे तदुत्तीर्णे च स्वरूपे गता । कस्य्"एव" । "पवनस्येव" । "पवनस्य" स्पन्दमयी सत्ता यया वृक्षादयः कम्पन्ते । ऽस्पन्दमयी आकाशस्वरूपा । ननु कथं स्पन्दास्पन्दमय्याः७५ सत्ताया एकत्वं । सत्यं । सस्पन्दस्य निःस्पन्दस्य७६ च जलस्यैकत्वं यथा निपुणैर् निश्चीयते तथात्रापीति न विरोधः ॥न्त्_३,९।६२॥

#७४ त(त्र)द्र°  
#७५ °मय्या[ः]  
#७६ नि[ः]स्प°  
    
    
सर्वदैव प्रबुद्धो यः सुप्तो यः सर्वदैव च ।  
न प्रसुप्तो न बुद्धश् च यः सर्वत्रैव सर्वदा ॥मु_३,९।६३॥  
    
"यः सर्वदैव" सर्वासु दशास्व् एव । "प्रबुद्धः" साक्षितयावस्थानात् प्रकृष्टज्ञानयुक्त एव । "यः सर्वदा एव सुप्तश्" च । तत्परामर्शरहितत्वात् सुप्तिं गतश् च भवति । "यः सर्वत्रैव" सर्वदेशेषु एव । "सर्वदा" सर्वावस्थाविशेषेषु । "प्रसुप्तो न" भवति । नित्यं बोधरूपत्वात् । "बुद्धश् च न" भवति । उपेक्षया स्वपरामर्शे ऽपि विमुखत्वात् ॥न्त्_३,९।६३॥  
    
यदस्पन्दः शिवं शान्तं यत्स्पन्दस् त्रिजगत्स्थितिः ।  
स्पन्दास्पन्दविलासात्मा य एको भरिताकृतिः ॥मु_३,९।६४॥  
    
इति । "यदस्पन्दः" यच्चेत्यौन्मुख्यराहित्यम् । "शान्तम्" क्षोभरहितं । "शिवम्" आनन्दः । भवति । "यत्स्पन्दः" यच्चेत्यौन्मुख्यम् । "त्रिजगत्स्थितिः" त्रिजगत्सत्ता । भवति । "यः एकः स्पन्दास्पन्दविलासात्मा" चेत्यौन्मुख्यतायुक्ततद्रहितस्वरूपः । भवति । कथम्भूतः । "भरिताकृतिः" । "भरिता" सर्वमयी । "आकृतिः" स्वरूपं यस्य । तादृशः । एकस्य युगपत्स्पन्दमयत्वं वैचित्र्यावहम् ॥न्त्_३,९।६४॥  
    
आमोद इव पुष्पेषु न नश्यति विनाशिषु ।  
प्रत्यक्षस्थो ऽप्य् अथाग्राह्यः शौक्ल्यं शुक्लपटेष्व् इव ॥मु_३,९।६५॥  
    
यः "विनाशिषु" पदार्थेषु । "न नश्यति" तन्नाशे ऽपि तदुपादानतया सूक्ष्मत्वेनावस्थानात् । न हि घटे नष्टे ऽपि तदपेक्षया सूक्ष्मम् उपादानभूतं मृत्स्वरूपं नश्यति । क "इवामोद इव" । यथा "पुष्पे" नष्टे ऽपि तदामोदः आकाशे भ्राम्यन् किञ्चित् कालं "न नश्यति" । तथेत्य् अर्थः । यः "अग्राह्यः" केनापि बाह्येनान्तरेण वेन्द्रियेण ग्रहीतुं७७ शक्यो न भवति । कथम्भूतो "ऽपि" । "प्रत्यक्षस्थो ऽपि" प्रत्यक्षे वर्तमानो ऽपि । न हि कस्यचित् स्वात्माप्रत्यक्षः नाहम् अत्रास्मीति । किम् "इव" । "शौक्ल्यम् इव" । यथा पटे वर्तमानं शुक्लत्वं प्रत्यक्षम् अपि न हस्तेन ग्राह्यं भवति । तथेत्य् अर्थः ॥न्त्_३,९।६५॥

#७७ ग्⟨ऋ⟩[र]ह्°  
    
    
मूकोपमो ऽपि यो वक्ता मन्ता७८ यो ऽप्य् उपलोपमः ।  
यो भोक्ता नित्यतृप्तो ऽपि कर्ता यश् चाप्य् अकिञ्चन ॥मु_३,९।६६॥  
    
"यः वक्ता" भवति । सर्ववक्तृरूपतया स्थितत्वात् । कथम्भूतो "ऽपि" । "मूकोपमो ऽपि" मूकोपमत्वं चास्य निर्विकल्पत्वात् । "यः मन्तापि" ज्ञाता । न हि तं विना को ऽप्य् अन्यो मन्ता नाम स्यात् । "उपलोपमः" भवति । चिन्मात्रस्वरूपत्वेन मन्तृत्वलेपरहितत्वात् । "यः नित्यतृप्तो ऽपि" परानन्दरूपत्वेन सर्वदैव स्वेनैव तृप्तो ऽपि । "भोक्ता" भवति । भोक्तुः तद्रूपतानपायात् । "यः कर्तापि"७९ सर्वकर्तॄणां सामर्थ्यापादकत्वेन कर्तृत्वम् आपन्नो ऽपि । "अकिञ्चन" भवति । किञ्चनात्र८० कर्ता ज्ञेयः । कर्तातो८१ न भवतीत्य् अर्थः । अकर्तृत्वं चास्य नकिञ्चनत्वेनैव ज्ञेयम् । कर्तृत्वस्य किञ्चिद्रूपत्वात् ॥न्त्_३,९।६६॥

#७८ मन्त्*आ*  
#७९ क(त्र)र्ता°  
#८० क्⟨अं⟩[इञ्]च°  
#८१ ⟨न⟩ कर्°  
    
    
यो ऽनङ्गो ऽपि समस्ताङ्गः सहस्रकरलोचनः ।  
न किञ्चित् संस्थितेनापि येन व्याप्तम् इदं जगत् ॥मु_३,९।६७॥  
    
"यः अनङ्गो ऽपि" शुद्धचिन्मात्रत्वेनाङ्गरहितो ऽपि । "समस्ताङ्गो" भवति । "यः" कथम्भूतः । "सहस्रकरलोचनः" । "सहस्र"पदम् अत्रानन्ततावाचकं । तेन अनन्तकरलोचन इत्य् अर्थः । अनन्तकरलोचनत्वं चास्यानन्तदेहे स्वात्मभूततया ज्ञेयम् । "सहस्रे"ति विशेषणद्वारेण हेतुः । तथा "येन" सर्वम् "इदं व्याप्तम्" । अन्यथा किम्मयम् एतत् स्याद् इति भावः । "येन" कथम्भूतेन्"आपि" । "न संस्थितेनापि" कुत्रापि न वर्तमानेनापि । कथं । "किञ्चित्" लेशेनापीत्य् अर्थः । नसंस्थितत्वं वास्य ग्रहीतुम् अशक्यत्वात् ॥न्त्_३,९।६७॥  
    
निरिन्द्रियबलस्यापि यस्याशेषेन्द्रियक्रियाः ।  
यस्य निर्मनसो ऽप्य् एता मनोनिर्माणरीतयः ॥मु_३,९।६८॥  
    
"यस्याशेषेन्द्रियक्रियाः" भवन्ति । कथम्भूतस्य्"आपि" । "निरिन्द्रियबलस्यापि" । अशेषेन्द्रियक्रियत्वम् अस्येन्द्रियसाररूपतया८२ । "यस्य निर्मनसो ऽपि" निर्विकल्पचिन्मात्रतया मनोरूपस्यापि । "मनोनिर्माणरीतयः" भवन्ति । अन्यथा येन तेन रूपेण भासमानानाम् आसां कुत उत्थानं स्यात् ॥न्त्_३,९।६८॥

#८२ °य्⟨आ⟩[अ]सा°  
    
    
यदनालोचनाद् भान्ति संसारोरगभीतयः ।  
यस्मिन् दृष्टे पलायन्ते सर्वथा सर्वदेतयः ॥मु_३,९।६९॥  
    
"यदनालोचनात्" यद्विषयसम्यग्ज्ञानाभावात् । "संसारोरगभीतयः" संसाराख्यसर्पोद्भवानि भयानि । "भान्ति" विलसन्ति । यथा रज्जुसम्यग्ज्ञानाभावात् उरगभीतयः स्फुरन्तीत्य् "उरग"पदाभिप्रायः । परमात्माज्ञानाद् एव हि तस्मिन् संसारः तद्भीतयश्८३ च "भान्ति" । "यस्मिन्" परमात्मनि । "दृष्टे" स्वरूपत्वेनानुभूते सति । "सर्वथा" सर्वप्रकारेण वर्तमाना । "ईतयः" बाधाः । "सर्वदा" सर्वकालेषु । "पलायन्ते" दूरे गच्छन्ति । ईतीनां पलायनम् ईतिरूपताविपर्ययेण परमात्मरूपताज्ञानम् एव । तासाम् अपि परमार्थतः तद्रूपत्वात् ॥न्त्_३,९।६९॥

#८३ ⟨उ⟩[त]द्भी°  
    
    
साक्षिणि स्फार आभासे ध्रुवे दीप इव क्रियाः ।  
सति यस्मिन् प्रवर्तन्ते चित्रेहाः स्पन्दपूर्विकाः ॥मु_३,९।७०॥  
    
"साक्षिणि" सर्वासां८४ स्तैमित्यस्पन्दावस्थानां ग्राहकत्वेन साक्षिभूते । "स्फारे" व्यापके । "आभासे" स्फुरत्तैकसारे । "ध्रुवे" उदासीने । "यस्मिन् सति" सन्निधिमात्रं भजति सति । "चित्रेहाः"८५ नानाविधाः मनोव्यापाराः८६ । कथम्भूताः । "स्पन्दपूर्विकाः" शरीरचेष्टाः८७ । "प्रवर्तन्ते" । तत्सहिता इत्य् अर्थः । असति आन्तरे कस्मिन् चित्तत्त्वे विकल्पानां शरीरचेष्टानां चोत्थानं युक्तं न स्याद् इति भावः । का "इव" । "क्रिया इव" लोकक्रिया इव । यथा "दीपे" सन्निधिमात्रं भजति लोकक्रिया स्वयम् एव प्रवर्तन्ते । तथेत्य् अर्थः ॥न्त्_३,९।७०॥

#८४ °र्वा(स्त)सां  
#८५ चि⟨त्⟩त्रे°  
#८६ °राः (प्रवर्तन्ते)  
#८७ °टा[ः]  
    
    
यस्माद् घटपटाकारपदार्थशतपङ्क्तयः ।  
तरङ्गकणकल्लोलवीचयो८८ वारिधेर् इव ॥मु_३,९।७१॥  
    
"यस्माद्" उपादानभूतात् । यतः "घटपटाकारपदार्थशतपङ्क्तयः" घटपटस्वरूपाः पदार्थशतसमूहाः । भवन्ति । यद्य् अपि परमाण्वादेर् एवोपादानत्वम् अन्यैर् उक्तं तथापि चेतनान् प्रति तस्योपादानत्वाभावात् किम् अपि चेतनाचेतनस्वरूपम् उपादानं कल्प्यम् इति न विवादः । का८९ "इव" । "तरङ्गकणकल्लोलवीचय इव" । यथा ताः अम्बुधेः भवन्ति । तथेत्य् अर्थः ॥न्त्_३,९।७१॥

#८८ °व्⟨इध⟩[ईच]यो  
#८९ क्⟨अ⟩[आ]  
    
    
स एवान्यतयोदेति यः पदार्थशतभ्रमैः ।  
कटकाङ्गदकेयूरनूपुरैर् इव काञ्चनम् ॥मु_३,९।७२॥  
    
"स एव" चिदाख्यो ऽपूर्वरूपेण वर्तमान एव्"आन्यतया"न्यस्वरूपेण्"ओदेति" उदयं यात्य् । अन्यस्वरूपताम् इव भजत इत्य् अर्थः । कैः कृत्वा । "पदार्थशतभ्रमैः" पदार्थशतरूपाः भ्रमाः । तैः । पदार्थशतैर् इत्य् अर्थः । "शत"पदं चात्रानन्ततापरम् । किम् "इव" । "काञ्चनम् इव" । यथा "काञ्चनम्" । तद् एव "कटकाङ्गदकेयूरनूपुरैर्" उदेति । तथेत्य् अर्थः ॥न्त्_३,९।७२॥  
    
यस् त्वम् एकावभासात्मा यो ऽहम् एते जनाश् च ये ।  
यश् च न त्वम् अबुद्धात्मन्९० नाहं नैते जनाश् च यः ॥मु_३,९।७३॥  
    
हे "अबुद्धात्मन्"९१ अद्य तावत् अज्ञातपरमात्मतत्त्व । "एकावभासात्मा"९२ केवलज्ञानस्वरूपः । "यः त्वम्" उपदेश्यभूतः अस्ति । त्वत्तया भातीत्य् अर्थः । "यः अहम्" उपदेशकभूतः अस्ति । मत्तया भातीत्य् अर्थः । "यश् च य एते जनाः" अस्ति । तत्तया९३ भातीत्य् अर्थः । सर्वत्र सारतया स्थितत्वात्९४ । ननु परिच्छिन्न एव तर्ह्य् असौ नेत्य् आह "यश् चे"ति । त्वत्तादिविकल्परहितशुद्धचिन्मात्ररूपेण परमार्थतः स्थितत्वाद् इत्य् अर्थः ॥न्त्_३,९।७३॥

#९० °त्म्(आ)अन्  
#९१ °त्मन्(आ)⟨म्⟩  
#९२ °त्म्*आ*  
#९३ [अस्]ति तत्⟨उ⟩[त]या  
#९४ °त्वा⟨न्न्⟩(इ)[त्]  
    
    
अन्येवाव्यतिरिक्तैव सैवासेव च भङ्गुरा ।  
पयसीव तरङ्गाली यस्मिन् स्फुरति दृश्यभूः ॥मु_३,९।७४॥  
    
"भङ्गुरा" नश्वरस्वभावा । "दृश्यभूः" । "दृश्यं"९५ दृशिक्रियाविषयो भावजातं । तद् एव "भूः" नानारचनाधारत्वात् भूमिः । "सा यस्मिन्न्" आधारभूते । "स्फुरति" विलसति । चित्स्वरूपस्य९६ दृश्याधारत्वं स्वप्नदृष्टान्तेन ज्ञेयं । कथम्भूत्"ऐवाव्यतिरिक्तैव"९७ ततो व्यतिरेकम् अनापन्नैव । "अन्येवा"न्यवत् । भासमानेत्य् अर्थः । अव्यतिरिक्तस्यान्यताभासनं वैचित्र्यावहं । व्यतिरेकाभावे ऽपि जातिव्यक्त्योर् इव ऐक्याभावम् आशङ्क्य तन्मयतां कथयति "सैवे"ति । "सैव" न तु लेशेनाप्य् अतद्रूपतामती९८ । "असेव" अतद्वद् भासमाना । क्"एव" । "तरङ्गालीव" । तरङ्गाल्याः च "पयसि" तद्रूपतायाम् अप्य् अतद्रूपतयेव भासनं सर्वप्रतीतिसिद्धम् एव ॥न्त्_३,९।७४॥

#९५ °य[म्]  
#९६ °स्य्(आ)अ  
#९७ °त्⟨ए⟩[ऐ]वा°  
#९८ °रूप्[अत्]आ°  
    
    
यतः कालस्य कलना यतो दृश्यस्य दृश्यता ।  
मानसी कलना येन येन भासां विभासनम् ॥मु_३,९।७५॥  
    
"कालस्य" वर्तमानाद्युपाध्यसहितस्य वस्तुनः । "यतः कलना" कल्पना भवति । न ह्य् आन्तरं कल्पयितारं विना कालस्य कल्पना युक्तेति भावः । "यतः दृश्यस्य दृश्यता" भवति । न हि द्रष्टारं विना दृश्यस्य दृश्यत्वम् उपपद्यते । "येन मानसी कलना" भवति । न हि साक्षिणं विना मनो ऽपि सिध्यति । "येन भासाम्" घटादिज्ञानानां । "विभासनम्" स्फुरणं९९ । भवति । न हि ज्ञातारं विना ज्ञानान्य् उत्पद्यन्ते ॥न्त्_३,९।७५॥

#९९ °णं (विना मनो ऽपि सिध्यति)  
    
    
क्रियां रूपं रसं गन्धं स्पर्शं शब्दं च चेतनम् ।  
यद् वेत्सि तद् असौ देवो येन१०० वेत्सि तद् अप्य्१०१ असौ ॥मु_३,९।७६॥  
    
"क्रियाम्" इत्य् अनेन "वेत्सी"त्य् अस्य स्थाने करोषीत्य् एतत् सम्बन्धनीयम् । तेनायम् अर्थः । त्वं । "क्रियां यत्" करोषि । "तत्" करणम् । "अपि असौ" पूर्वोक्तः । "देवः" क्रीडाकारी । भवति । "येन" कर्मेन्द्रियेण करोषि । "तत्" कर्मेन्द्रियम् । "अप्य् असौ देवः" भवति । तथा "रूपं रसं गन्धं स्पर्शं शब्दं यद् वेत्सि तद्" वेदनम् । "असौ देवः" भवति । "येन" धीन्द्रियपञ्चकेन "वेत्सि तद् अप्य् असौ देवः" भवति । तथा "चेतनम्" सङ्कल्पादिकं । "यद् वेत्सि तद् असौ देवः" भवति । "येना"न्तःकरणेन । "वेत्सि तद् अप्य् असौ देवः" भवति । एतेन क्रियाफलस्य तत्करणस्य च तन्मयता कथिता१०२ । कर्तुस् तु सा निर्विवादसिद्धैव ॥न्त्_३,९।७६॥

#१०० *ये*न  
#१०१ तद् अ(वा)प्य्  
#१०२ क⟨श्च्⟩[थ्]इ°  
    
    
एवं विशेषणद्वारेण तत्स्वरूपम् उक्त्वा१०३ तत्प्रवेशोपायम् आह  
    
द्रष्टृदर्शनदृश्यानां मध्ये यद् दर्शनं स्थितम् ।  
साधो तदवधानेन स्वात्मानम् अवबुध्यसे ॥मु_३,९।७७॥  
    
हे "साधो" परमात्मबोधार्ह । त्वं "तदवधानेन" तत्रावधानदानेन । "स्वात्मानम्" स्वरूपभूतं परमात्मानम्१०४ । "अवबुध्यसे" जानासि । तत्र कुत्र । "द्रष्टृदर्शनदृश्यानाम्" त्रयाणां । "मध्ये" । "यद् दर्शनं स्थितम्" भवति । अयम् अत्र निर्णयः । सर्वो व्यवहारः तावत् त्रिपुट्याम् एव सम्पद्यते । तत्र "द्रष्टा" कर्ता । "दर्शनम्" क्रिया । "दृश्यम्" आलम्बनभूतं कर्म । यद्विषया क्रियोत्पद्यते । करणं त्व् असाधारणकारणरूपम् एतेभ्यो न व्यतिरिच्यते । सामग्र्या एव करणत्वात् । तत्राहं द्रष्टेत्य् अभिमानग्रस्ताद् द्रष्टुः ग्राह्यैकरूपदृश्यविषयं दर्शनम् उत्पद्यते । ऽन्यथा तयोः द्रष्टृदृश्यतायोगात् । द्रष्टाभिमानग्रस्तत्वान् न झगिति शुद्धीकर्तुं शक्यते । दृश्यं त्व् अत्यन्तजडतया तत्तुल्ययोगक्षेमम् एवातः तौ हित्वा दर्शन एवावधानं विहितं । ननु दर्शनम् अप्य् आश्रयविषयदोषेण दूषितं । नतरां शुद्धीकर्तुं शक्यते । सत्यं । द्रष्टरि स्थिताया अहन्तायाः दृश्यस्थायाः जडतायाश् च निवारणम् अशक्यम् एव । लेशत उभयस्पर्शदूषितस्य दर्शनस्य तु अंशभावेन स्थितदोषद्वयनिवारणं सुशकम् एव । तत्रेयं रीतिः । दर्शनं मद्रूपं नास्ति । स्फुटं मद्व्यतिरिक्तत्वात् । मद्व्यतिरिक्तत्वं चास्य द्रष्टृत्वाभावात्१०५ दृश्यरूपम् अपि नास्ति । ग्राहकत्वात् । अतः ताभ्यां व्यतिरिक्तं किम् अपि ग्रहीतुम् अशक्यम् अव्यपदेश्यं दर्शनं नामास्तीति सिद्धा दर्शनस्य परमात्मरूपता । ततो द्रष्टृदृश्ययोश्१०६ च सा सिद्धतरैव । न हि दर्शनसम्बन्धविलये द्रष्टृदृश्ययोः१०७ स्थितिः सम्भवति । दर्शनाश्रयत्वेनैव द्रष्टुर् द्रष्टृत्वात्१०८ । तद्विषयत्वेन च दृश्यस्य दृश्यत्वात्१०९ । अथवा "दर्शनम्" अत्र दर्शनेच्छाकालीनं ज्ञेयं । तद् धि तदा आश्रयविषयोपरागाभावेन शुद्धतयैव स्फुरति । पश्चात् तु स्थूलतां याति ॥न्त्_३,९।७७॥

#१०३ °प⟨-⟩[म् उ]क्त्वा  
#१०४ °त्मान्(आ)अम्  
#१०५ द्⟨ऋ⟩[र]ष्°  
#१०६ द्⟨ऋ⟩[र]ष्°  
#१०७ द्⟨ऋ⟩[र]ष्°  
#१०८ द्⟨ऋ⟩[र]ष्°  
#१०९ °त्वात् (७७)  
    
    
पूर्वोक्तं सर्गान्तश्लोकेन सङ्गृह्णाति  
    
अजम् अजरम् अजाड्यं शाश्वतं ब्रह्म नित्यं  
शिवम् अमलम् अनाद्यं वन्ध्यवेद्यैर् अनिन्द्यम् ।  
सकलकलनशून्यं कारणं कारणानाम्  
अनुभवनम् अवेद्यं वेदनं वित्त्वम् अन्तः ॥मु_३,९।७८॥  
    
"वित्त्वम्" वेत्तीति यावत्११० । "अन्तः" भवति । सर्वस्य दृश्यजातस्य पर्यवसानरूपं भवति । महाप्रलये शिष्यते इति यावत् । कथम्भूतं । "अजम्" सर्वदैव वर्तमानत्वात् । "अजरम्" शरीरव्यतिरिक्तत्वात् । "अजाड्यम्" मनोव्यतिरिक्तत्वात् । "शाश्वतम्" विश्वात्मकत्वे ऽपि स्वरूपाद् अच्युतत्वात् । "ब्रह्म" जगद्रूपेण बृंहणात् । "नित्यम्" कालत्रयानपायित्वात् । "शिवम्" सुखैकरूपत्वात् । "अमलम्" भेदमालिन्यरहितत्वात् । "अनाद्यम्" कस्यापि तदाद्यत्वेनावर्तमानत्वात् । "वन्ध्यवेद्यैः" व्यर्थवेद्यैर् । "अनिन्द्यम्" अकदर्थितं । तत्स्थैर्१११ भावाभावैर् अदूषितत्वात् । "सकलकलनशून्यं"११२ निर्विकल्पस्वरूपत्वात् । "कारणानाम्" कारणत्वेनाभिमतानां ब्रह्मादीनां । "कारणम्" । तेषाम् अप्य् आकृतिमत्त्वेन सकारणत्वात् । "अनुभवनम्" अनुभवस्वरूपं । अनुभव एव पूर्वोक्तविशेषाणां सम्भवात् । अनुभवस्वरूपत्वे११३ ऽपि वेद्यमालिन्यम् आशङ्क्याह्"आवेद्यम्" इति । "अवेद्यम्" वेद्यस्पर्शादूषितं । "वेदनम्" । अचेत्यचिद्रूपम् इति यावत् । इति शिवम् ॥न्त्_३,९।७८॥

#११० ["वित्त्वं"] वेत्तीति ⟨जातस्य पर्यवसानरूपं भवति महाप्रलये शिष्यते इति⟩ यावत्  
#१११ °स्थै[र्]  
#११२ °न्य[म्]  
#११३ °⟨त्⟩त्वे(वे)  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे नवमः सर्गः ॥ ३,९ ॥

    
ॐ । अत्र मोहम् आपन्न इव श्रीरामः पृच्छति  
    
महाप्रलयसम्पत्तौ यद् एतद्१ अवशिष्यते ।  
भवत्व् एतद् अनाकारं नाम नास्त्य् अत्र संशयः ॥मु_३,१०।१॥  
    
"अत्र संशयो नास्ति" । "एतत्" वस्तु । "अनाकारम्" आकाररहितं । "भवतु" । अत्र ममापि विश्वासो ऽस्तीतीति भावः । "एतत्" किं । "महाप्रलयसम्पत्तौ" सर्वभावक्षये । "यत् एतत्" सद् वस्तु । "अवशिष्यते" अवशिष्टतया तिष्ठति ॥न्त्_३,१०।१॥

#१ एत(त्त्)*द्*  
    
    
बहिर् अनुभूयमानाकाररहितशून्यादिवस्तुरूपतानिरासस् तु तस्य न युज्यत इति कथयति  
    
न शून्यं कथम् एतत् स्यान् न प्रकाशः कथं भवेत् ।  
कथं वा न तमोरूपं कथं वा नैव खात्मकम् ॥मु_३,१०।२॥  
    
तत् "शून्यं कथं न भवेत्" । तद् एव भवत्व् इत्य् अर्थः । एवं सर्वत्र योज्यम् । "प्रकाशः" महाभूतप्रकाशः । "खात्मकम्" आकाशरूपम् ॥न्त्_३,१०।२॥  
    
कथं वा नैव चिद्रूपं जीवो वा न कथं भवेत् ।  
कथं न बुद्धितत्त्वं स्यात् कथं वा न मनो भवेत् ॥मु_३,१०।३॥  
    
चिद्रूपत्वस्यापि तत्र परमार्थतया निवारणाद् एतद् उक्तम् ॥न्त्_३,१०।३॥  
    
कथं वा न न किञ्चित् स्यात् कथं वा सर्वम् इत्य् अपि ।  
अनया च वचोभङ्ग्या मम मोह इवोदितः ॥मु_३,१०।४॥  
    
"न किञ्चित्" केनापि रूपेण स्थितं न भवति । नकिञ्चित्त्वस्यापि निराकरणात् । "सर्वम् इत्य् अपि कथं वा" न भवति ॥न्त्_३,१०।४॥  
    
श्रीवसिष्ठ उत्तरम् आह  
    
विषमो ऽयम् अति प्रश्नो भवता समुदाहृतः ।  
भिनद्म्य् एनं त्व् अयत्नेन नैशं तम इवांशुमान् ॥मु_३,१०।५॥  
    
"अति"शब्दो भिन्नक्रमः । "भवता अयं प्रश्नः अतिविषमः" दुर्बोधतरः । "समुदाहृतः" । "तु" विशेषे । ऽहं "एनम् अयत्नेन" सुखेनैव । "भिनद्मि" । मनोग्रन्थिरूपत्वात् प्रश्नस्य "भिनद्मी"ति कथनम् । क "इवांशुमान् इव" सूर्य इव । अंशुमान् यथा "नैशम्" निशासम्बन्धि । "तमः" भिनत्ति । तथेत्य् अर्थः ॥न्त्_३,१०।५॥  
    
प्रश्नम् एव भिनत्ति  
    
महाकल्पान्तसम्पत्तौ यत् तत् सद् अवशिष्यते ।  
तद् राम न यथा शून्यं तद् इदं शृणु कथ्यते ॥मु_३,१०।६॥  
    
"महाकल्पान्तसम्पत्तौ" तुर्ये तुर्यातीते महाप्रलयसमयनिष्पत्तौ वा । "तत्" प्रसिद्धं केनापि अपलपितुम् अशक्यं । हे "राम" । "तत्" "यच्"छब्दकथितं "सद्" वस्तु । "यथा" येन प्रकारेण । "शून्यं न" भवति । "तत्" तम् एव प्रकारम् । "इदम्" समनन्तरम् एव कथ्यमानं । "शृणु" । यतो मया "कथ्यते" ॥न्त्_३,१०।६॥  
    
तद् एव कथयति  
    
अनुत्कीर्णा२ यथा स्तम्भे संस्थिता सालभञ्जिका ।  
तथा विश्वं स्थितं तत्र तेन शून्यं न तत् पदम् ॥मु_३,१०।७॥  
    
"अनुत्कीर्णा" तक्षकारेण निस्तक्ष्य३ न प्रकटीकृता । स्तम्भे संस्थितत्वम् अस्या अग्रे प्रकटीभावात् । विश्वस्य सद्रूपे स्थितत्वम्४ अद्यैव भासमानत्वाद् । इति तु विशेषः । "तत् पदम्" परमात्माख्यं पदम् । यदि तच् "छून्यम्" स्यात् तदा जगत् कुत्र भूयात्५ । निरधिष्ठानस्य भ्रमस्यायुक्तत्वाद् इति भावः । भेदेनैव भातीत्य् "अनुत्कीर्णे"त्य् उक्तम् ॥न्त्_३,१०।७॥

#२ °र्ण्*आ*  
#३ °त⟨र्⟩क्ष्य  
#४ °त्व(ं)म्  
#५ भ्⟨आ⟩[ऊ]°  
    
    
एतद् एवम् विस्तरं कथयति  
    
अयम् इत्थं महाभोगो जगदाख्यो ऽवभासते ।  
सत्यो भवत्व् असत्यो वा यत्र६ तत्र क्व शून्यता ॥मु_३,१०।८॥  
    
"अयम्" अनुभूयमानः विस्तारः । "सत्यो भवतु" सत्स्वरूपो७ भवाख्यः८ । "जगद्" इति नामधेयः । "महाभोगः" महाविस्तारः । "सत्यो भवतु" सत्स्वरूपो९ भवत्व्। "असत्यो वा"सत्स्वरूपो वा भवतु । सः "यत्र" आधारभूते यस्मिन् वस्तुनि । "अवभासते" स्फुरति । "तत्र क्व शून्यता" । न युक्तेति भावः ॥न्त्_३,१०।८॥

#६ °(त)त्र  
#७ °स्⟨उ⟩[व]रू°  
#८ °व्*आ*ख्यः  
#९ °स्⟨उ⟩[व]रू°  
    
    
यथा न पुत्रिकाशून्यः स्तम्भो ऽनुत्कीर्णसालिकः ।  
तथा तात जगद् ब्रह्म तेन शून्यं न तत् पदम् ॥मु_३,१०।९॥  
    
"अनुत्कीर्णसालिकः" अनुत्कीर्णपुत्रिकः । दार्ष्टान्तिके१० योजयति "तथे"ति । हे "तात" हे पूज्य । "तथे"त्य् अनेन पूर्ववाक्यस्थं "ने"ति "शून्य" इति च पदद्वयम् आकृष्यते । तेनायम् अर्थः । "तथा ब्रह्म"११ "जगच्छून्यं न" भवति । फलितम् आह "तेने"ति ॥न्त्_३,१०।९॥

#१० दा[र्]ष्टा°  
#११ °ह्म्(आ)अ  
    
    
सोम्याम्भसि यथा वीचिर् न चास्ति न च नास्ति च ।  
तथा जगद् ब्रह्मणीदं शून्याशून्यपदं गतम्१२ ॥मु_३,१०।१०॥  
    
"सोम्याम्भसि" क्षोभरहिते जले । "न चास्ति" । तदानीम् अलभ्यत्वात् । "न च नास्ति" । अग्रे स्फुटीभविष्यमाणत्वात् । दार्ष्टान्तिकम् आह "तथे"ति । भासमानत्वाद् "अशून्यपदं गतम्" । परमार्थतो नकिञ्चिद्रूपत्वाच् "छून्यपदं गतम्" इति योज्यम् ॥न्त्_३,१०।१०॥

#१२ (श)*ग*तम्  
    
    
ननु तर्हि पुत्रिकादिसादृश्येन सिद्धा एव ब्रह्मणि जगत्स्थितिर् इत्य् । अत्राह  
    
देशकालादिशान्तत्वात् पुत्रिकारचनं द्रुमे ।  
सम्भवत्य् अजधातौ तु केन नान्तर्१३ विमुह्यते ॥मु_३,१०।११॥  
    
"द्रुमे" लक्षणया स्तम्भे । "पुत्रिकारचनम्" देशवशेन कालवशेन कर्त्रादिवशेन१४ च "सम्भवति" । "तु" विशेषे । "अजधातौ" नवीनप्रादुर्भावरहितचिदाख्यमूलकारणविषये । "ऽन्तः" मनसि । "केन" पुरुषेण । "न मुह्यते" मोहितेन भूयते । ऽपि तु सर्वेणैवेत्य् अर्थः । कुतो "मुह्यते" । "देशकालादिशान्तत्वात्" । "आदि"शब्देन कर्त्रादीनां१५ ग्रहणम् । देशकालकर्त्रादिशान्तेर्१६ इत्य् अर्थः । तच्छान्तिश् चात्र शुद्धचिन्मात्रतयैव ज्ञेया । मोहश् च देशकालादिस्पर्शरहिते ब्रह्मणि कथं जगद् भाति इत्य् एवंरूपो ज्ञेयः ॥न्त्_३,१०।११॥

#१३ ना[न्]त्⟨उ⟩[अ]र्  
#१४ क[र्]⟨त्⟩त्रादि°  
#१५ क[र्]⟨त्⟩त्रादी°  
#१६ °क[र्]⟨त्⟩त्रादि°  
    
    
फलितम् आह  
    
तत् स्तम्भपुत्रिकाद्य् एतत् परमार्थजगत्स्थितेः ।  
एकदेशेन सदृशम् उपमानं न सर्वतः ॥मु_३,१०।१२॥  
    
यतः देशकालादिसम्भवेन स्तम्भे पुत्रिकारचनं युक्तं । तच्छान्त्या तु चिद्धातौ तु न युक्तम् । "तत्"१७ ततो हेतोः । "एतत्" समनन्तरम् एवोक्तं "स्तम्भपुत्रिकादि" । "आदि"शब्देन वीच्यम्भसोर् ग्रहणम् । "परमार्थे" या "जगत्स्थितिस्" । तस्याः "एकदेशेन" शून्यतानिवारणमात्रेण । "सदृशम् उपमानम्" भवति । "न सर्वतः" न सर्वेण प्रकारेण । न भवतीत्य् अर्थः ॥न्त्_३,१०।१२॥

#१७ तत्(आ)  
    
    
जगदाधारत्वेन शून्यत्वं निरस्य तद्रूपतया निरस्यति  
    
न कदाचिद् उदेतीदं परस्मान् न च शाम्यति ।  
इदंरूपं केवलं सद् ब्रह्म स्वात्मनि संस्थितम् ॥मु_३,१०।१३॥  
    
"परस्मात्" परमात्मनः । ननु यदि जगन् नोदेति न च शाम्यति तर्हि किम् इदं भासत इत्य् । अत्राह "इदम्" इति । "केवलम्" अद्वितीयं । "सत्" सत्स्वरूपं । "ब्रह्म" बृंहितं वस्तु । "स्वात्मनि" स्वस्वरूपे । "संस्थितम्" भवति । कथम्भूतं "इदंरूपम्" । "इदम्" शान्त्युदयसहितं जगत् । "रूपम्" स्वरूपं । यस्य । तत् । तादृशं । शान्त्युदयसहितस्य जगतो ब्रह्मत्वं ब्रह्माश्रयबृंहाविषयत्वेन ज्ञेयं । बृंहाविषयो हि ब्रह्मस्वरूपम् एव भवति । तथा च ब्रह्मणः शून्यत्वं न युक्तम् इति भावः ॥न्त्_३,१०।१३॥  
    
अशून्यत्वासम्भवेन शून्यत्वनिरासम् आह  
    
अशून्यापेक्षया शून्यशब्दार्थपरिकल्पना ।  
अशून्यत्वासम्भवतः शून्यत्वाशून्यते कुतः ॥मु_३,१०।१४॥१८  
    
"अशून्यत्वापेक्षयाशून्यत्वस्य" किञ्चिद्रूपत्वस्य्"आपेक्सया" तद् अपेक्ष्येत्य् अर्थः । "शून्यत्वपरिकल्पना" । "शून्यत्वस्य" नकिञ्चिद्रूपत्वस्य । "परिकल्पना" कल्पनं । भवति । ततः किम् इत्य् । अत्राह "अशून्यत्वे"ति । "अशून्यत्वासम्भवतः" उक्तयुक्त्या किञ्चिद्रूपत्वासम्भवेन । "शून्यत्वाशून्यते"१९ नकिञ्चित्त्वकिञ्चित्त्वे२० । "कुतः" । न स्त इत्य् अर्थः । सापेक्षयोर् एकनाशे द्वयोर् अपि नाशाद् इति भावः । किञ्चिद्रूपत्वाभावश् च निरालम्बशुद्धचिन्मात्रतया ज्ञेयः ॥न्त्_३,१०।१४॥

#१८ आह्⟨आ⟩[अ अ]शून्य्⟨ए⟩[आ]प्⟨इ⟩[ए]*क्षया* ॥। कुतः ॥१४॥*  
#१९ °आशून्य्[अत्]ए  
#२० °त्व्⟨आ⟩[अ]किञ्°  
    
    
शून्यत्वं निवार्य प्रकाशरूपत्वं निवारयति  
    
ब्रह्मण्य् अयं प्रकाशो हि न सम्भवति भूतजः ।  
सूर्यानलेन्दुतारादि कुतस् तत्र किलाव्यये ॥मु_३,१०।१५॥  
    
"अयम्" नेत्रेण दृश्यमाणः । "भूतजः" अग्न्यादिभूतोत्पन्नः । "प्रकाशः" तेजः । "हि" निश्चये । "ब्रह्मणि" व्यापके वस्तुनि । "न सम्भवति" । चिन्मात्रतया तदुत्तीर्णत्वात् । अत्र हेतुत्वेनोत्तरार्धम् आह "सूर्ये"ति । "किल"शब्दो हेतुत्वद्योतनार्थः । "अव्यये" नाशरहिते । "सूर्यादीनाम्" आकृतिमत्त्वेन नाशसम्भवान् नात्र स्थितिर् युक्ता । तद्रूपतायास् तु का कथा२१ इति भावः ॥न्त्_३,१०।१५॥

#२१ °थ्⟨अ⟩[आ]  
    
    
तमोरूपत्वं निवारयति  
    
महाभूतप्रकाशानाम् अभावस् तम उच्यते ।  
महाभूताभावजं तु तेनात्र न तमः क्वचित् ॥मु_३,१०।१६॥  
    
तेजोऽभावस्यैव तमस्त्वं वादिभिः प्रतिपादितम् इति भावः । फलितम् आह "महाभूते"ति । "तु" विशेषे । "महाभूताभावजम्" लक्षणया महाभूतप्रकाशाभावात् जातं । तद्रूपम् इति यावत् । "तमो" । "ऽत्र" सद्वस्तुनि । "तेन" महाभूतप्रकाशाभावत्वेन२२ हेतुना । "ना"स्ति । कुत्र । "क्वचित्" कस्मिन्न् अप्य् अंशे महाभूतस्थित्यायतने२३ । महाभूतप्रतियोगिकाभावासम्भवेन तमो ऽप्य् अत्र न युक्तं । तद्रूपस्य तु का कथेति भावः ॥न्त्_३,१०।१६॥

#२२ °त्⟨आ⟩[अ]प्र°  
#२३ °य्⟨आ⟩[अ]त°  
    
    
ननु तेजसो ऽभावे कथं तत् प्रकाशत इत्य् । अत्राह  
    
स्वानुभूतिप्रकाशो ऽस्य केवलं व्योमरूपिणः ।  
यो ऽन्तर् अस्ति स तेनैव न त्व् अन्येनानुभूयते ॥मु_३,१०।१७॥  
    
"व्योमरूपिणः" नकिञ्चिद्रूपस्य्"आस्य" सद्वस्तुनः । "स्वानुभूतिः" स्वास्वरूपभूता चासाव् "अनुभूतिः" अनुभवः । "स्वानुभूतिः" । सैव "प्रकाशः" प्राकट्यकरणभूतं तेजः । स्वानुभूत्यैवासौ भाति न बाह्यतेजसेत्य् अर्थः । कथम्भूतद् इत्य् । अत्राह "यो ऽन्तर्" इति । "यो ऽन्तर् अस्ति" । पुरुषेण "स तेनैवा"करणभूतेन तेनैव्"आनुभूयते" । स्वप्रतीतिविषयतां नीयते । "न त्व् अन्येन" । अन्यस्य२४ तत्र प्रवेशासम्भवात् । स्वयम् एवासाव् अनुभवो ऽनुभवितानुभवनम् अनुभूतिविषयश् चेति । न तत्र कस्याप्य् अपेक्षेति भावः ॥न्त्_३,१०।१७॥

#२४ [अ]न्य°  
    
    
प्रकृतम् अनुसन्धत्ते  
    
मुक्तं तमःप्रकाशाभ्याम् इत्य् एतद् अजरं पदम् ।  
आकाशकोशम् एवैनं विद्धि कोशं जगत्स्थितेः ॥मु_३,१०।१८॥  
    
"इति" अनेन प्रकारेण । "एतत्" अवशेषतया कथ्यमानम् । "अजरम्" जरादोषरहितं । "पदम्" स्थानं । "तमःप्रकाशाभ्याम्" तमसा प्रकाशेन च । "मुक्तम्" भवति । खात्मकत्वम् अस्य निवारयितुं प्रस्तौति । "आकाशे"ति । त्वम् "एनम्" परमात्मानम् । "आकाशकोशम् एव" आकाशमध्यम् एव । "जगत्स्थितेः कोशम्" भाण्डागारं । "विद्धि" जानीहि ॥न्त्_३,१०।१८॥  
    
दृष्टान्तेनैतद् एव दृढयति२५  
    
बिल्वस्य बिल्वसञ्ज्ञस्य यथा भेदो न कश्चन ।  
तथेह ब्रह्मजगतोर् न मनाग् अपि भिन्नता ॥मु_३,१०।१९॥  
    
"बिल्वस्य" बिल्वफलस्य । "बिल्वसञ्ज्ञस्य" बिल्वेति सञ्ज्ञाप्रवृत्तिनिमित्तस्य वस्तुनः । "यथा" येन प्रकारेण । "कश्चन" को ऽपि । "भेदः ना"स्ति । "तथा" तेन प्रकारेण्"एहा"स्मिंल्२६ लोकत्रये । "ब्रह्मजगतोर्"२७ "मनाग् अपि भिन्नता न" भवति । यद् एव ब्रह्म तद् एव जगत् । यद् एव जगत् तद् एव ब्रह्मेति भावः । "बिल्वस्य" "बिल्वमध्यस्ये"ति वा पाठः ॥न्त्_३,१०।१९॥

#२५ द्⟨र⟩[ऋ]ढ°  
#२६ °णेहा(ं)स्मिंल्  
#२७ °गत्⟨इ⟩[ओर्]  
    
    
ननु तथापि प्रकृते किम् आयातम् इत्य् । अत्राह  
    
सलिले ऽन्तर् यथा वीचिर् मृदो ऽन्तर् घटको यथा ।  
तथा यत्र जगत्सत्ता तत् कथं खात्मकं भवेत् ॥मु_३,१०।२०॥  
    
"सलिले" जले । "ऽन्तः वीचिः यथा" भवति । "तथा" तेन प्रकारेण । "यत्र" यस्मिन्न् उपादानभूते । "जगत्सत्ता" भवति । "तद्" वस्तु । "खात्मकम्" आकाशस्वरूपं । "कथं भवेत्" ॥न्त्_३,१०।२०॥  
    
चिद्रूपतानिवारणार्थं प्रक्रियाम् आरभते  
    
मृज्जलाद्युपमानश्रीः साकारात्र समा न सा ।  
ब्रह्म त्व् आकाशविशदं तस्यान्तःस्थं तथैव तत् ॥मु_३,१०।२१॥  
    
"मृज्जलाद्युपमानश्रीः" । "अत्र" ब्रह्मविषये । "समा" योग्या । "न" भवति । कुत इत्य् अपेक्षायाम् आह । "साकारे"ति । यतः "साकारा" आकारसहिता भवति । साकारत्वेन कथं मृज्जलादेर् उपमानयोग्यत्वम् इत्य् । अत्राह "ब्रह्मे"ति । "तुः"२८ विशेषे । "ब्रह्माकाशविशदम्" निराकारं । भवति । साकारस्य मृदादेः निराकारं ब्रह्म प्रति उपमानत्वं न युक्तम् इति भावः । फलितम् आह । "तस्ये"ति । "तत्" ततो हेतोः । तद्"अन्तःस्थम्" तदन्तरे स्थितं२९ । जगत्३० "तथैव" निराकारं भवतीत्य् अर्थः ॥न्त्_३,१०।२१॥

#२८ सो नुर् हिएर्।  
#२९ °अन्त(व्य)रे *स्थि*(ज्ञे)तं  
#३० °गत्(ए)  
    
    
पुनर् अप्य् उपसंहारव्याजेन जगतो निराकारत्वं साधयति  
    
तस्माद् यादृक् चिदाकाशम् आकाशाद् अपि निर्मलम् ।  
तदन्तःस्थं तादृग् एव जगच्छब्दार्थभाग् अपि ॥मु_३,१०।२२॥  
    
"आकाशाद्"३१ "अपि" निर्मलत्वं चिदाकाशस्य जडत्वाभावेन ज्ञेयम् । "तदन्तःस्थम्" जगत् । "तादृग् एव" निराकारम् एव भवति । कथम्भूतम् "अपि" । "जगच्छब्दार्थभाग् अपि" । भावप्रधानो निर्देशः । तेन जगद्रूपतया भासमानत्वेन जगच्छब्दार्थताभाग् अपीत्य् अर्थः ॥न्त्_३,१०।२२॥

#३१ ⟨अ⟩[आ]काश्°  
    
    
मरिचे ऽन्तर् यथा तैक्ष्ण्यम् ऋते भोक्तुर् न लक्ष्यते ।  
चिन्मात्रत्वं पराकाशे तथा चेत्यकलां विना ॥मु_३,१०।२३॥  
    
"यथा" केनचित् "मरिचे ऽन्तः" मरिचान्तरे । स्थितं "तैक्ष्ण्यम्" तिक्तता । "भोक्तुः ऋते न लक्ष्यते" न दृश्यते । भोक्तरि तु सति तेनैव लक्ष्यते इत्य् अर्थः । "तथा पराकाशे" परमात्मनि । स्थितं "चिन्मात्रत्वम्" । "चेत्यकलाम्" चेत्यांशं "विना" । "न लक्ष्यते" । चेत्यचर्वणाद् एव हि चिन्मात्रस्य चिन्मात्रता ज्ञायते ॥न्त्_३,१०।२३॥  
    
फलितम् आह  
    
तस्माच् चिद् अप्य् अचिद्रूपा चेत्यरिक्ततयात्मनि ।  
जगत्ता तादृश्य्३२ एवेयं तादृङ्मात्रात्मतावशा ॥मु_३,१०।२४॥  
    
"तस्मात्" ततो हेतोः । "चेत्यरिक्ततया" चेत्यराहित्येन्"आत्मनि" चिन्मात्राख्ये स्वस्वरूपे । "चिद् अपि अचिद्" एव भवति । चेत्यस्यैव पूर्वनयेन चिन्मात्रतादृढीकरणसामर्थ्यात्३३ तस्य चात्राभावात् । तस्याभावश् चात्र ब्रह्मान्तःस्थत्वेन ब्रह्मतयैव ज्ञेयः । ब्रह्माभिन्ने जगत्य् अपि अचित्त्वम् अतिदिशति । "जगत्ते"ति । "इयम्" "जगत्ता"पि । "तादृशी एव" चिद्रूपब्रह्माभिन्नत्वेनाचिद्रूपैव भवति । अत्र हेतुतया विशेषणम् आह । "तादृङ्मात्रात्मतावशे"ति । यतः "तादृङ्मात्रात्मतायाः" अचिद्रूपब्रह्ममात्रस्वरूपतायाः । "वशा" आयत्ता । अचिद्ब्रह्मस्वरूपिणीत्य् अर्थः । एतेन ब्रह्मजगतोः सर्वथाभेदो ऽपि साधितः । न ब्रह्मणो ऽचिद्रूपमात्रता३४ । तस्या अग्रे ऽपि साध्यमानत्वात् ॥न्त्_३,१०।२४॥

#३२ त्*आ*दृ°  
#३३ °ण⟨ं⟩साम्°  
#३४ °त्र⟨म्⟩ता  
    
    
ननु जगतः सर्वथाभिन्नत्वे रूपालोकमनस्काराः किंरूपा इत्य् । अत्राह  
    
रूपालोकमनस्कारास् तन्मया एव नेतरत् ।  
यथास्थितम् अतो विश्वं सुषुप्तं तुर्यम् एव वा ॥मु_३,१०।२५॥  
    
"रूपालोकमनस्काराः" । "रूपम्" नीलपीतादि । "आलोकः" तद्दर्शनम् करणभूतः प्रकाशो वा । "मनस्कारः" मानसः परामर्शः । तद्विषयाः एते "तन्मया एव" । "एव"शब्दार्थम् आह "नेतरद्" इति । तन्मयत्वं चैषां तद्विषयत्वं विनासत्कल्पत्वात् । फलितम् आह "यथे"ति । "अतो" हेतोः । "विश्वम्" जगत् । "यथास्थितम्" अनेन प्रकारेणैव वर्तमानं । न तु यया कयापि शक्त्यान्तर्धिम् आपादितं । "सुषुप्तम्" भवति । सुषुप्तौ भेदसंस्कारम् आशङ्क्याह "तुर्यम्" इति । तुर्यस्वरूपचिन्मात्रैकमयम् एव वा भवतीत्य् अर्थः ॥न्त्_३,१०।२५॥  
    
जगतः तुर्यरूपब्रह्मत्वेन योगिनो व्यवहारे ऽपि ब्रह्ममयताम् आह  
    
तेन योगी सुषुप्तात्मा व्यवहार्य् अपि शान्तधीः ।  
आस्ते ब्रह्म निराभासं सर्वभासां समुद्गकम् ॥मु_३,१०।२६॥  
    
"तेन" पूर्वोक्तेन हेतुना । "योगी" जगद्ब्रह्मैकत्वे समाहितः । "ब्रह्म" ब्रह्मस्वरूपम् । "आस्ते" । कुत एवंरूप आस्ते । यतः "व्यवहार्य् अपि" व्यवहारं कुर्वाणो ऽपि । "शान्तधीः" क्षोभरहितबुद्धिः । ईदृशो ऽपि कुतः । यतः "सुषुप्तात्मा" प्रपञ्चं प्रति सुप्तान्तःकरणः । प्रपञ्चं प्रति सुप्तमनसो हि शान्तधीत्वं युक्तम् एव । कथम्भूतं "ब्रह्म" । "निराभासम्" नानाभासेभ्यो निष्क्रान्तं । तदुत्तीर्णम् इत्य् अर्थः । पुनः कथम्भूतं । "सर्वभासां"३५ सर्वेषां घटपटादिज्ञानानां । "समुद्गकम्" उद्भूतिस्थानम् ॥न्त्_३,१०।२६॥

#३५ ⟨सर्वभासाम्⟩ सर्व°  
    
    
पुनर् अपि प्रकृतं ब्रह्मजगदभेदम् एव कथयति  
    
आकारिणि यथा सौम्ये स्थितस् तोये द्रवक्रमः ।  
अनाकृतौ तथा विश्वं स्थितं तत्सदृशं परे ॥मु_३,१०।२७॥  
    
"आकारिणि" बाह्येन्द्रियग्राह्यस्वरूपयुक्ते । "सौम्ये" क्षोभरहिते । "तोये" । "द्रवक्रमः" आद्यस्पन्दनासमवायिकारणभूतगुणविशेषपरिपाटी । "यथा स्थितः" भवति । "तथानाकृतौ परे" परब्रह्मणि । "विश्वं"३६ "स्थितम्" भवति । कथम्भूतं । "तत्सदृशम्" अनाकृतीत्य् अर्थः । सौम्ये जले यथा स्फुटीभविष्यमाणत्वेन किञ्चित्त्वार्हो३७ ऽपि द्रवाख्यो गुणः तन्मयः । तथा भासमानत्वेन भिन्नत्वार्हो ऽपि प्रपञ्चः ब्रह्ममय इति भावः ॥न्त्_३,१०।२७॥

#३६ °व्⟨ए⟩[अम्]  
#३७ °चि⟨न्न⟩[त्]त्वा°  
    
    
अभेदम् उक्त्वा तत्त्वम् एव कथयति  
    
पूर्णात् पूर्णं३८ प्रसरति निराकारान् निराकृति३९ ।  
ब्रह्मणो विश्वम् आभातं तद् विश्वार्थविवर्जितम् ॥मु_३,१०।२८॥  
    
"पूर्णाद्" ब्रह्मणः । "पूर्ण"रूपं जगत् । "प्रसरति" विलसति । प्रसरणं चात्र प्रपञ्चाक्रान्तबुद्धिं४० शिष्यं प्रयुक्तम् । "निराकारात्" ब्रह्मणः । "निराकृति" जगत् । "प्रसरति" । अतः "ब्रह्मणः" यद् "विश्वम् आभातम्" भानम् आगतं । तत् "विश्वार्थविवर्जितम्" विश्वार्थैः घटपटादिभिः विवर्जितं४१ भवति । ब्रह्मैकमयं भवतीत्य् अर्थः ॥न्त्_३,१०।२८॥

#३९ °ति⟨ः⟩  
#४० °न्त्⟨ए⟩[अ]बु°  
#४१ (भव) वि°  
    
    
पूर्णात् पूर्णं प्रसरति संस्थितं पूर्णम् एव तत् ।  
अतो विश्वम् अनुत्पन्नं यच् चोत्पन्नं तद् एव तत् ॥मु_३,१०।२९॥  
    
"पूर्णाद्" ब्रह्मणः । "पूर्ण"रूपं जगत् । "प्रसरति" विलसति । प्रसरणं "संस्थितम्" भवति । न तु तत्प्रसरणेन काचित् खण्डनास्य४२ जायते इत्य् अर्थः । फलितम् आह्"आत" इति । "अतः" पूर्वोक्ताद् धेतोः । "विश्वम् अनुत्पन्नम्" भवति । ब्रह्मत्वेन तस्य सदा स्थितत्वात् । विश्वानुत्पन्नत्वम् असहमानं प्रत्य् आह "यच् चे"ति । "यत् चोत्पन्नम्" भवति । "तत् तद् एव" ब्रह्मैव । भवति । उत्पन्नस्यापि ब्रह्मत्वाविरुद्धत्वाद् इत्य् अर्थः ॥न्त्_३,१०।२९॥

#४२ °ना⟨ना⟩स्य  
    
    
एतावत्या प्रक्रियया सिद्धम् अचिद्रूपत्वं ब्रह्मणः कथयति  
    
चेत्यासम्भवतस् तस्मिन् पदे केव चिदर्थता ।  
आस्वादकासम्भवतो मरिचे केव तीक्ष्णता ॥मु_३,१०।३०॥  
    
अत इत्य् अध्याहार्यम् । अतो हेतोः । "चेत्यासम्भवतः" । "चेत्यस्य" चिद्विषयस्य जगतो । "ऽसम्भवतः" । "तस्मिन् पदे" ब्रह्मस्वरूपे पदे । "केव चिदर्थता" चिच्छब्दप्रवृत्तिनिमित्तता । भवति । न कापीत्य् अर्थः । चेत्यविषयीकरणेनैव हि चितः चिद् इति नाम युक्तम् । चेत्याभावे तु तन् न युक्तम् । चेत्याभावश् च सविस्तरं पूर्वं साधितः । चिदर्थतानिषेधश् चात्र तदुत्तीर्णतया ज्ञेयः न जडतयेति । अत्र समर्थकं दृष्टान्तम् आह "आस्वादके"ति । "केव" न कापीत्य् अर्थः । "आस्वादकासम्भवत" आस्वादकासम्भवेन इत्य् अर्थः ॥न्त्_३,१०।३०॥  
    
पुनर् अप्य् एतद् एव कथयति  
    
सत्येवेयम् असत्यैव चितेश् चित्तोदिता परे ।  
अभावात् प्रतिबिम्बस्य प्रतिबिम्बार्हता४३ कुतः ॥मु_३,१०।३१॥  
    
"चितेः" "चित्ता" चित्सम्बन्धी चिद्भावः । "परे" परमात्मनि । "असत्यैव" परमार्थतो ऽसत्स्वरूपैव सती । "सत्येव"४४ सत्यवद् । "उदिता"त्र दृष्टान्तम् आह "अभावाद्" इति । दर्पणस्येति शेषः । यथा दर्पणस्य "प्रतिबिम्बार्हता" प्रतिबिम्बेनैव ज्ञायते । तदभावे तु सा न ज्ञायते । एवं परस्य चित्ता चेत्येनैव ज्ञायते । तदभावे तु "कुतो" ज्ञायते इति भावः ॥न्त्_३,१०।३१॥

#४३ °बिम्बा(म्)र्ह°  
#४४ °त्य्⟨ऐ⟩[ए]व  
    
    
जीवादिरूपतानिरासार्थं परमात्मतत्त्वं विशिनष्टि  
    
परमाणोर् अपि परं तद् अणीयो ऽप्य् अणीयसः ।  
शुद्धं सूक्ष्मं परं शान्तं तद् आकाशोदराद् अपि ॥मु_३,१०।३२॥  
    
"तत्" ब्रह्म । "परमाणोर् अपि परम् अणीयः" अतिसूक्ष्मं । भवति । कथम्भूताद् "अपि" । "अणीयसो ऽपि" द्व्यणुकाद्यपेक्षया सूक्ष्मतराद् अपि । सूक्ष्मतरत्वं चास्य बाह्येन्द्रियाग्राह्यत्वेन ज्ञेयम् । "तत्" ब्रह्म । कथम्भूतं । "शुद्धम्" रागादिरजोऽदूषितं । "सूक्ष्मम्" । "परम्" उत्तीर्णं । "शान्तम्" सर्वप्रचारशून्यं । कस्माद् "अपि" । "आकाशोदराद् अपि" ॥न्त्_३,१०।३२॥  
    
दिक्कालाद्यनवच्छिन्नरूपत्वाद् अतिविस्तृतम् ।  
तद् अनाद्यन्तम् आभासं भासनीयविवर्जितम् ॥मु_३,१०।३३॥  
    
"तत्" ब्रह्म्"आतिविस्तृतम्" अतिविस्तीर्णं भवति । कुतः । "दिक्कालाद्यनवच्छिन्नरूपत्वात्" । "आदि"शब्देन वस्तुपरिग्रहः त्रिविधपरिच्छेदशून्यत्वाद् इत्य् अर्थः । ननु कथम् अस्य दिगादिपरिच्छेदशून्यत्वं । तथात्वे ऽप्य् अतिविस्तृतत्वम् इति चेत् । "दिक्" तावत् चेत्यमाना न वा । न चेत् तर्हि स्वयम् एवासिद्धा कथम् अन्यं परिच्छेदयेत् । चेत्यमाना चेत् तर्हि चितैव सा परिच्छिन्ना कथं तां परिच्छेदयेत् । एवं "काला"देर् अपि ज्ञेयम् । "दिग्"आदिभिः परिच्छिन्नम् एव परिच्छिन्नं भवति । तदभावे त्व् अतिविस्तृतम् एवेति स्थितम् अस्यातिविस्तृतत्वम्४५ । पुनः कथम्भूतम् । "अनाद्यन्तम्" यथा तथा कल्प्यमानयोर्४६ अप्य् आद्यन्तयोः साक्षित्वाद् आद्यन्तरहितम् । पुनः कथम्भूतं । "भासनीयविवर्जितम्" आभासज्ञेयरहितज्ञानस्वरूपम्४७ इत्य् अर्थः ॥न्त्_३,१०।३३॥

#४५ °ति[वि]स्तृ°  
#४६ °मा⟨ण्⟩[न्]अ°  
#४७ °स⟨ं⟩ज्ञे°  
    
    
प्रोक्तविशेषणावष्टम्भेन जीवादिरूपताम् अस्य निवारयति  
    
चिद्रूपम् एव नो यत्र लभ्यते तत्र जीवता ।  
कथं स्याच् चित्तताकारा वासनानिलरूपिणी ॥मु_३,१०।३४॥  
    
"यत्रै"वंविधगुणविशिष्टे ब्रह्मणि । "चिद्रूपम् एव" भावप्रधानो निर्देशः चिद्रूपत्वम् एव४८ । "नो लभ्यते" पूर्वन्यायेन४९ नानुभूयते । "तत्र" तादृशे ब्रह्मणि । "जीवता" जीवभावः । "कथं स्यात्" । कथम्भूता । "चित्तताकारा"५० चेत्यशयनाविष्टं चित्तत्वं चित्तं । तद्रूपिणीत्य् अर्थः । पुनः कथम्भूता । "वासनानिलरूपिणी" । चेत्यभावना "वासना" । सैव चलत्तय्"आनिलः" । तद्"रूपिणी" । शुद्धा चिद्रूपतापि यत्र नास्ति चेत्यशयनाविष्टाया५१ जीवतायाः का तत्र वार्तेति भावः ॥न्त्_३,१०।३४॥

#४८ एव्(ओ)अ  
#४९ °ये[न]  
#५० चित्त्[अत्]आ°  
#५१ °⟨च्⟩[श्]अय°  
    
    
चिद्रूपत्वाभावेनैव युगपज्जीवादितां निराकरोति  
    
चिद्रूपानुदयाद् एव तत्र नास्त्य् एव जीवता ।  
न बुद्धिता न चित्तत्त्वं नेन्द्रियत्वं न वासनाः ॥मु_३,१०।३५॥  
    
"चिद्रूपानुदयाद् एव" चित्स्वरूपानुद्भूतेर् एव । न त्व् अन्येन हेतुना । तद्रूपानुदयस् तु पूर्वं कथितः । सूक्ष्मरूपेण स्थिता चेत्यभावना वासना । ननु चिद्रूपानुदयेन कथम् अत्र जीवादिता नास्ति । सत्यं । चिदुच्छूनताया एव जीवादिभावेन तद्रूपत्वानुदये युक्तम् एव जीवताद्यभावत्वम् इति न विरोधः ॥न्त्_३,१०।३५॥  
    
फलितम् आह  
    
एवं स्थितं लयारम्भपूर्णम् अप्य् अजरं पदम् ।  
अस्मद्दृष्ट्या स्थितं शान्तं शून्यम् आकाशतो ऽधिकम् ॥मु_३,१०।३६॥  
    
"लयारम्भपूर्णं स्थितम् अपि अजरम्" जराख्यशरीरधर्मरहितं । "पदम्" परमात्मलक्षणं स्थानम् । "अस्मद्दृष्ट्याकाशतः" आकाशापेक्षय्"आधिकं शान्तम्" । तथा "शून्यम्" नकिञ्चिद्रूपं । "स्थितम्" भवति । कथम् । "एवम्" पूर्वोक्तया युक्त्येत्य् अर्थः ॥न्त्_३,१०।३६॥  
    
परमात्मस्वरूपं दुर्बोधं ज्ञात्वा पुनर् अपि श्रीरामः पृच्छति  
    
परमार्थस्य किं रूपं तस्यानन्तचिदाकृतेः ।  
पुनर् एतत् समाचक्ष्व निपुणं बोधवृद्धये ॥मु_३,१०।३७॥  
    
त्वं "पुनः निपुणम्" सम्यक् । "बोधवृद्धये" परमात्मविषयज्ञानवृद्धये । "एतत् समाचक्ष्व" कथय । "एतत्" किं । "तस्य" प्रसिद्धस्य्"आनन्तचिदाकृतेः" दिगाद्यपरिच्छिन्नचित्स्वरूपस्य । "परमार्थस्य" सत्यस्वरूपस्य परमात्मनः । "किं रूपम्" अस्तीति ॥न्त्_३,१०।३७॥  
    
श्रीवसिष्ठ उत्तरम् आह  
    
महाप्रलयसम्पत्तौ सर्वकारणकारणम् ।  
शिष्यते यत् परं ब्रह्म तद् इदं वर्ण्यते शृणु ॥मु_३,१०।३८॥  
    
"महाप्रलयसम्पत्तौ" तुर्ये तुर्यातीते महाकल्पान्तसमये वा । "कारणकारणम्" मूलकारणं । "यत् परं ब्रह्म" जगद्भावेन बृंहां गतं परमात्मलक्षणं वस्तु । "शिष्यते" महाप्रलयसाक्षिभावेन शिष्टं भवति । मया "तद् इदं वर्ण्यते" । ऽतः त्वं "शृणु" ॥न्त्_३,१०।३८॥  
    
परमात्मस्वरूपम् एव वर्णयति  
    
नाशयित्वा स्वम् आत्मानं मनसो वृत्तिसङ्क्षये ।  
यद् रूपं यद् अनाख्येयं तद् रूपं तस्य वस्तुनः ॥मु_३,१०।३९॥  
    
"तस्य वस्तुनः" परं ब्रह्मापरपर्यायस्य परमात्मलक्षणस्य वस्तुनः । "तत् रूपम्" भवति । "तत्" किं । "यत् तद् रूपम्" । शिष्यत इति शेषः । "शिष्यते" स्वनाशसाक्षिभावेन शिष्टं भवति । कस्य । "मनसः" । किं कृत्वा । "स्वम् आत्मानं नाशयित्वा" शुद्धचिन्मात्रे लयं नीत्वा । कस्मिन् सति । "वृत्तिसङ्क्षये" वृत्तिनाशे सति इत्य् अर्थः । "तद् रूपम्" किं । "यत् अनाख्येयम्" भवति । अतिशुद्धत्वेन आख्यायोग्यं न भवतीत्य् अर्थः । अयं भावः । मनसैव मनः छित्त्वेति५२ न्यायेन किञ्चिन्मात्रं सम्यक्ज्ञानेन संसारकलनाभ्यो निष्क्रान्तं शुद्धं मनः भावनाबलेन शुद्धाशुद्धवृत्तिक्षयेण हेतुना शुद्धाशुद्धं स्वं रूपं नाशयति५३ । ततः तन् मनः शुद्धतरे कुत्राप्य् अनाख्येये लयीभूतम् अनाख्येयं भवति । एतद्रूपता च सुषुप्तौ सर्वैर् अनुभूयते । किं तु मूढतामिश्रा । तच् च मनो यदा तादृक् स्यात् तदास्य परमात्मताभावः भवतीति । तत्रैव योगिना सावधानेन भाव्यम् इति ॥न्त्_३,१०।३९॥

#५२ छि[त्]त्वे°  
#५३ (भव)⟨ति⟩[न्]आश°  
    
    
नास्ति दृश्यं जगद् द्रष्टा दृश्याभावाद् विलीनवत् ।  
भातीति भासनं यत् स्यात् तद् रूपं तस्य वस्तुनः ॥मु_३,१०।४०॥  
    
"तस्य वस्तुनः" परमात्मलक्षणस्य वस्तुनः । "तद् रूपम्" भवति । "तत्" किं । "यद्" "इति" एवं । "भासनं"५४ स्फुरणं "स्यात्" । "इति" किम् । "इति दृश्यम्" दृशिक्रियाविषयो । "जगत् नास्ति" प्रतीतिमात्रसिद्धत्वात् । "द्रष्टा" दृशिक्रियाकर्ता । "दृश्याभावाद् विलीनवत्" लीन५५ इव । "भाती"ति । अयं भावः । पूर्वं सम्यग्ज्ञानेन५६ दृश्यात्यन्ताभावो युक्त्या निश्चेयः । ततः दृश्यात्यन्ताभावेन५७ द्रष्टापि लयीभूत इव भवति । ततश् च द्रष्टा दृश्यं च नास्तीति स्फुरति । तत्स्फुरणं च द्रष्टृदृश्यलेपरहितत्वेन नकिञ्चिद्रूपत्वाद् अनाख्येयं भवति । तद् एव च परमात्मस्वरूपम् इति । तत्र योगिना सावधानेन भाव्यम् इति ॥न्त्_३,१०।४०॥

#५४ °स⟨मा⟩नं  
#५५ ली⟨ल्⟩[न्]अ  
#५६ °य⟨क्⟩[ग्]ज्ञा°  
#५७ °आ(त्यन्ता)[त्यन्ता]भा°  
    
    
चितेर् जीवस्वभावो५८ यो यदि चेत्योन्मुखो वपुः ।  
चिन्मात्रं विमलं शान्तं तत् तत् कारणकारणम् ॥मु_३,१०।४१॥  
    
"तत्" प्रसिद्धं । "तच्" चिन्मात्रं । "कारणकारणम्" मूलकारणभूतं परमात्मस्वरूपं भवति । "तत् चिन्मात्रम्" किं । "चितेः" जीवोपादानकारणभूतायाः चितेः । "वपुः" स्वरूपं । चिन्मात्रस्वरूपत्वात् चितेः । पुनः५९ कथम्भूतं । "विमलम्" चेत्यमालिन्येनादूषितं । पुनः कथम्भूतं । "शान्तम्" चेत्यक्षतक्षोभरहितं । "तत् चिन्मात्रम्" किं । "यः जीवस्वभावः" जीवस्य रूपो । भवति । "स्वभाव"शब्दापेक्षया "यच्"छब्दस्य पुंलिङ्गता । ननु कदासौ जीवस्वभावो भवतीत्य् आह "यदी"ति । "यदि चेत्योन्मुखः" स्यात् । चेत्योन्मुखायाः चितेर् एव जीवत्वात् । अयं भावः । यच् चिन्मात्रं चेत्योन्मुखं सत् जीवतां याति तद् एव सम्यग्ज्ञानेन६० चेत्यासत्त्वं निश्चित्य शुद्धीकृतं सत् अनाख्येयं भवति । तद् एव च परमात्मरूपम्६१ इति । तत्र योगिना सावधानेन भाव्यम् इति । चितिश् च स्वपरामर्शकारितया परामर्शकर्तृत्वेन परामर्शविषयत्वेन च द्विविधास्ति । तत्र प्रथमायाः चिन्मात्रम् इति नाम द्वितीयस्याः चितिर् इति ॥न्त्_३,१०।४१॥

#५८ °स्व(म्)*भ्*आ°  
#५९ °न⟨ं⟩[ः]  
#६० °य⟨क्⟩[ग्]ज्ञा°  
#६१ °र(ज्ञम्से)[मा]त्म°  
    
    
अङ्गुष्ठस्याथ वाङ्गुल्या वाताद्यस्पर्शने सति ।  
जीवतश्६२ चेतसो रूपं यत् तत् परमम् आत्मनः ॥मु_३,१०।४२॥  
    
रूपम् इति शेषः । "तत् परमम्" उत्कृष्टं वस्तु । परम्"आत्मनः" रूपं भवति । "तत्" किं । "चेतसः" मनसः । "यद् रूपम्" भवति । कथम्भूतस्य "चेतसः" । "जीवतः" स्वव्यापारं प्रति समर्थस्य । न तु मूर्छाद्यवस्थावत्६३ तत्राशक्तस्य । तदा हि तस्य मूढत्वम् एव भवति । न परमात्मत्वम् । कस्मिन् "सति" । "अङ्गुष्ठस्याथ वाङ्गुल्या" । उपलक्षणं चैतत् । सर्वशरीरावयवानां "वाताद्यस्पर्शने सति" । "आदि"शब्देन तेजःप्रभृतीनां६४ ग्रहणम् । "अस्पर्शनम्" अस्पर्शः । अयं भावः । पुरुषस्य यस्मिन् कस्मिंश्चिच् छरीरावयवे कस्यापि द्रव्यस्य स्पर्शे असति तदा निरालम्बम्६५ एव तद् अवयवव्यापि चैतन्यं भवेत् । तदा तदवयवमात्रानुसन्धानपरस्य तस्य बाह्यग्रहणसमर्थम् अपि मनः शुद्धनिरालम्बाचेत्यचिन्मात्ररूपपरमात्मरूपम्६६ एव तिष्ठतीति । तदैव सर्वाः मनोवृत्तीः विहाय योगिना सावधानेन परीक्ष्यम् इति ॥न्त्_३,१०।४२॥

#६२ °व्⟨इ⟩[अ]तश्  
#६३ °व⟨र्⟩[त्]  
#६४ त्⟨ऐ⟩[ए]जः°  
#६५ °लम्⟨भ्⟩[ब्]अम्  
#६६ °लम्⟨भ्⟩[ब्]आ°  
    
    
अस्वप्नाया अनन्ताया अजडाया६७ घनस्थितेः ।  
यद् रूपं चिरचिन्तायास्६८ तत् तदानघ शिष्यते६९ ॥मु_३,१०।४३॥  
    
हे "ऽनघ" रागादिदोषरहित७० । "तत्" वस्तु । "तदा" महात्मलयसमये७१ । "शिष्यते" । "तत्" किं । "यत् रूपम्" भवति । कस्याः । "चिरचिन्तायाः" । "चिरम्" सर्वरात्रं । कृता या "चिन्ता" प्राप्तेष्टविषयम् आध्यानम् । तस्याः चिन्ताविशेषणान्य् आह्"आस्वप्नाया" इत्यादि । "अस्वप्नायाः" स्वप्नत्वेनापरिणतायाः । जाग्रति क्रियमाणा चिन्ता स्वप्नत्वेन परिणमते । स्वप्नतया परिणतत्वे तु अनायत्ततयान्यविषयिण्य्७२ अपि स्याद् इति युक्तम् उक्तम् "अस्वप्नाया" इति । "अनन्तायाः" अच्छिन्नसन्तानत्वेन प्रवृत्तायाः । अन्या काचिच् चिन्ता तत्र मध्ये नायातीत्य् अर्थः । "अजडायाः" काचिद् धि चिन्ता नैरन्तर्येण क्रियमाणा मूर्छाम्७३ आवहति । तन्निवारणार्थम् "अजडाया" इति विशेषणम् । "घनस्थितेः" । "घना" निबिडा । चिन्त्यमानस्यापि प्रवेशम् अदधती । "स्थितिर्" अवस्थानं । यस्याः । सा । तादृश्याः । निरालम्बाया इत्य् अर्थः । अयं भावः । जाग्रति क्रियमाणा छिन्ना जाड्यदोषरहिता चिन्त्यमानस्पर्शदूषिता चिन्ताच्छिन्नबोधमयाचेत्यचिन्मयताम् एव यात्य् । अचेत्यचिन्मयम् एव च परमात्मरूपम् इति योगिना तत्र सावधानेन भाव्यम् इति ॥न्त्_३,१०।४३॥

#६७ अ*ज*डा°  
#६८ °चि⟨त्⟩[न्]ता°  
#६९ ⟨-⟩[शि]ष्यते  
#७० °हि[त]  
#७१ °हा⟨प्⟩[त्]म°  
#७२ °यत्⟨उ⟩[त]त°  
#७३ मू[र्]छाम्  
    
    
यद् व्योम्नो हृदयं यद् वा शिलायाः पवनस्य च ।  
तस्याचेत्यस्य चिद्व्योम्नस् तद् रूपं परमात्मनः ॥मु_३,१०।४४॥  
    
"तस्य" प्रसिद्धस्य । "अचेत्यस्य" स्पर्शादूषितस्य । "चिद्व्योम्नः" भानाकाशरूपस्य । "परमात्मनः रूपम्" स्वरूपं । "तत्" भवति । "तत्" किं । "यत् व्योम्नः हृदयम्" शून्याख्यं । भवति । "यद् वा" । "यत्" हृदयं । "शिलायाः पवनस्य च" भवति । तत्र "शिलाया हृदयम्" अन्यस्य प्रवेशानर्हं सूक्ष्मावयवनैविद्ध्यरूपं भवति । "पवनस्य" "हृदयम्" मृग्यमानं शून्यतायाम् एव विश्राम्यति । नन्व् एतेन जडत्वम् अस्यायातम् इति चेन् । न । "चिद्व्योम्न" इति नामधेयकथनेन तन्निवारणात् । विचारे क्रियमाणे व्योमादीनां हृदयं यथायथं शून्यरूपम् अन्यप्रवेशाम् अर्हं७४ भवति । तादृग् एव च परमात्मनो रूपम् इति योगिना तत्र सावधानेन भाव्यम् ॥न्त्_३,१०।४४॥

#७४ अ[र्]हं  
    
    
अचेत्यस्यामनस्कस्य जीवतो या क्रियावतः ।  
स्यात् स्थितिः सा परा शान्ता सत्ता तस्याद्यवस्तुनः७५ ॥मु_३,१०।४५॥  
    
"परा" उत्कृष्टा । "शान्ता" क्षोभरहिता । "सत्ता"वस्थितिः । "तस्याद्यवस्तुनः" परमात्मलक्षणस्य वस्तुनः । "सा स्यात्" । "सा" का । "या स्थितिः सत्ता स्यात्" । कस्य । "जीवतः" जीवयुक्तस्य पुरुषस्य । न तु मृतस्य । कथम्भूतस्य्"आचेत्यस्य" । सम्यग्ज्ञानेन७६ चेत्याभावे निश्चितत्वात् । चेत्यरहितस्यात एव्"आमनस्कस्य" मनोरहितस्य । पुनः कथम्भूतस्य । "क्रियावतः" चलनादिक्रियाकारिणः । अयं भावः । चेत्यं प्रति मनोव्यापारम् अकुर्वन् अत एव सर्वथानुसन्धानशून्यः पुरुषः चलनादिक्रियाकारी यादृशो भवति तादृग् एव सृष्ट्यादिव्यापारकारि परम् आत्मतत्त्वं भवतीति । तत्र७७ योगिना सावधानेन भाव्यम् इति ॥न्त्_३,१०।४५॥

#७५ °स्या(न्य)*द्य*व°  
#७६ °य⟨क्⟩[ग्]ज्ञा°  
#७७ ⟨-⟩[त]त्[र्]अ  
    
    
चित्प्रकाशस्य यन् मध्यं प्रकाशस्य घनस्य च ।  
दर्शनस्य च यन् मध्यं तद् रूपं ब्रह्मणो विदुः ॥मु_३,१०।४६॥  
    
पण्डिताः । "ब्रह्मणः" नानापदार्थभावेन बृंहितस्य परमात्मनः । "तद् रूपं विदुः" जानन्ति । "तत्" किं । "चित्प्रकाशस्य" चित उत्थितस्य चेत्यप्रकाट्यरूपस्य प्रकाशस्य । "यत् मध्यम्" मध्यावस्था । भवति । तथा "घनस्य" निबिडस्य । "प्रकाशस्य" सूर्यमण्डलादेर् उत्थितस्य । "यन् मध्यम्" मध्यावस्था । भवति । तथा "दर्शनस्य" द्रष्टुर् उत्थितायाः दृशिक्रियायाः । "यन् मध्यम्" मध्यावस्था । भवति । अयं भावः । चित्प्रकाशस्य बाह्यप्रकाशस्य दर्शनस्य च तिस्रो ऽवस्था भवन्ति । आद्यावस्था मध्यावस्थान्त्यावस्था । तत्र बाह्यप्रकाशस्यादित्यादेर् उत्थानसमये याद्यावस्था सादित्यस्पर्शदूषिता । या च पदार्थप्रकाशनसमये ऽन्त्यावस्था सा पदार्थस्पर्शदूषिता । मध्यावस्था तु शुद्धप्रकाशस्वरूपानाख्या च भवति । तादृग् एव च परमात्मस्वरूपम् इति । तत्र योगिना सावधानेन भाव्यम् । चित्प्रकाशदर्शनयोर् अप्य् एवं योज्यम् । चित्प्रकाशस्य दर्शनस्य च परिमितत्वापरिमितत्वमात्रकृतो भेदो ज्ञेयः ॥न्त्_३,१०।४६॥  
    
वेदनस्य प्रकाशस्य दृश्यस्य तमसस् तथा ।  
वेदनं यद् अनाद्यन्तं तद् रूपं परमात्मनः ॥मु_३,१०।४७॥  
    
"तत् परमात्मनः रूपम्" भवति । "तत्" किं । "यद् वेदनम्" अनुसन्धानं । भवति । कथम्भूतम् । "अनाद्यन्तम्" नैरन्तर्येण प्रवृत्तम् । सान्तरस्यैव हि मध्ये पुनः पुनः सादित्वं सान्तत्वं च भवति । कस्य । "प्रकाशस्या"र्थप्रकाशरूपस्य । "वेदनस्य" ज्ञानस्य । पुनः कस्य । "तमसः" ग्राह्यैकस्वरूपस्य । "दृश्यस्य" अवश्यदर्शनीयतया कल्पितस्य कस्यचिद् देवताविशेषस्य७८ । अयं भावः । ज्ञानधारणा ज्ञेयैकरूपदेवताधारणा च नैरन्तर्येण प्रवर्तमाना ज्ञानैकमयतया देवतैकमयतया च परिणता सती एकस्वरूपपरमात्मरूपा भवतीति । तत्र योगिना सावधानेन भाव्यम् । अथ वा "वेदनस्य" ज्ञानकरणस्य । "प्रकाशस्य" । "दृश्यस्या"लोकाभाम् [?]कृतचक्षुर्ग्राह्यस्य७९ । "तमसः" बाह्यतमस इति योज्यम् । बाह्यतेजसः बाह्यतमसश् च धारणायाः कैश्चिद् उक्तत्वात् ॥न्त्_३,१०।४७॥

#७८ देव(स्य)ता°  
#७९ °आभा(वा)म् ⟨-⟩[?]कृ°  
    
    
यतो जगद् उदेतीव नित्यानुदितरूप्य् अपि ।  
विभिन्नवद् इवाभिन्नं तद् रूपं पारमात्मिकम् ॥मु_३,१०।४८॥  
    
"तत् पारमात्मिकम्" परमात्मसम्बन्धि । "रूपम्" भवति । किं "तत्" । "यतः" यस्मात् । "जगद् उदेतीव" उदयं यातीव । भासमानत्वात् । कथम्भूतम् "अपि" । "नित्यानुदितरूप्य् अपि" नित्यम् अनुदितं । परमार्थतः चिन्मात्ररूपतया जगद्रूपेणाप्रादुर्भूतं "रूपम्" अस्यास्तीति । तादृशम् "अपि" । पुनः कथम्भूतम् । "अभिन्नम्" तन्मयं । पुनः कथम्भूतं । स्थितम् इति शेषः । "स्थितम्" वर्तमानं । कथं । "विभिन्नवत्" विभिन्नम् इव । परमार्थतः भिन्नत्वनिरासाय "वत्"इशब्दोपादानम् । अयं भावः । यतः सूक्ष्मतराद् वस्तुन इदं जगत् पयस इव वीचिकदम्बकं निर्याति । तद् एव परमात्मनो रूपम् इति । तत्र योगिना सावधानेन भाव्यम् इति ॥न्त्_३,१०।४८॥  
    
व्यवहारपरस्यापि यत् पाषाणवद् आसनम् ।  
अव्योम्न एव व्योमत्वं तद् रूपं पारमात्मिकम् ॥मु_३,१०।४९॥  
    
"तत् पारमात्मिकम्" परमात्मसम्बन्धि । "रूपम्" भवति । किं "तत्" । "यत् व्यवहारपरस्यापि" व्यवहारं कुर्वाणस्यापि । "पाषाणवत् आसनम्" स्थितिः । भवति । तद् "आसनम्" किं । "अव्योम्न एव" जडत्वादिव्योमधर्मरहितत्वेनाकाशस्वरूपव्यतिरिक्तस्य एव । "व्योमत्वम्" व्योमभावः । अयं भावः । व्यवहारं कुर्वन्न् अपि पुरुषः तत्रत्यसिद्ध्यसिद्ध्यनुसन्धानरहितः परमात्मरूप एव भवतीति । तत्र योगिना सावधानेन भाव्यम् इति ॥न्त्_३,१०।४९॥  
    
वेद्यवेदनवेत्तृत्वरूपत्रयम् इदं पुनः ।  
यत्रोदेत्य् अस्तम् आयाति तत् तत् परमम् उत्तमम्८० ॥मु_३,१०।५०॥  
    
"तत् तत्" प्रसिद्धं । "परमम्" उत्कृष्टं । "उत्तमम्" निरतिशयम् परमात्मलक्षणं वस्तु । भवति । "तत्" किं । "यत्र" यस्मिन् । "इदम्" अनुभूयमानं । "वेद्यम्" विदिक्रियाविषयो । "वेदनम्" विदिक्रिया । "वेत्ता" विदिक्रियाकर्ता८१ । तेषां भावः "वेद्यवेदनवेत्तृत्वम्" । तदाख्यं "रूपत्रयम्" "वेद्यवेदनवेत्तृत्वरूपत्रयं उदेति अस्तं याति" । अयं भावः । वेद्यादित्रिपुटी चेत्यमानत्वेन कुत्रचिच् चिन्मात्राख्ये वस्तुनि उदेति लयीभवति च । तद् एव परमात्मनो रूपम्८२ इति । योगिना तत्र सावधानेन भाव्यम् इति ॥न्त्_३,१०।५०॥

#८० °म⟨न्⟩[म्] उत्°  
#८१ °या⟨वेत्ता⟩[कर्ता]  
#८२ °प(ं)म्  
    
    
वेद्यवेदनवेत्तृत्वं यत्रेदं प्रतिबिम्बति ।  
अबुद्ध्यादौ महादर्शे तद् रूपं परमं स्मृतम् ॥मु_३,१०।५१॥  
    
पण्डितैः । "तत् परमम्" उत्कृष्टं । "रूपम्" परमात्मलक्षणं स्वरूपं । "स्मृतम्" । "तत्" किं । "यत्र महादर्शे वेद्यवेदनवेत्तृत्वम्" वेद्यादित्रिपुटी । "प्रतिबिम्बति" प्रतिबिम्बतया स्फुरति । कथम्भूते । "ऽबुद्ध्यादौ" बुद्ध्यादिरहिते । युक्तं चादर्शस्य बुद्ध्यादिरहितत्वम् । आदर्शस्य जाड्येन बुद्ध्यादिरहितत्वम् अस्य उत्तीर्णत्वेनेति विशेषः । अयं भावः । वेद्यादित्रिपुटी क्षण एव स्फुरमाणा क्षण एव च लयभागिनी स्वस्फूर्त्याश्रयस्य किम् अपि मालिन्यम् अनादधती प्रतिबिम्बतयैव भाति । यतः प्रतिबिम्बम् अपि क्षण एव स्फुरति क्षण एव च लयीभवति स्वाश्रयस्य मकुरादेः मालिन्यं न दधाति । तव वेद्यादित्रिपुटीप्रतिबिम्बाश्रयं त्रिपुटीव्यतिरिक्तं किम् अपि वस्तु स्वीकार्यम् । अन्यथा त्रिपुटीप्रतिबिम्बायोगात् । तच् च तादृशं स्वीक्रियमाणम् अनाख्यम् एव भवति । तद् एव च परमात्मतत्त्वम् इति । तत्र योगिना सावधानेन भाव्यम् इति ॥न्त्_३,१०।५१॥  
    
मनष्षष्ठेन्द्रियातीतं८३ यद् रूपं स्यान् महाचितेः ।  
जङ्गमे स्थावरे वापि तत् सर्गान्ते ऽवशिष्यते ॥मु_३,१०।५२॥  
    
"तत्" वस्तु । "सर्गान्ते" महाप्रलये । "ऽवशिष्यते" । "तत्" किं । "यत् महाचितेः" चिन्मात्रस्य । "रूपं स्यात्" । कथम्भूतं । "मनष्षष्ठेन्द्रियातीतम्" । मन एव षष्ठं येषां । तानि "मनःषष्ठानि" । तानि च तानीन्द्रियाणि "मनःषष्ठेन्द्रियाणि" । तान्य् अतीतं "मनःषष्ठेन्द्रियातीतम्" । तदगोचरम् इत्य् अर्थः । कुत्र । "जङ्गमे स्थावरे वापि" । अयं भावः । "जङ्गमे" चित्तत्वं तावन् निर्विवादम् एव । "स्थावरे" तृणादाव् अपि तथैव पर्वतादाव् अपि । तृणाद्युद्गमेन नैव निर्णीतम् । न८४ । न हि निश्चेतनात् कस्याप्य् उद्गमो युक्तः । मृतशरीराद् रोमाद्युद्गमादर्शनात्८५ । तथा च येन रूपेण सर्वत्र चिद् अस्ति तद् अनाख्यम् एव । तद् एव च परमात्मतत्त्वम् इति । तत्र योगिना सावधानेन भाव्यम् इति ॥न्त्_३,१०।५२॥

#८३ य्⟨ओन्मुक्⟩[आती]तं  
#८४ न ⟨हि⟩  
#८५ °र्⟨अ⟩[आद् रो]माद्य्°  
    
    
स्थावराणां हि८६ यद् रूपं तच् चेद् बोधमयं भवेत् ।  
मनोबुद्ध्यादिनिर्मुक्तं तत् परेण समं भवेत् ॥मु_३,१०।५३॥  
    
"हि"शब्दोपादानं पादपूरणार्थं८७ । "तत् परेण" परमात्मना८८ । "समम्" तुल्यं । "भवेत्" स्यात् । "तत्" तदा८९ । कदा । "तत् बोधमयम्" बोधनस्वरूपं । "चेत्" स्यात् । "तत्" किं । "स्थावराणां यद् रूपम्" भवति । अयं भावः । स्थावराणां रूपं अवश्यं क्षोभरहितम् एव किं तु जाड्यदूषितम् । अतः जाड्यं विहाय ज्ञेयास्पर्शेनैव स्वं ज्ञानतत्त्वं क्षोभरहितं कार्यं । ततश् च परमात्मप्राप्तिर् भवतीति । तत्र योगिना सावधानेन भाव्यम् इति । एताश् च धारणाः प्रत्येकं परमात्मप्राप्त्युपायभूता इति स्फुटीकृताः इति ॥न्त्_३,१०।५३॥

#८६ ⟨द्व्⟩[ह्]इ  
#८७ °ओपा[दानं पा]दपू°॥।°र्थ⟨ः⟩[म्]  
#८८ °ना (इति)  
#८९ [तत्] तदा  
    
    
सर्गान्तश्लोकेन पूर्वोक्तम् उपसंहरति  
    
ब्रह्मार्कशक्रहरविष्णुसदाशिवादि-  
शान्तौ शिवं परमम् एतद् इहैकम् आस्ते ।  
शिष्टं प्रदिष्टम् अविनष्टम् अकष्टम्  
इष्टं मिश्रं न मिश्रम् अणुनाश्रितम्९० आश्रितेन ॥मु_३,१०।५४॥  
    
"एतत्" स्वात्मत्वेन स्थितं । "शिवम्" परानन्दस्वरूपं । "परमम्"९१ उत्कृष्तं । वस्तु । "आस्ते" स्वस्वरूपे तथैव तिष्ठति । न तु नश्यति । कस्यां सत्यां । "ब्रह्मार्कशक्रहरविष्णुसदाशिवादिशान्तौ"९२ सत्यां । "आदि"शब्देन सुरादितृणान्तानां ग्रहणम् । "ब्रह्मादीनाम्" तत्तद्भुवनाधिपतीनां । "शान्ति"रूपे महाकल्पान्तसमये सति । "हरः" संहारकारी । "सदाशिवः" सर्वस्य स्वमयतापादनेनानन्दकारी । अथ वा "ब्रह्मादीनाम्" सङ्कल्पोत्पत्त्यादिकारिणां मनःप्रभृतीनां । "शान्तौ" तुर्याख्ये सतीत्य् अर्थः । कथम्भूतं । "शिष्टं प्रदिष्टम्" सर्वशान्तिसाक्षितया शेषत्वेन कथितं । पुनः कथम्भूतम् । "अविनष्टम्" नाशागोचरं । पुनः कथम्भूतम् । "अकष्टम्" सुबोधं । पुनः कथम्भूतम् । "इष्टम्" सर्वस्य प्रियतमं । पुनः कथम्भूतं । "मिश्रम्" नानाभावाभावस्वरूपं । पुनः कथम्भूतं । "न मिश्रम्" शुद्धचिन्मात्ररूपं । पुनः कथम्भूतम् । "अणुना" परिमितेन्"आश्रितेन" धर्मभूतेन जगत्"आश्रितम्" आधारत्वेन गृहीतम् । इति शिवम् ॥न्त्_३,१०।५४॥

#९० अ⟨न्⟩[ण्]उ°  
#९१ °र[म]म्  
#९२ °आ⟨भ्⟩[द्]इ°  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे दशमः सर्गः ॥ ३,१० ॥

    
ॐ श्रीरामः पृच्छति  
    
इदंरूपम् इदं दृश्यं जगन् नामास्ति भासुरम् ।  
महाप्रलयसम्पत्तौ भो ब्रह्मन् क्व नु गच्छति ॥मु_३,११।१॥  
    
"इदम्" पुरः स्फुरत् । "दृश्यम्" दृशिक्रियाविषयो । "जगन् नाम" जगदाख्यं वस्तु । "अस्ति" परमार्थत एवास्ति । अन्यथा भासमानत्वायोगात् । कथम्भूतम् "इदंरूपम्" । "इदम्" अनुभूयमानभावाभावमयं । "रूपम्" स्वरूपं यस्य । तत् "इदंरूपम्" । ततः किम् इत्य् । अत्राह "महाप्रलये"ति । "भो ब्रह्मन्" । इदम् एव जगत् "महाप्रलयसम्पत्तौ क्व नु गच्छति" । कं देशं यातीत्य् अर्थः ॥न्त्_३,११।१॥  
    
श्रीवसिष्ठो ऽप्य् एतत्सदृशं किञ्चित् पृच्छति  
    
कुत आयाति कीदृग् वा वन्ध्यापुत्रः क्व गच्छति ।  
क्व याति कुत आयाति वद वा व्योमकाननम् ॥मु_३,११।२॥  
    
"कुतः आयाति" । उत्पत्तिसमये इत्य् अर्थः । "कीदृग् वा" किंस्वरूपो वा । "याति" । "क्व गच्छति" । नाशसमय इत्य् अर्थः । एतत्सदृशः तव प्रश्न इति भावः ॥न्त्_३,११।२॥  
    
श्रीरामो ऽत्रोत्तरं दधाति  
    
वन्ध्यापुत्रो व्योमवनं नैवास्ति न भविष्यति ।  
कीदृशी दृश्यता तस्य कीदृशी तस्य नास्तिता ॥मु_३,११।३॥  
    
वर्तमानभविष्यन्निषेधेन भूतनिषेधो ऽप्य् आक्षिप्तः । ततः किम् इत्य् । अत्राह "कीदृशी"ति । "दृश्यता" दर्शनयोग्यता । लक्षणयास्तितेति यावत् ॥न्त्_३,११।३॥  
    
श्रीवसिष्ठः श्रीरामोक्तम् उत्तरं दृष्टान्तीकृत्योत्तरम् आह  
    
वन्ध्यापुत्रव्योमवने यथा न स्तः कदाचन ।  
जगदाद्य् अखिलं दृश्यं तथा नास्ति कदाचन ॥मु_३,११।४॥  
    
"जगदादी"त्य् "आदि"शब्देन प्रलयः गृह्यते । "कदाचन" कदापीत्य् अर्थः ॥न्त्_३,११।४॥  
    
फलितम् आह  
    
न चोत्पन्नं न च ध्वंसि यत् किलादौ न विद्यते ।  
उत्पत्तिः१ कीदृशी तस्य नाशशब्दस्य का कथा ॥मु_३,११।५॥  
    
"किले"ति निश्चये । "यत्" वस्तु । "आदौ" पूर्वं । "न चोत्पन्नम्" भवति । "न च ध्वंसि" भवति । नाशभाग् अपि न भवति । तथा "न विद्यते" स्थितिविषयतां च न याति । "तस्य कीदृशी" किंरूपा । "उत्पत्तिर्" भवति । उत्पत्त्यभावे च "नाशशब्दस्य का कथा" । एतद् वक्तुम् अपि न युक्तम् इति भावः ॥न्त्_३,११।५॥

#१ °त्ति[ः]  
    
    
श्रीरामः पुनः पृच्छति  
    
वन्ध्यापुत्रनभोवृक्षकल्पना तावद् अस्ति हि ।  
सा यथा नाशजन्माढ्या तथैवेदं न किं भवेत् ॥मु_३,११।६॥  
    
"तावच्"छब्दो विप्रतिपत्त्यभावद्योतकः । "हि" निश्चये । वन्ध्यापुत्रादिकल्पनाभावे वन्ध्यापुत्रेत्यादिकथैव न युक्ता स्याद् इति भावः । ततः किम् इत्य् । अत्राह "सा" इति । "सा" वन्ध्यापुत्रादिकल्पना । असत्यत्वे ऽपि "नाशजन्माढ्या" नाशजन्मयुक्ता । "यथा" भवति । "तथेदम्" दृश्यम् । असत्यत्वे ऽपि नाशजन्माढ्यं "किं न भवेत्" । भवत्व् इत्य् अर्थः । तथा च "क्व नु गच्छती"ति प्रश्नो युक्त एवेति भावः ॥न्त्_३,११।६॥  
    
अन्यत्र स्त्रियि दृष्टस्य पुत्रस्यारोपेण युक्तैव वन्ध्यापुत्रकल्पनात्र तु दृश्यस्य क्व यत्रापि२ सत्तैव नास्तीति न तत्कल्पना युक्तेत्य् उत्तरं श्रीवसिष्ठो भङ्ग्यान्तरेणाह  
    
फुल्लस्यातुलभुः३ सम्यग् आलकैः कुरु कोलनम् ।  
निरन्वया यथैवोक्तिर् जगत्सत्ता तथैव हि ॥मु_३,११।७॥  
    
"हि" निश्चये । "जगत्सत्ता तथैव" तेन प्रकारेणैव । "निरन्वया" कम् अप्य् अर्थम् अनुद्दिश्य प्रवृत्ता । व्यर्थेति यावत् । भवति । "तथा" कथं । "फुल्लस्ये"त्यादि "कोलनम्" इत्यन्त्"ओक्तिर् यथा निरन्वया" भवति ॥न्त्_३,११।७॥

#२ [य]त्रा°  
#३ ⟨प्⟩[फ्]उल्ल°  
    
    
निरन्वयत्वम् एव दृष्टान्तान्तरैः प्रतिपादयति  
    
यथा सौवर्णकटके दृश्यमानम् अपि स्फुटम् ।  
कटकत्वं तु नास्त्य् एव जगत्त्वं तु तथा परे ॥मु_३,११।८॥  
    
"यथा सौवर्णकटके स्फुटं दृश्यमानम् अपि कटकत्वं नास्ति" परमार्थतः सुवर्णैकमयत्वात् । "परे" चिन्मात्रे । "जगत्त्वं तथै"व "नास्ती"त्य् अर्थः ॥न्त्_३,११।८॥  
    
आकाशे च यथा नास्ति शून्यत्वं व्यतिरेकवत् ।  
जगत्त्वं ब्रह्मणि तथा नास्त्य् एवाप्य् उपलब्धिमत् ॥मु_३,११।९॥  
    
"च"शब्दः समुच्चये४ । "व्यतिरेकवत्" व्यतिरेकयुक्तम् । आकाशशून्यत्वयोः व्यतिरेकानुपलब्धेर् इत्य् अर्थः । दार्ष्टान्तिकम् आह "जगत्त्वम्" इति । "जगत्त्वम्" जगद्रूपत्वम् । "तथा" तेन प्रकारेण । "ब्रह्मणि" व्यापके चित्स्वरूपे । "नास्त्य् एव" । विचारासहत्वाद् इत्य् अर्थः । कथम्भूतम् "अपि" । "उपलब्धिमद् अपि" भासमानत्वेन उपलब्धम् अपीत्य् अर्थः ॥न्त्_३,११।९॥

#४ °उ⟨श्⟩[च्]च°  
    
    
कज्जलान् न यथा कार्ष्ण्यं श्वैत्यं च न यथा हिमात् ।  
पृथग् एवं भवेद् बुद्धं जगन् नास्ति परे पदे ॥मु_३,११।१०॥  
    
"यथा"५ "कार्ष्ण्यम्" कृष्णता । "कज्जलात् पृथक् न" "भवेत्" । तथा "श्वैत्यम्" श्वेतता । "हिमाद् यथा पृथङ् न" "भवेत्" । "बुद्धम्" परमार्थेन निश्चितं । "जगत्" । "परे पदे" परमात्मनि । "एवम्" तथा । "पृथक् नास्ति" । "परे पदे" इति सप्तमीद्वयं पञ्चमीस्थाने ज्ञेयम् ॥न्त्_३,११।१०॥

#५ (श्वैत्यं श्वेतता हिमाद्) यथा  
    
    
यथा शैत्यं च शशिनो न हिमाद् व्यतिरिच्यते ।  
ब्रह्मणो न तथा सर्गो विद्यते व्यतिरेकवान् ॥मु_३,११।११॥  
    
"च"शब्दः समुच्चये६ । "यथा शैत्यम्" शीतता । "हिमात्" शीतलात् । "शशिनः" । "न व्यतिरिच्यते" नाधिका७ भवति । "तथा सर्गः ब्रह्मणः व्यतिरेकवान्" भेदवान् । "न" भवति ॥न्त्_३,११।११॥

#६ °उ⟨श्⟩[च्]अ°  
#७ कोन्ग्रुएन्ज़् मित् एxप्लिचन्स्!  
    
    
गुणिगुणनिदर्शनेनैक्यम्८ उक्त्वा जगतो भ्रमसिद्धतया ऐक्यं कथयति  
    
मरुनद्यां यथा तोयं द्वितीयेन्दौ यथेन्दुता ।  
नास्त्य् एवैवं जगन् नास्ति दृष्टम् अप्य् अमलात्मनि ॥मु_३,११।१२॥  
    
दार्ष्टान्तिकं कथयति "एवम्" इति । "अमलात्मनि" शुद्धचित्स्वरूपे परमात्मनि । "एवम्" तथा । "दृष्टम् अपि" भातम् अपि । "जगन् नास्ती"त्य् अर्थः । ननु पूर्वं कटकादयः दृष्टान्तत्वेनोपात्ता इह तु मरुजलादीति वैषम्यम् आपतितम् इति चेन् । न । पूर्वदृष्टान्तैः ब्रह्मैकरूपत्वं जगत उक्तम् । इहासत्यत्वम् । फलतस् तु सर्वेषां दृष्टान्तानां ब्रह्मैकतायाम् एव तात्पर्यम् इति न किञ्चिद् विरुद्धम् ॥न्त्_३,११।१२॥

#८ गुण्⟨अ⟩[इ]गु°  
    
    
पुनर् अप्य् एतद् एव दृष्टान्तान्तरेण दृढयति९  
    
संविद्विलोचनालोको भात्य् अयं संविदम्बरे ।  
जगदाख्ये ऽमले व्योम्नि दृष्टिमुक्तावली यथा ॥मु_३,११।१३॥  
    
"अयम्" आत्मत्वेन प्रत्यक्षे स्थितः । "संविद्विलोचनालोकः" । "संविद्" एव चिद् एव । "विलोचनम्" प्रकाशकत्वसाम्येन नेत्रं । तस्य्"आलोकः" रश्मिः । "भाति" पदार्थभावेन स्फुरति । कुत्र । "जगदाख्ये" जगन्नाम्नि । "संविदम्बरे" चिदाकाशे । का "यथा" । "दृष्टिमुक्तावली यथा" । यथा सा "अमले व्योम्नि" भूताकाशे । स्फुरति । तथेत्य् अर्थः । अयं भावः । यथा नेत्रान् निर्गताः रश्मयः आकाशे स्फुरन्तः मुक्तावलीरूपेण दृश्यन्ते । तथा चित उत्थिताः चिदालोकाख्याः रश्मयः जगदाख्ये चिदम्बरे स्फुरन्तः नानापदार्थरूपेण दृश्यन्ते इति ॥न्त्_३,११।१३॥

#९ द्⟨र⟩[ऋ]ढ°  
    
    
चिदाकाशे चिदाकाशश् चित्त्वाद् यः१० कचति स्वयम् ।  
तद् एव तेन रूपं स्वं जगद् इत्य् अवबुध्यते ॥मु_३,११।१४॥  
    
"चिदाकाशः"११ "चिदाकाशे" चिदाकाशाख्यायां स्वभित्तौ । "चित्त्वाच्" चिद्भावेन । "कचति" स्फुरति । अहम् इति स्वपरामर्शविषयो भवतीति यावत् । परामर्शाभावे हि तस्य चित्त्वम् एव न स्यात् । "तेन" तेन चिदाकाशेन । "तत्" कचनाख्यं स्वं रूपं । "जगद् इत्य् अवबुध्यते" ज्ञायते । कचनरूपत्वाद् एव जगतः ॥न्त्_३,११।१४॥

#१० य्⟨आ⟩[अ]ः  
#११ °श्⟨ए⟩[अ]ः  
    
    
प्रकृतम् अनुसरति  
    
आदाव् एव हि यन् नास्ति कारणासम्भवात् स्वयम् ।  
वर्तमाने ऽपि तन् नास्ति नाशः स्यात् तत्र कीदृशः ॥मु_३,११।१५॥  
    
"हि" निश्चये । "यत्" यत् जगदाख्यं वस्तु । "कारणासम्भवात् आदौ एव स्वयं नास्ति" । "तत् वर्तमाने ऽपि नास्ति" । "तत्र" तस्मिन् वस्तुनि । "नाशः" वन्ध्यापुत्रदृष्टान्तेन शङ्कितः नाशः । "कीदृशः" किंरूपः । "स्यात्" विषयाभावेनायोग्यत्वान् न स्याद् इत्य् अर्थः ॥न्त्_३,११।१५॥  
    
ननु परमात्मलक्षणस्य कारणस्य सद्भावात् कारणासम्भवः कथम् उदेत्य् । अत्राह  
    
क्वासम्भवद्भूतजाड्यं पृथ्व्यादेर् जडवस्तुनः ।  
कारणं भवितुं शक्तं छायाया आतपो यथा ॥मु_३,११।१६॥  
    
भूतेषु दृश्यमानं जाड्यं "भूतजाड्यम्" । "असम्भवत् भूतजाड्यम्" यस्य । तत् "असम्भवद्भूतजाड्यम्" । अर्थात् चिदाख्यं वस्तु । "पृथ्व्यादेः जडवस्तुनः कारणं भवितुं क्व शक्तम्" । न शक्तम् इत्य् अर्थः । अत्र दृष्टान्तम् आह "छायाया" इति । आतपस्य छायाया१२ नाशकत्वेन स्फुटं छायाकारणत्वायोगाद् दृष्टान्तता ॥न्त्_३,११।१६॥

#१२ °य्*आ*या  
    
    
ननु कारणाभावे ऽपि जगद् अस्तु इत्य् । अत्राह  
    
कारणाभावतः१३ कार्यं नेदं१४ तत् किञ्चनोदितम् ।  
यत् तत्कारणम् एवास्ति तद् एवेत्थम् अवस्थितम् ॥मु_३,११।१७॥  
    
"तत्" पूर्वोक्ताद् धेतोः । "कारणाभावतः" कारणाभावात् । "इदम्" अनुभूयमानं । "कार्यम्" जगदाख्यं कार्यम् । "उदितम्" उत्पन्नं । "नास्ति" । कथं । "किञ्चन" लेशेनापीत्य् अर्थः । पुनः किम् एतद् दृश्यत इत्य् । अत्राह "यद्" इति । "तद् एव" वस्तु । "इत्थम्" जगद्रूपेण्"आवस्थितम्" वर्तमानं भवति । "तद् एव" किं । "यत्" वस्तु । "तत्कारणम्" एतस्य जगतः कारणत्वेन शङ्कितं वस्तु । "एव" भवति । न त्व् अन्यत् किञ्चिद् इति भावः ॥न्त्_३,११।१७॥

#१३ °त*ः*  
#१४ न्⟨ऐ⟩[ए]दं  
    
    
अजातम् एव यद् भाति संविदो भानम् एव तत् ।  
यज् जगद् दृश्यते स्वप्ने संवित्कचनम् एव तत् ॥मु_३,११।१८॥  
    
"यद्" वस्तु । "अजातम् एव भाति" । "तत् संविदो" ज्ञानस्य । "भानम् एव" तथात्वेन स्फुरणम् एव । भवति । अत्रानुरूपं दृष्टान्तम् आह "यद्" इति । "तत्" इत्य् अनेन जगतः परामर्शः । स्वप्नस्य संवित्कचनरूपत्वं सर्वप्रतीतिसिद्धम् एवेति दृष्टान्तत्वेन गृहीतम् ॥न्त्_३,११।१८॥  
    
संवित्कचनम् एवान्तर् यथा स्वप्नजगद्भ्रमः ।  
सर्गादौ ब्रह्मणि तथा जगत्कचनम् आततम् ॥मु_३,११।१९॥  
    
"अन्तः" मनसि । "स्वप्नजगद्भ्रमः"१५ स्वप्नजगद्रूपो भ्रमः । स्वप्नजगद् इति यावत् । "सर्गादौ"१६ बुद्ध्यारोपिते सर्गारम्भे । "तथा"शब्देन "संवित्कचनम्" आक्षिप्यते । "आततम्" विस्तीर्णम् ॥न्त्_३,११।१९॥

#१५ °भ्[र्]अमः  
#१६ °आद्⟨ओ⟩[औ]  
    
    
यद् इदं दृश्यते किञ्चित् तत् सद् एवात्मनि स्थितम् ।  
नास्तम् एति न चोदेति जगत् किञ्चित् कदाचन ॥मु_३,११।२०॥  
    
"यत् इदम्" अनुभूयमानं । "किञ्चित्" वस्तु । "दृश्यते" । "तत् सद् एव" सद् वस्त्व् एव । स्व्"आत्मनि" चिन्मये स्वस्वरूपे । "स्थितम्" भवति । फलितम् आह "नास्तम्" इति । अत इत्य् अध्याहार्यं । चिन्मात्राख्येन रूपेण सदैव स्थितत्वाद् इति भावः ॥न्त्_३,११।२०॥  
    
यथा द्रवत्वं सलिलं स्पन्दत्वं पवनो यथा ।  
यथा प्रकाश आभासो१७ ब्रह्मैव त्रिजगत् तथा ॥मु_३,११।२१॥  
    
न हि कश्चित् "द्रवत्वा"दि "सलिला"देः पृथक्कृत्य दर्शयितुं समर्थ इति भावः । "प्रकाशः" सूर्यादिप्रकाशः । "आभासः" अर्थप्राकट्यं ॥न्त्_३,११।२१॥

#१७ °काश⟨म्⟩ आ(का)*भा*⟨श्⟩[स्]ओ  
    
    
यथा पुरम् इवास्ते ऽन्तर् विद् एव स्वप्नसंविदि ।  
तथा जगद् इवाभाति स्वात्मैव परमात्मनि ॥मु_३,११।२२॥  
    
"यथा स्वप्नसंविदि"१८ स्वप्नज्ञाने । स्वप्नावस्थायाम् इति यावत् । "अन्तः" अन्तःकरणे । "विद् एव" ज्ञानम् एव । "पुरम् इवाभाति" विलसति । "तथा स्वात्मैव परमात्मनि" । "परमात्मे"त्याख्यायां स्वभित्तौ । "जगद् इवाभाति" । न त्व् अन्यज् जगन् नामास्तीति भावः ॥न्त्_३,११।२२॥

#१८ *यथा स्व*[प्न]सम्°  
    
    
अत्र श्रीरामः पृच्छति  
    
एवं चेत् तत् कथं ब्रह्मन् सुघनप्रत्ययं वद ।  
इदं दृश्यविषं जातम् असत्स्वप्नानुभूतिवत् ॥मु_३,११।२३॥  
    
हे "ब्रह्मन्" । त्वं "वद" । "एवं चेत्" पूर्वोक्तः प्रकारो यदि भवति । "तत्" तर्हि । "इदम्" अनुभूयमानं । "दृश्यविषम्" । "दृश्यम्" एव मोहादायकत्वेन "विषम्" विषद्रव्यं । "सुघनप्रत्ययम्" । "सुघनः प्रत्ययः" आश्वासः यस्मिन् । तत् । तादृशं । "कथम्" केन हेतुना । "जातम्" उत्पन्नं । कथम् । "असत्स्वप्नानुभूतिवत्" । "असती" या "स्वप्नानुभूतिः" स्वप्नाकारा अनुभूतिः । स्वप्नम् इति यावत् । तद्"वत्" ॥न्त्_३,११।२३॥  
    
दृश्यात्यन्तासम्भवं विना मुक्तिम् अमन्यमानः तम् एव विस्तरेण पृच्छति  
    
सति दृश्ये किल द्रष्टा सति द्रष्टरि दृश्यता ।  
एकसत्त्वे द्वयोर् बन्धो मुक्तिर् एकक्षये द्वयोः ॥मु_३,११।२४॥  
    
"किले"ति निश्चये । दृश्यसत्तायां द्रष्टृसत्ता१९ भवति । द्रष्टृसत्तायां च दृश्यसत्ता भवति । यतः त्वयैवेति२० भावः । फलितम् आह "एकसत्त्वे"ति । "द्वयोः" मध्ये "एकसत्त्वे बन्धः" स्यात् । "द्वयोः" मध्ये "एकक्षये मुक्तिः" स्यात् । तस्मात् मुक्त्यर्थम् एकक्षय एव साध्यः इति भावः ॥न्त्_३,११।२४॥

#१९ द्⟨ऋ⟩[र]ष्टृ°  
#२० व्ग्ल्। म्Ṭ "अद्" ३।९।३८-३९।  
    
    
ननु तत्रापि किं पुनः पुनः दृश्यात्यन्ताभावम् एव पृच्छसीत्य् । अत्राह  
    
अत्यन्तासम्भवो यावद् बुद्धो दृश्यस्य नाक्षयः ।  
तावद् द्रष्टुर् अद्रष्टृत्वं२१ न सम्भवति मोक्षदम् ॥मु_३,११।२५॥  
    
"बुद्धः" सम्यक् ज्ञातः । "अक्षयः" अविच्छिन्नः । "अद्रष्टृत्वं"२२ अद्रष्टृभावः२३ । शुद्धचिन्मात्रतेति यावत् । दृश्यात्यन्ताभावस्य सुकरत्वाद् द्रष्टृतानिरासस्य२४ च दृश्यात्यन्ताभावं विना दुष्करत्वाच् च पुनः पुनः दृश्यात्यन्ताभावप्रश्न इति भावः ॥न्त्_३,११।२५॥

#२१ अद्⟨ऋ⟩[र]ष्टृ°  
#२२ अद्⟨ऋ⟩[र]ष्टृ°  
#२३ अद्⟨ऋ⟩[र]ष्टृ°  
#२४ द्⟨ऋ⟩[र]ष्टृ°  
    
    
ननु दृश्यात्यन्ताभावे तव किं प्रयोजनं । दृश्यध्वंसेनापि कार्यसिद्धेर् इत्य् । अत्राह  
    
दृश्यं चेत् सम्भवत्य् आदौ पश्चात् क्षयम् उपागतम् ।  
तद् दृश्यस्मरणानर्थरूपो२५ बन्धो न नश्यति ॥मु_३,११।२६॥  
    
"तत्" तदा । "दृश्यस्मरणानर्थरूपः" दृश्यस्मरणम् एवानर्थः । सः रूपं यस्य । सः तादृशः "बन्धः" । "न नश्यति" नाशं न याति । पूर्वं सत्यतया ज्ञातस्य ततो नष्टस्यार्थस्य स्मरणं हि दुर्निवारम् एव । यथा मात्रादेर् इति भावः । "तत्" कदा । "चेत्" यदि । "आदौ" पूर्वं । "दृश्यम्" "सम्भवति" सत्यतया उपपत्तिमद् भवति । "पश्चात् क्षयं"२६ नाशम् । "उपागतम्" भवति । तस्मात् त्रैकालिक एवाभावो ऽत्राङ्गीकरणीय इति भावः ॥न्त्_३,११।२६॥

#२५ °पो⟨म्⟩  
#२६ क्ष्⟨ए⟩[अ]यं  
    
    
ननु नष्टस्य दृश्यस्य का स्मृतिर् भवतीत्य् । अत्राह  
    
यत्र क्वचन संस्थस्य स्वादर्शस्येव चिद्गतेः ।  
प्रतिबिम्बो लगत्य् एव सर्गस्मृतिमयो ह्य् अयम् ॥मु_३,११।२७॥  
    
"हि" निश्चये । "अयम्" समनन्तरम् उक्तः । "सर्गस्मृतिमयः" सर्गस्मरणस्वरूपः । "प्रतिबिम्बः लगत्य् एवा"वश्यं लगति । कस्याः । "चिद्गतेः" चित्प्रकारस्य । कस्य्"एवादर्शस्येव" । यथा यत्र क्वचन संस्थितस्यादर्शस्य पदार्थसान्निध्ये प्रतिबिम्बो लगति तथा यत्र क्वचन स्थितायाः चिद्गतेः सूक्ष्मत्वेन स्थितदृश्यसान्निध्यात् प्रतिबिम्बो लगतीत्य् अर्थः ॥न्त्_३,११।२७॥  
    
तर्हि मुक्तिः कदा सम्भवतीत्य् । अत्राह  
    
आदाव् एव हि नोत्पन्नं दृश्यं नास्त्य् एव चेत् स्वयम् ।  
द्रष्टृदृश्यभ्रमाभावात्२७ तत्२८ सम्भवति मुक्तता ॥मु_३,११।२८॥  
    
"दृश्यम्" दृशिक्रियाविषयो भावजातं । "आदाव् एव" प्रथमम् एव । "स्वयम्" स्वभावेन्"आनुत्पन्नम्" अजातं सत् । "चेत्" यदि । "नास्त्य् एव" । "तत्" तदा । "मुक्तता" "सम्भवति" उपपत्तियुक्ता भवति । कुतः । "द्रष्टृदृश्यभ्रमाभावात्"२९ । अयं भावः । दृश्यात्यन्ताभावे सति पुरुषस्येदं दृश्यम् इति भ्रमः शाम्यति । तच्छान्तौ चाहं द्रष्टेति भ्रमो ऽपि शाम्यत्य् एव । ततश् च शुद्धचिन्मात्रस्वरूप एवासौ शिष्यते । तद् एव च मुक्तिर् इति ॥न्त्_३,११।२८॥

#२७ द्⟨ऋ⟩[र]ष्टृ°  
#२८ ⟨स्⟩[त्]अत्  
#२९ द्⟨ऋ⟩[र]ष्टृ°  
    
    
प्रश्नम् उपसंहरति  
    
तस्माद् असम्भवन्मुक्तेर् मम प्रोत्साहयुक्तितः ।  
अत्यन्तासम्भवं दृश्ये कथयात्मविदां वर ॥मु_३,११।२९॥  
    
हे "आत्मविदां वर" श्रेष्ठ । "तस्मात्" ततो हेतोः । "असम्भवन्मुक्तेः" दृश्यात्यन्ताभावज्ञानं विनानुपपद्यमानमुक्तेः । "मम" । "दृश्ये" वर्तमानम् "अत्यन्तासम्भवम्" । "कथय" । कुतः । "प्रोत्साहयुक्तितः" प्रकृष्टम् उद्योगं कृत्वेत्य् अर्थः ॥न्त्_३,११।२९॥  
    
श्रीवसिष्ठ उत्तरम् आह  
    
असद् एव यथा भाति जगत् सर्वात्मकं तथा३० ।  
शृण्व् अहं कथया राम दीर्घया कथयामि ते ॥मु_३,११।३०॥  
    
त्वं "शृणु" । "अहं तथा" तं प्रकारं । "कथयामि" । कया । "दीर्घया" सविस्तरया । "कथया" वाक्यप्रबन्धेन । "तथा" कथं । "सर्वात्मकम्" समस्तदृश्यस्वरूपं । "जगत्" । "यथा" येन प्रकारेण । "असद् एव भाति" बुद्बुदौ असत्यतया स्फुरति ॥न्त्_३,११।३०॥

#३० (कु)तथा  
    
    
ननु किमर्थं दीर्घया कथया कथयसीत्य् । अत्राह  
    
व्यवसायकथावाक्यैर् यावत् तन् नानुवर्णितम् ।  
न विश्राम्यति ते तावद् धृदि पांसुर् यथा ह्रदे ॥मु_३,११।३१॥  
    
"व्यवसायकथावाक्यैः" । "व्यवसायस्य" विशिष्टस्य निश्चयस्योत्पादिका "कथा" "व्यवसायकथा" । तदभिधायकैः "वाक्यैः" "व्यवसायकथावाक्यैः" । "तत्" दृश्यासत्त्वं । "यावत् नानुवर्णितम्" स्यात् । "तावत् ते हृदि न विश्राम्यति" न स्थितिं करोति । को "यथा" । "पांसुर् यथा" । "यथा पांसू"३१ रजः । "ह्रदे न विश्राम्यति" । तथेत्य् अर्थः ॥न्त्_३,११।३१॥

#३१ °ंस्⟨उ⟩[ऊ]  
    
    
ननु दृश्यात्यन्ताभावज्ञानेन किं मम सेत्स्यतीत्य् । अत्राह  
    
अत्यन्ताभावम् अस्यास् त्वं जगत्सर्गभ्रमस्थितेः ।  
बुद्ध्वैकध्याननिष्ठात्मा व्यवहारं करिष्यसि ॥मु_३,११।३२॥  
    
"त्वं व्यवहारम्" परम्परायातं३२ राज्यरूपं व्यवहारं । "करिष्यसि" कूटकार्षापणव्यवहारवत् करिष्यसि । न तु वैराग्यावस्थावत् तद्विमुखो भविष्यसि । मूढत्वावस्थावद् वा तदासक्तः । "त्वम्" कथम्भूतः । "एकध्याननिष्ठात्मा" । "एकस्य" चिन्मात्राख्यस्य वस्तुनः । "ध्याने" चिन्तायां । "निष्ठा" यस्य । तादृशः "आत्मा" सत्त्वरूपं मनः यस्य । सः । तादृशः । अन्तः चिन्मात्रध्यान एकनिष्ठः । बहिः३३ व्यवहारभाग् अपि भविष्यसीत्य् अर्थः । किं कृत्वा । "अस्याः" अनुभूयमानायाः३४ । "जगत्सर्गभ्रमस्थितेः" । "जगत्सर्ग"रूपा जगत्सृष्टिरूपा । या "भ्रमस्थितिः" भ्रमदार्ढ्यं । तस्याः "अत्यन्ताभावम्" त्रैकालिकाभावं३५ । "बुद्ध्वा" ज्ञात्वेत्य् अर्थः ॥न्त्_३,११।३२॥

#३२ °रा(भावज्ञानेन)या°  
#३३ °हि[ः]  
#३४ °अनु(म)भू°  
#३५ त्र्⟨ए⟩[ऐ]कालिक्⟨अ⟩[आ]°  
    
    
ननु ततो ऽपि किम् इत्य् अपेक्षायां फलान्तरम् अपि कथयति  
    
भावाभावग्रहोत्सर्गस्थूलसूक्ष्मचलाचलाः ।  
दृशस् त्वां वेधयिष्यन्ति न महाद्रिम् इवेषवः ॥मु_३,११।३३॥  
    
दृश्यात्यन्ताभावज्ञाने सति "भावाभावग्रहोत्सर्गस्थूलसूक्ष्मचलाचलाः दृशः त्वां न वेधयिष्यन्ति" हर्षामर्षोत्पादनरूपां ताडनां न कुर्वन्ति । "भावः" उद्भूतिः । "अभावः" अन्तर्धिः । "ग्रहः" ग्रहणं । "उत्सर्गः" त्यागः । भावादीनाम् अपि दृश्यतयात्यन्ताभावस्य सम्पन्नत्वान् न तत्कृता ताडना तव भविष्यति । न हि वन्ध्यापुत्रेण कश्चित् ताडित इति भावः । ताः का "इव" । "इषवः इव" । यथा इषवः महान्तं पर्वतं न विध्यन्ति । तथेत्य् अर्थः ॥न्त्_३,११।३३॥  
    
दृश्यात्यन्ताभावकथनं प्रतिजानीते  
    
स एषो ऽस्त्य् एक एवात्मा न द्वितीयास्ति कल्पना ।  
जगद् अत्र यथोत्पन्नं तत् ते वक्ष्यामि राघव ॥मु_३,११।३४॥  
    
"सः" प्रसिद्धः । "एषः" सर्वेषाम् अपरोक्षत्वेन वर्तमानः । "एक एवास्ति" । "एव"शब्दार्थं स्फुटयति "ने"ति । "द्वितीया कल्पना" दृश्यमयी कल्पना । "नास्ति" । तथा च दृश्यात्यन्ताभावः स्फुट एवेति भावः । तर्हि भासमानं जगत् कथम् अस्तीत्य् । अत्राह "जगद्" इति । "अत्रा"द्वितीये ब्रह्मणि । "जगत् यथा उत्पन्नं तत् ते वक्ष्यामि" । तेनैव दृश्यात्यन्ताभावः स्फुटीभविष्यतीति भावः ॥न्त्_३,११।३४॥  
    
सर्गान्तश्लोकेनैतत् सङ्गृह्णाति  
    
तस्माद् इमानि सकलानि विजृम्भितानि  
यो हीदम् अङ्ग सकले सकलं महात्मा ।  
रूपावलोकनमनोमननप्रकाश-  
कोशास्पदं३६ स्वयम् उदेति च लीयते च ॥मु_३,११।३५॥  
    
"तस्मात्" परमात्मलक्षणात् उपादानकारणात् । "इमानि" अनुभूयमानानि । "विजृम्भितानि" दृश्यरूपाणि विलासितानि । मृद इव घटा निर्यान्तीति शेषः । "तस्मात्" कस्मात् । "हि" निश्चये । हे "अङ्ग" । "यः सकलम्" समस्तदृश्यप्रपञ्चरूपं भूत्वा । "स्वयम्" स्वेनैव्"ओदेति च" उदयं याति च । "विलीयते" लयं याति च । "यः महात्मा" किं । "रूपावलोकनमनोमननम्" मनस्कारः । "प्रकाशः" इन्द्रियेणालोकितस्य रूपस्य मनोमननद्वारेण साक्षिभूते चिन्मात्रे स्फुरणम् । तेषां "कोश"रूपम् "आस्पदम्" स्थानं । तत्रैवैते३७ तिष्ठन्ति । तत एव च निर्यान्तीत्य् अर्थः । इति शिवम् ॥न्त्_३,११।३५॥

#३६ °(हो)नो°  
#३७ °त्रैव्⟨ए⟩[ऐ]ते  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे एकादशः सर्गः ॥ ३,११ ॥

    
ॐ । "वक्ष्यामी"ति प्रतिज्ञाम्१ सम्पादयति  
    
एतस्मात् परमाच् छान्तात् पदात् परमपावनात् ।  
यथेदम् उत्थितं विश्वं तच् छृणूत्तमया धिया ॥मु_३,१२।१॥  
    
"एतस्मात्" समनन्तरम् एव प्रतिपादितस्वरूपात् । "परमात्" सर्वोत्कृष्टात् । "शान्तात्" प्रपञ्चक्षोभरहितात् । "परमपावनात्" पावनानाम् अपि पावकत्वेन निरतिशयपावनात् । "पदात्" परात्मलक्षणात् स्थानात् । "यथा" येन प्रकारेण्"एदम्" अनुभूयमानं । "विश्वम्" जगत् । "उत्थितम्" प्रादुर्भूतं । "तत्" तं प्रकारम् । "उत्तमयो"त्कृष्टया । "धिया" । "शृणु" । एतेनोत्तमधीर् एवाधिकारित्वेनोक्तः ॥न्त्_३,१२।१॥

#१ ३।११।३४द्  
    
    
तद् एव कथयति  
    
सुषुप्तं स्वप्नवद् भाति भाति ब्रह्मैव सर्गवत् ।  
सर्वम् एकं च तच् छान्तं तत्र तावत् क्रमं शृणु ॥मु_३,१२।२॥  
    
"सुषुप्तम्" सुषुप्तिः । "स्वप्नवत्" स्वप्न इव । "भाति" स्फुरति । घननिद्रात उत्थितस्य एव स्वप्नप्रादुर्भावात् । "ब्रह्मैव" सर्गभावेन बृंहितं चिन्मात्राख्यं वस्तु एव । "सर्गवत्" सर्ग इव । "भाति" । ननु तर्हि जगदुपादानभूतं ब्रह्म जगद्वद् एव जडं स्यात् । कार्यवैगुण्ययुक्तस्य कारणस्यादर्शनात् इत्य् । अत्राह "सर्वम्" इति । "तत्" ब्रह्म । "सर्वम्" भवति । "एकं च" भवति । "शान्तं च" भवति । सर्वथाश्चर्यम् एव तद् इति भावः । ननु कथम् उत्पद्यत इत्य् । अत्राह "तत्रे"ति । "तावच्"छब्दः साकल्ये ॥न्त्_३,१२।२॥  
    
क्रमम् एव कथयति  
    
तस्यानन्तप्रकाशात्मरूपस्याततचिन्मणेः ।  
सत्तामात्रात्म कचनं यद् अजस्रं स्वभावतः ॥मु_३,१२।३॥  
    
तद् आत्मनि स्वयं किञ्चिच् चेत्यताम् इव गच्छति ।  
अगृहीतात्मकं संविदीहामर्षणसूचकम् ॥मु_३,१२।४॥  
    
"तत्" कचनं । "किञ्चित्" लेशेन । "चेत्यताम् इव गच्छति" परमार्थतो२ न गच्छतीत्"ईव"शब्दोपादानम् । कथं । "स्वयम्" स्वेनैव । न तु परप्रेरणया । परस्य तत्राभावात् । कस्मिन् । "आत्मनि" स्फुरणाख्यचेतकस्वभावे खरूपे । तद्व्यतिरेकेण३ तदा कस्याप्य् अभावात् । "तत्" किं । "यत्" "कचनं"४ स्फुरणम् । अहम् इति परामर्श इति यावत् । "अजस्रम्" सन्ततं । "स्वभावतः" स्वभावेनैव । भवति । कस्य । "तस्य" सर्वेष्व् अहम् इति भासमानत्वेन प्रसिद्धस्य्"आनन्तप्रकाशात्मरूपस्यानन्तः" अपरिच्छिन्नः । यः "प्रकाशः" तद्"आत्मा" । तदेकमयः स्वभावः "स्वरूपम्" यस्य । सः । तस्यानन्तप्रकाशरूपस्येति यावत् । "आततचिन्मणेः" । "आततः"५ सर्वत्र व्याप्तः यः "चिन्मणिः" । तस्य । कथम्भूतं "कचनम्" । "सत्तामात्रात्म" सत्तामात्रस्वरूपं । स्फुरत्तारूपे कचन एव सत्ताव्यवहारात् । अयं भावः । शुद्ध

#२ °थत्⟨ए⟩[ओ]  
#३ त्(आ)अद्°  
#४ °न[म्]  
#५ °⟨ता⟩[तः]  
    
    
*****  
    
    
मानत्वं च चिद्विषयत्वं । तच् च चित्सम्बन्धः । चिताथाचिद्रूपस्य सम्बन्धो१ न युज्यते विरुद्धत्वात् । न हि तेजस्तमसोः सम्बन्धः क्वापि दृष्टः । चितश् च शान्तत्वम् उक्तन्यायेन चेत्यासम्भवेनैव सिद्धम् इति ॥न्त्_३,१३।५०॥

#१ °न्ध्⟨ए⟩[ओ]  
    
    
ब्रह्मैव कचति स्वच्छम् इत्थम् आत्मात्मनात्मनि ।  
चित्त्वाद् द्रवत्वात् सलिलम् इवावर्ततयात्मनि ॥मु_३,१३।५१॥  
    
"इत्थम्" जगद्रूपतया । "स्वच्छम्" चेत्यमलरहितं । "आत्मना" स्वयम् । "आत्मनि" भित्तिभूते स्वस्वरूपे । "आत्म" सर्वात्मभूतं । "ब्रह्मैव कचति" भाति । कुतः । "चित्त्वात्" चिद्भावात् । चेत्यरूपजगत्तयाभाने चित्त्वम् एव तस्य न स्याद् इति भावः । अत्र२ दृष्टान्तम् आह "द्रवत्वाद्" इति । यथा "सलिलं द्रवत्वात् आत्मनि" सलिलाख्ये स्वरूपे । "आवर्त"रूपेण स्फुरत् भवति । तथेत्य् अर्थः ॥न्त्_३,१३।५१॥

#२ अत्र्⟨आ⟩[अ]  
    
    
असद् एवेदम् आभाति सद् इवेहानुभूयते ।  
विनश्यत्य् असद् एवान्ते स्वप्ने स्वमरणं यथा ॥मु_३,१३।५२॥  
    
"इदम्" जगत् । "असद् एव भाति" विलसति । अस्माभिः "सद् इव" सद्वत् । "इह" परात्मस्वरूपे । "ऽनुभूयते" । "ऽन्ते" संहारे । "असद् एव विनश्यति" । अत्र दृष्टान्तम् आह "स्वप्न" इति ॥न्त्_३,१३।५२॥  
    
जगदत्यन्ताभावं विस्तरेणोक्त्वा सिद्धान्तभूतं ब्रह्ममयत्वम्३ तस्य कथयति  
    
अथ वाजस्वरूपत्वात् सदैवेदम् अनामयम् ।  
अखण्डितम् अनाद्यन्तं ज्ञातमात्राम्बरोदरम् ॥मु_३,१३।५३॥  
    
"अथ वा इदम्" जगत् । "सदैवाजस्वरूपत्वात्" जन्मरहितचिन्मात्रस्वरूपत्वात् । "अनामयम्" पूर्वोक्ताधारत्वाधेयत्वादिरोगरहितं भवति । न त्व् अभावयुक्तम् । तदभावश् च तदाक्रान्तबुद्धीन् सत्यं तद्रूपम् अपश्यतः प्रत्य् एवोक्तः । कथम्भूतम् "इदम्" । "अखण्डितम्" पूर्णस्वरूपं । "अनाद्यन्तम्" आद्यन्तरहितम् । "ज्ञातमात्राम्बरोदरम्" । "ज्ञातमात्रम्" एव । न तु मुद्गरादिप्रहारैः नाशितं सत् । "अम्बरोदरम्" सम्यग्ज्ञानेनालोचितं हि जगत् अम्बरोदरम् एव भवति ॥न्त्_३,१३।५३॥

#३ °म⟨ध्⟩[य्]अ°  
    
    
सर्गान्तश्लोकेन पूर्वोक्तं सङ्गृह्णाति  
    
आकाश एव परमे प्रथमः प्रजेशो  
नित्यं स्वयं कचति शून्यतया समानः ।  
स ह्य् आतिवाहिकवपुर् न तु भूतरूपी  
पृथ्व्यादि तेन न सद् अस्ति यदा न जातम् ॥मु_३,१३।५४॥  
    
"प्रथमः" आद्यः । "प्रजेशः" ब्रह्मा । "परमे" सर्वोत्तीर्णे । "आकाशे" चिदाकाशे । "नित्यम्" सदा । "स्वयम्" स्वेनैव । "कचति" स्फुरति । तथा च पूर्वोक्ता सर्वा प्रक्रिया सर्गारम्भं विना अतुष्टमनसः प्रत्य् एवेति भावः । कथम्भूतः । "शून्यतया" शून्यभावेन । "समानः" शुद्धत्वेन तत्समानः । न तु तद्रूपः जडत्वापत्तेः । "हि" निश्चये । "सः" प्रजेशः । "आतिवाहिकवपुः" सूक्ष्मशरीरमयः । भवति । "न तु भूतरूपः" । "तु" विशेषे । सः स्थूलपृथ्व्यादिभूतरूपी न भवति । "तेन" तदभूतरूपिताख्येन हेतुना । "पृथ्व्यादि सत् नास्ति" । ननु प्रजेशस्यापृथ्व्यादिरूपतया कथं न पृथ्व्यादि सत् अस्तीत्य् । अत्राह "यदे"ति । यत इत्य् अस्यार्थे । यतः "जातम्" उत्पन्नं । "ना"स्ति । शुद्धमनोरूपस्य प्रजेशस्य तद्रूपताग्रहणेन पृथ्व्यादेर् जातत्वं स्यान् । न तु पूर्वन्यायेन प्रजेशस्य तद्रूपताग्रहणं सम्भवत्य् । अतः पृथ्व्यादेर् अपि जातत्वं न सम्भवतीति भावः । इति शिवम् ॥न्त्_३,१३।५४॥  
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे त्रयोदशः सर्गः ॥ ३,१३ ॥

    
ॐ । एवं जगतो ऽत्यन्ताभावं परमात्मैकमयतां च पुनः पुनः उक्त्वा तावन्मात्रम् एव साधनीयं ज्ञात्वा पुनर् अपि तद् एव कथयति  
    
इत्थं जगद् अहन्तादि दृश्यं जातं न किञ्चन ।  
अजातत्वाच् च नास्त्य् एव यच्१ चास्ति परम् एव तत् ॥मु_३,१४।१॥  
    
"अहन्तादि" अहन्ताप्रभृति । "दृश्यं जगत् इत्थम्" पूर्वप्रकारेण । "किञ्चन" लेशेनापि । "न जातम्" भवति । ततः किम् इत्य् । अत्राह "अजाते"ति । जगत् "अजातत्वात्" । "च"शब्दः पादपूरणार्थः । "नास्त्य् एव" । ननु कथम् अजातत्वेन जगतो ऽसत्त्वं साधयसि२ भासमानत्वेन सत्त्वाद् इत्य् । अत्राह "यच् चे"ति । "तत् परम् एव" उत्तीर्णं चिन्मात्रम् एव । भवति । न तु जगत् । "तत्" किं । "यत् अस्ति" यत् भासमानत्वेन निराकर्तुं न शक्यत इत्य् अर्थः ॥न्त्_३,१४।१॥

#१ य⟨श्⟩[च्]  
#२ °यस्(एव)[इ]  
    
    
ननु तर्हि पूर्वं साधिता जीवता कथम् अस्तीत्य् । अत्राह  
    
परमाकाश एवासौ जीवतां चेतति स्वयम् ।  
निःस्पन्दाम्भोधिजठरे सलिलं स्पन्दताम् इव ॥मु_३,१४।२॥  
    
"असौ" पूर्वोक्तः । "परमाकाश एव" चिन्मात्राकाश एव । "स्वयम्" स्वेन । "जीवताम्" जीवभावं । "चेतति" अनुभवति । किम् "इव" । "सलिलम् इव" । यथा "निःस्पन्दाम्भोधिजठरे"३ निःस्पन्दसमुद्रमध्ये४ । स्थितं जलं "स्पन्दताम्" । "स्पन्द"शब्देनात्र स्पन्दयुक्तो लक्ष्यते । स्पन्दयुक्ततां । "चेतति" । चेतनं चात्र तद्योग्यतामात्रम् एव । न हि तत्र सलिलस्य सस्पन्दता केनाप्य् अंशेन युक्ता । एवं ब्रह्मण्य् अपि जीवतायोग्यत्वमात्रम् एव । न तु तत्र५ जीवता नाम काचिद् अस्ति । सलिले ऽग्रे६ सस्पन्दतायुक्तत्वात् योग्यताज्ञानं । ब्रह्मणि जीवरूपतया भासनेनेति विशेषः ॥न्त्_३,१४।२॥

#३ नि[ः]°  
#४ नि[ः]°  
#५ [त]त्र  
#६ ऽग्⟨न्⟩[र्]ए  
    
    
एतद् एव नानाभङ्गीभिः प्रतिपादयति  
    
आकाशरूपम् अजहद् एव वेत्तीव दृश्यताम् ।  
स्वप्नसङ्कल्पशैलादाव् इव चिद्वृत्तिर् आन्तरी ॥मु_३,१४।३॥  
    
असौ परमाकाशः "दृश्यताम्" दृश्यभावम्७ । "वेत्ति इव" अनुभवति इव । कथम्भूत "एव" । "आकाशरूपम्" चिन्मात्राकाशाख्यं रूपम् । "अजहद् एव" । तत्त्यागे तु वेदनम् अस्य न स्याद् इति भावः । क्"एवान्तरी" अहम्परामर्शस्य सारभूतान्तःकरणोपहिता । "चिद्वृत्तिर् इव" सा यथा । "स्वप्नसङ्कल्पशैलादौ" स्वप्ने सङ्कल्पे च स्वविषयीकृते स्वस्वरूपपर्वतादौ स्थितां । "दृश्यतां वेत्ति" । शैलो ऽयम् इति । तथेत्य् अर्थः ॥न्त्_३,१४।३॥

#७ °व[म्]  
    
    
पृथ्व्यादिरहितो देहो यो विराडात्मनो महान् ।  
आतिवाहिक एवासौ चिन्मात्राच्छनभोमयः ॥मु_३,१४।४॥  
    
"पृथ्व्यादिरहितः" स्थूलपृथ्व्यादिस्पर्शादूषितः । "विराडात्मनः" विराट्स्वरूपतया स्थितस्य परमात्मनः । "महान्" व्यापकः । "यो देहो" ऽस्ति । सः "आतिवाहिक एव" सूक्ष्म एव । भवति । अत्र हेतुत्वेन विशेषणम् आह "चिन्मात्रे"ति । यतः चिन्मात्राख्यनिर्मलाकाशस्वरूपः । चिन्मात्रमयस्य शरीरस्यातिवाहिकत्वं स्वप्ने दृष्टम् इति नायस्तम् ॥न्त्_३,१४।४॥  
    
अक्षयस्वप्नशैलाभः स्थिरस्वप्नपुरोपमः ।  
चित्रकृत्स्थितचित्तस्थचित्रसैन्यसमाकृतिः ॥मु_३,१४।५॥  
    
अनिखातमहास्तम्भपुत्रिकौघसमोपमः८ ।  
ब्रह्माकाशे ऽनिखातात्मा सुस्तम्भे सालभञ्जकः९ ॥मु_३,१४।६॥  
    
आद्यः प्रजापतिः पूर्वं स्वयम्भूर् इति विश्रुतः१० ।  
प्राक्तनानां स्वकार्याणाम् अभावाद् अपकारणः ॥मु_३,१४।७॥  
    
"आद्यः" कारणभूतः । "स्वयम्भूर् इति विश्रुतः" । स्वयम्भूर् इति नाम्ना प्रसिद्धः । "प्रजापतिः" । "पूर्वम्" सर्गारम्भे । "अपकारणः" कारणरहितः । भवति । कुतः । "प्राक्तनानां स्वकार्याणाम्" पूर्वकल्पकृतकर्मणाम् । "अभावात्" । कर्मणां च जन्महेतुत्वं सर्वशास्त्रेषु प्रसिद्धम् एव । कार्याणाम् अभावश् चास्य चिन्मात्रतः सद्य उत्थितत्वेन ज्ञेयः । किंरूपो ऽसौ । "अक्षय" इत्यादि । "अक्षयः" इतरस्वप्नशैलवत् क्षणिकत्वदोषरहितः यः स्वप्नशैलः । तद्वद् आभा यस्य । स "अक्षयस्वप्नशैलाभः" । "स्थिरस्वप्नपुरोपमः" । इतरस्वप्नपुरवैलक्ष्येण "स्थिरम्" स्थिराकारं । यत् "स्वप्नपुरम्" । तस्य्"ओपमा" यस्य । सः । एतेन विशेषणद्वयेनातिवाहिकतायाम् अप्य् अस्य स्थिरतोक्ता । चित्रकृति स्थितं चित्तं "चित्रकृत्स्थितचित्तम्" । तत्र"स्थम्" यत् "चित्रसैन्यम्" अग्रे प्रकटीभवद् आलेख्यसैन्यं । तेन "समाकृतिः" स्वरूपं यस्य । सः "चित्रकृत्स्थितचित्तस्थचित्रसैन्यसमाकृतिः"११ । "अनिखातो" ऽनुत्कीर्णः । यः "महास्तम्भपुत्रिकौघः" । तेन "समा उपमा" यस्य । सः "अनिखातमहास्तम्भपुत्रिकौघसमोपमः" । "ब्रह्माकाशे सुस्तम्भे" "अनिखातात्मा" अनुत्कीर्णस्वरूपः । "सालभञ्जकः" महती पुत्रिका । "अनिखाते"ति विशेषणस्यैवेयं व्याख्या । एतेन विशेषणद्वयेन ब्रह्मैकमयतास्योक्ता ॥न्त्_३,१४।५-७॥

#८ °⟨मू⟩[पु]त्रिकौ°  
#९ °क्⟨आ⟩[अ]ः  
#१० °त्(आ)अः  
#११ °चित्⟨र्⟩[त्]अस्थ°  
    
    
महाप्रलयपर्यन्तेष्व् आद्याः किल पितामहाः ।  
मुच्यन्ते सर्व एवातः प्राक्तनं कर्म तेषु किम् ॥मु_३,१४।८॥  
    
"सर्वे एव आद्याः पितामहाः महाप्रलयपर्यन्तेषु" । "पर्यन्त"शब्देनात्र उद्रेकता विवक्षिता । "मुच्यन्ते" चिन्मात्राख्ये स्वरूपे लयीभवन्ति । फलितम् आह्"आतः" इति । "अतो" हेतोः । "तेषु" सर्वेषु आद्येषु पितामहेषु । "प्राक्तनं कर्म किम्" भवति । न किञ्चिद् अपीत्य् अर्थः । तथा च । सर्वे ऽपि ते ऽपकारणा एवेति भावः ॥न्त्_३,१४।८॥  
    
मोक्तव्य एव कुड्यात्मा दृश्यो ऽदृश्यश् च संस्थितः ।  
न च दृश्यं न च द्रष्टा न स्रष्टा सर्वम् एव च ॥मु_३,१४।९॥  
    
प्रतिच्छन्दः पदार्थानां सर्वेषाम् एष एव सः ।  
अस्माद् उदेति जीवाली दीपाली दीपकाद् इव ॥मु_३,१४।१०॥  
    
"एष स एव" पूर्वोक्तः प्रजापतिर् एव । "सर्वेषां पदार्थानां प्रतिच्छन्दः" समष्टिरूपः आभासः । भवति । सर्वेषाम् आभासानाम् एतत्स्वरूपत्वात् । कथम्भूतो ऽसौ । "मोक्तव्य एव" मोक्तुं मध्ये गन्तुं शक्य एव । "कुड्यात्मा" । "कुड्यम्" हि रोधकत्वेन मध्ये गन्तुं न शक्यते । ऽयं तु अपूर्वम् एव कुड्यः । मोक्तव्यत्वम् अस्य सर्वेषां दृश्यसञ्चाराणां प्रवेशनिर्गममहत्त्वात् । कुड्यत्वं तु सर्वाधारत्वेन । पुनः कथम्भूतः । "दृश्यः संस्थितः" दृश्यरूपेणास्थितः । "अदृश्यश् च स्थितः" द्रष्टृरूपेण१२ च स्थितः । चिन्मात्राभासशुद्धमनोरूपप्रजापतिरूपत्वाद् द्रष्टृदृश्ययोः१३ । पुनः किं । "न दृश्यं न च द्रष्टा न स्रष्टा" न सृजिक्रियाकर्ता सर्वोत्तीर्णरूपत्वात् । पुनः किं । "सर्वम् एव च" । ननु कथम् अयं प्रतिच्छन्दः अस्तीत्य् । अत्राह "अस्माद्" इति । यतः "अस्मात्" प्रजापतेः । "जीवाली उदेति" प्रादुर्भवति । ननु मृदो घटाली रज्जुसमूहात् वा सर्पालीन्यं१४ तथा उदेति । न तयोः तत्प्रतिच्छन्दत्वं दृश्यते इत्य् । अत्राह "दीपाली"ति । विवर्तपरिणामाभ्याम् अन्य एव प्रतिच्छन्द्यप्रतिच्छन्दकरूपः प्रकारः अत्रास्तीति भावः ॥न्त्_३,१४।९-१०॥

#१२ द्⟨ऋ⟩[र]ष्टृ°  
#१३ द्⟨ऋ⟩[र]ष्टृ°  
#१४ °न्य[म्]  
    
    
सङ्कल्प एव सङ्कल्पात् किलैति क्ष्मादिवर्जितः ।  
क्ष्मादिमान् इव निष्कुड्यः स्वप्नात् स्वप्नान्तरं यथा ॥मु_३,१४।११॥  
    
"किले"ति निश्चये । "क्ष्मादिवर्जितः" आभासरूपत्वेन स्थूलपृथ्व्यादिरहितः । "क्ष्मादिमान् इव" भासमानत्वेन तत्सहित इव भासमानः । "निष्कुड्यः" भासमानैः कुड्यरूपैः पर्वतादिभिः हीनः । "सङ्कल्पः" जगदाख्यः सङ्कल्पः । "सङ्कल्पात्" शुद्धमनोरूपाद् ब्रह्मणः । "एति" प्रादुर्भवति । अत्र दृष्टान्तम् आह "स्वप्नाद्" इति । "स्वप्नात्" सङ्कल्परूपात् । "स्वप्नान्तरम्" सङ्कल्परूपम् अन्यस्वप्नम् । यथैति । तथेत्य् अर्थः ॥न्त्_३,१४।११॥  
    
अस्माद् एव प्रतिच्छन्दाज् जीवाः सम्प्रसरन्त्य् अमी ।  
सहकारिकारणानाम् अभावाच्१५ च स एव ते ॥मु_३,१४।१२॥  
    
"अस्मात्" प्रजापतिनाम्नः । "प्रतिच्छन्दात्" आभासात् । "अमी" प्रत्यक्सं स्फुरमाणाः । "जीवाः" । "सम्प्रसरन्ति" सञ्चारं यान्ति । तर्हि तत उत्पन्नत्वेन ततो भिन्ना एव स्युर् इत्य् । अत्राह "सहकारी"ति । "ते" जीवाः । "स एव" भवन्ति । न तु ततो भिन्नाः । कुतः । "सहकारिकारणानाम्" प्राक्तनकर्मरूपाणां सहकारिकारणानाम् । "अभावात्" । सहकारिकारणाभावे कार्यं कारणरूपम् एवेति हि प्रसिद्धिः ॥न्त्_३,१४।१२॥

#१५ °वा⟨श्⟩[च्]  
    
    
सहकारिकारणानाम् अभावे कार्यकारणम् ।  
एकम् एतद् अतो नान्यः परस्मात् सर्गविभ्रमः ॥मु_३,१४।१३॥  
    
कार्यं च तत् कारणं च "कार्यकारणम्" । "परस्मात्" दृश्यापेक्षया उत्कृष्टात् प्रजापतेः । "सर्गविभ्रमः" सर्गविलासः ॥न्त्_३,१४।१३॥  
    
ब्रह्मैवाद्यो विराडात्मा विराडात्मैव सर्गता ।  
जीवाकाशः स एवेत्थं स्थितः१६ पृथ्व्याद्य् असद् यतः ॥मु_३,१४।१४॥  
    
"ब्रह्म एव" ब्रह्मतत्त्वम् एव्"आद्यः विराडात्मा" विराट्स्वरूपो परमात्मा । भवति । "विराडात्मा एव सर्गता"१७ सर्गः । भवति । पादपूरणार्थो भावप्रत्ययः । उपसंहारं करोति "जीवे"ति । "स" पूर्वोक्तः । "जीवाकाश"१८ "एव" चेत्यत्वादितन्मात्रान्तवलितचिन्मात्राख्यः "जीवाकाश एव" । "इत्थम्" प्रजापत्यादिसर्गरूपेण । "स्थितो" भवति । अत्र हेतुम् आह "पृथ्व्यादी"ति । "यतः" यस्मात् कारणात् । "पृथ्व्यादि असत्" भवति ॥न्त्_३,१४।१४॥

#१६ °⟨त्वा⟩[तः]  
#१७ °र्गत्⟨अः⟩[आ]  
#१८ जीव्⟨अ⟩[आ]का°  
    
    
जीवाकाश इति श्रुत्वा किञ्चित् संशयम् आपन्नः श्रीरामः पृच्छति  
    
किं स्यात् परिमितो जीवराशिर् आहो अनन्तकः ।  
आहोस्विद् अस्त्य् अनन्तात्मा जीवपिण्डो ऽचलोपमः ॥मु_३,१४।१५॥  
    
"जीवराशिः" जीवाकाशत्वेनोक्तः जीवपुञ्जः१९ । "परिमितः किं स्यात् आहो अनन्तकः" अपरिमितः स्यात् । "आहोस्वित् अनन्तात्मा जीवपिण्डः अचलोपमः" पर्वतप्रख्यः । "अस्ति" । "राशिः" भिन्नत्वेन वर्तमानानां समूहः । "पिण्डः" मृत्पिण्डवत् एक एव कश्चिज् जीवमयः पिण्ड इति भेदः ॥न्त्_३,१४।१५॥

#१९ °ञ्ज[ः]  
    
    
ननु किं तव राशिपिण्डत्वयोः२० प्रश्नेनेत्य् आशङ्क्याह  
    
धाराः पयोमुच इव शीकरा इव वारिधेः ।  
कणास्२१ तप्तायस इव कस्मान् निर्यान्ति जीवकाः ॥मु_३,१४।१६॥  
    
"धारा" जलधाराः । "शीकराः" जलकणाः । "तप्तायसः" वह्न्यभिज्वलितात् अयसः । "कणाः" वह्निमयाः लेशाः । "कस्माद्" इति । जीवराशेः जीवपिण्डस्य वानङ्गीकारे एतेषां निर्याणं न सम्भवतीति भावः ॥न्त्_३,१४।१६॥

#२० °शि⟨ः⟩पि°  
#२१ °णा(सु)स्  
    
    
प्रश्नम् उपसंहरति  
    
इति मे भगवन् ब्रूहि जीवजालविनिर्णयम् ।  
ज्ञातम् एतन् मया प्रायस् तद् एव प्रकटीकुरु ॥मु_३,१४।१७॥  
    
हे२२ "भगवन्" त्वं । "इति" पृष्टं । "जीवजालविनिर्णयं मे ब्रूहि" । एतावद् उक्त्वा त्वया किं न श्रुतम् इत्य् । अत्राह "ज्ञातम्" इति । "मया एतत् प्रायः" बाहुल्येन । "ज्ञातम्" । न त्व् अशेषेणातः "तद् एव प्रकटीकुरु" येनाशेषेण जानामीति भावः ॥न्त्_३,१४।१७॥

#२२ ह्⟨अं⟩[ए]  
    
    
श्रीवसिष्ठ उत्तरम् आह  
    
एक एव न जीवो ऽस्ति राशीनां सम्भवः कुतः ।  
शशशृङ्गं समुड्डीय प्रयातीतीव ते वचः ॥मु_३,१४।१८॥  
    
परमार्थतः "एक एव जीवो नास्ति" । त्वत्पृष्टानां "राशीनां सम्भवः कुतः" स्यात् । एतत्प्रश्नस्यासम्बद्धार्थत्वं कथयति "शशे"ति । "शशशृङ्गं समुड्डीय प्रयाति इति" एतद्वचनसदृशं । "ते वचः" अस्ति । आदौ शशशृङ्गम् एव नास्ति२३ । का२४ कथा तदुड्डयनस्य२५ । तथा जीव एव नास्ति । का कथा तद्राश्यादेर् इति भावः ॥न्त्_३,१४।१८॥

#२३ °ग⟨---⟩[म्] ए[व ना]स्ति  
#२४ *का*  
#२५ °उड्ड्⟨उ⟩[अ]य°  
    
    
सर्वम् एतत् पृष्टं निराकरोति  
    
न जीवो ऽस्ति न जीवानां राशयः सन्ति राघव ।  
न चैकः पर्वतप्रख्यो जीवपिण्डो ऽस्ति कश्चन ॥मु_३,१४।१९॥  
    
परमार्थतः सर्वस्य शुद्धचिन्मात्रैकमयत्वात् "जीवो नास्ति" । हे "राघव" । "जीवानां"२६ " राशयो न सन्ति" । "न च एकः कश्चन पर्वतप्रख्यः जीवपिण्डो ऽस्ति" । अतश् च त्वत्प्रश्नो ऽयं२७ न युक्त इति भावः ॥न्त्_३,१४।१९॥

#२६ °ना[म्]  
#२७ य[म्]  
    
    
आशीःप्रकारेण निश्चयम् अस्य कर्तव्यत्वेन कथयति  
    
जीवशब्दार्थकलनाः समस्तकलनान्विताः ।  
न च काश्चन सन्तीति निश्चयो ऽस्तु२८ तवाचलः ॥मु_३,१४।२०॥  
    
"तवेति निश्चयः" अयं निश्चयः । "अचलः" स्थिरो । "ऽस्तु" । "इति" किं । "इति जीवशब्दार्थकलनाः" । ताः "समस्तकलनान्विताः" समस्ताभिः अहम्भावादिकलनाभिः२९ अन्विताः । "न सन्ति" ॥न्त्_३,१४।२०॥

#२८ ऽस्त्⟨इ⟩[उ]  
#२९ °भि[ः]  
    
    
ननु जीवादीनां प्रत्यक्षेण स्फुरणात् कथम् अयं निश्चयः युक्तः३० स्याद् इत्य् । अत्राह  
    
शुद्धं चिन्मात्रम् अमलं ब्रह्मास्तीह हि सर्वगम् ।  
तद् यथा सर्वशक्तित्वाद् विन्दते यां स्वयं कलाम् ॥मु_३,१४।२१॥  
    
चिन्मात्रानुक्रमेणैव सम्प्रफुल्लां लताम् इव ।  
ननु मूर्ताम् अमूर्तां वा ताम् एवाशु प्रपश्यति ॥न्त्_३,१४।२२॥

#३० ⟨न⟩ युक्तः  
    
    
"हि" निश्चये । "शुद्धं चिन्मात्रम्" शुद्धचिन्मात्रस्वरूपम् । अत एव्"आमलं ब्रह्मास्ति" । कथम्भूतं । "सर्वगम्" समस्तदेशकालव्यापकम् । ततः किम् इत्य् । अत्राह "तद्" इति । "तत्" ब्रह्म । "सर्वशक्तित्वात्" यतः सर्वशक्तिर् अस्ति । ततः "याम्" जीवादिमयीं । "कलाम्" कलनां । "यथा" येन प्रकारेण । "स्वयम्" स्वेन । न तु पारतन्त्र्येण । "विन्दते" स्वोपलब्धिविषयं करोति । कथम्भूतां "कलाम्" । "चिन्मात्रानुक्रमेण" चिन्मात्रपरिपाट्या३१ । "लताम् इव" लतावत् । "सम्प्रफुल्लाम्" विकसितां । चिन्मात्रस्यैव हीयं३२ परिपाटी यत् कलनाः विकासयति । "ननु" निश्चये । "ताम्" कलनां । "मूर्ताम् अमूर्तां वा" स्थूलां सूक्ष्मां व्"आशु" तस्मिन्न् एव क्षणे । "प्रपश्यति" सम्पन्नाम् एव पश्यति । तथा च । जीवः परमार्थतः स्वयं सिद्धो नास्ति । कस्य राशिता पिण्डता वा भवेद् इति भावः ॥न्त्_३,१४।२१-२२॥

#३१ °पा*ट्या* [=°आरदा-अक्षर]  
#३२ °स्यैव (स्थूलां सूक्ष्माम्) हीयं  
    
    
ननु यदि ब्रह्म जीवादि पश्यति तदा तद्भिन्नम् एवैतत् स्यात् । स्वभिन्नस्यैव दृष्टिगोचरत्वाद् इत्य् । अत्राह  
    
जीवो बुद्धिः३३ क्रियास्पन्दो मनो द्वित्वैक्यम् इत्य् अपि ।  
स्वसत्तां प्रकचन्तीं तां नियोजयति वेदने ॥मु_३,१४।२३॥  
    
तत् ब्रह्म । "ताम्" प्रसिद्धां । "स्वसत्ताम्" स्वस्फुरत्तां३४ । "वेदने नियोजयति" वेदनविषयां करोति । पश्यतीति यावत् । "स्वसत्ताम्" कथम्भूतां । "जीवः बुद्धिः क्रियास्पन्दः" हिताहितप्राप्तिपरिहारार्थाश् चेष्टाः । "मनः" । द्वित्वं च तत् ऐक्यं च "द्वित्वैक्यम्" । "इत्य् अपि" एतद्रूपेण । "कचन्तीम्" स्फुरन्तीं । तथा च । दृष्टिगोचरत्वे ऽपि न जीवादेर् भिन्नत्वं युक्तम् इति भावः ॥न्त्_३,१४।२३॥

#३३ °द्धि[ः]  
#३४ °र[त्]तां  
    
    
ननु ब्रह्मसत्ता कथं जीवादिभावेन स्फुरतीत्य् । अत्राह  
    
साबुद्धैवं भवत्य् एव भवेद् ब्रह्मैव बोधतः ।  
अबोधः प्रेक्षया३५ याति नाशं न तु स बुध्यते ॥मु_३,१४।२४॥  
    
"सा" ब्रह्मसत्त्"आबुद्धा" ब्रह्मसत्ताभावेनाज्ञाता सती । "एवं भवति एव" जीवादिरूपतया भासत एव । "बोधतः" ब्रह्मसत्ताभावेन ज्ञानात् । "ब्रह्मैव भवेत्" । सत्तातद्वतोः भेदाभावात् । ननु जीवादेः ब्रह्मसत्ताभावेन ब्रह्ममयत्वे ऽपि ब्रह्मसत्ताविषयस् तु यः अबोध आसीत् सः अबोधत्वेन ज्ञातः सन् घटादिवत् तथैव तिष्ठति । तथा च न ब्रह्मैकमयता सिध्यति३६ इत्य् । अत्राह "अबोध" इति । "अबोधः प्रेक्षया" बोधेन । "नाशं याति" । "तु" पक्षान्तरे । "सः" अबोधः । "न बुध्यते"३७ बोधविषयो न सम्पद्यते विरुद्धत्वात् तदुद्बोधकाले एव नष्टत्वात् । न हि तमः तेजोविषयो भवतीति भावः ॥न्त्_३,१४।२४॥

#३५ °ध[ः] प्रे°  
#३६ °⟨द्⟩ध्य°  
#३७ °⟨द्⟩ध्य°  
    
    
एतद् एव दृष्टान्तेन दृढीकरोति  
    
यथान्धकारो दीपेन प्रेक्ष्यमाणः प्रणश्यति ।  
न चास्य ज्ञायते तत्त्वम् अबोधस्यैवम् एव हि ॥मु_३,१४।२५॥  
    
"यथान्धकारः दीपेन प्रेक्ष्यमाणः" द्रष्टुम् आरब्धः । "प्रणश्यति" । "अस्या"न्धकारस्य । "तत्त्वम्" स्वरूपं । "न च ज्ञायते" । पुरुषेणेति शेषः । दार्ष्टान्तिके योजयति "अबोधस्ये"ति । "हि" निश्चये । "ऽबोधस्या"ज्ञानस्य्"ऐवम् एव तत्त्वं न ज्ञायते" इत्य् अर्थः ॥न्त्_३,१४।२५॥  
    
जीवस्य ब्रह्मत्वम् उपसंहरति  
    
एवं ब्रह्मैव जीवात्मा निर्विभागो निरन्तरः ।  
सर्वशक्तिर् अनाद्यन्तो महाचित्साररूपधृत् ॥मु_३,१४।२६॥  
    
"एवम्" पूर्वोक्तप्रकारेण । "जीवात्मा ब्रह्मैव" भवति । ब्रह्मत्वापादकान्य् अस्य विशेषणान्य् आह "निर्विभाग" इति । "निर्विभागः" विभागरहितः । न हि जीवस्वरूपे कश्चिद् विभागो ऽस्ति निरवयवत्वात् । "निरन्तरः" प्रकाशनिर्भरितत्वेन मध्ये ऽवकाशहीनः । "सर्वशक्तिः" सर्वशक्तित्वं चास्य स्वप्नादौ प्रत्यक्षदृष्टम् एव । "अनाद्यन्तः"३८ आद्यन्तरहितत्वं चास्याद्यन्तपरिच्छेदकत्वेनैव सिद्धम् । न हि परिच्छेद्यः परिच्छेदकस्य परिच्छेदं कर्तुं शक्नोति३९ । "महाचित्साररूपधृत्" । "महाचित्" विमर्शशक्तिः । तस्याः "सारः" प्रकाशः । तस्य रूपं धारयति "महाचित्साररूपधृत्" । प्रकाशस्वरूप इत्य् अर्थः ॥न्त्_३,१४।२६॥

#३८ °न्त⟨ं⟩[ः]  
#३९ (न) शक्°  
    
    
सर्वथैव भेदकलनां निराकरोति  
    
सर्वानन्ततया त्व् अस्य न काचिद् भेदकल्पना ।  
विद्यते या हि कलना सा तद् एवानुभूतितः ॥मु_३,१४।२७॥  
    
"तु" विशेषे । "ऽस्य" ब्रह्मणः । "सर्वानन्ततया" सर्वश् चासाव् अनन्तश् च "सर्वानन्तः" । तस्य भावः "सर्वानन्तता" । तया । "काचिद् भेदकलना" भेदाकारा कलना । भेद इति यावत् । "ना"स्ति । सर्वरूपस्यानन्तस्य च भेदायोगात् । न हि घटाद्यपेक्षयानन्तस्य घटशरावादिसर्वरूपस्य मृदादेः घटभेदो युक्तः । ननु सर्वत्वम् अनन्तत्वं च असर्वात् सान्ताच्४० च भेदकम् एव । तथा च ताभ्याम् एव तस्य भेदः सम्पद्यत इत्य् । अत्राह "विद्यत" इति । "हि" यस्मादर्थे । "या कलना"४१ भेदकलना । "विद्यते" । "सा तद् एव" ब्रह्मैव । भवति । कुतो । "ऽनुभूतितः" अनुभूतिस्वरूपतः । अयं भावः । या काचित् कलनास्ति सानुभूता न वा । न चेत् सा स्वयम् असिद्धा ब्रह्मणि भेदं कथं कुर्यात् । अनुभूता चेत् तर्हि अनुभवरूपैवानुभवस्य च चिद्रूपत्वेन ब्रह्मत्वं सिद्धम् एवेति । ब्रह्मैव सा भवेद् इति ॥न्त्_३,१४।२७॥

#४० °न्ता⟨श्⟩[च्]  
#४१ °ना⟨य⟩(ः)  
    
    
अत्र श्रीरामः पृच्छति  
    
एवम् एतत् कथं ब्रह्मन्न् एकजीवेच्छयाखिलाः ।  
जगज्जीवा न युज्यन्ते महाजीवैकतावशात् ॥मु_३,१४।२८॥  
    
हे "ब्रह्मन्" । "एतत्" त्वयोक्तम् । "एवम्" भवति । सत्यम् एव भवतीत्य् अर्थः । सर्वेषां जीवानां तत्रैकजीवेच्छानुवर्तित्वम् आशङ्कते । "कथम्" इति । "अखिलाः जगज्जीवाः" । जगति स्थिता जीवाः "जगज्जीवाः" । "महाजीवैकतावशात्"४२ । "महाजीवेन" चेत्यत्वादितन्मात्रान्तप्रपञ्चवलितचिन्मात्राख्यमहाजीवेन । या "एकता" ऐक्यं । तस्याः "वशात्" वशेन । "एकजीवेच्छया" एकस्य कस्यापि सामान्यजीवस्येच्छया । "कथं न युज्यन्ते" । अयं भावः । सर्वेषां जीवानां प्रोक्तस्वरूपमहाजीवैकमयत्वे४३ एकस्मिन् जीवे उदितयेच्छया सर्वेषां जीवानां योगो युक्तः ॥न्त्_३,१४।२८॥

#४२ °जी⟨वे⟩वैकता⟨वता⟩°  
#४३ °पम्⟨आ⟩[अ]ह्⟨अ⟩[आ]जी°  
    
    
श्रीवसिष्ठ उत्तरम् आह  
    
महाजीवात्म तद् ब्रह्म सर्वशक्तिमयात्मकम् ।  
स्थितं यथेच्छम् एवेह निर्विभागं निरन्तरम् ॥मु_३,१४।२९॥  
    
"महाजीवात्म" महाजीवः४४ । "तत् ब्रह्म इह यथेच्छम्" स्वेच्छासदृशं । "स्थितम्" भवति । "तत् ब्रह्म" कथम्भूतं । "सर्वशक्तिमयात्मकम्" । "सर्वशक्तिमयः" सर्वशक्तिनिर्भरः । "आत्मा" यस्य । तत् । तादृशम् । सर्वशक्तिमयात्मकत्वं च ब्रह्मणः सर्वशक्तीनां तत एवोत्थानात् । पुनः कथम्भूतं । "निर्विभागम्" अखण्डस्वरूपत्वेन विभागान् निष्क्रान्तम् । पुनः कथम्भूतं । "निरन्तरम्" प्रकाशाख्यसारभरितम् ॥न्त्_३,१४।२९॥

#४४ °व[ः]  
    
    
ननु ब्रह्म यथेच्छं स्थितं भवतु । ततः किम् इत्य् । अत्राह  
    
यद् एवेच्छति तत् तस्य भवत्य् आशु महात्मनः ।  
पूर्वं तु नश्यतीच्छा चिद् अतो द्वित्वम् उदेति तत् ॥मु_३,१४।३०॥  
    
तत् ब्रह्म । "यद् एवेच्छति" इच्छाविषयं करोति । "तद्" एव । न त्व् अन्यत् । "तस्य महात्मनः" व्यापकस्वरूपस्य ब्रह्मणः । "आशु" इच्छाक्षणे एव । "भवति" सम्पद्यते । एकतेच्छानाशेन द्वित्वोत्पत्तिम्४५ अस्मात् कथयति "पूर्वम्" इति । "चित्" इच्छा । नीलम् उत्पलम् इतिवत् चिद्विशेषितेच्छा ज्ञेया । चिद्विशेषितत्वं चात्र चिद्विषयत्वं ज्ञेयम् । यत इत्य् अध्याहार्यम् । तेनायम् अर्थः । यतः "चित्" इच्छा । चिद्रूप एव भवामीत्य् एवंरूपा एकतेच्छा । "पूर्वम्" प्रथमसर्गारम्भे । "ऽतः" सप्तम्यर्थे तसिल् अस्मिन् ब्रह्मणि । "तु"शब्दः इवार्थे । "नश्यति तु" सुस्फूर्त्यविषयतारूपं४६ नाशं यातीव । परमार्थतः तु न नश्यति तस्याः सर्वत्रानुगमात् । इति "तु"शब्दोपादानम् । चिद्विषयेच्छानाशश् च चेत्यविषयेच्छोद्भूतेर् एव ज्ञेयः । "तत्" तस्मात् कारणात् । "द्वित्वम्" चेत्यस्वरूपजीवादिरूपेण स्थितो द्विधाभावः । "उदेति" प्रादुर्भवति । एकतेच्छानाशहेतुभूततया द्वित्वेच्छया एव द्वित्वम् उदेतीति भावः ॥न्त्_३,१४।३०॥

#४५ °त्व्(ए)*ओ*त्प°  
#४६ °स्फूर्त्(इ)य°  
    
    
द्वित्वोदयानन्तरं शक्तिक्रियाक्रमकरणं कथयति  
    
पश्चाद् द्वित्वविभक्तानां स्वशक्तीनां प्रकल्पितः ।  
अनेनेत्थं हि भवतीत्य् एवं तेन क्रियाक्रमः ॥मु_३,१४।३१॥  
    
"पश्चात्" । "तेन" ब्रह्मणा । "द्वित्वविभक्तानाम्" । "द्वित्वेन" द्विधाभावेन । "विभक्तानाम्" विभागेन स्थापितानां । "स्वशक्तीनाम्" । "इत्य् एवम्" इति प्रकारेण । "क्रियाक्रमः"४७ "कल्पितः" । "हि" निश्चये । "इत्य्" "एवम्" कथं । "अनेन"४८ सम्पद्यते ॥न्त्_३,१४।३१॥

#४७ °म*ः*  
#४८ (हि निश्चये) अने°  
    
    
सम्पन्नं स्वेष्टं कथयति  
    
शक्त्याद्यया तया ब्राह्म्या नियमो यः प्रकल्पितः ।  
तं४९ विना नोदयो ऽन्यासां प्रधानेच्छैव रोहति ॥मु_३,१४।३२॥  
    
"तया" प्रसिद्धय्"आद्यया" मूलकारणभूतया । "ब्राह्म्या" ब्रह्मसम्बन्धिन्या । "शक्त्या" । "यः नियमः" स्वेच्छासदृशी नियतिः । "प्रकल्पितः" । "तम्" नियमं । "विना" ऋते । "ऽन्यासाम्" जीवस्थानानाम् । "उदयो न" स्यात् । अत इत्य् अध्याहार्यम् । अतः "प्रधानेच्छैव रोहति" । "प्रधानस्य" महाजीवात्मभूतस्य ब्रह्मणः । "इच्छैव रोहति" जीवेच्छारूपेण परिणमते । तथा च प्रधानेच्छानुवर्तित्वम् एव । न सा नियमकारित्वम् उक्तम् । इह तु तच्छक्तेर् इति चेन् । न । शक्तितद्वतोर् अभेदात् ॥न्त्_३,१४।३२॥

#४९ त्(आ)अं  
    
    
एतद् एव नानारचनाभिः कथयति  
    
यस्या जीवाभिधानायाः५० शक्त्या येच्छा फलत्य् असौ ।  
प्रधानशक्तिनियमानुष्ठानेन विना न तु ॥मु_३,१४।३३॥  
    
"यस्याः जीवाभिधानायाः शक्त्याः" शक्तिरूपस्य यस्य जीवस्य । "या इच्छा फलति" फलयुक्ता भवति । तस्या इत्य् अध्याहार्यम् । तस्याः शक्तेः "असौ" इच्छा । "प्रधानशक्तिनियमानुष्ठानेन विना" । "प्रधानशक्तेः" ब्रह्मशक्तेः । यत् "नियमानुष्ठानम्" नियमकरणं । तद् "विना न" भवति । स्वरूपम् एव न लभते । का कथा तत्फलस्येति भावः ॥न्त्_३,१४।३३॥

#५० °या[ः]  
    
    
प्रधानशक्तिनियमः सुप्रतिष्ठो भवेन् न चेत् ।  
तत् फलं शक्त्यशक्तत्वान् नेहितानां क्वचिद् भवेत् ॥मु_३,१४।३४॥  
    
"प्रधानशक्तेः" ब्रह्मशक्तेः । नियमः "प्रधानशक्तिनियमः" । "सुप्रतिष्ठः" सुस्थिरः । "न चेद् भवेत्" यदि न स्यात् । "तत्" तदा । रोहितानां "क्वचित्" कुत्रापि देशे काले वा । "फलं न" स्यात् । कुतः । "शक्त्यशक्तत्वात्" । "शक्त्या" ब्रह्मशक्त्या । लक्षणया तन्नियमेन । यत् "शक्तत्वम्" फलं प्रति सामर्थ्यं । तदभावः "अशक्तत्वम्" । तस्मात् "शक्त्यशक्तत्वात्" । यतः रोहितानां नानाविधानां क्रियाणां फलं विद्यते ऽतः अनुमीयते को ऽपि नियमो ऽस्ति येन क्रियाणां फलोत्पादनं प्रति सामर्थ्यम् अस्तीति भावः ॥न्त्_३,१४।३४॥  
    
प्रकृतम् अनुसरति  
    
एवं ब्रह्म महाजीवो विद्यते ऽन्तादिवर्जितः५१ ।  
जीवत्कोटिमहाकोटी५२ भवत्य् अथ न किञ्चन ॥मु_३,१४।३५॥  
    
"एवम्" पूर्वोक्तप्रकारेण । "ब्रह्मान्तादिवर्जितः" अन्तमध्यादिरहितः । "महाजीवः" "विद्यते" । "कुतो निर्यान्ति जीवका" इति पूर्वतरोक्तस्य५३ प्रश्नस्योत्तरम् आह "जीवत्कोटी"ति । तत् ब्रह्म । "जीवत्कोटिमहाकोटी" । "जीवताम्" जीवनक्रियाकर्तृकाणां । "कोटिमहाकोटी" कोटिमहाकोटिसङ्ख्ये५४ । "भवति" स्वयम् एव तद्रूपो भवति । न तु ततो जीवाः निर्यान्तीति भावः । "अथ" तथापि । "न किञ्चन" "भवति" । चिन्मये स्वरूपे तथैव स्थितत्वात् ॥न्त्_३,१४।३५॥

#५१ °वो (भविष्य्(?)आतोन्तिसंसृतिव)[विद्यते ऽन्तादिव]र्जि°  
#५२ °व्⟨आ⟩[अ]त्को°  
#५३ ३।१४।१६द्  
#५४ °टि(ई)⟨र्⟩  
    
    
ननु ब्रह्म केन जीवतां यातीत्य् । अत्राह  
    
चेत्यसंवेदनाज् जीवो भवत्य् आयाति संसृतिम् ।  
तदसंवेदनाद् रूपं शमम् आयाति संसृतेः ॥मु_३,१४।३६॥  
    
"चेत्यसंवेदनात्" चिद्विषयभूतभावजातपरामर्शात् । ब्रह्म "जीवो भवति" । ततः "संसृतिं याति"५५ सुखदुःखलेपस्वरूपसंसारभाक् भवति । ननु कदाचित् संसृतिर् अस्य निवर्तते न वेत्य् । अत्राह "तद्" इति । "तदसंवेदनात्" चेत्यापरामर्शात् । अस्येत्य् अध्याहार्यम्५६ । अस्य जीवस्य । "संसृतेः" संसारस्य । "रूपं शमम्" शान्तिं । "याति" ॥न्त्_३,१४।३६॥

#५५ ⟨व्⟩[य्]आ°  
#५६ ⟨आ⟩[अ]ध्या°  
    
    
ननु संसृत्युपशमेन जीवस्य किं सम्पद्यत इत्य् । अत्राह  
    
एवं कनिष्ठजीवानां ज्येष्ठजीवक्रियाक्रमैः ।  
समुदेत्य् आद्यजीवत्वं ताम्राणाम् इव हेमता ॥मु_३,१४।३७॥  
    
"एवम्" सति संसृत्युपशमे सति । "ज्येष्ठजीवस्य" ब्रह्मणः । क्रियाक्रमैः "ज्येष्ठजीवक्रियाक्रमैः" । "कनिष्ठजीवानाम् आद्यजीवत्वम्" ब्रह्मत्वं । "समुदेति" प्रादुर्भवति । "ज्येष्ठजीवक्रियाक्रमा" अत्र ब्रह्मकृताः क्रियाक्रमा५७ ज्ञातव्याः । ब्रह्मकृतक्रियाक्रमस्यैव जीवानां ब्रह्मत्वापादने समर्थत्वात् । अत्र दृष्टान्तम् आह "ताम्राणाम्" इति५८ । स्वर्णकारक्रियाक्रमैः "ताम्राणाम्" यथा "हेमत्वम्" समुदेति । तथेत्य् अर्थः ॥न्त्_३,१४।३७॥

#५७ °⟨-⟩[क्र]मा  
#५८ ⟨आह⟩[इति]  
    
    
पूर्वतरोक्तं स्मरति  
    
अत्रानन्ते पराकाशे इत्थम् एष गणो ऽप्य् असन् ।  
खात्मैव सन्न् इवोदेति चिच्चमत्करणात्मकः५९ ॥मु_३,१४।३८॥  
    
"इत्थम्" पूर्वोक्तक्रमेण्"आत्रानन्ते पराकाशे" प्रसिद्धे ऽपरिमेये चिदाकाशे । "एषः" पूर्वोक्तः । "गणः" चेत्यत्वादिरूपः प्रपञ्चः । "असन्न् अपि" "सन्न् इवोदेति" । कथम्भूतः । "खात्मैव" नकिञ्चिद्रूप एव । पुनः कथम्भूतः । "चिच्चमत्करणात्मकः"६० । "चितः" यत् "चमत्करणम्" स्वशक्त्यास्वादकरणं । तत् "आत्मा" स्वरूपं यस्य । सः "चिच्चमत्करणात्मकः" । "चमत्करणम्" विना स्वतन्त्रायाः चितेः चेत्योन्मुखतायोगात् ॥न्त्_३,१४।३८॥

#५९ °क्⟨आ⟩[अ]रणा°  
#६० °क्⟨आ⟩[अ]रणा°  
    
    
ननु चमत्करणार्थम् अन्यापेक्षाया६१ अवश्यम्भावात् कुतो ऽस्याः स्वतन्त्रादीत्य्६२ । अत्राह  
    
स्वयम् एव चमत्कारो यः समागम्यते चिता ।  
भविष्यन्नामदेहादि तद् अहम्भावनं विदुः ॥मु_३,१४।३९॥  
    
"यः चमत्कारः चिता" सह "स्वयम्" चिदाश्रयेण स्वविषयेन च यत्नेन विना । "समागम्यते" स्वयं समागमविषयतां६३ भजति । पण्डिताः "तद् अहम्भावनम्" अहङ्कारं । "विदुः" । अहङ्कारो ऽपि चिच्चमत्कार एव । का कथा जीवस्येति अहम्भावग्रहणाभिप्रायः । कथम्भूतं । "भविष्यन्नामदेहादि" । "भविष्यत् नाम" च "देहादि" च यस्य । तत् । "नामा"हङ्कारेत्य् अभिधा । "देहः" स्थूलसूक्ष्मरूपः । चिन्नैरपेक्ष्यद्योतनाय "समागम्यत" इति कर्मकर्तृव्यपदेशः ॥न्त्_३,१४।३९॥

#६१ °क्ष्⟨अ⟩[आ]या  
#६२ °आद्⟨ए⟩[ई]त्य्  
#६३ °म⟨ं⟩वि°  
    
    
प्रकृतं चिदैक्यं६४ बहुविस्तरेण कथयति  
    
चितो यः स्याच् चिदालोकस् तन्मयत्वाद् अनन्तकः ।  
स एष भुवनाभोग इति तस्याः प्रबिम्बति ॥मु_३,१४।४०॥  
    
"चितः" अनन्तस्वभावस्य चित्प्रकाशस्य । "यः आलोकः"६५ भावप्रकटनहेतुः स्वभावविशेषः । "स्याद्" अस्ति । कथम्भूतः । "तन्मयत्वात्" चिन्मयत्वाद् । "अनन्तकः" चिद्वद् अपरिमेयः । अपरिमेयत्वं च चितः परिमातुर् अभावेन स्वयं स्वस्मिन् परिमातृतासम्भवाच् च ज्ञेयम् । "स एषः" पूर्वोक्तः विषयस्य स्वव्यतिरिक्तस्य चिदालोकः । "तस्याः"६६ चितः । "भुवनाभोग इति" भुवनविस्तारो ऽयम्६७ इति । "प्र"ति"बिम्बति" मालिन्यानादायकत्वेन प्रतिबिम्बभावेन स्फुरति ॥न्त्_३,१४।४०॥

#६४ चिदै(दपं)क्यं  
#६५ °क[ः]  
#६६ °स्या[ः]  
#६७ ऽय⟨ं⟩म्  
    
    
परिणामविकारादिशब्दैः सैव चिद् अव्यया ।  
तादृग्रूप्याद् अभेद्यापि स्वशक्त्यैव विबुध्यते ॥मु_३,१४।४१॥  
    
"स्वशक्त्या एव" प्रमातृभावेन स्फुरन्त्या निजशक्त्या एव कर्त्र्य्"आव्यया" नाशरहिता । "सैव चित् परिणामविकारादिशब्दैः"६८ "विबुध्यते" विज्ञायते । शब्दस्यार्थबोधं प्रति कारणत्वं सुप्रसिद्धम् एवेति नायस्तम् । कथम्भूत्"आपि" । "तादृग्रूप्यात्" चिद्रूपतायाः । "अभेद्यापि" भिन्नीकर्तुम् अयोग्यापि । ननु स्वरूपाद् अभिन्नत्वे कथं परिणामादिशब्दवाच्यत्वं अस्या इति चेत् । सत्यम् । यथा तोयं स्वरूपाद् अभिन्नम् अपि तरङ्गताम् आसाद्य६९ तोयपरिणामशब्देन तद्विकारशब्देन च कथ्यते तथेयम् अपीति न विरोधः ॥न्त्_३,१४।४१॥

#६८ °णा[म]वि°  
#६९ °साद्⟨अयं⟩[य]  
    
    
अविच्छिन्नविलासात्म स्वतो यत् स्वदनं चितः ।  
अचेत्यस्य प्रकाशस्य जगद् इत्य् एव तत् स्थितम् ॥मु_३,१४।४२॥  
    
"अचेत्यस्य प्रकाशस्य" चेत्यलेपरहितप्रकाशरूपायाः "चितः" । "स्वयम्" अयत्नेन । "यत् स्वदनम्" स्वशक्त्यास्वादः भवति । कथम्भूतम् । "अविच्छिन्नविलासात्म" । "अविच्छिनविलासः" छेदरहितस्फुरणयुक्तः । "आत्मा" यस्य । तत् "अविच्छिन्नविलासात्म" । तत् "स्वदनं जगद् इत्य् एव" जगत्स्वरूपेण । "स्थितम्" भवति ॥न्त्_३,१४।४२॥  
    
आकाशाद् अपि सूक्ष्मैषा या शक्तिर् वितता चितः ।  
सा स्वभावत एवैनाम् अहन्तां परिपश्यति ॥मु_३,१४।४३॥  
    
"या एषा आकाशाद् अपि सूक्ष्मा"परिच्छेद्या७० । "वितता" सर्वत्र व्याप्ता । "चितः शक्तिः" सामर्थ्यं अस्ति । "सा" चित् । "स्वभावत एव" स्वसत्तयैव । न तु यत्नादिना । "एनाम्" प्रोक्तविशेषणां । "अहन्तां परिपश्यति" अहङ्कारभावेन चेतति ॥न्त्_३,१४।४३॥

#७० °⟨त्⟩[द्]या  
    
    
आत्मन्य् आत्मात्मनैवास्या यत् प्रस्फुरति वारिवत् ।  
जगदन्तम् अहन्ताणुं तद् एवासौ प्रपश्यति ॥मु_३,१४।४४॥  
    
"अस्याः" चितः । "आत्मा" स्फुरत्ताख्यं स्वरूपम् । "आत्मनि" स्फुरत्ताख्ये स्वरूपे स्वस्वरूपे । "आत्मना" स्वभावेन । न तु यत्नेन । "यत् स्फुरति" विलसति । कथं । "वारिवत्" जलवत् । "तद् एव"७१ स्फुरणम् एव्"आसौ" चिद् । "अहन्ताणुं प्रपश्यति" परिमिताहन्तारूपतया७२ परामृशति । कीदृशम् "अहन्ताणुम्" । "जगदन्तम्" जगत्पर्यन्तम् ॥न्त्_३,१४।४४॥

#७१ (परिमिताहन्तारूपतया) तद्  
#७२ °आहन्त्*आ*रू°  
    
    
चमत्कारकरी चारु यच्७३ चमत्कुरुते चितिः ।  
इयं स्वात्मनि तस्यैव जगन्नाम कृतं ततम् ॥मु_३,१४।४५॥  
    
"चमत्कारकरी" चमत्कारकरण[ ? ]"स्यैव" । "ततम्" विस्तीर्णं । "जगन्नाम" जगद् इति नाम । "कृतम्" । तयैवेति शेषः ॥न्त्_३,१४।४५॥

#७३ य⟨श्⟩[च्]  
    
    
चितश् चित्त्वम् अहङ्कारः सैव राघव कल्पना ।  
तन्मात्रादि चिद् एवातो द्वित्वैकत्वे क्व संस्थिते७४ ॥मु_३,१४।४६॥  
    
"चितः चित्त्वम् अहङ्कारः" भवति । अहङ्कारतया चित्त्वस्यैव परिणामाद् इत्य् अर्थः । हे "राघव" । "सैवा"हङ्कार एव । "कल्पना" भवति । "कल्पना"पदापेक्षं स्त्रीत्वं । "अतः तन्मात्रादि" अहङ्कारोत्पन्नं तन्मात्रादिकम् । "चिद् एव" भवति । तन्मात्रकारणस्याहङ्कारस्य चित्त्वात् । "द्वित्वैकत्वे क्व संस्थिते" भवतः । न स्त इति भावः । ननु द्वित्वं मा भवतु । एकत्वं कथं नास्तीति चेन् । मैवं । स्वप्रतिपक्षं द्वित्वं विनैकत्वस्याप्य् असिद्धेः । न हि छायां विना प्रकाशः प्रकाशो भवति अनिर्वाच्यत्वात् ॥न्त्_३,१४।४६॥

#७४ °ते⟨ः⟩  
    
    
एवं चिदेकमयत्वं सर्वस्य प्रसाध्य भेदत्यागं शिष्यं प्रति अनुष्ठेयत्वेन विदधाति  
    
जीवहेताव् असन्त्यागे त्वं चाहं७५ चेति सन्त्यज ।  
शेषं सदसतोर् मध्ये भवेत्यर्थात्मको७६ भवेत् ॥मु_३,१४।४७॥  
    
पुरुषः । "इत्यर्थात्मकः" । "इति"शब्दाक्षिप्तगुरूपदेशवाक्य्"आर्थात्मकः" । तत्पर इति यावत् । "भवेत्" । "इति"शब्दाक्षिप्तं गुरूपदेशम् आह "त्वं चाहं चेति त्यज"७७ । येन जीवता दूरे गच्छतीति भावः । पुनः किंरूपः तिष्ठामीत्य् । अत्राह "शेषम्" इति । "सदसतोः मध्ये" स्थितं सत्त्वासत्त्वाभ्याम् अनिर्वचनार्हं । "शेषम्" सर्वप्रपञ्चबाधे ऽपि साक्षितया शुद्धं चिन्मात्रं । "भव" ॥न्त्_३,१४।४७॥

#७५ ⟨द्⟩[च्]आहं  
#७६ अ⟨क्त्⟩[र्थ्]आ°  
#७७ [त्वं चाहं(?)] चेति  
    
    
एवं शिष्यं प्रति अभेदं विधेयत्वेनोक्त्वा तत्कृपया पुनर् अप्य् अभेदम् एव कथयति  
    
चिता यथादौ कलिता स्वसत्ता सा तथोदिता ।  
अभिन्ना दृश्यते व्योम्नः सत्तासत्ते ऽथ वेद्म्य् अहम् ॥मु_३,१४।४८॥  
    
"चितादौ" सर्गारम्भे । "स्वसत्ता" स्फुरामीतिरूपा निजा सत्ता । "यथा" येन जीवादिरूपेण । "कलिता" । अस्या इत्य् अध्याहार्यम् । अस्याः चितः "सा" सत्ता । "तथा"७८ तेन रूपेण्"ओदिता" प्रादुर्भूता सती । चिदाकाशात् "अभिन्ना दृश्यते" । ज्ञानिभिर् इति शेषः । "अहम्" इत्य् अनेन सत्तासामान्यप्रमाता कथितः । "अथाहं सत्तासत्ते वेद्मि" जानामि । न तु तथास्तीति भावः ॥न्त्_३,१४।४८॥

#७८ (तेन)[त]था  
    
    
चित्खं७९ खं जगदीहाः खं खम् अब्धिविबुधाचलाः ।  
खाकारचिच्चमत्काररूपत्वान् नान्यद् अस्ति हि ॥मु_३,१४।४९॥  
    
"चित्खं"८० "खम्" आकाशं भवति । "जगदीहाः" । "जगताम्" हिताहितप्राप्तिपरिहारार्थाः चेष्टाः । "खम्" भवन्ति । "अब्धिश्" च "विबुधाश्" च्"आचलाश्" च । ते अपि "खम्" एव भवन्ति । अत्र हेतुत्वेनोत्तरार्धम् आह "खाकारे"ति । "हि" यस्मादर्थे । "खाकारः" यः "चिच्चमत्कारः"८१ । स एव "रूपम्" यस्य । सः । तस्य भावः तत्"त्वम्" । तस्मात् "खाकारचिच्चमत्काररूपत्वात्" । "अन्यत् नास्ति" । यतः सर्वं खरूपं चिच्चमत्कारमात्ररूपं भवतीत्य् अर्थः ॥न्त्_३,१४।४९॥

#७९ ज़ु कोम्पोनिएरेन् औफ़्ग्रुन्द् वोन् भास्करस् देउतुन्ग् वोन् "जगदीह" अल्स् कोम्पोसितुम्।  
#८० °[खम्]  
#८१ यः चिच्चमत्कारः ⟨यः चिच्चमत्कारः⟩  
    
    
यो यद्विलासस् तस्मात् स न कदाचन भिद्यते८२ ।  
अपि सावयवात् तत्त्वात् कैवानवयवे कथा ॥मु_३,१४।५०॥  
    
"यः यद्विलासः" यस्य स्फुरणं भवति । "सः सावयवात्"८३ "तत्त्वाद् अपि तस्मात् कदा न" जातु न । "भिद्यते" । न हि कश्चित् तरङ्गं तोयात् भिन्नं वदतीति८४ भावः । "अनवयवे" अवयवरहिते । स्वप्ने ऽपि तद्८५ वाच्यम् इति भावः ॥न्त्_३,१४।५०॥

#८२ ⟨व्⟩[भ्]इद्°  
#८३ °य⟨वत्⟩वात्  
#८४ °ती[ति] भा°  
#८५ (न) तद्  
    
    
ननु चितः जगद्रूपत्वे ऽपि तद्ग्राहिण्या अन्यस्याश्८६ चितः सद्भावात् नाभेदमयतेत्य् । अत्राह  
    
चितेर् नित्यम् अचेत्यायाश् चिन् नास्त्य् अवितताकृतेः ।  
यद् रूपं जगतो रूपं तत्तत्स्फुरणरूपिणः ॥मु_३,१४।५१॥  
    
"नित्यम् अचेत्यायाः" चेतितुम्८७ अयोग्यायाः । "चितेः चित्" स्वग्राहिणी चित् । "नास्ति" चिद्रूपत्वहानेर् इति भावः । "चितेः" कथम्भूतायाः । "अवितताकृतेः" । सूक्ष्मतय्"आवितता" कुत्रापि न स्थित्"आकृतिः" रूपं यस्याः । सा । तस्याः । ननु एतद् असिद्धं । स्फुरामीतिरूपेण युक्तत्वाद् इत्य् । अत्राह "यद् रूपम्" इति । "यद् रूपम्" । "यत्" स्फुरामीत्यादिकं । "रूपम्" भवति । तद् इत्य् अध्याहार्यम् । तत् "जगत" एव "रूपम्" । न तु चितेः । मुख्यतः चितित्वं हि स्फुरामीत्य् अस्य ग्राहिकायाः चितेर् एव । स्फुरामीति ग्राह्यरूपायास् तु गौणं चितित्वं८८ भवद् अपि न जगत्त्वं व्यभिचरति । कथम्भूतस्य "जगतः" । "तत्तत्स्फुरणरूपिणः"८९ । "तत्तत्स्फुरणानि" स्फुरामीत्यादीनि । "रूपम्" यस्य । तत् । तस्य "तत्तत्स्फुरणरूपिणः" । यत् किञ्चिच् चेत्यताम् आयाति तत् सर्वं जगद् एवेत्य् अर्थः ॥न्त्_३,१४।५१॥

#८६ °स्या⟨च्⟩[श्]  
#८७ °त्⟨अ⟩[उ]म्  
#८८ चित्⟨त्⟩इ°  
#८९ तत्त[त्]स्फु°  
    
    
मनो बुद्धिर् अहङ्कारो भूतानि गिरयो दिशः ।  
इति पर्यायरचना चितस् तत्त्वाज् जगत्स्थितेः ॥मु_३,१४।५२॥  
    
"मनो बुद्धिर्" इत्यादिरूपेणोक्ता शब्दसन्ततिः । "चितः पर्यायरचना" भवति । कुतः । "जगत्स्थितेः" मनोबुद्ध्यादिरूपायाः जगत्स्थितेः । "तत्त्वात्" चिद्रूपत्वात् । सर्वे शब्दाः चिद्वाचका एवेति भावः ॥न्त्_३,१४।५२॥  
    
चितश् चित्त्वं जगद् विद्धि नाजगच्९० चित्त्वम् अस्ति हि ।  
अजगत्त्वाद् अचिच् चित् स्याद् भावाभेदाज् जगत् कुतः ॥मु_३,१४।५३॥  
    
"चितः"९१ सम्बन्धि "चित्त्वम्" चिद्भावं । येन सा चिद् इति नामयोग्या भवति स को ऽपि धर्मः । तम् इति यावत् । "जगत् विद्धि" जानीहि । अत्र हेतुम् आह "ने"ति । "हि" यस्मात् कारणात् । "चित्त्वम् अजगत्" जगतो व्यतिरिक्तं । "नास्ति" । चेत्यरूपजगदभावे ऽनिर्वाच्यायाः चितः स्फुटं चित्त्वायोग्यत्वात् । अवान्तरं फलितम् आह "अजगद्" इति । अत इत्य् अध्याहार्यम् । अतो हेतोः । "चित् अजगत्त्वाद्" धेतोर् । "अचित् स्यात्" चिन्नामयोग्या न स्यात् । यदि जगन् न स्याद् अनिर्वाच्यायाः चितेर् अपि चित्त्वं न स्याद् इति भावः । परमं फलितम् आह "भावाभेदाद्" इति । "भावाभेदात्" पूर्वन्यायसिद्धेन चिज्जगतोर् अभेदेन सिद्धात् पदार्थाभेदात् । "जगत् कुतः" कथं । स्यात् । चित्त्वजगतोर् अभेदे सति चित्त्वस्य चिदेकमयतया चित एव सर्वथा स्थितत्वात् जगन् नास्तीति भावः ॥न्त्_३,१४।५३॥

#९० °ग⟨श्⟩[च्]  
#९१ °त्⟨आ⟩[अ]ः  
    
    
चितेर् मरिचबीजस्य निजा यान्तश् चमत्कृतिः ।  
सैवैषा जीवतन्मात्रमात्रं जगद् इति स्थिता ॥मु_३,१४।५४॥  
    
"चितेः" चिन्नाम्नः । "मरिचबीजस्यान्तः" मध्ये । "या चमत्कृतिः" अर्थात् तीक्ष्णतास्थानीयः स्वशक्त्यास्वादाख्यः चमत्कारः । भवति । "सैवैषा जगद् इति" जगद्रूपेण९२ । "स्थिता" भवति । कथम्भूतं "जगत्" । "जीवतन्मात्रमात्रम्" केवलं जीवपञ्चतन्मात्रस्वरूपं । न तु स्थूलभूतमयं । स्वप्नन्यायेन स्थूलताया असत्यत्वात् ॥न्त्_३,१४।५४॥

#९२ सैव्⟨ए⟩[ऐ]षा जगद् इति जगद्रूपेण ⟨सैवेषा जगद् इति जगद्रूपेण⟩  
    
    
चित्त्वात् स्वशक्तिकचनं यद् अहम्भावनं चितेः ।  
जीवः स्पन्दात्मकर्मात्मा भविष्यदभिधो ह्य् असौ ॥मु_३,१४।५५॥  
    
"चितेः" "स्वशक्तिकचनम्" स्वशक्तिस्फुरणरूपं । "अहम्भावनं यद्" अस्ति । कुतः । "चित्त्वात्" चिद्भावाख्यात् हेतोः । "हि" निश्चये । "असौ" स्वशक्तिस्फुरणं । "जीवः" भवति । "जीवा"पेक्षया पुंलिङ्गता । कथम्भूतो "जीवः" । "स्पन्दात्म" किञ्चित्स्फुरणरूपं । यत् "कर्म" । तत् "आत्मा" स्वरूपं । यस्य । "स्पन्दात्मकर्मात्मा" चित्स्पन्दरूप एवेत्य् अर्थः । पुनः कथम्भूतः । "भविष्यदभिधः" वैखरीप्रादुर्भाव इत्य् अर्थः ॥न्त्_३,१४।५५॥  
    
यच् चिच् चित्त्वेन कलनं सुसम्पाद्याभिधार्थदिक् ।  
व्यवच्छेदविकारैस्९३ तद् भिद्यते ऽतो९४ न विद्यते ॥मु_३,१४।५६॥  
    
"चित्" आर्षः षष्ठीलोपः चितः । "यत् चित्त्वेन" चिद्भावेन । "कलनम्" परिच्छेदः । भवति । कथम्भूतं । "सुसम्पाद्या"९५ सुखेन "सम्पादयितुम्" शक्य्"आभिधार्थदिक्" नामार्थलेशः येन । तत् "सुसम्पाद्याभिधार्थदिक्" । परिच्छिन्नस्यैव हि वस्तुनः नाम तद्वाच्यत्वं च कर्तुं शक्यं । "तत् भिद्यते" चितः भिन्नत्वेन स्थीयते । कैः । "व्यवच्छेदविकारैः" । चित्तं न स्पृशतीति यावत् । भवन्तु९६ जडेभ्यः भिन्नतापादनानि । त एव विकाराः९७ । तैः । तद्युक्तत्वाद् इति यावत् । चितो भिन्नं । का हानिर् इत्य् । अत्राह्"आत" इति । "अतः" चितो भिन्नत्वात् । "न विद्यते" । चिद्भिन्नस्य चेत्यमानतायोगात् । तदयोगे च सतो ऽपि । तस्यासङ्कल्पत्वात् । चिद्रूपत्वेन कलनाभावेन व्यर्थस्य चित्त्वस्याप्य् अभावः । चित्त्वाभावे च जगतो ऽभावः । तदभावे च शुद्धस्य चिन्मात्रस्यैव साम्राज्यम् इति भावः ॥न्त्_३,१४।५६॥

#९३ °⟨ध्⟩[व्]इका°  
#९४ [ऽ]⟨न्⟩[त्]ओ  
#९५ °द्य्⟨अ⟩[आ]  
#९६ °व[न्]तु  
#९७ °रा[ः]  
    
    
ननु भवतु चिदेकमयत्वं सर्वस्य । तदंशभूतयोः कर्तृकर्मणोस् तु परस्परं भेदो दुर्निवार इत्य् । अत्राह  
    
चित्स्पन्दरूपिणोर् अस्ति न भेदः कर्तृकर्मणोः ।  
स्पन्दमात्रं९८ भवेत् कर्म स एव पुरुषः स्मृतः ॥मु_३,१४।५७॥  
    
"चित्स्पन्दरूपिणोः" चित्स्फूर्त्याख्यरूपयुक्तयोः । "कर्तृकर्मणोः भेदः नास्ति" । कथम् एतद् इत्य् । अत्राह "स्पन्दे"ति । "स्पन्दमात्रं कर्म भवेत्" । बहिःस्पन्दस्यैव कर्मत्वदर्शनात् । "स एव पुरुषः स्मृतः" । पण्डितैर् इति शेषः । अयं भावः । अन्तः९९ विचार्यमाणं१०० ज्ञानं विना न किञ्चिल् लभ्यते । घटपटादिश् च बहिर्भूतः । अतः ज्ञानस्य तैः सह को ऽपि सम्बन्धो नास्तीति शुद्धं ज्ञानं शिष्टं । स एव१०१ च चितः स्फुरणाख्यः स्पन्दः । तद् एव कर्म । बहिःस्थितस्य शरीरचलनादिरूपस्य कर्मणो ऽपि तत्पूर्वकत्वात् । तत् तत्त्वम्१०२ एव । स एव च पुरुषः । अन्तर् अन्यस्यानुपलम्भात् बहिःशरीरस्य मृत्पिण्डरूपस्य पुरुषत्वायोगात् इति सिद्धं कर्मणः पुरुषत्वम् ॥न्त्_३,१४।५७॥

#९८ °⟨सात्वं⟩[मात्रम्]  
#९९ *अन्तः*  
#१०० °ण्⟨ए⟩[अम्]  
#१०१ [स ए]व  
#१०२ [तत्]त्वम्  
    
    
सर्वस्य जीवादेर् वर्गस्यैकत्वं साधयति  
    
जीवश् चित्त्वे परिस्पन्दः पुंसां चित्तं स एव च ।  
मनस् त्व् इन्द्रियरूपं सन् नानानानैव गच्छति ॥मु_३,१४।५८॥  
    
"जीवः चित्त्वे" चिद्भावे । चित्स्वरूप इति यावत् । "परिस्पन्दः" भवति । "पुंसां स एव" कर्मापरपर्यायं१०३ "चित्तम्" भवति । परिस्पन्द "एव च" । चित्स्पन्दत्वव्यतिरिक्तस्य जीवस्य चित्तस्य वाभावात् । "तु" विशेषे । "मन" एव चित्स्पन्दरूपं चित्तम् । "इन्द्रियरूपं सत्" । "नानानाना"त्वं "गच्छति" । "चित्तम्" कथम्भूतम् "एव" । "अनानैव" । परमार्थतः एकत्वात् नानात्वरहितं । इदम् अत्र तात्पर्यम् । "जीवस्" तावत् चित्स्पन्द एव । तच्चित्तम् अपि विकल्पात्मकं तथैव । तद् एव च चित्तम् इन्द्रियरूपेण परिणमते । ततश् च स्वपरिणामभूतेन्द्रियद्वारेण बहिर् निर्गत्य रूपादिपञ्चकस्वरूपविषयरूपताम् आपद्यते । ततश् च तदाधारभूतपञ्चकताम् आसाद्यते । ततश् च तत्कार्यभावेन परिणमते इति चित्स्पन्द एव स्थूलसूक्ष्मभावरूपेण स्थितः । स च चिदव्यतिरिक्त इति सर्वं चिद्रूपम् एव स्थितम् इति ॥न्त्_३,१४।५८॥

#१०३ °य[म्]  
    
    
शान्ताशेषविशेषं हि चित्प्रकाशच्छटा जगत् ।  
कार्यकारणकादित्वं तस्माद् अन्यन् न विद्यते ॥मु_३,१४।५९॥  
    
"हि" यस्मात् अर्थे । ऽशेषं समस्तं "जगत् चित्प्रकाशच्छटा" चित्प्रकाशे सिद्धपदार्थपङ्क्तिमयत्वात् चित्प्रकाशपङ्क्तिः । भवति । कथम्भूतं । "शान्ताशेषविशेषम्" । "शान्ताः" चिन्मात्रे प्रलीनाः । "अशेषाः" समस्ताः । "विशेषाः" भावाः यस्य । तत् । "तस्मात्" ततो हेतोः । "कार्यकारणकादित्वम् अन्यत्" चिन्मात्रात् पृथक् । "न विद्यते" । कार्यकारणत्वादेर् अपि जगत्त्वेन चित्प्रकाशच्छटात्वानपायात्१०४ ॥न्त्_३,१४।५९॥

#१०४ °ट्⟨अ⟩[आ]त्वा°  
    
    
अच्छेद्यो ऽहम् अदाह्यो ऽयम् अक्लेद्यो ऽशोष्य एव च ।  
नित्यः सततगः स्थाणुर् अचलो ऽहम् इति स्थितम् ॥मु_३,१४।६०॥१०५  
    
सर्वस्य जीवादेर् जगतः चित्प्रकाशमयत्वे सति "इति स्थितम्" भवति । अयं निश्चय एव प्रतिष्ठितो भवति इति । किम् "इति" । "अहम्" चित्प्रकाशरूपः१०६ अहम् । "अच्छेद्यः"१०७ अशरीरवत् छेदयोग्यो नास्मि । एवम् "अदाह्यो ऽयम्" इत्य् आदाव् अपि सम्बन्धनीयम् । "अहं नित्यो" ऽस्मि । नित्यत्वे विशेषणद्वारेण हेतुम् आह "सततग" इति । सर्वकालग इत्य् अर्थः । पुनः कथम्भूतः । "स्थाणुः" स्वस्वरूपे दृढं स्थितः । अत्रापि हेतुम् विशेषणत्वेनाह्"आचल" इति । यतः निष्कम्प इत्य् अर्थः ॥न्त्_३,१४।६०॥

#१०५ व्ग्ल्। भ्ग् २।२४  
#१०६ °प[ः]  
#१०७ °द्य[ः]  
    
    
ननु चिदेकमयत्वे सति वादिनः किमर्थं विवदन्ति इत्य् । अत्राह  
    
विवदन्ते यथा ह्य् अत्र विवदन्ते तथा भ्रमैः ।  
भ्रमन्तो न वयं त्व् एते जाता विगतविभ्रमाः ॥मु_३,१४।६१॥  
    
वादिन इति शेषः । वादिनः तार्किकादयः । "अत्र" चित्प्रकाशे । "यथा" येन प्रकारेण । "विवदन्ते" विवादं कुर्वन्ति । "तथा भ्रमैः" मिथ्याज्ञानैः । "विवदन्ते" । ज्ञाततत्त्वानां विवादाभावात् । तथा हि । तार्किकाः आत्मानं ज्ञानगुणं संसारिणं च कथयन्ति । साङ्ख्याः उदासीनं ज्ञानरूपम् अपि परमाणुरूपम् । चार्वाका भूतरूपं । बौद्धाः शून्यरूपं । वेदान्तिनः शान्तस्वरूपं । एवम् अन्ये ऽप्य् अन्यत् किञ्चित् । यद्य् अपि एते ऽधिकारिकृपयैव विवदन्ते तथापि अधिकारिणां तत्तत्पदनिष्ठानाम् अधःस्थं पदं परित्यज्योर्ध्वपदगमनार्थं वादिनां भ्रमः उक्तः । यदि वादिनः भ्रमेण विवदन्ते तर्हि यूयं कथं स्थिताः इत्य् । अत्राह "भ्रमन्त" इति । "तु" व्यतिरेके । "एते वयं विगतभ्रमाः" वाद्युक्तनानागुणोत्तीर्णशुद्धचिन्मात्राङ्गीकारात् दूरीभूतमिथ्याज्ञानाः । "जाताः" । कथम्भूताः । "न भ्रमन्त" इत्य् अर्थः । ननु श्रीवसिष्ठेन तन्मतनिरासपरेण विवाद एव कृतः । मैवम् । बोधनार्थतन्मतनिरासे ऽपि चिन्मात्राङ्गीकारेणैव सर्वमताङ्गीकारात् । चिन्मात्रं हि सर्वे ऽङ्गीकुर्वन्त्य् एव । किं तु तद्विशेषेषु विवदन्ते ॥न्त्_३,१४।६१॥  
    
पुनर् अपि चिदेकमयत्वम् एव कथयति  
    
दृश्ये मूर्ते ऽज्ञसंरूढे विकारादि पृथग् भवेत् ।  
नामूर्ते तज्ज्ञकचिते चित्खे सदसदात्मनि ॥मु_३,१४।६२॥  
    
"मूर्ते" स्थूले । "दृश्ये" दृशिक्रियाविषये भावजाते । कथम्भूते । "ऽज्ञसंरूढे" । "अज्ञेषु" मूर्खेषु । "संरूढे" दृढीभूते । मूर्खज्ञाते इति यावत् । "विकारादि" । "आदि"शब्दात् परिणामादेर् ग्रहणम् । "पृथक् भवेत्" । स्थूलस्य दृश्यस्य विकारादिधर्माधिकरणत्वे योग्यतास्तीति भावः । "अमूर्ते" सूक्ष्मे । "तज्ज्ञकचिते" तत्त्वज्ञेषु स्फुरिते । "चित्खे" चिदाकाशे । विकारादि पृथक् "न" भवेत् । कथम्भूते "चित्खे"१०८ । "सदसदात्मनि" सदसत्स्वरूपे । विकारादि यदि सत् तदापि तन्मयम् एव । यद्य् असत् तदापि तथैवेति भावः ॥न्त्_३,१४।६२॥

#१०८ चित्⟨त्व्⟩[ख्]ए  
    
    
चित्तत्त्वं चेत्यरसतः शक्तीः कालादिनामिकाः ।  
तनोत्य् आकाशविशदाश् चिन्मधुश्रीः स्वमञ्जरीः ॥मु_३,१४।६३॥  
    
"चिन्मधुश्रीः" चिदाख्यावसन्तलक्ष्मीः । "कालादिनामिकाः" कालदेशादिनामयुक्ताः । "शक्तीः स्वमञ्जरीः तनोति" विस्तारयति । कुतः । "चेत्यरसतः" चेत्यास्वादेन युक्तम्१०९ । युक्तं च वसन्तलक्ष्म्याः रसेन मञ्जरीतननम् । "शक्तीः" किं । "चित्तत्त्वम्" चिन्मात्ररूपिण्य एव११० । शक्तितद्वतोर् अभेदात् । पुनः कथम्भूताः । "आकाशविशदाः" । न तु भासमानस्थूलरूपयुक्ताः ॥न्त्_३,१४।६३॥

#१०९ [युक्तम्(?)]  
#११० ⟨-⟩[ए]व  
    
    
स्वभावेन चिन्मात्रस्य चेत्यरूपतया स्फुरणं कथयति  
    
स्वयं विचित्रं स्फुरति चित्कञ्चुकम् अनाहतम् ।  
स्वयं विचित्रं कचति चिद्रत्नम् अपकारणम् ॥मु_३,१४।६४॥  
    
"चित्कञ्चुकम्" । "कञ्चुकम्" लक्षणया पटः । चिदाख्यः पटः । "स्वयम्" स्वभावेन । "विचित्रं स्फुरति" चित्रपटवत् विचित्रतायुक्तं भवतीत्य् अर्थः । विचित्रता चार्थचेत्यकृता ज्ञेया । तथा "चिद्रत्नं स्वयं विचित्रं कचति" । रत्नस्य च कचनं युक्तम् एव । "स्वयम्" इत्य् अस्यार्थं स्वयम् एवाह्"आपकारणम्" इति ॥न्त्_३,१४।६४॥  
    
स्वयं विलक्षणस्पन्दश् चिद्वायुर् अजडात्मकः ।  
स्वयं विचित्रवलनं चिद्वारि न निखातगम् ॥मु_३,१४।६५॥  
    
"विलक्षणस्पन्दः" बाह्यवायोः व्यतिरिक्तस्पन्दयुक्तः । अत्र हेतुत्वेन विशेषणम् आह "अजडात्मक" इति । जडाजडयोः स्पन्दो ऽवश्यं विलक्षण एव स्याद् इति भावः । "वारि निखातगम्" सत् । "विचित्रवलनम्" विचित्रस्फुरणं भवति । "चिद्वारि" तु "निखातगम्" सत् । "विचित्रवलनम्" "न" भवति१११ ॥न्त्_३,१४।६५॥

#१११ [न] भवति  
    
    
स्वयं विचित्रधातूच्चैश्११२ चिच्छृङ्गम् अपनिर्मितम् ।  
स्वयं चित्ररसोल्लासा चिज्ज्योत्स्ना सततोदिता ॥मु_३,१४।६६॥  
    
"उच्चैः" "चिच्छृङ्गम् अपनिर्मितम्" निर्माणरहितम् । "विचित्रधातु" । "विचित्रा"११३ नानाविधाः । "धातवः" भूताख्यानि कारणद्रव्याणि११४ । यस्मिन् । तत् । भवति । शृङ्गम् अपि विचित्रधातु विचित्रगैरिकादिधातुयुक्तं भवति । किं तु निर्मितम् । "स्वयं चिज्ज्योत्स्ना" "चित्ररसोल्लासा" नानाविधचेत्यरसोल्लासयुक्ता । तया "सततोदिता" भवति । बाह्यज्योत्स्नापि विचित्रामृतरसोल्लासयुक्ता भवति । किं तु शुक्लपक्ष एवोदिता भवति ॥न्त्_३,१४।६६॥

#११२ °⟨तुश् चेच्⟩[तूच्चैश्]  
#११३ वि[चि]त्⟨त्⟩[र्]आ  
#११४ °⟨न्⟩[ण्]इ  
    
    
स्वयं सदैव प्रकटश् चिदालोको ऽमलात्मकः ।  
स्वयम् अस्तङ्गतेवाज्ञे ज्ञे ज्ञानाद् उदिता चितिः ॥मु_३,१४।६७॥  
    
आलोकस्य प्रकटतागुणयुक्तत्वात् इति भावः । "स्वयम्" इति । "चितिः स्वयं अज्ञे" मूर्खे । "ऽस्तङ्गतेव" भवति । अस्तङ्गतत्वं च अस्याः स्थितायाः अपि ज्ञानाविषयीभाव एवात "इव"शब्दोपादानम् । "चितिः स्वयं ज्ञे" ज्ञानयुक्ते । "ज्ञानाद् उदिता" भवति । यथाकाशे ज्वलन्न् अपि सूर्यो ऽन्धं प्रत्य् अनुदितः । नेत्रसहितं प्रति तूदितः । एवम् इयम्११५ अपीति भावः ॥न्त्_३,१४।६७॥

#११५ इयम् ⟨अयम्⟩  
    
    
स्वयं जडेषु जाड्येन पदं सौषुप्तम् आगता ।  
स्वयं स्पन्दि तथास्पन्दि चित्त्वाच् चितिमहानभः ॥मु_३,१४।६८॥  
    
चितिः "जडेषु" स्थावरादिषु । "जाड्येन" जडभावेन । "स्वयं सौषुप्तपदम्" सुषुप्तिस्थानम् । "आगता" भवति । "चितिमहानभः"११६ चिदाख्यो महाकाशः । "स्वयम् स्पन्दि" स्फुरत्तायुक्तं११७ भवति । "तथा" तेन प्रकारेण्"आस्पन्दि" शान्ततायुक्तो११८ भवति । बाह्याकाशस्य तु वातरूपेण सस्पन्दत्वं स्वरूपेणास्पन्दत्वम् ॥न्त्_३,१४।६८॥

#११६ °तिःम°  
#११७ °र[त्]ता°  
#११८ कोन्ग्रुएन्ज़् मित् एxप्लिचन्स्!  
    
    
गुणिनि गुणवत् चिति११९ जगतः सदसत्त्वं कथयति  
    
चित्प्रकाशप्रकाशो हि जगद् अस्ति च नास्ति च ।  
चिदाकाशैकशून्यत्वं जगद् अस्ति च नास्ति च ॥मु_३,१४।६९॥  
    
"हि" निश्चये । "चित्प्रकाशप्रकाशः" । "चित्प्रकाशस्य" चिदाख्यस्य तेजसः । "प्रकाशः" आलोकाख्यगुणभूतः । "जगत् अस्ति च नास्ति च" । "च"कारः१२० स्वयं अस्तित्वनास्तित्वयोः समप्रधानत्वं द्योतयति । अयं भावः । यथा तेजोरूपे गुणिनि आलोकाख्यो गुणः भेदेन भासमानत्वात् अस्ति । ततो व्यतिरेकेण लब्धुम् अशक्यत्वान् नास्ति । तथा जगद् अपि चिदाख्ये१२१ आधारभूते गुणिनि भासमानत्वाद् अस्ति । तद्व्यतिरेकेण लब्धुम् अशक्यत्वान् नास्तीति । एवम् अग्रे ऽपि योज्यम् । "चिदाकाशे"ति । चिदाकाशस्यैकं "शून्यत्वम्" शून्यत्वाख्यो गुणः । "चिदाकाशैकशून्यत्वम्" ॥न्त्_३,१४।६९॥

#११९ °ति⟨ः⟩  
#१२० °र[ः]  
#१२१ °आख्य्⟨ओ⟩[ए]  
    
    
चिदालोकमहारूपं१२२ जगद् अस्ति च नास्ति च ।  
चिन्मारुतघनस्पन्दो जगद् अस्ति च नास्ति च ॥मु_३,१४।७०॥  
    
"महारूपम्" भासुरः शुक्लाख्यगुणः । "चिन्मारुते"ति । स्पन्दस्य च वायुगुणत्वं प्रसिद्धम् एव ॥न्त्_३,१४।७०॥

#१२२ चि*दा*लो°  
    
    
चिद्घनध्वान्तकृष्णत्वं जगद् अस्ति च नास्ति च ।  
चिदर्कालोकदिवसो जगद् अस्ति च नास्ति च ॥मु_३,१४।७१॥  
    
"ध्वान्तस्य" च "कृष्णत्वम्" गुणः । "चिदर्के"ति । दिवसस्यार्कालोकानुविधायित्वात् तद्गुणत्वम् ॥न्त्_३,१४।७१॥  
    
पूर्वोक्तं दृढयितुं१२३ सर्वथा चिद्गुणत्वम् एव जगतः कथयति  
    
चित्कज्जलरजःशैलपरमाणुर् जगद्भ्रमः ।  
चिदग्न्यौष्ण्यं जगल्लेखा जगच् चिच्छङ्खशुक्लता ॥मु_३,१४।७२॥  
    
"चित्" एव "कज्जलरजःशैलः" अञ्जनाद्रिः । तस्य "परमाणुः" । परमाणोः पर्वतगुणत्वं तदाश्रितत्वेनोपचाराज् ज्ञेयम् । जगदाकारः "जगद्भ्रमः" । जगद् इति यावत् । "जगल्लेखा" जगत्पङ्क्तिः ॥न्त्_३,१४।७२॥

#१२३ द्⟨र⟩[ऋ]°  
    
    
जगच् चिच्छैलजठरं चिज्जलद्रवता१२४ जगत् ।  
जगच् चिदिक्षुमाधुर्यं चित्क्षीरस्निग्धता जगत् ॥मु_३,१४।७३॥  
    
"जगत् चिच्छैलस्य जठरम्" अन्तःस्थः साररूपः भागः । भवति । "द्रवता" द्रवत्वं । "स्निग्धता" स्नेहाख्यो गुणः ॥न्त्_३,१४।७३॥

#१२४ चि⟨च्छैल⟩[ज्जल]°  
    
    
जगच् चिद्धिमशीतत्वं१२५ चिज्ज्वालाज्वलनं जगत् ।  
जगच् चित्सर्पिषि स्नेहो वीचिश् चित्सरितो जगत् ॥मु_३,१४।७४॥  
    
"चिज्ज्वाला" चिदाख्याग्निशिखा । तस्या "ज्वलनम्" ज्वलनक्रिया । "वीचेः" रचनारूपत्वात् जलगुणत्वम् ॥न्त्_३,१४।७४॥

#१२५ °म⟨ह्⟩[श्]ई°  
    
    
जगच् चित्क्षौद्रमाधुर्यं जगच् चित्कनकाङ्गदम् ।  
जगच् चित्पुष्पसौगन्ध्यं चिल्लताग्रफलं जगत् ॥मु_३,१४।७५॥  
    
रूपत्वेन गुणत्वम् । फलस्य लतागुणत्वं तदाश्रितत्वेनोपचारात् ॥न्त्_३,१४।७५॥  
    
फलितम् आह  
    
चित्सत्तैव जगत्सत्ता जगत्सत्तैव चिद्वपुः ।  
अत्र भेदविकारादि न खे मलम् इव स्थितम् ॥मु_३,१४।७६॥  
    
अतः "चित्सत्तैव जगत्सत्ता" भवति । "जगत्सत्तैव चिद्वपुर्" भवति । न हि गुणसत्ता गुणिनो भिन्ना गुणिसत्ता च गुणाद् भिन्ना भवतीति भावः । "अत्र" चिज्जगतोः । "भेदविकारादि" । "आदि"शब्देन परिणामादेर् ग्रहणम् । "स्थितं न" भव-ति । किम् "इव" । "खे" आकाशे । "मलम् इव" ॥न्त्_३,१४।७६॥  
    
जगतः सदसन्मयताम् उपसंहरति  
    
इतीदं सन्मयत्वेन सदसद् भुवनत्रयम् ।  
अविकल्प्यतदात्मत्वात् सत्तासत्ते तद् एव वा ॥मु_३,१४।७७॥  
    
"इति" पूर्वोक्तप्रकारेण । "भुवनत्रयम्" भूर्भुवःस्वराख्यं जाग्रदादिकं वा भुवनत्रितयं । "सन्मयत्वेन" सत्स्वरूपचिद्विकारत्वेन । "सदसद्" भवति । मूलकारणायाः चितः सदसदसत्त्वे सत्तासत्ताधारत्वकृतं भेदम् आशङ्क्याह "अविकल्प्ये"ति । "वा"शब्दः पक्षान्तरद्योतकः । "तद् एव" त्रिभुवनम् एव । "सत्तासत्ते" भवति । कुतः । "अविकल्प्यतदात्मत्वात्" । "अविकल्प्यः" सत्त्वासत्त्वविकल्पायोग्यः । यः "तदात्मा" चिदात्मा । तस्य भावः तत्"त्वं"। तस्मात् । अयं भावः । सदसद् इति पदद्वयम् अस्तिनास्तिक्रियाकर्तारं कथयति । तथा च कर्तृकर्मविकल्पः दुर्निवारः । सत्तासत्ते तु शुद्धनिरालम्बास्तिनास्तिक्रियावाचके१२६ ऽविकल्प्यं चित्स्वरूपम् एव कथयतः । तदभिन्नस्य त्रिभुवनस्यापि सत्तासत्तात्वम् एव युक्तं । न सदसत्त्वम् इति ॥न्त्_३,१४।७७॥

#१२६ °लम्⟨भ्⟩[ब्]आ°  
    
    
ननु जगद्ब्रह्मणोर् अवयवावयविभावो ऽस्तु इत्य् । अत्राह  
    
अवयवावयविताशब्दार्थौ१२७ शशशृङ्गवत् ।  
अनुभूत्यपलापाय कल्पितौ यैर् धिग् अस्तु तान् ॥मु_३,१४।७८॥  
    
"यैः" जडैः । "अनुभूत्यपलापाय" जगच्चिदैक्याख्यम् अनुभवम् अपलपितुं । "अवयवावयविताशब्दः" अवयवावयविभावाख्यः शब्दः । "अर्थः" तद्वाच्यः सम्बन्धविशेषः । तौ "अवयवावयविताशब्दार्थौ" । "कल्पितौ" स्वविकल्पेन सम्भावितौ । कथं "कल्पितौ" । "शशशृङ्गवत्" । यथा कश्चिद् बहिर् असद् अपि शशशृङ्गं कल्पयति । तथेत्य् अर्थः । "तान् धिग् अस्तु" ते धिक्कारविषया एवेत्य् अर्थः । धिक्कारविषयत्वं च तेषां अवयवाभिन्नस्यावयविनः भेदेन ज्ञानात् । न ह्य् अवयवभिन्नो ऽवयवी नाम कश्चिद् अस्तीति भावः ॥न्त्_३,१४।७८॥

#१२७ °र्थ्⟨ओ⟩[औ]  
    
    
न विद्यते जगद् यत्र साद्रिद्यूर्वीनदीश्वरम् ।  
चिदेकत्वात् प्रसङ्गः स्यात् कस् तत्रेतरविभ्रमे ॥मु_३,१४।७९॥  
    
"यत्र" यस्मिन् चिद्रूपाख्ये स्थाने । "साद्रिद्यूर्वीनदीश्वरम्" पर्वताकाशभूमिसमुद्रसहितं१२८ । "जगत्" । "चिदेकत्वात्" चिदैक्यात् । "न विद्यते" । "तत्रेतरविभ्रमे" षष्ठ्यर्थे सप्तमी । "इतरस्य" तत्कार्यरूपस्य "भ्रमस्य" । "कः प्रसङ्गः" ॥न्त्_३,१४।७९॥

#१२८ °श(समु)भूमि°  
    
    
चितः सर्वमयत्वं शिलादृष्टान्तेन कथयति  
    
शिलाहृदयपीनापि स्वाकाशविशदैव चित् ।  
धत्ते ऽन्तर् अखिलं शान्तं सन्निवेषं यथा शिला ॥मु_३,१४।८०॥  
    
"चित् शान्तम्" परमार्थतो भावाभावादिक्षोभरहितं । "अखिलम्" समस्तं । "सन्निवेशम्" चेत्याख्यं रचनाविशेषम् । "अन्तः" स्वमध्य एव । "धत्ते" । कथम्भूत्"ऐव" । "शिलाहृदयपीनापि" । प्रकाशाख्यसारभरितत्वेन शिलाहृदयवत् "पीनापि" सती । "स्वाकाशविशदैव" । "सु"ष्ठु "आकाश"वत् "विशदा" निर्मला "एव" । न तु जगदन्तर्धारणे योग्या । अत्र दृष्टान्तम् आह "यथे"ति । "शिला यथा" सारेण पूरितापि लेखौघाख्यं "सन्निवेशं अन्तर् धत्ते" । तथेत्य् अर्थः ॥न्त्_३,१४।८०॥  
    
ननु तथाप्य् अहं प्रष्टा भिन्न एवास्म्य् । अन्यथा प्रश्नायोगाद् इत्य् । अत्राह  
    
पदार्थनिकराकाशे त्वम् आकाशलवोपमः१२९ ।  
त्वत्तामत्तात्मतात्वत्तामत्तोल्लेखा न सन्ति ते ॥मु_३,१४।८१॥  
    
"पदार्थनिकराकाशे" । "पदार्थानां निकरः" समूहः । स एव नकिञ्चिद्रूपत्वेन्"आवकाशः" । तस्मिन् । तन्मध्य इत्य् अर्थः । "त्वम्" प्रष्टा । "आकाशलवोपमः" असि । फलितम् आह "त्वत्ते"ति । अतः "ते" तव प्रष्टुः । "त्वत्तामत्तात्मतात्वत्तामत्तोल्लेखाः" । "त्वत्तामत्तात्मतया" त्वद्भावमद्भावरूपत्वेन । स्थिताः उल्लेखाः । "त्वत्तामत्तोल्लेखाः" त्वद्भावमद्भावविकल्पाः । त्वद्भावरूपत्वेन१३० स्थिताः त्वत्ताविकल्पाः । मद्भावरूपत्वेन स्थिता मत्ताविकल्पाः । "न सन्ति" । आकाशरूपत्वात् ॥न्त्_३,१४।८१॥

#१२९ °वो⟨मलः⟩[पमः]  
#१३० °व्⟨आ⟩[अ]रू°  
    
    
पल्लवदृष्टान्तेन प्रकृतं चितः सर्वमयत्वं कथयति  
    
पल्लवान्तरलेखौघसन्निवेशवद् आततम् ।  
अन्यानन्यात्मकम् इदं धत्ते१३१ ऽन्तश् चित् स्वभावतः ॥मु_३,१४।८२॥  
    
"चित्" । "इदम्" चेत्यम् । "अन्तः" स्वमध्ये । "धत्ते" । कुतः१३२ । "स्वभावतः" । ननु कयापि प्रयोजनापेक्षया कथम्भूतं । "अन्यानन्यात्मकम्" । "अन्यः" स्वतः भिन्नः । "अनन्यः" स्वतो ऽभिन्नः । "आत्मा" यस्य । तत् "अन्यानन्यात्मकम्" । पुनः कथम्भूतम् । "आततम्" विस्तारयुक्तम् । कथं "धत्ते" । "पल्लवान्तरे" पल्लवमध्ये स्थितः । लेखौघसन्निवेशः इव "पल्लवान्तरलेखौघसन्निवेशवत्" । पल्लवे लेखौघस्य च भासमानत्वेन भिन्नत्वं पृथक्कृत्य लब्धुम् अशक्यत्वाद् अभिन्नत्वं च स्फुटम्१३३ स्थितम् एवेत्य् उपमानम् ॥न्त्_३,१४।८२॥

#१३१ ⟨वर्ते⟩[धत्ते]  
#१३२ क्⟨व⟩[उ]°  
#१३३ °टम् (एवे)  
    
    
समस्तकारणौघानां कारणादिपितामहम् ।  
स्वभावतो ऽकारणात्म चित्त्वं विद्ध्य् अनुभूतितः ॥मु_३,१४।८३॥  
    
त्वं । "चित्त्वम्" चिद्भावं । "स्वभावतः" स्वरूपेण्"आनुभूतितः" स्वानुभवेन । न तु मत्कथनमात्रेण्"आकारणात्म" अकारणः । कारणरहितः "आत्मा" स्वरूपं यस्य । तत् । तादृशं । "विद्धि" जानीहि । कथम्भूतं१३४ । कारणनाम्न्"आदि"भूतः१३५ यः "पितामहः" । तत्स्वरूपं "कारणादिपितामहम्" । केषां "कारणानाम्" । "समस्तकारणौघानाम्" । "समस्तस्य" दृश्यस्य । ये "कारणौघाः" । तेषाम् । अयं भावः । सर्वस्य दृश्यस्य कारणानि पञ्चतन्मात्राणि । तेषां कारणम् अहङ्कारः । तत्कारणं "चित्त्वम्" इति ॥न्त्_३,१४।८३॥

#१३४ °त्(आ)अं  
#१३५ °ण्⟨आ⟩[अ]ना°  
    
    
ननु जगद्वत् चिद् अपि असत्यैव भवत्व् इत्य् । अत्राह  
    
न चासत्त्वम् अचेत्यायाश् चितो वाचापि सिध्यति ।  
यद् अस्ति तद् उदेतीति दृष्टं बीजाद् इवाङ्कुरम् ॥मु_३,१४।८४॥  
    
"अचेत्यायाः" चेत्यमलादूषितायाः । "चितः असत्त्वं वाचापि न सिध्यति" वक्तुम् अपीदं न योग्यम् इत्य् अर्थः । अत्र हेतुत्वेनोत्तरार्धम् आह "यद्" इति । यतः "यद् अस्ति तद् उदेति" अन्यतया प्रादुर्भवति । "इति दृष्टम्" अस्माभिर् इति शेषः । अत्र दृष्टान्तम् आह "बीजाद्" इति । अयं भावः । यथा बीजभावेन स्थितम् "अङ्कुरं बीजात्" उदेति । तथा चिन्मात्रस्वरूपेण स्थितं चेत्यम् अपि । तथा च चेत्यान्यथानुपपत्त्या चिन्मात्रस्यासत्यत्वं न युक्तम् इति ॥न्त्_३,१४।८४॥  
    
सर्गान्तश्लोकेन पूर्वोक्तं सङ्गृह्णाति  
    
गगनम् इव सुशून्यभेदम् अस्ति  
त्रिभुवनम् अङ्ग महाचितो ऽन्तर् अस्याः ।  
परमपदमयं समस्तदृश्यं त्व्  
इदम् इति निश्चयवान्१३६ भवानुभूतेः ॥मु_३,१४।८५॥  
    
हे "अङ्ग" । "त्रिभुवनं अस्याः महाचितः" चिन्मात्रस्य्"आन्तः" मध्ये । "सुशून्यभेदम्" । "सुशून्यः" अतिशयेन नकिञ्चिद्रूपः१३७ । "भेदो" यस्य । तत् । सर्वथा स्वरूपभेदरहितम् इत्य् अर्थः । "अस्ति" । किम् "इव" । "गगनम् इव" । यथा गगनं भेदरहितम् अस्ति । तथेत्य् अर्थः । फलितम् आह "परमे"ति । अतः त्वं "इति निश्चयवान्"१३८ एवं निश्चययुक्तो । "भव" । कुतो । "ऽनुभूतितः" स्वानुभवेन । न तु मदुक्त्या कृतेन श्रद्धामात्रेण इति । किम् "इति" । "समस्तदृश्यं परमपदमयम्" सर्वोत्तीर्णचित्स्वरूपम् एव । भवति ॥न्त्_३,१४।८५॥

#१३६ °च[य]वान्  
#१३७ [न]किञ्चिद्°  
#१३८ °य⟨य्⟩[व्]आन्  
    
    
श्रीवाल्मीकिर् भरद्वाजं प्रति तत्रत्यं सर्गान्तश्लोकेन दिनावसानं कथयति  
    
इत्य् उक्तवत्य् अथ मुनौ दिवसो जगाम  
सायन्तनाय विधये ऽस्तम् इनो जगाम ।  
स्नातुं सभा कृतनमस्करणा जगाम  
श्यामाक्षये रविकरैश् च सहाजगाम ॥मु_३,१४।८६॥  
    
"इति" पूर्वोक्तं । "मुनौ" श्रीवसिष्ठे । "उक्तवति" कथयति सति । "अथ" पूर्वश्लोकोक्तोपदेशानन्तरम् । "दिवसः" दिनं । "जगाम" गतः । अत्र हेतुम् आह "अस्तम्" इति । यतः "इनः" सूर्यः । "अस्तं जगाम" । "सभा" श्रोतॄणां सभा । "सायन्तनविधये" सायन्तनाग्निहोत्राद्यर्थं । "स्नातुं जगाम" । स्नानं१३९ विना कुत्रापि विधाव् अधिकाराभावात् । सा सभा "श्यामाक्षये" रात्र्यवसाने । दिनादाव् इति यावत् । "रविकरैः" सूर्यकिरणैः । "सह" । पुनः "आजगामा"गता । श्रवणार्थम् इति शेषः । इति शिवम् ॥न्त्_३,१४।८६॥

#१३९ स्ना(तुं)नं  
    
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे चतुर्दशः सर्गः ॥ ३,१४ ॥

    
ॐ श्रीवसिष्ठः पूर्वदिने कथ्यमानम् उपस्तौति  
    
जगद् आकाशम् एवेदं यथा हि व्योम्नि मौक्तिकम् ।  
विमले भाति खात्मैव जगच् चिद्गगने तथा ॥मु_३,१५।१॥  
    
"इदम्" अनुभूयमानं । "जगत्" । "आकाशम् एव" भवति । अत्र हेतुत्वेन दृष्टान्तयुक्तं वाक्यम् आह "यथा ही"ति । "हि" यस्मादर्थे१ । यस्मात् "जगत् विमले चिद्गगने" चिदाकाशे । "तथा" "भाति" । कथम्भूतम् "एव" । "खात्मैव" चिदाकाशस्वरूपम् एव । "तथा" कथं । "यथा व्योम्नि" भूताकाशे । "मौक्तिकम्" मुक्तासमूहो । "भाति" । अयं भावः । यथा गगने भ्रमदृष्ट्या दृश्यमानं मौक्तिकम् आकाशम् एव तथा चिद्गगने दृश्यमानं जगद् अपि चिद्गगनम् एवेति ॥न्त्_३,१५।१॥

#१ °मा⟨त्⟩[द्]अ°  
    
    
अनुत्कीर्णैव भातीव त्रिजगत्सालभञ्जिका ।  
चित्स्तम्भे न च सोत्कीर्णा न चोत्कर्तात्र विद्यते ॥मु_३,१५।२॥  
    
"चित्स्तम्भे" चिदाख्ये स्तम्भे । "त्रिजगत्सालभञ्जिका" त्रिजगदाख्या पुत्रिक्"आनुत्कीर्णैव" सती । "भातीव" । परमार्थतस् तु न भातीत्"ईव"शब्दोपादानम् । ननु किमर्थं नोत्कीर्णास्तीत्य् । अत्राह "न चे"ति । "सा" जगदाख्या पुत्रिका । "न चोत्कीर्णा" । अर्हप्रत्ययार्थो ऽत्र स्वयं बोद्धव्यः । उत्कर्तुं योग्या न भवति । नकिञ्चिद्रूपत्वात् । "न चात्रोत्कर्ता" उत्करणकर्ता । "विद्यते" । द्वैताभावात् ॥न्त्_३,१५।२॥  
    
समुद्रे ऽन्तर् जलास्पन्दाः स्वभावाद् अच्युता अपि ।  
विदि वेद्या२ भवन्तीव परे दृश्यविदस् तथा ॥मु_३,१५।३॥  
    
यथेत्य् अध्याहार्यम् । "समुद्रे ऽन्तः" समुद्रान्तर्भागे स्थिताः । "जलास्पन्दाः" तरङ्गाः । "स्वभावाद् अच्युता अपि" जलाख्यात् स्वरूपाद् अभ्रष्टा अपि । यथा "विदि" ज्ञाने विषये । "वेद्याः" वीचितया वेदितुं योग्या । "भवन्तीव" । परमार्थतस् तु न भवन्तीति "इव"शब्दोपादानम् । "तथा परे" उत्तीर्णे चित्स्वरूपे । "दृश्यविदः" दृश्यरूपा३ विदः । दृश्यानीति यावत् । "भवन्तीव" ॥न्त्_३,१५।३॥

#२ °⟨श्⟩[द्]या  
#३ °श्य(वि)रू°  
    
    
जलान्तर्गतसूर्याभाजालकारचनान्य्४ अपि ।  
जगद्भानं प्रति स्थूलान्य् अणुं प्रति यथाचलाः ॥मु_३,१५।४॥  
    
जलस्यान्तर्गता५ सूर्याभा "जलान्तर्गतसूर्याभा" । तस्याः जालकारचनानि६ "जलान्तर्गतसूर्याभाजालकारचनान्य् अपि" । स्वभावश् चायं जलान्तर्गता सूर्याभा जालकरूपा सम्पद्यते । तानि "जगद्भानं प्रति" तथा "स्थूलानि" भवन्ति । "यथाचलाः" पर्वताः । "अणुं प्रति" स्थूलाः भवन्ति ॥न्त्_३,१५।४॥

#४ ज्⟨आ⟩[अ]ला°  
#५ ज्(आ)अल°  
#६ °क्⟨अ⟩[आ]र°  
    
    
उक्तं दृष्टान्तस्थूलत्वं दृढयति७  
    
जगद्भानम् अभानाभं ब्रह्मणो ऽव्यतिरेकतः ।  
जलसूर्यांशुजालं तु व्यतिरेकानुभूतिदम् ॥मु_३,१५।५॥  
    
"जगद्भानम् अभानाभम्" भवति । कुतः । "ब्रह्मणः अव्यतिरेकतः" ब्रह्मरूपत्वाद् इत्य् अर्थः । "तु" व्यतिरेके । "जलसूर्यांशुजालं व्यतिरेकानुभूतिदम्" भेदप्रथाकारि भवति । अतो ऽत्र स्थूलत्वं युक्तम् इति भावः ॥न्त्_३,१५।५॥

#७ द्⟨र⟩[ऋ]°  
    
    
अनुभूतान्य् अपीमानि जगति व्योमरूपिणि ।  
पृथ्व्यादीनि न सन्त्य् एव स्वप्नसङ्कल्पयोर् इव ॥मु_३,१५।६॥  
    
"व्योमरूपिणि" चिन्मात्राकाशस्वरूपे । "जगति" । कयोर् "इव" । "स्वप्नसङ्कल्पयोर् इव" । स्वप्ने सङ्कल्पे च "अनुभूतान्य् अपि पृथ्व्यादीनि" । यथा "न सन्ति" । तथेत्य् अर्थः ॥न्त्_३,१५।६॥  
    
पिण्डग्राहः सद् इत्य् अस्मिन् विज्ञानाकाशरूपिणि ।  
मरुनद्यां जलम् इव न सम्भवति कुत्रचित् ॥मु_३,१५।७॥  
    
ग्रहणं "ग्राहः" । पिण्डवत् ग्राहः "पिण्डग्राहः" । "सद् इति" "पिण्डग्राहः"८ सद्व्यवहारहेतुः पिण्डग्राहः । "विज्ञानाकाशरूपिणि अस्मिन्न्" अनुभूयमाने । भवति । "कुत्रचित्" कुत्रापि । लेशेन "सम्भवति" । अत्र दृष्टान्तम् आह "मरुनद्याम्" इति ॥न्त्_३,१५।७॥

#८ °ग्र्⟨अ⟩[आ]हः  
    
    
नन्व् असत्स्वरूपे जगति दृश्यता कथं भाति इत्य् । अत्राह  
    
जगत्य् अपिण्डग्राहे ऽस्मिन् सङ्कल्पनगरोपमे ।  
मरौ सरिद् इवाभाति दृश्यता भ्रान्तिरूपिणी ॥मु_३,१५।८॥  
    
अविद्यमानः पिण्डवत् ग्राहः यस्य । तस्मिन् "अपिण्डग्राहे" । "सङ्कल्पनगरोपमे" सङ्कल्पोल्लिखितनगरसदृशे । "ऽस्मिन् जगति दृश्यता" दृश्यभावः । "भ्रान्तिरूपिणी" मिथ्याज्ञानरूपा । "भाति" विलसति । क्"एव" । "मरौ" मरुदेशे । "सरिद् इव" ॥न्त्_३,१५।८॥  
    
भ्रमरूपत्वेनासद्रूपस्य जगतः स्वप्नवत् तुलादेशापूरणम्९ कथयति  
    
स्वप्नाद्रिणेव जगता तुलादेशौ न कौचन ।  
पूरितौ कलनोन्मुक्ता दृश्यश्रीर् व्योम केवलम् ॥मु_३,१५।९॥  
    
"स्वप्नाद्रिणेव" स्वप्नाद्रिवत् । "जगता तुलादेशौ पूरितौ न" भवतः । गुरुत्वस्यासद्रूपत्वात् "तुला"पूरणं । विस्तारस्यासद्रूपत्वात् "देशा"पूरणं । एतच्१० च स्वप्नादौ सर्वप्रतीतिसिद्धम् एवेति तस्य दृष्टान्तता । फलितम् आह "कलने"ति । "कलनोन्मुक्ता" दृश्यत्वाख्यकलनामुक्ता ॥न्त्_३,१५।९॥

#९ °व⟨र्⟩[त्] तु°  
#१० एत⟨श्⟩[च्]  
    
    
वर्जयित्वाज्ञविज्ञातजगच्छब्दार्थभावनाम् ।  
जगद्ब्रह्मखशब्दानाम्११ अर्थे नास्त्य् एव भिन्नता ॥मु_३,१५।१०॥  
    
"अज्ञैः" चित्स्वरूपज्ञानशून्यैः । "विज्ञाता" स्वानुभवविषयीकृता । "जगच्छब्दार्थभावना" । "जगद्" इति "शब्दस्य" । तद्"अर्थस्य" च "भावना"नुसन्धानं । तां "अज्ञविज्ञातजगच्छब्दार्थभावनां वर्जयित्वा" परित्यज्य । "जगद्ब्रह्मखशब्दानाम् अर्थे भिन्नता" भेदो । "नास्त्य् एव"१२ । पर्यायरूपा एवैते शब्दा इत्य् अर्थः । अज्ञस्याज्ञाततत्त्वतया जगतः आकाशरूपत्वं न सिद्धम् इति जगत्सत्यत्वनिष्ठायाः तद्भावनायाः परित्याग उक्तः ॥न्त्_३,१५।१०॥

#११ जग(च्छ)द्ब्र°  
#१२ °स्त्य्(ई) एव  
    
    
इदं त्व् अचेत्यचिन्मात्रभानोर् भानं नभः प्रति ।  
तथा सूक्ष्मं यथा मेघं प्रति सङ्कल्पवारिदः ॥मु_३,१५।११॥  
    
"तु" विशेषे । "अचेत्यचिन्मात्रभानोः" चेत्यादूषितचित्सूर्यस्य । "भानम्" आभासः । "इदम्" जगत् । "नभः प्रति" बाह्याकाशापेक्षया । "तथा" तेन प्रकारेण । "सूक्ष्मम्" भवति । "यथा मेघं प्रति" जाग्रद्दृष्टमेघापेक्षया । "सङ्कल्पवारिदः" स्वविकल्पोल्लेखितः मेघः सूक्ष्मो भवति ॥न्त्_३,१५।११॥  
    
यथा स्वप्नपुरं स्वच्छं जाग्रत्पुरवरं प्रति ।  
तथा जगद् इदं स्वच्छं सङ्कल्पितजगत् प्रति ॥मु_३,१५।१२॥  
    
"यथा" लौकिकबुद्ध्या । "जाग्रत्पुरवरं प्रति स्वप्नपुरं स्वच्छम्" केवलाभासरूपत्वेन स्थूलताख्यमलरहितं । भवति । "तथा" ज्ञानिदृष्ट्या । "इदम्" जाग्रत्य् अनुभूयमानं । "जगत्" । "सङ्कल्पितजगत् प्रति स्वच्छम्" सङ्कल्पाख्यमलरहितशुद्धचिन्मात्ररूपत्वात् निर्मलं भवति । यद्य् अपि ज्ञानिनः स्वप्नपुरम् अपि तादृशम् एव तथाप्य् अज्ञबोधनार्थम् एवम् उक्तम् ॥न्त्_३,१५।१२॥  
    
तस्माद् अचेत्यचिद्रूपं१३ जगद् व्योमैव केवलम् ।  
शून्यौ व्योमजगच्छब्दौ पर्यायौ विद्धि चिन्मयौ ॥मु_३,१५।१३॥  
    
"तस्मात्" पूर्वोक्तात् हेतोः । "अचेत्यचिद्रूपम्" शुद्धचिन्मात्ररूपं । "जगत्" । "केवलं व्योमैव" भवति । फलितम् आह "शून्याव्" इति । अतः "शून्यौ" पिण्डग्राहाभावेन नकिञ्चिद्रूपौ । "चिन्मयौ" चित्स्वरूपौ । "व्योमजगच्छब्दौ पर्यायौ विद्धि" एकार्थवाचकत्वात् ॥न्त्_३,१५।१३॥

#१३ अच्(इ)एत्य°  
    
    
वक्ष्यमाणवृत्तान्ताकाङ्क्षया पूर्वोक्तम् उपसंहरति त्रिभिः  
    
तस्मान् न किञ्चिद् उत्पन्नं जगदादीह दृश्यकम् ।  
अनाख्यम् अनभिव्यक्तं यथास्थितम् अवस्थितम् ॥मु_३,१५।१४॥  
    
"तस्मात्" चिदेकमयत्वात् हेतोः । "जगदादि दृश्यं किञ्चित्" लेशेनापि । "उत्पन्नं न" भवति । कथम्भूतं । "अनाख्यम्" नामानर्हम् । अत्र हेतुत्वेन विशेषणम् आह्"आनभिव्यक्तम्" इन्द्रियागोचरम् । अन्यरूपत्वेन अनभिव्यक्तस्य हि नामायुक्तम् । ननु तर्हि अपूर्वत्वं जगतः स्याद् इत्य् आशङ्क्य विशेषणम् आह्"आवस्थितम्" इति । "अवस्थितम्" तिष्ठत् । कथं । "यथास्थितम्" । यथैव पूर्वं तथैव । न त्व् अपूर्वतयेत्य् अर्थः । यथा पूर्वं सर्पतया ज्ञाता रज्जुः ततः रज्जुतया ज्ञातापि पूर्ववद् एव तिष्ठति । न त्व् अन्यरूपतां प्राप्नोति । तथेत्य् भावः ॥न्त्_३,१५।१४॥  
    
जगद् एव महाकाशं चिदाकाशम् अभित्तिमत् ।  
तद् देशस्याणुमात्रस्य तुलायाश् चाप्रपूरकम् ॥मु_३,१५।१५॥  
    
"जगत्"१४ "चिदाकाशम् एव" भवति । कथम्भूतं "चिदाकाशम्" । "महाकाशम्" बाह्याकाशापेक्षया१५ महत्त्वात् महाकाशाख्यायुक्तम् । पुनः कथम्भूतम् । "अभित्तिमत्" । जीवादिप्रपञ्चः तत्तद्धर्माधारतया "भित्तिः" । तद्रहितम् । फलितम् आह "तद्" इति । अतः "तत्" चिदाकाशमयं जगत् । गुरुत्वाभावेन वैपुल्याभावेन च्"आणुमात्रस्य देशस्य तुलायाश् चापूरकम्" भवति । पूरणकारि न भवति ॥न्त्_३,१५।१५॥

#१५ °काश्⟨अ⟩[आ]पे°  
    
    
तद् एव पुनः विशिनष्टि  
    
आकाशरूपम् एवाच्छं पिण्डग्रहविवर्जितम् ।  
व्योम्नि व्योममयं चित्रं सङ्कल्पपुरवत् स्थितम् ॥मु_३,१५।१६॥  
    
"आकाशरूपम् एव" नकिञ्चिद्रूपम् एव । "अच्छम्" शुद्धबोधस्वरूपं । "पिण्डग्रहविवर्जितम्" । "पिण्ड"वत् यः१६ "ग्रहः" । तेन "वर्जितम्" । युक्तं चाकाशस्य पिण्डग्रहरहितत्वं । "व्योम्नि" चिदाकाशे । "व्योममयम्" चिदाकाशमयं१७ । "चित्रम्" आलेख्यं । "सङ्कल्पपुरवत्" सङ्कल्पोल्लिखितपुरवत् । "स्थितम्" व्यवतिष्ठमानं । सङ्कल्पपुरस्य चाकाशमयत्वं तुलादेशापूरकत्वं च युक्तम् एवेति सिद्धः सर्वस्य जगतः विवक्षितः अत्यन्ताभावः । यच् चोत्पत्तिः पूर्वम् उक्ता साप्य् अनुत्पत्तिकल्पत्वेनात्यन्ताभावस्यैव साधनीति न पूर्वापरविरोधः ॥न्त्_३,१५।१६॥

#१६ य्⟨आ⟩[अ]ः  
#१७ चि(त्र)दा°  
    
    
अथ जगतः तुलादेशाद्यपूरकत्वसाधकं महावृत्तान्तं वृत्तान्तकामान् प्रति कृपया कथयति  
    
अत्रेदं मण्डपाख्यानं शृणु श्रवणभूषणम् ।  
निःसन्देहो१८ यथैषो ऽर्थश्१९ चित्ते विश्रान्तिम् एष्यति ॥मु_३,१५।१७॥  
    
त्वम् । "अत्र" जगतो देशाद्यपूरकत्वे । "मण्डपाख्यानम्" । मण्डपेति नाम्ना प्रसिद्धम् आख्यानं "मण्डपाख्यानम्" । "शृणु" । कथम्भूतं । "श्रवणभूषणम्" श्रवणार्हम् इत्य् अर्थः । ततः किम् इत्य् । अत्राह "निःसन्देह" इति । "यथा" येन । "निःसन्देहः" सन्देहान् निष्क्रान्तः । "एषः" पूर्वोक्तः । "अर्थः" । "चित्ते" त्वच्चित्ते । "विश्रान्तिम् एष्यति" ॥न्त्_३,१५।१७॥

#१८ °देह्⟨अ⟩[ओ]  
#१९ °थै⟨-⟩[षो ऽ]र्थश्  
    
    
त्वरयाविष्टः२० श्रीरामः मण्डपाख्यानं प्रति श्रीवसिष्ठं प्रार्थयति  
    
सद्बोधवृद्धये ब्रह्मन् समासेन वदाशु मे ।  
मण्डपाख्यानम् अखिलं येन बोधो विवर्धते ॥मु_३,१५।१८॥  
    
जगतः तुलादेशापूरकत्वज्ञानं "सद्बोधः" । तस्य "वृद्धये" । फलितम् आह "येने"ति । "येन" उदितेनेत्य् अर्थः ॥न्त्_३,१५।१८॥

#२० त्वर्[अय्]आ°  
    
    
श्रीवसिष्ठः मण्डपाख्यानम् एव कथयति  
    
अभूद् अस्मिन् महीपीठे कुलपद्मो विकासवान् ।  
पद्मो नाम नृपः श्रीमान् बहुपुत्रो ऽतिकोशवान्२१ ॥मु_३,१५।१९॥  
    
"अस्मिन् महीपीठे पद्मो नाम नृपः अभूत्" । तस्यैव नानाविधानि विशेषणान्य् आह "कुले"ति । "विकासवान् कुलपद्मः" । पद्मस्य च विकासो युक्तः । "पद्म"शब्दो ऽत्र लक्षणया श्रेष्ठवाचकः । "अतिकोशवान्" बहुभाण्डागारयुक्तः ॥न्त्_३,१५।१९॥

#२१ °क्⟨ए⟩[ओ]श°  
    
    
मर्यादापालने ऽम्भोधिर् द्विषत्तिमिरभास्करः ।  
कान्ताकुमुदिनीचन्द्रो दोषतृष्णाहुताशनः ॥मु_३,१५।२०॥  
    
"अम्भोधेः मर्यादपालनम्" प्रसिद्धम् एव । "कान्ताकुमुदिनीचन्द्रः" । "चन्द्रत्वम्"२२ अस्य तद्विकासकारित्वेन । "दोषतृष्णाहुताशनत्वम्" दोषतृष्णादाहकत्वेन ॥न्त्_३,१५।२०॥

#२२ °कुमुदिनी[चन्द्रः] ⟨कान्त⟩[चन्द्र]त्वम्  
    
    
मेरुर् विबुधवृन्दानां यशश्चन्द्रोद्भवार्णवः ।  
सरः सद्गुणहंसानां कलाकमलभास्करः ॥मु_३,१५।२१॥  
    
"विबुधाः" पण्डिताः । त एव विबुधा देवाः । तेषां । "मेरुः" बहुकाञ्चनप्रदत्वेनाश्रयत्वेन च मेरुपर्वतसदृशः । "यश" इति । "यशःचन्द्रोद्भवे ऽर्णवः" समुद्रः । "सद्गुण"रूपाणां "हंसानां सरः" । "कला" एव "कमलानि" । तेषां विकासप्रदत्वेन "भास्करः" ॥न्त्_३,१५।२१॥  
    
शात्रवाम्भोदपवनो मत्तमातङ्गकेसरी ।  
समस्तविद्यादयितः सर्वाश्चर्यगुणाकरः ॥मु_३,१५।२२॥  
    
"शात्रवम्" शत्रुसमूहः । स एव्"आम्भोदः" मेघः । तस्य "पवनः" नाशकारित्वात् । "मातङ्गा" अत्र शत्रुसेना या विवक्षिताः । "समस्ता" या "विद्या"रूपाः नायिकाः । तासां "दयितः" पतिः । "सर्वे" च ते "आश्चर्य"भूताः "गुणाः" । तेषाम् "आकरः" उत्पत्तिस्थानम् ॥न्त्_३,१५।२२॥  
    
शूरारिसागरक्षोभविलसन्मन्दराचलः ।  
विलासपुष्पौघमधुः सौभाग्यकुसुमायुधः ॥मु_३,१५।२३॥  
    
"शूराश्" च ते "ऽरयः" । तद्रूपः यः "सागरः" । तस्य "क्षोभे विलसन् मन्दराचलः" । "विलासा" विभ्रमा एव । "पुष्पाणि" । तेषां यः "ओघः"२३ । तस्य "मधुः" वसन्तः । विकासकारित्वात् । "सौभाग्येन" सुभगभावेन । "कुसुमायुधः" कामः ॥न्त्_३,१५।२३॥

#२३ यः (विकासकारित्वात्) ओघः  
    
    
लीलालतालास्यमरुत् साहसोत्सवकेशवः ।  
सौजन्यकैरवशशी दुर्लीलालतिकानलः ॥मु_३,१५।२४॥  
    
"लीला" इव "लता" । तस्या "लास्ये" नर्तने । "मरुत्" । लीलायुक्त इत्य् अर्थः । "साहसम्" एव हिताहितानपेक्षं कर्म२४ एव । "उत्सवः" महः । तस्य "केशवः" विष्णुः । तस्य हिरण्याख्यादिवधसाहसकारित्वाद् उपमानत्वं । "सौजन्यम्" एव "कैरवम्" । तस्य विकासकारित्वात् "शशी" चन्द्रः । "दुर्लीलालतिकानाम्" दाहकत्वाद् "अनलः" अग्निः ॥न्त्_३,१५।२४॥

#२४ कर्म्⟨ऐ⟩[अ]  
    
    
तस्यासीत् सुभगा भार्या लीला नाम विलासिनी ।  
सर्वसौभाग्यवलिता कमलेवोदितावनौ ॥मु_३,१५।२५॥  
    
"तस्य" पद्माख्यस्य राज्ञः । "लीला नाम भार्या" लीलाख्या भार्य्"आसीत्" । अस्या विशेषणान्य् आह "सुभगे"ति । "सुभगा" प्रशस्तरूपयुक्ता । "विलासिनी" विलासयुक्ता । "सर्वसौभाग्यैः वलिता" भरित्"आवनौ" भूमौ । "कमलेवोदिता" उत्पन्ना ॥न्त्_३,१५।२५॥  
    
सर्वसम्पत्तिवलिता लीलामधुरभाषिणी ।  
सानन्दमन्दचलिता द्वितीयेन्दूदयस्मिता ॥मु_३,१५।२६॥  
    
"लीले"ति । "लीलया मधुरं भाषिणी" । "सानन्दे"ति । "सानन्दं मन्दं चलितम्" यस्याः२५ । सा । "द्वितीये"ति । "द्वितीयेन्दूदय"भूतं "स्मितम्" यस्याः । सा ॥न्त्_३,१५।२६॥

#२५ °स्या[ः]  
    
    
अलकालिमनोहारिवदनाम्भोजशालिनी२६ ।  
शीताङ्गी कर्णिकागौरी जङ्गमेव सरोजिनी ॥मु_३,१५।२७॥  
    
"अलकाल्या" "मनोहारि" यत् "वदनाम्भोजं"२७ । तेन "शालिनी" । "शीताङ्गी" शिशिराङ्गी । "कर्णिके"ति । "कर्णिका"वद् "गौरी" । क्"एव" । "जङ्गमा" सञ्चारिणी । "सरोजिनीव" । सरोजिन्य् अपि "अलिमनोहारि" "अम्भोजशालिनी शीताङ्गी कर्णिकया गौरी" भवति ॥न्त्_३,१५।२७॥

#२६ अल्⟨इ⟩[अ]का°  
#२७ °भो⟨न्न्⟩[ज्]अं  
    
    
लताविलासकुन्दौघहासिनी रसशालिनी ।  
प्रबालहस्ता पुष्पाढ्या मधुश्रीर् इव देहिनी ॥मु_३,१५।२८॥  
    
"शालिनी"२८ शृङ्गारसुशालिनी । "प्रबाले"ति । प्रबालवत् "हस्तौ" यस्याः । सा । "पुष्पे"ति । "पुष्पैर्" आभरणभूतैः पुष्पैर् । "आढ्या" । क्"एव" । "देहिनी" मूर्तिमती । "मधुश्रीर् इव" । सापि "कुन्दौघैः हासिनी" । "रसेन" वसन्तरसेन । "शालिनी" च भवति । शेषं समानम् ॥न्त्_३,१५।२८॥

#२८ (अलकाल्या मनोहारि यत् वदनाम्भोजं तेन शालिनी शीताङ्गी) शा°  
    
    
अवदाता तनुः पुण्या जनताह्लाददायिनी ।  
गङ्गेव गां गता देवनदी हंसविलासिनी ॥मु_३,१५।२९॥  
    
"अवदाता तनुः" सिताङ्गी । "पुण्या" भाग्यवती । "जनते"ति । "जनतायाः आह्लाददायिनी" । "हंसे"ति । "हंस"वत् "विलास"युक्ता । क्"एव" । "गाम्" भूमिं । "गता" । "देवनदी गङ्गेव" । सापि तादृश्य् एव भवति ॥न्त्_३,१५।२९॥  
    
तस्य भूतलपुष्पेषोः सकलाह्लाददायिनः ।  
परिचर्यां चिरं कर्तुम्२९ अन्या रतिर् इवोदिता ॥मु_३,१५।३०॥  
    
"पुष्पेषोः" "रतेः" "परिचर्यां कर्तुम्" युक्तत्वात् एतद् उक्तम् ॥न्त्_३,१५।३०॥

#२९ °र्तु⟨ं⟩म्  
    
    
सर्गान्तश्लोकेन तस्याः सतीगुणान् आह  
    
उद्विग्ने प्रोद्विग्ना मुदिता मुदिते समाकुलाकुलिते ।  
प्रतिबिम्बसमा कान्ता सङ्क्रुद्धे केवलं भीता ॥मु_३,१५।३१॥  
    
सा "कान्ता" । तस्येति शेषः । तस्य राज्ञः । "प्रतिबिम्बसमा"सीत् । कथम्भूता । तस्मिन् प्र्"ओद्विग्ने" सति । "प्रोद्विग्ना" । तस्मिन् "मुदिते" सति । "मुदिता" । तस्मिन् सम्"आकुले" सति । "समाकुला" । तस्मिन् "सङ्क्रुद्धे" सति । "केवलं भीता" । एतावन्मात्रेणैव "केवलम्" सा विरुद्धासीद् इति भावः । इति शिवम् ॥न्त्_३,१५।३१॥  
    
इति श्रीभास्करकण्ठविरचितायां श्रीमोक्षोपायटीकायाम् उत्पत्तिप्रकरणे पञ्चदशः सर्गः ॥ ३,१५ ॥

    
ॐ तस्य राज्ञः तया राज्ञ्या सह क्रीडाम् आह  
    
भूतलाप्सरसा सार्धम् अनन्यवनितापतिः ।  
अकृत्रिमप्रेमरसं स रेमे कान्तया तया ॥मु_३,१६।१॥  
    
"स" राजा । "तया" लीलाख्यया । "कान्तया सहाकृत्रिमः प्रेमरसः" यत्र तत् "अकृत्रिमप्रेमरसम्" । वक्ष्यमाणेषु१ स्थानेषु वक्ष्यमाणैः क्रीडाविशेषैः । "रेमे" । "तया" किंरूपया । "भूतलाप्सरसा" । "स" कथम्भूतः । "अनन्यवनितापतिः" नान्यवनितायाः पतिः । तस्याम् एव रत इत्य् अर्थः ॥न्त्_३,१६।१॥

#१ °⟨न्⟩[ण्]एषु  
    
    
क्रीडास्थानान्य् आह  
    
उद्यानवनगुल्मेषु तमालगहनेषु२ च ।  
पुष्पमण्डपतल्पेषु लतावलयसद्मसु ॥मु_३,१६।२॥  
    
"उद्यानवनेषु" विहितानि यानि "गुल्मानि" वेश्मानि । तेषु । "पुष्पे"ति । "पुष्पैः" कृतानि यानि "मण्डपतल्पानि" । तेषु । "मण्डपः" जनाश्रयः । "लतावलयसद्मसु" लतामण्डलगृहेषु ॥न्त्_३,१६।२॥

#२ °ल्⟨आ⟩[अ]ग°  
    
    
पुष्पान्तःपुरशय्यासु पुष्पसम्भारवीथिषु ।  
वसन्तोद्यानदोलासु क्रीडापुष्करिणीषु च ॥मु_३,१६।३॥  
    
"पुष्पैः" रचिता याः "अन्तःपुरशय्याः" । तासु । "पुष्पे"ति । "पुष्पसम्भारेण" पुष्पसमूहेन युक्ताः "वीथ्यः"३ मार्गाः । तासु । "वसन्ते"ति । "वसन्ते" रचिताः "उद्यानदोलाः" । तासु ॥न्त्_३,१६।३॥

#३ व्⟨ए⟩[ई]°  
    
    
चन्दनद्रुमषण्डेषु सन्तानकतलेषु च ।  
कदम्बनिम्बगेहेषु पारिभद्रोदरेषु च ॥मु_३,१६।४॥  
    
"षण्डाः" समूहाः । "सन्तानकाः" द्रुमविशेषाः । "कदम्बे"ति । "कदम्बनिम्ब"तलेषु रचितानि यानि४ "गेहानि" । तेषु । "पारिभद्रे"ति । "पारिभद्राः" वृक्षविशेषाः ॥न्त्_३,१६।४॥

#४ या⟨ः⟩[नि]  
    
    
शैलकन्दरकच्छेषु वातायनपुरेषु च ।  
सरित्तटकटप्रेषु वारणोपरिसद्मसु ॥मु_३,१६।५॥  
    
"शैलकन्दरेषु" स्थिताः ये "कच्छाः" । तेषु । "वातायने"ति । "वातायन"युक्तानि च तानि "पुराणि" गृहोपरिगृहाणि । तेषु । "सरिद्" इति । "सरित्तटानाम्" ये "कटप्राः" समूहाः । तेषु । "वारणे"ति । "वारणोपरि"कृतेषु "सद्मसु" ॥न्त्_३,१६।५॥  
    
ग्रीष्मे तुषारहर्म्येषु लतामण्डपकेषु च ।  
हेममन्दिरवृक्षेषु मुक्तामाणिक्यभित्तिषु ॥मु_३,१६।६॥  
    
"तुषारहर्म्येषु" शीतलगृहेषु । "हेमे"ति । "हेममन्दिरो"परिरोपिताः ये "हेममन्दिरवृक्षाः" । तेषु । "मुक्ते"ति । "मुक्तामाणिक्यैः" रचिताः "भित्तयः" येषां गृहाणां । तेषु ॥न्त्_३,१६।६॥  
    
विकसत्कुन्दमन्दारमकरन्दसुगन्धिषु ।  
वसन्तवनजालेषु कूजत्कोकिलमालिषु५ ॥मु_३,१६।७॥  
    
"वसन्ते" पुष्पितानि यानि "वनजालानि" । तेषु । "विकसद्" इति "कूजद्" इति च विशेषणद्वयं "वसन्तवनजालेष्व्" इत्य् अस्यैव ॥न्त्_३,१६।७॥

#५ कू⟨ट्⟩[ज्]अत्°  
    
    
नानारत्नतृणानां च स्थलेषु६ मृदुदीप्तिषु ।  
निर्झरेषु तरत्तारशीकरासारवर्षिषु ॥मु_३,१६।८॥  
    
"नाना" च तानि "रत्न"भूतानि "तृणानि" । तेषां । "स्थलेषु"७ कथम्भूतेषु । "मृदुदीप्तिषु" कमलेष्व् इत्य् अर्थः । "निर्झरे"ति । "निर्झरेषु" कथम्भूतेषु । "तरद्" इति । "तरन्तः" उत्थितवन्तः ये "ताराः" उद्भटाः । "शीकराः" जलकणाः । तेषाम् "आसारः" धारासाराः । तं "वर्षन्ति" । तादृशेषु ॥न्त्_३,१६।८॥

#६ स्थ्⟨ऊ⟩[अ]°  
#७ स्थ्⟨ऊ⟩[अ]°  
    
    
शैलानां हेममाणिक्यशिलाफलहकेषु८ च ।  
देवर्षिमुनिगेहेषु दूरपुण्याश्रमेषु च ॥मु_३,१६।९॥  
    
"शैलानां हेममाणिक्यो"त्पत्तिस्थानभूतानि यानि "शिलाफलहकानि" । तेषु ॥न्त्_३,१६।९॥

#८ °ल(न)ह°  
    
    
कुमुद्वतीषु फुल्लासु९ स्मेरासु नलिनीषु च ।  
वनस्थलीषु फुल्लासु फुल्लासूत्पलिनीषु१० च ॥मु_३,१६।१०॥  
    
"स्मेरासु" फुल्लासु ॥न्त्_३,१६।१०॥

#९ ⟨द्गु⟩[फु]°  
#१० (फू)फुल्ला°  
    
    
क्रीडास्थानान्य् उक्त्वा क्रीडाप्रकारान् आह  
    
प्रहेलिकाभिर् आख्यानैस् तथैवाक्षरमुष्टिभिः ।  
अष्टापदैर् बहूद्द्योतैस् तथा गूढचतुर्थकैः ॥मु_३,१६।११॥  
    
"आख्यानैः" वृत्तान्तकथनैः । "अक्षरमुष्टिभिः" क्रीडाविशेषैः ॥न्त्_३,१६।११॥  
    
नाटकाख्यायिकाभिश् च श्लोकैर् बिन्दुमतीभ्रमैः ।  
देशभाषाविभागैश् च नगरग्रामचेष्टितैः ॥मु_३,१६।१२॥  
    
"नाटकेषू"क्ता या "आख्यायिकाः" । ताभिः । "बिन्दुमतीभ्रमैः" क्रीडाविशेषैः । "देशे"ति । "देशभाषाणां विभागैः" विभागकरणैः । "नगरे"ति । "नगरचेष्टितैः ग्रामचेष्टितैश्" चेति योज्यम् ॥न्त्_३,१६।१२॥  
    
स्रग्दाममाल्यवलनैर् नानाभरणयोजनैः ।  
लीलाविलोलचलनैर्११ विचित्ररसभाजनैः ॥मु_३,१६।१३॥  
    
"वलनैः" परिवर्तनैः । "नाने"ति । "नानाभरणानां योजनैः" अन्योऽन्यं१२ संयोजनैः । "लीले"ति । "लीलया विलोलानि" यानि "चलनानि" गमनानि । तैः कथम्भूतैः । "विचित्रे"ति । "विचित्राणाम्" नानाविधानां । "रसानाम्" शृङ्गारादीनां । "भाजनैः" पात्रैः ॥न्त्_३,१६।१३॥

#११ °च[ल]नैर्  
#१२ अन्य्⟨ए⟩[ओ]°  
    
    
आर्द्रक्रमुककर्पूरताम्बूलीदलचर्वणैः ।  
फुल्लपुष्पलताकुञ्जदेहगोपनखर्वणैः ॥मु_३,१६।१४॥  
    
"चर्वणैः" चर्वितैः । "फुल्ले"ति । "फुल्लपुष्पाश्" च ताः "लताः" । तासां यानि "कुञ्जानि" । तेषु । "देहगोपना" शरीरगुप्तिकरणं । तदर्थं यानि "खर्वणानि"१३ ह्रस्वीभवनानि । तैः ॥न्त्_३,१६।१४॥

#१३ ⟨स्व⟩[ख]र्व°  
    
    
समालम्भनलीलाभिर् दोलारोहणविभ्रमैः ।  
गृहे कुसुमदोलाभिर् अन्योऽन्यान्दोलनक्रमैः ॥मु_३,१६।१५॥  
    
"समालम्भनम्" अङ्गरागकरणम् । "अन्योऽन्ये"ति । "अन्योऽन्यम्" परस्परम् । "आन्दोलनम्"१४ दोलाकम्पनं । तस्य "क्रमैः" ॥न्त्_३,१६।१५॥

#१४ आ⟨र्⟩[न्]दो°  
    
    
नौयानयुग्यहस्त्यश्वदान्तोष्ट्रादिगमागमैः ।  
जलकेलिविलासेन परस्परसमुक्षणैः ॥मु_३,१६।१६॥  
    
"नौयानम्" च "युग्य"भूतैर् वाहनभूतैः । "हस्त्यश्वदान्तोष्ट्रादिभिः" । "गमागमाश्" च । तैः । "दान्तो" वलीवृन्दः । "परस्परे"ति । "परस्परम्" अन्योऽन्यं । "समुक्षणानि" सेचनानि । तैः ॥न्त्_३,१६।१६॥  
    
नृत्तगीतकलालास्यताण्डवोद्भटवृत्तिभिः ।  
सङ्गीतकैः सङ्कथनैर् वीणामुरजवादनैः ॥मु_३,१६।१७॥  
    
"नृत्ताद्या" या "उद्भटाः" उद्रिक्ताः । "वृत्तयः" व्यापाराः । ताभिः ॥न्त्_३,१६।१७॥  
    
पुनर् अपि क्रीडास्थानान्य् आह  
    
उद्यानेषु सरित्तीरवृक्षेषु वनवीथिषु ।  
अन्तःपुरेषु हर्म्येषु तेषु तेषु तथा तथा ॥मु_३,१६।१८॥  
    
"तथा तथा" पूर्वोक्तैः नानाविधैः क्रीडाविशेषैः ॥न्त्_३,१६।१८॥  
    
सा बाला सुखसंवृद्धा तस्य प्रणयिनी प्रिया ।  
एकदा चिन्तयाम् आस शुभसङ्कल्पशालिनी ॥मु_३,१६।१९॥  
    
"तस्य" पद्माख्यस्य राज्ञः । "प्रणयिनी" पत्नी । "सा" लीलाख्या१५ । "बाला" । "एकदा" एकस्मिन् दिने । "चिन्तयाम् आस" चिन्तां कृतवती । कथम्भूता । "सुखसंवृद्धा" । पुनः कथम्भूता । "शुभे"ति । "शुभसङ्कल्पेन" वक्ष्यमाणेन प्रशस्तेन सङ्कल्पेन । "शालिनी" ॥न्त्_३,१६।१९॥

#१५ ⟨न्⟩[ल्]ईला°  
    
    
किं चिन्तयाम् आसेत्य् । अत्राह  
    
प्राणेभ्यो ऽपि प्रियो भर्ता ममैष जगतीपतिः ।  
यौवनोल्लासलक्ष्मीवान् कथं स्याद् अजरामरः ॥मु_३,१६।२०॥  
    
"मम एसः भर्ता अजरामरः" जरामरणाख्यदोषरहितः । "कथं स्यात्" केन हेतुना स्याद् इत्य् अन्वयः । "प्राणेभ्यः" जीवेभ्यः ॥न्त्_३,१६।२०॥  
    
भर्त्रानेन सहोत्तुङ्गस्तनी कुसुमसद्मसु ।  
कथं स्वैरं चिरं कान्ता रमेयाब्दशतान्य् अहम् ॥मु_३,१६।२१॥  
    
"अहं कान्तानेन भर्त्रा सहाब्दशतानि कथं रमेय" केनोपायेन वर्षशतानि क्रीडां कुर्याम् इत्य् अर्थः ॥न्त्_३,१६।२१॥  
    
तथा यतेय क्रमतस् तपोजपयमेहितैः ।  
रजनीशरुची राजा यथा स्याद् अजरामरः ॥मु_३,१६।२२॥  
    
अत इत्य् अध्याहार्यम् । अतो ऽहं "तथा तपोजपयमेहितैः" करणभूतैः । अतो यत्नं करोमि । "यथा रजनीशरुचिः" चन्द्रप्रभा१६ । "राजाजरामरः स्यात्" ॥न्त्_३,१६।२२॥

#१६ एxप्लिकतिओन् ओह्ने बेर्üच्क्स्। देस् बहुव्रीहि-छरक्तेर्स्!  
    
    
ज्ञानवृद्धांस् तपोवृद्धान् विद्यावृद्धान् अहं द्विजान् ।  
पृच्छामि तावन् मरणं कथं न स्यान् नृणाम् इति ॥मु_३,१६।२३॥  
    
"अहं ज्ञानवृद्धान् तपोवृद्धान्" तथा "विद्यावृद्धान् द्विजान् इति तावत् पृच्छामि इति" । किम् "इति" । "नृणां मरणं कथं न स्यात्" केन हेतुना न स्यात् ॥न्त्_३,१६।२३॥  
    
तस्याः सङ्कल्पम् उक्त्वा बाह्यप्रयत्नम् आह  
    
अथानाय्याशु सम्पूज्य द्विजान् पप्रच्छ सानता ।  
अमरत्वं कथं विप्रा भवेद् इति पुनः पुनः ॥मु_३,१६।२४॥  
    
"अथ" सङ्कल्पानन्तरम् । "आनाय्ये"त्य् अत्र । परिजनैर् इति शेषः । "पुनः पुनर्" इति इच्छोद्रेकद्योतनपरम् ॥न्त्_३,१६।२४॥  
    
विप्रा उत्तरं कथयन्ति  
    
तपोजपयमैर् देवि समस्ताः सिद्धसिद्धयः ।  
सम्प्राप्यन्ते ऽमरत्वं तु न कदाचन लभ्यते ॥मु_३,१६।२५॥  
    
"सिद्धसिद्धयः" । "सिद्धानाम्" सिद्धियुक्तानां । "सिद्धयः" । "तु" व्यतिरेके ॥न्त्_३,१६।२५॥  
    
द्विजेभ्यः स्वेप्सितासिद्धिं श्रुत्वा पुनर् अपि तच्चिन्ताम् आह  
    
इत्य् आकर्ण्य द्विजमुखाच्१७ चिन्तयाम् आस सा पुनः ।  
इदं स्वप्रज्ञयैवाशु भीता प्रियवियोगतः ॥मु_३,१६।२६॥  
    
"स्वप्रज्ञयैव" । न तु तदुक्तानुसारेण ॥न्त्_३,१६।२६॥

#१७ °खा⟨श्⟩[च्]  
    
    
किं चिन्तयाम् आसेत्य् । अत्राह  
    
मरणं भर्तुर् अग्रे मे यदि दैवाद् भविष्यति ।  
तत् सर्वदुःखनिर्मुक्ता संस्थास्ये सुखम् आत्मनि ॥मु_३,१६।२७॥  
    
भर्तृमृतिदुःखादर्शनाद् इति भावः ॥न्त्_३,१६।२७॥  
    
अथ वर्षसहस्रेण भर्तादौ म्रियते यदि ।  
तत् करिष्ये तथा येन जीवो गेहान् न यास्यति ॥मु_३,१६।२८॥  
    
"वर्षसहस्रेणे"ति पदम् आशीर्द्योतकम् । "अथ यदि"१८ " भर्तादौ" वर्षसहस्रान्ते "म्रियते तत्" तदा । "तथा" तम् उपायं । "करिष्ये येन जीवः" भर्तृजीवः । "गेहात् न यास्यति" ॥न्त्_३,१६।२८॥

#१८ °दि (वर्ष)  
    
    
ततः किम् इत्य् । अत्राह  
    
तद्भ्रमाद् भर्तृजीवे ऽस्मिन् निजे शुद्धान्तमण्डपे ।  
भर्त्रावलोकिता नित्यं निवत्स्यामि१९ यथासुखम् ॥मु_३,१६।२९॥  
    
अहं "तद्भ्रमात्" । भर्तावलोकते माम् इति भ्रमात् । "नित्यम्" सदा । "यथासुखं निवर्त्स्यामि"२० । कथम्भूताहं । "अस्मिन् भर्तृजीवे निजे" स्वकीये । "शुद्धान्तमण्डपे" मया साधितेनोपायेन स्थिते सति । "भर्त्रावलोकिता" वीक्षिता ॥न्त्_३,१६।२९॥

#१९ °व⟨र्⟩त्स्या°  
#२० °व⟨र्⟩त्स्या°  
    
    
अद्यैवारभ्यैतदर्थं देवीं ज्ञप्तिं सरस्वतीम् ।  
जपोपवासनियमैर् आ तोषं पूजयाम्य् अहम् ॥मु_३,१६।३०॥  
    
"अद्यैव" । न तु श्वः । "एतदर्थम्" भर्तृजीवस्य स्वगेहान् निर्गमाभावार्थम् । "ज्ञप्तिं देवीम्" स्वप्रतिभां देवीं । "आ तोषम्" प्रसादपर्यन्तम् । ननु ज्ञप्त्याराधनतया कुतः श्रुतम् । ज्ञप्तिप्रसादाद् एवेति ब्रूमः । सर्वत्र ज्ञप्तिप्रसादस्यैव कारणत्वात् । अग्रे वक्ष्यमाणः ज्ञप्त्युपदेशश् च स्वप्रतिभाकृतः ज्ञेयः । यतः यत् यत् लीलया कृतं श्रुतं वा तत् स्वप्रतिभयैव । यद् अपि गुर्वादिमुखेन श्रूयते तद् अपि स्वप्रतिभयैव । सर्वत्र स्वप्रतिभायाः स्थितत्वात् ॥न्त्_३,१६।३०॥  
    
चिन्तानन्तरं तत्प्रयत्नं कथयति  
    
इति निश्चित्य सा नाथम् अनुक्त्वैव२१ वराङ्गना ।  
यथाशास्त्रं चचारोग्रं तपो नियमम् आस्थिता ॥मु_३,१६।३१॥  
    
"नियमम् आस्थिता"श्रिता । तं विना तपसो व्यर्थत्वात् ॥न्त्_३,१६।३१॥

#२१ °क्त्व्⟨ए⟩[ऐ](वे)व  
    
    
तत् तपः विशेषणद्वारेण कथयति  
    
त्रिरात्रस्य त्रिरात्रस्य पर्यन्ते२२ कृतपारणा ।  
देवद्विजगुरुप्राज्ञविद्वत्पूजापरायणा ॥मु_३,१६।३२॥  
    
"त्रिरात्रस्य त्रिरात्रस्ये"ति वीप्सायां द्वित्वम् ॥न्त्_३,१६।३२॥

#२२ पर्य्⟨आ⟩[अ]न्ते  
    
    
स्नानदानतपोध्याननित्योद्युक्तशरीरिका ।  
सर्वास्तिक्यसदाचारकारिणी क्लेशकारिणी ॥मु_३,१६।३३॥  
    
"स्नानादिषु नित्यम् उद्युक्तम्" चेष्टायुक्तं । शरीरं यस्याः । सा । "सर्वे"ति२३ । "आस्तिक्यः" आस्तिकयोग्यः । "क्लेशः" तपोरूपः ॥न्त्_३,१६।३३॥

#२३ *स्नानादिषु°॥। सर्वेति*  
    
    
यथाकालं यथोद्योगं यथाशास्त्रं यथाक्रमम् ।  
तोषयाम् आस भर्तारम् अपरिज्ञाततत्स्थितिम् ॥मु_३,१६।३४॥  
    
"अपरिज्ञाता" । "तस्या" लीलायाः । त्रयम् एतत् तपः करोतीत्य् एवंरूपा "स्थितिर्" । येन । सः ॥न्त्_३,१६।३४॥  
    
त्रिरात्रशतम् एवं सा बाला नियमशालिनी ।  
अनारततपोनिष्ठम् अतिष्ठत् कष्टचेष्टया ॥मु_३,१६।३५॥  
    
"अनारते"ति । "अनारतं तपसि निष्ठा "यत्र । तत् । क्रियाविशेषणम् एतत् । "कष्टचेष्टया" रात्रित्रयानन्तरं पारणादिरूपया दुःखदया चेष्टया ॥न्त्_३,१६।३५॥  
    
अथ ज्ञप्तिप्रसादम् आह  
    
त्रिरात्राणां शतेनाथ पूजिता२४ प्रतिमाम् इता ।  
तुष्टा भगवती गौरी वागीशीदम् उवाच ताम् ॥मु_३,१६।३६॥  
    
"अथ" नियमानन्तरम् । "वागीशी" ज्ञप्तिः । "गौरी" शुद्धस्वरूपा । वागीशीत्वम् अस्याः वाचां मूलकारणत्वेन ज्ञेयं । "प्रतिमाम् इता" शिलादिप्रतिमाम् आश्रिता । स्वया प्रतिभया प्रतिमायाम् आभासेन तस्याः दर्शनं दत्तवान्२५ इति भावः ॥न्त्_३,१६।३६॥

#२४ °ता⟨म्⟩  
#२५ सिच्!  
    
    
ज्ञप्त्या कथ्यमानं वाक्यम् आह  
    
निरन्तरेण तपसा भर्तृभक्त्यतिशायिना ।  
परितुष्टास्मि ते वत्से गृहाण वरम् ईप्सितम् ॥मु_३,१६।३७॥  
    
"निरन्तरेणा"च्छिन्नेन ॥न्त्_३,१६।३७॥  
    
ज्ञप्तिवाक्यं श्रुत्वा राज्ञी तां स्तौति  
    
जय जन्मजराज्वालादाहदोषशशिप्रभे ।  
जय हार्दान्धकारौघनिवारणरविप्रभे२६ ॥मु_३,१६।३८॥  
    
"शशिप्रभायाः दाहदोष"निवारकत्वं२७ "रविप्रभायाः" च्"आन्धकार"निवर्तकत्वं प्रसिद्धम् एव ॥न्त्_३,१६।३८॥

#२६ ⟨दाहा⟩[हार्दा]न्ध°  
#२७ °नि⟨र⟩वा°  
    
    
अम्ब मां त्रिजगन्मातस् त्रायस्व कृपणाम् इमाम् ।  
इदं वरद्वयं देहि यद् इह प्रार्थये शुभम् ॥मु_३,१६।३९॥  
    
"कृपणाम्" दीनां । "शुभम्" इति "वरद्वय"विशेषणम् ॥न्त्_३,१६।३९॥  
    
वरद्वयमध्ये एकं कथयति  
    
एकं तावद् विदेहस्य भर्तुर् जीवो ममाम्बिके ।  
अस्माद् एव हि मा यासीन् निजान्तःपुरमण्डपात् ॥मु_३,१६।४०॥  
    
वरद्वयमध्ये "एकम्" इदं वरं देहि । किम् इत्य् अपेक्षायाम् आह "विदेहे"ति । "विदेहस्य" मृतस्य । "मा यासीत्" मा गच्छतु ॥न्त्_३,१६।४०॥  
    
द्वितीयं कथयति  
    
द्वितीयं त्वां महादेवि प्रार्थये ऽहं यदा यदा ।  
दर्शनाय वरार्थेन तदा मे देहि दर्शनम् ॥मु_३,१६।४१॥  
    
"द्वितीयम्" इदं देहि । किम् इत्य् अपेक्षायाम् आह "त्वाम्" इति । हे "देवि" । "अहं त्वां यदा दर्शनाय प्रार्थये तदा त्वं वरार्थेन" वरानुरोधेन । "दर्शनं देहि" ॥न्त्_३,१६।४१॥  
    
वरद्वयम् अङ्गीकृत्य ज्ञप्त्य  
    
    
*****

    
४। प्रकरण: स्थिति (४,१।१-४,२४।१९, ४,२५।१२-४,३३।२६)

१ओं अथ स्थितिप्रकरणं व्याख्यायते । ॐ  
    
प्रत्यक्ज्योतिः किम् अपि परमम् भावयित्वाथ देवं  
ध्यात्वा चित्ते भवभयहरं श्रीगणेशं विभुं च ।  
मौलौ कृत्वा गुरुचरणयोर् धूलिपुञ्जं च टीका  
स्थित्याख्ये ःस्मिन् प्रकरणवरे तन्यते भास्करेण ॥मु_४,१।०॥  
    
एवम् उत्पत्तिप्रकरणे ःनुत्पत्तिरूपां जगदुत्पत्तिम् प्रतिपाद्य तच्छ्रवणेन च तत्र श्रीरामम् प्रतीतिभाजं निर्वर्ण्य तदनन्तरं योग्यं स्थितिप्रकरणारम्भं करोति  
    
अथोत्पत्तिप्रकरणाद् अनन्तरम् इदं शृणु ।  
स्थितिप्रकरणं राम ज्ञातं निर्वाणकारि यत् ॥मु_४,१।१॥  
    
अथशब्दो मङ्गलमात्रप्रयोजनः । इदं वक्ष्यमाणम् । स्थितिप्रकरणं किम् । यत् ज्ञातं श्रवणमनननिदध्यासनविषये२ कृतं सत् । निर्वाणम् ब्रह्मणि आत्यन्तिकं लयं करोतीति तादृशम् । भवति ॥न्त्_४,१।१॥

#१ स्छ्रेइबेर्स्प्र्üछे न्१७, श्६: ॐ नमः शिवाय सच्चिदानन्दस्वरूपाय। न्१७: ॐ नमो नमः ॐ नमो गुरवे ॐ नमो विघ्नहर्त्रे ॐ नमः सरस्वत्यै ॥  
#२ न्१७, श्६: °निदध्या°; सो औछ् म्Ṭ (इइ) अद् १८,३५ (प्। १४४)।  
    
    
स्थितिप्रकरणम् एव कथयति  
    
एवं तावद् इदं विद्धि दृश्यं जगद् इति स्थितम् ।  
अहं चेत्याद्य् अनाकारम् भ्रान्तिमात्रम् असन्मयम् ॥मु_४,१।२॥  
    
तावत् त्वम् एवं विद्धि । अन्यत् स्वयम् एव ज्ञास्यसीति भावः । एवं कथम् इत्य् अपेक्षायाम् आह इदम् इति । जगद् इति । जगद् इति नामधेयेन स्थितम् । इदं दृश्यम् पुरःस्फुरत् । दृशिक्रियाविषयो भावजातम् । अहम् इत्यादि च भवति । कथम्भूतम् । अनाकारम् भ्रान्तिमात्रम् असन्मयं च ॥न्त्_४,१।२॥  
    
अकर्तृकम् अनङ्गं च गगने चित्रम्३ उत्थितम् ।  
अद्रष्टृकम्४ सानुभवम् अनिद्रं स्वप्नदर्शनम् ॥मु_४,१।३॥  
    
गगने चिदाकाशे । चित्रम् आलेख्यम्५ इव । उदितम् प्रादुर्भूतम् । कीदृक् चित्रम् । अकर्तृकम् कर्तृरहितम् । अनङ्गम् निःस्वरूपम् । पुनः किम् । स्वप्नदर्शनम् स्वप्नदर्शनस्वरूपम् । स्वप्नदर्शनम् कथम्भूतम् । अद्रष्टृकम् द्रष्टृरहितम्६ । सानुभवम् द्रष्ट्रनुभवविषयताम्७ गतम् । अनिद्रम् निद्रादोषादृष्टम्८ । अत्रालौकिकत्वकथनेन९ विस्मयकारित्वे एव भरः कृतः ॥न्त्_४,१।३॥

#३ न्१७, श्६: चित्तम्  
#४ श्६: अद्रष्टृकम्; न्१७: अद्रष्ट्य°  
#५ न्१७: आलेख्यम्; श्६: आलेखम्  
#६ श्६: अद्रष्टृकम् द्रष्टृरहितम्; न्१७: अद्रष्ट्य° द्रष्ट्य°  
#७ न्१७: °ष्टनु°; श्६: °ष्टानु°  
#८ श्६: °दोषादृष्टम्; न्१७: °दोष्टा°  
#९ न्१७, श्६: °आलौकित्व°  
    
    
भविष्यत्पुरनिर्माणं चित्रसंस्थम् इवोदितम् ।  
मर्कटानलतापाभम्१० अम्ब्वावर्तवद्११ आस्थितम् ॥मु_४,१।४॥  
    
भविष्यत्पुरस्य च नकिञ्चिद्रूपत्वं स्फुटम् एव । मर्कटस्यानलत्वेनाभासमानः अनलः मर्कटानलः । तस्य यः तापः । तस्याभा यस्य । तत् । मर्कटो हि कम् अपि फलविशेषम् अग्निभ्रमेण गृह्णाति । आस्थितम् स्थितियुक्तम् ॥न्त्_४,१।४॥

#१० श्६: °तापाभम्; न्१७: °तामाभम्  
#११ श्६: °आवर्तवद्; न्१७: °आवर्तावद्  
    
    
सद्रूपम् अपि१२ निःशून्यं तेजः सौरम् इवाम्बरे ।  
रत्नाभाजालम् इव खे दृश्यमानम् अभित्तिमत् ॥मु_४,१।५॥  
    
सद्रूपम् चिन्मात्रसारत्वात् । निःशून्यम् नकिञ्चित्त्वात् । अम्बरे हि सौरं तेजः सद्रूपम् अपि१३ निःशून्यम् इव भातीति तस्योपमानत्वेन ग्रहणम् ॥न्त्_४,१।५॥

#१२ न्१७: °पम् (इ)अ(ष्)पि  
#१३ श्६: अपि; न्१७: इपि  
    
    
सङ्कल्पपुरवत् प्रौढम् अनुभूतम् असन्मयम् ।  
कथार्थप्रतिभानात्म१४ न क्वचित् स्थितम् अस्ति च ॥मु_४,१।६॥  
    
कथायाः अनेन कथ्यमानायाः कथायाः । यः अर्थः । तस्य यत् प्रतिभानम् स्फुरणम् । तदात्म तत्स्वरूपम् । कथाः१५ श्रवणकाले हि श्रोतुः तदर्थः पुरः इव प्रतिभाति । न क्वचित् स्थितम् विचारासहत्वात् । अस्ति च प्रतिभासमानत्वात् ॥न्त्_४,१।६॥

#१४ न्१७: °भानात्म; श्६: °भाता°  
#१५ वोन् वेर्बल्हन्द्लुन्ग् श्रु- (इन् श्रवण°) अभ्äन्गिगेर् अक्कुसतिव् प्लुरल्?  
    
    
निःसारम् अप्य्१६ अतीवान्तःसारं स्वप्नाचलोपमम् ।  
भूताकाशम् इवाकारभासुरं शून्यमात्रकम्१७ ॥मु_४,१।७॥  
    
निःसारम् पिण्डग्रहाभावात् । अतीवातिशयेनान्तःसारम् चिन्मात्रसारत्वात् । आकारभासुरम्१८ नीलरूपयुक्ताकारभास्वरम् ॥न्त्_४,१।७॥

#१६ न्१७: अप्(इ)य्  
#१७ न्१७; श्६: शूर°  
#१८ न्१७: °भासुरम्; श्६: °भास्वरम्  
    
    
शरदभ्रम् इवाग्रस्थम् अलक्ष्यक्षयम् आक्षयि ।  
वर्णो व्योमतलस्येव दृश्यमानम् अवस्तुकम् ॥मु_४,१।८॥  
    
स्पष्टम् ॥न्त्_४,१।८॥  
    
स्वप्नाङ्गनारताकारम् अर्थनिष्ठम् अनर्थकम् ।  
चित्रोद्यानम् इवोत्फुल्लम्१९ अरसं सरसाकृति२० ॥मु_४,१।९॥  
    
अर्थनिष्ठम् रेतःस्रवाख्यार्थक्रियारतम् । अनर्थकम् प्रभाते ःदृश्यमानत्वात् वृथाभातम् । पुनः कथम्भूतम् । अरसम् आस्वादरहितम् अपि । सरसाकृति सरसा इवाकृतिः यस्य । तत् । किम् इव । उत्फुल्लं चित्रोद्यानम् आलेख्योद्यानम् । इव । तस्यापि२१ अरसत्वे ःपि सरसाकृतित्वम् प्रसिद्धम् ॥न्त्_४,१।९॥

#१९ न्१७: °फुल्लम्; श्६: °फुलम्  
#२० न्१७, श्६: °आकृतिः  
#२१ न्१७: तस्या°; श्६: तथा°  
    
    
प्रकाशम् इव निस्तेजश् चित्रार्कानलवत् स्थितम् ।  
अनुभूतम् मनोराज्यम् इवासत्यम् अवास्तवम् ॥मु_४,१।१०॥  
    
स्पष्टम् ॥न्त्_४,१।१०॥  
    
चित्रपद्माकर२२ इव सारसौगन्ध्यवर्जितम् ।  
शून्ये प्रकचितं नानावर्णम् आकारितात्मकम् ॥मु_४,१।११॥  
    
शून्ये अचेत्यचिन्मात्राख्यायां२३ शून्यभित्तौ । आकारितः आकारयुक्तः२४ । आत्मा यस्य । तादृशम् ॥न्त्_४,१।११॥

#२२ न्१७: °द्मा(त)*क*र। सिल्बे °र अल्स् °आरदा-ज़ेइछेन्।  
#२३ न्१७: अचेत्य्(इ)अ°  
#२४ न्१७, श्६: अकारितः अकार°  
    
    
परमार्थेन शुष्यद्भिर् भूतपेलवपल्लवैः२५ ।  
ततं जडम् असारात्म२६ कदलीस्तम्भभासुरम्२७ ॥मु_४,१।१२॥  
    
ततं व्याप्तम् ॥न्त्_४,१।१२॥

#२५ न्१७: भूतपेलव°; श्६: भूतले लव°  
#२६ श्६: जडसमाराम; न्१७: जजुम् असारा°  
#२७ श्६: °स्तम्भ°; न्१७: °स्तम्भा*भा*सु°  
    
    
स्फारितेक्षणदृश्यान्धकारचक्रकवत् ततम्२८ ।  
अत्यन्तम् अभवद्रूपम् अपि प्रत्यक्षवत् स्थितम् ॥मु_४,१।१३॥  
    
स्फारितेक्षणस्य दृश्यानि यानि अन्धकारचक्रकाणि । तद्वत् ततम् । अभिनयगम्यश् चायम् अर्थः ॥न्त्_४,१।१३॥

#२८ श्६: °वत् ततम्; न्१७: °वर्त्तितं  
    
    
वार् बुद्बुद इवाभोगि शून्यम् अन्तः स्फुरद्वपुः ।  
रसात्मकं सत्यरसम् अविच्छिन्नक्षयोदयम् ॥मु_४,१।१४॥  
    
रसात्मकम् इच्छास्वरूपं जलस्वरूपं च । सत्यरसं । सत्यस्य चिन्मात्रतत्त्वस्य । रसः२९ यस्य । तत् । चिन्मात्रतत्त्वेनैव३० पुष्टिं गतम् इत्य् अर्थः ॥न्त्_४,१।१४॥

#२९ न्१७: °सः; श्६: °स  
#३० न्१७: °मात्रतत्त्वे°; श्६: °मात्रत्वे°  
    
    
नीहार इव विस्तारि गृहीतं सन् न किञ्चन ।  
जडं शून्यास्पदं शून्यं केषाञ्चित् परमाणुवत् ॥मु_४,१।१५॥  
    
केषाञ्चित् स्थूलबुद्धीनां तार्किकाणाम् ॥न्त्_४,१।१५॥  
    
किञ्चिद् भूतमयो ःस्तीति स्थितं शून्यम् अभूतकम् ।  
गृह्यमाणम् असद्रूपं निशातम इवोत्थितम् ॥मु_४,१।१६॥  
    
अयं संसारः किञ्चित् भूतमयः अस्तीति स्थितम् भासमानम् । एतैर् विशेषणैः समस्तः स्थितिप्रकरणार्थः सङ्गृह्योक्तः३१ । स्थितिप्रकरणे एवंरूपाया जगत्स्थितेर् वक्तुम् इष्टत्वात्३२ ॥न्त्_४,१।१६॥

#३१ न्१७: °गृह्य्(ए)*ओ*क्तः  
#३२ न्१७: इष्टत्वात्; श्६: इष्टुवान्  
    
    
श्रीरामः पृच्छति३३  
    
महाकल्पक्षये दृश्यम् आस्ते३४ बीज इवाङ्कुरम्३५ ।  
परे भूय उदेत्य् एतत् तत एवेति किं वद ॥मु_४,१।१७॥  
    
इति किम् एतद् एव किम् अस्ति अथ वा नेति । वद कथय ॥न्त्_४,१।१७॥

#३३ न्१७: °रामः पृच्छति; श्६: °राम उवाच  
#३४ श्१, श्३: दृश्यम् आस्ते; श्६: दृश्यम् आप्ते; न्१७: दृष्ट्(इ)यम् आप्ते  
#३५ न्१७, श्१, श्३, श्६: अङ्कुरम् (नेउत्र्।)  
    
    
एवम्बोधाः किम् अज्ञाः३६ स्युर् उत तज्ज्ञा इति स्फुटम् ।  
यथावद् भगवन् ब्रूहि सर्वसंशयशान्तये ॥मु_४,१।१८॥  
    
एवम् पूर्वश्लोकोक्तरूपः । बोधः येषां । ते । तादृशाः ॥न्त्_४,१।१८॥

#३६ न्१७: अज्ञाः; श्६: अज्ञा  
    
    
श्रीवसिष्ठ उत्तरम् आह३७  
    
इदम् बीजे ःङ्कुर इव दृश्यम् आस्ते महाक्षये ।  
ब्रूते३८ यः परम् अज्ञत्वम्३९ एतत् तस्यातिशैशवात् ॥मु_४,१।१९॥  
    
अतिशैशवात् अतिमौर्ख्यात् ॥न्त्_४,१।१९॥

#३७ न्१७: उत्तरम् आह; श्६: उवाच  
#३८ न्१७: ब्रूते; श्६: भूते  
#३९ श्६: अज्ञत्वम्; न्१७: अ(ज्)अत्वम्  
    
    
हेतुकथनम् अवश्योपदेश्यत्वेनाह४०  
    
स्पर्शे किं तद् असम्बद्धं कथम् एतद् अवास्तवम् ।  
विपरीतो४१ बोध एष वक्तुः श्रोतुश् च मौर्ख्यकृत् ॥मु_४,१।२०॥  
    
असम्बद्धं तत् किम् भवति । न किञ्चिद् अपीत्य् अर्थः । एतत् अवास्तवम् असम्बद्धं । कथम् भवति । स्पर्शे आमुखे४२ इत्य् । एष विपरीतः बोधः वक्तुः श्रोतुश् च मौर्ख्यकृत् भवति । एतत् अनेन हेतुना असम्बद्धम् भवति इति वक्तुः वक्तव्यम् । अनेन हेतुना एतत् अवास्तवं न भवतीति श्रोतुः पर्यनुयोगः कार्यः । अन्यथा तयोः मौर्ख्यम् एवेति भावः ॥न्त्_४,१।२०॥

#४० न्१७: °देश्य°; श्६: °देश°  
#४१ न्१७: °परीतो; श्६: °परेतो  
#४२ न्१७, श्६: आसुखे  
    
    
फलितम् आह  
    
बीजकाले ःङ्कुर इव जगद् आस्ते४३ इतीह या ।  
बुद्धिः सासत्प्रलापार्था४४ मूढा शृणु कथं किल ॥मु_४,१।२१॥  
    
अत इत्य् अध्याहार्यम् । असत्प्रलापार्था असत्प्रलापस्येवार्थः यस्याः४५ । सा । असत्प्रलापरूपेति यावत् । मूढा जडा । कथं केन हेतुना । हेत्वकथने ममापि मौर्ख्यापातः स्याद् इति भावः ॥न्त्_४,१।२१॥

#४३ न्१७, श्३ अ।च्।, श्६: आस्ते  
#४४ न्१७: °प्रला*पा*र्था  
#४५ न्१७, श्६: यस्या  
    
    
बीजम् भवेत् स्वयं दृश्यं चित्तादीन्द्रियगोचरः४६ ।  
वटधानादि धान्यादि युक्तम् अत्राङ्कुरोद्भवः ॥मु_४,१।२२॥  
    
चित्तादीन्द्रियगोचरः४७ । अत एव दृश्यम् वटधानादि तथा धान्यादि बीजम् भवेत् । अत्र धानादिरूपे तथा धान्यादिरूपे बीजे । अङ्कुरोद्भवः युक्तम् भवति ॥न्त्_४,१।२२॥

#४६ न्१७: °ईन्*द्र्*इय°  
#४७ न्१७: °ईन्*द्र्*इय°  
    
    
मनःषष्ठेन्द्रियातीतं यः४८ खाद् अतितराम् अपि ।  
बीजं तद् भवितुं शक्तं स्वयम्भूर् जगतः४९ कथम् ॥मु_४,१।२३॥  
    
मनः षष्ठं येषाम् । तानि मनःषष्ठानि । तादृशानि च तानीन्द्रियाणि । तान्य् अतीतम् । स्वयम्भूः चिन्मात्रम् ॥न्त्_४,१।२३॥

#४८ न्१७: य(ः)*त्*; श्१: यः; श्३: यह्; श्६: यद्  
#४९ न्१७: जगतः; श्६: जन°  
    
    
आकाशाद् अपि सूक्ष्मस्य५० परस्य परमात्मनः ।  
सर्वाक्षानुपलभ्यस्य कीदृशी बीजता कथम् ॥मु_४,१।२४॥  
    
स्पष्टम् ॥न्त्_४,१।२४॥

#५० न्१७: °क्ष्म*स्य*  
    
    
सत् सूक्ष्मम् असदाभासम् असद् एव ह्य् अतद्दृशाम् ।  
कीदृशी बीजता तत्र बीजाभावे कुतो ःङ्कुरः ॥मु_४,१।२५॥  
    
सत् अपि यत् चिन्मात्राख्यं वस्तु । अतद्दृशाम् न तस्मिन् दृक् येषाम् । ते । तादृशाम् । चिन्मात्रज्ञानरहितानाम् इति यावत् । असद् एव भवति । अत्र हेतुम् आह । असदाभासम् इति । असद्वत् आभासः यस्य । तत् । तादृशम् । अत्रापि हेतुत्वेन विशेषणम् आह सूक्ष्मम् इति । सूक्ष्मत्वाद् असदाभासत्वम्५१ । असदाभासत्वाद् असत्त्वम् इत्य् अर्थः । तत्र तस्मिन् चिन्मात्राख्ये वस्तुनि । बीजता कीदृशी भवति । न भवति । स्थूलस्यैव बीजत्वयोगाद् इत्य् अर्थः । बीजाभावे अङ्कुरः जगदाख्यः अङ्कुरः । कुतः भवति । नैव युक्त इत्य् अर्थः ॥न्त्_४,१।२५॥

#५१ न्१७: °सत्व(स)म्  
    
    
गगनाङ्गाद् अपि स्वच्छे शून्ये तत्र परे पदे ।  
कथं सन्ति जगन्मेरुसमुद्रगगनादयः ॥मु_४,१।२६॥  
    
गगनाङ्गात् स्वच्छत्वं जाड्याख्यमालिन्यरहितत्वात् ज्ञेयम् ॥न्त्_४,१।२६॥  
    
नकिञ्चिद् यत् कथं किञ्चित् तत्रास्ते वस्त्व् अवस्तुनि ।  
अस्ति चेत् तत् कथं तत्र विद्यमानं न दृश्यते ॥मु_४,१।२७॥  
    
यत् चिन्मात्रम् । बाह्यान्तःकरणातीतत्वात् नकिञ्चिद् भवति । तत्र तस्मिन् । अवस्तुनि नकिञ्चिद्रूपे चिन्मात्रे । इन्द्रियगम्यत्वेन५२ किञ्चिद्रूपं वस्तु जगदाख्यं वस्तु । कथम् आस्ते । तथापि चेत् अस्ति तत्र विद्यमानं कथं न दृश्यते । तर्हि विद्यमानत्वम् एवास्य युक्तं स्याद् इति भावः । ननु जगतः विद्यमानत्वं कथं नास्ति इति चेत् । विचारासहत्वान् नास्तीति ब्रूमः । यो हि विचारं सहते तस्यैव विद्यमानत्वम् । यथा रज्जुसर्पापेक्षया रज्जोः ॥न्त्_४,१।२७॥

#५२ न्१७: °त्वे*न*  
    
    
नकिञ्चिदात्मनः किञ्चित् कथम् एति कुतो ःथ वा ।  
शून्यरूपाद् घटाकाशाज् जातो ःद्रिः क्व कुतः कदा५३ ॥मु_४,१।२८॥  
    
पूर्वश्लोकव्याख्ययैव गतार्थो ःयं श्लोकः५४ ॥न्त्_४,१।२८॥

#५३ न्१७: *क*दा  
#५४ श्६ ॐ।: पूर्व° → श्लोकः  
    
    
प्रतिपक्षे कथं किञ्चिद् आस्ते छायातपे यथा ।  
कथम् आस्ते तमो भानौ कथम् आस्ते हिमे५५ ःनलः ॥मु_४,१।२९॥  
    
किञ्चित् किम् अपि । प्रतिपक्षे कथम् आस्ते । प्रतिपक्षे अवस्थानं कस्यापि न युक्तम् इति भावः । विशेषेणैतद् एव दर्शयति च्छायेत्यादि ॥न्त्_४,१।२९॥

#५५ न्१७: *हि*मे  
    
    
मेरुर् आस्ते कथम् अणौ कुतः किञ्चिद् अनाकृतौ ।  
तदतद्रूपयोर् ऐक्यं क्व च्छायातपयोर् इव ॥मु_४,१।३०॥  
    
दृष्टान्तानि विशेषतयोक्त्वा दार्ष्टान्तिकम् अपि तत्तयैव कथयति कुतः किञ्चिद् इति । किञ्चित् इन्द्रियगम्यत्वात् किञ्चिद्रूपं जगत् । अनाकृतौ इन्द्रियागम्यत्वेनाकाररहिते चिन्मात्रे । कुतः न युक्तम् एतद् इति भावः । नन्व् एकत्वे न बीजाङ्कुरत्वम् अनयोर् अस्तीत्य् अत्राह तदतद् इति । तदतद्रूपयोः अत्यन्तभिन्नयोः ॥न्त्_४,१।३०॥  
    
साकारे वटधानादाव् अङ्कुरो ःस्तीति युक्तिमत् ।  
अनाकारे महाकारं जगद् अस्तीत्य् अयुक्तिमत् ॥मु_४,१।३१॥  
    
स्पष्टम् ॥न्त्_४,१।३१॥  
    
देशान्तरे यच् च नरान्तरे च  
बुद्ध्यादिसर्वेन्द्रियशक्त्यदृश्यम् ।  
नास्त्य् एव तत्तद्विधबुद्धिबोधे  
नकिञ्चिद् इत्य् एव तद् उच्यते च ॥मु_४,१।३२॥  
    
देशान्तरे च अस्मिन् देशे अन्यस्मिन् देशे च । नरान्तरे च त्वयि अन्येषु नरेषु च । कालस्याप्य् एतद् उपलक्षणम् । तेन कालान्तरे चेत्य्५६ अपि ज्ञेयं । तेनायम् अर्थः । बुद्ध्यादीनां सर्वेन्द्रियशक्तीनां चादृश्यं यत् वस्तु । देशान्तरे नरान्तरे च तत्तद्विधबुद्धिबोधे । तत्तद्विधाः तत्तत्प्रकाराः । याः बुद्धयः५७ । तासां यः५८ बोधः । तत्र । नास्ति५९ । तद्विषयो नास्तीति यावत् । पण्डितैः६० तत् नकिञ्चिद् इत्य् एव उच्यते कथ्यते ॥न्त्_४,१।३२॥

#५६ न्१७: *त्वयि → चे*त्य्  
#५७ न्१७: °य्(आ)अः  
#५८ न्१७: यः; श्६: ये  
#५९ न्१७, श्६: नरास्ति  
#६० न्१७: प्(इ)अण्°  
    
    
ततः किम् इत्य् अत्राह  
    
कार्यस्य तत् कारणताम् प्रयातम्  
वक्तीति यस् तस्य विमूढबोधः ।  
कैर् नाम तत्कार्यम् उदेति तस्मात्  
स्वैः कारणौघैः सहकारिरूपैः ॥मु_४,१।३३॥  
    
तत् नकिञ्चिद् इति नामार्हं वस्तु । कार्यस्य कारणताम्६१ प्रयातम् भवति । इति यः वक्ति । तस्य विमूढबोधः भवति । नासौ तज्ज्ञ इति भावः । सहकारिकारणाभावेन६२ तस्य कारणतां निवारयति तत्कार्यम् इति । स्वैः निजैः । सर्वस्य नकिञ्चिद्रूपचिन्मात्रस्वरूपत्वेन६३ सहकारिकारणसत्ता नास्तीति भावः ॥न्त्_४,१।३३॥

#६१ न्१७: °ण्(आं)*अताम्*  
#६२ न्१७: °ण्*आ*भा°  
#६३ न्१७: °रूप*चि*न्म्*आ*त्रस्व°  
    
    
एतेन सिद्धं सिद्धान्तं सर्गान्तश्लोकेन कथयति  
    
दुर्बुद्धिभिः कारणकार्यभावं  
सङ्कल्पितं दूरतरे व्युदस्य ।  
यद् एव तत् सत्यम् अनादिमध्यं  
जगत् तद् एव स्थितम् इत्य् अवेहि ॥मु_४,१।३४॥६४  
    
दुर्बुद्धिभिः कुबुद्धियुक्तैः । सङ्कल्पितं स्वसङ्कल्पेनोल्लिखितम् । न तु परमार्थसन्तं कार्यकारणभावं जगद्ब्रह्मविषयं कार्यकारणभावम् । व्युदस्य परित्यज्य । त्वम् इति अवेहि सत्यतया निश्चिनु इति । किम् इति । अनादिमध्यम् आदिमध्ययोर् अपि साक्षित्वेन स्थितत्वात् आदिमध्यरहितम् । यत् एव । तत् प्रसिद्धम् । सत्यम् सत्यभूतम् चिन्मात्राख्यं वस्तु अस्ति६५ । तद् एव न तु तत्कार्यम्६६ । जगत् अस्ति । इति शिवम्६७ ॥न्त्_४,१।३४॥

#६४ कोलोफोन् मूल (श्६): स्थितिप्रकरणे जन्यजनकनिराकरणं नाम सर्गः ॥१॥  
#६५ श्६: अस्ति; न्१७: (सं)स्ति  
#६६ श्६: °कार्यम्; न्१७: °कर्°  
#६७ श्६ ॐ।: इति शिवम्  
    
    
इति श्रीभास्करकण्ठविरचितायां श्रीमोक्षोपायटीकायां६८ जन्यजनकनिराकरणं स्थितिप्रकरणे प्रथमः सर्गः ॥१॥

#६८ न्१७, श्६: °मोक्षोपायविरचितायां

    
वसिष्ठ१ उवाच  
    
अथैतदभ्युपगमे वच्मि वेद्यविदां वर ।  
समस्तकलनातीते महाचिद्व्योम्नि निर्मले ॥मु_४,२।१॥  
    
जगदाद्यङ्कुरस् तत्र यद्य् अस्ति तद् असौ तदा ।  
कैर् इवोदेति कथय कारणैः सहकारिभिः ॥मु_४,२।२॥  
    
हे२ वेद्यविदां वर । अथाहम् एतत् बीजत्वम् । अङ्गीकृत्य । वच्मि कथयामि । किं वक्षीत्य् अपेक्षायाम् आह समस्तेति । समस्तकलनातीते सर्वकार्यकारणभावादिकलनातीते । निर्मले चेत्याख्यमलादूषिते । सहकारिभिः कारणैः सहकारिकारणैः । युग्मम् ॥न्त्_४,२।१-२॥

#१ श्६: श्रीव°  
#२ श्६: ॐ हे  
    
    
सहकारिकारणानाम् अभावे वाङ्कुरोद्गतिः ।  
वन्ध्याकन्या च दृष्टेह न कदाचन केनचित् ॥मु_४,२।३॥  
    
वाशब्दः पादपूरणार्थः । चशब्दः समुच्चये ॥न्त्_४,१।३॥  
    
सहकारिकारणानाम् अभावे यच् च वोदितम्३ ।  
मूलकारणम् एवात्मा तत् स्वभावे स्थितं तथा ॥मु_४,२।४॥  
    
यत् च जगदाख्यं कार्यम् । सहकारिकारणानाम् अभावे उदितम् कारणात् अन्यतया प्रादुर्भूतम् भवति । तत् तथा तेन प्रकारेण । स्वभावे स्वस्वरूपे । स्थितम् । मूलकारणम् आत्मा मूलकारणभूत आत्मैव भवति । न कार्यम् । सहकारिकारणसम्भव एव कार्यत्वदर्शनात्४ ॥न्त्_४,१।४॥

#३ न्१७: व्(ए)*ओ*दि°  
#४ न्१७: °र्य*त्व*दर्°  
    
    
सर्गादौ सर्गरूपेण ब्रह्मैवात्मनि तिष्ठति५ ।  
यथास्थितम् अनाकारं क्व जन्यजनकक्रमः ॥मु_४,२।५॥  
    
सर्गादौ चेत्योन्मुखतासमये ॥न्त्_४,१।५॥

#५ श्६: °ष्ठ°; न्१७: °ष्ट°  
    
    
अथ पृथ्व्यादयो ःन्ये वा कुतो ःप्य् आगत्य कुर्वते ।  
सहकारिकारणत्वं तत् पूर्वैवात्र दूषणा ॥मु_४,२।६॥  
    
पूर्वा दूषणेति । सर्गागमे या दूषणा अस्ति सा एव सहकार्यभिमतपृथ्व्याद्यागमे६ ःप्य् अस्तीत्य् अर्थः ॥न्त्_४,१।६॥

#६ श्६: सहकार्यिभि°  
    
    
फलितम् आह  
    
तस्मात् परे जगच् छान्तम् आस्ते तत् सहकारणैः ।  
विना प्रसरतीत्य् उक्तिर् बालस्य न विपश्चितः ॥मु_४,२।७॥  
    
तस्मात् ततो हेतोः७ । जगत् परे शान्तम् बीजत्वेन स्थितम् अस्ति । सहकारणैः सहकारिकारणैः विना । तत् प्रसरति इत्य् उक्तिः बालस्य मूर्खस्य । भवति । विपश्चितः पण्डितस्य । न भवति ॥न्त्_४,१।७॥

#७ न्१७, श्६: °तो  
    
    
परमफलितं कथयति  
    
तस्माद् राम जगन् नासीन् न चास्ति न भविष्यति ।  
चेतनाकाशम् एवाच्छं कचतीत्थम् इवात्मनि ॥मु_४,२।८॥  
    
हे राम । तस्मात् जगत् नासीत् न चास्ति न च भविष्यति सहकारिकारणाभावात् । पुनः किम् एतत् स्फुरतीत्य् । अत्राह चेतनेति । अच्छम् चेत्यरहितं । चेतनाकाशम् चिन्मात्राकाशम् । आत्मनि इत्थम् जगद्रूपेण । स्फुरति इव कचति इव ॥न्त्_४,१।८॥  
    
अत्यन्ताभाव एवास्य जगतो विद्यते यदा ।  
तदा ब्रह्मेदम् अखिलम् इति सद् राम नान्यथा ॥मु_४,२।९॥  
    
अन्यथा असत् ॥न्त्_४,१।९॥  
    
ननु प्रागभावादिर् एव कथं नात्रास्ति । किम् अत्यन्ताभावेनेत्य् । अत्राह  
    
पूर्वप्रध्वंसनान्योःन्याभावैर्८ यद् उपशाम्यति ।  
अशान्तम् एव तच् चित्ते न शाम्यत्य् एव तद् यतः ॥मु_४,२।१०॥  
    
पूर्वप्रध्वंसनान्योःन्याभावैः९ प्रागभावेन प्रध्वंसाभावेन अन्योःन्याभावेन च । यत् शाम्यति तत् अशान्तम् एव भवति । यतः तत् वस्तु । चित्ते मनसि । न शाम्यति संस्कारत्वेन स्थितत्वात् । तस्माद् अत्यन्ताभाव एवात्र युक्त इति भावः ॥न्त्_४,१।१०॥

#८ न्१७, श्६: °प्रध्वंसिना°  
#९ न्१७, श्६: °प्रध्वेसना°  
    
    
अत्यन्ताभावम् एवातो जगद्दृश्यस्य सर्वदा ।  
वर्जयित्वेतरा युक्तिर् नास्त्य् एवानर्थसङ्क्षये१० ॥मु_४,२।११॥  
    
जगद्दृश्यस्यात्यन्ताभाव एव जगद्रूपस्यानर्थस्य क्षये युक्तिः नान्यत् किञ्चिद् इति पिण्डार्थः ॥न्त्_४,१।११॥

#१० श्६: नास्त्य् एवा°; न्१७: नास्ते वा°  
    
    
चिदाकाशस्य बोधो ःयं जगदादीति यत् स्थितम् ।  
अयं सो ःहम् इदं रूपालोकचित्तकलाद्य् अपि ॥मु_४,२।१२॥  
    
इदं जगदादीति यत् स्थितम् अस्ति । अयम् चिदाकाशस्य बोध एव भवति । नान्यत् । आदिशब्देन प्रलयस्य ग्रहणम् । जगदादीति विशेषेण११ कथयति अयं सो ःहम् इत्यादि । चित्तकला मनस्कारः ॥न्त्_४,१।१२॥

#११ न्१७: विशेषेण; श्६: विषेषणं  
    
    
इदम् अर्कादि पृथ्व्यादि तथेदं वत्सरादि च ।  
अयं कल्पः क्षणश्१२ चायम् इमे मरणजन्मने ॥मु_४,२।१३॥  
    
स्पष्टम् ॥न्त्_४,१।१३॥

#१२ श्१, श्३: कल्पः क्षणश्; न्१७, श्६: कल्पक्षणश्  
    
    
अयं कल्पान्तसंरम्भो महाकल्पान्त एष सः ।  
अयं स सर्गप्रारम्भो भावाभावक्रमस् त्व् असौ ॥मु_४,२।१४॥  
    
स्पष्टम् ॥न्त्_४,१।१४॥  
    
लक्षाणीमानि कल्पानाम् इमा ब्रह्माण्डकोटयः१३ ।  
इमे ब्रह्मेन्द्रनिचया इमा विष्ण्वादिशक्तयः ॥मु_४,२।१५॥  
    
विष्ण्वादिरूपाः शक्तयः विष्ण्वादिशक्तयः ॥न्त्_४,१।१५॥

#१३ श्१: °कोटयः; न्१७, श्३, श्६: °केटयः  
    
    
एते चेमे परिणता इमे भूय उपागताः ।  
इमानि धिष्ण्यजालानि देशकालकला इमाः१४ ॥मु_४,२।१६॥  
    
एते इमे परिणताः मृताः ॥न्त्_४,१।१६॥

#१४ श्६: इमा  
    
    
उपसंहारं करोति  
    
महाचित्परमाकाशम् अनावृत्तम् अनन्तकम् ।  
यथा पूर्वं स्थितं शान्तम् इत्य् एवं कचति स्वयम् ॥मु_४,२।१७॥  
    
अनावृत्तम् आवृत्तिरहितम् । अनन्तकम् अन्तरहितम् । शान्तम् स्वस्मिन् स्वरूपे एव सर्वदा निलीनम् । महाचित्परमाकाशम् । इति अनेन प्रकारेण । एवम् जगद्रूपेण । कचति स्फुरति ॥न्त्_४,१।१७॥  
    
परमाणुसहस्रांशभास एता महाचितेः ।  
स्वभावभूता एवान्तःस्थिता नायान्ति यान्ति नो ॥मु_४,२।१८॥  
    
महाचितेः अन्तःस्थिताः१५ । अत एव स्वभावभूताः । परमाणोः यः सहस्रांशः । तत्परिमाणाः भासः दीप्तयः । एताः सर्गपरम्पराः१६ । न आयान्ति नो यान्ति सदा स्थितत्वात् ॥न्त्_४,१।१८॥

#१५ न्१७, श्६: अन्तस्थितः  
#१६ श्६: °परपरम्पराः  
    
    
स्वयम् अन्तश् चमत्कारो यस् समुद्गीर्यते चिता ।  
तत् सर्गभानम् भातीदम् भारूपं न च भित्तिमत् ॥मु_४,२।१९॥  
    
चिता चिन्मात्रेण । अन्तःस्थितः१७ यः चमत्कारः स्वरूपपरामर्शरूपः आस्वादः । बहिः समुद्गीर्यते सम्यक् उद्गीर्यते । तत्१८ इदं समुद्गिरणं । सर्गभानम् भाति । इदं कथम्भूतम् । भारूपम् ज्ञानस्वरूपम् । न भित्तिमत् भित्तिरहितम् ॥न्त्_४,१।१९॥

#१७ न्१७, श्६: अन्तस्थितः  
#१८ न्१७: *तत्*  
    
    
नोद्यन्ति न च नश्यन्ति नायान्ति न च यान्ति च ।  
महाशिलान्तर्लेखानां सन्निवेश इवाचलाः ॥मु_४,२।२०॥  
    
सर्गा१९ इति शेषः२० ॥न्त्_४,१।२०॥

#१९ श्६: सर्ग  
#२० न्१७: °ष्(आ)अः  
    
    
इमे सर्गाः प्रस्फुरन्ति स्वतः स्वात्मनि निर्मले ।  
नभसीव नभोभागा निराकारा निराकृतौ ॥मु_४,२।२१॥  
    
स्वतः स्वभावेन ॥न्त्_४,१।२१॥  
    
द्रवत्वानीव तोयस्य स्पन्दा इव सदागतेः ।  
आवर्ता इव वाम्भोधेर् गुणिनो वाथवा गुणाः ॥मु_४,२।२२॥  
    
पूर्वश्लोकदृष्टान्तत्वेनैव योज्यम् ॥न्त्_४,१।२२॥  
    
२१विज्ञानघन एवैकम् इदम् इत्थम् इव स्थितम् ।  
सोदयास्तमयारम्भम् अनन्तं शान्तम् आततम् ॥मु_४,२।२३॥  
    
विज्ञानघने ज्ञानैकस्वरूपे चिन्मात्रतत्त्वे । इदम् जगत् ॥न्त्_४,१।२३॥

#२१ व्ग्ल्। बाउ इइ ४,१२  
    
    
सहकार्यादिहेतूनाम् अभावे शून्यता जगत् ।  
स्वयम्भूर् जायते चेति किलोन्मत्तकफूत्कृतम् ॥मु_४,२।२४॥  
    
उन्मत्तकफूत्कृतम् उन्मत्तप्रलापः ॥न्त्_४,१।२४॥  
    
सर्गान्तश्लोकेन फलितं कथयति  
    
प्रशान्तसर्वार्थकलाकलङ्को  
निरस्तनिःशेषविकल्पतल्पः ।  
चिराय विद्रावितदीर्घनिद्रो२२  
भवाभयो भूषितभूः प्रबुद्धः ॥मु_४,२।२५॥२३  
    
तस्माद् इत्य् अध्याहार्यम् । तस्मात् त्वम् भव । कीदृश इत्य् अपेक्षायां विशेषणान्य् आह प्रशान्त इत्यादि । प्रशान्तः ब्रह्मैकताविज्ञानेन प्रकर्षेण शान्तः । सर्वार्थरूपः२४ कलङ्कः यस्य । सः । निरस्ता निःशेषविकल्पा एव तल्पम् येन । सः । विद्राविता दीर्घनिद्रा अविद्यारूपा दीर्घनिद्रा येन । सः । अत एव प्रबुद्धः सम्यग्ज्ञानयुक्तः । अतः अभयः भयरहितः । इति शिवम्२५ ॥न्त्_४,१।२५॥

#२२ न्१७, श्६: निद्रावित°  
#२३ कोलोफोन् मूल (श्६): इति श्रीमोक्षोपाये स्थितिप्रकरणे द्वितीयः सर्गः ॥२॥  
#२४ न्१७: °र्वा*र्थ*रू°  
#२५ श्६ ॐ।: इति शिवम्  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे द्वितीयः सर्गः ॥२॥२६

#२६ श्६: इति श्रीभास्करविरचितायां स्थितिप्रकरणे सर्गः ॥२॥

    
श्रीरामः पृच्छति१  
    
महाप्रलयसर्गादौ प्रथमो ःसौ प्रजापतिः ।  
स्मृत्यात्मा जायते सर्गे स्मृत्यात्मैव ततो जगत् ॥मु_४,३।१॥  
    
२प्रथमः प्रजापतिः शुद्धमनोरूपः ब्रह्मा । स्मृत्यात्म स्मृतिरूपम् ॥न्त्_४,३।१॥

#१ श्६: ॐ श्रीराम उवाच  
#२ श्६: ॐ प्र°  
    
    
श्रीवसिष्ठः उत्तरं कथयति३  
    
महाप्रलयसर्गादाव् एवम् एतद् रघूद्वह ।  
स्मृत्यात्मैव भवत्य् आदौ प्रथमो ःसौ प्रजापतिः ॥मु_४,३।२॥  
    
एवम् एतत् एतत् सत्यम् एवेत्य् अर्थः ॥न्त्_४,३।२॥

#३ श्६ ॐ।: उत्तरं कथयति  
    
    
तत्सङ्कल्पात्म च जगत् स्मृत्यात्मैवम्४ इदं ततः ।  
इति सङ्कल्पनगरं स्थितम् पूर्वप्रजापतेः ॥मु_४,३।३॥  
    
तत्सङ्कल्पात्म स्मृतिस्वरूपप्रजापतिस्वरूपम्५ ॥न्त्_४,३।३॥

#४ श्६: °आत्मवम्  
#५ न्१७: (प्र)स्मृति°  
    
    
इति स्थिते ःपि सा राम तस्य पूर्वप्रजापतेः६ ।  
स्थितिर् न सम्भवत्य् एव नभसीव७ महाद्रुमः ॥मु_४,३।४॥  
    
सा स्मृतिरूपा ॥न्त्_४,३।४॥

#६ न्१७, श्६: °पते  
#७ श्१, श्३: नभसीव; न्१७, श्६: नभस्य् एव  
    
    
श्रीरामः पृच्छति८  
    
न सम्भवति किम् ब्रह्मन् सर्गादौ प्राक्तनी स्मृतिः ।  
महाप्रलयसम्मोहैर्९ नश्यति प्राक्स्मृतिः कथम् ॥मु_४,३।५॥  
    
महाप्रलयसम्मोहैः महाप्रलयकृताभिः मूर्च्छाभिः ॥न्त्_४,३।५॥

#८ श्६ ॐ।: पृच्छति  
#९ न्१७: °प्र्(य)अलय°  
    
    
श्रीवसिष्ठ उत्तरं कथयति१०  
    
प्राङ्महाप्रलये प्राज्ञ पूर्वे ब्रह्मादयः पुरा ।  
किल निर्वाणम् आयातास् ते ःवश्यम् ब्रह्मतां गताः ॥मु_४,३।६॥  
    
निर्वाणम्११ मुक्तिम् ॥न्त्_४,३।६॥

#१० श्६ ॐ।: उत्तरं कथयति  
#११ श्६: निर्वाण  
    
    
प्राक्तन्याः कः स्मृतेस् स्मर्ता तस्मात् कथय सुव्रत ।  
स्मृतिर्१२ निर्मूलतां याता स्मर्तुर् मुक्ततया यतः ॥मु_४,३।७॥  
    
स्पष्टम् ॥न्त्_४,३।७॥

#१२ श्३: स्मृतिर्; न्१७, श्१, श्६: स्मृति°  
    
    
अतः स्मर्तुर् अभावे सा स्मृतिः कोदेतु किं कथम् ।  
अवश्यं हि महाकल्पे सर्वे मोक्षैकभागिनः ॥मु_४,३।८॥  
    
स्पष्टम्१३ ॥न्त्_४,३।८॥

#१३ श्६ ॐ।: स्पष्टम्  
    
    
नानुभूते ःनुभूते च स्वतश् चिद्व्योम्नि या स्मृतिः ।  
सा जगच्छ्रीर् इति प्रौढा दृश्याभावे हि चित्प्रभा ॥मु_४,३।९॥  
    
स्वतः न तु प्रजापतिरूपग्रहात् । नानुभूते पूर्वाननुभूते विषये । अनुभूते पूर्वम् अनुभूते विषये । चिद्व्योम्नि या स्मृतिः भवति । सा जगच्छ्रीर् इति प्रौढा भवति । न प्रजापतिस्मृतिर् इति१४ भावः । कुत एतद् इत्य् । अत्राह दृश्येति । हि यस्मात् । दृश्याभावे स्मृतिरूपदृश्याभावे । चित्प्रभा एव भवति । न प्रजापतिप्रभा ॥न्त्_४,३।९॥

#१४ न्१७: °तिर् इ*ति*  
    
    
अथवालम् अनया स्मृतिकल्पनया । यतः चित्प्रभैव जगद् अस्तीत्य् अभिप्रायेनाह  
    
भाति संवित्प्रभैवाच्छम् अनाद्यन्तावभासिनी ।  
यत् तद् एतज् जगद् इति स्वयम्भूर् इति च स्थितम् ॥मु_४,३।१०॥  
    
अनाद्यन्तावभासिनी सदा भातत्वेनाद्यन्तावभासरहिता । संवित्प्रभा एव अच्छं यत्१५ भाति तत् एतत् जगद् इति स्थितम् भवति । स्वयम्भूर् इति च स्थितम् भवति । अतः स्मृतेः स्वयम्भुवश् च न कापि सत्तास्तीति भावः ॥न्त्_४,३।१०॥

#१५ न्१७: *यत्*  
    
    
अनादिकालसंसिद्धं यद् भानम् ब्रह्मणो निजम् ।  
स आतिवाहिको देहो विराजो जगदाकृतिः ॥मु_४,३।११॥  
    
अनादिकालसंसिद्धम् सततसिद्धम् । ब्रह्मणः चिन्मात्रतत्त्वस्य । यत् निजं स्वसम्बन्धि । भानम् भवति । सः विराजः विराड्रूपस्य प्रजापतेः । आतिवाहिकः देहः भवति । कथम्भूतः । जगदाकृतिः१६ समस्तजगत्स्वरूपः ॥न्त्_४,३।११॥

#१६ न्१७, श्६: °आकृति  
    
    
परमाणाव् इदम् भाति जगत् सभुवनत्रयम् ।  
देशकालक्रियाद्रव्यदिनरात्रिक्रमान्वितम् ॥मु_४,३।१२॥  
    
द्रव्यम् क्रियाविषयः पदार्थः । परमाण्वन्तस् त्रिभुवनाभानम् इन्द्रस्य१७ निर्वाणप्रकरणे वक्ष्यति१८ ॥न्त्_४,३।१२॥

#१७ श्६: °भुवनम् इन्°  
#१८ व्ग्ल्। य्व् विइ १३-१४; म्° वि १७०-१७१  
    
    
परमाणुम् प्रति ततस् तस्यान्तस्१९ तादृग् एव च ।  
भाति भास्वरिताकारं२० तादृग्गिरिकुलावृतम्२१ ॥मु_४,३।१३॥  
    
ततः ततो हेतोः । तस्य परमाण्वन्तर्वर्तिनः त्रिभुवनस्य । प्रति परमाणुम् अन्तः प्रतिपरमाणुमध्ये । तादृक् एव न त्व् अन्यरूपम् । भास्वरिताकारं२२ तादृग्गिरिकुलावृतम् तादृशपर्वतसमूहाकुलम्२३ । अर्थात् त्रिभुवनम् भाति ॥न्त्_४,३।१३॥

#१९ श्६: तस्यान्तस्यान्तस्  
#२० श्१, श्३, श्६: भास्वरिता°; न्१७: भासुरिता°  
#२१ न्१७, श्१, श्३, श्६: °कुलम् पुनः  
#२२ श्६: भास्वरिता°; न्१७: भासुरिता°  
#२३ श्६: °पर्वत°; न्१७: °पचत°  
    
    
तत्रापि तादृगाकारम् एवम् प्रत्य् अणुम् आततम् ।  
दृश्यम् आभाति भारूपम् एतद् अङ्ग न वास्तवम् ॥मु_४,३।१४॥  
    
तत्रापि प्रत्यणुवर्तिनि त्रिभुवने२४ ःपि । भारूपम् ज्ञानस्वरूपम् । फलितम् आह एतद् इति । हे अङ्ग । अतः एतत् त्रिभुवनम् । वास्तवम् परमार्थसत् । न भवति । स्वप्नवद् भारूपत्वात् ॥न्त्_४,३।१४॥

#२४ न्१७: °त्रि(पु)भु°  
    
    
इत्य् अस्त्य् अन्तो न सद्दृष्टेर् असद्दृष्टेश् च वा क्वचित् ।  
अस्यास् त्व् अभ्युदितम् बुद्धम् अबुद्धम् प्रति वानघ ॥मु_४,३।१५॥  
    
इति अनेन प्रकारेण । सद्दृष्टेः चिन्मात्रदृष्टेः । असद्दृष्टेः चेत्यदृष्टेः वा । अन्तो ःवसानम् । नास्ति । अस्याः सद्दृष्टेर् असद्दृष्टेश् च । अभ्युदितम् अभ्युदयः । प्रादुर्भाव इति यावत् । बुद्धम् प्रति अबुद्धम् प्रति वा भवति । बुद्धम् प्रति सद्दृष्टेः अभ्युदयः२५ असद्दृष्टेः अबुद्धम् प्रतीति क्रमो ज्ञेयः ॥न्त्_४,३।१५॥

#२५ न्१७: °दृष्टेः अभ्युदयः; श्६: °दृष्टेर् अन्तो नास्ति  
    
    
ननु एका एव भासमाना जगदाख्या दृष्टिर् अस्ति । तत् कथम् उक्तम् बुद्धम् प्रति सद्दृष्टेर् अन्तो नास्ति असद्दृष्टेर् अबुद्धम् प्रतीत्य् । आह  
    
बुद्धम् प्रतीदम् ब्रह्मैव केवलं शान्तम् अव्ययम् ।  
अबुद्धम् प्रति तु द्वैतम् भासुरम्२६ भुवनान्वितम् ॥मु_४,३।१६॥  
    
इदम् एव जगत् । बुद्धस्य सद्दृष्ट्या भाति । अबुद्धस्यासद्दृष्ट्या । यथा एकः रज्जुः बुद्धम् प्रति रज्जुतया भाति । अबुद्धम् प्रति सर्पतयेति भावः ॥न्त्_४,३।१६॥

#२६ न्१७: भासुरम्; श्६: भास्वरम्  
    
    
यथेदम् भासुरम् भाति जगद् अण्डकजृम्भितम् ।  
तथा कोटिसहस्राणि भान्त्य् अन्यान्य्२७ अप्य् अणाव् अणौ ॥मु_४,३।१७॥  
    
स्पष्टम् ॥न्त्_४,३।१७॥

#२७ न्१७: °अन्य्*आ*°  
    
    
यथा स्तम्भे पुत्रिकान्तस् तस्याश् चाङ्गेषु पुत्रिका ।  
तस्याश् च पुत्रिकास्त्य् अङ्गे तथा त्रैलोक्यपुत्रिका ॥मु_४,३।१८॥  
    
त्रैलोक्याख्या२८ पुत्रिका त्रैलोक्यपुत्रिका ॥न्त्_४,३।१८॥

#२८ न्१७, श्६: त्रैलोका°  
    
    
न भिन्ना न च सङ्ख्येया यथाद्रौ परमाणवः ।  
तथा ब्रह्मबृहन्मेरौ त्रैलोक्यपरमाणवः ॥मु_४,३।१९॥  
    
स्पष्टम् ॥न्त्_४,३।१९॥  
    
सूर्यौघांशुष्व् असङ्ख्यातुं शक्यन्ते लघवो२९ ःणवः ।  
नानाद्यन्ताश् चिदादित्ये३० त्रैलोक्यपरमाणवः ॥मु_४,३।२०॥  
    
स्पष्टम् ॥न्त्_४,३।२०॥

#२९ न्१७: ल्(आ)अघ°  
#३० श्६: °आदित्ये; न्१७: °आदित्यो  
    
    
यथाणवो वहन्त्य् अर्कदीप्तिष्व् अप्सु रजःसु च ।  
तथा वहन्ते चिद्व्योम्नि त्रैलोक्यपरमाणवः ॥मु_४,३।२१॥  
    
स्पष्टम् ॥न्त्_४,३।२१॥  
    
शून्यानुभवमात्रात्म भूताकाशम्३१ इदं यथा ।  
सर्गानुभवमात्रात्म३२ चिदाकाशम् इदं तथा ॥मु_४,३।२२॥  
    
शून्यस्य३३ यः अनुभवः । तन्मात्रम् आत्मा स्वरूपं यस्य । तत् ॥न्त्_४,३।२२॥

#३१ न्१७: °आनुभ्(आ)अव°  
#३२ न्१७: सर्गानु°; श्६: सर्वानु°  
#३३ न्१७: शून्यस्य; श्६: अन्यस्य  
    
    
सर्गस् तु सर्गशब्दार्थतया बुद्धो नयत्य् अधः ।  
स ब्रह्मशब्दार्थतया बुद्धः श्रेयो भवत्य् अलम् ॥मु_४,३।२३॥  
    
श्रेयः मोक्षरूपम् ॥न्त्_४,३।२३॥  
    
सर्गान्तश्लोकेनाप्य्३४ एतद् एव कथयति  
    
विज्ञानात्मा शासिता विश्वबीजम्  
ब्रह्मैवाद्यं स्वं चिदाकाशमात्रं ।  
तस्माज् जातं यत् तद् एवेति वेद्यं  
विद्धि स्वान्तर् बोधसम्बोधमात्रम्३५ ॥मु_४,३।२४॥३६  
    
विज्ञानात्मा ज्ञानैकस्वरूपः३७ । शासिता प्रेरकः । स्वम् सर्वेषाम् आत्मत्वेन स्थितम् । चिदाकाशमात्रम् आद्यम् ब्रह्मैव विश्वबीजं विश्वस्य बीजम् इव बीजम् । न तु साक्षाद् बीजम् । तस्य समनन्तरम् एव निराकृतत्वात् । भवति । तस्मात् तादृशात् ब्रह्मणः३८ । यत् जातम् भवति । तत् तद् एव भवति । इति अतो हेतोः । त्वम् वेद्यम् विदिक्रियाविषयम् भावजातम् । स्वान्तः स्वमनसि । बोधस्य यः सम्बोधः स्वपरामर्शः । तन्मात्रं विद्धि३९ जानीहि । लिङ्गसङ्करो ःलिङ्गत्वद्योतनार्थः । इति शिवम्४० ॥न्त्_४,३।२४॥

#३४ श्६ ॐ।: सर्गान्तश्लोकेनाप्य्  
#३५ श्६: °सम्बोध°; न्१७: °सम्भोध°  
#३६ कोलोफोन् मूल (श्६): इति स्थितिप्रकरणे सर्गः ॥३॥  
#३७ न्१७: ज्ञानैक°; श्६: ज्ञानेक°  
#३८ न्१७: °म*णः*  
#३९ श्६: विद्धि; न्१७: विद्धिर्  
#४० श्६ ॐ।: इति शिवम्  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे तृतीयः सर्गः ॥३॥४१

#४१ श्६: भास्करकण्ठविरचितायां सर्गः ॥३॥  
    
    
१इन्द्रियग्रामसङ्ग्रामसेतुना भवसागरः ।  
तीर्यते नेतरेणेह केनचिन् नाम कर्मणा ॥मु_४,४।१॥  
    
२इन्द्रियग्रामेणेन्द्रियसमूहेन । यः सङ्ग्रामः । स एव सेतुः । तेन ॥न्त्_४,४।१॥

#१ श्६: श्रीवसिष्ठः  
#२ श्६: ॐ इन्°  
    
    
शास्त्रसत्सङ्गमाभ्यासैः सविवेको जितेन्द्रियः ।  
अत्यन्ताभावम् एवास्य दृश्यौघस्यावगच्छति ॥मु_४,४।२॥  
    
अवगच्छति जानाति ॥न्त्_४,४।२॥  
    
एतत् ते कथितं सर्वं स्वरूपं रूपिणां वर ।  
संसारसागरश्रेण्यो यथायान्ति प्रयान्ति च ॥मु_४,४।३॥  
    
हे रूपिणां वर । मया ते । अर्थात् संसारसागरश्रेणीनां सर्वम् स्वरूपम् । कथितम् । तथा संसारसागरश्रेण्याः यथायान्ति प्रयान्ति च । तद् अपि कथितम् ॥न्त्_४,४।३॥  
    
बहुनात्र किम् उक्तेन मनः कर्मद्रुमाङ्कुरम्३ ।  
तस्मिंश् छिन्ने जगच्छाखश् छिन्नः कर्मतरुर् भवेत् ॥मु_४,४।४॥  
    
कर्मतरुः कथम्भूतः । जगन्त्य् एव शाखाः यस्य । सः । तादृशः ॥न्त्_४,४।४॥

#३ न्१७, श्१, श्३, श्६: °आङ्कुरः  
    
    
मनः सर्वम् इदं राम तस्मिन्न् अन्तश् चिकित्सिते ।  
चिकित्सितो ःयं सकलो जन्मजालमयो भवः ॥मु_४,४।५॥  
    
स्पष्टम् ॥न्त्_४,४।५॥  
    
तद् एतज् जायते लोके मनो मललवाकुलम् ।  
मनसो व्यतिरेकेण देहः क्व किल दृश्यते ॥मु_४,४।६॥  
    
जायते जगत्तया उत्पद्यते । मललवाकुलम् सङ्कल्पाख्यमललेशाकुलम्४ ॥न्त्_४,४।६॥

#४ न्१७: *सङ्कल्पा° → °कुलम्*  
    
    
दृश्यात्यन्तासम्भवनम् ऋते नान्येन हेतुना ।  
मनःपिशाचः५ प्रशमं याति कल्पशतैर् अपि ॥मु_४,४।७॥  
    
दृश्यात्यन्तासम्भवनं दृश्यात्यन्ताभावम् ॥न्त्_४,४।७॥

#५ श्६: °शाचः; न्१७: °शाच  
    
    
एतच् च सम्भवत्य् एव मनोव्याधिचिकित्सने ।  
दृश्यात्यन्तासम्भवात्म परमौषधम् उत्तमम् ॥मु_४,४।८॥  
    
मनोव्याधिचिकित्सने६ कार्ये । सम्भवत्य् एव प्रभवत्य् एव ॥न्त्_४,४।८॥

#६ श्६: °धि(वि)चिकित्°  
    
    
मनो मोहम् उपादत्ते म्रियते जायते पुनः ।  
कस्यचित् तु प्रसादेन बध्यते मुच्यते पुनः ॥मु_४,४।९॥  
    
कस्यचिद् अनाख्यस्य चिन्मात्रस्य ॥न्त्_४,४।९॥  
    
स्फुरतीत्थं जगत् सर्वं चित्ते मननमन्थरे ।  
शून्य एवाम्बरे स्फारे गन्धर्वाणाम् पुरं यथा ॥मु_४,४।१०॥  
    
मननमन्थरे मननभरिते ॥न्त्_४,४।१०॥  
    
मनसीदं जगत् कृत्स्नं स्फारं स्फुरति चास्ति च ।  
पुष्पगुच्छ इवामोदस् तत्स्थस् तस्माद् इवेतरः ॥मु_४,४।११॥  
    
स्फारम् विस्तीर्णम् ॥न्त्_४,४।११॥  
    
यथा तिलकणे तैलं गुणो गुणिनि वा यथा ।  
यथा धर्मिणि वा धर्मस् तथेदम् मनसि स्थितम् ॥मु_४,४।१२॥  
    
स्पष्टम् ॥न्त्_४,४।१२॥  
    
यथाम्भसि तरङ्गौघ इन्दौ द्वीन्दुभ्रमो यथा ।  
मृगतृष्णा यथा तापे संसारश् चित्तके तथा ॥मु_४,४।१३॥  
    
स्पष्टम् ॥न्त्_४,४।१३॥  
    
रश्मिजालं यथा सूर्ये यथालोकश्७ च तेजसि ।  
यथौष्ण्यं चित्रभानौ८ च मनसीदं तथा जगत् ॥मु_४,४।१४॥  
    
स्पष्टम् ॥न्त्_४,४।१४॥

#७ न्१७: °आल्(ए)*ओ*°  
#८ न्१७: °और्ष्ण्यं °(म्)*भ्*आनौ  
    
    
शैत्यं यथैव तुहिने यथा नभसि शून्यता ।  
यथा चञ्चलता वायौ मनसीदं तथा जगत् ॥मु_४,४।१५॥  
    
स्पष्टम् ॥न्त्_४,४।१५॥  
    
सर्गान्तश्लोकेनाप्य्९ एतद् एव कथयति  
    
मनो जगज् जगद् अखिलं तथा मनः  
परस्परं त्व् अविरहितं सदैव हि ।  
तयोर् द्वयोर् मनसि निरन्तरं क्षते  
क्षतं जगन् न तु जगति क्षते मनः ॥मु_४,४।१६॥१०  
    
निरन्तरम् अतिशयेन । तयोः द्वयोर् इति निर्धारणे षष्ठी । तस्मान् मन एव सम्यग्ज्ञानाद्युपायेन नाशनीयम् इति भावः । इति शिवम् ॥न्त्_४,४।१६॥

#९ श्६ ॐ।: सर्गान्तश्लोकेनाप्य्  
#१० कोलोफोन् मूल (श्६): स्थितिप्रकरणे सर्गः ॥४॥  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे चतुर्थः सर्गः ॥४॥११

#११ श्१ (प्। ३२५): समाप्तश् चायं उत्पत्तिप्रकरणं ॥१२४॥

    
श्रीरामः पृच्छति१  
    
भगवन् सर्वधर्मज्ञ पूर्वापरविदां वर ।  
अयम् मनसि संसारः स्फारः कथम् इव स्थितः ॥मु_४,५।१॥  
    
मनसि परमाणुरूपे मनसि । स्फारः विस्तीर्णः ॥न्त्_४,५।१॥

#१ श्६: ॐ श्रीराम उवाच  
    
    
यथायम् मनसि स्फार२ आरम्भः स्फुरति स्फुटम् ।  
दृष्टान्तदृष्ट्या स्फुटया तथा कथय मे ःनघ ॥मु_४,५।२॥  
    
आरम्भः जगदाख्य आरम्भः ॥न्त्_४,५।२॥

#२ श्६: स्फार; न्१७: °रः  
    
    
श्रीवसिष्ठ उत्तरं कथयति३  
    
यथैन्दवानां विप्राणाम्४ जगन्त्य् अवपुषाम् अपि ।  
स्थितानि जातदार्ढ्यानि मनसीदं तथा स्थितम् ॥मु_४,५।३॥  
    
अवपुषाम् मृतत्वेन शरीररहितानाम् ॥न्त्_४,५।३॥

#३ श्६ ॐ।: उत्तरं कथयति  
#४ व्ग्ल्। य्व् इइइ ८५-८८  
    
    
लवणस्य यथा राज्ञश्५ चेन्द्रजालाकुलाकृतेः ।  
चण्डालत्वम् अनुप्राप्तं तथेदम् मनसि स्थितम् ॥मु_४,५।४॥  
    
इन्द्रजालेन ऐन्द्रजालिकप्रयुक्तेनेन्द्रजालेनाकुला आकृतिर् यस्य । सः ॥न्त्_४,५।४॥

#५ व्ग्ल्। य्व् इइइ १०४-१०९  
    
    
भार्गवस्य चिरं कालं स्वर्गभोगबुभुक्षया ।  
भोगेश्वरत्वं च यथा तथेदम् मनसि स्थितम् ॥मु_४,५।५॥  
    
भार्गवस्य शुक्रस्य ॥न्त्_४,५।५॥  
    
श्रीरामः पृच्छति६  
    
भगवन् भृगुपुत्रस्य स्वर्गभोगबुभुक्षया ।  
कथम् भोगाधिनाथत्वं संसारित्वम् बभूव च ॥मु_४,५।६॥  
    
भोगाधिनाथत्वं किं संसारित्वं संसारभावः ॥न्त्_४,५।६॥

#६ श्६ ॐ।: पृच्छति  
    
    
श्रीवसिष्ठः उत्तरम् आह७  
    
शृणु राम पुरा वृत्तं संवादम् भृगुकालयोः ।  
सानौ मन्दरशैलस्य तमालविटपाकुले ॥मु_४,५।७॥  
    
स्पष्टम् ॥न्त्_४,५।७॥

#७ श्६ ॐ।: उत्तरम् आह  
    
    
पुरा मन्दरशैलस्य सानौ कुसुमसङ्कुले ।  
अतप्यत तपो घोरं कस्मिंश्चिद् भगवान् भृगुः ॥मु_४,५।८॥  
    
स्पष्टम् ॥न्त्_४,५।८॥  
    
तम् उपास्ते स्म तेजस्वी बालः पुत्रो महामतिः ।  
शुक्रः सकलचन्द्राभः प्रकाश इव भास्करम् ॥मु_४,५।९॥  
    
स्पष्टम् ॥न्त्_४,५।९॥  
    
भृगुर् वरवने तस्मिन् समाधाव् एव संस्थितः ।  
सर्वकालं समुत्कीर्णो वनोपलतलाद् इव ॥मु_४,५।१०॥  
    
आसीद् इत्य् अध्याहार्यम् ॥न्त्_४,५।१०॥  
    
शुक्रः कुसुमशय्यासु कलधौताब्जिनीषु च ।  
मन्दारतरुदोलासु बालो ःरमत लीलया ॥मु_४,५।११॥  
    
रमणे हेतुम् आह बाल इति ॥न्त्_४,५।११॥  
    
विद्याविद्यादृशोर् मध्ये शुक्रो प्राप्तमहापदः ।  
त्रिशङ्कुर् इव रोदोःन्तर् अवर्तत तदा किल ॥मु_४,५।१२॥  
    
रोदोःन्तः रोदस्योः द्व्यावापृथिव्योर् । अन्तः मध्ये ॥न्त्_४,५।१२॥  
    
निर्विकल्पसमाधिस्थे स कदाचित् पितर्य् अथ८ ।  
अव्यग्रो ःभवद् एकान्ते जितारिर् इव भूमिपः ॥मु_४,५।१३॥  
    
स्पष्टम् ॥न्त्_४,५।१३॥

#८ न्१७: अथ्(आ)अ  
    
    
ददर्शाप्सरसं तत्र गच्छन्तीं नभसः पथा ।  
क्षीरोदमध्यलुलितां लक्ष्मीम् इव जनार्दनः ॥मु_४,५।१४॥  
    
अप्सरसं विशिनष्टि  
    
मन्दारमाल्यवलिताम् मन्दानिलचलालकाम् ।  
हारिझाङ्कारिगमनां सुगन्धितनभोःनिलाम्९ ॥मु_४,५।१५॥  
    
स्पष्टम् ॥न्त्_४,५।१५॥

#९ न्१७: नमोःनिलाम्; श्६: नभोःलिलाम्  
    
    
लावण्यपादपलताम् मदघूर्णितलोचनाम् ।  
अमृतीकृततद्देशां१० देहेन्दूदयकान्तिभिः ॥मु_४,५।१६॥  
    
स्पष्टम् ॥न्त्_४,५।१६॥

#१० श्१, श्३: अमृती°; न्१७, श्६: अमृते  
    
    
कान्ताम् आलोक्य तस्याभूद् उल्लासतरलम् मनः ।  
दृष्टे निर्मलपूर्णेन्दौ वपुर् अम्बुनिधेर् इव ॥मु_४,५।१७॥  
    
स्पष्टम् ॥न्त्_४,५।१७॥  
    
सर्गान्तश्लोकेन सुरवधूत्वम्११ अस्य कथयति१२  
    
मनसिजेषुशताहतम् आशये  
स परिरुध्य मनस् तदनूशनाः१३ ।  
विगलितेतरवृत्तितयात्मना  
सुरवधूमय एव बभूव सः ॥मु_४,५।१८॥  
    
आशये हृद्देशे । परिरुध्य अन्याभ्यः वृत्तिभ्यः बद्ध्वा । इति शिवम् ॥न्त्_४,५।१८॥

#११ न्१७: °धू*त्वम्*  
#१२ श्६: मूल उन्द् कोम्मेन्तर् वोन् हिएर् अन् निछ्त् मेह्र् wएइतेर् औस्गेफ़्üह्र्त्।  
#१३ न्१७, श्३: °ऊशनाः; श्१: °ऊशनः। नोमिनतिव् उशनाः औछ् इव् ६,१द्; इव् ८,२१अ।  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे पञ्चमः सर्गः ॥५॥

    
अथ ताम् मनसा ध्यायंस् तत्रैवामीलितेक्षणः ।  
आरब्धवान् मनोराज्यम् इदम् एकः किलोशनाः१ ॥मु_४,६।१॥  
    
उशनाः२ शुक्रः ॥न्त्_४,६।१॥

#१ न्१७, श्३: °ओशनाः; श्१: °ओशन्*आ*ः।  
#२ न्१७: उशनाः; श्६: ॐ उशनाः  
    
    
एषा हि ललना व्योम्नि३ सहस्रनयनालये ।  
सम्प्राप्तो ःयम् अहं स्वर्गम् आलोलसुरसुन्दरम् ॥मु_४,६।२॥  
    
सहस्रनयनालये स्वर्गे ॥न्त्_४,६।२॥

#३ न्१७: व्य्(ए)*ओ*म्नि  
    
    
इमे ते मृदुमन्दारकुसुमोत्तंससुन्दराः४ ।  
द्रवत्कनकनिःष्यन्दविलासिवपुषः सुराः ॥मु_४,६।३॥  
    
स्पष्टम् ॥न्त्_४,६।३॥

#४ न्१७: °सु*मो*त्तम्°  
    
    
इमास् ता लोचनोल्लाससृष्टनीलाब्जवृष्टयः५ ।  
मुग्धा हासविलासिन्यः कान्ता हरिणदृष्टयः ॥मु_४,६।४॥  
    
स्पष्टम् ॥न्त्_४,६।४॥

#५ श्३: °सृष्टनीलाब्जवृष्टयः°; श्१: °(सृ)*वृ*ष्टनीलाब्जवृष्टयः°; न्१७: °वृष्टनीलाब्जसृष्टयः°  
    
    
इमे ते कौस्तुभोद्द्योता अन्योःन्यप्रतिबिम्बिताः ।  
विश्वरूपोपमाकारा मरुतो मत्तकाशिनः ॥मु_४,६।५॥  
    
विश्वरूपस्य विष्णोः । समः आकारः येषां । ते । मरुतो देवविशेषाः६ ॥न्त्_४,६।५॥

#६ न्१७, श्६: °विशेषः  
    
    
ऐरावणकटामोदविरक्तमधुपश्रुताः ।  
इमास् ताः काकलीगीता गीर्वाणगणगीतयः ॥मु_४,६।६॥  
    
काकलीगीताः काकलीगीताख्याः ॥न्त्_४,६।६॥  
    
इयं सा कनकाम्भोजचरद्वैरिञ्चसारसा ।  
मन्दाकिनीतटोद्यानविश्रान्तसुरनायिका ॥मु_४,६।७॥  
    
स्पष्टम् ॥न्त्_४,६।७॥  
    
एते ते यमचन्द्रेन्द्रसूर्यानिलजलानलाः ।  
लोकपालास् तनूद्द्योतकीर्णदीप्तोज्ज्वलार्चिषः ॥मु_४,६।८॥  
    
स्पष्टम् ॥न्त्_४,६।८॥  
    
अयं स सुरविक्रान्तहेतिकण्डूयिताननः ।  
ऐरावणो रणद्दन्तप्रोतदैत्येन्द्रमण्डलः ॥मु_४,६।९॥  
    
सुरैः देवैः । विक्रान्तहेतिभिः७ कण्डूयितम् आननम् यस्य । सः ॥न्त्_४,६।९॥

#७ न्१७: °विक्रान्त°; श्६: °विक्रान्ति°  
    
    
इमे ते भूतलस्थाना व्योमतारकतां गताः ।  
वैमानिकाश् चलच्चारुहारचामरकुण्डलाः ॥मु_४,६।१०॥  
    
भूतले स्थानं येषाम् । ते भूतलस्थानाः ॥न्त्_४,६।१०॥  
    
इमास् ता विविधोद्यानमणिमन्दिरमण्डिताः ।  
विमानपङ्क्तयश् चारुचामीकरमयातपाः ॥मु_४,६।११॥  
    
चारुचामीकरमयः आतपः उद्द्योतः यासाम् । ताः ॥न्त्_४,६।११॥  
    
मेरूपलतलास्फालशीकराकीर्णदेवताः ।  
एतास् ताः कीर्णमन्दारा गङ्गासलिलवीचयः ॥मु_४,६।१२॥  
    
मेरूपलतलेषु यः आस्फालः विघट्टनम्८ । तेन ये शीकराः । तैः आकीर्णाः देवताः याभिस् । ताः९ ॥न्त्_४,६।१२॥

#८ न्१७: °घट्*ट*नम्  
#९ श्६: याभिस् ताः; न्१७: याभिताः  
    
    
एताः प्रसृतमन्दारमञ्जरीपुञ्जपिञ्जराः ।  
दोलालोलाप्सरःश्रेण्यः शक्रोपवनवीथयः ॥मु_४,६।१३॥  
    
स्पष्टम् ॥न्त्_४,६।१३॥  
    
इमे ते कुन्दमन्दारमकरन्दसुगन्धयः ।  
चन्द्रांशुनिकराकाराः१० पारिजातसमीरणाः ॥मु_४,६।१४॥  
    
स्पष्टम् ॥न्त्_४,६।१४॥

#१० न्१७: °आ[ं]शु°  
    
    
पुष्पकेसरनीहारपटवासेरणोत्सुकैः ।  
लताङ्गनागणैर् व्याप्तम् इदं तन् नन्दनं वनम् ॥मु_४,६।१५॥  
    
पुष्पकेसरम् एव नीहारः११ । स एव पटवासः । तस्य यत् ईरणम् चालनम् । तत्रौत्सुकैः ॥न्त्_४,६।१५॥

#११ श्६: एन्दे देर् अब्स्छ्रिफ़्त्।  
    
    
कान्तगीतरवानन्दप्रनर्तितसुराङ्गनौ१२ ।  
इमौ तौ वल्लकीस्निग्धस्वरौ नारदतुम्बुरू ॥मु_४,६।१६॥  
    
स्पष्टम् ॥न्त्_४,६।१६॥

#१२ न्१७: °प्रन⟨ं⟩र्तित°  
    
    
इमे ते पुण्यकर्तारो भूरिभूषनभूषिताः ।  
व्योमन्य् उड्डयमानेषु विमानेषु सुखं स्थिताः ॥मु_४,६।१७॥  
    
स्पष्टम्१३ ॥न्त्_४,६।१७॥

#१३ न्१७: *स्पष्टम्*  
    
    
मदमन्मथमत्ताङ्ग्य इमास् ताः सुरयोषितः ।  
देवेश्वरं निषेवन्ते वनं वनलता इव ॥मु_४,६।१८॥  
    
स्पष्टम् ॥न्त्_४,६।१८॥  
    
चन्द्रांशुजालकुसुमाश् चिन्तामणिगुलुच्छकाः१४ ।  
कल्पवृक्ष इमे पक्वरत्नस्तवकदन्तुराः१५ ॥मु_४,६।१९॥  
    
स्पष्टम् ॥न्त्_४,६।१९॥

#१४ न्१७: °गुल्⟨ऊ⟩[उ]च्छ°  
#१५ न्१७: °रत्नास् तवक°  
    
    
इह तावद् इमं शक्रम् अहम् आसनसंस्थितम् ।  
द्वितीयम् इव देवेशम् पूजयैवाभिवादये ॥मु_४,६।२०॥  
    
देवेशम् महादेवम् ॥न्त्_४,६।२०॥  
    
इति सञ्चिन्त्य शुक्रेण मनसैव शचीपतिः ।  
तेनाभिवादितस् तत्र द्वितीय इव वै भृगुः ॥मु_४,६।२१॥  
    
मनसा एव न तु कायेन ॥न्त्_४,६।२१॥  
    
अथ सादरम् उत्थाय शुक्रः शक्रेण पूजितः ।  
गृहीतहस्तम् आनीय समीप उपवेशितः ॥मु_४,६।२२॥  
    
स्पष्टम् ॥न्त्_४,६।२२॥  
    
धन्यस् त्वदागमेनाद्य स्वर्गो ःयं१६ शुक्र शोभते ।  
उष्यतां चिरम् एवेह शक्र इत्थम् उवाच तम् ॥मु_४,६।२३॥  
    
स्पष्टम् ॥न्त्_४,६।२३॥

#१६ श्१, श्३: धन्यस् त्वदागमेनाद्य स्वर्गो ःयं (न्१७ वोम् स्छ्रेइबेर् औस्गेस्पर्त्)  
    
    
अथ तत्रोपविश्यासौ भार्गवः शोभिताननः१७ ।  
श्रियं जहार शशिनः सकलस्यामलस्य च ॥मु_४,६।२४॥  
    
स्पष्टम् ॥न्त्_४,६।२४॥

#१७ श्१, श्३: शोभिता°; न्१७: श्- -ता°  
    
    
सर्गान्तश्लोकेनास्य१८ नरत्वत्यागं कथयति  
    
सकलसुरगणाभिवन्दितो ःसौ  
भृगुतनयः शतमन्युपार्श्वसंस्थः ।  
चिरतरम्१९ अतुलाम् अवाप तुष्टिं  
नरमतिम् उज्झितवान् अलम् बभूव ॥मु_४,६।२५॥  
    
असौ शुक्रः । नरमतिम् नरो ःहम् इति बुद्धिम् । अलम् अतिशयेन । उज्झितवान् बभूव सम्पन्नः । देवत्वम् एव स्वस्मिन् ज्ञातवान् इति भावः । इति शिवम् ॥न्त्_४,६।२५॥

#१८ न्१७: स[र्]गान्त°  
#१९ श्१, श्३: °तरम्; न्१७: °तलम्  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे षष्ठः सर्गः ॥६॥

    
इति शुक्रः पुरम् प्राप्य वैबुधं स्वेन चेतसा ।  
विसस्मार निजम् भावम् प्राक्तनं व्यसनं विना ॥मु_४,७।१॥  
    
इति एवम् । शुक्रः स्वेन चेतसा वैबुधम् पुरम् प्राप्य । व्यसनम् अप्सरोविषयाम् आसक्तिं । विना । सर्वं निजम् प्राक्तनम् भावम् विसस्मार । व्यसनस्यापि मानुषभावे एवोद्भूतत्वात् प्राक्तनत्वं ज्ञेयम् ॥न्त्_४,७।१॥  
    
मुहूर्तम् अथ विश्रम्य तस्य पार्श्वे शचीपतेः१ ।  
स्वर्गं विहर्तुम् उत्तस्थौ स्वर्वासिपरिचोदितः ॥मु_४,७।२॥  
    
स्वर्वासिपरिचोदितः अमरचोदितः ॥न्त्_४,७।२॥

#१ न्१७: °पत्(इ)*ए*ः  
    
    
स्वर्गश्रियं समालोक्य लोललोचनलाञ्छितम् ।  
स्त्रैणं द्रष्टुं जगामासौ नलिनीम् इव सारसः२ ॥मु_४,७।३॥  
    
स्त्रैणम् स्त्रीसमूहम् ॥न्त्_४,७।३॥

#२ न्१७: *स्त्रैणं → सारसः*  
    
    
तत्र ताम् मृगशावाक्षीं कान्ताम् अध्यागताम् असौ ।  
ददर्श विपिनान्तःस्थाम् भृङ्गश् चूतलताम् इव ॥मु_४,७।४॥  
    
ताम् पूर्वम् मनुष्यलोके ःनुभूताम् ॥न्त्_४,७।४॥  
    
ताम् आलोक्य लसल्लोलविलासवलिताकृतिम् ।  
आसीद् विलीयमानाङ्गो ज्योत्स्नयेन्दुमणिर् यथा ॥मु_४,७।५॥  
    
स्पष्टम् ॥न्त्_४,७।५॥  
    
विलीयमानसर्वाङ्गस् ताम् अवैक्षत कामिनीम् ।  
चन्द्रकान्त इव ज्योत्स्नां शीतलां खे विलासिनीम् ॥मु_४,७।६॥  
    
स्पष्टम् ॥न्त्_४,७।६॥  
    
तेनावलोकिता सापि तत्परायणतां गता ।  
निशान्ते चक्रवाकेन कान्तेन परिकूजिता३ ॥मु_४,७।७॥  
    
स्पष्टम् ॥न्त्_४,७।७॥

#३ न्१७: *परि*कू°  
    
    
रसाद् विकसतोर्४ नूनम् अन्योःन्यम् अनुरक्तयोः ।  
प्रातर् अर्कनलिन्योर् या शोभा सैव तयोर् अभूत् ॥मु_४,७।८॥  
    
तयोः शुक्राप्सरसोः ॥न्त्_४,७।८॥

#४ न्१७: विकस्(इ)अतो*र्*  
    
    
सङ्कल्पितार्थदायित्वाद् देशस्य मदनेन सा ।  
सर्वाङ्गं विवशीकृत्य शुक्रायैव समर्पिता ॥मु_४,७।९॥  
    
देशस्य स्वर्गदेशस्य । सङ्कल्पितार्थदायित्वात् । मदनेन असौ अप्सराः । सर्वाङ्गं सर्वेषु अङ्गेषु । विवशीकृत्य । शुक्राय समर्पिता दत्ता । सर्वसङ्कल्पदायिनः स्वर्गदेशस्यैव माहात्म्यम् एतत् । यन् मदनेनासौ विवशीकृत्य शुक्राय समर्पितेति५ भावः ॥न्त्_४,७।९॥

#५ न्१७: *दत्ता → समर्पिते*ति  
    
    
पेतुः स्मरशरास् तस्या मृदुष्व् अङ्गेषु भूरिशः ।  
पलाशेष्व् इव पद्मिन्या धारा नवपयोमुचः६ ॥मु_४,७।१०॥  
    
स्पष्टम् ॥न्त्_४,७।१०॥

#६ (वन)*नव*प⟨थ्⟩[य्]ओमु°  
    
    
सा बभूव स्मराधूता लोलालिवलयालका ।  
मन्दवातविनुन्नाया मञ्जर्याः सहधर्मिणी ॥मु_४,७।११॥  
    
स्पष्टम् ॥न्त्_४,७।११॥  
    
नीलनीरजनेत्रां तां हंसवारणगामिनीम् ।  
मदनः क्षोभयाम् आस पूरः कमलिनीम् इव ॥मु_४,७।१२॥  
    
पूरः जलपूरः ॥न्त्_४,७।१२॥  
    
अथ तां तादृशीं दृष्ट्वा शुक्रः सङ्कल्पितार्थभाक् ।  
तमः सङ्कल्पयाम् आस संहारम् इव भूतकृत् ॥मु_४,७।१३॥  
    
सङ्कल्पयाम् आस सङ्कल्पेनोत्पादितवान् ॥न्त्_४,७।१३॥  
    
त्रिविष्टपस्य देशो ःसौ बभूव तिमिराकुलः ।  
भूलोकस्यान्धतमसो लोकालोकतटो यथा ॥मु_४,७।१४॥  
    
स्पष्टम् ॥न्त्_४,७।१४॥  
    
लज्जान्धकारतीक्ष्णांशौ तस्मिंस् तिमिरमण्डले ।  
प्रतिष्ठाम् आगते तस्य मिथुनस्येव मन्मथे ॥मु_४,७।१५॥  
    
तेषु सर्वेषु भूतेषु गतेष्व् अभिमतां दिशम् ।  
तस्मात् प्रदेशाद् भूलोकं दिनान्ते विहगेष्व् इव ॥मु_४,७।१६॥  
    
सा दीर्घधवलापाङ्गा प्रवृद्धमदना तथा ।  
आजगाम भृगोः पुत्रम् मयूरी वारिदं यथा ॥मु_४,७।१७॥  
    
तिमिरमण्डले कस्मिन् । लज्जा७ एवान्धकारः । तस्य । तीक्ष्णांशौ सूर्ये । नाशकत्वात् ॥न्त्_४,७।१५-१७॥

#७ लज्ज्⟨अ⟩[आ]  
    
    
धवलागारमध्यस्थे पर्यङ्के परिकल्पिते ।  
विवेश भार्गवस् तत्र क्षीरोद इव माधवः ॥मु_४,७।१८॥  
    
स्पष्टम् ॥न्त्_४,७।१८॥  
    
सा पादाव् अवलम्ब्यास्य विवशेव८ वरानना ।  
रराज च सुरेभस्य पादलग्नेव पद्मिनी ॥मु_४,७।१९॥  
    
विवशा परायत्तः ॥न्त्_४,७।१९॥

#८ न्१७: °श्(ओ)एव  
    
    
उवाच चेदं ललितं लसत्स्नेहोत्कया गिरा ।  
वचो मधुरम् आनन्दि विलासि वलिताक्षरम् ॥मु_४,७।२०॥  
    
स्पष्टम् ॥न्त्_४,७।२०॥  
    
पश्यामलेन्दुवदन मण्डलीकृतकार्मुकः ।  
अबलाम् अनुबध्नाति माम् एष किमनङ्गकः ॥मु_४,७।२१॥  
    
कुत्सितः अनङ्गः किमनङ्गकः९ ॥न्त्_४,७।२१॥

#९ [किम्]अनङ्°  
    
    
पाहि माम् अबलां नाथ दीनां त्वच्छरणाम् इह ।  
कृपणाश्वासनं साधो विद्धि सच्चरितव्रतम् ॥मु_४,७।२२॥  
    
स्पष्टम् ॥न्त्_४,७।२२॥  
    
स्नेहदृष्टिम् अजानद्भिर् मूढैर् एव महामते ।  
प्रणया अवगण्यन्ते न रसज्ञैः कदाचन ॥मु_४,७।२३॥  
    
प्रणयाः लक्षणया प्रणययुक्ताः१० । अवगण्यन्ते अवमन्यन्ते ॥न्त्_४,७।२३॥

#१० न्१७ : °य[यु]क्ताः  
    
    
अशङ्कितोपसम्पन्नः प्रणयो ःन्योःन्यरक्तयोः ।  
अधःकरोति निष्यन्दं चान्द्रम् आस्वादितम् प्रिय ॥मु_४,७।२४॥  
    
चान्द्रं निष्यन्दम् अमृतम् ॥न्त्_४,७।२४॥  
    
न तथा सुखयत्य् एषा चेतस् त्रिभुवनेशता ।  
यथा परस्परानन्दी स्नेहः प्रथमरक्तयोः ॥मु_४,७।२५॥  
    
स्पष्टम् ॥न्त्_४,७।२५॥  
    
त्वत्पादस्पर्शनेनेयं समाश्वस्तास्मि मानद ।  
चन्द्रपादपरामृष्टा यथा निशि कुमुद्वती ॥मु_४,७।२६॥  
    
स्पष्टम् ॥न्त्_४,७।२६॥  
    
संस्पर्शामृतपानेन तव जीवामि सुन्दर ।  
चन्द्रांशुरसपानेन चकोरी चपला यथा ॥मु_४,७।२७॥  
    
स्पष्टम् ॥न्त्_४,७।२७॥  
    
माम् इमां चरणालीनाम् भ्रमरीं करपल्लवैः ।  
आलिङ्ग्यामृतसम्पूर्णे सत्पद्महृदये११ कुरु ॥मु_४,७।२८॥  
    
चरणयोः आ समन्तात् । लीनाम् चरणालीनाम् ॥न्त्_४,७।२८॥

#११ न्१७: °हृ*द*ये  
    
    
इत्य् उक्त्वा पुष्पमृद्वङ्गी सा तस्य पतितोरसि ।  
व्याघूर्णितालिनयना सुतराव् इव मञ्जरी ॥मु_४,७।२९॥  
    
स्पष्टम् ॥न्त्_४,७।२९॥  
    
सर्गान्तश्लोकेन कथयति  
    
तौ दम्पती तत्र विलासकान्तौ  
विलेसतुस् तासु वनस्थलीषु१२ ।  
किञ्जल्कगौरानिलघूर्णितासु१३  
मत्तौ द्विरेफाव् इव पद्मिनीषु ॥मु_४,७।३०॥  
    
स्पष्टम् । इति शिवम्१४ ॥न्त्_४,७।३०॥

#१२ न्१७: °ल्*ई*षु  
#१३ न्१७: °र्णि*ता*सु  
#१४ न्१७: *इति शिवम्*  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे सप्तमः सर्गः ॥७॥१५

#१५ न्१७: ⟨इति शिवम्⟩

    
इति चित्तविलासेन चिरम् उत्प्रेक्षितैः प्रियैः ।  
प्रणयैर्१ भार्गवस्यासीत् तुष्टये ससमागमः ॥मु_४,८।१॥  
    
ससमागमः तया अप्सरसा सह समागमः ॥न्त्_४,८।१॥

#१ मित् श्१, श्३। न्१७: प्रण⟨व्⟩[य्]ऐर्  
    
    
मन्दारदामाकुलया वैबुधासवमत्तया ।  
तदा तेन तया सार्धं द्वितीयेनामलेन्दुना ॥मु_४,८।२॥२  
    
विहृतम् मत्तहंसासु हेमपङ्कजिनीषु च ।  
तटेष्व् अमरवाहिन्याः३ सह किन्नरचारणैः ॥मु_४,८।३॥  
    
वैबुधासवः अमृतम् ॥न्त्_४,८।२-३॥

#२ न्१७: (स्पष्टम्)  
#३ न्१७: °हिन्या[ः]  
    
    
पीतम् इन्दुदलस्यन्दि देवैः सह रसायनम् ।  
पारिजातलताजालनिलयेषु विलासिना ॥मु_४,८।४॥  
    
स्पष्टम् ॥न्त्_४,८।४॥  
    
चारुचैत्ररथोद्यानलतादोलासु४ लीलया ।  
चिरं विलसितं व्यग्रैः सह विद्याधरीगणैः ॥मु_४,८।५॥  
    
स्पष्टम् ॥न्त्_४,८।५॥

#४ न्१७: °(र)*ल*तादोलासु  
    
    
नन्दनोपवनाभोगो मन्दरेणेव वारिधिः ।  
भृशम् उल्लोलतां नीतः प्रमथैः सह शाम्भवैः ॥मु_४,८।६॥  
    
शुक्रेण शाम्भवैः शम्भुसम्बन्धिभिः । प्रमथैः रुद्रगणैः । सह । नन्दनोपवनाभोगः भृशम् उल्लोलताम् नीतः ॥न्त्_४,८।६॥  
    
बालहेमलताजालजटिलासु दरीषु च ।  
भ्रान्तम् उन्मत्तरागेण मैरवीष्व् अब्जिनीषु च ॥मु_४,८।७॥  
    
शुक्रेण कर्त्रा भ्रान्तम् भ्रमः कृतः । शुक्रेण कथम्भूतेन । उन्मत्तरागेण उद्रिक्तरागेण ॥न्त्_४,८।७॥  
    
कैलासवनकुञ्जेषु तया सह विलासिना ।  
हारेन्दुधवला रात्रिः क्षपिता गणगीतिभिः ॥मु_४,८।८॥  
    
गणगीतिभिः गन्धर्वादिगीतकृतैः विनोदैर् इत्य् अर्थः ॥न्त्_४,८।८॥  
    
गन्धमादनशैलस्य विश्रम्योपरि सानुषु ।  
सा तेन कनकाम्भोजैर् आपादम् अभिमण्डिता ॥मु_४,८।९॥  
    
आपादम् पादपर्यन्तम् ॥न्त्_४,८।९॥  
    
लोकालोकतटान्तेषु विचित्राश्चर्यहारिषु ।  
क्रीडितं कृतहासेन राम५ तेन तया सह ॥मु_४,८।१०॥  
    
स्पष्टम् ॥न्त्_४,८।१०॥

#५ न्१७: (राया)[रा]म  
    
    
मन्दरान्तरकच्छेषु सार्धं हरिणशावकैः ।  
अवसत् स समाः षष्टिं कल्पितामरमन्दिरः ॥मु_४,८।११॥  
    
कल्पितम् कल्पनया सम्पादितम् । अमरमन्दिरम् देवगृहम् । येन । सः ॥न्त्_४,८।११॥  
    
क्षीरार्णवतटेष्व्६ अस्य वनितासहचारिणः ।  
क्षीणं कृतयुगाद् अर्धं श्वेतद्वीपजनैः सह ॥मु_४,८।१२॥  
    
स्पष्टम् ॥न्त्_४,८।१२॥

#६ न्१७: °तट्⟨ई⟩[ए]ष्व्  
    
    
गन्धर्वनगरोद्यानलीलाविरचनैर् असौ ।  
सृष्टानन्तजगत्सृष्टेः कालस्यानुकृतिं गतः ॥मु_४,८।१३॥  
    
स्पष्टम् ॥न्त्_४,८।१३॥  
    
अथावसद् असौ शुक्रः पुरन्दरपुरे पुनः ।  
सुखं चतुर्युगान्य् अष्टौ हरिणेक्षणया सह ॥मु_४,८।१४॥  
    
स्पष्टम् ॥न्त्_४,८।१४॥  
    
पुण्यक्षयानुसन्धानात् ततश् चावनिमण्डले ।  
तयैव सह मानिन्या पपातापहृताकृतिः ॥मु_४,८।१५॥  
    
स्पष्टम् ॥न्त्_४,८।१५॥  
    
परालूनसमस्ताङ्गो हृतस्यन्दननन्दनः ।  
चिन्तापरवशो ध्वस्तः समितीवाहतो भटः ॥मु_४,८।१६॥  
    
हृते स्यन्दननन्दने रथनन्दनोपवने यस्य । सः । भटपक्षे हृतः स्यन्दननन्दनः प्रशस्तरथः यस्य । सः ॥न्त्_४,८।१६॥  
    
पतितस्यावनौ तस्य चिन्तया सह दीर्घया ।  
शरीरं शतधा यातं शिलापातीव निर्झरः ॥मु_४,८।१७॥  
    
स्पष्टम् ॥न्त्_४,८।१७॥  
    
संशीर्णयोर् देहकयोश् चित्ते ते वासनावृते ।  
विचेरतुस् तयोर् व्योम्नि निर्नीडौ विहगौ यथा ॥मु_४,८।१८॥  
    
स्पष्टम् ॥न्त्_४,८।१८॥  
    
तत्राविविशतुश् चान्द्रं ते चित्ते रश्मिजालकम् ।  
प्रालेयताम् उपेत्याशु शालिताम् अथ जग्मतुः ॥मु_४,८।१९॥  
    
प्रालेयताम् अवश्यायभावम् ॥न्त्_४,८।१९॥  
    
शालींस् तान् भुक्तवान् पक्वान् दशार्णेषु द्विजोत्तमः ।  
शौक्राञ् शुक्राङ्गनागर्भान् मालवेषु च भूपतिः ॥मु_४,८।२०॥  
    
शौक्रान् शुक्रसम्बन्धिनः । तदुपादानबीजनिमित्तानीति यावत् । शुक्राङ्गना गर्भे येषाम् । तान् ॥न्त्_४,८।२०॥  
    
अजायतोशनाः७ पूर्वं दशार्णेषु द्विजोत्तमात् ।  
नृपाद् उत्तमसौभाग्यान् मालवेषु तदङ्गना ॥मु_४,८।२१॥  
    
तदङ्गना शुक्राङ्गना । अप्सराः इति यावत् ॥न्त्_४,८।२१॥

#७ श्१, श्३: °नाः; न्१७: °ना*ः*। व्ग्ल्। औछ् इव् ५,१८ब्; इव् ६,१द्।  
    
    
स तत्र ववृधे बालः सा तत्र ववृधे ःङ्गना ।  
तौ पूर्वदम्पती जातौ स्वर्भ्रष्टाव् इव भूतले ॥मु_४,८।२२॥  
    
स्पष्टम् ॥न्त्_४,८।२२॥  
    
अथ षोडशवर्षो ःभूच् छुक्रः सारङ्गनामभृत् ।  
पितुर् गृहे यौवनवाञ् श्रीमान् विप्रकुमारकः ॥मु_४,८।२३॥  
    
८सारङ्गेति नाम बिभर्तीति सारङ्गनामभृत्९ ॥न्त्_४,८।२३॥

#८ न्१७: (स्पष्टम्)  
#९ न्१७: सारङ्ग्⟨आ⟩[अ]°  
    
    
मालानामसुरस्त्री सा कुमारी राजसद्मनि ।  
भृङ्गेक्षणा गता वृद्धिं लता वरवने यथा ॥मु_४,८।२४॥  
    
स्पष्टम् ॥न्त्_४,८।२४॥  
    
राजपुत्री ततो माला पूजयाम् आस शङ्करम् ।  
लभेयम् प्राक्तनं सिद्धम् पतिम् इत्य् अनिशं शुभा ॥मु_४,८।२५॥  
    
स्पष्टम् ॥न्त्_४,८।२५॥  
    
अथ मालवभूपस्य यज्ञे द्विजसभागतम् ।  
माला ददर्श सारङ्गम् पित्रा सह समागतम् ॥मु_४,८।२६॥  
    
स्पष्टम् ॥न्त्_४,८।२६॥  
    
तं दृष्ट्वा सानवद्याङ्गी प्राक्तनस्नेहभाविता ।  
दृष्टचन्द्रेन्दुमणिवत् स्नेहस्विन्नाङ्गिका बभौ ॥मु_४,८।२७॥  
    
प्राक्तनस्नेहेन पूर्वजन्मस्नेहेन । भाविता वासिता ॥न्त्_४,८।२७॥  
    
ततो यज्ञसभामध्ये दाशार्णद्विजदारकम् ।  
भर्तृत्वे१० वरयाम् आस सा माला मालवात्मजा ॥मु_४,८।२८॥  
    
स्पष्टम् ॥न्त्_४,८।२८॥

#१० न्१७: -र्- औस् भर्तृत्वे अल्स् सुपेर्स्क्रिप्त् गेम्äß °आरदा।  
    
    
क्रमात् कृतविवाहाय तस्मै वार्धकजर्जरः ।  
मालवेशो ःखिलं राज्यम् प्रतिपाद्य वनं ययौ ॥मु_४,८।२९॥  
    
वार्धकजर्जरः जराजर्जरः । प्रतिपाद्य दत्त्वा ॥न्त्_४,८।२९॥  
    
स सारङ्गस् तया सार्धं तस्मिन् मालवमण्डपे ।  
चकारातिसुखी राज्यं शक्रवच् छरदां शतम् ॥मु_४,८।३०॥  
    
स्पष्टम् ॥न्त्_४,८।३०॥  
    
अथ कालेन महता चञ्चलत्वाच् च चेतसः ।  
अप्रियत्वम् मिथो यातौ दम्पती तौ विधेर् वशात् ॥मु_४,८।३१॥  
    
स्पष्टम् ॥न्त्_४,८।३१॥  
    
सारङ्गस् तु जराजीर्णः पातसज्जकलेवरः ।  
दध्रे श्वसनशैथिल्याज् जीर्णपर्णसवर्णताम् ॥मु_४,८।३२॥  
    
श्वसनशैथिल्यात् वातशैथिल्यात् ॥न्त्_४,८।३२॥  
    
जायाजनविरागेण११ वार्धकातिशयेन च ।  
मरणम् मन्दमन्देहो निरीहो१२ ःभिननन्द सः ॥मु_४,८।३३॥  
    
स्पष्टम् ॥न्त्_४,८।३३॥

#११ न्१७: ज्*आ*या°  
#१२ मित् श्१, श्३। न्१७: मन्द⟨स्⟩[म्]अन्देहो नि⟨न्⟩[र्]ईहो  
    
    
अथ नीरसराज्यस्य दुःखातिशयशंसिनः ।  
अरण्य इव वेतालो मोहो ःतिघनतां गतः ॥मु_४,८।३४॥  
    
स्पष्टम् ॥न्त्_४,८।३४॥  
    
मोहान्धकूपपतितम् भोगासङ्गाद् अनारतम् ।  
अविवेकिनम् अज्ञानम् असज्जनपरायणम् ॥मु_४,८।३५॥  
    
स्पष्टम् ॥न्त्_४,८।३५॥  
    
जहारैनं ततो मृत्युस् तृष्णाकवलिताशयम् ।  
पतङ्गम् इव मण्डूकः कृताक्रन्दम् अकिञ्चनम् ॥मु_४,८।३६॥  
    
अकिञ्चनम् असमर्थम् ॥न्त्_४,८।३६॥  
    
ततः कर्मफलम् भुक्त्वा स्वम् परत्र शुभाशुभम् ।  
अङ्गेषु धीवरो जातः स दुर्भाववशात् तदा ॥मु_४,८।३७॥  
    
दुर्भाववशात् दुर्वासनावशात् ॥न्त्_४,८।३७॥  
    
तत्र धीवरकर्माणि कुर्वन् स शरदां शतम् ।  
दुःखजर्जरचेतस्त्वाद् वैराग्यं समुपाययौ ॥मु_४,८।३८॥  
    
स्पष्टम् ॥न्त्_४,८।३८॥  
    
दुःखं संसार इत्य् एवं चिन्तयन् भास्करं ततः ।  
सम्पतंस्१३ तेन सञ्जातः सूर्यवंशे महानृपः ॥मु_४,८।३९॥  
    
सम्पतन् शरणं गच्छन् ॥न्त्_४,८।३९॥

#१३ न्१७: सम्प्⟨ऋ⟩[अ]तंस्  
    
    
शुभभाववशात् सो ःथ किञ्चिज् ज्ञानम् अवाप्तवान् ।  
जज्ञे नृपतनुं त्यक्त्वा गुरुः सर्वोपदेशकः१४ ॥मु_४,८।४०॥  
    
स्पष्टम् ॥न्त्_४,८।४०॥

#१४ न्१७: सर्व्(ए)*ओ*प°  
    
    
मन्त्रासाधितसिद्धिर् हि सो ःथ विद्याधरो ःभवत् ।  
कल्पम् एकं तु बुभुजे ततो वैद्याधरीम् पुरीम् ॥मु_४,८।४१॥  
    
स्पष्टम् ॥न्त्_४,८।४१॥  
    
कल्पावसानसमयं नीत्वा पवनरूपया ।  
तन्वा सृष्टौ प्रवृत्तायाम् भूयो जातो मुनेः सुतः ॥मु_४,८।४२॥  
    
स्पष्टम् ॥न्त्_४,८।४२॥  
    
ततो मुनीनां सम्पर्कात् तपस्य् उग्रे व्यवस्थितः ।  
अवसन् मेरुगहने मन्वन्तरम् अनिन्दितः ॥मु_४,८।४३॥  
    
स्पष्टम् ॥न्त्_४,८।४३॥  
    
तत्र तस्य समुत्पन्नो मृग्याः पुत्रो नराकृतिः ।  
तत्स्नेहेन परम् मोहम् पुनर् अभ्याययौ क्षणात् ॥मु_४,८।४४॥  
    
मृग्याः मृगीसकाशात् ॥न्त्_४,८।४४॥  
    
पुत्रस्यास्य धनम् मे ःस्तु गुणाश् चायुश् च शाश्वतम् ।  
इत्य् अनारतचिन्ताभिर् जहौ सत्याम्१५ अवस्थितिम् ॥मु_४,८।४५॥  
    
सत्याम् अवस्थितिम् सत्यभूतं धर्मपरत्वम् ॥न्त्_४,८।४५॥

#१५ न्१७: सत्य्(अ)*आ*म्  
    
    
धर्मचिन्तापरिभ्रंशात् पुत्रार्थम् भोगचिन्तनात् ।  
क्षीणायुषं तम् अहरन् मृत्युः सर्प इवानिलम् ॥मु_४,८।४६॥  
    
स्पष्टम् ॥न्त्_४,८।४६॥  
    
भोगैकचिन्तया सार्धं स समुत्क्रान्तचेतनः ।  
प्राप्य मद्रेशपुत्रत्वम् आसीन् मद्रमहीपतिः ॥मु_४,८।४७॥  
    
मद्रेशपुत्रत्वम् मद्रदेशभूपसुतत्वम् ॥न्त्_४,८।४७॥  
    
मद्रदेशे चिरं कृत्वा राज्यम् उच्छिन्नशात्रवः ।  
जराम् अभ्याजगामात्र हिमाशनिम् इवाम्बुजः१६ ॥मु_४,८।४८॥  
    
स्पष्टम् ॥न्त्_४,८।४८॥

#१६ न्१७: °ज⟨म्⟩[ः]  
    
    
मद्रराजतनुं तं तु तपोवासनया सह ।  
तत्याज तेन जातो ःसौ तपस्वी तापसात्मजः ॥मु_४,८।४९॥  
    
सः मद्रराजतनुं तत्याजेति सम्बन्धः । तेन तनुत्यागेन ॥न्त्_४,८।४९॥  
    
समङ्गाया महानद्यास् तटम् आसाद्य तापसः ।  
तपस् तेपे महाबुद्धिः स राम विगतज्वरः ॥मु_४,८।५०॥  
    
समङ्गा नदीभेदः ॥न्त्_४,८।५०॥  
    
सर्गान्तश्लोकेन शुक्रस्य सुखावस्थानं कथयति  
    
विविधजन्मदशाविवशाशयः  
समनुसृत्य शरीरपरम्पराम् ।  
सुखम् अतिष्ठद् असौ भृगुनन्दनो  
वरनदीसुतटे दृढवृक्षवत् ॥मु_४,८।५१॥  
    
वरनदीसुतटे समङ्गाख्यायाः उत्कृष्टायाः नद्याः शोभने तीरे । इति शिवम् ॥न्त्_४,८।५१॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे अष्टमः सर्गः ॥८॥

    
इति चिन्तयतस् तस्य शुक्रस्य पितुर् अग्रतः ।  
जगामातितरां कालो बहुसंवत्सरात्मकः ॥मु_४,९।१॥  
    
स्पष्टम् ॥न्त्_४,९।१॥  
    
अथ कालेन महता पवनातपजर्जरः ।  
कायस् तस्य पपातोर्व्यां छिन्नमूल इव द्रुमः ॥मु_४,९।२॥  
    
स्पष्टम् ॥न्त्_४,९।२॥  
    
मनस् तु चञ्चलाभोगं तासु तासु दशासु च ।  
बभ्रामातिविचित्रासु वनराजिष्व् इवैणकः ॥मु_४,९।३॥  
    
स्पष्टम् ॥न्त्_४,९।३॥  
    
भ्रान्तम् उद्भ्रान्तम् अभितश् चक्रार्पितम् इवाकुलम् ।  
मनस् तस्य विशश्राम समङ्गासरितस् तटे ॥मु_४,९।४॥  
    
चक्रार्पितो हि उद्भ्रमति ॥न्त्_४,९।४॥  
    
अनन्तवृत्तान्तघनाम् पेलवां सुदृढाम् अपि ।  
तां संसृतिदशां शुक्रो विदेहो ःनुभवन् स्थितः ॥मु_४,९।५॥  
    
तां संसृतिदशाम् समङ्गातटतापससम्बन्धिनीं संसारदशाम् । विदेहः स्थूलदेहरहितः ॥न्त्_४,९।५॥  
    
मन्दराचलसानुस्था सा तनुस् तस्य धीमतः ।  
तापप्रसरसंशुष्का चर्मशेषा बभूव ह ॥मु_४,९।६॥  
    
स्पष्टम् ॥न्त्_४,९।६॥  
    
शारीररन्ध्रप्रवहद्वातशीत्काररूपया ।  
चेष्टादुःखक्षयानन्दात् काकल्येव स्म गायति ॥मु_४,९।७॥  
    
तस्य सा तनुः । चेष्टाया यत् दुःखम् पीडा । तस्य क्षयात् य आनन्दः । ततः हेतोः । काकल्या कलसूक्ष्मया गानवाचा । गायति स्म इव । कथम्भूतया । शारीररन्ध्रेषु प्रवहन् यः वातः । तेन शीत्कारः ध्वनिविशेषः । स एव रूपं यस्याः । तादृश्या ॥न्त्_४,९।७॥  
    
प्राणानुस्मरणोच्छ्वासम् इव वाष्पं स्म मुञ्चति१ ।  
चण्डानिलविलासेन लुलित्वा वनभूमिषु ॥मु_४,९।८॥  
    
वाष्पम् कथम्भूतम् । प्राणाणाम् पूर्वं स्थितानाम् यद् अनुस्मरणम् अनुक्षणं स्मरणम् । तेन उच्छ्वासः वृद्धिः यस्य । तत् । वाष्पत्वं चात्रावश्यायस्य ज्ञेयम् ॥न्त्_४,९।८॥

#१ न्१७: स्(अ)*म*  
    
    
तनुम् एव विशिनष्टि  
    
मनोवराकम् अवटे लुठितम् भवभूमिषु ।  
हसन्तीवातिशुभ्राभ्रसितया दन्तमालया ॥मु_४,९।९॥  
    
भवभूमिषु स्थिते अवटे अप्सरोरूपे अवटे ॥न्त्_४,९।९॥  
    
दर्शयन्ती स्वकं शून्यम्२ वपुर् अक्ष्णोर्३ अकृत्रिमम् ।  
मुखारण्यजरत्कूपरूपया गर्तशोभया ॥मु_४,९।१०॥  
    
पुनः कथम्भूता । अक्ष्णोः४ स्वस्याक्षियुगलस्य । मुखम् एवारण्यम् । तस्य जरत्कूपतया गर्तशोभया । तद्व्याजेनेति यावत् । स्वं वपुः शून्यं दर्शयन्ती । शून्या एवाहम् अस्मीति दर्शयन्तीति यावत् । मृतशरीरस्य च मुखे मांसशेषात् गर्तो जायते ॥न्त्_४,९।१०॥

#२ न्१७: (रू)*शू*न्यं  
#३ न्१७: अक्ष्ण्(ए)*ओ*र्  
#४ न्१७: अक्ष्ण्(ए)*ओ*ः  
    
    
तापोपतप्ता संसिक्ता वर्षाजलभरेण सा ।  
पांसुना पवनोत्थेन दुष्कृतेनेव रूषिता ॥मु_४,९।११॥  
    
सा इति तनूपरामर्शः५ ॥न्त्_४,९।११॥

#५ न्१७: तन्⟨ओ⟩[ऊ]परा°  
    
    
शुष्ककाष्ठवद्६ आलोला पातेषु कृतझाङ्कृता ।  
धारानिकरपातेन विनुन्ना जलदागमे ॥मु_४,९।१२॥  
    
विनुन्ना प्रेरिता । चालितेति यावत् ॥न्त्_४,९।१२॥

#६ न्१७: °काष्ट्[ह्]अ°  
    
    
प्रावृड्निर्झरपूरेण७ प्लुता गिरिनदीतटे ।  
तारमारुतशीत्कारा वनोपल इव स्थिता८ ॥मु_४,९।१३॥  
    
तारः मारुतशीत्कारः यस्यां सा । वनोपल इव वनोपलवत् । स्थिता ॥न्त्_४,९।१३॥

#७ न्१७: °वृ⟨ट⟩[ड्]निर्°  
#८ न्१७: °त्⟨अः⟩[आ]  
    
    
वक्रा शुष्कान्त्रतन्त्री९ च पूता झाङ्कारकारिणी ।  
अरण्यलक्ष्मीवीणेव शून्यचर्ममयोदरी ॥मु_४,९।१४॥  
    
अरण्यलक्ष्म्याः वीणा अरण्यलक्ष्मीवीणा । सा इव ॥न्त्_४,९।१४॥

#९ न्१७: °आन्⟨द्⟩[त्]र°  
    
    
ननु तादृशी तस्य तनुः वनहिंस्रैः कथं न भुक्तेत्य् । अत्राह  
    
रागद्वेषविहीनत्वात् तस्य पुण्याश्रमस्य तु ।  
महातपस्त्वाच् च भृगोर् न भुक्ता मृगपक्षिभिः ॥मु_४,९।१५॥  
    
पुण्याश्रमस्य च रागद्वेषविहीनत्वम् तत्रस्थप्रा--णिरागद्वेषविहीनत्वेन१० ज्ञेयम् ॥न्त्_४,९।१५॥

#१० न्१७: तत्र*स्थ*प्रा [रौम् फ़्üर् २ अक्षरस् औस्गेस्पर्त्] णिरा°  
    
    
सर्गान्तश्लोकेनाप्य् एतद् एव कथयति  
    
यमनियमकृशीकृताङ्गयष्टेश्  
चरति तपः स्म भृगूद्वहस्य चेतः ।  
तनुर् अथ पवनापनीतरक्ता  
चिरम् अलुठन् महतीषु सा शिलासु ॥मु_४,९।१६॥  
    
यमनियमकृशीकृताङ्गयष्टेः भृगूद्वहस्य शुक्रस्य । चेतः तपः चरति स्म । अथ सा तनुः पवनापनीतरक्ता सती महतीषु शिलासु अलुठत् लुठितवती११ । इति शिवम् ॥न्त्_४,९।१६॥

#११ न्१७: लुठि[त]वती  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे नवमः सर्गः ॥९॥

    
अथ वर्षसहस्रेण दिव्येन परमेश्वरः ।  
भृगुः परमसम्बोधाद् विरराम समाधितः ॥मु_४,१०।१॥  
    
समाधितः कथम्भूतात् । परमसम्बोधात् ज्ञेयमालिन्यादूषितज्ञानरूपात् । न तु मूर्च्छारूपात् ॥न्त्_४,१०।१॥  
    
नापश्यद् अग्रे तनयं तं नयावनताननम् ।  
सीमान्तं गुणसीमायाः१ पुण्यम् मूर्तम् इव स्थितम् ॥मु_४,१०।२॥  
    
स्पष्टम् ॥न्त्_४,१०।२॥

#१ न्१७: °स्⟨ए⟩[ई]मायाः  
    
    
अपश्यत् केवलं कालं कङ्कालम् पुरतो महत् ।  
देहयुक्तम् इवाभाग्यं दारिद्र्यम् इव मूर्तिमत् ॥मु_४,१०।३॥  
    
कालम् कृष्णम् । कङ्कालम् करङ्कम् । अभाग्यम् भाग्यविपर्ययः ॥न्त्_४,१०।३॥  
    
कङ्कालं विशिनष्टि  
    
तापशुष्कवपुः कृत्तिरन्ध्रस्फुरिततित्तिरि ।  
संशुष्कान्त्रोदरगुहाछायाविश्रान्तदर्दुरम्२ ॥मु_४,१०।४॥  
    
तित्तिरयः कीटविशेषाः ॥न्त्_४,१०।४॥

#२ न्१७: °गुहा⟨श्⟩ छायाविश्रान्तद्⟨उ⟩[अ]र्दुरम्  
    
    
नेत्रगर्तकसंसुप्तप्रसूनवनकीटकम् ।  
मक्षिकापञ्जरप्रोतकोशकारिक्रिमिव्रजम् ॥मु_४,१०।५॥  
    
मक्षिकापञ्जरेषु पञ्जराकारेणोपविष्टेषु मक्षिकासमूहेषु । प्रोतः कोशकारक्रिमिव्रजः यस्मिन् । तत् ॥न्त्_४,१०।५॥  
    
प्राक्तनीम् उपभोगेहाम् इष्टानिष्टफलप्रदाम्३ ।  
धाराधौतान्तया४ तन्वा हसच् छुष्कास्थिमालया ॥मु_४,१०।६॥  
    
हसत् हसद् इवेत्य् अर्थः ॥न्त्_४,१०।६॥

#३ न्१७: °फ*ल*प्र°  
#४ न्१७: °आ⟨र्⟩[न्]तया  
    
    
शिरोघटेन शुभ्रेण सम्पन्नेनेन्दुवर्चसा ।  
विडम्बयच् च कर्पूरप्लुतलिङ्गशिरःश्रियम्५ ॥मु_४,१०।७॥  
    
इन्दुवर्चसा चन्द्रमहसा । लिङ्गम् शिवलिङ्गम् ॥न्त्_४,१०।७॥

#५ न्१७: °प्ल्⟨अ⟩[उ]त°  
    
    
ऋज्वा संशुष्कसितया स्वास्थिमात्रावशेषया ।  
ग्रीवयात्मानुसृतया दीर्घीकुर्वद् इवाकृतिम् ॥मु_४,१०।८॥  
    
आत्मानुसृतया । आत्मना स्वेन । अनुसृतया सम्बद्धया ॥न्त्_४,१०।८॥  
    
मृणालिकापाण्डुरया धारावधुतमांसया ।  
नासास्थिलतया वक्त्रं कृतसीमाक्रमं दधत् ॥मु_४,१०।९॥  
    
कृतसीमाक्रमम् कृतमर्यादाक्रमम् ॥न्त्_४,१०।९॥  
    
दीर्घकन्धरया नूनम् उत्तानीकृतवक्त्रया ।  
प्रेक्षमाणम् इव प्राणान् उत्क्रान्तान् अम्बरोदरे ॥मु_४,१०।१०॥  
    
नूनम् वितर्के ॥न्त्_४,१०।१०॥  
    
जङ्घोरुजानुदोर्दण्डैर् द्विगुणं दीर्घतां गतैः ।  
प्रमिमाणम् इवाशान्तं दीर्घाध्वश्रमभीतितः ॥मु_४,१०।११॥  
    
आशान्तम् दिगन्तम् ॥न्त्_४,१०।११॥  
    
उदरेणातिनिम्नेन चर्मशेषेण शोषिणा ।  
प्रदर्शयद् इवाज्ञस्य हृदयस्यातिशून्यताम् ॥मु_४,१०।१२॥  
    
स्पष्टम् ॥न्त्_४,१०।१२॥  
    
प्रेक्ष्य तच् छुष्ककङ्कालम् आलानम् इव दन्तिनः ।  
पूर्वापरपरामर्शम् अकुर्वन् भृगुर् उत्थितः ॥मु_४,१०।१३॥  
    
भृगुः किं कुर्वन् । पुत्रस्नेहेन पूर्वापरपरामर्शम्६ अकुर्वन् । योगिनाम् अपि हि कदाचित् प्रकृतिवशात् देहपातं तावत् पूर्वापरपरामर्शहीनत्वं जायते । किं तु तेषां तत् क्षणिकम् एवेति । उत्थितः स्वात्मतत्त्वपरामर्शात् उच्चलितः ॥न्त्_४,१०।१३॥

#६ न्१७: पूर्वा*पर*परा°  
    
    
आलोकसमकालं हि प्रतिभातं ततो भृगोः ।  
चिरम् उत्क्रान्तजीवः किम् मत्पुत्रो ःयम् इति क्षणात् ॥मु_४,१०।१४॥  
    
ततः उत्थानानन्तरम् । आलोकसमकालम् पुत्रकङ्कालदर्शनसमकालम्७ । भृगोः इति प्रतिभातम् स्फुरितम् इति । किम् इति । अयम् मत्पुत्रः चिरम् बहुकालाद् आरभ्य । उत्क्रान्तजीवः किम् कथम् । सम्पन्न इत्य् अर्थः ॥न्त्_४,१०।१४॥

#७ न्१७: °क्*आ*लम्  
    
    
अचिन्तयत एवास्य भविष्यत्ताबलं ततः ।  
कालम् प्रति बभूवाशु कोपः परमदारुणः ॥मु_४,१०।१५॥  
    
अथ भविष्यत्ताबलम् भवितव्यताबलम् । अचिन्तयतः तत्क्षणोत्थपूर्वापरविमर्शराहित्येनाविमृशतः । अस्य भृगोः । कालम् प्रति चिन्मात्रस्थक्रियावैचित्र्यरूपे काले । परमदारुणः कोपः बभूव ॥न्त्_४,१०।१५॥  
    
अकाल एव मत्पुत्रो नीतः किम् इति कोपितः ।  
कालाय शापम् उत्स्रष्टुम् भगवान् उपचक्रमे ॥मु_४,१०।१६॥  
    
अकाले तद्युगनियतमनुष्यायुरसमाप्तिरूपे कालाभावे । इदम् अत्र तात्पर्यम् । निर्विकल्पसमाधिना शुद्धचिन्मात्रतां यातः असौ भृगुः । तस्मात् समाधेः उत्थितः । ततः बाह्यस्पर्शेन किञ्चिन्मात्रं स्फटिकवद्८ आस्रष्टुम् आरब्धः । तत्र प्रथमम् अकाले पुत्रम् मृतं दृष्ट्वा विवशीभूतः । समनन्तरकालानुभूतेन चिन्मात्ररूपेण स्वेन कृतं क्रियावैचित्र्यरूपं कालं नाशयितुम् ऐच्छत् । यश् च कालागमः स कथं स्वयं कृतं स्वभावसहचरम् एतं नाशयामीति विवेकागम एव ज्ञेयः । इत्य् आस्तां रहस्योद्घाटनेन ॥न्त्_४,१०।१६॥

#८ न्१७: °क*व*द्  
    
    
अथाकलितरूपो ःसौ कालः कवलितप्रजः ।  
आधिभौतिकम् आस्थाय वपुर् मुनिम् उपाययौ ॥मु_४,१०।१७॥  
    
अकलितरूपः । अकलितम् परमात्मगतत्वेन स्थितत्वात् प्रमेयताम् अगतम् । रूपं यस्य । सः । आधिभौतिको देहः परमार्थतः विचाररूपः एव ज्ञेयः । बाह्यान्९ प्रति तु देवतारूपः ॥न्त्_४,१०।१७॥

#९ न्१७: °ह्य्⟨अ⟩[आ]न्  
    
    
कीदृशः उपाययाव् इत्य् अपेक्षायाम् बाह्यदेवतारूपत्वम् बाह्यदृष्टीन् प्रति कथयति  
    
खड्गपाशधरः श्रीमान् कुण्डली कवचान्वितः ।  
षड्भुजः षण्मुखो१० बह्व्या वृतः किङ्करसेनया ॥मु_४,१०।१८॥  
    
स्पष्टम् ॥न्त्_४,१०।१८॥

#१० श्१, श्३: षड्भुजः षण्मुखो; न्१७: षण्मुखो षट्भुजः  
    
    
यच्छरीरसमुत्थेन ज्वालाजालेन वल्गता ।  
फुल्लकिंशुकवृक्षस्य बभाराद्रेः श्रियं नभः ॥मु_४,१०।१९॥  
    
स्पष्टम् ॥न्त्_४,१०।१९॥  
    
यत्करस्थत्रिशूलाग्रनिष्ठ्यूतैर् अग्निमण्डलैः ।  
विरेजुर् उदितैर् आशाः कानकैर् इव कुण्डलैः ॥मु_४,१०।२०॥  
    
स्पष्टम् ॥न्त्_४,१०।२०॥  
    
यत्पाशश्वसनायस्तशिखरा मेदिनीभृतः ।  
दोलाम् इव समारूढाश् चेलुः पेतुश् च घूर्णिताः ॥मु_४,१०।२१॥  
    
आयस्तशिखरा आकृष्टशिखराः ॥न्त्_४,१०।२१॥  
    
यत्खड्गमण्डलोद्द्योतश्यामम् बिम्बं विवस्वतः ।  
कल्पदग्धजगद्धूमपर्याकुलम्११ इवाबभौ ॥मु_४,१०।२२॥  
    
स्पष्टम् ॥न्त्_४,१०।२२॥

#११ श्१, श्३: °पर्याकुलम्; न्१७: °प(-)*यी*कुलम्  
    
    
स उपेत्य महाबाहुः कुपितं तम् महामुनिम् ।  
कल्पक्षुब्धाब्धिगम्भीरं सान्त्वपूर्वम् उवाच ह ॥मु_४,१०।२३॥  
    
सः कालः ॥न्त्_४,१०।२३॥  
    
विज्ञातलोकस्थितयो मुने दृष्टपरावराः ।  
हेतुनापि न मुह्यन्ति किम् उ हेतुम् विनोत्तमाः ॥मु_४,१०।२४॥  
    
दृष्टः स्वरूपत्वेनानुभूतः । परावरः परावररूपेण स्थितं चिन्मात्रतत्त्वम् । यैः । ते ॥न्त्_४,१०।२४॥  
    
त्वम् अनन्ततपा विप्रो वयं नियतिपालकाः ।  
तेन सम्पूज्यसे पूज्य साधो नेतरयेच्छया ॥मु_४,१०।२५॥  
    
अनन्ततपाः अपरिमिततपाः । तेन अनन्ततपस्त्वेन१२ ॥न्त्_४,१०।२५॥

#१२ न्१७: [अ]नन्ततपस्°  
    
    
मा तपः क्षपय क्षुब्धैः कल्पकालमहानलैः ।  
यो न दग्धो ःस्मि मे तस्य किं त्वं शापेन धक्ष्यसि ॥मु_४,१०।२६॥  
    
यो ःस्मि यो ःहम् । चिन्मात्रक्रियावैचित्र्यरूपस्य कालस्य कदापि१३ दाहासम्भवात् इति भावः । धक्ष्यसीति । दह भस्मीकरण इत्य्१४ अस्य लृडन्तस्य प्रयोगः ॥न्त्_४,१०।२६॥

#१३ न्१७: क(र्य)दा°  
#१४ ध्प् इ १०४०  
    
    
संसारावलयो ग्रस्ता निगीर्णा रुद्रकोटयः ।  
भुक्तानि विष्णुवृन्दानि केन शाप्ता वयम्१५ मुने ॥मु_४,१०।२७॥  
    
स्पष्टम् ॥न्त्_४,१०।२७॥

#१५ श्१,श्३: वयम्; न्१७: वरम्  
    
    
भोक्तारो हि वयम् ब्रह्मन् भोजनं युष्मदादयः ।  
स्वयं नियतिर् एषा हि नावयोर् एतद् ईहितम् ॥मु_४,१०।२८॥  
    
आवयोः युष्माकम् अस्माकम् च । ईहितम् काङ्क्षितम् ॥न्त्_४,१०।२८॥  
    
स्वयम् ऊर्ध्वम् प्रयात्य् अग्निः स्वयं यान्ति पयांस्य् अधः ।  
भोक्तारम् भोजनं याति सृष्टिश् चाप्य् अन्तकं स्वयम् ॥मु_४,१०।२९॥  
    
अन्तकम् कालम् ॥न्त्_४,१०।२९॥  
    
इदम् इत्थम् मुने रूपम् अस्येह परमात्मनः१६ ।  
स्वात्मनि स्वयम् एवात्मा स्वत एव विजृम्भते ॥मु_४,१०।३०॥  
    
विजृम्भते विचित्राभिः क्रियाभिः विलसति ॥न्त्_४,१०।३०॥

#१६ न्१७: °प⟨न⟩[र]मा°  
    
    
नेह कर्ता न भोक्तास्ति दृष्ट्या नष्टकलङ्कया ।  
बहवश् चेह कर्तारो दृष्ट्यानष्टकलङ्कया ॥मु_४,१०।३१॥  
    
नष्टकलङ्कया दृष्ट्या सम्यग्दृष्ट्या । अनष्टकलङ्कया दृष्ट्या असम्यग्दृष्ट्या ॥न्त्_४,१०।३१॥  
    
कर्तृताकर्तृते ब्रह्मन् केवलम् परिकल्पिते ।  
असम्यग्दर्शनेनैव न सम्यग्दर्शनेन वः ॥मु_४,१०।३२॥  
    
स्पष्टम् ॥न्त्_४,१०।३२॥  
    
पुष्पाणि तरुषण्डेषु भूतानि भुवनेषु च ।  
स्वयम् आयान्ति यान्तीह कल्प्यते हेतुता विधेः ॥मु_४,१०।३३॥  
    
मूढैः इह विधेः हेतुता कल्प्यते कल्पनया भाव्यते । न तु परमार्थतः हेतुता कस्याप्य् अस्ति । केवलस्य शुद्धचिन्मात्रस्यैव स्थितत्वात् ॥न्त्_४,१०।३३॥  
    
अब्बिम्बितस्य चन्द्रस्य चलने कर्त्रकर्तृते ।  
न सत्ये नानृते यद्वत् तद्वत्१७ कालस्य सृष्टिषु ॥मु_४,१०।३४॥  
    
कालस्य क्रियावैचित्र्यरूपस्य मम ॥न्त्_४,१०।३४॥

#१७ न्१७: त*द्व*त्  
    
    
मनो मिथ्याभ्रमाल् लोके कर्तृताकर्तृतामयम् ।  
करोति कलनां रज्ज्वाम् भ्रान्तेक्षण इवाहिताम् ॥मु_४,१०।३५॥  
    
स्पष्टम् ॥न्त्_४,१०।३५॥  
    
फलितम् आह  
    
तेन मा गा१८ मुने कोपम् आपदाम् ईदृशः क्रमः ।  
यद् यथा तत् तथैवास्तु सत्यम् आलोकयाकुलः ॥मु_४,१०।३६॥  
    
आपदाम् क्रमः ईदृश एव भवति । एताः सर्वेषाम् एवायान्तीति भावः । यत् यथा अस्ति । तत् तथैवास्तु । आकुलः आकुलीभूतः त्वम् । सत्यम् आलोकय । प्रवाहायाते शुभाशुभजाले मा क्षोभं गच्छेति भावः ॥न्त्_४,१०।३६॥

#१८ श्१,श्३: गा; न्१७: ग  
    
    
न वयम् प्रभुतार्थेन नाभिमानवशीकृताः ।  
स्वतो हेवाकवशतः केवलं नियतौ स्थिताः ॥मु_४,१०।३७॥  
    
वयम् प्रभुतार्थेन प्रभुताप्रयोजनेन । नियतौ भगवत्कृते नियमने । न१९ स्थिताः । न चाभिमानवशीकृताः सन्तः स्थिताः । किं तु स्वतः स्वभावतः उत्थितात् । हेवाकवशतः नियतौ केवलं स्थिताः । किञ्चिद् अप्य् अत्रास्मास्व् अधीनं नास्तीति भावः ॥न्त्_४,१०।३७॥

#१९ न्१७: ॐ।: न  
    
    
प्रकृतव्यवहारेहां नियतां नियतेर् वशात् ।  
प्राज्ञः समनुवर्तेत नाभिमानमहातमाः ॥मु_४,१०।३८॥  
    
नियताम् शास्त्रनियताम् । प्राज्ञः कथम्भूतः । न अभिमान एवाहङ्कर्तेत्य् अभिमान एव तमः यस्य । तादृशः ॥न्त्_४,१०।३८॥  
    
कर्तव्यम् एव क्रियते केवलं कार्यकोविदैः ।  
सौषुप्तीं वृत्तिम् आश्रित्य कयाचिद् अपि नाशया ॥मु_४,१०।३९॥  
    
प्राज्ञैः सर्वं फलानुसन्धानरहितम् एव क्रियते इति भावः ॥न्त्_४,१०।३९॥  
    
क्व सा ज्ञानमयी दृष्टिः क्व महत्त्वं क्व धीरता ।  
मार्गे सर्वप्रसिद्धे हि किम् अन्ध इव मुह्यसि ॥मु_४,१०।४०॥  
    
सा समनन्तरम् एवानुभूता । सर्वप्रसिद्धे लौकिके ॥न्त्_४,१०।४०॥  
    
त्रिकालामलदर्शित्वं धारयन्न् अपि चेतसि ।  
अविचार्य जगद्यात्रां किम् मूर्ख इव मुह्यसि ॥मु_४,१०।४१॥  
    
त्रिकालामलदर्शित्वम्२० पूर्वापरविमर्शभाजनत्वम् ॥न्त्_४,१०।४१॥

#२० न्१७: °दर्शि⟨त⟩त्वम्  
    
    
स्वकर्मफलपाकोत्थाम् अविचार्य दशां सुते ।  
किम् मूर्ख इव सर्वज्ञ मुधा मां शप्तुम् अर्हसि ॥मु_४,१०।४२॥  
    
स्पष्टम् ॥न्त्_४,१०।४२॥  
    
देहिनाम् इह सर्वेषां शरीरं द्विविधम् मुने ।  
किं न जानासि वा देहम् एकम् अन्यन् मनोःभिधम् ॥मु_४,१०।४३॥  
    
देहम् स्थूलदेहम् । अन्यत् द्वितीयम् ॥न्त्_४,१०।४३॥  
    
तत्र देहो जडो ःत्यर्थं विनाशैकपरायणः ।  
मनस् तूत्थाननियतं कदर्थात् क्षीयते न वा ॥मु_४,१०।४४॥  
    
उत्थाने सङ्कल्परूपे उद्योगे । नियतं मनः । कदर्थात् क्लेशात् । क्षीयते । अथ वा तेनापि । न क्षीयते ॥न्त्_४,१०।४४॥  
    
चतुरेण यथा साधो रथः सारथिनोह्यते ।  
कुर्वता किञ्चन स्वेहां देहो ःयम् मनसा तथा ॥मु_४,१०।४५॥  
    
उह्यते स्वाभिमतं देशम् प्रति नीयते ॥न्त्_४,१०।४५॥  
    
असत् सङ्कल्प्य क्रियते सच् छरीरं विनाश्यते ।  
क्षणेन मनसा पङ्कपुरुषः शिशुना यथा ॥मु_४,१०।४६॥  
    
असत् अविद्यमानम् । सत् विद्यमानम् ॥न्त्_४,१०।४६॥  
    
चित्तम् एवेह पुरुषस् तत्कृतं कृतम् उच्यते ।  
तद् बद्धं कलनाहेतोः कलनास्तं विमुच्यते ॥मु_४,१०।४७॥  
    
कलनाहेतोः सङ्कल्पाख्यात् कारणात् । कलनास्तम् अस्तकलनम् ॥न्त्_४,१०।४७॥  
    
अयं देह इदं नेत्रम् इदम् अङ्गम् इदं शिरः ।  
इदं स्फारविकारं तन् मन एवाभिधीयते ॥मु_४,१०।४८॥  
    
मनः कथम्भूतम् । इदं स्फारविकारम् । इदम् इति स्फारः स्फुरणशीलः । विकारः यस्य । तादृशम् । मनः पण्डितैस् तद् अभिधीयते । तत् किम् । अयं देहः इदं नेत्रम् इदम् अङ्गम् इदम् शिरः इति यद् भवति ॥न्त्_४,१०।४८॥  
    
मनो हि जीवज् जीवाख्यं निश्चायकतया तु धीः ।  
अहङ्कारो ःभिमानित्वान् नानात्वं त्व् इदम् एति हि ॥मु_४,१०।४९॥  
    
जीवत् जीवनक्रियाकर्तृताम् भजत् । निश्चायकतया निश्चयकर्तृत्वेन । अभिमानित्वात् देहो ःहम् इत्य् अभिमानकर्तृत्वेन । नानात्वजीवादिरूपं नानात्वम् ॥न्त्_४,१०।४९॥  
    
देहवासनया चेतस् त्व् अन्यानि स्वानि चेद्धया ।  
पार्थिवानि२१ शरीराणि सन्तीव परिपश्यति ॥मु_४,१०।५०॥  
    
चेतः इद्धया देहवासनया देहो ःहम् इति वासनया । अन्यानि परकीयानि । स्वानि स्वकीयानि । पार्थिवानि शरीराणि सन्ति इव पश्यति अनुभवति ॥न्त्_४,१०।५०॥

#२१ न्१७: °वा⟨ण्⟩[न्]इ  
    
    
आलोकयति चेत् सत्यं तद् असत्यमयीम् मनः ।  
शरीरभावनां त्यक्त्वा परमां याति निर्वृतिम् ॥मु_४,१०।५१॥  
    
मनः सत्यम् सम्यक् । चेत् आलोकयति । तत् तदा । असत्यमयीम् असत्यस्वरूपाम् । शरीरभावनां त्यक्त्वा । परमां निर्वृतिम् चिन्मात्रमयतारूपम् आनन्दम् । याति ॥न्त्_४,१०।५१॥  
    
फलितम् आह  
    
तन् मनस् तव पुत्रस्य समाधौ त्वयि संस्थिते ।  
स्वमनोरथमार्गेण दुराद् दूरतरं गतम् ॥मु_४,१०।५२॥  
    
यतः मन एव सर्वत्र कर्तृ अस्ति तत् ततो हेतोः ॥न्त्_४,१०।५२॥  
    
इदम् औशनसं त्यक्त्वा देहम् मन्दरकन्दरे ।  
प्रयातं वैबुधं सद्म नीडोड्डीनः खगो यथा ॥मु_४,१०।५३॥  
    
औशनसम् शुक्रसम्बन्धि ॥न्त्_४,१०।५३॥  
    
तत्र मन्दारकुञ्जेषु पारिजातगृहेषु च ।  
नन्दनोद्यानषण्डेषु लोकपालपुरीषु च ॥मु_४,१०।५४॥  
    
स्पष्टम् ॥न्त्_४,१०।५४॥  
    
मुने चतुर्युगान्य् अष्टौ विश्वाचीं देवसुन्दरीम् ।  
असेवत महातेजाः षट्पदः पद्मिनीम् इव ॥मु_४,१०।५५॥  
    
स्पष्टम् ॥न्त्_४,१०।५५॥  
    
तीव्रसंवेगसम्पन्नस्वसङ्कल्पोपकल्पिते ।  
अथ पुण्यक्षये जाते नीहार इव शार्वरे ॥मु_४,१०।५६॥  
    
स्पष्टम् ॥न्त्_४,१०।५६॥  
    
प्रम्लानकुसुमोत्तंसः स्विन्नाङ्गावलयालसः२२ ।  
स पपात तया साकं कालपक्वम् फलं यथा२३ ॥मु_४,१०।५७॥  
    
वैबुधं तत् परित्यज्य नभस्य् एव शरीरकम् ।  
भूताकाशम् अथासाद्य वसुधायाम् अजायत ॥मु_४,१०।५८॥  
    
स्पष्टम् ॥न्त्_४,१०।५७-५८॥  
    
आसीद् द्विजो दशार्णेषु कोसलेषु महीपतिः ।  
धीवरो ःङ्गमहाटव्यां हंसस् त्रिपथगातटे ॥मु_४,१०।५९॥  
    
स्पष्टम् ॥न्त्_४,१०।५९॥

#२२ न्१७: स्विन्[न्]आङ्गा°; श्३: स्विन्नाङ्गा°; श्१: स्विन्नाङ्ग°। स्विन्नाङ्गा = सुब्स्तन्तिविएर्तेस् बहुव्रीहि, बेज़ुग् औफ़् देवसुन्दरी इन् ५५ ब्। व्ग्ल्। औछ् (इव्) ८,१५।  
#२३ न्१७: (स्पष्टम्)  
    
    
सूर्यवंशी नृपः पौण्ड्रे सौरः साल्वेषु दैशिकः ।  
कल्पं विद्याधरः श्रीमान् धीमान् अथ मुनेः सुतः ॥मु_४,१०।६०॥  
    
पौण्ड्रे देशे । सूर्यवंशी नृपः जातः । साल्वेषु सौरः सूर्यकुलोत्पन्नः । दैशिकः गुरुः । उत्पन्नः ॥न्त्_४,१०।६०॥  
    
मद्रेष्व्२४ अथ महीपालस् ततस् तापसबालकः ।  
वासुदेव इति ख्यातः समङ्गायास् तटे स्थितः ॥मु_४,१०।६१॥  
    
स्पष्टम् ॥न्त्_४,१०।६१॥

#२४ न्१७: मद्र्⟨ई⟩[ए]ष्व्  
    
    
अन्यास्व् अपि विचित्रासु वासनावशतः स्वयम् ।  
विषमास्व् एव पुत्रस् ते चचारानन्तयोनिषु ॥मु_४,१०।६२॥  
    
स्पष्टम् ॥न्त्_४,१०।६२॥  
    
अन्यपदव्याख्यां कुर्वन् समङ्गातटतापसजन्मनः पूर्वभावीनि जन्मान्तराण्य् अस्य कथयति  
    
अभूद् विन्ध्यवने गोपः किरतः केकयेषु च ।  
सौवीरेषु च सामन्तस् त्रैगर्तश् चैव दैशिकः ॥मु_४,१०।६३॥  
    
त्रैगर्तः त्रिगर्तदेशसम्बन्धी ॥न्त्_४,१०।६३॥  
    
वंशगुल्मः किरातेषु हरिणश् चीरजङ्गले ।  
सरीसृपस् तालतले तमाले वनकुक्कुटः ॥मु_४,१०।६४॥  
    
स्पष्टम् ॥न्त्_४,१०।६४॥  
    
अयं स पुत्रो भवतो भूत्वा मन्त्रविदां वरः२५ ।  
प्रजजाप पुरा विद्यां विद्याधरपदप्रदाम् ॥मु_४,१०।६५॥  
    
प्रजजाप जपितवान् । विद्याम् मन्त्रम् ॥न्त्_४,१०।६५॥

#२५ न्१७: वर[ः]  
    
    
तेनासौ२६ भगवन् ब्रह्मन् व्योम्नि विद्याधरो महान् ।  
हारकुण्डलकेयूरी लीलानिचयलासकः ॥मु_४,१०।६६॥  
    
भगवन् ब्रह्मन् । असौ ते पुत्रः । तेन जपेन । विद्याधरः अभूत् । कीदृशो विद्याधरः अभूद् इत्य् अपेक्षायां विशेषणाण्य् आह हारेति ॥न्त्_४,१०।६६॥

#२६ न्१७: तेन्*आ*सौ  
    
    
नायिकानलिनीभानुः पुष्पचाप इवापरः ।  
विद्याधरीणां दयितो गन्धर्वपुरभूषणम् ॥मु_४,१०।६७॥  
    
स्पष्टम् ॥न्त्_४,१०।६७॥  
    
स कल्पावधिम्२७ आसाद्य द्वादशादित्यधामनि ।  
जगाम भस्मशेषत्वं शलभः पावके यथा ॥मु_४,१०।६८॥  
    
स्पष्टम्२८ ॥न्त्_४,१०।६८॥

#२७ न्१७: स⟨ङ्⟩कल्पा°; व्ग्ल्। ७३अ।  
#२८ न्१७: *स्पष्टम्*  
    
    
जगन्निर्माणरहिते स्फारे नभसि सा ततः ।  
वासना तस्य बभ्राम निर्नीडा विहगी यथा ॥मु_४,१०।६९॥  
    
स्पष्टम् ॥न्त्_४,१०।६९॥  
    
अथ कालेन सञ्जाते विचित्रारम्भकारिणि ।  
संसाराडम्बरारम्भे ब्राह्मी रात्रिविपर्यये ॥मु_४,१०।७०॥  
    
सा मनोवासना तस्य वातव्यावलिता सती ।  
कृते ब्राह्मणताम् एत्य जाताद्य वसुधातले ॥मु_४,१०।७१॥  
    
कृते कृतयुगे । युग्मम् ॥न्त्_४,१०।७०-७१॥  
    
वासुदेवाभिधानो ःसौ मुने विप्रकुमारकः ।  
जातो मतिमताम् मध्ये समधीताखिलश्रुतिः ॥मु_४,१०।७२॥  
    
स्पष्टम् ॥न्त्_४,१०।७२॥  
    
कल्पं विद्याधरो भूत्वा नद्या अद्य महामुने ।  
तपश् चरति ते पुत्रः समङ्गायास् तटे स्थितः ॥मु_४,१०।७३॥  
    
स्पष्टम् ॥न्त्_४,१०।७३॥  
    
सर्गान्तश्लोकेन जरढयोनिगमनं२९ कथयति  
    
विविधविषमवासनानुवृत्त्या  
खदिरकरञ्जकरालकोटरासु ।  
जगति जरढयोनिषु३० प्रयातो  
गहनतरासु३१ च काननस्थलीषु ॥मु_४,१०।७४॥  
    
जरढयोनिपक्षे खदिरकरञ्जकरालासु नानाविधदुःखसङ्कटासु । इति शिवम्३२ ॥न्त्_४,१०।७४॥

#२९ न्१७: °ढ*योनि*ग°। ज़ुर् ओर्थोग्रफिए (जरढ) व्ग्ल्। म्Ṭ (इ) प्। ९।  
#३० न्१७: जर⟨ड⟩[ढ]यो°  
#३१ न्१७: °हन⟨न⟩[त]रा°  
#३२ न्१७ ॐ।: इति शिवम्  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे दशमः सर्गः ॥१०॥

    
अद्योद्दामतरङ्गौघझाङ्काररणितानिले ।  
तीरे वरतरङ्गिण्याः तपस् तपति ते सुतः ॥मु_४,११।१॥  
    
वरतरङ्गिण्याः समङ्गायाः । तपति चरति ॥न्त्_४,११।१॥  
    
जटावान् अक्षवलयी१ जितसर्वेन्द्रियभ्रमः ।  
तत्र वर्षशतान्य् अष्टौ संस्थितस् तपसि स्थिरे ॥मु_४,११।२॥  
    
स्पष्टम् ॥न्त्_४,११।२॥

#१ न्१७: (ए)अक्ष°  
    
    
यदीच्छसि मुने द्रष्टुं तं स्वपुत्रमनोभ्रमम् ।  
तत् समुन्मील्य विज्ञाननेत्रम् आशु विलोकय ॥मु_४,११।३॥  
    
स्वपुत्राकारम् मनोभ्रमम् स्वपुत्रमनोभ्रमम् । स्वपुत्रम् इति यावत् ॥न्त्_४,११।३॥  
    
इत्य् उक्ते जगदीशेन२ कालेन समदृष्टिना ।  
मुनिः सञ्चिन्तयाम् आस ज्ञानाक्ष्णा तनयेहितम् ॥मु_४,११।४॥  
    
स्पष्टम् ॥न्त्_४,११।४॥

#२ न्१७: °गद्⟨ए⟩[ई]शे°  
    
    
ददर्श च मुहूर्तेन प्रतिभासवशाद्३ असौ ।  
पुत्रोदन्तम् अशेषेण बुद्धिदर्पणबिम्बितम् ॥मु_४,११।५॥  
    
ददर्श ज्ञानदृष्ट्या दृष्टवान् ॥न्त्_४,११।५॥

#३ न्१७: (प्रति)प्रति°  
    
    
पुनर् मन्दरसानुस्थां काले कालाग्रसंस्थिताम् ।  
समङ्गायास् तटाद् एत्य विवेश स्वतनुम् भृगुः ॥मु_४,११।६॥  
    
काले स्वल्पकाले । कालाग्रसंस्थिताम् कालपुरोवर्तिनीम् ॥न्त्_४,११।६॥  
    
विस्मयस्मेरया दृष्ट्या कालम् आलोक्य कान्तया ।  
वीतरागम्४ उवाचेदं वीतरागो मुनिर् वचः ॥मु_४,११।७॥  
    
कालस्य समवर्तित्वात् वीतरागित्वम् ॥न्त्_४,११।७॥

#४ न्१७: व्⟨ए⟩[ई]त°  
    
    
भृगुः कथयति  
    
भगवन् भूतभव्येश बाला वयम् अनाबिला ।  
त्वादृशाम् एव धीर् देव त्रिकालामलदर्शिनी ॥मु_४,११।८॥  
    
बालाः मूर्खाः । अनाविलेत्य् अस्य उत्तरार्धेन सम्बन्धः ॥न्त्_४,११।८॥  
    
नानाकारं विकाराढ्या सत्येवासत्यरूपिणी ।  
विभ्रमं जनयत्य् एषा धीरस्यापि जगद्गतिः ॥मु_४,११।९॥  
    
जगद्गतिः जगद्रचना ॥न्त्_४,११।९॥  
    
त्वम् एव देव जानासि त्वदभ्यन्तरवर्ति यत् ।  
रूपम् अस्या मनोवृत्तेर् इन्द्रजालविधायकम् ॥मु_४,११।१०॥  
    
त्वदभ्यन्तरवर्ति त्वन्मध्यवर्ति ॥न्त्_४,११।१०॥  
    
मत्पुत्रस्यास्य भगवन् मृत्युः किल न विद्यते ।  
तेनेमम् मृतम् आलोक्य जातः सम्भ्रमवान्५ अहम् ॥मु_४,११।११॥  
    
शुक्रस्य चिरजीवित्वात् ॥न्त्_४,११।११॥

#५ न्१७: °वान्(न्)  
    
    
अक्षीणजीवितम् पुत्रं कालो मे नीतवान् इति ।  
नियतेर् वशतो देव त्वच्छापेच्छा ममोदिता ॥मु_४,११।१२॥  
    
नियतेर् इति । मम या त्वच्छापेच्छा जाता सापि नियतिर् एव । अतो मम न को ःपि दोष इति भावः ॥न्त्_४,११।१२॥  
    
न तु विज्ञातसंसारगतयो वयम् आपदम् ।  
सम्पदं वापि गच्छामो हर्षामर्षवशं किल ॥मु_४,११।१३॥  
    
प्राप्येति शेषः । आपदम् प्राप्य । सम्पदं वा प्राप्येति ॥न्त्_४,११।१३॥  
    
अयुक्तकारिणि क्रोधः प्रसादो युक्तकारिणि ।  
कर्तव्य इति रूढेयं सांसारी भगवन् स्थितिः ॥मु_४,११।१४॥  
    
अतः त्वय्य् अयुक्तकारित्वम् आशङ्क्य६ मया क्रोधः कृत इति भावः ॥न्त्_४,११।१४॥

#६ न्१७: आ⟨का⟩शङ्क्य  
    
    
इदं कार्यम् इदं नेति यावज्जीवं जगत्क्रमः ।  
यावद् अग्निः स्थिता तावद् औष्ण्यदाहादिदृष्टयः ॥मु_४,११।१५॥  
    
स्पष्टम् ॥न्त्_४,११।१५॥  
    
इदं कार्यम् इदं नेति हेया यस्य जगत्स्थितिः७ ।  
तस्यैतत्सम्परित्यागो हेय एव जगद्गुरो८ ॥मु_४,११।१६॥  
    
यस्य । इदं कार्यम् इदं न कार्यम् । इति एवंरूपा९ । जगत्स्थितिः हेया भवति । तस्य तत्सम्परित्यागो ःपि हेय एव । तत्त्यागस्यापि जगत्स्थितिरूपत्वात् । अतो मया पूर्वस्थितिः१० न त्यक्तेति भावः ॥न्त्_४,११।१६॥

#७ न्१७: °ग*त्*स्थि°  
#८ न्१७: °गुरो⟨ः⟩  
#९ न्१७: °पा(म्)  
#१० न्१७: °स्थि*तिः*  
    
    
केवलं तानयीं चिन्ताम् अनालोक्य यदा वयम् ।  
भगवन् भवते क्षुब्धा याताः स्मस्११ तेन वाच्यताम् ॥मु_४,११।१७॥  
    
तानयीं तनयसम्बन्धिनीम् । वाच्यताम् त्वत्क्रोधकारित्वरूपनिन्दायोग्यताम् ॥न्त्_४,११।१७॥

#११ न्१७: याता[ः] स्म[स्]  
    
    
त्वयेदानीम् अहं देव स्मारितस् तनयेहितम् ।  
समङ्गायास् तटे तेन दृष्टो ःयं तनयो मया ॥मु_४,११।१८॥  
    
स्पष्टम् ॥न्त्_४,११।१८॥  
    
मन्ये जगति भूतानां द्वे शरीरे न१२ सर्वग ।  
मन एव शरीरं हि येनेदम् भाव्यते१३ जगत् ॥मु_४,११।१९॥  
    
हे सर्वग । अहम् मन्ये । इहलोके भूतानां द्वे शरीरे न१४ भवतः । हि यस्मात् । मन एव शरीरम् भवति । येन मनसा । इदं जगत् भाव्यते भावनया प्रकटीक्रियते ॥न्त्_४,११।१९॥

#१२ न्१७: °रे(ण) *न*  
#१३ न्१७: °व्(इ)*य*ते  
#१४ न्१७: °रे(ण) *न*  
    
    
काल आह  
    
सम्यग् उक्तं त्वया ब्रह्मञ् शरीरम् मन एव नः ।  
करोति देहं सङ्कल्प्य कुम्भकारो घटं यथा ॥मु_४,११।२०॥  
    
स्पष्टम् ॥न्त्_४,११।२०॥  
    
करोत्य् अकृतम् आकारं कृतं नाशयति क्षणात् ।  
सङ्कल्पेन मनो मोहाद् बालो वेतालकं यथा ॥मु_४,११।२१॥  
    
मोहात् अज्ञानात् ॥न्त्_४,११।२१॥  
    
तथा च सम्भ्रमे स्वप्नमिथ्याज्ञानादिभास्वराः ।  
गन्धर्वनगराकारा दृष्टा मनसि शक्तयः ॥मु_४,११।२२॥  
    
स्पष्टम्१५ ॥न्त्_४,११।२२॥

#१५ न्१७: स्पष्ट(ष्ट)म्  
    
    
स्थूलदृष्टिदृशं१६ त्व् एताम् अवलम्ब्य महामुने१७ ।  
पुंसो मनः शरीरं च कायौ द्वाव्१८ इति कथ्यते ॥मु_४,११।२३॥  
    
स्थूलदृष्टिरूपा दृक् स्थूलदृष्टिदृक् । ताम् ॥न्त्_४,११।२३॥

#१६ न्१७: °दृश्⟨य्⟩अं  
#१७ न्१७: °मुने⟨ः⟩  
#१८ श्१,श्३: कायौ द्वाव्; न्१७: कायो द्वा  
    
    
मनोमनननिर्माणमात्रम् एतज् जगत्त्रयम् ।  
न सन् नासद् इव स्फारम्१९ उदितं नेतरन् मुने२० ॥मु_४,११।२४॥  
    
एतत् जगत् । मनसः यत् मननम् मननाख्यो धर्मः । तन्मात्रम् एव भवति । कथम्भूतम् । न सत् नासत् अनिर्वचनीयम् इत्य् अर्थः । पुनः कथम्भूतम् । स्फारम् इवोदितम् स्फुरणशीलम् इव प्रादुर्भूतम् । परमार्थतस् तु नोदितम् इतीवशब्दोपादानम् । मात्रशब्दस्यार्थं स्वकण्ठेन कथयति नेतरद् इति ॥न्त्_४,११।२४॥

#१९ न्१७: ⟨अ⟩[इ]व(-)*स्फा*रम्  
#२० न्१७: मुने⟨ः⟩  
    
    
चित्तदेहाङ्गलतया भेदवासनयेद्धया ।  
द्विचन्द्रत्वम् इवाज्ञानान् नानातेयं समुत्थिता ॥मु_४,११।२५॥  
    
चित्ताख्यस्य देहस्याङ्गलतया अङ्गलतारूपया । भेदवासनया द्वैतवासनया । इद्धया पुष्टया सत्या । इयं जगद्रूपा२१ । नानाता समुत्थिता प्रादुर्भूता । किम् इव । द्विचन्द्रत्वम् इव । यथा द्विचन्द्रत्वम् अज्ञानात् समुत्तिष्ठति । तथेत्य् अर्थः ॥न्त्_४,११।२५॥

#२१ न्१७: °पा(नाम्)  
    
    
भेदवासनया बह्व्या पदार्थनिचयम् मनः ।  
भिन्नम् पश्यति सर्वत्र घटावटपटादिकम् ॥मु_४,११।२६॥  
    
बह्व्या विस्तीर्णया । सर्वत्र सर्वेषु देशेषु कालेषु च ॥न्त्_४,११।२६॥  
    
कृशो ःतिदुःखी मूढो ःहम् एताश् चान्याश् च भावनाः ।  
भावयत् स्वविकल्पोत्था याति संसारताम् मनः ॥मु_४,११।२७॥  
    
संसारताम् संसारभावम् ॥न्त्_४,११।२७॥  
    
मननं कृत्रिमं रूपम् ममैतन् न पताम्य् अहम् ।  
इति तत्त्यागतः शान्तं चेतो ब्रह्म सनातनम् ॥मु_४,११।२८॥  
    
तत्त्यागतः मननत्यागतः । सनातनम् अनादि ॥न्त्_४,११।२८॥  
    
यथेत्यादिं२२ निरामया इत्यन्तम् एकं दृष्टान्तं विस्तरेण कथयति  
    
यथा प्रवितते ःम्बोधौ तते ःनेकतरङ्गिणि ।  
सोम्यस्पन्दमयानेककल्लोलावलिशालिनि२३ ॥मु_४,११।२९॥  
    
वार्यात्मनि समे स्वच्छे शुद्धे२४ स्वादुनि शीतले ।  
अविनाशिनि विस्तीर्णे महामहिमनि२५ स्फुटे ॥मु_४,११।३०॥  
    
त्र्यश्रस् तरङ्गः२६ स्वं रूपम् भावयन् स स्वभावतः ।  
त्र्यश्रो ःस्मीति विकल्पेन२७ करोति स्वेन कल्पनाम् ॥मु_४,११।३१॥  
    
भ्रश्यंश् चैव परिभ्रष्टरूपो ःस्मीति तलातलम् ।  
भावयन् भूतलं याति तादृग्भावनया तया ॥मु_४,११।३२॥  
    
उत्थितं च बलाद् ऊर्ध्वम् उत्थितो ःस्मीति भावितः ।  
तैस् तैर् विकल्पैस् तद्भावं विकल्पयति२८ साभिधम् ॥मु_४,११।३३॥  
    
ससूर्यप्रतिबिम्बस् तु प्रकाशो ःस्मीति भावितः ।  
सरजःपुञ्जपातस् तु मलिनो ःस्मीति भावितः ॥मु_४,११।३४॥  
    
सरत्नरश्मिजालस् तु शोभते दीप्तया श्रिया ।  
तुषारभरविद्धस् तु शीतलो ःस्मीति विन्दति ॥मु_४,११।३५॥  
    
सतटाचलदावाग्निप्रतिबिम्बोज्ज्वलद्वपुः ।  
बिभेति वत दग्धो ःस्मीत्य् आत्तमीनश् च कम्पते ॥मु_४,११।३६॥  
    
प्रतिबिम्बितवेलाद्रितटपक्षिवनद्रुमः ।  
महान् आरम्भसंरम्भसंयुतो ःस्मीति राजते ॥मु_४,११।३७॥  
    
विमलोल्लसनोत्पन्नध्वस्तलोलशरीरकः ।  
खण्डशः परियातो ःस्मीत्य् आत्ताक्रन्द२९ इवारवी ॥मु_४,११।३८॥  
    
न चोर्मयस् ते जलधेर् व्यतिरिक्ताः पयोरसात् ।  
न चैकं रूपम् एतेषां किञ्चित् सन्न् अप्य्३० असन्मयम् ॥मु_४,११।३९॥  
    
न च ते न्यूनदैर्घ्याद्या गुणास् तेषु च तेषु च ।  
नोर्मयः संस्थिता अब्धौ न च तत्र३१ न संस्थिताः ॥मु_४,११।४०॥  
    
केवलं स्वस्वभावस्थसङ्कल्पविकलीकृताः ।  
नष्टानष्टाः पुनर् जाता जाताजाताः३२ पुनः क्षताः ॥मु_४,११।४१॥  
    
परस्परपरामर्शान् नानाताम् उपयान्त्य् अलम् ।  
एकरूपाम्बुसामान्यमया एव निरामयाः ॥मु_४,११।४२॥  
    
अनेकतरङ्गिणि अनेकतरङ्गयुक्ते । सोम्यस्पन्दमय्यः सोम्यजलस्पन्दरूपाः । अनेककल्लोलावलयः । ताभिः शालिनि३३ । एतादृशे वार्यात्मनि । यथा सः प्रसिद्धः त्र्यश्रः त्र्यश्राकारः तरङ्गः । स्वं रूपम् त्र्यश्ररूपम् स्वं रूपम् । भावयन् प्रमातारम् प्रति प्रकटीकुर्वन् । स्वभावतः उत्थितेन स्वेन स्वस्माद् । अव्यतिरिक्तेन त्र्यश्रो ःस्मीति विकल्पेन कल्पनाम् त्र्यश्राकारकल्पनाम् । करोति । न केवलम् एताम् एव करोति । किं त्व् अन्या अपि क्रियाः करोति इत्य् आह भ्रश्यंश्३४ चेत्यादि । सः त्र्यश्रः तरङ्गः परिभ्रष्टो ःस्मीति भावयन् । अत एव भ्रश्यन्३५ । ततः तलातलम् तलातलाख्यम् । भूतलम् । तया तादृग्भावनया । याति गच्छति । उत्थितम् इति । सः त्र्यश्रः तरङ्गः ऊर्ध्वम् उत्थितो ःस्मीति भावितः । अत एव उत्थितश् च तैः तैः विकल्पैः उत्थानविकल्पैः । साभिधम् अभिधासहितम् । तद्भावम् उत्थानभावम् । विकल्पयति विकल्पेन सम्पादयति । ससूर्येति स्पष्टम् । सरत्नेति स्पष्टम् । सतटेति । आत्तमीनः । मीनैः आत्त आत्तमीनः । प्रतिबिम्बितेति३६ स्पष्टम् । विमल इति । विमलं यत् उल्लसनम्३७ । तेन उत्पन्नं यत् ध्वस्तं ध्वंसः । तेन लोलं३८ शरीरं यस्य । सः । न चोर्मय३९ इति । ते पूर्वोक्ताः । पूर्वम् एकवचनं जात्यपेक्षया ज्ञेयम् । तेनेह बहुवचनप्रयोगः । न चेति । ते च ऊर्मयः । तेषु गुणेषु । न भवन्ति । केवलम् इति । स्वस्वभावस्थः स्वस्वरूपस्थः । यः विकल्पः तरङ्गतासादनरूपः विकल्पः । तेन विकलीकृताः पयसः उच्छिन्नाः कृताः । परस्परेति४० । परस्परम् अन्योःन्यम् । यः परामर्शः निकटे अवस्थितिः । तस्मात् । नानाताम् उपयान्ति । कथम्भूताः । एकं रूपम् यत् अम्बुसामान्यम् । तन्मयाः एव । अत एव निरामयाः नाशोत्पादाख्यरोगरहिताः ॥न्त्_४,११।२९-४२॥

#२२ न्१७: °आदि[म्]  
#२३ न्१७: °कल्[ल्]ओला°  
#२४ न्१७: शुद्ध्⟨अ⟩[ए], व्ग्ल्। ४३ब्।  
#२५ न्१७: °हिम्(इ)अनि  
#२६ न्१७: °रङ्ग[ः]  
#२७ न्१७: *वि*कल्पे*न*  
#२८ न्१७: (विक)विकल्प°  
#२९ न्१७: आ⟨*र्*⟩[त्]ता°  
#३० श्१, न्१७: सन्न् अप्य्; श्३: सन् न्*आ*प्य्; न्।एद्: सन् नाप्य्  
#३१ श्१,श्३: तत्र; न्१७: तव  
#३२ न्१७: जाता⟨ः⟩ जाताः  
#३३ न्१७: °लि(रि)नि  
#३४ न्१७: भ्रश्[य्]अंश्  
#३५ न्१७: भ्रश्[य्]अन्  
#३६ न्१७: (स)प्रतिबिम्बि°  
#३७ न्१७: °स*नम्*  
#३८ न्१७: लो*लम्*  
#३९ न्१७: चो⟨न्⟩[र्]मय  
#४० न्१७: °परे(स्ये)ति  
    
    
दृष्टान्तम् उक्त्वा दार्ष्टान्तिकं कथयति द्वाभ्याम्  
    
तथैवास्मिन् प्रवितते सिते शुद्धे निरामये ।  
ब्रह्ममात्रैकवपुषि ब्रह्मणि स्फाररूपिणि४१ ॥मु_४,११।४३॥  
    
सर्वशक्ताव् अनाद्यन्ते पृथग्वद् अपृथक्कृताः ।  
संस्थिताः शक्तयश् चित्रा विचित्राचारचञ्चलाः ॥मु_४,११।४४॥  
    
सितपदस्यार्थं स्वकण्ठेन कथयति शुद्धे इति । निरामये चेत्याख्याद् आमयात् निष्क्रान्ते । ब्रह्ममात्रम् एकम् केवलम् । वपुः स्वरूपं यस्य । तादृशे । स्फारम् स्फुरणशीलम् । वपुर् अस्यास्तीति । तादृशे । एतादृशे ब्रह्मणि । अपृथक्कृताः शक्तयः । तथैव तरङ्गवत् । पृथग्वत् संस्थिताः भवन्ति । युग्मम् ॥न्त्_४,११।४३-४४॥

#४१ न्१७: (कुलकम्)  
    
    
नानाशक्ति हि नानात्वम् एति स्ववपुषि स्थितम् ।  
बृंहितम् ब्रह्मणि ब्रह्म पयसीवोर्मिमण्डलम् ॥मु_४,११।४५॥  
    
ब्रह्म शुद्धं चिन्मात्रतत्त्वम् । ब्रह्मणि स्ववपुषि ब्रह्माख्ये स्वस्वरूपे । बृंहितम् जगद्रूपया बृंहिततया४२ युक्तं सत् । नानात्वम् नानाभावम् । एति गच्छति । कथम्भूतम् । नानाशक्ति । अन्यथा नानात्वगमनं युक्तं न स्याद् इति भावः । ब्रह्म किम् इव बृंहितम् । पयसि ऊर्मिमण्डलम् इव ॥न्त्_४,११।४५॥

#४२ न्१७: बृंहित[त]या  
    
    
ननु यदि पटादिरूपेण ब्रह्मैव बृंहितम् अस्ति तर्हि पदार्थानाम् प्रत्येकं नियतं रूपं कथम् अस्तीत्य् । अत्राह  
    
नानारूपकरूपत्वाद् वैरूप्यशतकारिणी ।  
नियतिर् नियताकारा पदार्थम् अधितिष्ठति४३ ॥मु_४,११।४६॥  
    
नानारूपकम् यत् रूपम् । तद्युक्तत्वात् वैरूप्यशतकारिणी पदार्थानाम् प्रति नियतरूपाख्यविरूपताशतकारिणी । नियतिः नियत्याख्या शक्तिः । पदार्थम्४४ अधितिष्ठति स्ववशं करोति । ब्रह्मणः उत्पन्नया नियतिशक्त्या एव पदार्थानाम् प्रत्येकं नियतं रूपम् अस्तीति भावः ॥न्त्_४,११।४६॥

#४३ न्१७: *नानारूपक° → °तिष्ठति*  
#४४ न्१७: (पदा)पदा°  
    
    
सामान्येनोक्त्वा स्तोकं विशेषेण कथयति  
    
जडा जाड्यम् उपादत्ते चित्त्वम् आयाति चिन्मयी४५ ।  
वासनारूपिणी शक्तिः स्वस्वरूपस्थितात्मनः ॥मु_४,११।४७॥  
    
वासनारूपिणी वासनारूपेण स्थिता । स्वस्वरूपस्थितः यः आत्मा । तस्य । शक्तिः नियतिशक्तिः । जडा जाड्यवासनारूपिणी भूत्वा । जाड्यम् उपादत्ते गृह्णाति । येन स्थावरं रूपम् प्रकटीकरोति । चिन्मयी चेतनत्ववासनारूपिणी४६ भूत्वा । चित्त्वम् आयाति । येन जङ्गमं रूपम् प्रकटीकरोति ॥न्त्_४,११।४७॥

#४५ न्१७: °मय्⟨ए⟩[ई]  
#४६ न्१७: °तन*त्व*वा°  
    
    
फलितम् आह  
    
ब्रह्मैवानघ तेनेदं स्फाराकारं विजृम्भते ।  
नानारूपैः परिस्पन्दैः परिपूर्ण इवार्णवः ॥मु_४,११।४८॥  
    
हे अनघ । तेन ततः हेतोः४७ । इदं स्फाराकारम् जगत् । ब्रह्मैव विजृम्भते विलसति । क इव । परिपूर्णः अर्णवः४८ इव । यथा सः नानारूपैः परिस्पन्दैः तरङ्गाख्यैः परिस्पन्दैः । विजृम्भते । तथेत्य् अर्थः ॥न्त्_४,११।४८॥

#४७ न्१७: °तो[ः]  
#४८ न्१७: अ(वर्ण)*र्णव*ः  
    
    
नानातां स्वयम् आदत्ते नानाकारविहारतः ।  
आत्मैवात्मन्य् आत्मनैव समुद्राम्भ इवाम्भसि ॥मु_४,११।४९॥  
    
नानाकारार्थम् नानाकारग्रहणार्थम् । यः विहारः क्रीडा । तस्मात् ॥न्त्_४,११।४९॥  
    
व्यतिरिक्ता न पयसो विचित्रा वीचयो यथा ।  
व्यतिरिक्ता न सर्वेशात् समग्राः कलनास् तथा ॥मु_४,११।५०॥  
    
सर्वेशात् सर्वनियामकत्वेन स्थितात् चिन्मात्रतत्त्वात् । कलनाः जगद्रूपाः कलनाः ॥न्त्_४,११।५०॥  
    
स्तम्भपुष्पलतापत्त्रफलकोरकयुक्तयः ।  
यथैकस्मिं स्थिता बीजे तथा ब्रह्मणि शक्तयः ॥मु_४,११।५१॥  
    
शक्तयः जगद्रूपाः शक्तयः ॥न्त्_४,११।५१॥  
    
नानाकर्तृतया नानाशक्तिता पुरुषे यथा ।  
तथैवात्मनि सर्वज्ञे सर्वदा सर्वशक्तिता ॥मु_४,११।५२॥  
    
सर्वशक्तितायाम् हेतुम् आह सर्वज्ञ इति । यदि हि सर्वशक्तिः न स्यात् तर्हि सर्वज्ञः न स्यात् । सर्वज्ञत्वम् चात्र सर्वकर्तृतायां विश्रान्तम् । न हि यः सर्वं न जानाति सः सर्वं करोति । कुलालादौ घटादिज्ञानस्य नियतत्वेन दर्शनात् ॥न्त्_४,११।५२॥  
    
विचित्रवर्णता यद्वद् दृश्यते कठिनातपे ।  
विचित्रशक्तिता तद्वद् देवेशे सदसन्मयी ॥मु_४,११।५३॥  
    
स्पष्टम् ॥न्त्_४,११।५३॥  
    
विचित्ररूपोदेतीयम् अविचित्रात् स्थितिः शिवात् ।  
एकवर्णात् पयोवाहाच् छक्रचापलता यथा ॥मु_४,११।५४॥  
    
स्पष्टम् ॥न्त्_४,११।५४॥  
    
अजडाज् जडतोदेति जाड्यभावनहेतुका ।  
ऊर्णनाभाद् यथा तन्तुर् यथा पुंसः सुषुप्तता ॥मु_४,११।५५॥  
    
जाड्यस्य जडत्वस्य । यत् भावनम् सङ्कल्पनम् । तद् एव हेतुः यस्याः । तादृशी ॥न्त्_४,११।५५॥  
    
अचित्तश् चैतसीं शक्तिं स्वबन्धायेच्छया शिवः ।  
तनोति तान्तवं कोशं४९ कोशकारक्रिमिर् यथा ॥मु_४,११।५६॥  
    
अचित्तः अत्यन्तशुद्धत्वेन चित्तरहितः । तान्तवं५० तन्तुसम्बन्धि ॥न्त्_४,११।५६॥

#४९ न्१७: ⟨शोकम्⟩ [कोशम्]  
#५० न्१७: तान्[त्]अवं  
    
    
स्वेच्छयात्मात्मनो ब्रह्मन् भावयित्वा स्वकं वपुः ।  
संसारान् मोक्षम् आयाति स्वालानाद् इव वारणः ॥मु_४,११।५७॥  
    
आत्मा आत्मनः । आत्मसम्बन्धिन्या स्वेच्छया । स्वकम् निजम् । वपुः चिन्मात्राख्यं स्वरूपम् । भावयित्वा स्वस्वरूपत्वेन भावनाविषयतां नीत्वा । संसारात् देहो ःहम् इति भावनारूपात् संसारात् । मोक्षम् मुक्तिम्५१ । आयति । क इव । वारणः इव । यथासौ५२ स्वालानात् मोक्षम् आयाति । तथेत्य् अर्थः । स्वेच्छाशब्दो ःत्र इच्छामात्रवाचकः ॥न्त्_४,११।५७॥

#५१ न्१७: (आ)मुक्त्(आ)इम्  
#५२ न्१७: [इव ।] *यथासौ*  
    
    
यद् एव भावयत्य् आत्मा सततम् भावितः स्वयम् ।  
तयैवापूर्यते शक्त्या शीघ्रम् एव महान् अपि ॥मु_४,११।५८॥  
    
यद् एव याम् एव शक्तिम् । सततम् भावितः सदा वासितः । महान् अपि व्यापको ःपि सन् ॥न्त्_४,११।५८॥  
    
भाविता शक्तिर् आत्मानम् आत्मतां नयति क्षणात् ।  
अनन्तम् अपि खम् प्रावृण्मिहिका महती यथा ॥मु_४,११।५९॥  
    
भाविता भावनाविषयीकृता । आत्मताम् । शक्तिरूपः यः आत्मा । तत्ताम् । मिहिकापक्षे आत्मताम् मिहिकात्वम् ॥न्त्_४,११।५९॥  
    
या शक्तिर् उदिता शीघ्रं याति तन्मयताम् अजः ।  
याम् एव तु स्थितिं यातस् तन्मयो भवति द्रुमः५३ ॥मु_४,११।६०॥  
    
अजः जन्मरहितः शुद्धं चिन्मात्रतत्त्वम् । स्थितिम् आधाररूपम् भूमिम् । द्रुमस्य आधारभूतभूम्यनुरूपत्वेनारोहणात् ॥न्त्_४,११।६०॥

#५३ न्१७: °म्(आ)अः  
    
    
न मोक्षो मोक्ष ईशस्य न बन्धो बन्ध आत्मनः ।  
बन्धमोक्षदृशौ लोके न जाने प्रोत्थिते कुतः ॥मु_४,११।६१॥  
    
ईशस्यात्मनः । आत्मनः ईशस्य । तर्हि बन्धमोक्षौ कस्य भवत इत्य् । अत्राह५४ बन्धेति । बन्धमोक्षयोर् उत्थानम् एव परमार्थतो नास्तीति का तदाधारचिन्तेति भावः ॥न्त्_४,११।६१॥

#५४ न्१७: अत्रा*ह*  
    
    
नास्य बन्धो न मोक्सो ःस्ति तन्मयश् चैव लक्ष्यते ।  
ग्रस्तं नित्यम् असत्येन५५ मायामयम् अहो जगत् ॥मु_४,११।६२॥  
    
अस्यात्मनः । परमार्थतः५६ बन्धः नास्ति । मोक्षो ःपि५७ नास्ति । किं तु आमुखतः तन्मयः बन्धमोक्षमयः । लक्ष्यते । ननु तर्हि जगति बन्धमोक्षकलना कथम् अस्तीत्य् । अत्राह५८ । जगच्छब्देनात्र जगद्गताः प्रमातारः लक्ष्यन्ते । अहो आश्चर्ये । जगत् जगद्गताः प्रमातारः । असत्येन असत्यभूतेन बन्धमोक्षाख्येन केनापि । ग्रस्तम् स्वकलनाविष्टं कृतम् । अत्र हेतुं विशेषणद्वारेणाह मायामयम्५९ इति । मायामयत्वाद् एवासत्येन६० ग्रस्तत्वम् इति भावः ॥न्त्_४,११।६२॥

#५५ न्१७: अ⟨नि⟩[स]त्येन  
#५६ न्१७: °र*मा*र्थ°  
#५७ न्१७: *पि*  
#५८ न्१७: *कथम् → °आह*  
#५९ न्१७: °आ⟨स्⟩[म्]अयम्  
#६० न्१७: *असत्यभूतेन बन्ध° एवासत्येन*  
    
    
ननु कथम् आत्मा बन्धमोक्षादिकलनाग्रस्त इव सम्पन्न इत्य् । अत्राह  
    
यदैव चित्तं कलितम् अकलेन६१ किलात्मना ।  
कोशकीटवद् आत्मायम् अनेनावलितस् तदा ॥मु_४,११।६३॥  
    
अकलेन अखण्डत्वात् कलारहितेन । अनेनात्मना यदैव चित्तं कलितम् कलनया प्रकटीकृतम् । तदानेनात्मना कोशकीटवत् कोशकारक्रिमिवत् । आत्मा स्वस्वरूपम् । आवृतः । बन्धमोक्षादिकलनारूपेण कोशेनावृतः ॥न्त्_४,११।६३॥

#६१ न्१७: °तं ⟨स्⟩अक°  
    
    
नन्व् एतेनात्मना कलितम् मनः कस्माद् उपादानान् निर्गतम् इत्य् । अत्राह  
    
अनन्यरूपास् त्व् अन्यत्वविकल्पितशरीरकाः ।  
मनःशक्तय एतस्माद् इमा निर्यान्ति कोटिशः ॥मु_४,११।६४॥  
    
अनन्यरूपाः अभिन्नाः । इमाः पृथक्त्वेन वर्तमानाः ॥न्त्_४,११।६४॥  
    
तत्स्थास् तज्जाः पृथग्रूपाः समुद्राद् इव वीचयः ।  
तत्स्थास् तज्जाः पृथक्स्थाश् च चन्द्राद् इव मरीचयः६२ ॥मु_४,११।६५॥  
    
तत्स्थाः तस्मिन् परमात्मनि स्थिताः । तज्जाः तस्मात् परमात्मनः जाताः । एताः मनःशक्तयः पृथग्रूपाः भवन्ति । का इव । वीचय इव । यथा वीचयः समुद्रात् पृथग्रूपाः भवन्ति । तथेत्य् अर्थः । द्वितीयं दृष्टान्तं कथयति तत्स्था इति ॥न्त्_४,११।६५॥

#६२ न्१७: *म*⟨व्⟩[र्]ईच°  
    
    
अस्मिन् स्पन्दमये स्फारे परमात्ममहाम्बुधौ ।  
चिज्जले वितताभोगे चिन्मात्ररसशालिनि ॥मु_४,११।६६॥  
    
काश्चित् स्थिता हरिब्रह्मरुद्रचिद्वलनाधिकाः६३ ।  
लहर्यः प्रस्फुरन्त्य् एताः स्वभावोद्भावितात्मिकाः ॥मु_४,११।६७॥  
    
स्पन्दमये अहंविमर्शमये । अहंविमर्शस्यैवात्र स्पन्दत्वात् । स्फारे विस्तीर्णे । चित् चेत्योन्मुखा६४ चित् । सा एव जलम् यस्मिन् । तादृशे । चिन्मात्रम् चेत्यानुन्मुखा चित् । सा एव रसः यस्मिन् । तादृशे । रसः जलस्य सारभूतः आस्वादाख्यो गुणः ज्ञेयः । एतादृशे परमात्ममहाम्बुधौ । काश्चित्६५ एताः लहर्यः चिल्लहर्यः । प्रस्फुरन्ति । लहर्यः कथम्भूताः स्थिताः । हरिब्रह्मरुद्ररूपाः६६ याः चिद्वलना चित्स्पन्दाः । ताः अधिकम् यासाम्६७ । तादृश्यः स्थिताः । पुनः कथम्भूताः । स्वभावात् उद्भावितः प्रकटीभावं गतः । आत्मा यासाम् । ताः । काश्चिल् लहर्यः हरिब्रह्मरुद्ररूपतया स्फुरन्तीति भावः६८ ॥न्त्_४,११।६६-६७॥

#६३ न्१७: °चि⟨त्⟩[द्]व°  
#६४ न्१७: चेत्य्(ए)*ओ*न्मु°  
#६५ न्१७: का⟨ः⟩[श्]चि(द्)*त्*  
#६६ न्१७: °रु(द्र)द्र°  
#६७ न्१७: य्*आ*सां  
#६८ न्१७: °व्(आ)अः  
    
    
काश्चिद् यममहेन्द्रार्कवह्निवैश्रवणादिकाः ।  
घ्नन्ति कुर्वन्ति तिष्ठन्ति लहर्यश् चपलैषणाः ॥मु_४,११।६८॥  
    
चपलाः एषणाः इच्छाः । यासाम्६९ । ताः ॥न्त्_४,११।६८॥

#६९ न्१७: य्*आ*सां  
    
    
काश्चित् किन्नरगन्धर्वविद्याधरसुरादिकाः ।  
उत्पतन्ति पतन्त्य् उग्रा लहर्यः परिवल्गिताः ॥मु_४,११।६९॥  
    
परिवल्गिताः स्पन्दिताह् ॥न्त्_४,११।६९॥  
    
काश्चित् किञ्चित्स्थिताकारा७० यथा कमलजादिकाः ।  
काश्चिद् उत्पन्नविध्वस्ता यथा सुरनरादिकाः ॥मु_४,११।७०॥  
    
किञ्चित् कालं स्थितः आकारः यासाम् । ताः किञ्चित्स्थिताकाराः ॥न्त्_४,११।७०॥

#७० न्१७: °आ⟨राका⟩[कारा]  
    
    
क्रिमिकीटपतङ्गादिगोनासाजगरादिकाः ।  
काश्चित् तस्मिन् महाम्भोधौ स्फुरन्त्य् एतेषु बिन्दुवत् ॥मु_४,११।७१॥  
    
एतेष्व् इति बहुवचनम् पादपूरणार्थम् । तेनैतस्मिन् महाम्भोधाव् इति योज्यम् ॥न्त्_४,११।७१॥  
    
काश्चिच् चलाननमृगगृध्रवञ्जुलकादयः ।  
स्फुरन्ति गिरिकुञ्जेषु वेलावनतटेष्व् इव ॥मु_४,११।७२॥  
    
स्पष्टम् ॥न्त्_४,११।७२॥  
    
सुदीर्घजीविताः काश्चित् काश्चिद् अत्यल्पजीविताः ।  
स्वतुच्छभावनात्७१ तुच्छात् काश्चित् तुच्छशरीरिकाः ॥मु_४,११।७३॥  
    
काश्चित्७२ तुच्छात् असत्यात् । स्वतुच्छभावनात् स्वविषयात् तुच्छविकल्पनात्७३ । तुच्छशरीरिकाः भवन्ति ॥न्त्_४,११।७३॥

#७१ न्१७: °ना[त्]  
#७२ न्१७: का⟨ः⟩[श्]चित्  
#७३ न्१७: तुच्छ⟨तु⟩विकल्प्[अन्]आत्  
    
    
संसारस्वप्नसंरम्भे काश्चित् स्थैर्येण भाविताः ।  
स्वविकल्पहताः काश्चिच् छङ्कन्ते सुस्थिरं जगत् ॥मु_४,११।७४॥  
    
स्थैर्येण स्थिरतया । भाविताः स्थिरो ःयं संसार इति वासनायुक्ताः कृताः ॥न्त्_४,११।७४॥  
    
अल्पाल्पभावनाः काश्चिद् दैन्यदोषवशीकृताः ।  
कृशो ःतिदुःखी मूढो ःहम्७४ इति दुःखैर् दृढीकृताः ॥मु_४,११।७५॥  
    
अत्र भावनायाः अल्पाल्पत्वम् अतिमौढ्येन ज्ञेयम् ॥न्त्_४,११।७५॥

#७४ न्१७: °ढो (य)हम्  
    
    
काश्चित् स्थावरतां याताः काश्चिद् देवत्वम् आगताः ।  
काश्चित् पुरुषताम् प्राप्ताः काश्चिद् दानवतां गताः ॥मु_४,११।७६॥  
    
स्पष्टम् ॥न्त्_४,११।७६॥  
    
सर्गान्तश्लोकेन पूर्वोक्तम् एवार्थं सङ्क्षिप्य कथयति  
    
काश्चित् स्थिता जगति कल्पशतान्य् अनल्पाः  
काश्चिद् व्रजन्ति परमम् पुरुषं सुशुद्धाः७५ ।  
ब्रह्मार्णवात् समुदिता लहरीविलोलाश्  
चित्संविदो हि मननापरनामवत्यः७६ ॥मु_४,११।७७॥

#७५ न्१७: सु(श्रु)शु°  
#७६ न्१७: °वत्य्(आ)अः  
    
    
इति श्रीभास्करकण्ठविरचितायां श्रीमोक्षोपायटीकायाम् एकादशः सर्गः ॥११॥

    
सुरासुरनराकारा इमा याः संविदो मुने ।  
ब्रह्मार्णवाद् अभिन्नास् ते सत्यम् एतन् मृषेतरत् ॥मु_४,१२।१॥  
    
एतत् । सुरासुरनराकारा याः संविदः । ब्रह्मार्णवाद् अभिन्नत्वम् । इतरत् भिन्नत्वम् । सुरासुरनराणाम् प्राधान्यात् ग्रहणम् ॥न्त्_४,१२।१॥  
    
सुरासुरनराकाराः संविदः विशिनष्टि  
    
मिथ्याभावनया ब्रह्मन् स्वविकल्पकलङ्किताः ।  
न ब्रह्म वयम् इत्य् अन्तर्निश्चयेन ह्य् अधोगताः ॥मु_४,१२।२॥  
    
कलङ्कितत्वे उत्तरार्धेन हेतुं कथयति न ब्रह्मेति । हिशब्दः यस्मादर्थे ॥न्त्_४,१२।२॥  
    
ब्रह्मणो व्यतिरिक्तत्वम् ब्रह्मार्णवगता अपि ।  
भावयन्त्यो विमुह्यन्ति भीमासु भवभूमिषु ॥मु_४,१२।३॥  
    
भीमासु दुःखदायित्वेनात्यन्तभयानकासु ॥न्त्_४,१२।३॥  
    
या एताः संविदो ब्राह्म्यो मुने नैककलङ्किताः ।  
एतत् तत् कर्मणाम्१ बीजम् अथ कर्मैव विद्धि वा ॥मु_४,१२।४॥  
    
एताः सुरासुरनराकारत्वेन पूर्वम् उक्ताः । संविदः परामर्शाः । ब्राह्म्यः ब्रह्मसम्बन्धिन्यः । नैककलङ्किताः न एकेन प्रकारेण कलङ्किताः । बहुप्रकारेण कलङ्किता इत्य् अर्थः । तत् एतत् ता एताः ब्राह्मीः संविदः । कर्मणाम् बीजम् कारणम् । विद्धि । अथ वा कर्मैव विद्धि२ । कर्मत्वेनेष्टस्य बाह्यकर्मणः एतदनु प्रणीतत्वात्३ । न हि संवित्परामर्शम् अन्तरेण बाह्यकर्मणः उत्थानं दृष्टं युक्तं वा ॥न्त्_४,१२।४॥

#१ न्१७: कर्म⟨जम्⟩[णाम्]  
#२ न्१७: *अथ → विद्धि*  
#३ न्१७: प्र्⟨आणि⟩[अणी]त°  
    
    
एतासाम् एव समस्तजगन्निमित्तत्वं कथयति  
    
सङ्कल्परूपयैवान्तर् मुने कलनयैतया ।  
कर्मजालकरञ्जानाम् बीजमुष्ट्या करालया ॥मु_४,१२।५॥  
    
इमा जगति विस्तीर्णे शरीरोपलपङ्क्तयः ।  
तिष्ठन्ति परिवल्गन्ति रुदन्ति च हसन्ति च ॥मु_४,१२।६॥  
    
आब्रह्मस्तम्भपर्यन्तं स्पन्दनैः पवनो यथा ।  
उल्लसन्ति नियच्छन्ति म्लायन्ति विहसन्ति च ॥मु_४,१२।७॥  
    
हे मुने । सङ्कल्परूपया सङ्कल्पस्वरूपया । कर्मजालकरञ्जानाम् बीजमुष्ट्या कर्मजालकारणभूतयेति यावत् । अत एव विकरालया भयानकया । एतया कलनया संविद्रूपया कलनया । विस्तीर्णे जगति आब्रह्मस्तम्भपर्यन्तं शरीरोपलपङ्क्तयः शरीरपाषाणपङ्क्तयः । तिष्ठन्ति४ परिवल्गन्ति रुदन्ति च हसन्ति उल्लसन्ति नियच्छन्ति म्लायन्ति विहसन्ति च५ उपलक्षणं चैतत् । सर्वाः क्रियाः कुर्वन्तीत्य् अर्थः । मृतशरीरेषु पूर्वोक्तक्रियाणाम् अदर्शनात् । को यथा । पवनो यथा । यथा पवनः स्वान्तःस्थैः स्पन्दनैः नानाविधाः६ क्रियाः करोति । तथेत्य् अर्थः ॥न्त्_४,१२।७॥

#४ न्१७: °ष्ठ[न्]ति  
#५ न्१७: *उल्ल° → च* ⟨च⟩  
#६ न्१७: °विधा[ः]  
    
    
ता एताः काश्चिद् अत्यच्छा यथा हरिहरादयः ।  
काश्चिद् अल्पविमोहस्था यथोरगनरामरा ॥मु_४,१२।८॥  
    
स्पष्टम् ॥न्त्_४,१२।८॥  
    
काश्चिद् अत्यन्तमोहस्था यथा तरुतृणादयः ।  
काश्चिद् अज्ञानसम्मूढाः क्रिमिकीटत्वम् आगताः७ ॥मु_४,१२।९॥  
    
स्पष्टम् ॥न्त्_४,१२।९॥

#७ न्१७: °त्⟨अ⟩[आ]ः  
    
    
काश्चित् तृणवद् उह्यन्ते दूरे ब्रह्ममहोदधेः ।  
अप्राप्तभूमिका एता यथोरगनरादयः ॥मु_४,१२।१०॥  
    
अप्राप्तभूमिकाः अप्राप्तपाराः८ ॥न्त्_४,१२।१०॥

#८ न्१७: °पार्⟨अ⟩[आ]ः  
    
    
तटमात्रं समालोक्य काश्चित् खेदम् उपागताः ।  
जाताजाता निखन्यन्ते कृतान्तजरदाखुना ॥मु_४,१२।११॥  
    
तटमात्रं समालोक्य न त्व् आसाद्य । तदासादने हि पुनः पुनः कृतान्तनिखननं न युक्तं स्यात् । तटश् चात्र चिन्मात्रविश्रान्तिरूपो ज्ञेयः ॥न्त्_४,१२।११॥  
    
काश्चिद् अन्तरम् आसाद्य ब्रह्मतत्त्वमहाम्बुधेः ।  
गतास् तत्ताम् अशोकाय हरिब्रह्महरादिकाः ॥मु_४,१२।१२॥  
    
तत्ताम् ब्रह्मताम् । अशोकाय शोकाभावाय ॥न्त्_४,१२।१२॥  
    
अल्पमोहान्विताः काश्चित् तम् एव ब्रह्मवारिधिम् ।  
अदृष्टरागरोगौघम्९ अवलम्ब्य व्यवस्थिताः ॥मु_४,१२।१३॥  
    
अवलम्ब्य स्वात्मत्वेनाश्रित्य । काश्चित् जीवन्मुक्तरूपा इत्य् अर्थः ॥न्त्_४,१२।१३॥

#९ श्१,श्३: अदृष्टरागरोगौ°; न्१७: अदृष्टं नागरोगौ°  
    
    
काश्चिद् भोक्तव्यजन्मौघा भुक्तजन्मौघकोटयः१० ।  
वन्ध्याः प्रकाशतामस्यः११ संस्थिता भूतजातयः ॥मु_४,१२।१४॥  
    
प्रकाशतामस्यः१२ प्रकृष्टतमसो१३ गूणयुक्तः । अत एव वन्ध्या सम्यग्ज्ञानाख्यफलरहिताः ॥न्त्_४,१२।१४॥

#१० न्१७: °ट(कः)*यः*  
#११ न्१७: प्र⟨कामत्वम् अस्यः⟩[काशतामस्यः]  
#१२ न्१७: प्र⟨कामताम् अस्याः⟩[काशतामस्यः]  
#१३ न्१७: °त[म]सो  
    
    
काश्चिद् ऊर्ध्वाद् अधो यान्ति तथाधस्तान् महत् पदम् ।  
ऊर्ध्वाद् ऊर्ध्वतरं काश्चिद् अधस्तात् काश्चिद् अप्य् अधः ॥मु_४,१२।१५॥  
    
अधः पशुयोनिं नरकं वा । महत् पदम्१४ मानुष्यं स्वर्गं वा ॥न्त्_४,१२।१५॥

#१४ न्१७: °दम् (महत्पदम्)  
    
    
सर्गान्तश्लोकेन सिद्धान्तं कथयति  
    
बहुसुखदुःखकसङ्कटा क्रियेयम्  
परमपदास्मरणात् समागतेह ।  
परमपदावगमात् प्रयाति नाशं  
विहगपतिस्मरणाद् विषव्यथेव ॥मु_४,१२।१६॥  
    
विहगपतेः गारुडिकमन्त्रदेवतारूपस्य गरुडस्येति शिवम्१५ ॥न्त्_४,१२।१६॥

#१५ न्१७: *विहग° शिवम्*  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे द्वादशः१६ सर्गः ॥१२॥

#१६ न्१७: °दश्⟨आ⟩[अः]

    
ॐ । श्रीवसिष्ठः श्रीरामम् प्रत्य् आह  
    
विचारयन्तस् तत्त्वज्ञा इति ते जागतीर् गतीः ।  
समङ्गायास् तटात् तस्मात् प्रचेलुश् चञ्चलांशवः ॥मु_४,१५।१॥  
    
जागतीः जगत्सम्बन्धिनीः । गतीः रचनाः ॥न्त्_४,१५।१॥  
    
क्रमाद् आकाशम् आक्रम्य निर्गत्याम्बुदकोटरैः ।  
सम्प्रापुः सिद्धमार्गेण मन्दरं हेमकन्दरम् ॥मु_४,१५।२॥  
    
कोटरैर् इति । कोटरेभ्यः इत्य् अस्यार्थे ॥न्त्_४,१५।२॥  
    
अधित्यकायां तस्याद्रेर् आर्द्रपर्णावगुण्ठिताम् ।  
ददर्श भार्गवः शुष्काम् पूर्वजन्मोद्भवां तनुम् ॥मु_४,१५।३॥  
    
स्पष्टम् ॥न्त्_४,१५।३॥  
    
उवाच चेदं हे तात तन्वी तनुर् इयं हि सा ।  
या त्वया सुखसम्भोगैः पुरा समभिलालिता ॥मु_४,१५।४॥  
    
स्पष्टम् ॥न्त्_४,१५।४॥  
    
इयं सा मत्तनुर् यस्या मन्दारकुसुमोत्करैः ।  
रचिताः शीतलाः शय्या मेरूपवनभूमिषु ॥मु_४,१५।५॥  
    
सा इति । न त्व् अन्या ॥न्त्_४,१५।५॥  
    
इयं सा मत्तनुर् मत्तदेवस्त्रीगणलालिता ।  
सरीसृपमुखक्षुण्णा पश्य शेते धरातले ॥मु_४,१५।६॥  
    
स्पष्टम् ॥न्त्_४,१५।६॥  
    
नन्दनोद्यानषण्डेषु मम तन्वा ययानया ।  
चिरं विलसितं सेयं शुष्ककङ्कालतां गता ॥मु_४,१५।७॥  
    
विलसितम् इति भावे क्तः ॥न्त्_४,१५।७॥  
    
सुराङ्गनाङ्गसंसङ्गाद् उत्तुङ्गानङ्गरङ्गया१ ।  
चेतोवृत्त्या रहितया तन्वेह मम शुष्यते ॥मु_४,१५।८॥  
    
शुष्यते भावे लकारः ॥न्त्_४,१५।८॥

#१ श्१,श्३: उत्तुङ्गा°; न्१७: उङ्गा°  
    
    
तेषु तेषु विलासेषु तासु तासु दशासु च ।  
तथा ता भावना बद्ध्वा कथं स्वस्थो ःसि देहक ॥मु_४,१५।९॥  
    
ताः भावनाः सुरस्त्रीविषयाः । स्वस्थो ःसि चञ्चलतारहितत्वात् । अनुकम्पितो देहः देहकः । तस्यामन्त्रणं देहकेति ॥न्त्_४,१५।९॥  
    
हा तनो क्वावभग्नासि तापसंशोषम् आगता ।  
करङ्कताम् प्रयातासि माम् भावयसि दुर्भगे ॥मु_४,१५।१०॥  
    
करङ्कताम् कङ्कलताम् । हे दुर्भगे तनो । त्वम् माम् भावयसि किं स्मरसि । अतिस्नेहाकुलत्वाद् इयम् उक्तिः ॥न्त्_४,१५।१०॥  
    
देहेनाहं विलासेषु येनैव मुदितो ःभवम् ।  
कङ्कलताम् उपगतात् तस्माद् एव बिभेम्य् अहम् ॥मु_४,१५।११॥  
    
येन देहेनाहं विलासेषु मुदितः अभवम् । कङ्कलताम् उपगतात् तस्माद् एव देहात् । अहम् बिभेमि ॥न्त्_४,१५।११॥  
    
ताराजालसमाकारो यत्र हारो ःभवत् पुरा ।  
ममोरसि निलीयन्ते२ पश्य तत्र पिपीलकाः ॥मु_४,१५।१२॥  
    
निलीयन्ते लगन्ति३ ॥न्त्_४,१५।१२॥

#२ न्१७: °य⟨त्⟩[न्]ते  
#३ न्१७: °यन्न्त्(ई)*ए* (गल)*लग*°  
    
    
द्रवत्काञ्चनकान्तेन लोभं नीता वराङ्गनाः ।  
येन मद्वपुषा तेन पश्य कङ्कलतोह्यते ॥मु_४,१५।१३॥  
    
उह्यते धार्यते ॥न्त्_४,१५।१३॥  
    
पश्य मे४ विततास्येन तापसंशुष्ककृत्तिना ।  
मत्कङ्कालकुवक्त्रेण वित्रास्यन्ते वने मृगाः ॥मु_४,१५।१४॥  
    
वित्रास्यन्ते विकारयुक्तत्वेन त्रासयुक्ताः क्रियन्ते ॥न्त्_४,१५।१४॥

#४ न्१७: °श्य्⟨ए⟩[अ]  
    
    
पश्यातिसंशुष्कतया शवोदरदरी मम ।  
प्रकाशार्कांशुजालेन विवेकेनेव शोभते ॥मु_४,१५।१५॥  
    
शवोदरम् मृतशरीरोदरम् एव दरी ॥न्त्_४,१५।१५॥  
    
मत्तनुः परिशुष्केयं स्थितोत्ताना वनावनौ ।  
वैराग्यं नयतीवात्मतुच्छत्वेनाम्बरस्थितान् ॥मु_४,१५।१६॥  
    
अम्बरस्थितान् देवान् ॥न्त्_४,१५।१६॥  
    
शब्दरूपरसस्पर्शगन्धलोभविमुक्तया ।  
निर्विकल्पसमाध्येव मम तन्वोष्यते गिरौ ॥मु_४,१५।१७॥  
    
मम तन्वा कथम्भूतया । निर्विकल्पे विकल्पनिष्क्रान्ते चिन्मात्रे । समाधिः यस्याः । सा । तादृश्या ॥न्त्_४,१५।१७॥  
    
संशान्ते चित्तवेताले याम् आनन्दकलां तनुः ।  
याति ताम् अपि राज्येन जागतेन न गच्छति ॥मु_४,१५।१८॥  
    
जागतेन जगत्सम्बन्धिना ॥न्त्_४,१५।१८॥  
    
पश्य विश्रान्तसर्वेहं विगताशेषकौतुकम् ।  
निरस्तकल्पनाजालं सुखं शेते कलेवरम् ॥मु_४,१५।१९॥  
    
स्पष्टम् ॥न्त्_४,१५।१९॥  
    
चित्तमर्कटसंरम्भसङ्क्षुब्धः कायपादपः ।  
तथा वेगेन चलति यथा मूलानि कृन्तति ॥मु_४,१५।२०॥  
    
मूलकृन्तनम् व्यावहारिकक्षोभरूपं ज्ञेयम् ॥न्त्_४,१५।२०॥  
    
चित्तानर्थविमुक्तो ःसौ गजाभ्रहरिविभ्रमम् ।  
नायम् पश्यति मे देहः परानन्द इव स्थितः ॥मु_४,१५।२१॥  
    
गजाभ्रहरीणाम् गजमेघसिंहानाम्५ । विभ्रमम् विलासम् । चाञ्चल्यम् इति यावत् । न पश्यति नानुभवति ॥न्त्_४,१५।२१॥

#५ न्१७: °घ⟨म्⟩[स्]इंहा°  
    
    
सर्वाशाज्वरसम्मोहमिहिकाशरदागमम् ।  
अचित्तत्वम्६ विना नान्यच् छ्रेयः पश्यामि जन्तुषु ॥मु_४,१५।२२॥  
    
स्पष्टम् ॥न्त्_४,१५।२२॥

#६ न्१७: अचि⟨न्⟩[त्]त°  
    
    
त एव सुखसम्भोगसीमान्तं समुपागताः ।  
महाधियः शान्तधियो ये याता विमनस्कताम् ॥मु_४,१५।२३॥  
    
स्पष्टम् ॥न्त्_४,१५।२३॥  
    
सर्वदुःखदशामुक्तां संशान्तां विगतज्वराम् ।  
दिष्ट्या पश्याम्य् अमननां वने तनुम् इमाम् अहम् ॥मु_४,१५।२४॥  
    
स्पष्टम् ॥न्त्_४,१५।२४॥  
    
अत्र श्रीरामः पृच्छति  
    
भगवन् सर्वधर्मज्ञ भार्गवेण तदा किल ।  
सुबहून्य् उपभुक्तानि शरीराणि पुनः पुनः ॥मु_४,१५।२५॥  
    
भृगुणोत्पादिते काये तत् तस्मिंस् तस्य किम् मुने ।  
महान् अतिशयो जातः परिदेवनम् एव वा ॥मु_४,१५।२६॥  
    
अतिशयः अतिशयज्ञानम् ॥न्त्_४,१५।२५-२६॥  
    
श्रीवसिष्ठ उत्तरं कथयति  
    
शुक्रस्य कलना राम यासौ जीवदशां गता ।  
कर्मात्मिका समुत्पन्ना भृगोर्७ भार्गवरूपिणी ॥मु_४,१५।२७॥  
    
कलना शुक्रजीवप्रादुर्भावकारी सम्विदाख्यः स्पन्दः । शुक्रस्य जीवदशाम् शुक्रसम्बन्धिजीवावस्थाम् । भृगोर् इति पञ्चमी । सेति शेषः ॥न्त्_४,१५।२७॥

#७ न्१७: °गो[र्]  
    
    
सा हीदम्प्रथमत्वेन समेत्य परमात् पदात् ।  
भूताकाशपदम् प्राप्य वातव्यावलिता सती ॥मु_४,१५।२८॥  
    
प्राणापानप्रवाहेण प्रविश्य हृदयम् भृगोः ।  
क्रमेण वीर्यताम् एत्य सम्पन्नौशनसी तनुः ॥मु_४,१५।२९॥  
    
इदम्प्रथमत्वेन तत्पूर्वत्वेन । समेत्य सम्यक् उत्थाय । औशनसी तनुः शुक्रशरीररूपा । युग्मम् ॥न्त्_४,१५।२८-२९॥  
    
विहितब्राह्मसंस्कारा ततः सा पितुर् अग्रगा ।  
कालेन महता प्राप्ता शुष्ककङ्कालरूपताम् ॥मु_४,१५।३०॥  
    
स्पष्टम् ॥न्त्_४,१५।३०॥  
    
इदम्प्रथमम्८ आयाता यदा सा ब्रह्मणस्९ तनुः ।  
अतस् ताम् प्रति शुक्रेण तदा तत् परिदेवितम् ॥मु_४,१५।३१॥  
    
इदम्प्रथमम् तत्पूर्वम्१० । तत् परिदेवितम् तादृशम्११ परिदेवनं कृतम् ॥न्त्_४,१५।३१॥

#८ न्१७: °म⟨ं⟩म्  
#९ श्१,श्३: ब्रह्म°; न्१७: ब्राह्म°  
#१० न्१७: °[र्]वम्  
#११ न्१७: (वी)ता°  
    
    
वीतरागो ःप्य् अनिच्छो ःपि समङ्गाविप्ररूपवान् ।  
स्वां शुशोच तनुं शुक्रः स्वभावो ह्य् एष देहजः ॥मु_४,१५।३२॥  
    
स्पष्टम् ॥न्त्_४,१५।३२॥  
    
किं तु प्रदर्शितं तेन शोकव्याजेन धीमताम् ।  
वैराग्यप्रतिपत्त्यै तत्१२ पृथक्त्वं देहदेहिनोः ॥मु_४,१५।३३॥  
    
किं त्व् इति पक्षान्तरे । तथा च परोपकारार्थम् एव शुक्रेण परिदेवनं१३ कृतम् इति भावः ॥न्त्_४,१५।३३॥

#१२ न्१७: त[त्]  
#१३ न्१७: परि⟨वेद⟩[देव]°  
    
    
ज्ञस्याज्ञस्य च देहस्य यावज्जीवम् अयं क्रमः ।  
लोकवद् व्यवहारो यत् सक्त्यासक्त्याथ वा सदा ॥मु_४,१५।३४॥  
    
अथ वा पक्षान्तरे । देहस्य व्यवहारः इति सम्बन्धः । यद् वा लक्षणया । देहस्य देहिन इत्य् अर्थः । तथा च ज्ञस्य देहस्याज्ञस्य वा देहस्येत्य् अर्थः । ज्ञस्यासक्त्या अज्ञस्य सक्त्येति क्रमो ज्ञेयः ॥न्त्_४,१५।३४॥  
    
ये परिज्ञातगतयो ये चाज्ञाः पशुधर्मिणः ।  
लोकसंव्यवहारेषु ते स्थिता वनजालवत् ॥मु_४,१५।३५॥  
    
वनजालम् स्थितत्वमात्रे उपमानं ज्ञेयम् ॥न्त्_४,१५।३५॥  
    
व्यवहारी यथैवाज्ञस् तथैव किल पण्डितः ।  
वासनामात्रभेदो ःत्र कारणम् बन्धमोक्षयोः ॥मु_४,१५।३६॥  
    
वासनामात्रभेदः शुद्धत्वाशुद्धत्वेन ज्ञेयः ॥न्त्_४,१५।३६॥  
    
यावच् छरीरं तावद् धि दुःखे दुःखं सुखे सुखम् ।  
असंसक्तधियो धीरा दर्शयन्त्य् अप्रबुद्धवत् ॥मु_४,१५।३७॥  
    
दर्शयन्ति अन्यान् प्रति दर्शयन्ति । न तु स्वयम् पश्यन्ति ॥न्त्_४,१५।३७॥  
    
सुखेषु सुखिता१४ नित्यं दुःखिता दुःखवृत्तिषु ।  
महात्मानो हि दृश्यन्ते नूनम् अन्तस् तु शीतलाः ॥मु_४,१५।३८॥  
    
शीतलाः सुखदुःखकृतक्षोभरहिताः ॥न्त्_४,१५।३८॥

#१४ श्१,श्३: सुखि°; न्१७: सुख°  
    
    
स्तम्भस्य१५ प्रतिबिम्बानि क्षुभ्यन्ति न वपुः स्थिरम् ।  
ज्ञस्य कर्मेन्द्रियाण्य् एव क्षुभ्यन्ति न मनः स्थिरम् ॥मु_४,१५।३९॥  
    
स्थिरं वपुः दृढं स्तम्भाख्यं स्वरूपम् । क्षुभ्यन्तीत्य् अन्तर्गतणिच् । कौ प्रयोगौ । ते न क्षोभयन्तीत्य्१६ अर्थः । कर्मेन्द्रियाण्य् उपलब्ध्याख्यकर्मकारीणि ज्ञानेन्द्रियाणीत्य् अर्थः ॥न्त्_४,१५।३९॥

#१५ न्१७: [स्]तम्भ°  
#१६ न्१७: °य[न्]ती°  
    
    
चलाचलतया तज्ज्ञो१७ लोकवृत्तिषु तिष्ठति ।  
अधःस्थितिर्१८ इव स्वच्छम् प्रतिबिम्बेषु१९ भास्करः ॥मु_४,१५।४०॥  
    
चलाचलतया अत्यन्तचाञ्चल्येन । भास्करः कथम्भूतः । अधः अधोदेशे । स्थितिः अवस्थानं यस्य । सः ॥न्त्_४,१५।४०॥

#१७ न्१७: त[ज्]ज्ञो  
#१८ न्१७: अध[ः]°  
#१९ श्१: स्वच्छम् प्र°; श्३,न्१७: स्वच्छप्र°  
    
    
सन्त्यक्तलोककर्मापि बद्ध एवाप्रबुद्धधीः ।  
अत्यक्तमोहलीलो ःपि मुक्त एव प्रबुद्धधीः ॥मु_४,१५।४१॥  
    
प्रबुद्धधीत्वाप्रबुद्धधीत्वयोर् एवात्र बन्धमोक्षौ प्रति कारणत्वम् इति भावः ॥न्त्_४,१५।४१॥  
    
मुक्तबुद्धीन्द्रियो मुक्तो बद्धकर्मेन्द्रियो ःपि हि ।  
बद्धबुद्धीन्द्रियो२० बद्धो मुक्तकर्मेन्द्रियो ःपि हि ॥मु_४,१५।४२॥  
    
हिशब्दः प्रसिद्धौ ॥न्त्_४,१५।४२॥

#२० न्१७: ब्⟨उ⟩[अ]द्धबुद्धी°  
    
    
सुखदुःखदृशोर् लोके बन्धमोक्षदृशोस् तथा ।  
हेतुर् बुद्धीन्द्रियाण्य् एव तेजांसीव प्रकाशने ॥मु_४,१५।४३॥  
    
प्रकाशने अर्थप्रकटताकरणे ॥न्त्_४,१५।४३॥  
    
बहिर् लोकोचिताचारस् त्व् अन्तर् आचारवर्जितः ।  
समो ःसन्न् इव तिष्ठ त्वं संशान्तसकलैषणः ॥मु_४,१५।४४॥  
    
अन्तः मनसि ॥न्त्_४,१५।४४॥  
    
सर्वैषणाविमुक्तेन स्वात्मनात्मनि तिष्ठता ।  
कुरु कर्माणि कार्याणि नूनं सामनसि स्थितिः ॥मु_४,१५।४५॥  
    
हे राम । त्वम् । सर्वैषणाविमुक्तेन । अत एव आत्मनि न तु अनात्मरूपेषु विषयेषु । तिष्ठता आत्मना मनसा । कार्याणि नियतानि । कर्माणि कुरु । नूनं निश्चयेन । सा अमनसि स्थितिः मनसि स्थितिः न भवति ॥न्त्_४,१५।४५॥  
    
आधिव्याधिमहावर्ते गर्ते संसारवर्त्मनि ।  
ममतोग्रान्धकूपे ःस्मिन् मा पतातपदायिनि ॥मु_४,१५।४६॥  
    
ममतोग्रान्धकूपे कथम्भूते । संसारवर्त्मनि संसाररूपे मार्गे । गर्ते गर्ततया स्थिते ॥न्त्_४,१५।४६॥  
    
न त्वम् भावेषु नो भावास् त्वयि तामरसेक्षण ।  
शुद्धबुद्धस्वभावस् त्वम् आत्मसंस्थः स्थिरो भव ॥मु_४,१५।४७॥  
    
त्वम् साक्षिभूतशुद्धचिन्मात्ररूपः त्वम् । आत्मसंस्थः शुद्धबुद्धस्वभावस्वात्मपरः२१ । न तु देहादिपरः ॥न्त्_४,१५।४७॥

#२१ न्१७: °र्(आ)अः  
    
    
सर्गान्तश्लोकेनोत्तरं समापयति  
    
व्यपगतममतामहान्धकारम्  
पदम् अमलं विगतैषणं समेत्य ।  
प्रभवसि यदि चेतसो महात्मंस्  
तद् अतिधिये महते सते नमस् ते ॥मु_४,१५।४८॥  
    
व्यपगतम् ममतारूपम् महान्धकारम् यस्य । तत् । तादृशम् । अत एवामलम् विगतैषणम् तृप्ततया समस्ताकाङ्क्षारहितम् । पदम् चिन्मात्राख्यम् पदम् । समेत्य स्वात्मत्वेन विभाव्य । यदि चेतसः प्रभवसि चेतः जेतुं समर्थो भवसि । हे महात्मन् । तत् तदा । ते तुभ्यम् । नमः अस्तु । कथम्भूताय । अतिधिये उत्कृष्टबुद्धये । महते महत्त्वयुक्ताय । सते सन्मात्रस्वरूपाय । इति शिवम् ॥न्त्_४,१५।४८॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे पञ्चदशः२२ सर्गः ॥१५॥

#२२ न्१७: °ञ्च*द*⟨ष्टा⟩[श]ः

    
अथाक्षिप्य वचस् तस्य तनयस्य तदा भृगोः ।  
उवाच भगवान् कालो वचो गम्भीरनिःस्वनम् ॥मु_४,१६।१॥  
    
आक्षिप्य१ आक्षेपविषयं कृत्वा । भृगोः तनयस्य शुक्रस्य ॥न्त्_४,१६।१॥

#१ न्१७: ⟨अ⟩[आ]क्षिप्°  
    
    
कालः कथयति  
    
समङ्गातापसीम्२ एतां तनुं सन्त्यज भार्गव ।  
प्रविशेमां तनुं साधो नगरीम् इव पार्थिवः ॥मु_४,१६।२॥  
    
समङ्गातापसीम् समङ्गातापससम्बन्धिनीम् ॥न्त्_४,१६।२॥

#२ न्१७: °त्*आ*प°  
    
    
काले पूर्वजया तन्वा तपः कृत्वानया पुनः ।  
गुरुत्वम् असुरेन्द्राणां कर्तव्यम् भवतानघ ॥मु_४,१६।३॥  
    
स्पष्टम् ॥न्त्_४,१६।३॥  
    
महाकल्पान्त आयाते भवता भार्गवी तनुः ।  
अपुनर्ग्रहणायैषा त्याज्या प्रम्लानपुष्पवत् ॥मु_४,१६।४॥  
    
स्पष्टम् ॥न्त्_४,१६।४॥  
    
जीवन्मुक्तपदम् प्राप्तस् तन्वा प्राक्तनरूपया ।  
महासुरेन्द्रगुरुतां कुर्वंस् तिष्ठ महामते ॥मु_४,१६।५॥  
    
प्राक्तनरूपया शुक्राख्यया ॥न्त्_४,१६।५॥  
    
कल्याणम् अस्तु वां यामो वयं त्व् अभिमतां दिशम् ।  
न किञ्चिद् अपि तच् चित्तं यस्य नाभिमतम् भवेत् ॥मु_४,१६।६॥  
    
ननु कथं तवाप्य् अभिमतम् अस्तीत्य् । अत्राह न किञ्चिद् इति । तत् किञ्चिद् अपि न भवति । यस्य चित्तस्याभिमतम् नास्ति । अतो ममापि सचित्तत्वाद् अभिमतम् अस्तीति भावः ॥न्त्_४,१६।६॥  
    
इत्य् उक्त्वा मुञ्चतोः३ पुष्पं तयोः सो ःन्तरधीयत ।  
तप्तांशुर् इव रोदस्योः समम् अंशुभिर् अंशुमान् ॥मु_४,१६।७॥  
    
तप्तांशुः सूर्यः । रोदस्योः द्यावापृथिव्योः ॥न्त्_४,१६।७॥

#३ न्१७: °तो[ः]  
    
    
गते तस्मिन् भगवति ताम् उक्त्वा भवितव्यताम् ।  
विचार्य भार्गवो ःभेद्यां नियतां नियतेर् गतिम् ॥मु_४,१६।८॥  
    
कालकारणसंशुष्काम् भाविपुष्पशुभोदयाम् ।  
विवेश तां तनुम् बालां सुलताम् इव माधवः ॥मु_४,१६।९॥  
    
अभेद्याम् भेत्तुम् अशक्याम् । कालाख्यं यत् कारणम् । तेन शुष्काम् । माधवः वसन्तः । लक्षणया वासन्तिकः रसः । भावी पुष्पवत् शुभः उदयः यस्याः । ताम् ॥न्त्_४,१६।८-९॥  
    
सा ब्राह्मणतनुर् भूमौ विवर्णवद् अनङ्गिका ।  
पपात कम्पिता तूर्णम् छिन्नमूला लता यथा ॥मु_४,१६।१०॥  
    
ब्राह्मणतनुः समङ्गातापसतनुः ॥न्त्_४,१६।१०॥  
    
तस्याम् प्रविष्टजीवायाम् पुत्रतन्वाम् महामुनिः ।  
चकाराप्यायनम् मन्त्रैः सकमण्डलुवारिभिः४ ॥मु_४,१६।११॥  
    
आप्यायनम् पूरणम् ॥न्त्_४,१६।११॥

#४ न्१७: °ण्ड*लु*वा°  
    
    
सर्वनाड्यः५ ततस् तन्व्यास् तस्याः६ पूर्णा विरेजिरे ।  
सरितः प्रावृषीवाम्बुपूरपूरितकोटराः ॥मु_४,१६।१२॥  
    
स्पष्टम् ॥न्त्_४,१६।१२॥

#५ °ड्य(त)स्  
#६ °स्य्*आ*ः  
    
    
नलिनी प्रावृषीवासौ मधाव् इव नवा लता ।  
यदा पूर्णा तदा तस्याः प्राणाः७ पल्लविता बभुः ॥मु_४,१६।१३॥  
    
असौ भार्गवतनुः । पूर्णा प्राणपूर्णा । तस्याः तन्वाः८ । पल्लविताः अपानादिरूपेणोच्छूनाः ॥न्त्_४,१६।१३॥

#७ न्१७: °णा[ः]  
#८ न्१७: °न्वा[ः]  
    
    
अथ शुक्रः समुत्तस्थौ वहत्प्राणसमीरणः ।  
रसमारुतसंयोगाद् आमूलम् इव वारिदः ॥मु_४,१६।१४॥  
    
आमूलम् मूलाद् आरभ्य ॥न्त्_४,१६।१४॥  
    
पुरो ःभिवादयाम् आस पितरम् पावनाकृतिः ।  
प्रथमोल्लासितो मेघः स्तनितेनेव पर्वतम् ॥मु_४,१६।१५॥  
    
स्पष्टम् ॥न्त्_४,१६।१५॥  
    
पिताथ प्राक्तनीं तस्याप्य् आलिलिङ्ग तनुं ततः ।  
स्नेहार्द्रवृत्तिर् जलदश् चिराद् गिरितटीम् इव ॥मु_४,१६।१६॥  
    
स्पष्टम् ॥न्त्_४,१६।१६॥  
    
भृगुर् ददर्श सस्नेहम् प्राक्तनीं तानयीं तनुम् ।  
मत्तो जातो ःयम् इत्य् आस्था हरत्य् अपि महामतिम् ॥मु_४,१६।१७॥  
    
तानयीम् तनयसम्बन्धिनीम् । ननु तादृग्ज्ञानयुक्तेन तेन कथं तानयी तनुः सस्नेहं दृष्टेत्य् । अत्राह मत्त इति ॥न्त्_४,१६।१७॥  
    
मत्पुत्रो ःयम् इति स्नेहो भृगुम् अप्य् अहरत् तदा ।  
परतात्मीयता चेयं यावदाकृति भाविनी ॥मु_४,१६।१८॥  
    
परता परभावः । आत्मीयता आत्मीयभावः । यावदाकृति यावच्छरीरम् । भाविनी अपरिहार्या ॥न्त्_४,१६।१८॥  
    
बभूवतुः पितापुत्रौ ताव् अथान्योःन्यशोभितौ ।  
निशावसानमुदिताव् अर्कपद्माकराव् इव ॥मु_४,१६।१९॥  
    
निशावसाने प्रभाते । मुदितौ९ ॥न्त्_४,१६।१९॥

#९ न्१७: °त्⟨ओ⟩[औ]  
    
    
अत्रैवान्यदृष्टान्तद्वयं कथयति  
    
चिरसङ्गमसम्बद्धाव् इव चक्राह्वदम्पती ।  
घनागमघनस्नेहौ मयूरजलदाव् इव ॥मु_४,१६।२०॥  
    
चिरकालदृढोत्कण्ठयोग्यया कथया तया ।  
स्थित्वा तत्र मुहूर्तं ताव् अथोत्थाय महामती ॥मु_४,१६।२१॥  
    
समङ्गाद्विजदेहं तम् भस्मसात् तत्र चक्रतुः ।  
को हि नाम जगज्जात आचारं नानुतिष्ठति ॥मु_४,१६।२२॥  
    
आचारम् लोकाचारम्१० ॥न्त्_४,१६।२०-२२॥

#१० न्१७: (युग्मम्)  
    
    
एवं तौ कानने तस्मिन् पावने भृगुभार्गवौ ।  
संस्थितौ तपसा दीप्तौ दिवीव११ शशिभास्करौ ॥मु_४,१६।२३॥  
    
स्पष्टम् ॥न्त्_४,१६।२३॥

#११ न्१७: °व्⟨ए⟩[ई]व  
    
    
चेरतुर् ज्ञातविज्ञेयौ जीवन्मुक्तौ जगद्गुरू ।  
देशकालदशौघेषु सुशमं सुस्थिरं तपः ॥मु_४,१६।२४॥  
    
तपः कथम्भूतम् । शोभनः शमः यस्मिन् । तत् । तादृशम् ॥न्त्_४,१६।२४॥  
    
अथासुरगुरुत्वं स शुक्रः कालेन लब्धवान् ।  
भृगुर् अप्य् आत्मनो योग्ये पदे ःतिष्ठद् अनामये ॥मु_४,१६।२५॥  
    
आत्मनः योग्ये पदे विदेहमुक्त्याख्ये पदे ॥न्त्_४,१६।२५॥  
    
सर्गान्तश्लोकेन शुक्रवृत्तान्तं सङ्क्षिप्य कथयति शुक्रो ःसाव् इति ।  
    
शुक्रो ःसौ प्रथमम् इति क्रमेण जात  
एतस्मात् परमपदाद् उदारकीर्तिः ।  
स्वेनाशु स्मृतिपदविभ्रमेण पश्चाद्  
एवं च प्रविलुलितो दशान्तरेषु ॥मु_४,१६।२६॥१२  
    
एतस्मात्१३ सर्वेषाम् आत्मत्वेन पुरो वर्तमानात् । परमपदात् चिन्मात्राख्यात् उत्तमात् स्थानात् । दशान्तरेषु समङ्गातापसत्वपर्यन्तेष्व् अवस्थाविशेषेषु१४ । इति शिवम् ॥न्त्_४,१६।२६॥

#१२ न्१७ ॐ।: वेर्स् २६। तेxत् गेम्äß श्१, श्३।  
#१३ न्१७: एत्(आ)अ°  
#१४ न्१७: °शे[षे]षु  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे१५ षोडशः सर्गः ॥१६॥

#१५ न्१७ ॐ।: स्थितिप्रकरणे

    
ॐ । श्रीरामः पृच्छति  
    
भगवन् भृगुपुत्रस्य प्रतिभा सानुभूतितः ।  
यथास्य सफला जाता तथान्यस्य न किम् भवेत् ॥मु_४,१७।१॥  
    
हे भगवन् । अस्य समनन्तरोक्तेन वृत्तान्तेन१ वर्णितस्य । भृगुपुत्रस्य । सा प्रतिभा तत् नानायोनिगमनरूपम् प्रतिभानम् । अनुभूतितः अनुभवात् हेतोः । सफला अर्थक्रियाख्यफलयुक्ता । जाता । अन्यथा हि भृगुसम्बन्धी स्वसम्बन्धी वा समङ्गातापसविषयो ःनुभवः न युक्तः स्यात् इति भावः । तथा तद्वत् । अन्यस्य शुक्रव्यतिरिक्तस्य पुरुषस्य । सा प्रतिभा सफला किम् कथम् । न भवेत् । न हि स्वप्ने प्रतिभातं स्वस्मिन् गजादित्वम् प्रत्यक्षम् अनुभूयते ॥न्त्_४,१७।१॥

#१ न्१७: वृत्[त्]आ°  
    
    
श्रीवसिष्ठो ःत्रोत्तरं कथयति  
    
इदम्प्रथमम् उत्पन्ना सा तदा ब्रह्मणः पदात् ।  
शुद्धा मतिर् भार्गवस्य नान्यजन्मकलङ्किता ॥मु_४,१७।२॥  
    
इदम्प्रथमम् तत्पूर्वम् । यतः भार्गवस्य शुक्रस्य । ब्रह्मणः पदात् सद्यः उत्थितत्वात्२ । सा नानायोनिप्रतिभानविषया । बुद्धिः । शुद्धा पूर्वजन्मवासनानिचयाकलुषिता । आसीत् । ततः तस्य सा नानायोनिगमनरूपा प्रतिभा सफला जाता । अन्ये तु पूर्वतमम् उत्पन्नत्वात् मध्ये नानाजन्मान्तरोत्थवासनाजालकलङ्किताः३ सन्तः न स्वप्रतिभानम् प्रत्यक्षम् अनुभवन्तीति भावः ॥न्त्_४,१७।२॥

#२ न्१७: °त्वा[त्]  
#३ न्१७: °तरोत्⟨-⟩[थ]वा°  
    
    
नन्व् अस्याः शुद्धायाः मतेः स्वरूपं कीदृग् अस्तीत्य् । अत्राह सर्वैषणानाम्४ इति ।  
    
सर्वैषणानां संशान्तौ शुद्धा चित्तस्य या स्थितिः ।  
तत् सत्त्वम् उच्यते सैषा विमला चिद् उदाहृता ॥मु_४,१७।३॥५  
    
सर्वैषणानाम्६ नानाभोग्यजालविषयाणां समस्तानाम् इच्छानाम् । शान्तौ सुषुप्त्यादिप्रभावेन सम्यग्ज्ञानादिना वा शमने सति । चित्तस्य मनसः । या स्थितिः यत् अवस्थानम् । अस्ति । पण्डितैः तत् सत्त्वम् उच्यते । सा एव विमला चित् विमला मतिः । उदाहृता । किं च इयम् एव शुद्धा मतिः इदम्प्रथमम् उत्पन्नस्य च भवति जीवन्मुक्तस्य च भवति । इदम्प्रथमम् उत्पन्नस्य बाह्योन्मुखा । जीवन्मुक्तस्य तु त्यज्यमानबाह्येति विशेषः ॥न्त्_४,१७।३॥

#४ न्१७: सर्व्⟨ए⟩[ऐ]°  
#५ न्१७ ॐ।: वेर्स् ३। तेxत् गेम्äß श्१, श्३ उन्द् प्रतीकस्।  
#६ न्१७: सर्व्⟨ए⟩[ऐ]°  
    
    
विशेषणेनोक्त्वा सामान्येन कथयति  
    
मनो निर्मलसत्त्वात्म यद् भावयति यादृशम् ।  
तत् तथाशु भवत्य् एव यथावर्तो ःर्णवे ःम्भसः ॥मु_४,१७।४॥  
    
निर्मलसत्त्वात्म पूर्वश्लोकोक्तनिर्मलसत्त्वस्वरूपम् । मनः । यत् यादृशम् येन प्रकारेण युक्तम् । भावयति अनुसन्धानविषयतां नयति । तत् वस्तु । आशु तथा तेन प्रकारेण युक्तम् । भवति । तत् वस्तु क इव । आवर्तः इव । यथा अर्णवे स्थितः अम्भसः आवर्तः सद्यः अन्यप्रकारयुक्तो भवति । तथेत्य् अर्थः ॥न्त्_४,१७।४॥  
    
अनेन वृत्तान्तेन सिद्धं स्वमनीषितं कथयति  
    
यथा भृगुसुतस्यैष विभ्रमः प्रोदितः स्वयम् ।  
प्रत्येकम् अप्य् एवम् एव दृष्टान्तो ःत्र भृगोः सुतः ॥मु_४,१७।५॥७  
    
यथा भृगुसुतस्य एषः समनन्तरोक्तः । विभ्रमः नानायोनिप्रतिभासरूपो विभ्रमः । स्वयम् स्वभावेन । प्रोदितः प्रादुर्भूतः । एवम् एव तथैव । प्रत्येकम् प्रतिपुरुषम् । उदेति । सर्वे एव स्वमनःप्रतिभासरूपम् एव जगत् पश्यन्तीति भावः । अस्यार्थस्य दृढीकरणार्थम् पुनर् अपि शुक्रस्य दृष्टान्तत्वं कथयति दृष्टान्तो ःत्रेति ॥न्त्_४,१७।५॥

#७ न्१७: ॐ। ५च्द्। तेxत् गेम्äß श्१, श्३ उन्द् प्रतीकस्।  
    
    
एतद् एव नानादृष्टान्तैः सुगमं करोति  
    
बीजस्याङ्कुरपत्त्रादि स्वं चमत्कुरुते यथा ।  
सर्वेषाम् भूतसङ्घानाम् भ्रमषण्डस् तथैव हि ॥मु_४,१७।६॥  
    
यथा बीजस्य स्वम् न त्व् अन्यबीजसाधारणम् । अङ्कुरपत्त्रादि । चमत्कुरुते उच्छूनतारूपम् आनन्दं करोति । हि निश्चये । सर्वेषाम् भूतसङ्घानाम् भूतसमूहानाम् । स्वः अनन्यसाधारणः भ्रमषण्डः जगद्रूपः भ्रमषण्डः । तथैव चमत्कुरुते नानास्वादसौख्यं करोति । साधारणत्वेन भासमानो ःप्य् अयं संसारः प्रत्येकम् भिन्न एवेति भावः ॥न्त्_४,१७।६॥  
    
यद् इदं दृश्यते विश्वम् एवम् एवाखिलं हि तत् ।  
प्रत्येकम् उदितम् मिथ्या मिथ्यैवास्तम् उपैति च ॥मु_४,१७।७॥  
    
अस्माभिः यद् इदं विश्वम् संसारः । दृश्यते अनुभूयते । हि निश्चये । एवम् एवानेन प्रकारेण । स्थितम् एव तत् । अखिलं विश्वम् । मिथ्या प्रत्येकम् उदितम् उदेति । वर्तमाने क्तः८ । मिथ्या एवास्तम् उपैति च परचित्स्वरूपत्वेन सर्वदैव तथैव स्थितत्वात् । सत्यभूतोदयास्तमयविषयत्वायोगाद्९ इति भावः ॥न्त्_४,१७।७॥

#८ पाण् २।३।६७: क्तस्य च वर्तमाने  
#९ न्१७: °ष*य*त्वा°  
    
    
नास्तम् एति न चोदेति जगत् किञ्चन कस्यचित् ।  
भ्रान्तिमात्रम् इदम् माया मुधैव परिजृम्भते ॥मु_४,१७।८॥  
    
इदम् जगत् । माया मायारूपम् ॥न्त्_४,१७।८॥  
    
यथास्मत्प्रतिभासस्थः सो ःयं संसारषण्डकः ।  
तथा तेषां सहस्राणि मिथो ःदृष्टानि सन्ति हि ॥मु_४,१७।९॥  
    
यथा अस्मत्प्रतिभासस्थः सः अयम् सर्वेन्द्रियातीतचिन्मात्ररूपत्वेनेन्द्रियातीतो ःपि सन् इदन्तया स्फुरितः संसारषण्डः अस्ति । तथा तेषाम् संसारषण्डानाम् । सहस्राणि सन्ति । ननु कथं तानि न दृश्यन्ते इत्य् अपेक्षायां विशेषणम् आह मिथो ःदृष्टानीति । मिथः अन्योःन्यम् । अदृष्टानि दर्शनविषयतां न नीतानि ॥न्त्_४,१७।९॥  
    
मिथोःदर्शनदृष्टान्तं१० कथयति  
    
स्वप्नसङ्कल्पनगरव्यवहाराः परस्परम् ।  
पृथग् यथा न दृश्यन्ते तथैते संसृतिभ्रमाः ॥मु_४,१७।१०॥  
    
यथा अन्यस्य स्वप्नादि अन्यो११ नानुभवति तथान्यस्य संसारम् अन्यो नानुभवतीति१२ पिण्डार्थः । ननु कथं सर्गानाम् प्रतिपुरुषम् भेदः इति चेत् । न । एकस्मिन्न् एव वस्तुनि पुरुषभेदेन हेयत्वोपादेयत्वदर्शनात्१३ ॥न्त्_४,१७।१०॥

#१० न्१७: °र्शन⟨ं*त*⟩दृ°  
#११ न्१७: अन्⟨त्⟩यो  
#१२ न्१७: °अन्यो⟨न्यानु⟩ [नानु]भ°  
#१३ न्१७: °त्वोपा(ये)देय°  
    
    
उपसंहारं करोति  
    
एवं नगरवृन्दानि नभःसङ्कल्परूपिणाम्१४ ।  
सन्ति तानि न दृश्यन्ते मिथो ज्ञानदृशं विना ॥मु_४,१७।११॥  
    
एवं सति । नभसि यः सङ्कल्पः पुरादिसङ्कल्पः । तद्वत् रूपं येषाम् । तादृशानां नगराणां वृन्दानि समूहाः । सन्ति । समासे उपसर्जनीभूतस्य नगरपदस्य विशेषणदानम्१५ आर्षम् । तैः नगरवृन्दैः तानि नगरवृन्दानि । ज्ञानदृशं विना१६ चिन्मात्रज्ञानाख्यां दृष्टिं विना । मिथः अन्योःन्यम् । न दृश्यन्ते नानुभूयन्ते । ज्ञानदृशा तु दृश्यन्ते एव । अत एवाहं तान् पश्यामि त्वं न पश्यसीति भावः ॥न्त्_४,१७।११॥

#१४ न्१७: °भ(स)*ः*सङ्°  
#१५ न्१७: वि(षे)शे°  
#१६ न्१७: °ना(न)  
    
    
सर्वप्रसिद्धानाम् पिशाचादीनाम् अप्य् एतद्रूपत्वं कथयति  
    
पिशाचयक्षरक्षांसि सन्त्य् एवंरूपकाणि हि ।  
सङ्कल्पमात्रदेहानि सुखदुःखमयानि च ॥मु_४,१७।१२॥  
    
स्पष्टम् ॥न्त्_४,१७।१२॥  
    
स्वस्मिन्न् अप्य् एतद्रूपत्वम् एवातिदिशति  
    
एवम् एव वयं१७ चेमे सम्पन्ना रघुनन्दन ।  
स्वसङ्कल्पात्मकाकारा मिथ्यासत्यत्वभाविताः१८ ॥मु_४,१७।१३॥  
    
मिथ्यासत्यत्वे स्वसत्यतायाम् । भाविताः भावनायुक्ताः ॥न्त्_४,१७।१३॥

#१७ न्१७: वय्⟨ओ⟩[अम्]  
#१८ न्१७: मिथ्[य्]आ°  
    
    
एवं स्तोकं विशेषेणोक्त्वा पुनर् अपि सामान्येन कथयति  
    
एवंरूपैव हि परे वर्तते सर्गसंसृतिः ।  
न वास्तवी वस्तुतस् तु संस्थितेयम्१९ अवस्तुनि ॥मु_४,१७।१४॥  
    
एवंरूपा प्रतिभासरूपा । परे उत्तीर्णे चिन्मात्रे । सर्गेति नामधेया संसृतिः सर्गसंसृतिः । न वास्तवी असत्यरूपा । तु पक्षान्तरे । वस्तुतः परमार्थतः । इयं सर्गसंसृतिः । अवस्तुनि शून्ये । स्थिता भवति । वस्तुत्वेन स्थिते चिन्मात्रे अवस्तुभूतसर्गाधारत्वायोगात् ॥न्त्_४,१७।१४॥

#१९ न्१७: °स्थित्⟨ऐव्⟩[एय्]अम्  
    
    
पूर्वोक्तन्यायेन सिद्धस्य स्वाभीष्टस्योपसंहारं करोति  
    
प्रत्येकम् उदितं विश्वम् एवम् एव मुधैव हि ।  
नवगुल्मकरूपेण वासन्तिकरसो२० यथा ॥मु_४,१७।१५॥  
    
एवम् पूर्वोक्तप्रकारेण । वासन्तिकरसः वसन्तसम्बन्धी रसः ॥न्त्_४,१७।१५॥

#२० न्१७: व्*आ*स°  
    
    
प्रथमो ःयं स्वसङ्कल्पः सुप्रथाम् आगतस् तथा ।  
यथातिपारमार्थ्येन दृढेनेत्थं विभाव्यते ॥मु_४,१७।१६॥  
    
अयम् प्रथमः ब्रह्मणः तत्पूर्वत्वेनोत्थितः । स्वसङ्कल्प एव । तथा तेन प्रकारेण । सुप्रथाम् अतिरूढिम् । गतः । यथा इत्थम् अनेन प्रकारेण । दृढेनाविचलता । अतिपारमार्थ्येनातिपरमार्थभावेन । विभाव्यते निश्चीयते । जनैर् इति शेषः ॥न्त्_४,१७।१६॥  
    
प्रत्येकम् उदितं चित्तं स्वस्वभावोदरस्थितम् ।  
इदम्२१ इत्थंसमारम्भं जगत् पश्यद् विनश्यति ॥मु_४,१७।१७॥  
    
स्वः आत्मीयः । स्वभावः चिन्मात्राख्यं स्वरूपम् । तस्योदरे उदर इवोदरे२२ । न तु साक्षाद् उदरे । स्थितम् वर्तमानम् । प्रत्येकम् एकस्मिन् एकस्मिन् प्रत्येकम् । उदितम् उत्पन्नम् । चित्तम् । इत्थंसमारम्भम् दृश्यमानारम्भयुक्तम् । इदं जगत् पश्यत् अनुभवत् । विनश्यति स्वरूपपरामर्शात् भ्रश्यतीत्य् अर्थः ॥न्त्_४,१७।१७॥

#२१ न्१७: ⟨द्र⟩[इ]दं  
#२२ न्१७: °दरे(ण)  
    
    
प्रतिभासवशाद् अस्ति नास्ति वस्त्ववलोकनात् ।  
दीर्घः स्वप्नो जगज्जालम् आलानं चित्तदन्तिनः ॥मु_४,१७।१८॥  
    
प्रतिभासवशात् । न हि असतः प्रतिभासः युक्त इति भावः । वस्त्ववलोकनात् परमार्थावलोकनात् । न हि सम्यग्ज्ञानेन जगत् तिष्ठति । जगज्जालम् कः । दीर्घः स्वप्नः ॥न्त्_४,१७।१८॥  
    
चित्तसत्तैव हि जगज् जगत्सत्तैव चित्तकम् ।  
एकाभावे द्वयोर् नाशस् तच् च सत्यविचारणात् ॥मु_४,१७।१९॥  
    
तत् एकाभावः । सत्यविचारणात् सत्यविचारात् ॥न्त्_४,१७।१९॥  
    
श्रीरामकृतस्य प्रश्नस्योत्तरम् अनुस्मरति  
    
शुद्धस्य प्रतिभासो हि सत्यो भवति चेतसः ।  
निष्कलङ्के हि लगति पटे कुङ्कुमरञ्जना ॥मु_४,१७।२०॥  
    
अत्र दृष्टान्तम् आह निष्कलङ्क इति । निष्कलङ्के मलरहिते ॥न्त्_४,१७।२०॥  
    
अन्येनानाहृतस्यान्यो गुणो ःवश्यं विवर्धते ।  
अनाक्रान्तस्य सङ्कल्पैः प्रतिभोदेति चेतसः ॥मु_४,१७।२१॥  
    
अनाहृतस्य अनाक्रान्तस्य । दृष्टान्तम् उक्त्वा दार्ष्टान्तिकं कथयति अनाक्रान्तस्येति । प्रतिभा प्रतिभासः । उदेति सफलत्वेन प्रादुर्भवति ॥न्त्_४,१७।२१॥  
    
सुवर्णो न स्थितिं याति मलवत्य् अंशुके यथा ।  
एका दृष्टिः स्थितिं याति न म्लाने चित्तके तथा ॥मु_४,१७।२२॥  
    
सुवर्णः शोभनः शुक्लादिवर्णः । म्लाने सङ्कल्परूषिते ॥न्त्_४,१७।२२॥  
    
प्रमार्जनाद् इव मणेस्२३ ताम्रस्येव च युक्तितः ।  
चिरम् एकदृढाभ्यासाच् छुद्धिर् भवति चेतसः ॥मु_४,१७।२३॥  
    
एकस्मिन् सम्यग्ज्ञानादौ । यः दृढाभ्यासः नैरन्तर्येण तच्चिन्तनम् । तस्मात् ॥न्त्_४,१७।२३॥

#२३ न्१७: मणे[स्]  
    
    
श्रीरामः पृच्छति  
    
प्रतिभासात्मनि जगत्य् एते कालक्रियाक्रमाः ।  
सोदयास्तमया जाताः कथं शुक्रस्य चेतसः ॥मु_४,१७।२४॥  
    
प्रतिभासात्मनि जगति स्फुरितानां कालक्रियाक्रमाणां२४ सोदयास्तमयत्वम् न युक्तम् । तच् च शुक्रचेतसः२५ कथं जातम् इति भावः ॥न्त्_४,१७।२४॥

#२४ न्१७: °क्रमा⟨न्⟩[ण्]आं  
#२५ न्१७: शुक्र⟨ं⟩चे°  
    
    
श्रीवसिष्ठः उत्तरम् आह  
    
यादृग् जगद्२६ इदं दृष्टं शुक्रेण पितृमातृतः ।  
तादृक् तस्य स्थितं चित्ते मयूराण्डे मयूरवत् ॥मु_४,१७।२५॥  
    
पितृमातृतः उत्पन्नेन शुक्रेण यादृक् इदं जगत् दृष्टम् । तत् तस्य शुक्रस्य । चित्ते तादृक् स्थितम् आसीत् । कथम् । मयूरवत् । यथा मयूराण्डे मयूरः अस्ति । तथेत्य् अर्थः ॥न्त्_४,१७।२५॥

#२६ न्१७: ज्(ईव्)*अग्*अद्  
    
    
स्वभावकोशात् स्वदितं तद् अनेन क्रमोदितम् ।  
बीजेनाङ्कुरपत्त्रादिलतापुष्पफलं यथा ॥मु_४,१७।२६॥  
    
ततः अनेन शुक्रेण । तत् चित्तस्थं जगत् । स्वभावकोशात् चित्तरूपः यः स्वभावः । तद्रूपात् कोशात् । क्रमोदितम् सत् स्वदितम् आस्वादविषयीकृतम् । अत्र दृष्टान्तम् आह बीजेनेति ॥न्त्_४,१७।२६॥  
    
जीवो यद्वासनासारस् तद् एवान्तः प्रपश्यति ।  
स्वप्न एवात्र दृष्टान्तो दीर्घस्वप्नस् त्व् इदं जगत् ॥मु_४,१७।२७॥  
    
ननु कथम् अत्र स्वप्नः दृष्टान्तः अस्तीत्य् । अत्राह दीर्घस्वप्न एवेति । दीर्घत्वम् चात्र चिरप्रतिभासवशाज् ज्ञेयम् ॥न्त्_४,१७।२७॥  
    
प्रत्येकम् उदितो राम ननु संसारषण्डकः ।  
रात्रौ सैन्यनरस्वप्नजालवत्२७ स्वात्मनि स्फुटः ॥मु_४,१७।२८॥  
    
रात्रौ हि सैन्यनरस्वरूपं स्वप्नजालम् प्रत्येकम् पृथग् । उदेति ॥न्त्_४,१७।२८॥

#२७ न्१७: °न*र*स्व°  
    
    
श्रीरामः पृच्छति  
    
एष२८ संसृतिषण्डौघो मिथः सम्मिलति स्वयम् ।  
नो वापि यदि तन् मे त्वं यथावद् वक्तुम् अर्हसि ॥मु_४,१७।२९॥  
    
एषः संसृतिषण्डौघः स्वयम् स्वभावेन । मिथः अन्योःन्यम् । यदि मिलति यदि वा नो मिलति अपि । त्वम् एतत् यथावत् सम्यक् । वक्तुम् अर्हसि सम्यक् कथयेति यावत् ॥न्त्_४,१७।२९॥

#२८ न्१७: एष्(आ)अ  
    
    
श्रीवसिष्ठ उत्तरम् आह  
    
मलिनं हि मनो ःवीर्यं न मिथः श्लेषम् अर्हति ।  
अयो ःयसीवासन्तप्ते शुद्धे तप्ते तु लीयते ॥मु_४,१७।३०॥  
    
हि निश्चये । मलिनम् रागादिमलदूषितम् । अत एवावीर्यम् । मनः मिथः अन्योःन्यम् । श्लेषम् मेलनम् । नार्हति । किम् इव । अय इव । यथायः असन्तप्ते अयसि श्लेषं नार्हति । तथेत्य् अर्थः । तु पक्षान्तरे । मनः । शुद्धे मनसि । लीयते मिलति । अयश् च सन्तप्ते ःयसि लीयते ॥न्त्_४,१७।३०॥  
    
चित्ततत्त्वानि शुद्धानि सम्मिलन्ति परस्परम् ।  
एकरूपाणि तोयानि यान्त्य् ऐक्यं नाबिलानि हि ॥मु_४,१७।३१॥  
    
स्पष्टम् ॥न्त्_४,१७।३१॥  
    
सर्गान्तश्लोकेनाप्य् एतद् एव कथयति  
    
शुद्धिर् हि चित्तस्य विवासनत्वम्  
अभूतसंवेदनरूपम् एकम् ।  
तस्याः सुषुप्तात्मपदात् प्रबुध्य  
तन्मात्रयुक्त्या परसङ्गम् एति ॥मु_४,१७।३२॥  
    
हि निश्चये । अभूतसंवेदनात्म असिद्धपदार्थसंवेदनस्वरूपम् । विवासनत्वम् पदार्थविषयभावनाख्यसंस्कारराहित्यम् । एकम् केवलम् । चित्तस्य शुद्धिः भवति । तत् चित्तम् । सुषुप्तात्म सुषुप्तस्वरूपम् । यत् पदम् स्थानम् । तस्मात् । तस्याः शुद्धेः हेतोः । प्रबुध्य तुर्याख्यम् बोधम् प्राप्य । तन्मात्रयुक्त्या सूक्ष्मभूतयोगेन । परसङ्गम् अन्यैः सह श्लेषम् । एति गच्छति । तन्मात्रयुक्त्या मेलनं च स्वेन२९ सह सर्वस्यैकोपादानत्वज्ञानम् एव ज्ञेयम् । इति शिवम् ॥न्त्_४,१७।३२॥

#२९ न्१७: (त्)मे(त)लन्(ए)अं च स्वेन्⟨ए⟩[अ]  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे सप्तादशः३० सर्गः ॥१७॥

#३० न्१७: [श्री]भास्क[र]कण्ठ[वि]रचि[ता]यां श्री[मो]क्षोपा[य]टीकायां स्थि[तिप्र]कर[णे] सप्ता[द]श्⟨आ⟩[अः]

    
ॐ । ननु कथं तन्मात्रयुक्त्या चेतः अन्यैः सह मिलतीत्य् । अत्राह  
    
सर्वसंसृतिषण्डेषु बीजरूपकलात्मनः ।  
तन्मात्रप्रतिभासस्य प्रतिभासे न भिन्नता ॥मु_४,१८।१॥  
    
बीजरूपा बीजस्वरूपा१ । या कला । तदात्मनः तत्स्वरूपस्य । स्थूलभूतबीजरूपस्येति यावत् । तन्मात्रप्रतिभासस्य पञ्चतन्मात्राकारस्य प्रतिभासस्य । सर्वसंसृतिषण्डेषु समस्तेषु सर्गरूपेषु२ षण्डेषु । प्रतिभासे स्फुरणे । भिन्नता नास्ति । मृद इव घटादिषु स्फुरणे । अतः तन्मात्रयुक्त्या चित्तस्यान्यमेलनं युक्तम् एवेति भावः । तन्मात्राणि च स्थूलभूतबीजभूतानि३ संस्कारमात्रशरीराणि आकाशादिभ्यो४ बुद्ध्या पृथक्कृतानि पञ्च शब्दादीनि ज्ञेयानि ॥न्त्_४,१८।१॥

#१ न्१७: °*स्व*रू°  
#२ न्१७: °[रू]पेषु  
#३ न्१७: °बीज्(आ)अभू°  
#४ न्१७: (आकाशादि)आका°  
    
    
न केवलं सर्गैः सह मेलनम् एव तन्मात्रयुक्त्या भवति किं तु ब्रह्मणि मेलनम् अपि तयैवेत्य् अभिप्रायेणाह  
    
प्रवृत्तिर् वा निवृत्तिर् वा तन्मात्रापत्तिपूर्वकम् ।  
सर्वस्य जीवजातस्य सुषुप्तत्वाद् अनन्तरम् ॥मु_४,१८।२॥  
    
सर्वस्य जीवजातस्य जीवसमूहस्य । सुषुप्तत्वात् सुषुप्तभावात् । अनन्तरम् पश्चात् । प्रवृत्तिः वा अन्यसर्गैः सह मेलनं वा । निवृत्तिर् वा सर्गेभ्यः निवृत्तिरूपम् ब्रह्मणि मेलनम्५ वा । तन्मात्रापत्तिपूर्वकम् तन्मात्रयोगपूर्वकम् एव । भवति । सुषुप्तौ सर्गाणाम् बीजत्वेनावस्थानात् निवृत्त्यसम्भवः सर्गाणाम् प्राकट्येनानवस्थानात् प्रवृत्त्यसम्भव इति सुषुप्तत्वाद् अनन्तरम् इत्य् उक्तम् । अनन्तरम् इति कथनेन च सुषुप्तेर् अत्रावश्यम्भावः सूचितः । ब्रह्मसर्गयोः सेतुत्वेन स्थितायाः सुषुप्तेर् अवश्यम्भावस्य सुस्पष्टत्वात् । अत्र च प्रवृत्तिः जीवन्मुक्तानां निवृत्तिः विदेहमुक्तानाम् इति विषयविभागो द्रष्टव्यः । इतरेषाम्६ प्रवृत्तिस् तु अज्ञानमूलत्वेन नेह वक्तुं युक्ता ॥न्त्_४,१८।२॥

#५ न्१७: °नं(म् अपि)  
#६ न्१७: *प्रवृत्तिः → इतरेषाम्*  
    
    
प्रकृतत्वात् प्रवृत्तेः तन्मात्रापत्तिपूर्वकत्वम् पृथक् कथयति  
    
प्रवृत्तिभाजो७ ये जीवास् ते तन्मात्रपदं गताः ।  
तन्मात्रैकतया८ सर्गान् मिथः पश्यन्ति कल्पितान् ॥मु_४,१८।३॥  
    
ये जीवाः जीवन्मुक्तस्वभावाः जीवाः । प्रवृत्तिभाजः सत्त्वशेषतया प्रवृत्तियुक्ताः भवन्ति । ते तन्मात्रैकतया तन्मात्रयुक्त्या । कल्पितान् परमार्थतया कल्पितस्वरूपान् । सर्गान् । मिथः अन्योःन्यम् । पश्यन्ति । जीवन्मुक्तानाम् मनांस्य् अन्योःन्यम् मिलन्तीत्य् अत्र परमं रहस्यम् ॥न्त्_४,१८।३॥

#७ न्१७: °त्ति(व)भा°  
#८ न्१७: °क(प)त°  
    
    
तन्मात्रैक्यप्रणालेन चित्राः सर्गजलाशयाः ।  
परस्परं सम्मिलन्ति घनतां यान्ति चाभितः ॥मु_४,१८।४॥  
    
तन्मात्राणाम् पञ्चतन्मात्राणाम् । यद् ऐक्यम् । तद् एव प्रणालः जलप्रवाहमार्गः । तेन । घनताम्९ घनीभावम् ॥न्त्_४,१८।४॥

#९ न्१७: °⟨नाना⟩[नता]म्  
    
    
ननु सर्वे सर्गौघाः१० तन्मात्रैक्यप्रणालेन मिलन्त्य् अथ वा कतिपये एवेत्य् । अत्राह  
    
केचित् पृथक् स्थितिम् इताः पृथग् एव लयं गताः ।  
केचिन् मिथः सम्मिलिता जगत्षण्डाः स्थिताः कृताः ॥मु_४,१८।५॥  
    
केचिद् अशुद्धमतयः । उत्तरार्धे केचित् शुद्धमतयः । कृताः कल्पिताः । न तु सहजाः ॥न्त्_४,१८।५॥

#१० न्१७: °र्(मै)*गौ*°  
    
    
नन्व् एतादृशाः सर्गौघाः कस्मिन्न् आधारे स्थिताः भवन्तीत्य् । अत्राह  
    
जगत्षण्डसहस्राणि यत्रासङ्ख्यान्य् अणाव् अणौ ।  
अपरस्परलग्नानि काननम् ब्रह्म नाम तत् ॥मु_४,१८।६॥  
    
अपरस्परलग्नानि अन्योःन्यम् असङ्कीर्णानि । अणौ अणौ प्रत्यंशम् ॥न्त्_४,१८।६॥  
    
मिथः स मेलनं११ नैति घनतां समुपागतः ।  
यद् यद् यत्र यथा रूढं तत् तत् पश्यति नेतरत् ॥मु_४,१८।७॥  
    
घनताम् घनीभावम् । गतः सर्गः । मिथः स मेलनं नैति न गच्छति । यतः सः सर्गः । लक्षणया तत्रस्थः१२ प्रमाता । यत् यत् यत्र रूढम् परिचितम् । तत् तत् तत्र पश्यति । न इतरत् । अत्र प्रमातुर् अशुद्धमतित्वं हेतुत्वेन बहुशः उक्तम् ॥न्त्_४,१८।७॥

#११ न्१७: स⟨म्⟩ मेलनं  
#१२ न्१७: °स्थ्(आ)अः  
    
    
वर्तमानमनोराज्यवशाज् जीवपरम्पराः ।  
परस्परं सम्मिलिताः सर्गाणां रूढिभावनाः ॥मु_४,१८।८॥  
    
वर्तमानम् यत् मनोराज्यम् सङ्कल्पः । तद्वशात् । जीवपरम्पराः परस्परं सम्मिलिताः भवन्ति । समानमनोराज्यत्वाज् जीवाः परस्परम् मिलन्तीति भावः । जीवपरम्पराः कथम्भूताः । सर्गाणां रूढौ सत्यतायाम् । भावनाः यासाम् । ताः । अयम् भावः१३ । शुद्धमतीनां सर्गाः तन्मात्रैक्यप्रणालेन१४ सर्वदा मिलन्ति । अशुद्धमतीनां तु कदाचिद् एकसङ्कल्पत्वेनेति ॥न्त्_४,१८।८॥

#१३ न्१७: *जीवपरम्पराः कथम्° भावः*  
#१४ न्१७: °ऐक्[य्]अ°  
    
    
ननु कथम् इयं देहसत्ता प्राकट्यं गता यद्वशोदितसङ्कल्पाख्यमलावृतबुद्धीनां तन्मात्रैक्यप्रणालेनान्यसर्गैः सह मेलनं न भवतीत्य् । अत्राह  
    
देहसत्ता भृशं रूढा देहाभावस् तु विस्मृतः१५ ।  
देहत्वपरिरूढत्वाच् चिद्व्योम्ना विस्मृतात्मना ॥मु_४,१८।९॥  
    
चिद्व्योम्ना देहत्वपरिरूढत्वात् चिद्व्योमकर्तृकात् देहभावे परिरूढत्वात् । चिद्व्योम्ना स्वात्मत्वेन भावितात् देहभावात् इति यावत् । देहसत्ता रूढा प्ररोहं गता । तु पक्षान्तरे१६ । देहाभावः परमार्थसन् देहप्रतियोगिकस् त्रैकालिको ःभावः । चिद्व्योम्ना कथम्भूतेन । विस्मृतात्मना विस्मृतस्वरूपेण । विस्मृतः विस्मृतिं नीतः ॥न्त्_४,१८।९॥

#१५ न्१७: °त्(आ)अः  
#१६ न्१७: तु पक्षान्तरे प्ररोहं गता  
    
    
अथान्येन दृष्टान्तेनान्यसर्गैः सम्मेलनं१७ कथयति  
    
यथा शुद्धप्राणमरुत् परप्राणाभिवेधनात् ।  
वेत्ति वेध्यमनोराज्यं तथा सर्गान् नराश्रयी ॥मु_४,१८।१०॥  
    
यथा शुद्धप्राणमरुत्१८ प्राणायामादिना शुद्धप्राणः । प्राणयोगीति यावत् । परप्राणाभिवेधनात् । परप्राणेषु यत् अभिवेधनम् अभिव्याप्तिः । तस्मात् । परपुरप्रवेशाद् इति यावत् । वेध्यमनोराज्यम् । वेध्यस्य अभिव्याप्यस्य पुरुषस्य । मनोराज्यं वेत्ति । तथा तद्वत् । नराश्रयी तन्मात्रप्रणालेनान्यपुरुषाविष्टः जीवन्मुक्तः पुरुषः१९ ब्रह्मणः प्रथमम् उत्थितः पुरुषो वा । सर्गान्२० आश्रितपुरुषसर्गान् । वेत्ति ॥न्त्_४,१८।१०॥

#१७ न्१७: स[म्]मे°  
#१८ न्१७: शु*द्ध*प्राण°  
#१९ न्१७: (ब्रह्म)पु°  
#२० न्१७: °र्गा*न्*  
    
    
एवं श्रीरामकृते प्रश्ने उत्तरं सम्यग्२१ उक्त्वा पूर्वत्र यत्र तत्रोक्तानि विशीर्णानि उपदेशवाक्यानि कथयति  
    
सर्वेषां जीवराशीनाम् आत्मावस्थात्रयं२२ श्रितः ।  
जग्रत्स्वप्नसुषुप्ताख्यम्२३ अत्र देहो न कारणम् ॥मु_४,१८।११॥  
    
अत्र अवस्थात्रयाश्रयणे ॥न्त्_४,१८।११॥

#२१ न्१७: स⟨स्⟩[म्]°  
#२२ न्१७: °शीना[म् आ]त्मा°  
#२३ न्१७: °स्⟨व⟩[उ]षु°  
    
    
एवम् आत्मनि जीवत्वम् अन्यावस्थात्रयात्मनि ।  
तापाम्भसीव वीचित्वम् अस्मिन् कचति देहता ॥मु_४,१८।१२॥  
    
अन्यावस्थात्रयात्मनि । अन्यत् स्वव्यतिरिक्तत्वेन भासमानम् । यत् अवस्थात्रयम् जाग्रदाद्यवस्थात्रयम् । तत् । आत्मा स्वरूपं यस्य । तादृशे । अस्मिन्२४ जीवत्वावच्छिन्ने । आत्मनि ॥न्त्_४,१८।१२॥

#२४ न्१७: अ*स्मिन्*  
    
    
चित्कलापदम् आसाद्य सुषुप्तान्तपदे स्थितम् ।  
बुद्धो निवर्तते२५ जीवो मूढः सर्गे प्रवर्तते ॥मु_४,१८।१३॥  
    
चित्कलापदम् तुर्याख्यम् पदम् । बुद्धः चित्कलाविमर्शनसमर्थः । निवर्तते पुनः विषयेष्व् आसक्तिं न भजते । प्रवर्तते२६ विषयासक्तिम् भजते ॥न्त्_४,१८।१३॥

#२५ न्१७: °र्तत्⟨ओ⟩[ए]  
#२६ न्१७: *प्रवर्तते*  
    
    
स्वभावशुद्धिर् हि यदा तदा मैत्री प्रवर्तते ।  
द्वयोर् एकत्वरूपैव सुसौहार्दनिदर्शना ॥मु_४,१८।१४॥  
    
मैत्री कथम्भूता एव । द्वयोः एकत्वरूपा एव । द्वयोर् एकत्वम् एव हि मैत्रीशब्दार्थः । पुनः कथम्भूता । सुसौहार्दनिदर्शना । सुसौहार्दम्२७ प्रशस्तमित्रभावः । निदर्शनम् दृष्टान्तः यस्याः । सा । सुसौहार्दे हि द्वयोर् एकत्वम् एव भवति ॥न्त्_४,१८।१४॥

#२७ न्१७: सु⟨म्⟩[स्]औ°  
    
    
अज्ञः सुषुप्तात् सम्बुद्धो जीवः कश्चित् स्वसर्गभाक् ।  
सर्वगत्वाच्२८ चितः कश्चित् परसर्गेण नीयते२९ ॥मु_४,१८।१५॥  
    
स्वसर्गभाक् सुषुप्तावस्थायाः पूर्वं यादृक्स्वभाव आसीत् । तादृक्स्वभाव एवेत्य् अर्थः । परसर्गेण नयनम् स्वभावपरिवृत्तिः ज्ञेया । शुक्रादिसर्गदृष्टान्तेन वा परसर्गनयनं योज्यम् ॥न्त्_४,१८।१५॥

#२८ न्१७: °त्वा⟨श्⟩[च्]  
#२९ न्१७: °य[ते]  
    
    
ननु तस्मिन् सर्गे ःन्यः सर्गः कुत्रास्ति येनासौ नीयत इत्य् । अत्राह  
    
सर्गे सर्गे पृथग्रूपं३० सन्ति सर्गान्तराण्य् अपि ।  
तेष्व् अप्य् अन्तःस्थसर्गौघाः कदलीदलपीठवत् ॥मु_४,१८।१६॥  
    
यथा कदलीदलेष्व् अन्तर् अन्यानि दलानि सन्ति तेष्व् अन्तर् अप्य् अन्यानि तथा सर्गेष्व् अपि सर्गान्तराणि सन्ति । तेष्व् अन्तर् अप्य् अन्यानि सन्तीति पिण्डार्थः ॥न्त्_४,१८।१६॥

#३० न्१७: पृथ्(इ)अग्°  
    
    
सर्गे सर्गान्तरापूरपत्त्रपीवरवृत्तिमान् ।  
स्वभावशीतलो ब्रह्मकदलीदलमण्डपः ॥मु_४,१८।१७॥  
    
सर्गे एकस्मिन् सर्गे । यः सर्गान्तरापूरः अन्यसर्गसमूहः । स३१ एव पत्त्राणि । तैः पीवरा बृंहणरूपा । वृत्तिः स्थितिः यस्य । सः । तादृशः ॥न्त्_४,१८।१७॥

#३१ न्१७: *उन्लेसेर्लिछे सिल्बे* [स]  
    
    
कदल्याम् अन्यता नास्ति यथा पत्त्रशतेष्व् अपि ।  
ब्रह्मतत्त्वे ःन्यता नास्ति तथा सर्गशतेष्व् अपि ॥मु_४,१८।१८॥  
    
स्पष्टम् ॥न्त्_४,१८।१८॥  
    
बीजात् फलं रसाद् भूत्वा यथा बीजम् पुनर् भवेत् ।  
तथा ब्रह्म मनो भूत्वा बोधाद् ब्रह्म पुनर् भवेत् ॥मु_४,१८।१९॥  
    
यथा फलम् बीजात् उपादानभूतात्३२ बीजात् । भूत्वा प्रादुर्भूय । रसात् हेतोः । पुनः बीजम् भवेत् । तथा ब्रह्म मनो भूत्वा बोधात् । पुनः ब्रह्म भवेत् ॥न्त्_४,१८।१९॥

#३२ न्१७: ⟨अ⟩[उ]पादा°  
    
    
रसकारणकम् बीजम् फलभावेन जृम्भते ।  
ब्रह्मकारणको जीवो जगद्रूपेण जृम्भते ॥मु_४,१८।२०॥  
    
स्पष्टम्३३ ॥न्त्_४,१८।२०॥

#३३ न्१७: °ष्टम् (युज्यत)  
    
    
रसस्य कारणं किं स्याद् इति वक्तुं न युज्यते ।  
स्वभावो निर्विशेषत्वात् परं वक्तुं न युज्यते ॥मु_४,१८।२१॥  
    
कथं न युज्यत इत्य् । अत्राह स्वभाव इति । स्वभावः परम् केवलम् । निर्विशेषत्वात् । वक्तुम् अभियोगविषयतां नेतुम् । न युज्यते । स्वभावस्याभियोगे क्रियमाणे अविशेषात् सर्वेषु स्वभावेष्व् अभियोगः प्राप्नोतीति निर्विशेषत्वाद् इति पदस्याभिप्रायः ॥न्त्_४,१८।२१॥  
    
न चासत्ता सर्वमये वक्तुं क्वचन शक्यते ।  
नाकारणे कारणादि परे वास्त्य् आदिकारणे ॥मु_४,१८।२२॥  
    
असतः सर्वमयत्वायोगात् इति भावः । नाकारण इति । अकारणे न विद्यते कारणं यस्य । तादृशे । आदिकारणे परे उत्कृष्टे चिन्मात्रे । कारणादि न अस्ति । आदिकारणत्वापायाद्३४ इति भावः ॥न्त्_४,१८।२२॥

#३४ न्१७: °ण*त्वा*पा°  
    
    
बीजं जहन् निजवपुः फलीभूतं विलोक्यते३५ ।  
ब्रह्माजहन् निजवपुः फलम् बीजं च संस्थितम् ॥मु_४,१८।२३॥  
    
ब्रह्मणः बीजत्वावस्थाने निजवपुषः अहानम् एव हेतुः ॥न्त्_४,१८।२३॥

#३५ न्१७: फल्(अं बीजं च संस्थितम्) *ईभूतं विलोक्यते* ⟨बीजस्याकृतिमत् सर्वं तेनानाकृति तत्पदम्⟩  
    
    
बीजस्याकृतिमत् सर्वं तेनानाकृति तत्पदम् ।  
न युज्यते समीकर्तुं तस्मान् नास्त्य् उपमा शिवे ॥मु_४,१८।२४॥  
    
सर्वम् समस्तम् स्वरूपम् । बीजस्याकृतिमत् भवति । तेन ततो हेतोः । शिवे शुद्धचिन्मात्रतत्त्वे । उपमा नास्ति ॥न्त्_४,१८।२४॥  
    
खम् एव जायते खाभान् न च तज् जायते ःन्यदृक् ।  
अतो न जातं वा जातं विद्धि ब्रह्मनभो जगत् ॥मु_४,१८।२५॥  
    
खाभात् अत्यन्तनैर्मल्येनाकाशतुल्यात् ब्रह्मणः । खम् एव जायते । ननु कथम् एतद् इत्य् आह । न चेति । चशब्दो हेतौ । यतः तत् जगन्नाम खम् । अन्यदृक् ब्रह्मेतरदृग्रूपम् । न जायते नोत्पद्यते । फलितं कथयति अत इति । अतः परमार्थतो । न जातम् । आभासतः३६ जातं वा । जगत्३७ ब्रह्मनभः ब्रह्माकाशम् । विद्धि ॥न्त्_४,१८।२५॥

#३६ न्१७: ⟨अ⟩[आ]भास°  
#३७ न्१७: °(ग)गत्  
    
    
दृश्यम् पश्यन् स्वम् आत्मानं न द्रष्टा सम्प्रपश्यति ।  
प्रपञ्चाक्रान्तसंवित्तेः कस्योदेति निजा स्थितिः ॥मु_४,१८।२६॥  
    
द्रष्टा दृश्यम् दृशिक्रियाविषयीभूतम् भावजातम् । पश्यन् । स्वम् आत्मानम्३८ द्रष्टृरूपम्३९ निजम् आत्मानम् । न पश्यति नानुभवति । प्रपञ्चेनाक्रान्ता स्वोन्मुखतां नीता । संवित्तिः यस्य । तादृशस्य । कस्य पुरुषस्य । निजा स्थितिः४० स्वं स्वरूपम् । उदेति स्फुरति । न कस्यापीत्य् अर्थः ॥न्त्_४,१८।२६॥

#३८ न्१७: आ(त्मा)त्मा°  
#३९ न्१७: °ष्ट्(आ)*ऋ*रू°  
#४० न्१७: °ति[ः]  
    
    
मृगतृष्णाजलभ्रान्तौ सत्यां केव विदग्धता ।  
विदग्धतायां सत्यां तु केवासौ मृगतृष्णिका ॥मु_४,१८।२७॥  
    
अतो विदग्धता एव सत्सङ्गमादिना पोषणीयेति भावः ॥न्त्_४,१८।२७॥  
    
आकाशविशदो द्रष्टा सर्वगो ःपि न पश्यति ।  
नेत्रं निजम् इवात्मानं दृशीभूतम् अहो भ्रमः ॥मु_४,१८।२८॥  
    
आकाशवद् विशदः४१ शुद्धचिन्मात्ररूपत्वेनात्यन्तनिर्मलः । द्रष्टा । दृशीभूतम् दृश्यभावं गतम् । आत्मानम् द्रष्टाख्यम् आत्मानम् । न पश्यति । किम् इव । नेत्रम् इव । यथा नेत्रं निजम् आत्मानं न पश्यति४२ । तथेत्य् अर्थः । अहो भ्रमः भवति ॥न्त्_४,१८।२८॥

#४१ न्१७: वि⟨ष्⟩[श्]अ°  
#४२ न्१७: °श्य्⟨ए⟩[अ]ति  
    
    
आकाशविशदम् ब्रह्म यत्नेनापि न लभ्यते ।  
दृश्ये दृश्यतयादृष्टे त्व् अस्य लाभः सुदूरतः ॥मु_४,१८।२९॥  
    
कुतो४३ न लभ्यते इत्य् । अत्राह दृश्य इति । तेन दृश्ये दृश्यत्वादर्शनम् एव ब्रह्मलब्धिर् इति भावः ॥न्त्_४,१८।२९॥

#४३ न्१७: °तो⟨म्⟩  
    
    
त्वादृक्स्थूलो ःवधानेन विना यत्र न दृश्यते ।  
तत्रातिदूरोदस्तैव द्रष्टुः सूक्ष्मस्य दृश्यता ॥मु_४,१८।३०॥  
    
यत्र यस्मिन् विषये । अवधानेन विना त्वादृक्स्थूलः न दृश्यते । तत्र तस्मिन् विषये । सूक्ष्मस्य द्रष्टुः दृश्यता अतिदूरोदस्ता एव भवति । त्वादृग् इति देहाभिप्रायेणोक्तिः ॥न्त्_४,१८।३०॥  
    
द्रष्टा द्रष्टैव भवति न तु स्पृशति दृश्यताम् ।  
दृश्यं च दृश्यते तेन द्रष्टा राम न दृश्यते ॥मु_४,१८।३१॥  
    
द्रष्टा दृशिक्रियाकर्ता । द्रष्टा एव भवति । असौ द्रष्टा दृश्यताम् दृश्यभावम् । न स्पृशति । हे राम । तेन द्रष्ट्रा । दृश्यं दृश्यते येन । दृश्यस्य दृश्यत्वम् अस्तीति भावः । तेन द्रष्ट्रा । द्रष्टा द्रष्टृरूपः स्वात्मा । न दृश्यते । अतिसूक्ष्मत्वाद् इति४४ भावः ॥न्त्_४,१८।३१॥

#४४ न्१७: इ*ति*  
    
    
द्रष्टैव सम्भवत्य् एको न तु दृश्यम् इहास्ति हि ।  
द्रष्टा सर्वात्मको दृश्यं स्थितश् चेत् केव दृश्यता ॥मु_४,१८।३२॥  
    
सम्भवतीति । तस्यैव विचारसहत्वाद् इति भावः । सर्वात्मकः द्रष्टा दृश्यं स्थितः दृश्यतया स्थितः । चेत् भवति । तदा दृश्यता का इव भवति । अवश्यं च स्वप्नन्यायेन द्रष्टुः दृश्यतयावस्थानम् अङ्गीकर्तव्यम् ॥न्त्_४,१८।३२॥  
    
ननु कथं द्रष्टा४५ दृश्यत्वेन तिष्ठतीत्य् आशङ्क्य दृष्टान्तं कथयति  
    
सर्वशक्तिमता राज्ञा यत् यत् सम्पाद्यते यथा ।  
तत् तत् तथा भवत्य् आशु स एवोदेति तत्तया ॥मु_४,१८।३३॥  
    
यथा सर्वशक्तिमता सम्राट्त्वेन सर्वशक्तियुक्तेन । राज्ञा । यत् यत् वस्तु । यथा सम्पाद्यते सम्पादनक्रियाविषयतां नीयते । तत् तत् वस्तु । आशु तथा भवति सम्पद्यते । विचारे क्रियमाणे स एव राजा एव । तत्तया तत्तद्वस्तुरूपेण । उदेति स्फुरति । अयम् भावः । यथा सर्वशक्तिमान् राजा स्वाव्यतिरिक्तज्ञानद्वारेण ज्ञानविवर्तभूतसम्पद्यमानवस्तुतया स्फुरति । तथा द्रष्टा४६ स्वाव्यतिरिक्तदृशिक्रियाद्वारेण दृशिक्रियाविवर्तभूतदृश्यमानपदार्थतया स्फुरतीति ॥न्त्_४,१८।३३॥

#४५ न्१७: द्⟨ऋ⟩[र]ष्टा  
#४६ न्१७: *स्वाव्यतिरिक्त्⟨आ⟩[अ]ज्ञानद्वारेण ज्ञा[न]विवर्त° द्रष्टा*  
    
    
यथा मधुरसोल्लासः षण्डो भवति भासुरः ।  
रसताम् अजहच्४७ चैव फलपुष्पदलोन्नतः ॥मु_४,१८।३४॥  
    
चिदुल्लासस् तथा जीवो भूत्वा भवति देहकः ।  
चिन्मात्रतां ताम् अजहद् एव दर्शनदृङ्मयः४८ ॥मु_४,१८।३५॥  
    
दर्शनदृङ्मयः कर्मसाधनो ःयं दर्शनशब्दः । तेन दृश्यदृङ्मयः४९ इत्य् अर्थः । युग्मम् ॥न्त्_४,१८।३४-३५॥

#४७ न्१७: °ह⟨श्⟩[च्]  
#४८ न्१७: °दृ⟨ं⟩[ङ्]म°  
#४९ न्१७: °दृ⟨ं⟩[ङ्]म°  
    
    
नानाषण्डसहस्रौघैर् अद्वितीयैर् निजात्मनः ।  
यथोदेति रसो भौमश् चित् तथोदेत्य् अहम्भ्रमैः ॥मु_४,१८।३६॥  
    
भौमः भूमिसम्बन्धी ॥न्त्_४,१८।३६॥  
    
चिद्रसोल्लासवृक्षाणां कचताम् आत्मनात्मनि ।  
दृश्यशाखाशताढ्यानाम् इह नान्तो ःवगम्यते ॥मु_४,१८।३७॥  
    
चिद् एव रसः । तस्य यः उल्लासः । तस्य वृक्षाणाम् जगताम् इति यावत् ॥न्त्_४,१८।३७॥  
    
षण्डः प्रत्येकम् एवान्तर् यथा रसचमत्कृतिम् ।  
स्वादयत्य् एवम् एषा चित् पृथक् पश्यति संसृतीः ॥मु_४,१८।३८॥  
    
रसेन कृताम् उच्छूनतारूपां चमत्कृतिम् रसचमत्कृतिम् ॥न्त्_४,१८।३८॥  
    
या योदेति५० यथा यस्या जीवशक्तेः स्वसंसृतिः ।  
ताम् तां तथैति सा स्वान्तश्५१ चिद् भूतभुवनस्थितिम् ॥मु_४,१८।३९॥  
    
उदेति स्फुरति । चित् चित्स्वरूपा५२ । सा जीवशक्तिः । स्वान्तः स्वमध्ये । तां ताम् भूतभुवनस्थितिम् । भूतानां तदाधारभूतानाम् । भुवनानां च संस्थितिम् संस्थाम् । एति प्राप्नोति ॥न्त्_४,१८।३९॥

#५० न्१७: योद्⟨ऐ⟩[ए]°  
#५१ न्१७: सा ⟨म्⟩[स्]वा°  
#५२ न्१७: *चित् चित्*स्व⟨म्⟩[र्]ऊ°  
    
    
जीवसंसृतयः५३ काश्चित् प्रमिलन्ति परस्परम् ।  
स्वयं विहृत्य संसारे शाम्यन्ति चिरकालतः ॥मु_४,१८।४०॥  
    
काश्चित् शुद्धमतियुक्ताः । चिरकालतः देहपातानन्तरम् ॥न्त्_४,१८।४०॥

#५३ °य्(आ)अः  
    
    
सूक्ष्मया परया दृष्ट्या स्वम् पश्यस्य् अनया तथा ।  
जगज्जालसहस्राणि परमाण्वन्तरेष्व् अपि ॥मु_४,१८।४१॥  
    
त्वम् । स्वम् चिन्मात्राख्यं स्वात्मानम् । अनया अस्मिन् प्रकरणे प्रोक्तया । परया उत्कृष्टया । सूक्ष्मया सूक्ष्मवस्तुविषयत्वेन सूक्ष्मरूपया । दृष्ट्या सम्यग्ज्ञानेन । पश्यसि५४ अनुभवसि५५ । तथाशब्दः समुच्चये । तथा परमाण्वन्तरेष्व् अपि जगज्जालसहस्राणि पश्यसि । अपिशब्दः परमाण्वन्तरेषु जगज्जालसहस्रदर्शनासम्भवद्योतकः ॥न्त्_४,१८।४१॥

#५४ न्१७: °⟨म्⟩[स्]इ  
#५५ न्१७: °(म्)*स्*इ  
    
    
भित्तौ नभसि पाषाणे ज्वालायाम् अनिले जले ।  
सन्ति संसारलक्ष्याणि तिले तैलम् इवाखिले ॥मु_४,१८।४२॥  
    
जगद्बीजभूतचिन्मात्रसारत्वेनेति भावः ॥न्त्_४,१८।४२॥  
    
शुद्धम् एति यदा चेतस् तदा५६ जीवो भवेच् चितिः ।  
शुद्धा च सा सर्वगता तेन सम्मेलनम् मिथः ॥मु_४,१८।४३॥  
    
सा चित् । तेन शुद्धत्वेन ॥न्त्_४,१८।४३॥

#५६ न्१७: तदा⟨स् तदा⟩  
    
    
सर्वेषाम् पद्मजादीनां स्वसत्ताभ्रमपूरकः ।  
जगद्दीर्घमहास्वप्नः स्वयम् अन्तः समुत्थितः ॥मु_४,१८।४४॥  
    
स्वसत्ताभ्रमपूरकः स्वसत्ताभ्रमकारीत्य्५७ अर्थः ॥न्त्_४,१८।४४॥

#५७ न्१७: स्व⟨म्⟩[स्]अत्°  
    
    
स्वप्नात् स्वप्नान्तरं यान्ति काश्चिद् भूतपरम्पराः ।  
तेनोपलम्भः कुड्यादाव् आसां दृढतरः स्थितः ॥मु_४,१८।४५॥  
    
काश्चिद् भूतपरम्पराः भूतपङ्क्तयः । स्वप्नात् एकस्मात् संसृतिरूपात् स्वप्नात् । स्वप्नान्तरम् अन्यसंसृतिरूपं स्वप्नम् । यान्ति । तेन ततः हेतोः । आसाम् स्वप्नात् स्वप्नान्तरं गतानाम् भूतपङ्क्तीनाम् । कुड्यादौ दृढतरः५८ उपलम्भः स्थितः अस्ति । इदं कुड्यम् इत्यादिरूपं ज्ञानम् अस्ति ॥न्त्_४,१८।४५॥

#५८ न्१७: °ढ(स्थितः)त°  
    
    
यद् यत्र चिद् भावयति तत् तत्राशु भवत्य् अलम् ।  
तया स्वप्ने ःपि यद् दृष्टं तत्काले सत्यम् एव तत् ॥मु_४,१८।४६॥  
    
तया चिता ॥न्त्_४,१८।४६॥  
    
चिदणोर् अन्तरे सन्ति समस्तानुभवाणवः ।  
यथा बीजान्तरे पत्त्रलतापुष्पफलाणवः ॥मु_४,१८।४७॥  
    
समस्ताः समस्तघटपटाद्याकाराः । अनुभवाणवः अनुभवलेशाः५९ ॥न्त्_४,१८।४७॥

#५९ न्१७: °श्*आ*ः  
    
    
परमाणुं जगद् अन्तर्६० धत्ते चित्परमाणुकः ।  
लीनम् आकाशम् आकाशे द्वैतैक्यभ्रमम् उत्सृज ॥मु_४,१८।४८॥  
    
चित्परमाणुकः चिद्रूपः परमाणुः । जगत् परमाणुम् जगद्रूपम् परमाणुम् । अन्तः स्वात्मभित्तौ । धत्ते धारयति । फलितम् आह लीनम् इति । अतः आकाशम् जगदाख्यम् आकाशम् । आकाशे चिदाख्य आकाशे । लीनम् भवति । एतस्य फलं कथयति द्वैतैक्यम् इति । अतः त्वम् द्वैतैक्यभ्रमम् उत्सृज त्यज । एकतयापि वक्तुम् अशक्यस्य केवलस्य चिन्मात्रस्य स्थितत्वात् ॥न्त्_४,१८।४८॥

#६० उन्मेत्रिस्छ्। श्१: जग*न्*त्य् अन्तर्; श्३: जगन्त्य् अन्तर्  
    
    
देशकालक्रियाद्याख्यैः स्वैर् एवाणुभिर् एव चित् ।  
अणून् अनुभवत्य् अन्तर् इतराणोर् असम्भवात् ॥मु_४,१८।४९॥  
    
स्वैर् एव स्वरूपभूतैर् एव । अणून् नानाभूतरूपान् अणून् । अन्तः स्वस्मिन् । इतराणोः देशादिरूपस्य चिद्व्यतिरिक्तस्याणोः ॥न्त्_४,१८।४९॥  
    
स्वयं सर्वस्य कचितः स्वच्छश् चिदणुषण्डकः ।  
ब्रह्मादेः कीटनिष्ठस्य देहदृष्ट्यानुभावितः ॥मु_४,१८।५०॥  
    
देहदृष्ट्या अनुभावितः अनुभवविषयतां नीतः । कीटनिष्ठस्य कीटावसानस्य । अनुभावित इत्य् अत्र स्वार्थे णिच् आर्षः ॥न्त्_४,१८।५०॥  
    
कचितं किञ्चिद् एवेह वस्तुतस् तु न किञ्चन ।  
स्वयं स्वत्वं स्वादयन्ते द्वैतं चित्परमाणवः ॥मु_४,१८।५१॥  
    
पुनः किम् एतत् स्फुरतीत्य् । अत्राह स्वयम् इति । चित्परमाणवः चिल्लेशाः । द्वैतम् घटपटादिरूपद्वैतस्वरूपम् । स्वत्वम् स्वभावम् । स्वादयन्ते चमत्कारविषयतां नयन्ति ॥न्त्_४,१८।५१॥  
    
स्वयम् प्रकचति स्फारदेहश् चिदणुषण्डकः ।  
नेत्रादिकुसुमद्वारैः संविदामोदम् उद्गिरन् ॥मु_४,१८।५२॥  
    
स्फारदेहः स्फारस्वरूपः । संविदामोदम् घटपटादिज्ञानरूपम्६१ आमोदम् ॥न्त्_४,१८।५२॥

#६१ न्१७: °*ज्ञान*°  
    
    
सम्पश्यतीतरान् कश्चिद् बहीरूपेण चिद्घनान् ।  
सर्वगत्वाद् अनाशत्वाद् दृश्यबीजस्य वै चितेः ॥मु_४,१८।५३॥  
    
कश्चित् पुरुषः । जाग्रदवस्थाविष्ट इति यावत् । चितेः दृश्यबीजस्य चिदाख्यस्य दृश्यबीजस्य । सर्वगत्वात् तथा अनाशत्वात् । चिद्घनान् चित्स्वरूपत्वेन चिद्भरितान् । इतरान् स्वतो भिन्नत्वेन भातान् पदार्थान् । बहीरूपेण पश्यति बाह्या एते इति अनुभवति ॥न्त्_४,१८।५३॥  
    
अन्तर् एवाखिलं कश्चित् पश्यत्य् अविकलं जगत् ।  
तत्रातिकालं कलनाद् उन्मज्जति निमज्जति६२ ॥मु_४,१८।५४॥  
    
कश्चित् स्वप्नावस्थाविष्ट इति यावत् । अन्तर् एव स्वस्मिन्न् एव । न तु बाह्ये ॥न्त्_४,१८।५४॥

#६२ न्१७: °ति (निमज्जति)  
    
    
स्वप्नात् स्वप्नान्तरं तत्र तथा पश्यन् पुनः पुनः ।  
मिथ्यावटेषु लुठितः शिलेव शिखरच्युता ॥मु_४,१८।५५॥  
    
कश्चित् किं कुर्वन् । स्वप्नात् स्वप्नान्तरम् पुनः पुनः पश्यन् इति पूर्वेणैव सम्बन्धः । कश्चित् कथम्भूतः । मिथ्या व्यर्थम् । अवटेषु भावाभावाख्येष्व् अवटेषु । लुठितः । का इव । शिखरच्युता शिला इव ॥न्त्_४,१८।५५॥  
    
केचित् सम्मीलिताः केचिद् आत्मन्य् एव भ्रमे स्थिताः ।  
मग्नाः स्वसंविद्रसतः स्फुरन्तो६३ देहिषण्डकाः ॥मु_४,१८।५६॥  
    
केचित् सुषुप्त्यवस्थाविष्टाः । सम्मीलिताः निद्राग्रस्ताः । आत्मनि अज्ञानवलिते स्वात्मनि । देहिषण्डकाः जीवसमूहाः ॥न्त्_४,१८।५६॥

#६३ श्१,श्३: स्फुरन्तो; न्१७: स्फुरतो  
    
    
तुर्यावस्थाविष्टान् कथयति६४  
    
स्वयम् अन्तः प्रपश्यन्ति ये जगज्जीवसम्भ्रमम् ।  
तैः कैश्चित् तत् तथा दृश्यम् असत्स्वप्नवद् आश्रितम् ॥मु_४,१८।५७॥  
    
ये जीवन्मुक्ताः जीवाः । जगज्जीवसम्भ्रमम् जगदाख्यं जीवसम्भ्रमम् । अन्तः मनसि । पश्यन्ति । न तु बहिः६५ । तैः कैश्चित् तत् दृश्यं तथा आश्रितम् अन्तस्त्वेनैवाश्रितम् । कथम् । असत्स्वप्नवत्६६ । तुर्यावस्थाविष्टा जीवन्मुक्ता हि बाह्यम् अपि जगत् स्वप्नवद् अन्तःस्थम् एवानुभवन्ति भ्रमस्वरूपत्वदर्शनात् ॥न्त्_४,१८।५७॥

#६४ न्१७: *तुर्° → °ति*  
#६५ न्१७: बहि[ः]  
#६६ न्१७: °व*त्*  
    
    
सर्वात्मत्वात् स्वभावस्य तद् दृश्यं सत्यम् आत्मनि ।  
सर्वगो विद्यते यत्र तत्र सर्वम् उदेति हि ॥मु_४,१८।५८॥  
    
तत् दृश्यम् आत्मनि स्वस्मिन् स्वरूपे । सत्यम् भवति । कुतः । स्वभावस्य चिन्मात्राख्यस्य स्वभावस्य । सर्वात्मत्वात् सर्वरूपेण वर्तमानत्वात् । अयम् भावः । दृश्यं द्रष्ट्रपेक्षया सिद्धेन दृश्यत्वेनासत्यम् अपि सत् । सर्वरूपत्वावस्थितचिन्मात्रापरपर्यायस्वभावसारत्वेन स्वस्वरूपे सत्यम् एवेति । ननु कथम् एतद् इत्य् । अत्राह सर्वग इति । हि यस्मात् । सर्वगः सर्वव्यापकं स्वभावापरपर्यायम् चिन्मात्रत्वम्६७ । यत्र विद्यते । तत्र सर्वम् दृश्यम् । उदेति प्रादुर्भवति । अतः स्वभावभूतचिन्मात्रवत् तत्सत्ताविनाभावि दृश्यम् अपि सत्यम् एवेति भावः ॥न्त्_४,१८।५८॥

#६७ न्१७: °त्व्⟨ए⟩[अम्]  
    
    
जीवान्तः प्रतिभासस्य सर्गस्य पुनर् अन्तरे ।  
जीवषण्ड उदेत्य् उच्चैस् तस्यान्तर् इतरो ःपि च ॥मु_४,१८।५९॥  
    
स्पष्टम् ॥न्त्_४,१८।५९॥  
    
जीवान्तर् जायते जीवस् तस्यान्तर् अपि जीवकः ।  
सर्वत्र रम्भादलवज् जीवबीजम् प्रजीवति ॥मु_४,१८।६०॥  
    
प्रजीवति प्रकृष्टायाः जीवनक्रियायाः कर्तृत्वम् भजति ॥न्त्_४,१८।६०॥  
    
दृश्यबुद्धिपरावृद्धि समम् एतद् अनन्तकम् ।  
हेम्नीव कटकादित्वम् परिज्ञप्त्यैव नश्यति ॥मु_४,१८।६१॥  
    
अनन्तकम् अन्तरहितत्वेन भासमानम् । एतत् दृश्यम् । परिज्ञप्त्यैव चिन्मात्रम् एवेदम् इति ज्ञानेनैव । न त्व् अन्येन केनापि हेतुना । समम् युगपत् । न तु क्रमेण । नश्यति अदर्शनं याति । चिन्मात्ररूपत्वेनानुभूयमानत्वसिद्धेर् इत्य् अर्थः । एतत् कथम्भूतम् । दृश्यबुद्ध्या दृश्यम् इदम् इति बुद्ध्या । परा उत्कृष्टा । आ समन्तात् । वृद्धिः यस्य । तत् । एतत् किम् इव । कटकादित्वम् इव । यथा हेम्नि स्थितं कटकादित्वम् परिज्ञप्त्या हेमैवेदम् इति ज्ञानेन नश्यति । तथेत्य् अर्थः ॥न्त्_४,१८।६१॥  
    
विचारो यस्य नोदेति को ःहं किम् इदम् इत्य् अलम् ।  
तस्याद्यन्ताविमुक्तो ःसौ६८ दीर्घो जीवज्वरभ्रमः ॥मु_४,१८।६२॥  
    
आद्यन्ताविमुक्तः६९ अविच्छिन्नप्रवाहः । जीवो ःहम् इति ज्वररूपः भ्रमः जीवज्वरभ्रमः ॥न्त्_४,१८।६२॥

#६८ न्१७: °आद्य⟨त्⟩[न्]ताविमुक्तो ⟨म्⟩[ःस्]औ  
#६९ न्१७: ⟨अद्यन्ता⟩[आद्यन्ता]°  
    
    
विचारः फलितस् तस्य विज्ञेयो यस्य सन्मतेः ।  
दिनानुदिनम् आयाति तानवम् भोगगृध्नुता ॥मु_४,१८।६३॥  
    
विज्ञेय इत्य् । अत्र पण्डितैर् इति शेषः । भोगगृध्नुता भोगाकाङ्क्षा ॥न्त्_४,१८।६३॥  
    
यथा देहोपयुक्तं हि करोत्य् आरोग्यम् औषधम् ।  
तथेन्द्रियजये न्यस्तो विवेकः फलितो भवेत् ॥मु_४,१८।६४॥  
    
देहोपयुक्तम् देहे प्रयुक्तम् । फलितः मोक्षाख्यव्यवहिते फलयुक्तः । इन्द्रियजयस्यैव मोक्षम् प्रति साक्षाद् उपायत्वाद् इति भावः ॥न्त्_४,१८।६४॥  
    
विवेको ःस्ति वचस्य् एव चित्रे ःग्निर् इव भास्वरः ।  
यस्य तेन परित्यक्ता दुःखायैव विवेकिता ॥मु_४,१८।६५॥  
    
यस्येत्य् अस्य पूर्वार्धेन सम्बन्धः । परित्यक्तेति७० चित्ताभिप्रायेणोक्तम् ॥न्त्_४,१८।६५॥

#७० न्१७: °त्य्(ओ)अक्ते°  
    
    
यथा स्पर्शेन पवनः सत्ताम् आयाति नो गिरा ।  
तथेच्छातानवेनैव विवेको ःस्येति बुध्यते ॥मु_४,१८।६६॥  
    
स्पष्टम् ॥न्त्_४,१८।६६॥  
    
चित्रामृतं नामृतम् एव विद्धि  
चित्रानलं नानलम् एव विद्धि ।  
चित्रे ःङ्गना नूनम् अनङ्गनैव  
वाचा विवेकस् त्व् अविवेक एव ॥मु_४,१८।६७॥  
    
यथा चित्रस्थस्यामृतादेः तृप्त्याद्यर्थक्रियाकारित्वाभावात् अनमृतादिरूपत्वम् एव । तथा केवलं वाचैव कथ्यमानस्य । अत एव इन्द्रियजयासाधकस्य विवेकस्य मोक्षाख्यार्थक्रियाकारित्वाभावाद्७१ अविवेकत्वम् एवेति भावः ॥न्त्_४,१८।६७॥

#७१ न्१७: °आभा(व)वाद्  
    
    
पुनः कीदृक् पुरुषो विवेकी७२ अस्त्य् । अत्र सर्गान्तश्लोकेनाह  
    
पूर्वं विवेकेन तनुत्वम् एति  
रागो ःथ वैरं च समूलम् एव ।  
पश्चात् परिक्षीयत एव यत्र  
स पावनस् तत्र विवेकितास्ति ॥मु_४,१८।६८॥  
    
यत्र यस्मिन् पुरुषे । रागः अथ वैरं च द्वेषः । विवेकेन विचारेण । पूर्वम् प्रथमम् । तनुत्वम् तानवम् । एति गच्छति । पश्चात् तनुत्वानन्तरम् । क्षीयते७३ एव नश्यत्य् एव । सः पुरुषः । पावनः अस्ति । तत्र तस्मिन् पुरुषे । विवेकिता विचारयुक्तत्वम् । अस्ति । न तु वाक्यमात्रेण सदसन्निर्णायके इत्य् अर्थः । इति शिवम् ॥न्त्_४,१८।६८॥

#७२ न्१७: °क्*ई*(न)  
#७३ न्१७: °यत्⟨य्⟩[ए]  
    
    
इति श्रीभास्करकण्ठविरचितायां श्रीमोक्सोपायटीकायां स्थितिप्रकरणे ःष्टादशः सर्गः७४ ॥१८॥

#७४ न्१७: श्री[मो]क्षो[पा]य[टी]का[याम्] स्थि[ति]प्र[क]र[णे ः]ष्टा[द]शः [सर्]गः

    
अतिदुर्बोधत्वेन पुनर् अपि पूर्वोक्तम् एवार्थं कथयति  
    
जीवबीजम् परम् ब्रह्म सर्वत्र खम् इव स्थितम् ।  
तेन जीवोदरजगत्य् अपि जीवो ःस्त्य् अनेकधा१ ॥मु_४,१९।१॥  
    
जीवानाम् बीजम् प्रादुर्भवस्थानम् । परम् ब्रह्म खम् इवाकाशवत् । सर्वत्र दृश्यतयाभिमते समस्ते जगज्जाले । स्थितम् स्वरूपसारतया स्थितम् भवति । तेन ततो हेतोः । जीवस्य यत् उदरम् मध्यप्रदेशः । तत्रस्थितं यत् जगत् स्वप्नादिरूपं जगत् । तस्मिन् अपि अनेकधा नानाविधस्थावरजङ्गमात्मकप्रकारेण नानाप्रकारो । जीवो ःस्ति ॥न्त्_४,१९।१॥

#१ न्१७: °(दा)*धा*  
    
    
ततः किम् इत्य् अपेक्षायाम् आह  
    
चिद्घनैकघनात्मत्वाज् जीवान्तर् जीवजातयः ।  
कदलीदलवत् सन्ति कीटा इव नरोदरे ॥मु_४,१९।२॥  
    
अतः२ चिद्घनेन एकम् केवलम् । घनः आत्मा यस्य । सः । तस्य भावः चिद्घनैकात्मत्वम् । तस्मात् हेतोः । जीवान्तः जीवानाम् मध्ये । जीवजातयः कदलीदलवत् सन्ति । कदलीदलेषु ह्य् अन्तर् अन्यानि दलानि सन्ति । जीवजातयः३ के इव । कीटा इव । यथा नरोदरे कीटाः सन्ति । तथेत्य् अर्थः ॥न्त्_४,१९।२॥

#२ न्१७: अ(ं)तः  
#३ न्१७: *कदलीदलवत् → °जातयः*  
    
    
ननु जीवः कुत उत्पद्यते इत्य् । अत्राह  
    
यो यो राम यथा ग्रीष्मे कल्कस्वेदाद् भवेत् क्रिमिः ।  
तत्तन्नाम तथा चित्त्वात् खं जीवीभवति स्वतः ॥मु_४,१९।३॥  
    
हे राम । ग्रीष्मे ग्रीष्मकाले । कल्कस्वेदात्४ । कल्को मलम् । स च स्वेदश् च । तत् कल्कस्वेदम् । तस्मात् । यः यः क्रिमिः यथा येन रूपेण । भवेत् जायते । खम् आकाशम् । चित्त्वात्५ तथा तेन रूपेण । स्वतः जीवीभवति । खम् कथम्भूतम् । तत्तन्नाम तस्य तस्य क्रिमेर् नाम यस्य । तत् । अयम् भावः । ग्रीष्मे तावत् नानाविधाः क्रिमयः कल्कस्वेदात् जायन्ते । तेषां शरीरं तावत् कल्कस्वेदमयम् भवतु । तच्चालकस् तु जीवः जीवत्वान्यथानुपपत्त्या चित्त्वयुक्तम् आकाशम् एव । कल्कस्वेदस्य शरीरमात्रसम्पादने परिसमाप्तत्वात् तदन्यस्यासन्निधानाच्६ च । अतस् सर्वे जीवाः आकाशारूपा एवेति ॥न्त्_४,१९।३॥

#४ न्१७: कल्क्⟨आ⟩[अ]°  
#५ न्१७ चित्[त्]वात्  
#६ न्१७: °ना⟨श्⟩[च्]  
    
    
यथा यथा यतन्ते ते जीवकाः स्वात्मसिद्धये ।  
तथा तथा भवन्त्य् आशु विचित्रोपासनक्रमैः ॥मु_४,१९।४॥  
    
ते आकाशमयाः । जीवकाः । स्वात्मसिद्धये७ यथा यथा यतन्ते विचित्रोपासनाक्रमैः यतनरूपैः नानाविधैर् उपासनाक्रमैः । तथा तथा भवन्ति८ ॥न्त्_४,१९।४॥

#७ न्१७: ⟨यथा यथा⟩ स्वात्म°  
#८ न्१७: °व[न्]ति  
    
    
सामान्येनोक्त्वा विशेषेण कथयति  
    
देवान् देवयजो यक्षयजो यक्षान् व्रजन्ति हि ।  
ब्रह्म ब्रह्मयजो यान्ति यद् अतुच्छं तद् आश्रयेत् ॥मु_४,१९।५॥  
    
फलितम् आह यद् इति । अत इत्य् अध्याहारः । अतः पुरुषः यत् अतुच्छम् भवति । तत् आश्रयेत्९ ॥न्त्_४,१९।५॥

#९ न्१७: *अतुच्° → °येत्*  
    
    
ननु तर्हि शुक्रः कथं स्वयतनं विना नानारूपतां गत इत्य् । अत्राह  
    
स शुक्रो भृगुपुत्रो हि निर्मलत्वात् स्वसंविदः ।  
बद्धः प्रथमदृष्टेन दृश्येनाशु स्वभावतः ॥मु_४,१९।६॥  
    
सः पूर्वप्रकरणोक्तः । भृगुपुत्रः शुक्रः । हि निश्चये । इदम्प्रथमतावरोहेण स्वसंविदः निर्मलत्वात् प्रथमदृष्टेन दृश्येन स्वभावतः प्रयतनं विनाशु१० बद्धः स्वोन्मुखः कृतः । अतो न विरोध इति भावः ॥न्त्_४,१९।६॥

#१० न्१७: °आ*शु*  
    
    
अभिजातापरिम्लाना बाला यत् प्रथमम् पुरः ।  
संवित् प्राप्नोति तद्रूपा भवत्य् अन्या न काचन ॥मु_४,१९।७॥  
    
अभिजाता शुद्धा । अत एवापरिम्लाना तावत् कालुष्यम्११ अगता । बाला ब्रह्मणः सद्यः उत्थिता । संवित् । प्रथमम् आदौ । यत् पुरः पश्यति । तद्रूपा भवति । अन्या ब्रह्मणः पूर्वतरम् उत्थिता । काचन संवित् । न भवति यत्नं विना न भवति । यत्नेन तु भवत्य् एव । अन्यथा१२ मोक्षाभावप्रसङ्गात् ॥न्त्_४,१९।७॥

#११ न्१७: काल्⟨बष्प⟩[उष्य]म्  
#१२ न्१७: °*था*  
    
    
पूर्वं स्फुरितम्१३ प्रश्नं श्रीरामः अस्मिन् समये१४ पृच्छति  
    
जाग्रत्स्वप्नदशाभेदम् भगवन् वक्तुम् अर्हसि ।  
कथं च जाग्रज् जाग्रत् स्यात् स्वप्नो ःजाग्रत् कथम् भवेत् ॥मु_४,१९।८॥  
    
किं कथयामीत्य् अपेक्षायाम् आह कथम् इति । जाग्रत् जाग्रत् कथं स्यात् । स्वप्नः अजाग्रत् स्वप्नः । कथम् भवेत् । एतद् एव कथय मे इति१५ भावः ॥न्त्_४,१९।८॥

#१३ न्१७: °र्वं (पू) [स्]फु°  
#१४ न्१७: ⟨म्⟩[स्]अम°  
#१५ न्१७: °थय⟨त्⟩ [म्]ए [इ]ति  
    
    
श्रीवसिष्ठ उत्तरं कथयति  
    
स्थिरप्रत्यययुक्तं यत् तज् जाग्रद् इति कथ्यते ।  
अस्थिरप्रत्ययं१६ यत् स्यात् स स्वप्नः समुदाहृतः ॥मु_४,१९।९॥  
    
स्थिरप्रत्ययेन स एवायम् इत्य् एवंरूपप्रत्यभिज्ञायां१७ क्षमेण स्थिरज्ञानेन । युक्तं यत् भवति । पण्डितैः तज् जाग्रद् इति कथ्यते । यत् अस्थिरप्रत्ययम् प्रत्यभिज्ञाक्षमास्थिरज्ञानयुक्तम् । स्यात् । पण्डितैः सः स्वप्नः समुदाहृतः कथितः ॥न्त्_४,१९।९॥

#१६ न्१७: °र(ं)प्र°  
#१७ न्१७: °रूप(ं)प्र°  
    
    
जाग्रत्स्वप्नयोः कदाचित्सम्भवयुक्तं स्वप्नजाग्रत्त्वं१८ कथयति  
    
जाग्रच्१९ चेत् क्षणदृष्टः२० स्यात् स्वप्नः कालान्तरस्थितः ।  
तज् जाग्रत् स्वप्नताम् एति स्वप्नो जाग्रत्त्वम् ऋच्छति ॥मु_४,१९।१०॥  
    
जाग्रल् लक्षणया२१ जाग्रज्ज्ञानविषयीभूतं वस्तु । चेत् यदि । क्षणदृष्टः क्षणम् एव दृष्टः । स्यात् । अर्थात् ततः नष्टः । तथा स्वप्नः स्वप्नज्ञानविषयीभूतं वस्तु । कालान्तरस्थितः स्वप्नकालाद् अन्यस्मिन् काले ःपि स्थितः । चेत् स्यात् । कदाचिद् धि स्वप्नदृष्टम् अपि वस्तु प्रभाते प्रत्यक्षं दृश्यते । तत् तदा । जाग्रत् जाग्रद्वस्तुग्राहकं ज्ञानम् । स्वप्नताम् एति अस्थिरप्रत्ययत्वात् । स्वप्नः स्वप्नवस्तुग्राहकं ज्ञानम् । जाग्रत्त्वम् ऋच्छति स्थिरप्रत्ययत्वात् ॥न्त्_४,१९।१०॥

#१८ न्१७: °ग्रत्[त्]वं  
#१९ न्१७: °ग्र⟨श्⟩[च्]  
#२० न्१७: °ष्ट⟨ं⟩[ः]  
#२१ न्१७: °या(त्)  
    
    
ननु कथम् एतद् इत्य् । अत्राह  
    
जाग्रत्स्वप्नदशाभेदो न स्थिरास्थिरतां विना ।  
समः सदैव सर्वत्र समस्तानुभवो ःनयोः ॥मु_४,१९।११॥  
    
यतः जाग्रत्स्वप्नदशाभेदः स्थिरतास्थिरतां विना न भवति । अतः क्षणिकजाग्रतः स्वप्नत्वं स्थिरस्वप्नस्य जाग्रत्त्वं युक्तम् एवेति भावः । अत्र समस्तानुभवम् प्रमाणत्वेन कथयति सम इति । अनयोः जाग्रत्स्वप्नयोः । समस्तेषु स्थितः अनुभवः समस्तानुभवः । सदा सर्वेषु कालेषु । सर्वत्र सर्वेषु देशेषु । समः एव भवति । स्थिरास्थिरतां विनेति अत्रापि२२ सम्बन्धनीयम् ॥न्त्_४,१९।११॥

#२२ न्१७: *अत्रापि*  
    
    
फलितम् आह  
    
यद् एव स्थिरताम् एति तज् जाग्रद् इति कथ्यते ।  
क्षणभङ्गात्मकः स्वप्नो यथा भवति तच् छृणु ॥मु_४,१९।१२॥  
    
अतः यद् एव स्थिरताम् एति पण्डितैः तत् स्वप्नो ःपि सन् जाग्रद् इति कथ्यते । यः क्षणभङ्गात्मकः सः जाग्रद् अपि सन्२३ स्वप्नः भवति । यथैतद् भवति त्वम् तत् शृणु । यथा जाग्रत्स्वप्नयोः स्थिरत्वास्थिरत्वम् अस्ति तथा शृण्व् इत्य् अर्थः ॥न्त्_४,१९।१२॥

#२३ न्१७: स⟨त्⟩[न्]  
    
    
तद् एव कथयति  
    
जीवधातुः शरीरे ःन्तर् विद्यते येन जीव्यते ।  
तेजो वीर्यं जीवधातुर् इत्याद्यभिधम् अङ्ग तत् ॥मु_४,१९।१३॥  
    
जीवाख्यः धातुः जीवधातुः । शरीरे ःन्तः विद्यते । येन जीवधातुना । शरीरं जीव्यते प्राणधारणक्रियां कार्यते । जीव्यत इति णिचन्तः प्रयोगः । हे अङ्ग । तत् सः जीवधातुः । तेजो वीर्यं जीवधातुर् इत्याद्यभिधम् भवति । अत्र च धातुशब्दः मज्जादिवत् शरीरान्तश् चारित्वसादृश्यात् उपचारेण प्रयुक्तः ॥न्त्_४,१९।१३॥  
    
व्यवहारी यदा कायो मनसा कर्मणा गिरा ।  
भवेत् तदा स सम्पन्नो जीवधातुः प्रसर्पति ॥मु_४,१९।१४॥  
    
यदा यस्मिन् काले । कायः । मनसा कर्मणा स्वाश्रितया क्रियया । गिरा च । व्यवहारी व्यवहारयुक्तो । भवेत् । तदा सः जीवधातुः सम्पन्नः सम्पूर्णः सन् । प्रसर्पति सर्वस्मिञ् शरीरे सञ्चारं करोतीत्य् अर्थः ॥न्त्_४,१९।१४॥  
    
ततः किम् इत्य् । आह  
    
तस्मिन् प्रसर्पत्य् अङ्गेषु स्पर्शात् संविद् उदेति हि ।  
पुष्टत्वात् सैति चित्ताख्याम् अन्तर्लीनजगद्भ्रमा ॥मु_४,१९।१५॥  
    
तस्मिन् संविन्मये जीवधातौ । प्रसर्पति सति । अङ्गेषु स्पर्शात् जीवधातुस्पर्शात् । हि निश्चये । संवित् जीवधातुस्पन्दभूता शीतोष्णादिसञ्चेतनरूपा संवित् । उदेति प्रादुर्भवति । सा संवित् । अन्तर्लीनजगद्भ्रमा सती । पुष्टत्वात् जीवधातुप्रसर्पणेन पुष्टत्वात् । चित्ताख्याम् एति । ननु अन्तर्लीनजगद्भ्रमत्वं संविदः कथम् इति चेत् । सत्यम् । संवित् तावत् जीवधातोः उत्पद्यते । जीवधातुश् च पितृजीवधातोः उत्थानसमये जगद्भ्रमयुक्त एव उत्तिष्ठति । पितृजीवधातोर् अन्तर्लीनजगद्भ्रमत्वात् । अतः संविदो ःप्य् अन्तर्लीनजगद्भ्रमत्वं सिद्धम् ॥न्त्_४,१९।१५॥  
    
सेक्षणादिषु रन्ध्रेषु प्रसर्पन्ती बहिर्मयम् ।  
नानाकारविकाराढ्यं२४ रूपम् आत्मनि पश्यति ॥मु_४,१९।१६॥  
    
सा संवित् । ईक्षणादिरन्ध्रेषु२५ प्रसर्पन्ती सती । बहिर्मयम् बहिःस्वरूपम् । नानाकारविकारैः घटपटादिरूपैः आकारविकारैः । आढ्यं रूपम् । आत्मनि पश्यति विमृशति । अन्तर् इव सङ्कल्पसिद्धघटपटादिताम् । न चैतत् कथम् इति वाच्यम् । स्वप्ने दृष्टत्वात् । यथा स्वप्ने संविद् एव नानारूपैर् भाति । तथा बहिर् अपीति न विरोधः ॥न्त्_४,१९।१६॥

#२४ न्१७: °रा*ढ्य्*(आ)अं  
#२५ ⟨रो⟩[ई]क्ष°  
    
    
तत् स्थिरत्वात् तयैवाथ जाग्रद् इत्य् अवगम्यते ।  
जाग्रत्क्रम इति प्रोक्तः सुषुप्तादिक्रमं शृणु ॥मु_४,१९।१७॥  
    
तया एव संविदा एव । न त्व् अन्येन देहादिना जडेन । तत् नानाकारविकाराढ्यं निजं स्वरूपम् । स्थिरत्वात् कम् अपि कालम् तथैव स्थितत्वात् । जाग्रद् इत्य् अवगम्यते ज्ञायते । जाग्रत्प्रक्रियोपसंहारपूर्वं सुषुप्तादिप्रक्रियां वक्तुम् प्रतिजानीते जाग्रत्क्रम इति ॥न्त्_४,१९।१७॥  
    
सुषुप्तादिक्रमम् एव कथयति  
    
मनसा कर्मणा वाचा यदा क्षुभ्यति२६ नो वपुः ।  
शान्त आतिष्ठति स्वच्छो जीवधातुस् तदा त्व् असौ ॥मु_४,१९।१८॥  
    
न क्षुभ्यति श्रान्तत्वात् । व्यवहारं न करोतीत्य् अर्थः । तदा तस्मिन् काले । जीवधातुः स्वच्छः सुप्तप्रसर्पणाख्यमलः । अत एव शान्तः क्षोभरहितः । आ समन्तात् । तिष्ठति । तुशब्दो निश्चये । यद्य् अपि सुषुप्तविषयः श्रीरामकृतः प्रश्नो नास्ति तथापि जाग्रत्स्वप्नयोर् अवश्यम् मध्यवर्तित्वात् सुषुप्तिनिर्णयः । न हि जाग्रतः निर्गत्य सुषुप्तिम् अगत्वा स्वप्नगमनम् पुरुषस्य युक्तम् । सेतुवत् सर्वत्र मर्यादात्वेन सुषुप्तेः स्थितत्वात् । यद्य् अपि शुद्धचिद् अपि सर्वत्र मध्ये सेतुत्वेन वर्तत एव तथापि विद्युद्द्योतरत्नवत्२७ स्थूलदृष्ट्यविषयत्वात् तस्याः सेतुत्वाकथनम् । सूक्ष्मदृष्टीन् प्रति त्व् अनुपयोगात् कथनं न युक्तम् ॥न्त्_४,१९।१८॥

#२६ न्१७: क्षुभ्⟨इ⟩[य]ति  
#२७ न्१७: °द्योत्(इ)अरत्न°  
    
    
तदा किं सम्पत्स्यते इत्य् । अत्राह  
    
समताम् आगतैर्२८ वातैः क्षोभ्यते२९ न हृदन्तरे ।  
निर्वातसदने दीपो३० यथालोकैककारकः ॥मु_४,१९।१९॥  
    
समताम् मनःकृतक्षोभाभावात् समवाहित्वम् । आगतैः वातैः प्राणैः । असौ जीवधातुः हृदन्तरे न क्षोभ्यते क्षोभयुक्तो न क्रियते । अनेन मनोनाशेन प्राणरोधः प्राणरोधेन च मनोनाशः सम्पत्स्यते इति सूचितम् । तत्रापि केषाञ्चित् प्राणरोधेन मनोनाशः मतः । अस्माकं तु सम्यग्ज्ञानसाधितेन मनोनाशेनैव प्राणरोधः । स चेत् तत्र सहकारी तन् न दोषः । ततः सर्वथा मनोनाशः प्राणरोधेन । मनोनाशस् तु मदिरादिप्रयुक्तमनोनाशवन् नात्यन्तिक इति मतम् । अत्र प्रतिभान्विता एव प्रमाणम् इत्य् अलम् बहुना । जीवधातुः३१ क इव । दीप इव । यथा निर्वातसदने वातैः आलोकैककारकः दीपो न क्षोभ्यते । तथेत्य् अर्थः ॥न्त्_४,१९।१९॥

#२८ न्१७: °तै⟨ः⟩[र्]  
#२९ न्१७: क्ष्(ए)*ओ*भ्°  
#३० न्१७: °प्(ए)*ओ*  
#३१ न्१७: °तु[ः]  
    
    
ततः किं सम्पद्यत इत्य् । अत्राह  
    
ततः सरति नाङ्गेषु संवित् क्षुभ्यति तेन नो ।  
न चेक्षणादीन्य् आयाति रन्ध्राण्य् आयाति नो बहिः ॥मु_४,१९।२०॥  
    
ततः स जीवधातुः । अङ्गेषु न सरति सञ्चारं न करोति । तेन जीवधातुसरणेन । संवित् जीवधातुस्पन्दरूपा संवित् । नो क्षुभ्यति न उदेति । सा संवित् ईक्षणादीनि रन्ध्राणि न चायाति बहिः नो आयाति ॥न्त्_४,१९।२०॥  
    
तदासौ कुत्र तिष्ठतीत्य् अपेक्षायाम् आह  
    
जीवे ःन्तर् एव स्फुरति तैलसंविद् यथा तिले ।  
शीतसंविद् धिम इव स्नेहसंविद् यथा घृते ॥मु_४,१९।२१॥  
    
असौ संवित् जीवे ःन्तः स्वधर्मिभूतजीवमध्ये एव । स्फुरति । का इव । तैलसंविद् इव तैलाकारा संवित् । तैलसंवित् तैलम् इति यावत्३२ । यथा सा तिले स्फुरति । तथेत्य् अर्थः । एवम् अन्यस्मिन् दृष्टान्तद्वये ःपि योज्यम् ॥न्त्_४,१९।२१॥

#३२ न्१७: तैल*सम्° → यावत्*  
    
    
ननु तदा जीवः किं करोतीत्य् । अत्राह३३  
    
जीवः कालकलां काञ्चित् तिष्ठन्३४ शान्ततयात्मनि ।  
दशाम् आयाति सौषुप्तीं सौम्यवातां विचेतनाम् ॥मु_४,१९।२२॥  
    
तदा जीवः काञ्चित् अतिसूक्ष्मतया वक्तुम् अशक्याम् । कालकलां काललेशं तावत् । शान्ततया आत्मनि ज्ञानात्मनि स्वरूपे । तिष्ठन् प्रथमं तिष्ठन् । ततः विचेतनाम्३५ अज्ञानमयीम् । सौम्यवाताम्३६ समवाहिप्राणाम् । सौषुप्तीं दशाम् आयाति । अनेन जाग्रत्सुषुप्तयोर् मध्ये सूक्ष्मदृष्टिभिः वेद्यः मध्यधामप्रवेशः उक्तः । अनेनैव चाभिप्रायेण निद्रादौ जागरस्यान्त इत्याद्य् उक्तम् । इत्य् अलं रहस्योद्घाटनेन ॥न्त्_४,१९।२२॥

#३३ न्१७: अ(त्रन्य)त्रा°  
#३४ न्१७: °ष्ठ⟨ं⟩[न्]  
#३५ न्१७: °ना[म्]  
#३६ न्१७: सौ⟨स्⟩[म्]य°  
    
    
ननु सुषुप्त एव जीवः क्षोभराहित्यात् कथं न तुर्यवान् अस्तीत्य् अपेक्षायाम् आह  
    
ज्ञात्वा चेतस्य् उपरते शाम्यन् व्यवहरन्न् अपि ।  
जाग्रत्स्वप्नसुषुप्तेषु प्रबुद्धस् तुर्यवान् स्मृतः ॥मु_४,१९।२३॥  
    
ज्ञात्वा शुद्धचिन्मात्ररूपं स्वात्मानं सम्यग् ज्ञात्वा । चेतसि विकल्पस्वरूपे मनसि । उपरते लीने सति । व्यवहरन्न् अपि शरीरयात्रानिमित्तं व्यवहारं कुर्वन्न् अपि । शाम्यन् व्यवहारकृतं क्षोभम् अत्यन्तनैपुण्यात् अगच्छन् । तथा जाग्रत्स्वप्नसुषुप्तेषु प्रबुद्धः कीदृग्रूपाण्य् एतानीति सम्यग्ज्ञानयुक्तः । न तु जडः । पण्डितैः तुर्यवान् स्मृतः । सुषुप्तस् तु नैतादृशो ःस्तीति नासौ तुर्यवान् इति भावः ॥न्त्_४,१९।२३॥  
    
स्वप्नं निरूपयितुम् प्रस्तौति  
    
सौषुप्तात् सोम्यतां यातैः प्राणैः सञ्चाल्यते यदा ।  
स जीवधातुस् सा संवित् ततश् चित्ततयोदिता ॥मु_४,१९।२४॥  
    
सुषुप्तम् एव सौषुप्तम् । तस्मात् । सोम्यतां यातैः वातैः । यदा सुषुप्तपरिणामकाले । स जीवधातुः चाल्यते । ततः तदा । सा संवित् जीवधातुस्पन्दरूपा संवित् । चित्ततया चित्तभावेन । उदिता प्रादुर्भूता३७ । भवति ॥न्त्_४,१९।२४॥

#३७ न्१७: °दु[र्]भू°  
    
    
चित्ततया उदित्य३८ किं करोतीत्य् । अत्राह  
    
स्वान्तःसंस्थं जगज्जालम् भागभागैः क्रमभ्रमैः ।  
पश्यति स्वान्तर् एवाशु स्फारम् बीजम् इव द्रुमम् ॥मु_४,१९।२५॥  
    
ततः सा चित्तरूपा संवित् स्वान्तःसंस्थम् संस्काररूपेण स्वात्मनि स्थितम् । जगज्जालं स्वान्तर् एव न तु बाह्ये । आशु३९ क्रमभ्रमैः न तु सहजक्रमयुक्तैः । भागभागैः पदार्थरूपैः लेशलेशैः । पश्यति४० अनुभवति । किम् इव । बीजम् इव । यथा स्फारम् अङ्कुरोन्मुखम्४१ । बीजम् । द्रुमम् स्वान्तः पश्यति । अन्यथा तन्निर्गमानुपपत्तेः । तथेत्य् अर्थः ॥न्त्_४,१९।२५॥

#३८ न्१७: उद्⟨ए⟩[इ]°  
#३९ न्१७: आ*शु*  
#४० न्१७: (शु)प°  
#४१ न्१७: °ओन्मु⟨ण्⟩[ख्]अम्  
    
    
तद् एव विशेषतः कथयति  
    
जीवधातुर् यदा वातैः किञ्चित् सङ्क्षोभ्यते भृशम् ।  
तदोह्यते ःम्बर इव पश्यत्य् आत्मनि खे गतिम् ॥मु_४,१९।२६॥  
    
वातबाहुल्यस्वभाव एवायं यत् पुरुषः स्वप्ने खे गतिम् पश्यतीति वाक्यार्थः ॥न्त्_४,१९।२६॥  
    
यदाम्भसा प्लाव्यते ःसौ तदा वार्यादिसम्भ्रमम् ।  
अन्तर् एवानुभवति स्वामोदं कुसुमं यथा ॥मु_४,१९।२७॥  
    
असौ जीवधातुः । अम्भसा कफरूपेण जलेन । प्लाव्यते पूर्यते । वार्यादिसम्भ्रमम् उदकप्लवादिरूपं सम्भ्रमम् ॥न्त्_४,१९।२७॥  
    
यदा पित्तादिनाक्रान्तस् तदाग्न्यौष्ण्यादिसम्भ्रमम् ।  
अन्तर् एवानुभवति स्फारम् बहिर् इवाखिलम् ॥मु_४,१९।२८॥  
    
परमार्थतस्४२ तु न बहिः स्फारम् इति इवशब्दोपादनम् ॥न्त्_४,१९।२८॥

#४२ न्१७: °आर्थ*त*स्  
    
    
रक्तापूर्णो रक्तवर्णान् देशकालान् बहिर् यदा ।  
पश्यत्य् अनुभवात्मत्वात् तत्रैव च निमज्जति ॥मु_४,१९।२९॥  
    
यदा रक्तापूर्णः रक्तपूरितः । स्यात् । तदा बहिः रक्तवर्णान् देशकालान् पश्यति । न केवलम् पश्यति । तत्रैव च निमज्जति ॥न्त्_४,१९।२९॥  
    
ननु नानाव्यवहारान् कथम् पश्यतीत्य् । अत्राह  
    
सेवते वासनां यां तां सो ःन्तः पश्यति निद्रितः ।  
पवनक्षोभितै रन्ध्रैर् बहिर् अक्षादिभिर् यथा ॥मु_४,१९।३०॥  
    
सः जीवधातुः । याम् शुभाशुभरूपाम् । वासनां सेवते निद्रितः सन् । ताम् अन्तः पश्यति । कथं तथा । तथा कथम् पवनक्षोभितः अक्षादिभिः रन्ध्रैः नेत्रादिद्वारैः । यथा बहिः पश्यति ॥न्त्_४,१९।३०॥  
    
सङ्गृह्य स्वप्नलक्षणं कथयति  
    
अनाक्रन्तेन्द्रियच्छिद्रो यद् अक्षुब्धो ःन्तर् एव सः ।  
संविदानुभवत्य् आशु स स्वप्न इति कथ्यते ॥मु_४,१९।३१॥  
    
सः जीवधातुः । अनाक्रन्तेन्द्रियच्छिद्रः अन्तर् एव अक्षुब्धः बाह्यक्षोभरहितः सन् । संविदा संविदाख्येन धर्मेण४३ । स्वप्ने यत् अनुभवति जगद्विषयम् अनुभवं करोति । पण्डितैः स स्वप्न इति कथ्यते ॥न्त्_४,१९।३१॥

#४३ न्१७: ⟨ध्-र्-ए⟩[धर्मे]ण। व्ग्ल्। म्Ṭ अद् (इव्) १९,२१अ।  
    
    
जाग्रल्लक्षणं कथयति  
    
समाक्रन्तेन्द्रियच्छिद्रो यत् क्षुब्धो बाह्यसंविदा ।  
परिपश्यति तज् जाग्रद् इत्य् आहुर् मतिमत्तमाः ॥मु_४,१९।३२॥  
    
अतिशयेन मतिमन्तः मतिमत्तमाः । जाग्रत्स्वप्नयोर् एव पृष्टत्वात् तयोर् एवेहोपसंहारे४४ सङ्ग्रहेण लक्षणाभिधानम् । न सुषुप्तेः ॥न्त्_४,१९।३२॥

#४४ न्१७: एव्⟨ऐ⟩[ए]हो°  
    
    
सर्गान्तश्लोकेनैतद् उपसंहरति  
    
इति विदितवता त्वयाधुनान्तः  
प्रथितमहामतिनेह सत्यतास्था ।  
असति जगति नैव भावनीया  
मृतिहृतिसंसृतिदोषभावनीया ॥मु_४,१९।३३॥  
    
इति एवम् । विदितवता ज्ञातवता । अत एव प्रथिता विसृतिं गता । महामतिः यस्य । तादृशेन त्वया । असति जगति अधुना अन्तः मनसि । सत्यतास्था सत्यम् इदम् इत्य् एवंरूपा आस्था । न भावनीया भावनाविषयतां न नेया । सत्यतास्था का । या । मृतिश् च हृतिश् च संसृतिश् च ताः मृतिहृतिसंसृतयः । ता एव दोषाः । तान् भावयति सम्पादयतीति तादृशी । भवति । संसारसत्यतास्थायां हि तद्गताः मृत्यादिदोषाः बाधन्ते । तदसत्यतास्थायां तु ता अपि असत्यभूता एव काम् बाधां कर्तुं शक्नुवन्ति । न हि वन्ध्यापुत्रः कञ्चिद् बाधते । इति शिवम् ॥न्त्_४,१९।३३॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे एकोनविंशः सर्गः४५ ॥१९॥

#४५ न्१७: °विर[चि]ता[याम्] श्री[मो]क्षो[पा]य[टी]का[याम्] स्थिति[प्र]क[र]णे [ए]को[न]विं[शः] सर्[गः]

    
ॐ । एवं श्रीरामेण मध्ये पृष्टं जाग्रदादिस्वरूपं निर्णीय प्रकृतम् एवानुसन्दधाति  
    
एतत् ते कथितं सर्वम् मनोरूपनिरूपणे ।  
मया राघव नान्येन केनचिन् नाम हेतुना ॥मु_४,२०।१॥  
    
एतत् सर्वम् यो यथा यतते सः तथा भवतीत्य् एतत् समस्तम् । मया । हे राघव । मनोरूपनिरूपणे मनोनिरूपणनिमित्तम् । ते कथितम् । अन्येन हेतुना न कथितम् व्यर्थत्वात् ॥न्त्_४,२०।१॥  
    
मनोनिरूपणम् एव करोति१  
    
दृढनिश्चयवच् चेतो यद् भावयति भूरिशः ।  
तत्तां यात्य् अनलाश्लेषाद् अयःपिण्डो ःग्निताम् इव ॥मु_४,२०।२॥  
    
भूरिशः अभ्यासेन ॥न्त्_४,२०।२॥

#१ न्१७: (क)क°  
    
    
भावाभावग्रहोत्सर्गदृशश् चित्तेन कल्पिताः ।  
नासत्या नापि सत्यास्२ ता मनश्चापलकारणाः ॥मु_४,२०।३॥  
    
मनश्चापलम् एव कारणं यासाम् । ताः मनश्चापलकारणाः । मनश्चापलकारणं हि रज्जुसर्पादिकम् अर्थक्रियाकारित्वाभावेन न सत्यम् भवति । भासमानत्वेनासत्यं च न भवति ॥न्त्_४,२०।३॥

#२ न्१७: स(स्त्य)त्यास्  
    
    
मनो हि हेतुः कर्तृ स्यात् कारणं च जगत्स्थितेः ।  
विश्वरूपतयैवेदं तनोति मलिनम् मनः ॥मु_४,२०।४॥  
    
हि निश्चये । मनः जगत्स्थितेः हेतुः निमित्तकारणं कर्तृ । कर्तृ कारकः । कारणम् समवायिकारणम् असमवायिकारणं च । भवति । यतः इदम् मनः मलिनम् वासनामलदूषितं सत् । विश्वरूपतया इदम् जगत् । तनोति । नात्रान्यः कश्चित् कारकत्वं यातीति भावः । स्वप्नस्य चात्र दृष्टान्तत्वं स्फुटम् एव ॥न्त्_४,२०।४॥  
    
मनो हि पुरुषो राम तन् नियोज्यं शुभे पथि ।  
तज्जयैकान्तसाध्या हि सर्वा जगति भूतयः ॥मु_४,२०।५॥  
    
नियोज्यम् प्रेरणीयम् । शुभे पथि विवेकस्वरूपे । हि यस्मात् । जगति सर्वाः विभूतयः भोगमोक्षरूपाण्य् ऐश्वर्याणि । तस्य मनसः । यः जयः शुभे पथि नियोजनम् । तेन साध्याः भवन्ति ॥न्त्_४,२०।५॥  
    
ननु शरीरस्य पुरुषत्वेन स्थितत्वात् कथं चक्षुषालभ्यमानस्य मनसः पुरुषत्वं कथयसीत्य् । अत्राह  
    
शरीरं चेत् शरीरं स्यात् कथं शुक्रो महामतिः ।  
अगमद् विविधम् भेदम् बहुदेहसमुद्भवम् ॥मु_४,२०।६॥  
    
शरीरम् स्थूलश्रीरम् । शरीरम् लक्षणया३ पुरुषः । चेत् स्यात् । तदा सः शुक्रः । बहुदेहेभ्यः समुद्भवः यस्य । तादृशम् विविधम् भेदम् । कथम् अगमत् । शरीरस्यैकेनैव रूपेण स्थितत्वात् ॥न्त्_४,२०।६॥

#३ न्१७: [शरीरम्] लक्ष°  
    
    
फलितं कथयति  
    
तस्माच् चित्तं हि पुरुषः४ पुरुषश् चित्तम् एव हि ।  
यन्मयं च भवत्य् एतत् तद् अवाप्नोत्य् असंशयम् ॥मु_४,२०।७॥  
    
हि निश्चये । एतत् चित्तम् । यन्मयम् यद्विषयानुसन्धानमयम् ॥न्त्_४,२०।७॥

#४ श्१,श्३: हि पुरुषः; न्१७: पुरुषो हि (उन्मेत्रिस्छ्)  
    
    
परमफलितम् आह  
    
यद् अतुच्छम् अनायासम् अनुपाधि गतभ्रमम् ।  
यत्नात् तदनुसन्धानं कुरु तत्तां च यास्यसि ॥मु_४,२०।८॥  
    
अतः यत् वस्तु । अतुच्छम् अनायासम् आयाससाध्यतारहितम् । अनुपाधि तथा गतभ्रमम् । भवति । त्वम् तदनुसन्धानं कुरु । ततः तत्ताम् अतुच्छत्वादिधर्मरहितवस्तुभावम् । यास्यसि ॥न्त्_४,२०।८॥  
    
सर्गान्तश्लोकेनाप्य् एतद् एव कथयति५  
    
अभिपतति मनःस्थितिम्६ शरीरं  
न तु वपुराचरितम् मनः प्रयाति ।  
अभिपततु तवात्र तेन सत्यं  
सुभग मनः प्रजहात्व् असत्यम् अन्यत् ॥मु_४,२०।९॥  
    
स्पष्टम् । इति शिवम् ॥न्त्_४,२०।९॥

#५ न्१७: °य*ति*  
#६ न्१७: ⟨सि⟩[म]नः°  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे विंशः सर्गः७ ॥२०॥

#७ न्१७: इ[ति] श्री[भा]स्क[र]कण्ठ[वि]र[चि]ता[याम्] श्री[मो]क्षो[पा]य[टी]का[याम्] स्थि[तिप्र]क[र]णे [विं]श[ः] सर्[गः]

    
अत्र श्रीरामः पृच्छति  
    
भगवन् सर्वधर्मज्ञ संशयो मे महान् अयम् ।  
हृदि व्यावर्तते लोलः कल्लोल इव सागरे ॥मु_४,२१।१॥  
    
व्यावर्तते स्फुरति ॥न्त्_४,२१।१॥  
    
दिक्कालाद्यनवच्छिन्ने तते नित्ये निरामये ।  
म्लाना संविन् मनोनाम्नी कुतः केयम् उपस्थिता ॥मु_४,२१।२॥  
    
दिक्कालादिभिः अपरिच्छिन्ने स्वपरिच्छेदकस्य परिच्छेदं कर्तुम् अशक्यत्वात् । आदिशब्देन वस्त्वादेः ग्रहणम् । तते व्यापके । नित्ये प्राक्प्रध्वंसात्यन्ताभावरहिते । निरामये कलनाख्यरोगरहिते१ । म्लाना सङ्कल्पविकल्परूपत्वेन मलिना । मनोनम्नी । इयं संवित् संविदाख्यः स्पन्दः । कुतः उपस्थिता । नैतस्या उपस्थानम् अत्र युक्तम् इति भावः ॥न्त्_४,२१।२॥

#१ न्१७: °हि*ते*  
    
    
यस्माद् अन्यन् न नामास्ति न भूतं न भविष्यति ।  
कुतः कीदृक् कथं तस्य कलङ्कः कुत्र विद्यते ॥मु_४,२१।३॥  
    
यस्मात् शुद्धचिन्मात्रतत्त्वात् । अन्यत् भिन्नं वस्तु । नाम निश्चये । नास्ति न भूतं न भविष्यति । तस्य कलङ्कः मनोरूपः कलङ्कः । कुतः विद्यते कीदृक् विद्यते कथं विद्यते । कुत्र विद्यते सर्वथा सम्भवानुपपत्तेः न विद्यते इत्य् अर्थः ॥न्त्_४,२१।३॥  
    
श्रीवसिष्ठः उत्तरं कथयति  
    
साधु राम त्वया प्रोक्तं ज्ञाता ते मोक्षभागिनी ।  
मतिर् उत्तमनिःष्यन्दा नन्दनस्येव मञ्जरी ॥मु_४,२१।४॥  
    
उत्तमनिःष्यन्दा श्रेष्ठप्रवाहा ॥न्त्_४,२१।४॥  
    
पूर्वापरविचारार्थतत्परेयम् मतिस् तव ।  
सम्प्राप्स्यति२ पदम् प्रोच्चैर् यत् प्राप्तं शङ्करादिभिः ॥मु_४,२१।५॥  
    
पूर्वापरविचाररूपः यः अर्थः । तत्र परा । प्रोच्चैः पदम् मोक्षाख्यं श्रेष्ठं स्थानम् ॥न्त्_४,२१।५॥

#२ श्१,श्३: सम्प्राप्स्यति; न्१७: सम्प्राश्यति  
    
    
तर्हि मत्प्रश्नस्योत्तरं कथयेत्य् । अत्राह  
    
प्रश्नस्यास्य तु हे३ राम न कालस् तव सम्प्रति ।  
सिद्धान्तः कथ्यते यत्र तत्रायम् प्रश्न उच्यते ॥मु_४,२१।६॥  
    
मयायम् प्रश्न उच्यते कृतोत्तरः सम्पाद्यते इति सम्बन्धः ॥न्त्_४,२१।६॥

#३ न्१७: (त्)*ह्*ए  
    
    
ननु यदि सिद्धान्तकाले ःसौ प्रश्नः तव स्मृतिपथं नायास्यति तदा किं कार्यम् इत्य् । अत्राह  
    
सिद्धान्तकाले भवता प्रष्टव्यो ःहम् इदम् पदम् ।  
करामलकवत् तेन४ सिद्धान्तस् ते भविष्यति ॥मु_४,२१।७॥  
    
करामलकवत् प्रयत्नरहितम् ॥न्त्_४,२१।७॥

#४ न्१७: °व⟨र्⟩[त्] तेन  
    
    
नन्व् अस्मिन् समय एव कथं न कथयसीत्य् । अत्राह  
    
सिद्धान्तकाले प्रश्नोक्तिर् एषा तव विराजते ।  
प्रावृष्य् एव हि केकोक्तिर् युक्ता शरदि हंसगीः ॥मु_४,२१।८॥  
    
स्पष्टम् ॥न्त्_४,२१।८॥  
    
सहजो नीलिमा व्योम्नि शोभते प्रावृषः क्षये ।  
प्रावृषि तु दनूदग्रपयोदपटलोत्थितः५ ॥मु_४,२१।९॥  
    
प्रावृषः क्षये शरदि । तु पक्षान्तरे । प्रावृषि नीलिमा शोभते । कथम्भूतः । दनुवत् दानवमातृवत्६ । उदग्रं यत् पयोदपटलम् । तस्माद् उत्थितः जातः ॥न्त्_४,२१।९॥

#५ न्१७: पाद च्) उम्मेत्रिस्छ्; पाद द्): °लो⟨स्⟩[त्]थितः  
#६ न्१७: दा⟨वन⟩[नव]°  
    
    
एतद् उपसंहृत्य प्रकृतम् एवानुसरति  
    
अयम् प्रकृत आरब्धो मनोनिर्णय उत्तमः ।  
यद्वशाज् जनताजन्म तद् आकर्णय सुव्रत ॥मु_४,२१।१०॥  
    
अयम् उत्तमः मनोनिर्णयः अस्माभिः७ आरब्धः । कथम्भूतः । प्रकृतः प्रकरणवशेन प्राप्तः । एनम् एव शृण्व् इति भावः । हे सुव्रत । यद्वशात् जनताजन्म जनसमूहजन्म भवति । त्वम् तद् आकर्णय शृणु । मनोनिर्णयाङ्गभूतत्वाद् इति भावः ॥न्त्_४,२१।१०॥

#७ न्१७: आरब्धो मनोनिर्ण*य उत्तमः । → मनोनिर्ण*यः अस्माभिः  
    
    
तद् एव कथयति  
    
एवम् प्रकृतिर् एवेयम् मनोमननधर्मिणी ।  
कर्मेति राम निर्णीतं सर्वैर् एव मुमुक्षुभिः ॥मु_४,२१।११॥  
    
हे राम । एवं सति । पूर्वसर्गोक्ते निश्चये परमार्थतया स्थिते सति । मनसः यत् मननम् अनुसन्धानाख्यो व्यापारः । तद्धर्मिणी तत्स्वरूपिणी । इयम् प्रकृतिः एव जगदुपादानरूपा मूलप्रकृतिर् एव । सर्वैः मुमुक्षुभिः कर्मेति निर्णीतम् । मनोमननम् एव कर्मेति पिण्डार्थः ॥न्त्_४,२१।११॥  
    
शृणु लक्षणभेदेन तन् नानामततां कथम् ।  
वाग्मिनां वदतां यातं चित्राभिः शास्त्रदृष्टिभिः ॥मु_४,२१।१२॥  
    
त्वं शृणु । तत् मनोमननरूपं कर्म । लक्षणभेदेन । वाग्मिनाम् वादिनाम् । नानामतताम् । कथं यातम् । तद् एव कथयामीति भावः । वाग्मिनाम् कथम्भूतानाम् । चित्राभिः नानाविधाभिः । शास्त्रदृष्टिभिः शास्त्ररूपाभिः दृष्टिभिः । वदतां विवादं कुर्वताम् । अन्यथा मतभेदो८ न स्यात् ॥न्त्_४,२१।१२॥

#८ न्१७: °द्(ए)*ओ*  
    
    
तद् एव कथयति  
    
यं यम् भावम् उपादत्ते मनो मननचञ्चलम् ।  
तं तम् एति घनामोदमध्यस्थः पवनो यथा ॥मु_४,२१।१३॥  
    
मननेन मननाख्येन धर्मेण । चञ्चलम् नानापदार्थयायि । मनः । यं यम् भावम् शुभम् अशुभं वा पदार्थमननोद्भूतं वासनाविशेषम् । उपादत्ते गृह्णाति । तं तम् एति तत्तदनुसन्धानमयो भवतीत्य् अर्थः । को यथा । पवनः यथा । यथा घनामोदमध्यस्थः पवनः आमोदम् एति । तथेत्य् अर्थः९ ॥न्त्_४,२१।१३॥

#९ न्१७: *को यथा → अर्थः*  
    
    
ततस् तम् एव निर्णीय तम् एव च विकल्पयन् ।  
अन्तस् तया रञ्जनया रञ्जयन्१० स्वाम् अहङ्कृतिम् ॥मु_४,२१।१४॥  
    
तन्निश्चयम् उपादाय तत्रैव रसम् ऋच्छति ।  
तन्मयत्वं शरीरे तु ततो बुद्धीन्द्रियेष्व् अपि ॥मु_४,२१।१५॥  
    
ततः तत् मनः११ । तम् एव भावम् । निर्णीयानुसन्धाय । तथा निश्चित्य । तम् एव च न त्व् अन्यत् । विकल्पयन् पुनः पुनः परामृशन्१२ । तया तद्भावरूपया । रञ्जनया रागद्रव्येण । स्वाम् अहङ्कृतिम् निजाम् अहङ्कारवृत्तिम् । रञ्जयन् उपरक्तां कुर्वन् । मम कदा एतत् स्यात् इति परामृशन्न् इति यावत् । ततः तन्निश्चयम् तस्य भावस्य निश्चयम् । चमत्कारकारि इदम् इत्य् एवंरूपं निश्चयम् । उपादाय । तत्रैव तस्मिन् शुभे अशुभे वा वासनाविशेषे एव । रसम् आस्वादम् । आसक्तिम् इति यावत् । ऋच्छति गच्छति । ततः तदनन्तरम् । तु निश्चये । शरीरे१३ तन्मयत्वम् भवति । अन्यथा तत्स्वरूपे बाह्ये पदार्थे प्रवृत्तिपरिहाररूपायाः चेष्टाया असम्भवात् न केवलं शरीरे एव किं तु बुद्धीन्द्रियेष्व् अपि तन्मयत्वम् भवति । अन्यथा तेषाम् अपि तत्र पुनः पुनः स्वक्रियाकारित्वायोगात् । कर्मेन्द्रियाणां तु शरीरेणैव ग्रहणम् । तथा हि । बाह्ये पुरुषः प्रथमं कपित्थादिकम् भुङ्क्ते । ततः तस्य मनः तस्य फलस्य वासनाम् अन्तः धारयति । ततः वासनारूपस्य तस्यैवानुसन्धानम् पुनः पुनः करोति । ततः वासनारूपेण तेन स्वाम् अहङ्कृतिं१४ रञ्जयति । ततः तदाश्रितानि बुद्धीन्द्रियाण्य् अपि तद् एव प्रतिसम्मुखानि भवन्ति । ततः तदाश्रयं शरीरं तत् प्रत्य् एव चेष्टां करोतीति । युग्मम् ॥न्त्_४,२१।१४-१५॥

#१० न्१७: °जय⟨ं⟩[न्]  
#११ केइने गेनुस्-कोन्ग्रुएन्ज़् मित् देन् पर्तिज़िपिएन्।  
#१२ न्१७: °मृश्⟨य्⟩अन्  
#१३ न्१७: °री*रे*  
#१४ न्१७: °ति[म्]  
    
    
ननु कुतः एतद्१५ इत्य् । अत्राह  
    
यन्मयं हि मनो राम देहस् तदनु तद्वशात् ।  
तत्ताम् आयाति गन्धान्तः१६ पवनो गन्धताम् इव ॥मु_४,२१।१६॥  
    
यन्मयम् यद्भावमयम् । तत्ताम् तन्मयताम् ॥न्त्_४,२१।१६॥

#१५ न्१७: (एव) एतद्  
#१६ श्१,श्३: गन्धान्तः; न्१७: गच्छन्तः  
    
    
बुद्धीन्द्रियेषु वल्गत्सु कर्मेन्द्रियगणस् ततः ।  
स्फुरति स्वत एवोर्वीरजो लोल इवानिले ॥मु_४,२१।१७॥  
    
स्फुरति स्वां क्रियाम् प्रति सम्मुखीभवति । स्वत एव प्रेरणां विना । कर्मेन्द्रियगणः किम् इव । उर्वीरज इव । यथा उर्वीरजः अनिले लोले सति । स्वत एव स्फुरति । तथेत्य् अर्थः ॥न्त्_४,२१।१७॥  
    
कर्मेन्द्रियगणे क्षुब्धे स्वशक्तिम् प्रथयत्य् अलम् ।  
कर्म निष्पद्यते स्फारम् पांसुजालम् इवानिलात् ॥मु_४,२१।१८॥  
    
स्वशक्तिम् स्वकार्यम् प्रति निजं सामर्थ्यम् । प्रथयति विस्तारयति । कर्म विषयादानरूपं कर्म । निष्पद्यते सम्पद्यते ॥न्त्_४,२१।१८॥  
    
फलितं कथयति  
    
एवं हि मनसः कर्म कर्मबीजम् मनः स्मृतम् ।  
अभिन्नैव तयोः सत्ता यथा कुसुमगन्धयोः ॥मु_४,२१।१९॥  
    
एवं हि सति । मनसः मनःसकाशात् । कर्म उत्पद्यते इति शेषः । पण्डितैः । मनः । कर्मैव बीजम् यस्य । तत् । तादृशम् । स्मृतम् । कर्मणः मनः उत्पद्यते इति भावः । फलितम् आहाभिन्नेति । अतः एतयोः कर्ममनसोः । सत्ता अभिन्नैव भवति । कयोः यथा । कुसुमगन्धयोः यथा । न हि मनोःनुवृत्तिं विना शरीराश्रयम् बाह्यम् अपि कर्म सम्पद्यते । न च हि कर्मसाधितवासनामात्ररूपतां विना मनो नाम किञ्चिद् अस्तीति भावः ॥न्त्_४,२१।१९॥  
    
यादृशम् भावम् आदत्ते दृढाभ्यासवशान् मनः ।  
तथा स्पन्दो ःस्य कर्माख्यस् तथा शाखा विमुञ्चति ॥मु_४,२१।२०॥  
    
यादृशम् शुभम् अशुभं वा । शाखाः सङ्कल्परूपाः ॥न्त्_४,२१।२०॥  
    
तथा क्रियां तत्फलदां निष्पादयति चादरात् ।  
ततस् तद् एव चास्वादम् अनुभूयाशु बध्यते ॥मु_४,२१।२१॥  
    
शरीरद्वारेणेति शेषः । तद् एव भावविषयीकृतं वस्त्व् एव । बध्यते घनतरं तद्वासनाविष्टो भवतीत्य् अर्थः ॥न्त्_४,२१।२१॥  
    
पुनर् अप्य् एतद् एव कथयति  
    
यं यम् भावम् उपादत्ते तत् तद् वस्त्व् इति विन्दति ।  
तच् छ्रेयो ःन्यत् तु नास्तीति निश्चयो ःस्य प्रजायते ॥मु_४,२१।२२॥  
    
वस्तु सत्यभूतम् ॥न्त्_४,२१।२२॥  
    
धर्मार्थकाममोक्षार्थम् प्रयतन्ते सदैव हि ।  
मनांसि दृढभावानि प्रतिपत्त्या स्वयैव हि ॥मु_४,२१।२३॥  
    
स्वया प्रतिपत्त्या न तु परप्रेरणया ॥न्त्_४,२१।२३॥  
    
यदर्थम् इयम् प्रक्रिया कृता तद् एव कथयति  
    
मनोभिः कापिलानां तु प्रतिपत्तिं निजाम् अलम् ।  
उररीकृत्य१७ निर्णीय कल्पिताः शास्त्रदृष्टयः ॥मु_४,२१।२४॥  
    
कापिलानाम् कपिलानुसारिणाम् । साङ्ख्यानाम् इति यावत् । मनोभिः१८ । निजाम् प्रतिपत्तिम् निश्चयम् । उररीकृत्य१९ ।शास्त्रदृष्टयः प्रकृतिपुरुषप्रतिपादिकाः शास्त्रदृष्टयः । कल्पिताः ॥न्त्_४,२१।२४॥

#१७ न्१७: उ⟨त्त्⟩[र्]अरी°  
#१८ न्१७ :*म*नो°  
#१९ न्१७: °कृत्[य्]अ  
    
    
कापिलान् एव विशिनष्टि  
    
मोक्षे तु नान्यथा प्राप्तिर् इति भावितचेतसः ।  
स्वां दृष्टिम् प्रविवृण्वन्तः२० स्थिताः स्वनियमभ्रमैः ॥मु_४,२१।२५॥  
    
भावितम् भावनायुक्तम् । चेतः येषाम् । ते । स्वेन कृता ये नियमभ्रमाः । तैः२१ । एषाम् अपि मनोवशाद् एव मतभेदो ःस्तीति भावः ॥न्त्_४,२१।२५॥

#२० न्१७: °न्त्(आ)अः  
#२१ न्१७: तै[ः]  
    
    
वेदान्तवादिनो बुद्ध्या ब्रह्मेदम् इति दृढया ।  
युक्तिं शमदमोपेतां२२ निर्णीय परिकल्प्य च ॥मु_४,२१।२६॥  
    
मुक्तौ तु नान्यथा प्राप्तिर् इति भावितचेतसः ।  
स्वां दृष्टिम् प्रविवृण्वन्तः स्थिताः स्वनियमभ्रमैः ॥मु_४,२१।२७॥  
    
युक्तिम् श्रवणादिरूपम् उपायम् ॥न्त्_४,२१।२६-२७॥

#२२ व्ग्ल्। ब्रह्मसूत्र इइइ ४,२७: शमदमाद्युपेतः स्यात् ॥।  
    
    
विज्ञानवादिनो बुद्ध्या स्फुरत्स्वभ्रमरूपया ।  
स्वां दृष्टिम् प्रविवृण्वन्ति स्वैर् एव नियमभ्रमैः ॥मु_४,२१।२८॥  
    
विज्ञानवादिनः विज्ञानाद्वैतवादिनः बौद्धाः । स्वां दृष्टिम् विज्ञानम् एवेदम् इतिरूपाम् । प्रविवृण्वन्ति प्रकटीकुर्वन्ति ॥न्त्_४,२१।२८॥  
    
आर्हतादिभिर्२३ अन्यैश् च स्वयाभिमतयेच्छया ।  
चित्राश् चित्रसमाचाराः कल्पिताः शास्त्रदृष्टयः ॥मु_४,२१।२९॥  
    
आदिशब्देन चार्वाकादीनां ग्रहणम् ॥न्त्_४,२१।२९॥

#२३ न्१७: (अ)*आ*र्हता°  
    
    
निर्निमित्तोत्थसौम्याम्बुबुद्बुदौघैर् इवोत्थितैः ।  
स्वनिश्चयैर् इति प्रौढा नानाकारा हि रीतयः ॥मु_४,२१।३०॥  
    
निर्निमित्तोत्थाः२४ ये सौम्याम्बुबुद्बुदौघाः । तैर् इव अकस्माद् । उत्थितैर् । इत्य् अर्थः । रीतयः शास्त्ररीतयः ॥न्त्_४,२१।३०॥

#२४ न्१७: °निमित्[त्]ओ°  
    
    
सर्वासाम् एव चैतासां रीतीनाम् एक आकरः ।  
मनो नाम महाबाहो मणीनाम् इव सागरः ॥मु_४,२१।३१॥  
    
सर्वासाम् साङ्ख्यादिप्रणीतानाम् । आकरः उत्पत्तिस्थानम् ॥न्त्_४,२१।३१॥  
    
न निम्बेक्षू कटुस्वादू शीतोष्णौ नेन्दुपावकौ ।  
यद् यथा मनसाभ्यस्तम् उपलब्धं तथैव तत् ॥मु_४,२१।३२॥  
    
कटुस्वादू तिक्तमधुरौ । अन्यथा चित्तवृत्तिभेदेन हेयोपादेयत्वं न स्यात् । यद् एव हि यस्य हेयत्वेन स्थितं तद् एवान्यस्योपादेयतया ॥न्त्_४,२१।३२॥  
    
फलितं कथयति  
    
यस् त्व् अकृत्रिम आनन्दस् तदर्थम् प्रयतेत न वै ।  
मनस् तन्मयतां नेयं तेनासौ समवाप्यते ॥मु_४,२१।३३॥  
    
अत इत्य् अध्याहार्यम् । यतः कस्मिंश्चिद् अपि बाह्ये वस्तुनि स्वभावेन स्वादुता नास्ति । अतः यः अकृत्रिमः भोगादिविषयनिरपेक्षत्वेन स्थितत्वात् स्वाभाविकः । आनन्दः स्वात्मरूपः आनन्दः । भवति । पुरुषः तदर्थम् । वै निश्चये । यतेत२५ । ननु केन यत्नेनासौ प्राप्यते इत्य् । अत्राह मन इति । पुरुषेण२६ मनः सङ्कल्पात्मकं२७ चित्तम् । तन्मयताम् स्वात्मभूतानन्दरूपताम् । नेयम् । अध्यात्मशास्त्रोपदिष्टमार्गेण तत्परामर्शैकप्रवणं कार्यम् इत्य् अर्थः । तेन मनसः तन्मयत्वनयनमात्रेण यत्नेनासौ अकृत्रिमः आनन्दः । प्राप्यते ॥न्त्_४,२१।३३॥

#२५ न्१७: °तेत्⟨ए⟩[अ]  
#२६ न्१७: °षे(अ)ण  
#२७ न्१७: सङ्क्⟨ए⟩[अ]ल्पा°  
    
    
ननु सुखदुःखवशीकृतम् मनः कथं तन्मयतां नेयम् इत्य् । अत्राह  
    
दृश्यं संसारडिम्बस्थं तुच्छम् परिजहन् मनः ।  
तज्जाभ्यां सुखदुःखाभ्यां नावशः परिकृष्यते ॥मु_४,२१।३४॥  
    
संसार एव डिम्बः बालः । तत्र तिष्ठतीति तादृशम् । दृश्यम् दृशिक्रियाविषयम् भावजातम् । जहत् स्वौन्मुख्याविषयतां नयत् । मनः । तज्जाभ्याम् दृश्योत्पन्नाभ्याम् । सुखदुःखाभ्याम् । नावशः परिकृष्यते न बलात्कारेणास्वाधीनीक्रियते२८ । अवश इति आविष्टलिङ्गम् ॥न्त्_४,२१।३४॥

#२८ न्१७: बला*त्*कारेण्⟨अ⟩[आ]स्वाधीनी°  
    
    
ननु दृश्ये को दोषो ःस्तीत्य् । अत्राह  
    
अपवित्रम् असद्रूपम् मोहनम् भयकारणम्२९ ।  
दृश्यम् आभासम् आभोगि बन्धम् मा भावयानघ३० ॥मु_४,२१।३५॥  
    
अनघ । दृश्यभावनानर्हत्वं दृश्यम् मा भावय मनोःनुसन्धानविषयम् मा कुरु । किमर्थं न भावयामीत्य् अपेक्षायां विशेषणान्य् आह अपवित्रम् इत्यादि । अपवित्रम् रागादिरूपपापोत्पादकत्वात् पवित्रतारहितम् । असद्रूपम् किंरूपम् इति विचारासहत्वात् पारमार्थिकसत्तारहितम् । मोहनम् अनात्मन्य् आत्मत्वरूपमोहोत्पादकम् । भयकारणम् मृत्याद्युपादानभयहेतुम् । आभासम् आभासमात्रस्वरूपम् । न तु वस्तुतया स्थितम् । आभोगि विस्तारयुक्तम् । बन्धम् आत्मज्ञानम् प्रति रोधकत्वात् बन्धस्वरूपम् ॥न्त्_४,२१।३५॥

#२९ न्१७: भ⟨व्⟩[य्]अ°  
#३० न्१७: °व(न)या°  
    
    
मायैषा३१ सा ह्य् अविद्यैषा भावनैषा भयावहा ।  
संविदस् तन्मयत्वं यत् तत् कर्मेति विदुर् बुधाः ॥मु_४,२१।३६॥  
    
एषा दृश्यभावना । सा स्वसिद्धा । माया भवति । एषा अविद्या भवति । एषा भयावहा भावना वासना । भवति । ननु तर्हि कर्म किंरूपम् अस्तीत्य् । अत्राह संविद इति । संविदः मनोरूपायाः३२ संविदः । तन्मयत्वम् दृश्यमयत्वम् । यद् भवति । बुधाः तत् कर्मेति विदुः । कर्मापि एषैवेति भावः ॥न्त्_४,२१।३६॥

#३१ न्१७: म्(अ)[आ]यै°  
#३२ न्१७: °रूप्*आ*°  
    
    
ननु मनः किंरूपम् अस्ति येन कृता दृश्यभावना मायादिनामत्वेनोक्तेत्य् । अत्राह  
    
द्रष्टुर् दृश्यैकतानत्वं विद्धि त्वम् मोहनम् मनः ।  
भ्रमायैव च तन् मिथ्या महीमक्कोलकर्मवत् ॥मु_४,२१।३७॥  
    
द्रष्टुः दृशिक्रियाकर्तुः । दृश्यैकतानत्वम् दृश्यम् प्रति सम्मुखताम् । मोहनम् मोहकारि । मनो विद्धि । तत् भ्रमाय भ्रमोत्पादाय सत् । मिथ्या भवति । आभासमात्रत्वेन वस्तुसत् न भवतीत्य् अर्थः । कथम् । मह्याम् मृत्तिकायाम् । मक्कोलकर्म सुधालेपः । तद्वत् । यथा मृत्तिकायां३३ कृतसुधालेपः वस्तुतः सन् नास्ति । मृत्तिकायाः एव तथा स्थितत्वात् सुधायाः लेपतयैव भावात् । तथा चिन्मात्रे भासमानम् मनः वस्तुतः नास्ति चिन्मात्रस्यैव तथा स्थितत्वात् इत्य् अर्थः ॥न्त्_४,२१।३७॥

#३३ न्१७: °का*याम्*  
    
    
ननु कथं द्रष्टृदृश्यैकतानतारूपम्३४ मनः मिथ्यारूपम् अस्तीत्य् । अत्राह  
    
दृश्यतन्मयता यैषा स्वभावस्यानुभूयते ।  
संसारमदिरा सेयम् अविद्येत्य् उच्यते बुधैः३५ ॥मु_४,२१।३८॥  
    
अस्माभिः । स्वभावस्य द्रष्टृरूपस्य स्वभावस्य । या दृश्यतन्मयता दृश्यैकतानता । दृश्यते । बुधैः सा इयम् भ्रमोत्पादकत्वात् संसारमदिरारूपा अविद्येति उच्यते । अतो मनः अविद्यारूपम् एवावस्तुभूतम् इत्य् अर्थः ॥न्त्_४,२१।३८॥

#३४ न्१७: द्⟨ऋ⟩[र]ष्टृ°  
#३५ दृश्य्(ए)अत्(इ)अ*न्मयता → बुधैः*  
    
    
को ःनर्थः अनयाविद्यया क्रियते इत्य् । अत्राह  
    
अनयोपहतो लोकः कल्याणं नाधिगच्छति ।  
भास्वरं तपनालोकम् पटलान्धेक्षणो यथा ॥मु_४,२१।३९॥  
    
अनया द्रष्टुः दृश्यतन्मयतारूपया । अविद्यया । कल्याणम् स्वात्मनि विश्रान्तिरूपम् । पटलम् नेत्ररोगविशेषः ॥न्त्_४,२१।३९॥  
    
ननु सा कुत उत्पद्यत इत्य् । अत्राह  
    
स्वयम् उत्पद्यते सा च सङ्कल्पाद् व्योमवृक्षवत् ।  
असङ्कल्पनमात्रेण स्वयम् एव विनश्यति ॥मु_४,२१।४०॥  
    
उत्पद्यते प्रादुर्भवति । ननु सा कथं नश्यति इत्य् । अत्राहासङ्कल्पनमात्रेति । असङ्कल्पनमात्रेण सङ्कल्पाकरणमात्रेण । अत एवाह स्वयम् इति । न हि असङ्कल्पनं३६ यत्नः । अपि तु सङ्कल्पनम् एव ॥न्त्_४,२१।४०॥

#३६ न्१७ *अ*सङ्°  
    
    
नन्व् अविद्यानाशेन किं सम्पद्यते इत्य् । अत्राह  
    
असङ्कल्पनमात्रेण भावनायाम् महामते ।  
क्षीणायां स्वप्रसादेन विमर्शेन विलासिना३७ ॥मु_४,२१।४१॥  
    
असंसङ्गे पदार्थेषु सर्वेषु स्थिरतां गते ।  
सत्यदृष्टौ प्रसन्नायाम् असत्ये क्षयम् आगते ॥मु_४,२१।४२॥  
    
निर्विकल्पचिद् अच्छात्मा स आत्मा समवाप्यते ।  
नासत्ता यस्य नो सत्ता न सुखं नापि दुःखिता ॥मु_४,२१।४३॥  
    
भावनायाम् अविद्यायाम् । विमर्शेन स्वात्मविचारेण । कथम्भूतेन । स्वप्रसादेन स्वात्मप्रसादेनोत्पन्नेनेति शेषः । पुनः कथम्भूतेन । विलासिना विस्तारयुक्तेन । असंसङ्गे अनासक्तौ । सत्यविषया दृष्टिः सत्यदृष्टिः । तस्याम् प्रसन्नायाम् । सिद्धायाम् इति यावत् । असत्ये असत्यभूते दृश्ये इत्य्३८ अर्थः । आत्मा कथम्भूतः । निर्विकल्पः दृश्यविषयविकल्पनिष्क्रान्ता या चित् तद्रूपः । अच्छः आत्मा स्वरूपं यस्य । तादृशः । न तु अचिद्रूपदेहादिस्वरूप इत्य् अर्थः । अतो नाविद्यानाशस्य वैफल्यम् इति भावः । कीदृशो ःसाव् आत्मेत्य् अपेक्षायाम् आह नासत्तेति । यस्य आत्मनः । असत्ता न भवति । सर्वेषाम् आत्मत्वेन स्फुरणात् । न हि कश्चिन् नाहम् अस्मीति ब्रवीति । ब्रुवाणश् चोपहासपात्रम् एव । तथा३९ सत्ता नो भवति । बाह्यान्तःकरणाविषयत्वात् शशशृङ्गवत्४० । सुखम् लक्षणया सुखिता । न भवति । सुखादेर् अन्तःकरणाधिकरणत्वाद् । अन्यथा सुषुप्तादाव् अपि भानप्रसङ्गात्४१ । दुःखिता दुःखाधिकरणत्वम् । न भवति । प्रोक्तहेतोः ॥न्त्_४,२१।४१-४३॥

#३७ न्१७: °सिन्(इ)*आ*  
#३८ न्१७: *इ*त्य्  
#३९ न्१७: *तथा*  
#४० न्१७: °त्वा*त्* शश्⟨इ⟩[अ]°  
#४१ न्१७: °ग्*आ*त्  
    
    
पुनः किं तत्रास्ति इत्य् । अत्राह  
    
केवलं केवलीभावो यस्यान्तर् उपलभ्यते ।  
अभव्यया भावनया न चित्तेन्द्रियदृष्टिभिः ॥मु_४,२१।४४॥  
    
सम्यग्ज्ञानयुक्तेन पुरुषेण । यस्यात्मनः । अन्तः स्वभित्तौ । केवलीभावः शुद्धचिन्मात्रतां विना समस्ताभावः । केवलं लभ्यते । उपचाराल् लभ्यते इत्य् उक्तिः । लब्धैकरूपस्य४२ लभ्यतायोगात् । परमार्थस् तु लभ्यानपेक्षम्४३ । लब्धृत्वम् अपि तत्र न युक्तम् इत्य् अलम् विकल्पापादिकया वाचा । तन्मुव्रणया४४ वा अभव्यया भावनया न लभ्यते । चित्तेन्द्रियदृष्टिभिश् च न लभ्यते४५ ॥न्त्_४,२१।४४॥

#४२ न्१७: लब्ध्⟨ए⟩[ऐ]क°  
#४३ न्१७: *लभ्या⟨उन्लेसेर्लिछ्⟩[न?]पेक्षम्*  
#४४ न्१७: तन्मुव्रणया (सिच्)  
#४५ न्१७ : ⟨ल⟩[न] लभ्°  
    
    
आत्मनो ःनन्यभूताभिर् अपि यः परिवर्जितः ।  
वासनाभिर् अनन्ताभिर् व्योमेव वनराजिभिः४६ ॥मु_४,२१।४५॥  
    
यः आत्मा । आत्मनः अनन्यभूताभिर् अपि स्वस्वरूपभूताभिर् अपि । वासनाभिः परिवर्जितः भवति । शुद्धचिन्मात्रस्वरूपत्वात् । वासनानां चात्मरूपत्वं तद्विषयत्वं विनासिद्धभावप्रयुक्तम् एव ज्ञेयम् । न हि चिन्मात्राविषयीकृता वासना वासना भवति । विषयीकृतिश् च स्वसम्बन्धिन एव युक्ता । सम्बन्धश् च विचारितः सन् एकतायां विश्राम्यति । द्वित्वे तु विरोधलब्धसिद्धेः द्वित्वाद् एव सम्बन्धानुपपत्तेः । न हि विरुद्धयोः तमःप्रकाशयोः सम्बन्धः युक्त इत्य् अलम् बहुना । यः किम् इव । व्योम इव । यथा व्योम वनराजिभिः परिवर्जितः भवति । तथेत्य् अर्थः ॥न्त्_४,२१।४५॥

#४६ श्१,श्३,न्१७: घन°; म्Ṭ: वन°  
    
    
ननु यदि केवलः स एवात्मास्ति तर्हि दृश्यरूपः बन्धः कुत आगत इत्य् । अत्राह  
    
सन्दिग्धायां यथा रज्ज्वां सर्पत्वं तद्वद् एव हि ।  
चिदाकाशात्मना बन्धस् त्व् अबद्धेनैव कल्पितः ॥मु_४,२१।४६॥  
    
यथा पुरुषेण सन्दिग्धायां रज्ज्वां सर्पत्वम् कल्प्यते । हि निश्चये । तद्वद् एव चिदाकाशात्मना चिदाकाशस्वरूपेणात्मना । अबद्धेनैव सता । बन्धः दृश्याख्यो बन्धः । कल्पितः कल्पनया सम्पादितः ॥न्त्_४,२१।४६॥  
    
ननु कल्पित एष बन्धः कथं नश्यतीत्य् । अत्राह  
    
कल्पितं कल्पितं वस्तु प्रतिकल्पनयान्यया ।  
तद् एवान्यत्वम् आदत्ते खम् अहोरात्रयोर् इव ॥मु_४,२१।४७॥  
    
कल्पितं कल्पितं वस्तु सर्वं कल्पितवस्तु । अन्यया स्वस्माद्४७ भिन्नया । प्रतिकल्पनया । तद् एव सत् । अन्यताम् आदत्ते । किम् इव । खम् इव । यथा खम् अहोरात्रयोः तद् एव सत् अन्यताम् आदत्ते । तथेत्य् अर्थः । अतः प्रतिकल्पनयैव कल्पितस्य नाश इति भावः ॥न्त्_४,२१।४७॥

#४७ न्१७: °स्म्*आ*द्  
    
    
नन्व् अतुच्छत्वादिगुणविशिष्टः कल्पितो नास्तीति कथं सः कल्प्यते येन तुच्छत्वादिगुणविशिष्टसंसारकल्पना नश्यति । न च कल्पनां विना कल्पनायाः नाशः शक्यक्रियः अयसः इवायो विनेत्य् । अत्राह  
    
यद् अतुच्छम् अनायासम् अनुपाधि गतभ्रमम् ।  
तत् तत्कल्पनया तादृक् तत् सुखायैव कल्पते ॥मु_४,२१।४८॥  
    
यत् वस्तु । अतुच्छम् तुच्छगुणरहितम्४८ । अनायासम् आयाससाध्यत्वरहितम् । अनुपाधि उपाधित्वेनाभिमतस्यापि तत्ताव्यभिचारात् उपाधिरहितम् । गतभ्रमम् शुद्धसत्यबोधस्वरूपत्वात् भ्रमस्पर्शरहितम् । भवति । तत् तद् वस्तु । तत्कल्पनया तस्यातुच्छत्वादेः कल्पनया एव । तादृक् अतुच्छादिरूपम् । भवति । शुद्धे स्वरूपे तुच्छत्वातुच्छत्वादिसापेक्षशब्दावकाशाभावात् । ननु तर्हि तद् अपि हेयम् एवेत्य् । अत्राह तत् सुखायैवेति । तत् अतुच्छत्वादिगुणकं वस्तु कल्पितम् अपि । सुखायैव तुच्छत्वातुच्छत्वरहितशुद्धस्वरूपविश्रान्तय४९ एव । भवति । तथा चातुच्छत्वादिगुणककल्पनया प्रतिपक्षभूतया तुच्छत्वादिगुणककल्पना नाशयितुं शाक्येति भावः ॥न्त्_४,२१।४८॥

#४८ न्१७: तुच्छ⟨तू⟩गु°  
#४९ न्१७: तुच्छत्वातुच्छ[त्व]र°  
    
    
ननु सत्यभूतस्य दृश्यरूपस्य बन्धस्य कथं कल्पनामात्रेण नाशः शक्यक्रियः इत्य् । अत्राह  
    
शून्य एव कुसूले ःन्तः सिंहो ःस्तीति भयं यथा ।  
शून्य एव शरीरे ःन्तर् बद्धो ःस्मीति भयं तथा ॥मु_४,२१।४९॥  
    
कुसूलः सिंहबन्धनार्थं यन्त्ररूपं कोष्ठकम् । दृश्यरूपो बन्धः सत्यो ःपि५० भवतु । तथापि परमार्थतः शुद्धचिद्रूपस्य भवतः सः बन्धकारी न भवति । न ह्य् अम्बरं रज्जुभिः बध्यते इति भावः ॥न्त्_४,२१।४९॥

#५० न्१७: *पि*  
    
    
यथा शून्ये कुसूले ःन्तः प्रेक्ष्य सिंहो न लभ्यते ।  
तथा संसारबन्धार्हः प्रेक्षितः सन् न लभ्यते ॥मु_४,२१।५०॥  
    
स्पष्टम् ॥न्त्_४,२१।५०॥  
    
ननु तर्हि इदं जगत् अयम् अहम् इत्य् एवम् बन्धबध्यरूपा प्रतीतिः कथम् अस्तीत्य् । अत्राह  
    
इदं जगद् अयं चाहम् इतीयम् भ्रान्तिर् उत्थिता ।  
बालानां श्यामले५१ काले छाया वैतालिकी यथा ॥मु_४,२१।५१॥  
    
श्यामले५२ काले रात्रौ । इदं जगत् अयम् अहम् इत्य् एवंरूपा प्रतीतिः । भ्रान्तिर् एवोत्थिता भवति इति पिण्डार्थः ॥न्त्_४,२१।५१॥

#५१ न्१७: ⟨ध्⟩[श्]याम°  
#५२ न्१७: ⟨ध्⟩[श्]याम°  
    
    
ननु एतादृशी भ्रान्तिः कथम् उत्थितेत्य् । अत्राह  
    
कल्पनावशतो जन्तोर् भावाभावाः५३ शुभाशुभाः ।  
क्षणाद् असत्ताम् आयान्ति सत्ताम् अपि पुनः पुनः ॥मु_४,२१।५२॥  
    
कल्पनावशतः स्वविकल्पवशतः ॥न्त्_४,२१।५२॥

#५३ श्१,श्३: भावा°; न्१७: भाभा°  
    
    
एतद् एव विशेषतः कथयति  
    
मातैव गृहिणीभावगृहीता कण्ठलम्बिनी ।  
करोति गृहिणीकार्यं५४ सुरतानन्ददायिनी ॥मु_४,२१।५३॥  
    
भ्रमेणेति शेषः ॥न्त्_४,२१।५३॥

#५४ न्१७: °णी(भा)का°  
    
    
कान्तैव मातृभावेन गृहीताकण्ठलम्बिनी ।  
दूरं विस्मारयत्य् एव मन्मथोन्मादभावनाम् ॥मु_४,२१।५४॥  
    
इहापि भ्रमेणेति शेषः । इयं चावस्था मध्यमपापिप्रभृतीनां ज्ञेया५५ । महापापिनां तु अत्रापि रतिर् एव जायते ॥न्त्_४,२१।५४॥

#५५ न्१७: ⟨स्⟩[म्]अध्यमपापि⟨२ सिल्बेन् उन्लेसेर्लिछ्⟩[प्रभृ?]तीनां ज्ञेया⟨ः⟩  
    
    
फलितम् आह  
    
भावानुसारिफलदम् पदार्थौघम् अवेक्ष्य च ।  
न ज्ञेनेह पदार्थेषु रूपम् एकम् उदीर्यते ॥मु_४,२१।५५॥  
    
ज्ञेन पदार्थतत्त्वज्ञेन५६ पुरुषेण । पदार्थौघम् भावानुसारिफलं ददातीति तादृशम् । अवेक्ष्य । इह लोके । पदार्थेष्व् एकं रूपं न उदीर्यते न कथ्यते ॥न्त्_४,२१।५५॥

#५६ न्१७: पदा[र्थ]त°  
    
    
दृढभावनया चेतो यद् यथा भावयत्य् अलम् ।  
तत् तत्फलं तदाकारं तावत्कालम् प्रपश्यति ॥मु_४,२१।५६॥  
    
चेतः । यत् वस्तु । दृढभावनया यथा भावयति अनुसन्धत्ते । तत्फलम् भावनाफलभूतम् । तत् । तदाकारम् । तावत्कालम् तस्मिन् समये । प्रपश्यति । स्वप्नश् चात्र दृष्टान्तत्वेन ज्ञेयः ॥न्त्_४,२१।५६॥  
    
सिद्धान्तं कथयति  
    
न तद् अस्ति न यत् सत्यं न तद् अस्ति न यन् मृषा ।  
यद् यथा येन निर्णीतं तत् तथा तेन लक्ष्यते ॥मु_४,२१।५७॥  
    
निर्णीटम् भावितम् । अन्यथा एकम् एव वस्तु एकस्य हर्षदम् अन्यस्य दुःखदं न स्याद् इति भावः ॥न्त्_४,२१।५७॥  
    
भाविताकाशमातङ्गं व्योमहस्तितया मनः ।  
व्योमकाननमातङ्गीं व्योमस्थाम् अनुधावति ॥मु_४,२१।५८॥  
    
भाविताकाशमातङ्गम् सत् । मनः । व्योमहस्तितया व्योमहस्तिभावेन । व्योमहस्ती भूत्वेति यावत्५७ । व्योमकाननमातङ्गीम् अनुधावति । कथम्भूताम् । काननाधारभूते व्योम्नि तिष्ठतीति तादृशीम् ॥न्त्_४,२१।५८॥

#५७ न्१७: भू⟨य्⟩[त्व्]एति या[व]त्  
    
    
परमफलितम् आह  
    
तस्मात् सङ्कल्पम् एव त्वं सर्वभावमयात्मकम् ।  
त्यज राघव सुस्वस्थः स्वात्मनैव भवात्मनि ॥मु_४,२१।५९॥  
    
सर्वभावमयः सर्वपदार्थस्वरूपः । आत्मा यस्य । तत् । सङ्कल्प एव हि बहिः नानाकारैः स्फुरति । त्यज मा प्रादुर्भावय । प्रादुर्भूते ःपि उपेक्षाम् एव कुर्व् इत्य् अर्थः । न हि सर्वथा त्यागः विदेहमुक्तिं यावत् शक्यक्रियः ॥न्त्_४,२१।५९॥  
    
ननु कथम् आगच्छन्तं सङ्कल्पं त्यजामीत्य् । अत्राह  
    
मणिर् हि प्रतिबिम्बानाम् प्रतिषेधक्रियाम् प्रति ।  
अशक्तो जडभावेन न तु राम भवादृशः ॥मु_४,२१।६०॥  
    
जडभावेन जडतया । भवादृशः त्वादृक्चेतनः । सङ्कल्पत्यागो हि संवेदनसाध्यः । तच् च तवास्त्य् एवेति भावः ॥न्त्_४,२१।६०॥  
    
त्यागोपायं कथयति  
    
यद् यन् मनोमणौ राम तवेह प्रतिबिम्बति ।  
तद् अवस्त्व् इति निर्णीय मा तेनागच्छ रञ्जनाम् ॥मु_४,२१।६१॥  
    
रञ्जनाम् उपरक्तत्वम् ॥न्त्_४,२१।६१॥  
    
उपायान्तरं कथयति  
    
तद् एव सत्यम् इति वाप्य् अभिन्नम् परमात्मनः ।  
मन्वानस् त्वम् अनाद्यन्तम् भावयात्मानम् आत्मना ॥मु_४,२१।६२॥  
    
सर्वस्य परमात्मनः अभिन्नत्वभावनेन हि अनाद्यन्तात्मभावनम् एव सम्पद्यते ॥न्त्_४,२१।६२॥  
    
चेतसि प्रतिबिम्बन्ति ये भावास् तव राघव ।  
रञ्जयन्त्व् अन्यसक्तात्मन् मा ते त्वां स्फटिकं यथा ॥मु_४,२१।६३॥  
    
हे राघव । कथम्भूत । अन्यस्मिन् भावेभ्यः भिन्नस्वरूपे परमात्मनि । सक्तः आत्मा मनः यस्य । तादृश । अन्यथा प्रतिबिम्बितभावरञ्जनाभावो न युक्त इति भावः । त्वाम् कं यथा । स्फटिकं यथा । यथा५८ अन्यरागयुक्तं स्फटिकम् अन्यरागकृता रञ्जना न रञ्जयति । तथेत्य् अर्थः ॥न्त्_४,२१।६३॥

#५८ न्१७:*यथा*  
    
    
ननु कथं रञ्जनाभावो देहं तावत् शक्य इत्य् । अत्र सर्गान्तश्लोकेन५९ कथयति  
    
स्फटिकम् अपमलं यथा विशन्ति  
प्रकटतया नवरञ्जना विचित्राः ।  
इह हि विमननं तथा विशन्तु  
प्रकटतया भुवणैषणा भवन्तम् ॥मु_४,२१।६४॥  
    
विमननम् मननाख्यमनोधर्मरहितम् । यथा निर्मलं स्फटिकं विचित्राः रञ्जना विशन्ति । तथा मननापरपर्यायानुसन्धानराहित्येन शुद्धम् भवन्तम् अपि पदार्थसङ्कल्पनारूपाः रञ्जना विशन्त्व् इति पिण्डार्थः । लेपाकारिणी रञ्जना यद्य् आयाति तदा न काचिद् धानिर् इति भावः । इति शिवम् ॥न्त्_४,२१।६४॥

#५९ न्१७: स⟨--⟩[र्गान्]त°  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे एकविंशः सर्गः६० ॥२१॥

#६० न्१७: इ[ति] श्री[भा]स्क[र]क[ण्ठ]वि[र]चि[ता]यां श्री[मो]क्षो[पा]य[टी]कायां [स्थि]ति[प्र]क[र]णे ए[क]⟨क्⟩[]विं[श]⟨ति⟩ः [स]र्गः

    
पूर्वोक्तम् एवार्थं स्थितिप्रकरणवाच्यतया स्थितत्वात् पुनर् अपि कथयति  
    
जन्तोः कृतविचारस्य विगलद्वृत्तिचेतसः ।  
मननं त्यजतो ज्ञत्वात् किञ्चित् परिगतात्मनः ॥मु_४,२२।१॥  
    
दृश्यं सन्त्यजतो हेयम् उपादेयम् उपेयुषः ।  
द्रष्टारम् पश्यतो दृश्यम् अद्रष्टारम् अपश्यतः ॥मु_४,२२।२॥  
    
असुप्तस्य परे तत्त्वे जागरूकस्य जीवतः ।  
सुप्तस्य घनसम्मोहमये संसारवर्त्मनि ॥मु_४,२२।३॥  
    
पर्यन्तात्यन्तवैरस्याद् अरसेषु रसेष्व् अपि ।  
भोगेष्व् आभोगरम्येषु नीरसस्य१ निराशिषः ॥मु_४,२२।४॥  
    
व्रजत्य् आत्माम्भसैकत्वं जीर्णजाड्ये मनस्य् अलम् ।  
गलत्य् अपगतासङ्गे हिमपूर इवातपे ॥मु_४,२२।५॥  
    
तरङ्गितासु कल्लोलजाललोलान्तरासु च ।  
शाम्यन्तीष्व् अथ तृष्णासु नदीष्व् इव घनात्यये ॥मु_४,२२।६॥  
    
संसारवासनाजाले खगजाल इवाखुना ।  
त्रोटिते चादृढग्रन्थिश्लेषे वैरस्यरंहसा ॥मु_४,२२।७॥  
    
कतकम् फलम् आसाद्य यथा वारि प्रसीदति ।  
तथा विज्ञानवशतः स्वभावः सम्प्रसीदति ॥मु_४,२२।८॥  
    
जन्तोः पुरुषस्य । विज्ञानवशतः शुद्धात्मज्ञानवशेन । स्वभावः स्वस्वरूपम् । तथा प्रसीदति निर्मलीभवति । तथा कथम् । यथा कतकम् फलम् आसाद्य वारि प्रसीदति । केषु सत्सु प्रसीदतीत्य् अपेक्षायाम् आह व्रजत्य् आत्मेत्यादि । अपगतासङ्गे नष्टासक्त्याख्यदोषे । जीर्णजाड्ये जाड्यनिर्गते । अत एव गलति गलनोन्मुखे । मनसि । आत्माम्भसा परमात्माख्यजलेन सह । एकत्वं व्रजति सति । कस्मिन्न्२ इव । आतपे तापदेशे । स्थिते हिमपूरे इव । पुनः कासु सतीषु । अथ तदनन्तरम् । तृष्णासु शाम्यन्तीषु सतीषु । कथम्भूतासु । तरङ्गितासु वृद्धियुक्तासु । कल्लोलजालैः विकल्पस्वरूपैः कल्लोलसमूहैः३ । लोलम् अन्तरम् यासाम् । ताः । तादृशीषु । कास्व् इव । नदीष्व् इव । यथा ताः घनात्यये शरदि । शाम्यन्ति । तथेत्य् अर्थः । पुनः कस्मिन् सति । संसारवासनाजाले वैरस्यरंहसा आखुना इव खगजाले त्रोटिते सति । कथम्भूते । अदृढः । ग्रन्थीनाम् कामादिरूपाणां ग्रन्थीनाम् । श्लेषः सम्बन्धः यस्य । तादृशे । जन्तोः४ कथम्भूतस्य । कृतः विचारः को ःहं कस्य संसार इत्य् एवंरूपः विवेकः येन । तादृशस्य । विगलद्वृत्तिचेतः यस्य । तादृशस्य । ज्ञस्यैव हि मननत्यागे शक्तिर् अस्तीति ज्ञत्वाद् इत्य् उक्तम् । किञ्चित् परोक्षतया । न त्व् अपरोक्षतयेत्य्५ अर्थः । उपादेयम् अर्थात् शुद्धद्रष्टृरूपम् । दृश्यम् । द्रष्टारम् द्रष्टृरूपम् । पश्यतः । अद्रष्टारम् द्रष्टृव्यतिरिक्तम् । अपश्यतः । रसेष्व् अपि सुप्तस्येति योज्यम् । निराशिषः आशारहितस्य । कुलकम् ॥न्त्_४,२२।१-८॥

#१ न्१७: नीर[स]स्य  
#२ न्१७: (ए)क°  
#३ न्१७: °⟨म्⟩[स्]अमूहैः  
#४ न्१७: ज[न्]तोः  
#५ न्१७: °क्ष*त*ये°  
    
    
अन्यत् किं तस्य सम्पत्स्यते इत्य् । अत्राह  
    
नीरागं निरुपासङ्गं निर्द्वन्द्वं निरुपाश्रयम् ।  
विनिर्याति मनो मोहाद् विहगः पञ्जराद् इव ॥मु_४,२२।९॥  
    
निरुपासङ्गम् आसक्तिरहितम् । निरुपाश्रयम् निरपेक्षम् । मोहात् अनात्मन्य् आत्माभिमानरूपाद् अविचारात् ॥न्त्_४,२२।९॥  
    
शान्तसन्देहदौरात्म्यं गतकौतुकविभ्रमम् ।  
परिपूर्णान्तरं चेतः पूर्णेन्दुर् इव राजते ॥मु_४,२२।१०॥  
    
कौतुकम् अत्र पदार्थविषयं ज्ञेयम् । परिपूर्णम् सहजानन्दनिर्भरम् । अन्तरम् यस्य । तादृशम् ॥न्त्_४,२२।१०॥  
    
जनितोत्तमसौन्दर्या दूरोदस्तनतोन्नता ।  
समतोदेति सर्वत्र शान्तवात इवार्णवे ॥मु_४,२२।११॥  
    
जनितम् उत्तमं सौन्दर्यम् यया । सा । समतया हि पुरुषः सदैव प्रसन्नवदनो भवति । दूरोदस्ता नतोन्नता भावप्रधानो निर्देशः । नतोन्नतता । यस्याम् । सा ॥न्त्_४,२२।११॥  
    
अन्धकारमयी मूढा जाड्यजर्जरितान्तरा ।  
तनुताम् एति संसारवासनेव प्रगे क्षपा ॥मु_४,२२।१२॥  
    
इवशब्दः क्षपेत्य् अनेन सम्बध्यते ॥न्त्_४,२२।१२॥  
    
दृष्टचिद्भास्करा प्रज्ञापद्मिनी पुण्यपल्लवा ।  
विकसत्य् अमलोद्द्योता प्रातर् द्यौर् इव रूपिणी ॥मु_४,२२।१३॥  
    
स्पष्टम् ॥न्त्_४,२२।१३॥  
    
प्रज्ञा६ हृदयहारिण्यो भुवनाह्लादनक्षमाः ।  
सत्त्वलक्ष्म्यः प्रवर्तन्ते सकलेन्दोर् इवांशवः ॥मु_४,२२।१४॥  
    
सत्त्वलक्ष्म्यः सत्त्वगुणसम्पदः ॥न्त्_४,२२।१४॥

#६ न्१७: प्रज्[ञ्]आ  
    
    
उपसंहारं करोति  
    
बहुनात्र किम् उक्तेन ज्ञातज्ञेयो महामतिः ।  
नोदेति नैव यात्य् अस्तम् अभूताकाशकोशवत् ॥मु_४,२२।१५॥  
    
न उदेति अस्तं नायाति चिन्मात्राख्यात् स्वस्वरूपान् न च्यवत इत्य् अर्थः । अभूताकाशकोशवत्७ परमाकाशमध्यवत् ॥न्त्_४,२२।१५॥

#७ °*कोश*वत्  
    
    
विचारणापरिज्ञातस्वभावस्योदितात्मनः ।  
अनुकम्प्या भवन्त्य् एते ब्रह्मविष्ण्विन्द्रशङ्कराः ॥मु_४,२२।१६॥  
    
विचारणया परिज्ञातः स्वभावः स्वस्वरूपं येन । तादृशस्य । अनुकम्प्याः तेष्व् अपि सृष्टिनिर्माणादिक्षोभदर्शनात् अस्य दया जायते इत्य् अर्थः ॥न्त्_४,२२।१६॥  
    
प्रकटाकारम् अप्य् अन्तर् निरहङ्कारचेतसम् ।  
नाप्नुवन्ति विकल्पास् तम् मृगतृष्णाम्ब्व् इवैणकाः८ ॥मु_४,२२।१७॥  
    
नाप्नुवन्ति स्ववशं न कुर्वन्ति । प्रकटाकारस्य चाहङ्कारराहित्यम् आश्चर्यकार्य् एव ॥न्त्_४,२२।१७॥

#८ न्१७: °आम्ब्[व्] इवै°  
    
    
तरङ्गवद् अमी लोकाः प्रयान्त्य् आयान्ति चाभितः ।  
क्रोडीकुरुत आत्मोत्थे न ज्ञम् मरणजन्मनी ॥मु_४,२२।१८॥  
    
क्रोडीकुरुतः वशीकुरुतः । देहाभिमानाभावेन तत्स्थमृतिजन्माभिमानाभावात् ॥न्त्_४,२२।१८॥  
    
आविर्भावतिरोभावौ संसारो नेतरः क्रमः ।  
इति ताभ्यां समालोके रमते न स खिद्यते ॥मु_४,२२।१९॥  
    
इति एवंरूपाभ्याम् । ताभ्याम् आविर्भावतिरोभावाभ्याम्९ । सः । समालोके तत्तत्त्वप्रकाशे सति । रमते । न खिद्यते । ज्ञातवस्तुतत्त्वो हि वस्तुभिः रमत एव न खिद्यते । अज्ञाततत्त्वस्यैव१० रज्ज्वादिषु सर्पादिभयकृतखेददर्शनात् ॥न्त्_४,२२।१९॥

#९ न्१७: ⟨अ⟩[आ]विर्°  
#१० न्१७: °स्य्⟨ए⟩[ऐ]व  
    
    
न जायते न म्रियते कुम्भे कुम्भनभो यथा ।  
भूषिते दूषिते वापि देहे तद्वद् इहात्मवान् ॥मु_४,२२।२०॥  
    
देहाभिमानाभावाद् इति भावः ॥न्त्_४,२२।२०॥  
    
विवेक उदिते शीते मिथ्याभ्रमभरोदिता ।  
क्षीयते वासना साभ्रे मृगतृष्णा मराव् इव ॥मु_४,२२।२१॥  
    
मिथ्यारूपः यः भ्रमभरः । तेनोदिता । साभ्रे हि मरौ मृगतृष्णा क्षीयत एव । ताप एव तस्या उत्थानात् ॥न्त्_४,२२।२१॥  
    
को ःहं कथम् इदं वेति यावन् न प्रविचारितम् ।  
संसाराडम्बरं तावद् अन्धकारोपमं स्थितम् ॥मु_४,२२।२२॥  
    
अन्धकारो ःपि किंरूपो ःयम् इति विचारः११ । तावद् एव तिष्ठति ॥न्त्_४,२२।२२॥

#११ न्१७: °चार⟨ं⟩[ः]  
    
    
मिथ्याभ्रमभरोद्भूतं शरीरम् पदम् आपदाम् ।  
आत्मभावनया नेदं यः पश्यति स पश्यति ॥मु_४,२२।२३॥  
    
यः इदं देहम् । आत्मभावनया न पश्यति । सः पश्यति सम्यक् पश्यति इति पिण्डार्थः ॥न्त्_४,२२।२३॥  
    
देशकालवशोत्थानि न ममेति गतभ्रमम् ।  
शरीरसुखदुःखानि यः पश्यति स पश्यति ॥मु_४,२२।२४॥  
    
मम शुद्धचिन्मात्रस्य मम ॥न्त्_४,२२।२४॥  
    
आत्मानम् इतरच्१२ चैव दृशा नित्याविभिन्नया ।  
सर्वं चिज्ज्योतिर् एवेति यः पश्यति स पश्यति ॥मु_४,२२।२५॥  
    
चिज्ज्योतिः शुद्धचित्प्रकाशरूपम् ॥न्त्_४,२२।२५॥

#१२ न्१७: °र⟨श्⟩[च्]  
    
    
अपारपर्यन्तनभोदिक्कालादि क्रियान्वितम् ।  
अहम् एवेति सर्वत्र यः पश्यति स पश्यति ॥मु_४,२२।२६॥  
    
नभश् च दिक् च कालश्१३ च । ते आदिः यस्य जगतः । तत् नभोदिक्कालादि अपारपर्यन्तम् पारपर्यन्तरहितं च तत् । नभोदिक्कालादिरूपं जगत् अहम् एवास्मि । अहन्तासारस्य चिन्मात्रतत्त्वस्यैव सर्वमयत्वेन स्थितत्वात् । अन्यथाहम् इति सर्वत्र न स्फुरेत् । जडेष्व् अदर्शने ःपि चेतनवत् सत्ताभाक्त्वाविशेषात् । तत्रापि तत्स्फुरणानुमानस्य शक्यत्वात्१४ न सर्वत्रेत्य् अस्यानुपपत्तेः । कथम्भूतं तत् । क्रियान्वितम् । आदिशब्दाक्षिप्ताया अपि क्रियायाः पृथक् निर्देशः प्राधान्यख्यापनार्थः । इति एवम् । सर्वत्र सर्वेषु देशेषु कालेषु च । यः पश्यति सः पश्यति । नान्य इत्य् अर्थः ॥न्त्_४,२२।२६॥

#१३ *का*लश्  
#१४ न्१७: °स्फुरणानु⟨प्⟩[म्]आनस्य शक्⟨ऋ⟩[य]त्वात्  
    
    
वालाग्रलक्षभागात् तु कोटिशः परिकल्पितः ।  
अहं सूक्ष्म इति व्यापी यः पश्यति स पश्यति ॥मु_४,२२।२७॥  
    
सूक्ष्मस्य व्यापित्वम् आश्चर्यावहम् । सूक्ष्मत्वं चात्र बाह्यान्तःकरणातीतत्वेन द्रष्टव्यम् ॥न्त्_४,२२।२७॥  
    
सर्वशक्तिर् अनन्तात्मा सर्वभावान्तरस्थितः ।  
अद्वितीयश् चिद् इत्य् अन्तर् यः पश्यति स पश्यति ॥मु_४,२२।२८॥  
    
चित् चिदात्मा । भवति । कथम्भूतः । सर्वशक्तिः अन्यथा नानारूपं जगत् न प्रादुर्भवेत् । अनन्तात्मा अन्तस्यापि तस्मिन्न् एव निगीर्णत्वात् तद्रहितः१५ । न हि निगीर्ण एव निगरितुः रूपम् आच्छादयितुं शक्तः । सर्वेषाम् भावानाम् अन्तरे स्थितः सर्वभावान्तरस्थितः । अन्यथाहम् इति न स्फुरेत् । अद्वितीयः द्वितीयत्वेन मतस्यापि तद्रूपत्वानपायात् द्वितीयरहितः । इति एवम् । अन्तः मनसि । न तु चक्षुषा । यः पश्यति स पश्यतीति ॥न्त्_४,२२।२८॥

#१५ न्१७: त⟨व्⟩[द्]र°  
    
    
आधिव्याधिभयोद्विग्नो जरामरणजन्मवान् ।  
देहो नाहम् इति प्राज्ञो यः पश्यति स पश्यति ॥मु_४,२२।२९॥  
    
प्राज्ञः शुद्धचिन्मात्रतत्त्वे आत्मत्वनिश्चयवान् ॥न्त्_४,२२।२९॥  
    
तिर्यग् ऊर्ध्वम् अधस्ताच् च व्यापको महिमा मम ।  
न द्वितीयो ममास्तीति यः पश्यति स पश्यति ॥मु_४,२२।३०॥  
    
मम शुद्धचिन्मात्ररूपस्य मम । न तु देहादिरूपस्य ॥न्त्_४,२२।३०॥  
    
मयि सर्वम् इदम् प्रोतं सूत्रे मणिगणा इव ।  
चित्तन्तुर् अहम् एवेति यः पश्यति स पश्यति ॥मु_४,२२।३१॥  
    
कथं त्वयि सर्वम् प्रोतम् इत्य् । अत्राह चित्तन्तुर् इति । तन्तौ हि मुक्ता प्रोताः भवन्ति । तन्तुत्वं च चितः व्यापकतया सूक्ष्मतया च ज्ञेयम् ॥न्त्_४,२२।३१॥  
    
नाहं न चान्यद् अस्तीह ब्रह्मैवास्ति न चास्ति तत् ।  
इत्थं सदसतोर् मध्यं यः पश्यति स पश्यति ॥मु_४,२२।३२॥  
    
इह लोके । अहम् परिच्छिन्नदेहादिरूपः अहम् । नास्मि । अन्यत् मत्तो भिन्नत्वेन स्थितं जगत् । न चास्ति । सुषुप्तौ अदर्शनात् । ब्रह्म व्यापकं चिन्मात्रतत्त्वम्१६ । एवास्ति परमार्थतः सत्ताम् भजते । सर्वथाभावस्य वक्तुम् अशक्यत्वात् । न हि निरादिष्टो१७ नो भ्रमः सम्भवति । तत् ब्रह्म । नास्ति च । बाह्यान्तःकरणातीतत्वात् । इत्थम् एवम् । सदसतोः मध्यम् सन्धिभूतं शुद्धचिन्मात्राख्यं१८ वस्तु । यः पश्यति स पश्यति ॥न्त्_४,२२।३२॥

#१६ न्१७: °त[त्]त्वम्  
#१७ न्१७: ⟨निरदिष्टा⟩ [निरादिष्टो]  
#१८ न्१७: °मा[त्रा]ख्यं  
    
    
यन् नाम किञ्चित् त्रैलोक्यं स एको ःवयवो मम ।  
तरङ्गो ःब्धाव् इवेत्य् अन्तर् यः पश्यति स पश्यति ॥मु_४,२२।३३॥  
    
मम शुद्धचिन्मात्ररूपस्य मम । स्वप्ने हि चिन्मात्रावयवभूतं जगत् सर्वो ःनुभवति ॥न्त्_४,२२।३३॥  
    
शोच्या पाल्या मयैवेयं स्वसेयम् मे कनीयसी ।  
त्रिलोकी पेलवेत्य् उच्चैर् यः पश्यति स पश्यति ॥मु_४,२२।३४॥  
    
पेलवा नाशभीरुः । कनीयसी स्वसा चेदृश्य् एव भवति ॥न्त्_४,२२।३४॥  
    
आत्मतापरते त्वत्तामत्ते१९ यस्य महात्मनः ।  
भावाद् उपरते नूनं स पश्यति सुलोचनः ॥मु_४,२२।३५॥  
    
भावात् मनसः । सर्वत्र चिन्मात्रत्वदर्शनाद् इति भावः ॥न्त्_४,२२।३५॥

#१९ न्१७: °⟨स्⟩[म्]अत्ते  
    
    
चेत्यानुपातरहितं चिद्भैरवमयं वपुः ।  
आपूरितजगज्जालं यः पश्यति स पश्यति ॥मु_४,२२।३६॥  
    
चेत्यानुपातरहितः यः चिद्भैरवः सर्वग्रासकत्वात् चिदाख्यः भैरवः । तन्मयं वपुः स्वरूपम् ॥न्त्_४,२२।३६॥  
    
सुखं दुःखम् भवो ःभावो विवेककलनाश् च याः ।  
अहं न वेति नूनं वा पश्यन् न परिहीयते ॥मु_४,२२।३७॥  
    
सुखं दुःखं भवः अभावः विवेककलनाश् चाहम् अस्मि इति पश्यन् । एतन् न वास्मि इति वा पश्यन् । न परिहीयते न हानिम् प्राप्नोति । उभयथापि शुद्धचिन्मात्रस्वरूपत्वाप्तेः । न हि शुद्धचिन्मात्रं विना कश्चिद् व्यापकः उत्तीर्णो वा भवति ॥न्त्_४,२२।३७॥  
    
स्वात्मसत्तापरापूर्णे जगत्य् अन्येन वर्जिते ।  
किम् मे हेयं किम् आदेयम् इति पश्यन् सदृग्२० नरः ॥मु_४,२२।३८॥  
    
स्वात्मनः शुद्धचिन्मात्ररूपस्य स्वात्मनः । या सत्ता स्फूर्तिरूपा सत्ता । तया परापूर्णे सारत्वेन स्थितत्वात् निर्भरिते । अन्यथाहम् इति स्फुरणायोगात् । तथा अन्येन चिन्मात्रव्यतिरिक्तेन । वर्जिते जगति । किं हेयम् भवति । स्वात्मनः हेयत्वायोगात् न किञ्चिद् अपीत्य् अर्थः । किम् आदेयम् भवति । स्वात्मनः सर्वदा प्राप्तत्वात् न किञ्चिद् अपीत्य् अर्थः । इति एवम् । पश्यन् अनुभवन् । नरः । सदृक् दृष्टिसहितो । भवति । अन्ये ःन्धा इत्य् अर्थः ॥न्त्_४,२२।३८॥

#२० न्१७: °दृ⟨क्⟩[ग्]  
    
    
अप्रतर्क्यम् अनाभासं सन्मात्रम् इदम् इत्य् अलम् ।  
हेयोपादेयकलना यस्य क्षीणा नमामि तम् ॥मु_४,२२।३९॥  
    
इदम् जगत् । अप्रतर्क्यम् तर्कितुम् अशक्यम् । अनाभासम् शान्ते स्वस्वरूपे स्थितत्वाद् आभासरहितम् । सन्मात्रम् एवास्ति । इति अनेन२१ निश्चयेन । यस्य पुरुषस्य । हेयोपादेयकलना क्षीणा । अहं तम् पुरुषम् । नमामि । स एव सर्वेभ्य उत्कृष्ट इति भावः ॥न्त्_४,२२।३९॥

#२१ न्१७: °ने[न]  
    
    
य आकाशवद् एकात्मा सर्वभावगतो२२ ःपि सन् ।  
न भावरञ्जनाम् एति स महात्मा महेश्वरः ॥मु_४,२२।४०॥  
    
यः पुरुषः । आकाशवत् एकात्मा सर्वव्यापकात्मा । सर्वभावगतः२३ अपि सन् शरीरयात्रानिमित्तेषु सर्वेषु पदार्थेषु व्यवहारयुक्तो ःपि सन् । भावरञ्जनाम् । भावे मनसि । रञ्जनाम् हर्षामर्षरूपां रञ्जनाम् । न एति । सः महात्मा महापुरुषः । महेश्वरः भवति महाशक्तियुक्तत्वात् ॥न्त्_४,२२।४०॥

#२२ न्१७: °भा⟨गव⟩[वग]तो  
#२३ न्१७: °भा(गव)*वग*तो  
    
    
तमःप्रकाशकलनामुक्तः कालात्मतां गतः ।  
यः सोम्यः सुसमः स्वस्थस् तं नौमि पदम् आगतम् ॥मु_४,२२।४१॥  
    
यः । तमःप्रकाशयोः जाड्यचित्त्वयोः । या कलना । तया मुक्तः । कालस्य क्रियावैचित्र्यरूपस्य कालस्य । आत्मताम् सत्तादायकत्वेन स्वरूपताम् । गतः । सोम्यः शीतलः । स्वस्थः स्वस्वरूपे एव स्थितः । भवति । तम् पदम् आगतं नौमि । अपूर्वश् चात्र सूर्य उक्तः ॥न्त्_४,२२।४१॥  
    
सर्गान्तश्लोकेनाप्य् एतद् एव कथयति  
    
यस्योदयास्तमयसङ्कलनाकलासु  
चित्रासु चारुविभवासु जगद्गतासु ।  
वृत्तिः समैव सकलैकगतेर् अनन्ता  
तस्मै नमः परमबोधवते शिवाय ॥मु_४,२२।४२॥  
    
सकलैकगतेः समस्तैकशरणस्य । चारुविभवासु प्रशस्तसामर्थ्ययुक्तासु । चित्रासु नानाविधासु । उदयास्तमययोः याः सङ्कलनाः घट्टनाः । तद्रूपासु जगद्गतासु कलासु । अनन्ता नाशरहिता । वृत्तिः मनोवृत्तिः । समैव भवति । अनन्तत्वं चात्र दर्ढ्यतापेक्षम् उक्तम्२४ । तस्मै परमबोधवते परात्मतत्त्वबोधयुक्ताय । शिवाय२५ शिवीभूताय पुरुषाय । नमः अस्तु । शिवश् च समवृत्तिः सकलैकगतिः परमबोधरूपश् च भवतीति शिवम् ॥न्त्_४,२२।४२॥

#२४ न्१७: उक्त्(इ)अम्  
#२५ न्१७: °वा*य*  
    
    
इति श्रीभास्करकण्ठविरचितायां मोक्षोपायटीकायां स्थितिप्रकरणे द्वाविंशः सर्गः२६ ॥२२॥

#२६ न्१७: इ[ति] श्री[भा]स्क[र]क[ण्ठ]वि[र]चि[ता]यां मो[क्षो]पा[य]टी[का]यां [स्थि]ति[प्र]क[र]णे [द्वा]विं⟨तिः⟩[शः स]र्गः

    
ॐ । पुनर् अपि विवेकिन एव माहात्म्यं कथयति  
    
स उत्तमपदालम्बी चक्रभ्रमवद् आस्थितः ।  
शरीरनगरे राज्यं कुर्वन्न् अपि न लिप्यते ॥मु_४,२३।१॥  
    
उत्तमम् पदम् चिन्मात्राख्यं श्रेष्ठं स्थानम् । आलम्बत इत्य् उत्तमपदालम्बी । चक्रभ्रमवत् आस्थितः समन्तात् स्थितः । निरनुसन्धानं चेष्टायां स्थित इति यावत् । सः जीवन्मुक्तः । शरीरनगरे राज्यं कुर्वन्न् अपि न लिप्यते । तज्जैः सुखदुःखैः न गृह्यते इत्य् अर्थः । राजापि उत्तमपदालम्बी सर्वत्र भ्रमन् नगरे राज्यं कुर्वन् भवति ॥न्त्_४,२३।१॥  
    
तस्येयम् भोगमोक्षार्थं तज्ज्ञस्योपवनोपमा१ ।  
सुखायैव न दुःखाय स्वशरीरमहापुरी ॥मु_४,२३।२॥  
    
सुखायैव आत्यन्तिकमोक्षरूपसुखसाधनत्वात् । न दुःखाय दुःखलेपाभावात् ॥न्त्_४,२३।२॥

#१ न्१७: त[ज्]ज्ञ°  
    
    
अत्र श्रीरामः पृच्छति  
    
नगरीत्वं शरीरस्य कथं नाम महामुने ।  
एतां चाधिवसन्२ योगी कथं राज्यसुखैकभाक् ॥मु_४,२३।३॥  
    
स्पष्टम् ॥न्त्_४,२३।३॥

#२ न्१७: °व*स*न्  
    
    
श्रीवसिष्ठ उत्तरम् आह  
    
रम्येयं देहनगरी राम सर्वगुणान्विता ।  
ज्ञस्यानन्तविलासाढ्या स्वालोकार्कप्रकाशिता ॥मु_४,२३।४॥  
    
स्वालोकः आत्मप्रकाशः । स एवार्कः । तेन प्रकाशिता परामर्शद्वारेण स्वम् प्रति प्राकट्यं नीता ॥न्त्_४,२३।४॥  
    
सर्वगुणत्वम् एव कथयति  
    
नेत्रवातायनोद्द्योतप्रकाशभुवनान्तरा३ ।  
करप्रतोलीविस्तारप्राप्तपादोपजङ्गला४ ॥मु_४,२३।५॥  
    
नेत्रे एव वातायने । तयोः यः उद्द्योतः प्रकाशः । तेन प्रकाशानि प्रकटानि । भुवनान्तराणि भुवनमध्यानि यस्याम् । सा । नगर्याम् अपि नगरद्वारनिर्मितैः वातायनैः भुवनान्तराणि दृश्यानि भवन्ति । करौ एव प्रतोल्यौ विशिखे । ताभ्याम् प्राप्तौ पादाव् एव उपजङ्गलौ जङ्गलसमीपदेशौ यस्याः । सा । नगर्यश् च उपजङ्गलं तावत् प्रतोली भवति ॥न्त्_४,२३।५॥

#३ न्१७: °नो(द्द्य)द्द्योत°  
#४ न्१७: °विस्त्*आ*रप्राप्त्⟨आ⟩अपाद°  
    
    
रोमराजिलतागुल्मा५ त्वगट्टालकमालिता६ ।  
गुल्फगुल्गुलुविश्रान्तजङ्घोरुस्तम्भमण्डला ॥मु_४,२३।६॥  
    
त्वग् एवाट्टालकम् प्राकारः । तेन भूषिता । गुल्गुलुः स्तम्भाधारभूता शिला७ ॥न्त्_४,२३।६॥

#५ न्१७: °(ला)*रा*जि°  
#६ न्१७: अ⟨टू⟩[ट्टा]ल°  
#७ न्१७: °भूतालिता। अक्षर भू इन् °आरदा-स्छ्रिफ़्त्। तेxत् गेम्äß म्Ṭ (इ) १७,२५।  
    
    
रेखाविभक्तपादोग्रशिलाप्रथमनिर्मिता ।  
चर्ममर्मसिरासारसन्धिसीमा मनोरमा ॥मु_४,२३।७॥  
    
रेखाभ्यां विभक्ते ये । पादौ एवोग्रशिले । तयोः प्रथमं निर्मिता । प्रथमनिर्माणे हि कृतविभागाः शिलाः८ स्थाप्यन्ते । चर्ममर्मसिरासारः चर्ममर्मसिरासमूह एव । सन्धिसीमाः सन्धिमर्यादाः यस्याः । सा ॥न्त्_४,२३।७॥

#८ न्१७: °ला[ः]  
    
    
ऊरुद्वयकवाटाग्रनिर्मितोपस्थनिर्गमा९ ।  
कचत्कचावलीकाचदलप्रच्छादनावृता ॥मु_४,२३।८॥  
    
ऊरुद्वयम् एव कवाटे । तयोः ये अग्रे । ताभ्यां निर्मितः कवाटरचनायुक्तः कृतः । उपस्थ एव गुदस्थानम् एव । निर्गमः द्वारदेशः यस्याः । सा । कचन्ती या कचावली१० । सा एव काचदलैः निर्मितम् प्रच्छादनम् । तेनावृता ॥न्त्_४,२३।८॥

#९ न्१७: ⟨रू⟩[ऊ]रु°  
#१० न्१७: (चकाव)*कचाव*ली  
    
    
भ्रूललाटास्यसच्छायवदनोद्यानशोभिता ।  
दृष्टिपातोत्पलाकीर्णकपोलविपुलस्थला ॥मु_४,२३।९॥  
    
भ्रूललाटास्यैः सच्छायम् यत् वदनम् । तद् एवोद्यानम् । तेन शोभिता ॥न्त्_४,२३।९॥  
    
वक्षःस्थलसरःस्यूतकुचपङ्कजकोरका११ ।  
घनरोमावलिच्छन्नस्कन्धक्रीडाशिलोच्चया१२ ॥मु_४,२३।१०॥  
    
घनरोमावलिच्छन्ना१३ चासौ स्कन्धक्रीडाशिलोच्चया१४ च ॥न्त्_४,२३।१०॥

#११ न्१७: °(कु)कुच°  
#१२ श्१,श्३: °छन्न°; न्१७: °रोमाव*लि*छत्त्र°  
#१३ न्१७: °रोमावलि⟨ः छत्त्रा⟩[च्छन्ना]  
#१४ न्१७: स्कन्⟨द्⟩[ध्]अ°  
    
    
उदरश्वभ्रनिक्षिप्तस्वन्नेष्टभक्ष्यकर्परा१५ ।  
दीर्घकण्ठबिलोद्गीर्णवातसंरम्भशब्दिता ॥मु_४,२३।११॥  
    
उदरश्वभ्रे उदरगर्ते । निक्षिप्तानि यानि स्वन्नानि शोभनान्नानि । तैः । तद्व्याजेनेति यावत् । इष्टभक्ष्यकर्परा इष्टभक्ष्यभग्नपात्रम् यस्याः । सा । राजनगर्याम् अपि इष्टभक्ष्यपात्राणि भवन्ति । दीर्घम् यत् कण्ठबिलम् । तस्मिन् । उद्गीर्णः सञ्चारी । यः वातः । तस्य यः संरम्भः । तेन शब्दिता शब्दयुक्ता कृता । नगर्याम् अपि बिलेषु वातशब्दो भवति ॥न्त्_४,२३।११॥

#१५ न्१७: °स्वन्[न्]एष्ट°  
    
    
हृदयापणनिर्णीतयथाप्राप्तार्थभूषिता ।  
अनारतं नवद्वारप्रवहत्प्राणनागरा ॥मु_४,२३।१२॥  
    
हृदयम् एवापणः निषद्या१६ । तस्मिन् निर्णीता उपादेयत्वेन निश्चिताः । ये यथाप्राप्तार्थाः१७ स्वप्रवाहागतार्थाः । तैः भूषिता । नगर्या अपि आपणेषु अर्था निर्णीयन्ते ॥न्त्_४,२३।१२॥

#१६ न्१७: निष्⟨इ⟩[अ]द्या  
#१७ न्१७: °र्थ्*आ*ः  
    
    
आस्यस्फारखदादृष्टदन्तास्थिशकलाकुला ।  
मुखखदाभ्रमज्जिह्वाचिल्लाचर्वितभोजना ॥मु_४,२३।१३॥  
    
नगर्याम् अपि खदासु मांसभक्षकैः त्यक्तानि अस्थिशकलानि भवन्ति । चिल्ला पक्षिविशेषः ॥न्त्_४,२३।१३॥  
    
रोमशष्पभरच्छन्नकर्णकोटरकूपका ।  
स्फिक्शृङ्खलाञ्चितोपान्तपृष्टविस्तीर्णजङ्गला ॥मु_४,२३।१४॥  
    
स्फिजौ एव शृङ्खले । ताभ्याम् अञ्चितोपान्तम्१८ रम्योपान्तम् । पृष्टम् एव विस्तीर्णजङ्गलम् यस्याः । सा१९ । नगर्या अपि जङ्गलसन्धिषु चौरादिप्रतिबन्धार्थं शृङ्गलाः भवन्ति ॥न्त्_४,२३।१४॥

#१८ न्१७: °तोप्*आ*न्तम्  
#१९ न्१७: सा⟨ः⟩  
    
    
गुदोच्छिन्नारघट्टान्तरुद्धृतानन्तकर्दमा ।  
चित्तोद्यानमहीवल्गदात्मचिन्तावराङ्गना ॥मु_४,२३।१५॥  
    
गुद एवोच्छिन्नारघट्टः त्रोटितारघट्टयन्त्रः । तेनान्तः अन्तःप्रदेशात् । उद्धृतः निष्कासितः । अनन्तः कर्दमः । अर्थात् शकृद्रूपः कर्दमः यस्याः । सा । नगर्या अपि कर्दमम् उद्धरन्ति । चित्तोद्यानेति२० । ज्ञचित्ते हि रात्रिन्दिनम् आत्मचिन्ता एव स्फुरति ॥न्त्_४,२३।१५॥

#२० न्१७: चित्त्⟨ए⟩[ओ]द्या°  
    
    
धीवरत्रादृढाबद्धचपलेन्द्रियमर्कटा ।  
वदनोद्यानहसनपुष्पोद्गममनोरमा ॥मु_४,२३।१६॥  
    
ज्ञो हि धीरज्ज्वा चपलेन्द्रियाणि बध्नाति । वदनोद्यानेति । उद्याने च पुष्पोद्गमो युक्त एव ॥न्त्_४,२३।१६॥  
    
स्वशरीरपुरी ज्ञस्य सर्वसौभाग्यसुन्दरी ।  
सुखायैव न दुःखाय परमाय हिताय च ॥मु_४,२३।१७॥  
    
स्वशरीरपुरी प्रोक्तसर्वपुरीगुणा निजशरीरनगरी । परमाय हिताय मोक्षरूपायेत्य् अर्थः ॥न्त्_४,२३।१७॥  
    
अज्ञस्येयं सुखदास्त्य् अथ२१ वा नेत्य् । अत्राह  
    
अज्ञस्येयम् अनन्तानां२२ दुःखानां कोशमालिका ।  
ज्ञस्य त्व् इयम् अनन्तानां सुखानां कोशमालिका ॥मु_४,२३।१८॥  
    
कोशमालिका भाण्डागारमाला । अनन्तदुःखोत्पादिकेत्य् अर्थः । अज्ञातशुद्धतत्त्वस्य तस्यैतदर्थं रात्रिन्दिनं सन्तापभाक्त्वात् इति भावः । ननु तर्हि ज्ञस्यापि ईदृश्य् एव स्याद् इत्य् । अत्राह ज्ञस्य त्व् इति । तुशब्दः व्यतिरेकद्योतकः । ज्ञातशुद्धात्मतत्त्वस्य तस्यैतदर्थं सन्तापभाक्त्वाभावात् । न ह्य् अन्यार्थम् अन्यः सन्तापभाग् भवतीति भावः ॥न्त्_४,२३।१८॥

#२१ न्१७: °स्त्य् अ*थ*  
#२२ न्१७: अनन्त्⟨अ⟩[आ]नां  
    
    
ननु तर्हि नाशकाले इयं ज्ञस्य दुःखदा भविष्यतीत्य् । अत्राह  
    
न किञ्चिद् अस्यां नष्टायां ज्ञस्य नष्टम् अरिन्दम ।  
स्थितायां संस्थितं सर्वं तेनेयं ज्ञसुखावहा ॥मु_४,२३।१९॥  
    
एतद्व्यतिरिक्तशुद्धचिन्मात्रस्वरूपत्वाद् इति भावः । ननु तर्हि स्थितिकाले ःप्य् अस्यानया न किञ्चित् प्रयोजनम् इत्य् । अत्राह स्थितायाम् इति । सर्वं संस्थितम्२३ समस्तजीवन्मुक्त्युपयोगिकार्यसाधकत्वाद् इति भावः । उपसंहारं२४ करोति तेनेयम् इति ॥न्त्_४,२३।१९॥

#२३ न्१७: *सं*स्थि[त]म्  
#२४ न्१७: उप⟨म्मा⟩[सं]हारं  
    
    
नन्व् अस्याः कैश्चिद् रथत्वम् अप्य् उक्तम् इत्य् । अत्राह  
    
यद् एनां ज्ञः समारुह्य संसारे विहरत्य् अलम् ।  
अशेषभोगमोक्षार्थं तेनेयं ज्ञरथः स्मृतः ॥मु_४,२३।२०॥  
    
एनाम् शरीरपुरीम् ॥न्त्_४,२३।२०॥  
    
शब्दरूपरसस्पर्शगन्धबन्धुश्रियो२५ यतः ।  
अनयैव हि लभ्यन्ते तेनेयं ज्ञस्य लाभदा ॥मु_४,२३।२१॥  
    
ननु शब्दादिलाभेन ज्ञस्य को लाभो ःस्तीति चेन् । न । शब्दादिद्वारेण परमात्मतत्त्वशक्तिनिचयज्ञानरूपस्य लाभस्य स्थितत्वात् ॥न्त्_४,२३।२१॥

#२५ न्१७: °बन्ध्⟨ऊ⟩[उ]°  
    
    
सुखदुःखक्रियाजालं यदैषोद्वहति स्वयम् ।  
तदैषा राम सर्वत्र सर्ववस्तुभरक्षमा ॥मु_४,२३।२२॥  
    
एषा देहनगरी । ज्ञो हि सुखादिकं शरीरस्यैव जानाति न स्वस्य ॥न्त्_४,२३।२२॥  
    
तस्यां शरीरपुर्यां हि राज्यं कुर्वन् गतभ्रमः ।  
ज्ञस् तिष्ठति गतव्यग्रं स्वपुर्याम् इव वासवः ॥मु_४,२३।२३॥  
    
गतभ्रमः एताम् प्रति अहमभिमानरहितः । गतव्यग्रम् निराकुलम् ॥न्त्_४,२३।२३॥  
    
न क्षिपत्य् अवटाटोपे मनोमत्ततुरङ्गमम् ।  
न लोभद्वन्द्वरूपाय प्रज्ञापुत्रीम् प्रयच्छति ॥मु_४,२३।२४॥  
    
अवटाटोपे विषयरूपे श्वभ्राडम्बरे२६ । लोभाख्यो२७ यः द्वन्द्वरूपः । तस्मै । प्रज्ञापुत्रीं न प्रयच्छति । लोभग्रस्ताम् प्रज्ञां न करोतीति भावः ॥न्त्_४,२३।२४॥

#२६ न्१७: °भ्रा(त)*ड*ं⟨भ⟩[ब]रे  
#२७ न्१७: °आख्य्⟨आ⟩[ओ]  
    
    
अज्ञानपरराष्ट्रं च न रन्ध्रं त्व् अस्य पश्यति ।  
संसारारिभयस्यान्तर्मूलान्य् एष निकृन्तति ॥मु_४,२३।२५॥  
    
अज्ञानम् एव परराष्ट्रम् लक्षणया२८ रिपुभूतो राजा । न पश्यति । गमनस्य तु का कथा । अस्य अज्ञानराज्ञः । रन्ध्रम् । तु एवशब्दार्थे । न पश्यति । जितत्वात्२९ ॥न्त्_४,२३।२५॥

#२८ न्१७: °क्ष⟨ल⟩[ण]या  
#२९ न्१७: *जितत्वात्*  
    
    
तृष्णासारपरावर्ते कामसङ्क्षोभदुर्ग्रहे ।  
न निमज्जन्ति पर्यस्तसुखदुःखाक्षदेवने ॥मु_४,२३।२६॥  
    
तृष्णासारस्य परावर्तः आवृत्तिः यस्मिन् । तादृशे । कामस्य यः सङ्क्षोभः । तेन दुर्ग्रहे । पर्यस्तौ प्रेरितौ । यौ सुखदुःखाक्षौ सुखदुःखे एवाक्षौ । तयोः यत् देवनम् क्रीडनम् । द्यूतम् इति यावत् । तत्र न निमज्जन्ति । राज्ञो हि द्यूतमज्जनं दोष एव । अक्षदेवनम्३० अपि तृष्णाकामवलितम् एव भवति३१ ॥न्त्_४,२३।२६॥

#३० न्१७: °द्⟨इ⟩[ए]वनम्  
#३१ न्१७: *राज्ञो → भवति*  
    
    
करोत्य् अविरतं स्नानम् बहिर् अन्तर् अपि क्षणात् ।  
सरित्सङ्गमतीर्थेषु मनोरथगतिः क्रमात् ॥मु_४,२३।२७॥  
    
बहिः बाह्ये । अन्तः मनसि । मन एव स्वाधीनत्वात् रथः । तेन गतिः यस्य । सः । अन्तः स्नानं तु चिद्ध्रदनिमज्जनम् एव ज्ञेयम् ॥न्त्_४,२३।२७॥  
    
सकलाक्षिजनादृश्यः पुरप्रेक्षापराङ्मुखः ।  
ध्याननाम्नि सुखं नित्यं तिष्ठत्य् अन्तःपुरान्तरे ॥मु_४,२३।२८॥  
    
पुरस्य शरीरस्य । नगरस्य च राजापि सकलजनादृश्यः पुरप्रेक्षापराङ्मुखश् चरन् पुरे तिष्ठति । ध्यानं चात्र स्वात्मभूतशुद्धचिन्मात्रतत्त्वपरामर्श एव ज्ञेयः ॥न्त्_४,२३।२८॥  
    
सुखावहैषा नगरी नित्यम् प्रमुदितात्मनः ।  
भोगमोक्षप्रदा दिव्या शक्रस्येवामरावती ॥मु_४,२३।२९॥  
    
ज्ञस्येति शेषः ॥न्त्_४,२३।२९॥  
    
स्थितया संस्थितं सर्वं किञ्चिन् नष्टं न नष्टया ।  
यया पुर्या महीपस्य सा कथं न सुखावहा ॥मु_४,२३।३०॥  
    
स्पष्टम् ॥न्त्_४,२३।३०॥  
    
विनष्टे देहनगरे ज्ञस्य नष्टं न किञ्चन ।  
आक्रान्तकुम्भकोशस्य खस्य कुम्भक्षये यथा ॥मु_४,२३।३१॥  
    
स्पष्टम् ॥न्त्_४,२३।३१॥  
    
विद्यमानं घटं वायुः किल स्पृशति नास्थितम् ।  
यथा तथैव देही स्वां शरीरनगरीम् इमाम् ॥मु_४,२३।३२॥  
    
अस्थितम् नष्टम् । देही देहाद् व्यतिरिक्तम् आत्मानं जानानः तज्ज्ञः३२ ॥न्त्_४,२३।३२॥

#३२ न्१७: त[ज्]ज्ञः  
    
    
अत्रस्थ एष भगवान् आत्मा सर्वगतो ःपि सन् ।  
स्वविकल्पकृताम् भुक्त्वा पुंस्ताम् अधिगतात्मदृक् ॥मु_४,२३।३३॥  
    
कुर्वन्न् अपि न कुर्वाणः सम्यक् सर्वक्रियोन्मुखः ।  
कदाचित् प्रकृतान् सर्वान् कार्यार्थान् अधितिष्ठति ॥मु_४,२३।३४॥  
    
अत्रस्थः देहस्थः । अपिशब्दः सर्वगतस्य पुंस्ताभोगे विरोधं द्योतयति३३ । अधिगतात्मदृक् तज्ज्ञः । न तु मूर्खः । तस्यैवंविधत्वासम्भवात् । कुर्वन् शरीरादिद्वारेण कुर्वन् । न कुर्वाणः नाहं कर्तेति निश्चयात् । कार्यार्थान् करणीयानि प्रयोजनानि । अधितिष्ठति कर्तव्यत्वेन निश्चिनोति । प्रकृतान् प्रवाहागतान् । न तु स्वविमर्शेन कल्पितान् ॥न्त्_४,२३।३३-३४॥

#३३ न्१७: °त*य*ति  
    
    
ननु यदि कदाचिद् एतत् करोति तर्हि अन्यदा किं करोतीत्य् । अत्राह  
    
कदाचिल् लीलयालोलं विमानम् अधिरोहति ।  
अनाहतगतिं कान्तं विहर्तुम् अमलम् मनः ॥मु_४,२३।३५॥  
    
कदाचिद् असौ तज्ज्ञः३४ आत्मलीलया मनः विमानम् मनोरूपं विमानम् । अधिरोहति । किं कर्तुम् । विहर्तुम् आन्तरं विहारं कर्तुम् । मनोविमानं कथम्भूतम् । अलोलम् चञ्चलतारहितम् । पुनः कथम्भूतम् । अनाहता क्वचिद् अप्रतिहता । गतिः यस्य । सः । तम् । विमानशब्दापेक्षया पुंस्त्वम् । अमलम् रागादिमलरहितम् । अत एव कान्तम् ॥न्त्_४,२३।३५॥

#३४ न्१७: त[ज्]ज्ञः  
    
    
ननु तत्र किं करोतीत्य् । अत्राह  
    
तत्रस्थो लोकसुन्दर्या सततं शीतलाङ्गया ।  
रमते नाम यो मैत्र्या नित्यं हृदयसंस्थया ॥मु_४,२३।३६॥  
    
सः तज्ज्ञः तत्रस्थः मनोविमानस्थः । लोकसुन्दर्या३५ लोकप्रियया । नित्यं हृदयस्थया सततं शीतलाङ्गया मैत्र्या मैत्र्याख्यया स्त्रिया । रमते । कदाचिद् अन्तर्मुखः सन् मैत्रीमय एव भवतीति भावः ॥न्त्_४,२३।३६॥

#३५ न्१७: °द[र्]या  
    
    
न केवलम् मैत्र्य् एव तस्य कान्तास्ति यावद् अन्ये द्वे अपीत्य् आह  
    
द्वे कान्ते तिष्ठतस् तस्य पार्श्वयोः सत्यतैकते ।  
इन्दोर् इव विशाखे द्वे समाह्लादितचेतसी ॥मु_४,२३।३७॥  
    
स्पष्टम् ॥न्त्_४,२३।३७॥  
    
ज्ञ इमान् अखिलांल् लोकान् दुःखक्रकचदारितान् ।  
वाल्मीकान् इव३६ पीठस्थः पृष्ठाद् अर्क इवेक्षते ॥मु_४,२३।३८॥  
    
लोकान् कथम्भूतान् । दुःखम् एव क्रकचः । तेन दारितान् पीडितान् । वाल्मीकान् पिपीलिकाः । पृष्ठाद् पृष्ठम् आरुह्येत्य् अर्थः ॥न्त्_४,२३।३८॥

#३६ न्१७: इव्⟨इ⟩[अ]  
    
    
चिरम् पूरितसर्वाशः सर्वसम्पत्तिसुन्दरः ।  
अपुनःखण्डनायेन्दुः पूर्णाङ्ग इव राजते ॥मु_४,२३।३९॥  
    
सर्वसम्पत्त्या सर्वसम्पदा । सुन्दरः ॥न्त्_४,२३।३९॥  
    
सेव्यमानो ःपि भोगौघो न खेदायास्य जायते ।  
कालकूटः किलेशस्य कण्ठे प्रत्युत राजते३७ ॥मु_४,२३।४०॥  
    
खेदाय नाशद्वारेणेति भावः ॥न्त्_४,२३।४०॥

#३७ न्१७: *भोगौघो → राजते*  
    
    
ननु कथं नासाव् अस्य खेदाय भवतीत्य् । अत्राह  
    
परिज्ञायोपभुक्तो हि भोगो भवति तुष्टये ।  
विज्ञायाश्वासितो३८ मैत्रीम् एति चौरो न शत्रुताम् ॥मु_४,२३।४१॥  
    
परिज्ञाय सम्यक् निश्चित्यात्मरूपत्वेन ज्ञात्वेत्य् अर्थः । आत्मरूपत्वेन हि ज्ञातो भोगः नष्टो ःपि खेदं न ददाति स्वात्मरूपतया स्थितत्वात्३९ । न चात्मनो नाशः युक्तः । नाशे ःपि नाशसाक्षितया स्थितत्वात् ॥न्त्_४,२३।४१॥

#३८ श्१,श्३: °श्वासितो; न्१७: °स्वामितो  
#३९ न्१७: °तया (सवदास्थिदा) स्थि°  
    
    
नरनारीनटौघानां कलहे दूरगामिना ।  
ज्ञेन यात्रेव सुभगा भोगश्रीर् अवलोक्यते ॥मु_४,२३।४२॥  
    
अन्यो ःपि निपुणः नटौघानां कलहे दूरं गच्छति । यात्राम् तदारब्धं नाट्यं च पश्यति ॥न्त्_४,२३।४२॥  
    
अशङ्कितोपसम्प्राप्ता ग्रामयात्रा यथाध्वगैः ।  
प्रेक्ष्यते तद्वद् एवाज्ञैर् व्यवहारमयी क्रिया ॥मु_४,२३।४३॥  
    
निरनुसन्धानम् एव प्रेक्षत इति भावः ॥न्त्_४,२३।४३॥  
    
अयत्नोपनतेष्व् अक्षि दिग्द्रव्येषु यथा पुरः ।  
नीरागम् एव पतति तद्वत् कार्येषु धीरधीः ॥मु_४,२३।४४॥  
    
अयत्नोपनतेषु दिग्द्रव्येषु यथा अक्षि नेत्रम् । नीरागम् रागरहितम् । पतति । धीरधीः तज्ज्ञबुद्धिः । कार्येषु तद्वत् पतति । रागरहितम् एवासौ कार्याणि करोतीति भावः ॥न्त्_४,२३।४४॥  
    
इन्द्रियाणां न हरति प्राप्तम् अर्थं कदाचन ।  
न ददाति तथा प्राप्तं सम्पूर्णो ज्ञो ःवतिष्ठते४० ॥मु_४,२३।४५॥  
    
सम्पूर्णत्वं ह्य् एतद् एव यत् प्राप्तस्य ग्रहणम् अप्राप्तस्यावाञ्छनम् इति ॥न्त्_४,२३।४५॥

#४० न्१७: °त्(इ)*ए*  
    
    
अप्राप्तचिन्ताः४१ सम्प्राप्तसमुपेक्षाश् च सन्मतिम् ।  
नाकल्पयन्ति तरला पिञ्छघाता इवाचलम् ॥मु_४,२३।४६॥  
    
न आकल्पयन्ति न चञ्चलीकुर्वन्ति ॥न्त्_४,२३।४६॥

#४१ न्१७: °चिन्ता[ः]  
    
    
संशान्तसर्वसन्देहो गलिताखिलकौतुकः ।  
सङ्क्षीणकल्पनाजालो ज्ञः संराड् इव शोभते ॥मु_४,२३।४७॥  
    
स्पष्टम् ॥न्त्_४,२३।४७॥  
    
आत्मन्य् एव न मात्य् अन्तः स्वात्मनात्मनि जृम्भते ।  
सम्पूर्णापारपर्यन्तः क्षीरार्णव इवात्मवान् ॥मु_४,२३।४८॥  
    
न माति । आनन्दनिर्भरत्वात् स्वात्मनात्मनि जृम्भते । नान्तः४२ कञ्चिद् अन्यम् पश्यतीति भावः । सम्पूर्णश् चासौ अपारपर्यन्तश् च सम्पूर्णापारपर्यन्तः ॥न्त्_४,२३।४८॥

#४२ न्१७: नान्⟨यं⟩[तः]  
    
    
भोगेच्छाकृपणाञ् जन्तून् दीनान् दीनेन्द्रियाणि च ।  
अनुन्मत्तमनाः शान्तो हसत्य् उन्मत्तकान् इव ॥मु_४,२३।४९॥  
    
तदासक्तौ तु का४३ कथेति भावः ॥न्त्_४,२३।४९॥

#४३ न्१७: तदा⟨स्(ए)अक्तैत्(इ)उका(ं)⟩[सक्तौ तु का]  
    
    
इच्छतो ःन्यनिजां जायां यथैवान्येन हस्यते ।  
इन्द्रियस्येच्छतो भोगं तथैव ज्ञेन हस्यते ॥मु_४,२३।५०॥  
    
यथा अन्यस्य निजाम् अन्यनिजाम्४४ । तादृशीम् भाविनीम् भार्याम् इच्छतः । अन्यार्थम् भार्याम् इच्छत इति यावत् । पुरुषस्य । यथा अन्येन हस्यते हासः क्रियते । तथैव इन्द्रियस्य भोगम् इच्छतः अज्ञस्य । ज्ञेन हस्यते ॥न्त्_४,२३।५०॥

#४४ न्१७: अ*न्य*नि°  
    
    
त्यजन्तं स्वसुखं साम्यम् मनो विषयविद्रुतम् ।  
अङ्कुशेनेव नागेन्द्रं विचारेण वशं नयेत् ॥मु_४,२३।५१॥  
    
साम्यं स्वसुखम् साम्याख्यम् आत्मानन्दम् । विचारेण किंसारा इमे भोगा इत्य् एवंरूपेण ॥न्त्_४,२३।५१॥  
    
भोगेषु प्रसरो यस्या मनोवृत्तेः प्रदीयते ।  
साप्य् आदाव्४५ एव हन्तव्या विषस्येवाङ्कुरोद्गतिः ॥मु_४,२३।५२॥  
    
सा मनोवृत्तिः । आदौ प्रसरदानात् प्राक् । यस्याः तु न दीयते तस्याः का कथेत्य् अपिशब्दाभिप्रायः ॥न्त्_४,२३।५२॥

#४५ न्१७: सा⟨म्⟩[प्]य् आ°  
    
    
ननु प्रथमं हतायाः पश्चात् प्रसरदाने किम् फलम् इत्य् । अत्राह  
    
ताडितस्य४६ हि यः पश्चात् सम्मानः सो ःप्य्४७ अनन्तकः ।  
शालेर् ग्रीष्मोपतप्तस्य कुसेको ःप्य् अमृतायते ॥मु_४,२३।५३॥  
    
सम्मानः आदरः । प्रसरदानम् इति यावत् ॥न्त्_४,२३।५३॥

#४६ न्१७: °डि⟨-⟩[त]°  
#४७ न्१७: सो ⟨ह्य्⟩ [ःप्य्]  
    
    
ननु कथम् एतद् इत्य् । अत्राह  
    
अनार्तेन हि सम्मानो बहुमानो न बुध्यते ।  
पूर्णानां४८ सरिताम् प्रावृट्पूरः स्वल्पं विराजते ॥मु_४,२३।५४॥  
    
हि यस्मात् । अनार्तेनादृष्टपीडनेन । सम्मानः बहुमानः न बुध्यते न ज्ञायते । एतद् दृष्टान्तेन समर्थयति पूर्णानाम्४९ इति । पूर्णानां सरिताम् प्रावृट्पूरः स्वल्पम् तोकम् । विराजते । जनमनआह्लादकारित्वाभावाद् इत्य् अर्थः । जनमनो हि क्षीणानां नदीनाम् प्रावृट्पूरदर्शनेन सानन्दम् भवति ॥न्त्_४,२३।५४॥

#४८ न्१७: पू[र्]णा°  
#४९ न्१७: पू[र्]णा°  
    
    
पूर्णस् तूपकृतो ःप्य् अन्यत् पुनर् अप्य् अभिवाञ्छति ।  
जगत्पूरणयाप्य् अम्बु गृह्णात्य् एकार्णवो ःखिलम् ॥मु_४,२३।५५॥  
    
जगत्पूरणया युक्तो ःपीति शेषः ॥न्त्_४,२३।५५॥  
    
मनसो निगृहीतस्य या पश्चाद् भागमण्डना ।  
ताम् एवालब्धविस्तारलब्धत्वाद् बहु मन्यते ॥मु_४,२३।५६॥  
    
भागमण्डना लेशेन पूरणा । ताम् एव भागमण्डनाम् एव । अलब्धविस्तारश् चासौ लब्धश् च अलब्धविस्तारलब्धः । तस्य भावः तत्त्वम् । तस्मात् । अलब्धविस्तारः लब्धः हि स्वल्पम् अपि बहु मन्यते ॥न्त्_४,२३।५६॥  
    
बद्धमुक्तो महीपालो ग्राममात्रेण तुष्यति ।  
परैर् अबद्धो नाक्रान्तो राज्येनापि न तुष्यति ॥मु_४,२३।५७॥  
    
आदौ बद्धः पश्चान् मुक्तः बद्धमुक्तः । तथा निगृहीतम् मनः भोगलेशेनैव तुष्यतीति भावः ॥न्त्_४,२३।५७॥  
    
इन्द्रियनिग्रहद्वारेण मनोनिग्रहस्य साध्यत्वाद् इन्द्रियनिग्रहम् एव कथयति  
    
हस्तं हस्तेन सम्पीड्य दन्तैर् दन्तान्५० विचूर्ण्य च ।  
अङ्गान्य् अङ्गैर् इवाक्रम्य जय स्वेन्द्रियशात्रवान् ॥मु_४,२३।५८॥  
    
विषयेषु प्रवृत्तानि इन्द्रियाणि सम्यग्ज्ञानबलेन प्रत्याहरणीयानीति भावः ॥न्त्_४,२३।५८॥

#५० न्१७: °न्ता⟨र्⟩[न्]  
    
    
जेतुम् अन्यं कृतोत्साहैः पुरुषैर् उद्बुभूषुभिः५१ ।  
पूर्वं हृदयशत्रुत्वाज् ज्ञातव्यानीन्द्रियाण्य् अलम् ॥मु_४,२३।५९॥  
    
अन्यम् राजादिरूपम् । उद्भवितुम् इच्छुभिः उद्बुभूषुभिः५२ । ज्ञातव्यानि शत्रुत्वेनेति शेषः । हृदयशत्रुत्वम् चेन्द्रियाणाम् भोगान् प्रत्य् आकर्षणकारित्वेन ज्ञेयम् ॥न्त्_४,२३।५९॥

#५१ न्१७: °भूष्(इ)उ°  
#५२ न्१७: °बुभूष्⟨इ⟩उभिः  
    
    
मनोजययुक्तानाम् प्रशंसां करोति  
    
एतावति धरणितले  
सुभगास्५३ ते साधुचेतनाः पुरुषाः ।  
पुरुषकथासु च गण्या५४  
न जिता ये न चेतसा स्वेन ॥मु_४,२३।६०॥  
    
स्पष्टम्५५ ॥न्त्_४,२३।६०॥

#५३ श्१,श्३: सुभगास्; न्१७: सु--  
#५४ श्१,श्३: गण्या; न्१७: --  
#५५ न्१७: *स्पष्टम्*  
    
    
सर्गान्तश्लोकेनाप्य् एतद् एव कथयति  
    
हृदयबिले कृतकुण्डल  
उल्बणकलनाविषो मनोभुजगः ।  
यस्योपशान्तिम् आगत  
उदितं तम् अरिन्दमं५६ वन्दे ॥मु_४,२३।६१॥  
    
स एव सर्वोत्कृष्ट इति भावः । इति शिवम् ॥न्त्_४,२३।६१॥

#५६ श्१,श्३: अरिन्दमम्; न्१७: अरिन्--  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे त्रयोविंशः सर्गः५७ ॥२३॥

#५७ न्१७: इति श्री[भा]स्क[र]कण्[ठ]वि[र]चि[ता]या[ं श्री]मो[क्षो]पा[य]टी[का]यां [स्थितिप्रकरणे त्र]यो[विं]श[ः] स[र्गः]

    
ननु तर्हीन्द्रियजये कः क्लेश इत्य् । अत्राह  
    
महानरकसम्राजो मत्तदुष्कृतवारणाः ।  
आशाशरशलाकाढ्या दुर्जया हीन्द्रियारयः ॥मु_४,२४।१॥  
    
मत्तदुष्कृतान्य् एव वारणा येषाम् । ते । आशा एव शरशलाकाः येषाम् । तादृशाः । सम्राजः अपि वारणयुक्ताः शरयुक्ताश् च भवन्ति ॥न्त्_४,२४।१॥  
    
स्वाश्रयम् प्रथमं देहं कृतघ्ना नाशयन्ति ये ।  
ते कुकार्यमहाकोशा दुर्जयाः स्वेन्द्रियारयः ॥मु_४,२४।२॥  
    
नाशयन्ति असम्भविनो भोगान् प्रति चेष्टां कारयन्ति ॥न्त्_४,२४।२॥  
    
कलेवरालयम्१ प्राप्य विषयामिषगर्धतः ।  
अक्षगृध्रा२ विवल्गन्ति कार्याकार्योग्रपक्षिणः ॥मु_४,२४।३॥  
    
कार्याकार्ये३ एव उग्रौ पक्षौ येषाम् । ते । तादृशाः ॥न्त्_४,२४।३॥

#१ न्१७: क(रे)ले°  
#२ न्१७: °गृ⟨द्⟩ध्रा  
#३ न्१७: °र्य्(ए)[ए]  
    
    
विवेकतन्तुजालेन गृहीता येन ते शठाः ।  
तस्याङ्गानि न लुम्पन्ति पाषाणकवलं यथा ॥मु_४,२४।४॥  
    
ते अक्षगृध्राः । गृध्रा४ हि पाषाणकवलं न लुम्पन्ति ॥न्त्_४,२४।४॥

#४ न्१७: °गृ⟨द्⟩ध्राः । गृ⟨द्⟩ध्रा  
    
    
आपातरमणीयेषु रमन्ते विषयेषु ये ।  
अत्यन्तविरसान्तेषु पतन्ति नरकेषु ते ॥मु_४,२४।५॥  
    
अत्यन्तं विरसः५ अन्तः येषाम् । तेषु । विषयेष्व् इत्य् अस्य विशेषणम् एतत् ॥न्त्_४,२४।५॥

#५ न्१७: °रस(ं)*ः*  
    
    
विवेकधनवान् अस्मिन् कुकलेवरपत्तने ।  
इन्द्रियारिभिर् अन्तःस्थैर् अवशो नाभिभूयते ॥मु_४,२४।६॥  
    
अस्मिन् अनुभूयमाने । कुकलेवरे निन्दिते शरीरे । बलवान् हि अरिभिः नावशो ःभिभूयते ॥न्त्_४,२४।६॥  
    
न तथा सुखिता भूयो मृण्मयोग्रपुरीजुषः ।  
यथा स्वाधीनमनसः स्वशरीरपुरीश्वराः ॥मु_४,२४।७॥  
    
मृण्मयोग्रपुरीजुषः बाह्यनगरीराजानः । स्वाधीनमनस इति विशेषणद्वारेण हेतुः ॥न्त्_४,२४।७॥  
    
स्वाक्रान्तेन्द्रियभृत्यस्य सुगृहीतमनोरिपोः ।  
वसन्त इव मञ्जर्यो वर्धन्ते बुद्धबुद्धयः ॥मु_४,२४।८॥  
    
बुद्धानाम् ज्ञानिनाम् । बुद्धयः । बुद्धबुद्धयः ॥न्त्_४,२४।८॥  
    
प्रक्षीणचित्तदर्पस्य निगृहीतेन्द्रियद्विषः ।  
पद्मिन्य६ इव हेमन्ते७ क्षीयन्ते भोगवासनाः ॥मु_४,२४।९॥  
    
भोगवासनाः भोगसंस्काराः ॥न्त्_४,२४।९॥

#६ न्१७: °मि⟨ण्⟩[न्]य  
#७ न्१७: °म[न्]ते  
    
    
तावन् निशीव वेताल्यो वल्गन्ति हृदि वासनाः ।  
एकतत्त्वदृढाभ्यासाद्८ यावन् न विजितम् मनः ॥मु_४,२४।१०॥  
    
विजिते तु मनसि न वल्गन्तीति भावः । एकतत्त्वम् सर्वव्यापकं शुद्धचिन्मात्रतत्त्वम् ॥न्त्_४,२४।१०॥

#८ न्१७: °भ्या[सा]द्  
    
    
भृत्यो ःभिमतकर्तृत्वान् मन्त्री सत्कार्यकारणात् ।  
सामन्तः स्वेन्द्रियाक्रान्तेर् मनो मन्ये विवेकिनः ॥मु_४,२४।११॥  
    
सामन्तः शत्रुजये अधिकृतः ॥न्त्_४,२४।११॥  
    
लालनात् स्निग्धललना पालनात् पावनः पिता ।  
सुहृद् उत्तमविश्वासान् मनो९ मन्ये मनीषिणाम् ॥मु_४,२४।१२॥  
    
लालनात् लालनाकारित्वात् । स्निग्धललना स्नेहयुक्ता चासौ । ललना स्त्री ॥न्त्_४,२४।१२॥

#९ न्१७: °विश्वासा⟨त्⟩[न्] मनो  
    
    
स्वालोकितं शास्त्रदृशा सुध्यातं स्वनुनाथितम् ।  
प्रयच्छति परां सिद्धिं त्यक्त्वात्मानम् मनःपिता ॥मु_४,२४।१३॥  
    
सुष्ठुर् अनुनाथितम् याचितम् । आत्मानं त्यक्त्वा नाशयित्वा । मनो हि स्वात्मानं नाशयित्वैव हितं सम्पादयति । पितापि पुत्रस्य स्वप्राणत्यागेन हितं करोतीति तस्योपमानत्वम् ॥न्त्_४,२४।१३॥  
    
सुघृष्टः सुपरामृष्टः सुधृतः स्वनुबोधितः ।  
सुगुणायोजितो भाति हृदि हृद्यो मनोमणिः ॥मु_४,२४।१४॥  
    
मणिपक्षे स्वनुबोधितः सम्यक्परीक्षितः । सुगुणेषु प्रशस्तेषु गुणेषु तन्तुषु च । आ समन्तात् । योजितः ॥न्त्_४,२४।१४॥  
    
जन्मवृक्षकुठाराणि तथोदर्कोदयानि च ।  
दिशत्य् एष मनोमन्त्री कर्माणि शुभकर्मणः ॥मु_४,२४।१५॥  
    
उदर्कः उत्तरफलभूतः । उदयः येषाम् । तानि । शुभकर्मणः शुभकर्मकारिणः पुरुषस्य ॥न्त्_४,२४।१५॥  
    
फलितम् आह  
    
एवम् मनोमणिं राम बहुपङ्ककलङ्कितम् ।  
विवेकवारिणा सिद्ध्यै प्रक्षाल्यालोकवान् भव ॥मु_४,२४।१६॥  
    
सिद्ध्यै चिन्मात्रस्वरूपपरमात्मतत्त्वलाभाख्यायै१० सिद्ध्यै । आलोकवान् प्रकाशवान् । मणिप्रक्षालको ःपि तमसि आलोकवान् भवति । रत्नालोकस्य विद्यमानत्वात् ॥न्त्_४,२४।१६॥

#१० न्१७: चिन्म्*आ*त्र°  
    
    
भवभूमिषु भीमासु विवेकविततो ःपि सन् ।  
मा पतोत्पातपूर्णासु विवशः प्राकृतो यथा ॥मु_४,२४।१७॥  
    
भीमासु भयप्रदासु । मा पत मा गच्छ । विवेकवान् अप्य् अहं यदि गच्छाम्य् अपि । किम् मम११ सेत्स्यतीति निश्चये ःपि मा१२ गच्छेति द्योतयितुम्१३ अपिशब्दः । प्राकृतः विवेकरहितः । पतने तु त्वम् अपि विवेकवान् नासीति भावः ॥न्त्_४,२४।१७॥

#११ न्१७: किम् मम ⟨किम् मम⟩  
#१२ न्१७: भयप्रदासु *मा पत → ऽपि मा*  
#१३ न्१७: °तय्⟨अ⟩[इ]तुम्  
    
    
संसारमायाम् उदिताम् अनर्थशतसङ्कुलाम् ।  
मा महामोहमिहिकाम् इमां त्वम् अवधीरय ॥मु_४,२४।१८॥  
    
मावधीरय किम् माम् इयं करोतीत्य् अवगणनाविषयम् मा कुरु ॥न्त्_४,२४।१८॥  
    
विवेकम् परम् आश्रित्य बुद्ध्या सत्यम् अवेक्ष्य च ।  
इन्द्रियारीन्१४ अलं जित्वा तीर्णो भव भवा[र्णवात्]१५ ॥मु_४,२४।१९॥

#१४ न्१७: इन्द्र्[इ]या°  
#१५ न्१७: एर्ग्äन्ज़्त् नछ् श्१,श्३। ब्ल्। ५० (ओरिगिनल्ज़्äह्लुन्ग्) फ़ेह्ल्त्।  
    
    
*****  
    
    
विशेषणद्वये ःपि हेतुत्वेन ज्ञेयम् ॥न्त्_४,२५।१२॥  
    
रत्नयन्त्रमयानन्तदैत्यनिर्जितवासवः ।  
हिमशीतानलज्वालानिर्मितोद्यानमण्डपः१ ॥मु_४,२५।१३॥  
    
रत्नयन्त्रमयाः मायोद्भाविताः रत्नयन्त्रस्वरूपाः । ये ःनन्ता२ दैत्याः । तैः निर्जितः वासवः । येन । सः ॥न्त्_४,२५।१३॥

#१ न्१७: हिम*शी*⟨ही⟩ता°  
#२ न्१७: [ः]न⟨न⟩न्ता  
    
    
सर्वर्तुकुसुमोद्यानजितनन्दनचन्दनः३ ।  
मायासर्पहृतव्यालमलयाचलचन्दनः ॥मु_४,२५।१४॥  
    
मायासर्पैः४ हृतव्यालानि दूरीकृतसहजसर्पाणि५ । मलयाचलचन्दनानि यस्य । सः ॥न्त्_४,२५।१४॥

#३ न्१७: सर्व⟨त्⟩[र्]तु°  
#४ न्१७: म्*आ*या°  
#५ न्१७: °पा⟨न्⟩[ण्]इ  
    
    
हेमस्त्रीलोकलावण्यजिह्मितान्तःपुराङ्गनः ।  
क्रीडार्थस्पर्धयेशानहतचक्रगदाधरः ॥मु_४,२५।१५॥  
    
हेमस्त्रीलोकेन मायोद्भावितेन सुवर्णाङ्गनालोकेन । लावण्येन जिह्मिताः जिताः । अन्तःपुराङ्गनाः यस्य । सः । क्रीडार्थम् मायया उद्भाविता स्पर्धा क्रीडार्थस्पर्धा । तया । ईशानेन महारुद्रेण । हतः चक्रगदाधरः विष्णुः यस्य । सः ॥न्त्_४,२५।१५॥  
    
अजस्रोड्डीनरत्नौघताराढ्यस्वपुराम्बरः ।  
नानाकुसुमसम्भारजानुदघ्नकृताङ्गनः ॥मु_४,२५।१६॥  
    
स्पष्टम् ॥न्त्_४,२५।१६॥  
    
निशास्व् अखिलपातालशतचन्द्रनभस्तलः ।  
स्वसालभञ्जिकालोकगीतिगीतगुणोत्करः ॥मु_४,२५।१७॥  
    
स्पष्टम् ॥न्त्_४,२५।१७॥  
    
मायैरावणनागेन्द्रविद्रुतामरवारणः ।  
त्रैलोक्यविभवोत्कर्षपूरितान्तःपुरान्तरः ॥मु_४,२५।१८॥  
    
स्पष्टम् ॥न्त्_४,२५।१८॥  
    
सर्वसम्पत्तिसुभगः सर्वैश्वर्यसमन्वितः ।  
समस्तदैत्यसामन्तवन्दिताग्र्यानुशासनः ॥मु_४,२५।१९॥  
    
स्पष्टम् ॥न्त्_४,२५।१९॥  
    
महाभुजवनच्छायाविश्रान्तासुरमण्डलः ।  
सर्वाम्बुधिगुहासाररत्नकुण्डलमण्डितः ॥मु_४,२५।२०॥  
    
सर्वाम्बुधयः एव गुहाः । तासां साराणि यानि रत्नानि । तेषां कुण्डलानि । तैर् मण्डितः ॥न्त्_४,२५।२०॥  
    
तस्योत्सादितदेवस्य कठिनोड्डामराकृतेः ।  
बभूव विपुलं सैन्यम् आसुरं सुरनाशनम् ॥मु_४,२५।२१॥  
    
उत्सादिताः खेदं नीताः देवाः येन । तादृशस्य ॥न्त्_४,२५।२१॥  
    
तस्मिन् मायाबले सुप्ते देशान्तरगते तथा ।  
तत्सैन्यान्तरम् आजग्मुश्६ छिद्रम् प्राप्य किलामराः ॥मु_४,२५।२२॥  
    
तस्य शम्बरस्य७ । यत् सैन्यम् । तस्यान्तरम् मध्यम् । छिद्रम् अवसरम् । प्राप्य । अन्यथा तेषां शक्तिर् नाभूद् इति भावः ॥न्त्_४,२५।२२॥

#६ न्१७: °ग्मु[श्]  
#७ न्१७: श[म्]ब°  
    
    
अथ शम्बरदैत्येन दुद्रिकह्वद्रुमादयः ।  
रक्षार्थम् मत्तसामन्ताः स्वसेनासु नियोजिताः ॥मु_४,२५।२३॥  
    
नियोजिताः प्रेरिताः ॥न्त्_४,२५।२३॥  
    
तान् अप्य् अन्तरम् आसाद्य जघ्नुर्८ गीर्वाणनायकाः ।  
व्योमान्तरचराः श्येनाः कलविङ्कान् इवाकुलान् ॥मु_४,२५।२४॥  
    
तान् अपि दुद्रिकह्वद्रुमादीन् अपि । अन्तरम् आसाद्यावकाशं लब्ध्वा । जघ्नुः९ घ्नन्ति स्म ॥न्त्_४,२५।२४॥

#८ न्१७: ज(ग्मु)*घ्नु*र्  
#९ न्१७: °घ्न्⟨अ⟩[उ]ः  
    
    
सेनापतीन् पुनश् चान्यांश्१० चकारासुरसत्तमः ।  
चपलान् उद्भटारावांस्११ तरङ्गान् इव सागरः१२ ॥मु_४,२५।२५॥  
    
स्पष्टम् ॥न्त्_४,२५।२५॥

#१० न्१७: चा⟨स्⟩[न्]यांश्  
#११ न्१७: उद्भट्⟨अ⟩[आ]रा°  
#१२ न्१७: °ग⟨व्⟩[र्]अः  
    
    
देवास् तान् अपि तस्याशु जघ्नुस् तेन स कोपवान्१३ ।  
जगामामरनाशाय परिपूर्णस् त्रिविष्टपम् ॥मु_४,२५।२६॥  
    
परिपूर्णः महासैन्ययुक्तः१४ ॥न्त्_४,२५।२६॥

#१३ श्१,श्३: स कोपवान्; न्१७: सकोपकान्  
#१४ न्१७: °⟨म्⟩[स्]ऐन्य°  
    
    
तत्रास्य मायाभीतास् ते सुरा अन्तर्धिम् आययुः ।  
मेरुकाननकुञ्जेषु मृगा गौरीगुरोर् इव ॥मु_४,२५।२७॥  
    
कुञ्जेष्व् इति निष्कृष्य१५ गौरीगुरोर् इत्य् अनेन सम्बन्धनीयम् ॥न्त्_४,२५।२७॥

#१५ न्१७: °क्⟨र⟩[ऋ]ष्य  
    
    
क्रन्दत्क्षुद्रामरगणं१६ वाष्पक्लिन्नसुरीमुखम्१७ ।  
शून्यं ददर्श स स्वर्गं कल्पक्षीणजगत्समम् ॥मु_४,२५।२८॥  
    
सः शम्बरः ॥न्त्_४,२५।२८॥

#१६ श्१,श्३: क्रन्दत्क्षु°; न्१७: क्रन्दन् क्षु°  
#१७ न्१७: ⟨वा⟩वाष्प°  
    
    
विहृत्य कुपितस् तत्र लब्धम् आहृत्य शम्बरः ।  
लोकपालपुरीर् दग्ध्वा जगामात्मीयम् आलयम् ॥मु_४,२५।२९॥  
    
लब्धम् हस्तागतं रत्नजातम् ॥न्त्_४,२५।२९॥  
    
एवं दृढतरीभूते द्वेषे दानवदेवयोः ।  
देवाः स्वर्गम् परित्यज्य दिक्षु जग्मुर् अदर्शनम् ॥मु_४,२५।३०॥  
    
द्वेषे वैरे ॥न्त्_४,२५।३०॥  
    
अथ शम्बरदैत्येन ये ये सेनाधिनायकाः ।  
क्रियन्ते यत्नतस् तांस् ताञ् जघ्नुर् यत्नपराः सुराः ॥मु_४,२५।३१॥  
    
स्पष्टम् ॥न्त्_४,२५।३१॥  
    
यावद् उद्वेगम् आपन्नः शम्बरः कोपवान् भृशम् ।  
तार्णो ःभि वातम् अनल इव जज्वाल चोच्छ्वसन् ॥मु_४,२५।३२॥  
    
क इव जज्वाल । तार्णः तृणोद्भूतः । अनल इव । यथा सः वातम् अभि ज्वलति । तथेत्य् अर्थः ॥न्त्_४,२५।३२॥  
    
त्रैलोक्यम् अपि चान्विष्य न देवांल् लब्धवान् अथ ।  
परेणापि प्रयत्नेन सुकृतानीव दुष्कृती ॥मु_४,२५।३३॥  
    
स्पष्टम् ॥न्त्_४,२५।३३॥  
    
ससर्ज मायया घोरान् असुरांस् त्रीन् महाबलान् ।  
बलरक्षार्थम् उदितान् कालान् मूर्तिम् इवास्थितान् ॥मु_४,२५।३४॥  
    
कालान् यमान् ॥न्त्_४,२५।३४॥  
    
निर्मिता मायया भीमाः कल्पपादपबाहवः ।  
उदगुस् ते महाकायाः पक्षक्षुब्धा इवाद्रयः ॥मु_४,२५।३५॥  
    
उदगुः उत्थिताः ॥न्त्_४,२५।३५॥  
    
दामो व्यालः कटश् चेति नामभिः परिलाञ्छिताः ।  
यथाप्राप्तैककर्तारश् चेतनामात्रधर्मिणः ॥मु_४,२५।३६॥  
    
यथाप्राप्तैककर्तारः निरनुसन्धाना इत्य् अर्थः ॥न्त्_४,२५।३६॥  
    
तान् एव विशिनष्टि  
    
अभावात् कर्मणां ते च प्राक्तनानाम् अवासनाः ।  
निर्विकल्पकचिन्मात्रपरिस्पन्दैककर्मिणः ॥मु_४,२५।३७॥  
    
ते च त्रय आसन् कथम्भूताः । सद्यः उत्थितत्वेन प्राक्तनानां कर्मणाम् अभावात् अवासनाः वासनारहिताः । पुनः कथम्भूताः । निर्विकल्पकम् विकल्परहितम् । यत् चिन्मात्रम् । तस्य यः परिस्पन्दः । तद्रूपम् एकम् कर्म एषाम् अस्तीति तादृशाः । निर्विकल्पचेष्टा इत्य् अर्थः ॥न्त्_४,२५।३७॥  
    
कर्मबीजं कलां तन्वीं दधाना१८ मननाभिधाम् ।  
अपुष्टां कृत्रिमाम् अन्तर् आदायोदयम् आगताः ॥मु_४,२५।३८॥  
    
पुनः कथम्भूताः । कर्मबीजम् कर्मबीजभूताम् । तन्वीम् अल्पाम् । मननाभिधाम् कलां दधानाः । अत एव अपुष्टां कृत्रिमाम् आहार्याम् । ताम् मननाभिधां कलाम् आदाय । उदयम् प्रादुर्भावम् । आगताः । अन्यथा ब्रह्मणः उत्थानं न स्याद् इति भावः ॥न्त्_४,२५।३८॥

#१८ न्१७: --[दधा]ना  
    
    
पारम्पर्येण ते ह्य् अत्र काकतालीयवद् भटाः ।  
प्रकृताम् अनुवर्तन्ते क्रियाम् उज्झितवासनाः ॥मु_४,२५।३९॥  
    
पारम्पर्येण परम्परापेक्षया । न तु प्रयोजनम् अनुसन्धाय ॥न्त्_४,२५।३९॥  
    
अर्धसुप्ता यथा बालाः स्वाङ्गैर् इङ्गन्ति केवलम् ।  
वासनात्माभिमानाभ्यां हीनास् ते तद्वद् एव हि ॥मु_४,२५।४०॥  
    
वासना चात्माभिमानम् च । ताभ्याम् ॥न्त्_४,२५।४०॥  
    
नाभिपातं न चापातं विदुस् ते न पलायनम् ।  
न जीवितं न मरणं न रणं च जयाजयौ ॥मु_४,२५।४१॥  
    
अभिमुखम् पातः अभिपातः । तम् । आपतनम् आपातः ॥न्त्_४,२५।४१॥  
    
केवलं सैनिकान् अग्रे दृष्ट्वाभिहननोद्यतान् ।  
अभिजघ्नुः परान् आजौ प्रहारदलिताद्रयः ॥मु_४,२५।४२॥  
    
परान् शत्रुभूतान् ॥न्त्_४,२५।४२॥  
    
शम्बरश्१९ चिन्तयाम् आस परितुष्टमनाः पुरे ।  
विजेष्यते हि मत्सेना मायासुरसुरक्षिता ॥मु_४,२५।४३॥  
    
किं चिन्तयाम् आसेत्य् । अत्राह विजेष्यते इति । मायया उत्पादिताः असुराः मायासुराः । तैः सुरक्षिता मत्सेना । हि निश्चये । विजेष्यते विजयम् प्राप्स्यति ॥न्त्_४,२५।४३॥

#१९ न्१७: °र[श्]  
    
    
इष्टानिष्टाभिर् एते हि वासनाभिः समुज्झिताः ।  
ततो रणे बिभ्यति नो विद्रवन्ति च न स्थिराः ॥मु_४,२५।४४॥  
    
इष्टानिष्टवासनायुक्त एव हि शत्रुम् बलयुक्तं ज्ञात्वा बिभेति विद्रवति चेति भावः ॥न्त्_४,२५।४४॥  
    
यद् एते न पलायन्ते देवैर् अभिहता अपि ।  
तद् एषातिबला सेना ममेदानीं व्यवस्थिता ॥मु_४,२५।४५॥  
    
विशेषेणावस्थिता व्यवस्थिता ॥न्त्_४,२५।४५॥  
    
सर्गान्तश्लोकेन शम्बरचिन्तां समापयति  
    
अतिबलासुरदोर्द्रुमपालिता  
मम चमूः२० स्थिरताम् अलम् एष्यति ।  
अमरवारणदन्तविघट्टनेष्व्  
अमरपर्वतहेममही यथा ॥मु_४,२५।४६॥  
    
अमरपर्वतस्य सुमेरोः । हेममही सुवर्णभूमिः । इति शिवम् ॥न्त्_४,२५।४६॥

#२० न्१७: °मू[ः]  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे पञ्चविंशः सर्गः२१ ॥२५॥

#२१ न्१७: इ[ति] श्री[भा]स्क[र]कण्[ठ]वि[र]चि[ता]यां [श्री]मो[क्षो]पा[य]टी[का]यां [स्थि]ति[प्र]क[र]णे [पञ्]च[विं]शः [स]र्गः

    
शम्बरचिन्ताम् उपसंहरति  
    
इति निर्णीय दैत्येन्द्रो दामव्यालकटान्विताम् ।  
सेनां सम्प्रेषयाम् आस भूतलं देवनाशिनीम् ॥मु_४,२६।१॥  
    
स्पष्टम् ॥न्त्_४,२६।१॥  
    
दैत्याः सागरकुञ्जेभ्यः कन्दरेभ्यः सुराचलात् ।  
उदगुर् भीमनिर्ह्रादाः सपक्षगिरिलीलया ॥मु_४,२६।२॥  
    
उदगुः उत्थिताः । सपक्षाः पक्षयुक्ताः । ये गिरयः । तेषां या लीला । तया ॥न्त्_४,२६।२॥  
    
रोदसीकोटरं हस्तप्रहारहतभास्करम् ।  
दानवाः पूरयाम् आसुर् दामव्यालकटेरिताः ॥मु_४,२६।३॥  
    
दामव्यालकटेरिताः दामव्यालकटप्रेरिताः ॥न्त्_४,२६।३॥  
    
अथोत्तस्थुर् निकुञ्जेभ्यः कन्दरेभ्यः सुराचलात् ।  
प्रलयान्त इवाक्षुब्धा भीताः स्वर्वासिनां गणाः ॥मु_४,२६।४॥  
    
आ समन्तात् क्षुब्धाः आक्षुब्धाः । स्वर्वासिनाम् देवानाम् ॥न्त्_४,२६।४॥  
    
देवासुरपताकिन्योस् तद् युद्धम् अभवत् तयोः ।  
अकालोल्बणकल्पान्तभीषणम्१ भुवनान्तरे ॥मु_४,२६।५॥  
    
तत् प्रसिद्धम् ॥न्त्_४,२६।५॥

#१ न्१७: °ओल्⟨ल्⟩बण°  
    
    
पेतुः प्रलयपर्यस्तसचन्द्रार्काद्रिवद् दिवः ।  
शिरांसि कुण्डलोद्वान्ततेजःपीततमांस्य् अधः ॥मु_४,२६।६॥  
    
प्रलये पर्यस्ताः वातेरिताः । ये सचन्द्रार्काः अद्रयः । तद्वत् । शिरांसि दिवः आकाशात् । अधः भूमौ । पेतुः । शिरांसि कथम्भूतानि । कुण्डलैः उद्वान्तम् उद्वमितम् । यत् तेजः । तेन पीतं तमः । यैः । तानि ॥न्त्_४,२६।६॥  
    
जुघूर्णुर् भटनिर्मुक्तसिंहनादविराविताः ।  
प्रलयानिलसम्पूरैः साट्टहासा२ इवाद्रयः ॥मु_४,२६।७॥  
    
अट्टहासयुक्ता अपि घूर्णन्ति ॥न्त्_४,२६।७॥

#२ न्१७: °हा[सा] मित् श्१;श्३।  
    
    
रेजुर् आत्मशिलातुल्यहेतिपातार्तवृत्तयः३ ।  
कुलाचलतटा भीतविभ्रान्तहरिमण्डलाः ॥मु_४,२६।८॥  
    
कुलाचलतटाः४ रेजुः । कथम्भूताः । आत्मनः आत्मसम्बन्धिन्यः । या शिलाः । ताभिः तुल्याः । या हेतयः । तासां यः पातः । तेनार्ता दीना । वृत्तिः स्थितिः येषाम् । तादृशाः५ । पुनः कथम्भूताः । भीतानि अत एव विभ्रान्तानि हरिमण्डलानि सिंहमण्डलानि येषाम् । ते ॥न्त्_४,२६।८॥

#३ न्१७: °ता⟨न्⟩[र्]तवृ°  
#४ न्१७: °ला⟨त⟩[च]ल°  
#५ न्१७: येषाम् ⟨तैः⟩ तादृशाः  
    
    
चेरुः परस्पराघातहतहेतिसमुत्थिताः६ ।  
लोलानलकणाः कल्पविशीर्णा इव तारकाः ॥मु_४,२६।९॥  
    
स्पष्टम् ॥न्त्_४,२६।९॥

#६ न्१७: °र(ं)*स्*परा°  
    
    
विलेसू रक्तमांसौघपूर्णैकार्णवतीरगाः ।  
कल्पतालतनूत्ताला वेतालास् तारतालिनः ॥मु_४,२६।१०॥  
    
विलेसुः विलसन्ति स्म । वेतालाः भूतविशेषाः । तारतालिनः उद्भटवाद्ययुक्ताः ॥न्त्_४,२६।१०॥  
    
प्रस्फुरद्रुधिरासारशान्तपांसुपयोधरे ।  
व्योम्नि हेतिहतक्षुण्णमौलिकुण्डलकोटयः ॥मु_४,२६।११॥  
    
हेतिहतानां योधानाम् । क्षुण्णा निपतितानि । यानि मौलिकुण्डलानि । तेषां कोटयः व्योम्नि । विलेसुर् इति पूर्वेण सम्बन्धः ॥न्त्_४,२६।११॥  
    
बभूवुर् भास्कराकारैः कल्पभूरुहबाहुभिः ।  
प्रहारदलिताद्रीन्द्रैर्७ दैत्यैर् निर्विवरा दिशः ॥मु_४,२६।१२॥  
    
निर्विवराः नीरन्ध्राः ॥न्त्_४,२६।१२॥

#७ न्१७: °आ⟨न्⟩द्रीन्°  
    
    
जग्मुर् ज्वलदसिव्रातपातपातितभित्तयः ।  
कणप्रकरतां शैलाः कल्पाग्निवलिता इव ॥मु_४,२६।१३॥  
    
कल्पाग्निवलिताः कल्पाग्निभ्रमिताः ॥न्त्_४,२६।१३॥  
    
देवाः तेजः समाजग्मुर् अश्वमेधैधिता इव ।  
असुरान् अनुसस्रुस् ताञ् जलदान् इव वायवः ॥मु_४,२६।१४॥  
    
स्पष्टम् ॥न्त्_४,२६।१४॥  
    
जगृहुस् तान् अथाक्रम्य जरदाखून् इवोतवः८ ।  
रेजुः सुरासुराः९ फुल्लवनलोलाद्रिवद् दिवि ॥मु_४,२६।१५॥  
    
देवाः तान् असुरान् । जगृहुः इति सम्बन्धः । ओतवः विडालाः ॥न्त्_४,२६।१५॥

#८ न्१७: इव्(औ)*ओ*त°  
#९ न्१७: °सुर्(आ)[आ]ः  
    
    
ते ःन्योःन्यम् पूरयाम् आसुः शस्त्रपूरैर् दिशो दश ।  
वनानि कुसुमव्रातैः सुमेरोर् इव मारुताः ॥मु_४,२६।१६॥  
    
स्पष्टम् ॥न्त्_४,२६।१६॥  
    
घोरं समभवद् युद्धं देवदानवसैन्ययोः ।  
रोदोरन्ध्रोडुम्बरान्तर्१० महामषकसङ्घयोः ॥मु_४,२६।१७॥  
    
रोदोरन्ध्र११ एव द्यावापृथिवीरन्ध्र एव उडुम्बरान्तः उडुम्बरफलमध्यम्१२ । तत्र महामषकसङ्घयोः महामषकसमूहयोः । उडुम्बरान्तः१३ हि मषकाः भवन्ति ॥न्त्_४,२६।१७॥

#१० न्१७: रो⟨ध्⟩[द्]ओरन्ध्रोड्⟨अ⟩[उ]म्बरा°  
#११ न्१७: रो⟨ध्⟩[द्]ओ°  
#१२ न्१७: ⟨उडम्भ⟩[उडुम्ब]रान्तः ⟨उडम्भ⟩[उडुम्ब]रफल°  
#१३ न्१७: ⟨उडम्भ⟩[उडुम्ब]रा°  
    
    
अथोदपतद् उल्लासैर्१४ लोकपालेभमण्डलैः ।  
कल्पाभ्रैः पूरिताकारो दारुणः समरारवः ॥मु_४,२६।१८॥  
    
उल्लासैः१५ ऊर्ध्वगतहस्तैः । कल्पाभ्रैः कल्पाभ्रतुल्यैः । उदपतत् उत्थितः ॥न्त्_४,२६।१८॥

#१४ न्१७: उ⟨न्न्⟩[ल्ल्]आसैर् मित् श्१; श्३: उत्तालैर्।  
#१५ न्१७: उ⟨न्न्⟩[ल्ल्]आसैर्  
    
    
समरारवं विस्तरेण विशिनष्टि  
    
पिण्डग्रहेण नभसि१६ भूभाग१७ इव कुट्टिमम् ।  
मुष्टिग्राह्यो महामेघमन्थरोदरपीवरः ॥मु_४,२६।१९॥  
    
समरारवः कथम्भूतः । नभसि पिण्डग्रहेण मुष्टिग्राह्यः । किम् इव । कुट्टिमम् इव । यथा कुट्टिमम् भूभागे पिण्डग्रहेण मुष्टिग्राह्यम् भवति । तथेत्य् अर्थः ॥न्त्_४,२६।१९॥

#१६ न्१७: न(र)*भ*सि  
#१७ न्१७: भू⟨त्⟩[भ्]आग  
    
    
प्रथमापातसम्पिष्टशस्त्रशैलरटत्तटः ।  
स्फुटद्धृदयनिःसत्त्वकर्कशाक्रन्दघर्घरः ॥मु_४,२६।२०॥  
    
प्रथमापात एव सम्पिष्टाः ये शस्त्रभूताः शैलाः । तैः रटन्तः तटाः यस्य । सः । स्फुटद्धृदयाः ये निःसत्त्वाः धैर्यरहिताः । तेषां यः कर्कशाक्रन्दः । तेन घर्घरः घर्घरशब्दयुक्तः ॥न्त्_४,२६।२०॥  
    
प्रलयप्रत्ययोल्लासिकल्पाभ्रारवबृंहणः ।  
द्वादशादित्यसङ्घट्टद्रवत्काञ्चनसन्निभः१८ ॥मु_४,२६।२१॥  
    
प्रलयप्रत्यये प्रलयसमये । उल्लासी यः कल्पाभ्रारवः । तद्वत् बृंहणं यस्य । सः । द्वादशादित्यानां यः सङ्घट्टः कल्पान्ते अन्योःन्यं सङ्घट्टनम् । तेन द्रवत् यत् काञ्चनम् । तेन सन्निभः । अविच्छिन्नप्रवाहत्वेन तुल्य इत्य् अर्थः ॥न्त्_४,२६।२१॥

#१८ न्१७: °आदित्य(आनां यः)सङ्घट्⟨ठ्⟩[ट्]अ°  
    
    
ब्रह्माण्डकुड्यसङ्घट्टात् परावृत्यावनिं१९ गतः ।  
महास्रोतःपयःपूरः सेत्वाहत इवाकरम् ॥मु_४,२६।२२॥  
    
पुनः कथम्भूतः । ब्रह्माण्डकुड्यसङ्घट्टात्२० परावृत्य२१ अवनिं गतः । क इव । महास्रोतःपयःपूर इव । यथा सः सेत्वाहतः सन् आकरम् उत्पत्तिस्थानं गच्छति । तथेत्य् अर्थः ॥न्त्_४,२६।२२॥

#१९ न्१७: °वृत्⟨त्⟩या°  
#२० न्१७: °घट्[ट्]आत्  
#२१ न्१७: °वृत्⟨त्⟩य  
    
    
चलत्सपक्षशैलेन्द्रपक्षवातबलध्वनिः ।  
कठिनापूरणोड्डीनस्फुटशैलेन्द्रकन्धरः२२ ॥मु_४,२६।२३॥  
    
चलन्तः ये सपक्षाः२३ शैलेन्द्राः । तेषां यः पक्षवातः । तेन यः बलध्वनिः बलयुक्तः शब्दः । तद्रूपः । कठिनैः काठिन्ययुक्तैर् आयुधैर् । आपूरणेन उड्डीनाः२४ स्फुटं शैलेन्द्रकन्धराः यस्य । सः ॥न्त्_४,२६।२३॥

#२२ न्१७: °कन्⟨द्⟩[ध्]अरः। व्ग्ल्। स्छ्मिद्त्, नछ्त्र्। सोwइए म्Ṭ (इव्) २६,४८द्।  
#२३ न्१७: स*प*°  
#२४ न्१७: °न्⟨अ⟩[आ]ः  
    
    
मन्दरोद्धूतदुग्धाब्धिसङ्क्षोभसदृशांशकः ।  
प्रतिश्रुद्घुङ्घुमास्फोटघटितद्वीपजन्तुभूः२५ ॥मु_४,२६।२४॥  
    
मन्दरोद्धूतश् चासौ दुग्धाब्धिः च२६ । तस्य यः सङ्क्षोभः । तेन सदृशाः२७ अंशाः भागाः यस्य । सः । प्रतिश्रुद्रूपो यः घुङ्घुमशब्दानुवेधः । तेन घटिताः मेलिताः । द्वीपाश् च जन्तुभुवश् च । येन । सः ॥न्त्_४,२६।२४॥

#२५ न्१७: °घट्⟨ट्⟩इत°  
#२६ न्१७: °आब्धिः [च]  
#२७ न्१७: ⟨म्⟩[स्]अदृशाः  
    
    
सेनयोः क्रुद्धयोर् आसीद् युद्धम् उद्धतदानवम् ।  
निष्पिष्टनगरग्रामगिरिकाननमानवम् ॥मु_४,२६।२५॥  
    
तयोः सेनयोः युद्धम् आसीत् । कथम्भूतम् इत्य् अपेक्षायां युद्धं विस्तरेण विशिनष्टि उद्धतेत्यादि ॥न्त्_४,२६।२५॥  
    
महाहेतिशतच्छिन्नदानवाचलपूर्णदिक् ।  
अन्योःन्यहतहेत्यद्रिचूर्णपूर्णाम्बरोदरम् ॥मु_४,२६।२६॥  
    
महाहेतीनां यानि शतानि । तैः छिन्नाः ये दानवाचलाः । तैः पूर्णाः दिशः यस्य । तत् ॥न्त्_४,२६।२६॥  
    
भुसुण्डीमण्डलास्फोटस्फुटन्मेरुशिरःशतम् ।  
शरमारुतनिर्लूनदैत्यदेवासुराम्बुजम् ॥मु_४,२६।२७॥  
    
आस्फोटः ताडनम् । शरेति । मारुतेन च अम्बुजानि लूयन्ते ॥न्त्_४,२६।२७॥  
    
चक्रावर्तशतभ्रान्तदेवदैत्यजरत्तृणम् ।  
सेनाप्रवाहकल्लोलवलनावलिताम्बरम् ॥मु_४,२६।२८॥  
    
चक्राणाम् आयुधविशेषाणाम् । ये आवर्ताः भ्रमणानि । तेषां यानि शतानि । तेषु भ्रान्ताः चक्रभ्रमयुक्ताः । देवदैत्या एव जरत्तृणं यत्र । तत् । सेनाप्रवाहानां ये कल्लोलाः व्यूहरूपाः कल्लोलाः । तेषां या वलनाः वल्गनाः । ताभिः वलितं वृत्तम् । अम्बरं यस्य । तत् ॥न्त्_४,२६।२८॥  
    
हेत्यद्रिपातनिष्पिष्टपतद्वैमानिकव्रजम् ।  
हस्तानीताब्धिवार्योघप्लावितव्योमपत्तनम्२८ ॥मु_४,२६।२९॥  
    
प्लावितम् ईरितम् ॥न्त्_४,२६।२९॥

#२८ न्१७: °वार्य्(ए)*ओ*घ°  
    
    
वहन्महास्त्रावर्तासिशूलशक्तिनदीशतम् ।  
शैलपक्षोद्भटास्फोटजडब्रह्माण्डमण्डलम् ॥मु_४,२६।३०॥  
    
महास्त्राण्य् एव चक्राण्य् एवावर्ताः येषाम् । तानि महास्त्रावर्तानि । वहन्ति महास्त्रावर्तानि असिशूलशक्तिनदीशतानि यस्मिन् । तत् । आस्फोटः सशब्दं ताडनम् । तेन जडम् शब्दश्रवणशक्तिरहितम् ॥न्त्_४,२६।३०॥  
    
दैत्यपार्ष्णिप्रहारौघपतल्लोकेशपत्तनम्२९ ।  
नारीहलहलारावरवत्कनकमन्दिरम् ॥मु_४,२६।३१॥  
    
हलहलेति शब्दानुकरणम् ॥न्त्_४,२६।३१॥

#२९ न्१७: °पत्[त्]अनम् मित् श्१;श्३  
    
    
लुठद्दैत्याचलोद्धूतमत्तार्णवजलाद्रिभिः ।  
धौतरक्तनभो योधमुक्तनादद्रवद्व्रजम् ॥मु_४,२६।३२॥  
    
लुठन्तः पतन्तः । ये दैत्या एवाचलाः । तैर् उद्धूताः ये मत्तार्णवाः । तेषां ये जलाद्रयः महोर्मयः । तैः कृत्वा धौतं रक्तनभः रक्तयुक्तं नभः यस्य । तत् । योधैः मुक्तः यः महानादः सिंहनादः । तेन द्रवन्तः धावन्तः । व्रजाः अर्थात् दीनसमूहाः यत्र । तत् ॥न्त्_४,२६।३२॥  
    
लोकपानेकपाम्भोदच्छन्नच्छन्नार्यमान्वितम् ।  
पुनः सुरासुरोद्द्योतैर् दृष्टसैन्यकुलाकुलम् ॥मु_४,२६।३३॥  
    
लोकपानाम् लोकेशानाम् । ये अनेकपाः हस्तिनः । ते एवाम्भोदाः मेघाः । तैः छन्नच्छन्नः अतिशयेनावृतः । यः अर्यमा सूर्यः । तेनान्वितम् । तर्हि तत्र तैर् अन्योःन्यं कथं दृष्टम् इत्य् । अत्राह पुनर् इति । पुनः पक्षान्तरे । सुरासुराणां ये उद्द्योताः शरीरप्रकाशाः । तैः कृत्वा दृष्टं यत् सैन्यकुलम् सैन्यसमूहः । तेनाकुलम् निर्भरम् ॥न्त्_४,२६।३३॥  
    
सपक्षपर्वताकारदानवाद्रिगमागमैः ।  
वहत्पचपचाशब्दभूरिभाक्करभीषणम्३० ॥मु_४,२६।३४॥  
    
पचपचेति शब्दानुकरणम् । भाक्करेति च ॥न्त्_४,२६।३४॥

#३० न्१७: °भा⟨ङ्(क्)क्*आ*र⟩[भाक्कर]°, मित् म्Ṭ। श्१;श्३: भाङ्कार°  
    
    
आयुधाद्रिविभिन्नोग्रदैत्यपर्वतनिर्झरैः ।  
रक्तैर् अरुणिताशेषवसुधार्णवपर्वतम् ॥मु_४,२६।३५॥  
    
स्पष्टम् ॥न्त्_४,२६।३५॥  
    
उत्सन्नराष्ट्रनगरविपिनग्रामगह्वरैः ।  
धृतासङ्ख्यासुरेभाश्वमनुष्यरथपर्वतम् ॥मु_४,२६।३६॥  
    
उत्सन्नाः विनष्टाः । ये राष्ट्रनगरविपिनग्रामाः३१ । तेषां गह्वरैः रन्ध्ररूपैः मध्यभागैः । धृताः असङ्ख्याः असुरेभाश्वमनुष्यरथपर्वताः यस्य । तत् ॥न्त्_४,२६।३६॥

#३१ न्१७: राष्ट्[र्]अ°  
    
    
सुतालोत्तालनाराचराजिरेचितचारणम् ।  
मुष्टिप्रहारपिष्टांसमत्तैरावणवारणम् ॥मु_४,२६।३७॥  
    
सुतालवत् उत्तालाः ये नाराचाः । तेषां या राजिः । तया रेचिताः रहिताः । चारणाः देवविशेषाः यस्य । तत् ॥न्त्_४,२६।३७॥  
    
कल्पाभ्रपटलासारधारादलितपर्वतम्३२ ।  
महाशनिविनिष्पेषपिष्टोड्डीनकुलाचलम् ॥मु_४,२६।३८॥  
    
आसारः शिलामयो ःत्र ज्ञेयः ॥न्त्_४,२६।३८॥

#३२ न्१७: कल्[प्]आ° मित् श्१;श्३  
    
    
कुपिताग्निज्वलज्ज्वालाजालैर् ज्वलितदानवम् ।  
एकाञ्जलिपुटानीतसमुद्रोत्सादितानलम् ॥मु_४,२६।३९॥  
    
उत्सादितः निर्वापितः ॥न्त्_४,२६।३९॥  
    
चान्द्रशैत्यादिसम्भारशिलीकृतमहाजलम् ।  
वनव्यूहेन्धनाग्न्यर्चिर्द्राविताम्बुशिलोच्चयम् ॥मु_४,२६।४०॥  
    
शीतेन हि जलम् पाषाणीभवति । वनेति पर्वताः अपि विगलन्ति स्मेत्य् अर्थः ॥न्त्_४,२६।४०॥  
    
अस्त्रनिर्मितदुर्वारतमःकल्पान्तरात्रिकम् ।  
मायासूर्यगणोद्द्योतपीतातनुतमःपटम् ॥मु_४,२६।४१॥  
    
स्पष्टम् ॥न्त्_४,२६।४१॥  
    
मायाग्निवर्षनिपतत्कल्पान्तगणवर्षणम्३३ ।  
सशीकाराग्निपवनशस्त्रसङ्घट्टकर्षणम् ॥मु_४,२६।४२॥  
    
मायाग्निवर्षेण निपतत्कल्पान्तगणवत् वर्षणम् यत्र । तत् । सशीकारौ शीकारशब्दयुक्तौ । अग्निपवनौ यत्र । तत् । तादृशः यः शस्त्रसङ्घट्टः । तेन कर्षणम् देवासुरकर्षणम् यत्र । तत् ॥न्त्_४,२६।४२॥

#३३ न्१७: °र्ष(मव)निप°  
    
    
वज्रवर्षविनिर्धूतशैलवर्षास्त्रसम्भवम् ।  
निद्राबोधास्त्रयुद्धाढ्यं सवर्षावग्रहास्त्रकम् ॥मु_४,२६।४३॥  
    
वज्रवर्षेण विनिर्धूतः शैलवर्षरूपाणाम् अस्त्राणां सम्भवः यत्र । तत् । निद्राबोधकारीणि अस्त्राणि निद्राबोधास्त्राणि । तैः यद् युद्धम् । तेनाढ्यम् । वर्षावग्रहकारीणि अस्त्राणि वर्षावग्रहास्त्राणि३४ । सह तैः वर्तते इति तादृशम् ॥न्त्_४,२६।४३॥

#३४ न्१७: °हा*स्त्रा*णि  
    
    
वहत्क्रकचवृक्षास्त्रं जलाग्न्यस्त्ररणान्वितम् ।  
ब्रह्मास्त्रयुद्धविषमं तमस्तेजोःस्त्रशारितम् ॥मु_४,२६।४४॥  
    
शारितम् चित्रीकृतम् ॥न्त्_४,२६।४४॥  
    
अस्त्रोद्गीर्णायुधानेकनीरन्ध्रसकलाम्बरम् ।  
शिलावर्षास्त्रवलितं वह्निवर्षास्त्रभासुरम् ॥मु_४,२६।४५॥  
    
अस्त्रार्थम् ब्रह्मास्त्राद्यर्थम् । उद्गीर्णानि त्यक्तानि । यानि आयुधानेकानि आयुधसमूहाः । तैः नीरन्ध्रं सकलाम्बरं यत् । तत् ॥न्त्_४,२६।४५॥  
    
पताकामृष्टशशकैश् चक्रचीत्कारगर्जितैः ।  
मुहूर्तेन रथैर् लङ्घितोदयास्तमयाचलम् ॥मु_४,२६।४६॥  
    
पताकाभिः मृष्टः शशकः अर्थात् चन्द्रशशः यैस् । तैः ॥न्त्_४,२६।४६॥  
    
वज्रप्रहाराविरतम्रियमाणमहासुरम् ।  
शुक्रामरमहाविद्याजायमानापरासुरम् ॥मु_४,२६।४७॥  
    
अमरमहाविद्या सञ्जीविनी विद्या । देवानां तु स्वयम् एव मरणं नास्ति । अमरत्वात् इति तेषाम् मरणं व्यथा एव ज्ञेयम् ॥न्त्_४,२६।४७॥  
    
शुभग्रहमहाकेतुपालितानाम् इतस् ततः ।  
उत्पातमङ्गलौघानां युद्धैर् उद्धतकन्धरम् ॥मु_४,२६।४८॥  
    
शुभग्रहाः मङ्गलानि पालयन्ति । केतुः उपलक्षणम् पापग्रहाणाम् । पापग्रहाः हि उत्पातान् पालयन्ति ॥न्त्_४,२६।४८॥  
    
साद्रिखोर्वीसमुद्रद्यु जगद् रुधिरवारिभिः ।  
फुल्लैककिंशुकवनं कुर्वद् दुर्वारवैरतः ॥मु_४,२६।४९॥  
    
पुनः कथम्भूतम् । दुर्वारवैरतः जगत् रुधिरवारिभिः कृत्वा फुल्लैककिंशुकवनं कुर्वत्३५ । जगत् कथम्भूतम् । साद्रिखोर्वीसमुद्रद्यु पर्वताकाशभूमिसमुद्रस्वर्गसहितम् ॥न्त्_४,२६।४९॥

#३५ न्१७: कु[र्]°  
    
    
पर्वतप्रतिमासङ्ख्यशवपूर्णमहार्णवम् ।  
समग्रतरुशाखांसलम्बलोलमहाशवम् ॥मु_४,२६।५०॥  
    
महार्णवा अत्र३६ रक्तस्य ज्ञेयाः ॥न्त्_४,२६।५०॥

#३६ न्१७: °वा *अ*त्र  
    
    
नीयमानैः स्ववाताक्तैः३७ पक्षपुष्पलसत्फलैः ।  
तालोत्तालैः शरव्रातवनैर्३८ व्याप्तनभस्तलम् ॥मु_४,२६।५१॥  
    
वातेनाक्तैः प्रेरितैः । पक्षपुष्पाणि३९ च तानि लसत्फलानि४० च । फलम् अत्र शल्यं ज्ञेयम् ॥न्त्_४,२६।५१॥

#३७ न्१७: °आ⟨ं⟩क्तैः  
#३८ न्१७: °व⟨त्⟩[न्]ऐर्  
#३९ न्१७: °पा⟨न्⟩[ण्]इ  
#४० न्१७: (स)लसत्°  
    
    
पर्वतप्रतिमासङ्ख्यकबन्धवनबाहुभिः ।  
नृत्यद्भिः पतिताम्भोदविमानसुरतारकम् ॥मु_४,२६।५२॥  
    
पतिताः अम्भोदविमानसुरतारकाः यस्य । तत् ॥न्त्_४,२६।५२॥  
    
शरशक्तिगदाप्रासपट्टिसप्रोतपर्वतम् ।  
लोकसप्तकविभ्रष्टकुड्यखण्डाचिताम्बरम् ॥मु_४,२६।५३॥  
    
लोकसप्तकस्य कुड्यान्य् अपतन्न् इति भावः ॥न्त्_४,२६।५३॥  
    
अनारतरसन्मत्तकल्पाभ्रदृढदुन्दुभि ।  
पृष्ठशब्दश्रवोन्नादपातालतलवारणम्४१ ॥मु_४,२६।५४॥  
    
पृष्ठशब्दस्य४२ यः श्रवः श्रवणम् । तेनोन्नादाः पातालतलवारणाः यत्र । तत् ॥न्त्_४,२६।५४॥

#४१ न्१७: पृष्⟨ट्⟩[ठ्]अ°  
#४२ न्१७: पृष्⟨ट्⟩[ठ्]अ°  
    
    
विनायककराकृष्टदीर्घदानवपर्वतम् ।  
एकदिक्तटनिःस्पन्दसिद्धसाध्यमरुद्गणम् ॥मु_४,२६।५५॥  
    
स्पष्टम् ॥न्त्_४,२६।५५॥  
    
पलायमानगन्धर्वकिन्नरामरचारणम् ।  
शवीभूतक्षतक्षीणपतद्गन्धर्वनायकम् ॥मु_४,२६।५६॥  
    
स्पष्टम् ॥न्त्_४,२६।५६॥  
    
किञ्चिल्लब्धजयप्रायदैत्यदानवमण्डलम् ।  
दूयमानसुरानीकम्४३ एकान्तोद्विग्नवासवम् ॥मु_४,२६।५७॥  
    
स्पष्टम् ॥न्त्_४,२६।५७॥

#४३ न्१७: °रा*नी*कम्  
    
    
उत्तराशामिलद्वह्निरक्तहेतिवृहत्प्रभम् ।  
प्रतिक्षणं लसद्दाहप्रकाशतिमिरोल्बणम्४४ ॥मु_४,२६।५८॥  
    
उत्तराशया उत्तरदिशा । मिलन् यः वह्निः । तेन रक्ता हेतीनां वृहत्यः प्रभाः यत्र । तत् । देवमन्दिरदाहोत्थो ःत्र वह्निर् ज्ञेयः । प्रतिक्षणम् क्षणे क्षणे । लसन् यः दाहः गृहदाहः । तेन ये प्रकाशतिमिरे । ताभ्याम् उल्बणम्४५ । तिमिरम् अत्र धूमकृतं ज्ञेयम् ॥न्त्_४,२६।५८॥

#४४ न्१७: °ओल्⟨ल्⟩ब°  
#४५ न्१७: *लसन् → उ⟨ल्ल्व्⟩[ल्ब्]अणम्*  
    
    
सर्गान्तश्लोकेन समीरचलनं कथयति  
    
ववुर् अशनिनिपातपिण्डिताङ्गा  
दलितशिलाशकला दिशाम् मुखेषु ।  
प्रलयसमयसूचकाः सुराणाम्  
उरुतरघर्घरघस्मराः समीराः ॥मु_४,२६।५९॥  
    
समीराः वाताः । दिशाम् मुखेषु ववुः वान्ति स्म । कथम्भूताः । अशनीनां यः निपातः । तेन पिण्डितान्य्४६ अङ्गानि येषाम् । तादृशाः । अशनिनिपातेनैकत्र मिलिता इत्य् अर्थः । अत एव दलिताः शिलाशकलाः यैः । ते तादृशाः । उरुतरः यः घर्घरः घर्घरशब्दः । तेन घस्मराः४७ शब्दान्तरग्रासकारिण इत्य् अर्थः । इति शिवम् ॥न्त्_४,२६।५९॥

#४६ न्१७: पिण्ड्⟨अ⟩[इ]ता°  
#४७ न्१७: °र्*आ*ः  
    
    
इति भास्करकण्ठविरचितायां श्रीमोक्षोपायटीकायां स्थितिप्रकरणे षड्विंशः४८ सर्गः ॥२६॥

#४८ न्१७: °विंश⟨ति⟩ः

    
ततः किं सम्पन्नम् इत्य् । अत्राह  
    
तस्मिंस् तदा वर्तमाने घोरे समरसम्भ्रमे ।  
देवासुरशरीरेषु पतत्स्व् अद्रिदलेष्व् इव ॥मु_४,२७।१॥  
    
वहत्स्व् अभ्रप्रवाहेषु गङ्गापूरेष्व् इवाम्बरात् ।  
दाम्नि वेष्टितदेवौघे मुक्तक्ष्वेडाघनारवे ॥मु_४,२७।२॥  
    
व्याले निजकराकृष्टिपिष्टसर्वसुरालये ।  
कटे कठिनसंरम्भसङ्गराच्छादितामरे ॥मु_४,२७।३॥  
    
ऐरावणे क्षीणमदे पलायनपरायणे ।  
प्रवृद्धे दानवानीके मध्याह्न इव भास्करे ॥मु_४,२७।४॥  
    
पातिताङ्गायुधार्धानि प्रस्रवद्रुधिराणि च ।  
पयांसीव विसेतूनि देवसैन्यानि दुद्रुवुः ॥मु_४,२७।५॥  
    
पातितानि अर्थात् असुरैः भूमौ पातितानि । अङ्गानाम् आयुधानां चार्धानि येषाम् । तानि च्छिन्नाङ्गानि च्छिन्नायुधानि चेति यावत् । अत एव प्रस्रवत् रुधिरं येषाम् । तानीति तादृशानि देवसैन्यानि दुद्रुवुः भयेन द्रुतानि । कानीव । विसेतूनि पयांसीव । कस्मिन् सति । तस्मिन्न् इत्यादि । दाम्नि दामाख्ये महासुरे । कठिनसंरम्भं यत् सङ्गरम् सङ्ग्रामः । तत्र आच्छादिताः अमराः येन । तादृशे सति । कुलकम् ॥न्त्_४,२७।१-५॥  
    
दामव्यालकटास् तानि चिरम् अन्तर्हितान्य् अपि ।  
अनुजग्मुर् लसन्नादम् इन्धनानीव पावकाः ॥मु_४,२७।६॥  
    
तानि देवसैन्यानि । अनुजग्मुः पश्चाद् धावन्ति स्म । अन्तर्हितानाम्१ अनुगमनं न युक्तम् इत्य् अपिशब्दो द्योतयति ॥न्त्_४,२७।६॥

#१ न्१७: अ[न्]तर्°  
    
    
अन्विष्टान् अपि यत्नेन नालभन्तासुराः२ सुरान् ।  
घनजालवनोड्डीनान्३ सिंहा हरिणकान् इव ॥मु_४,२७।७॥  
    
स्पष्टम् ॥न्त्_४,२७।७॥

#२ न्१७: °न्ता*सुराः*  
#३ न्१७: °ओड्डीना⟨स्⟩[न्]  
    
    
अलब्धेष्व् अमरौघेषु दामव्यालकटास् तदा ।  
जग्मुः पातालकोशस्थं प्रभुम् प्रमुदिताशयाः ॥मु_४,२७।८॥  
    
प्रभुं शम्बरम् ॥न्त्_४,२७।८॥  
    
अथ देवा विषण्णास् ते क्षणम् आश्वस्य वै ययुः ।  
जयोपायाय विजिता ब्रह्माणम् अमितौजसम् ॥मु_४,२७।९॥  
    
विषण्णाः मूर्छिताः । आश्वस्य चेतनां लब्ध्वा ॥न्त्_४,२७।९॥  
    
तेषाम् आविरभूद्४ ब्रह्मा रक्तरक्ताननश्रियाम्५ ।  
सायं रक्तीकृताम्बूनाम् अब्धीनाम् इव चन्द्रमाः ॥मु_४,२७।१०॥  
    
रक्तेन रुधिरेण । रक्तम् आननं येषाम् । ते । तादृशानाम् । सायम् सायंसन्ध्ययेत्य् अर्थः । चन्द्रमसो वा रक्तीकरणे कर्तृत्वं ज्ञेयम् । उदयकाले तस्य रक्तत्वात् । तदा सायम् सायंसमय इत्य् अर्थः ॥न्त्_४,२७।१०॥

#४ न्१७: *आ*विर्°  
#५ न्१७: *रक्त*रक्ता°  
    
    
प्रणम्य ते सुरास् तस्मै तम् अर्थं शम्बरेरितम् ।  
सम्यक् प्रकथयाम् आसुर् दामव्यालकटक्रमम् ॥मु_४,२७।११॥  
    
ते सुराः शम्बरेरितम् शम्बरप्रादुर्भावितम् । तम् दामव्यालकटक्रमम् अर्थम् दामादिक्रमाख्यं वस्तु । प्रणम्य तस्मै६ । सम्यक् प्रकथयाम् आसुः ॥न्त्_४,२७।११॥

#६ न्१७: *तस्मै*  
    
    
तम् आकर्ण्याखिलम् ब्रह्मा विचार्य च विचारवित् ।  
उवाचेदं सुरानीकम् आश्वासनकरं वचः ॥मु_४,२७।१२॥  
    
तम् दामव्यालकटक्रमम् । सुरानीकम् देवसैन्यम् ॥न्त्_४,२७।१२॥  
    
ब्रह्मा कथयति  
    
हन्त वर्षसहस्रान्ते शम्बरेण हरेः क्रमात् ।  
मर्तव्यम् अमरेशस्य तावत् कालम् प्रतीक्ष्यताम् ॥मु_४,२७।१३॥  
    
हन्त कष्टे । शम्बरेण कर्त्रा । वर्षसहस्रान्ते अमरेशस्य हरेः विष्णोः । क्रमात् युद्धाख्यात् क्रमात् । मर्तव्यम् मरणीयम् । तावत् कालम् असौ न मरिष्यतीति भावः । युष्माभिः तावत् कालम् प्रतीक्ष्यताम् ॥न्त्_४,२७।१३॥  
    
ननु तर्हि तावत् कालम् बाधां कुर्वतः दामादीन् किं कुर्म इत्य् । अत्राह  
    
दामव्यालकटान् एतान् अद्य त्व् अमरसत्तमाः ।  
योधयन्तः पलायध्वम् मायायुद्धेन दानवान् ॥मु_४,२७।१४॥  
    
हे अमरसत्तमाः । यूयम् एतान् दामव्यालकटान् दानवान् मायायुद्धेन योधयन्तः युद्धं कारयन्तः सन्तः । पलायध्वम् ॥न्त्_४,२७।१४॥  
    
ननु अस्मत्पलायनेन किम् एषां सेत्स्यतीत्य् । अत्राह  
    
युद्धाभ्यासवशाद् एषाम् मकुराणाम् इवाशये ।  
अहङ्कारचमत्कारः प्रतिबिम्बम् उपैष्यति ॥मु_४,२७।१५॥  
    
एषाम् दामादीनाम् । अहङ्कारचमत्कारः वयं युद्धे जयिनः स्मः इत्य् एवंरूपो ःहम्भावास्वादः । आशये मनसि । प्रतिबिम्बम् उपैष्यति ॥न्त्_४,२७।१५॥  
    
ननु ततो ःपि किं सेत्स्यतीत्य् । अत्राह  
    
गृहीतवासनास् त्व् एते दामव्यालकटाः सुराः७ ।  
सुजया वो भविष्यन्ति जाललग्नाः खगा इव ॥मु_४,२७।१६॥  
    
वासनाया एव वक्ष्यमाननयेन वैवश्यकारित्वात् ॥न्त्_४,२७।१६॥

#७ श्१ ग्लोस्स्।: हे  
    
    
नन्व् अद्य कथं न जेतुं शक्या एते इत्य् । अत्राह  
    
अद्य त्व् अवासना एते सुखदुःखविवर्जिताः ।  
धैर्येणारीन्८ विनिघ्नन्तो देवदुर्जयतां गताः ॥मु_४,२७।१७॥  
    
तु पक्षान्तरे । अद्य९ अवासनाः अहंवासनारहिताः । अत एव सुखदुःखविवर्जिताः । अत एव धैर्येण अरीन् विनिघ्नन्तः । देवदुर्जयताम् युष्मद्दुर्जयताम् इति यावत् । गताः । सुखादिरहितो हि भीतिरहितत्वाद् दुर्जयो भवति ॥न्त्_४,२७।१७॥

#८ न्१७: °री⟨र्⟩[न्]  
#९ न्१७: *अद्य*  
    
    
ननु वासनया१० कथम् एते वश्या भविष्यन्तीत्य् । अत्राह  
    
वासनातन्तुबद्धा ये आशापाशवशीकृताः ।  
वश्यतां यान्ति ते लोके रज्जुबद्धाः खगा इव ॥मु_४,२७।१८॥  
    
ये वासनातन्तुबद्धा अहंवासनातन्तुबद्धाः । भवन्ति । ते आशापाशवशीकृताः सन्तः । लोके वश्या भवन्ति । ते के इव । रज्जुबद्धाः खगा इव । अयम् भावः । पुरुषः अन्तःस्थितयाहंवासनया ममेदम् भवत्व् एतन् मा भवत्व् इत्य् एवंरूपयाशयाविष्टो भवति । तया च दैन्यं गच्छति । तेन परस्य वश्यो भवतीति ॥न्त्_४,२७।१८॥

#१० न्१७: °न्(आ)अ*या*  
    
    
ननु वासनारहिताः कथं दुर्जया भवन्तीत्य् । अत्राह  
    
ये हि निर्वासना धीराः सर्वत्रासक्तबुद्धयः ।  
न हृष्यन्ति११ न कुप्यन्ति दुर्जयास् ते महाधियः ॥मु_४,२७।१९॥  
    
सर्वत्र हेये उपादेये वा । असक्ता रागद्वेषरूपया आसक्त्या रहिता । बुद्धिः येषाम् । तादृशाः । उपादेयरागेन हेयद्वेषेणैव च पुरुषः जेयो भवति । अन्यथा विदितनयाः राजानः द्रव्यदानेन शत्रून् जेतुं न यतेरन् । तदभावे तु स्वशरीरे ःपि रागरहितः पुरुषः न केनापि जेतुं शक्यते इति भावः । द्वेषस्यासक्तित्वम् आसक्त्युत्पादकत्वेन ज्ञेयम् । द्वेषेण हि हेयान् निवृत्तः पुरुषः उपादेये दृढतरं रागापरपर्यायासक्तियुक्तो भवति ॥न्त्_४,२७।१९॥

#११ न्१७: ह्⟨या⟩[ऋ]ष्°  
    
    
यस्यान्तर्वासनारज्ज्वा ग्रन्थिबन्धः१२ शरीरिणः ।  
महान् अपि बहुज्ञो ःपि स बालेनापि जीयते ॥मु_४,२७।२०॥  
    
अन्यथा बालेष्व् अपि धनाढ्येषु विद्यावयोवृद्धाः प्रणामं न कुर्युर् इति भावः ॥न्त्_४,२७।२०॥

#१२ न्१७: ग्र⟨ङ्क्ति⟩[न्थि]°; श्१, श्३: ग्रन्थि°  
    
    
अयं सो ःहम् इदं मे तद् इत्य् आकलितकल्पनः ।  
आपदाम् पात्रताम् एति पयसाम् इव सागरः ॥मु_४,२७।२१॥  
    
आकलिता आ१३ समन्तात् धृता । कल्पना सङ्कल्पः येन । सः । आपदाम् ममैतद् भवत्व् एतन् मा भवत्व् इत्य् एवंरूपाणाम् ॥न्त्_४,२७।२१॥

#१३ न्१७: °ता [आ] सम्°  
    
    
इयन्मात्रपरिच्छिन्नो येनात्मा भव्य भावितः ।  
स सर्वज्ञो ःपि सर्वत्र परां कृपणतां गतः ॥मु_४,२७।२२॥  
    
हे भव्य हे इन्द्र । येन आत्मा स्वस्वरूपम् । इयन्मात्रपरिच्छिन्नः । इयन्मात्रं चासौ देहादिमात्ररूपश् चासौ । अत एव परिच्छिन्नश् चेति तादृशः । भावितः भावनाविषयीकृतः । सः पुरुषः । सर्वज्ञः अपि सर्वत्र परां निरतिशयाम् । कृपणताम् दीनताम् । गतः गच्छतीत्य् अर्थः । देहनिष्ठो हि देहहितम् इच्छन्न् अवश्यम् एव कृपणताम् एति ॥न्त्_४,२७।२२॥  
    
अनन्तस्याप्रमेयस्य येनेयत्ता प्रकल्पिता ।  
आत्मतत्त्वस्य तेनात्मा स्वात्मनैवावशीकृतः१४ ॥मु_४,२७।२३॥  
    
अनन्तस्यान्तसाक्षित्वेन स्थितत्वात् तद्रहितस्य । अप्रमेयस्य केवलम् प्रमातृरूपेण स्थितत्वात् प्रमेयताम् अस्पृशमानस्य१५ । आत्मतत्त्वस्य । येन इयत्ता देहावच्छिन्नत्वाख्यम् इयन्मात्रत्वम् । प्रकल्पिता कल्पनया भाविता । तेनाज्ञानिना । स्वात्मनैव आत्मावशीकृतः१६ । अवश्यम्भावि हि देहावच्छिन्नस्य भोगवैवश्यम् ॥न्त्_४,२७।२३॥

#१४ न्१७: °त्⟨आ⟩[अ]ः  
#१५ सिच्!  
#१६ न्१७: °त्(आ)अः  
    
    
ननु कथम् एतद् अस्तीत्य् । अत्राह  
    
आत्मनो व्यतिरिक्तं यत् किञ्चिद् अस्ति जगत्त्रये ।  
तत्रोपादेयभावेन बद्धा भवति भावना ॥मु_४,२७।२४॥  
    
१७आत्मनः परिच्छिन्नत्वेन भावितस्यात्मनः । यत् किञ्चित् व्यतिरिक्तम्१८ । भावितम् इति शेषः । भावितम्१९ अस्ति । तत्र अप्राप्तत्वाभिमानेन उत्पन्नेन उपादेयभावेन उपादेयतया । भावना बद्धा भवति । भावनाबन्धस्यैव च वैवश्यम् इति नामेति भावः ॥न्त्_४,२७।२४॥

#१७ न्१७: (भयत इति शेषः यतः) आत्मनः  
#१८ न्१७: [व्य]ति°  
#१९ न्१७: भावित⟨प्⟩[म्]  
    
    
भावनाबन्धस्य वैवश्येति नामयुक्तताकारि दुःखकारणत्वं कथयति  
    
आस्थामात्रम् अनन्तानां दुःखानां कारणं विदुः ।  
अनास्थामात्रम् अभितः सुखानां कारणं विदुः२० ॥मु_४,२७।२५॥  
    
आस्थामात्रम् भावनाबन्धमात्रम् ॥न्त्_४,२७।२५॥

#२० न्१७: *अना° → विदुः*  
    
    
सामान्येन समर्थनं कृत्वा विशेषं स्मरति  
    
दामव्यालकटा यावद् अनास्था भावसंस्थितौ ।  
तावन् न नाम जेया वो मषकाणाम् इवानिलाः ॥मु_४,२७।२६॥  
    
अनास्थाः आस्थारहिताः । भावसंस्थितौ देहादिपदार्थसंस्थितौ ॥न्त्_४,२७।२६॥  
    
अन्तर्वासनया जन्तुर् दीनताम् अनुयातया ।  
जितो भवत्य् अन्यथा तु मषको ःप्य् अमराचलः ॥मु_४,२७।२७॥  
    
अन्यथा वासनाराहित्ये ॥न्त्_४,२७।२७॥  
    
विद्यते वासना यत्र तत्र चायाति दीनता ।  
गुणागुणानुविद्धत्वं सतो दृष्टं हि नासतः ॥मु_४,२७।२८॥  
    
यत्र च वासना विद्यते तत्र दीनता आयाति । पादपूरणार्थः चशब्दः । हि यस्मात् । गुणागुणानुविद्धत्वम् दीनतापादकं हिताहितानुबन्धित्वम् । सतः वासनयाहितदेहसत्ताकस्य । दृष्टम् । असतः वासनाराहित्येन शुद्धचिन्मात्ररूपतयासत्कल्पस्य । न दृष्टम् ॥न्त्_४,२७।२८॥  
    
फलितम् आह  
    
अयं सो ःहम् ममेदं चेत्य् एवम् अन्तः स्ववासनाम् ।  
यथा दामादयः शक्र भावयन्ति तथा कुरु ॥मु_४,२७।२९॥  
    
अत इति शेषः । हे शक्र । यथा दामादयः अयं सो ःहम् ममेदं चेत्य् एवंरूपां स्ववासनाम् अहङ्कारवासनाम् । अन्तः मनसि । भावयन्ति विकल्पयन्ति । तथा कुरु । ततः जेया भविष्यन्तीति भावः ॥न्त्_४,२७।२९॥  
    
ननु कथं न ते मम जेया भविष्यन्तीत्य् । अत्राह  
    
या या जनस्य विपदो भावाभावदशाश् च याः ।  
तृष्णाकरञ्जवल्ल्यास्२१ ता मञ्जर्यः२२ कटुकोमलाः ॥मु_४,२७।३०॥  
    
तृष्णा एव दुःखकारित्वात् कण्टकवल्ली२३ । तस्याः ॥न्त्_४,२७।३०॥

#२१ न्१७: °ल्ल्य्⟨अ⟩[आ]स्  
#२२ न्१७: °र्य[ः]  
#२३ न्१७: कण्⟨ठ⟩[ट]क°  
    
    
वासनातन्तुबद्धो ःयं लोको२४ विपरिवर्तते ।  
सा सुवृद्धातिदुःखाय सुखायोच्छेदम् आगता ॥मु_४,२७।३१॥  
    
विपरिवर्तते वैपरीत्यम् भजति । सा वासना । उच्छेदम् नाशम् ॥न्त्_४,२७।३१॥

#२४ न्१७: लोक्⟨ए⟩[ओ]; श्१, श्३: लोको  
    
    
धीरो ःप्य् अतिबहुज्ञो ःपि कुलजो ःपि महान् अपि ।  
तृष्णया बध्यते जन्तुः सिंहः शृङ्खलया यथा ॥मु_४,२७।३२॥  
    
बध्यते विवशः क्रियते । तृष्णाग्रस्तो हि स्फुटम् एव विवशो भवति ॥न्त्_४,२७।३२॥  
    
देहपादपसंस्थस्य हृदयालयशायिनः ।  
तृष्णाचित्तखगस्यास्य वागुरा परिकल्पिता ॥मु_४,२७।३३॥  
    
स्पष्टम् ॥न्त्_४,२७।३३॥  
    
दीनो वासनया लोकः कृतान्तेनापकृष्यते ।  
रज्ज्वेव बालेन खगो विवशो ःनिशम् उच्छ्वसन् ॥मु_४,२७।३४॥  
    
कृतान्तेन ममतारूपेण यमेन । ममताया२५ एव श्रीव्यासेन कृतान्तत्वाभिधानात्२६ ॥न्त्_४,२७।३४॥

#२५ न्१७: ममताया⟨या⟩  
#२६ व्ग्ल्। म्भ् Xइव् १३,३-७। व्ग्ल्। औछ् म्°व् इ १३० [हन्नेदेर् १९९८: ८०फ़्; १८३]।  
    
    
अलम् आयुधभारेण सङ्गरभ्रमणेन च ।  
वासनां सविपर्यासां युक्त्यैव त्वं रिपोः कुरु ॥मु_४,२७।३५॥  
    
सविपर्यासाम् विपर्यासयुक्ताम् । रिपोः दामादित्रयरूपस्य । आयुधादिभिः तव न किञ्चिद् अपि सेत्स्यतीति भावः ॥न्त्_४,२७।३५॥  
    
अन्तर् अक्षुभिते धैर्ये रिपोर् अमरनायकाः ।  
न शस्त्राणि न शास्त्राणि न चास्त्राणि जयन्ति वः ॥मु_४,२७।३६॥  
    
अक्षुभिते वासनाराहित्येन क्षोभरहिते सति ॥न्त्_४,२७।३६॥  
    
दामव्यालकटास् त्व् एते युद्धाभ्यासवशेन च ।  
अहङ्कारमयीम् अन्तस् ते ग्रहीष्यन्ति वासनाम् ॥मु_४,२७।३७॥  
    
अहङ्कारमयीम् वयं योत्स्याम इत्य् एवंरूपाम् ॥न्त्_४,२७।३७॥  
    
यदि ते यन्त्रपुरुषाः शम्बरेण विनिर्मिताः ।  
वासनां नाश्रयिष्यन्ति यास्यन्ति तद् अजय्यताम्२७ ॥मु_४,२७।३८॥  
    
यन्त्रपुरुषाः अनुसन्धानरहिता इति यावत् ॥न्त्_४,२७।३८॥

#२७ न्१७: °ज(य्)*य्य्*अ°  
    
    
तत् तावद् युक्तियुद्धेन तान् प्रबोधयतामराः ।  
यावद् अभ्यासवशतो भविष्यन्ति सवासनाः ॥मु_४,२७।३९॥  
    
प्रबोधयत वासनायुक्तान् कुरुत ॥न्त्_४,२७।३९॥  
    
ततो वध्या भविष्यन्ति भवताम् बद्धभावनाः ।  
तृष्णाप्रोताशया लोके न केचन नपेलवाः२८ ॥मु_४,२७।४०॥  
    
ननु यदि कदाचित् ततो ःपि वध्या न भविष्यन्ति ततः किं कार्यम् इत्य् । अत्राह तृष्णेति । तृष्णाप्रोताशयाः तृष्णानुविद्धमनसः । पेलवाः२९ दीनाः । तृष्णाग्रस्ताः सर्वे एव पेलवा भवन्ति । अतः ते ःपि भविष्यन्त्य् एवेति भावः ॥न्त्_४,२७।४०॥

#२८ न्१७: लोक्⟨ओ⟩[ए] न केचन [न]पेलवाः; श्१, श्३: लोके न केचन नपेलवाः। ज़ु अन्देर्wएइतिगेम् गेब्रौछ् वोन् न-समासस् व्ग्ल्। औछ् म्Ṭ (इ) ३०,७।  
#२९ न्१७: पे⟨वलाः⟩[लवाः]  
    
    
सर्गान्तश्लोकेन ब्रह्मवाक्यं समापयति  
    
समविषमम् इदं जगत् समग्रं  
समुपगतं स्थिरतां स्ववासनातः ।  
चलति च लहरीभरो यथाब्धाव्  
अत इह सैव चिकित्स्यताम् प्रयाता ॥मु_४,२७।४१॥  
    
समविषमम् सुखदुःखमयम् । इदम् अनुभूयमानम् । समग्रं जगत् । स्ववासनातः अहङ्कारवासनातः । स्थिरतां समुपागतम् । सा वासना । इह लोके । चलति च स्फुलति च । क इव । लहरीभर इव । यथा लहरीभरः अब्धौ समुद्रे । चलति । तथेत्य् अर्थः । अतः सा वासना एव । चिकित्स्यताम् चिकित्सायोग्यताम् । प्रयाता भवतीति शिवम् ॥न्त्_४,२७।४१॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे सप्तविंशः सर्गः ॥२७॥

    
ब्रह्मणः अन्तर्धानं कथयति  
    
इत्य् उक्त्वा भगवान् देवस् तत्रैवान्तर्धिम् आययौ ।  
वेलावनतटे शब्दं कृत्वेवाम्बुतरङ्गकः ॥मु_४,२८।१॥  
    
तत्रैव तस्मिन् स्थान एव । न त्व् अन्यत्र गत्वा । अन्तर्धिम् व्यवधानम् ॥न्त्_४,२८।१॥  
    
सुरास् त्व् आकर्ण्य तद्वाक्यं जग्मुः स्वाम् अभितो दिशम् ।  
कमलामोदम् आदाय वनमालाम् इवानिलाः ॥मु_४,२८।२॥  
    
स्पष्टम् ॥न्त्_४,२८।२॥  
    
दिनानि कतिचित् स्वेषु कान्तेषु स्थिरकान्तिषु ।  
द्विरेफा१ इव पद्मेषु मन्दिरेषु विशश्रमुः ॥मु_४,२८।३॥  
    
स्पष्टम् ॥न्त्_४,२८।३॥

#१ न्१७: °फ्*आ*  
    
    
कञ्चित् कालं समासाद्य स्वात्मोदयकरं शुभम् ।  
चक्रुर् दुन्दुभिनिर्घोषम् प्रलयाभ्ररवोपमम् ॥मु_४,२८।४॥  
    
स्पष्टम् ॥न्त्_४,२८।४॥  
    
अथ दैत्यैः सह व्योम्नि तैः पातालतलोत्थितैः ।  
कालक्षेपकरं घोरम् पुनर् युद्धम्२ अवर्तत ॥मु_४,२८।५॥  
    
कालक्षेपकरम् न तु शम्बरवधकारि । तन्मरणस्य वर्षसहस्रान्ते ब्रह्मणा प्रोक्तत्वात् इत्य् अर्थः३ । देवानाम् इति४ शेषः । समवर्तत समभवत् ॥न्त्_४,२८।५॥

#२ न्१७: य्[उ]द्°  
#३ न्१७: °क्षेपक*रम् → इत्य् अर्थः*  
#४ न्१७: इ*ति*  
    
    
ववुर् असिशरशक्तिमुद्गरौघा  
मुसुलगदापरशूग्रचक्रसङ्घाः ।  
अशनिगिरिशिलाहुताशवृक्षा  
अहिगरुडादिमुखानि चायुधानि५ ॥मु_४,२८।६॥  
    
कीदृशं युद्धं समवर्ततेत्य् अपेक्षायाम् आह ववुर् इति । ववुः वान्ति स्म । देवदैत्यविसृष्टा इति शेषः ॥न्त्_४,२८।६॥

#५ न्१७: °धानि (च)  
    
    
मायाकृतायुधमहाम्बुघनप्रवाहा  
क्षिप्रम् प्रति प्रतिदिशम् परिनिर्जगाम ।  
पाषाणपर्वतमहीतटवृक्षलक्ष-  
क्षुब्धाम्बुपूरघनघोषवती नदी द्राक् ॥मु_४,२८।७॥  
    
मायाकृतः६ राक्षसैः मायया सम्पादितः । आयुधमहाम्बुनः७ आयुधयुक्तस्य महाजलस्य । घनः प्रवाहः यस्याः । सा । तथा पाषाणपर्वतम्८ क्षिप्रम् प्रति क्षिप्रं क्षिप्रम् । महीतटवृक्षाणां लक्षेषु क्षुब्धः सञ्चरणशीलः । यः अम्बुपूरः९ आयुधयुक्तः१० अम्बुपूरः । तेन घनः घोषः विद्यते यस्याः । सा । तादृशी नदी आयुधमयी नदी । द्राक् शीघ्रम् । प्रतिदिशं११ निर्जगाम निर्गता ॥न्त्_४,२८।७॥

#६ न्१७: °कृत[ः]  
#७ न्१७: आयु(ध)ध°  
#८ न्१७: °पर्व्[अत्]अम्। कोन्स्त्रुक्तिओन् उन्क्लर्।  
#९ न्१७: ⟨ज्⟩अम्बु°  
#१० न्१७: आयु*ध*°  
#११ न्१७: °शं (शीघ्रम्)  
    
    
केन प्रतिदिशं निर्जगामेति करणापेक्षायां सविशेषणम् आह  
    
मध्यप्रवाहवहदुल्मुकशूलशैल-  
प्रासासिकुन्तशरतोमरमुद्गरेण१२ ।  
गङ्गोपमाम्बुवलितामरमन्दिरेण  
सर्वासु दिक्ष्व् अशनिवर्षणकर्षणेन ॥मु_४,२८।८॥  
    
अशनियुक्तं वर्षणम् अशनिवर्षणम् । तेन यत् कर्षणम् दिशः प्रति नयनम् । तेन कृत्वा निर्जगामेति पूर्वेण सम्बन्धः । वर्षेण हि नद्यः दिशः व्याप्नुवन्ति । अशनिवर्षणकर्षणेन कथम्भूतेन । मध्ये प्रवाहेण वहन्ति उल्मुकशूलशैलप्रासासिकुन्तशरतोमरमुद्गराणि यत्र । तत् । तादृशेन । पुनः कथम्भूतेन । सर्वासु दिक्षु१३ गङ्गोपमं यत् अम्बु । तेन वलितानि अमरमन्दिराणि येन । तत् । तादृशेन ॥न्त्_४,२८।८॥

#१२ न्१७: °आसि⟨क्तं⟩[कुन्]त°  
#१३ न्१७: °क्ष्⟨व⟩[षु]  
    
    
१४पृथ्व्यादिदारुणशरीरमयी प्रहार-  
दानग्रहे गगनरश्मिशरीरिकैव ।  
या योपशाम्यति सुरासुरसिद्धसेना  
मायाकृता पुनर् उदेति रसेन सैव ॥मु_४,२८।९॥  
    
या या । प्रहाराणां दानग्रहे पृथ्व्यादिवत् दारुणं यत् शरीरम् । तन्मयी अपि । प्रहाराणां दाने ग्रहणे च समर्थापीति यावत् । परमार्थतः मायारूपत्वात् गगनस्य या रश्मिः । शून्यम् इति यावत् । तद्रूपं शरीरम् यस्याः । सा । तादृशी एव सती । उपशाम्यति म्रियते । सा सुरासुरसिद्धसेना पुनः उदेति एव । कथम्भूता । रसेन इच्छया । मायाकृता मायया कृतेति तादृशी । अर्थात् इन्द्रशम्बराभ्याम् ॥न्त्_४,२८।९॥

#१४ न्१७: (प्रहाराणां दाने ग्रहणे च समर्थापीति यावत्) पृथ्व्यादि°  
    
    
शैलोपमायुधविघट्टितभूधराणि१५  
रक्ताम्बुपूरपरिपूर्णमहार्णवानि ।  
देवासुरेन्द्रसुरशैलविरूढकुन्त-  
तालीवनानि ककुभां वदनान्य् अथासन् ॥मु_४,२८।१०॥  
    
देवासुरेन्द्रा एव सुरशैलाः सुमेरवः । तेषु रूढानि । कुन्ता एव तालीवनानि । येषाम् । तानि ॥न्त्_४,२८।१०॥

#१५ न्१७: °यु⟨द्ध्⟩[ध्]अ°; मित् श्१, श्३।  
    
    
उद्गीर्णकुन्तशरशक्तिगदासिचक्रा  
हेलानिगीर्णसुरदानवमुक्तशैला ।  
काषक्वणत्क्रकचदन्तनखोग्रमाला  
जीवान्वितापतद् अथायससिंहवृष्टिः१६ ॥मु_४,२८।११॥  
    
अथ आयससिंहवृष्टिः अयोमयानां सिंहानां वर्षणम् । अपतत् । कथम्भूता । उद्गीर्णम् सहपतितम् । कुन्तशरशक्तिगदासिचक्रम्१७ यस्याः१८ । सा । पुनः कथम्भूता । हेलया निगीर्णाः ग्रस्ताः । सुरदानवैः मुक्ताः प्रहरणभूताः । शैलाः यया । सा । काषे काषपाषाणे । क्वणन् घर्षणवशेन शब्दायमानः । यः क्रकचः । तद्वत् ये दन्तनखाः । तेषाम् उग्रा माला यस्याः । सा । तथा जीवान्विता जीवयुक्ता ॥न्त्_४,२८।११॥

#१६ न्१७: °सिंह्(आ)अ°  
#१७ न्१७: °शक्ति⟨ः⟩ग°  
#१८ न्१७: °स्या[ः]  
    
    
उज्ज्वाललोचनविषज्वलनातपोद्यद्-  
दिग्दाहदर्शितयुगान्तदिनेशसेना ।  
उड्डीयमानपरिदीर्घमहीमहीध्रा  
मत्ताब्धिवद् विषधरावलिर् उल्ललास ॥मु_४,२८।१२॥  
    
विषधराणाम् सर्पाणाम् । आवलिः पङ्क्तिः । मत्ताब्धिवत् मत्तसमुद्रवत् । उल्ललास उल्लसति स्म । कथम्भूता । उज्ज्वालः उद्गतज्वालः । यः लोचनविषज्वलनः । तस्य यः आतपः । तेनोद्यन् । यः दिग्दाहः । तेन दर्शिता युगान्तदिनेशानाम् कल्पान्तसूर्याणाम् । सेना१९ पङ्क्तिः । यया । सा । उड्डीयमानाः उड्डयनशीलाः२० । परिदीर्घाः । मह्याः सम्बन्धिनः महीध्राः पर्वताः । यस्याः२१ । सा ॥न्त्_४,२८।१२॥

#१९ न्१७: ⟨म्⟩[स्]ए°  
#२० न्१७: °ल्*आ*ः  
#२१ न्१७: यस्या[ः]  
    
    
उन्नादवज्रमकरोत्करकर्करान्तर्-  
इक्षाब्धिवीचिवलयैर् वलिताचलेन्द्रैः ।  
आसीज् जगत् सकलम् एव सुसङ्कटाङ्गम्  
आवर्तिभिर् विविधहेतिनदीप्रवाहैः ॥मु_४,२८।१३॥  
    
उन्नादानि यानि वज्राणि । तान्य् एव मकराः । तेषां य उत्करः । तेन कर्करः कर्कराख्यः शब्दविशेषः यस्य । तत् । तादृशं यत् अन्तरिक्षम् । तद् एवाब्धिः समुद्रः । तस्य वीचिवलयैः वीचिमण्डलरूपैः । तथा वलिताः आवृताः । अचलेन्द्राः यैः । ते । तादृशैः । तथा आवर्तिभिः भ्रमयुक्तैः । विविधहेतयः एव नदीप्रवाहाः । तैः । सुसङ्कटाङ्गम् अत्यन्तपूर्णस्वरूपम् । सकलम् एव जगत् आसीत् ॥न्त्_४,२८।१३॥  
    
शैलास्त्रशस्त्रगरुडाचलमालितोच्च-  
नागाङ्गनासुरगणाङ्गनम्२२ अन्तरिक्षम् ।  
आसीत् क्षणं जलधिभिः क्षणम् अग्निपूरैः  
पूर्णं क्षणं दिनकरैः क्षणम् अन्धकारैः ॥मु_४,२८।१४॥  
    
क्षणं क्षणम् इत्य् अनेन जलध्यादीनाम् मायाकृतत्वम्२३ उक्तम् । अन्तरिक्षम् कथम्भूतम् । शैलरूपाणि अस्त्रशस्त्राणि शैलास्त्रशस्त्राणि । तेषाम् मध्ये ये गरुडाचलाः माणिक्यपर्वताः । तैः मालिताः धृताः । उच्चा नागाङ्गनाश् चासुरगणाङ्गनाश् च२४ येन । तत् । सुराङ्गनानां तु साक्षाद् एवाकाशे स्थितिर् इति तासाम् अकथनम् । गरुडेति गकारस्य दीर्घाभावः आर्षः । मन्त्रोद्भावितास् तु शैलाः अस्त्ररूपाः साक्षात् प्रहिताः शस्त्ररूपाः ॥न्त्_४,२८।१४॥

#२२ न्१७: °तो⟨श्⟩[च्]अना°  
#२३ न्१७: म्*आ*या°  
#२४ न्१७: °गना[श्] *चासुरगणाङ्गनाश्*  
    
    
गरुडगुडगुडाकुलान्तरिक्ष-  
प्रविसृतहेतिहुताशपर्वतौघैः ।  
जगद् अभवद् असह्यकल्पकाल-  
ज्वलितसुरालयभूतलान्तरालम् ॥मु_४,२८।१५॥  
    
गरुडानाम् यः गुडगुडः गुडगुडाशब्दः । तेनाकुलम् यद् अन्तरिक्षम् । तत्र प्रविसृताः ये हेतिहुताशपर्वतौघाः । तैः कृत्वा । जगत् । असह्यः यः कल्पकालः प्रलयकालः । तत्रैव२५ ज्वलितानि सुरालयभूतलान्तराणि यस्य । तत् । तादृशम् अभवत् ॥न्त्_४,२८।१५॥

#२५ न्१७: °त्र्⟨ए⟩[ऐ]व  
    
    
उदपतन् वसुधातलतो ःसुरा  
गगनम् अद्रितटाद् इव पक्षिणः ।  
अतिबलाद् अपतन् विबुधा भुवि  
प्रलयचालितशैलशिला इव ॥मु_४,२८।१६॥  
    
अतिबलाद् इत्य् अस्य पूर्वार्धेन सम्बन्धः ॥न्त्_४,२८।१६॥  
    
शरीररूढोन्नतहेतिवृक्ष-  
वनावलीलग्नमहाग्निदाहाः ।  
सुरासुराः प्रापुर् अथाम्बरान्तः  
कल्पानिलान्दोलितशैलशोभाम् ॥मु_४,२८।१७॥  
    
अथ सुरासुराः अम्बरान्तः आकाशमध्ये । कल्पानिलेनान्दोलिताः ये शैलाः । तेषां शोभाम् प्रापुः । कथम्भूताः । शरीररूढाः याः२६ उन्नतहेतयः । ता एव वृक्षवनावली । तस्यां लग्नाः । महाग्नेः तत्सङ्घट्टोत्थस्य महतः अग्नेः । दाहः येषाम् । ते । तादृशाः ॥न्त्_४,२८।१७॥

#२६ न्१७: य्*आ*ः  
    
    
सुरासुराद्रीन्द्रशरीरमुक्तै  
रक्तप्रवाहैर् अभितो भ्रमद्भिः ।  
बभार पूर्णम् परितो ःम्बराब्धिः  
सन्ध्यारुणोद्यच्छतगङ्गम् अङ्गम् ॥मु_४,२८।१८॥  
    
सुरासुरा एवाद्रीन्द्राः । तेषां यानि शरीराणि । तेभ्यः मुक्तैः । अत एवाभितः भ्रमद्भिः रक्तप्रवाहैः कृत्वा । अम्बराब्धिः आकाशाख्यः समुद्रः । सन्ध्यारुणाः उद्यत्यः शतं गङ्गा यस्य । तादृशम् अङ्गम् पूर्णम् सम्यक् । बभार ॥न्त्_४,२८।१८॥  
    
गिरिवर्षणम् अम्बुवर्षणं  
विविधोग्रायुधवर्षणं तथा ।  
विषमाशनिवर्षणं च ते  
शमम् अन्योःन्यम् अथाग्निवर्षणम् ॥मु_४,२८।१९॥  
    
अनयन् नयमार्गकोविदा  
दलिताशेषगिरीन्द्रभित्तयः ।  
ससृजुश् च समं समन्ततः  
ककुबङ्गेष्व् इव पुष्पवर्षणम् ॥मु_४,२८।२०॥  
    
अथ नये अस्त्रशान्तिशास्त्रे२७ । कोविदाः निपुणाः । ते देवासुराः । एतानि वर्षणानि समन्ततः शमम् अनयन् । एतानि कानि । गिरिवर्षणम् इत्यादि । न केवलं शमम् अनयन् । किं तु ककुबङ्गेषु ससृजुश् च । किम् इव । पुष्पवर्षणम् इव । ते कथम्भूताः । दलिता अशेषगिरीन्द्राणाम् भित्तयः यैः । ते । तादृशाः । युग्मम् ॥न्त्_४,२८।१९-२०॥

#२७ न्१७: (समायः शास्त्रम्) अस्त्र°  
    
    
देवासुराः२८ सरससङ्गरसम्भ्रमार्ता२९  
अन्योःन्यम् अङ्गदलनाकुलहेतिहस्ताः ।  
दामेन्द्रडिम्बदहनाः पृथुपीठपीठैः  
कीर्णासृजो नभसि बभ्रमुर् आक्षिपन्तः ॥मु_४,२८।२१॥  
    
देवासुराः नभसि बभ्रमुः । कथम्भूताः । सरसम् वीररससहितम् । यत् सङ्गरम् सङ्ग्रामः । तत्र यः संरम्भः उद्योगः । तेनार्ताः व्याकुलाः । अन्योःन्यम् अङ्गदलनार्थम् आकुलहेतयः हस्ताः येषाम् । ते । तादृशाः । दामेन्द्रयोः डिम्बदहनाः३० मनःसन्तापकारित्वात् चञ्चलाग्नयः । तत्रापि दाम्नः देवाः इन्द्रस्यासुराः इति विभागः । पृथुपीठाः पृथुसंस्थानाः । ये पीठाः अंसादिपीठाः । तैः कीर्णासृजः विक्षिप्तरुधिराः । तथा आक्षिपन्तः अन्योःन्यम् आक्षेपं कुर्वन्तः३१ ॥न्त्_४,२८।२१॥

#२८ न्१७: देवा⟨स्⟩ सु°  
#२९ गेम्äß म्Ṭ: सरस-सङ्गर-संरम्भ-आर्ता (उन्मेत्रिस्छ्)।  
#३० न्१७:⟨ब्⟩[ड्]इम्ब°  
#३१ न्१७: °वन्त्⟨ए⟩[अ]ः  
    
    
छिन्नैः शिरःकरभुजोरुभरैर्३२ भ्रमद्भिर्  
आकाशकोशशलभैर् अशिवैस् तदानीम् ।  
आसीज् जगज्जठरम् अभ्रवरैर् इवोग्रैर्  
आभास्करं३३ स्थगितदिक्तटशैलजालम् ॥मु_४,२८।२२॥  
    
छिन्नैः । अत एव भ्रमद्भिः । अत एव च आकाशे शलभैः शलभरूपैः । अशिवैः अमङ्गलकारिभिः । शिरःकरभुजोरुभरैः । जगज्जठरम् आभास्करम् सूर्यं तावत् । स्थगितानि दिक्तटानि शैलजालानि च यस्य । तत् । तादृशम् आसीत् । तैः कैर् इव । अभ्रवरैर् इव उत्तममेघैर् इव ॥न्त्_४,२८।२२॥

#३२ न्१७: °भरै⟨ः⟩[र्]  
#३३ न्१७: आभा⟨म्⟩[स्]करं  
    
    
मत्तानलं क्षुब्धजलानिलार्कं३४  
दलद्वनं शीर्णसुरासुरौघम् ।  
ब्रह्माण्डम् आखण्डितकुड्यकोणम्  
अकालकल्पान्तकरालम् आसीत् ॥मु_४,२८।२३॥  
    
आ समन्तात् । खण्डिताः कुड्यकोणाः यस्य । तत् । तादृशम् ॥न्त्_४,२८।२३॥

#३४ न्१७: °आन्⟨अ⟩[इ]ला°; मित् श्१, श्३।  
    
    
भ्रान्तम् भृशम् भ्रमितदिक्तटम् अद्रिकूटैर्  
आत्मप्रमाणघनहेतिहतै रणद्भिः ।  
कूजद्भिर् आर्तिभिर् इवाग्रगुहौघवातैः  
क्रन्दद्भिर् आपतितसिंहरवैर् अदभ्रैः ॥मु_४,२८।२४॥  
    
अद्रिकूटैः कर्तृभिः । भृशम् भ्रान्तम् भ्रमयुक्तैः ज्ञातम् । कथम् भ्रान्तम् । भ्रमितानि भ्रमयुक्तानि कृतानि । दिक्तटानि यत्र । तत् । अद्रिकूटैः कथम्भूतैः । आत्मप्रमाणा अद्रिकूटप्रमाणाः । याः घनहेतयः । ताभिः हताः । तैः । अत एव रणद्भिः । पुनः कथम्भूतैः । गुहौघाग्राणां वाताः अग्रगुहौघवाताः । तैः । तद्व्याजेनेति यावत् । आर्तिभिर् इव कूजद्भिः । आर्त्या युक्तो हि कूजति । पुनः कथम्भूतैः । आपतिताः ये सिंहाः । तेषां ये रवाः । तैः । तद्व्याजेनेति यावत् । क्रन्दद्भिः रवैः कथम्भूतैः । अदभ्रैः उत्कटैः ॥न्त्_४,२८।२४॥  
    
मायानदीजलधियोधघनाग्निदाहैर्  
वृक्षैः सुरासुरशवैर् अचलैः शिलौघैः ।  
भ्रान्तं शिरस्त्रशरशक्तिगदास्त्रवर्षैर्  
वातावकीर्णवनपर्णवद् अम्बरान्तः ॥मु_४,२८।२५॥  
    
अम्बरान्तः आकाशमध्यम् । वातेनावकीर्णम्३५ वलितम् । यत् वनपर्णम् । तद्वत् । भ्रान्तम् भ्रमयुक्तम् आसीत् । कैः भ्रान्तम् आसीत् । न हि अम्बरमध्यस्य भ्रमो युक्त इत्य् अपेक्षायाम् आह मायानदीत्यादि । अम्बरान्तश् चारिणाम् मायानद्यादीनाम् एव भ्रमः अम्बरान्तः भ्रमत्वेनारोपितः ॥न्त्_४,२८।२५॥

#३५ न्१७: त्(ए)[ए]ना°  
    
    
अद्रीन्द्रपक्षपरिमाणगमागमैक-  
दुर्वारहस्ततलदारुणताडनैर् द्राक्३६ ।  
आसीत् पतद्भटशरीरगिरीन्द्रघात-  
विभ्रष्टदेवपुरपूर्णजलार्णवौघः ॥मु_४,२८।२६॥  
    
अद्रीन्द्रपक्षपरिमाणाश् च ते गमागमैकदुर्वाराश् च । तादृशाः ये हस्ताः । तेषां यानि तलानि । तैः यानि ताडनानि । तैः कृत्वा । द्राक् शीघ्रम् । पतन्तः ये भटशरीराण्य् एव गिरीन्द्राः । तेषां ये घाताः । तैः भ्रष्टानि यानि देवपुराणि । तैः पूर्णजलश् चासौ अर्णवौघः समुद्रसप्तकम् । सः । आसीत् जात इत्य् अर्थः ॥न्त्_४,२८।२६॥

#३६ न्१७: ⟨ड्⟩[द्र्]आक्  
    
    
घनघुङ्घुमपूरितान्तरिक्षा  
क्षतजाक्षालितभूधरान्तराला ।  
रुधिरह्रदवृत्तिवर्तिनी वा  
भुवनाभोगगुहा तदाकुलाभूत् ॥मु_४,२८।२७॥  
    
भुवनाभोगः भुवनविस्तारः । स एव गुहा । तदा तस्मिन् समये । आकुला अभूत् । कथम्भूता३७ । घनः यः घुङ्घुमः युद्धकोलाहलः । तेनापूरितम् अन्तरिक्षम् यस्याः । सा । तादृशी । क्षतजैः रुधिरैः । आ समन्तात् । क्षालितानि भूधरान्तरालानि यस्याः । सा । रुधिरह्रदरूपा या वृत्तिः स्थानम् । तत्र वर्तत इति तादृशी । स्थितौ स्थितिमतीतिवत् प्रयोगः । गुहा च मषकघुङ्घुमपूरितान्तरिक्षा वृष्टिक्षालितभूधरान्तराला ह्रदवर्तिनी च भवति ॥न्त्_४,२८।२७॥

#३७ न्१७: °भूत्⟨अः⟩[आ]  
    
    
सर्गान्तश्लोकेन अस्य रणस्य संसारसाम्यं कथयति  
    
अनन्तदिक्प्रसरविकारकारिणी  
क्षयोदयोन्मुखसुखदुःखदायिनी ।  
रणक्रियासुरसुरसङ्घसङ्कटा  
तदाभवत् खलु सदृशीह संसृतेः ॥मु_४,२८।२८॥  
    
खलु निश्चये । सा रणक्रिया इह सम्सृतिसदृशी३८ अभवत् । कथम्भूता । अनन्तदिक्षु यः प्रसरः । तेन विकारम् हिंसाख्यं विकारम् । करोतीति तादृशी । क्षयोदयोन्मुखे ये सुखदुःखे । ते ददातीति तादृशी । असुरसुरसङ्घेन सङ्कटा सम्बाधा । संसृतिर् अपि प्रसरेण बन्धाख्यं विकारं करोति । सुखदुःखदायिनी३९ नानापदार्थसङ्कटा४० च भवति । इति शिवम् ॥न्त्_४,२८।२८॥

#३८ न्१७: °सृत्⟨ई⟩[इ]स°  
#३९ न्१७: °दुः[ख]दा°  
#४० न्१७: °सङ्⟨घ्⟩[क्]अटा  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे अष्टाविंशः सर्गः ॥२८॥

    
युद्धम् उपसंहरति  
    
एवम्प्रायाकुलारम्भैर् असुरैर् असुहारिभिः ।  
महासाहससंरब्धैर् आरब्धमरणै रणैः ॥मु_४,२९।१॥  
    
माययाथ विवादेन सन्धिना विग्रहेण च ।  
पलायनेन धैर्येण च्छद्मनोपायनेन च ॥मु_४,२९।२॥  
    
कार्पण्येनास्त्रयुद्धेन१ स्वान्तर्धानैश् च भूरिशः ।  
कृतः स समरो२ देवैस् त्रिंशद् वर्षाणि पञ्च च ॥मु_४,२९।३॥  
    
देवैः त्रिंशत् पञ्च च वर्षाणि पञ्चत्रिंशद्वर्षाणि । असुरैः सह । सः समरः कृतः । केन केन प्रकारेण कृत इत्य् अपेक्षायाम् माययेत्यादि३ । उपायनेन समीपगमनेन४ । कार्पण्येन दीनतया । स्वान्तर्धानैः मायोद्भावितैः निजगोपनैः । असुरैः कथम्भूतैः । एवम्प्रायः बाहुल्येनैतादृशः । समारम्भः येषाम् । तैः । असुहारिभिः जीवहारिभिः । महासाहसे संरब्धाः संरम्भयुक्ताः । तैः । पुनः कथम्भूतैः । रणैः कृत्वा आरब्धम् मरणम् यैः । ते । तादृशैः । तिलकम् ॥न्त्_४,२९।१-३॥

#१ न्१७: °आस्त्र्⟨ए⟩[अ]यु°; मित् श्१,श्३।  
#२ न्१७: ⟨म्⟩[स्]अम्°  
#३ न्१७: मा⟨म्⟩[य्]अ°  
#४ समीपगमनेन = इ।म्। ग्लोस्सिएर्त् श्१।  
    
    
वर्षाणि दिवसान् मासान् दशाष्टौ पञ्च सप्त च ।  
वर्षाणि पेतुर् वृक्षाग्निहेत्यम्ब्वशनिभूभृताम् ॥मु_४,२९।४॥  
    
वृक्षाग्निहेत्यम्ब्वशनिभूभृताम् वर्षाणि वृष्टयः । पेतुः । कियन्तं कालम् । दश वर्षाणि । अष्टौ मासान् । पञ्च सप्त च द्वादशेति यावत् । दिवसान् । अर्थात् अन्यस्मिन् काले सन्ध्यादिर् एवाभूत् इति ज्ञेयम् ॥न्त्_४,२९।४॥  
    
एतावता तु कालेन दृढाभ्यासाद्५ अहङ्कृतेः ।  
दामादयो ःहम् इत्य् आस्थां जगृहुर् ग्रस्तचेतसः ॥मु_४,२९।५॥  
    
अहङ्कृतेः वयं योत्स्याम इत्य् एवंरूपस्याहङ्कारस्य । ग्रस्तम् अहङ्कारग्रस्तम् । चेतः येषाम् । ते । तादृशाः ॥न्त्_४,२९।५॥

#५ न्१७: °ढ्⟨अ⟩[आ]भ्यास्⟨य्⟩आद्  
    
    
नैकट्यातिशयाद् यद्वद् दर्पणम् बिम्बवद् भवेत् ।  
अभ्यासातिशयात् तद्वत् ते ःप्य् अहङ्कारितां गताः ॥मु_४,२९।६॥  
    
नैकट्यातिशयात् सान्निध्योद्रेकात् । बिम्बवत् प्रतिबिम्बयुक्तम् ॥न्त्_४,२९।६॥  
    
यद्वद् दूरतरं वस्तु नादर्शे प्रतिबिम्बते ।  
पदार्थवासना तद्वद् अनभ्यासान् न जायते ॥मु_४,२९।७॥  
    
दूरतरम् बहुदूरात् । पदार्थेषु युद्धादिभावेषु । वासना मयेदं कृतम् इत्य् एवंरूपः संस्कारः ॥न्त्_४,२९।७॥  
    
यदा दामादयो जाता जाताहङ्कारवासनाः ।  
तदा मे६ जीवितम् मे७ ःर्थ इति दैन्यम् उपागमन् ॥मु_४,२९।८॥  
    
यदा दामादयः दामव्यालकटाः । जाता उत्पन्ना । अहङ्कारवासना येषाम् । ते । तादृशाः८ । जाताः सम्पन्नाः । तदा मे जीवितम् मे अर्थ इति एवंरूपम् । दैन्यम् दीनताम् । उपागमन् उपागताः । अहङ्काराभावे हि भित्तिरहितम् ममतारूपं दैन्यं न स्यात् एव । तत्सत्तायां तु प्राप्ताधारत्वेन तद् दुर्निवारम् एवेति भावः ॥न्त्_४,२९।८॥

#६ न्१७: म्(ओ)*ए*  
#७ न्१७ म्⟨ओ⟩[ए]  
#८ न्१७: °शा[ः]  
    
    
भयवासनया ग्रस्ता मोहवासनया हताः ।  
आशापाशनिबद्धास् ते ततः कृपणतां गताः ॥मु_४,२९।९॥  
    
ततः दैन्योपागमनानन्तरम् । ते दामादयः । भयस्य देहनाशशङ्काद्युत्पन्नाया भीतेः । या वासना संस्कारः । तया ग्रस्ताः वशीकृताः । तथा मोहस्य अनात्मनि शरीरादौ आत्मत्वभावनारूपस्याज्ञानस्य । या वासना । तया हताः बाधिताः । आशापाशैः स्वात्मत्वाभिमानविषयीकृतशरीराद्यर्थं धनादिविषयैः आशापाशैः । निबद्धाः स्वाधिनीकृताः । कृपणताम् दैन्यस्य परां काष्ठाम्९ । गताः ॥न्त्_४,२९।९॥

#९ न्१७: काष्ट्[ह्]आम्  
    
    
ननु ततः किं तेषां सम्पन्नम् इत्य् । अत्राह  
    
मुधैव ह्य्१० अनहङ्कारैर् ममत्वम् उपकल्पितम् ।  
रज्ज्वाम् भुजङ्गत्वम्११ इव दामव्यालकटैस् ततः ॥मु_४,२९।१०॥  
    
हि निश्चये । अनहङ्कारैः अहङ्काररहितैः । दामव्यालकटैः । ततः अहङ्कारवशेन दैन्यगमनानन्तरम् । ममत्वम् ममता । मुधा एव व्यर्थम् एव । उपकल्पितम् कल्पनया दृढीकृतम् । किम् इव । रज्ज्वाम् भुजङ्गत्वम् इव । अत्यन्तम् मिथ्याभूतम् इत्य् अर्थः ॥न्त्_४,२९।१०॥

#१० न्१७: (न) ह्य्  
#११ न्१७: °ज्ज्वा⟨ं तु⟩[म् भु]जङ्°  
    
    
ममत्वम् एव कथयति  
    
आपादमस्तकं देहलतेयम् भवतु स्थिरा ।  
ममेति तृष्णाकृपणा दीनतां ते समाययुः ॥मु_४,२९।११॥  
    
स्पष्टम् ॥न्त्_४,२९।११॥  
    
स्थिरीभवतु मे देहः सुखायास्तु धनम् मम ।  
इति बद्धधियां तेषां धैर्यम् अन्तर्धिम् आययौ ॥मु_४,२९।१२॥  
    
स्पष्टम् ॥न्त्_४,२९।१२॥  
    
अवासनत्वाद् वपुषाम् अनास्थत्वात् सुरद्विषाम् ।  
याभूत् प्रहारपरता मार्जितैवाशु साभवत् ॥मु_४,२९।१३॥  
    
सुरद्विषाम् दामव्यालकटानाम् । अवासनत्वात् वासनाराहित्यात् । तथा वपुषाम् अनास्थत्वात् शरीरास्थारहितत्वात्१२ । या प्रहारपरता अभूत् पूर्वम् आसीत् । सा आशु मार्जिता१३ नष्टा । अभवत् । अहङ्कारप्रभावेन देहनाशादिभयोत्पादात् इत्य् अर्थः ॥न्त्_४,२९।१३॥

#१२ न्१७: शरीर्*आ*स्था°  
#१३ न्१७: म्*आ*र्जि°  
    
    
कथं स्थिरा जगत्य् अस्मिन् भवेम इति१४ चिन्तया ।  
वेधिता दीनतां जग्मुः पद्मा इव निरम्भसः ॥मु_४,२९।१४॥  
    
वेधिताः व्याप्ताः ॥न्त्_४,२९।१४॥

#१४ श्१: भवेमेति च; श्३: भवाम इति  
    
    
तेषां त्व् अर्थान्नपानेषु स्वाहङ्कृतिमतां रतिः ।  
बभूव भवभावस्था भीषणा भवभागिनी ॥मु_४,२९।१५॥  
    
स्वा अहङ्कृतिर् देहविषयः अहङ्कारः विद्यते येषाम् । ते । तादृशाः । तेषां रतिः आसक्तिः । राग इति यावत् । भवभावस्था संसारिकपदार्थविषया । भवभागिनी संसारप्रदा ॥न्त्_४,२९।१५॥  
    
अथ तस्मिन् रणे भीत्या सापेक्षत्वम् उपाययुः ।  
मत्तेभगणसंरब्धा वने हरिणका इव ॥मु_४,२९।१६॥  
    
सापेक्षत्वम् मा मरिष्याम इत्य् एवंरूपापेक्षासहितत्वम् । भीत्या मरणभयेन । हरिणकाः कथम्भूताः । मत्तेभानाम् यः गणः । तेन संरब्धाः क्षोभयुक्ताः कृताः ॥न्त्_४,२९।१६॥  
    
सापेक्षत्वम् एव स्पष्टयति  
    
मरिष्यामो मरिष्याम इति चिन्ताहताशयाः ।  
मन्दम् मन्दं किल१५ भ्रेमुः कुपितैरावणे रणे ॥मु_४,२९।१७॥  
    
भ्रेमुः भ्रमन्ति स्म ॥न्त्_४,२९।१७॥

#१५ न्१७: क्⟨ल्⟩इल  
    
    
शरीरैकार्थिनां तेषाम् भीतानाम् मरणाद् इति ।  
अल्पसत्त्वतया मूर्ध्नि कृतम् आपत्प्रदम् पदम् ॥मु_४,२९।१८॥  
    
शरीरम् एकम् केवलम् । अर्थयन्ते इति तादृशानाम् । तथा मरणाद् भीतानाम् । तेषाम् मूर्ध्नि । इति पूर्वोक्तप्रकारेण । अल्पसत्त्वतया कर्त्र्या । पदं कृतम् । अल्पसत्त्वास् ते जाता१६ इति भावः । पदं कथम्भूतम् । आपत्प्रदम् विपत्प्रदम्१७ इत्य् अर्थः ॥न्त्_४,२९।१८॥

#१६ न्१७: जा[ता]  
#१७ न्१७: आपत्प्[र्]अदम् विपत्प्[र्]अदम्  
    
    
अथ प्रम्लानसत्त्वास् ते हन्तुम् अग्रगतम् भटम् ।  
न शेकुर् इन्धनक्षीणा हविर् दग्धुम् इवाग्नयः ॥मु_४,२९।१९॥  
    
प्रम्लानसत्त्वाः नष्टधैर्याः । न शेकुः न समर्थाः जाताः । क्षीणम् इन्धनं येषाम् । ते इन्धनक्षीणाः ॥न्त्_४,२९।१९॥  
    
विबुधानाम् प्रहरतां सुदम्यताम्१८ उपागताः ।  
क्षतविक्षतसर्वाङ्गास् तस्थुः सामान्यवद् भटाः ॥मु_४,२९।२०॥  
    
विबुधानाम् देवानाम् । सुदम्यताम् सुनिग्राह्यताम् ॥न्त्_४,२९।२०॥

#१८ सुदम्यताम् = र-गण! श्१: सुदस्युत्वम्, कोर्र्। इ।म्।: सुदस्युताम्; श्३: सुदम्यत्वं  
    
    
बहुनात्र किम् उक्तेन मरणाद् भीतचेतसः ।  
दैत्या देवेषु वल्गत्सु दुद्रुवुः१९ समराजिरात् ॥मु_४,२९।२१॥  
    
स्पष्टम् ॥न्त्_४,२९।२१॥

#१९ न्१७: द्⟨र्⟩उद्रु°  
    
    
तेषु द्रवत्सु सर्वेषु सर्वतो दानवाद्रिषु ।  
दामव्यालकटाख्येषु विख्यातेष्व् असुरालये ॥मु_४,२९।२२॥  
    
तद्दैत्यसैन्यम् अपतत् खाद् विद्रुतम् इतस् ततः ।  
कल्पान्तपवनाधूतं ताराजालम् इवाभितः ॥मु_४,२९।२३॥  
    
स्पष्टम् ॥न्त्_४,२९।२२-२३॥  
    
कुत्रापतद् इत्य् अपेक्षायाम् आह  
    
अमराचलकुञ्जेषु शिखराणां शिलासु च ।  
तटेषु वारिराशीनाम् पयोदपटलेषु च ॥मु_४,२९।२४॥  
    
स्पष्टम् ॥न्त्_४,२९।२४॥  
    
सागरावर्तगर्तेषु श्वभ्रेष्व् अथ सरित्सु च ।  
जङ्गलेषु दिगन्तेषु ज्वलत्सु विपिनेषु च ॥मु_४,२९।२५॥  
    
स्पष्टम् ॥न्त्_४,२९।२५॥  
    
तद्रणोत्सन्नकोशेषु२० ग्रामेषु नगरेषु च ।  
अटवीषूग्रयक्षासु मरुषूद्यद्दवाग्निषु ॥मु_४,२९।२६॥  
    
तेषाम् असुराणाम् । रणेन उत्सन्नः विशीर्णः । कोशः मध्यं येषाम् । तेषु ॥न्त्_४,२९।२६॥

#२० न्१७: °रण्*ओ*त्स°  
    
    
लोकालोकाचलान्तेषु पर्वतेषु ह्रदेषु च ।  
अन्ध्रद्रमिडकाश्मीरपारसीकपुरेषु२१ च ॥मु_४,२९।२७॥  
    
स्पष्टम् ॥न्त्_४,२९।२७॥

#२१ न्१७: °⟨ड्⟩[द्र्]अमिड°  
    
    
नानाम्भोधितरङ्गासु गङ्गाजलघटासु च ।  
द्वीपान्तरेषु दूरेषु जम्बुषण्डलतासु च ॥मु_४,२९।२८॥  
    
दूरेषु दूरवर्तिषु ॥न्त्_४,२९।२८॥  
    
सर्वतः पर्वताकाराः पतितास् ते ःसुरालयः२२ ।  
विस्फोटिताङ्गचरणा विभिन्नकरबाहवः ॥मु_४,२९।२९॥  
    
स्पष्टम् ॥न्त्_४,२९।२९॥

#२२ न्१७: सुरा(ल्)*र्*अय्(आ)अः; श्१: ःसुरालयः; श्३: सुरारयः  
    
    
शाखालग्नान्त्रतन्त्रीका मुक्तरक्तवहच्छटाः ।  
व्यस्ताङ्गखुरमूर्धानो निष्क्रान्तकुपितेक्षणाः ॥मु_४,२९।३०॥  
    
निष्क्रान्ते भूमौ पतिते । कुपिते ईक्षणे येषाम् । ते ॥न्त्_४,२९।३०॥  
    
स्वायुधा वलनावेगच्छिन्नकङ्कटहेतयः ।  
दूरापातविपर्यस्तपतन्नानाविधांशुकाः ॥मु_४,२९।३१॥  
    
दूरात् यः आपातः । तेन विपर्यस्तानि विपर्यासं गतानि । अत एव पतन्ति अंशुकानि येषाम् । ते । तादृशाः ॥न्त्_४,२९।३१॥  
    
कण्ठलग्नशिरस्त्राणखटत्कारोग्रभीतयः ।  
शिलाशितशिखाप्रोतदेहभागावलम्बिनः ॥मु_४,२९।३२॥  
    
कण्ठलग्नानि यानि शिरस्त्राणानि२३ । तेषां यः खटत्कारः शब्दविशेषः । ततः उग्रा भीतिः२४ येषाम् । ते । तादृशाः ॥न्त्_४,२९।३२॥

#२३ न्१७: °णा*नि*  
#२४ न्१७: °ति[ः]  
    
    
शल्मल्यग्रदृढापातप्रोतकङ्कटशङ्कवः ।  
सुशिलाफलकास्फालशतधाशीर्णमस्तकाः ॥मु_४,२९।३३॥  
    
शल्मल्यग्रेषु वृक्षविशेषाग्रेषु । यः दृढः । आ समन्तात् । पातः । तेन प्रोतः कङ्कटशङ्कवः कवचकीलकाः येषाम् । ते । तादृशाः ॥न्त्_४,२९।३३॥  
    
सर्गान्तश्लोकेन समाप्तिं करोति  
    
सर्व एव सकलासु सशस्त्राः  
पातमात्रसमनन्तरम् एव ।  
दिक्षु नाशम् अगमन्न् असुरेन्द्राः  
पांसवो ःम्बुधिगताः पयसीव ॥मु_४,२९।३४॥  
    
स्पष्टम् ॥न्त्_४,२९।३४॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरण एकोनत्रिंशः२५ सर्गः ॥२९॥

#२५ न्१७: °रणे --- [एकोनत्रिंशः]

    
ॐ । तदा दामादयः कीदृशाः सम्पन्ना इत्य् । अत्राह  
    
इति तुष्टेषु देवेषु दानवेषु हतेषु च ।  
दामव्यालकटा दीना बभूवुर् भयविह्वलाः ॥मु_४,३०।१॥  
    
स्पष्टम् ॥न्त्_४,३०।१॥  
    
ननु शम्बरः किं कृतवान्१ इत्य् । अत्राह  
    
जज्वाल कुपितः कोपी कल्पान्ताग्निर् इव ज्वलन् ।  
शम्बरः शमितानीको२ दामव्यालकटान् प्रति ॥मु_४,३०।२॥  
    
दामादीन् प्रति शम्बरः कुपितो ःभूद् इति पिण्डार्थः ॥न्त्_४,३०।२॥

#१ न्१७: °वान्⟨न्⟩  
#२ न्१७: °आन्⟨एके⟩[ईको]  
    
    
शम्बरस्य भयाद् गत्वा पातालम् अथ सप्तमम् ।  
दामव्यालकटास् तस्थुस् त्यक्त्वा दानवमण्डलम् ॥मु_४,३०।३॥  
    
स्पष्टम् ॥न्त्_४,३०।३॥  
    
यमस्य किङ्करास् तत्र वेतालत्रासनक्षमाः ।  
कुकुहा नाम तिष्ठन्ति नरकार्णवपालकाः ॥मु_४,३०।४॥  
    
स्पष्टम् ॥न्त्_४,३०।४॥  
    
तैः सार्धं नीतवन्तस् ते तत्र दामादयो ःवधिम् ।  
दशवर्षसहस्रान्ताम् आत्तानन्तकुवासनाः ॥मु_४,३०।५॥  
    
तैः कुकुहैः । सार्धम् । दशवर्षसहस्रान्ताम् दशवर्षसहस्रसङ्ख्यापर्यन्ताम् । अवधिम् कालावधिम् । ते दामादयः नीतवन्तः नयन्ति स्म । ते कथम्भूताः । आत्ताः धारिताः । कुवासनाः धनादिविषयाः निन्दिताः संस्काराः । यैः । तादृशाः ॥न्त्_४,३०।५॥  
    
इयम् मे वनिता रम्या ममेयम् प्रभुतेति च ।  
कुकुहस्नेहबद्धानां कालस् तेषां व्यवर्तत ॥मु_४,३०।६॥  
    
व्यवर्तत परिणतो ःभूत् ॥न्त्_४,३०।६॥  
    
धर्मराजो ःथ तं देशं कदाचित् समुपाययौ ।  
महानरककार्याणां विचारार्थं यदृच्छया ॥मु_४,३०।७॥  
    
स्पष्टम् ॥न्त्_४,३०।७॥  
    
अपरिज्ञातम् एनं ते धर्मराजं त्रयो ःसुराः ।  
न प्रणेमुर् विनाशाय सामान्यम् इव किङ्करम् ॥मु_४,३०।८॥  
    
अपरिज्ञातम् इति विशेषणद्वारेण हेतुः ॥न्त्_४,३०।८॥  
    
अथ वैवस्वतेनैते ज्वलितश्वभ्रभूमिषु ।  
विहितभ्रूपरिस्पन्दम् आदेशेन निवेशिताः ॥मु_४,३०।९॥  
    
स्पष्टम् ॥न्त्_४,३०।९॥  
    
तत्र ते करुणाक्रन्दाः ससुहृद्दारबान्धवाः ।  
दग्धाः सपर्णविटपा वृक्षा इव दवानलैः ॥मु_४,३०।१०॥  
    
स्पष्टम् ॥न्त्_४,३०।१०॥  
    
स्वया वासनया जातास् तयैव क्रूरया३ पुनः ।  
वधकर्मकराकाराः कैराता राजकिङ्कराः ॥मु_४,३०।११॥  
    
वधकर्म कुर्वन्तीति वधकर्मकराः । तद्वत् आकारः येषाम् । ते । तादृशाः । अत्यन्तहिंसका इत्य् अर्थः ॥न्त्_४,३०।११॥

#३ न्१७: क्[र्]ऊरया  
    
    
तज्जन्माथ परित्यज्य जाताः सुह्मेषु वायसाः ।  
तदन्ते गृध्रताम्४ यातास् ततो ःपि बकतां गताः ॥मु_४,३०।१२॥  
    
तज्जन्म राजकिङ्करजन्म । सुह्मेषु जनपदविशेषेषु५ ॥न्त्_४,३०।१२॥

#४ न्१७: गृ⟨द्⟩ध्र°  
#५ न्१७: °शे[षे]षु  
    
    
शवरत्वं त्रिगर्तेषु मेषत्वम् बर्बरेषु च ।  
मगधेष्व् अथ कीटत्वं चक्रुस् ते वक्त्रबुद्धयः ॥मु_४,३०।१३॥  
    
वक्त्रबुद्धयः इति विशेषणद्वारेण हेतुः ॥न्त्_४,३०।१३॥  
    
अनुभूयेतराम् अत्र चित्रां योनिपरम्पराम् ।  
अद्य मत्स्याः स्थिता राम कश्मीरारण्यपल्वले६ ॥मु_४,३०।१४॥  
    
अत्र पूर्वोक्तेषु देशेषु । इतराम् योनिं शवरत्वादिभिन्नाम् ॥न्त्_४,३०।१४॥

#६ न्१७: °प⟨ल्⟩ल्व°  
    
    
कथम्भूताः ते तत्र स्थिता इत्य् । अत्राह  
    
दावाग्निक्वथिताल्पाल्पपङ्ककल्कानुपायिनः७ ।  
न म्रियन्ते न जीवन्ति जरज्जम्बालजर्जराः ॥मु_४,३०।१५॥  
    
कल्कम् मलम् ॥न्त्_४,३०।१५॥

#७ न्१७: °क्व⟨प्⟩[थ्]इताल्पाल्पपङ्ककल्कानु⟨य्⟩[प्]आयिनः मित् श्१,श्३  
    
    
सङ्गृह्य८ पूर्वोक्तयोनिक्लेशं कथयति  
    
विचित्रयोनिसंरम्भम् अनुभूय पुनः पुनः ।  
भूत्वा भूत्वा पुनर् नष्टास् तरङ्गा जलधाव् इव ॥मु_४,३०।१६॥  
    
प्रोक्तन्यायेनेति भावः ॥न्त्_४,३०।१६॥

#८ न्१७: °*गृ*ह्य  
    
    
सर्गान्तश्लोकेन दामादिवृत्तान्तं तावत् स्थापयति  
    
भवजलधिगतास् ते वासनावातनुन्नास्  
तृणम् इव चिरम् ऊढा देहरूपैस् तरङ्गैः ।  
उपशमम् अनुयाता राम नाद्याप्य् अनन्तम्  
परिकलय महत्त्वं दारुणं वासनायाः ॥मु_४,३०।१७॥  
    
ऊढाः ईरिताः । उपशमम् वासनाराहित्यम् । फलितं कथयति अनन्तम् इति । अत इति शेषः । हे राम । यतः दामादिभिः वासनावशत एवंविधा यातना प्राप्ता अतः त्वं वासनायाः अहम्ममेतिरूपाया वासनायाः । अनन्तम् अन्तरहितम् । दारुणम् कठिनम् । महत्त्वम् परिकलय निश्चिनु । इति शिवम् ॥न्त्_४,३०।१७॥  
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे त्रिंशः सर्गः ॥३०॥

    
ॐ । पूर्वोक्तम् अनुस्मारयति  
    
अतः प्रबोधाय तव वच्मि राम महामते ।  
दामव्यालकटन्यायो मा ते ःस्त्व् इति न लीलया ॥मु_४,३१।१॥  
    
प्रबोधाय वासनावश्यं त्याज्येत्य् एवंरूपाय१ प्रकृष्टबोधाय । न लीलयेति । लीलया परिहासेन । परिहासार्थम् इति यावत् । न । वच्मि । अवञ्चकत्वाद् इति भावः ॥न्त्_४,३१।१॥

#१ न्१७: °त्याज्य्[एत्य्] एवम्°  
    
    
दामादिवृत्तान्तावष्टम्भेन नानाविधम् उपदेशम् प्रस्तौति  
    
अविवेकानुसन्धानाच्२ चित्तम् आपदम् ईदृशीम् ।  
अनन्ततरदुःखाय परिगृह्णाति हेलया ॥मु_४,३१।२॥  
    
अविवेकस्य अनात्मनि देहादाव् आत्माभिमानरूपस्याविचारस्य । अनुसन्धानात् स्फुरणात् । चित्तम् कर्तृ । ईदृशीम् दामाद्यनुभूतापत्सदृशीम्३ । आपदम् कर्मभूताम् । अनन्ततरदुःखाय अनन्ततरदुःखार्थम् । हेलया प्रयत्नं विना । परिगृह्णाति अनुभवति । अतो ःविवेक एव त्याज्य इति भावः ॥न्त्_४,३१।२॥

#२ न्१७: °ना⟨श्⟩[च्]  
#३ न्१७: °शी[म्]  
    
    
वासनात्यागम् प्रति उत्तेजनाय दामादिभिर् अनुभूतां विपदं कथयति  
    
क्व किलामरविध्वंसिशम्बरानीकनाथता ।  
क्व तापतप्तजम्बालजलजर्जरमीनता ॥मु_४,३१।३॥  
    
उत्तरार्धे कश्मीरेष्व् इति शेषः ॥न्त्_४,३१।३॥  
    
क्व धैर्यम् अमरानीकविद्रावणकरम् महत् ।  
क्व किरातमहीपालक्षुद्रकिङ्कररूपता ॥मु_४,३१।४॥  
    
स्पष्टम् ॥न्त्_४,३१।४॥  
    
क्व नाम निरहङ्कारचित्सत्त्वोदारधीरता४ ।  
क्व मिथ्यावासनावेशाद् अहङ्कारकुकल्पना ॥मु_४,३१।५॥  
    
निरहङ्कारम् देहो ःहम् इति स्थूलाहङ्काररहितम् । यत् चित् चिद्रूपम् । सत्त्वम् सत्त्वाख्यम् मनः । तेन या उदारधीरता मरणादिभयराहित्येन उदारभावः धीरभावश् च । सा क्व नाम भवति । मिथ्याभूता या वासना संस्कारः । तस्या आवेशात् आवेशेन उत्पन्ना । अहङ्कारकुकल्पना देहो ःहम् इत्य् एवंरूपाहङ्काररूपा निन्दिता कल्पना । क्व भवति । अनयोर् अन्तरं स्वयम् एव पश्येति भावः ॥न्त्_४,३१।५॥

#४ न्१७: °कार⟨म्⟩ चित्°  
    
    
शाखाप्रतानगहना संसारविषमञ्जरी ।  
अहङ्काराङ्कुराद् एव समुदेतीयम् आतता ॥मु_४,३१।६॥  
    
इयम् पुरःस्फुरन्ती । आतता विस्तीर्णा । शाखाप्रतानैः नानापदार्थरूपैः शाखासमूहैः । गहना दुर्गमा । संसार एव विषमञ्जरी विषलता कर्त्री । अहङ्कार एवाङ्कुरः बीजम् । तस्मात् उदेति प्रादुर्भवति । अहङ्काराभावे कस्य किंरूपः संसारः स्यात् । सुषुप्तौ हि अहङ्कारविलये सर्वे संसारं नानुभवन्तीति भावः ॥न्त्_४,३१।६॥  
    
फलितं कथयति  
    
अहङ्कारम् अतो राम मार्जयान्तः प्रयत्नतः ।  
अहं न कश्चिद् एवेति मार्जयित्वा सुखी भव ॥मु_४,३१।७॥  
    
हे राम । यस्मात् अहङ्कार एवापद् अस्ति अतः त्वम् अहङ्कारम् देहो ःहम् इत्यादिरूपं स्थूलम् अहङ्कारम् । अन्तः मनसि । प्रयत्नतः सम्यग्ज्ञानाख्यप्रयत्नेन । मार्जय उत्पुंसय । ततः किम् मम सेत्स्यतीत्य् । अत्राह अहम् इति । अहम् स्थूलदेहादिरूपः अहम् । नैव कश्चित् अस्मि । शुद्धचिन्मात्रतत्त्वस्यैव सत्ताभाक्त्वयोगात्५ । इति एवम् । अर्थात् अहङ्कारम्६ मार्जयित्वा त्वम् सुखी देहादिनैरपेक्ष्यकृतमहासुखयुक्तः७ । भव । देहाद्यपेक्षावशाद्८ एव हि पुरुषः दुःखी भवति । ननु देहं तावत् देहापेक्षा क्व गच्छतीति चेन् । न गच्छति । किं तु तद्विषयाहम्भावहीनतया तद्भावाभावचिन्ताः न व्याकुलीकुर्वन्ति । तद्यात्रामात्रनिमित्तं कृतस्य प्रवाहागतस्य प्रयत्नस्य तु न तादृशी दुःखकारितास्तीत्य् अलम् ॥न्त्_४,३१।७॥

#५ न्१७: °भा⟨त्⟩[क्]त्व°  
#६ न्१७: शु*द्ध° → अहङ्का*रम्  
#७ न्१७: °सु*ख*यु°  
#८ न्१७: देहाद्य्(इ)अपे°  
    
    
नन्व् अहङ्कारेण को दोष उत्पाद्यते येन पुरुषो दुःखी भवतीत्य् । अत्राह  
    
अहङ्काराम्बुदच्छन्नम् परमार्थेन्दुमण्डलम् ।  
रसायनमयं शीतम् अदृश्यत्वम् उपागतम् ॥मु_४,३१।८॥  
    
परमार्थः परमोपादेयभूतः परमात्मा । स एवाह्लादकारित्वात् इन्दुः । तस्य मण्डलम् सर्वव्यापकं स्वरूपम् । अहङ्कार एव देहो ःहम् इत्य् एवंरूपः अहङ्कारः एव । अम्बुदः मेघः । तेन छन्नम् आवृतं सत् । अदृश्यत्वम् अहम्परामर्शविषयत्वायोग्यताम् । उपागतम् । देहाभिमानाविष्टो हि पुरुषः परमार्थतः स्वरूपभूतम् अपि चिन्मात्रतत्त्वं नाहन्तया परामृशति । तत् कथम्भूतम् । रसायनमयम् महानैरपेक्ष्याधारत्वेनामृतस्वरूपम् । अत एव शीतम् अपेक्षास्वरूपसन्तापरहितम् । अतश् च सुखस्वरूपपरमात्माच्छादकत्वेन युक्तम् एवाहङ्कारस्य सन्तापकारिदोषोत्पादकत्वम् इति भावः ॥न्त्_४,३१।८॥  
    
अहङ्कारप्रभावेनैव त्वम् प्रादुर्भूतो ःसीत्य् अभिप्रायेणाह  
    
अहङ्कारपिशाचात्ता दामव्यालकटास् त्रयः ।  
गताः सत्ताम् असन्तो ःपि मायामाहात्म्यदानवाः ॥मु_४,३१।९॥  
    
मायायाः शम्बराम्बरप्रयुक्तायाः मायायाः । माहात्म्येन प्रभावेन । दानवाः दानवरूपतां याताः । अत एवासन्तः९ अपि त्रयः दमव्यालकटाः । अहङ्कार एव पिशाचः१० । तेनात्ताः गृहीताः सन्तः । सत्ताम् वयं दामादय इत्य् एवंरूपां सत्ताम् । गताः । एवं त्वम् अपि मायामाहात्म्येन मनुष्यरूपतां यातः । अत एवासन् अपि स्वाहङ्कारवशाद् एव स्वसत्ताम् अनुभवसीति भावः ॥न्त्_४,३१।९॥

#९ न्१७: °आस⟨त्⟩[न्]तः  
#१० न्१७: °च्⟨आ⟩[अ]ः  
    
    
ननु ते दामादयः कश्मीरेषु कस्मिन् पल्वले सन्तीत्य् । अत्राह  
    
कश्मीरेषु महापद्मसरसीतीरपल्वले११ ।  
अद्य मत्स्याः स्थिता राम शेवाललवलालसाः ॥मु_४,३१।१०॥  
    
स्पष्टम् ॥न्त्_४,३१।१०॥

#११ न्१७: °प⟨ल्⟩ल्व°; ज़ु महापद्मसरस् ("अन्चिएन्त् नमे ओफ़् वोलुर् लके") व्ग्ल्। र्त् इव् ५९३ (नेब्स्त् अन्म्।) सोwइए स्तेइन् १९००, वोल्। २: ४२३फ़्। व्ग्ल्। (इव्) ३२,५अब्।  
    
    
अत्र श्रीरामः पृच्छति  
    
नासतो विद्यते भावो नाभावो विद्यते सतः१२ ।  
ते ह्य् असन्तः कथं सन्तः सम्पन्ना इति मे वद ॥मु_४,३१।११॥  
    
हि यस्मात् । असतः सत्ताकर्तृत्वम् अभजतः । भावः सत्ता । नास्ति । शशिशृङ्गादाव् अदर्शनात् । सतः सत्ताकर्तृताम् भजतः । अभावः असत्ता । नास्ति । पङ्कनिक्षिप्ते बीजे अदर्शनात् । अतः असन्तः शम्बरमायोद्भावितत्वेन सत्ताकर्तृत्वम् अभजन्तो ःपि । ते दामादयः । सन्तः सत्तायुक्ताः । कथं सम्पन्नाः । इति एवम् । मे वद कथयेत्य् अर्थः१३ ॥न्त्_४,३१।११॥

#१२ भ्ग् इइ १६अब्  
#१३ न्१७ :(ए)अर्°  
    
    
श्रीवसिष्ठ उत्तरं कथयति  
    
एवम् एतन् महाबाहो नासद् भवति हि क्वचित् ।  
कदाचित् किञ्चिद् अप्य् एतद् बृहद् भवति वा तनु ॥मु_४,३१।१२॥  
    
एतत् त्वयोक्तं वस्तु । एवम् भवति । हि यस्मात् । असत् वस्तु । क्वचित् कुत्रापि देशे काले वा । सत् न भवति सत्तां न भजति । अर्थात् सद् असद् वेति ज्ञेयम् । ननु तर्हि कथम् इन्द्रियागोचरत्वेनासताम् परमाणूनाम् इन्द्रियलभ्यत्वेन सत्स्वरूपस्य घटस्य भावः दृश्यते सतः घटस्य कालवशतः असत्स्वरूपपरमाणुता चेत्य् । अत्राह कदाचिद् इति । किञ्चित् अपि परमार्थतः अनिर्वचनीयसन्मात्ररूपत्वेनावस्थितम् अपि । एतत् प्रत्यक्षेणानुमानेन च पुरःस्फुरत् सत्त्वासत्त्वाभ्यां ज्ञातं घटपरमाण्वादिरूपं वस्तु । बृहत् भवति तनु वा भवति । तथा च नात्र सतो ःसत्त्वम् असतो वा सत्त्वम् इति भावः ॥न्त्_४,३१।१२॥  
    
तथा च दामादिषु को न्याय इत्य् । अत्राह  
    
किम् असत् सत् स्थितम् ब्रूहि किं तत् सद्१४ वाप्य् असत् स्थितम् ।  
निदर्शनेनानेनैव करिष्ये त्वद्विबोधनम् ॥मु_४,३१।१३॥  
    
त्वम् प्रथमम् ब्रूहि । किम् ब्रवीमीत्य् अपेक्षायाम् आह किम् इतीति । किम् वस्तु । सद् अपि भवत् । असत् स्थितम् असद्रूपं सम्पन्नम् । किं वासत् अपि भवत् । सत् स्थितम् सद्रूपं सम्पन्नम् । ननु मत्कथनेन किं सेत्स्यतीत्य् । अत्राह निदर्शनेनेति । ततः अहम् अनेन निदर्शनेन त्वदुक्तेन दृष्टान्तेन । त्वद्विबोधनं करिष्ये । अन्यथा त्वं न श्रोष्यसीति भावः ॥न्त्_४,३१।१३॥

#१४ न्१७: सत्⟨त्⟩[द्]  
    
    
श्रीरामः कथयति  
    
सन्त एव स्थिताः सन्तो ब्रह्मन् वयम् अमी किल ।  
दामादयस् त्व् असन्तो ःपि वच्मि सन्तः स्थिता इति ॥मु_४,३१।१४॥  
    
किल निश्चये । हे ब्रह्मन् । अमी प्रत्यक्षं स्फुरन्तः । वयम् । सन्तः एव सन्तः स्थिताः भवामः । न हि अस्माकम् असत्त्वं केनापि प्रकारेण युक्तम् परस्परम् आलापाद्यर्थक्रियासम्भवात् । तु पक्षान्तरे । दामादयः असन्तः अपि शम्बरमायोद्भावितत्वेनासन्तो१५ ःपि सन्तः । सन्तः स्थिताः भवन्ति । अहम् इति एवम् । वच्मि ब्रवीमि ॥न्त्_४,३१।१४॥

#१५ न्१७: °वित⟨त्⟩त्वे°  
    
    
श्रीवसिष्ठः अनेन निदर्शनेन श्रीरामस्य बोधनं करोति  
    
यथा दामादयो राम स्थिता मायामया इह ।  
असत्या एव सत्याभा मृगतृष्णाम्बुपूरवत् ॥मु_४,३१।१५॥  
    
तथैवेमे वयम् अपि ससुरासुरदानवाः ।  
असत्या एव वल्गामो याम आयाम एव च ॥मु_४,३१।१६॥  
    
मायामयाः मायास्वरूपाः । इह अस्मिन् संसारे । दृष्टान्तम् उक्त्वा दार्ष्टान्तिकं कथयति तथैवेमे वयम् इति । इमे परस्परम् आलापं कुर्वन्तः । यामः आयामः इति सर्वासां क्रियाणाम् उपलक्षणम् । सर्वं कुर्म इत्य् अर्थः ॥न्त्_४,३१।१५-१६॥  
    
ननु वयं कथं दामादिवद् असद्रूपा इत्य् । अत्राह  
    
अलीकम् एव त्वद्भावो मद्भावो ःलीकम् एव च ।  
अनुभूतो ःप्य् असद्रूपः स्वप्ने स्वमरणं यथा ॥मु_४,३१।१७॥  
    
त्वद्भावः रामेति नाम्नः तव सत्ता । अलीकम् एव असत्यम् एव भवति । मद्भावः वसिष्ठेति नामधेयस्य मम सत्ता च । अलीकम् एव भवति । कथम्भूतः त्वन्मद्भावः । अनुभूतः अपि अस्मिन् समये अनुभूयमानो ःपि । असद्रूपः । अत्र विश्वासोत्पादकं दृष्टान्तं कथयति स्वप्न इति । अयम् भावः । यथा पुरुषः स्वप्ने स्वमरणम् असत्यम् एव पश्यति । अन्यथा स्वप्नद्रष्टुर् अभावेन कः स्वमरणम् पश्येत् । तथा त्वद्भावमद्भावाव् अपि आवाम् पश्यावः । अन्यथा त्वयि त्वत्तायाम् एव मयि मत्तायाम्१६ एव निष्ठितायां त्वम् माम् प्रति त्वम् इति न पश्येः । स्वम् प्रत्य् अहम् इति त्वयि त्वत्त्वस्य मयि मत्त्वस्य निष्ठितत्वात् इति । अनुभूत इति वर्तमाने निष्ठाप्रयोगः ॥न्त्_४,३१।१७॥

#१६ न्१७: ⟨स्⟩[म्]अत्°  
    
    
एतद् एव दृष्टान्तान्तरेण१७ कथयति  
    
मृतो बन्धुर् यथा स्वप्ने ःप्य् अनुभूतो ःप्य् असन्मयः ।  
मृतो ःयम् इति च ज्ञप्तिर् भवेद् एवम् इदं जगत् ॥मु_४,३१।१८॥  
    
यथा मृतः बन्धुः स्वप्ने अनुभूतः अपि असन्मयः असत्य एव । भवति । चः हेत्वर्थे । च यतः । मृतो ःयम् इति ज्ञप्तिः जाग्रत्कालीनः बोधः यतः अस्ति । एवम् अनेन प्रकारेण । अनुभूतम् अपि जगत् असद् भवति । ज्ञानिनां नास्तीत्य् अतद्विषयो बोधो भवति । अज्ञानां तु सुषुप्तिकालीनः । अन्यथा नासीद् इति जाग्रत्कालीनपरामर्शासम्भवाद् इति१८ भावः ॥न्त्_४,३१।१८॥

#१७ न्१७: °ष्टान्*ता*न्त°  
#१८ न्१७: इ*ति*  
    
    
ननु तर्हि सर्वेषां कथं न१९ मदुक्तानुगुण्येनैव बोधो ःस्तीत्य् । अत्राह  
    
एषा हि मूढविषया नोक्तिर् एव विराजते ।  
अभ्यासेन विनोदेति नानुभूतेर् अपह्नवः ॥मु_४,३१।१९॥  
    
हि निश्चये । मूढविषया एव । न तु तज्ज्ञविषया । एषा उक्तिः तवेति शेषः । तव न विराजते न शोभते । तज्ज्ञत्वाद्२० इति भावः । ननु तर्हि त्वन्मद्भावानुभूतेः किं करोमीत्य्२१ । अत्राह अभ्यासेनेति । अभ्यासेन विरुद्धानुभवाभ्यासेन । विना । अनुभूतेः पूर्वस्याः अनुभूतेः । अपह्नवः नोदेति । अतः त्वम् अपि त्वद्भावसद्भावासत्यतानुभवम् एव कुरु येन त्वद्भावसद्भावानुभूतिः न स्याद् इति२२ भावः ॥न्त्_४,३१।१९॥

#१९ न्१७: *न*  
#२० न्१७: °ज्ञ्⟨आ⟩[अ]°  
#२१ न्१७: °रो*मी*त्य्  
#२२ न्१७: स्या*द् इ*ति  
    
    
नन्व् अभ्यासेन विना कथम् अनुभूतेर् अपह्नवः न सम्पद्यते इत्य् । अत्राह  
    
निश्चयो२३ ःन्तः प्ररूढो यः स यत्नाभ्यसनं विना ।  
नाशम् आयाति लोके ःस्मिन् न कदाचन कस्यचित् ॥मु_४,३१।२०॥  
    
निश्चयः अनुभवः । अन्तर् मनसि । प्ररूढः दृढीभूतः । स्वभाव एवायम् इति भावः ॥न्त्_४,३१।२०॥

#२३ न्१७: निश्च्⟨इ⟩[अ]°  
    
    
ननु तर्हि करुणाक्रान्ताः२४ तज्ज्ञाः सर्वेषां कथं नैतद् एवोपदिशन्तीत्य्२५ । अत्राह  
    
इदं जगद् असद् ब्रह्म सत्यम् इत्य् एव वक्ति यः ।  
तम् उन्मत्तम् इवोन्मत्ता२६ विमूढा विहसन्त्य् अलम् ॥मु_४,३१।२१॥  
    
इदम् पुरः स्फुरत् । जगत् असत् भवति । ब्रह्म बाह्यान्तःकरणाविषयं२७ सच्चिन्मात्ररूपम् ब्रह्माख्यं वस्तु । सत् भवति । इति एवम् । यः वक्ति कथयति । तम् तज्ज्ञम् । उन्मत्ताः स्वार्थापरिज्ञानेन उन्मत्तरूपाः । विमूढाः अज्ञाः । उन्मत्तम् इव विहसन्ति । तदुपदेशश्रवणस्य तु का कथेत्य् । अतो ःसौ न वक्तीति भावः ॥न्त्_४,३१।२१॥

#२४ न्१७: °न्त्*आ*ः  
#२५ न्१७: °दिश्⟨य्⟩अ°  
#२६ न्१७: °म⟨क्⟩[त्]ता  
#२७ न्१७: °य⟨ः⟩[म्]  
    
    
ननु किमर्थं ते तं हसन्तीत्य् । अत्राह  
    
अक्षीबक्षीबयोर् ऐक्यं२८ क्व किलेहाज्ञतज्ज्ञयोः ।  
आन्ध्यप्रकाशयोर् बोधे स्याच् छायातपयोर् इव ॥मु_४,३१।२२॥  
    
अक्षीबक्षीबयोः स्वात्मानन्दाख्यमधुपानेन तदपानेन च संसारम् प्रति विस्मरणाविस्मरणशीलयोः । तज्ज्ञाज्ञयोर् बोधे अनुभवे । ऐक्यम् परस्परसम्मतिरूपम् ऐक्यम् । क्व स्यात् । न स्याद् इत्य् अर्थः । न हि क्षीबाक्षीबयोर् इह बोधे सम्मतिः दृश्यत इति भावः । अतः एते हसन्तीत्य् आशयः । तयोः कयोर् इव । छायातपयोर् इव । यथा आन्ध्यप्रकाशरूपयोः छायातपयोः बोधे२९ पदार्थप्रकटनाख्ये बोधे३० । ऐक्यं नास्ति । तथेत्य् अर्थः ॥न्त्_४,३१।२२॥

#२८ न्१७: ⟨ए⟩[ऐ]क्°  
#२९ न्१७: ब्*ओ*धे  
#३० न्१७: बोध्⟨य्⟩ए  
    
    
ननु किमर्थं तयोः बोधे ऐक्यं नास्तीत्य् । अत्राह  
    
यत्नेनाप्य् अनुभूते ःर्थे सत्ये कर्तुम् अपह्नवम् ।  
तज्ज्ञो ःज्ञश् च न शक्नोति शव आक्रमणं यथा ॥मु_४,३१।२३॥  
    
अनुभूते । अत एव सत्ये सत्यतया ज्ञाते । अर्थे चिन्मात्राख्ये जगदाख्ये च वस्तुनि । तज्ज्ञः अज्ञः च यत्नेनापि अपह्नवं कर्तुं न शक्नोति । पुरःस्फुरत्त्वात् । न हि पुरः स्फुरत् वस्तु कश्चिद् अपह्नोतुं शक्नोति । अत एव तयोः बोधे ऐक्यं नास्तीति भावः । कः यथा न शक्नोति । शवो३१ यथा । यथा शवः आक्रमणम् पदार्थाक्रमणम् । न शक्नोति । तथेत्य् अर्थः ॥न्त्_४,३१।२३॥

#३१ न्१७: श्(ए)अवो  
    
    
ननु तर्हि अज्ञो ःप्य् एतद् एव कथयत्व् इत्य् । अत्राह  
    
ब्रह्म सर्वं जगद् इति वक्तुं तज्ज्ञस्य युज्यते ।  
यतो ःविद्याननुभवे स तद् एवानुभूतवान् ॥मु_४,३१।२४॥  
    
सर्वं जगद् ब्रह्म भवति । इति एवम् । वक्तुम् तज्ज्ञस्य चिन्मात्राख्यब्रह्मस्वरूपज्ञस्य३२ । युज्यते । यतः स एव तज्ज्ञः एव । तत् ब्रह्म । अनुभूतवान् दृष्टवान् । कस्मिन् सति । अविद्यायाः अननुभवे जगत्पदार्थरूपैः भावाभावैः उपलक्षितायाः अविद्यायाः अदर्शने सति ॥न्त्_४,३१।२४॥

#३२ न्१७: °प*ज्ञ*स्य  
    
    
पुनर् अपि एतद् एव कथयति  
    
प्रबुद्धविषये ह्य् एषा राम वाक् प्रविराजते ।  
बुद्धस्यास्मीति रूपेण किल नास्त्य् एव किञ्चन ॥मु_४,३१।२५॥  
    
हे राम । एषा वाक् सर्वम् ब्रह्मेति वाक् । प्रबुद्धाख्यो यः विषयः योग्यो देशः । तत्र प्रविराजते । अर्थात् अबुद्धविषये न राजते इति ज्ञेयम् । ननु कथं तत्रैव राजते इत्य् । अत्राह बुद्धस्येति । यतः इति शेषः । यतः बुद्धस्य किञ्चन किञ्चिद् अपि शरीरादिकम् । अस्मीति रूपेण नास्ति अस्मीति ज्ञानविषयं नास्ति । अयम् भावः । अज्ञः देहो ःहम् इति निश्चितः तदुपयोगीनि वस्तून्य् अपि सत्यानीति जानाति । अन्यथा तदर्थं रात्रिन्दिनम् प्रयत्नपरत्वायोगात् । ज्ञस् तु देहाभिमानाभावात् तदुपयोगिषु सत्यतां न जानाति । अन्यथा तद्विषयाया उपेक्षाया अयोगात् । इति तज्ज्ञस्यैव सर्वम् ब्रह्मेति वक्तुं युक्तं नाज्ञस्येति३३ ॥न्त्_४,३१।२५॥

#३३ न्१७: °स्य्⟨अ⟩[ए]ति  
    
    
ननु तज्ज्ञस्यास्या अनुभूतेः कदाचिद् अपह्नवो ःस्ति न वेत्य् । अत्राह  
    
ब्रह्मैवेदम् परं शान्तम् इत्य् एवानुभवन् सुधीः ।  
अपह्नवः स्वानुभूतेः कर्तुं तस्य न युज्यते ॥मु_४,३१।२६॥  
    
सुधीः ज्ञः । इदम् जगत् । शान्तम् परम् ब्रह्मैव भवति । इत्य् एव एवम् एव । अनुभवन् भवति । अतः तस्य ज्ञस्य । अस्याः स्वानुभूतेः अपह्नवः कर्तुं न युज्यते युक्तो न भवति ॥न्त्_४,३१।२६॥  
    
ननु तर्हि त्वं कथं श्रीवसिष्ठ इति नामयोग्यो ःसीत्य् । अत्राह  
    
परस्माद् व्यतिरेकेण नाहम् आत्मनि किञ्चन ।  
हेमनीवोर्मिकादित्वं न मय्य् अस्ति वसिष्ठता३४ ॥मु_४,३१।२७॥  
    
अहम् वसिष्ठाख्यः अहम् । आत्मनि स्वस्मिन् । परस्मात् उत्तीर्णात् चिन्मात्रात् । व्यतिरेकेण नास्मि । त्वं तु यत् पश्यसि तत् पश्येति भावः । अतो मयि वसिष्ठता३५ वसिष्ठेति नामयोग्यता । नास्ति । किम् इव । ऊर्मिकादित्वम् इव । यथा ऊर्मिकादित्वं हेमनि नास्ति । तथेत्य् अर्थः । अतो ःहम् अपि वसिष्ठो नास्मीति भावः ॥न्त्_४,३१।२७॥

#३४ न्१७: व⟨म्⟩[स्]इष्ठ°  
#३५ न्१७: व⟨म्⟩[स्]इष्ठ°  
    
    
ननु यदि त्वं स्वात्मनीदृशो ःसि तर्हि मूढः कीदृशो ःस्तीत्य् । अत्राह  
    
भूतत्वव्यतिरेकेण मूढो नात्मनि किञ्चन ।  
ऊर्म्यादिबुद्धौ हेमेव नाज्ञे ःस्ति परमार्थता ॥मु_४,३१।२८॥  
    
मूढः चिन्मात्रस्वरूपपरमात्मज्ञानहीनः । आत्मनि । भूतत्वव्यतिरेकेण३६ देहभावाद् ऋते । किञ्चन किञ्चिद् अपि । नास्ति । तज्ज्ञस् तु तं यद्रूपम् पश्यति तद्रूपम् पश्यत्व् इति भावः । यतः अज्ञे परमार्थता परमार्थभूतचिन्मात्रभावः । नास्ति । स हि स्वं चिन्मात्ररूपं न पश्यति । किम् इव । हेमेव । यथा ऊर्म्यादिबुद्धौ ऊर्मिकादिबुद्धौ सति । हेम नास्ति । तथेत्य् अर्थः ॥न्त्_४,३१।२८॥

#३६ न्१७: °त⟨त्⟩त्व°  
    
    
सङ्गृह्य कथयति  
    
मिथ्याहन्तामयो मूढः सत्यैकात्ममयः सुधीः ।  
युज्यते न क्वचिन् नाम स्वभावापह्नवो ःनयोः ॥मु_४,३१।२९॥  
    
मूढः अज्ञः । मिथ्याभूता या अहन्ता देहविषयः अहङ्कारः । तन्मयः भवति । सुधीः तज्ज्ञः । सत्यः सत्यभूतः । यः एकात्मा सर्वव्यापकः परमात्मा । तन्मयः भवति । नाम निश्चये । अनयोः मूढसुधियोः । स्वभावस्य मिथ्याहङ्काराख्यस्य परमार्थाख्यस्य च स्वरूपस्य । अपह्नवः अपलापः । क्वचित् न युज्यते । न हि पुरः स्फुरत् स्वस्वरूपं कश्चिद् अपह्नोतुं शक्नोति ॥न्त्_४,३१।२९॥  
    
एतद् एव सदृष्टान्तम् आह  
    
यो यन्मयस् तस्य तस्मिन् युज्यते ःपह्नवः कथम् ।  
पुरुषस्य घटो ःस्मीति वाक्यम् उन्मत्ततैव३७ हि ॥मु_४,३१।३०॥  
    
यः पुरुषः । यन्मयः निश्चयद्वारेण यत्स्वरूपः स्यात् । तस्य पुरुषस्य । तस्मिन् स्वरूपे । अपह्नवः कथम् स्यात् । हि यस्मात् । पुरुषस्य घटो३८ ःस्मीति वाक्यम् उन्मत्तता एव भवति । अतः ब्रह्मात्मत्वे निश्चितस्य ज्ञस्य स्थूलदेहात्मत्वे निश्चितस्याज्ञस्य च स्वानुभूतेर् अपह्नवः न युक्त इति भावः ॥न्त्_४,३१।३०॥

#३७ न्१७: °त्⟨ए⟩[ऐ]व  
#३८ न्१७: °ट्⟨ए⟩[ओ]  
    
    
प्रकृतम् फलितत्वेनानुस्मरति३९  
    
तस्मान् नेमे वयं सत्या न च दामादयः क्वचित् ।  
असत्यास् ते वयं चेमे नास्ति नः खलु सम्भवः ॥मु_४,३१।३१॥  
    
यतः स्वप्रतीतिसिद्धम् एवास्माकं दामादीनां च स्वरूपं तस्मात् ततो हेतोः । इमे वयं सत्याः न भवामः । दामादयश् च सत्याः न भवन्ति । प्रत्युत ते दामादयः । असत्याः भवन्ति । इमे वयं चासत्या भवामः । यतः नः स्थूलरूपाणाम् अस्माकम् । सम्भवः सत्तायोग्यता । नास्ति । न हि प्रतीतिमात्रेणासद् वस्तु सद् भवितुम् अर्हति । शशशृङ्गादेर् अपि सत्त्वप्रसङ्गाद् इति भावः ॥न्त्_४,३१।३१॥

#३९ न्१७: °त⟨त्⟩त्वे°  
    
    
ननु तर्हि तज्ज्ञस्यापि चिन्मात्राख्यं स्वरूपम् अस्मदादिवत्४० प्रतीतिसिद्धम् एवास्तीति सो ःपि असद् एव स्याद् इत्य् । अत्राह  
    
सत्यसंवेदनं शुद्धम् बोधाकाशं निरञ्जनम् ।  
सत्यं सर्वगतं शान्तम् अस्त्य् अनस्तमितोदयम् ॥मु_४,३१।३२॥  
    
सत्यम् यत् संवेदनम् । तद्रूपं घटादिसंवेद्यादूषितसंवेदनरूपम् इति यावत् । न हि घटादिसंवेद्योपहितस्य संवेदनस्य सत्यत्वं युक्तम् । संवेद्यनाशेन तस्यापि नष्टकल्पत्वात् । नापि संवेद्यस्य४१ सत्यत्वं युक्तम् । प्रतीतिमात्रसारत्वात् । शुद्धम् चेत्याख्यमलादूषितम्४२ । अत एव निरञ्जनम् निर्लेपम् । सत्यम् सर्वसारत्वेन स्थितत्वात् सत्यं रूपं । सर्वगतम् साक्षितया सारत्वेन च स्थितत्वात् सर्वव्यापकम् । शान्तम् स्वस्वरूपे विश्रान्तम् । अनस्तमितोदयम्४३ बोधाकाशम् चिन्मात्राकाशम् । अस्ति परमार्थतः सत्ताम् भजति । अतः प्रतीतिमात्रसिद्धत्वाभावात् परमार्थसति चिन्मात्रस्वरूपे स्वतया निश्चितस्य ज्ञस्य नासत्यत्वम् इति४४ भावः ॥न्त्_४,३१।३२॥

#४० न्१७: °प*म् अ*स्मद्°  
#४१ न्१७: *संवेदनस्य → संवेद्यस्य⟨स⟩*  
#४२ न्१७: °आ⟨र्⟩[द्]ऊ°  
#४३ न्१७: °य्⟨आ⟩[अ]म्  
#४४ न्१७: इ[ति]  
    
    
चिदात्मानम् एव पुनः पुनः विशिनष्टि  
    
सर्वं सत् तच्४५ च निःशून्यं नकिञ्चिद् इव संस्थितम् ।  
तत्र व्योम्नि विभान्तीमा निजा भासो ःङ्ग दृष्टयः ॥मु_४,३१।३३॥  
    
सत् सर्वोपादनत्वेन स्थितत्वात् सत्स्वरूपम् । न हि असत् उपादानीभवितुम् अर्हति । अत एव निःशून्यम् शून्येतरस्वरूपम् । तथापि नकिञ्चित् इव स्थितम् बाह्यान्तःकरणागोचरत्वात् शून्यवत् तिष्ठत् । तत् चिन्मात्राख्यं वस्तु । सर्वम् समस्तं जगत् । भवति । अत्र हेतुत्वेनोत्तरार्धं कथयति तत्रेति । यत इति शेषः । यतः तत्र व्योम्नि चिन्मात्राकाशे । इमाः पुरः स्फुरन्त्यः । दृष्टयः जगद्रूपाः प्रतीतयः । विभान्ति स्फुरन्ति । दृष्टयः काः । निजाः भासः निजानि कचकानि४६ । न तु स्वव्यतिरिक्ता इत्य् अर्थः । सर्वसंवित्साक्षिकेण स्वप्नदृष्टान्ते एतत् स्वसिद्धम् एवेति नात्रायस्तम् ॥न्त्_४,३१।३३॥

#४५ न्१७: त⟨श्⟩[च्]  
#४६ कोन्जेक्तुर् फ़्üर् न्१७: कववानि।  
    
    
एतद् एव सदृष्टान्तं कथयति४७  
    
यथा तैमिरिकाक्षस्य सहजा एव दृष्टयः ।  
केशोण्डुकादिवद् भान्ति तथेमास् तत्र सृष्टयः ॥मु_४,३१।३४॥  
    
यथा तैमिरिकाक्षस्य तिमिररोगोपहतनेत्रस्य पुरुषस्य । सहजाः एव । न त्व् आगन्तुकाः । दृष्टयः नेत्ररश्मयः । केशोण्डुकादिवत् केशकूर्चादिवत् । भान्ति स्फुरन्ति । तथा तत्र चिन्मात्राख्य आकाशे४८ । इमाः सृष्टयः भान्ति । एता अपि चिन्मात्ररश्मिरूपा एवेति भावः । आदिशब्देन द्विचन्द्रादेः ग्रहणम् ॥न्त्_४,३१।३४॥

#४७ न्१७: °य⟨न्⟩ति  
#४८ न्१७: °ख्य्(ए)अ [आ]का°  
    
    
ननु केन यत्नेन निजरश्मिरूपं४९ जगद् असौ करोतीत्य् । अत्राह  
    
स आत्मानं यथा वेत्ति तथानुभवति क्षणात् ।  
चिदाकाशस् ततो ःसत्यम् अपि सत्यं तदीक्षणात् ॥मु_४,३१।३५॥  
    
सः चिदाकाशः । आत्मानम् स्वस्वरूपम् । यथा येन प्रकारेण युक्तम् । वेत्ति जानाति । तथा तेन प्रकारेण५० युक्तम् । अनुभवति साक्षात् पश्यति । अतः असत्यम् अपि जगत् । तदीक्षणात् चिदाकाशस्य वीक्षणात् । सत्यम् भवति । स्वप्नजगद् इव स्वप्नद्रष्ट्रा५१ वीक्षणात् । अतो यत्नरहितम् एवासौ एतत् करोतीति भावः ॥न्त्_४,३१।३५॥

#४९ न्१७: नि*ज*र°  
#५० न्१७: *प्र*का°  
#५१ न्१७: °द्रष्ट्⟨य्⟩[र्]आ  
    
    
फलितं सिद्धान्तं कथयति  
    
न सत्यम् अस्ति नासत्यम् इह तस्माज् जगत्त्रये ।  
यद् यथा वेत्ति चिद्रूपं तत् तथोदेत्य् असंशयम् ॥मु_४,३१।३६॥  
    
तस्मात् ततो हेतोः । इह जगत्त्रये किञ्चित् न सत्यम् अस्ति नापि असत्यम् अस्ति । चिद्रूपम् चिदात्म । यत् वस्तु । यथा वेत्ति । तत् तथा असंशयम् उदेति । स्वप्नवद् इति शेषः ॥न्त्_४,३१।३६॥  
    
अनेन फलितं दामादिसाम्यं स्वस्य कथयति  
    
यथा दामादयस् तद्वद् एवेमे ःभ्युदिता वयम् ।  
सत्यासत्याः किम् अत्राङ्ग तान् प्रत्य् अपि विकल्पना ॥मु_४,३१।३७॥  
    
अत इति शेषः । अतः यथा दामादयः सत्यासत्याः भासमानत्वेन सत्याः परमार्थतस् त्व् असत्याः । अभ्युदिताः प्रादुर्भूताः भवन्ति । इमे वयं तद्वद्५२ एव सत्यासत्याः अभ्युदिताः भवामः । तुल्यन्यायात्५३ इति भावः । हे अङ्ग । अतः अत्र इहलोके । तान् प्रत्य् अपि तान् प्रत्य् एव । विकल्पना सत्यत्वकल्पना । किम् अस्ति । यदि स्वसत्यं कल्पयसि तर्हि तान् अपि कुर्व् इति भावः ॥न्त्_४,३१।३७॥

#५२ न्१७: °व(य)द्  
#५३ न्१७: °न्याय्⟨य्⟩आत्  
    
    
ननु कथं दामादीनाम् अस्माकं५४ च परस्परं साम्यम् अस्तीत्य् । अत्राह  
    
अस्यानन्तस्य चिद्व्योम्नः५५ सर्वगस्य निराकृतेः५६ ।  
चिद् उदेति यथा यान्तस् तथा सा तत्र भात्य् अलम् ॥मु_४,३१।३८॥  
    
अस्यात्मत्वेन स्फुरतः । अनन्तस्य अन्तसाक्षित्वेनापि स्थितत्वाद् अन्तरहितस्य । सर्वगस्य सर्वव्यापकस्य । निराकृतेः परिच्छिन्नाकाररहितस्य । चिद्व्योम्नः चिदाकाशस्य । सम्बन्धिनी या चित् चिदाख्यः स्पन्दः । अन्तः स्वभित्तौ । यथा येन रूपेण । उदेति स्फुरति । सा चित् । तत्र तस्यां चिन्मात्रभित्तौ । तथा तेन रूपेण । भाति कचति । स्वप्नवत् इति शेषः ॥न्त्_४,३१।३८॥

#५४ न्१७: °स्मा*कम्*  
#५५ न्१७: चिद्*व्यो*म्नः  
#५६ न्१७: °ते[ः]  
    
    
ननु तथापि किम् प्रकृते आयातम् इत्य् । अत्राह  
    
यत्र दामादिरूपेण संवित् प्रकचते५७ स्वयम् ।  
तथासौ तत्र सम्पन्ना तथाकारानुभूतितः ॥मु_४,३१।३९॥  
    
तथाकारस्य दामाद्याकारस्य यानुभूतिः । ततः ॥न्त्_४,३१।३९॥

#५७ न्१७: °त्⟨ई⟩[ए]; मित् श्१।  
    
    
अस्मदादिस्वरूपेण संविद् यत्रोदिता स्वयम् ।  
तथासौ तत्र सम्पन्ना तथाकारानुभूतितः ॥मु_४,३१।४०॥  
    
तथाकारस्यास्मदाद्याकारस्य । या अनुभूतिः । ततः । तथा च दामादिभिः सहास्माकं साम्यम् एवेति भावः ॥न्त्_४,३१।४०॥  
    
स्वस्वप्नप्रतिभासस्य जगद् इत्य् अभिधा कृता ।  
चिद्व्योम्नो व्योमवपुषस् तापस्येव मृगाम्बुता ॥मु_४,३१।४१॥  
    
व्योमवपुषः अत्यन्तशुद्धत्वाद् व्योमस्वरूपस्य । चिद्व्योम्नः सम्बन्धिनः । स्वः यः स्वप्नप्रतिभासः । तस्य जगद् इति अभिधा जगद् इति नाम । कृता । चिद्व्योम्नेति भावः । का इव । मृगाम्बुता इव । यथा तापस्य मृगाम्बुताम्बु इति नाम क्रियते । तथेत्य् अर्थः ॥न्त्_४,३१।४१॥  
    
ननु तर्हि सर्वं चिद्व्योम जगन्मयम् एव किम् अस्तीत्य् । अत्राह  
    
यत्र प्रबुद्धं चिद्व्योम तत्र दृश्याभिधा कृता ।  
यत्र सुप्तं तु तेनैव तत्र मोक्षाभिधा कृता ॥मु_४,३१।४२॥  
    
चिद्व्योम यत्र यस्मिन्न् अंशे । प्रबुद्धम् जगद्रूपस्वपरामर्शयुक्तम् । भवति । तत्र तेनैव चिद्व्योम्नैव । दृश्याभिधा कृता । यत्र यस्मिन् भागे । सुप्तम् जगद्रूपस्वरूपामर्शरहितम् । भवति । तत्र तेनैव मोक्षाभिधा कृता । तथा च न सर्वं चिद्व्योम जगत्समयेवास्तीति भावः ॥न्त्_४,३१।४२॥  
    
ननु तर्हि चिद्व्योम्नः सांशत्वम् आगतम् इत्य् । अत्राह  
    
न च तत् क्वचिद् आसुप्तं न प्रबुद्धं कदाचन ।  
चिद्व्योम केवलं दृश्यं जगद् इत्य् अवगम्यताम् ॥मु_४,३१।४३॥  
    
परमार्थविचारे क्रियमाणे तत् चिद्व्योम । क्वचित् कुत्राप्य् अंशे । कदाचन जातु । आसुप्तं न भवति । प्रबुद्धं च न भवति । तत्साक्षिकयोः स्वापप्रबोधयोः तद्व्यतिरेकेण सत्ताया अयोगात् । न च तद् एव तस्य विशेषकम् भवति५८ । घटस्यापि घटविशेषकत्वप्रसङ्गात्५९ । अतः परमार्थविचारयुक्तेन त्वया दृश्यं जगत् केवलम् स्वापबोधादिधर्मरहितम् । चिद्व्योमेति अवगम्यताम् ज्ञायताम् । प्रोक्तन्यायेन मोक्षजगत्त्वापादकयोः चिन्मात्राश्रययोः स्वापबोधयोर् असम्भवात् ॥न्त्_४,३१।४३॥

#५८ न्१७: [भ]व°  
#५९ न्१७: *न च → °प्रसङ्गात्*  
    
    
अत्यन्तरहस्यत्वात् पुनः पूर्वश्लोकपूर्वार्धोक्तम् एवार्थं कथयति  
    
निर्वाणम् एव सर्गश्रीः सर्गश्रीर् एव निर्वृतिः ।  
नानयोः शब्दयोर् अर्थभेदः पर्याययोर् इव ॥मु_४,३१।४४॥  
    
निर्वाणम् अचेत्यचिन्मात्रम् । निर्वृतिः निर्वाणम् । यथा तरङ्गजलयोः भेदो न युक्तः । तथा सर्गनिर्वाणयोर् अपि भेदो न युक्त इति भावः ॥न्त्_४,३१।४४॥  
    
ननु तर्हि जगद् इति शब्दज्ञानयोः का गतिर् इत्य् । अत्राह  
    
परमार्थे जगद् इति रूपं वेत्ति स्वयं स्वकम् ।  
यथा तैमिरिकं चक्षुः केशोण्डुकम् इवेक्षितम् ॥मु_४,३१।४५॥  
    
असौ अचेत्यचिदात्मा परमार्थे६० परमार्थभूते स्वस्वरूपे । स्वयं जगद् इति रूपं वेत्ति । जगद्रूपताम् पश्यतीति यावत् । किम् इव । चक्षुर् इव । यथा तैमिरिकम् तैमिरिकसम्बन्धि चक्षुः स्वकम् रश्मिरूपं स्वात्मानम् । केशोण्डुकम् इव वेत्ति । तथेत्य् अर्थः । स्वकं कथम्भूतम् । ईक्षितम् स्वस्माद् बहिःप्रसरणेन दृष्टम् । अन्यथा अतीन्द्रियत्वहानेः । अतीन्द्रियं हि इन्द्रियं सर्वैर् उक्तम् ॥न्त्_४,३१।४५॥

#६० न्१७: °र्थे (परमार्थे)  
    
    
ननु तर्हि केशोण्डुकवत् भासमानत्वात् जगत् किञ्चिद् अस्ति । तत् कथम् अस्य निर्वाणरूपत्वम् उक्तम् इत्य् । अत्राह  
    
न तत् केशोण्डुकं किञ्चित्६१ सा हि दृष्टिस् तथा स्थिता ।  
नैवं दृश्यम् इदं किञ्चिद् इत्थं चिद्व्योम संस्थितम् ॥मु_४,३१।४६॥  
    
तत् भासमानम् । केशोण्डुकं किञ्चिद् अपि न भवति । हि यस्मात् । सा दृष्टिः तैमिरिकदृष्टिः६२ । तथा केशोण्डुकरूपेण । स्थिता भवति । यतः सहस्रशः अन्विष्यमाणम् अपि केशोण्डुकं हस्तग्राह्यं न भवति । न चान्यत् तत्र तदधिष्ठानत्वयोग्यं वस्त्व् अस्ति । अतो ज्ञायते दृष्टिर् एव तथात्वेन भासते इति६३ भावः । प्रोक्तं न्यायम् प्रकृते ःपि सङ्घटयति नैवम् इति । एवम् इदम् जगत् । किञ्चित् न भवति । चिद्व्योम चिदाकाशम् । इत्थम् जगद्रूपेण । संस्थितम् भवति । स्वप्ने हि चिद्व्योम्नः जगद्रूपेण संस्थितिर् दृष्टा । अतो न विरोध इति भावः ॥न्त्_४,३१।४६॥

#६१ न्१७: ⟨च्⟩[क्]इञ्°  
#६२ न्१७: °क(स्य)दृ°  
#६३ न्१७: *इ*ति  
    
    
सिद्धान्तं कथयति  
    
सर्वत्र सर्वम् इदम् अस्ति यथानुभूतं  
नो किञ्चन क्वचिद् इहास्ति च नानुभूतम् ।  
शान्तं सद् एकम् इदम् आततम् इत्थम् आस्ते  
सन्त्यक्तशङ्कम् अपभेदम् अतस् त्वम् आस्स्व६४ ॥मु_४,३१।४७॥  
    
यथानुभूतम् एवम् एव नानात्वेनानुभूतम् । इदम् सर्वम् सर्वत्रास्ति । भासमानत्वात् । नानुभूतम् अनुभवविषयताम् अगतं सत् । क्वचित् कुत्रचिद् अपि देशे । किञ्चित् लेशेनापि । नो अस्ति । अभासमानत्वात् । अनुभूतत्वम् अननुभूतत्वं च जगतः जाग्रदादौ सुषुप्तादौ च सर्वेषां स्वप्रतीतिसाक्षिकम् एवेति६५ । नात्रायासो६६ युक्तः । ननु तर्हि सर्वदा सत् किम् अस्तीत्य् । अत्राह शान्तम् इति । शान्तम् अनुभवितृत्वेन स्थितत्वात् अनुभूतत्वाननुभूतत्वाख्यविकाररहितम्६७ । एकम् अद्वितीयम् । आततम् समन्तात् व्यापकम् । इदम् आत्मत्वेन पुरः स्फुरत् । इत्थम् अनुभूतत्वाननुभूतत्वविकारग्रस्तजगद्रूपत्वेन स्फुरद् इति शेषः । सत् सन्मात्राख्यं वस्तु । आस्ते६८ सर्वदा तिष्ठति । अननुभूतत्वावस्थायाम् अपि स्वाननुभूत्यनुभवितृत्वेन६९ स्थितत्वात् । फलितं कथयति सन्त्यक्तेति । अतः त्वम् सन्त्यक्तशङ्कम् जगत्सत्यत्वशङ्कारहितम् । अभेदम्७० भेदबुद्धिरहितम् । आस्स्व तिष्ठ ॥न्त्_४,३१।४७॥

#६४ न्१७: आस्स्व⟨ः⟩  
#६५ न्१७: °ति(ति)  
#६६ न्१७: ना⟨या⟩त्रा*या*सो  
#६७ न्१७: °भूत*त्वाननुभूत*त्वा°  
#६८ न्१७: आ⟨स⟩स्ते  
#६९ न्१७: °भव्⟨अ⟩[इ]तृ°  
#७० सिच्! अ[प]भेदम् ?  
    
    
सर्गान्तश्लोकेनाप्य् एतद्७१ एव कथयति  
    
शिलोदराकारघनम् प्रशान्तम्  
महाचितो रूपम् इदं खम् अच्छम्७२ ।  
नैवास्ति नास्तीति दृशौ क्वचित् स्तो  
यच्७३ चास्ति तत् साधु तद् एव भाति ॥मु_४,३१।४८॥  
    
इदम् अच्छम् खम् नकिञ्चिद्रूपत्वात् निर्मलं जगदाख्यम् आकाशम् । महाचितः रूपम् स्वरूपम् । भवति । महाचितः रूपं कथम्भूतम् । शिलोदरस्य यः आकारः । तद्वद् घनम् । चिद्घनम् इत्य् अर्थः । अत एव प्रशान्तम् चेत्याख्यक्षोभरहितम्७४ । स्वप्नजगतः स्फुटं चिन्मात्ररूपत्वदर्शनाद् इति भावः । ननु तर्हि भावाभावबुद्धिः कथम् अस्तीत्य् । अत्राह नैवास्तीति । अस्ति नास्तीति दृशौ भावाभावबुद्धी । क्वचित् नैव स्तः । आभासमात्ररूपत्वाद् इत्य् अर्थः । ननु तथापि७५ कथम् भासमानयोः भावाभावयोः अपह्नवः कर्तुं शक्यत इत्य् । अत्राह यच् चास्तीति७६ । यच् च भावाभावरूपं किञ्चित् त्वद्दृष्ट्या अस्ति । तत् साधु सम्यक् । तद् एव महाचिद्रूपम् एव । अस्ति । तद् विना साक्षिरहितस्य तस्यासत्कल्पत्वात्७७ । तत्प्रतीतिसिद्धत्वे तु स्वप्नपदार्थवत् तत्त्वानपायाच्७८ चेति शिवम् ॥न्त्_४,३१।४८॥

#७१ न्१७: ए(त)तद्  
#७२ न्१७: (आ)अच्छम्  
#७३ न्१७: य⟨श्⟩[च्]  
#७४ न्१७: °ख्य*र*हि°  
#७५ न्१७: *दृशौ → तथापि*  
#७६ न्१७: °ईति (च)  
#७७ न्१७: °हित*स्य त*स्या°  
#७८ न्१७: °या⟨श्⟩[च्]  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरण एकत्रिंशः सर्गः७९ ॥३१॥

#७९ न्१७: °करण्⟨ए ---⟩[अ एक°]

    
ॐ । श्रीरामः पृच्छति  
    
सताम् अप्य् असताम् एव बालयक्षपिशाचवत्१ ।  
दामव्यालकटादीनां दुःखस्यान्तः कथम् भवेत् ॥मु_४,३२।१॥  
    
दुःखस्य नानायोनिभ्रमणरूपस्य ॥न्त्_४,३२।१॥

#१ न्१७: °ल(क्ष)यक्ष°  
    
    
श्रीवसिष्ठ उत्तरं कथयति  
    
दामव्यालकटार्थं तैस् तदैव यमकिङ्करैः ।  
प्रार्थितेन यमेनोक्तम् इदं शृणु रघूद्वह ॥मु_४,३२।२॥  
    
स्पष्टम् ॥न्त्_४,३२।२॥  
    
यमवाक्यं कथयति  
    
यदा वियोगम् एष्यन्ति श्रोष्यन्ति च निजां कथाम् ।  
दामादयस् तदा मुक्ता भविष्यन्तीत्य् असंशयम् ॥मु_४,३२।३॥  
    
इतिशब्दः यमवाक्यसमाप्तौ ॥न्त्_४,३२।३॥  
    
अत्र श्रीरामः पृच्छति  
    
स्ववृत्तान्तम् इमं कुत्र कदा कथय ते कथम् ।  
श्रोष्यन्ति भगवन् केन वर्ण्यमानं यथाक्रमम् ॥मु_४,३२।४॥  
    
हे भगवन् । त्वं यथाक्रमं कथय । ते दामादयः । इमं स्ववृत्तान्तं कुत्र देशे । कदा काले । केन वर्ण्यमाणम् । कथम् केन प्रकारेण । श्रोष्यन्ति ॥न्त्_४,३२।४॥  
    
श्रीवसिष्ठ उत्तरं कथयति  
    
कश्मीरेषु महापद्मसरसीतीरपल्वले२ ।  
भूयो भूयो ःनुभूयैते मत्स्ययोनिपरम्पराम्३ ॥मु_४,३२।५॥  
    
आलानिताशया लोलाः कालेन लयम् आगताः ।  
तत्रैव पद्मसरसि ते भविष्यन्ति सारसाः ॥मु_४,३२।६॥  
    
आलानिताशयाः बद्धमनसः ॥५-६॥  
    
तत्र कल्हारमालासु सरोजपटलीषु च ।  
शेवालवरवल्लीषु तरङ्गवलनासु च ॥मु_४,३२।७॥  
    
ललत्कुमुददोलासु नीलोत्पललतासु च ।  
शीकरौघाभ्रलेखासु शीतलावर्तवृत्तिषु ॥मु_४,३२।८॥  
    
सरःसारससम्भोगान् भुक्त्वा भुवनभूषणाः ।  
विहृत्य सुचिरं कालम् अलम् आगतशुद्धयः ॥मु_४,३२।९॥  
    
ते वियुक्ता भविष्यन्ति मुक्तये लब्धयुक्तयः ।  
रजःसत्त्वतमांसीव भेदप्राप्त्या यदृच्छया ॥मु_४,३२।१०॥  
    
तरङ्गरूपाः याः वलनाः दोलाविशेषाः । तासु । सरःसारसानां सम्भोगाः । तान् । सारसोचितान् भोगान् इत्य् अर्थः । आगतशुद्धयः प्राप्तकाषायपाकाः । अत एव भुवनभूषणाः आर्षम् पुंस्त्वम् । लब्धा युक्तिः वियोगरूपा युक्तिः यैः । ते । तादृशाः । यदृच्छया न तु प्रयत्नेन । ते कानीव । रजःसत्त्वतमांसीव । यथा तानि यदृच्छया सिद्धया । भेदप्राप्त्या वियुक्तानि भविष्यन्ति । तथेत्य् अर्थः ॥न्त्_४,३२।७-१०॥

#२ व्ग्ल्। (इव्) ३१।१०  
#३ न्१७: °नि(ं)प°  
    
    
कश्मीरमण्डलस्यान्तर् नगरं नगशोभितम् ।  
नाम्नाधिष्ठानम्४ इत्य् एतच् छ्रीमत् तत्र भविष्यति ॥मु_४,३२।११॥  
    
स्पष्टम् ॥न्त्_४,३२।११॥

#४ ज़ु नमेन् उन्द् तोपोग्रफिए देर् अल्तेन् हौप्स्तद्त् कस्छ्मिर्स् व्ग्ल्। स्तेइन् १९००, वोल्। २: स्। ३६२; ४३९फ़्फ़्। र्त् इइइ ९९ (नेब्स्त् अन्म्।)।  
    
    
प्रद्युम्नशिखरम्५ नाम तस्य मध्ये भविष्यति ।  
शृङ्गं लघु सरोजस्य कोशचक्रम् इवोदरे ॥मु_४,३२।१२॥  
    
कोशचक्रम् कर्णिका ॥न्त्_४,३२।१२॥

#५ हारपर्वत् इन् °रीनगर्, व्ग्ल्। स्तेइन् लोच्। चित्। स्। ४४३फ़्; र्त् इइइ ४६० सोwइए अन्म्। अद् र्त् इइइ ३३९-३४९।  
    
    
तस्य मूर्ध्नि गिरेर् गेहम्६ को ःपि राजा करिष्यति ।  
अभ्रङ्कषमहासालं शृङ्गे शृङ्गम् इवापरम् ॥मु_४,३२।१३॥  
    
स्पष्टम् ॥न्त्_४,३२।१३॥

#६ न्१७: ग्⟨ओ⟩[ए]हं  
    
    
गृहस्येशानकोणाद्रिशिरोभित्तिव्रणोदरे ।  
तस्यानिशम् अविश्रान्तवातोद्धूततृणाङ्किते ॥मु_४,३२।१४॥  
    
आलये दानवो७ व्यालः कलविङ्को भविष्यति ।  
प्रथमाल्पश्रुतच्छात्त्र इवार्थरहितारटिः ॥मु_४,३२।१५॥  
    
कलविङ्कः कथम्भूतः । अर्थरहितम् आरटति कूजतीति अर्थरहितारटिः । क इव । प्रथमम् अल्पश्रुतः छात्त्रः प्रथमाल्पश्रुतच्छात्त्रः । स इव । अल्पश्रुतः छात्त्रो हि अर्थरहितम् एव रटति । ततः कालेन तु सार्थम् अपि रटतीति प्रथमग्रहणम् ॥न्त्_४,३२।१४-१५॥

#७ न्१७: द्(इ)आन°  
    
    
तस्मिन्न् एव तदा काले तत्र राजा भविष्यति ।  
श्रीयशस्करदेवाख्यः८ शक्रः स्वर्ग इवापरः ॥मु_४,३२।१६॥  
    
स्पष्टम् ॥न्त्_४,३२।१६॥

#८ रेग्। ९३९-९४८ अ।द्।, व्ग्ल्। स्तेइन् १९००, वोल्। १: १०३फ़्; र्त् व् ४६९ - वि ११४।  
    
    
दानवो दामनामा तु मषकस् तस्य सद्मनि ।  
भविष्यति बृहत्स्तम्भपृष्ठच्छिद्रे९ मृदुध्वनिः ॥मु_४,३२।१७॥  
    
स्पष्टम् ॥न्त्_४,३२।१७॥

#९ न्१७: °स्तम्*भ*पृ°  
    
    
कटावस्थाम् प्रस्तौति१०  
    
अधिष्ठानाभिधे तस्मिन्न् एवोग्रनगरे तदा ।  
रत्नावलीविहाराख्यो११ विहारो ःपि भविष्यति ॥मु_४,३२।१८॥  
    
विहारः क्रीडाप्रदेशः ॥न्त्_४,३२।१८॥

#१० न्१७: कट्*आ*व° °स्त्⟨ओ⟩[औ]ति  
#११ व्ग्ल्। र्त् इइइ ४७६।  
    
    
तस्मिंस् तद्भूमिपामात्यो नरसिम्ह इति श्रुतः ।  
करामलकवद् दृष्टबन्धमोक्षो भविष्यति ॥मु_४,३२।१९॥  
    
तस्मिन् तत्र विहारे । तस्य भूमिपस्यामात्यः तद्भूमिपामात्यः ॥न्त्_४,३२।१९॥  
    
भविष्यति गृहे तस्य क्रीडनक्रकरः खगः ।  
कटो मायासुरो नाम कृतहिञ्जीरपञ्जरः ॥मु_४,३२।२०॥  
    
कृतः हिञ्जीरपञ्जरः लोहपञ्जरः यस्य । तादृशः ॥न्त्_४,३२।२०॥  
    
स नृसिंहो नृपामात्यः१२ श्लोकैर् विरचिताम् इमाम् ।  
दामव्यालकटादीनां कथयिष्यति सङ्कथाम् ॥मु_४,३२।२१॥  
    
नृसिंहः नरसिंहः । दामव्यालकटादीनाम् सम्बन्धिनीं कथाम् । आदिशब्देन शम्बरादीनां ग्रहणम् ॥न्त्_४,३२।२१॥

#१२ न्१७: °मा(द्य)त्यः  
    
    
स कटः क्रकरः श्रुत्वा तां कथां संस्मृतात्मभूः ।  
शान्तमिथ्याहमंशो१३ ःन्तः परं निर्वाणम् एष्यति ॥मु_४,३२।२२॥  
    
क्रकरः पक्षविशेषरूपः । स कटः ताम् स्वसम्बन्धिनीं कथां श्रुत्वा । संस्मृता आत्मभूः स्वोत्पत्तिः येन । तादृशः । अत एव शान्तः मिथ्यारूपः अहमंशः यस्य । तादृशः सन् । परम् उत्कृष्टम् । निर्वाणम् ब्रह्मण्य् आत्यन्तिकं लयम् । एष्यति गमिष्यति ॥न्त्_४,३२।२२॥

#१३ न्१७: °ह⟨स्⟩[म्]अम्°  
    
    
प्रद्युम्नशिखरप्रान्तवास्तव्यः कलविङ्ककः ।  
तथैव स्वकथां श्रुत्वा परं निर्वाणम् एष्यति ॥मु_४,३२।२३॥  
    
तथैव कटवत् एव ॥न्त्_४,३२।२३॥  
    
राजमन्दिरदार्वन्तर् व्रणवास्तव्यतां गतः ।  
मषको ःपि प्रसङ्गेन श्रुत्वा शान्तिम् उपैष्यति ॥मु_४,३२।२४॥  
    
प्रसङ्गेन कथाप्रसङ्गेन ॥न्त्_४,३२।२४॥  
    
सङ्गृह्य कथयति  
    
प्रद्युम्नशृङ्गाच्१४ चटको मषको राजमन्दिरात् ।  
विहारात् क्रकरश् चेति मोक्षम् एष्यन्ति राघव ॥मु_४,३२।२५॥  
    
स्पष्टम् ॥न्त्_४,३२।२५॥

#१४ न्१७: °गा⟨श्⟩[च्]  
    
    
उपसंहारं करोति  
    
एष ते कथितः सर्वो१५ दामव्यालकटक्रमः ।  
मायेयम् एव सांसारी१६ शून्यैवात्यन्तभासुरा ॥मु_४,३२।२६॥  
    
भ्रमयत्य्१७ अपरिज्ञाता मृगतृष्णाम्बुधीर् इव ।  
संशाम्यति परिज्ञाता मृगतृष्णाम्बुधीर् इव ॥मु_४,३२।२७॥  
    
एवम् दामादिवत् । अपरिज्ञाता किंरूपेयम् इत्य् अविचारिता ॥न्त्_४,३२।२६-२७॥

#१५ न्१७: °र्व्*ओ*  
#१६ न्१७: सं⟨म्⟩[स्]आ°  
#१७ न्१७: °य्(आ)अत्य्  
    
    
महतो ःपि पदाद् एवं रामाज्ञानवशाद् अधः ।  
पतन्ति मोहिता मूढा दामव्यालकटा इव ॥मु_४,३२।२८॥  
    
एवम् दामादिवत् ॥न्त्_४,३२।२८॥  
    
पदाद् अधःपातम् एव कथयति  
    
क्व भ्रूक्षेपविनिष्पिष्टमेरुमन्दरसह्यता ।  
क्व राजगृहदार्वन्तर्१८ व्रणे मषकरूपता ॥मु_४,३२।२९॥  
    
स्पष्टम् ॥न्त्_४,३२।२९॥

#१८ न्१७: °अ[न्]तर्  
    
    
क्व चपेटच्छटामात्रपातितार्केन्दुबिम्बता ।  
क्व प्रद्युम्नगिरौ गेहे१९ भित्तिव्रणविहङ्गता ॥मु_४,३२।३०॥  
    
स्पष्टम् ॥न्त्_४,३२।३०॥

#१९ न्१७: °ह्⟨अर्⟩[ए]  
    
    
क्व पुष्पलीलयालोलकरतोलितमेरुता ।  
क्वार्ष्यशृङ्गे२० नृसिंहस्य गृहे क्रकरपोतता ॥मु_४,३२।३१॥  
    
अर्ष्यशृङ्गे२१ प्रद्युम्नशृङ्गे ॥न्त्_४,३२।३१॥

#२० न्१७: क्व्*आ*र्°  
#२१ न्१७: °शृङ्[गे]  
    
    
ननु कथम् आपततः सत्यभूतस्याधःपातस्य निवृत्तिः शक्यक्रियेत्य् । अत्राह२२  
    
चिदाकाशो हि मिथ्यैव रजसारञ्जितप्रभः ।  
स्वरूपम् अत्यजन्न् एव विरूपम् इव बुध्यते२३ ॥मु_४,३२।३२॥  
    
हि यस्मात् । चिदाकाशः मिथ्या रजसा रजोगुणाख्यदूल्या । आरञ्जितप्रभः रूषितप्रकाशः । स्वरूपम् चित्त्वाख्यं स्वरूपम् । अत्यजन्न् एव । विरूपम् इव । भावप्रधाने निर्देशः । विरूपत्वम् इव । स्वरूपविरुद्धं जडत्वम् इव । बुध्यते२४ अनुभवति । परमार्थतस् तु न बुध्यते२५ इतीवशब्दोपादानम् । अतः रज्जुसर्पापातवत् विरूपत्वापरपर्यायाधःच्युत्यापातः न दुर्वार इति भावः ॥न्त्_४,३२।३२॥

#२२ न्१७: (ए)अत्रा°  
#२३ न्१७: °⟨द्⟩[ध्]य°  
#२४ न्१७: °⟨द्⟩ध्य°  
#२५ न्१७: °⟨द्⟩ध्य°  
    
    
पुनर् अप्य् एतद् एव कथयति  
    
स्वयैव वासनाभ्रान्त्या सत्ययेवाप्य्२६ असत्यया ।  
मृगतृष्णाम्बुबुद्ध्येव याति जन्तुर् अवान्तरम् ॥मु_४,३२।३३॥  
    
जन्तुः चिदेकसारः देहाभिमानी जीवः । स्वया स्वाव्यतिरिक्तया । वासनाभ्रान्त्या शरीरे आत्मत्ववासनारूपेण भ्रमेण । अवान्तरम् विश्रान्तिप्रदेशाद् भिन्नं शरीराहम्भावाख्यम् अवान्तरम् प्रदेशं । याति । कथम्भूतया । परमार्थतः असत्ययापि भासमानत्वात् सत्यया । अयम् भावः । यथा पुरुषः कञ्चिद् देशं गन्तुकामः तद्देशवासनाकृतया भ्रान्त्यावान्तरप्रदेशान् याति । तथा जीवः चित्स्वरूपं स्वात्मानं गन्तुकामः तद्वासनाकृतया भ्रान्त्या देहरूपे आत्मनि तिष्ठतीति । अतः वासनाकृत एवाधःपातो ःस्तीति । वासनया कयेव । मृगतृष्णाम्बुबुद्ध्या इव । यथा मृगः विश्रान्तिस्थानभूतं जलदेशं गन्तुकामः मृगतृष्णाम्बुबुद्ध्या मरुदेशे तिष्ठति । तथेत्य् अर्थः ॥न्त्_४,३२।३३॥

#२६ न्१७: सत्य⟨म्⟩[य्]एवा°  
    
    
ननु केनोपायेनाधःपातो निवर्तते इत्य् । अत्राह  
    
तरन्ति ते भवाम्भोधिं स्वप्रवाहधियैव ये ।  
शास्त्रेणासद् इदं दृश्यम् इति निर्वासनं२७ स्थिताः ॥मु_४,३२।३४॥  
    
ते पुरुषाः । स्वप्रवाहबुद्ध्या एव स्वप्रवाहेन स्थिताः । न तु गुर्वादिप्रेरिता या बुद्धिः । तया एव । भवाम्भोधिम् तरन्ति ते । के ये । शास्त्रेणोपायभूतेनाध्यात्मशास्त्रेण इति । निर्वासनम् दृश्यसंस्काररहितम् । स्थिता इति । किम् इति । इदम् अनुभूयमानम्२८ । दृश्यम् । असत् सत्तारहितम् । भवति । प्रतीतिमात्रसारत्वात् इत्य् अर्थः । अतः शास्त्रस्यैवात्र मुख्यम् उपायत्वम् इति२९ भावः ॥न्त्_४,३२।३४॥

#२७ न्१७: °वा(म)स°  
#२८ न्१७: °मान[म्]  
#२९ न्१७: इ*ति*  
    
    
शुष्कतर्काणाम् एतदुपायत्वं निर्वारयति  
    
तारारावविकारीणि शुष्कतर्कमतानि ये ।  
यान्ति श्वभ्रजलान्य्३० आशु नाशुभं नाशयन्ति ते ॥मु_४,३२।३५॥  
    
ये पुरुषाः । तारः उद्भटः । यः आरावः कथनम् । स एव विकारः । तद्युक्तानि तारारावविकारीणि । शुष्काः परमात्मतत्त्वनिर्णयाख्यरसराहित्येन मुखशोषकारिघटपटादिनिर्णयाख्यपारुष्येण च शुष्कतुल्याः । ये तर्काः तर्काभासाः । तद्युक्तानि मतानि शुष्कतर्कमतानि । यान्ति । तान्य् एवोपायत्वेनाश्रयम् । ते३१ पुरुषाः । अशुभम् संसाराख्यम् अनर्थम् । न नाशयन्ति । अपि तु नानाविकल्पग्रस्तत्वाद् वर्धयन्त्य् एवेति भावः । शुष्कतर्कमतानि कानि । श्वभ्रजलानि३२ श्वभ्रजलतुल्यानीति यावत् । श्वभ्रजलान्य् अपि तारारावविकारीणि शुष्कानि दुष्प्रापत्वात् मलानाशकानि च भवन्ति ॥न्त्_४,३२।३५॥

#३० न्१७: श्⟨उ⟩[व]भ्र°  
#३१ न्१७: ते (ते)  
#३२ न्१७: श्⟨उ⟩[व]भ्र°  
    
    
ननु तर्हि केषाम् अशुभनाशः सम्पद्यत इत्य् । अत्राह  
    
स्वानुभूतिप्रसिद्धेन मार्गेणागमगामिना ।  
न विनाशो भवत्य् अङ्ग गच्छताम् पतताम् इव ॥मु_४,३२।३६॥  
    
हे अङ्ग । स्वा निजा । या अनुभूतिः अनुभवः । तेन प्रसिद्धेन स्वानुभवसिद्धेनेति यावत् । तथा आगमम् सच्छास्त्रम् । अनुगच्छतीति तादृशेन मार्गेण गच्छताम् विनाशः अशुभनाशरूपः३३ विनाशः । न भवति । तेषाम् अशुभं न३४ नश्यतीत्य् अर्थः । तेषां केषाम् इव । पतताम् इव । यथा पतताम् कुमार्गलुठितानाम् । विनाशो भवति । तथैषां न भवतीति व्यतिरेकदृष्टान्तः । स्वमतविरुद्धनिवर्तनाय स्वानुभूतिप्रसिद्धेनेत्य् उक्तम् [॥।]३५ ॥न्त्_४,३२।३६॥

#३३ न्१७: अशुभ्(आ)अनाश°  
#३४ न्१७: [न]  
#३५ न्१७: *[ ]* एर्ग्äन्ज़ुन्ग् निछ्त् औस्गेफ़्üह्र्त्।  
    
    
ननु यदि तर्कमताश्रयणेनानर्थप्राप्तिः स्यात् तर्हि तदपेक्षया सांसारिको व्यवहार३६ एव श्रेयान् इत्य् । अत्राह  
    
इदम् मे स्याद् इदम् मे स्याद् इति बुद्धिमताम् मतिः ।  
स्वेन दौर्भाग्यदैन्येन न भस्माप्य् उपतिष्ठते ॥मु_४,३२।३७॥  
    
इदम् वस्तु । मे मम । स्यात् भवतु । इदम् मे स्याद् इति एवम् । बुद्धिमताम् बुद्धियुक्तानाम् । मतिः बुद्धिः । स्वेन दौर्भाग्यदैन्येन निजेन ममताख्यदारिद्र्यकृतेन दीनत्वेन । भस्मापि नोपतिष्ठते न प्राप्नोति । अनेकार्थत्वात् धातूनाम् उपपूर्वः३७ तिष्ठतिर् अत्र प्राप्त्यर्थे वर्तते । आशामयस्य सांसारिकव्यवहारस्यात्मप्राप्त्युपायत्वे नामापि ग्रहीतुं न योग्यम् इति३८ । का कथा शुष्कतर्कात् श्रैष्ठ्यस्येति भावः ॥न्त्_४,३२।३७॥

#३६ न्१७: व्य*व*हा°  
#३७ न्१७: °र्व*ः*  
#३८ न्१७: °ग्य*म् इ*ति  
    
    
प्रोक्तसांसारिकव्यवहाररहितस्य शुभप्राप्तिं कथयति  
    
वेत्ति नित्यम् उदारात्मा त्रैलोक्यम् अपि यस् तृणम् ।  
तं त्यजन्त्य् आपदः सर्वा रसतेव जरत्तृणम् ॥मु_४,३२।३८॥  
    
यः उदारात्मा ममताख्यदारिद्र्यरहितः । नित्यम् न तु अभिमतवस्तुप्राप्तिकाल३९ एव । त्रैलोक्यम् अपि तृणं वेत्ति । तम् पुरुषम् । सर्वाः आपदः त्यजन्ति । अतृप्तेर् एवापच्छब्दप्रवृत्तिनिमित्तत्वात् । आपदः का इव । रसता इव । पादपूरणार्थो भावप्रत्ययः । रसः इव । यथा रसः जरत्तृणं त्यजति । तथेत्य् अर्थः ॥न्त्_४,३२।३८॥

#३९ न्१७: °मत्⟨त्⟩अ°  
    
    
ननु सर्वं त्यजतः कथं शरीरयात्रा सिध्यतीत्य्४० । अत्राह  
    
परिस्फुरति यस्यान्तर् नित्यं सत्त्वचमत्कृतिः ।  
ब्राह्मम् अण्डम् इवाखण्डं लोकेशाः पालयन्ति तम् ॥मु_४,३२।३९॥  
    
यस्य पुरुषस्य । सत्त्वचमत्कृतिः । सत्त्वस्य सर्वत्यागरूपस्य धैर्यस्य । चमत्कृतिः चमत्कारः । अन्तः मनसि । स्फुरति । न तु दम्भालस्यादिना वचनमात्रे एव स्फुरति । तं लोकेशाः अखण्डम् सम्यक् । पालयन्ति । किम् इव । ब्रह्माण्डम् इव । अत्यन्तनिर्लोभस्य कार्यम् ब्रह्माण्डकार्यम् इव स्वयम् एव सम्पद्यत इति भावः ॥न्त्_४,३२।३९॥

#४० न्१७: सि⟨द्⟩ध्य°  
    
    
ननु यदि कदाचित् तस्य दुरन्ता विपत् स्यात् तदा किं कार्यम् इत्य् । अत्राह  
    
अप्य् आपदि दुरन्तायां नैव रन्तव्यम् अक्रमे ।  
राहुर् अप्य् अक्रमेणैव पिबन्न् अप्य् अमृतम् मृतः ॥मु_४,३२।४०॥  
    
दुरन्तायाम् अपि अन्तरहितायाम्४१ । बह्व्याम् अपीति यावत् । आपदि विचारयुक्तेन पुरुषेण । अक्रमे शास्त्रादिविरुद्धे क्रमे । न रन्तव्यम् न लगनीयम् । अर्थात् स्वप्रवाहागते क्रमे रन्तव्यम् इति ज्ञेयम् [॥।]४२ । अतः क्रम एव कार्य इति भावः ॥न्त्_४,३२।४०॥

#४१ न्१७: °यां(म् अ)  
#४२ न्१७: *[ ]* एर्ग्äन्ज़ुन्ग् निछ्त् औस्गेफ़्üह्र्त्।  
    
    
क्रमप्रदर्शकं सच्छास्त्रादिकम्४३ प्रशंसति  
    
सच्छास्त्रसाधुसम्पर्कम् अर्कम् उग्रप्रकाशदम् ।  
ये श्रयन्ति न ते यान्ति मोहान्ध्यस्य पुनर् वशम् ॥मु_४,३२।४१॥  
    
मोहान्ध्यस्याक्रमरूपस्येत्य् अर्थः ॥न्त्_४,३२।४१॥

#४३ न्१७: °स्त्र्*आ*दि°  
    
    
सच्छास्त्रादिसेवनाद् उत्पन्नान् मैत्र्यादिगुणान् प्रशंसति  
    
अवश्या वश्यम् आयान्ति यान्ति सर्वापदः४४ क्षयम् ।  
अवश्यम् भवति श्रेयः क्रेयं यस्य गुणैर् यशः ॥मु_४,३२।४२॥  
    
अवश्याः शत्रवः । श्रेयः मोक्षाख्यम् परमकल्याणम् । क्रेयम् ग्राह्यम् । उत्पाद्यम् इति यावत् । गुणैः सच्छास्त्रादिसेवनोत्पादितैः मैत्र्यादिगुणैः । तस्मात् यशüत्पादकान् गुणान् एवाश्रयेद् इति भावः ॥न्त्_४,३२।४२॥

#४४ न्१७ °द्(आ)अः  
    
    
गुणलुब्धत्वम् प्रशंसति  
    
येषां गुणेष्व् असन्तोषो रागो येषां श्रुतम् प्रति ।  
सत्ये व्यसनिनो ये च ते नराः पशवो ःपरे ॥मु_४,३२।४३॥  
    
असन्तोषः४५ अपूर्णता । श्रुतम् अध्यात्मशास्त्रम् । अपरे एतेभ्यः व्यतिरिक्ताः ॥न्त्_४,३२।४३॥

#४५ न्१७: °ष्(आ)अः  
    
    
गुणोत्पादितं यशः प्रशंसति  
    
यशश्चन्द्रिकया येषाम् भासितं जनहृन्नभः ।  
तेषां क्षीरसमुद्राणां नूनम् मूर्तौ स्थितो हरिः ॥मु_४,३२।४४॥  
    
येषाम् पुरुषाणाम् । सम्बन्धिन्या यशश्चन्द्रिकया मैत्र्यादिगुणोत्पादितया यशश्चन्द्रिकया । जनहृन्नभः जनहृदयः आकाशः४६ । भासितम् । तेषां क्षीरसमुद्राणाम् चन्द्रिकोत्पादकत्वसाम्यात् क्षीरसमुद्रतुल्यानाम् । नूनम् निश्चयेन । मूर्तौ हरिः श्रीनारायणः । स्थितः भवति । तेषाम् मनसि भगवान् सततम् एव स्फुरतीति भावः । युक्तं च क्षीरसमुद्रमूर्तौ श्रीहर्यवस्थानम् ॥न्त्_४,३२।४४॥

#४६ न्१७: [आ]का°  
    
    
भुक्तम् भोक्तव्यम् अखिलं दृष्टा द्रष्टव्यदृष्टयः ।  
किम् अन्यद् भवभङ्गाय भूयो भोगेष्व् अलुब्धता ॥मु_४,३२।४५॥  
    
युष्माभिः अखिलम् भोक्तव्यम् भुक्तम्४७ । किञ्चिद्भोगद्वारेण तत्समानयोगक्षेमाः सर्वे भोगा भुक्ता इत्य् अर्थः । द्रष्टव्याः दर्शनीयाः । दृष्टयः दृष्टाः । अत्रापि पूर्ववत् एव योज्यम् । भूयः पुनः । अन्यत् इतरत् भोक्तव्यं द्रष्टव्यं वा । किम् अस्ति । किञ्चिद् अपि नास्तीत्य् अर्थः । अतः भवभङ्गाय संसारनाशाय । अलुब्धता लोभराहित्यम् । धार्यताम् इति शेषः ॥न्त्_४,३२।४५॥

#४७ न्१७: *भुक्तम्*  
    
    
यथाक्रमं यथाशास्त्रं यथाचारं यथास्थिति ।  
स्थीयताम् मुच्यताम् अन्तर् भोगगार्ध्यम् अवास्तवम् ॥मु_४,३२।४६॥  
    
यथाचारम् स्वाचारसदृशम् । न त्व् आचारान्तरनिष्ठतया । तत्त्वे हि अयुक्तं४८ कारित्वं स्यात् । यथास्थिति । न तु गृहस्थः सन् वनस्थतया वनस्थो वा सन् गृहस्थतयेत्य् अर्थः । अन्तः मनसि । भोगगार्ध्यम् भोगेषु गर्धः लोभः यस्य । सः भोगगर्धः । तस्य भावः । तत् ॥न्त्_४,३२।४६॥

#४८ न्१७: °क्त[म्]  
    
    
संस्तवः क्रियतां कीर्त्या गुणैर् गगनगामिभिः ।  
त्रायन्ते मृत्युनोपेतं न कदाचन भोगकाः ॥मु_४,३२।४७॥  
    
युष्माभिः । गगनगामिभिः गुणैः मैत्र्यादिगुणैः । उत्पन्नया४९ कीर्त्या सह । संस्तवः परिचयः । क्रियताम् । ननु भोगैः सह संस्तवं त्यक्त्वा कीर्त्या सह किमर्थं कुर्म इत्य् । अत्राह त्रायन्त इति । ये तादृश्याम् मरणावस्थायां नोपयुज्यन्ते किं तैः सह संस्तवेनेति भावः ॥न्त्_४,३२।४७॥

#४९ न्१७: उत्प्⟨आ⟩[अ]न्न°  
    
    
गुणोत्पादितयशोयुक्तान् प्रशंसति  
    
गायन्ति सिद्धसुन्दर्यो येषाम् इन्दुसितं यशः ।  
गीतिभिर् गगनाभोगे ते जीवन्ति मृताः परे ॥मु_४,३२।४८॥  
    
परे प्रोक्तयशोरहिताः ॥न्त्_४,३२।४८॥  
    
ननु यदि प्रोक्तगुणार्जनेनापि न किञ्चित् सेत्स्यति तदा किं कार्यम् इत्य् । अत्राह  
    
परमम् पौरुषं यत्नम् आस्थायादाय सूद्यमम् ।  
यथाशास्त्रम् अनुद्वेगम्५० आचारात् को न सिद्धिभाक् ॥मु_४,३२।४९॥  
    
आचारात् गुणार्जनरूपात् आचारात् ॥न्त्_४,३२।४९॥

#५० न्१७: अनुद्⟨यो⟩[वे]गम्; ज़ु (अन्)उद्योग व्ग्ल्। म्Ṭ (इइ) ५,१२ सोwइए म्Ṭ अद् (इव्) ३२,५७। श्१, श्३, न्।एद्: अनुद्वेगम्।  
    
    
ननु यदा कदाचिन् मया गुणार्जने यत्नः कृत एव किं तेन सम्पन्नम् इत्य् । अत्राह  
    
यथाशास्त्रं विहरता५१ त्वरा कार्या न सिद्धिषु ।  
चिरकालपरापक्वा सिद्धिः पुष्टफला भवेत् ॥मु_४,३२।५०॥  
    
स्पष्टम् ॥न्त्_४,३२।५०॥

#५१ न्१७: °ता⟨स्⟩  
    
    
फलितं कथयति  
    
वीतशोकभयायासम् अगर्धम् अपयन्त्रणम् ।  
व्यवहारो यथाशास्त्रं क्रियताम् मा विनश्यताम् ॥मु_४,३२।५१॥  
    
अगर्धम् लोभरहितम् । अपयन्त्रणम् बन्धनरहितम् ॥न्त्_४,३२।५१॥  
    
जीवो जीर्णान्धकूपेषु भवेष्व् अन्तर्धिम् आगतः ।  
भवताम् भूरिभङ्गानाम् अधुनोद्ध्रियताम् अतः ॥मु_४,३२।५२॥  
    
भूरिभङ्गानाम् बहुनाशयुक्तानाम् । भवताम् । जीवः जीर्णान्धकूपेषु दुःखदत्वेन जीर्णान्धकूपरूपेषु५२ । भवेषु । अन्तर्धिम् गतः । क्षीण५३ इति यावत् । भवति । अतः युष्माभिः अधुना सः जीवः उद्ध्रियताम् । अन्धकूपमग्नस्य हि उद्धरणम् अवश्यम् एव कार्यम् इति भावः ॥न्त्_४,३२।५२॥

#५२ न्१७: °⟨र्⟩[क्]ऊपरूपेषु  
#५३ न्१७: क्षी⟨न्⟩[ण्]अ  
    
    
इतः प्रभृति मा भूयो गम्यताम् अधराद् अधः ।  
इदं निर्धार्यतां५४ शास्त्रम् अस्त्रम् आपन्निवारणे ॥मु_४,३२।५३॥  
    
युष्माभिः५५ । इतः प्रभृति अस्मान् मदुपदेशात् प्रभृति । भूयः पुनः । अधराद् अधःस्थानाद् । अधः मा गम्यताम् । युष्माभिः । इदम् मदुक्तम् । एतच् छास्त्रम् । निर्धार्यताम् निश्चीयताम् । इदम् किम् । आपन्निवारणे अस्त्रम् अस्त्रभूतम् आपन्निवारकम् इत्य्५६ अर्थः ॥न्त्_४,३२।५३॥

#५४ न्१७: नि[र्]धा° मित् श्१, श्३।  
#५५ न्१७: °ष्म्⟨अ⟩[आ]°  
#५६ न्१७: इ(त)*त्य्*  
    
    
रणे रभसनिर्लूनवारणे प्राणम् उज्झताम् ।  
किम् अर्थमात्रया कार्यम् आर्याः शास्त्रम्५७ अवेक्ष्यताम् ॥मु_४,३२।५४॥  
    
अर्थमात्रया धनलेशेन५८ अर्थमात्रार्थम् । रणादिकार्यं त्यक्त्वा इदम् एव शास्त्रम् अवेक्ष्यताम् इति पिण्डार्थः ॥न्त्_४,३२।५४॥

#५७ न्१७: श्(र्)आस्त्रम्  
#५८ न्१७: °⟨शेले⟩[लेशे]न; अल्स् रन्द्ग्लोस्से इन् श्१; रन्द्ग्लोस्से श्३: धनलवेन।  
    
    
इदम् बिम्बम् इदं निम्बम् इति मत्या विचार्यताम् ।  
स्वया परप्रेरणया यात मा पशवो यथा ॥मु_४,३२।५५॥  
    
इदम् बिम्बम् बिम्बफलम् भवति । इदं निम्बम् निम्बफलम् भवति । इति एवम् । स्वया मत्या बुद्ध्या । विचार्यताम् । परप्रेरणया मा यात मा गच्छत । के यथा । पशवो यथा । यथा५९ पशवः परप्रेरणया यान्ति तथा यूयम् मा यातेत्य् अर्थः ॥न्त्_४,३२।५५॥

#५९ न्१७: [यथा]  
    
    
दौर्भाग्यदायिनी दीना शुभहीनाविचारणा ।  
घनदीर्घमहानिद्रा त्यज्यतां सम्प्रबुध्यताम् ॥मु_४,३२।५६॥  
    
युष्माभिः६० । अविचारणा अविचाराख्या घनदीर्घा चासौ महानिद्रा । सा त्यज्यताम् । कथम्भूता सा । दौर्भाग्यदायिनी आशारूपदारिद्र्यदायिनी । तां त्यक्त्वा सम्प्रबुध्यताम् । युक्तश् च निद्रात्यागानन्तरम् प्रबोधः ॥न्त्_४,३२।५६॥

#६० न्१७: °ष्म्⟨अ⟩[आ]°  
    
    
सुप्तैः मा स्थीयतां वृद्धमन्दकच्छपवच् छनैः ।  
उत्थानम् अङ्गीक्रियतां जरामरणशान्तये ॥मु_४,३२।५७॥  
    
युष्माभिः । वृद्धमन्दकच्छपवत् सुप्तैः स्वात्मविचारे विमुखैः । मा स्थीयताम् । वृद्धमन्दकच्छपो हि सुप्तः तिष्ठति६१ । शनैः क्रमेण । जरामरणशान्तये मोक्षाय । उत्थानम् उद्योगः । अङ्गीक्रियताम् निर्वाणमुख्योपायभूतं सच्छास्त्रविचारादि क्रियताम् इत्य् अर्थः ॥न्त्_४,३२।५७॥

#६१ न्१७: °ष्ठत्*इ*⟨ः⟩  
    
    
ननु सुखसाधनधनाद्यर्जनम् अपहाय किमर्थम्६२ अन्यत् कुर्म इत्य् । अत्राह  
    
अनर्थायार्थसम्पत्तिर् भोगौघो भवरोगदः ।  
आपदे६३ सम्पदः सर्वाः सर्वत्रानादरो जयः ॥मु_४,३२।५८॥  
    
अर्थसम्पत्तिः अनर्थाय दुःखाय भवति । अर्जनादौ क्लेशहेतुत्वात् । भोगौघः भवरोगदः भवति । रागाद्युत्पादकत्वात् । सम्पदः श्रियः । आपदे भवन्ति । तापकारिदर्पादिदोषोत्पादकत्वात् । सर्वत्र समस्ते धनादौ भावजाते । अनादरः त्यागादानव्यतिरिक्तस्वरूपा उपेक्षा । जयः भवति ॥न्त्_४,३२।५८॥

#६२ न्१७: °अ[र्]थम्  
#६३ न्१७: °दे⟨ः⟩  
    
    
लोकतन्त्रानुसारेण विचाराद् व्यवहारिणाम् ।  
शास्त्राचाराविरुद्धेन६४ कर्मणा शर्म सिध्यति ॥मु_४,३२।५९॥  
    
लोकतन्त्रानुसारेण६५ लोकाचारानुसारेण । विचारात् इति ल्यप्लोपे पञ्चमी । तेन विचारं कृत्वेत्य् अर्थः ॥न्त्_४,३२।५९॥

#६४ न्१७: *विचाराद् → °द्धे⟨षु⟩[न]*; मित् श्१, श्३।  
#६५ न्१७: °त[न्]त्रा°  
    
    
सर्गान्तश्लोकेनाप्य् एतद् एव कथयति  
    
स्वाचारचारुचरितस्य विविक्तवृत्तेः  
संसारदुःखलवसौख्यदशास्व् अगृध्नोः ।  
आयुर् यशांसि च गुणाश् च सहैव लक्ष्म्या  
फुल्लन्ति माधवलता इव सत्फलाय ॥मु_४,३२।६०॥  
    
स्वाचारेण शोभनाचारेण । चारुचरितम् यस्य । सः । तादृशस्य । विविक्ता विशिष्टा । वृत्तिः व्यापारो६६ यस्य । सः । तादृशस्य । तथा दुःखलवरूपाः च ताः सौख्यदशाः दुःखलवसौख्यदशाः । संसारस्य याः दुःखलवसौख्यदशाः । तासु अगृध्नोः लोभरहितस्य पुरुषस्य । आयुः यशांसि गुणाश् चेत्य् एतानि वस्तूनि । लक्ष्म्या सहैव सत्फलाय मोक्षाख्याय शोभनाय फलाय । फुल्लन्ति विकसन्ति । मोक्षम् उत्पादयन्तीत्य् अर्थः । एतानि वस्तूनि का इव । माधवलताः इव । यथा माधवलताः वसन्तलताः । सत्फलाय फुल्लन्ति । तथेत्य् अर्थः । इति शिवम् ॥न्त्_४,३२।६०॥

#६६ न्१७: °र्(ओ)[ओ]  
    
    
इति श्रीभास्करकण्ठविरचितायां श्रीमोक्षोपायटीकायां स्थितिप्रकरणे द्वात्रिंशः सर्गः६७ ॥३२॥

#६७ न्१७: ⟨---⟩ [द्वात्रिंशः सर्गः]

    
पुनर् अपि पूर्वोक्तम् एवार्थं कथयति  
    
सर्वातिशयसाफल्यात् सर्वं सर्वत्र सर्वदा ।  
सम्भवत्य् एव तस्मात् स्वं शुभोद्योगं न सन्त्यजेत् ॥मु_४,३३।१॥  
    
सर्वेषाम् अतिशयानाम् यत् साफल्यम् सफलता । ततो हेतोः । सर्वत्र सर्वेषु देशेषु । सर्वदा सर्वेषु कालेषु । सर्वं सम्भवत्य् एव१ । यतः अतिशयप्रयुक्तानाम्२ सर्वेषां यत्नानां साफल्यम् अस्ति । अतः सर्वत्र सर्वदा सर्वं सम्भवत्य् एवेति यावत् । फलितं कथयति तस्माद् इति । तस्मात् ततो हेतोः । पुरुषः स्वं शुभोद्योगं न सन्त्यजेत् ॥न्त्_४,३३।१॥

#१ न्१७: एव (भेदः येनैवं कथयसीत्य् अत्राह)  
#२ न्१७: °य*प्र*यु°  
    
    
विशेषेण उद्योगस्य साफल्यं कथयति  
    
मित्रस्वजनबन्धूनां नन्दिनानन्ददायिना३ ।  
सरसीश्वरम् आराध्य मृत्युर् अप्य् उपनिर्जितः ॥मु_४,३३।२॥४  
    
नन्दिना नन्दिरुद्रेण ॥न्त्_४,३३।२॥

#३ न्१७: °द(ना)दायि°  
#४ व्ग्ल्। म्भ् ***  
    
    
सर्वोत्कर्षेण वर्तन्ते देवा अपि विमर्दिताः ।  
दानवैर् दानवार्याढ्यैर् गजैः पद्माकरा इव ॥मु_४,३३।३॥५  
    
गजैः६ कथम्भूतैः । दानवारिणा मदजलेनाढ्यैः युक्तैः ॥न्त्_४,३३।३॥

#५ व्ग्ल्। म्भ् ***  
#६ न्१७: (ग)ग°  
    
    
मरुत्तनृपतेर् यज्ञे संवर्तेन महर्षिणा ।  
ब्रह्मणेवापरः सर्गो रचितः ससुरासुरः ॥मु_४,३३।४॥७  
    
स्पष्टम् ॥न्त्_४,३३।४॥

#७ व्ग्ल्। म्भ् Xइव् ३-१०  
    
    
महातिशययुक्तेन विश्वामित्रेण विप्रता ।  
भूयो भूयः प्रयुक्तेन दुष्प्रापा तपसार्जिता ॥मु_४,३३।५॥८  
    
स्पष्टम् ॥न्त्_४,३३।५॥

#८ व्ग्ल्। म्भ् इX ४०,१२ [च्हेच्क्]  
    
    
पिष्टातकाम्बु दुष्प्रापं रसायनम् इवाश्नता ।  
दुर्भगेनेदृशेनाप्तः क्षीरोद उपमन्युना ॥मु_४,३३।६॥९  
    
पिष्टातकाम्बु । पिष्टमिश्रितं१० जलम् । ईदृशेन दुर्भगेन एतादृशेन दरिद्रेण । आप्तः । ईश्वराराधनयेति शेषः ॥न्त्_४,३३।६॥

#९ व्ग्ल्। म्भ् Xइइइ १४,७७फ़्फ़्  
#१० न्१७: °ष्ट्(इ)अ°  
    
    
त्रैलोक्यमल्लांस् तृणवन् निघ्नन् विष्ण्वब्जजादिकान् ।  
युक्त्यातिशयदार्ढ्येन११ कालः श्वेतेन१२ कालितः ॥मु_४,३३।७॥१३  
    
युक्त्या ईश्वराराधनरूपेणोपायेन । श्वेतेन राजविशेषेण । कथम्भूतेन । अतिशये यत्नातिशये । दार्ढ्यम् दृढता यस्य । तादृशेन ॥न्त्_४,३३।७॥

#११ न्१७: °दा[र्]ढ्ये°  
#१२ न्१७: °ते⟨म्⟩[न्]अ  
#१३ व्ग्ल्। म्भ् ***  
    
    
प्रणयेन यमं जित्वा कृत्वा वचनसङ्गरम् ।  
परलोकाद् उपानीतः सावित्र्या सत्यवान् पतिः ॥मु_४,३३।८॥१४  
    
प्रणयेन स्नेहेन । उपानीत इत्य् अनेन सम्बन्धः । वचनसङ्गरम् वचनसङ्ग्रामम् ॥न्त्_४,३३।८॥

#१४ व्ग्ल्। म्भ् इइइ २७७-२८३  
    
    
विशेषेणोक्त्वा सामान्येन कथयति  
    
न सो ःस्त्य् अतिशयो लोके यस्यास्ति१५ न फलं स्फुटम् ।  
भवितव्यं विचार्यातः सर्वातिशयशालिना ॥मु_४,३३।९॥  
    
अतिशयः यत्नातिशयः । फलितं कथयति भवितव्यम् इति । अतः सर्वेभ्यः यः अतिशयः उद्योगाख्यः । तेन शालतीति तादृशेन पुरुषेण । विचार्य भवितव्यम् । अशुभफलसम्पादकत्वाद् अशुभो यत्नः न कार्य इति भावः ॥न्त्_४,३३।९॥

#१५ न्१७: °आ(ति)स्ति  
    
    
ननु को यत्नः शुभो ःस्ति । यत्नातिशयवान् भवामीत्य् अपेक्षायाम् आह  
    
आत्मज्ञानम् अशेषाणां१६ सुखदुःखदशादृशाम् ।  
मूलं कषकरं तस्माद् भाव्यं तत्रातिशायिना ॥मु_४,३३।१०॥  
    
आत्मज्ञानम् को ःहम् इत्य् एवम् आत्मविचारः । अशेषाणाम् समस्तानाम् । सुखदुःखदशादृशाम् । मूलं कषकरं मूलतः नाशकरम् । भवति । आत्मविचारेण हि चिदात्मनि आत्मत्वेन प्राप्ते शरीरानास्थायां च जातायां शरीरानुबद्धसुखदुःखादिस्पर्शो न भवति । तस्मात् ततो हेतोः । पुरुषेण । तत्र आत्मज्ञाने । अतिशयिना अतिशययुक्तेन । भाव्यम् ॥न्त्_४,३३।१०॥

#१६ न्१७: अ(षे)शे°  
    
    
ननु दृश्यकृतं सुखं त्यक्त्वा किमर्थम् अत्यन्तभोगत्यागसाध्ये आत्मज्ञाने पुरुषो लगतीत्य् । अत्राह  
    
नानयोपहतार्थिन्या दृश्यदृष्ट्यातिदुष्टया ।  
दुःखाद् ऋते निराबाधं सुखं किञ्चिद् अवाप्यते ॥मु_४,३३।११॥  
    
उपहतः नष्टः । अर्थः पुरुषार्थः । अस्याम् अस्तीति तादृश्या । अत एवातिदुष्टया दृश्यरूपया दृष्ट्या दृश्यदृष्ट्या । दृश्येनेति यावत् । दुःखाद् ऋते दुःखामिश्रम् । अत एव निराबाधम् बाधरहितम् । किञ्चित् सुखं न अवाप्यते । यदि किञ्चित् प्राप्यते ःपि दुःखमिश्रम् एवेत्य् अर्थः ॥न्त्_४,३३।११॥  
    
ननु सर्वस्य ब्रह्ममयत्वात् दृश्यदृष्टिरूपस्याशमस्य तन्नाशरूपस्य१७ शमस्य च को भेदः येनैवं कथयसीत्य् । अत्राह  
    
अशमः परमम् ब्रह्म शमश् च परमम् पदम् ।  
यद्य् अप्य् एवं तथाप्य् एनम् प्रशमं विद्धि शङ्करम् ॥मु_४,३३।१२॥  
    
यद्य् अप्य् एवम् भवति । एवम् कथम् । अशमः दृश्यक्षोभः । परमम् ब्रह्म भवति । शमश् च दृश्यनाशश् च । परमम् पदम् भवति । तत्सारत्वात् । तथापि१८ त्वम् एनम् प्रशमम् दृश्यनाशम् । शङ्करम् कल्याणकारिणम् । विद्धि । शमाशमरूपब्रह्मप्राप्तिम् प्रत्य् उपायत्वात् । नन्व् अशमस्य ब्रह्मत्वं न सिध्यति१९ । सत्यम् । ब्रह्मत्वं त्वया किं ज्ञातम् । सुखकारित्वम् इति चेन् । न । सुखदुःखकारित्वव्यतिरिक्तस्य ब्रह्मत्वयोगात्२० । अतः सुखकारिवत् दुःखकारिणो ःपि स्वरूपमात्रप्राधान्येन ब्रह्मत्वानपायान्२१ न त्वच्चोद्यावकाशः । ननु तर्हि आनन्दैकरूपत्वं कथम् ब्रह्मणः कथयन्तीति चेत् । तत्रत्य आनन्दः न त्वदनुभूत[ ]त्तिरूपानन्दरूपो२२ भवति । किं तु अपेक्षाराहित्यमात्ररूप एवासौ । सर्वम् ब्रह्मेति ज्ञानेन हि सर्वत्र हेयोपादेयताव्यतिरिक्ता२३ महानन्दरूपा तृप्त्यपरपर्याया उपेक्षा जायते । सा च सर्वत्र सम्भवतीति अलं चोद्येन ॥न्त्_४,३३।१२॥

#१७ न्१७: त्⟨--⟩[अन्ना]श°  
#१८ न्१७: *तथापि*  
#१९ न्१७: °(द्ध)*ध्य*ति  
#२० न्१७: °ग्⟨अ⟩[आ]त्  
#२१ न्१७: °पाया⟨-⟩[न्]  
#२२ न्१७: °भूत⟨-⟩[ ]त्ति°  
#२३ न्१७: °तिर्⟨ए⟩[इ]क्ता  
    
    
कर्तव्यम् उपदिशति  
    
अभिमानम् परित्यज्य शमम् आश्रित्य शाश्वतम् ।  
विचार्य प्रज्ञयार्यत्वं कुर्यात् सज्जनसेवनम् ॥मु_४,३३।१३॥  
    
अभिमानम् मयेदृशः शमः कृत इत्य् एवंरूपं दर्पम् । शमम् दृश्यक्षोभराहित्यम् । आर्यत्वम् साधुत्वम् । विचार्य केनेदं सिध्यतीति विचारविषयं कृत्वा ॥न्त्_४,३३।१३॥  
    
ननु आर्यत्वसाधनम् प्रसिद्धं तपस्तीर्थादिकं त्यक्त्वा किम् इत्य् अप्रसिद्धं सज्जनसेवनं कर्तव्यत्वेनोपदिशसीत्य् । अत्राह  
    
न तपांसि न तीर्थानि न शास्त्राणि जयन्ति वः ।  
संसारसागरोत्तारे सज्जनासेवनं यथा ॥मु_४,३३।१४॥  
    
संसारसागरात् यः आर्यत्वकरणद्वारेण उत्तारः । तस्मिन् न जयन्ति न प्रभवन्ति ॥न्त्_४,३३।१४॥  
    
ननु किंलक्षणो ःसौ सज्जनः यस्य सेवनं कर्तव्यत्वेनोपदिशसीत्य् । अत्राह  
    
लोभमोहरुषां यस्य तनुतानुदिनम् भवेत् ।  
यथाशास्त्रं विहरतः स्वकर्मसु स सज्जनः२४ ॥मु_४,३३।१५॥  
    
यथाशास्त्रं स्वकर्मसु शरीरयात्रानिमित्तेषु२५ निजेषु कर्मसु२६ । विहरतः क्रीडया यत्नं कुर्वतः । यस्य पुरुषस्य । अनुदिनम्२७ लोभमोहरुषां तनुता भवेत् । सः सज्जनः भवति२८ ॥न्त्_४,३३।१५॥

#२४ न्१७: °मस्[उ] स स⟨-⟩[ज्ज]नः  
#२५ न्१७: °मित्[त्]एषु  
#२६ न्१७: क[र्म]सु  
#२७ न्१७: °ष[स्]या⟨--⟩[नुदि]नम्  
#२८ न्१७: °व⟨-⟩[ति]  
    
    
ननु मूर्खश्रोत्रिया अपि लोभादितानवयुक्ता दृश्यन्ते२९ । तेषां सङ्गेनापि किञ्चित् सेत्स्यत्य्३० अथ वा नेत्य् । अत्राह  
    
अध्यात्मविदुषः३१ सङ्गात् तस्य सा धीः प्रवर्तते ।  
अत्यन्ताभाव एवास्य३२ यया दृश्यस्य दृश्यते ॥मु_४,३३।१६॥  
    
अध्यात्मविदुषः३३ अध्यात्मशास्त्रज्ञस्य । तस्य लोभादितानववतः सज्जनस्य । सङ्गात् । पुरुषस्य सा धीः प्रवर्तते । सा का । यया धिया कारणभूतया । पुरुषेण । अस्य पुरःस्फुरतः । दृश्यस्यात्यन्ताभावः त्रैकालिकः अभावः३४ । दृश्यते । अत इन्द्रियासामर्थ्यादिना लोभादितानववतो ःपि मूर्खस्य सङ्गान् न किञ्चिद् अपि सेत्स्यतीति भावः ॥न्त्_४,३३।१६॥

#२९ न्१७: दृ⟨-⟩[श्यन्]ते  
#३० न्१७: °चि*त् से*त्स्य°  
#३१ न्१७: अध्या⟨-⟩[त्म]°  
#३२ न्१७: °आ⟨-⟩[स्]य  
#३३ न्१७: °ष्⟨आ⟩[अ]ः  
#३४ न्१७: अभा⟨-⟩[वः]  
    
    
ननु दृश्यात्यन्ताभावदर्शनेन किं सेत्स्यतीत्य् । अत्राह  
    
दृश्यात्यन्ताभावतस् तु परम् एवावशिष्यते ।  
अन्याभाववशाद् आशु जीवस्३५ तत्रैव लीयते ॥मु_४,३३।१७॥  
    
तु निश्चये । दृश्यात्यन्ताभावतः लक्षणया दृश्यात्यन्ताभावदर्शनाद् धेतोः । परम् दृश्याधिष्ठानत्वान् मुक्तम्३६ उत्तीर्णं चिन्मात्राख्यं वस्तु । एव । अवशिष्यते अवशेषत्वेन दृश्यते । ननु ततो ःपि किं स्याद् इत्य् । अत्राहान्याभावेति । ततः अन्यस्य३७ परवस्तुव्यतिरिक्तस्य । अभावात् । जीवः द्रष्टृत्वेन स्थितः जीवः । तत्रैव परस्मिन् वस्तुन्य् एव । लीयते । सो ःपि तद्रूपत्वेन३८ दृश्यते इति यावत् । जीवन्मुक्ताभिप्रायेणैवमर्थः कृतः । विदेहमुक्ताभिप्रायेण तु दृश्यात्यन्ताभावः जीवलयः च[ ]शेनोपाधिमुक्त३९ एव ज्ञेयः ॥न्त्_४,३३।१७॥

#३५ न्१७: जी⟨-⟩[वस्]  
#३६ न्१७: मु⟨-⟩[क्तम्]  
#३७ न्१७: अ⟨-⟩[न्य]स्य  
#३८ न्१७: °प⟨--⟩[त्वेन]  
#३९ न्१७: च⟨--⟩[ ]शेनोपा°  
    
    
अत्यन्ताभावस्वरूपं कथयति  
    
न चोत्पन्नं न चैवासीद् दृश्यं न च भविष्यति ।  
वर्तमाने ःपि४० नैवास्ति परम् एवास्त्य् अवेदितम्४१ ॥मु_४,३३।१८॥  
    
वर्तमाने वर्तमानकाले । ननु यदि दृश्यं नासीत् नास्ति न भविष्यति तर्हि किम् अस्ति । न हि अभावस्य एतादृक् प्रपञ्चाधिष्ठानत्वं युक्तम् इत्य् । अत्राह परम् एवेति । परम् साक्षित्वेन स्थितत्वात् सर्वोत्तीर्णं चिन्मात्रम्४२ । एव । अस्ति । स्वप्ने तस्यैव प्रपञ्चाधिष्ठानत्वेन दृष्टत्वात् । तत् कथम्भूतम् । अवेदितम् वेद्यरहितम् । अवेदितम् इति कर्मणि क्तः४३ ॥न्त्_४,३३।१८॥

#४० न्१७: प्⟨अ⟩[इ]  
#४१ न्१७: °स्त्[य्] अवे°  
#४२ न्१७: °म्⟨-⟩[आ]त्रम्  
#४३ न्१७: ⟨-⟩ [क्तः]  
    
    
ननु कथम् एतद् अस्तीत्य् । अत्राह  
    
एतद् युक्तिसहस्रेण दर्शितं दर्श्यते४४ ःपि च ।  
सर्वैर् एवानुभूतं४५ हि दर्शयिष्यामि चाधुना ॥मु_४,३३।१९॥  
    
एतत् दृश्यं नासीत् नास्ति न भविष्यतीत्य् एतत् । ननु कथम् अप्रसिद्धम् एतत् दर्शितम्४६ दर्श्यते दर्शयिष्यसि चेत्य् । अत्राह सर्वैर् इति । हि यस्मात् । एतत् सर्वैर् अनुभूतम् वर्तमाने क्तः । अनुभूयते इत्य् अर्थः । सुषुप्ताव् इति शेषः । सुषुप्तौ हि सर्वे दृश्यात्यन्ताभावम् अनुभवन्ति ॥न्त्_४,३३।१९॥

#४४ न्१७: दर्श्[य्]अ°  
#४५ न्१७: (ओ)एवा°  
#४६ न्१७: द[र्]शि°  
    
    
अभ्यासार्थम् पुनः एतद् एव कथयति  
    
यथेदम् अखिलं शान्तं त्रिजगत् संविदम्बरम् ।  
इदं तत्त्वं त्व् असत्त्वादि कुतो ःत्र स्यात् कथञ्चन ॥मु_४,३३।२०॥  
    
इदम् अनुभूयमानम् । अखिलं त्रिजगत् । शान्तम् संवेद्याख्यक्षोभरहितम् । संविदम्बरम् चिदाकाशम् भवतीति यथा इति यत् भवति । इदम् तत् । तत्त्वम् परमार्थः भवति । तु व्यतिरेके । अत्र संविदाकाशरूपे जगति । असत्त्वादि । असत्त्वम् अचिन्मयत्वं चेत्य् एवमादि । कथञ्चन कुतः स्यात् कथञ्चनापि न स्याद् इत्य् अर्थः । दृष्टं च स्वप्नजगतः४७ संविदाकाशात्मकत्वम्४८ इति न विरोधः ॥न्त्_४,३३।२०॥

#४७ न्१७: °प्न(ं)ज°  
#४८ न्१७: °शात्⟨स्⟩[म्]अ°  
    
    
ननु तर्हि जगद् इति शब्दप्रत्ययौ कथं रूढिं गताव् इत्य् । अत्राह  
    
चिच् चमत्कुरुते चारु चञ्चलाचञ्चलात्मनि ।  
यत् तयैव तद् एवेदं जगद् इत्य् अवबुध्यते ॥मु_४,३३।२१॥  
    
चञ्चला बाह्योन्मुखत्वे स्पन्दानुविद्धा । चित् । अचञ्चलात्मनि परमार्थतः तथास्थितत्वात् अचञ्चले स्वस्वरूपे । चारु सम्यक् । यत् चमत्कुरुते स्वरूपामर्शरूपम् आस्वादं करोति । तया एव न त्व् अन्येन । तद् एव चमत्करणम् एव । जगद् इति अवबुध्यते ज्ञायते । न जगन्नाम किञ्चिद् अपरं वस्तु अस्ति । चिदाश्रयविषयस्य स्वात्मपरामर्शस्यैव जगत्त्वाद् इति भावः ॥न्त्_४,३३।२१॥  
    
ननु तथापि कथम् भेद इव दृश्यत इत्य् । अत्राह  
    
त्रैलोक्यरूपो ःनुभवश्४९ चिदादित्यांशुमण्डलम् ।  
क्व वेन्द्वंशुमतोर् भेदो निर्विकत्थन कथ्यताम् ॥मु_४,३३।२२॥  
    
त्रैलोक्यरूपः त्रैलोक्याकारः । अनुभवः । त्रैलोक्यम् इति यावत् । चिद् एवादित्यः । तस्यांशुमण्डलम् । भवति । हे निर्विकत्थन हे अमृषावादिन् । त्वया कथ्यताम् । किम् इत्य् अपेक्षायाम् आह । क्वेति । इन्द्वंशुमतोः जलमण्डलप्रतिबिम्बितसूर्यांशुमण्डलरूपस्य इन्दोः सूर्यस्य च । भेदः क्व भवति । कस्मिन् काले देशे वा भवति । यथा जलप्रतिबिम्बितसूर्यांशुमण्डलरूपस्य चन्द्रस्य सूर्यस्य च भासमानो ःपि भेदः परमार्थतः नास्ति । तथा बाह्यान्तःकरणप्रतिबिम्बितचिदादित्यांशुमण्डलरूपस्य जगतः चिदादित्यस्य च भासमानो ःपि भेदः५० नास्त्य् एवेत्य् अर्थः५१ ॥न्त्_४,३३।२२॥

#४९ न्१७: °व⟨च्⟩[श्]  
#५० न्१७: *परमार्थतः → भेदः*  
#५१ न्१७: अर्⟨-⟩[थः]  
    
    
सर्वथा भेदाभावं कथयति  
    
स्वभावतो ःस्याश्५२ चिद्दृष्टेर् ये उन्मेषनिमेषणे ।  
जगद्रूपानुभूतेस् ताव् एताव् अस्तमयोदयौ५३ ॥मु_४,३३।२३॥  
    
स्वभावतः यत्नरहितम् । अस्याः आत्मत्वेन पुरःस्थायाः५४ । चिद्दृष्टेः चिदाख्यायाः दृष्टेः । ये उन्मेषणनिमेषणे५५ स्वव्यतिरिक्तपरामर्शरूपम् उन्मेषणं स्वमात्रपरामर्शरूपं निमेषणं च भवतः । तौ एव उन्मेषनिमेषौ एव । जगद्रूपा या अनुभूतिः । जगद् इति यावत् । तस्याः अस्तमयोदयौ भवतः । निमेषणम् अस्तमयः । उन्मेषणम् उदयः । अथ वा उन्मेषणम् स्वरूपप्रसारः । निमेषणम् स्वरूपसङ्कोचः । इति कृत्वा उन्मेषणम् अस्तमयः । निमेषणम् उदय इति योज्यम् । तथा च भेदगन्धो ःपि नास्ति । न हि उन्मेषनिमेषवतः५६ उन्मेषनिमेषौ भिन्नौ इति भावः । एतच् च स्वप्ने सुषुप्तौ च सर्वप्रतीतिसाक्षिकम् एवेति नात्रायस्तम् ॥न्त्_४,३३।२३॥

#५२ न्१७: अस्या⟨च्⟩[श्]  
#५३ व्ग्ल्। स्पन्दकारिका १।१।  
#५४ न्१७: °र[ः]स्था°  
#५५ न्१७: °ष*णनिमे*षणे  
#५६ न्१७: °व⟨न्⟩तः  
    
    
कारणत्वेन समस्तजगत्प्रधानभूताहङ्कारवर्णनम् प्रस्तौति  
    
अहमर्थो ःपरिज्ञातः परमार्थाम्बरे मलः ।  
परिज्ञातो ःहमर्थस् तु परमार्थाम्बरम् भवेत् ॥मु_४,३३।२४॥  
    
अहमर्थः अहम् इति शब्दाभिधेयं वस्तु । अपरिज्ञातः परमार्थतः किंरूपो ःयम् इत्य् अज्ञातः सन् । परमार्थाम्बरे चिन्मात्राकाशे । मलः भवति । देहरूपतयावस्थानेन५७ तदाच्छादकत्वात्५८ । आच्छादकत्वम् एव हि मलस्य स्वरूपम् । तु व्यतिरेके । परिज्ञातः परमार्थतः एवंरूपो ःसाव् इति ज्ञातः सन् । परमार्थाम्बरम् चिन्मात्राकाश५९ एव भवति । तद्रूपतायाम् एव विश्रामात् ॥न्त्_४,३३।२४॥

#५७ न्१७: ⟨-⟩[दे]ह°  
#५८ न्१७: °च्छ्*आ*द°  
#५९ न्१७: °त्र्⟨अ⟩[आ]का°  
    
    
अभ्यासार्थम् पुनः पुनः एतद् एव कथयति  
    
अहम्भावः परिज्ञातो नाहम्भावे६० भवत्य् अलम् ।  
एकताम् अम्बुनेवाम्बु याति चिन्नभसात्मना ॥मु_४,३३।२५॥  
    
परिज्ञातः परमार्थतः किन्निष्ठो ःयम् इति ज्ञातः । अहम्भावः अहङ्कारः । अहम्भावे निमित्तसप्तमी । स्थूलाहम्भावनिमित्तं न भवति । कुत एतद् इत्य् । अत्राहैकताम् इति । यतः सः अहम्भावः चिन्नभसा चिदाकाशरूपेण । आत्मना६१ एकतां याति । किम् इव । अम्बु इव । यथाम्बु अम्बुना एकतां याति । तथेत्य् अर्थः । परमार्थतः किन्निष्ठो ःयम् इति अहङ्कारपरमार्थस्वरूपे ज्ञाते सति अहङ्कारः परमात्मनिष्ठो भवति । ततः शरीरनिष्ठतारूपाम् परिमिततां नायातीति भावः ॥न्त्_४,३३।२५॥

#६० न्१७: °व्(ए)⟨*ओ*⟩[ए]  
#६१ न्१७: आत्मन्*आ*  
    
    
ननु कथम् परिज्ञातः अहम्भावः चिदात्मना एकत्वं याति इत्य् । अत्राह  
    
अहमादिजगद्दृश्यं किल नास्त्य् एव वस्तुतः ।  
अवश्यम् एव तत् कस्माच् छिष्यते ःहंविचारिणः ॥मु_४,३३।२६॥  
    
किल निश्चये । अहमादि  
    
*****  
    
