+++
title = "Vasubandhu: Abhidharmakosabhasya"

+++


## Intro
  
  
  
  
 Vasubandhu: Abhidharmakosabhasya   
  
  
  
  
Vasubandhu: Abhidharmakosa-bhasya  
Based on the editions of:  
(1) P. Pradhan (ed.), Abhidharmakośabhāṣyam of Vasubandhu. (rev. 2nd ed.) Patna: K.P. Jayaswal Research Center, 1975.  
(2) Dwarikadas Shastri, Swami (ed.), Abhidharmakosa & Bhasya of Acarya Vasubandhu with Sphutartha Commentary of Acarya Yasomittra. (2 vols.) Varanasi: Bauddha Bharati, 1998.  
  
  
Provenance of original e-text unknown.  
  
  
  
CONTRIBUTORS'; NOTE:  
The following is not simply a transcription, but a best reading based   
especially on the Pradhan edition, although corrections have been made.   
This is not a critical edition, and further revisions may be made in the future.  
  
Initial error-ridden e-texts of the Kosa-bhasya were acquired by Dan Lusthaus.  
They have been corrected and brought into present shape primarily by Paul Hackett,   
with some colloboration by Lusthaus. Undoubtedly some errors remain;   
the present editors (Hackett & Lusthaus) welcome any corrections or feedback.  
  
  
  
STRUCTURE OF REFERENCES:  
VAkK_nn.nn = chapter.verse of Vasubandhu's Abhidharmakośa-Kārikās  
[nnn|nn] = page|line of Pradhan's edition  
  
  
BOLD for Kārikās  
  
  
  
  
THIS GRETIL TEXT FILE IS FOR REFERENCE PURPOSES ONLY!  
COPYRIGHT AND TERMS OF USAGE AS FOR SOURCE FILE.  
  
Text converted to Unicode (UTF-8).  
(This file is to be used with a UTF-8 font and your browser's VIEW configuration  
set to UTF-8.)  
  
  
  
description:multibyte sequence:  
long a  ā     
long A  Ā     
long i  ī     
long I  Ī     
long u  ū     
long U  Ū     
vocalic r  ṛ    
vocalic R  Ṛ    
long vocalic r  ṝ    
vocalic l  ḷ    
vocalic L  Ḷ    
long vocalic l  ḹ    
velar n  ṅ    
velar N  Ṅ    
palatal n  ñ     
palatal N  Ñ     
retroflex t  ṭ    
retroflex T  Ṭ    
retroflex d  ḍ    
retroflex D  Ḍ    
retroflex n  ṇ    
retroflex N  Ṇ    
palatal s  ś     
palatal S  Ś     
retroflex s  ṣ    
retroflex S  Ṣ    
anusvara  ṃ    
visarga  ḥ    
long e  ē     
long o  ō     
l underbar  ḻ    
r underbar  ṟ    
n underbar  ṉ    
k underbar  ḵ    
t underbar  ṯ    
  
  
  
Unless indicated otherwise, accents have been dropped in order   
to facilitate word search.  
  
For a comprehensive list of GRETIL encodings and formats see:  
http://gretil.sub.uni-goettingen.de/gretil/gretdiac.pdf  
and  
http://gretil.sub.uni-goettingen.de/gretil/gretdias.pdf  
  
For further information see:

## पाठः


प्रथमं कोशस्थानम्  
    
[००१।०३-००१।०७]  
ॐ नमो बुद्धाय  
यः सर्वथासर्वहतान्धकारः संसारपङ्काज्जगदुज्जहार ।  
तस्मै नमस्कृत्य यथार्थशास्त्रे शास्त्रं प्रवक्ष्याम्यभिधर्मकोशम् ॥ वक्क्_१।१ ॥  
    
[००१।०८]  
शास्त्रं प्रणेतुकामः स्वस्य शास्तुर्माहात्म्यज्ञापनार्थं गुणाख्यानपूर्वकं तस्मै नमस्कारमारभते य इति ।  
    
[००१।०९-००१।१०]  
बुद्धं भगवन्तमधिकृत्याह हतमस्यान्धकारमनेन वेति हतान्धकारः ।  
    
[००१।१०]  
सर्वेण प्रकारेण सर्वस्मिन् हतान्धकारः सर्वथासर्वहतान्धकारः ।  
    
[००१।१०-००१।११]  
अज्ञानं हि भूतार्थदर्शनप्रतिबन्धाधकारम् ।  
    
[००१।११-००१।१२]  
तच्च भगवतो बुद्धस्य प्रतिपक्षलाभेनात्यन्तं सर्वथा सर्वत्र ज्ञेये पुनरनुत्पत्तिधर्मत्वाद्धतम् ।  
    
[००१।१२]  
अतो ऽसौ सर्वथासर्वहतान्धकारः ।  
    
[००१।१३]  
प्रत्यैकबुद्धश्रावका अपि कामं सर्वत्र हतान्धकाराः ।  
क्लिष्टसम्मोहात्यन्तविगमात् ।  
    
[००१।१४]  
न तु सर्वथा ।  
    
[००१।१४-००१।१५]  
तथ ह्येषां बुद्धधर्मेष्वतिविप्रकृष्टदेशकालेषु अर्थेषु चानन्तप्रभेदेषु भवत्येवाक्लिष्टमज्ञानम् ।  
    
[००१।१५-००१।१६]  
इत्यात्महितप्रतिपत्तिसम्पदा संस्तुत्य पुनस्तमेव भगवन्तं परहितप्रतिपत्तिसम्पदा संस्तौति संसारपङ्काज्जगदुज्जहारेति ।  
    
[००१।१७]  
संसारो हि जगदासङ्गस्थानत्वात् दुरुत्तरत्वाच्च पङ्कभूतः ।  
    
[००१।१७-००१।२०]  
तत्रावमग्नं जगदत्राणमनुकम्पमानो भगवान् सद्धर्मदेशनाहस्तप्रदानैर्यथाभव्यमभ्युद्धृतवान् इति य एवमात्मपरहितप्रतिपत्तिसम्पदा युक्तस्तस्मै नमस्कृत्येति शिरसा प्रणिपत्य ।  
    
[००१।२०]  
यथार्थमविपरीतं शास्तीति यथार्थशास्ता ।  
    
[००१।२०-००१।२१]  
अनेन परहितप्रतिपत्त्युपायमस्याविष्करोति ।  
    
[००१।२१-००१।२२]  
यथाभूतशासनाच्छास्ता भवन्न्तसौ संसारपङ्काज्जगदुज्जहार न त्वृद्धिवरप्रदानप्रभावेणेति ।  
    
[००१।२२-००२।०१]  
तस्मै नमस्कृत्य किं करिष्यामी त्याह शास्त्रं प्रवक्ष्यामि ।  
    
[००२।०१]  
शिष्यशासनाच्छास्त्रम् ।  
    
[००२।०१-००२।०२]  
कतमच्छास्त्रमित्याह अभिधर्मकोशम्  
    
[००२।०२]  
को ऽयमभिधर्मो नाम ।  
    
[००२।०३]  
प्रज्ञा ऽमला सानुचरा ऽभिधर्मः (१-२अ)  
    
[००२।०४]  
तत्र प्रज्ञा धर्मप्रविचयः।  
अमलेति अनास्रवा ।  
सानुचरेति सपरिवारा ।  
    
[००२।०४-००२।०५]  
एवमनास्रवः पञ्चस्कन्धको ऽभिधर्म इत्युक्तं भवति ।  
    
[००२।०५]  
एष तावत् पारमार्थिको ऽभिधर्मः ।  
    
[००२।०६]  
साङ्केतिकस्तु  
    
[००२।०७]  
तत्प्राप्तये यापि च यच्च शास्त्रम् । (१-२ब्)  
    
[००२।०८-००२।०९]  
यापि च श्रुतचिन्ताभावनामयी सास्रवा प्रज्ञा उपपत्तिप्रतिलम्भिका च सानुचरा ।  
    
[००२।०९-००२।१०]  
यच्च शास्त्रमस्याः प्राप्त्यर्थमनास्रवायाः प्रज्ञायाः तदपि तत्सम्भारभावादभिधर्म इत्युच्यते ।  
    
[००२।१०]  
निर्वचनं तु स्वलक्षणधारणाद् धर्मः ।  
    
[००२।१०-००२।११]  
तदयं परमार्थधर्मं वा निर्वाणं धर्मलक्षणं वा प्रत्यभिमुखो धर्म इत्यभिधर्मः ।  
    
[००२।१२]  
उक्तो ऽभिधर्मः ।  
इदं तु शास्त्रं कथमभिधर्मकोशम् ।  
    
[००२।१३-००२।१४]  
तस्यार्थतो ऽस्मिन् समनुप्रवेशात्  
स चाश्रयो स्येत्यभिधर्मकोशम् (१-२च्-२द्) ॥ वक्क्_१।२ ॥  
    
[००२।१५-००२।१६]  
स हि शास्त्रसञ्ज्ञको ऽभिधर्म एतस्मिन्नर्थतो यथाप्रधानमन्तर्भूत इत्येतच्छास्त्रं तस्य कोशस्थानीयं भवति ।  
    
[००२।१६]  
अथवा सो ऽभिधर्म एतस्याश्रयभूतः शास्त्रस्य ।  
    
[००२।१७]  
ततो ह्येतन्निराकृष्टम् ।  
अतः स एवास्याभिधर्मः कोश इत्येतच्छास्त्रमभिधर्वर्मकोशम् ।  
    
[००२।१८-००२।१९]  
किमर्थं पुनरभिधर्मोपदेशः केन चायं प्रथमत उपदिष्टो यट आचार्यो ऽभिधर्मकोशं वक्तुमाद्रियत इति ॥  
    
[००२।१९]  
आह॥  
    
[००२।२०-००२।२३]  
धर्माणां प्रविचयमन्तरेण नास्ति क्लेशानां यत उपशान्तये ऽभ्युपायः ।  
क्लेशैश्च भ्रमति भवार्णवे ऽत्र लोकस्तद्धेतोरत उदितः किलैष शास्त्रा ॥ वक्क्_१।३ ॥  
    
[००२।२४]  
यतो न विना धर्मप्रविचयेनास्ति क्लेशोपशमाभ्युपायः ।  
    
[००२।२४-००३।०१]  
क्लेशाश्च लोकं भ्रमयन्ति संसारमहार्णेवे ऽस्मिनन् ।  
    
[००३।०१-००३।०२]  
अतस्तद्धेतोस्तस्य धर्मप्रविचयस्यार्थे शास्त्रा किल बुद्धेनाभिधर्म उक्तः ।  
    
[००३।०२]  
नहि विना ऽभिधर्मोपदेशेन शिष्यः शक्तो धर्मान् प्रविचेतुमिति ।  
    
[००३।०३-००३।०४]  
स तु प्रकीर्ण उक्तो भगवता भदन्तकात्यायनीपुत्र-प्रभृतिभिः पिण्डीकृत्य स्थपितोभदन्त धर्मत्रातो दानवर्गीयकरणवदित्याहुर्वैभाषिकाः ।  
    
[००३।०५]  
कतमे पुनस्ते धर्मा येषां प्रविचयार्थमभिधर्मोपदेश इत्याह   
    
[००३।०६]  
सास्रवा ऽनास्रवा धर्माः (१-४अ)  
    
[००३।०७]  
एष सर्वधर्माणां समासनिर्द्देशः ।  
    
[००३।०७-००३।०८]  
तत्र कतमे सास्रवा धर्मा इत्याह  
    
[००३।०८-००३।०९]  
संस्कृता मार्गवर्जिताः ।  
सास्रवाः (१-४ब्-४च्१)  
    
[००३।१०]  
मार्गसत्यं वर्जयित्वा ऽन्ये संस्कृता धर्माः सास्रवाः ।  
किं कारणम् ।  
    
[००३।११]  
आस्रवास्तेषु यस्मात् समनुशेरते (१-४च्२-४द्) ॥ वक्क्_१।४ ॥  
    
[००३।१२-००३।१३]  
कामं निरोधमार्गसत्यालम्बना अपि आस्रवा उपजायन्ते न तिनुशेरते तत्रेति न तयोः सास्रवत्वप्रसञ्गः ।  
    
[००३।१३-००३।१४]  
यथा ऽत्र नानुशेरते तत् पश्चादनुशयनिर्देश एव ज्ञापयिष्यामः ।  
    
[००३।१४]  
उक्ताः सास्रवाः ।  
    
[००३।१५]  
अनस्रवाः कतमे ।  
    
[००३।१६]  
अनास्रवा मार्गसत्यं त्रिविधं चाप्यसंस्कृतम् । (१-५अ-५ब्)  
    
[००३।१७]  
कतमत्त्रि विधम् ।  
    
[००३।१८]  
आकाशं द्वौ निरोधौ च (१-५च्)  
    
[००३।१९]  
कतमौ द्वौ ।  
प्रतिसङ्ख्यानिरोधो ऽप्रतिसङ्ख्यानिरोधश्च ।  
    
[००३।१९-००३।२०]  
इत्येतदाकाशादि त्रिविधमसंस्कृतं मार्गसत्यं चानास्रवा धर्माः ।  
    
[००३।२०]  
किं कारणम् ।  
नहि तेष्वास्रवा अनुशेरत इति ।  
    
[००३।२१]  
यदेतत् त्रिविधमसंस्कृतमुद्दिष्टम्  
    
[००३।२२]  
तत्राकाशमनावृतिः (१-५द्) ॥ वक्क्_१।५ ॥  
    
[००३।२३]  
अनावरणस्वभावमाकाशं यत्र रूपस्य गतिः ॥  
    
[००३।२४]  
प्रतिसङ्ख्यानिरोधो यो विसंयोगः (१-६अ-६ब्१)  
    
[००४।०१]  
यः सास्रवैर्धर्मैर्विसंयोगः स प्रतिसङ्ख्यानिरोधः ।  
    
[००४।०१-००४।०२]  
दुःखादीनामार्यसत्यानां प्रतिसङ्ख्यानं प्रतिसङ्ख्या प्रज्ञाविशेषस्तेन प्राप्यो निरोधः ।  
    
[००४।०२]  
प्रतिसङ्ख्यानिरोधः ।  
    
[००४।०२-००४।०३]  
मध्यपदलोपात् गोरथवत् ।  
    
[००४।०४]  
किं पुनरेक एव सर्वेषां सास्रवाणां धर्माणां प्रतिसङ्ख्यानिरोधः ।  
नेत्याह ।  
    
[००४।०५]  
किं तर्हि ।  
    
[००४।०६]  
पृथक् पृथक् । (१-६ब्२)  
    
[००४।०७]  
यावन्ति हि संयोगद्रव्याणि तावन्ति विसंयोगद्रव्याणि ।  
    
[००४।०७-००४।०८]  
अन्यथा हि दुःखदर्शनहेयक्लेशनिरोधसाक्षात्क् करणात् सर्वक्लेशनिरोधसाक्षात्क्रिया प्रसज्येत ।  
    
[००४।०८-००४।०९]  
सति चैवं शेषप्रतिपक्षभावनावैयर्थ्यं स्यात् ।  
    
[००४।०९-००४।१०]  
यत्तर्ह्युक्तम् "असभागोनिरोध" इत्यस्य को ऽर्थः ।  
    
[००४।१०-००४।११]  
नास्य कश्चित् सभागहेतुरस्ति नासौ कस्यचिदित्ययमस्य वाक्यस्यार्थो न तु नास्य कशिचत् सभागो ऽस्तीति ।  
    
[००४।११]  
उक्तः प्रतिसङ्ख्यानिरोधः ॥  
    
[००४।१२]  
उत्पादात्यन्तविघ्नो ऽन्यो निरोधो ऽप्रतिसङ्ख्यया (१-६च्-६द्) ॥ वक्क्_१।६ ॥  
    
[००४।१३-००४।१४]  
अनागतानां धर्माणामुत्पादस्यात्यन्तं विघ्नभूतो विसंयोगाद् यो ऽन्यो निरोधः सो ऽप्रतिसङ्ख्यानिरोधः ।  
    
[००४।१४]  
न ह्यसौ प्रतिसङ्ख्यया लभ्यते ।  
किं तर्हि ।  
प्रत्ययवैकल्यात् ।  
    
[००४।१४-००४।१६]  
यथैकरूपव्यासक्तचक्षुर्मनसो यानि रूपाणि शब्दगन्धरसस्प्रष्टव्यानि चात्ययन्ते तदालम्बनैः पञ्चभिर्विज्ञानकायैर्न शक्यं पुनरुत्पत्तुम् ।  
    
[००४।१६-००४।१७]  
न हि ते सत्या अतीतं विषयमालम्बयि तुल्मिति ।  
    
[००४।१७]  
अतः स तेषामप्रतिसङ्ख्यानिरोधः प्रत्ययवैकल्यात् प्राप्यते ।  
    
[००४।१८]  
चतुष्कोटिकं चात्र भवति ।  
सन्ति ते धर्मा येषां प्रतिसङ्ख्यानिरोध एव लभ्यते ।  
    
[००४।१९]  
तद्यथा अतितप्रत्युत्पन्नोत्पत्तिधर्माणां सास्रवाणाम् ।  
    
[००४।१९-००४।२०]  
सन्ति येषामप्रतिसङ्ख्यानिरोध एव ।  
    
[००४।२०]  
तद्यथा ऽनुत्पत्तिधर्माणामनास्रवसंस्कृतानाम् ।  
सन्ति ते येसामुभयम् ।  
    
[००४।२१]  
तद्यथा सास्रवाणामनुत्पस्त्तिधर्माणाम् ।  
सन्ति येषां नोभयम् ।  
    
[००४।२१-००४।२२]  
तद्यथा अतीतप्रत्युत्पन्नोत्पत्तिधर्माणामणास्रवाणामिति ।  
    
[००४।२२]  
उक्तं त्रिविधमसंस्कृतम् ॥  
    
[००४।२३]  
यत्तूक्तं "संस्कृता मार्गवर्जिताः ।  
    
[००४।२३-००४।२४]  
सास्रवा" इति कतमे ते संस्कृताः ।  
    
[००४।२५]  
ते पुनः संस्कृता धार्मा रूपादिस्कन्धपञ्चकम् । (१-७अ-७ब्)  
    
[००४।२६]  
रूपस्कन्धो वेदनास्कन्धः संस्कारस्कन्धो विज्ञानस्कन्धश्चेत्येते संस्कृता धर्माः ।  
    
[००४।२७]  
समेत्य सम्भूय प्रत्ययैः कृताः इति संस्कृताः ।  
नह्येकप्रत्ययजनितं किञ्चिदस्तीति ।  
    
[००४।२७-००५।०१]  
तज्जातीयत्वादनागतेष्वविरोधो दुग्धेन्धनवत् ।  
    
[००५।०२]  
त एवाध्वा कथावस्तु सनिःसाराः सवस्तुकाः (१-७च्-७द्) ॥ वक्क्_१।७ ॥  
    
[००५।०३]  
त एव संस्कृता गतगच्छद्गमिष्यद्भावादध्वानः अद्यन्ते ऽनितयत्येति वा ।  
    
[००५।०३-००५।०४]  
कथा वावायम् तस्या वस्तु नाम ।  
    
[००५।०४]  
सार्थकवस्तुग्रहणात् तु संस्कृन्तं कथावस्तूच्यते ।  
    
[००५।०४-००५।०५]  
अन्यथा हि उरकरणग्रन्थो विरुध्येत ।  
    
[००५।०५]  
"कथावस्तून्यष्टादशभिर्धतुभिः सङ्गृहीतानि ।"  
    
[००५।०५-००५।०६]  
निःसरणं निःसारः सर्वस्य संस्कृतस्य निर्वाणम् ।  
    
[००५।०६]  
तदेषामस्तीति सनिःसाराः ।  
    
[००५।०६-००५।०७]  
सहेतुकत्वात् सवस्तुकाः ।  
    
[००५।०७]  
हेतुवचनः किल वस्तुशब्द इति वैभाषिचाः ।  
    
[००५।०७-००५।०८]  
इत्येते संस्कृतधर्मौअर्यायाः ।  
    
[००५।०८]  
त एव पुयः संस्कृता धरमाः ।  
    
[००५।०९]  
ये सास्रवा उपादानस्कन्धास्ते (१-८अ-८ब्१)  
    
[००५।१०]  
अतः किं दिद्धं ।  
    
[००५।१०-००५।११]  
य उपादानस्कन्धाः स्कन्धा अपि ते स्युः एव नोपादानस्कन्धाः ।  
    
[००५।११]  
अनास्रवाः संस्कारा इति  
तत्र उपादानानि क्लेशाः ।  
    
[००५।११-००५।१२]  
तत्सम्भूतत्वादुपादानस्कन्धाः ॥  
    
[००५।१२]  
त्रुणतुपाग्निवत् ।  
तद्धिधेयत्वाद्वा राजपुरूपवत् ।  
    
[००५।१२-००५।१३]  
उपादानानि वा तेभ्यः सम्भवन्तीति उपादानस्कन्धाः पुष्पफलवृक्षवत् ।  
    
[००५।१३-००५।१४]  
त एव सास्रवा धर्मा उच्यन्ते ।  
    
[००५।१५]  
सरणा अपि । (१-८ब्२)  
    
[००५।१६]  
रण्सा हि क्लेशाः ।  
आत्मपारव्यावाधनात् ।  
स्तदनुशयितत्वात् सरणाः ।  
सास्रववत् ।  
पुनः   
    
[००५।१७]  
दुःखं समुदयो लोको दृष्टिस्थानं भवश्च ते (१-८च्-८द्) ॥ वक्क्_१।८ ॥  
    
[००५।१८]  
आर्याणां प्रतिकूलत्वाद्दुःखम् ।  
समुदेत्यस्माद् दुःखमिति समुदयः ।  
    
[००५।१८-००५।१९]  
लक्ष्यत इति लोकः ।  
    
[००५।१९]  
दृष्टिरस्मिंस्तिष्ठत्यनुशयनादिति दृष्टिस्थानम् ।  
भवतीति भवः   
    
[००५।२०]  
इत्येते सास्रवाणसं धर्माणामान्वर्थपर्यायाः   
    
[००५।२१]  
पञ्च रूपादयः स्कन्धा इत्युक्तम् ।  
तत्र   
    
[००५।२२]  
रूपं पञ्चेन्द्रियाण्यर्थाः पञ्चाविज्ञप्तिरेव च । (१-९अ-९ब्)   
    
[००५।२३]  
पञ्चेन्द्रियाणि चक्षुःश्त्रोत्रग्र्हाणजिह्वाकायेन्दरिया ण ।  
    
[००५।२३-००५।२४]  
पञ्चार्थास्तेषामेवचक्षुरादीनामिन्द्रियाणां यथास्वं ये पञ्च विषयाः रूपशब्दगन्धरसस्प्रष्टव्याख्याः ।  
    
[००५।२५]  
अविज्ञप्तिश्चेति ।  
एतावान् रूपस्कन्धः   
    
[००५।२६]  
तत्र य एते पञ्च रूपादयो ऽर्था उक्ताः ।  
    
[००५।२७]  
तद्विज्ञानाश्रया रूपप्रसादाश्चक्षुरादयः (१-९च्-९द्) ॥ वक्क्_१।९ ॥  
    
[००६।०१-००६।०२]  
रूपशब्दगन्धरसस्प्रष्टव्यविज्ञानानामाश्रयभूता ये पञ्च रूपात्मकाः प्रसादास्ते यथाक्रमं चक्षुःश्रोत्रघ्राणजिह्वाकाया वेदितव्याः ।  
    
[००६।०२-००६।०३]  
यथोक्तं भगवता "चक्षुर्भिक्षो आध्यात्मिकमायतनं चत्वारि महाभूतान्युपादाय" रूप प्रसाद इति विस्तरः ।  
    
[००६।०३-००६।०४]  
यान्येतानि चक्षुरादीन्युक्तनि तद्विज्ञानाश्रया रूपप्रसादाश्चक्षुरादयः ।  
    
[००६।०४-००६।०५]  
चक्षुर्विज्ञानाद्याश्रया इत्यर्थः ।  
    
[००६।०५]  
एवं कृत्वा प्रकरणग्रण्थो ऽप्यनुवृत्तो भवति ।  
"चक्षुः कतमत् ।  
    
[००६।०५-००६।०६]  
चक्षुर्विज्ञानाश्रयो रूपप्रसाद" इति विस्तरः ।  
    
[००६।०६]  
निर्द्दिष्टानि पञ्चेन्द्रियाणि ।  
    
[००६।०७]  
अर्थाः पञ्चा निर्द्देश्याः ।  
तत्र तावत्]  
    
[००६।०८]  
रूपं द्विधा  
    
[००६।०९]  
वर्णः संस्थानं च ।  
तत्र वर्णश्चतुर्विधो नीलादिः ।  
तद्भेदा अन्ये ।  
    
[००६।०९-००६।१०]  
सम्स्थानमष्टविधं दीर्घदि विसातान्तम् ।  
    
[००६।१०]  
तदेव रूपायतनं पुनरुच्यते ।  
    
[००६।११]  
विम्शतिधा  
    
[००६।१२-००६।१३]  
तद्यथा नीलं पीतं लोहितमवदातं दीर्घं ह्रस्वं वृत्तं परिमण्डलं उन्नतमवनतं सातं विसातं अभ्रं धूमो रजो महिका च्छाया आतपः आलोकः अन्धकारमिति ।  
    
[००६।१३-००६।१४]  
केचिन्नभश्चैकवर्णमिति एकविंशतिं सम्पठन्ति ।  
    
[००६।१४]  
तत्र सातं समस्थानम् । विसातं विषम स्थानम्ल् महिका नीहारः । आतपः सूर्यप्रभा ।  
    
[००६।१४-००६।१५]  
आलोकः चन्द्रतारकाग्न्योषधिमणीनं प्रभा ।  
    
[००६।१६]  
छाया यत्र रूपाणां दर्शनम् ।  
विपर्ययादन्धकारम् ।  
    
[००६।१६-००६।१७]  
शेषं सुगमत्वान्न विपञ्चितम् ।  
    
[००६।१७]  
अस्ति रूपायतनं वर्णतो विद्यते न संस्थानतः  
    
[००६।१७-००६।१८]  
नीलपीतलोहितवदातच्छायातपालोकान्धकाराख्यम् ।  
    
[००६।१८]  
अस्ति संस्थानतो न वर्णतः ।  
    
[००६।१८-००६।१९]  
घादीनां प्रदेषः कायविज्ञप्तिस्वभावः ।  
    
[००६।१९]  
अस्त्युभयथा ।  
परिशिष्टं रूपायतनम् ।  
    
[००६।१९-००६।२०]  
आतपालोकावेव वर्णतो विद्येते इत्यपरे ।  
    
[००६।२०]  
"दृश्यते हि नीलादीनं दीर्घादिपरिच्छेद" इति ।  
    
[००६।२१]  
कथं पुनरेकं द्रव्यमुभयथा विद्यते ।  
अस्त्युभयस्य तत्र प्रज्ञानात् ।  
    
[००६।२१-००६।२२]  
ज्ञानार्थो ह्येष विदिर्न सत्तार्थः ।  
    
[००६।२२]  
कायविज्ञप्तावपि तर्हि प्रसङ्गः ।  
उक्तं रूपायतनं ॥  
    
[००६।२३]  
शब्दस्त्वष्टविधः ।  
    
[००६।२४]  
उपात्तानुपात्तमहाभूतहेतुकः सत्त्वासत्त्वाख्यश्चेति चतुर्विधः ।  
    
[००६।२४-००६।२५]  
पुनर्मनोज्ञामनोज्ञभेदादष्टविधो भवति ।  
    
[००६।२५-००६।२६]  
तत्रोपात्तमहाभूतहेतुको यथा हस्तवाक्छब्दः ।  
    
[००६।२६]  
अनुपात्तमहाभुतहेतुको यथा वायुवनस्पतिनदीशब्दः ।  
    
[००६।२६-००६।२७]  
सत्त्वाख्यो वाग्विज्ञप्तिषब्दः ।  
    
[००६।२७]  
असत्त्वाख्यो ऽन्यः   
    
[००६।२७-००६।२८]  
उपात्तानुपात्तमहाभूतहेतुको ऽप्यस्ति शब्द इत्यपरे ।  
    
[००६।२८]  
तद्यथा हस्तमृदङ्गसंयोगज इति ।  
    
[००६।२८-००७।०१]  
स तु यथैकौ वर्णपरमाणुर्न भूतचतुष्कद्वयमुपादायेष्यते तथा नैवैष्टव्य इति ।  
    
[००७।०१]  
उक्तः शब्दः ॥  
    
[००७।०२]  
रसः ।  
    
[००७।०३]  
षोढ  
    
[००७।०४]  
मधुराम्ललवणकटुकतित्तकषायभेदात् ।  
    
[००७।०५]  
चतुर्विधो गन्धः  
    
[००७।०६]  
सुगन्धदुर्गन्धयोः समविषमगन्धत्वात् ।  
त्रिविधस्तु शास्त्रे ।  
    
[००७।०६-००७।०७]  
"सुगन्धो दुर्गन्धः समगन्ध" इति ।  
    
[००७।०८]  
स्पृश्यमेकादशात्मद्कम् ॥ वक्क्_१।१० ॥  
    
[००७।०९]  
स्प्रष्टव्यमेकादशद्रव्यस्वभावम् ।  
    
[००७।०९-००७।१०]  
चत्वारि महाभूतानि श्लक्ष्णत्वं कर्कशत्वं गुरुत्वं लघुत्वं शीतं जिघत्सा पिपासा चेति ।  
    
[००७।१०]  
तत्र भूतानि पश्चाद्वक्ष्याम्ः ।  
    
[००७।१०-००७।११]  
श्लक्ष्णत्वं मृदुता ।  
    
[००७।११]  
कर्कशत्वं परुषता ।  
गुरुत्वं येन भावास्तुल्यन्ते ।  
लघुत्वं विपर्ययात् ।  
    
[००७।११-००७।१२]  
शीतमुष्णाभिलाषकृत् ।  
    
[००७।१२]  
जिघत्सा भोजनाभिलाषकृत् ।  
कारणे कार्योपचारात् ।  
यथा  
    
[००७।१३-००७।१४]  
"बुद्धानां सुख उत्पादः सुखा धर्मस्य देशना ।  
सुखा सङ्घस्य सामग्री समग्राणां तपः सुखम्" ॥ इति ।  
    
[००७।१५]  
तत्र रूपधातौ जिघत्सापिपासे न स्तः ।  
शेषमस्ति  
    
[००७।१५-००७।१६]  
यद्यपि तत्र वस्त्राण्येकशो न तुल्यन्ते सञ्चितानि पुनस्तुल्यन्ते ।  
    
[००७।१६]  
शीतमुपघातकं नास्ति ।  
    
[००७।१६-००७।१७]  
अनुग्राहकं किलास्ति ।  
    
[००७।१८-००७।१९]  
यदेतद्बहुविधं रूपमुक्तं तत्र कदाचिदेकेन द्रव्येण चक्षुर्विज्ञानमुत्पद्यते यदा तत्प्रकारव्यवच्छेदो भवति ।  
    
[००७।१९]  
कदाचिद् बहुभिर्यदा न व्यवच्छेदः ।  
    
[००७।१९-००७।२०]  
तद्यथा सेनाव्यूहमनेकवर्णसंस्थानं मणिसमूहं च दूरात् पश्यतः ।  
    
[००७।२०]  
एवं श्रोत्रादिविज्ञानं वेदितव्यं ।  
    
[००७।२१]  
कायविज्ञानं तु परं पञ्चभिः स्प्रष्टव्यैरुत्पद्यत इत्येके ।  
    
[००७।२१-००७।२२]  
चतुर्भिर्महाभूतैरेकेन च श्लक्ष्णत्वादिना ।  
    
[००७।२२]  
सर्वैरेकादशभिरित्यपरे ।  
    
[००७।२२-००७।२३]  
ननु चैवं समस्तालम्बनत्वात् सामान्यविषयाः पञ्च विज्ञानकायाः प्राप्नुवन्ति न स्वलक्षणविषयाः ।  
    
[००७।२३-००७।२४]  
आयतनस्वलक्षणं प्रत्येते स्वलक्षणविषया इष्यन्ते न द्रव्यस्वलक्षणमित्यदोषः ।  
    
[००७।२५]  
इदं विचार्यते ।  
    
[००७।२५-००७।२६]  
कायजिह्वेन्द्रिययोर्युगपद् विषयप्राप्तौ सत्यां कतरद् विज्ञानं पूर्वमुत्पद्यते ।  
    
[००७।२६]  
यस्य विषयः पटीयान् ।  
    
[००७।२६-००७।२७]  
समप्राप्ते तु विषये जिह्वाविज्ञानं पूर्वमुत्पद्यते ।  
    
[००७।२७]  
भोक्तुकामतावर्जितत्वात्सस्न्ततेः ।  
    
[००७।२७-००७।२८]  
उक्ताः पञाचेन्द्रियार्थाः यथा च तेषां ग्रहणं ।  
    
[००७।२९]  
अविज्ञप्तिरिदानीं वक्तव्या ।  
सेयमुच्यते  
    
[००८।०१-००८।०२]  
विक्षिप्ताचित्तकस्यापि यो ऽनुबण्धः शुभाशुभः ।  
महाभूतान्युपादाय स ह्यविज्ञप्तिरुच्यते ॥ वक्क्_१।११ ॥  
    
[००८।०३]  
विक्षिप्तचित्तकस्येति तदन्यचित्तस्यापि ॥  
    
[००८।०३-००८।०४]  
अचित्तकस्यापीत्यसञ्ज्ञिनिरोधसमापत्तिसमापन्नस्यापि ।  
    
[००८।०४]  
अपिशब्देनाविक्षिप्तसचित्तस्यापीति विज्ञायते ।  
    
[००८।०५]  
यो ऽनु बन्ध इति यः प्रवाहः ।  
शुभाशुभ इति कुशलाकुशलः ।  
    
[००८।०५-००८।०६]  
कुशलाकुशले प्राप्तिवाहो ऽप्यस्तीदृश इति तद्विशेषणार्थमुच्यते महाभूतान्युपादायेति ।  
    
[००८।०७]  
हेत्वर्थ उपादायार्थ इति वैभाषिकाः ।  
जननादिहेतुभावात् ।  
    
[००८।०७-००८।०८]  
स ह्यविज्ञप्तिरिति हिशब्दस्तन्नामकरणविज्ञापनार्थः ।  
    
[००८।०८-००८।०९]  
रूपक्रियास्वभावापि सती विज्ञप्तिवत् परं न विज्ञापयतीत्यविज्ञप्तिः ।  
    
[००८।०९-००८।०९  
उच्यत इति आचार्यवचनं दर्शयति ।  
    
[००८।०९-००८।१०]  
समासतस्तु विज्ञप्तिसमाधिसम्भूतं कुशलाकुशलं रूपमविज्ञप्तिः ।  
    
[००८।११]  
महाभूतान्युपादायेत्युक्तानि कतमानि भूतानि ।  
    
[००८।१२]  
भूतानि पृथिवीधातुरप्तेजोवायुधातवः   
    
[००८।१३]  
इत्येते चत्वारः स्वलक्षणोपादायरूपधारणाद् धातवश्चत्वारि महाभूतान्य् उच्यन्ते ।  
    
[००८।१४]  
महत्त्वमेषां सर्वान्यरूपाश्रयत्वेनौदारिकत्वात् ।  
    
[००८।१४-००८।१५]  
अथ वा तदुद्भूतवृत्तिषु पृथिव्यप्तेजोवायुस्कन्धेष्वेषां महास्ण्निवेशत्वात् ।  
    
[००८।१५-००८।१६]  
ते पुनहेते धातवः कस्मिन् कर्मणि संसिधाः किंस्वभावाश्चेत्याह   
    
[००८।१७]  
धृत्यादिकर्मसंसिद्धाः  
    
[००८।१८]  
धृतिसङ्ग्रहपक्तिव्यूहनकर्मस्वेते यथाक्रमं संसिद्धाः पृथिव्यप्तेजोवायुधातवः ।  
    
[००८।१८-००८।१९]  
व्यूहनं पुनर्वृद्धिः प्रसर्पणं च वेदितव्यम् ।  
    
[००८।१९]  
इदमेषां कर्म ।  
स्वभावस्तु यथाक्रमं   
    
[००८।२०]  
खरस्नेहोस्णतेरणाः ॥ वक्क्_१।१२ ॥  
    
[००८।२१]  
खरः पृथिवीधातुः ।  
स्नेहो ऽब्धातुः ।  
उष्णता तेजोधातुः ।  
    
[००८।२२]  
ईरणा वायुधातुः ।  
ईर्यते ऽनया भूतस्रोतो देशान्तरोत्पादनात् प्रदीपेरणवदितीरणा ।  
    
[००८।२३]  
"वायुधातुः कतमो लघुसमुदीरणत्वम्" इति प्रकारणेषु निर्दिष्टं सूत्रे च ।  
    
[००८।२३-००८।२४]  
तत्तु लघुत्वमुपादाय रूपमप्युक्तं प्रकरणेषु ।  
    
[००८।२४-००८।२५]  
अतो य ईरणास्वभावो धर्मः स वायुरिति कर्ंअणा ऽस्य स्वभावो ऽभिव्यक्तः ।  
    
[००८।२६]  
कः पुनः पृथिव्यादिनां पृथिवीधात्वादीनां च विशेषः ।  
    
[००९।०१]  
पृथिवी वर्णसंस्थानमुच्यते लोकसञ्ज्ञया ।  
[००९।०२]  
तथा हि पृथिवीं दर्शयन्तो वर्णं संस्थानं च दर्शयन्ति ।  
यथा पृथिवी एवं   
    
[००९।०३]  
आपस्तेजश्च  
    
[००९।०४]  
वर्णसंस्थानमेवोच्यते लोकसञ्ज्ञया ।  
    
[००९।०५]  
वायुस्तु धातुरेव  
    
[००९।०६]  
य एव तु वायुधातुः स एव लोके वायुअरित्युच्यते ।  
    
[००९।०७]  
तथपि च ॥ वक्क्_१।१३ ॥  
    
[००९।०८]  
यथा पृथिवी वर्णसंस्थानमुच्यते लोकसञ्ज्ञया तथ वायुअरपि ।  
    
[००९।०८-००९।०९]  
नीलिका वात्या मण्डलिका वात्येति ॥  
    
[००९।१०]  
कस्मात् पुनरयमविज्ञप्तिपर्यन्तो रूपस्कन्ध इत्युच्यते ।  
रौपणात् ।  
    
[००९।१०-००९।११]  
उक्तं भगवता "रूप्यते रुप्यत इति भिक्षवस्तस्माद्रूपोपादानस्दन्ध इत्युच्यते ॥  
    
[००९।११-००९।१२]  
केन रुप्यते ।  
    
[००९।१२]  
पाणिस्पर्शेनापि स्पृष्टो रूप्यत" इति विस्तरः ।  
रूप्यते बाध्यत इत्यर्थः ।  
    
[००९।१३]  
तथा ह्यर्थवर्गीयेषूक्तम्  
    
[००९।१४-००९।१५]  
"तस्य चेत् कामयानस्य च्छन्दजातस्य देहिनः ।  
ते कामा न समृध्यन्ति शल्यविद्ध इव रूप्यते ॥"  
    
[००९।१६]  
रूपस्य पुनः का बधना ।  
विपरिणामोत्पादना ।  
    
[००९।१६-००९।१७]  
प्रतिघातो रूपेणेत्यपरे ।  
    
[००९।१७]  
परमाणुरूपं तर्हि रूपं न प्राप्नोत्यरूपणात् ।  
    
[००९।१७-००९।१८]  
न वै परमाणुरूपमेकं पृथग् भूतमस्ति ।  
    
[००९।१८]  
सञ्घातस्थं तु तद् रूप्यत एव ।  
    
[००९।१८-००९।१९]  
अतीतानागतं तर्हि रूपं न प्राप्नोति ।  
    
[००९।१९]  
तदपि रूपितं रूपयिष्यमाणं तज्जातीयं चेति रूपमिन्धनवत् ।  
    
[००९।१९-००९।२०]  
अविज्ञप्तिस्तर्हि न प्राप्नोति ।  
    
[००९।२०]  
सापि विज्ञप्तिरूपणाद् रूपिता भवति ।  
    
[००९।२०-००९।२१]  
वृक्षप्रचलने च्छायाप्रचलनवत् ।  
    
[००९।२१]  
नाविकारात् ।  
    
[००९।२१-००९।२२]  
विज्ञप्तिनिवृत्तौ चाविज्ञप्तिनिवृत्तिः स्याद् वृक्षाभावे च्छाया ऽभाववत् ।  
    
[००९।२२-००९।२३]  
आश्रयभूतरूपणादित्यपरे एवं तर्हि चक्षुर्विज्ञानादीनामप्याश्रयरूपणात् रूपत्वप्रसङ्गः ।  
    
[००९।२३]  
विषमो ऽयमुपन्यासः ।  
    
[००९।२३-००९।२४]  
अविज्ञप्तिर्हि च्छायेव वृक्षं प्रभेव मणिं भूतान्याश्र्त्य वर्त्तते ।  
    
[००९।२४-००९।२५]  
न त्वेवं चक्षुरादीन्याश्रित्य वर्त्तन्ते चक्षुर्विज्ञानादीनि केवलं तूत्पत्तिनिमिक्तमात्रं तानि तेषां भवन्तीति ।  
    
[००९।२५-००९।२६]  
इदं तावदवैभाषिकीयं वृक्षमाश्रित्य च्छाया वर्त्तते मणिं चाश्रित्य प्रभेति ।  
    
[००९।२६-०१०।०१]  
च्छायादिवर्णपरमाणूनां प्रत्येकं स्वभूतचतुष्काश्रितत्वाभ्युपगमात् ।  
    
[०१०।०१]  
सत्यपि च तदाश्रितत्वे च्छायाप्रभयोर्नाविज्ञप्तिस्तथैवाश्रिता ।  
युज्यते ।  
    
[०१०।०२]  
निरुद्धेष्वपि अविज्ञ प्त्याशयेषु महाभूतेषु तस्या अनिरोधो ऽभ्युपगम्यते ।  
    
[०१०।०२-०१०।०३]  
अतो न भवत्येष परिहारः ।  
    
[०१०।०३-०१०।०४]  
अन्ये पुनरत्र परिहारमाहुः चक्षुर्विज्ञानादीनामाश्रयो भेदं गतः ।  
    
[०१०।०४]  
कष्चिद्रूप्यते चक्षुरादिः कश्चिन्न रूप्यते यथा मनः ।  
    
[०१०।०५]  
न त्वेवमविज्ञप्तिः ।  
    
[०१०।०५-०१०।०६]  
तस्मादसमानः प्रसङ्गः इत्यत उपपन्नमेतदाश्रय रूपणाद्रूपमिति ।  
    
[०१०।०७]  
य एव रूपस्कन्धस्वभावा उक्ताः  
    
[०१०।०८]  
इन्द्रियार्थस्त एवेष्टा अशायतनधातवः ।  
    
[०१०।०९]  
आयतनव्यवस्थायां दशायतनानि ।  
    
[०१०।०९-०१०।१०]  
चक्षुरायतनं रूपायतनं यावत् कायायतनं स्प्रष्टव्यायतनमिति ।  
    
[०१०।१०-०१०।११]  
धातुव्यवस्थायां त एव दशधातवश्चक्षुर्छातू रूपधातुर्यावत् कायधातुः स्प्रष्टव्यधातुरिति ।  
    
[०१०।११]  
उक्तो रूपस्कन्धस्तस्य चायतनव्यवस्थानम् ।  
    
[०१०।१२=०१०१२]  
वेदनादयो वक्तव्यः ।  
    
[०१०।१२]  
तत्र  
    
[०१०।१३]  
वेदना ऽनुभवः   
    
[०१०।१४]  
त्रिविधो ऽनुभवो वेदनास्कन्धः ।  
सुखो दुःखो , दुःखासुखश्च ।  
    
[०१०।१४-०१०।१५]  
स पुनर्भिद्यमानः षड् वेदनाकायाः चक्षुःसंस्पर्शजा वेदना यावम्वनःसंस्पर्शजा वेदनेति ।  
    
[०१०।१६]  
सञ्ज्ञा निमित्तोद्ग्रहणात्मिका ॥ वक्क्_१।१४ ॥  
    
[०१०।१७-०१०।१८]  
यावन्नीलपीतदीर्घह्रस्वस्त्रिपुरुषमित्रमित्रसुखदुःखादिनिमित्तोद्ग्रहणमसौ सञ्ज्ञास्कन्धः ।  
    
[०१०।१८]  
स पुनर्भिद्यमानः षट्सञ्ज्ञाकाया वेदनावत् ॥  
    
[०१०।१९]  
चतुर्भ्यो ऽन्ये तु संस्कारस्कन्धः   
    
[०१०।२०]  
रूपवेदनासञ्ज्ञाविज्ञानेभ्यश्चतुब्ब्र्यो ऽन्ये तु संस्काराः संस्कारस्कन्धः।  
    
[०१०।२०-०१०।२१]  
भगवता तु सूत्रे षट् चेतनाकाया इत्युक्तं प्राधान्यात् ।  
    
[०१०।२१-०१०।२२]  
सा हि कर्मस्वरूपत्वादभिसंस्करणे प्रधाना ।  
    
[०१०।२२-०१०।२३]  
अत एवोक्तं भगवता "संस्कृतमभिसंस्करोति ।  
    
[०१०।२३]  
तस्मात् संस्कारा उपादानस्कन्ध इत्य् उच्यत" इति  
    
[०१०।२३-०१०।२५]  
अन्यथा हि शेषाणां चैतसिकानां विप्रयुक्तानां च संस्काराणां स्कन्धासङ्ग्रहाद्दुःखसमुदयसत्यत्वं न स्यादिति परिज्ञापरिहाणे अपि न स्याताम्।  
    
[०१०।२५-०१०।२६]  
उक्तं च भगवता "नाहमेकधर्ममपि अनभिज्ञायापरिज्ञाय दुःखस्यान्तक्रियां वदामीति ।  
    
[०१०।२६]  
एवमप्रहाये" त्युक्तम् ।  
    
[०११।०१]  
तस्मादवश्यमेषां संस्कारस्कन्धसङ्ग्रहो "भ्युपगन्तव्यः ।  
    
[०११।०२]  
एते पुनस्त्रयः ।  
    
[०११।०३]  
वेदनासञ्ज्ञासंस्कारस्कन्धाः आयतनधातुव्यवस्थायां  
    
[०११।०४]  
धर्मायतनधात्वाख्याः सहाविज्ञप्त्यसंस्कृतैः ॥ वक्क्_१।१५ ॥  
    
[०११।०५]  
इत्येतानि सप्त द्रव्याणि धर्मायतनं धर्मधातुश्चेत्याख्यायन्ते ।  
    
[०११।०६]  
विज्ञानं प्रतिविज्ञप्तिः   
    
[०११।०७]  
विषयं विषयं प्रति विज्ञप्तिरुपलब्धिर्विज्ञान स्कन्ध इत्युच्यते ।  
    
[०११।०७-०११।०८]  
स पुनः षड् विज्ञानकायाः चक्षुर्विज्ञानं यावन्मनोविज्ञानमिति ।  
    
[०११।०८-०११।०९]  
य एष विज्ञानस्कन्ध उक्त आयतनव्यवस्थायां   
    
[०११।१०]  
मन आयतनं च तत् ।  
    
[०११।११]  
धातुव्यवस्थायां स एव  
    
[०११।१२]  
धातवः सस्प्त च मताः   
    
[०११।१३]  
कतमे सप्त ।  
    
[०११।१४]  
षड् विज्ञानान्यथो मनः ॥ वक्क्_१।१६ ॥  
    
[०११।१५]  
चक्षुर्विज्ञानधातुर्यावन्मनोविज्ञानधातुमनोधातुश्च ।  
    
[०११।१५-०११।१६]  
एवमत्र पञ्च स्कन्धा द्वादशायतनानि अष्टादश धातवो निर्द्दिष्टा भवण्ति ।  
    
[०११।१६-०११।१७]  
अविज्ञप्तिवर्ज्यो रूपस्कन्धो दशायतनानि दश धतवः ।  
    
[०११।१७-०११।१८]  
वेदना दयः स्कन्धास्त्रयो "विज्ञप्तिरसंस्कृतानि च धर्मायतनं धर्मधातुश्च विज्ञानस्कन्धो मन आयतनं षड् विज्ञानधातवो मनोधातुश्चेति ॥  
    
[०११।१९]  
ननु च षड् विज्ञानकाया विज्ञानस्कन्ध इत्युक्तम् ।  
    
[०११।१९-०११।२०]  
अथ को "यं पुनस्तेभ्यो "न्यो मनोधातुः न खलु कश्चिदन्यः ।  
    
[०११।२०]  
किं नर्हि ।  
तेषामेव  
    
[०११।२१]  
षण्णामनन्तरातीतं विज्ञानं यद्धि तन्मनः ।  
    
[०११।२२]  
यद्यत्समनन्तरनिरुद्धं विज्ञानं तन्मनोधातुरित्युच्येत ।  
    
[०११।२२-०११।२३]  
तद्यथा स एव पुत्रो "न्यस्य पिता भवति तदेव फलमन्यस्य बीजमिति ।  
    
[०११।२३-०११।२५]  
एवं तर्हि द्रव्यतः सप्तदश धातवो भवन्ति द्वादश वा षड्विज्ञानधातुमनोधातूनामितरेतरान्तर्भावादिति कस्मादष्टादाश व्यवस्थाप्यन्ते ।  
    
[०११।२५]  
यद्यप्येवं तथापि  
    
[०११।२६]  
षष्ठाश्रयप्रसिद्ध्यर्थ धातवो "षादश् स्मृताः ॥ वक्क्_१।१७ ॥  
    
[०११।२७]  
पञ्चानां विज्ञानधातूनां चक्षुर्धात्वायतनादयः पञ्चाश्रयाः ।  
    
[०११।२८]  
षष्ठस्य मनोविज्ञानधातोराश्रयो "न्यो नास्ति ।  
    
[०११।२८-०११।२९]  
अतस्तदाश्रयप्रसिद्धच्यर्थ मनोधातुरूपदिष्टः ।  
    
[०११।२९-०१२।०१]  
एवमाश्रयाश्रितालम्बनष्ट्कव्यवसथानादष्टादश धातवो भवन्तीति ।  
    
[०१२।०१]  
अर्हतस्तर्हि चरमं चित्तम् न मनो भविष्यति ।  
    
[०१२।०२]  
नहि तदस्ति यस्य तत्सस्मनन्तरातीतं स्यादिति ।  
न ।  
    
[०१२।०२-०१२।०३]  
तस्यापि मनोभावेनावस्थितत्वात् ।  
    
[०१२।०३]  
अन्यकारणवैकल्यात्तु नोत्तरविज्ञानसम्भूतिः ॥  
    
[०१२।०४]  
तत्र स्कन्धैः सर्वसंस्कृतसङ्ग्रहः ।  
    
[०१२।०४-०१२।०५]  
उपादानस्कन्धैः सर्वसास्रवाणामा यतनधातुभिः सर्वधर्माणाम् ।  
    
[०१२।०५]  
समासतस्तु ज्ञातव्यः   
    
[०१२।०६-०१२।०७]  
सर्वसङ्ग्रह एकेन स्कन्देह्नायतनेन च   
धातुना च   
    
[०१२।०८]  
रूपस्कन्धेन मन आयतनेन धर्मधातुना च सर्वधर्माणां सङ्ग्रहो बोद्धव्यः ।  
    
[०१२।०८-०१२।०९]  
स खल्वेष सङ्ग्रहो यत्र क्वचिदुच्यमानो वेदितव्यः ।  
    
[०१२।१०]  
स्वभावेन  
    
[०१२।११]  
न परभावेन ।  
किम् कारणम् ।  
    
[०१२।१२]  
परभाववियोगतः ॥ वक्क्_१।१८ ॥  
    
[०१२।१३]  
वियुक्तो हि परभवेन धर्मः ।  
तस्मान्न येन वियुक्तस्तेनैव सङ्गृहीतो युज्यते ।  
    
[०१२।१३-०१२।१४]  
तद्यथा चक्षुरिन्द्रियं रूपस्कन्धेन चक्षुरायतनधातुभ्यां च दुःखसमुदयसत्याभ्यां च सङ्गृहीतम् ।  
    
[०१२।१५]  
तत्स्वभावत्वात् ।  
नान्यैः स्कन्धादिभिस्तद्भाव वियुक्तत्वात् ।  
    
[०१२।१५-०१२।१६]  
यस्त्वन्येनान्यस्य सङ्ग्रह उच्यते यथा सङ्ग्रहवस्तुभिः पर्षदां स हि कादाचित्कत्वात् साङ्केतिको वेदितव्यः ।  
    
[०१२।१७]  
ननु चैकविंशत्या धातुभिर्भवितव्यम् ।  
चक्षुषो द्वित्वात् श्रोत्रघ्राणयोश्च ।  
    
[०१२।१८]  
न भवितव्यम् ।  
यस्मात् ।  
    
[०१२।१९-०१२।२०]  
जातिगोचरविज्ञानसामान्यादेकधातुता   
द्वित्वे "पि चक्षुरदीनं   
    
[०१२।२१]  
त्र जातिसामान्यमुभयोश्चक्षुःस्वभावत्वात् ।  
    
[०१२।२१-०१२।२२]  
गोचरसामान्यमुभयो रूपविषयत्वात् ।  
    
[०१२।२२]  
विज्ञानसामान्यमुभयोरेकचक्षुर्विज्ञानाश्रयत्वात् ।  
तस्मदेक एव चक्षुर्धातुः ।  
    
[०१२।२३]  
एवं श्रोत्रघ्राणयोरपि योज्यम् ।  
    
[०१२।२४]  
शोभार्थं तु द्वयोद्भवः ॥ वक्क्_१।१९ ॥  
    
[०१२।२५]  
एकधातुत्वे "पि तु चक्षुरादीनं द्वयोः सम्भव आश्रयस्य शोभार्थम् ।  
    
[०१२।२५-०१३।०१]  
अन्य था ह्येकचक्षुःश्रोत्राधिष्ठानैकनासिकाविलसम्भवात् महद् वैरुप्यं स्यादिति ।  
    
[०१३।०२]  
उक्ताः स्कन्धायतनधातवः   
    
[०१३।०३]  
इदं तु वक्तव्यं कः स्कन्धायतनधात्वर्थ इति ।  
    
[०१३।०४]  
राश्यायद्वारगोत्रार्थाः स्कन्धायतनधातवः ।  
    
[०१३।०५-०१३।०७]  
ऽयत् किञ्चिद्रूपमतीतानागतप्रत्युत्पन्नमाध्यात्मिबाह्यम् औदारिकं वा सूक्ष्मं वा हीनं वा प्रणीतं वा यद्वा दूरे अन्तिके तत्सर्वमैकध्यमभिसङ्क्षिप्य रूपस्कन्ध इति सङ्ख्यां गच्छती ति वचनात् सूत्रे राश्यर्थः स्कन्धार्थ इति सिद्धम् ।  
    
[०१३।०७-०१३।०८]  
तत्रातीतं रूपमनित्यतानिरुद्धम् ।  
    
[०१३।०८]  
अनागतमनुत्पन्नम् ।  
प्रत्युत्पन्नमुत्पन्नानिरुद्धम् ।  
    
[०१३।०९]  
आध्यात्मिकं स्वासान्तानिकं बाह्यमन्यदायतनतो वा  
    
[०१३।०९-०१३।१०]  
औदारिकं सप्रतिघं सूक्ष्ममप्रतिघमापेक्षिकं वा ।  
    
[०१३।१०]  
आपेक्षिकत्वादसिद्धमिति चेत् ।  
न ।  
    
[०१३।१०-०१३।११]  
अपेक्षाभेदात् ।  
    
[०१३।११]  
यदपेक्ष्यौ दारिकं न जातु तदपेक्ष्य सूक्ष्मं पितापुत्रवत् ।  
हीनं क्लिष्टम् ।  
    
[०१३।१२]  
प्रणितमक्लिष्टम् ।  
दूरमतीतानागतम् ।  
अन्तिकं प्रत्युत्पन्नम् ।  
    
[०१३।१२-०१३।१३]  
एवं यावत् विज्ञानम् ।  
    
[०१३।१३]  
अयं तु विशषः ।  
औदारिकं पञ्चेन्द्रियाश्रयम् सूक्ष्मं मानसम् ।  
    
[०१३।१३-०१३।१४]  
भूमितो वेति वैभाषिकाः ।  
    
[०१३।१४]  
भदन्त आह औदारिकरूपं पञचेन्द्रियग्राह्यम् सूक्ष्ममन्यत् ।  
    
[०१३।१५]  
हीनममनापं प्रणीतं मनापम् ।  
दूरमदृश्यदेशम् ।  
अन्तिकं दृश्यदेशम् ।  
    
[०१३।१५-०१३।१६]  
अतीतादीनां स्वशब्देनाभि हितत्वात् ।  
    
[०१३।१६]  
एवम् वेदनादयो ऽपि वेदितव्याः ।  
    
[०१३।१७]  
दूरान्तिकत्वं तु तेषामाश्रयवशात् ।  
औदारिकसूक्ष्मत्वं तु पूअर्ववदिति ॥  
    
[०१३।१८]  
चित्तचैत्तायद्वारार्थ आयतनार्थः ।  
    
[०१३।१८-०१३।१९]  
निर्वचनं तु चित्तचैत्तानामायं तन्वन्तीति आयतनानि ।  
    
[०१३।१९]  
विस्तृण्वन्तीत्यर्थः ।  
गोत्रार्थो धात्वर्थः ।  
    
[०१३।१९-०१३।२१]  
यथैकस्मिन् पर्वते बहून्ययस्ताम्ररूप्यसुवर्णादिगोत्रानि धातव उच्यन्ते एवम् एकस्मिन्नाश्रये सन्ताने वा अष्टादश गोत्राणि अष्टादश धातव उच्यन्ते ।  
    
[०१३।२१]  
आकरास्तत्र गोत्राण्युअच्यन्ते ।  
    
[०१३।२१-०१३।२२]  
त इमे चक्षुरादयः कस्याकराः ।  
    
[०१३।२२]  
स्वस्या जातेः ।  
सभागहेतुत्वात् ।  
    
[०१३।२२-०१३।२३]  
असंस्कृतं तर्हि न धातुः स्यात् ।  
    
[०१३।२३]  
चित्तचित्तानां तर्हि जातिवाचको "यं धातुशब्द इत्यपरे ।  
    
[०१३।२३-०१३।२४]  
अष्टादश्धर्माणां जातयः स्वभावा अष्टादश धातव इति ।  
    
[०१३।२४-०१३।२५]  
यदि राश्यर्थः स्कन्धार्थः प्रज्ञप्तिसन्तः स्कन्धाः प्राप्नुवन्ति ।  
    
[०१३।२५]  
अनेकद्रव्यसमूहत्वात् राशिपुद्गलवत् ।  
न ।  
    
[०१३।२६]  
एकस्यापि द्रव्यपरमाणोः स्कन्धत्वात् ।  
न तर्हि राश्यर्थः स्कन्धार्थ इति वक्तव्यम् ।  
    
[०१३।२७]  
न ह्येकस्यास्ति राशित्वमिति ।  
कार्यब् हारोद्वहनार्थः स्कन्धार्थ इत्यपरे ।  
    
[०१३।२७-०१३।२८]  
प्रच्छेदार्थो वा ।  
    
[०१३।२८]  
तथाहि वक्तारो भवन्ति त्रिभिः स्कन्धकैर्देयं दास्याम इति ।  
तदेतदुत्सूत्रम् ।  
    
[०१३।२९]  
सूत्रं हि राश्यर्थमेव ब्रवीति "यत्किञ्चिद्रूपमतीतानागतप्रत्युत्पन्नमि"ति विस्तरः   
    
[०१३।३०]  
प्रत्येकमतीतादिरूपस्य स्कन्धत्वं तत्र विज्ञाप्यते ।  
    
[०१३।३०-०१४।०१]  
सर्वमेतदतीतादि रूपमेकशो रूपस्कन्ध इति ।  
    
[०१४।०१]  
न शक्यमेवं विज्ञातुम् ।  
    
[०१४।०१-०१४।०२]  
"तत्सर्वमैकध्यमभिसङ्क्षिप्ये"ति वचनात् । तस्माद्राशिवदेव स्कन्धाः प्रज्ञप्तिसन्तः  
    
[०१४।०२-०१४।०३]  
रूपोईन्यपि तर्ह्यायतनानि प्रज्ञप्तिसन्ति प्राप्नुवन्ति ।  
    
[०१४।०३-०१४।०४]  
बहुनां चक्षुरादिपरमाणूनामायद्वार भावात् ।  
    
[०१४।०४]  
न ।  
    
[०१४।०४-०१४।०५]  
एकशः समग्राणां कारणभावात् विषयसहकारित्वाद्वा नेन्द्रियं पृथगायतनं स्यात् ।  
०१४०५-०१४०५]  
विभाषायां तूच्यते "यद्याभिधर्मिकः स्कन्धप्रज्ञप्तिमपेक्षते ।  
    
[०१४।०६]  
स आह परमाणुरेकस्य धातोरेकस्यायतनस्यैकस्य स्कन्धस्य प्रदेशः ।  
    
[०१४।०६-०१४।०७]  
अथ नापेक्षते ।  
    
[०१४।०७]  
स आह ।  
परमाणुरेको धातुरेकमायतनमेकः स्कन्ध" इति ।  
    
[०१४।०७-०१४।०८]  
भवति हि प्रदेशे "पि प्रदेशिवदुपचारो यथा पट्टैअकदेशे दग्धे पटो दग्ध इति ।  
    
[०१४।०९]  
किर्थं भगवान् स्कन्धादिमुधेन त्रिविधां देशनामारभते ।  
आह ।  
विनेयानां   
    
[०१४।१०]  
मोहेन्द्रियरुचित्रैधात्तिस्रः स्कन्धादिदेशनाः ॥ वक्क्_१।२० ॥  
    
[०१४।११]  
त्रयः प्रकारास्त्रैधम् ।  
त्रिप्रकारः किल सत्त्वानां मोहः ।  
    
[०१४।११-०१४।१२]  
केचिच्चैत्तेषु सम्मूढाः पिण्डात्मग्रहणतः ।  
    
[०१४।१२]  
केचिद्रूप एव ।  
केचिद्रूपचित्तयोः ।  
इन्द्रियाण्यपि त्रिविधानि ।  
    
[०१४।१३]  
तीक्ष्णमध्यमृद्विन्द्रियत्वात् ।  
रूचिरपि त्रिविधा ।  
    
[०१४।१३-०१४।१४]  
सङ्क्षिप्तमध्यविस्तरग्रन्थरुचित्वात् ।  
    
[०१४।१४]  
तेषां यथाक्रमं तिस्रः स्कन्धायतनधातुदेशना इति ॥  
    
[०१४।१५-०१४।१६]  
किम् पुनः कारणं चैतसिका एकत्र संस्कारस्कन्धनिक्षिप्ता वेदनासञ्ज्ञे तु पृथक् स्कन्धीकृते इत्याह   
    
[०१४।१७-०१४।१८]  
विवादमूलसंसारहेतुत्वात् क्रमकारणात् ।  
चैत्तेभ्यो वेदनासञ्ज्ञे पृथकस्क्न्धौ निवेशितौ ॥ वक्क्_१।२१ ॥  
    
[०१४।१९]  
द्वे विवादमूले ।  
कामाध्यवसानं दृष्ट्यध्यवसानं च ।  
    
[०१४।१९-०१४।२०]  
तयोर्वेदनासञ्ज्ञे यथाक्रमं प्रधानहेतू ।  
    
[०१४।२०-०१४।२१]  
वेदनास्वादवशाद्धि कामानभिष्वजन्ते विपरीतसञ्ज्ञावशाच्च दृष्टीरिति ।  
    
[०१४।२१]  
संसारस्यापि ते प्रधानहेतू ।  
वेदनास्वादगृद्धो हि विषर्यस्तसञ्ज्ञः संसरति ।  
    
[०१४।२२-०१४।२३]  
यच्च स्कन्धक्रमे कारणमुपदेक्ष्यमाणं ततो ऽपि क्रमकारणादनयोः पृथक्स्कन्धीकरणं वेदितव्यम् ।  
    
[०१४।२३]  
एतच्च त्रेधो पपादयिष्यामः ।  
    
[०१४।२४]  
स्कन्धेष्व संस्कृतं नोक्तमर्थायोगात्   
    
[०१४।२५]  
तद्धि स्कन्धेषूच्यमानं न तावदेतेष्वेवान्तर्णेतुं शक्यते  
अर्थायोगात् ।  
    
[०१४।२५-०१५।०१]  
नहि तद्रूपं नापि यावद्विज्ञानमिति ।  
    
[०१५।०१]  
नचापि षष्ठः स्कन्धो वक्तुं शक्यते ।  
कुतः ।  
अर्थायोगात् ।  
    
[०१५।०२]  
"राश्यर्थो हि स्कन्धार्थ" इत्युक्तम् ।  
    
[०१५।०२-०१५।०३]  
नचासंस्कृतमतीतादिभेदभिन्नं रूपादिवद्यतस्तत्सर्वमैकध्यमभिसङ्क्षिप्यासंस्कृतस्कन्ध इति सङ्ख्यां गच्छेत् ।  
    
[०१५।०३-०१५।०४]  
सङ्क्लेशवस्तुज्ञापनार्थं खलूपादानस्कन्धवचनं सङ्क्लेशव्यवदानवस्तुज्ञापनार्थं स्कन्धवचनं ।  
    
[०१५।०४-०१५।०५]  
नचोभयथा "प्यसंस्कृतमित्यर्थायोगान्न तेशु व्यवस्थापितम् ।  
    
[०१५।०५-०१५।०६]  
यथा घटोपरमो न घट एवं स्कन्धोपरमो न स्कन्धो भवितुमर्हतीत्यपरे ।  
    
[०१५।०६-०१५।०७]  
तेषां धात्वायतनेष्वप्येष प्रसङ्गः ।  
    
[०१५।०७]  
उक्तः स्कन्धानामन्यः प्रकारः ॥  
    
[०१५।०८]  
क्रमः पुनः ।  
    
[०१५।०९]  
यथौदारिकसङ्क्लेशभाजनाद्यर्थधातुतः ॥ वक्क्_१।२२ ॥  
    
[०१५।१०]  
रूपं हि सप्रतिघत्वात्सर्वौदारिकम् ।  
अरुपिणां वेदना प्रचारौदारिकतया ।  
    
[०१५।१०-०१५।११]  
तथा हि व्यपदिशन्ति हस्ते मे वेदना पादे मे वेदनेति ।  
    
[०१५।११]  
द्वाभ्यां चौ दारिकतरा सञ्ज्ञा ।  
    
[०१५।११-०१५।१२]  
विज्ञानात्संस्कारा इत्यतो यदौदारिकतरं तत्पूर्वमुक्तम् ।  
    
[०१५।१२-०१५।१३]  
अथवा अनादिमति संसारे स्त्रीपुरुषा अन्योन्यं रूपाभिरामास्ते च वेदनास्वादगर्द्धात् ।  
    
[०१५।१३]  
तद्गर्द्धः सञ्ज्ञाविपर्यासात् ।  
    
[०१५।१४]  
तद्विपर्यासः क्लेशैश्चित्तं अच तत्सङ्क्लिष्टमिति यथासङ्क्लेशं च क्रमः ।  
    
[०१५।१४-०१५।१५]  
भाजनाद्यर्थेन वा ।  
    
[०१५।१५]  
भजनभोजनव्यञ्जनकर्त्तृ भोक्तृभूता हि रूपादयः स्कन्धाः ।  
धातुतो वा ।  
    
[०१५।१६]  
कामगुणरूपप्रभावितो हि कामधातुः ।  
वेदनाप्रभावितानि ध्यानानि ।  
    
[०१५।१६-०१५।१७]  
सञ्ज्ञाप्रभाविताः त्रयः आरूप्याः ।  
    
[०१५।१७]  
संस्कारमात्रप्रभावितं भवाग्रम् ।  
    
[०१५।१७-०१५।१८]  
एता एव विज्ञानस्थितयः तासु च प्रतिष्ठितं विज्ञानमिति क्षेत्रबिजसन्दर्शनार्थः स्कन्धानुक्रमः ।  
    
[०१५।१८-०१५।१९]  
अत एव पञ्चस्कन्धा नाल्पीयांसो न भूयांसः ।  
    
[०१५।१९-०१५।२०]  
अत एव च क्रमकारणाद्वेदनासञ्ज्ञे संस्कारेभ्यः पृथक स्कन्धीकृते ।  
    
[०१५।२०-०१५।२१]  
यत एते औदारिकतरे सङ्क्लेशानुक्रमहेतू भाजनव्यञ्जनभूते तत्प्रभावितं च धातुद्वयमिति ॥  
    
[०१५।२२]  
आयतनधातूनां षण्णां चक्षुरादीनामनुक्रमो वक्तव्यः ।  
    
[०१५।२३]  
तद्वशेनैव हि तद्विषयविज्ञानानां क्रमः ।  
तेषां च पुनः षण्णां ।  
    
[०१५।२४]  
प्राक् पञ्च वार्त्तमार्थ्यात्  
    
[०१५।२५]  
चक्षुरादीनि पञ्च वर्त्तमानविषयत्वात् पूर्वमुक्तानि ।  
मनस्त्वनियतविषयम्   
    
[०१५।२५-०१६।०१]  
किञ्चिद्वर्त्तमानविषयं किञ्चित् व्यध्वानध्रविषयम् ।  
    
[०१६।०२]  
भौतिकार्थ्याच्चतुष्टयम् ।  
    
[०१६।०३]  
प्रागिति वर्त्तते ।  
पञ्चानां पुनश्च्त्वारि पूर्वमुक्तानि ।  
भौतिकविषयत्वात् ।  
    
[०१६।०३-०१६।०४]  
कायस्य त्वनियतो विषयः   
    
[०१६।०४]  
कदाचिद् भूतानि कदाचिद् भौतिकम् कदाचिदुभयम् ।  
    
[०१६।०५]  
दूराशुतरवृत्त्या ऽन्यत्  
    
[०१६।०६]  
शेषं पुनरितस्माद् यथायोगं दूराशुतरवृत्त्या पूर्वमुक्तम् ।  
चक्षुःश्रोत्रं हि दूरविषयम् ।  
    
[०१६।०७]  
तत् पूर्वमुक्तं द्वयात् ।  
तयोरपि चक्षुषो दूरतरे वृत्तिः ।  
    
[०१६।०७-०१६।०८]  
पश्यतो ऽपि दूरान्नदीं तच्छब्दाश्रवणादतस्तत् पूर्वमुक्तम् ।  
    
[०१६।०८]  
घ्राणस्य तु नास्ति दूरे वृत्तिः ।  
जिह्वायाश्च ।  
    
[०१६।०९]  
तयोराशुतरवृत्तित्वात् घ्राणं पूर्वमुक्तमप्राप्तस्यैव जिह्वा भोज्यस्य गन्धग्रहणात् ।  
    
[०१६।१०]  
यथास्थानं क्रमो ऽथवा ॥ वक्क्_१।२३ ॥  
    
[०१६।११]  
अथवा अस्मिन् शरीरे चक्षुषो ऽधिष्ठानमुपारिष्टात् निविष्टम् ।  
तस्मादधः श्रोत्रस्य ।  
    
[०१६।१२]  
तस्मादधो घ्राणस्य । तस्मात् जिह्वायाः  
तक्याः स्यास्य बहुल्येन ।  
    
[०१६।१२-०१६।१३]  
मनः पुनस्तान्येव निश्रितमदेशस्थं चेति यथास्थानमेषां क्रमः स्यात् ।  
    
[०१६।१४]  
किं पुनः कारणं दशस्वायतनेषु रूपस्कन्धसङ्गृहीतेष्वेकं रूपायतनमुच्यते ।  
    
[०१६।१४-०१६।१५]  
सर्वेषु च धर्मस्वभवेष्वेकं धर्मायतनमित्याह   
    
[०१६।१६-०१६।१७]  
विशेषणार्थं प्राधान्याद्बहुधर्माग्रसङ्ग्रहात् ।  
एकमायतनं रूपमेकं धर्माख्यमुच्यते ॥ वक्क्_१।२४ ॥  
    
[०१६।१८]  
कथं विशेषणार्थम् ।  
    
[०१६।१८-०१६।१९]  
यथा गम्येत प्रत्येकमेषां दशानामायतनत्वं विषयविषयित्वेन व्यवस्थानं न समस्तानामिति ।  
    
[०१६।१९-०१६।२०]  
चक्षुरादिभिश्च विशेषितैर्यन्न चक्षुरादिसञ्ज्ञकं रूपं च तद्रूपकयातनं ज्ञास्यत इत्यस्य पुनर्नामान्तरं नोच्यते ।  
    
[०१६।२०-०१६।२१]  
अथवा रूपायतनस्य प्राधान्यात् ।  
    
[०१६।२१]  
तद्धि सप्रतिघत्वाच्च ।  
पाण्यादिसंस्पर्शैः स्पृष्टं रूप्यते ।  
    
[०१६।२२]  
सनिदर्शनत्वाच्च ।  
    
[०१६।२२-०१६।२३]  
इदमिहामुत्रेति निरूपणात् लोके ऽपि च तद्रूपमिति प्रतीतं नान्यानि ।  
    
[०१६।२३]  
विशेषणार्थमेव चैकं धर्मायतनमुक्तं न सर्वाणि ।  
    
[०१६।२३-०१७।०१]  
अपि चात्रबहूनां धर्माणां सङ्ग्रहो वेदनादीनाम् ।  
    
[०१७।०१]  
अतः सामान्येनाभिधानं क्रियते धर्मशब्देन ।  
[०१७।०२]  
अग्रस्य च निर्वाणधर्मस्यात्र सङ्ग्रहो नान्येष्विति ।  
    
[०१७।०२-०१७।०३]  
विंशतिप्रकारत्वेनौदारिकत्वान्माम्स दिव्यार्यप्रज्ञाचक्षुस्त्रयगोचरत्वाच्चैकं रूपायतनमित्यपरे ॥  
    
[०१७।०४-०१७।०५]  
अन्यान्यपि स्कन्धायतनधातुसंशब्दितान्युपलभ्यन्ते सूत्रेषु तेषां किंएभिरेव सङ्ग्रहो वेदितव्य आहोस्विद्व्यतिरेकः  
    
[०१७।०५]  
एभिरेव सङ्ग्रहो न व्यतिरेकः ।  
तत्र तावत्  
    
[०१७।०६-०१७।०७]  
धर्मस्कन्धसहस्राणि यान्यशीतिं जगौ मुनिः ।  
तानि वाङ्नाम वेत्येषां रूपसंस्कारसङ्ग्रहः ॥ वक्क्_१।२५ ॥  
    
[०१७।०८]  
येषां वाक्स्वभावं बुद्धवचनं तेषां तानि रूपस्कन्धसङ्गृहीतानि ।  
    
[०१७।०९]  
येषां नामस्वभावं तेषां संस्कारस्कन्धेन ॥  
    
[०१७।१०]  
किं पुनर्धर्मस्कन्धस्य प्रमाणम् ।  
    
[०१७।११]  
शास्त्रप्रमाण इत्येके   
    
[०१७।१२]  
एके तावत् आहुर्धर्मस्कन्धसञ्ज्ञकस्यैवाभिधर्मशास्त्रस्यास्य ओप्रमणमिति ।  
    
[०१७।१२-०१७।१३]  
तच्च षट्सहस्राणि ।  
    
[०१७।१३]  
अपरे पुनराहुः   
    
[०१७।१४]  
स्कन्धादीनं कथैकशः ।  
    
[०१७।१५-०१७।१७]  
स्कन्धायतनधातुप्रतीत्यसमुत्पादसत्याहारध्यानाप्रमाणारूप्यविमोक्षाभिभ्वायतनकृत्स्नायतनबोधिपाक्षिकाभिज्ञाप्रतिसंवित्प्रणिधिज्ञानारणादीनां कथा प्रात्येकं धर्मस्कन्ध इति ।  
    
[०१७।१८]  
चरितप्रतिपक्षस्तु धर्मस्कन्धो ऽनुवर्णितः ॥ वक्क्_१।२६ ॥  
    
[०१७।१९]  
एवं तु वर्णयन्त्यशीतिश्चरितसहस्रणि सत्त्वानाम् ।  
रागद्वेषमोहमानादिचरितभेदेन ।  
    
[०१७।२०]  
तेषां प्रतिपक्षेण भगवता ऽशीतिर्धर्मस्कन्धसहस्राण्युक्तानि ।  
    
[०१७।२०-०१७।२१]  
यथैतान्यशीतिर्धर्मस्कन्धसहस्राण्येष्वेव पञ्चस्कन्धेषु ओप्रतिपादितानि ।  
    
[०१७।२२-०१७।२३]  
तथा ऽन्ये ऽपि यथायोगं स्कन्धायतनधातवः ।  
प्रतिपाद्या यथोक्तेषु सम्प्रधार्य स्वलक्षणम् ॥ वक्क्_१।२७ ॥  
    
[०१७।२४-०१७।२६]  
ये ऽप्यन्ये स्कन्धायतनधातवः सूत्रान्तरेषूक्तास्ते ऽप्येष्वेव यथोक्तेषु स्कन्धादिषु प्रतिओपाद्याः स्वं स्वं लक्षणमेषां यथाविहितमस्मिंअच्छास्त्रे सम्प्रधर्य ।  
    
[०१७।२६-०१८।०२]  
तत्र तावत् पञ्चानां शीलसमाधिप्रज्ञाविमुक्तिज्ञानदर्शनस्कन्धानां शीलस्कन्धो रूपस्कन्धेन सङ्गृहीतः ।  
    
[०१८।०२-०१७।०२]  
शेषाः संस्कारस्कन्धेन ।  
    
[०१८।०२-०१८।०३]  
दशानां कृत्स्नायतनानामष्टावलोभस्वभावत्वाद्धर्मायतनेन ।  
    
[०१८।०३]  
सपरिवाराणि तु पञ्चस्कन्धस्वभावत्वान्मनोधर्मायतनाभ्याम् ।  
    
[०१८।०४]  
तथा ऽभिभ्वायतनानि ।  
    
[०१८।०४-०१८।०५]  
आकाशविज्ञानानन्त्यायतनकृत्स्ने चत्वारि चाकाशानन्त्यायतनादीनि चतुःस्कन्धस्वभावत्वात् मनोधर्मायतनाभ्याम् ।  
    
[०१८।०५-०१८।०६]  
पञ्च विमुक्त्यायतनानि प्रज्ञास्वभावत्वाद्धर्मायतनेन ।  
    
[०१८।०६]  
सपरिवाराणि तु शब्दो मनोधर्मायतनैः ।  
    
[०१८।०७]  
द्वयोरायतनयोरसञ्ज्ञिसत्त्वा दशभिरायतनैर्गन्धर्सायतनाभावात् ।  
    
[०१८।०७-०१८।०८]  
नैवसञ्ज्ञानासञ्ज्ञायतनोपगा मनोधर्मायतनाभ्याम् ।  
    
[०१८।०८]  
एवं बहुधातुके ऽपि द्वाषष्टिर्धातवो देशिताः ।  
    
[०१८।०८-०१८।०९]  
तेषां यथायोगं सङ्ग्रहो वेदितव्यः ॥  
    
[०१८।१०-०१८।११]  
य इमे तत्र षड् धातवः उक्ताः पृथिवीधातुरब्धातुस्तेजोधातुर्वायुधातुराकाशधातुर्विज्ञानधातुरित्येषां द्वयोर्लक्षणमनुक्तम् ।  
    
[०१८।११-०१८।१२]  
तत् किमाकाशमेवाकाशधातुर्वेदितव्यः सर्वं अच विज्ञानं विज्ञानधातुः।  
    
[०१८।१२]  
नेत्याह ।  
किं तर्हि ।  
द्वारवातायनमुखनासिकादिषु  
    
[०१८।१३]  
छिद्रमाकाशधात्वाख्यम्   
    
[०१८।१४]  
छिद्रमित्युच्यमानं किं वेदितव्यम् ।  
    
[०१८।१५]  
आलोकतमसी किल ।  
    
[०१८।१६]  
नहि छिद्रमालोकतमोभ्यामन्यद् गृह्यते ।  
    
[०१८।१६-०१८।१७]  
तस्मात् किलाकाशधातुरालोकतमःस्वभावो रात्रिन्दिवस्वभावो वेदितव्यः ।  
    
[०१८।१७-०१८।१८]  
स एव चाघसामन्तकं रूपमित्युच्यते ।  
    
[०१८।१८]  
अघं किल चित्तस्थं रूपम् ।  
अत्यर्थं घातात् ।  
    
[०१८।१८-०१८।१९]  
तस्य तत्सामन्तकमिति ।  
    
[०१८।१९]  
अघं च तदन्यस्य रूपस्य तत्राप्रतिघातात्सामन्तकं चान्यस्य रूपस्येत्यपरे ।  
    
[०१८।२०]  
विज्ञानधातुर्विज्ञानं सास्रवं   
    
[०१८।२१]  
कस्मादनास्रवं नोच्यते ।  
यस्मादिमे षड् धातव इष्टाः ।  
    
[०१८।२२]  
जन्मनिश्रयाः ॥ वक्क्_१।२८ ॥  
    
[०१८।२३]  
एते हि जन्मनः प्रतिसन्धिचित्ताद्यावत् च्युतिचित्तसाधारणभूताः  
    
[०१८।२३-०१८।२४]  
अनास्रवास्तु धर्मा नैवमिति ।  
    
[०१८।२४-०१८।२५]  
तदेवं सत्येषां चत्वारो धातवः स्प्रष्टव्यधातावन्तर्भूताः पञ्चमो रूपधातौ षष्ठः सप्तसु विज्ञानधातुष्विति ।  
    
[०१८।२६]  
ये पुनरिमे अष्टादश धातव उक्तास्तेषां कति सनिदर्शनाः कत्यनिदर्शनाः ।  
    
[०१९।०१]  
सनिदर्शन एको ऽत्र रूपं   
    
[०१९।०२]  
स हि शक्यते निदर्शयितुमिदमिहामुत्रेति ।  
उक्तं भवति अनिदर्शनाः शेषा इति ॥  
    
[०१९।०३]  
कति सप्रतिघाः कत्यप्रतिघाः ।  
    
[०१९।०४]  
सपरतिघा दश ।  
    
[०१९।०५]  
रूपिणः ।  
    
[०१९।०६]  
य एते रूपस्कन्धसङ्गृहीता दश धातव उक्तास्ते सप्रतिघाः ।  
    
[०१९।०६-०१९।०७]  
प्रतिघो नाम प्रतिघातः स च त्रिविधः ।  
    
[०१९।०७]  
आवरणविषयालम्बनप्रतिघातः ।  
    
[०१९।०७-०१९।०८]  
तत्रावरणप्रतिघातः स्वदेशे परस्योत्पत्तिपोरतिवन्धः ।  
    
[०१९।०८]  
यथा हस्तो हस्ते प्रतिहन्यते उपले वा ।  
उपलो ऽपि तयोः ।  
    
[०१९।०९]  
विषयप्रतिघातश्चक्षुरादीनां विषयिणां रूपादिषु विषयेषु ।  
    
[०१९।०९-०१९।१०]  
यथोक्तं प्रज्ञप्ता"वस्ति चक्षुर्जले प्रतिहन्यते न स्थले ।  
    
[०१९।१०]  
यथा मत्स्यानाम् ।  
    
[०१९।१०-०१९।११]  
अस्ति स्थले न जले ।  
    
[०१९।११]  
प्रायेण मनुष्याणाम् ।  
अस्त्युभयत्र ।  
    
[०१९।११-०१९।१२]  
शिशुमारमण्डूकपिशाचकैवर्त्तादीनाम् ।  
    
[०१९।१२]  
अस्ति नोभयत्र ।  
एतानाकारान् स्थापयित्वा ।  
    
[०१९।१२-०१९।१३]  
अस्ति चक्षुर्यद्रात्रौ प्रतिहन्यते न दिवा ।  
    
[०१९।१३]  
तद्यथा तितीलोलूकादीनाम् ।  
दिवा न रात्रौ ।  
    
[०१९।१३-०१९।१४]  
प्रायेण मनुष्याणाम् ।  
    
[०१९।१४]  
रात्रौ दिवा च ।  
श्वशृगालतुरगद्वीपिमार्जारादीनाम् ।  
नोभयत्र ।  
    
[०१९।१४-०१९।१५]  
एतानाकारान् स्थापयित्वे"त्ययं विशयप्रतिघातः ।  
    
[०१९।१५-०१९।१६]  
आलम्बनप्रतिघातश्चित्तचैत्तानां स्वेष्बालम्वनेषु ।  
    
[०१९।१६]  
कः पुनर्विषयालम्बनयोर्विशेषः ।  
    
[०१९।१६-०१९।१७]  
यस्मिन् यस्य कारित्रं स तस्य विषयः ।  
    
[०१९।१७]  
यच्चित्तचैत्तैर्गृह्यते तदालम्बनम् ।  
    
[०१९।१७-०१९।१८]  
कः पुनः स्वस्मिन्विषये प्रवर्त्तमानमालम्वने वा प्रतिहन्यत इत्युच्यते ।  
    
[०१९।१८]  
तस्मात् परेणाप्रवृत्तेः ।  
    
[०१९।१८-०१९।१९]  
निपातो वा ऽत्र प्रतिघातो या स्वविषये प्रवृत्तिः   
    
[०१९।१९-०१९।२०]  
तदिहावरणप्रतिघातेन दशानां सप्रतिघत्वं वेदितव्यमन्योन्यावरणात् ।  
    
[०१९।२०-०१९।२१]  
ये धर्मा विषयप्रतिघातेन सप्रतिघा आवरणप्रतिघातेनापि त इति चतुष्कोटिकः   
    
[०१९।२१]  
प्रथमा कोटिः सप्त चित्तधातवो धर्मधातुप्रदेशश्च यः सम्प्रयुक्तः ।  
    
[०१९।२२]  
द्वितीया पञ्च विषयाः ।  
तृतीया पञ्चेन्द्रियाणि ।  
    
[०१९।२२-०१९।२३]  
चतुर्थी धर्मधातुप्रदेशः सम्प्रयुक्तकवर्ज्यः ।  
    
[०१९।२३-०१९।२४]  
ये धर्मा विशयप्रतिघातेन सप्रतिघा आलम्बन प्रतिघातेनापि त इति ।  
    
[०१९।२४]  
पश्चात्पादकः ।  
ये तावदालम्बनप्रतिघातेनापि विषयप्रतिघातेनापि ते ।  
    
[०१९।२५-०१०।२५]  
स्युर्विषयप्रतिघतेनैव नालम्बनप्रतिघातेन ।  
    
[०१९।२५]  
पञ्चेन्द्रियाणि ।  
    
[०२०।०१-०२०।०२]  
"यत्रोत्पित्सोर्मनसः प्रतिघतः शक्यते परैः कर्त्तुम् ।  
तत्सप्रतिघं ज्ञेयं विपर्ययादप्रतिघमिष्टमि"ति  
    
[०२०।०३]  
भदन्तकुमारलातः ।  
उक्ताः सप्रतिघा अप्रतिघाश्च ॥  
    
[०२०।०४]  
एषामष्टादशधातूनां कति कुशलाः कत्यकुशलाः कत्यव्याकृता ।  
    
[०२०।०५]  
अव्याकृता अष्टौ  
    
[०२०।०६]  
कतमे अष्टौ ।  
य एते सप्रतिघा दशोक्ताः ।  
    
[०२०।०७]  
त एवारूपशब्दकाः ॥ वक्क्_१।२९ ॥  
    
[०२०।०८]  
पञ्चेन्द्रियाणि गन्धरसस्प्रष्टव्या धातवश्च ।  
    
[०२०।०८-०२०।०९]  
एते ऽष्टौ कुशलाकुशलभावेनाव्याकरणादव्याकृताः ।  
    
[०२०।०९]  
विपाकं प्रत्यव्याकरणादित्यपरे ।  
एवमनास्रवे ऽपि प्रसङ्गः ॥  
    
[०२०।१०]  
त्रिधा ऽन्ये   
    
[०२०।११]  
अन्ये दश धातवः कुशलाकुशलाव्याकृताः ।  
    
[०२०।११-०२०।१२]  
तत्र सप्त धातवो ऽलोभादिसम्प्रयुक्ता कुशलाः ।  
    
[०२०।१२]  
लोभादिसम्प्रयुक्ता अकुशलाः ।  
अन्ये अव्याकृताः ।  
    
[०२०।१२-०२०।१३]  
धर्मधातुरलोभादिस्वभावसम्प्रयुक्तसमुत्थः प्रतिसङ्ख्यानिरोधश्च कुशलः ।  
    
[०२०।१३-०२०।१४]  
लोभादिस्वभावसम्प्रयुक्तसमुत्थो ऽकुशलः   
    
[०२०।१४]  
अन्यो ऽव्याकृतः ।  
    
[०२०।१४-०२०।१५]  
रूपशब्दधातू कुशलाकुशलचित्तसमुट्थौ कुशलाकुशलौ कायवाग्विज्ञप्तिसङ्गृहीतौ ।  
    
[०२०।१५]  
तदन्याव्याकृतौ ।  
उक्तः कुशलादिभावः ।  
    
[०२०।१६]  
एषामष्टादशधातूनां कति कामधात्वाप्ताः कति रूपधात्वाप्ताः ।  
    
[०२०।१७]  
कामधात्वाप्ताः सर्वे  
    
[०२०।१८]  
आप्ता अवियुक्ताः कामधातुप्रतिसंयुक्ता इत्यर्थः ।  
    
[०२०।१९]  
रुपे चतुर्दश ।  
    
[०२०।२०]  
रूपधातौ चतुर्दश धातवः ।  
    
[०२०।२१]  
विना गन्धरसघ्राणजिह्वाविज्ञानधातुभिः ॥ वक्क्_१।३० ॥  
    
[०२०।२२]  
तत्र हि गन्धरसौ न स्तः ।  
    
[०२०।२२-०२०।२३]  
तयोः कवडीकाराहारत्वात्तद्द्वीतरागाणां च तत्रोपपत्तेः ।  
    
[०२०।२३]  
ततो घ्राणजिह्वाविज्ञाने अपि न स्तः ।  
    
[०२०।२३-०२०।२४]  
आलम्बनाभावात् ।  
    
[०२०।२४]  
एवं तर्हि स्प्रष्टव्यधातोरपि तत्रभावप्रसङ्गः ।  
कवडीकाराहारत्वात् ।  
    
[०२०।२५]  
यो नाहारस्वभावः स तत्रास्ति ।  
गन्धरसयोरप्येष प्रसङ्गः ।  
    
[०२०।२५-०२०।२६]  
नास्ति विना ऽभ्यवहारेण गन्धरसयोः परिभोगः ।  
    
[०२०।२६-०२१।०१]  
अस्ति तु स्प्रष्टव्यस्येन्द्रियाश्रयाधारप्रावरणभावेन ।  
    
[०२१।०१-०२१।०२]  
तस्मादभ्यवहारवीतरागाणां गन्धरसौ तत्र निष्प्रयोजनौ न तु स्प्रष्टव्यम् ।  
    
[०२१।०२]  
अन्ये पुनराहुः ।  
    
[०२१।०२-०२१।०३]  
ध्यानसमापत्तिसनिश्रयेणेह रूपाणि सन्दृश्यन्ते शब्दाश्च श्रूयन्ते ।  
    
[०२१।०३]  
प्रस्रब्धिसहगतेन स्प्रष्टव्य विशेषेण च कायो ऽनुगृह्यते ।  
    
[०२१।०३-०२१।०४]  
अत एषामेव त्रयाणां ध्यानोपपत्तौ सम्भवो न गन्धरसयोरिति ।  
    
[०२१।०४]  
एवं तर्हि घ्राणजिह्वेन्द्रिययोरभावप्रसङ्गो निष्प्रयोजनत्वात् ।  
    
[०२१।०५]  
अस्ति प्रयोजनम् ।  
    
[०२१।०५-०२१।०६]  
ताभ्यां हि विनाऽ; श्रयशोभैव न स्यादिति व्यवहार्श्च ।  
    
[०२१।०६-०२१।०७]  
यद्येतत् प्रयोजनमधिष्ठानमेवास्तु शोभार्थं वचनार्थं च मा भूदिन्द्रियम् ।  
    
[०२१।०७]  
नानिन्द्रियमधिष्ठानं सम्भवति ।  
पुरुषेन्द्रियाधिष्ठानवत् ।  
    
[०२१।०७-०२१।०८]  
युक्तस्तदसम्भवो निष्प्रयोजनत्वात् ।  
    
[०२१।०८-०२१।०९]  
घ्राणजिह्वाधिष्ठानं तु सप्रयोजनम्  
    
[०२१।०९]  
अतो ऽस्य विना ऽपीन्द्रियेण युक्तः सम्भवः ।  
    
[०२१।०९-०२१।१०]  
निःप्रयोजना ऽपीन्द्रियाभिनिर्वृत्तिर्भवति ।  
    
[०२१।१०]  
यथा गर्भे नियतमृत्यूनाम् ।  
स्यान्नाम निःप्रयोजना न तु निर्हेतुका ।  
    
[०२१।११]  
कश्च हेतुरिन्द्रियोत्पत्तेः ।  
इन्दरियसतृष्णस्य कर्मविशेषः ।  
    
[०२१।११-०२१।१२]  
यश्च विषयाद्वितृष्णः स नियतमिन्द्रियादपीति ।  
    
[०२१।१२]  
न तद्विषयवीतरागाणां घ्राणजिह्वेन्द्रिये सम्भवितुमर्हतः ।  
    
[०२१।१३]  
पुरुषेन्द्रैयमपि वा किं न निवर्त्तते ।  
अशोभाकरत्वात् ।  
    
[०२१।१३-०२१।१४]  
कोशगतवस्तिगुह्यानां किं न शोभेत ।  
    
[०२१।१४]  
न च प्रयोजनवशादुत्पत्तिः ।  
किं तर्हि ।  
    
[०२१।१४-०२१।१५]  
कारणवशादित्यशोभाकरस्यापि स्यादेव सति हेतावुत्पत्तिः ।  
    
[०२१।१५]  
सूत्रं तर्हि विरुध्यते ।  
    
[०२१।१५-०२१।१६]  
"अविकला अहीनेन्दरिया" इति ।  
    
[०२१।१६]  
यानि तत्रेन्द्रियाणि तैरविकला अहीनेन्द्रिया इति को ऽत्र विरोधः ।  
    
[०२१।१६-०२१।१७]  
इतरथा हि पुरुशेन्द्रियस्यापि स्यात् प्रसङ्गः ।  
    
[०२१।१७]  
एवं तुवर्णयन्ति ।  
    
[०२१।१७-०२१।१८]  
स्त एव तत्र घ्राणजिव्हेन्द्रिये न तु गन्धरसौ ।  
    
[०२१।१८]  
आत्मभावमुखेन हि षडायतने तृष्णासमुदाचारो न विषयमुखेन ।  
    
[०२१।१९]  
पुरुषेन्द्रिये तु मैथुनस्पर्शमुखेनेति ।  
तस्मात्सिद्धमेतद्रूपधात्वाप्ताश्चतुर्दश धातव इति ।  
    
[०२१।२०]  
आरूप्याप्ता मनोधर्ममनोविज्ञानधातवः ।  
    
[०२१।२१-०२१।२२]  
रूपवीतरागाणां तत्रोपपत्तिरतो ऽत्र दश रूपस्वभावा धातवस्तदाश्र्रयालम्बनाश्च पञ्च विज्ञानधातावो न संअभवन्ति ॥  
    
[०२१।२३]  
कति सास्रवाः कत्यनास्रवाः ।  
य एते मनोधर्ममनोविज्ञानधातव उक्ताः  
    
[०२१।२४]  
सास्रवानास्रवा एते त्रयः   
    
[०२१।२५]  
ये मार्गसत्यासंस्कृतसङ्घृहीतास्ते ऽनास्रवा अन्ये सास्रवाः ।  
    
[०२१।२६]  
शेषास्तु सास्रवाः ॥ वक्क्_१।३१ ॥  
    
[०२२।०१]  
पञ्चदश धातवः शेषास्त्वेकान्तसास्रवाः ॥  
    
[०२२।०२]  
कति सवितर्काः सविचाराः कत्यवितर्का विचारमात्राः कत्यवितर्का अविचाराः ।  
    
[०२२।०३]  
सवितर्कविचारा हि पञ्च विज्ञानधातवः ।  
    
[०२२।०४]  
नित्यमेते वितर्कविचाराभ्यां सम्प्रयुक्ताः ।  
अवधारणार्थो हिशब्दः ।  
    
[०२२।०५]  
अन्त्यास्त्रयस्त्रिप्रकाराः   
    
[०२२।०६]  
मनोधातुर्धर्मधातुर्मनोविज्ञानधातुश्चान्त्याः  
एते त्रयस्त्रिप्रकाराः ।  
    
[०२२।०६-०२२।०८]  
तत्र मनोधातुर्मनोविज्ञानधातुः सम्प्रयुक्तश्च धरमधातुरन्यत्र वितर्कविचाराभ्यां कामधातौ प्रथमे च ध्याने सवितर्काः सविचाराः ।  
    
[०२२।०८]  
ध्यानान्तरे ऽवितर्का विचारमात्राः ।  
    
[०२२।०८-०२२।०९]  
द्वितीयाद्ध्यानात् प्रभृत्याभवाग्रादवितर्का अविचाराः ।  
    
[०२२।०९-०२२।१०]  
सर्वश्चासम्प्रयुक्तो धर्मधातुर्ध्यानातरे अच विचारः ।  
    
[०२२।१०-०२२।११]  
वितर्कस्तू नित्यमविअतर्को विचारमात्रो द्वितीयवितर्काभावात् विचारसम्प्रयोगाच्च ।  
    
[०२२।११]  
कामधातौ प्रथमे ध्याने विचार एषु त्रिप्रकारेषु नान्तर्भवति ।  
    
[०२२।११-०२२।१२]  
स कथं वक्तव्यः ।  
    
[०२२।१२]  
अविचारो वितर्कमातरः ।  
द्वितीयविचाराभावात् वितर्कसम्प्रयोगाच्च ।  
    
[०२२।१३]  
अत एवोच्यते "स्युः सवितर्कसविचारायां भूमौ धर्माश्चतुःप्रकाराः ।  
    
[०२२।१४]  
सवितर्काः सविचारा विचारवितर्कवर्ज्याः सम्प्रयुक्ताः ।  
    
[०२२।१४-०२२।१५]  
अवितर्को विचारमात्रो वितर्कः ।  
    
[०२२।१५]  
अवितर्का अविचारा असम्प्रयुक्ताः ।  
अविचारो वितर्कमात्रो विचार" इति ।  
    
[०२२।१६]  
शेषा उभयवर्जिताः ॥ वक्क्_१।३२ ॥  
    
[०२२।१७]  
दश रुपिणो धातवः शेषा नित्यमवितर्का अविचारा असम्प्रयोगित्वात् ॥  
    
[०२२।१८]  
यदि पञ्च विज्ञानकायाः सवितर्काः सविचाराः कथमविकल्पका इत्युच्यन्ते ।  
    
[०२२।१९]  
निरूपणानुस्मरणविकल्पेनाविकल्पकाः ।  
    
[०२२।२०]  
त्रिविधः किल विकल्पः ।  
स्वभावाभिनिरूपणानुस्मरणविकल्पः ।  
    
[०२२।२०-०२२।२१]  
तदेषां स्वभावविकल्पो ऽस्ति ।  
    
[०२२।२१]  
नेतरौ ।  
तस्मादविकल्पका इत्युच्यन्ते ।  
    
[०२२।२१-०२२।२२]  
यथा एकपादको ऽश्वो ऽपादक इति ।  
    
[०२२।२२]  
तत्र स्वभावविकल्पो वितर्कः ।  
स चैत्तेषु पश्चान्निर्देक्ष्यते ।  
    
[०२२।२२-०२२।२३]  
इतरौ पुनः किंस्वभावौ ।  
    
[०२२।२३]  
यथाक्रमं   
    
[०२२।२४]  
तौ प्रज्ञा मानसी व्यग्रा स्मृतिः सर्वैव मानसी ॥ वक्क्_१।३३ ॥  
    
[०२२।२५]  
मनोविज्ञानसम्प्रयुक्ता प्रज्ञा मानसीत्युच्यते ।  
असमाहिता व्यग्रेत्युच्यते ।  
    
[०२२।२५-०२२।२६]  
सा ह्यभिनिरूपणाविकल्पः ।  
    
[०२२।२६]  
मानस्येव सर्वा स्मृतिः समाहिता चासमाहिता चानुस्मरणविकल्पः ।  
    
[०२२।२७]  
कति सालम्बनाः कत्यनालम्बनाः ।  
    
[०२३।०१]  
सप्त सालम्बनाश्चित्तधातवः  
    
[०२३।०२-०२३।०३]  
चक्षुःश्रोत्रघ्राणजिह्वाकायमनोविज्ञानधातवो मनोधातुश्च एते सप्त चित्तधातवः सालम्बना विषयग्रहणात् ।  
    
[०२३।०४-०२१।०४]  
अर्धं च धर्मतः ।  
    
[०२३।०५]  
सालम्बनं यच्चैतसिकस्वभावम् ।  
    
[०२३।०५-०२३।०६]  
शेषा दश रूपिणो धातवो धर्मधातुप्रदेशश्चासम्प्रयुक्तको ऽनालम्बना इत् इसिद्धम् ।  
    
[०२३।०७]  
कत्युपात्ताः कत्यनुपात्ताः ।  
    
[०२३।०८]  
नवानुपात्ताः ।  
    
[०२३।०९]  
कतमे नव ।  
ये सप्त सालम्बना उक्ताः अष्टमष्यार्धेन सार्धम् ।  
    
[०२३।१०]  
ते चाष्टौ शब्दश्च  
    
[०२३।११]  
इमे ते नवानुपात्ताः ।  
सप्त चित्तधातवो धर्मधातुः शब्दधातुश्च ।  
    
[०२३।१२]  
अन्ये नव द्विधा ॥ वक्क्_१।३४ ॥  
    
[०२३।१३-०१३।१३]  
उपात्ता अनुपात्ताश्च ।  
    
[०२३।१३]  
तत्र चक्षुःश्रोत्रघ्राणजिह्वाकायाः प्रत्युत्पन्ना उपात्ताः ।  
    
[०२३।१४]  
अतीतानागता अनुपात्ताः ।  
    
[०२३।१४-०२३।१५]  
रूपगन्धरसस्प्रष्टव्यधातवः प्रत्युत्पन्ना इन्द्रियाविनिर्भागिण उपात्ताः ।  
    
[०२३।१५-०२३।१६]  
अन्ये ऽनुपात्तास्तद्यथा मूलवर्जेषु केशरोमनखदन्तेषु विण्मूत्रखेटसिङ्घाणकशेणितादिषु भूम्युदकादिषु च ।  
    
[०२३।१६]  
उपात्तमिति को ऽर्थः ।  
    
[०२३।१६-०२३।१७]  
यच्चित्तचैत्तैरधिष्ठानभावेनोपिअगृहीतमनुग्रहोपघाताभ्यामन्योन्यानुविधानात् ।  
    
[०२३।१७]  
यल्लोके सचेतनमित्युच्यते ।  
    
[०२३।१८]  
कति धातवो भूतस्वभावाः कति भौतिकाः ।  
    
[०२३।१९]  
स्प्रष्टव्यं द्विविधं   
    
[०२३।२०]  
भूतानि भौतिकं च ।  
तत्र भूतानि चत्वारि ।  
भौतिकं श्लक्ष्णत्वादि सप्तविधम् ।  
    
[०२३।२१]  
भूतेषु भवत्वात् ।  
    
[०२३।२२]  
शेषा रूपिणो नव भौतिकाः ।  
    
[०२३।२३]  
पञ्चेन्द्रियधातवश्च चत्वारो विषयाः ।  
एते नव धातवो भौतिका एव ।  
    
[०२३।२४]  
धर्मधात्वेकदेशश्च  
    
[०२३।२५]  
अविज्ञप्तिसञ्ज्ञको भौतिकः ।  
    
[०२३।२५-०२४।०१]  
शेषाः चित्तधातवो धर्मधातुश्चाविज्ञप्तिवर्ज्यो नोभयथा ।  
    
[०२४।०१-०२३।०१]  
"भूतमात्रं दशायतनानी"ति भदन्त्ब्दुद्धदेवः ।  
    
[०२४।०१-०२४।०२]  
तच्च नैवं भूतानां चतुष्ट्व खक्खटादिलक्षणावधारणात् सूत्रे ।  
    
[०२४।०२]  
तेषां स्प्रष्टव्यत्वात् ।  
    
[०२४।०२-०२४।०३]  
न हि काठिन्यादीनि चक्षुरादिभिर्गृह्यन्ते नापि वर्णादयः कायेन्द्रियेण ।  
    
[०२४।०३-०२४।०५]  
उक्तं च सूत्रे "चक्षुर्भिक्षो आध्यात्मिकमायतनं चत्वारि महाभूतान्युपादाय रूपप्रसादो अरुप्यनिदर्शनं सप्रतैघं एवं यावत् कायः   
    
[०२४।०५-०२४।०६]  
रूपाणि भिक्षो बाह्यमायतनं चत्वारि महाभूतान्युपादायरुपि सनिदर्शनं सप्रतिघम् ।  
    
[०२४।०६-०२४।०७]  
शब्दो भिक्षो बाह्यमायतनं चत्वारि महाभूतान्युपादाय रुप्यनिदर्शनं सप्रतिघम् ।  
    
[०२४।०७]  
एवं गन्धरसाः ।  
    
[०२४।०७-०२४।०८]  
स्प्रष्टव्यानि भिक्षो बाह्यमायतनं चत्वारि महाभूतानि चत्वारि महाभूतान्युपादाय रूप्यनिदर्शनं सप्रतिघमि"ति ।  
    
[०२४।०९]  
स्प्रष्ट्र्व्यायतनिकदेशेनैव भूतानां सङ्ग्रहाच्छेषं न भूतानीति स्पष्टमादर्शितम् ।  
    
[०२४।०९-०२४।१०]  
यत्तर्हि सूत्रे उक्तं "यच्चक्षुषि मंसपिण्डे खक्खटं खरगतमि"ति   
    
[०२४।१०-०२४।११]  
तेनाविनिर्भदिवर्त्तिनो मंसपिण्ड्स्यैष उपदेशः ।  
    
[०२४।११-०२४।१२]  
षड्धातुरयं भिक्षो पुरुष"इति गर्भवक्रान्तौ मौलसत्त्वद्रव्यसन्दर्शनार्थम् ।  
    
[०२४।१२]  
पुनः षट्स्पर्श्यतनवचनाच्चैत्ताभावप्रसङ्गाच्च ।  
    
[०२४।१२-०२४।१३]  
न च युक्तं चित्तमेव चैत्ता इत्यभ्युपेतुम् ।  
    
[०२४।१३-०२४।१४]  
"सञ्ज्ञा च वेदना च चैतसिक एष धर्मश्चित्तान्वयाच्चित्तनिश्रितऽ; इति सूत्रे वचनात्सरागचित्तादि वचनाच्च ।  
    
[०२४।१५]  
तस्माच्यथोक्तं धातूनं भूतभौतिकत्वम् ।  
    
[०२४।१६]  
कति सञ्चिताः कत्यसञ्चिताः ।  
    
[०२४।१७]  
सञ्चिता दश रूपिणः ॥ वक्क्_१।३५ ॥  
    
[०२४।१८]  
पञ्चेन्द्रियधातवः पञ्च विषयाः सञ्चिताः ।  
    
[०२४।१८-०२४।१९]  
परमाणुसङ्घातत्वात् शेषा न सञ्चिता इति सिद्धं भवति ॥  
    
[०२४।२०-०२४।२१]  
अष्टादशानं धातूनां कश्छीनत्ति कशिचिआद्यते को दहति को दह्यते कस्तुलयति कस्तुल्यते ।  
    
[०२४।२२]  
छिनत्ति च्छिद्यते चैव बाह्यं धातुए चतुष्टयम् ।  
    
[०२४।२३]  
रूपगन्धरसस्प्रष्टव्याख्यं परशुदार्वादिसञ्ज्ञकम् ।  
छेदो नाम क एष धर्मः ।  
    
[०२४।२३-०२४।२४]  
सम्बन्धोत्पादिनः सङ्घातस्रोतसो विभक्तोत्पादनम् ।  
    
[०२४।२४]  
न कायेन्द्रियादीनि च्छिद्यन्ते ।  
    
[०२४।२४-०२४।२५]  
निरवशेषाङ्गच्छेदे तदद्वैधीकरणात् ।  
    
[०२४।२५]  
न हीन्द्रियाणि द्विधा भवन्ति ।  
    
[०२४।२५-०२४।२६]  
छिन्नस्याङ्गस्य निरिन्द्रियत्वात् ।  
    
[०२४।२६]  
न चापि च्छिन्दन्ति ।  
मणिप्रभावदन्धत्वात् ।  
    
[०२४।२६-०२४।२७]  
यथा च्छिनत्ती च्छियते चैव बाह्यं धातुचतुष्टयम् ।  
    
[०२५।०१]  
दह्यते तुलयत्येवं  
    
[०२५।०२]  
तदेव दह्यते तदेव तुलयति ।  
नेन्द्रियाण्यच्छत्वान्मणिप्रभावत् ।  
न शब्द उछेदित्वात् ।  
    
[०२५।०३]  
विवादो दग्धृतुल्ययोः ॥ वक्क्_१।३६ ॥  
    
[०२५।०४]  
केचिदाहुः तदेव धातुचतुष्टयं दाहकं तुल्यं च   
    
[०२५।०४-०२५।०५]  
केचिदाहुस्तेजोधातुरेव दग्धा गुरुत्वमेव च तुल्यमिति ।  
    
[०२५।०६-०२५।०७]  
कति विपाकजाः धातवः कत्यौपचयिकाः कति नैह्ष्यन्दिकाः कति द्रवयुक्ताः कति क्षणिकाः ।  
    
[०२५।०७]  
आह ।  
    
[०२५।०८]  
विपाकजौपचयिकाः पञ्चाध्यात्मं ।  
    
[०२५।०९-०२५।१०]  
अध्यात्मं तावत् पञ्च धातवः चक्षुरादयो विपाकजाश्चौपचयिकाश्च ।  
    
[०२५।१०]  
नैःष्यन्दिका न सन्ति ।  
तद्व्यतिरिक्तनिष्यन्दाभावात् ।  
    
[०२५।१०-०२५।११]  
तत्र विपाकहेतोर्जाताः विपाकजाः ।  
    
[०२५।११]  
मध्यपदलोपात् गोरथवत् ।  
    
[०२५।११-०२५।१२]  
फलकालप्राप्तं वा कर्म विपाक इत्युच्यते ।  
    
[०२५।१२]  
विपच्यत इति कृत्वा ।  
तस्माज्जाता विपाकजाः ।  
    
[०२५।१२-०२५।१३]  
फलं तु विपक्तिरेवेति विपाकः ।  
    
[०२५।१३]  
भवतु फलहेतौ फलोपचारो यथा फले हेतूपचारः ।  
    
[०२५।१३-०२५।१४]  
"षडिमानि स्पर्शायतनानि पौराणं कर्म वेदितव्यम्"इति ।  
    
[०२५।१४-०२५।१५]  
आहारसंस्कारस्वप्नसमाधिविशेषैरुपचिता औपचयिकाः ।  
    
[०२५।१५]  
ब्रह्ंअचर्येण चेत्येके ।  
अनुपघातमात्रं तु तेन स्यान्नोपचयः ।  
    
[०२५।१५-०२५।१६]  
विपाकसन्तानस्योपचयसन्तानः प्रतिप्राकार इवारक्षा ।  
    
[०२५।१६-०२५।१७]  
शब्द औपचयिको नैःष्यन्दिकश्चास्ति ।  
    
[०२५।१८]  
विपाकजः ।  
    
[०२५।१९]  
न शब्दः   
    
[०२५।२०]  
किं कारणम् ।  
ईहातः प्रवृत्तेः ।  
    
[०२५।२०-०२५।२१]  
यत्तर्हि प्रज्ञप्तिशास्त्रे उक्तं "पारुष्यविरतेः सुभावितत्वाद् ब्रह्मस्वरता महापुरुषलक्षणं निर्वर्त्त इति ।  
    
[०२५।२१]  
तृतीया ऽसौ परम्परेत्येके ।  
    
[०२५।२२]  
कर्मभ्यो हि भूतानि भूतेभ्यः शब्दः इति ।  
पञ्चम्यसौ परम्परेत्यपरे ।  
    
[०२५।२२-०२५।२४]  
कर्मभ्यो हि विपाकजानि महाभूतानि तेभ्यश्चौपचयिकानि तेभ्यो नैःष्यन्दिकानि तेभ्यः शब्द इति ।  
    
[०२५।२४-०२५।२५]  
एवम् तर्हि शाही हिक्यपि वेदना कर्मजभूतसम्भूतत्वान्न विपाकः प्रप्नोति ।  
    
[०२५।२५]  
यदि शब्दवद् युक्तिविरोधः स्यात् ।  
    
[०२५।२६]  
अप्रतिघा अष्टौ नैःष्यन्दिकविपोआकजाः ॥ वक्क्_१।३७ ॥  
    
[०२५।२७]  
कतमे ऽष्टौ ।  
सप्त चित्तधातवो धर्मधातुश्च ।  
नैःष्यन्दिकाः सभागसर्वत्रगहेतुजनिताः ।  
    
[०२६।०१]  
विपाकजा विपाकहेतुजनिताः ।  
औपचयिका न सन्त्यप्रतिघानां सञाभावात् ।  
    
[०२६।०२]  
त्रिधा ऽन्ये  
    
[०२६।०३]  
अन्ये चत्वारः शेषा रूपरसगन्धस्प्रष्टव्यधातवः ।  
    
[०२६।०३-०२६।०४]  
ते विपाकजा अप्यौपचयिका अपि नैःष्यन्द्रिका अपि ।  
    
[०२६।०५]  
द्रव्यवानेकः  
    
[०२६।०६]  
असंस्कृतं हि सारत्वाद् द्रव्यम् ।  
तच्च धर्मधातावस्त्यतो धर्मधातुरेको द्रव्ययुक्तः ।  
    
[०२६।०७]  
क्षणिकाः पश्चिमास्त्रयः ।  
    
[०२६।०८]  
मनोधातुर्धर्मधातुर्मनोविज्ञानधातुश्च पाठक्रमेण पश्चिमाः ।  
    
[०२६।०८-०२६।०९]  
ते प्रथमानास्रवे दुःखे धर्मज्ञानक्षान्तिकलापे क्षणमेकमनैःष्यन्दिका भवन्त्यतः क्षणिका इत्युच्यन्ते ।  
    
[०२६।०९-०२६।१०]  
अन्यसम्भूतसंस्कृतो नास्ति कश्चिदनैःष्यन्दिकः ।  
    
[०२६।१०-०२६।११]  
तत्र दुःखे धर्मज्ञानक्षान्तिसम्प्रयुक्तं चित्तं मनोधातुर्मनोविज्ञानधातुश्च ।  
    
[०२६।११]  
शेषास्तत्सहभुवो धर्मधातुः ॥  
    
[०२६।१२-०२५।१२]  
इदं विचार्यते ।  
    
[०२६।१२-०२६।१३]  
यश्चक्षुर्धातुना ऽसमन्वागतः समन्वागमं प्रतिलभते चक्षुर्विज्ञानधातुना ऽपि सः ।  
    
[०२६।१३]  
यो वा चक्षुर्विज्ञानधातुना चक्षुर्धातुना ऽपि सः ।  
आह ।  
    
[०२६।१४]  
चक्षुर्विज्ञानधात्वोः स्यात् पृथक् लाभः सहापि च ॥ वक्क्_१।३८ ॥  
    
[०२६।१५]  
पृथक् तावत् स्याच्चक्षुर्धातुना न चक्षुर्विज्ञानधातुना ।  
    
[०२६।१५-०२६।१६]  
कामधातौ क्रमेण चक्षुरिन्द्रियं प्रतिलभमानः ।  
    
[०२६।१६]  
आरुप्यधातुच्युतश्च द्वितीयादिषु ध्यानेषूपपद्यमानः ।  
    
[०२६।१६-०२६।१७]  
स्याच्चक्षुर्विज्ञानधातुना न चक्षुर्धातुना ।  
    
[०२६।१७-०२६।१८]  
द्वितीयादिध्यानोपपन्नश्चक्षुर्विज्ञान सम्मुखीकुर्वाणस्तत्प्रच्युतश्चाधस्तादुपपद्यमानः ।  
    
[०२६।१८-०२६।१९]  
सहापि स्यादुभयेन समन्वागमं प्रतिलभते ।  
    
[०२६।१९]  
आरूप्यधातुच्युतः कामधातौ ब्रह्मलोके चोपपद्यमानः ।  
नोभयेन ।  
    
[०२६।२०]  
एतानाकारान् स्थापयित्वा ।  
यश्चक्षुर्धातुना समन्वागतश्चक्षुर्विज्ञानधातुना ऽपि सः ।  
    
[०२६।२१]  
चतुष्कोटिकः ।  
प्रथमा कोटिर्द्वितीयादिषु ध्यानेषूपपन्नश्चक्षुर्विज्ञानासम्मुखीकुर्वाणः ।  
    
[०२६।२२]  
द्वितीया कामधातावलब्धविहीन चक्षुः ।  
    
[०२६।२२-०२६।२३]  
तृतीया कामधातौ लब्धाविहीनचक्षुः प्रथमध्यानोपपन्नो द्वितीयादिध्यानोपपन्नश्च पश्यन् ।  
    
[०२६।२३-०२६।२४]  
चतुऋथ्येतानाकारान् स्थापयित्वा ।  
    
[०२६।२४-०२६।२५]  
एवं चक्षुर्धातुरूपधात्वोश्चक्षुर्विज्ञानरूपधात्वोश्च प्रतिलम्भसमन्वागमौ यथायोगमभ्यूहितव्यौ ।  
    
[०२६।२५]  
एतस्य प्रसङ्गस्य समुच्चयार्थश्चशब्दः सहापि च इति ।  
    
[०२७।०१]  
कत्याध्यात्मिका धातवः कति बाह्याः ।  
    
[०२७।०२]  
द्वादशाध्यात्मिकाः   
    
[०२७।०३]  
कतमे द्वादश ।  
    
[०२७।०४]  
हित्वा रूपादन्   
    
[०२७।०५]  
षड् विज्ञानानि षडाश्रया इत्येते द्वादश धातव आध्यात्मकाः ।  
    
[०२७।०५-०२७।०६]  
रूपादयस्तु षड् विषयधातवो बाह्याः ।  
    
[०२७।०६]  
आत्मन्यसति कथमाध्यात्मिकं बाह्यं वा ।  
    
[०२७।०६-०२७।०७]  
अहङ्कारसन्निश्रयत्वाच्चित्तमात्मेत्युपचर्यते ।  
    
[०२७।०८]  
"आत्मना हि सुदान्तेन स्वर्गं प्राप्नोति पण्डितः"  
    
[०२७।०९-०२६।०९]  
इत्युक्तम् ।  
    
[०२७।०९]  
चित्तस्य चान्यत्र दमनमुक्तं भगवता ।  
    
[०२७।१०]  
"चित्तस्य दमनं साधु चित्तं दान्तं सुखावहम्" इति ।  
    
[०२७।११]  
अत आत्मभूतस्य चित्तस्याश्रयभावेन प्रत्यासन्नत्वात् ।  
    
[०२७।११-०२७।१२]  
चक्षुरादीनामाध्यात्मिकत्वं रूपादीनां विषयभावाद् बाह्यत्वम् ।  
    
[०२७।१२-०२७।१३]  
एवम् तर्हि षड् विज्ञानधातव आध्यात्मिका न प्राप्नुवन्ति ।  
    
[०२७।१३]  
न ह्येते मनोधातुत्वमप्राप्ताश्चित्तस्याश्रयीभवन्ति ।  
    
[०२७।१३-०२७।१४]  
यदा तदा त एव ते भवन्तीति लक्षणं नातिबर्त्तन्ते ।  
    
[०२७।१४-०२७।१५]  
अन्यथा हि मनोधातुरतीत एव स्यान्नानागतप्रत्युत्पन्नः ।  
    
[०२७।१५]  
इष्यन्ते चाष्टादश धातवस्त्रैयध्विकाः ।  
    
[०२७।१५-०२७।१६]  
यदि चानागतप्रत्युत्पन्नस्य विज्ञानस्य मनोधातुलक्षणं न स्यात् अतीते ऽप्यध्वनि मनोधातुर्न व्यवस्थाप्येत ।  
    
[०२७।१७]  
नहि लक्षणस्याध्वसु व्यभिचारो ऽस्तीति ॥  
    
[०२७।१८]  
कति धातवः सभागाः कति तत्सभागाः ।  
एकान्तेन तावत्   
[०२७।१९]  
धर्मसञ्ज्ञकः ।  
    
[०२७।२०]  
सभागः   
    
[०२७।२१-०२७।२२]  
यो हि विषयो यस्य विज्ञानस्य नियतो यदि तत्र तद्विज्ञानमुत्पन्तं भवत्युत्पत्तिधर्मि वा एवं स विषयः सभाग इत्युच्यते ।  
    
[०२७।२२-०२७।२३]  
न च सो ऽस्ति कश्चिद्धर्मधातुर्यत्र नानन्तं मनोविज्ञानमुत्पन्नमुत्पत्स्यते वा ।  
    
[०२७।२३-०२७।२४]  
तथा हि सर्वार्यपुद्गलानामिदं चित्तमवश्यमुत्पद्यते "सर्वधर्मा अनात्मान" इति ।  
    
[०२७।१४-०२७।२५]  
तस्य च स्वभावसहभूनिर्मुक्ताः सर्वधर्मा आलम्बनम् ।  
    
[०२७।२५-०२७।२६]  
स पुनश्चित्तक्षणो ऽन्यस्य चित्तक्षणस्यालम्बनमिति द्वयोः क्षणयोः सर्वधर्मा ह्यालम्बनं भवन्ति ।  
    
[०२७।२६]  
तस्माद् धर्मधातुअर्नित्यं सभागः ।  
    
[०२७।२७]  
तत्सभागाश्च शेषाः  
    
[०२७।२८]  
सभागश्चेति चशब्दः ।  
को ऽयं तत्सभागो नाम ।  
    
[०२८।०१]  
यो न स्वकर्मकृत् ॥ वक्क्_१।३९ ॥  
    
[०२८।०२]  
उक्तं भवति यः स्वकर्मकृत् स सभाग इति ।  
    
[०२८।०२-०२८।०३]  
तत्र येन चक्षुषा रूपाण्यपश्यत् पश्यति द्रक्ष्यति वा तदुच्यते सभागं अचक्षुः ।  
    
[०२८।०३-०२८।०४]  
एवं यावन्मनः स्वेन विषयकारित्रेण वक्तव्यम् ।  
    
[०२८।०४]  
तत्सभागं चक्षुः काश्मीराणां चतुर्विधम् ।  
    
[०२८।०४-०२८।०५]  
यद् दृष्ट्वा रूपाणि निअरुद्धं निरुध्यते निरोत्स्यते वा यच्चानुत्पत्तिधर्मि ।  
    
[०२८।०५-०२८।०६]  
पाश्चात्त्यानां पुनः पञ्चविधम् ।  
    
[०२८।०६]  
तदेवानुत्पत्तिधर्मि द्विधा कृत्वा विज्ञानसमायुक्तं चासमायुस्क्तं च ।  
    
[०२८।०७]  
एवं यावत् कायो वेदितव्यः ।  
मनस्त्वनुत्पत्तिधर्मकमेव तत्सभागम् ।  
    
[०२८।०७-०२८।०८]  
रूपाणि च यानि चक्षुषा ऽपशायत् पश्यति द्रक्ष्यति वा तानि सभागानि ।  
    
[०२८।०८]  
तत्सभागानि चतुर्विधानि ।  
    
[०२८।०९]  
यान्यदृष्टान्येव निरुद्धानि निरुध्यन्ते निरुत्स्यन्ते वा यानि चानुत्पत्तिधर्मीणि ।  
    
[०२८।०९-०२८।१०]  
एवं यावत् स्प्रष्टव्यानि ।  
    
[०२८।१०]  
स्वेन्द्रियकारित्रेण सभागतत्सभागानि वेदितव्यानि ।  
    
[०२८।१०-०२८।११]  
यदेकस्य चक्षुः सभागं तत्सर्वेषाम् ।  
    
[०२८।११]  
एवं तत्सभागमपि ।  
    
[०२८।११०-०२८११]  
तथ यावन्मनः ।  
    
[०२८।११-०२८।१२]  
रूपं तु यः पश्यति तस्य सभागं यो न पश्यति तस्य तत्सभागम् ।  
    
[०२८।१२]  
किं कारणम् ।  
    
[०२८।१२-०२८।१३]  
अस्ति हि सम्भवो यद्रूपमेकः पश्यति तद्धवो ऽपि पश्येयुर्यथा चन्द्रनट्मल्लप्रेक्षासु ।  
    
[०२८।१३-०२८।१४]  
नतु सम्भवो ऽस्ति यदेकेन चक्षुषा द्वौ पश्येताम् ।  
    
[०२८।१४]  
अतो ऽस्यासाधारणत्वादेकसन्तानवशेन व्यवस्थानम् ।  
    
[०२८।१५]  
रूपस्य तु साधारणत्वात् अनेकसन्तानवशेन ।  
    
[०२८।१५-०२८।१६]  
यथा रौपमेवं शब्दगन्धरसस्प्रष्टव्यधातवो वेदितव्याः ।  
    
[०२८।१६]  
भवतु शब्द एवम् ।  
    
[०२८।१६-०२८।१८]  
गन्धादयस्तु य एकेन गृह्यन्ते न ते ऽन्येन प्राप्तगृहणादित्यसाधारणत्वादेषां चक्षुरादिवदतिदेशो न्याय्यः ।  
    
[०२८।१८]  
अस्त्येतदेवमपि त्वेशामपि सम्भवं प्रति साधारणत्वम् ।  
    
[०२८।१८-०२८।१९]  
अस्ति ह्येष सम्भवो य एव गन्धादय एकस्य घ्राणादिविज्ञानमुत्पादयेयुस्त एवान्येषामपि ।  
    
[०२८।२०]  
न त्वेवं चक्षुरादयः ।  
तस्मान्देषां रूपादिवदतिदेशः ।  
    
[०२८।२०-०२८।२१]  
चक्षुर्विज्ञानादीनां सभागतत्सभागत्वमुत्पत्त्यनुत्पत्तिधर्मित्वाद्यथा मनोधातोः ।  
    
[०२८।२२]  
सभाग इति को ऽर्थः ।  
    
[०२८।२२-०२८।२३]  
इन्द्रियविषयविज्ञानानामन्योन्यभजनं कारित्रभजनं वा भागः ।  
    
[०२८।२३]  
स एषामस्तीति सभागः ।  
स्पर्शसमानकार्यत्वाद्वा ।  
    
[०२८।२३-०२८।२४]  
ये पुनरसभागास्ते तेषा सभागानां जातिसामान्येन सभागत्वात् तत्सभागाः ।  
    
[०२८।२५]  
कति धातवो दर्शनहेयाः कति भावनाहेयाः कत्यहेयाः ।  
रूपिणस्तावत्   
    
[०२८।२६]  
दश भावनया हेयाः पञ्च च   
    
[०२८।२७]  
विज्ञानधातवः ।  
    
[०२८।२८]  
अन्त्यास्त्रयस्त्रिधा ।  
    
[०२८।२९]  
मनोधातुर्धर्मधातुर्मनोविज्ञानधातुश्च ।  
एते त्रयो धातवः पाठानुपूर्व्या ऽन्त्यास्त्रिप्रकाराः ।  
    
[०२९।०१]  
अष्टाशीत्यनुशयाः तत्सहभुवस्तत्प्रप्तयशाच सानुचरा दऋशनहेयाः ।  
    
[०२९।०१-०२९।०२]  
शेषाः सास्रवा भावनाहेयाः ।  
    
[०२९।०२]  
अनास्रवा अहेयाः ।  
    
[०२९।०२-०२९।०३]  
ननु चान्यदपि दर्शनप्रहातव्यमस्ति पृथग्जनत्वमापायिकं च कायवाक्कर्म ।  
    
[०२९।०३-०२९।०४]  
आर्यमार्गविरोधित्वात् न तद् दऋशनप्रहातव्यम् ।  
    
[०२९।०४]  
एष हि सङ्क्षेपः ।  
    
[०२९।०५]  
न दृष्टिहेयमक्लिष्टं न रूपं नाप्यडड्त्ःअजं  
    
[०२९।०६]  
नास्ति किञ्चिदक्लिष्टं दर्शनप्रहातव्यं नापि रूपम् ।  
    
[०२९।०६-०२९।०७]  
अक्लिष्टव्याकृतं च पृथग्जनत्वम् ।  
    
[०२९।०७]  
समुच्छिन्नकुशलमूलवीतरागाणामपि तत्समन्वामत् रूपं कायवाक्कर्म ।  
    
[०२९।०८]  
तस्मान्न दर्शनप्रहातव्यम् ।  
    
[०२९।०८-०२९।०९]  
सत्येष्व विप्रतिपत्तेर्दुःखे धर्मज्ञानक्षान्तौ प्र्थग्जनत्वप्रसङ्गाच्च ।  
    
[०२९।१०]  
नाप्यषष्टजम् ॥ वक्क्_१।४० ॥  
    
[०२९।११]  
षष्ठमुच्यते मन आयतनम् ।  
    
[०२९।११-०२९।१२]  
तस्मादन्यत्र जातमषष्ठजं पञ्चेन्द्रियजं च यत्तदपि नास्ति दर्श्नप्रहातव्यम् ॥  
    
[०२९।१३]  
अष्टादशानां धातूनां कति दृष्टिः कति न दृष्टिः ।  
    
[०२९।१४]  
चक्षुश्च धर्मधातोश्च प्रदेशु दृष्टिः   
    
[०२९।१५]  
कतमः स इत्याह   
    
[०२९।१६]  
अष्टधा ।  
    
[०२९।१७-०२९।१८]  
पञ्च सत्कायदृष्ट्यादिका दृष्टयः लौकिकी सम्यग् दृष्टिः शैङ्क्षी दृष्टिरशैक्षी दृष्टिरित्ययमष्टप्रकारो धर्मधातुर्दृष्टि रव्रशिष्टो न दृष्टिः ।  
तत्र सत्कायदृष्ट्यादीनामनुशायनिर्देशे निर्द्देशः प्राप्तकालो भविष्यति ।  
    
[०२९।१९-०२९।२०]  
लौकिकी पुनः सम्यग्दृष्टिर्मनोविज्ञानसम्प्रयुक्ता कुशलसास्रवा प्रज्ञा ।  
    
[०२९।२०-०२९।२१]  
शैक्षस्यनास्रवा दृष्टिः षैक्षी अशैक्षस्य अक्शैक्षी ।  
    
[०२९।२१-०२९।२२]  
समेघामेघरत्रिन्दिवरूपदर्शनवत् क्लिष्टाक्लिष्टलौकिकीशैक्ष्यशैक्षीभिर्दृष्टिभिर्धर्मदर्शनम् ।  
    
[०२९।२२]  
अथ कस्माल्लौदिकी सम्यग्दृष्टिर्मनोविज्ञानसम्प्रयुक्तैवोच्यते ।  
    
[०२९।२३]  
यस्मात् ।  
    
[०२९।२४]  
पञ्चविज्ञानसहजा धीर्न दृष्टिरतीरणात् ॥ वक्क्_१।४१ ॥  
    
[०२९।२५]  
सन्तीरिका हि दृष्टिरुपध्यानप्रवृत्तत्त्वात् ।  
न चैवं पञ्चविज्ञानसहाजा प्रज्ञा ।  
    
[०३०।०१]  
तस्माद्सौ न दृष्टिः ।  
अत एव चान्या ऽपि क्लिष्टा ऽक्लिष्टा वा प्राज्ञा न दृष्टिः ।  
    
[०३०।०२]  
चक्षुरिदानीमसन्तीरकत्वे कथं दृष्टिः ।  
रूपालोचनार्थेन ।  
यस्मात्   
    
[०३०।०३]  
चक्षुः पश्यति रूपाणि  
    
[०३०।०४]  
यदि चक्षुः पश्येदन्यविज्ञानसमङ्गिनो ऽपि पश्येत् ।  
न वै सर्वं चक्षुः पश्यति ।  
किं तर्हि ।  
    
[०३०।०५]  
सभागं  
    
[०३०।०६]  
सविज्ञानकं यदा भवति तदा पश्यत्यन्यदा नेति ।  
    
[०३०।०६-०३०।०७]  
एवम् तर्हि तदेव चक्षुराश्रितम् विज्ञानं पश्यतीत्यस्तु ।  
    
[०३०।०८]  
न तदाश्रितम् ।  
    
[०३०।०९]  
विज्ञानं  
    
[०३०।१०]  
पश्यतीति शस्यमविज्ञातुम् ।  
किं कारणम् ।  
    
[०३०।११]  
दृश्यते रूपं न किलान्तरितं यतः ॥ वक्क्_१।४२ ॥  
    
[०३०।१२]  
यस्मात् किल रूपं कुड्यादिव्यवहितं न दृश्यते ।  
    
[०३०।१२-०३०।१३]  
यदि हि विज्ञानं पश्येत्तस्स्याप्रतिघत्वात् कुड्यादिषु प्रतिघातो नास्ति इत्य्वाऋतमपि रूपं पश्येत् ।  
    
[०३०।१३-०३०।१४]  
नैव हावृते चक्षुर्विज्ञानमुत्पद्यत इत्यनुत्पन्नं कथं द्रक्ष्यति ।  
    
[०३०।१४]  
किं खलु नोत्पद्यते ।  
    
[०३०।१४-०३०।१६]  
यस्य तु चक्षुः पश्यति तस्य चक्षुषः सपरतिघत्वाद्व्ययवहिते वृत्त्यभाव इति विज्ञानस्यानुत्पत्ति राश्रयेणैक विषयप्रवृत्तत्वात् युज्यते ।  
    
[०३०।१६-०३०।१७]  
किं नु वै चक्षुः प्राप्तविषयं कायेन्द्रियवत् यत आवृतं न पश्येत् ।  
    
[०३०।१७]  
सप्रतिघत्वात् ।  
    
[०३०।१७-०३०।१८]  
काचाभ्रपटलस्फटिकाम्बुभिश्चान्तरितं कथं दृश्यते ।  
    
[०३०।१८]  
सप्रतिघत्वाच्चक्षुष आवृतस्य रूपस्यादर्शनम् ।  
    
[०३०।१९]  
किं तर्हि ।  
    
[०३०।१९-०३०।२०]  
यत्रालोकस्याप्रतिबन्ध आवृते ऽपि रुपे तत्रोपपद्यत एव चक्षुर्विज्ञानम् ।  
    
[०३०।२०-०३०।२१]  
यत्र तु प्रतिबन्धस्तत्र नोत्पद्यत इत्यनुत्पन्नत्वादावृतं नेक्ष्यते ।  
    
[०३०।२१]  
यत्तर्हि सूत्र उक्तं "चक्षुषा रूपाणि दृष्ट्वे"ति ।  
    
[०३०।२१-०३०।२२]  
तेनाश्रयेणेत्ययमत्राभिसन्धिर्यथा "मनसा धर्मान् विज्ञाये" त्याह ।  
    
[०३०।२२-०३०।२३]  
न च मनो धर्मान् विजानाति ।  
    
[०३०।२३]  
अतीतत्वात् ।  
किं तर्हि ।  
मनोविज्ञानम् ।  
    
[०३०।२३-०३०।२४]  
आश्रितकर्म वा आश्रयस्योपचर्यते ।  
    
[०३०।२४]  
यथा मञ्चाः क्रोशन्तीति ।  
    
[०३०।२४-०३०।२५]  
यथा च सूत्र उक्तं "चक्षुर्विज्ञेयानि रूपाणीष्टानि कान्तानि"ति ।  
    
[०३०।२५]  
न च तानि चक्षुषा विज्ञायन्ते ।  
    
[०३०।२५-०३०।२७]  
उक्तं च सूत्रे "चक्षुर्ब्राह्मण द्वारं यावदेव रूपाणां दर्शनाय" इत्यतो गम्यते चक्षुषा द्वारेण विज्ञानं पश्यतीति ।  
श्  
    
[०३०।२७]  
दर्शने तत्र द्वाराख्या ।  
नह्येतद्युज्यते ।  
चक्षुर्दार्शनं अरूपाणां दर्श्नायेति ।  
    
[०३१।०१]  
यदि विज्ञानं क्पश्यति को विजानाति कश्चानयोर्विशेषः ।  
    
[०३१।०१-०३१।०२]  
यदेव हि रूपस्य विज्ञानं तदेवास्य दर्श्नमिति ।  
    
[०३१।०२-०३१।०३]  
तद्यथा काचित् प्रज्ञा पश्यतीत्यप्युच्यते प्रजानातीत्यप्येवं किञ्चिद्विज्ञानं पश्यतीत्यप्युच्याते विजानातीत्यपि ।  
    
[०३१।०३]  
अन्ये पुनराहुः ।  
    
[०३१।०३-०३१।०४]  
"यदि चक्षुः पश्यति कर्तृभूतस्य चक्षुषः का ऽन्या दृशिक्रिये"ति वक्तव्यम् ।  
    
[०३१।०४]  
तदेतदचोद्यम् ।  
    
[०३१।०४-०३१।०५]  
यदि हि विज्ञानं विजानातीतीष्यते ।  
    
[०३१।०५]  
न च तत्र कर्तृक्रियाभेदः ।  
एवमत्रापि ।  
    
[०३१।०५-०३१।०६]  
अपरे पुनर्ब्रुवते ।  
    
[०३१।०६-०३१।०७]  
"चक्षुर्विज्ञानं दर्शनं तस्याश्रयभावाच्चक्षुः पश्यतीत्युच्यते ।  
    
[०३१।०७]  
यथा नादस्याश्रयभावात् घण्टा नदतीत्युच्यते" इति ।  
    
[०३१।०७-०३१।०८]  
ननु चईवं विज्ञानस्याश्रयभावाचक्षुर्विजानातीति प्राप्नोति ।  
    
[०३१।०८]  
न प्राप्नोति ।  
    
[०३१।०८-०३१।०९]  
तद्विज्ञानं दर्शनमिति रुढं लोके ।  
    
[०३१।०९]  
तथा हि तस्मिन्नुत्पन्ने रूपं दृष्टमित्युच्यते न विज्ञातम् ।  
    
[०३१।०९-०३१।१०]  
विभाषायामप्युक्तं "चक्षुः सम्प्रप्तं चक्षुर्विज्ञानानुभूतं दृष्टमित्युच्यत" इति ।  
    
[०३०।१०-०३१।११]  
तस्माच्चक्षुः पश्यतीत्येवोच्यते न विजानातीति ।  
    
[०३१।११]  
विज्ञानं तु सान्निध्यमात्रेण रूपं विजानातीत्युच्यते ।  
    
[०३१।१२]  
यथा सूर्यो दिवसकर इति ।  
अत्र सौत्रान्तिका आहुः ।  
किमिदमाकाशं खाद्यते ।  
    
[०३१।१३]  
चक्षुर्हि प्रतीत्य रूपाणि चोत्पद्यते चक्षुर्विज्ञानम् ।  
तत्र कः पश्यति को वा दृश्यते ।  
    
[०३१।१४]  
निव्र्यापारं हीदं धर्ममात्रं हेतुफलमात्रं च ।  
    
[०३१।१४-०३१।१५]  
तत्र व्यवहारार्थं च्छन्दत उपचाराः क्रियन्ते ।  
    
[०३१।१५]  
चक्षुः पश्यति विज्ञानं विजानातीति नात्राभिनिवेष्टव्यम् ।  
    
[०३१।१५-०३१।१६]  
उक्तं हि भगवता "जनपदनिरुक्तिं नाभिनिविशेत सञ्ज्ञां च लोकस्य नाभिधावेदि"ति ।  
    
[०३१।१६-०३१।१७]  
एष तु काश्मीरवैभाषिकाणां सिद्धान्तः ।  
    
[०३१।१७-०३१।१८]  
चक्षुः पश्यति श्रोत्रं शृणोति घ्राणं जिघ्रति जिह्वा आस्वादयति कायः स्पृशति मनो विजानातीति ।  
    
[०३१।१९]  
तद्यदि चक्षुः पश्यति किमेकेन चक्षुषा रूपाणि पश्यत्याहोस्विदुभाभ्याम् ।  
    
[०३१।२०]  
नात्र नियमः ।  
    
[०३१।२१]  
उभाभ्यामपि चक्षुभुयां पश्यति व्यक्तदर्शनात् ।  
    
[०३१।२२]  
उभाभ्यामपि चक्षुर्भ्यां पश्यतीत्याभिधार्मिकाः ।  
    
[०३१।२२-०३१।२३]  
तथा हि द्वयोर्विवृतयोः परैशाउद्धतरं दराशनं भवति ।  
    
[०३१।२३-०३१।२४]  
एकस्मिंश्चीन्मीलिते चक्षुषि द्वितीये चार्धनिमीलिते द्विचन्द्रादिग्रहणं भवति ।  
    
[०३१।२४]  
नैकतरान्यथीभावात् ।  
    
[०३१।२४-०३१।२५]  
न चाश्रयविच्छेदाद् विच्छेदपरसङ्गो विज्ञानस्य देशाप्रतिष्ठितत्वाद् रौपवदिति ।  
    
[०३१।२६-०३१।२७]  
यदि चक्षुः पश्यति श्रोत्रं शृणोति यावन्मनो विजानाति किमेषां प्राप्तो विषय आहोस्विदप्राप्तः ।  
    
[०३२।०१]  
चक्षुःश्रोत्रमनो ऽप्राप्तविषयं   
    
[०३२।०२]  
तथा हि दूराद्रूपं पश्यत्यक्षिस्थमञ्जनं न पश्यति ।  
दूराच्छब्दं शृणोति ।  
    
[०३२।०२-०३२।०३]  
सति च प्राप्तविषयत्वे दिव्यं चक्षुःश्रोत्रमिह ध्यायिनां नोपजायेत ।  
    
[०३२।०३]  
घ्राणादिवत् ।  
    
[०३२।०३-०३२।०४]  
यद्यप्राप्तविषयं चक्षुः कस्मान्न सर्वमप्राप्तं पश्यति दूरं तिरस्कृतं च ।  
    
[०३२।०४-०३२।०५]  
कथं तावदय्स्कान्तो न सर्वमप्राप्तमयः कर्षति ।  
    
[०३२।०५]  
प्राप्तविषयत्वे ऽपि चैतत्समानम् ।  
    
[०३२।०५-०३२।०६]  
कस्मान्न सर्वं प्राप्तं पश्यत्यञ्जनं शलाकां वा ।  
    
[०३२।०६-०३२।०७]  
यथा च घ्राणादीनं प्राप्तो विषयो न तु सर्वः ।  
    
[०३२।७-०३२०७]  
सहभूगन्धाद्यग्रहणात् ।  
    
[०३२।०७]  
एवं चक्षुषो ऽप्यप्राप्तः स्यान्न तु सर्वः ।  
    
[०३२।०७-०३२।०८]  
मनस्त्वरूपित्वात् प्राप्तुमेवाशक्तम् ।  
    
[०३२।०८]  
केचित् पुनः श्रोत्रं प्रप्ताप्राप्तविषयं मन्ययन्ते ।  
    
[०३२।०९]  
कर्णभ्यन्तरे ऽपि शब्दश्रवणात् ।  
शेषं तु घ्राणजिह्वाकायाख्यम् ।  
    
[०३२।१०]  
त्रयमन्यथा ॥ वक्क्_१।४३ ॥  
    
[०३२।११]  
प्राप्तविषयमित्यर्थः ।  
घ्राणं कथं प्राप्तविषयम् ।  
निरुच्छ्वासस्य गन्धाग्रहणात् ।  
    
[०३२।१२]  
केयं प्राप्तिर्नाम ।  
निरन्तरोत्पत्तिः ।  
    
[०३२।१२-०३२।१३]  
किं पुनः परमाणवः स्पृशन्त्यन्योन्यमाहोस्विन्न ।  
    
[०३२।१३-०३१।१३]  
न स्पृशन्तीति काश्मीरकाः ।  
    
[०३२।१३]  
किं कारणम् ।  
    
[०३२।१३-०३२।१४]  
यदि तावत् सर्वान्मना स्पृशेयुर्मिश्रीभवेयुर्द्रव्याणि ।  
    
[०३२।१४]  
अथैकदेशेन सावयवाः प्रसज्येरन् ।  
    
[०३२।१५]  
निरवयवाश्च परमाणवः ।  
कथं शब्दाभिनिश्पत्तिर्भवति ।  
    
[०३२।१५-०३२।१६]  
अत एव यदि हि स्पृशेयुर्हस्तो हस्ते ऽभ्याहतः सज्येतो पलश्चोपले ।  
[०३२।१६-०३२।१७]  
कथं चितं प्रत्याहतं न विशीर्यते ।  
    
[०३२।१७]  
वायुधातुसन्धारितत्वात् ।  
    
[०३२।१७-०३२।१८]  
कश्चिद्वायुधातुर्विकिरणाय प्रवृत्तो यथा संवर्त्तन्यां कश्चित् सन्धारणाय यथा विवर्त्तन्यामिति ।  
    
[०३२।१८-०३२।१९]  
कथमिदानीं निरन्तर प्राप्त्या प्राप्तविषयं त्रयमुच्यते ।  
    
[०३२।१९]  
तदेवैषां निरुत्तरत्वं यन्मध्ये नास्ति किञ्चित् ।  
    
[०३२।२०]  
अपिख्लु सङ्घाताः सावयवत्वात् स्पृशन्तीत्यद्वीषः ।  
    
[०३२।२०-०३२।२१]  
एवं च कृत्वा ऽयमपि ग्रन्थ उपपन्नो भवति विभाषायाम् ।  
    
[०३२।२१-०३२।२२]  
किं नु स्पृष्टहेतुकं स्पृष्टमुत्पद्यते आहोस्विदस्पृष्टहेतुकमिति प्रश्नयित्वाह"कारणं प्रति ।  
    
[०३२।२२-०३२।२३]  
कदाचित् स्पृष्टहेतुकमस्पृष्टमुत्पधते यदा विशीर्यते ।  
    
[०३२।२३]  
कदाचिदस्पृष्टहेतुकं स्पृष्टं यदा चयं गच्छति ।  
    
[०३३।०१]  
कदाचित् स्पृष्टहेतुकं स्पृष्टं यदा चयवतां चयः ।  
    
[०३३।०१-०३३।०२]  
कदाचिदस्पृष्टहेतुकमस्पृष्टं यदा वातायनरज" इति ।  
    
[०३३।०२]  
यदि परमाणवः स्पृशेयुरुत्तरक्षणावस्थानं स्यादिति भदन्तवसुमित्रः ।  
    
[०३३।०३]  
न स्पृशन्ति ।  
निरन्तरे तु स्पृष्टसञ्ज्ञेति भदन्तः ।  
भदन्तमतं चैष्टव्यम् ।  
    
[०३३।०४]  
अन्यथा हि सान्तराणां परमाणूनां शून्येष्वन्तरेषु गतिः केन प्रतिबध्येत ।  
    
[०३३।०४-०३३।०५]  
यतः सप्रतिघा इष्यन्ते ।  
    
[०३३।०५]  
नच परमाणुभ्यो ऽन्ये सङ्घाता इति ।  
    
[०३३।०५-०३३।०६]  
त एव ते सङ्घाताः परमाणवः स्पृश्यन्ते यथा रूप्यन्ते ।  
    
[०३३।०६-०३३।०७]  
यदि च परमाणोर्दिग्भागभेदः कल्प्यते स्पृष्टस्यास्पृष्टस्य वा सावयवत्वप्रसङ्गः ।  
    
[०३३।०७]  
नो चेत् स्पृष्टस्याप्यप्रसङ्गः ॥  
    
[०३३।०८-०३३।०९]  
किं पुनरेभिश्चक्षुरादिभिरात्मपरिमाणतुल्यस्यार्थस्य ग्रहणं भवत्याशुवृत्त्या च पर्वतादीनामलातक्रादिवदाहोस्वित्तुल्यातुल्यस्य ।  
    
[०३३।०९-०३३।१०]  
यानि तावदेतानि प्राप्तविषयाण्युक्तान्येभिः ।  
    
[०३३।११]  
त्रिभिर्घ्राणादिभिस्तुल्यविषयग्रहणं मतम् ।  
    
[०३३।१२]  
यावन्तो हीन्द्रियपरमाणवस्तावन्तो हि विषयपरमाणवः समेत्य विज्ञानं जनयन्ति ।  
    
[०३३।१३]  
चक्षुःश्रोत्राभ्यां त्वनियमः ।  
कदाचिदल्पीयांसो यदा वालाग्रं पश्यति ।  
    
[०३३।१३-०३३।१४]  
कदाचित् समा यदा द्राक्षाफतं पश्यति ।  
    
[०३३।१४-०३३।१५]  
कदाचित् भूयांसो यदा महान्तं पर्वतं पश्यत्युन्मिषितमात्रेण ।  
    
[०३३।१५]  
एवम् श्रोत्रेण मशकमेघादिशब्दश्रवणे घोषम् ।  
    
[०३३।१५-०३३।१६]  
मनस्त्वमूर्त्तिवदेवेति नास्य परिमाणपरिच्छेदः सम्प्रधार्यते ।  
    
[०३३।१६]  
कतहं पुनरेषां चक्षुरादीन्द्रियपरमाणूनां सन्निवेशः ।  
    
[०३३।१७]  
चक्षुरिन्द्रियपरमाणवस्तावदक्षितारकायामजाजीपुष्पवदवस्थिताः ।  
    
[०३३।१७-०३३।१८]  
अच्छचर्मावच्छादितास्तु न विकीर्यन्ते ।  
    
[०३३।१८-०३३।१९]  
अधरौत्तर्येण पिण्डवदवस्थिता इत्यपरे ।  
    
[०३३।१९]  
न चान्यो ऽन्यमावृण्वन्ति स्फटिकवदच्छत्वात् ।  
    
[०३३।१९-०३३।२०]  
श्रोत्रेन्द्रियपरमाणवो भूर्जाभ्यन्तरावस्थिताः ।  
    
[०३३।२०]  
घ्राणेन्द्रियपरमाणवो घटाभ्यन्तरेण शलाकावत् ।  
    
[०३३।२०-०३३।२१]  
आद्यानि त्रीणीन्द्रियाणि मालावदवस्थितानि ।  
    
[०३३।२१]  
जिह्वेन्द्रियपरमाण्वो ऽर्धचन्द्रवत् ।  
    
[०३३।२१-०३३।२२]  
वालाग्रमात्रं किल मध्यजिव्हायां जिह्वेन्द्रियपरमाणुभिरस्फुटम् ।  
    
[०३३।२२-०३३।२३]  
कायेन्द्रियपरमाणवः कायवदवस्थिताः ।  
    
[०३३।२३]  
स्त्रीन्द्रियपरमाणवो भेरीकटाहवत् ।  
पुरुषेन्द्रियपरमाणवो ऽङ्गुष्ठवत् ।  
    
[०३३।२४]  
तत्र चक्षुरिन्द्रियपरमाणवः कदाचित् सर्वे सभागा भवन्ति कदाचित्तत्सभागाः ।  
    
[०३३।२४-०३३।२५]  
कदाचिदेके सभागाः एके तत्सभागाः ।  
    
[०३३।२५]  
एवम् यावज्जिह्वेन्द्रियपरमाणवः ।  
    
[०३३।२५-०३३।२६]  
कायेन्द्रियपरमाणवस्तु सर्वे सभागा न भवन्ति ।  
    
[०३३।२६-०३३।२७]  
प्रदीप्तनरकाभ्यन्तरावरुद्धानामपि ह्यपरिमाणाः कायेन्द्रियपरमाणवस्तत्सभागा भवन्ति ।  
    
[०३३।२७-०३४।०१]  
सर्वैः किल विज्ञानोत्पत्तावाश्रयो विशीर्येत ।  
    
[०३४।०१]  
न चैक इन्द्रियपरमाणुर्विषयपरमाणुर्वा विज्ञानं जनयति ।  
    
[०३४।०१-०३४।०२]  
सञ्चिताश्रयालम्बनत्वात् पञ्चानां विज्ञानकायानाम् ।  
    
[०३४।०२]  
अत एवानिदर्शनः परमाणुरदृश्यत्वात् ॥  
    
[०३४।०३-०३४।०४]  
य इमे षड्विज्ञानधातव उक्ताश्चक्षुर्विज्ञानं यवन्मनोविज्ञानं किमेषां यथ विषयो वर्त्तमानः पञ्चानां चरमस्य त्रिकाल एवमाश्रयो ऽपि ।  
    
[०३४।०५]  
नेत्याह ।  
    
[०३४।०५-०३४।-५]  
किं तर्हि ।  
    
[०३४।०६]  
चरमस्याश्रयो ऽतीतः  
    
[०३४।०७]  
मनोविज्ञानधातोः समनन्तरनिरुद्धं मन आश्रयः ।  
    
[०३४।०८-०३४।०७]  
पञ्चानां सहजश्च तैः ॥ वक्क्_१।४४ ॥  
    
[०३४।०९]  
अतीतश्चेति चशब्दः ।  
    
[०३४।०९-०३४।१०]  
तत्र चक्षुर्विज्ञानस्य चक्षुः सहज आशारयो यावत् कायविज्ञानस्य कायः ।  
    
[०३४।१०]  
अतीतः पुनरेषामाश्रयो मन इत्यप्येते पञ्च विज्ञानकाया इन्द्रियद्वयाश्रयाः ।  
    
[०३४।११]  
अत एवोच्यते "यश्चक्षुर्विज्ञानस्याश्रयभावेन समनन्तरप्रत्ययभावेनापि स तस्ये"ति ।  
    
[०३४।१२]  
चतुष्कोतिकः ।  
प्रथमा कोतिश्चक्षुः ।  
द्वितीया समनन्तरातीतश्चैतसिको धर्मधातुः ।  
    
[०३४।१३]  
तृतीया समनन्तरातीतं मनः ।  
चतुर्थी कोटिरुक्तनिर्मुक्ता धर्माः ।  
    
[०३४।१३-०३४।१४]  
एवं यावत् कायविज्ञानस्य स्वमिन्द्रियं वक्तव्यम् ।  
    
[०३४।१४]  
मनोविज्ञानस्य पूर्वपादकः ।  
    
[०३४।१४-०३४।१५]  
यस्तावदाश्रयभावेन समनन्तरप्रत्ययभावेनापि सः ।  
    
[०३४।१५]  
स्यात्समनन्तरप्रत्ययभावेन नाश्रयभावेन ।  
    
[०३४।१५-०३४।१६]  
समनन्तराभ्यतीतश्चेतसिको धर्मधातुरिति ।  
    
[०३४।१७-०३४।१८]  
किं पुनः कारणमुभयाधीनायां विज्ञानोत्पत्तौ चक्षुरादयः एवाश्रया उच्यन्ते न रूपादयः ।  
    
[०३४।१९]  
तद्विकारविकारित्वादाश्रयाश्चक्षुरादयः ।  
    
[०३४।२०]  
धातव इत्यधिकारः ।  
    
[०३४।२०-०३४।२१]  
चक्षुरादीनां हि विकारेण तद्विज्ञानानां विकारो भवत्यनुग्रहोपघातपटुमन्दतानुविधानात् न तु रूपादीनां विकारेण तद्विकारः ।  
    
[०३४।२२]  
तस्मात् साधीयस्तदधीनत्वत् त एवाश्रया न रूपादयः ।  
    
[०३४।२३-०३४।२४]  
किं पुनः कारणं रूपादयश्च तैर्विज्ञायन्ते चक्षुर्विज्ञानं चोच्यते यावन्मनोविज्ञानम् ।  
    
[०३४।२४]  
न पुना रूपविज्ञानं यावद्धर्मविज्ञानमिति ।  
    
[०३४।२४-०३४।२५]  
य एते चक्षुरादय आश्रया एषाम् ।  
    
[०३४।२६]  
अतो ऽसाधारणत्वाद्धि विज्ञानं तैर्निरुच्यते ॥ वक्क्_१।४५ ॥  
    
[०३४।२७]  
कथमसाधारणत्वम् ।  
न हि चक्षुरन्यस्य विज्ञानस्याश्रयीभवितुमुत्सहते ।  
    
[०३४।२७-०३४।२८]  
रूपं तु मनोविज्ञानस्यालम्बनीभवत्यन्यचक्षुर्विज्ञानस्यापीति ।  
    
[०३४।२८]  
एवं यावत् कायो वेदितव्यः ।  
    
[०३४।२९]  
तस्मादाश्रयभावादसाधारणत्वाच्च विज्ञानं तेनैव निर्दिश्यते न रूपादिभिः ।  
    
[०३४।२९-०३४।३०]  
यथा भेरीशब्दो यवाङ्कुर इति ।  
    
[०३५।०१-०३५।०२]  
अथ यत्र काये स्थितश्चक्षुषा रूपाणि पश्यति किं तानि कायचक्षूरूपविज्ञानान्येकभूमिकान्येव भवन्त्याहोस्विदन्यभूमिकान्यपि ।  
    
[०३५।०२]  
आह ।  
सर्वेषां भेदः ।  
    
[०३५।०३]  
कामधातूपपन्नस्य स्वेन चक्षुषा स्वानि रूपाणि पश्यतः सर्वं स्वभूमिकम् भवति ।  
    
[०३५।०४-०३५।०५]  
तस्यैव स्वानि रूपाणि प्रथमध्यानभूमीनि पश्यनो रूपाणि त्रीणपि तद्भूमिकानि ।  
    
[०३५।०६-०३५।०७]  
द्वितीयध्यानचक्षुषा स्वानि रूपोआणि पश्यतः कायरूपे स्वभूमिके चक्षुस्तद्भूमिकं विज्ञानं प्रथमध्यान भूमिकम् ।  
[०३५।०७-०३५।०६]  
प्रथमध्यानभूमीनि पश्यतो विज्ञानरुपे तद्भूमिके कायः कामावचरश्चक्षुर्द्वितीयद्यानभूमिकम् ।  
    
[०३५।०८-०३५।१०]  
द्वितीयध्यानभूमीनि पश्यतश्चक्षूअरूपे तद्भूमिके कायः कामावचरो विज्ञानं प्रथमभूमीकम् ।  
    
[०३५।१०-०३५।११]  
एवं तृतीयचतुर्थध्यानभूमिकेन चक्षुषा तद्भूमिकाधरभुमिकानि रूपाणि पश्यतो योजयितव्यम् ।  
    
[०३५।११-०३५।१२]  
प्रथ्मध्यानोपपन्नस्य स्वेन चक्षुषा स्वानि रूपाणि पश्यतः सर्वं स्वभूमिकमधराणि पश्यतः त्रयं स्वभूमिकं ।  
    
[०३५।१२-०३५।१३]  
द्वितीयध्यानचक्षुषा स्वानि रूपाणि पश्यतस्त्रयं स्वभूमिकं चक्षुस्तद्भूमिकम् ।  
    
[०३५।१३-०३५।१४]  
कामावचराणि पश्यतः कायविज्ञाने स्वभूमिके रूपाण्यधराणि चक्षुस्तद्भूमिकम् ।  
    
[०३५।१४-०३५।१५]  
द्वितीयध्यानभूमीनि पश्यतश्चक्षूरूपे तद्भूमिके शेषं स्वभूमिकम् ।  
    
[०३५।१५]  
एवं तृतीयध्यानचक्षुषा योज्यम् ।  
    
[०३५।१६-०३५।१७]  
द्वितीयादिध्यानोपपन्नस्य स्वपरचक्षुर्भ्यां स्वपरभूमिकानि रूपाणि पश्यतो यथायोगं योजयितव्यम् ।  
    
[०३५।१७]  
अयं तु नियमः ।  
    
[०३५।१८]  
न कायस्याधरं चक्षुः ।  
    
[०३५।१९]  
पञ्चभूमिकानि हि कायचक्षूरूपाणि कामावचराणि यावच्चतुर्थध्यानभूमिकानि ।  
    
[०३५।२०]  
द्विभूमिकं चक्षुर्विज्ञानं कामावचरं प्रथमध्यानभूमिकं च ।  
    
[०३५।२०-०३५।२१]  
तत्र यद्भूमिकः कायस्तद्भूमिकं चक्षुरूर्ध्वभूमिकं वा चक्षुर्भवति न त्वधरभूमिकम् ।  
    
[०३५।२१-०३५।२२]  
यद्भूमिकं चक्षुस्तद्भूमिकमधरभूमिकं वा रूपं विषयो भवति ।  
    
[०३५।२३]  
ऊध्र्वं रूपं न चक्षुषः ।  
    
[०३५।२४]  
न हि कदाचिदूर्ध्र्वभूमिकं रूपमधोभूमिकेन चक्षुषा द्रष्टुं शक्यते ।  
    
[०३५।२५]  
विज्ञानं च  
    
[०३५।२६]  
ऊर्ध्व न चक्षुषो रूपवत् ।  
    
[०३६।०१]  
अस्य रूपं तु कायस्योभे च सर्वतः ॥ वक्क्_१।४६ ॥  
    
[०३६।०२]  
अस्येत्यनन्तरोक्तस्य चक्षुर्विज्ञानस्य रूपं सर्वतो विषयः ऊर्ध्वमधः स्वभूमौ च ।  
    
[०३६।०३]  
कायस्य चोभे रूपविज्ञाने सर्वतो भवतः ।  
यथा चेचं चक्षुरुत्तं विस्तरेण वेदितव्यम्  
    
[०३६।०४]  
तथा श्रोत्रं   
    
[०३६।०५-०३६।०६]  
"न कायस्याधरं श्रोत्रमूर्ध्वं शब्दो न च श्रुतेः ।  
विज्ञानं चास्य शब्दस्तु कायस्योभे च सर्वतः ॥"इति  
    
[०३६।०७]  
विस्तरेण योज्यम् ।  
    
[०३६।०८]  
त्रयाणां तु सर्वमेव स्वभूमिकम् ।  
    
[०३६।०९]  
घ्राणजिह्वाकायधातूनां कायविषयविज्ञानानि स्वभूमिकान्येव ।  
    
[०३६।०९-०३६।१०]  
इत्युत्सर्गविशेषेण कृत्वा पुनर्विशेषणार्थमपवाद आरभ्यते ।  
    
[०३६।११]  
कायविज्ञानमधरस्वभूमि   
    
[०३६।१२]  
कायः कायधातुः स्प्रष्टव्यं च स्वभूमिकान्येव नित्यं भवन्ति ।  
    
[०३६।१२-०३६।१३]  
कायविज्ञानं तु केषाञ्चित् स्वभूमिकं यथाकामधातुप्रथमध्यानोपपन्नां ।  
    
[०३६।१३-०३६।१४]  
केषाञ्चिदधरभूमिकं यथा द्वितीयादिध्यानोपपन्नानामिति ।  
    
[०३६।१५]  
अनियतं मनः ॥ वक्क्_१।४७ ॥  
    
[०३६।१६-०३६।१७]  
कदाचित् कायमनोविज्ञानधर्मैः समानभूमिकं मनो भवति कदाचिदूर्ध्वाधोभूमिकम् ।  
    
[०३६।१७-०३६।१९]  
पञ्चभूमिके ऽपि हि काये सर्वभूमिकानि मन आदीनि भवन्ति समापत्त्युपपत्तिकाले यथायोगमिति विस्तरेण समापत्तिनिर्देशे कोशस्थान एतदाख्यायिष्यते ।  
    
[०३६।१९-०३६।२०]  
अतिहहुग्रन्थभारपरिहारार्थं तु नेदानीं पुनराख्यायते ।  
    
[०३६।२०]  
अल्पं च प्रयोजनं महांश्च श्रम इति समाप्त आनुषङ्गिकः प्रसङ्गः ।  
    
[०३६।२१]  
इदमिदानीं विचार्यते ।  
    
[०३६।२१-०३६।२२]  
अष्टादशानां च्दातूनां षण्णां च विज्ञानानां कः केन विज्ञेयः ।  
    
[०३६।२२]  
आह ।  
    
[०३६।२३]  
पञ्च बाह्या द्विविज्ञेयाः  
    
[०३६।२४-०३६।२५]  
रूपशबगन्धरसस्प्रष्टव्यधातवो यथासङ्ख्यं चक्षुःश्रोत्रघ्राणजिह्वाकायविज्ञानैरनुभूता मनोविज्ञानेन विज्ञायन्ते ।  
    
[०३६।२५]  
एवमेते प्रत्येकं द्वाभ्यां विज्ञानाभ्यां विज्ञेया भवन्ति ।  
    
[०३६।२६-०३६।२७]  
शेषास्त्रयोदश धातवः पञ्चानां विज्ञानकायानामविषयत्वादेकेन मनोविज्ञानेन विज्ञेया इत्याख्यातं भवति ।  
    
[०३७।०१]  
एषामष्टादशानां धातूनां मध्ये कति नित्याः कत्यनित्याः ।  
    
[०३७।०१-०३७।०२]  
न कश्च्त् सकलो ऽस्ति नित्यो धातुरपि तु   
    
[०३७।०३]  
नित्या धर्मा असंस्कृताः ।  
    
[०३७।०४]  
तेन धार्मधात्वेकदेशो नित्यः शेषा अनित्याः ।  
    
[०३७।०५]  
कतीन्द्रियं कति नेन्द्रियम् ।  
    
[०३७।०६]  
धर्मार्धमिन्द्रियं ये च द्वादशाध्यात्मिकाः स्मृताः ॥ वक्क्_१।४८ ॥  
    
[०३७।०७]  
द्वाविंशतिरिन्द्रियाण्युक्तानि सूत्रे ।  
    
[०३७।०७-०३७।११]  
चक्षुरिन्द्रियं श्रोत्रेन्द्रियं घ्राणेन्द्रियं जिह्वेन्द्रियं कायेन्द्रियं मनैन्द्रियं स्त्रीन्द्रियं पुरुषेन्द्रियं जीवितेन्द्रियं सुखेन्द्रियं दुःखेन्द्रियं सौमनस्येन्द्रियं दौर्मनस्येन्द्रैयं उपेक्षेन्द्रियं श्रद्धेन्द्रियं वीर्येन्द्रियं स्मृतीन्द्रियं स्माधीन्द्रियं प्रज्ञेन्दरियं अनाज्ञातमाज्ञास्यामीन्दरियम् आज्ञेन्द्रियं आज्ञातावीन्द्रियमिति ।  
    
[०३७।११-०३७।१२]  
आभिधार्मिकास्तु षडायतनव्यवस्थानमादृत्य जीवितेन्द्रियानन्तरं मनैन्द्रियं पठन्ति ।  
    
[०३७।१२]  
सालम्बनत्वात् ।  
    
[०३७।१२-०३७।१३]  
तत्र धर्मार्धं जीवितेन्द्रियादीन्येकादशेन्द्रियाणि त्रयाणां च भागो धर्मधातुप्रदेशत्वात् ।  
    
[०३७।१३-०३७।१४]  
द्वादशानामाध्यात्मिकानां चक्षुरादयः पञ्च स्वनामोक्ताः ।  
    
[०३७।१४-०३७।१५]  
सप्त चित्तधातवो मनैन्द्रियं स्त्रिपुरुषेन्द्रिये कायधातुप्रदेश् इति पश्चाद् वक्ष्यति ।  
    
[०३७।१५-०३७।१६]  
शेषाः पञ्च धातवो धर्मधातुप्रदेशश्च नेन्द्रियमिति सिद्धम् ॥  
    
[०३७।१७]  
अभिधर्मकोशभाष्ये धातुनिर्देशो नाम  
    
[०३७।१८]  
प्रथमं कोशस्थानं समाप्तम् इति ।  
    
[०३७।१९-०३७।२१]  
ये धर्मा हेतुप्रभवा हेतुं तेषां तथागतो ह्यवदत् ।  
तेषां च यो निर्होध एवंवादीउ महाश्रमणः ॥  
    
[०३७।२२]  
लिखापितमिदं श्रीलामावाकेनेति ।  
    
द्वितीयं कोशस्थानम्   
    
=====================================================================  
    
[०३८।०२]  
ॐ नमो बुद्धाय ।  
    
=====================================================================  
    
[०३८।०३]  
उक्तानीन्द्रियाणि ।  
कः पुनरिन्द्रियार्थः ।  
"इदि परमैश्वर्ये" ।  
    
[०३८।०३-०३८।०४]  
तस्य इन्दन्तीति इन्द्रियाणि ।  
    
[०३८।०४]  
अत आधिपत्यार्थ इन्द्रियार्थः ।  
कस्य चैषां क्वाधिपत्यम् ।  
    
[०३८।०५]  
चतुर्ष्वर्थेषु पञ्चानामाधिपत्यं   
    
[०३८।०६]  
चक्षुःश्रोत्रयोस्तावत् प्रत्येकं चतुर्ष्वर्थेवाधिपत्यम् ।  
    
[०३८।०६-०३८।०७]  
आत्मभावशोभायामन्धबधिरयोरकान्तरूपत्वात् ।  
    
[०३८।०७]  
आत्मभावपरिकर्षणे दृष्ट्वा श्रुत्वा च विषमपरिवर्जनात् ।  
    
[०३८।०८]  
चक्षुःश्रोत्रविज्ञानयोः ससम्प्रयोगयोरुत्पत्तौ ।  
    
[०३८।०८-०३८।०९]  
रूपदर्शनशब्दशारवणयोश्चासाधारणकारणत्वे ।  
    
[०३८।०९]  
घ्राणजिह्वाकायानामात्मभावशोभायां पूर्ववत् ।  
    
[०३८।०९-०३८।१०]  
आत्मभावपरिकर्षणे तैः कवडीकाराहारपरिभोगात् ।  
    
[०३८।१०]  
घ्राणादिविज्ञानानां ससम्प्रयोगाणामुत्पत्तौ ।  
    
[०३८।११]  
गन्धघ्राणरसास्वादनस्प्रष्टव्यस्पऋशनानां चासाधारणकारणत्व इति ।  
    
[०३८।१२]  
द्वयोः किल ।  
    
[०३८।१३]  
चतुर्णां   
    
[०३८।१४]  
स्त्रीपुरुषजीवितमनैन्द्रियाणां ।  
द्वयोरर्थयोः प्रत्येकमाधिपत्यम् ।  
    
[०३८।१४-०३८।१५]  
स्त्री पुरुशेन्द्रियय्योस्तावत्सत्त्वभेदविकल्पयोः ।  
    
[०३८।१५]  
तत्र सत्त्वभेदः स्त्रि पुरुष इति ।  
    
[०३८।१५-०३८।१६]  
सत्त्वविकल्पः स्तनादिसंस्थानस्वराचारान्यथात्वम् ।  
    
[०३८।१६]  
संस्लेशव्यवदानयोरित्यपरे ।  
    
[०३८।१७-०३८।१८]  
तथा हि तद्विप्रयुक्तविकल्पानां षण्ढ पण्डकोभयव्यञ्जनानामसंवरानन्तार्यकुआशलमुलसमुच्छेदा न भवन्ति संवरफलप्राप्तिवैराग्याणि चेति ।  
    
[०३८।१९]  
जीवितेन्द्रियस्य निकायसभागसम्बन्धसाधारणयोः ।  
    
[०३८।१९-०३८।२०]  
मनैन्द्रियस्य पुनर्भवसम्बन्धवशिभावानुवर्त्तनयोः ।  
    
[०३८।२०-०३८।२२]  
तत्र पुन्र्भवसम्बन्धे यथोक्तं "गन्धर्वस्य तस्मिन् समये द्वयोश्चित्तयोरन्यतरान्यतरचित्तं सम्मुखीभूतं भवत्यनुनयसहगतं वा प्रतिघसहगतं वे"ति ।  
    
[०३८।२२]  
वशिभावानुवर्त्तने यथोक्तं "चित्तेनायं लोको नीयत" इति विस्तरः ।  
    
[०३८।२२-०३८।२३]  
यत् पुनः सुखादीन्द्रियपञ्चकं यानि चाष्टौ श्रद्धादीनि तेषां   
    
[०३८।२४]  
पञ्चकाष्टानं सङ्क्लेशव्यवदानयोः ॥ वक्क्_२।१ ॥  
    
[०३८।२५]  
आधिपत्यं यथाक्रमं पञ्चानां सुखादीनां सङ्क्लेशे ।  
रागादीनां तदनुशायित्वात् ।  
    
[०३८।२५-०३९।०१]  
श्रद्धादीनां व्यवदाने ।  
    
[०३९।०१]  
तै र्व्यवदायते ।  
व्यवदाने ऽपि सुखादीनामाधिपत्यमित्यपरे ।  
    
[०३९।०१-०३९।०२]  
"यस्मात् सुखितस्य चित्तं समाधीयते" ।  
    
[०३९।०२-०३९।०३]  
दुःधुपनिषच्छ्रद्धाषण्नैष्क्रम्याश्रिताः सौमनस्यादय इति वैभाषिकाः ।  
    
[०३९।०३]  
अपरे पुनराहुः ।  
    
[०३९।०३-०३९।०४]  
नैव चक्षुःश्रीत्राभ्यामात्मभावपरिकऋषणं विज्ञाय विषमपरिहारात् ।  
    
[०३९।०४]  
विज्ञाने तु तयोराधिपत्यम् ।  
    
[०३९।०४-०३९।०५]  
नापि विज्ञानादन्यद्रूपदर्शनं शब्दश्रवणं वा ऽस्ति ।  
    
[०३९।०५]  
यतस्तयोरसाधारणकारणत्वे पृथगाधिपत्यं युज्येत ।  
    
[०३९।०५-०३९।०६]  
तस्मान्नैवमेषामिन्द्रियत्वम् ।  
    
[०३९।०६]  
कथं तर्हि ।  
    
[०३९।०७]  
स्वार्थोपलब्ध्याधिपत्यात् सर्वस्य च षडिन्द्रियम् ।  
    
[०३९।०८]  
चक्षुरादीनाम्पञ्चानां स्वस्यस्वस्यार्थस्योपलब्धाधिपत्यम् ।  
    
[०३९।०८-०३९।०९]  
मनसः पुनः सर्वार्थोपलब्धावाधिपत्यम् ।  
    
[०३९।०९]  
अत एतानि षट् प्रत्येकमिन्द्रियम् ।  
    
[०३९।०९-०३९।१०]  
ननु चार्थानामप्यत्राधिपत्यम् ।  
    
[०३९।१०]  
नाधिपत्यम् ।  
अधिकं हि प्रभुत्वमाधिपत्यम् ।  
    
[०३९।१०-०३९।११]  
चक्षुषश्चक्षूरूपोपलब्धावधिकमैश्वर्यम् ।  
    
[०३९।११-०३९।१२]  
सर्वरूपोपलब्धौ सामान्यकारणत्वात्तत्पटुमन्दताद्यनुविधानाच्चोपलब्धेः ।  
    
[०३९।१२]  
न रूपस्य ।  
तद्वि पर्ययात् ।  
एवं यावत् मनसो धर्मेषु योज्यम् ।  
    
[०३९।१३]  
स्रीत्व पुंस्त्वाधिपत्यात्तु कायात् स्त्रीपुरुषेन्द्रिये ॥ वक्क्_२।२ ॥  
    
[०३९।१४]  
कायेन्द्रियादेव स्त्रीपुरुषेन्द्रिये पृथक् व्यवस्थाप्येते ।  
नार्थन्तरभूते ।  
    
[०३९।१४-०३९।१५]  
कश्चिदसौ कायेन्द्रियभाग उपस्थ प्रदेशो यः स्त्रीपुरुषेन्द्रियाख्यां परतिलभते ।  
    
[०३९।१५-०३९।१६]  
यथाक्रमं स्त्रीत्वपुंस्त्वय्योराधिपत्यात् ।  
    
[०३९।१६]  
तत्र स्त्रीभावः स्त्रियाकृतिः स्वरचेष्टा अभिप्रायाः ।  
    
[०३९।१६-०३९।१७]  
एतद्धि स्त्रिया स्त्रीत्वम् ।  
    
[०३९।१७]  
पुम्भावः पुरुषाकृतिः स्वरचेष्टा अभिप्रायाः ।  
एतद्धि पुंसः पुंस्त्वम् ।  
    
[०३९।१८-०३९।१९]  
निकायस्थितिसङ्क्लेशव्यवदानाधिपत्यतः ।  
जीवितं वेदनाः पञ्च श्रद्धाद्याश्चेन्द्रियं मताः ॥ वक्क्_२।३ ॥  
    
[०३९।२०]  
निकायसभागस्थितौ जीवितेन्द्रियस्याधिपत्यं सङ्क्लेशे वेदनानाम् ।  
    
[०३९।२०-०३९।२१]  
तथाहि सुखायां वेदनायां रागो ऽनुशेते दुःखायां प्रतिघो ऽदुःखासुखायामविद्येत्युक्तं सूत्रे ।  
    
[०३९।२१-०३९।२२]  
व्यवदाने श्रद्धादीनां पञ्चानाम् ।  
    
[०३९।२२]  
तथाहि तैः क्लेशाश्च विष्कभ्यन्ते मार्गश्चावाह्यते ।  
    
[०३९।२३]  
अत एते ऽपि प्रत्येकमिन्द्रियमिष्टाः ।  
    
[०४०।०१]  
आज्ञास्या म्याख्यमाज्ञाख्यमाज्ञातावीन्द्रियं तथा ।  
    
[०४०।०२]  
उत्तरोत्तरसम्प्राप्तिनिर्वाणाद्याधिपत्यतः ॥ वक्क्_२।४ ॥  
    
[०४०।०३]  
प्रत्येकमिन्द्रिमित्युपदर्शनार्थं तथाशब्दः ।  
    
[०४०।०३-०४०।०४]  
तत्राज्ञास्यामीन्द्रियस्याज्ञेन्द्रियस्य प्राप्तावाधिपत्यम् ।  
    
[०४०।०४]  
आज्ञेन्द्रैयस्याज्ञातावीन्द्रियप्राप्तौ आज्ञातावीन्द्रियस्य परिनिर्वाणे ।  
    
[०४०।०५]  
नह्यविमुक्तचित्तस्यास्ति परिनिर्वाणमिति ।  
आदिशब्दो ऽन्यपर्यायद्योतनार्थः ।  
    
[०४०।०६]  
कतमो ऽन्यः पार्यायः ।  
दर्श्नहेयक्लेशपरिहाणम् प्रत्याज्ञास्यामीन्द्रियस्याधिपत्यम् ।  
    
[०४०।०७]  
भावनाहेयक्लेआशप्रहाणं प्रत्याज्ञेन्द्रियस्य ।  
दृष्टधर्मसुखविहारं प्रत्याज्ञातावीन्द्रियस्य ।  
    
[०४०।०८]  
विमुक्तिप्रीतिसुखसंवेदनादिति ।  
    
[०४०।०८-०४०।०९]  
आधिपात्यादिन्द्रियत्वे ऽविद्यादीनामुपसङ्ख्यानं कर्त्तव्यम् ।  
    
[०४०।०९-०४०।१०]  
अविद्यादीनामपि हि संस्कारादिष्वाधिपत्यमत एषामपीन्द्रियत्वमुपसङ्ख्यातव्यम् ।  
    
[०४०।१०]  
वागादीनां च ।  
वाक्याणिपादपायूपस्थानामपि चेन्द्रियत्वमुपसङ्ख्यातव्यम् ।  
    
[०४०।११]  
वचनादानविहरणोत्सर्गानन्देष्वाधिपत्यात् ।  
न खलूपसङ्ख्यातव्यम् ।  
यस्मादिहेष्टम्   
    
[०४०।१२-०४०।१३]  
चित्ताश्रयस्तद्विकल्पः स्थितिः सङ्क्लेश एव च ।  
सम्भारो व्यवदानं च यावता तावदिन्द्रियम् ॥ वक्क्_२।५ ॥  
    
[०४०।१४]  
तत्र चित्ताश्रयः षडिन्द्रियाणि ।  
एतच्च षडायतनं मौलं सट्त्वद्रव्यम् ।  
    
[०४०।१४-०४०।१६]  
तस्य स्त्रीपुरुषविकल्पः स्त्रीपुरुषेन्द्रैयाभ्यां स्थितिर्जीवितेन्द्रियेण सङ्क्लेशो वेदना भिः ।  
    
[०४०।१६]  
व्यवदानसम्भरणं पञ्चभिर्व्यवदानं त्रिभिः ।  
    
[०४०।१६-०४०।१७]  
अतो नाविद्यादीनामिन्द्रियत्वमिष्टम् ।  
    
[०४०।१८-०४०।१९]  
प्रवृत्तेराश्रयोत्पत्तिस्थितिप्रत्युपभोगतः ।  
चतुर्दश तथा ऽन्यानि निवृत्तेरिन्द्रियाणि वा ॥ वक्क्_२।६ ॥  
    
[०४०।२०]  
मतविकल्पार्थो वाशब्दः ।  
अपरे पुनराहुः ।  
प्रवृत्तेरश्रयः षडिन्द्रियाणि ।  
    
[०४०।२०-०४०।२१]  
उत्पत्तिः स्त्रीपुरुषेन्द्रिये ।  
    
[०४०।२१]  
तत उत्पत्तेः ।  
स्थितिर्जीवितेन्द्रियम् ।  
तेनावस्थानात् ।  
    
[०४०।२१-०४०।२२]  
उपभोगो वेदनाभिः ।  
    
[०४०।२२]  
अत एतानि चतुर्दशेन्द्रियाणि ।  
तेनैव प्रकारेण निवृत्तेरन्यानि ।  
    
[०४०।२२-०४०।२३]  
श्रद्धदीनि हि निवृत्तेराश्रयाः ।  
    
[०४०।२३-०४०।२४]  
आज्ञास्यामीन्द्रियं प्रभवः स्थितिराज्ञेन्द्रियम् उपभोग आज्ञातावीन्द्रियेणेत्यत एतावन्त्येवेन्द्रियाणि ।  
    
[०४०।२४]  
अत एव चईषामेषो ऽनुक्रमः ।  
    
[०४०।२५]  
वाचस्तु नेन्द्रियत्वं वचने शिक्षाविशेषापेक्षत्वात् ।  
    
[०४०।२५-०४०।२६]  
पाणिपादस्य चादानविहरणादनन्यत्वात् ।  
    
[०४०।२६-०४०।२७]  
तदेव हि तदन्यथा ऽन्यत्र चोत्पन्नमादानं विहरणं चोच्यते ।  
    
[०४०।२७]  
विनापि च पाणिपादेनादानविहरणादुरगप्रभृतीणाम् ।  
    
[०४०।२७-०४०।२८]  
पायोरपि नेन्द्रियत्वमुत्सर्गे गुरुद्रव्यस्याकाशे सर्वत्र पतनात् ।  
    
[०४०।२८]  
वायुना च तत्प्रेरणात् ।  
    
[०४१।०१]  
उपस्थस्यापि नेन्द्रियत्वमानन्दे स्त्रीपुरुषेन्द्रियकृतं हि तत् सौख्यमिति ।  
    
[०४१।०१-०४१।०३]  
कण्ठदन्ताक्षिवर्त्मपर्वणामपि चाभ्यवहरणचर्वणोन्मेषनिमेषाकुञ्चनविकाशन क्रियास्विन्द्रियत्वं प्रसज्येत ।  
    
[०४१।०३-०४१।०४]  
सर्वस्य वा कारणभूतस्य स्वस्यां करियायामित्ययुकतं वागादीनामिन्द्रियत्वम् ॥  
    
[०४१।०५]  
तत्र चक्षुरादीनां पुरुषेन्द्रियपर्यन्तानां कृतो निर्देशः ।  
    
[०४१।०५-०४१।०६]  
जीवितेन्द्रियस्य विप्रयुक्तत्वाद्विप्रयुक्तेष्वेव करिस्यते निर्देशः ।  
    
[०४१।०६]  
श्रद्धादीनां चैत्तेषु करिष्यते ।  
    
[०४१।०६-०४१।०७]  
सुखादीनामाज्ञास्यामीन्द्रियादीनां च कर्त्तव्यः ।  
    
[०४१।०७]  
सो ऽयं क्रियते ।  
    
[०४१।०८]  
दुःखेन्द्रियमशाता या कायिकी वेदना   
[०४१।०९]  
अशातेत्युपधातिका दुःखेत्यर्थः ।  
    
[०४१।१०]  
सुखम् ।  
    
[०४१।११]  
शाता   
    
[०४१।१२]  
सुखेन्द्रियं कायिकी शात वेदना ।  
शातेत्यनुग्राहिका सुखेत्यर्थः ।  
    
[०४१।१३]  
ध्याने तृतीये तु चैतसी सा सुखेन्द्रियम् ॥ वक्क्_२।७ ॥  
    
[०४१।१४]  
तृतीये तु ध्याने सैव शाता वेदना चैतसी सुखेन्द्रियम् ।  
    
[०४१।१४-०४१।१५]  
नहि तत्र कायिकी वेदना ऽस्ति ।  
    
[०४१।१५]  
पञ्चविज्ञानकायाभावात् ।  
    
[०४१।१६]  
अन्यत्र सा सौमनस्यं   
    
[०४१।१७-०४१।१८]  
तृतीयाद्ध्यानादन्यत्र कामधातौ प्रथमे द्वितीये च ध्याने सा चैअतसिकी शाता वेदना सौमनस्येन्द्रियम् ।  
    
[०४१।१८-०४१।१९]  
तृतीये तु ध्याने प्रीतिवीतरागत्वात् सुखेन्द्रियमेव सा न सौमनस्येन्द्रियम् ।  
    
[०४१।१९]  
प्रीतिर्हि सौमनस्यम् ।  
    
[०४१।२०]  
अशाता चैतसी पुनः ।  
    
[०४१।२१]  
दौर्मनस्यमुपेक्षा तु मध्या   
    
[०४१।२२]  
नैवशातानाशाता अदुःखासुखा वेदना मध्येत्युच्यते ।  
सोपेक्षेन्द्रियम् ।  
    
[०४१।२२-०४१।२३]  
किं कायिकी चैतसिकीत्याह ।  
    
[०४१।२४]  
उभयी   
    
[०४१।२५]  
किं पुनः कारणमियमभिसमस्यै कमिन्द्रियं क्रियते ।  
    
[०४२।०१]  
अविकल्पनात् ॥ वक्क्_२।८ ॥  
    
[०४२।०२]  
चैतसिकं हि सुखदुःखं प्रायेण विकल्पनादुत्पद्यते न तु कायिकम् ।  
    
[०४२।०२-०४१।०३]  
विषयवशादर्हतामप्युत्पत्तेः ।  
    
[०४२।०३]  
अतस्तयोरिन्द्रियत्वेन भेदः ।  
    
[०४२।०३-०४२।०४]  
उपेक्षा तु स्वरसेनाविकल्पयत एवोत्पद्यते कायिकी चैतसिकी चे त्येकमिन्द्रियम् क्रियते ।  
    
[०४२।०४-०४२।०५]  
अन्यथा च कायिकम् सुखमनुगृह्णात्यन्यथा चैतसिकम् ।  
    
[०४२।०५]  
एवम् दुःखमन्यथा कायिकमुपहन्त्यन्यथा चैतसिकम् ।  
    
[०४२।०५-०४२।०६]  
उपेक्षायां त्वेष विकल्पो नास्त्यत उपेक्षणं प्रत्यविकल्पनादभेदः ।  
    
[०४२।०७]  
दृग्भावना ऽसैक्षपथे नव त्रीणि   
    
[०४२।०८]  
मनः सुखसौमनस्योपेक्षाः स्रद्धादीनि च पञ्च ।  
    
[०४२।०८-०४२।०९]  
तानि नवेन्द्रियाणि त्रिषु मार्गेषु त्रीणीन्द्रियाण्युच्यन्ते ।  
    
[०४२।०९-०४२।१०]  
दर्शनमार्गे अनाज्ञातमाज्ञास्यामीन्द्रियं भावनामार्गे आज्ञेन्द्रियम् अशैक्षमार्गे आज्ञातावीन्द्रियमिति ।  
    
[०४२।१०]  
किं कारणम् ।  
    
[०४२।१०-०४२।११]  
दर्शनमार्गे ह्यनाज्ञातमाज्ञातुं प्रवृत्तः ।  
    
[०४२।११-०४२।१२]  
भावनामार्गे नास्त्यपूर्वमाज्ञेयं तदेव त्वाजानाति शेषानुशयप्रहाणार्थम् ।  
    
[०४२।१२]  
अशैक्षमार्गे त्वाज्ञात्मित्यवगम आज्ञातावः ।  
    
[०४२।१२-०४२।१३]  
सो ऽस्यास्तीति आज्ञातावी ।  
    
[०४२।१३]  
आज्ञातमवितुं शीलमस्येति वा ।  
क्षयानुत्पादिज्ञानलाभात् ।  
    
[०४२।१४]  
"दुःखं मे परिज्ञातं न पुनः परिज्ञातव्यमिति" तथाभूतस्येन्रियमाज्ञातावीन्रियम् ।  
    
[०४२।१५-०४२।१६]  
स्वभावनिर्देशां कृत्वा प्रकारभेदो वक्तव्य कति सास्रवाणि कत्यनास्रवाणि इन्रियाणित्येवमादि ।  
    
[०४२।१६-०४२।१७]  
तत्र तावद्यदेतदनन्तरोक्तमाज्ञास्यामीन्रियादिकमेतत् ।  
    
[०४२।१८]  
अमलं त्रयम् ।  
    
[०४२।१९]  
अनास्रवमित्यर्थः ।  
मलानामास्रवपर्यायत्वात् ।  
    
[०४२।२०]  
रूपीणि जीवितं दुःखे सास्रवाणि  
    
[०४२।२१]  
रूपीणि सप्तेन्द्रियाणि जीवितेन्द्रियं दुखःदौर्मनस्येन्द्रिये चैकान्तसास्रवाणि ।  
    
[०४२।२२]  
रूपीणि पुनः सप्त चक्षुः  
श्रोत्रघ्राणजिह्वाकायस्त्रिपुरुषेन्द्रियाणि रूपस्कन्धसङ्ग्रहात् ।  
    
[०४२।२३]  
द्विधा नव ॥ वक्क्_२।९ ॥  
    
[०४२।२४-०४२।२५]  
मनःसुखसौमनस्योपेक्षाः श्रद्धादीनि च पञ्च एतानि नवेन्द्रियाणि सास्रवाण्यनास्रवाण्यपि ।  
    
[०४२।२५]  
अनास्रवाण्येव श्रद्धादीनीत्येके ।  
    
[०४२।२५-०४२।२७]  
उक्तं हि भगवता "यस्येमानि पञ्चेन्द्रियाणि सर्वेण स्र्वं न सन्ति तमहं बाह्यं पृथग्जनपक्षावस्थितं वदामी"ति ।  
    
[०४२।२७]  
नेदं ज्ञापकमनास्रवाण्यधिकृत्य वचनात् ।  
    
[०४२।२७-०४२।२८]  
तथा ह्यार्यपुद्गलव्यवस्थानं कृत्वा यस्येमानीत्याह ।  
    
[०४२।२८]  
पृथग्जनो वा द्विविधः ।  
    
[०४३।०१]  
आभ्यन्तरकश्चासमुच्छिन्न कुशलमूलो बाह्यकश्च समुच्छिन्नकुशलमूलः ।  
    
[०४३।०२]  
तमधिकाऋत्याह "बाह्यं पृथग्जनपक्षावस्थितं वदामी"ति ।  
    
[०४३।०२-०३२।०४]  
उक्तं च सूत्रे "सन्ति च सत्त्वा लोके जाता लोके वृद्धास्तीक्ष्णेन्द्रिया अपि मध्येन्द्रिया अपि मृद्विन्द्रिया अपी" त्यप्रवर्त्तित एव धर्मचक्रे ।  
    
[०४३।०४]  
तस्मात्सन्त्येव सास्रवाणि श्रद्धादीनि ।  
    
[०४३।०५-०४३।०७]  
पुनश्चोक्तं "यावच्छाहमेषां पञ्चानामिन्द्रियाणां समुदयं चास्तगमं च स्वादं चादीनवं च निःसरणं च यथाभूतं नाध्यज्ञासिषं न तावदहमस्मात्सदेवकाल्लोकादि"ति विस्तरः ।  
    
[०४३।०७]  
न चानास्रवाणां धर्माणामेष परीक्षाप्रकारः ॥  
    
[०४३।०८]  
कतीन्द्रियाणि विपाकः कति न विपाकः ।  
एकान्तेन तावत्   
    
[०४३।०९]  
विपाको जीवितं   
    
[०४३।१०]  
अथ यदर्हन् भिक्षुरायुःसंस्कारान् स्थापयति तज्जीवितेन्द्रियं कस्य विपाकः ।  
    
[०४३।११]  
शास्त्र उक्थं "कथमायुःसंस्कारान् स्थापयति ।  
    
[०४३।११-०४३।१३]  
अर्हन् भिक्षुः ऋद्धिमांश्चेतोवशित्वं प्राप्तः सङ्घाय व पुद्गलाय वा पात्रः वा चीवरं वा अन्यतमान्यतमं वा श्रामणकं जीवितपरिष्कारं वा दत्त्वा तत् प्रणिधाय प्रन्तकोटिकम् चतुर्थं ध्यानं समापद्यते ।  
    
[०४३।१४-०४३।१५]  
स तस्मात् व्युत्थाय चित्तमुत्पादयति वाचं च भाषते यन्मे भोगविपाकं तदायुर्विपाकं भवत्विति ।  
    
[०४३।१५]  
तस्य यत् भोगविपाकं तदायुर्विपाकं भवति ।  
    
[०४३।१५-०४३।१६  
येषां पुनरयमभिप्रायो विपाकोच्छेषं विपच्यत इति ।  
    
[०४३।१६-०४३।१७]  
त आहुः पूर्वजातिकृतस्य कर्मणो विपाकोच्छेषं ।  
    
[०४३।१७]  
स भावनाबलेनाकृष्य प्रतिसंवेदयत" इति ।  
    
[०४३।१७-०४३।१८]  
कथमायुःसंस्कारा नुत्सृजति ।  
    
[०४३।१८]  
तथईव दानं दत्त्वा प्रणिधाय प्रन्तकोटिकं चतुर्थं ध्यानं समापद्यते।  
    
[०४३।१९]  
यन्मे आयुर्विपाकं तत् भोगविपाकं भवत्विति तस्य तथा भवति ।  
    
[०४३।२०]  
भदन्तघोषकस्त्वाह ।  
    
[०४३।२०-०४३।२१]  
तस्मिन्नेव आश्रये रूपावचराणि महाभूतानि ध्यानबलेन सम्मुधकरोत्यायुषो ऽनुकूलानि वैहोधिकानि च ।  
    
[०४३।२१-०४३।२२]  
एवमायुःसंस्कारान् स्थापयत्येवमुत्सृजतीति ।  
    
[०४३।२२]  
एवं तु भवितव्यम् ।  
    
[०४३।२२-०४३।२४]  
समाधिप्रभाव एव स तेषां तदृशो येन पूर्वकर्मजं च स्थितिकालावेधमिन्द्रियमहाभूतानां व्याव्र्त्तयन्त्यपूर्वं च समाधिजमावेधमाक्षिपन्ति ।  
    
[०४३।२४]  
तस्मान्न तज्जीवितेन्द्रियं विपाकं ततो ऽन्यत्तु विपाकः ।  
    
[०४३।२५]  
प्रश्नात् प्रश्नान्तरमुपजायते ।  
किमर्थमायुःसंस्कारानधितिष्ठन्ति ।  
    
[०४३।२५-०४३।२६]  
परहितार्थं शासन्स्थित्यर्थं वा ।  
    
[०४३।२६]  
ते ह्यात्मनः क्षीणमायुः पश्यन्ति ।  
    
[०४३।२७]  
न च तत्रान्यं शक्तं पश्यन्ति ।  
अथ किमर्थमुत्सृजन्ति ।  
    
[०४४।०१]  
अल्पं च परहितं जीविते पश्यन्ति रोगाभिभूतं चात्मभावम् ।  
यथोक्तं   
    
[०४४।०२-०४४।०३]  
"सुचीर्णे ब्रह्मचर्ये ऽस्मिन् मार्गे चैव सुभाविते ।  
तुष्ट आयुःक्षयात् भवति रोगस्यापगमे यथा ॥"  
    
[०४४।०४]  
इति ।  
अथैतदायुः संस्काराणां स्थापनार्थमुत्सर्जनं वा क्व कस्य वा वेदितव्यम् ।  
    
[०४४।०५]  
मनुष्येष्वेवत्रिषु द्वीपेषु स्त्रीपुरुषयोरसमयविमुक्तस्यार्हतः प्रान्तकोटिकध्यानलाभिनः ।  
    
[०४४।०६]  
तस्य हि समाधौ वशित्वम् ।  
क्लेशैश्चानुपस्तब्धा सन्ततिः ।  
[०४४।०६-०४४।०७]  
सूत्र उक्तम् "भगवान् जीवितसंस्कारानधिष्ठायायुःसंस्कारानुस्त्सृष्टवान्" ।  
    
[०४४।०७-०४४।०८]  
तेषां को विशेषः ।  
    
[०४४।०८]  
न कश्चिदित्येके ।  
तथा ह्युक्तम् "जीवितेन्द्रियं कतमत् ।  
    
[०४४।०८-०४४।०९]  
त्रैधातुकमायुरि"ति ।  
    
[०४४।०९]  
पूर्वकर्मफलमायुःसंस्काराः प्रत्युत्पन्नकर्मफलं जीवितसंस्कारा इत्यपरे ।  
    
[०४४।१०]  
यैर्वा निकायसभागस्थितिस्त आयुःसंस्काराः ।  
    
[०४४।१०-०४४।११]  
यैस्तु कालान्तरं जीवति ते जीवितसंस्कारा इति ।  
    
[०४४।११-०४४।१२]  
बहुवचनं बहूनामायुर्जीवितसंस्कारक्षणानामुत्सर्जना धिष्ठानात् ।  
    
[०४४।१२]  
नह्येकस्य क्षणस्योत्सर्जनमधिष्ठनं चास्ति ।  
    
[०४४।१२-०४४।१३]  
न च कालान्तरस्थावरमेकमायुर्द्रव्यमिति द्योतनार्थमित्येके ।  
    
[०४४।१३-०४४।१४]  
बहुश्वेव संस्कारेष्वायुराख्या नास्त्येकमायुर्द्रव्यम् ।  
    
[०४४।१४]  
अन्यथा नैव संस्कारग्रहणमकरिष्यदित्यपरे ।  
    
[०४४।१४-०४४।१५]  
किमर्थं पुनर्भगवता आयुह्संस्कारा उत्सृष्टाश्चाधिष्टिताश्च ।  
    
[०४४।१५-०४४।१६]  
मरणवशित्वज्ञापनार्थमुत्सृष्टाजीवितवशित्वज्ञापनार्थमधिष्टिताः ।  
    
[०४४।१६]  
त्रैमास्यमेव नोध्र्वम् विनेयकार्याभावात् ।  
    
[०४४।१७-०४४।१८]  
यच्चापि तत् प्रतिज्ञातम् "एवम्भावितैरहं चतुर्भिरृद्धि पादैराकाङ्क्षन्कल्पमपि तिष्ठेयं कल्पावशेषमपी"ति ।  
    
[०४४।१८]  
तस्यापि सम्पादनार्थम् ।  
    
[०४४।१८-०४४।१९]  
स्कन्धमरणमारयोर्निर्जयार्थमिति वैभषिकाः ।  
    
[०४४।१९]  
बोधिमूले क्लेशदेवपुत्रमारौ निर्जिताविति ।  
    
[०४४।१९-०४४।२०]  
निष्ठितमानुषङ्गिकम् ॥  
    
[०४४।२१]  
प्रकृतमेवारभ्यते ।  
    
[०४४।२२]  
द्वेधा द्वादश  
    
[०४४।२३]  
कतमानि द्वादश ।  
    
[०४४।२४]  
अन्त्याष्टकादृते ।  
    
[०४४।२५]  
दौर्मनस्याच्च   
    
[०४४।२६]  
अन्त्यमष्टकं श्रद्धादीनि दौर्मनस्यं च वर्जयित्वा ।  
    
[०४४।२७-०४५।०१]  
जीवितेन्द्रियादन्यानि द्वादश द्विविधानि विपाकश्चाविपाकश्च ।  
    
[०४५।०१]  
तत्र चक्षुरादीनि सप्तौपचयिकानि अविपाकः ।  
शेषाणि विपाकः ।  
    
[०४५।०२]  
मनोदुःखसुखसौमनस्योपेक्षेन्द्रियाणि कुशलक्लिष्टान्य विपाकः ।  
    
[०४५।०२-०४५।०३]  
ऐर्यापथिकशाइल्पस्थानिकनैर्माणिकानि च यथायोगम् ।  
    
[०४५।०३]  
शेषाणि विपाकः ।  
    
[०४५।०३-०४५।०४]  
जीवितेन्द्रियं चक्षुरादीनि द्वादश हित्वा शेषाण्यविपाक इति सिद्धम् ।  
    
[०४५।०४-०४५।०५]  
यदि दौअर्मनस्येन्द्रियं न विपाक इति सूत्रं कथं नीयते "त्रीणि कार्याणि ।  
    
[०४५।०५-०४५।०६]  
सौमनस्यवेदनीयं कर्म दौर्मनस्यवेदनीयं कर्म उपेक्षा वेदनीयं कर्मे"ति सम्प्रयोगवेदनीयतामधिकृत्योक्तम् ।  
    
[०४५।०६-०४५।०७]  
दौर्मस्येन सम्प्रयुक्तं कर्म दौर्मनस्यवेदनीयम् ।  
    
[०४५।०७]  
यथा सुखसम्परयुक्तः स्पर्शः सुखवेदनीयः ।  
    
[०४५।०७-०४५।०८]  
सौमनस्योपेक्षावेदनीये अपि तर्हि कर्मणी एवं भविष्यतः ।  
    
[०४५।०८]  
यथेच्छसि तथा ऽस्तु ।  
    
[०४५।०८-०४५।०९]  
सम्प्रयोगे ऽपि न दोषः विपाके ऽपि न दोषः ।  
    
[०४५।०९]  
अगत्या ह्येतदेवं गम्येत ।  
    
[०४५।०९-०४५।१०]  
का पुन्रत्र युक्तिर्दौर्मनस्यं न विपाक इति ।  
    
[०४५।१०]  
दौर्मनस्यं हि परिकल्पविशेषैरुत्पाद्यते च व्युपशाम्यते च ।  
    
[०४५।१०-०४५।११]  
नचैवम् विपाकः ।  
    
[०४५।११]  
सौमनस्यमप्येवं न स्याद्विपाकः ।  
    
[०४५।११-०४५।१२]  
यदि तर्हि दौमनस्यं विपाकः स्यादानन्तर्यकारिणां तन्निमित्तं दौर्मनस्योत्पादात्तत्कर्म विपक्वं स्यात् ।  
    
[०४५।१३]  
सौमनस्यमप्येवम् ।  
    
[०४५।१३-०४५।१४]  
यदि सौमनस्यं विपाकः स्यात् पुण्यकारिणां तन्निमित्तं सौमनस्योत्पादात्तत्कर्म विपक्वं स्यात् ।  
    
[०४५।१४]  
वीतरागाणां तर्हि दौर्मनस्यासम्भवात् ।  
    
[०४५।१४-०४५।१५]  
न चैवं विपाकः ।  
    
[०४५।१५]  
सौमनस्यमप्येषामव्याकृतं कोदृशं विपाकः स्यात् ।  
यादृशं तादृशमस्तु ।  
    
[०४५।१६]  
सति तु सम्भवे सौमनस्यस्यास्ति विपाकावकाशी न दौअर्मनस्यस्य ।  
    
[०४५।१६-०४५।१७]  
सर्वथा ऽसमुदाचारादिति नास्त्येवं दौर्मनस्यं विपाक इति वैभाषिकाः ।  
    
[०४५।१७-०४५।१८]  
तत्र जीवितेन्द्रियाष्टमानि सुगतौ कुशलस्य विपाको दुर्गतावकुशलस्य ।  
    
[०४५।१८]  
मनैन्द्रियमुभयोरुभयस्य ।  
    
[०४५।१८-०४५।१९]  
सुखसौमनस्योपेक्षेन्द्रियाणि कुशलस्य ।  
    
[०४५।१९]  
दुःखेन्द्रियमकुशलस्य ।  
    
[०४५।१९-०४५।२०]  
सुगताबुभयव्यञ्जनस्याकुशलेनतत्स्थानप्रतिलम्भः ।  
    
[०४५।२०]  
नत्विन्द्रियस्य कुशलाक्षेपात् ।  
गतमेतद् ।  
    
[०४५।२१]  
इदं नु वक्तव्यम् ।  
कतीन्द्रियाणि सविपाकानि कत्यविपाकानि ।  
    
[०४५।२१-०४५।२२]  
यदेतत् दौर्मनस्यमनन्तरोक्तं   
    
[०४५।२३]  
तत्त्वेकं सविपाकं ।  
    
[०४५।२४]  
तदेकं सविपाकमेव ।  
तुशब्द एवकारार्थो भिन्नक्रमश्च वेदितव्यः ।  
    
[०४५।२४-०४५।२५]  
नहि तदव्याकृतमस्ति नाप्यनास्रवमसमाहितत्वात् ।  
    
[०४५।२५]  
अतो नास्त्यविपाकं दौर्मनस्यम् ।  
    
[०४५।२६]  
दश द्विधा ॥ वक्क्_२।१० ॥  
    
[०४५।२७]  
सविपाकान्यविपाकानि च ।  
कतमानि दश ।  
    
[०४६।०१]  
मनो ऽन्यवित्तिश्रद्धादीनि   
    
[०४६।०२]  
अन्यवित्तिग्रहणात् दौर्मनस्यादन्यत् वेदितं गृह्यते ।  
    
[०४६।०२-०४६।०३]  
श्रद्धादीनि श्रद्धावीर्यस्मृतिसमाछिप्रज्ञाः ।  
    
[०४६।०३-०४६।०४]  
तत्र मनःसुखसौमनस्योपेक्षा अकुआशलाः कुशलाः सास्रवाश्च सविपाकाः ।  
    
[०४६।०४]  
अनास्रवा अव्याकृताश्चाविपाकाः ।  
    
[०४६।०४-०४६।०५]  
दुःखेन्द्रियं कुशलाकुआशलं सविपाकमव्याकृतमविपाकम् ।  
    
[०४६।०५]  
श्रद्धादीनि सस्रवाणि सविपाकान्यनास्रवाण्यविपाकानि ।  
    
[०४६।०६]  
अन्यदविपाकमिति सिद्धम् ।  
    
[०४६।०७]  
कति कुशलानि कत्यकुशलानि कत्यव्याकृतानि ।  
एकान्तेन तावत् ।  
    
[०४६।०८]  
अष्टकं कुशलं   
[०४६।०९]  
पञ्चश्रद्धादीनि त्रीणि चाज्ञास्यामीन्द्रियादीनि ।  
    
[०४६।१०]  
द्विधा ।  
    
[०४६।११]  
दौर्मनस्यं ।  
    
[०४६।१२]  
कुशलं चाकुशलं च ।  
    
[०४६।१३]  
मनो ऽन्या च वित्तिस्त्रेधा   
    
[०४६।१४]  
कुशलाकुशलाव्याकृतानि ।  
    
[०४६।१५]  
अन्यदेकधा ॥ वक्क्_२।११ ॥  
    
[०४६।१६]  
किञ्चिदन्यत् ।  
जीविताष्टमं चक्षुरादि ।  
एतदव्याकृतमेव ॥  
    
[०४६।१७]  
कतमदिन्द्रियं कतमधात्वाप्तमेषामिन्द्रियाणाम् ।  
    
[०४६।१८]  
कामाप्तममलं हित्वा ।  
[०४६।१९]  
कामप्रतिसंयुक्तं तावदिन्द्रियं वेदितव्यम् ।  
    
[०४६।१९-०४६।२०]  
एकान्तानास्रवमाज्ञास्यामीन्द्रियादित्रयं हित्वा ।  
    
[०४६।२०]  
तद्ध्यप्रतिसंयुक्तमेव ।  
    
[०४६।२१]  
रूपाप्तं स्त्रीपुमिन्द्रिये ।  
    
[०४६।२२]  
दुःखे च हित्वा   
    
[०४६।२३]  
अमलं चेति वर्त्तते ।  
दुःखे इति दुःखदौर्मनस्ये ।  
    
[०४६।२३-०४६।२४]  
तत्र मैथुनधर्मवैराग्यादशोभाकरत्वाच्च रूपधातौ स्त्रीपुरुषेन्द्रिये न स्तः ।  
    
[०४६।२४]  
कथमिदानीं पुरुषास्त उच्यन्ते ।  
    
[०४६।२५]  
क्वोच्यन्ते ।  
सूत्रे ।  
    
[०४६।२५-०४६।२६]  
"अस्थानमनवकाशो यत् स्त्री ब्रह्मत्वं कारयिष्यति ।  
    
[०४६।२६]  
नेदं स्थानं विद्यते ।  
स्थानमेतत् विद्यते यत् पुरुष" इति ।  
    
[०४६।२६-०४६।२७]  
अन्यः पुरुषभावो यः कामछातौ पुरुषाणां भवति ।  
    
[०४६।२७-०४६।२८]  
दुःखेन्द्रियं नास्त्याश्रयस्याच्छत्वादकुशला भावाच्छ ।  
    
[०४६।२८]  
दौर्मनस्येन्द्रियं नास्ति शमथस्निग्धसन्तानत्वादाघातवस्त्वभावाच्च ।  
    
[०४७।०१-०४७।०१]  
आरूप्याप्तं सुखे चापोह्य रूपि च ॥ वक्क्_२।१२ ॥  
    
[०४७।०२]  
स्त्रीपुरुषेन्द्रिये दुःखे चामलं हित्वेति वर्त्तते ।  
किमवशाइष्यते ।  
    
[०४७।०२-०४७।०३]  
मनोजीवितोपेक्षेन्द्रियाणि श्रद्धादीनि च पञ्च ।  
    
[०४७।०३]  
एतान्यारूप्यप्रतिसंयुक्तानि सन्ति नान्यानि ।  
    
[०४७।०४]  
कतीन्द्रियाणि दर्शनप्रहातव्यानि कति भावनाप्रहातव्यानि कत्यप्रहातव्यानि ।  
    
[०४७।०५]  
मनोवित्तित्रयं त्रेधा   
    
[०४७।०६]  
कतमद् वित्तित्रयम् ।  
सुखसौमनस्योपेक्षाः ।  
    
[०४७।०७]  
द्विहेया दुर्मनस्कता ।  
    
[०४७।०८]  
दौअर्मनस्यं द्वाभ्यां प्रहेयं दर्शनभावनाभ्याम् ।  
    
[०४७।०९]  
नव भावनया ।  
    
[०४७।१०]  
हेयानीत्यधिकारः ।  
जीविताष्टमानि चक्षुरादीनि दुःखेन्द्रियं च भावनाहेयान्येव ।  
    
[०४७।११]  
पञ्च त्वहेयान्यपि   
    
[०४७।१२]  
श्रद्धादीनि पञ्च भावनाहेयान्यप्यहेयान्यपि ।  
सास्रवानास्रवत्वात् ।  
    
[०४७।१३]  
न त्रयम् ॥ वक्क्_२।१३ ॥  
    
[०४७।१४]  
त्रयं नैव प्रहेयमाज्ञास्यामीन्द्रियादिकमनास्रवत्वात् ।  
नहि निर्दोषं प्रहाणार्हम् ।  
    
[०४७।१५]  
उक्तः प्रकारभेदः ।  
    
[०४७।१६]  
लाभ इदानीं वक्तव्यः ।  
    
[०४७।१६-०४७।१७]  
कतीन्द्रियाणि कस्मिन्धातौ विपाकः प्रथमतो लभ्यन्ते ।  
    
[०४७।१८]  
कामेष्वादौ विपाको द्वे लभ्यते   
    
[०४७।१९]  
कायेन्द्रियं जीवितेन्द्रियं च ।  
ते पुनः   
    
[०४७।२०]  
नोपपादुकैः ।  
    
[०४७।२१]  
उपपादुकप्रतिषेधादण्डजजरायुजसंस्वेदजईरिति वेदितव्यम् ।  
कस्मान्न मनौपेक्षेन्द्रिये ।  
    
[०४७।२२]  
प्रतिसन्धिकाले तयोरवश्यं क्लिष्टत्वात् ।  
अथोपपादुकैः कति लभ्यन्ते ।  
    
[०४७।२३]  
तैः षड वा   
    
[०४७।२४]  
यद्यव्यञ्जना भवन्ति ।  
यथा प्राथमकल्पिकाः ।  
कतमानि षट् ।  
    
[०४७।२४-०४७।२५]  
चक्षुःश्रोत्रघ्राणजिह्वाकायजीवितेन्द्रियाणि ।  
    
[०४८।०१]  
सप्त वा   
    
[०४८।०२]  
यद्येकव्यञ्जना भवन्ति ।  
    
[०४८।०२-०४८।९२]  
यथा देवादिषु ।  
    
[०४८।०३]  
अष्टौ वा   
    
[०४८।०४]  
यद्युभयव्यञ्जना भवन्ति ।  
किं पुनरुभयव्यञ्जना अप्युपपादुका भवन्ति ।  
    
[०४८।०४-०४८।०५]  
भवन्त्यपायेषु   
    
[०४८।०५]  
एवं तावत् कामधातौ ।  
अथ रूपधातावारूप्यधातौ च कथमित्याह ।  
    
[०४८।०६]  
षड् रूपेषु   
    
[०४८।०७]  
कामप्रधानत्वात् कामधातुः कामा इति निर्दिश्यते ।  
    
[०४८।०७-०४८।०८]  
रूपप्रधानत्वाद् रूपधातू रूपाणीति ।  
    
[०४८।०८-०४८।०९]  
सूत्रे ऽप्युक्तं "ये ऽपि ते भिक्षवः शान्ता विमोक्षा अतिक्रम्य रूपाण्यारुप्या" इति ।  
    
[०४८।०९]  
तत्र रूपधातौ षड्डिन्द्रियाणि विपाकः परथमतो लभ्यन्ते ।  
    
[०४८।०९-०४८।१०]  
यान्येव कामधातावव्यञ्जनैअरुपपादुकैः   
    
[०४८।११]  
एकमुत्तरे ॥ वक्क्_२।१४ ॥  
    
[०४८।१२]  
रूपधातोरारूप्यधातुरुत्तरः ।  
समापत्तितश्च परत्वादुपपत्तितश्च प्रधानतरत्वात् ।  
    
[०४८।१३]  
तस्मिन् एकमेव जीवितेन्द्रियं विपाकः प्रथमतो लभ्यते नान्यत् ।  
    
[०४८।१४]  
उक्तो लाभः ।  
    
[०४८।१५]  
त्याग इदानीं वक्तव्यः ।  
कस्मिन्धातौ म्रियमाणः कतीन्द्रियाणि निरोधयतीति  
    
[०४८।१६]  
निरोधयत्युपरमान्नारूप्ये जीवितम् मनः ।  
    
[०४८।१७]  
उपेक्षां चैव रूपे ऽष्टौ  
    
[०४८।१८]  
रूपधातौ म्रियल्माणो ऽष्टौ निरोधयति ।  
तानि च त्रीणि चक्षुरादीनि पञ्च ।  
    
[०४८।१८-०४८।१९]  
सर्वे ह्युपपादुकाः समग्रेन्द्रिया उपपद्यन्ते म्रियन्ते च ।  
    
[०४८।२०]  
कामे दश नवाष्टौ वा ॥ वक्क्_२।१५ ॥  
    
[०४८।२१]  
कामधातौ म्रियमाण उभयव्यञ्जनी दशेन्द्रियाणि निरोधयति ।  
    
[०४८।२१-०४८।२२]  
तानि चाष्टौ स्त्री पुरुषेन्द्रिये च ।  
    
[०४८।२२]  
एकव्यञ्जनो नव ।  
अव्यञ्जनो ऽष्टौ ।  
सकृन्मरण एष न्यायः ।  
    
[०४८।२३]  
क्रममृत्यौ तु चत्वारि ।  
    
[०४८।२४]  
क्रमेण तु म्रियमाणश्चत्वारीन्द्रियाणि निरोधयति ।  
कायजीवितमनौपेक्षेन्द्रियाणि ।  
    
[०४८।२५]  
नह्येषां पृथग्निरोधः ।  
एष च न्यायः क्लिष्टाव्याकृतचित्तस्य मरणे वेदितव्यः ।  
    
[०४८।२६]  
यदा तु कुशले चेतसि स्थितो म्रियते तदा  
    
[०४९।०१]  
षुभे सर्वत्र पञ्च च ।  
    
[०४९।०२]  
कुशले चेतसि म्रियमाणः सर्वत्र यथोक्तमिन्द्रियाणि निरोधयति ।  
    
[०४९।०२-०४९।०३]  
श्रद्धादीनि च पञ्चाधिकानि ।  
    
[०४९।०३]  
एषां कुशले चेतस्यवश्यम्भावः ।  
    
[०४९।०३-०४९।०४]  
एवमारूप्येष्वष्टौ निरोधयति रूपेषु त्रयोदशाएति विस्तरेण गणनीयम् ।  
    
[०४९।०५]  
इन्द्रियप्रकरणे सर्व इन्द्रियधर्मा विचार्यन्ते ।  
    
[०४९।०५-०४९।०६]  
अथ कतमच्छ्रामण्यफलं कतिभिरिन्द्रियैः प्राप्यते ।  
    
[०४९।०७]  
नवाप्तिरन्त्य फलयोः   
    
[०४९।०८]  
नवभिरिन्द्रियैः प्रप्तिरन्त्यफलयोः ।  
के पुनरन्त्ये ।  
स्रोत आपत्तिफलमर्हत्त्वं च ।  
    
[०४९।०९]  
के मध्ये ।  
सकृदागामिफलमनागामिफलं च ।  
    
[०४९।०९-०४९।१०]  
तत्र स्रोत आपत्तिफलस्य श्रद्धादिभिराज्ञातावीन्द्रियवर्ज्यैर्मनौपेक्षेन्द्रियाभ्यां चेति नवभिः ।  
    
[०४९।१०-०४९।११]  
आज्ञास्यामीन्द्रियमानन्तर्यमार्गे वेदितव्यमाज्ञेन्द्रियं च विमुक्तिमार्गे ।  
    
[०४९।११-०४९।१२]  
उभाभ्यां हि तस्य प्राप्तिर्विसंयिओगप्राप्तेरावाहकसन्निश्रयत्वाद्यथाक्रमम् ।  
    
[०४९।१२-०४९।१३]  
अर्हत्त्वमस्य पुनः श्रद्धादिभिराज्ञास्यामीन्द्रियवर्ज्यैर्मनैन्द्रियेण सुखसौमनस्योपेक्षेन्द्रियाणां चान्यतमेनेति नवभिः ।  
    
[०४९।१४]  
सप्ताष्ट्नवभिर्द्वयोः ॥ वक्क्_२।१६ ॥  
    
[०४९।१५]  
सकृदागाम्यनागामिफलयोः प्रत्येकं सप्तभिरष्टभिर्नवभिष्चेन्द्रियैः प्राप्तिः ।  
    
[०४९।१५-०४९।१६]  
कथं कृत्वा ।  
    
[०४९।१६-०४९।१७]  
सकृदागामिफलं तावद्यद्यानुपूर्विकः प्राप्नोति स च लौकिकेन मार्गेण तस्य सप्तभिरिन्द्रियैः प्राप्तिः ।  
    
[०४९।१७]  
पञ्चभिः श्रद्धादिभिरुपेक्षामनैन्द्रियाभ्यां चेति ।  
    
[०४९।१७-०४९।१८]  
अथ लोकोत्तरेण मार्गेण तस्याष्टभिरिन्द्रियै प्रप्तिः ।  
    
[०४९।१८]  
आज्ञेन्द्रियमष्टमं भवति ।  
    
[०४९।१८-०४९।१९]  
अथ भूयोवीतरागः प्राप्नोति तस्य नवभिर्येनेव स्रोत आपत्तिफलस्य ।  
    
[०४९।१९-०४९।२०]  
अनागामिफलं यद्यानुपूर्विकः प्राप्नोति स च लौकिकेन मार्गेण तस्य सप्तभिरिन्द्रियैः प्राप्तिः ।  
    
[०४९।२१]  
यथा सकृदागामिफलस्य ।  
    
[०४९।२१-०४९।२२]  
अथ लोकोत्तरेण मार्गेण तस्याष्टभिस्तथैव ।  
    
[०४९।२२]  
अथ वीतरागः प्राप्नोति तस्य नवभिः ।  
    
[०४९।२२-०४९।२३]  
यथा स्रोत आपत्तिफलस्य ।  
    
०४९२३-०४९२३]  
अयं तु विशेषः ।  
    
[०४९।२३-०४९।२४]  
सुखसौमनस्योपेक्षेन्द्रियाणामन्यतमं भवति ।  
    
[०४९।२४]  
निश्रयविशेषात् ।  
    
[०४९।२४-०४९।२६]  
यदाप्ययमानुपूर्विको नवमे विमूक्तिमार्गे तीक्ष्णेन्रियत्वा द्ध्यानं प्रविशाति लौकिकेन मार्गेण तदाप्यष्टाभिरिन्द्रियैरनागामिफलं प्राप्नोति ।  
    
[०४९।२६]  
तत्रहि नवमे विमुक्तिमार्गे सौमनस्येन्द्रियमष्टमं ।  
    
[०४९।२६-०४९।२७]  
भवत्यानन्तर्यमार्गे तूपेक्षेन्द्रियमेव नित्यमुभाभ्यां च तस्य प्राप्तिः ।  
    
[०४९।२७-०४९।२८]  
अथ लोकोत्तरेण प्रविशाति तस्य नवभिरिन्द्रियैः प्राप्तिः ।  
    
[०४९।२८]  
आज्ञेन्रियं नवमं भवति ।  
    
[०४९।२८-०५०।०१]  
यत्तर्ह्यभिधर्म उक्तं "कतिभिरिन्द्रियैरर्हत्त्वं प्रप्नोतीत्याह एकादश्भ्हिरिति" ।  
    
[०५०।०१-०५०।०२]  
तत् कथं नवभिरित्युच्यते ।  
    
[०५०।०२]  
नवभिरेव तत् प्राप्नोति ।  
    
[०५०।०३]  
एकादशभिरर्हत्तवमुक्तं त्वेकस्य सम्भवात् ।  
    
[०५०।०४-०५०।०५]  
अस्ति सम्भवो यदेकः पुद्गलः परिहाय परिहाय सुखसौमनस्यीपेक्षाभिरर्हत्त्वं प्राप्नुयादत एकादशभिरित्युक्तम् ।  
    
[०५०।०५-०५०।०६]  
नतु खलु सम्भवो ऽस्ति सुखादीनामेकस्मिन् काले ।  
    
[०५०।०६]  
कथमनागाभिनो ऽप्येष प्रसङ्गो न भवति ।  
    
[०५०।०६-०५०।०७]  
नह्यसौ परिहीणः कदाचित्सुखेन्द्रियेण प्राप्न्नोति न च वीतरागपूर्वी परिहीयते ।  
    
[०५०।०७-०५०।०८]  
तद्वैराग्यस्य द्विमार्गप्रापणात् ।  
    
[०५०।०९]  
इदं विचार्यते।  
कतमेनेन्द्रियेण समन्वागतः कतिभिः अवश्यं समन्वागतो भवति ।  
    
[०५०।१०]  
तत्र   
    
[०५०।११]  
उपेक्षाजीवितमनोयुक्तो ऽवश्यं त्रयान्वितः ॥ वक्क्_२।१७ ॥  
    
[०५०।१२-०५०।१३]  
य एषामुपेक्षादीनामन्यतमेन समन्वागतः सो ऽवश्यं त्रिभिरिन्द्रियैः समन्वागतो भवत्येभिरेव ।  
    
[०५०।१३]  
नह्येषामन्यो ऽय्नेन विना समन्वागमः ।  
शेषैस्त्वनियमः ।  
    
[०५०।१३-०५०।१४]  
स्यात्समन्वागतः स्यादसमन्वागतः ।  
    
[०५०।१४-०५०।१५]  
तत्र तावच्चक्षुःश्रोत्रघ्राणजिह्वेन्द्रियै रारूप्योपपन्नो न समन्वागतः ।  
    
[०५०।१५]  
कामधातौ च येनाप्रतिलब्धविहीनानि ।  
    
[०५०।१५-०५०।१६]  
कायेन्द्रियेणारूप्योपपन्नो न समन्वागतः ।  
    
[०५०।१६]  
स्त्रीन्द्रियेण रूपारूप्योपपन्नः ।  
कामधतौ येनाप्रतिलब्धविहीनम् ।  
    
[०५०।१६-०५०।१७]  
एवं पुरुषेन्द्रियेण ।  
    
[०५०।१७]  
सुखेन्द्रियेण चतुर्ध्यानारूप्योपपन्नः पृथग्जनो न समन्वागतः ।  
    
[०५०।१८]  
सौमनस्येन्द्रियेण तृतीयचतुर्थध्यानारूप्योपपन्नः पृथग्जन एव ।  
    
[०५०।१८-०५०।१९]  
दुःखेन्द्रियेण रूपारूप्योपपन्नः ।  
    
[०५०।१९]  
दौर्मनस्येन कामवीतरागः ।  
    
[०५०।१९-०५०।२०]  
श्रद्धादिभिः समुच्छिन्नकुशलमूलः ।  
    
[०५०।२०]  
आज्ञास्यामीन्द्रियेण पृथग्जनफलथानसमन्वागताः ।  
    
[०५०।२०-०५०।२१]  
आज्ञेन्द्रियेण पृथग्जनदर्शनाशैक्षमार्गस्थाः ।  
    
[०५०।२१]  
आज्ञातावीन्द्रियेण पृथग्जनशैक्षैक्ष्या असमन्वागताः ।  
    
[०५०।२२]  
अप्रतिपिद्धास्ववस्थासु यथोक्तसमन्वागतो वेदितव्यः ।  
    
[०५०।२३]  
चतुर्भिः सुख कायाभ्यां   
    
[०५०।२४-०५०।२५]  
यः सुखेन्द्रियेण समन्वागतः सो ऽवश्यं चतुर्भिरिन्द्रियैस्तैश्च त्रिभिरुपेक्षादिभिः सुखेन्द्रियेण च ।  
    
[०५०।२५]  
यः कायेन्द्रियेण सो ऽपि चतुर्भिस्तैश्च त्रिभिः कायेन्द्रियेण च ।  
    
[०५१।०१]  
पञ्चभिश्चक्षुरादिमान् ।  
    
[०५१।०२]  
यश्चक्षुरिन्द्रियेण सो ऽवश्यं पञ्चभिरुपेक्षाजीवितमनः कायेन्द्रियैस्तेन च।  
    
[०५१।०२-०५१।०३]  
एवं श्रोत्रघ्राणजिह्वेन्द्रियैर्वेदितव्यम् ।  
    
[०५१।०४]  
सौमनस्यी च   
    
[०५१।०५]  
यश्चापि सौमनस्येन्द्रियेण सो ऽवश्यं पञ्चभिरुपेक्षाजीवितमनःसुखसौमनस्यैः ।  
    
[०५१।०६]  
द्वितीयध्यानजस्तृतीयध्यानालाभी कतमेन सुखेन्द्रियेण समन्वागतो भवति ।  
    
[०५१।०७]  
क्लिष्टेन तृतीयध्यानभूमिकेन ।  
    
[०५१।०८]  
दुःखी तु सप्तभिः ।  
    
[०५१।०९]  
यो दुःखेन्द्रियेण सो ऽवश्यं सप्तभिः कायजीवितमनोभिश्चतुर्भिर्वेदनेन्द्रियैः ।  
    
[०५१।१०]  
स्त्रीन्द्रियादिमान् ॥ वक्क्_२।१८ ॥  
    
[०५१।११]  
अष्टाभिः  
    
[०५१।१२]  
यः स्त्रीन्द्रियेण समन्वागतः सो ऽवश्यमष्टभिः तैश्च सप्तभिः स्त्रीन्द्रियेणच ।  
    
[०५१।१३]  
आदिशब्देन पुरुषेन्द्रियदौर्मनस्यशरद्धादीनां सङ्ग्रहः ।  
    
[०५१।१३-०५१।१४]  
तद्वानपि प्रत्येकमष्टाभिः समन्वागतो भवति ।  
    
[०५१।१४]  
तैश्च सप्तभिरष्टमेन च पुरुषेन्द्रियेण ।  
एवं दौर्मनस्येन्द्रियेण ।  
    
[०५१।१४-०५१।१५]  
श्रद्धादिमांस्तु तैश्च पञ्चभिरुपेक्षाजीवितमनोभिश्च ।  
    
[०५१।१६]  
एकादशभिस्त्वाज्ञाज्ञातेन्द्रियान्वितः ।  
    
[०५१।१७]  
आज्ञात इन्द्रियमाज्ञातेन्द्रियम् ।  
    
[०५१।१७-०५१।१८]  
य आज्ञातेन्द्रियेण समन्वागतः सो ऽवश्यमेकादशभिः सुखसौमनस्योपेक्षाजीवितमनश्रद्धादिबहिराज्ञेन्द्रियेण च ।  
    
[०५१।१९]  
एवमाज्ञा तावीन्द्रियेणापि ।  
तैरेव दशभिराज्ञातावीन्द्रियेण च ।  
    
[०५१।२०]  
आज्ञास्यामीन्द्रियोपेतस्त्रयोदशभिरन्वितः ॥ वक्क्_२।१९ ॥  
    
[०५१।२१]  
कतमैस्त्रयोदशभिः ।  
    
[०५१।२१-०५१।२२]  
मनोजीवितकायेन्द्रियैः चतसृभिर्वेदनाभिः श्रद्धादिभिराज्ञास्यामीन्द्रियेण च ॥  
    
[०५१।२३]  
अथ यः स्र्वाल्पैः समन्वागतः स कियद्भिरिन्द्रियैः ।  
    
[०५१।२४]  
सर्वाल्पैर्निःशुभो ऽष्टाभिर्विन्मनःकायजीवितैः ।  
    
[०५१।२५]  
युक्तः   
    
[०५१।२६]  
समुच्छिन्नकुशमूलो निःशुभः ।  
स सर्वाल्पैरष्टाभिरिन्द्रियैः समन्वागतः ।  
    
[०५१।२६-०५२।०१]  
पञ्चभिर्वेदनादिभिः कायमनोजीवितैश्च ।  
    
[०५२।०१]  
वेदना हि वित् वेदयत इति कृत्वा ।  
वेदनं वा वित् ।  
    
[०५२।०२]  
यथा सम्पदनं सम्पत् ।  
यथा च निःशाउभः सर्वाल्पैरष्टाभिरिन्द्रियैर्युक्तः  
    
[०५२।०३]  
बालस्तथारूप्ये   
    
[०५२।०४]  
बाल इति पृथग्जनस्याख्या ।  
कतमैरष्टाभिः ।  
    
[०५२।०५]  
उपेक्षायुर्मनःशुभैः ॥ वक्क्_२।२० ॥  
    
[०५२।०६]  
उपेक्षाजीवितमनोभिः श्रद्धादिभिश्च ॥  
    
[०५२।०६-०५२।०७]  
एकान्तकुशलत्वात् श्रद्धादीनि शुभग्रहणेन गृह्यन्ते ।  
    
[०५२।०७]  
आज्ञास्यामीन्द्रियादीनामपि ग्रहणप्रसङ्गः ।  
न ।  
    
[०५२।०७-०५२।०८]  
अष्टाधिकाराद् द्वालाधिकाराच्च ॥  
    
[०५२।०९]  
अथ यः सर्वबहुभिरिन्द्रियैः समन्वागतः स कियद्भिः ।  
    
[०५२।१०]  
बहुभिर्युक्त एकान्नविंआशत्या ऽमलवर्जितैः ।  
    
[०५२।११]  
अना स्रवणि त्रीणि वर्जयित्वा ।  
स पुनः ।  
    
[०५२।१२]  
द्विलिङ्गः   
    
[०५२।१३]  
द्विव्यञ्जनो यः समग्रेन्द्रियः एकान्नविंशत्या समन्वागतः ।  
कश्चापरः ।  
    
[०५२।१४]  
आर्यो रागी   
    
[०५२।१५]  
अवीतरागो ऽपि शैक्षः सर्वबहुभिरेकान्नविंशत्या समन्वागतः ।  
    
[०५२।१६]  
एकलिङ्गद्वयमलवर्जितैः ॥ वक्क्_२।२१ ॥  
    
[०५२।१७]  
एकं व्यञ्जनं द्वे चानास्रवे वर्जयित्वा ।  
आज्ञातावीन्द्रियं द्वयोशाचान्यतरत् ।  
    
[०५२।१७-०५२।१८]  
उक्त इन्द्रियाणां धातुप्रभेदप्रसङ्गेनागतानां विस्तरेण प्रभेदः ।  
    
[०५२।१९]  
इदमिदानीं विचार्यते ।  
    
[०५२।१९-०५२।२०]  
किमेते संस्कृता धर्मा यथा भिन्नलक्षणा एवं भिन्नोत्पादा उताहो नियतसहोत्पादा अपि केचित्सन्ति ।  
    
[०५२।२०]  
सन्तीत्याह ।  
    
[०५२।२०-०५२।२१  
सर्व इमे धर्माः पञ्च भवन्ति ।  
    
[०५२।२१]  
रूपं चित्तं चैतसिकाश्च्त्तविप्रयुक्ताः संस्कारा असंस्कृतं च ।  
    
[०५२।२२]  
तत्रासंस्कृतं नैवोत्पद्यते ।  
रूपिणां तु धर्माणामयं नियमः ।  
    
[०५२।२३]  
कामे ऽष्टद्रव्यको ऽशब्दः परमाणुरनिन्द्रियः ।  
    
[०५२।२४]  
सर्वसूक्ष्मो हि रूपसङ्घातः परमाणुर् इत्य् उच्याते ।  
यतो नान्यतरो विज्ञायेत ।  
    
[०५२।२४-०५२।२५]  
स काम घातावशब्दको ऽनिन्द्रियश्चाष्टद्रव्यक उत्पद्यते नान्यतमेन हीनः।  
    
[०५२।२५-०५३।०१]  
अष्टो द्रव्याणिचत्वारि महाभूतानि चत्वारि चोपादायरूपाणि रूपगन्धरसस्प्रष्टव्यानि ।  
    
[०५३।०१-०५३।०२]  
सेन्द्रियस्तु परमाणुरशब्दको नवद्रव्यक उत्पद्यते दशद्रव्यको वा ।  
    
[०५३।०२]  
तत्र तावत्   
    
[०५३।०३]  
कायेन्द्रियी नवद्रव्यः   
    
[०५३।०४]  
कायेन्द्रियमत्रास्तीति सो ऽयं कायेन्द्रियी ।  
तत्र नवद्रव्याणि ।  
तानि चाष्टौ कायेन्द्रियं च ।  
    
[०५३।०५]  
दशद्रव्यो ऽपरेन्द्रियः ॥ वक्क्_२।२२ ॥  
    
[०५३।०६]  
अपरमिन्द्रियं यत्र परमाणौ तत्र दश द्रव्याणि ।  
    
[०५३।०६-०५३।०७]  
तान्येव नव चक्षुःश्रोत्रघ्राणजिह्वेन्द्रियाणां चान्यतमम् ।  
    
[०५३।०७-०५३।०८]  
सशब्दा पुनरेते परमाणव उत्पद्यमाना यथाक्रमं नवदशैकादश द्रव्यका उत्पद्यन्ते ।  
    
[०५३।०८-०५३।०९]  
अस्ति हीन्द्रियाविनिर्भागी शब्दो ऽपि य उपात्तमहाभूतहेतुकः ।  
    
[०५३।०९-०५३।१०]  
कथमिहाविनिर्भागे भूतानां कश्चिदेव सङ्घातः कठिन उत्पद्यते कश्चिदेव द्रव उष्णो वा समुदीरणो वा ।  
    
[०५३।१०-०५३।११]  
यद्यत्र पटुतमं प्रभावत उद्भूतं तस्य तत्रोपलब्धिः ।  
    
[०५३।११]  
सूचीतूनी कलापस्पर्शवत् सक्तुलवणचूर्णरसवच्च ।  
    
[०५३।११-०५३।१२]  
कथं पुनस्तेषु शेषास्तित्वं गम्यते ।  
    
[०५३।१२]  
कर्मतः सङ्ग्रहघृतिपक्तिव्यूहनात् ।  
    
[०५३।१२-०५३।१३]  
प्रत्ययलाभे च सति कठिनादीनां द्रवणा दिभावात् अप्सु शैत्यातिशयादौष्ण्यं गम्यत इत्यपरे ।  
    
[०५३।१३-०५३।१४]  
अव्यति भेदे ऽपि तु स्याच्छैत्यातिशयः ।  
    
[०५३।१४]  
शब्दवेदनातिशयवत् ।  
    
[०५३।१४-०५३।१५]  
बीजतस् तेषु तेषां भावो न स्वरूपत इत्यपरे ।  
    
[०५३।१५]  
"सन्त्यस्मिन् दारुस्कन्धे विविधा धातव"इति वचनात् ।  
    
[०५३।१५-०५३।१६]  
कथं वायौ वर्णसद्भावः ।  
    
[०५३।१६]  
श्रद्धानीय एषो ऽर्थो नानुमानीयः ।  
    
[०५३।१६-०५३।१७]  
संस्पन्दतो गन्धग्रहणात् तस्य वर्णाव्यभिचारात् ।  
    
[०५३।१७-०५३।१८]  
रूपधातौ गन्धरसयोरभाव उक्तस्तेन तत्रत्याः परमाणवः षट्सप्ताष्टद्रव्यका इत्युक्तरूपत्वात् न पुनरुच्यन्ते ।  
    
[०५३।१९]  
किं पुनरत्र द्रव्यमेव द्रव्यं गृह्यते आहोस्विदायतनम् ।  
किं चातः ।  
    
[०५३।१९-०५३।२०]  
यदि द्रव्यमेव द्रव्यं गृह्यते अत्यल्पमिदमुच्यते अष्टद्रव्यको नवदशाद्रव्यक इति ।  
    
[०५३।२०-०५३।२१]  
अवश्यं हि तद्द्रव्यसंस्थानेनापि भवितव्यम् ।  
    
[०५३।२१]  
तस्यापि परमाणुसञ्चितत्वात् ।  
    
[०५३।२१-०५३।२२]  
गुरुत्वलघुत्वयोश्चान्यतरेण श्लक्ष्णत्वकर्कशत्वयोश्च ।  
    
[०५३।२२-०५३।२३]  
शीतेनापि क्वचित् जिघत्सया पिपासया च ।  
    
[०५३।२३]  
अथाप्यायतनद्रव्यं गृह्यते अयिवह्णिदमुच्यते अष्टद्रव्यक इति ।  
    
[०५३।२३-०५३।२४]  
चतुर्द्रव्यको हि वक्तव्यो यावता भूतान्यपि स्प्रष्टव्यायतनम् ।  
    
[०५३।२४-०५३।२५]  
किञ्चिदत्र द्रव्यमेव द्रव्यं गृह्यते यदाश्रयभूतं किञ्चिदत्रायतनं द्रव्यं गृह्यते यदाश्रितभूतम् ।  
    
[०५३।२५-०५३।२६]  
एवमपि भूयांसि भूतद्रव्याणि भवन्त्युपादायरूपाणां प्रत्येकं भूतचतुष्काश्रितत्वात् ।  
    
[०५४।०१]  
अत्र पुनर्जातिद्रव्यं गृह्यते ।  
भूतचतुष्कान्तराणां स्वजात्यनतिक्रमात् ।  
    
[०५४।०१-०५४।०२]  
कः पुनर्यत्स एवं विकल्पेन वक्तुम् ।  
    
[०५४।०२]  
च्छन्दतो ऽपि हि वाचां प्रवृत्तिरर्थस्तु परीक्ष्यः ।  
    
[०५४।०३]  
उक्तो रूपिणां सहोत्पादनियमः ।  
शेषाणां वक्तव्यस्तत्र तावत् ।  
    
[०५४।०४]  
चित्तं चैत्ताः सहवश्यं ।  
    
[०५४।०५]  
नह्येते विना ऽन्योन्यं भवितुमुत्सहन्ते ।  
    
[०५४।०६]  
सर्वं संस्कृतलक्षणैः ।  
    
[०५४।०७]  
सहावश्यमिति वर्त्तते ।  
    
[०५४।०७-०५४।०८]  
यत्किं चिदुत्पद्यते रूपं चित्तं चैतसिका विप्रयुक्ता वा सर्वं संस्कृतलक्षणैः सार्धमुत्पद्यते ।  
    
[०५४।०९]  
प्राप्त्या वा ।  
    
[०५४।१०-०५४।४१०]  
प्राप्त्या सह सत्वाख्यमेवोत्पद्यते नान्यदिति विकल्पार्थो वाशब्दः ।  
    
[०५४।११]  
चैत्ता इत्युच्यन्ते ।  
क इमे चैत्ताः ।  
    
[०५४।१२]  
पञ्चधा चैत्ता महाभूम्यादिभेदतः ॥ वक्क्_२।२३ ॥  
    
[०५४।१३-०५४।१४]  
पञ्च प्रकाराश्चैत्ता महाभूमिकाः कुशलमहाभूमिकाः क्लेशमहाभूमिकाः अकुशलमहाभूमिकाः परीत्तक्लेशमहाभूमिकाश्च ।  
    
[०५४।१४]  
भूमिर्नाम गतिविशयः ।  
    
[०५४।१४-०५४।१५]  
यो हि यस्य गतिविशयः स तस्य भूमिरित्युच्यते ।  
    
[०५४।१५-०५४।१६  
तत्र महती भूमिरेशामिति महाभूमिकाः ये सर्वत्र चेतसि भवन्ति ।  
    
[०५४।१६]  
के पुनः सर्वत्र चेतसि ।  
    
[०५४।१७-०५४।१८]  
वेदना चेतना सञ्ज्ञा च्छन्दः स्पर्शो मतिः स्मृतिः ।  
मनस्कारो ऽधिमोक्षश्च समाधिः सर्वचेतसि ॥ वक्क्_२।२४ ॥  
    
[०५४।१९]  
इमे किल दश धर्माः सर्वत्र चित्तक्षणे समग्रा भवन्ति ।  
तत्र वेदना त्रिविधो ऽनुभवः ।  
    
[०५४।२०]  
सुखो दुःखो ऽदुःखा सुखश्च ।  
चेतना चित्ताभिसंस्कारो मनस्कर्म ।  
    
[०५४।२०-०५४।२१]  
सञ्ज्ञा सञ्ज्ञानं विषयनिमित्तोद्रूह ।  
    
[०५४।२१]  
च्छन्दः कर्त्तृकामता ।  
[०५४।२१-०५४।२२]  
स्पर्श इन्द्रियविषयविज्ञानसन्निपातजा स्पृष्टिः ।  
    
[०५४।२२]  
मतिः प्रज्ञा धर्मप्रविचयः ।  
    
[०५४।२२-०५४।२३]  
स्मृतिरालम्बनासम्प्रमोषः ।  
    
[०५४।२३]  
मनस्कारश्चेतस आभोगः ।  
अधिमोक्षो ऽधिमुक्तिः ।  
    
[०५४।२३-०५४।२४]  
समाधिश्चित्तस्यैकाग्रता ।  
    
[०५४।२४]  
सूक्ष्मो हि चित्तचैत्तानां विशेषः ।  
    
[०५४।२४-०५४।२५]  
स एव दुःपरिच्छेदः प्रवाहेष्वपि तावत् किं पुनः क्षणेषु ।  
    
[०५४।२५-०५५।०२]  
रूपिणीनामपि तावदोषधीनां बहुरसानां कासञ्चिदिन्द्रियग्राह्या रसविशेषा दुरवधारा भवन्ति किं पुनर्ये धर्मा अरूपिणो बुद्धिग्राह्याः ।  
    
[०५५।०२-०५५।०३]  
कुशला महाभूमिरेषां त इमे कुशल महाभूमिका ये सर्वदा कुशले चेतसिभवन्ति ।  
    
[०५५।०३]  
के पुनस्त इति ।  
    
[०५५।०४-०५५।०५]  
श्रद्धा ऽप्रमादः प्रश्रब्धिरुपेक्षा ह्रीरपत्रपा ।  
मूलद्वयमहिंसा च वीर्यं च कुशले सदा ॥ वक्क्_२।२५ ॥  
    
[०५५।०६]  
इमे दश धर्मा कुशले चेतसि नित्यं भवन्ति ।  
तत्र श्रद्धा चेतसः प्रसादः ।  
    
[०५५।०६-०५५।०७]  
सत्यरत्न कर्मफलाभिसम्प्रत्यय इत्यपरे ।  
    
[०५५।०७]  
अप्रमादः दुशलानां धर्माणां भावनाः ।  
    
[०५५।०७-०५५।०८]  
का पुनस्ते भ्यो ऽन्या भावना ।  
    
[०५५।०८]  
या तेष्ववहितता ।  
    
[०५५।०८-०५५।०९]  
चेतस आरक्षेति निकायान्तरीताः सूत्रे पठन्ति ।  
    
[०५५।०९]  
प्रश्रब्धिश्चित्तकर्मण्यता ।  
ननु च सूत्रे कायप्रश्रब्धिरप्युक्ता ।  
    
[०५५।०९-०५५।१०]  
न खलु नोक्ता ।  
    
[०५५।१०]  
सा तु यथा कायिकी वेदना तथा वेदितव्या ।  
    
[०५५।१०-०५५।११]  
कथं सा बोध्यङ्गेषु योक्ष्यते ।  
    
[०५५।११]  
तत्र तर्हि कायकर्मण्यतैव कायिकी प्रश्रब्धिर्वेदितव्या ।  
    
[०५५।११-०५५।१२]  
कथं सा बोध्यङ्गमितयुच्यते ।  
    
[०५५।१२]  
बोध्यङ्गानुकूल्यात् ।  
    
[०५५।१२-०५५।१३]  
सा हि कायकर्मण्यता चित्तकर्मण्यता बोध्यङ्गमावहति ।  
    
[०५५।१३]  
अस्ति पुनः स्वचित् अन्यत्राप्येवं दृश्यते ।  
अस्तीत्याह ।  
    
[०५५।१३-०५५।१४]  
तद्यथा प्रीतिः प्रीतिस्थानीयाश्च धर्माः प्रीतिसम्बोध्यङ्गमुक्तं भगवता ।  
    
[०५५।१४-०५५।१५]  
प्रतिघः प्रतिघनिमित्तं च व्यापादनिवरणमुक्तम् ।  
    
[०५५।१५-०५५।१६]  
सम्यक्दृष्टिसङ्कल्पव्यायामाश्च प्रज्ञास्कन्ध उक्ताः ।  
    
[०५५।१६-०५५।१७]  
नच सङ्कल्पव्यायामौ प्रज्ञास्वभावौ तस्यास्त्वनुगुणाविति तास्यात्वनुगुणाविति ताच्छय्द्यं लभेते ।  
    
[०५५।१७-०५५।१८]  
एवं कायप्रश्रब्धिरपि बोध्यङ्गानुगुण्याद्वोध्यङ्गशब्दं लभते ।  
    
[०५५।१८]  
उपेक्षा चित्तसमता चित्तानाभोगता ।  
कथमिदानीमेतद्योक्ष्यते ।  
    
[०५५।१८-०५५।१९]  
"तत्रैव चित्ते आभोगात्मको मनस्कारो ऽनाभोगात्मिका चोपेक्षे"ति ।  
    
[०५५।१९-०५५।२०]  
ननु चोक्तं "दुर्ज्ञान एषां विशेष" इति ।  
    
[०५५।२०]  
अस्ति हि नाम दुर्ज्ञानमपि ज्ञायते ।  
    
[०५५।२०-०५५।२१]  
इदम् तु खल्वतिदुर्ज्ञानं यद्विरोधे ऽप्यविरोध इति ।  
    
[०५५।२१]  
अन्यत्राभोगो ऽन्यत्रानाभोग इति को ऽत्र विरोधः ।  
    
[०५५।२१-०५५।२२]  
न तर्हीदानीमेकालम्बनाः सर्वे सम्प्रयुक्ताः प्राप्नुवन्ति ।  
    
[०५५।२२-०५५।२३]  
एवञ्जातीयकमत्रान्यदप्यायास्यतीति यस्तस्य नयः सो ऽस्यापि वेदितव्यः ।  
    
[०५५।२३]  
ह्रीरपत्राप्यं च पश्चाद्वक्ष्यते ।  
    
[०५५।२३-०५५।२४]  
मूलद्वयं द्वे कुशलमूले अलोभाद्वेषौ ।  
    
[०५५।२४]  
अमोहो ऽप्यस्ति स तु प्रज्ञात्मकः ।  
    
[०५५।२४-०५५।२५]  
प्रज्ञा च महाभूमिकेति नासौ कुशलमहाभूमिक एवोच्यते ।  
    
[०५५।२५]  
अविहिंसा अविहेठना ।  
वीर्यं चेतसो ऽभ्युत्साहः ।  
    
[०५६।०१]  
उक्ताः कुशला महाभूमिकाः ।  
    
[०५६।०२]  
महती भूमिर्महाभूमिः ।  
    
[०५६।०२-०५६।०३]  
क्लेशा महाभूमिरेषां त इमे क्लेशमहाभूमिका ये धर्माः सदैव क्लिष्टे चेतसि भवन्ति ।  
    
[०५६।०३]  
के पुनस्ते सदैव क्लिष्टे चेतसि भवन्ति ।  
    
[०५६।०४]  
मोहः प्रमादः कौशीद्यमा श्रद्ध्यं स्त्यान्मुद्धवः ।  
    
[०५६।०५]  
क्लिष्टे सदैव   
    
[०५६।०६]  
तत्र मोहो नामाविद्या ऽज्ञानमसम्प्रख्यानम् ।  
    
[०५६।०६-०५६।०७]  
प्रमादः कुशलानां धर्माणामभावना ऽप्रमाद विपक्षो धर्मः ।  
    
[०५६।०७]  
कौशीद्यं चेतसो नाभ्युत्साह्हो वीर्यविपक्षः ।  
    
[०५६।०७-०५६।०८]  
आश्रद्ध्यं चेतसो ऽप्रसादः श्रद्धाविपक्षः ।  
    
[०५६।०८]  
स्त्यानं कतमत् ।  
    
[०५६।०८-०५६।०९]  
या कायगुरुता चित्तगुरुता कायाकर्मण्यता चित्ताकर्मण्यता ।  
    
[०५६।०९]  
कायिकं सत्यानं चैतसिकं स्त्यानमित्युक्तमभिधर्मे ।  
    
[०५६।१०]  
कथं चैतसिको धर्मः कायिक इत्युच्यते ।  
यथा कायिकी वेदना ।  
    
[०५६।१०-०५६।११]  
औद्धत्यं पुनश्चेतसो ऽव्युपशमः ।  
    
[०५६।११]  
इतीमे षट् क्लेशमहाभूमिकाः ।  
    
[०५६।११-०५६।१२]  
ननु चाभिधर्मे दश क्लेशमहाभूमिकाः पठ्यन्ते ।  
    
[०५६।१२-०५६।१३]  
"आश्रद्ध्यं कौशीद्यं मुषितस्मृतिता चेतसो विक्षेपः अविद्या असम्प्रजन्यमयोनिशोमनस्कारो मिथ्याधिमोक्ष औद्धत्यं प्रमादश्चे" ति ।  
    
[०५६।१४]  
प्रप्तिज्ञो देवानां प्रियो न त्विष्टिज्ञः ।  
का पुनरत्रेष्टिः ।  
    
[०५६।१४-०५६।१६]  
मुषितस्मृतिविक्षेपासम्प्रजन्यायोनिशोमनसिकारमिथ्याधिमोक्षा महाभूमिकत्वात् न क्लेशमहाभूमिका एवावधार्यन्ते ।  
    
[०५६।१६]  
यथिवामोहः कुशलमहाभूमिको नावधार्यते प्रज्ञास्वभावत्वात् ।  
    
[०५६।१७]  
स्मृतिरेव हि क्लिष्टा मुषितस्मृतिता ।  
समाधिरेव क्लिष्टो विक्षेप इत्येवमादि ।  
    
[०५६।१८-०५६।१९]  
अत एवोच्यते "ये महाभूमिकाः क्लेशमहाभूमिका अपि त" इति ।  
    
[०५६।१९]  
चतुष्कोटिकः ।  
प्रथमा कोटिर्वेदना चेतना सञ्ज्ञा च्छन्दः स्पर्शश्च ।  
    
[०५६।१९-०५६।२०]  
द्वितीया ऽश्राद्ध्यं कौशीद्यमविद्या औद्धत्यं प्रमादश्च ।  
    
[०५६।२०-०५६।२१]  
तृतीया मुषितस्मृत्यादयः पञ्च क्लिष्टा यठोक्ताः ।  
    
[०५६।२१]  
चतुर्थ्येतानाकारान् स्थापयित्वेति ।  
    
[०५६।२१-०५६।२२]  
केचित्तु मिथ्यासमाधेरन्यचेतसो विक्षेपमिच्छन्ति ।  
    
[०५६।२२]  
तेषामन्यथा चतुष्कोटिकः ।  
    
[०५६।२२-०५६।२३]  
स्त्यानं पुनरिष्यते सर्वक्लेशसम्प्रयोगीति क्लेशमहाभूमिकेषु तस्यापाठे कस्यापराधः ।  
    
[०५६।२३-०५६।२४]  
एवं त्वाहुः पठितव्यं भवेत्समाध्यनुगुणत्वात्तु न पठितम् ।  
    
[०५६।२४-०५६।२५]  
क्षिप्रतरं किल स्त्यानचरितः समाधिमुत्पादयेन्नौद्धत्यचरित इति ।  
    
[०५६।२५-०५६।२६]  
कः पुनः स्त्यानचरितो यो नौद्धत्यचरितः को वा औद्धत्यचरितो यो न स्त्यानचरितः ।  
    
[०५६।२६]  
नह्येते जातु सहचरिष्णुतां जहीतः ।  
    
[०५६।२६-०५६।२७]  
तथापि यद्यस्याधिमात्रं स तच्चरितो ज्ञातव्यः ।  
    
[०५६।२७]  
अतः षडेव क्लेशमहाभूमिकाः सिद्ध्यन्ति ।  
    
[०५६।२८]  
एते हि सदा क्लेष्ट एव चेतसि भवन्ति नान्यत्र ॥  
    
[०५७।०१]  
अकुशले त्वाह्रीक्यमनपत्रपा ॥ वक्क्_२।२६ ॥  
    
[०५७।०२-०५७।०३]  
अकुशले तु चेतस्याह्रीक्यमनपत्राप्यं च नित्यं भवत इत्येतौ द्वौ धर्मावकुशलमहाभूमिकावुच्येते ।  
    
[०५७।०३]  
तयोश्च पश्चाल्लक्षणं वक्ष्यते ।  
    
[०५७।०४-०५७।०५]  
क्रोधोपनाहशाठ्येर्ष्याप्रदासम्रक्षमत्सराः ।  
मायामद विहिंसाश्च परीत्तक्लेश्भूमिकाः ॥ वक्क्_२।२७ ॥  
[०५७।०६-०५७।०७]  
परीत्तक्लेशा भूमिरेषां त इमे परीत्तक्लेशभूमिका अविद्यामात्रेण भावनाहेयेन मनोभूमिकेनैव च सम्प्रयोगात् ।  
    
[०५७।०७]  
एषां तु निर्देक्श उपक्लेशेषु करिष्यते ।  
    
[०५७।०८]  
उक्ता इमे पञ्चप्रकाराश्चैत्ताः ।  
    
[०५७।०८-०५७।०९]  
अन्ये ऽपि चानियताः सन्ति वितर्कविचारकौकृत्यमिद्धादयः ।  
    
[०५७।०९]  
तत्र वक्तव्यं कस्मिंश्चित्ते कति चैत्ता अवश्यं भवन्तीति ।  
    
[०५७।१०]  
कामावचरं तावत् पञ्चविधं चित्तम् ।  
कुशलमकुशलम् ।  
    
[०५७।१०-०५७।११]  
तत्राकुशलं द्विविधमावेणिकमन्यक्लेशसम्प्रयुक्तं च ।  
    
[०५७।११-०५७।१२]  
अव्याकृतं द्विविधं निवृताव्याकृतम् अनिवृताव्याकृतं च ।  
    
[०५७।१२]  
तत्र तावत् कामावचरचित्तमवश्यं सवितर्कं सविचारम् ।  
अतो ऽत्र   
    
[०५७।१३]  
सवितर्कविचारत्वात् कुशले कामचेतसि ।  
    
[०५७।१४]  
द्वाविंशतिश्चैतसिकाः   
    
[०५७।१५]  
अवश्यं भवन्ति ।  
दश महाभूमिका दश कुशलमहाभूमिका वितर्को विचारश्च ।  
    
[०५७।१६]  
कौकृत्यमधिकं क्वचित् ॥ वक्क्_२।२८ ॥  
    
[०५७।१७]  
नहि सर्वत्र कुशले चेतसि कौकृत्यमस्ति ।  
    
[०५७।१७-०५७।१८]  
यत्र त्वस्ति तत्र तदेवाधिकं कृत्वा त्रयोविंशतिश्चैत्ता भवन्ति ।  
    
[०५७।१८]  
किमिदं कौकृत्यं नाम ।  
कुकृतस्य भावः कौकृत्यम् ।  
    
[०५७।१९]  
इह तु पुनः कौकृत्यालम्बनो धर्मः कौकृत्यमुच्यते चेतसो विप्रतिसारः ।  
    
[०५७।१९-०५७।२१]  
तद्यथा शून्यतालल्म्वनं विमोक्षमुख्ं शून्यतेत्युच्यते अशुभालम्बनश्चालोभो ऽशुभ इति ।  
    
[०५७।२१-०५७।२२]  
लोके ऽपि च दृष्टः स्थानेन स्थानिनामतिदेशः सर्वो ग्राम आगतः सर्वो देश आगत इति ।  
    
[०५७।२२]  
स्थानभूतं च कौकृत्यं विप्रतिसारस्य ।  
    
[०५७।२२-०५७।२३]  
फले वा हेतूपचारो ऽयम् ।  
    
[०५७।२३-०५७।२४]  
यथोक्तं "षडिमानि स्पर्शायतनानि पौराणं कर्म वेदितव्यमि"ति ।  
    
[०५७।२४]  
यत्तर्हि अकृतालम्बनं तत् कथं कौकृत्यम् ।  
अकृते ऽपि कृताख्या भवति ।  
    
[०५८।०१]  
न मया साधु कृतं यन्न कृतमिति ।  
कतमत् कौकृत्यं कुशलम् ।  
    
[०५८।०१-०५८।०२]  
यत्कुशलमकृत्वातप्यते अकुशलं च कृत्वा ।  
    
[०५८।०२]  
विपर्ययादकुशलं कौकृत्यम् ।  
    
[०५८।०२-०५८।०३]  
तदेतदुभयमप्युभयाधिष्टानम् ।  
    
[०५८।०४]  
आवेणिके त्वकुशले दृष्टियुक्ते च विंशातिः ।  
    
[०५८।०५]  
यदकुशलं चित्तमावेणिकं तत्र विंशतिश्चैत्ताः ।  
    
[०५८।०५-०५८।०६]  
दश महाभूमिकाः षट् क्लेआशमहाभूमिका द्वावकुशलमहाभूमिकौ वितर्कोविचारश्च ।  
    
[०५८।०६-०५८।०७]  
आवेणिकं नाम चित्तं यत्राविद्यैव केवला नान्यः क्लेशो ऽस्ति रागादिः ।  
    
[०५८।०७-०५८।०८]  
दृष्टियुक्ते ऽप्यकुशले विंशतिर्य एवावेणिके ।  
    
[०५८।०८]  
ननु च दृष्ट्यधिकत्वादेक विंशतिर्भवन्ति ।  
न भवन्ति ।  
    
[०५८।०८-०५८।०९]  
यस्मान्महाभूमिक एव कश्चित् प्रज्ञाविशेषो दृष्टिरित्युच्यते ।  
    
[०५८।०९-०५८।१०]  
तत्राकुशलं दृष्टियुक्तं यत्र मिथ्यादृष्टिर्वा दृष्टिपरामर्शो वा शीलव्रतपरामर्शो वा ।  
    
[०५८।११]  
क्लेशैश्चतुर्भिः क्रोधाद्यैः कौकृत्येनैकविंशतिः ॥ वक्क्_२।२९ ॥  
    
[०५८।१२-०५८।१३]  
यत्र पुनश्चतुर्भिः क्लेशैः सम्प्रयुक्तमकुशलं चित्तं रागेण व प्रतिघेन वा मानेन वा विचिकित्सया वा तत्रैकविंशतिर्भवन्ति ।  
    
[०५८।१३-०५८।१४]  
स च क्लेशः आवेणिकोक्ताश्च विंशतिः ।  
    
[०५८।१४-०५८।१५]  
क्रोधादिभिरप्युपक्लेशैर्यथोक्तैः सम्प्रयुक्ते चित्ते एते च विंशतिः स चोपक्लेश इत्येकविंशतिर्भवन्ति ।  
    
[०५८।१५]  
कौकृत्येनाप्येकविंशतिः ।  
    
[०५८।१५-०५८।१६]  
तदेव कौकृत्यमेकविंशतितमं भवति ।  
    
[०५८।१६]  
समासत आवेणिके चेतस्यकुशले दृष्टियुक्ते च विंशतिः ।  
    
[०५८।१६-०५८।१७]  
अन्यक्लेशोपक्लेशसम्प्रयुक्ते त्वेकविंशतिः ।  
    
[०५८।१८]  
निवृते ऽष्टदश   
    
[०५८।१९-०५८।१८]  
सत्कायान्तग्राहदृष्टिसम्प्रयुक्तं चित्तं कामधातौ निवृताव्याकृतम् ।  
    
[०५८।१९-०५८।२०]  
तत्राष्टादश चैत्ताः ।  
    
[०५८।२०]  
दश महाभूमिकाः षट् क्लेशमहाभूमिकाः वितर्कविचारौ च ।  
    
[०५८।२०-०५८।२१]  
दृष्टिः पूर्ववदेव नाधिका भवति ।  
    
[०५८।२२]  
अय्नत्र द्वादशाव्याकृते मताः ।  
    
[०५८।२३]  
निवृतादन्यदव्याकृतमनिवृताव्याकृतम् ।  
तत्र द्वादश चैत्ता इष्टाः ।  
    
[०५८।२३-०५८।२४]  
दश महाभूमिका वितर्कविचारौ च ।  
    
[०५८।२४]  
बहिर्देशका अव्याकृतमपि कौकृत्यमिच्छन्ति ।  
    
[०५८।२४-०५८।२५]  
तेषां तत्सम्प्रयुक्ते चेतसि त्रयोदश भवन्ति ।  
    
[०५८।२६]  
मिद्धं सर्वाविरोधित्वाद्यत्र स्यादधिकम् हि तत् ॥ वक्क्_२।३० ॥  
    
[०५८।२७]  
सर्वैरेभिर्यथोक्तै श्चैतैर्मिद्धमविरुद्धं कुशलाकुशलाव्याकृतत्वात् ।  
    
[०५८।२७-०५९।०१]  
अतो तत्र तत्स्यात् तत्राधिकं तद्वेदितव्यम् ।  
    
[०५९।०१-०५९।०२]  
यत्र द्वाविंशतिस्तत्र त्रयोविंशतिर्यत्र त्रयोविंशतिस्तत्र चतुर्विंशतिरित्येवमादि ।  
    
[०५९।०२]  
य एव कामधातौ चैत्तानां नियम उक्तः   
    
[०५९।०३]  
कौकृत्यमिद्धाकुशलान्याद्ये ध्याने न सन्त्यतः ।  
    
[०५९।०४]  
अतो यथोक्तात् कौकृत्यं मिद्धं च सर्वथा नास्ति प्रथमे ध्याने यत् किञ्चिदकुशलम् ।  
    
[०५९।०५]  
प्रतिघः शाठ्यमदमायावर्ज्याश्च क्रोधादय आह्रीक्यानपत्राप्ये च ।  
अन्यत्सर्व तथैव ।  
    
[०५९।०६]  
य एव प्रथमे ध्याने न सन्ति त एव   
    
[०५९।०७]  
ध्यानान्तरे वितर्कश्च   
    
[०५९।०८]  
नास्ति ।  
शेषं तथैव ।  
    
[०५९।०९]  
विचारश्चाप्यतः परम् ॥ वक्क्_२।३१ ॥  
    
[०५९।१०-०५९।११]  
ध्यानान्तरात् परेण द्वितीयादिषु ध्यानेष्वारूप्येषु च यथाप्रतिषिद्धं नास्ति विचारश्च ।  
    
[०५९।११]  
माया शाठ्यं चेत्यपिशब्दात् ।  
शेषं तथैव ।  
    
[०५९।११-०५९।१२]  
ब्रह्मणो हि यावच्छाठ्यं पठ्यते पर्षत्सम्बन्धत्वान्नोर्ध्वम् ।  
    
[०५९।१२-०५९।१३]  
स हि स्वस्यां पर्षद्यश्वजिता भिक्षुणा प्रश्नं पृष्टः "कुत्रेमानि ब्रह्मन् चतवारि महाभूतान्यपरिशेषं निरुध्यन्ते" इति ।  
    
[०५९।१३-०५९।१४]  
अप्रजानन् क्षेपमकार्षीत् ।  
    
[०५९।१४-०५९।१५]  
"अहमस्मिन् ब्रह्मा ईश्वरः कर्ता निर्माता स्रष्टा सृजः पितृभूतो भूतानामि"ति ।  
    
[०५९।१५]  
उक्तमेतद्यस्यां भूमौ यत्र चित्ते यावन्तश्चैत्ताः ॥  
    
[०५९।१६]  
इदानीं केषाञ्चिदेव चैत्तानां तन्त्रविहितं नानाकारणं वक्ष्यते ।  
    
[०५९।१६-०५९।१७]  
आह्रीक्यस्यानपत्राप्यस्य च किं नानाकारणम् ।  
    
[०५९।१८]  
अह्रीरगुरुता   
    
[०५९।१९-०५९।२०]  
गुणेषु गुणवत्सु चागौरवता अप्रतीशता अभयमवशवर्तिता आह्रीक्यं गौरवप्रतिद्वन्द्वो धर्मः ॥  
    
[०५९।२१]  
अवद्ये भयादर्शित्वमत्रपा ।  
    
[०५९।२२]  
अवद्यं नाम यद्विगर्हितं सद्भिः ।  
तत्राभयदर्शिता ऽनपत्राप्यम् ।  
    
[०५९।२२-०५९।२३]  
भयमत्रानिष्टं फलं भीयते ऽस्मादिति ।  
    
[०५९।२३-०५९।२४]  
कथमिदं विज्ञातव्यम् अभयस्य दर्शनमभयदर्शिता आहोस्वित् भयस्यादर्शनम् ।  
    
[०५९।२४]  
किं चातः ।  
    
[०५९।२४-०५९।२५]  
अभयस्य दर्शनं चेत् प्रज्ञा विज्ञास्यते भयस्यादर्शनं चेदविद्या विज्ञास्यते ।  
    
[०५९।२५]  
नैव हि दर्शनं दर्शिता नाप्यदर्शनमदर्शिता ।  
किं तर्हि ।  
    
[०५९।२५-०५९।२६]  
यस्तयोर्निमित्तमुपक्लेशस्तच्चानपत्राप्यमिति ।  
    
[०५९।२६]  
अन्ये पुनराहुः ।  
    
[०५९।२६-०६०।०१]  
आत्मापेक्षया दोषैरलज्जन माह्रीक्यं परापेक्षया ऽनपत्राप्यमिति ।  
    
[०६०।०१]  
एवमपि द्वे अपेक्षे युगपत् कथं सेत्स्यतः ।  
    
[०६०।०१-०६०।०३]  
न खलूच्यते युगपदात्मानं परं चापेक्षत इत्यपि त्वस्त्यसौ कदाचिदलज्जा या आत्मानमपेक्षमाणस्यापि प्रवर्तते सा आह्रीक्यम् ।  
    
[०६०।०३-०६०।०४]  
अस्ति या परमपेक्षमाणस्य प्रवर्त्तते सा ऽनपत्राप्यम् ।  
    
[०६०।०४]  
विपर्ययेण ह्रीरपत्राप्यं च वेदितव्यम् ।  
    
[०६०।०४-०६०।०५]  
प्रतहमेन तावत् कल्पेन सगौरवता सप्रतीशता न भयवशव्र्तिता ह्रीः ।  
    
[०६०।०५]  
अवद्येष्वभयदर्शिअता ऽपत्राप्यम् ।  
    
[०६०।०६]  
द्वितीयेन कल्पेनात्मपरापेक्षाभ्यां लज्जने ।  
    
[०६०।०७]  
प्रेम्णो गौरवस्य च किं नानाकारणम् ।  
    
[०६०।०८]  
प्रेम श्रद्धा ।  
    
[०६०।०९]  
द्विविधं हि प्रेम क्लिषाटमक्लिष्टं च ।  
तत्र क्लिष्टं तृष्णा यथा पुत्रदारादिषु ।  
    
[०६०।०९-०६०।१०]  
अक्लिष्टं श्रद्धा शास्तृगुरुगुणान्वितेषु ।  
    
[०६०।१०]  
स्याच्छ्रद्धा नप्रेम ।  
    
[०६०।१०-०६०।११]  
दुःधसमुदयालम्बना श्रद्धा ।  
    
[०६०।११]  
स्यात् प्रेम न श्रद्धा ।  
क्लिष्टं प्रेम ।  
    
[०६०।११-०६०।१२]  
उभयं निरोधमार्गालम्बना श्रद्धा ।  
    
[०६०।१२]  
नोभयमेतानाकारान् स्थापयित्वा ।  
    
[०६०।१२-०६०।१३]  
पुद्गलेषु तु प्रेम न गौरवं पुत्रदारसार्धं विहार्यन्तेवासिषु ।  
    
[०६०।१३]  
गौरवं न प्रेम अन्यगुरुषु ।  
उभयं स्वगुरुषु ।  
    
[०६०।१३-०६०।१४]  
नोभयम् एतानाकारान् स्थापयित्वा ।  
    
[०६०।१४]  
श्रद्धा हि नाम गुणसम्भावना ।  
तत्पूर्विका च प्रियता प्रेम ।  
    
[०६०।१५]  
तस्मान्न सैव प्रेमेत्यपरे ।  
    
[०६०।१६]  
गुरुत्वं ह्रीः ।  
    
[०६०।१७]  
गौरवं हि नाम सप्रतीशता ।  
तत्पूर्विका च लज्जा ह्रीः ।  
    
[०६०।१७-०६०।१८]  
अतो न गौरवमेव ह्लीरित्यपरे ।  
    
[०६०।१९]  
ते पुनः कामरूपयोः ॥ वक्क्_२।३२ ॥  
    
[०६०।२०]  
आरूप्यधातौ प्रेमगौरवे न स्तः ।  
    
[०६०।२०-०६०।२१]  
ननु च श्रद्धा ह्रीश्च कुशलमहाभूमिकत्वात्तत्रापि विद्येते ।  
    
[०६०।२१]  
द्विविधा हि श्रद्धा धर्मेषु पुद्गलेषु च ।  
एवं सप्रतीशता ऽपि ।  
    
[०६०।२१-०६०।२२]  
तत्र ये पुद्गलालम्बने श्रद्धाह्रियौ ते तत्र न स्तः ।  
    
[०६०।२२]  
ते चेह प्रेमगौरवे अभिप्रेते ।  
    
[०६०।२३]  
वितर्कविचारयोः किं नानाकारणम् ।  
    
[०६०।२४]  
वितर्कचारा वौदार्यसूक्ष्मते ।  
    
[०६०।२५]  
कस्य ।  
चेतस इति पश्चाद्वक्ष्यति ।  
चित्तौदारिकता वितर्कः ।  
चित्तसूक्ष्मता विचारः ।  
    
[०६०।२५-०६०।२६]  
कथं पुनः अनयोरेकत्र चित्ते योगः ।  
    
[०६०।२६]  
केचिदाहुः ।  
    
[०६०।२६-०६१।०१]  
यथा ऽप्यसुनिष्ठ्यूतं सर्पिः सूर्यरश्मिभिरूपरिष्टात्स्पृष्टं नातिश्यायते नातिविलीयते एवंवितर्कविचारयोगाच्चित्तं नातिसूक्ष्मं भवति नात्योदारिक मित्युभयोरपि तत्रास्ति व्यापारः ।  
    
[०६१।०१-०६१।०३]  
एवं तर्हि निमिट्तभूतौ वितर्कविचारावौदारिक सूक्ष्मतयोः प्राप्नुतो यथा पयश्चा तपश्चसर्पिषः श्यानत्व विलीनत्वयोर्नतु पुनस्तत्स्वभावौ ।  
    
[०६१।०३-०६१।०४]  
आपेक्षिकी चौदारिकसूक्ष्मता भूमिप्रकारभेदादित्याभवाग्राद्वितर्कविचारौ स्याताम् ।  
    
[०६१।०४-०६१।०५]  
नचौदारिकसूक्ष्मातया जातिभेदो युकतः ॥  
    
[०६१।०५]  
अन्ये पुनराहुः ।  
    
[०६१।०५-०६१।०६]  
वाक्संस्कारा वित्र्कविचाराः सूत्र उक्ताः ।  
    
[०६१।०६]  
"वितर्क्य विचार्य वाचं भाषते नावितस्र्याविचार्ये"ति ।  
    
[०६१।०६-०६१।०७]  
तत्र ये औदारिकास्ते वितर्काः ये सूक्ष्मास्ते विचाराः ।  
    
[०६१।०७-०६१।०८]  
यदि चैकत्र चित्ते ऽन्यो धर्म औदारिको ऽन्यः सूक्ष्मः को ऽत्र विरोध इति ।  
    
[०६१।०८-०६१।०९]  
न स्याद्विरोधो यदि जातिभेदः स्याद्वेदनासञ्ज्ञावत् ।  
    
[०६१।०९]  
एकस्यां जातौ मृद्वधिमात्रता युगपन्न सम्भवति ।  
    
[०६१।१०]  
जातिभेदो ।प्यस्ति ।  
स तर्हि वक्तव्यः ।  
दुर्वचो ह्यसावतो मृद्वधिमात्रतया व्यज्यते ।  
    
[०६१।११]  
नैवं व्यक्तो भवति ।  
प्रत्येकं जातीनां मृद्वधिमात्रतवात् ।  
    
[०६१।११-०६१।१२]  
नैव हि वितर्कविचारावेकत्र चित्ते भवत इत्यपरे ।  
    
[०६१।१२]  
कथमिदानीं प्रथमं ध्यानं पञ्चाङ्गयुक्तम् ।  
    
[०६१।१३]  
भूमितस्तत् पञ्चाङ्गयुकतं न क्षणतः ॥  
    
[०६१।१४]  
मानमदयोः किं नानाकारणम् ।  
    
[०६१।१५-०६१।१६]  
मान उन्नतिः ।  
मदः स्वधर्मे रक्तस्य पर्यादानं तु चेतसः ॥ वक्क्_२।३३ ॥  
    
[०६१।१७]  
येन केनचित् परतो विशेषपरिकल्पेन चेतस उन्नतिः मानः ।  
    
[०६१।१७-०६१।१८]  
मदस्तु स्वधर्मेष्वेव रक्तस्य यच्चेतसः पर्यादानम् ।  
    
[०६१।१८]  
यथा मद्यज एवं रागजः ।  
    
[०६१।१८-०६१।१९]  
सम्प्रहऋशणविशेषो मद इत्यपरे ।  
    
[०६१।२०]  
उक्ताः सह चित्तेन चैत्ताः प्रकारश स्तेषां पुनरिमाः सञ्ज्ञाः परिभाष्यन्ते ।  
    
[०६१।२१]  
प्रवचन एताभिः सद्व्यवहारात् ।  
    
[०६१।२२]  
चित्तं मनो ऽथ विज्ञानमेकार्थं   
    
[०६१।२३]  
चिनोतीति चित्तम् ।  
मनुत इति मनः ।  
विजानातीति विज्ञानम् ।  
    
[०६१।२३-०६२।०१]  
चित्तं शुभाशुभैर्धातुभिरिति चित्तम् ।  
    
[०६२।०१]  
तदेवाश्रयभुतं मनः ।  
आश्रितभूतं विज्ञानमित्यपरे ।  
    
[०६२।०१-०६२।०२]  
यथा चित्तं मनो विज्ञानमित्येको ऽर्थः ।  
    
[०६२।०२]  
एवं ।  
    
[०६२।०३]  
चित्तचैतसाः ।  
    
[०६२।०४]  
साश्रया लम्बनाकाराः सम्परयुक्ताश्च ।  
    
[०६२।०५]  
एको ऽर्थः ।  
त एव हि चित्तचैत्ताः साश्रया उच्यन्ते इन्द्रियाश्रितत्वात् ।  
    
[०६२।०५-०६२।०६]  
सालम्बना विषयग्रहणात् ।  
    
[०६२।०६]  
साकारास्तस्यैवालम्बनस्य प्रकारश आकरणात् ।  
    
[०६२।०६-०६२।०७]  
सम्प्रयुक्ताः समं प्रयुक्तत्वात् ।  
    
[०६२।०७]  
केन प्रकारेण समं परयुक्ता इत्याह   
    
[०६२।०८]  
पञ्चधा ॥ वक्क्_२।३४ ॥  
    
[०६२।०९]  
पञ्चभिः समताप्राकारैराश्रयालम्बनाकारकालद्रव्यसमताभिः ।  
केयं समता ।  
    
[०६२।०९-०६२।१०]  
यथैव ह्येकं चित्तमेवं चैत्ता अप्येकैका इति ।  
    
[०६२।१०]  
निर्दिष्टाश्चित्तचैत्ताः सविस्तरप्रभेदाः ।  
    
[०६२।११-०६२।१२]  
विप्रयुक्तास्तु संस्काराः प्राप्त्यप्राप्ती सभागता ।  
आसञ्ज्ञिकं समापत्ती जीवितं लक्षणानि च ॥ वक्क्_२।३५ ॥  
    
[०६२।१३]  
नामकायादयश्चेति   
    
[०६२।१४]  
इमे संस्कारा न चित्तेन असम्प्रयुक्ता नच रूपस्वभावा इति चित्तविप्रयुक्ताउच्यन्ते ।  
    
[०६२।१५]  
तत्र तावत्   
    
[०६२।१६]  
प्रप्तिर्लाभः समन्वयः ।  
[०६२।१७]  
द्विविधा हि प्राप्तिरप्राप्तविहीनस्य च लाभः प्रतिलब्धेन च समन्वागमः ।  
    
[०६२।१८]  
विपर्ययादप्राप्तिरिति सिद्धम् ।  
कस्य पुनरिमे प्राप्त्यप्राप्ती ।  
    
[०६२।१९]  
प्राप्त्यप्राप्ती स्वसन्तान पतितानां   
    
[०६२।२०]  
न परसन्तानपतितानाम् ।  
नहि परकीर्यैः कश्चित्समन्वागतः नाप्यसन्ततिपतितानाम् ।  
    
[०६२।२१]  
न ह्यसतत्वसङ्ख्यातैः कश्चित्समन्वागतः ।  
एष तावत् संस्कृतेषु नियमः ।  
    
[०६२।२१-०६२।२२]  
असंस्कृतेषु पुनः प्राप्त्यप्राप्ती   
    
[०६२।२३]  
निरोधयोः ॥ वक्क्_२।३६ ॥  
    
[०६२।२४]  
सर्वसत्त्वा अप्रतिसङ्ख्यानिरोधेन समन्वागताः ।  
    
[०६२।२४-०६२।२५]  
अत एव हि चोत्तमभिधर्मे "अनास्रवैर्धर्मः कः समन्वागतः ।  
    
[०६२।२५]  
आह ।  
    
[०६२।२५-०६२।२६]  
सर्वसत्त्वा" इति ।  
    
[०६२।२६-०६३।०१]  
प्रतिसङ्ख्यानिरोधेन सकलबन्धनादिक्षणस्थवर्ज्याः सर्व आर्याः पृथग्जनाश्च केचित्समन्वागताः ।  
    
[०६३।०१-०६३।०२]  
आकाशेन तु नास्ति कश्चित्समन्वागतः ।  
    
[०६३।०२]  
तस्मादस्य नासति प्राप्तिः ।  
    
[०६३।०२-०६३।०३]  
यस्य च नास्ति प्राप्तिस्तस्तस्याप्राप्तिरपि नास्तीति सिद्धान्तः ।  
    
[०६३।०३]  
प्राप्तिर्नामास्ति किञ्चित् भावान्तर्मिति ।  
कुत एतत् ।  
    
[०६३।०४]  
आह सूत्रात् ।  
    
[०६३।०४-०६३।०५]  
सूत्रे ह्युस्तं "स एषां दशानामशैक्षाणां धर्मणामुत्पादात् प्रतिलम्भात्समन्वागमादर्यो भवति पञ्चाङ्गविप्रहीण" इति विस्तरः ।  
    
[०६३।०६]  
तेन तर्हि असत्त्वाख्यैरपि समन्वागमः प्राप्नोति परसत्त्वैश्च ।  
किं कारणम् ।  
    
[०६३।०७]  
सूत्र वचनात् ।  
"राजा भिक्षवश्चक्रवर्ति सप्तभी रत्नैः समन्वागत" इति विस्तरः ।  
    
[०६३।०८]  
वशित्वमत्र समन्वागमशब्देनोक्तम् ।  
तस्य तेषु रत्नेषु वशित्वं कामचार इति ।  
    
[०६३।०९]  
अत्र वशित्वं समन्वागमो ऽन्यत्र पुनर्द्रव्यान्तरमिति ।  
कुत एतत् कः पुनरेवमयोगः ।  
    
[०६३।१०-०६३।११]  
अयम् अयोगः यद् अस्या नैव स्वभावः प्रज्ञायते रूपशब्दादिवद् रागद्वेषादिवद् वा न चापि कृत्यं चक्षुःश्रोत्रादिवत् ।  
    
[०६३।११]  
तस्मात् द्रव्यधर्मासम्भवादयोगः ।  
    
[०६३।११-०६३।१२]  
उत्पत्तिहेतुर्धर्माणां प्राप्तिरिति चेत् ।  
    
[०६३।१२]  
असंस्कृतस्य न स्यात् ।  
    
[०६३।१२-०६३।१३]  
ये च धर्मा अप्राप्ता ये च त्यक्ता भूमिसञ्चारवैअराग्यतस्तेषां कथमुत्पत्तिः स्यात् ।  
    
[०६३।१३]  
सहजप्राप्तिहेतुका चेत् ।  
    
[०६३।१३-०६३।१४]  
जातिरिदानीं किङ्करी जातिजातिर्वा ।  
    
[०६३।१४-०६३।१५]  
सकलबन्धनानां खल्वपि मृदुमध्याधिमात्रक्लेशोत्पत्तिभेदो न स्यात् प्राप्त्यभेदात् ।  
    
[०६३।१५]  
यतो वा स भेदस्तत एवास्तु तदुत्पत्तिः ।  
    
[०६३।१५-०६३।१६]  
तस्मान्नोत्पत्तिहेतुः प्राप्तिः ।  
    
[०६३।१६]  
कश्चैवमाहोत्पत्तिहेतुः प्राप्तिरिति ।  
किं तर्हि ।  
    
[०६३।१६-०६३।१७]  
व्यवस्था हेतुः ।  
    
[०६३।१७-०६३।१८]  
असत्यां हि प्राप्तौ लौकिकमानसानामार्यपृथग्जनानामार्या इमे पृथग्जना इम इति न स्याद् व्यवस्थानम् ।  
    
[०६३।१८-०६३।१९]  
प्रहीणाप्रहीण क्लेशताविशेषादेतत् भवितुमर्हति ।  
    
[०६३।१९-०६३।२०]  
एतच्चैव कथं भविष्यत्येषां प्रहीणः क्लेश एषामप्रहीण इति ।  
    
[०६३।२०]  
प्रप्तौ सत्यामेतत्सिध्यति तद्विगमाविगमात् ।  
आश्रयविशेषादेतत्सिध्यति ।  
    
[०६३।२१-०६३।२२]  
आश्रयो हि स आर्याणां दर्शनभावनामार्गसामर्थ्यात्तथा परावृत्तो भवति यथा न पुनस्तत्प्रहेयाणां क्लेशानां प्ररोहसमर्थो भवति ।  
    
[०६३।२२-०६३।२३]  
अतो ऽग्निदग्धव्रीहिवदवीजीभूते आश्रये क्लेशानां प्रहीणक्लेश इत्युच्यते ।  
    
[०६३।२३]  
उपहतवीजभावे वा लौकिकेन मार्गेण ।  
    
[०६३।२४]  
विपर्ययादप्रहीणक्लेशः ।  
    
[०६३।२४-०६३।२५]  
यश्चाप्रहीणस्तेन समन्वागतो यः प्रहीणस्तेना समन्वागत इति प्रज्ञप्यते ।  
    
[०६३।२५-०६३।२६]  
कुशला अपि धर्मा द्विप्रकारा अयत्नभाविनो यत्नभाविनश्च ये त उच्यन्ते उत्पत्तिप्रतिलम्भिकाः प्रायोगिकाश्चेति ।  
    
[०६३।२६-०६३।२७]  
तत्रायत्नभाविभिराश्रयस्य तद्वीजभावानुपघातात् समन्वागत उपघातादसमन्वागत उच्यते समुच्छिन्नकुआशलमूलः ।  
    
[०६३।२७-०६४।०१]  
तस्य तूपघातो मिथ्यादृष्ट्या वेदितव्यः ।  
    
[०६४।०१-०६४।०२]  
न तु खलु कुशलानां धर्माणां वीजभावस्यात्यन्तं सन्ततौ समुद्घातः ।  
    
[०६४।०२-०६४।०३]  
येपुनर्यत्नभाविनस्तैरुत्पन्नैस्तदुत्पत्तिर्वशित्वा विघातात्सन्ततेः समन्वागत उच्यते ।  
    
[०६४।०३-०६४।०५]  
तस्माद्वीजमेवात्रानपोद्धृतमनुपहतम् परिपृष्टं च वाशिअत्वकाले समन्वागमाख्यां तभते नान्यद् द्रव्यम् ।  
    
[०६४।०५]  
किं पुनरिदं बीजं नाम ।  
    
[०६४।०५-०६४।०६]  
यन्नामरूपं फलोत्पत्तौ समर्थ साक्षात् पारम्पर्येण वा ।  
    
[०६४।०६]  
सन्ततिपरिणामविशेषात् ।  
को ऽयं परिणामो नाम ।  
    
[०६४।०६-०६४।०७]  
सन्ततेरन्यथात्वम् । का चेयं सन्ततिः।  
    
[०६४।०७]  
हेतुफलभूतस्त्रैयध्विकाः संस्काराः ।  
    
[०६४।०७-०६४।०८]  
यत् तूक्त "लोभेन समन्वागतो ऽभव्यश्चत्वारि स्मृत्युपस्थानानि भावयितुमि"ति ।  
    
[०६४।०८-०६४।०९]  
तत्राधिवासनं लोभस्याविनोदनं वा समन्वागमः ।  
    
[०६४।०९-०६४।१०]  
यावद्धि तस्याधिवासको ऽविनोदको भवति तावत् भव्यस्तानि भावयितुम् ।  
    
[०६४।१०-०६४।११]  
एवमयं समन्वागमः सर्वाथा प्रज्ञप्तिधर्मो न तु द्रव्यधर्मः ।  
    
[०६४।११]  
तस्य च प्रतिषेधो ऽसमन्वागम इति ।  
    
[०६४।११-०६४।१२]  
द्रव्यमेव तु वैभाषिकाः उभयं वर्णयन्ति ।  
    
[०६४।१२]  
किं कारणम् ।  
एष हि नः सिद्धान्त इति ।  
सा किलैषा प्रप्तिः   
    
[०६४।१३]  
त्रैयध्विकानां त्रिविधा   
    
[०६४।१४]  
अतीतानां धर्माणामतीता ऽपि प्राप्तिरस्त्यनागत्या ऽपि प्रत्युत्पन्ना ऽपि ।  
    
[०६४।१४-०६४।१५]  
एवमनागतपरत्युत्पन्नानां प्रत्येकं त्रिविधा ।  
    
[०६४।१६]  
षुभादीनां षुभादिका ।  
    
[०६४।१७]  
कुशलाकुशलाव्याकृतानां कुआशलाकुशलाव्याकृतैव यथाक्रमं प्राप्तिः ।  
    
[०६४।१८]  
स्वधातुका तदाप्तानां   
    
[०६४।१९]  
ये धर्मास्तद्धात्वाप्तास्तेषां स्वधातुका प्राप्तिः ।  
    
[०६४।१९-०६४।२०]  
कामरूपारूप्यावचराणां कामरूपारूप्यावचरी यथाक्रमम् ।  
    
[०६४।२१]  
अनाप्ता नां चतुर्विधा ॥ वक्क्_२।३७ ॥  
    
[०६४।२२]  
अनास्रवाणां धर्माणां चतुर्विधा प्रप्तिः ।  
समासेन त्रैधातुकी चानास्रवा च ।  
    
[०६४।२३-०६४।२४]  
तत्राप्रप्तिंसङ्ङ्ख्यानिरोधस्य त्रैधातुकी प्रतिसङ्ख्यानिरोधस्य रूपारूप्यावचरी चानास्रवा च ।  
    
[०६४।२४]  
मार्गसत्यस्यानास्रवैव ।  
सेयं समस्य चतुर्विधा भवति ।  
    
[०६४।२५]  
शैक्षाणां धर्माणां शैक्षैव प्राप्तिः अक्षैक्षाणामशैक्षानाशैक्षाणान्तुभेदः ।  
    
[०६५।०१]  
स निर्दिश्यते   
    
[०६५।०२]  
त्रिधा नशैक्षा ऽशैक्षाणां   
    
[०६५।०३]  
नैवशैक्षानाशैक्षा धर्मा उच्यन्ते सास्रवा धर्मा असंस्काऋतं च ।  
    
[०६५।०३-०६५।०४]  
तेषां शैक्षादिभेदेन त्रिविधा प्राप्तिः ।  
    
[०६५।०४]  
सास्रवाणां तावत् नैवशैक्षानाशैक्षी प्राप्तिः ।  
    
[०६५।०४-०६५।०५]  
अप्रतिसङ्ख्यानिरोधस्य च प्रतिसङ्ख्यानिरोधस्य चानार्येण प्रप्तस्य ।  
    
[०६५।०५-०६५।०६]  
तस्यैव शैक्षेण मार्गेण प्रप्तस्य शैक्षी अशैक्षेणाशैक्षी ।  
    
[०६५।०६-०६५।०७]  
दर्शनभावनाहेयानां यथाक्रमं दराशनभावनाहेयैव पराप्तिः ।  
    
[०६५।०७]  
अहेयानां तु भेदः ।  
स निर्दिश्यते   
    
[०६५।०८]  
अहेयानां द्विधा मता ।  
    
[०६५।०९-०६५।१०]  
अप्रहेयाधर्मा अनास्रवाः ।  
तेषामप्रतिसङ्ख्यानिरोधस्य भावनाहेया प्राप्तिः अनार्यप्राप्तस्य च प्रतिसङ्ख्यानिरोधस्य ।  
    
[०६५।१०-०६५।११]  
तस्यैवार्यमार्गप्राप्तस्यानास्रवा ऽहेया मार्गसत्यस्य च ।  
    
[०६५।१२]  
यदुक्तं "त्रैयध्विकानां त्रिविधे" ति तस्योत्सर्गस्यायमपवादः   
    
[०६५।१३]  
अव्याकृताप्तिः सहजा  
    
[०६५।१४]  
अनिवृताव्याकृतानां सहजैव प्राप्तिर्नाग्रजा न पश्चात्कालजा ।  
दुर्बलत्वात् ।  
    
[०६५।१४-०६५।१५]  
तेनतेषामतीतानामतीतैव यावत् प्रत्युत्पन्नानां प्रत्युत्पन्नैव ।  
    
[०६५।१५-०६५।१६]  
किं सर्वस्यैवानिवृताव्याकृतस्य ।  
    
[०६५।१६]  
न सर्वस्य ।  
    
[०६५।१७]  
अभिज्ञानैर्माणिकादृते ॥ वक्क्_२।३८ ॥  
    
[०६५।१८]  
द्वे अभिज्ञे अव्याकृते निर्माणचित्तं च वर्जयित्वा ।  
    
[०६५।१८-०६५।१९]  
तेषां हि बलवत्त्वात् प्रयोगविशेषनिष्पत्तेः पूर्व पश्चात् सहजा प्राप्तिः ।  
    
[०६५।१९-०६५।२०]  
शैल्पस्थानिकस्यापि कस्यचिदीर्यापथिकस्या  
त्यर्थमभ्यस्तस्येच्छन्ति ।  
    
[०६५।२१]  
किमनिवृताव्याकृतस्यैव सहजा प्रप्तिरित्याह   
    
[०६५।२२]  
निवृतस्य च रूपस्य   
    
[०६५।२३-०६५।२४]  
निवृताव्याकृतस्यापि विज्ञप्तिरूपस्य सहर्जैव प्राप्तिरधिमात्रेणाप्यविज्ञप्त्यनुत्थापनादौर्बल्यसिद्धेः ।  
    
[०६५।२५-०६५।२६]  
यथा ऽव्याकृतानां धर्माणामयं प्रप्तिभेदः किमेवं कुशलाकुशलानामपिकश्चित् प्राप्तिभेदो ऽस्ति ।  
    
[०६५।२६]  
अस्तीत्याह ।  
    
[०६५।२७]  
कामे रूपस्य नाग्रजा ।  
    
[०६५।२८]  
कामावचरस्य विज्ञप्त्यविज्ञप्तिरूपस्याग्रजा प्रप्तिः सर्वथा नास्ति ।  
    
[०६५।२८-०६५।२९]  
सहजा चास्ति पश्चात्कालजा च ।  
    
[०६५।३०]  
किमप्राप्तेरपि प्राप्तिवत्प्रकारभेदः ।  
नेत्याह ।  
किं तर्हि ।  
    
[०६६।०१]  
अक्लिष्टाव्याकृता ऽप्राप्तिः   
    
[०६६।०२]  
अप्राप्तिरनिवृताव्याकृतैव सर्वा ।  
अध्वभेदेन पुनः   
    
[०६६।०३]  
सा ऽतीताजातयोस्त्रिधा ॥ वक्क्_२।३९ ॥  
    
[०६६।०४]  
प्रत्युत्पन्नस्य नारत्यप्राप्तिः प्रत्युत्पन्ना ।  
    
[०६६।०४-०६६।०५]  
अतीतानागतयोस्तु त्रैयध्विकी ।  
    
[०६६।०६]  
कामाद्याप्तामलानां च   
    
[०६६।०७]  
त्रिविधेति वर्त्तते ।  
कामाप्तानां कामरूपारूप्यावचरी ।  
    
[०६६।०७-०६६।०८]  
एवं रूपारूप्याप्तानामनास्रवाणां च नास्त्यनास्रवा काचिदप्राप्तिः ।  
    
[०६६।०८]  
तथाहि ।  
    
[०६६।०९]  
मार्गस्याप्राप्तिरिष्यते ।  
    
[०६६।१०]  
पृथग्जनत्वम्   
    
[०६६।११]  
"पृथग्जनत्वं कतमत् ।  
आर्यधर्माणामलाभ" इति शास्त्रपाठः ।  
    
[०६६।११-०६६।१२]  
अलाभश्च नामाप्राप्तिः ।  
    
[०६६।१२]  
नच पृथग्जनत्वमनास्रवं भवितुमर्हति ।  
    
[०६६।१२-०६६।१३]  
कतमेषामार्यधर्माणामलाभः ।  
    
[०६६।१३]  
सर्वेषामविशेषवचनात् ।  
स तु यो विना लाभेनालाभः ।  
    
[०६६।१३-०६६।१४]  
अन्यथा हि चुद्धो ऽपि श्रावकप्रत्येकबुद्धगोत्रकै रसमन्वागमादनार्यः स्यात् ।  
    
[०६६।१४-०६६।१५]  
एवशब्दस्तर्हि पठितव्यः ।  
    
[०६६।१५]  
न पठितव्यः ।  
एकपदान्यपि ह्यवधारणानि भवन्ति ।  
    
[०६६।१५-०६६।१६]  
तद्यथा अब्भक्षो वायुभक्ष इति ।  
    
[०६६।१६]  
दुःखे धर्मज्ञानक्षान्तितत्सहभुवामलाभ इत्यपरे ।  
    
[०६६।१६-०६६।१७]  
न च तद्योगा दनार्यत्वप्रसङ्गः ।  
    
[०६६।१७]  
तदलाभस्यात्यन्तं हतत्वात् ।  
    
[०६६।१७-०६६।१८]  
ते तर्हि त्रिगोत्रा इति कतमेषामलाभः ।  
    
[०६६।१८]  
सर्वेषाम् ।  
एवं तर्हि स एव दोषः ।  
पुनः स एव परिहारः ।  
    
[०६६।१८-०६६।१९]  
यत्नस्तर्हि व्यर्थः ।  
    
[०६६।१९]  
एवं तु साधु यथा सौत्रान्तिकानाम् ।  
कथं च सौत्रान्तिकानाम् ।  
    
[०६६।२०]  
"अनुत्पन्नार्यधर्मसन्ततिः पृथग्जनत्वमि"ति ।  
    
[०६६।२१]  
अथेयमप्राप्तिः कथं विहीयते ।  
यस्य या धर्मस्य प्राप्तिरसौ  
    
[०६६।२२]  
तत्प्राप्तिभुसञ्चाराद् विहीयते ॥ वक्क्_२।४० ॥  
    
[०६६।२३-०६६।२४]  
यथा तावदार्यमार्गस्यालाभः पृथग्जनत्वं तस्य लाभात्तद्विहीयते भूमिसञ्चाराच्च ।  
    
[०६६।२४]  
एवमन्येषामपि योज्यम् ।  
    
[०६६।२४-०६६।२५]  
विहीयत इति तस्या अप्राप्तेरप्राप्तिरुत्पद्यते प्राप्तिश्छिद्यते ।  
    
[०६६।२५-०६६।२६]  
किं पुनरप्राप्तिप्राप्त्योरपि प्राप्त्यप्राप्ती भवतः ।  
    
[०६६।२६]  
उभयोरप्युभयं भव्तीत्याहुः ।  
    
[०६६।२६-०६६।२७]  
ननु चैवमनवस्था प्रसङ्गः प्रप्तीनाम् ।  
    
[०६६।२७]  
नानवस्थाप्रसङ्गः ।  
परस्परसमन्वागमात् ।  
    
[०६६।२७-०६७।०१]  
आत्मना तृतीयो हि धर्म उत्पद्यते ।  
    
[०६७।०१]  
स च धर्मस्तस्य प्राप्तिः प्राप्तिप्राप्तिश्च ।  
    
[०६७।०१-०६७।०२]  
तत्र प्राप्त्युत्पादात्तेन धर्मेण समन्वागतो भवति प्राप्तिप्राप्त्या च ।  
    
[०६७।०२-०६७।०३]  
प्राप्तिप्राप्त्युत्पादात् पुनः प्राप्त्यैव समन्वागतो भवत्यतो नानव्स्था ।  
    
[०६७।०३-०६७।०४]  
एवं च कृत्व आत्मना तृतीयस्य धर्मस्य कुशलस्य क्लिष्टस्य क्लिष्टस्य वा द्वितीये क्षणे तिस्रः प्राप्तयो जायन्ते ।  
    
[०६७।०४-०६७।०५]  
तासां च पुनस्तिस्रो ऽनुप्राप्तय इति षड् भवन्ति ।  
    
[०६७।०५-०६७।०६]  
तृतीये क्षणे प्रथमद्वितीयक्षणोत्पन्नानां द्रव्याणां नव प्राप्तयः सार्धमनुप्राप्तिभिरित्यष्टादाश भवन्ति ।  
    
[०६७।०६-०६७।१०]  
एवमुत्तरोत्तरवाऋद्धिप्रसण्ङ्गेनैताः प्रप्तयो विसर्पन्त्यः सर्वेषामतीतानागतानां क्लेशोपक्लेशक्षणानामुपपत्तिलाभिकानां च कुशलक्षणानां सम्प्रयोग सहभुवामनाद्यन्तसंसारपर्यापन्नानामनन्ता एकस्य प्राणिनः क्षणे क्षणे उपजायन्ते इत्यनन्तद्रव्याः प्रतिसन्तानमात्मभावक्षणाः सत्त्वानां भवन्ति ।  
    
[०६७।१०]  
अत्युत्सवो वतायं प्राप्तीनां वर्त्तते ।  
    
[०६७।११]  
केवलं तु अप्रतिघातिन्यो यतो ऽवकाशमाकाशे लभन्ते ।  
    
[०६७।११-०६७।१२]  
इतरथा ह्याकाशे ऽप्यव काशो न स्यात् द्वितीयस्य प्राणिनः ॥  
    
[०६७।१३]  
अथ केयं सभागता ।  
    
[०६७।१४]  
सभागता सत्त्वसाम्यं   
    
[०६७।१५]  
सभागता नाम द्रव्यम् ।  
सत्त्वानां साकृश्यं निकायस भाग इत्यस्याः शास्त्रे सञ्ज्ञा ।  
    
[०६७।१६]  
सा पुनरभिन्ना भिन्ना च ।  
अभिन्ना सर्वसत्त्वानां सत्त्वसभागता ।  
    
[०६७।१६-०६७।१७]  
प्रतिसत्त्वं सर्वेषु भावात् ।  
    
[०६७।१७-०६७।१८]  
भिन्ना पुनस्तेषामेव सत्त्वानां धातुभूमिगतियोनिजातिस्त्रीपुरुषोपासकभिक्षुशैक्षा शैक्ष्यादिभेदेन प्रतिनियता धर्मसभागता ।  
    
[०६७।१८-०६७।२०]  
पुनः स्क्न्धायतनधातुतः यदि सत्वसभागता द्रव्यमविशिष्तं न स्यात् अन्योन्यविशेषभिन्नेषु सत्त्वेषु सत्त्वस्त्त्व इत्यभेदेन बुद्धिर्न स्यात् प्रज्ञप्तिश्च ।  
    
[०६७।२०-०६७।२१]  
एवं स्कन्धादि बुद्धिप्रज्ञप्तय्यो ऽपि योज्याः ।  
    
[०६७।२१]  
स्याच्च्यवेतोपपद्येत न च सत्त्वसभागतां विजह्यान्न च प्रतिलभेतेति ।  
    
[०६७।२२]  
चतुष्कोटिकः ।  
प्रथमा कोटिः यतश्च्यवते तत्रैवोपपद्यमानः ।  
    
[०६७।२२-०६७।२३]  
द्वितीया नियाममव्क्रामन् ।  
    
[०६७।२३]  
स हि पृथग्जनसभागतां विजह्यादार्यसभागतां प्रतिलभते ।  
    
[०६७।२४]  
तृतीया गतिसञ्चारात् ।  
चतुर्थ्येतानाकारान् स्थापयित्वा ।  
[०६७।२५]  
यदि पृथग्जनसभागता नाम द्रव्यमस्ति किं पुनः पृथग्जनत्वेन ।  
    
[०६७।२६]  
नहि मनुष्यसभागताया अन्यन्मनुष्यत्वं कल्प्येते ।  
    
[०६७।२६-०६८।०२]  
नैव च लोकः सभागतां पश्यत्यरूपिणीत्वात् नचैनां प्रज्ञया परिच्छिनत्ति प्रतिपद्यते च सत्वानां जात्यभेदमिति सत्या अपि तस्याः कथं तत्र व्यापारः ।  
    
[०६८।०२]  
अपिचासत्त्वसभागता ऽपि किं नेष्यते ।  
    
[०६८।०३-०६८।०४]  
शालियवमुद्गमासाम्रपनसलोहकाञ्चनादीनां स्वजातिसादृश्यात् तासां च सभागतानामन्योन्यभिन्नानां कथमभेदेन सभागता प्रज्ञप्तिः क्रियते ।  
    
[०६८।०४-०६८।०५]  
वैशेषिकाश्चैवं द्योतिता भवन्ति ।  
    
[०६८।०५]  
तेषामपि ह्येष सिद्धान्तः ।  
    
[०६८।०५-०६८।०६]  
सामान्यपदार्थो नामास्ति यतः समानप्रत्ययोत्पत्तिरतुल्यप्रकारेष्वपीति ।  
    
[०६८।०६]  
अयं तु तेषां विशेषः ।  
    
[०६८।०६-०६८।०७]  
स एको ऽप्यनेकस्मिन् वर्त्तते यदि द्योतिता यदि न द्योतिता ।  
    
[०६८।०७-०६८।०८]  
अस्त्येषा तु सभागता सूत्रे वचनादिति वैभाषिकाः ।  
    
[०६८।०८-०६८।०९]  
उस्तं हि भगवता "स चेदित्थन्त्वमागच्छति मनुष्याणां सभागतामि"ति ।  
    
[०६८।०९]  
उक्तमेतन्नतूक्तं द्रव्यान्तरमिति ।  
का तर्हि सा ।  
    
[०६८।०९-०६८।१०]  
त एव हि तथाभूताः संस्कारा येषु मनुष्यादिप्रज्ञप्तिः शाल्यादिषु सभागतावत् ।  
    
[०६८।१०-०६८।११]  
तत्त्वेतन्न वर्णयन्ति ।  
    
[०६८।१२]  
अथ किमिदमासञ्ज्ञिकं नाम ।  
    
[०६८।१३]  
आसञ्ज्ञिकमसञ्ज्ञिषु ।  
    
[०६८।१४]  
निरोधश्चित्तचैत्तानां   
    
[०६८।१५-०६८।१७]  
असञ्ज्ञिसत्त्वेषु देवेपूपपन्नानां यश्चित्तचैत्तानां निरोधस्तदासञ्ज्ञिकन्नाम द्रव्यं येन चित्तचैत्ता अनागते ऽध्वनि कालान्तरं सन्निरुध्यन्ते नोत्पत्तुं लभन्ते ।  
    
[६८१।७-०६८१७]  
नदीतोयसन्निरोधवत् ।  
    
[०६८।१७]  
तत् पुनरेकान्तेन   
    
[०६८।१८]  
विपाकः   
    
[०६८।१९]  
कस्य विपाकः ।  
असञ्ज्ञिसमापत्तेः ।  
कतमे ते सत्त्वा येष्वसञ्ज्ञिसत्त्वाः ।  
    
[०६८।२०]  
ते बृहत्फलाः ॥ वक्क्_२।४१ ॥  
    
[०६८।२१]  
बृहत्फला नाम देवा येषां केचिदसञ्ज्ञिसत्त्वाः प्रदेशे भवन्ति ध्यानान्तरिकावत् ।  
    
[०६८।२२]  
किं पुनस्तेनैव कदाचिअत् संशिनो भवन्ति ।  
भवन्त्युपपत्तिकाले च्युतिकाले च ।  
    
[०६८।२३-०६८।२४]  
"प्रकृष्टमपि कालं स्थित्वा सह सञ्ज्ञोत्पादात्तेषां सत्त्वानां तत्स्थानात् च्युतिर्भवती"ति सूत्रे पाथः ।  
    
[०६८।२४-०६८।२५]  
ते च ततो दीर्घस्वप्नव्युत्थिता इव च्युत्वा कामधातावुपपद्यन्ते नान्यत्र ।  
    
[०६८।२५-०६८।२६]  
पूर्वसमापत्तिसंस्कारपरिक्षयात् अपूर्वानुपचयाच्च क्षिप्ता इव क्षीणवेगा इषवः पृथिवीं पतन्ति ।  
    
[०६८।२६-०६८।२७]  
येन च तत्रोपपत्तव्यं तस्यावश्यं कामावचरं कर्मापरपर्यायवेदनीयम्भवति ।  
    
[०६८।२७]  
यथोत्तरकौरवाणां देवोपपात्तिवेदनीयम् ।  
    
[०६८।२८]  
अथ समापत्ती इति यदुक्तं कतमे ते समापत्ती ।  
    
[०६८।२८-०६८।२९]  
असञ्ज्ञिसमापत्तिर्निरोधसमापत्तिश्च ।  
    
[०६८।२९]  
केयमसञ्ज्ञिसमापत्तिः ।  
    
[०६८।२९-०६८।३०]  
यथैवासञ्ज्ञिकमुक्तं "निअरोधश्चित्तचैत्तानामि"ति ।  
    
[०६९।०१]  
तथा ऽसञ्ज्ञिसमापत्तिः   
    
[०६९।०२]  
असञ्ज्ञिनां समापत्तिरसञ्ज्ञा वे त्यसञ्ज्ञिसमापत्तिः ।  
    
[०६९।०२-०६९।०३]  
सा ऽपि चित्तचैत्तानां निरोधः ।  
    
[०६९।०३]  
एतावत्तथाशब्देनान्वाकृष्यते ।  
सा तु समापत्तिः ।  
    
[०६९।०४]  
ध्याने ऽन्त्ये   
    
[०६९।०५]  
अन्त्यध्यानं चतुर्थं तत्पर्यापन्ना ऽसौ नान्यभुमिका ।  
किमर्थमेनां समापद्यन्ते ।  
    
[०६९।०६]  
निःसृतीच्छया ।  
    
[०६९।०७]  
निःसरणमेषां मन्यन्ते ।  
अतो मोक्षकामतया समापद्यन्ते ।  
    
[०६९।०७-०६९।०८]  
आसञ्ज्ञिकं विपाकत्वात् अव्याकृतमिति सिद्धम् ।  
    
[०६९।०८]  
इयं तु   
    
[०६९।०९]  
शुभा   
    
[०६९।१०]  
कुशलैवासञ्ज्ञिसमापत्तिः ।  
तस्या असञ्ज्ञिसत्त्वेषु पञ्चस्कन्धको विपाकः ।  
कुशला सती  
    
[०६९।११]  
उपपद्यवेद्यैव   
    
[०६९।१२]  
उपपद्यवेदनीयैव ।  
न दृष्टधर्मपर्यायवेदनीया नापि अनियता ।  
    
[०६९।१२-०६९।१३]  
यो ऽप्येनामुत्पाद्य परिहीयते सो ऽपि किलावश्यं पुनरुत्पाद्यासञ्ज्ञिसत्त्वेषूपपद्यत इति ।  
    
[०६९।१३-०६९।१४]  
अत एव तल्लाभी नियामं नावक्रामति ।  
    
[०६९।१४]  
सेयं पृथग्जनस्यैवेष्यते ।  
    
[०६९।१५]  
नार्यस्य  
    
[०६९।१६]  
नह्यार्यां असञ्ज्ञिसमापत्तिं समापद्यन्ते विनिपातस्थानमिवैतां पश्यन्तः।  
    
[०६९।१६-०६९।१७]  
निःसरणसञ्ज्ञिनो हि तां समापद्यन्ते ।  
    
[०६९।१७-०६९।१८]  
अथ किमेनामार्याश्चतुर्थध्यानलाभादतीतानागतां प्रतिलभन्ते ध्यानवत् ।  
    
[०६९।१८]  
अन्ये ऽपि अतावन्न प्रतिलभन्ते ।  
किं कारणम् ।  
    
[०६९।१८-०६९।१९]  
एषा ह्युचिता ऽपि सती महाभिसंस्कारसाध्यत्वादचित्तकत्वाच्च ।  
    
[०६९।२०]  
एकाध्विकाप्यते ॥ वक्क्_२।४२ ॥  
    
[०६९।२१]  
एककालिकेत्यर्थः ।  
वर्त्तमानकालिकैव लभ्यते   
    
[०६९।२१-०६९।२२]  
यथा प्रातिमोक्षसंवरः ।  
    
[०६९।२२-०६९।२३]  
लब्धया तु द्वितईयादिषु क्षणेष्वतीतया ऽपि समन्वागतो भवति यावन्न त्यजति ।  
    
[०६९।२३]  
अचित्तक त्वान्नानागता भाव्यते ।  
    
[०६९।२४]  
निरोधसमापत्तिरिदानिं कतमा ।  
    
[०७०।०१]  
निरोधाख्या तथैवेयं   
    
[०७०।०२]  
यथैवासञ्ज्ञिमापत्थिः ।  
तथाशब्देन कः प्रकारो गृह्यते ।  
"निरोधश्चित्तचैत्तानामि"ति ।  
    
[०७०।०३]  
अयं त्वस्या विशेषः ।  
इयं   
    
[०७०।०४]  
विहारार्थं   
    
[०७०।०५]  
शान्तविहारसञ्ज्ञापूअर्वकेण मनसिकारेण एनां समापद्यन्ते ।  
    
[०७०।०५-०७०।०६]  
तां तु निःसरणसञ्ज्ञा पूर्वकेण ।  
    
[०७०।०६]  
सा खल्वपि चतुर्थध्यानभूमिका ।  
इयं तु   
    
[०७०।०७]  
भवाग्रजा ।  
    
[०७०।०८]  
नैवसञ्ज्ञानासञ्ज्ञायतनभूमिकैव ।  
सा चेयं   
    
[०७०।०९]  
शुभा   
    
[०७०।१०]  
कुशलैव न क्लिल्ष्टा नाव्याकाऋता ।  
कुशला सती   
    
[०७०।११]  
द्विवेद्या ऽनियता च ।  
    
[०७०।१२]  
द्वयोः कालयोर्वेद्या उपपद्यवेदनीया चापरपर्यायवेदनीया च ।  
    
[०७०।१२-०७०।१३]  
अनियता च विपाकं प्रति कदाचिन्न विपच्यते ।  
    
[०७०।१३-०७०।१४]  
यदीह परिनिअर्वायात् तस्या हि भवाग्रे चतुःस्कन्धको विपाकः ।  
    
[०७०।१४]  
सा चेयमेकान्तेन   
    
[०७०।१५]  
आर्यस्य   
    
[०७०।१६-०७०।१७]  
नहि पृथग्जना निरोधसमापत्तिमुत्पादयितुं शक्नुवन्त्युच्छेदभीरुत्वादार्यमार्गबलेन चोत्पादनाद्दृष्टधर्मनिर्वाणस्य तदधिमुक्तितः ।  
    
[०७०।१७]  
आर्यस्यापि चेयं न वैराग्यलभ्या ।  
[०७०।१८]  
किं तर्हि ।  
    
[०७०।१९]  
आप्या प्रयोगतः ॥ वक्क्_२।४३ ॥  
    
[०७०।२०]  
प्रयोगलभ्यैवेयम् ।  
न चातीता लभ्यते नाप्यनागत भाव्यते ।  
    
[०७०।२०-०७०।२१]  
चित्तबलेन तद्भावनात् ।  
    
[०७०।२१]  
किं भगवतो ऽपि परायोगिकी ।  
नेत्याह ।  
    
[०७०।२२]  
बोधिलभ्या मुनेः   
    
[०७०।२३-०७०।२४]  
क्षयज्ञानसमनं कालं बुद्धा भगवन्त एनां लभन्ते नास्ति किञ्चिद्बुद्धानां प्रायोगिकं नाम ।  
    
[०७०।२४]  
इच्छामात्रप्रतिबद्धो हि तेषां सर्वगुणसम्पात्सम्मुखीभावः ।  
    
[०७०।२५]  
तस्मादेषां सर्ववैराग्यलाभिकम् ।  
    
[०७०।२५-०७०।२६]  
कथं खल्वि दानीमनुत्पादितायां निरोधसमापत्तौ क्षयज्ञानकाले भगवानुभयोतोभागविमुक्तः सिध्यति ।  
    
[०७०।२७-०७१।०१]  
सिध्यत्युत्पादितायामिव तस्यां वशित्वात् प्रागेव तां बोधिसत्त्वः शैक्ष्यावस्थायामुत्पादयतीति पाश्चत्त्याः ।  
    
[०७१।०१]  
अथ कस्मादेवं नेष्यते ।  
    
[०७१।०१-०७१।०२]  
एवं च स्थविरोपगुप्तस्यापीदं नेत्रीपदं प्रामाणिकं भविष्यति ।  
    
[०७१।०२-०७१।०३]  
"निरोधसमापत्तिमुत्पाद्य क्षयज्ञानमुत्पादयतीति वक्तव्यं तथागत"इति ।  
    
[०७१।०४]  
न प्राक्   
    
[०७१।०५]  
नहि पूर्वं तस्या उतपादनं युज्यत इति काश्मीरकाः ।  
किं कारणम् ।  
    
[०७१।०६]  
चतुस्त्रिंशत्क्षणाप्तितः ।  
    
[०७१।०७]  
चतुस्रिंशता किल चित्तक्षणैर्बोधिसत्त्वो बोधिमनुप्राप्तः ।  
    
[०७१।०७-०७१।०९]  
सत्याभिसमये षोडशभिर्भवाग्रवैराग्ये चाष्टादशभिर्नवप्रकाराणां क्लेशानां प्रहाणाय नवानन्तर्यविमुक्तिमार्गोत्पादनात् ।  
    
[०७१।०९]  
त एते चतुस्त्रिंशत् भवन्ति ।  
    
[०७१।०९-०७१।१०]  
आकिञ्चन्यायतनवीतरागस्यास्यनियामावक्रमणादधोभूमिका न पुनःः प्रहेया भवन्ति ।  
    
[०७१।१०-०७१।११]  
अत एतस्मिन्नन्तरे विसभागचित्तासम्भवान्निरोधसमापत्तेरयोग इति ।  
    
[०७१।११-०७१।१२]  
किं पुनः स्याद्यदि विसभागचित्तमन्तरा सम्मुखीक्कुर्यात् ।  
    
[०७१।१२-०७१।१३]  
व्युत्थानाशयः स्यादव्युत्थानाशयाश्च बोधिसत्त्वाः ।  
    
[०७१।१३]  
सत्यमव्युत्थानाशया नतु आस्रव मार्गाव्युत्थानात् ।  
    
[०७१।१३-०७१।१४]  
कथं तर्हि "न तावत् भेत्स्यामि पर्यङ्कमप्राप्ते आस्रवक्षय" इति ।  
    
[०७१।१४-०७१।१५]  
अस्याशयस्याव्युत्थाना देकायन एव सर्वार्थपरिसमाप्तेरिति बहिर्देशकाः ।  
    
[०७१।१५-०७१।१६]  
पूर्वमेव तु वर्णयन्ति काश्मीराः ।  
    
[०७१।१६]  
यद्यप्यनयोः समापत्त्योर्बहुप्रकारो विशेषः ।  
    
[०७१।१७]  
कामरूपाश्रये भूते   
    
[०७१।१८]  
उभे अपि त्वेते असञ्ज्ञिनिरोधसमापत्ती कामधातौ रूपधातौ चोत्पत्स्येते ।  
    
[०७१।१८-०७१।१९]  
ये त्वसञ्ज्ञिसमापत्तिं रूपधातौ नेच्छन्ति तेषामयं ग्रन्थो विरुध्यते ।  
    
[०७१।१९-०७१।२०]  
स्याद्रूपभवो न चासौ भवः पञ्चव्यवचारः ।  
    
[०७१।२०-०७१।२२]  
स्याद्रूपावचराणां सत्त्वानां सञ्ज्ञिनां देवानां विसभागे चित्ते स्थितानामसञ्ज्ञिसमापत्तिं निरोधसमापर्त्तिं च समापन्नानामसञ्ज्ञिनां च देवानामासञ्ज्ञिके प्रतिलब्धे यो भव" इति ।  
    
[०७१।२२]  
अत उभे अप्येते कामरूपाश्रये ।  
    
[०७१।२२-०७१।२३]  
तत्रापि त्वयं विशेषः ।  
    
[०७१।२४]  
निरोधाख्यादितो नृषु ॥ वक्क्_२।४४ ॥  
    
[०७१।२५]  
निरोधसमापत्तिः प्रथमतो मनुष्येपूत्पाद्यते पश्चाद्रूपधातौ परिहीणपूर्वैः ।  
    
[०७१।२६]  
किमतो ऽप्यस्ति परिहाणिः ।  
अस्तीत्याह ।  
    
[०७१।२६-०७२।०१]  
अन्यथा हि न्दायि सूत्रं विरुध्येत ।  
    
[०७२।०१-०७२।०२]  
"इहायुष्मन्तो भिक्षुः शीलसम्पन्नश्च भवति समाधिसम्पन्नश्च प्रज्ञासम्पन्नश्च ।  
    
[०७२।०२-०७२।०५]  
सो ऽभीक्ष्णं सञ्ज्ञावेदयित निरोधं समापद्यते च व्युत्तिष्ठते चास्ति चैतत् स्थानमिति यथाभूतं प्रजानाति स न हैव दृष्ट एव धर्मे प्रतिपत्त्ये वाज्ञामारागयति नापि मरणकालसमये भेदाच्च कायस्यातिक्रम्य देवान् कवडीकाराहार भक्षानन्यतरस्मिन् दिव्ये मनोमये काय उपपद्यते ।  
    
[०७२।०५-०७२।०६]  
स तत्रोपपन्नो ऽभीक्ष्णं सञ्ज्ञावेदितनिरोधं समापद्यते च व्युत्तिष्टहते चास्ति चैतत् स्थानमिति यथाभूतं प्रजानाती"ति ।  
    
[०७२।०६-०७२।०७]  
अत्र हि दिव्यो मनोमयः कायो रूपावचर उक्तो भगवता ।  
    
[०७२।०७]  
इयं च समापत्तिर्भावाग्रिकी ।  
    
[०७२।०८]  
तत्कथमपरिहीणस्य तल्लाभिनो रूपधातौ स्यादुपपत्तिः ।  
    
[०७२।०८-०७२।०९]  
चतुर्थध्यानभूमिकामपि निरोधसभापतिं निकायान्तरीया इच्छन्ति ।  
    
[०७२।०९]  
तेषां विनापि परिहाण्या सिध्यत्येतत् ।  
    
[०७२।१०]  
एतदेव तु न सिध्यति ।  
चतुर्थध्यानभूमिका ऽप्यसावस्तीति ।  
किं कारणम् ।  
    
[०७२।११]  
"नवानुपूर्वसमापत्तय" इति सूत्रे वचनात् ।  
    
[०७२।११-०७२।१२]  
यद्येष नियमः कथं व्युत्क्रान्तसमापत्तयो भवन्ति ।  
    
[०७२।१२]  
प्राथमकल्पिकं प्रत्येष नियमः ।  
    
[०७२।१२-०७२।१३]  
प्रप्तप्रकामवाशित्वास्तु सन्तो विलङ्घ्यापि समापद्यन्ते ।  
    
[०७२।१३]  
एवमनयोः समापत्त्योर्भूमितो ऽपि विशेषः ।  
    
[०७२।१४]  
चतुर्थध्यानतया ऽग्राभूमिकत्वात् ।  
    
[०७२।१४-०७२।१५]  
प्रयोगतो ऽपि निःसरणविहारसञ्ज्ञापूर्वकमनसिकारप्रयोगात् ।  
    
[०७२।१५]  
सन्तानतो ऽपि पृथग्जनार्यसन्तानत्वात् ।  
    
[०७२।१५-०७२।१६]  
फलतो ऽप्यासञ्ज्ञिकभवाग्रफलत्वात् ।  
    
[०७२।१६-०७२।१७]  
वेदनीयतो ऽपि नियतानियतोपपद्योभयथावेदनीयत्वात् ।  
    
[०७२।१७]  
प्रथमोत्पादनतो ऽपि द्विधातुमनुष्योत्पादनात् ।  
    
[०७२।१७-०७२।१८]  
कस्मात् पुनरेते चित्ततचैत्तनिरोधस्वभावे सत्यावसञ्ज्ञिसमापत्तिः सञ्ज्ञावेदितनिरोधसमापत्तिश्चोच्यते ।  
    
[०७२।१८-०७२।१९]  
तत्प्रातिकूल्येन तत्समापत्तिप्रयोगात् ।  
    
[०७२।१९]  
वेदनादिज्ञाने ऽपि परचित्तज्ञानवचनवत् ।  
    
[०७२।१९-०७२।२०]  
कथमिदानीं बहुकालं निरुद्धाच्चित्तात् पुनरपि चित्तं जायते ।  
    
[०७२।२०-०७२।२१]  
अतीतस्याप्यस्तित्वात् इष्यते वैभाषिकैः समनन्तरप्रत्ययत्वम् ।  
    
[०७२।२१]  
अपरे पुनराहुः ।  
    
[०७२।२१-०७२।२२]  
कथं तावद् रूपोपपन्नानां चिरनिरुद्धे ऽपि रूपे पुनरपि रूपं जायते ।  
    
[०७२।२२]  
चित्ताद् एव हि तज् जायते न रूपात् ।  
    
[०७२।२२-०७२।२३]  
एवं चित्तम् अप्य् अस्माद् एव सेन्द्रियात् कायाज् जायते न चित्तात् ।  
    
[०७२।२३-०७२।२४]  
अन्योन्यबीजकं ह्य् एतदुभयं यदुत चित्तं च सेन्द्रियश्च काय इति पूर्वाचार्याः ।  
    
[०७२।२४-०७२।२५]  
भदन्तवसुमित्रस्त्वाह परिपृच्छायां "यस्याचित्तिका निरोधसमापत्तिस्तस्यैष दोषो मम तु सचित्तिका समापत्तिरि"ति ।  
    
[०७२।२६]  
ति ।  
भदन्तघोषक आह तदिदं नोपपद्यते ।  
    
[०७२।२६-०७२।२७]  
"सति हि विज्ञाने त्रयाणां सन्निपातः स्पर्शः ।  
    
[०७२।२७-०७२।२८]  
स्पर्शप्रत्यया च वेदना सञ्ज्ञा चेतन्ऽऽएत्युक्तं भगवता ।  
    
[०७२।२८]  
अतः सञ्ज्ञावेदनयोरप्यत्र निरोधो न स्यात् ।  
अथापि स्यात् ।  
    
[०७३।०१]  
यथा वेदनाप्रत्यया तृष्णे"त्युक्तम् ।  
    
[०७३।०१-०७३।०२]  
सत्यामपि तु वेदनायामर्हतो न तृष्णोत्पत्तिरेवं सत्यपि स्पर्शे वेदन्नादयो न स्युरिति ।  
    
[०७३।०२]  
तस्याविशेषितत्वात् ।  
    
[०७३।०२-०७३।०३]  
अविद्यासंस्पर्शजं हि वेदितं प्रतीत्योत्पन्ना तृष्णेत्युक्तं नतु वेदनोत्पत्तौ स्पर्शो विशेषित इत्यसमानमेतत् ।  
    
[०७३।०४]  
तस्मादचित्तिका निरोधसमापत्तिरिति वैभाषिकाः ।  
    
[०७३।०४-०७३।०५]  
कथमचित्तिकायाः समापत्तित्वम् ।  
    
[०७३।०५]  
महाभूतसमतापादनात् ।  
    
[०७३।०५-०७३।०६]  
समापत्तिचित्तेन च तां समापद्यन्ते समागच्छन्तीति समापत्तिः ।  
    
[०७३।०६]  
किं पुनरेते समापत्ती द्रव्यतः स्त उताहो प्रज्ञप्तितः ।  
    
[०७३।०७]  
द्रव्यत इत्याह ।  
चित्तोत्पत्तिप्रतिबन्धनात् ।  
न ।  
समापत्तिचित्तेनैव तत्प्रतिबन्धनात् ।  
    
[०७३।०८-०७३।०९]  
समापत्तिचित्तमेव हि तच्चित्तान्तरविरुद्धमुत्पद्यते येन कालान्तरं चित्तस्या प्रवृत्तिमात्रं भवति ।  
    
[०७३।०९]  
तद्विरुद्धाश्रयापादनात् ।  
    
[०७३।०९-०७३।११]  
या ऽसौ समापत्तिरिति प्रज्ञप्यते तच्चाप्रवृत्तिमात्रं न पूर्वमासीन्न पश्चात् भवति व्युत्थितस्येति संस्कृता ऽसौ समापत्तिः प्रज्ञप्यते ।  
    
[०७३।११]  
अथवा आश्रयस्यैव तथा समापादनं समापत्तिः ।  
    
[०७३।११-०७३।१२]  
एवमासञ्ज्ञिकमपि द्रष्टव्यम् ।  
    
[०७३।१२-०७३।१३]  
चित्तमेवासौ तत्र चित्तप्रवृत्तिविरुद्धं लभते तच्चाप्रवृत्तिमात्रमासञ्ज्ञिकं प्रज्ञप्यत इति तदेतन्न वर्णयन्ति ।  
    
[०७३।१३]  
व्याख्याते समापत्ती ॥  
    
[०७३।१४]  
जीवितं कतमत् ।  
    
[०७३।१५]  
आयुर्जीवितम्   
    
[०७३।१६]  
एवं ह्युक्तमभिधर्मे ऽजीवितेन्रियं कतमत् ।  
त्रैधातुकमायुरि"ति ।  
    
[०७३।१६-०७३।१७]  
एतच्चैव न ज्ञायते आयुर्नाम क एष धर्म इति ।  
    
[०७३।१८]  
आधार ऊष्मविज्ञानयोर्हि यः ।  
    
[०७३।१९]  
इदमुक्तं भगवता   
    
[०७३।२०-०७३।२१]  
"आयुरूष्माथ विज्ञानं यदा कायं जहत्यमी ।  
अपविद्धस्तदा शेते यथा काष्ठमचेतन" इति ॥  
    
[०७३।२२]  
तद् य ऊष्मणो विज्ञानस्य चाधारभूतो धर्मः स्थितिहेतुस्तदायुः ।  
    
[०७३।२२-०७३।२३]  
तस्येदानीमायुषः क आधारभूतः ।  
    
[०७३।२३-०७३।२४]  
एवं तर्हि परस्परापेक्ष्यवृत्तित्वादेषां कः पूर्वं निवर्तिष्यते ।  
    
[०७३।२४]  
यद्वशादिभवौ विवर्त्तिष्येते इति नित्यानिवृत्तिप्रसङ्गः ।  
    
[०७३।२५]  
आयुषस्तर्हि कर्माधारभूतं यावदाक्षिप्तं कर्मणा तावदनुवर्त्तनात् ।  
    
[०७३।२५-०७३।२६]  
ऊष्मविज्ञानयोरपि किमर्थं कर्मैवाधारभूतं नेष्यते ।  
    
[०७३।२६]  
मा भूत् सर्वं विज्ञानमामरणाद्विपाक इति ।  
    
[०७३।२७]  
ऊष्मणस्तर्हि कर्माधार्भूतं भविष्यति ऊष्मा च विज्ञानस्य ।  
    
[०७३।२७-०७३।२८]  
एवमप्यारूप्येष्वनाधारं विज्ञानं स्यादूष्माभावात् ।  
    
[०७३।२८]  
तस्य पुनः कर्माधारो भविष्यति ।  
    
[०७३।२८-०७४।०१  
न वै लभ्यते कामचारो यत् क्वचिदेवोष्मा विज्ञानस्याधारो भविष्यति क्वचिदेव कर्मेति ।  
    
[०७४।०२]  
उक्तं चात्र ।  
किमुक्तम् ।  
    
[०७४।०२-०७४।०३]  
"मा भूत्सर्वं विज्ञानमामरणाद्विपाक" इति ।  
    
[०७४।०३]  
तस्मादस्त्येव तयोराधारभूतमायुः ।  
    
[०७४।०३-०७४।०४]  
नहि नास्तीति ब्रूमो नतु द्रव्यान्तरम् ।  
    
[०७४।०४]  
किं तर्हि ।  
त्रैधातुकेन कर्मणा निकायसभागस्य स्थितिकालावेधः ।  
    
[०७४।०५-०७४।०६]  
यावद्धि कर्मणा निकायसभागस्यावेधः कृतो भवत्येतावन्तं कालमवस्थातव्यमिति तावत् सो ऽवतिष्ठते तदायुरित्युच्यते ।  
    
[०७४।०६-०७४।०७]  
सस्यानां पाककालावेधवत् क्षिप्तेषुस्थितिकालावेधवच्च ।  
    
[०७४।०७-०७४।०८]  
यस्तु मन्यते संस्कारो नाम कश्चिन् गुणविशेष इषौ जायते यद्वशाद्गमनमापतनाद् भवतीति ।  
    
[०७४।०८-०७४।०९]  
तस्य तदेकत्वात् प्रतिपन्नाभावाच्च देशान्तरैः शीघ्र तरतमप्राप्तिकालभेदा नुपपत्तिः पतनानुपपत्तिश्च ।  
    
[०७४।०९-०७४।१०]  
वायुना तत्प्रतिबन्ध इति चेत् ।  
    
[०७४।१०]  
अर्वाक्पतनप्रसङ्गो न वा कदाचिद्वायोरविशेषात् ।  
    
[०७४।१०-०७४।११]  
एवं तु वर्णयन्ति द्रव्यान्तरमेवायुरस्तीति ।  
    
[०७४।१२]  
अथ किमायुःक्षयादेव मरणं भवत्याहोस्विदन्यथापि ।  
    
[०७४।१२-०७४।१३]  
प्रज्ञप्तावुक्तम् "आयुःक्षयान्मरणं न पुण्यक्षयादि"ति ।  
    
[०७४।१३]  
चतुष्कोटिः ।  
    
[०७४।१३-०७४।१४]  
प्रथमा कोटिरायुर्विपाकस्य कर्मणः पर्यादानात् ।  
    
[०७४।१४]  
द्वितीया भोगविपाकस्य ।  
तृतीयोभयोः ।  
    
[०७४।१४-०७४।१५]  
चतुर्थी विषमापरिहारेण ।  
    
[०७४।१५]  
आयुरुत्सर्गाच्चेति वक्तव्यक्म् ।  
न वक्तव्यम् ।  
आयुःक्षयादेव तन्मरणम् ।  
    
[०७४।१६]  
प्रथमकोट्यन्तर्गमात् ।  
    
[०७४।१६-०७४।१७]  
क्षीणे त्वायुषि पुण्यक्षयस्य मरणे नास्ति सामर्थ्यम् ।  
    
[०७४।१७]  
तस्मादुभयक्षये सति मरणमायुःक्षयादित्युक्तम् ।  
    
[०७४।१७-०७४।१८]  
ज्ञानप्रस्थाने ऽप्युक्तम् "आयुः सन्तत्युपनिबद्धं वर्तत इति वक्तव्यम् ।  
    
[०७४।१८]  
सकृदुत्पन्नं तिष्ठनीति वक्तव्यम् ।  
    
[०७४।१९]  
आह ।  
    
[०७४।१९-०७४।२०]  
कामावचराणां सत्त्वानामसञ्ज्ञिसमापर्त्तिं निरोधसमापर्त्तिं च समापन्नानां सन्तत्युपनिबद्धं वर्त्तत इति वक्तव्यम् ।  
    
[०७४।२०-०७४।२१]  
समापन्नानां रूपारूप्यावचराणां च सत्त्वानां सक्र्दुत्पन्नं तिष्ठतीति वक्तव्यम्" ।  
    
[०७४।२१]  
को ऽस्य भाषितस्यार्थः ।  
    
[०७४।२१-०७४।२२]  
यस्याश्रयोपघातादुपाघतस्तत्सन्तत्यधीनत्वात् प्रथमम् ।  
    
[०७४।२२-०७४।२३]  
यस्य त्वाश्रयोपघात एव नास्ति तद्यथो त्पन्नावस्थानात् द्वितीयम् ।  
    
[०७४।२३-०७४।२४]  
सान्तरायं प्रथमं निरन्तरायं द्वितीयमिति काश्मीराः ।  
    
[०७४।२४]  
तस्मादस्त्यकालमृत्युः ।  
    
[०७४।२४-०७४।२५]  
सूत्र उक्तम् "चत्वार आत्मभावप्रतिलम्भाः ।  
    
[०७४।२५]  
अस्त्यात्मभावप्रतिलम्भो यत्रात्मसञ्चेतना क्रमते न परसञ्चेतने"ति ।  
    
[०७४।२६]  
चतुष्कोटिकः ।  
    
[०७४।२६-०७४।२७]  
आत्मसञ्चेतनैव क्रमते कामधातौ क्रीडाप्रमोष्काणां देवानां मनःप्रदूषकाणां च ।  
    
[०७४।२७-०७४।२८]  
तेषां हि प्रहर्षमनःओप्रदोषाभ्यां तस्मात् स्थानाच्च्युतिर्भवति नान्यथा।  
    
[०७४।२८]  
दुद्धानां चेति वक्तव्यम् ।  
    
[०७५।०१]  
स्वयम्मृत्युत्वात् ।  
परसञ्चेतनैव क्रमते गर्भाण्डगतानाम् ।  
    
[०७५।०१-०७५।०२]  
उभयमप्येषां कामावचराणां प्रायेण ।  
    
[०७५।०२-०७५।०६]  
नोभयं सर्वेषा मन्तराभविकाणां रूपारूप्यावचराणामनेकजातीयानां कामावचराणां तद्यथा नारकाणा मुत्तरकौरवाणां दर्शनमार्गमैत्रीनिरोधासञ्ज्ञि समापत्तिसमापन्नानां राजर्षिजिनदूतजिनादिष्ट धर्मिलो त्तरगङ्गिल श्रेष्ठिपुत्रयशः दुमारजीवकादीनां सर्वेषा चरमभविकानांवोधिसत्त्व मातुस्तद्गर्भायाः चक्रवर्त्तिनश्चक्रवर्त्तिमातुश्च तद्गर्भायाः।  
    
[०७५।०६-०७५।०७]  
अथ कस्मात्सूत्र उक्तं कतमे ते भदन्त सत्त्वा येषां नात्मसञ्चेतना क्रमते न परसंअचेतना ।  
    
[०७५।०७-०७५।०८]  
नैवसञ्ज्ञानासञ्ज्ञायतनोपगाः शारिपुत्रे"ति ।  
    
[०७५।०८-०७५।०९]  
अन्येषु किल ध्यानरूप्येध्वात्मसञ्चेतनास्वभूमिक आर्यमार्गः परसञ्चेतना उत्तरभूमिसामन्तकस्तत्र चोभयं नास्तीति ।  
    
[०७५।०९-०७५।१०]  
ननु चैवं तत्रापि परभूमिक आर्यमार्गः परसञ्चेतना प्राप्नोति ।  
    
[०७५।१०]  
पर्यन्तग्रहणात्तर्हि तदादिसम्प्रत्ययः ।  
    
[०७५।११]  
क्वचिदादिसम्प्रत्ययः क्वचिदादिना पर्यन्तो ऽपि प्रतीयते ।  
यदाह ।  
    
[०७५।११-०७५।१२]  
"तद्यथा देवा ब्रह्मकायिकाः ।  
    
[०७५।१२]  
इयं प्रथमा सुखोपपत्तिरिति ।  
क्वचित् पर्यन्तेनादिरपि प्रतीयते ।  
    
[०७५।१३]  
यदाह ।  
तद्यथा देवा आभास्वराः ।  
इयं द्वितीया सुखोपपत्तिरि"ति   
    
[०७५।१३-०७५।१४]  
अयमत्र तद्यथाशब्दो दृष्टान्तवाचक इति युक्त एतस्माच्छेषसं प्रत्ययः ।  
    
[०७५।१४-०७४।१५]  
एष हि दृष्टान्तधर्मो यदेकमपि तज्जातीयकं दृश्यते ।  
    
[०७५।१५-०७५।१६]  
स चेह तद्यथाशब्दो नास्तीत्यनुपसंहार एषः ।  
    
[०७५।१६]  
यद्ययं तद्यथाशब्दो दृष्टान्तवाचकः स्यादिह न प्राप्नुयात् ।  
    
[०७५।१६-०७५।१७]  
सन्ति सत्त्वा नानात्वकाया नानात्वसञ्ज्ञिनस्तद्यथा मनुष्यस्तदेकत्याश्चदेवा इति ।  
    
[०७५।१७-०७५।१८]  
तस्मादुपदर्शनार्थ एवायं द्रष्टव्य इत्यलमतिप्रसङ्गेन ।  
    
[०७५।१८]  
उक्तं जीवितम् ॥  
    
[०७५।१९]  
लक्षणानि पुनर्जातिर्जरा स्थितिरनित्यता ॥ वक्क्_२।४५ ॥  
    
[०७५।२०]  
एतानि हि संस्कृतस्य चत्वारि लक्षणानि ।  
    
[०७५।२०-०७५।२१]  
यत्रैतानि भवन्ति स धर्मः संस्कृतो लक्ष्यते ।  
[०७५।२१]  
विपर्ययादसंस्कृतः ।  
    
[०७५।२१-०७५।२२]  
तत्र जातिस्तं धर्मं जनयति स्थितिः स्थपयति जरा जरयति अनित्यता विनाशयति ।  
    
[०७५।२२-०७५।२३]  
ननु "त्रीणिमानि संस्कृत लक्षणानी"ति सूत्र उक्तम् ।  
    
[०७५।२३]  
चतुर्थमप्यत्र वक्तव्यं स्यात् ।  
किं चात्र नोक्तम् ।  
आह ।  
    
[०७५।२४]  
स्थितिः ।  
यत्तर्हि "इदं स्थित्यन्यथात्वमि"ति ।  
    
[०७५।२४-०७५।२५]  
जराया एष पर्यायस्तद्यथा जातेरुत्पाद इत्यनित्यतायाश्च व्यय इति ।  
    
[०७५।२५-०७६।०१]  
ये हि धर्माः संस्काराणामध्वसञ्चाराय प्रवृत्तास्त एव सूत्रे लक्षणान्युक्तान्युद्वेजनार्थम् ।  
    
[०७६।०१-०७६।०२]  
जातिर्हि या संस्काराननागतादध्वनः प्रत्युत्पन्नमध्वानं सञ्चारयति ।  
    
[०७६।०२-०७६।०३]  
जरा ऽनित्यते पुनः प्रत्युत्पन्नादतीतं दुर्बलीकृत्य प्रतिघातात् ।  
    
[०७६।०३]  
तद्यथा किल गहनप्रविष्टस्य पुरुषस्य त्रयः शत्रवः ।  
    
[०७६।०३-०७६।०४]  
तत एक एनं गहनादाकर्षेत् द्वौ पुनर्जीविताद्वच्यपरोपयेतां तद्वदिति ।  
    
[०७६।०४-०७६।०५]  
स्थितिस्तु तान् संस्कारानुपगुह्य तिष्ठत्यवियोगमिवेच्छन्ती ।  
    
[०७६।०५-०७६।०६]  
अतो ऽसौ संस्कृतलक्षणं न व्यवस्थापिता ।  
    
[०७६।०६]  
असंस्कृतस्यापि च स्वलक्षणे स्थितिभावात् ।  
    
[०७६।०६-०७६।०७]  
अन्ये पुनः कल्पयन्ति स्थितिं जरां चाभिसमस्य स्थित्यन्यथात्वमित्येकं लक्षणमुक्तं सूत्रे ।  
    
[०७६।०७]  
किं प्रयोजनम् ।  
    
[०७६।०८-०७६।०९]  
एषा ह्येषु सङ्गास्पदमतः श्रियमिवैनां कालकर्णीसहितां दर्शयामास तस्यामनासङ्गार्थमिति ।  
    
[०७६।०९]  
अतश्चत्वार्येव संस्कृत लक्षणानि ।  
    
[०७६।०९-०७६।१०]  
तेषामपि नाम जात्यादीनां संस्कृतत्वादन्यैर्जात्यादिभिर्भवितव्यम् ।  
    
[०७६।१०]  
भवन्त्येव ।  
    
[०७६।११]  
जातिजात्यादयस्तेषां   
    
[०७६।१२]  
तेषामपि चत्वार्यनुलक्षणानि भवन्ति ।  
    
[०७६।१२-०७६।१३]  
जातिजातिः स्थितिस्थितिः जराजरा अनित्यता ऽनित्यता इति ।  
    
[०७६।१३]  
ननु चैकस्यैकस्य चतुर्लक्षणी प्राप्नोति अपर्यवसानदोषश्च ।  
    
[०७६।१४]  
तेषां पुनरन्यजात्यादिप्रसङ्गात् ।  
न प्राप्नोति ।  
यस्मात् ।  
    
[०७६।१५]  
ते ऽष्टधर्मैकवृत्तयः ।  
    
[०७६।१६]  
तेषां जात्यादीनामष्टासु धर्मेषु वृत्तिः ।  
किमिदं वृत्तिरिति ।  
कारित्रं पुरुषकारः ।  
    
[०७६।१७]  
जातिजात्यादीनां चैकत्र धर्मे कथं कृत्वा आत्मना नवमो हि धर्म उत्पद्यते ।  
    
[०७६।१८]  
सार्धं लक्षणानुलक्षणैरष्टाभिः ।  
    
[०७६।१८-०७६।१९]  
तत्र जातिरात्मानं विरहय्यान्यानष्टौ धर्मान् जनयति ।  
    
[०७६।१९]  
जातिजातिः पुन स्तामेव जातिम् ।  
    
[०७६।१९-०७६।२०]  
तद्यथा किल काचित् कुक्कुटी बहून्य पत्यानि प्रजायते काचिदल्पानि ।  
    
[०७६।२०-०७६।२१]  
तद्वत् स्थितिरप्यात्मानं वर्जयित्वा ऽन्यानष्टौ धर्मान् स्थापयति स्थितिस्थितिस्तु तामेव स्थितिम् ।  
    
[०७६।२१-०७६।२२]  
एवं जरा ऽनित्यते अपि यथायोग्यं यज्ये ।  
    
[०७६।२२]  
तस्माना भवत्यनवस्थाप्रसङ्गः ।  
    
[०७६।२२-०७६।२३]  
तदेतदाकाशं पाट्यत इति सौत्रान्तिकाः ।  
    
[०७६।२३-०७६।२४]  
नह्येते जात्यादयो धर्मा द्रव्यतः संविद्यन्ते यथा ऽभिव्यज्यन्ते ।  
    
[०७६।२४]  
किं कारणम् ।  
प्रमाणाभावात् ।  
    
[०७६।२४-०७६।२५]  
नह्येषां द्रव्यतो ऽस्तित्वे किञ्चिदपि प्रमाणमस्ति प्रत्यक्षमनुमानमाप्तागमो वा यथा रूपादीनां धर्माणामिति ।  
    
[०७६।२६-०७६।२७]  
यत्तर्हि सूत्र उक्तं "संस्कृतस्योत्पादो ऽपि प्रज्ञायते व्ययो ऽपि स्थित्यन्यथात्वमपी" ति ।  
    
[०७६।२७]  
ग्रन्थज्ञो देवानां प्रियो नत्वर्थज्ञः ।  
अर्थश्च प्रतिशरण मुक्तं भगवता ।  
    
[०७६।२८]  
कः पुनरस्यार्थः ।  
    
[०७६।२८-०७६।२९]  
अविद्यान्धा हि बालाः संस्कारप्रवाहमात्मात आत्मीयतश्चाधिमुक्ता अभिष्वजन्ते ।  
    
[०७६।२९-०७७।०२]  
तस्य मिथ्याधिमोक्षस्य व्यावर्त्तनार्थं भगवांस्तस्य संस्कारप्रवाहस्यसंस्कृतत्वं प्रतीत्यसमुत्पन्नतां द्योतयितुकाम इदमाह "त्रिणीमानि संस्कृतस्य संस्कृतलक्षणानि" ।  
    
[०७७।०२]  
न तु क्षणस्य ।  
नहि क्षणस्योत्पादादयः प्रज्ञायन्ते ।  
    
[०७७।०३]  
नचाप्रज्ञायमाना एते लक्षणं भवितुमर्हन्ति ।  
    
[०७७।०३-०७७।०४]  
अथ एवात्र सूत्रे "संस्कृतस्योत्पादो ऽपि प्रज्ञायत" इत्युक्तम् ।  
    
[०७७।०४-०७७।०५]  
पुनः संस्कृतग्रहणं संस्कृतत्वे लक्षणानीति यथा विज्ञाये त ।  
    
[०७७।०५-०७७।०६]  
मैवं विज्ञायि संस्कृतस्य वस्तुनो ऽस्तित्वे लक्षणानि जलवलाकावत् साध्वसादुत्वे वा कन्यालक्षणवदिति ।  
    
[०७७।०६-०७७।०७]  
तत्र प्रवाहस्यादिरुत्पादो निवृत्तिर्व्ययः ।  
    
[०७७।०७]  
स एव प्रवाहो ऽनुवर्त्तमानः स्थितिः ।  
    
[०७७।०७-०७७।०८]  
तस्य पूर्वापरविशेषः स्थित्यन्यथात्वम् ।  
    
[०७७।०८-०७७।०९]  
एवं च कृत्वोक्तं "विदिता एव नन्दस्य कुलपुत्रस्य वेदना उत्पद्यन्ते विदिता अव तिष्ठन्ते विदिता अस्तं परिक्षयं पर्यादानं गच्छन्ती"ति ।  
    
[०७७।१०]  
आह चात्र   
    
[०७७।११-०७७।१२]  
"जातिरादिः प्रवाहस्य व्ययश्छेदः स्थितिस्तु सः ।  
स्थित्यन्यथात्वं तस्यैव पूर्वापरविशिष्टता ॥"  
    
[०७७।१३-०७७।१४]  
"जातिरपूर्वो भावं स्थितिः प्रबन्धो व्ययस्तदुच्छेदः ।  
स्थित्यन्यथात्वमिष्टं प्रबन्धपूर्वापरविशेष" इति ॥  
    
[०७७।१५-०७७।१६]  
"क्षणिकस्य हि धर्मस्य विना स्थित्या व्ययो भवेत् ।  
न च व्येत्येव तेनास्य वृथा तत्परिकल्पना ॥"  
    
[०७७।१७]  
तस्मात् प्रवाह एव स्थितिः ।  
एवं च कृत्वा ऽयमप्यभिधर्मनिर्देश उपपन्न्नो भवति ।  
    
[०७७।१८]  
"स्थितिः कतमा ।  
उत्पन्नानां संस्काराणामविनाश" इति ।  
    
[०७७।१८-०७७।१९]  
नहि क्षणस्योत्पन्नस्याविनाशो ऽस्तीति ।  
    
[०७७।१९]  
यदपि च ज्ञानप्रस्थान उक्तम् "एकस्मिंश्चित्ते क उत्पादः ।  
    
[०७७।२०]  
आह ।  
जातिः ।  
को व्ययो मरणम् ।  
किं स्थित्यन्यथात्वं जरे"ति ।  
    
[०७७।२०-०७७।२१]  
तत्रापि निकायसभागचित्तं युज्यते ।  
    
[०७७।२१-०७७।२२]  
प्रतिक्षणं चापि संस्कृतस्यैतानि लक्षणानि युज्यन्ते विना ऽपि द्रव्यान्तरकल्पनया ।  
    
[०७७।२२]  
कथमिति ।  
    
[०७७।२३]  
प्रतिक्षणमभूत्वाभाव उत्पादः ।  
भूत्वा ऽभावो व्ययः ।  
    
[०७७।२३-०७७।२४]  
पूर्वस्य पूर्वस्योत्तरक्षणानुवन्धः स्थितिः ।  
    
[०७७।२४]  
तस्याविस्दृशत्वं स्थित्यन्यथात्वमिति ।  
यदा तर्हि सदृशा उत्पद्यन्ते ।  
    
[०७७।२४-०७७।२५]  
न ते निर्विशेषा भवन्ति ।  
    
[०७७।२५]  
कथमिदं ज्ञायते ।  
    
[०७७।२५-०७७।२६]  
क्षिप्ताक्षिप्तबलिदुर्बलक्षिप्तस्य वज्रादेश्चिराशुतरपातकालभेदात्तन्महाभूतानां परिणामविशेषसिद्धेः ।  
    
[०७७।२६-०७७।२७]  
नातिवहुविशेषभिन्नास्तु संस्काराः सत्यप्यन्यथात्वे सदृशा एव दृश्यन्ते ।  
    
[०७७।२७-०७७।२९]  
अन्तिमस्य तर्हि शब्दार्चिःक्षणस्य परिनिर्वाणकाले च षडायतनस्योत्तरक्षणाभावात् स्थित्यह्न्यन्यथात्वं नास्तीत्यव्यापिनी लक्षणव्यवस्था प्राप्नोति ।  
    
[०७७।२९]  
न वै संस्कृतस्य स्थितिरेवोच्यते ।  
    
[०७८।०१]  
लक्षणमपि तु स्थित्यन्यथात्वम् ।  
    
[०७८।०१-०७८।०२]  
अतो यस्यास्ति स्थितिस्तस्यावश्यमन्यथात्वं भवतीति नास्ति लक्षणव्यवस्थाभेदः ।  
    
[०७८।०२-०७८।०४]  
समासतस्त्वत्र सूत्रे संस्कृतस्येदं लक्षणमिति द्योतितं भगवता "संस्कृतं नाम यद्भूतवा भवति भूत्वा च पुनर्न भवति यश्चास्य स्थितिसञ्ज्ञकः प्रबन्धः सो ऽन्यथा चान्यथा च भवती"ति ।  
    
[०७८।०४-०७८।०५]  
किम् अत्र द्रव्यान्तरैर् जात्यादिभिः कथम् इदानीं स एव धर्मो लक्ष्यस् तस्यैव लक्षणं योक्ष्यते ।  
    
[०७८।०५-०७८।०८]  
कथं तावन् महापुरुषलक्षणानि महापुरुषान् नान्यानि सास्ना-लाङ्गूल-ककुद-शफ-विषाणादीनि च गोत्वलक्षणानि गोर् नान्यानि काठिन्यादीनि च पृथिवीधात्वादीनां लक्षणानि तेभ्यो नान्यानि ।  
    
[०७८।०८-०७८।०९]  
यथा चोध्र्वगमनेन दूराद्धूमस्य धूमत्वं लक्ष्यते नच तत्तस्मादन्यत् ।  
    
[०७८।०९]  
स एवात्र न्यायः स्यात् ।  
    
[०७८।०९-०७८।१०]  
नच संस्कृतानां रूपादीनां तावत् संस्कृतत्वं लक्ष्यते ।  
    
[०७८।१०-०७८।११]  
गृह्णतापि स्वभावं यावत् प्रागभावो न ज्ञायते पश्चाच्च सन्ततेश्च विशेषः ।  
    
[०७८।११-०७८।१२]  
तस्मान्न तेनैव तल्लक्षितं भवति नच तेभ्यो द्रव्यान्तराण्येव जात्यादीनि विद्यन्ते ।  
    
[०७८।१२]  
अथापि नाम द्रव्यान्तराण्येव जात्यादीनि भवेयुः ।  
    
[०७८।१२-०७८।१३]  
किमयुक्तं स्यात् ।  
    
[०७८।१३-०७८।१४]  
एको धर्मः एकस्मिन्नेव काले जातः स्थितो जीर्णो नष्टः स्यादेषां सहभूत्वात् ।  
    
[०७८।१४]  
कारित्रकालभेदात् ।  
अनागता हि जातिः कारित्रं हि करोति ।  
    
[०७८।१४-०७८।१६]  
यस्मान्न जातं जन्यते जनिते तु धर्मे वर्त्तमानाः क्षित्यादयः कारित्रं कुर्वन्तीति न यदा जायते तदा तिष्टति जीर्यति विनश्यति वा ।  
    
[०७८।१६]  
इदं तावदिह सम्प्रधार्यं भवेत् ।  
    
[०७८।१६-०७८।१७]  
किमनागतं द्रव्यतो ऽस्ति नास्तीति पश्चाज्जनयति वा नवेति सिध्येत् ।  
    
[०७८।१७-०७८।१८]  
सत्यपि तु तस्मिन् जातिः कारितरं कुर्वती कथमनागता सिध्यतीत्यनागत लक्षणं वक्तव्यम् ।  
    
[०७८।१८-०७८।२०]  
उपरतकारित्रा चोत्पन्ना कथं वर्त्तमाना सिध्यतीति वर्त्तमानलक्षाणं वक्तव्यम् ।  
    
[०७८।२०-०७८।२१]  
स्थित्यादयो ऽपि च युगपत् कारित्रे वर्त्तमाना एकक्षण एव धर्मस्य स्थितजीर्णविनष्टतां प्रसञ्जेयुः ।  
    
[०७८।२१-०७८।२२]  
यदैव ह्येनं स्थितिः स्थापयति तदैव ज्रा जरयति अनित्यता विनाशयतीति ।  
    
[०७८।२२-०७८।२४]  
किमयं तत्र काले तिष्टत्वाहोस्विज्जीर्यतु विनश्यतु वा यो ऽपि हि ब्रूयात् स्थित्यादीनामपि कारित्रं क्रमेणेति तस्य क्षणिकत्वं बाध्यते ।  
    
[०७८।२४]  
अथाप्येवं ब्रूयात् एष एव हि नः क्षणो यावतैतत् सर्वं समाप्यत इति ।  
    
[०७८।२५-०७८।२६]  
एवमपोइ ताभ्यां सहोत्पन्ना स्थितिस्तावत् स्थापयति न ज्रा जरयति अनित्यता वा विनाश्यतीति ।  
    
[०७८।२६]  
कुत एतत् ।  
स्थितेर्बलीयस्त्वात् ।  
पुनः केनावलीयस्त्वम् ।  
    
[०७८।२६-०७८।२७]  
यदैनां सह धर्मेणानित्यता हन्ति ।  
    
[०७८।२७]  
कृतकृत्या पुनः कर्त्तुं नोत्सहते जातिवत् ।  
    
[०७८।२८]  
स्थतुर्युक्तमनुत्सोढुम् ।  
    
[०७८।२८-०७८।२९]  
नहि शक्यं जात्यादिजन्यं वर्तमानतामानीतं पुनरानेतुम् ।  
    
[०७८।२९]  
शक्यं तु खलु स्थित्या स्थाप्यमत्यन्तमपि स्थापयितुम् ।  
    
[०७८।२९-०७९।०१]  
अतो न युक्तं यन्नोत्सहते ।  
    
[०७९।०१]  
को वा ऽत्र प्रतिबन्धः ।  
ते एव जरा ऽनित्यते ।  
    
[०७९।०१-०७९।०२]  
यदि हि ते बलीयस्यौ स्यातां पूर्वमेव स्याताम् ।  
    
[०७९।०२-०७८।०४]  
निवृत्तकारित्रायां खल्वपि स्थितौ त चापि न तिष्टतः स चापि धर्म इति कथं कुत्र वा कारित्रं कर्त्तुमुत्सहिष्येते किं वा पुनस्ताभ्यां कर्त्तव्यम् ।  
    
[०७९।०४-०७९।०५]  
स्थितिपरिग्रहाद्धि स धर्म उत्पन्नमात्रो न व्यनश्यत् ।  
    
[०७९।०५-०७९।०६]  
स तु तया व्युपेक्ष्यमाणो नियतं न स्थास्यत्ययमेवास्य विनाशः ।  
    
[०७९।०६]  
स्याच्च तावदेकस्य धर्मस्योत्पन्नस्याविनाशः स्थितिः विनाशो ऽनित्यता ।  
    
[०७९।०७]  
जरा तु खलु सर्वथात्वेन न तथा ।  
पूर्वापरविशेषात् विपरिणामाच्च ।  
    
[०७९।०७-०७९।०८]  
अतस्तदन्यथात्वे ऽन्य एव ।  
    
[०७९।०८]  
उक्तं हि   
    
[०७९।०९-०७९।१०]  
"तथात्वेन जरा ऽसिद्धिरन्यथात्वे ऽन्य एव सः ।  
तस्मानैकस्य भावस्य जरा नामोपपद्यते"॥  
    
[०७९।११-०७९।१२]  
यो ऽप्याह निकायान्तरीयो "विनाश कारणं प्राप्यानित्यता विनाशायती"ति तस्य हरीतकीं प्राप्य देवता विरेचयतीत्यापन्नं भवति किं पुनस्तां कल्पयित्वा ।  
    
[०७९।१२-०७९।१५]  
तत् एवास्तु विनाशकारणाद्विनाशः चित्तचैत्तानां च क्षणिकत्वाभ्युपगमात्तदनित्यताया विनाशकारणानपेक्षत्वात् स्थित्यनित्यते कारित्रमभिन्नकालं कुर्यातामित्येकस्यैकत्र काले स्थित विनष्टता सम्प्रसज्येत ।  
    
[०७९।१५-०७०।१६]  
तस्मात् प्रवाहं प्रत्येतानि संस्कृतलक्षणान्युक्तानीत्येवमेतत्सूत्रं सूनीतं भवति ।  
    
[०७९।१७]  
अपिच यद्यनागता जातिर्जन्यस्य जनिका किमर्थं सर्वमनागतं युगपन्नोत्पद्यते ।  
यस्मात्   
    
[०७९।१८]  
जन्यस्य जनिका जातिर्न हेतुप्रत्ययैर्वेना ॥ वक्क्_२।४६ ॥  
    
[०७९।१९]  
नहि विना हेतुप्रत्ययसामग्रया जातिर्जनिका भवति ।  
    
[०७९।१९-०७९।२०]  
हेतुप्रत्ययानामेव तर्हि सामर्थ्यं पश्यामः ।  
    
[०७९।२०-०७९।२१]  
सति सामर्ग्य भावादसति चाभावान्न जातेरिति हेतुप्रत्यया एव जन काःसन्तः ।  
    
[०७९।२१]  
किं च भोः सर्वं विद्यमानमुपलभ्यते ।  
    
[०७९।२२]  
सूक्ष्मा अपि धर्मप्रकृतयः संविद्यन्ते ।  
    
[०७९।२२-०७९।२३]  
जातमित्येव तु न स्यादसत्यां जातौ षष्ठिवचनं च रूपस्योत्पादः इति यथा रूपस्य रूपमिति ।  
    
[०७९।२३-०७९।२४]  
एवं यावदनित्यता यथायोगं वक्तव्या ।  
    
[०७९।२४]  
तेन तर्ह्य् अनात्मत्वम् अप्य् एष्टव्यम् अनात्मबुद्धि-सिद्ध्यर्थम् ।  
    
[०७९।२४-०७९।२६]  
सङ्ख्या-परिमाण-पृथक्त्व-संयोग-विभाग-परत्व-अपरत्व-सत्तादयो ऽपि तीर्थकर-परिकल्पिता अभ्युपगन्तव्या एक-द्वि-महदणु-पृथक्-संयुक्त-वियुक्त-परापर-सदादि-बुद्धि-सिद्ध्यर्थम् ।  
    
[०७९।२६-०७९।२७]  
षष्टीविधानार्थं च रूपस्य संयोग इति ।  
    
[०७९।२७]  
एषा च षष्टो कथं कल्प्यते ।  
    
[०७९।२७-०७९।२८]  
रूपस्य स्वभाव इति ।  
    
[०७९।२८]  
तस्मात् प्रज्ञप्तिमात्रमेवैतदभूत्वाभावज्ञापनार्थं क्रियते जातमिति ।  
    
[०७९।२८-०८०।०१]  
स चाभूत्वाभावलक्षाण उत्पादो बहुविकल्पः ।  
    
[०८०।०१-०८०।०२]  
तस्य विशेषणार्थं रूपस्योत्पाद इति षष्टीं कुर्वन्ति यथा रुपसञ्ज्ञक एवोत्पादः प्रतीयेत मा ऽन्यः प्रत्यायीति ।  
    
[०८०।०२-०८०।०३]  
तद्यथा चन्दनस्य गन्धादयः शिलापुत्रकस्य शरीरमिति ।  
    
[०८०।०३-०८०।०४]  
एवं स्थित्यादयो ऽपि यथायोगं वेदितव्याः ।  
    
[०८०।०४]  
यदि जात्या विना जायते कस्मादसंस्कृतमप्याकाशादिकं न जायते ।  
    
[०८०।०५]  
जायत् इत्यभूत्वा भवति ।  
असंस्कृतं च नित्यमस्तीति न जायते ।  
    
[०८०।०५-०८०।०६]  
यथा च धर्मतया न सर्वं जातिमदिष्यते तथा न सर्वं जायत इत्येष्टव्यम् ।  
    
[०८०।०६-०८०।०८]  
यथा च तुल्ये जातिमत्त्वे तदन्ये प्रत्ययास्तदन्यस्योत्पादने न समर्था भवन्त्येवमेवासंस्कृतस्योत्पादने सर्वे ऽप्यसमर्थाः स्युः ।  
    
[०८०।०८]  
सिद्धा एव तु द्रव्यभावेन जात्यादय इति वैभाषिकाः ।  
    
[०८०।०९-०८०।१०]  
नहि दूषकाः सन्तीत्यागमा अपास्यन्ते नहि मृगाः सन्तीति यवा नोष्यन्ते नहि मक्षिकाः पतन्तीति मोदका न भक्ष्यन्ते ।  
    
[०८०।१०-०८०।११]  
तस्माद्दोषेषु प्रतिविधातव्यं सिद्धान्तश्चानुवर्त्तितव्यः ।  
    
[०८०।११]  
उक्तानि लक्षणानि ॥  
    
[०८०।१२]  
नामकायादयः कतमे ।  
    
[०८०।१३]  
नामकायादयः सञ्ज्ञावाक्याक्षरसमुक्तयः ।  
    
[०८०।१४]  
आदिग्रहणेन पदव्यञ्जनकायग्रहणम् ।  
तत्र सञ्ज्ञाकरणं नाम ।  
    
[०८०।१४-०८०।१५]  
तद्यथा रूपं शब्द इत्येवमादिः ।  
    
[०८०।१५-०८०।१६]  
वाक्यं पदं यावता ऽर्थपरिसमाप्तिस्तद्यथा "अनित्या वत संस्कारा" इत्येवमादि येन क्रियागुणकालसम्बन्धविशेषा गम्यन्ते ।  
    
[०८०।१६-०८०।१७]  
व्यञ्जनमक्षरं तद्यथा अ आ इत्येवमादि ।  
    
[०८०।१७]  
ननु चाक्षराण्यपि लिप्यवयवानां नामानि ।  
    
[०८०।१७-०८०।१८]  
न वै लिप्यवयवानां प्रत्यायनार्थमक्षाराणि प्रणीतान्यक्षराणामेव तु प्रत्यायनार्थं लिप्यवयवाः प्रणीताः ।  
    
[०८०।१९]  
कथमश्रूयमाणानि लेख्येन प्रतीयेरन्निति नाक्षराण्येषां नामानि ।  
    
[०८०।१९-०८०।२०]  
एषां च सञ्ज्ञादीनां समुक्तयो नामादिकायाः ।  
    
[०८०।२०]  
उच समवाये पठन्ति ।  
तस्य समुक्तिरित्येतद् रूपं भवति ।  
    
[०८०।२१]  
यो ऽर्थः समवाय इति सो ऽर्थः समुक्तिरिति ।  
    
[०८०।२१-०८०।२२]  
तत्र नामकायस्तद्यथा रूपशब्दगन्धरसस्प्रष्टव्यानीत्येवमादि ।  
    
[०८०।२२-०८०।२३]  
पदकायः तद्यथा "सर्वसंस्कारा अनित्याः सर्वधर्म अनात्मानः शान्तं निर्वाणमि" त्येवमादि ।  
    
[०८०।२३-०८०।२४]  
व्यञ्जनकायस्तद्यथा क ख ग घ ञेत्येवमादि ।  
    
[०८०।२४-०८०।२५]  
ननु चैते वाक्स्वभावत्वाच्छब्दात्मका इति रूपस्वभावा भवन्ति ।  
    
[०८०।२५]  
कस्माच्चित्तविप्रयुक्ता इत्युच्यन्ते ।  
नैते वाक्स्वभावाः ।  
    
[०८०।२५-०८०।२६]  
घोषो हि वाक् नच घोषामात्रेनार्थाः प्रतीयन्ते ।  
    
[०८०।२६]  
किं तर्हि ।  
    
[०८०।२६-०८०।२८]  
वाङ्नाम्नि प्रव्र्त्तते नामार्थं द्योतयति नैव घोषमात्रं वाग् येन तु घोषेणार्थः प्रतीयते स घोषो वाक् ।  
    
[०८०।२८]  
केन पुनर्घोषेणार्थः प्रतीयते ।  
    
[०८०।२८-०८१।०१]  
यो ऽर्थेषु कृतावधिर्वक्तृभिस्तद्यथागौरित्येष शब्दो नवस्वर्थेषु कृतावधिः ।  
    
[०८१।०२-०८१।०३]  
"वाग्दिग्भूरश्मिवज्रेषु पश्वक्षिस्वर्गवारिषु ।  
नवस्वर्थेषु मेधावी गोशब्दमुपधारयेदि"ति ॥  
    
[०८१।०४-०८१।०५]  
यो ऽपि हि मन्यते नामार्थं द्योतयतीति तेनाप्येतदवश्यमभ्युपगन्तव्यं यदि प्रतीपदार्थकं भवतीति ।  
    
[०८१।०५-०८१।०६]  
तच्चैत च्छब्दमात्रादेव प्रतीतपदार्थकात् सिध्यतीति किमर्थरं नाम कल्पयित्वा ।  
    
[०८१।०६]  
इदं चापि न ज्ञायते कथं वाङ्नाम्नि प्रवर्त्तत इति ।  
    
[०८१।०६-०८१।०७]  
किं तावदुत्पादयत्याहोस्वित् प्रकाशयति ।  
    
[०८१।०७]  
यद्युत्पाद यति ।  
    
[०८१।०७-०८१।०९]  
घोषस्ववत्वाद्वाचः सर्वं घोषमात्रं नामोत्पादयिष्यति यादृशो वा घोषविआशेष इष्यते नाम्न उत्पादकः स एवार्थस्य द्योतको भविष्यति ।  
    
[०८१।०९]  
अथ प्रकाशयति ।  
    
[०८१।०९-०८१।११]  
घोषस्वभावत्वाद्वाचः सर्वं घोषमात्रं नाम प्रकशयिष्यति यादृशो वा घोषविशेष इष्यते नाम्नः परकाशकः स एवार्थस्य द्योतको भविष्यति ।  
    
[०८१।११]  
न खल्वपि शब्दानां सामर्ग्यमस्ति क्षणैकमिलनम् ।  
    
[०८१।१२]  
न चैकस्य भागश उत्पादो युक्त इति कथमुत्पादयन्ती वाङ्नामोत्पादयेत् ।  
    
[०८१।१२-०८१।१३]  
कथं तावदतीतापेक्षः पश्चिमो विज्ञप्तिक्षण उत्पादयत्यविज्ञप्तिम् ।  
    
[०८१।१३-०८१।१४]  
एवं तर्हि पश्चिम एव दे नाम्न उत्पादाद्यो ऽपि तमेवैकम् शृणोति सो ऽप्यर्थं प्रतिपद्येत ।  
    
[०८१।१४-०८१।१५]  
अथाप्येवं कल्प्येत वाग्व्यञ्जनं जनयति व्यञ्जनं तु नामेति ।  
    
[०८१।१५-०८१।१६]  
अत्रापि स एव प्रसङ्गो व्यञ्जनां सामर्ग्याभावात् ।  
    
[०८१।१६]  
एष एव च प्रसङ्गो नाम्नः प्रकाशकत्वे वाचः ।  
    
[०८१।१६-०८१।१८]  
व्यञ्जनां पि वाग्विशिष्टप्रज्ञा अप्यवहितचेतस्का लक्षणतः परिच्छेत्तुम् नोत्सहन्त इति व्यञ्जयापि वाक् नैवोत्पादिका न प्रकाशिका युज्यते ।  
    
[०८१।१८-०८१।१९]  
अथाप्यर्थसहजं नाम जात्यादिवदिष्यते ।  
    
[०८१।१९]  
एवं सत्यतीतानागतस्यार्थस्य वर्त्तमानं नाम न स्याद् ।  
    
[०८१।१९-०८१।२१]  
अपत्यानां पितृभिर्यथेष्टं नामानि कल्प्यन्त इति कतमन्नाम तत्सहजं स्यात् असंस्कृतानां च धर्माणां केन सहजं नाम स्यादित्यनिष्टिरेवेयम् ।  
    
[०८१।२१-०८१।२२]  
यदप्युक्तं भगवता   
    
[०८१।२३]  
"नामसन्निशारिता गाथा गाथानां कविराश्रयः" इति   
    
[०८१।२४-०८१।२५]  
अत्रार्थेषु कृतावधिः शब्दो नाम नाम्ना च रचनाविशेषो गाथेति नामसन्निताभवति रचनाविशेषाश्च द्रव्यान्तरं नोपपद्यते ।  
    
[०८१।२५]  
पङ्क्तिवच्चित्तानुपूर्व्यवच्च ।  
    
[०८१।२६]  
अस्तु वा व्यञ्जनमात्रस्य द्रव्यान्तरभावपरिकल्पना ।  
    
[०८१।२६-०८१।२७]  
तत्समूहा एव नामकायादयो भविष्यन्तीत्यपार्थिका तत्प्रज्ञप्तिः ।  
    
[०८१।२७-०८१।२८]  
सन्त्येव तु विप्रयुक्तसंस्कारभावना नामकाया द्रव्यत इति वैभाषिकाः ।  
    
[०८१।२८]  
नहि सर्व धर्मास्तर्कगम्या भवन्तीति ।  
    
[०८२।०१-०८२।०२]  
अथ किम्प्रतिसंयुक्ता एते नामकायादयः सत्त्वाख्या असत्त्वाख्या विपाकजा औपचयिका नैःष्यन्दिकाः कुशला अकुशला अव्याकृता इति वक्तव्यम् ।  
    
[०८२।०२]  
आह   
    
[०८२।०३]  
कामरूपाप्तसत्त्वाख्या निःष्यन्दाव्याकृताः ।  
    
[०८२।०४]  
कामाप्ता रूपाप्ताश्चेति ।  
आरुप्याप्ता अपि सन्ति ते त्वनभिलाप्या इत्यपरे ।  
    
[०८२।०५]  
सत्त्वाख्या एते ।  
यश्च द्योतयति स तैः समन्वागतो न यो द्योत्यते ।  
    
[०८२।०५-०८२।०६]  
नैःष्यन्दिका अनिवृताव्याकृताश्च ।  
    
[०८२।०६-०८२।०७]  
यथा चैते नामकायादयः सत्त्वाख्या नैःष्यन्दिका अनिवृताव्याकृताश्च ।  
    
[०८२।०८]  
तथा ॥ वक्क्_२।४७ ॥  
    
[०८२।०९]  
सभागता सा तु पुनर्विपाको ऽपि   
    
[०८२।१०]  
न केवलं नैःष्यन्दिकी कामरूपारूप्यावचरी ।  
    
[०८२।११]  
आप्तयो द्विधा ।  
    
[०८२।१२]  
प्राप्तयो नैःष्यन्दिक्यो विपाकजाश्च ।  
    
[०८१।१३]  
लक्षणानि च ।  
    
[०८१।१४]  
द्विधेति वर्त्तते प्राप्तिवत् ।  
    
[०८२।१५]  
निःष्यन्दाः समापत्त्य समन्वयाः ॥ वक्क्_२।४८ ॥  
    
[०८२।१६]  
द्वे अचित्तसमापत्ती असमन्वागमश्च नैःष्यन्दिका एव ।  
शेषमेषां वक्तव्यमुक्तम् ।  
    
[०८२।१७]  
शेषयोश्चासञ्ज्ञिकजीवितयोरतो न पुनर्ब्रुमः ।  
कथं प्राप्त्यादीनां सत्त्वाख्यतोक्ता समन्वागमवचनात् ।  
    
[०८२।१८]  
कथं लक्षणानां सत्त्वासत्त्वाख्यतोक्ता ।  
सर्वसंस्कृटसहभूत्वात् ॥  
उक्ता विप्रयुक्ताः ॥  
    
[०८२।१९-०८२।२०]  
यक्तूक्तं "जन्यस्य जनिका जातिर्न हेतुप्रत्ययैर्विना" इति क इमे हेतवः केच प्रत्ययाः ।  
    
[०८२।२१-०८२।२२]  
कारणं सहभूश्चैव सभागः सम्प्रयुक्तकः ।  
सर्वत्रगो विपाकाख्यः षड्विधो हेतुरिष्यते ॥ वक्क्_२।४९ ॥  
    
[०८२।२३]  
षडिमे हेतवः ।  
    
[०८२।२३-०८२।२४]  
कारणहेतुः सहभूहेतुः सभागहेतुः सम्प्रयुक्तकहेतुः सर्वत्रगहेतुः विपाकहेतुरिति ।  
    
[०८२।२४]  
तत्र   
    
[०८२।२५]  
स्वतो ऽन्ये कारणं हेतुः   
    
[०८२।२६]  
संस्कृतस्य हि धर्मस्य स्वभावव्र्ज्याः सर्वधर्माः कारणहेतुरुत्पादयति ।  
    
[०८२।२७]  
अविघ्नभावावस्थानात् ।  
    
[०८२।२७-०८३।०२]  
ननु च ये ऽस्याजानत उदपत्स्यन्तास्रवा जानतो ऽस्य ते नोत्पद्यन्त इति ज्ञानमेषां विघ्नमुअत्पत्तौ करोति सूर्यप्रभावज्ज्योतिषां दर्शनस्येति कथं स्वभाववर्ज्याः सर्वधर्माः संस्कृतस्य कारणहेतुर्भवन्ति ।  
    
[०८३।०२]  
उत्पद्यमानस्याविध्नभावेनावस्थानादिति ज्ञातव्यम् ।  
    
[०८३।०३]  
भवेत्तावदुत्पत्तौ विध्नकारणे समर्थानामविघ्नकारणाद्धेतुत्वम् ।  
    
[०८३।०३-०८३।०४]  
तद्यथा अनुपद्रोतारं भोजकमधिकृत्य ग्रामीणा भवन्ति वक्तारः स्वामिना स्मः सुखिता इति ।  
    
[०८३।०४-०८३।०६]  
यस्य पुनर्नास्त्येव शक्तिर्विघ्नयितुं तस्य कथं हेतुभावस्तद्यथा निर्वाणस्यानुत्पत्तिधर्मकाणां च सर्वोत्पत्तौ नारकादीनां चरूप्यसत्त्व स्कन्धोत्पत्तौ ।  
    
[०८३।०६-०८३।०७]  
असन्तो ऽपि ह्येते तथैव विध्नं कर्त्तुमसमर्थः स्युः ।  
    
[०८३।०७-०८३।०८]  
असमर्थे ऽपि हि भोजके तथा वक्तारो भवन्तीति स एवात्र दृष्टान्तः सामान्येनैव निर्देशः ।  
    
[०८३।०८-०८३।०९]  
यस्तु प्रधानः कारणहेतुः स उत्पादने ऽपि समर्थो यथा चक्षूरूपे चक्षुर्विज्ञानस्य आहारः शरीरस्य वीजादयो ऽङ्कुरादीनामिति ।  
    
[०८३।१०-०८३।११]  
यस्त्वेवं चोदयति अनावरणभावेन चेत्सर्व धर्महेतवो भवन्ति कस्माना सर्वस्योत्पादो युगपद्भवति प्राणातिपातेन च घातकवत् सर्वे तद्भाजो भवन्तीति ।  
    
[०८३।११-०८३।१२]  
तस्येदमचोद्यम् ।  
    
[०८३।१२]  
यस्मादनावरणभावेन सर्वधर्माः हेतुः प्रतिज्ञायन्ते न कारकभावेनेति ।  
    
[०८३।१३]  
सर्वस्यैव कारणहेतोः सर्वोत्पत्तौ सामर्थ्यमित्यपरे ।  
    
[०८३।१३-०८३।१४]  
तद्यथा निर्वाणस्यापि चक्षुर्विज्ञानम् ।  
    
[०८३।१४]  
कथं कृत्वा ।  
    
[०८३।१४-०८३।१६]  
तेन ह्यालम्बनात् मनोविज्ञानमुत्पद्यते कुशलाकुशालं यतः क्रमेण पश्चाच्चक्षुर्विज्ञानमिति कारणपरपरया तस्यापि प्रत्ययीभावादस्ति सामर्थ्यम् ।  
    
[०८३।१६]  
एवमन्यस्यापि प्रतिपत्तव्यम् ।  
एषा हि दिक् ।  
    
[०८३।१६-०८३।१७]  
उक्तः कारणहेतुः ।  
    
[०८३।१८]  
सहभूर्ये मिथःफलाः ।  
    
[०८३।१९]  
मिथः पारम्पर्येण ये धर्माः परस्परफलास्ते परस्परः सहभूहेतुर्यथा ।  
कथम् ।  
    
[०८३।२०]  
भूतवच्चित्तचित्तानुवर्तिलक्षणलक्ष्यवत् ॥ वक्क्_२।५० ॥  
    
[०८३।२१]  
चत्वारि महाभूतान्यन्योन्यं सहभूहेतुः ।  
चित्तं चित्तानुवर्त्तिनां धर्माणां ते ऽपि तस्य ।  
    
[०८३।२२]  
संस्कृतलक्षणानि लक्ष्यस्य सो ऽपि तषाम् ।  
    
[०८३।२२-०८३।२३]  
एवं च कृत्वा सर्वमेव संस्कृतं सहभूहेतुर्यथायोगम् ।  
    
[०८३।२३-०८३।२४]  
विनापि चान्योन्यफलत्वेन धर्मो ऽनुलक्षणानां सहभूहेतुर्न तानि तस्येत्युपसङ्ख्यातव्यम् ॥  
    
[०८३।२५]  
के पुनरेते चित्तानुवर्त्तिनो धर्माः ।  
    
[०८३।२६]  
चैत्ता द्वौ संवरौ तेषां चेतसो लक्षणानि च ।  
    
[०८३।२७]  
चित्तानुवर्त्तिनः   
    
[०८३।२८]  
सर्वेचित्तसम्प्रयुक्ताः ।  
ध्यानसंवरो ऽनास्रवसंवरस्तेषां च ये जात्यादयश्चित्तस्य च ।  
    
[०८३।२८-०८४।०१]  
एते धर्माश्चित्तानुवर्त्तिन उच्यन्ते ।  
    
[०८४।०१]  
कथमेते चित्तमनुपरिवर्त्तन्ते ।  
समासतः   
    
[०८४।०२]  
कालफलादिशुभतादिभिः ॥ वक्क्_२।५१ ॥  
    
[०८४।०३]  
कालस्तावच्चितेनैकोत्पादस्थितिनिरोधतया एकाध्वपतितत्वेन च ।  
    
[०८४।०३-०८४।०४]  
फलादिभिरेकफलविपाकनिःष्यन्दतया ।  
    
[०८४।०४]  
पूर्वकस्त्वेकशब्दः सहार्थे वेदितव्यः ।  
    
[०८४।०५]  
शुभतादिभिः कुशलाकुशलाव्याकृतचित्ते कुशलाकुशलाव्याकृततया ।  
    
[०८४।०५-०८४।०६]  
एवं दशभिः कारणैश्चित्तानुपरिवर्त्तिन उच्यन्ते ।  
    
[०८४।०६-०८४।०७]  
तत्र सर्वाल्प चित्तमष्टपञ्चाशतो धर्माणां सहभूहेतुः ।  
    
[०८४।०७-०८४।०८]  
दशानां महाभूमिकानां चत्त्वारिंशतस्तल्लक्षणानामष्टानां च स्वलक्षणानुलक्षाणानाम् ।  
    
[०८४।०८]  
तस्य पुनश्चतुःपञ्चाशद्धर्माः सहभूहेतुः ।  
    
[०८४।०८-०८४।०९]  
स्वान्यनुलक्षणानि स्थापयित्वा ।  
    
[०८४।०९]  
चतुर्दशेत्यपरे ।  
दश महभूमिकाः स्वान्येव च लक्षणानीति ।  
    
[०८४।०९-०८४।१०]  
तदेतन्न वर्णयन्ति ।  
    
[०८४।१०]  
प्रकरणग्रन्थो ह्येवं विरुध्येत ।  
    
[०८४।१०-०८४।११]  
"स्याद्दुःखसत्यं सत्कायदृष्टिहेतुकं न सत्कायदृष्टेर्हेतुः ।  
    
[०८४।११-०८४।१३]  
सत्कायदृष्टेस्तत्सम्प्रयुक्तानां च धर्माणां जातिं जरां स्थितिमनित्यतां च स्थापयित्वा यत्तदन्यत् क्लिष्टं दुःखसत्यं सत्कायदृष्टिहेतुकं न सत्कायदृष्टेर्हेतुः ।  
    
[०८४।१३]  
सत्कायदृष्टेक्श्च हेतुर्यदेतत् स्थापितमि" ति ।  
    
[०८४।१३-०८४।१५]  
ये तर्हि "तत्सम्प्रयुक्तानां च धर्माणा मि" त्येतन्न पथन्ति तैरप्येतत् पथितव्यम् अर्थतो वैवं बोद्धव्यमिति काश्मीराः ।  
    
[०८४।१५]  
यक्तावत् सहभूहेतुना हेतुः सहभ्वपि तत् ।  
    
[०८४।१५-०८४।१६]  
स्यात्तु सहाभूर्न सहभूहेतुना हेतुः ।  
    
[०८४।१६]  
धर्मस्यानुलक्षणानि ।  
तानि चान्योन्यम् ।  
    
[०८४।१६-०८४।१९]  
अनुपरिवर्त्त्यनुलक्षनानि चैवं चित्तस्य तानि चान्योन्यं सप्रतिघं चोपादायरूपमन्योन्यमप्रतिघं च किञ्चित् सर्वं च भूतैः प्राप्तयश्च सहजाः प्राप्तिमतः सहभुवो न सहभूहेतुरनेकफलविपाक निष्यन्दत्वात् ।  
    
[०८४।१९-०८४।२०]  
न चैताः सहचरिष्णवः पूर्वमप्युत्पत्तेः पश्चादपीति ।  
    
[०८४।२०]  
सर्वमप्येतत् स्यात् ।  
    
[०८४।२०-०८४।२१]  
किं तु प्रसिद्धहेतुफलभावानां बीजादीनामेष न्यायो न दृष्ट इति वक्तव्यमेतत् कथं सहोत्पन्नानां धर्माणां हेतुफलभाव इति ।  
    
[०८४।२२]  
तद्यथा प्रदीपप्रभयोरङ्कुरच्छाययोश्च ।  
    
[०८४।२२-०८४।२४]  
सम्प्रधार्यं तावदेतत्किं प्रभायाः प्रदीपो हेतुराहोस्वित् पूर्वोत्पन्नैव सामग्री सप्रभस्य प्रदीपस्य सच्छायस्याङ्दुरस्योत्पत्तौ हेतुरिति ।  
    
[०८४।२४]  
इतस्तर्हि भावाभावयोस्तद्वत्त्वात् ।  
    
[०८४।२४-०८४।२५]  
एतद्धि हेतुहेतुमतो लक्षणमाचक्षतेर् हेतुकाः ।  
    
[०८४।२५-०८४।२६  
यस्य भावाभावयोः यस्य भावाभावौ नियमतः स हेतुरितरो हेतुमानिति ।  
    
[०८४।२६-०८५।०१]  
सहभुवाम् च धर्माणामेकस्य भावे सर्वेषां भाव एकस्याभावे सर्वेषामभाव इति युक्तो हेतुफलभावः ।  
    
[०८५।०१]  
स्यात्तावत्सहोत्पन्नानां परस्परं तु कथम् ।  
    
[०८५।०२-०८५।०३]  
अथ एवाह एवं तर्ह्यविनिर्भाविणो ऽप्युपादायरूपस्यान्योन्यमेष प्रसङ्गः भूतैश्च सार्धं चित्तानुलक्षणादीनां चे चित्तादिभिः ।  
    
[०८५।०३-०८५।०४]  
त्रिदण्डान्योन्यबलावस्थानवत्तर्हि सहभुवां हेतुफलभावः सिध्यति ।  
    
[०८५।०४]  
मीमांस्यं तावदेतत् ।  
    
[०८५।०४-०८५।०६]  
किमेषां सहोत्पन्नबलेनावस्थानमाहोस्वित् पूर्वसामग्रीवशात्तथैवोत्पाद इति अन्न्यदपि च तत्र किञ्चिद्भवति सूत्रकं शङ्कुको वा पृथिवी वा धारिका ।  
    
[०८५।०६-०८५।०७]  
एषामपि नामान्ये ऽपि सभागहेतुत्वादयो भवन्तीति सिद्धः सहभूहेतुः ।  
    
[०८५।०८]  
सभागहेतुः कतमः ।  
    
[०८५।०९]  
सभागहेतुः सदृशाः   
    
[०८५।१०-०८५।११]  
सदृशा धर्माः सदृशानां धर्माणां सभागहेतुस्तद्यथा कुशलाः पञ्च स्कन्धाः कुशलानामन्योय्यं क्लिष्टाः क्लिष्टानामव्याकृता अव्याकृतानां रूपमव्याकृतं पञ्चानाम् ।  
    
[०८५।१२]  
चत्वारस्तु न रूपस्येत्यपरे ।  
न्यूनत्वात् ।  
    
[०८५।१२-०८५।१३]  
कललं कललादीनां दशानामवस्थानाम् अर्वुदायो ऽर्वुदादीनामेकैकापर्हासेनैकस्मिन्निकायसभागे ।  
    
[०८५।१३-०८५।१४]  
अन्येषु तु समानजातीयेषु दशाप्यवस्था दशानाम् ।  
    
[०८५।१४-०८५।१५]  
बाह्येष्वपि यवो यवस्य शालिः शालेरिति विस्तरेण योज्यम् ।  
    
[०८५।१५-०८५।१६]  
ये तु रूपं रूपस्य नेच्छन्ति सभागहेतुं तेषामेष ग्रन्थः इच्छाविघातायसम्प्रवर्त्तते "अतीतानि महाभूतान्यनागतानां महाभूतानां हेतुरधिपति" रिति ।  
    
[०८५।१७]  
किं पुनः सर्वे सदृशानां सभागहेतः ।  
नेत्याह ।  
किं तर्हि ।  
    
[०८५।१८]  
स्वनिकायभुवः ।  
    
[०८५।१९]  
स्वो निकायो भूश्चैषां त इमे स्वनिकायभुवः ।  
    
[०८५।१९-०८५।२०]  
पञ्च निकायाः दुःखदर्शनप्रहातव्यो यावत् भावनाप्रहातव्यः ।  
    
[०८५।२०]  
नव भूमयः ।  
    
[०८५।२०-०८५।२१]  
कामधातुरष्टौ च ध्यानारूप्याः ।  
    
[०८५।२१]  
तत्र दुःखदर्शनहेयाः दुःखदर्शनहेयानां सभागहेतुर्नान्येषाम् ।  
    
[०८५।२१-०८५।२२]  
एवं यावत् भावनाहेया भावनाहेयानाम् ।  
    
[०८५।२२-०८५।२४]  
ते ऽपि कामावचराः कामावचराणां प्रथमध्यानभूमिकाः प्रथमध्यानभूमिकानां यावत् भवाग्रभूमिकास्तद्भूमिकानामेवणान्यषाम् ।  
    
[०८५।२४]  
ते ऽपि न सर्वे ।  
किं तर्हि ।  
    
[०८५।२५]  
अग्रजाः ।  
    
[०८५।२६]  
पूर्वोत्पन्नाः पश्चिमानामुत्पन्नानुत्पन्नानां सभागहेतुः ।  
अनागता नैव सभागहेतुः ।  
    
[०८५।२७]  
एवमतीते कुत एतत् आह ।  
शास्त्रात् ।  
"सभागहेतुः कतमः ।  
    
[०८५।२७-०८६।०२]  
पूर्वोत्पन्नानि कुशलमूलानिपश्चादुत्पन्नानां कुशलमूलानां तत्सम्प्रयुक्तानां च धर्माणां स्वधातौ सभागहेतुना हेतुः ।  
    
[०८६।०२]  
एवमतीतान्यतीतप्रत्युत्पन्नानाम् ।  
    
[०८६।०२-०८६।०३]  
अतीतप्रत्युत्पन्नान्यनागतानामिति वक्तव्यम्" ।  
    
[०८६।०३-०८६।०४]  
इदपि शास्त्रं "यो धर्मो यस्य धर्मस्य हेतुः कदाचित्स धर्मस्तस्य न हेतुः ।  
    
[०८६।०४]  
आह ।  
    
[०८६।०४-०८६।०५]  
न कदाचिदिति सहभूसम्प्रयुक्तकविपाकहेत्वभिसन्धिवचनाददोषः एषः ।  
    
[०८६।०५-०८६।०६]  
यस्तु मन्यते अनागतो ऽपि स धर्म उत्पद्यमानावस्थायां सभागहेतुत्वे नियतीभूतो भवत्यतस्तां चरमावस्थामभिसन्धायोक्तं "न कदाचिन्न हेतुरि"ति ।  
    
[०८६।०६-०८६।०८]  
तस्या यमपरिहारो यस्मात्स धर्म उत्पद्यमानावस्थायाः पूर्वं सभागहेतुरभूत्वा पश्चात् भवति ।  
    
[०८६।०८-०८६।१०]  
इहपि च प्रश्ने यो धर्मो यस्य धर्मस्य समनन्तरः कदाचित् स धर्मस्तस्य धर्मस्य न समनन्तर इति शक्यमनया कल्पनया वक्तुं स्यान्न कदाचिदिति ।  
    
[०८६।१०]  
कस्मादेवमाह ।  
    
[०८६।१०-०८६।११]  
यदि स धर्मो नोत्पन्नो भवतीति द्विमुखसन्दर्शनार्थं यथा तत्र तथेहापि कर्त्तव्यम् ।  
    
[०८६।११]  
यथा चेह तथा तत्रेति ।  
    
[०८६।११-०८६।१२]  
एवं सति को गुणो लभ्यत इत्यकौशल मेवात्र शास्त्रकारस्यैव सम्भाव्येत ।  
    
[०८६।१२-०८६।१३]  
तस्मात् पूर्वक एवात्र परिहारः साधुः ।  
    
[०८६।१३-०८६।१५]  
यत्तर्हीदमुक्तम् "अनागतानां सत्कायदृष्टिं तत्सम्प्रयुक्तं च दुःखसत्यं स्थापयित्वा यत्तदन्यत् क्लिष्टं दुःखसत्यं तत्सत्कायदृष्टिहेतुकं न सत्कायदृष्टेर्हेतुर्यत्तु स्थापितं तत्सत्कायदृष्टिहेतुकं सत्कायदृष्टेश्च हेतुरि"ति ।  
    
[०८६।१५-०८६।१६]  
अनागतसत्कायदृष्टिसम्प्रयुक्तं दुःखसत्यं स्थापयित्वेत्येवमेतत् कर्त्तव्यमर्थतो ऽपि चैवं बोद्धव्यमिति ।  
    
[०८६।१६-०८६।१८]  
इदं तर्हि प्रज्ञप्तिभाष्यं कथं नीयते "सर्वधर्माश्चतुष्के नियता हेतौफले आश्रये आलम्वने नियता" इति ।  
    
[०८६।१८]  
हेतुरत्र सम्प्रयुक्तकहेतुः सहभूहेतुश्च ।  
    
[०८६।१८-०८६।१९]  
फलं पुरुषकारफलमधिपतिफलं च ।  
    
[०८६।१९]  
आश्रयश्चक्षुरादिरालम्बनं रूपादिकमिति द्रष्टव्यम् ।  
    
[०८६।१९-०८६।२०]  
ननु चैवं सति सभाग हेतुरभूत्वा हेतुर्भवतीति प्राप्तम् ।  
    
[०८६।२०-०८६।२१]  
इष्यत एवावस्थां प्रति न द्रव्यम् ।  
    
[०८६।२१]  
अवस्थाफलल्ं हि सामर्ग्यं न द्रव्यफलम् ।  
    
[०८६।२१-०८६।२२]  
किं पुनः स्याद्यदि विपाकहेतुवदनागतो ऽपि सभागहेतुः स्यात् ।  
    
[०८६।२२]  
शास्त्रे तस्य ग्रहणं स्यात् ।  
    
[०८६।२२-०८६।२३]  
स एव हि फलदानग्रहणक्रियासमर्थस्तस्यैव ग्रहणाददोषः ।  
    
[०८६।२३]  
नैतदस्ति ।  
    
[०८६।२३-०८६।२४]  
निःष्यन्दफलेन हि सफलः सभागहेतुः ।  
    
[०८६।२४]  
तच्चानागतस्यायुक्तं पूर्वपश्चिमता ऽभावात् ।  
    
[०८६।२४-०८६।२५]  
न चोत्पन्नमनागतस्य निष्यन्दो युज्यते ।  
    
[०८६।२५]  
यथा ऽतीतं वर्त्तमानस्य ।  
मा भूद्धेतोः पूर्वं फलमिति ।  
    
[०८६।२६]  
नास्त्यनागतः सभागहेतुः ।  
विपाकहेतुरपि एवमनागतो न प्रप्नोति ।  
    
[०८६।२६-०८६।२७]  
वीपाकफलस्य पूर्वं सह चायोगादनागते चाध्वति पूर्वपश्चिमता ऽभावात् ।  
    
[०८६।२७]  
नैतदस्ति ।  
    
[०८६।२८-०८६।२९]  
सभागहेतोर्विना पौर्वापर्येण सदृशः सदृशस्य सभागहेतुरित्यन्योन्यहेतुत्वादन्योन्यनिःष्यन्दता सम्प्रसज्येत ।  
    
[०८६।२९]  
नचान्योन्यनिःष्यन्दता युक्तिमतीति ।  
    
[०८७।०१]  
नत्वेव विपाकहेतोर्विना पौर्वापर्येणान्योन्यहेतुफलता सम्प्रसज्यते ।  
    
[०८७।०१-०८७।०२]  
भिन्नलक्षणात्वाद्धेतुफलयोः ।  
    
[०८७।०२-०८७।०३]  
तस्मादवस्थाव्यव्स्थितं एव सभागहेतुर्लक्षणव्यवस्थितस्तुपाकहेतुरित्यनागतो ऽपि न वार्यते ।  
    
[०८७।०४]  
यदुक्तं स्वभूमिकः सभागहेतुर्भवतीति किमेष नियमः सर्वस्य सास्रवस्यैष नियमः ।  
    
[०८७।०५]  
अन्यो ऽन्यं नवभूमिस्तु मार्गः   
    
[०८७।०६]  
सभागहेतुरित्यधिकारः ।  
    
[०८७।०६-०८७।०७]  
अनागम्ये ध्यानान्तरिकायां चतुर्षुरनेषु त्रिषु चारूप्येषु मार्गसत्यमन्यो ऽन्यं सभागहेतुः ।  
    
[०८७।०७]  
किं कारणम् ।  
    
[०८७।०७-०८७।०८]  
आगन्तुको ह्यसौ तासु भूमिषु न तद्धातुपतितस्तद्भमि काभिस्तृष्णाभिरस्वीकृतत्वात् ।  
    
[०८७।०८-०८७।०९]  
अतः मानजातीयस्यान्यभूमिकस्यापि सभागहेतुर्भवति ।  
    
[०८७।०९]  
स पुनः ।  
    
[०८७।१०]  
समविशिष्टयोः ॥ वक्क्_२।५२ ॥  
    
[०८७।११]  
न्यूनस्य हेतुर्भवति ।  
    
[०८७।११-०८७।१२]  
तद्यथा दुःखे धर्मज्ञानक्षान्तिस्तस्या एवानागतायाः सभागहेतुविशिष्टस्यच यावदनुत्पादज्ञानस्य ।  
    
[०८७।१२-०८७।१३]  
अनुत्पादज्ञानमनुत्पादज्ञानस्यैवान्यविशिष्टभावात् ।  
    
[०८७।१३]  
दर्शनभावना ऽशैक्ष्यमार्गास्त्रिध्येकेषाम् ।  
    
[०८७।१३-०८७।१४]  
तत्रापि मृद्विन्द्रियमार्गो मृदुतीक्ष्णेन्द्रियमार्गस्य हेतुः ।  
    
[०८७।१४]  
तीक्ष्णेन्द्रियमार्गस्तीक्ष्णेन्द्रियमार्गस्यैव ।  
    
[०८७।१४-०८७।१५]  
तद्यथा श्रद्धानुसारिश्रद्धाधिमुक्तसमयविमुक्त्तमार्गाः षण्णां चतुर्णां द्वयोश्च ।  
    
[०८७।१५-०८७।१६]  
धर्मानुसारिष्टप्राप्तासमयविमुक्तमार्गाः त्रयाणां द्वयोरेकस्य ।  
    
[०८७।१६-०८७।१७]  
कथं पुनरूर्ध्वम्भूमिकस्याधोभूम्मिकोमार्गः समो वा भवति विशिष्टो वा ।  
    
[०८७।१७]  
इन्द्रियतो हेतूपचयतश्च ।  
    
[०८७।१७-०८७।१८]  
तत्र दर्शनादिमार्गाणां मृदुमृद्वादीनां चोत्तरोत्तर हेतूपचिततराः ।  
    
[०८७।१८-०८७।१९]  
यद्यप्येकसन्ताने श्रद्धार्नुसारिमार्गयोरसम्भवः उत्पन्नस्त्वनागतस्य हेतुः ।  
    
[०८७।२०]  
किं पुनः मार्ग एव समविशिष्टयोः सभागहेतुर्भवति ।  
नेत्याह ।  
    
[०८७।२०-०८७।२१]  
लौकिका अपि हि   
    
[०८७।२२]  
प्रयोगजास्तयोरेव   
    
[०८७।२३]  
समविशिष्टयोः सभागहेतुर्भवन्ति न न्यूनस्य ।  
यथा कतमे इत्याह   
    
[०८७।२४]  
श्रुतचिन्तामयादिकाः ।  
    
[०८७।२५-०८७।२६]  
एते हि प्रायोगिकाः श्रुतचिन्ताभावनामया गुणाः समविशिष्टयोरेव हेतुर्नन्यूनानाम् ।  
    
[०८७।२६-०८७।२७]  
तद्यथा कामावचराः श्रुतमयाः श्रुतचिन्तामयानां चिन्तामयाचिन्तामयानाम् ।  
    
[०८७।२७]  
भावनामयाभावात् ।  
    
[०८७।२७-०८७।२८]  
रूपावचराः श्रुतमयाः श्रुतभावनामयानां चिन्तामयाभावात् ।  
    
[०८७।२८]  
भावनामया भावनामयानामेव ।  
    
[०८७।२८-०८७।२९]  
आरूप्यावचराभावनामया भावनामयानामेव ।  
    
[०८७।२९-०८८।०१]  
तेषामपि नवप्रकारभेदात् मृदुमृदवः सर्वेषां मृदुमध्या अष्टानामित्येषानीतिः ।  
    
[०८८।०१-०८८।०२]  
उपपत्तिप्रतिलम्भिकास्तु कुशला धर्माः सर्वे नवप्रकाराः परस्पर सभागहेतुः ।  
    
[०८८।०२]  
क्लिष्टा अप्येवम् ।  
    
[०८८।०२-०८८।०३]  
अनिवृताव्याकृतास्तु चतुर्विधाः ।  
    
[०८८।०३]  
विपाकजा ऐर्यपथिकाः शैल्पस्थानिकाः निर्माणचित्तसहजाश्च ।  
    
[०८८।०३-०८८।०४]  
ते यथाक्रमं चतुस्त्रीद्वेकेषां सभागहेतुः निर्माणचित्तमपोइ कामावचर चतुर्ध्यनफलम् ।  
    
[०८८।०५]  
तत्र नोत्तरध्यानफलमधरध्यानफलस्य ।  
    
[०८८।०५-०८८।०६]  
नह्याभिसंस्कारिकस्य सभागहेतोर्हीयमानं फलं भवति ।  
    
[०८८।०६-०८८।०७]  
तद्यथा शालिर्यवादीनां मा भून्निष्फलः प्रयत्न इति ।  
    
[०८८।०७-०८८।०८]  
अत एव चाहुः स्यादुत्पन्नो ऽनास्रवो ऽनुत्पन्नस्यास्रवस्य न हेतुः स्यात्तद्यथा दुःखे धर्मज्ञानमुत्पनामनुत्पन्नानां दुःखे धर्मज्ञानक्षान्तीनाम्।  
    
[०८८।०८-०८८।०९]  
सर्वं च विशिष्टं न्यूनस्य न हेतुः ।  
    
[०८८।०९-०८८।१०]  
स्यादेकसन्ताननियतः पूर्वप्रतिलब्धो ऽनास्रवो धर्मः पश्चादुत्पन्नस्य नहेतुः ।  
    
[०८८।१०-०८८।११]  
स्यादनागताः दुःखे धर्मज्ञानक्षान्तयो दुःखे धर्मज्ञानस्ययस्मान्न पूर्वतरं फलमस्त्यनागतो वा सभागहेतुः ।  
    
[०८८।११-०८८।१२]  
स्यात् पूर्वोत्पन्नो ऽनास्रवो धर्मः पश्चादुत्पन्नस्यानास्रवस्य न हेतुः ।  
    
[०८८।१२]  
स्यादविमात्रो न्यूनस्य ।  
    
[०८८।१२-०८८।१४]  
तद्यथोत्तरफलपरिहीणस्यावर फलसम्मुखीभावे दुःखे धर्मज्ञानप्राप्तिश्चोत्तरोत्तर क्षण सहोत्पन्नानां दुःखे धर्मज्ञानक्षान्तिप्राप्तीनां न्यूनत्वादिति ।  
    
[०८८।१४]  
उक्तः सभागहेतुः ।  
    
[०८८।१५]  
सम्प्रयुक्तकहेतुस्तु चित्तचैत्ताः ।  
    
[०८८।१६]  
एवं सति भिन्नकालसन्तानजानाम प्यन्योन्यसम्प्रयुक्तकहेतुत्वप्रसङ्गः ।  
    
[०८८।१६-०८८।१७]  
एकाकारा लम्बनास्तर्हि ।  
    
[०८८।१७]  
एवमपि स एव प्रसङ्गः ।  
एककालास्तर्हि ।  
    
[०८८।१७-०८८।१८]  
एवं तर्हि सति भिन्नसन्तानजानामपि प्रसङ्गो नवचन्द्रादीनि पश्यताम् ।  
    
[०८८।१८]  
तस्मात्तर्हि   
    
[०८८।१९]  
समाश्रयाः ॥ वक्क्_२।५३ ॥  
    
[०८८।२०]  
समान आश्रयो येषां ते चित्तचैत्ताः अन्योन्यं सम्प्रयुक्तकहेतुः ।  
    
[०८८।२०-०८८।२२]  
समान इत्यभिन्नस्ततद्यथा य एव चक्षुरिन्द्रियक्षणश्चक्षुर्विज्ञानस्याश्रयः स एव तत्सम्प्रयुक्तानां वेदनादीनामेव यावन्मनः ।  
    
[०८८।२२]  
इन्द्रियक्षणो मनोविज्ञानत्सम्प्रयुक्टानां वेदितव्यः ।  
    
[०८८।२२-०८८।२३]  
यः सम्प्रयुक्तकहेतुः सहभूहेतुरपि सः ।  
    
[०८८।२३]  
अथ केनार्थेन सहभूहेतुः केन सम्प्रयुक्तकहेतुः ।  
    
[०८८।२४]  
अन्योन्यफलार्थेन सहभूहेतुः ।  
सहसार्थिकान्योन्यबलमार्गप्रयाणवत् ।  
    
[०८८।२४-०८८।२५]  
पञ्चभिः समताभिः सम्प्रयोगार्थेन सम्प्रयुक्तकहेतुः ।  
    
[०८८।२५-०८८।२६]  
तेषामेव सार्थिकानां समानान्नपानादिपरिभोगक्रियाप्रयोगवत् ।  
    
[०८८।२६-०८८।२७]  
एकेनापि हि विना सर्वेण न सम्प्रयुज्यन्त इत्ययमेषां हेतुभावः ।  
    
[०८८।२७]  
उक्तः सम्प्रयुक्तकहेतुः ।  
    
[०८९।०१]  
सर्वत्रगहेतुः कतमः ।  
    
[०८९।०२]  
सर्वत्रगाख्यः क्लिल्ष्टानां स्वभूमौ पूर्वसर्वगाः ।  
    
[०८९।०३]  
स्वभूमिकाः पूर्वोत्पन्नाः सर्वत्रगा धर्माः पश्चिमानां क्लिष्टानां धर्माणां सर्वत्रगहेतुः ।  
    
[०८९।०४]  
तान् पुनः पश्चादनुशयनिर्देशकोशस्थान एव व्याख्यास्यामः ।  
    
[०८९।०४-०८९।०५]  
क्लिष्टधर्मसामान्यकारणत्वेनायं सभागहेतोः पृथक् व्यवस्थाप्यते ।  
    
[०८९।०५-०८९।०६]  
निकायान्तरीयाणामपि हेतुत्वादेषां हि प्रभावेणान्यनैकायिका अपि क्लेशा उपजायन्ते ।  
    
[०८९।०६-०८९।०७]  
किमार्यपुद्गलस्यापि क्लिष्टा धर्माः सर्वत्रगहेतुकाः ।  
    
[०८९।०७-०८९।०८]  
सर्व एव क्लिष्टा धर्मा दर्शनप्रहातव्यहेतुका इति काश्मीराः ।  
    
[०८९।०८-०८९।०९]  
तथा प्रकारणेषूक्तं "दर्शनप्रहातव्यहेतुकाः धर्माः कतमे ।  
    
[०८९।०९]  
क्लिष्टा धर्माः यश्च दर्शनप्रहातव्यानां धर्माणां विपाक इति ।  
    
[०८९।०९-०८९।१०]  
अव्याकृतहेतुका धर्माः कतमे ।  
[०८९।१०]  
अव्याकृताः संस्कृता धर्मा अकुशलाश्चेति ।  
    
[०८९।१०-०८९।१३]  
दुःखसत्यं स्यात् सत्कायदृष्टिहेतुकं न सत्कायदृष्टेर्हेतुरिति विस्तरो यावन्न सत्कायदृष्टेः तेषां च धर्माणां जातिं जरां स्थितिमनित्यतां च स्थापयित्वा यत्तदन्यत् क्लिष्टम् दुःखसत्य"मिति ।  
    
[०८९।१३]  
इदं तर्हि प्रज्ञप्तिभाष्यं कथं नीयते "स्याद्धर्मो ऽकुशलो ऽकुशलहेतुक एव ।  
    
[०८९।१४-०८९।१५]  
स्यादार्यपुद्गलः कामवैराग्यात् परिहीयमाणो यां तत्प्रथमतः क्लिल्ष्टाञ्चेतनां सम्मुखीकरोती"ति ।  
    
[०८९।१५]  
अप्रहीणहेतुमेतत् सन्धायोक्तम् ।  
    
[०८९।१५-०८९।१६]  
दर्शनप्रहातव्यो हि तस्या हेतुः प्रहीणत्वान्नोक्तः ।  
    
[०८९।१६]  
उक्तः सर्वदगहेतुः ।  
    
[०८९।१७]  
विपाकहेतुः कतमः ।  
    
[०८९।१८]  
विपाकहेतुरशुभाः कुशलाश्चैव सास्रवाः ॥ वक्क्_२।५४ ॥  
    
[०८९।१९]  
अकुशलाः कुशलसास्रवाश्च धर्मा विपाकहेतुः ।  
विपाकधर्मत्वात् ।  
    
[०८९।१९-०८९।२०]  
कस्मादव्याकृता धर्माः विपाकं न निर्वर्त्तयन्ति ।  
    
[०८९।२०]  
दुर्बलत्वात् ।  
पूति बीजवत् ।  
    
[०८९।२१]  
कस्मान्नानास्रवाः ।  
तृष्णानभिष्यन्दितत्वात् ।  
अनभिष्यन्दितसारबीजवत् ।  
    
[०८९।२१-०८९।२२]  
अप्रतिसंयुक्ता हि किम्प्रतिसंयुक्तं विपाकमभिनिर्वर्त्तयेयुः ।  
    
[०८९।२२]  
शेषास्तूभयविधत्वान्निर्वर्त्तयन्ति ।  
    
[०८९।२३]  
साराभिष्यन्दितबीजवत् ।  
    
[०८९।२३-०८९।२४]  
कथमिदं विज्ञातव्यं विपाकस्य हेतुर्विपाकहेतुराहोस्विद्विपाक एव हेतुर्विपाकहेतुः ।  
    
[०८९।२४]  
किं चातः ।  
    
[०८९।२४-०८९।२५]  
यदि विपाकस्य हेतुर्विपाकहेतुः "वीपाकजं चक्षुरि"ति एतन्न प्राप्नोति ।  
    
[०८९।२५-०८९।२६]  
अथ विपाक एव हेतुर्विपाकहेतुः "कर्मणो विपाक" इत्येतन्न प्राप्नोति ।  
    
[०८९।२६]  
नैष दोषः ।  
"उभयथापि योग" इत्युक्तं प्राक् ॥  
    
[०८९।२६-०८९।२७]  
अथ विपाक इति को ऽर्थः ।  
    
[०८९।२७]  
विसदृशः पाको विपाकः ।  
अन्येषां तु हेतूनां सदृशः पाकः ।  
    
[०८९।२७-०९०।०१]  
एकस्योभयथेति वैभाषिकाः ।  
    
[०९०।०१]  
नैव तु तेषां पाको युक्तः ।  
    
[०९०।०१-०९०।०२]  
पाको हि नाम सन्ततिपरिणामविशेषजः फलपर्यन्तः ।  
    
[०९०।०२-०९०।०३]  
न च सहाभूसम्प्रयुक्तहेत्वोः सन्ततिपरिणामविशेषजं फलमस्ति ।  
    
[०९०।०३]  
न चापि सभागहेत्वादीनां फलपर्यन्तो ऽस्ति ।  
    
[०९०।०३-०९०।०४]  
पुनः पुनः कुशलाद्यासंसारफलत्वात् ।  
    
[०९०।०४]  
कामधातावेकस्कन्धको विपाकहेतुरेकफलः प्रत्ययस्तज्जात्यादयश्च ।  
    
[०९०।०५]  
द्विस्कन्धक एकफलः कायवाक्कर्म तज्जात्यादयश्च ।  
    
[०९०।०५-०९०।०६]  
चतुस्कन्धक एकफलः कुशलाकुशलाश्चित्तचैत्ताः सह जात्यादिभिः ॥  
    
[०९०।०६-०९०।०७]  
रूपधातावेकस्कन्धको वीपाकहेतुरेकफलः प्राप्तिरसञ्ज्ञिसमापत्तिश्च सह जात्यादिभिः ।  
    
[०९०।०७-०९०।०८]  
द्विस्कन्धक एकफलः प्रथमे ध्याने विज्ञप्तिः सह जात्यादिभिः ।  
    
[०९०।०८-०९०।०९]  
चतुस्कन्धक एकफलः कुशले चेतस्यसमाहिते ।  
    
[०९०।०९]  
पञ्चस्कन्धक एकफलः समाहिते ॥  
    
[०९०।०९-०९०।१०]  
आरूप्यधातावेकस्कन्धको विपाकहेतुरेकफलः प्राप्तिर्निरोधसमापतिश्च सह जात्यादिभिः ।  
    
[०९०।१०-०९०।११]  
चतुस्कन्धकः कुशलाश्चित्तचैत्ताः तज्जात्यादयश्च ।  
    
[०९०।११-०९०।१२]  
अस्ति कर्म यस्यैकमेव धर्मायतनं वीपाको विपच्यते जीवितेन्द्रियम् ।  
    
[०९०।१२]  
यस्य मन आयतनं तस्य द्वे मनोधर्मायतने ।  
    
[०९०।१२-०९०।१३]  
एवं यस्य स्प्रष्टव्यायतनं यस्य कायायतनं तस्य त्रीणि कायस्प्रष्टव्यधर्मायतनानि ।  
    
[०९०।१३-०९०।१४]  
एवं यस्य रूपगन्धरसायतनानि ।  
    
[०९०।१४]  
यस्य चक्षुरायतनं तस्य चत्वारि चक्षुःकायस्प्रष्टव्यधर्मायतनानि ।  
    
[०९०।१५]  
एवं यस्य श्रोत्रग्राणजिह्वायतनानि ।  
    
[०९०।१५-०९०।१६]  
अस्ति तत् कर्म यस्य पञ्च षट् सप्ताष्टौ नव दशैकादशायतनानि विपाको विपच्यते ।  
    
[०९०।१६-०९०।१७]  
विचित्राविचित्रफलत्वात् कर्मणो बाह्यबीजवत् ।  
    
[०९०।१७]  
तद्यथा बाह्यानि वीजानि कानिचिद्विचित्रफलानि भवन्ति ।  
    
[०९०।१७-०९०।१८]  
तद्यथा पद्मदाडिमन्यग्रोधादीनाम् ।  
    
[०९०।१८]  
कानिचिदविचित्रफालानि तद्यथा यवगोदूमादीनाम् ।  
    
[०९०।१९]  
एकाध्विकस्य कर्मणस्त्रैयध्विको विपाको विपच्यते ।  
    
[०९०।१९-०९०।२०]  
न तु द्वैयध्विकस्याप्येकाध्विको मा भूदतिन्यूनं हेतोः फलमिति ।  
    
[०९०।२०-०९०।२१]  
एकमेकक्षनिकस्य बहुक्षाणिको ननु विपर्ययात् ।  
    
[०९०।२१-०९०।२२]  
न च कर्मणा सह विपाको विपच्यते नाप्यनन्तरं समनन्तरप्रत्ययाकृष्टत्वात् समनन्तरक्षणस्य ।  
    
[०९०।२२]  
प्रवाहापेक्षो हि विपाकहेतुः ।  
    
[०९०।२३]  
अथ क एषां हेतूनामध्वनियमः ।  
    
[०९०।२३-०९०।२४]  
उक्त एषामर्थतो ऽध्वनियमः नतु सूत्रित इत्यतः सूत्र्यते ।  
    
[०९०।२५]  
सर्वत्रगः सभागश्च द्वयध्वगौ   
    
[०९०।२६]  
अतीतप्रत्युत्पन्नावेव अनागतौ न स्तः ।  
उक्तं चात्र कारणम् ।  
    
[०९०।२७]  
त्र्यध्वगा स्त्रयः ।  
    
[०९०।२८]  
सहभूसम्प्रयुक्तकविपाकहेतव स्त्रिकालाः ।  
कारणहेतुस्तु कालनियमानुपदर्शनात् ।  
    
[०९०।२९]  
सर्वाध्वक श्चाध्वविप्रयुक्तश्च वेदितव्यः ।  
उक्ता हेतवः ।  
    
[०९०।३०]  
किं पुनस्तत्फलं यस्यैते हेतवः ।  
    
[०९१।०१]  
संस्कृतं सविसंयोग फलं   
    
[०९१।०२]  
फलं धर्माः ।  
कतमे ।  
"संस्कृता धर्माः प्रतिसङ्ख्यानिरोधश्चे"ति शास्त्रम् ।  
    
[०९१।०२-०९१।०४]  
एवं तर्हि फलत्वादसंस्कृतस्य हेतुना भवितव्यं यस्य तत् फलं हेतुत्वाच्च फलेन भवितव्यं यस्य तद्धेतुः ।  
    
[०९१।०४]  
संस्कृतस्यैव धर्मस्य हेतुफले भवतः ।  
    
[०९१।०५]  
नासंस्कृतस्य ते ॥ वक्क्_२।५५ ॥  
    
[०९१।०६]  
किं कारणम् ।  
षड्विधहेत्वसम्भवात् पञ्चविधफलासम्भवाच्च ।  
    
[०९१।०६-०९१।०७]  
कस्मात् मार्गो विसंयोगस्य कारणहेतुर्नेष्यते ।  
    
[०९१।०७-०९१।०८]  
यास्मात् स उत्पादाविघ्नभावेन व्यवस्थापितो न चासंस्कृतमुत्पत्तिमत् ।  
    
[०९१।०८]  
कस्येदानीं तत्फलं कथं वा मार्गस्य फलम् ।  
    
[०९१।०९]  
तद्बलेन प्राप्तेः ।  
प्राप्तिरेव तर्हि मार्गस्य फलं प्राप्नोति ।  
    
[०९१।०९-०९१।१०]  
तस्यामेव तस्य सामर्थ्यान्न विसंयोगः ।  
    
[०९१।१०]  
अन्यथा ह्य्स्य प्राप्तौ सामर्थ्यमन्यथा विसंयोगे ।  
    
[०९१।१०-०९१।११]  
कथमस्य प्राप्तौ सामर्थ्यम् ।  
    
[०९१।११]  
उत्पादनात् ।  
कथं विसंयोगे ।  
प्रपणात् ।  
    
[०९१।११-०९१।१२]  
तस्मान्न तावदस्य मार्गः कथञ्चिदपि हेतुः ।  
    
[०९१।१२]  
फलं चास्य विसंयोगः ।  
    
[०९१।१२-०९१।१३]  
अथासत्यधिपतिफले कथमसंस्कृतं कारणहेतुः ।  
    
[०९१।१३]  
उत्पत्त्यनावरणभावेन कारणहेतुः ।  
    
[०९१।१३-०९१।१४]  
न चास्य फलमस्त्यध्वविनिर्मुक्तस्य फलप्रतिग्रहणदानासमर्थत्वात् ।  
    
[०९१।१४]  
नैव हि क्वचिदसंस्कृतं भगवता हेतुरित्युक्तम् ।  
    
[०९१।१५]  
उक्तं तु पर्यायेण हेतुरिति सौत्रान्तिकाः ।  
कथमुक्तम् ।  
    
[०९१।१६]  
"ये हेतवो ये प्रत्यया रूपस्योत्पादाय ते ऽप्यनित्याः ।  
    
[०९१।१७]  
अनित्यान् खलु हेतुप्रत्ययान् प्रतीत्योत्पन्नं रूपं कुतो नित्यम् भविष्यति"  
    
[०९१।१८]  
एवं यावद्धि विज्ञानमिति ।  
    
[०९१।१८-०९१।१९]  
एवं तर्हि विज्ञानस्यालमबनप्रत्ययो ऽप्यसंस्कृतं न प्राप्नोति ।  
    
[०९१।१९]  
उत्पादायेत्यवधारणात् ।  
प्राप्नोति ।  
    
[०९१।२०]  
"ये हेतवो ये प्रत्यया विज्ञानस्योत्पादाय ते ऽप्यनित्या"   
    
[०९१।२१]  
इत्युक्तं नतूक्तं ये विज्ञानस्य प्रत्ययाः तेप्यनित्या इति ।  
    
[०९१।२१-०९१।२३]  
ननु च हेतवो ऽपि य उत्पादाय त एवानित्या इति वचनादसंस्कृतस्यानावरणभावमात्रेण कारणहेतुत्वाप्रतिषेधः ।  
    
[०९१।२३-०९१।२४]  
उक्त आलम्बनप्रत्ययः सूत्रे न त्वनावरणहेतुरिति न सूत्रे सिध्यत्यसंस्कृतस्य हेतुभावः ।  
    
[०९१।२४]  
यद्यपि नोक्तो नतु प्रतिषिद्धः ।  
    
[०९१।२४-०९१।२५]  
सूत्राणि च बहून्यन्तर्हितानीति कथमेतन्निर्धार्यते नोक्त इति ।  
    
[०९१।२६]  
अथ को ऽयं विसंयोगो नाम ।  
ननु चोक्तं प्राक् "प्रतिसङ्ख्यानिरोध" इति ।  
    
[०९१।२७-०९२।०१]  
तदानीं "प्रतिसङ्ख्यानिरोधः कतमो यो विसंयोग" इत्युक्तमिदानीं इसंयोगःकथमः ।  
    
[०९२।०१]  
यः प्रतिसङ्ख्यानिरोध इत्युच्यते ।  
    
[०९२।०१-०९२।०२]  
तदिदमितरेतराश्रयं व्याख्यानमसमर्थं तत्स्वभावद्योतने ।  
    
[०९२।०२]  
तस्मादन्यथा तत्स्वभावो यक्तव्यः ।  
    
[०९२।०२-०९२।०३]  
आर्यैरेव तत्स्वभावः प्रत्यात्मवेद्यः ।  
    
[०९२।०३]  
एतावक्तु शक्यते वक्तुम् नित्यं कुशलं चास्ति द्रव्यान्तरम् ।  
    
[०९२।०३-०९२।०४]  
तद्विसंयोगश्चोच्यते प्रतिसङ्ख्यानिरोधश्चेति ।  
    
[०९२।०४]  
सर्वमेवासंस्कृतमद्रव्यमिति सौत्रान्तिकाः ।  
    
[०९२।०५]  
नहि तद्रूपवेदनादियत् भावान्तरमस्ति ।  
किं तर्हि ।  
स्प्रष्टव्याभावमात्रमाकाशम् ।  
    
[०९२।०६]  
तद्यथा ह्यन्धकारे प्रतिधातमविन्दन्त आकाशमित्याहुः ।  
    
[०९२।०६-०९२।०७]  
उत्पन्नानुशयजन्मनिरोधः प्रतिसङ्ख्यावलेनान्यस्यानुत्पादः प्रतिसङ्ख्यानिरोधः ।  
    
[०९२।०७-०९२।०८]  
विनैव प्रतिसङ्ख्यया प्रत्ययवैकलयादनुत्पादो यः सो ।प्रतिसङ्ख्यानिरोधः ।  
    
[०९२।०८-०९२।०९]  
तद्यथा निकायसभागशेषस्यान्तरामरणे ।  
    
[०९२।०९]  
निकायान्तरीयाः पुनराहुः ।  
    
[०९२।०९-०९२।१०]  
अनुशयानामुत्पत्तौ प्रज्ञायाः सामर्थ्यमतो ऽसौ प्रतिसङ्ख्यानिरोधः ।  
    
[०९२।१०-०९२।११]  
यस्तु पुनः दुःखस्यानुत्पादः सः उत्पादकारणानुशयवैकल्यादेवेति न तस्मिन्प्रज्ञायाः सामर्थ्यमस्त्यतो ऽसावप्रतिसङ्ख्यानिरोध इति ।  
    
[०९२।१२]  
सो ऽपि तु नान्तरेण प्रतिसङ्ख्यां सिध्यतीति प्रतिसङ्ख्यानिरोध एवासौ ।  
    
[०९२।१२-०९२।१३]  
य एवोत्पन्नस्य पश्चादभावः स एव स्वरस निरोधादप्रतिसङ्ख्यानिरोध इत्यपरे ।  
    
[०९२।१३-०९२।१४]  
अस्यां तु कल्पनायामनित्यो ऽप्रतिसङ्ख्यानिरोधः प्राप्नोत्यविनष्टे तदभावात् ।  
    
[०९२।१४-०९२।१५]  
ननु च प्रतिसङ्ख्यानिरोधो ऽप्यनित्यः प्राप्नोति ।  
    
[०९२।१५]  
प्रतिसङ्ख्यापूर्वकत्वात् ।  
    
[०९२।१५-०९२।१६]  
न वै स प्रतिसङ्ख्यापूर्वको नहि पोऊर्वं प्रतिसङ्ख्या पश्चादनुत्पन्नानामनुत्पादः ।  
    
[०९२।१६]  
किं तर्हि ।  
    
[०९२।१६-०९२।१७]  
पूर्वमेव स तेषामनुत्पादो ऽस्ति ।  
    
[०९२।१७-०९२।१८]  
विना तु प्रतिसङ्ख्यया ये धर्मा उत्पत्स्यन्ते तदुत्पन्नायां प्रतिसङ्ख्यायां पुनर्नोपपद्यन्त इति ।  
    
[०९२।१८-०९२।१९]  
एतदत्र प्रतिसङ्ख्याया समर्थ्यं यदुताकृतोत्पत्तिप्रतिबन्धानामुत्पत्तिप्रतिबन्धभावः ।  
    
[०९२।१९-०९२।२१]  
यदि नर्हि अनुत्पाद एव निर्वाणमिदं सूत्रपदं कथं नीयते "पञ्चेमानीन्द्रियाणि आसेवितानि भावितानि बहुलीकृतान्यतीतानागतप्रत्यूत्पन्नस्य दुःखस्य प्रहाणाय संवर्त्तन्त" इति ।  
    
[०९२।२१-०९२।२२]  
प्रहाणं हि निर्वाणमनागतस्यैव चानुत्पादो नातीतप्रत्युत्पन्नस्येते ।  
    
[०९२।२२]  
अस्त्येतदेवम् ।  
    
[०९२।२२-०९२।२४]  
किं तु तदालम्बनक्लेशप्रहाणात् दुःखस्य प्रहाणमुक्तं भगवता "यो रूपे च्छन्दरागस्तं प्रजहीत ।  
    
[०९२।२४-०९२।२५]  
च्छन्दरागे प्रहीणे एवं वस्तद्रूपं प्रहीणं भविष्यति पारिज्ञातं विस्तरेण यावद् विज्ञानमि"ति ।  
    
[०९२।२५]  
एवं त्रैयध्विकस्यापि दुःखस्य प्रहाणं युज्यते ।  
    
[०९२।२६]  
अथाप्यतीतानागतप्रत्युत्पन्नस्य क्लेशस्य प्रहाणायेत्युच्येत ।  
अत्राप्येष नयः ।  
    
[०९२।२७-०९२।२९]  
अथवा ऽयमभिप्रायो भवेदतीतः क्लेशः पौर्वजन्मिकः प्रत्युत्पन्नः क्लेश ऐहजन्मिको यथा तृष्णा विचरितेष्वष्टादश तृष्णाविचरितान्यतीतमध्वानमुपादायेत्यतीतं जन्माधिकृत्योक्तमेवं यावत् प्रत्युत्पन्नम् ।  
    
[०९२।२९-०९३।०१]  
तेना च क्लेशद्वयेनास्यां सन्ततौ बीजभाव आहितो ऽनागतस्योत्पत्तये ।  
    
[०९३।०१]  
तस्य प्रहाणात्तदपि प्रहीणं भवति ।  
    
[०९३।०१-०९३।०२]  
यथा विपाकक्षयात्कर्मं क्षीणं भवति ।  
    
[०९३।०२-०९३।०३]  
अनागतस्य पुनर्दुःखस्य क्लेशस्य वा बीजाभावात् अत्यन्तमनुत्पादः प्रहाणम् ।  
    
[०९३।०३-०९३।०४]  
अन्यथा ह्यतीतप्रत्युत्पन्नस्य किं प्रहातव्यम् ।  
    
[०९३।०४]  
नहि निरुद्धे निरोधाभिमुखे च यत्नः सार्थको भवतीति ।  
    
[०९३।०४-०९३।०६]  
यद्यसंस्कृटं नास्त्येव, यदुक्तं भगवता "ये केचिद्धर्माः संस्कृता वा ऽसंस्कृता वा विरागस्तेषामग्र आख्यायते" इति कथमसतामसन्नग्रो भवितुमर्हति ।  
    
[०९३।०६-०९३।०७]  
न वै नास्त्येवासंस्कृतमिति ब्रूमः ।  
    
[०९३।०७]  
एतत्तु तदीदृशं यथा ऽस्माभिरुक्तम् ।  
    
[०९३।०७-०९३।०८]  
तद्यथा अस्ति शब्दस्य प्रागभावो ऽस्ति पश्चादभाव इत्युच्यते ।  
    
[०९३।०८]  
अथ च पुनर्नाभावो भावः सिध्यति ।  
    
[०९३।०८-०९३।०९]  
एवमसंस्कृतमपि द्रष्टव्यम् ।  
    
[०९३।०९-०९३।१०]  
अभावो ऽपि च कश्चित् प्रशस्यतमो भवति यः सकलस्योपद्रवस्यात्यन्तमभाव इत्यन्येषां सो ऽग्र इति प्रशंसां लब्धुमर्हति ।  
    
[०९३।१०]  
विनेयानां तस्मिन्नुपच्छन्दनार्थम् ।  
    
[०९३।११]  
यद्यप्यसंस्कृतमभावमात्रं स्यान्निरोध आर्यसत्यं न स्यात् ।  
नहि ततु किञ्चिदस्तीति ।  
    
[०९३।१२]  
कस्तावदयं सत्यार्थः ।  
ननु चाविपरीतार्थः ।  
    
[०९३।१२-०९३।१४]  
उभयमपि चैतदविपरीतं दृष्टमार्यैर्यदुत दुःखं च दुःखमेवेति दुःखाभावश्चाभाव एवेति को ऽस्यार्यसत्यत्वे विरोधः कथमभावश्च नाम तृतीयं चार्यसत्यं स्यात् ।  
    
[०९३।१४-०९३।१५]  
उस्तं यथार्यसत्यं द्वितीयस्यानन्तरं दृष्टमुद्दृष्टं चेति तृतीयं भवति ।  
    
[०९३।१५-०९३।१६]  
यद्यसंस्कृतमभावमात्रं स्यादाकाशनिर्वाणालम्बनविज्ञानमसदालम्बनं स्यात् ।  
    
[०९३।१६-०९३।१७]  
एतदतीतानागतस्यास्तित्वचिन्तायां चिन्तयिष्यामः ।  
    
[०९३।१७]  
यदि पुनर्द्रव्यमेवासंस्कृतमिष्येत किं स्यात् ।  
    
[०९३।१७-०९३।१८]  
किं च पुनः स्यात् ।  
    
[०९३।१८]  
वैभाषिकपक्षः पालितः स्यात् ।  
    
[०९३।१८-०९३।१९]  
देवता एनं पालयिष्यन्ति पालनीयं चेत् मंस्यते ।  
    
[०९३।१९]  
अभूतं तु परिकल्पितं स्यात् ।  
किं कारणम् ।  
    
[०९३।१९-०९३।२०]  
नहि तस्य रूपवेदनादिवत् स्वभाव उपलभ्यते नचापि चक्षुरादिवत्कर्म ।  
    
[०९३।२०-०९३।२१]  
अमुष्य च वस्तुनो ऽयं निरोघ इति षष्ठीव्यवस्था कथं प्रकल्प्यते ।  
    
[०९३।२१-०९३।२२]  
नहि तस्य तेन सार्धं कश्चित्सम्बन्धो हेतुफलादिभावासम्भवात् ।  
    
[०९३।२२]  
प्रतिषेधमात्रं तु युज्यते अमुष्याभाव इति ।  
    
[०९३।२२-०९३।२३]  
भावान्तरत्वे ऽपि यस्य क्लेशस्य प्राप्तिविच्छेदाय्द्यो निरोधः प्राप्यते स तस्येति व्यवदिश्यते ।  
    
[०९३।२४]  
तस्य तर्हि प्राप्तिनियमे को हेतुः ।  
    
[०९३।२४-०९३।२५]  
"दृष्टधर्मनिर्वाणप्राप्तो भिक्षुरि"त्युक्तं सूत्रे ।  
    
[०९३।२५]  
तत्र कथमभावस्य प्राप्तिः स्यात् ।  
    
[०९३।२५-०९३।२६]  
प्रतिपक्षलाभेन क्लेशपुनर्भवोत्पादात्यन्तविरुद्धाश्रय लाभात् प्राप्तं निर्वाणमित्युच्यते ।  
    
[०९३।२६-०९३।२७]  
आगमश्चाप्यभावमात्रं द्योतयति ।  
    
[०९३।२७]  
एवं ह्याह ।  
    
[०९३।२७-०९४।०१]  
"यत् स्वल्पस्य दुःखस्याशेषप्रहाणं प्रतिनिःसर्गो व्यन्तीभावः क्षयो विरागो निरोधो व्युपक्षमो ऽस्तङ्गमः अन्यस्य च दुःखस्याप्रति सन्धिरनुत्पादो ऽप्रादुर्भावः ।  
    
[०९४।०१-०९४।०२]  
एतत्कान्तमेतत्प्रणीतं यदुत स्र्वोपाधिप्रनिनिः सर्गस्तृष्णाक्षयो विरागो निरोधो निर्वाण" मिति ।  
    
[०९४।०२-०९४।०३]  
किमेवं नेष्यते नास्मिन् प्रादुर्भव्बतीत्यतो ऽप्रादुर्भाव इति ।  
    
[०९४।०३]  
असमर्थामेतां सप्तमीं पश्यामः ।  
किमुक्तं भवति ।  
    
[०९४।०४-०९४।०५]  
नास्मिन्प्रादुर्भवतीति यदि सतीत्यभिसम्बध्यते नित्यमेवाप्रादुर्भावप्रसङ्गो निर्वाणस्य नित्यत्वात् ।  
    
[०९४।०५-०९४।०६]  
अथ प्राप्त इत्यभिसम्बध्यते यत एव तत्प्राप्तिः परिकल्प्यते तस्मिन्नेव सम्मुखीभूते प्राप्ते वा दुःखस्येष्यतामप्रादुर्भावः ।  
    
[०९४।०६-०९४।०७]  
अयं च दृष्टान्त एवं सूपनीतो भवति ।  
    
[०९४।०८]  
"प्रद्योतस्येव निर्वाणं विमोक्षस्तस्य चेतस" इति ।  
    
[०९४।०९]  
यथा प्रद्योतस्य निर्वाणमभाव एवं भगवतो ऽपि चेतसो विमोक्ष इति ।  
    
[०९४।०९-०९४।१०]  
अभिधर्मे ऽपि चोक्तम् "अवस्तुका धर्माः कतमे ।  
    
[०९४।१०]  
असंस्कृता धर्मा" इति ।  
    
[०९४।१०-०९४।११]  
अवस्तुका अशरीरा अस्वभावा इत्युक्तं भवति ।  
    
[०९४।११]  
नास्यायमर्थः ।  
    
[०८९।४११-०९४११]  
कस्तर्हि ।  
    
[०९४।११]  
पञ्चविधवस्तु ।  
    
[०९४।११-०९४।१२]  
स्वभाववस्तु यथोक्तं "यद्वस्तु प्रतिलब्धं समन्वागतः स तेन वस्तुने"ति ।  
    
[०९४।१२]  
आलम्बनवस्तु ।  
    
[०९४।१२-०९४।१३]  
यथोक्तं "सर्वधर्मज्ञेया ज्ञानेन यथावस्त्वे"ति ।  
    
[०९४।१३]  
संयोगवस्तु ।  
    
[०९४।१३-०९४।१४]  
यथोक्तं "यस्मिन् वस्तुनि अनुनयः संयोजनेन सम्प्रयुक्तः प्रतिघसंयोजनेनापि तस्मिन्नि"ति ।  
    
[०९४।१४-०९४।१५]  
हेतुवस्तु यथोक्तं "सवस्तुका धर्माः कतमे ।  
    
[०९४।१५]  
संस्कृता धर्मा" इति ॥  
परिग्रहवस्तु ।  
    
[०९४।१५-०९४।१६]  
यथोक्तं "क्षत्रवस्तु गृहवस्त्वि"ति ।  
    
[०९४।१६-०९४।१७]  
तदत्र हेतुर्वस्तुशब्देनोक्तस्तस्मादस्त्येवासंस्कृतं द्रव्यत इति वैभाषिकाः ।  
    
[०९४।१७]  
तस्य तु हेतुफले न विद्येते इति ।  
गतं तावदेतत् ।  
    
[०९४।१८]  
अथैषां फलानां कतमत् फलं कस्य हेतोः ।  
    
[०९४।१९]  
विपाकफलमन्त्यस्य   
    
[०९४।२०]  
विपाकहेतुरन्त्ये ऽभिहितत्वात् अन्त्यः ।  
तस्य विपाकफलम् ।  
    
[०९४।२१]  
पूर्वस्याधिपतं फलम् ।  
    
[०९४।२२]  
कारणहेतुः पूर्वमुक्तत्वात् पूर्वः ।  
तस्याधिपजं फलम् ।  
    
[०९४।२२-०९४।२३]  
अनावरणभावमात्रेणावस्थितस्य किमाधिपत्यम् ।  
    
[०९४।२३-०९४।२४]  
एतदेव अङ्गीभावो ऽपि चास्ति कारणहेतोस्तद्यथा "पञ्चसु विज्ञानकायेषुदशानामायतनानां भाजनलोके च कर्मणाम् ।  
    
[०९४।२४-०९४।२५]  
श्रोत्रादीनामप्यस्ति चक्षुर्विज्ञानोत्पत्तौ पारम्पर्येणाधिपत्यम् ।  
    
[०९४।२५-०९४।२६]  
श्रुत्वा द्रष्टुकामतोत्पत्ते" रित्येवमादि योज्यम् ।  
    
[०९४।२७]  
सभाग सर्वत्रगयोर्निष्यन्दः   
    
[०९४।२८]  
सदृशफलत्वादनयोर्निःष्यन्दफलम् ।  
    
[०९५।०१]  
पौरुषं द्वयोः ॥ वक्क्_२।५६ ॥  
    
[०९५।०२]  
सहभूसम्प्रयुक्तकहेत्वोः पुरुषकारफलम् ।  
पुरुषभावव्यतिरेकात् पुरुषकारः पुरुषं एव ।  
    
[०९५।०३]  
तस्य फलं पौरुषम् ।  
को ऽयं पुरुषकारो नाम ।  
यस्य धर्मस्य यत् कारित्रम् ।  
    
[०९५।०४]  
पुरुषकार इव हि पुरुषकारः ।  
तद्यथा काकजङ्घा ओषधिर्मत्तहस्ती मनुष्य इति ।  
    
[०९५।०५]  
किमन्येषामप्यस्ति पुरुषकारफामुताहो द्वयोरेव ।  
    
[०९५।०५-०९५।०६]  
अन्येषामप्यस्त्यन्यत्र विपाकहेतोः ।  
    
[०९५।०६-०९५।०७]  
यस्मात्सहोत्पन्नं वा समनन्तरोत्पन्नं वा पुरुषकारफलं भवति ।  
    
[०९५।०७]  
न चैवं विपाकः ।  
तस्याप्यस्ति विप्रकृष्टपुरुषकारफलम् ।  
    
[०९५।०७-०९५।०८]  
यथा कर्षकाणां सस्यमित्यपरे ।  
    
[०९५।०९]  
किं पुनरिदं विपाकफलं नाम किं यावदधिपतिफलम् ।  
    
[०९५।१०]  
विपाको ऽव्याकृतो धर्मः ।  
    
[०९५।११]  
अनिवृताव्याकृतो हि धर्मः विपाकः ।  
असत्त्वाख्यो ऽपि स्यादत आह ।  
    
[०९५।१२]  
सत्त्वाख्यः   
    
[०९५।१३]  
औपचयिको ऽपि स्यात् नैःष्यन्दिको ऽप्यत् आह ।  
    
[०९५।१४]  
व्याकृतोद्भवः ।  
    
[०९५।१५]  
कुशलाकुशलं हि विपाकं प्रति व्याकरणाद्व्याकृतम् ।  
    
[०९५।१५-०९५।१६]  
तस्माद्य उतरकालं भवति न सह नान्तरं स विपाकः ।  
    
[०९५।१६]  
एतद्विपाकस्य लक्षणम् ।  
    
[०९५।१६-०९५।१७]  
कस्मादसत्त्वाख्यो ऽर्थः कर्मजो न विपाकः ।  
    
[०९५।१७]  
साधारणत्वात् ।  
अन्यो ऽपि हि तत्तथैव परिभोक्तुं समर्थः ।  
    
[०९५।१८]  
असाधारणस्तु विपाकः ।  
नह्यन्यकृतस्य कर्मणो ऽन्यो विपाकं प्रतिसंवेदयते ।  
    
[०९५।१८-०९५।१९]  
अधिपतिफलं कस्मात् प्रतिसंवेदयते ।  
    
[०९५।१९]  
साधारणकर्मसम्भूतत्वात् ।  
    
[०९५।२०]  
निःष्यन्दो हेतुसदृशः ।  
    
[०९५।२१]  
हेतोर्यः सदृशो धर्मः स निष्यन्दफलम् ।  
तद्यथा सभागसर्वत्रगहेत्वोः ।  
    
[०९५।२१-०९५।२२]  
यदि सर्वत्रगहेतोरपि समानं फलं कस्मान्न सभागहेतोरेवेष्यते ।  
    
[०९५।२२-०९५।२३]  
यस्मात् भूमितः क्लिष्टतया चास्य सादृश्यं नतु प्रकारतः ।  
    
[०९५।२३-०९५।२४]  
यस्य तु प्रकारतो ऽपि सादृश्यं सो ऽभ्युपगम्यत एव सभागहेतुः ।  
    
[०९५।२४-०९५।२५]  
अथ एव यो यस्य सभागहेतुः सर्वत्रगहेतुरपि स तस्येति चतुष्कोटिकः क्रियते ।  
    
[०९५।२५]  
प्रथमा कोटिरसर्वत्रगः सभागहेतुः ।  
    
[०९५।२५-०९५।२६]  
द्वितीया ऽन्यनैकायिकः सर्वत्रगहेतुः ।  
    
[०९५।२६]  
तृतीयैकनैकायिकः सर्वत्रगहेतुः ।  
    
[०९५।२६-०९५।२७]  
चतुर्थ्यतानाकारान्स्थापयित्वेति ।  
    
[०९६।०१]  
विसंयोगः क्षयो धिया ॥ वक्क्_२।५७ ॥  
    
[०९६।०२]  
क्षयो निरोधः ।  
धीः प्रज्ञा ।  
तेना प्रतिसङ्ख्या निरोधो विसंयोगफलमित्युक्तं भवति ।  
    
[०९६।०३]  
यद्वलाज्जायते यत्तत्फलं पुरुषकारजम् ।  
    
[०९६।०४-०९६।०५]  
तद्यथा अधरभूमिकस्य प्रयोगचित्तस्योपरिभूमिकः समाधिः सास्रवस्यानास्रवो ध्यानचित्तस्य निर्माणचित्तमित्येवमादि ।  
    
[०९६।०५-०९६।०६]  
प्रतिसङ्ख्यानिरोधस्तु यद्वलात् प्राप्यत इति वक्तव्यम् ।  
    
[०९६।०७-०९५।६०७]  
अपूर्वः संस्कृतस्यैव संस्कृतो ऽधिपतेः फलम् ॥ वक्क्_२।५८ ॥  
    
[०९६।०८]  
पूर्वोत्पन्नादन्यः संस्कृतो धर्मः संस्कृतस्यैव सर्वस्याधिपतिफलम् ।  
    
[०९६।०८-०९६।०९]  
पुरुषाधिपतिफलयोः किं नाना कारणम् ।  
    
[०९६।०९]  
कर्तुः पुरुषकारफलम् ।  
अकर्तुरप्यधिपतिफलम् ।  
    
[०९६।१०]  
तद्यथा शिल्पिनि शिल्पं पुरुषकारफलमधिपतिफलं च ।  
अन्येषामधिपतिफलमेव ।  
    
[०९६।११]  
अथैषां हेतूनां कतम्मो हेतुः कस्मिन्काले फलं प्रतिगृह्णाति ददाति वा ।  
    
[०९६।१२]  
वर्तमानाः फलं पञ्च गृह्णन्ति   
    
[०९६।१३]  
नातीताःः प्रतिगृहीतत्वान्नाप्यनागता निष्पुरुषकारत्वात् ।  
कारणहेतुरप्येवम् ।  
    
[०९६।१३-०९६।१४]  
स तु नावश्यं सफल इति नोच्यते ।  
    
[०९६।१५]  
द्वौ प्रयच्छतः ।  
    
[०९६।१६]  
सहभूसम्प्रयुक्तकहेतू वर्त्तमानौ फलं प्रयच्छतः ।  
    
[०९६।१६-०९६।१७]  
समानकालमेव ह्यनयेः फलदानग्रहणम् ।  
    
[०९६।१८]  
वर्त्तमानाभ्यतीतौ द्वौ   
[०९६।१९]  
फलं प्रयच्छतः सभागसर्वत्रगहेतू ।  
युक्तं तावद्यदतीताविति ।  
    
[०९६।१९-०९६।२०]  
अथ कथं वर्त्तमानौ निष्यन्दफलं प्रयच्छतः ।  
    
[०९६।२०]  
समनन्तरनिवर्त्तनात् ।  
    
[०९६।२०-०९६।२१]  
निवृत्ते तु फले तौ चाभ्यतीतौ भवतः ।  
    
[०९६।२१]  
फलं चापि दत्तं न पुनस्तदेव दत्तः ।  
    
[०९६।२१-०९६।२२]  
अस्ति कुशलः सभागहेतुः फलं प्रतिगृह्णाति न ददातीति चतुष्कोटिकः ।  
    
[०९६।२२-०९६।२३]  
प्रथमा कोटिः कुशलमूलानि समुच्छिन्दन् याः प्राप्तीः सर्वपश्चाद्विजहाति ।  
    
[०९६।२३-०९६।२४]  
द्वितीया कुशलमूलानि प्रतिसन्दधानो याः सर्वप्रथमं प्रतिलभते ।  
    
[०९६।२४]  
एवं तु वक्तव्यम् ।  
    
[०९६।२४-०९६।२५]  
स्यात्ता एव प्रतिसन्दधानस्य तृतीया असमुच्छिन्नकुशलमूलस्य शेषास्ववस्थासु ।  
    
[०९६।२५]  
चतुर्थ्यतानाकारान् स्थापयित्वा ।  
    
[०९६।२६]  
अकुशलस्य तु प्रथमा कोटिः ।  
    
[०९६।२६-०९६।२८]  
कामवैराग्यमनुप्राप्नुवन् याः प्राप्तीः सर्वपश्चाद्विजहाति द्वितीया कामवैराग्यात् परिहीयमाणो याः सर्वप्रथमं प्रतिलभते ।  
    
[०९६।२८]  
एवं तु वक्तव्यम् ।  
    
[०९६।२८-०९६।२९]  
स्यात्ता एव परिहीयमाणस्य ।  
    
[०९६।२९]  
तृतीया कामावीतरागस्य शेषास्ववस्थासु ।  
    
[०९६।२९-०९७।०१]  
चतुर्थ्यतानाकारान् स्थापयित्वा ।  
    
[०९७।०१-०९७।०२]  
एवं निवृताव्याकृतस्याप्यर्हत्त्वप्राप्तिपरिहाणितो यथायोगं योज्यम् ।  
    
[०९७।०२]  
अनिवृताव्याकृतस्य पश्चात्पादकः ।  
    
[०९७।०२-०९७।०३]  
यास्तावत् ददाति प्रतिगृह्णात्यपि सः ।  
    
[०९७।०३]  
स्यात् प्रतिगृह्णाति न ददात्यर्हतश्चरमाः स्क्न्धाः ।  
    
[०९७।०३-०९७।०४]  
सालम्बननियमेन तु क्षणशः ।  
    
[०९७।०४]  
कुशलः सभागहेतुः फलं प्रतिगृह्लाति न ददातीति ।  
चतुष्कोक्टिकः ।  
    
[०९७।०५]  
प्रथमा कोटिः कुशलचित्तानन्तरं क्लिष्टमव्याकृतं वा चित्तं सम्मुखीकरोतीति ।  
    
[०९७।०६]  
द्वितीया विपर्ययात् ।  
तृतीया कुशलचित्तानन्तरं कुशलमेव ।  
    
[०९७।०६-०९७।०७]  
चतुर्थ्यतानाकारान् स्थापयित्वा ।  
    
[०९७।०७]  
एवमकुशलादयो ऽपि योज्याः ।  
कथं पुनः फलं प्रतिगृहीतं भवति ।  
    
[०९७।०८]  
तस्य बीजभावोपगमात् ।  
    
[०९७।०९]  
एको ऽतीतः प्रयच्छति ॥ वक्क्_२।५९ ॥  
    
[०९७।१०]  
विपाकहेतुरतीत एव फलं प्रयच्छति ।  
यस्मान्न सह वा समनन्तरो वा ऽस्ति विपाकः ।  
    
[०९७।११]  
पुनरन्ये चतुर्विधं फलमाहुः ।  
प्रतिष्ठाफलम् ।  
    
[०९७।११-०९७।१२]  
यथा जलमण्डलं वायुमण्डलस्य यावत्तृणादयः पृथिव्याः ।  
    
[०९७।१२]  
प्रयोगफलम् ।  
यथा ऽशुभाया यावदनुत्पादज्ञानम् ।  
    
[०९७।१३]  
सामग्रीफलम् ।  
यथा चक्षुरादीनां चक्षुर्विज्ञानादीनि ।  
भावनाफलम् ।  
    
[०९७।१३-०९७।१४]  
यथा रूपावचरस्य चित्तस्य निर्माणम् ।  
    
[०९७।१४-०९७।१५]  
एतत्तु पुरुषकाराधिपतिफलयोरन्तर्भूतम् ।  
    
[०९७।१५]  
उक्ता हेतवः फलानि च ॥  
    
[०९७।१६-०९७।१७]  
तत्र कतमे धर्माः कतिभिः हेतुभिरुत्पद्यन्त इत्याह समासत इमे चतुर्विधा धर्मास्तद्यथा क्लिष्टा धर्मा विपाकजाः प्रथमानास्रवास्तेभ्यश्च शेषाः ।  
    
[०९७।१७-०९७।१८]  
के पुनः शेषाः ।  
    
[०९७।१८]  
विपाकवर्ज्याः अव्याकृताः प्रथमानास्रवक्षणवर्ज्याश्च कुशला इति ।  
    
[०९७।१८-०९७।१९]  
एते चतुर्विधा धर्माः ।  
    
[०९७।२०-०९७।२१]  
क्लिष्टा विपाकजाः शेषाः प्रथमार्या यथाक्रमम् ।  
विपाकं सर्वगं हित्वा तौ सभागं च शेषजाः ॥ वक्क्_२।६० ॥  
    
[०९७।२२]  
क्लिष्टा धर्मा विपाकहेतुं हित्वा शेषेभ्यः पञ्चभ्यो जायन्ते ।  
    
[०९७।२२-०९७।२३]  
विपाकजा सर्वत्रगहेतुं हेत्वा शेषेभ्यः पञ्चभ्य एव ।  
    
[०९७।२३-०९७।२४]  
शेषा धर्मास्तौ विपाकसर्वत्रगहेतू हित्वा शेषेभ्यश्चतुर्भ्र्यो जायन्ते ।  
    
[०९७।२४-०९७।२५]  
प्रथमानास्रवास्तौ च विपाकसर्वत्रगहेतू सभागहेतुं च हित्वा शेषेभ्यः त्रिभ्यो जायन्ते ।  
    
[०९७।२६]  
कतमे इमे धर्माश्चतुर्विधा निर्दिष्टा इत्याह   
    
[०९७।२७]  
चित्तचैत्ताः   
    
[०९७।२८]  
अथ ये चित्तविप्रयुक्ता रूपिणश्च धर्मास्ते कथमित्याह ।  
    
[०९७।२९]  
तथा ऽन्ये ऽपि सम्प्रयुक्तकवर्जिताः ।  
    
[०९७।३०-०९८।०१]  
प्रयुक्तकहेतुनैकेन वर्जिताः अन्ये ऽपि क्लिष्टादयो धर्मास्तथैवोत्पद्यन्ते यथा चित्तचईत्ताः ।  
    
[०९८।०१]  
तत्र क्लिष्टाश्चतुभ्र्यो विपाकजाश्च ।  
    
[०९८।०१-०९८।०२]  
शेषास्त्रिभ्यः प्रथमानास्रवा द्वाभ्याम् ।  
    
[०९८।०२]  
एकहेतुसम्भूतो नास्ति धर्मः ॥  
समाप्तो हेतुविस्तरः ॥  
    
[०९८।०३]  
प्रत्ययाः कतमे ।  
    
[०९८।०४]  
चत्वारः प्रत्यया उक्ताः   
    
[०९८।०५]  
क्ववोक्ताः ।  
सूत्रे ।  
"चतस्रः प्रत्ययताः ।  
    
[०९८।०५-०९८।०६]  
हेतुप्रत्ययता समनन्तरप्रत्ययता आलम्बनप्रत्ययता अधिपतिप्रत्ययता चे"ति ।  
    
[०९८।०६]  
प्रत्ययजातिः प्रत्ययता ।  
तत्र   
    
[०९८।०७]  
हेत्वाख्यः पञ्च हेतवः ॥ वक्क्_२।६१ ॥  
    
[०९८।०८]  
कारणहेतुवर्ज्याः पण्य्च हेतवो हेतुप्रत्ययः ।  
    
[०९८।०९]  
चित्तचैत्ता अचरमा उत्पन्नाः समनन्तरः ।  
    
[०९८।१०]  
अर्हतः पश्चिमानपास्योत्पन्नाश्चित्तचैत्ताः समनन्तरप्रत्ययः ।  
    
[०९८।१०-०९८।११]  
समश्चायमनन्तरश्च प्रत्यय इति समनन्तरप्रत्ययः ।  
    
[०९८।११]  
अत एव रूपं न समनन्तरप्रत्ययो विषमोत्पत्तेः ।  
    
[०९८।१२-०९८।१३]  
तथाहि कामावचरस्य रूपस्यानन्तरं कदाचित् कामावचरं रूपावचरं चाविज्ञप्तिरूपमुत्पद्यते कदाचित्कामावचरं चानास्रवं चेति व्याकुलो रूपसम्मुखीभावः ।  
    
[०९८।१४-०९८।१५]  
अव्याकुलस्तु समनन्तरप्रत्ययः अनिरुद्ध एवैकस्मिन्नौप चयिकरूपसन्ताने द्वितीयोत्पत्तेरिति भदन्तवसुमित्रः ।  
    
[०९८।१५]  
अल्पबहुतरोत्पत्तेरिति भदन्तः ।  
    
[०९८।१५-०९८।१६]  
कदाचिद्धि महतो रूपादल्पमुत्पद्यते ।  
    
[०९८।१६]  
तद्यथा पलालराशेर्भस्म ।  
कदाचिदल्पाद्वहूत्पद्यते ।  
    
[०९८।१६-०९८।१७]  
तद्यथा वटनिकायाः क्रमेण यावदनेकशाखावरोहो न्यग्रोध इति ।  
    
[०९८।१७-०९८।१८]  
ननु चास्ति चैत्ताना मप्यल्पबहुतरोत्पत्तिः ।  
    
[०९८।१८-०९८।१९]  
कुशलाकुशलाव्याकृतेषु चित्तेसु सवितर्कसविचारादौ च समाधित्रये ।  
    
[०९८।१९]  
अस्ति जात्यन्तरं प्रति न स्वजातिम् ।  
    
[०९८।१९-०९८।२०]  
नहि कदाचिद्वहुतरा वेदनोत्पद्यते सञ्ज्ञादयो वा ।  
    
[०९८।२०-०९८।२१]  
किं पुनः स्वजातेरेव समनन्तरप्रत्ययो भवति ।  
    
[०९८।२१]  
नैतदस्ति ।  
    
[०९८।२१-०९८।२२]  
सकल एव कलापः सकलस्य कलापान्तरस्य समनन्तरप्रत्ययो नत्वल्पकाद्वेदनादिद्रव्यात् प्रभूतं वेदनादि द्रव्यमुत्पद्यत इत्येतावदेवात्रोत्तम् ।  
    
[०९८।२३]  
सन्तानसभागिकास्तु मन्यन्ते "स्वजातेरेव समनन्तरप्रत्ययः ।  
    
[०९८।२३-०९८।२४]  
तद्यथा चित्तं चित्तस्यैव वेदना वेदनाया एवे"ति विस्तरः ।  
    
[०९८।२४-०९८।२६]  
यदा त्वक्लिष्टान्तरं क्लिष्टमुत्पद्यते तस्य क्लेशस्य पूर्वनिरुद्धः क्लेशः समनन्तरप्रत्ययस्तद्यथा निरोधसमापत्तिचित्तं व्युत्थानचित्तस्येति ।  
    
[०९८।२६]  
तदेतन्न वत्स्र्यते ।  
    
[०९८।२६-०९८।२७]  
प्रथमानास्रवचित्तानुत्पत्तिप्रसङ्गत् चित्तविप्रयुक्ता अपि संस्काराः ।  
    
[०९८।२७-०९८।२९]  
अत एव व्याकुलसम्मुखीभावान्न समनन्तरप्रत्ययस्त्रैवातुकाप्रतिसंयुक्तानां युगपत् सम्मुखीभावात् ।  
[०९८।२९]  
कस्मादनागतो नेष्यते समनन्तरप्रत्ययः ।  
    
[०९८।२९-०९९।०१]  
व्याकुलत्वादनागतस्याध्वनः पूर्वोत्तरता ऽभावात् ।  
    
[०९९।०१-०९९।०२]  
कथं तर्हि भगवान् जानाति अमुष्यानागतत्त्यानन्तरमिदमनागतं भावीति ।  
    
[०९९।०२]  
अतीतसाम्प्रतानुमानात् ।  
    
[०९९।०२-०९९।०३]  
अतीतं किलाध्वानं पश्यति भगवानेवञ्जातीयकात्कर्मणः एवञ्जातीयको वीपाकः उत्पन्नो धर्माद्वा धर्मः ।  
    
[०९९।०४]  
इदं चापि सम्प्रत्येवञ्जातीयकं कर्म ।  
    
[०९९।०४-०९९।०५]  
तस्मादतो ऽप्येवञ्जातीयको विपाक उत्पत्स्यते धर्माद्वा धर्म इति जानाति ।  
    
[०९९।०५]  
नचान्यत् ज्ञानमानुमानिकं भवति ।  
    
[०९९।०५-०९९।०७]  
यस्मादतीतसाम्प्रतानुमानेन भगवान् विकीर्णान्यनागतानि द्रव्याणि प्रत्यक्षमीक्षित्वा जानात्यनेन पुद्गलेनैवंविधं कर्म कुर्वतेदमनागतं फलं परिगृहीतमिति ।  
    
[०९९।०७-०९९।०८]  
एवं तर्हि भगवान् पूर्वान्तमदृष्ट्वा ऽपरान्तं न जानीयात् ।  
    
[०९९।०८]  
अन्ये पुनराहुः ।  
    
[०९९।०८-०९९।१०]  
फलचिह्नभूतः सत्त्वानां सन्ततौ चित्तविप्रयुक्तः संस्कारविशेषो ऽस्ति यं व्यवलोक्य भगवाननागतं जानात्यसम्मुखीकृत्वापि ध्यानमभिज्ञां चेति ।  
    
[०९९।१०-०९९।११]  
नैमिक्तिको हि नाम भगवान् स्यादेवं सति न पुनः साक्षात्कारी ।  
    
[०९९।११]  
तस्मात्सर्वमिच्छामात्रेण भगवान् जानातीति सौत्रान्तिकाः ।  
    
[०९९।१२]  
"अचिन्त्यो हि बुद्धानां बुद्धिविषय" इत्युक्तं भगवता ।  
    
[०९९।१२-०९९।१३]  
अथ असत्यनागतस्य क्रमनियमावस्थाने कस्मादग्रधर्मानन्तरं दुःखे धर्मज्ञानक्षान्तिरेवोत्पद्यते नान्यो धर्मः ।  
    
[०९९।१४]  
एवं यावद्वर्जो पमानन्तरं क्षयज्ञानमेवोत्पद्यते नान्यो धर्म इति ।  
    
[०९९।१५]  
यस्य यत्प्रतिबद्ध उत्पादः स तस्यानन्तरमुत्पद्यते ।  
    
[०९९।१५-०९९।१६]  
तद्यथा वीजादीनामङ्कुरादयो विनापि समनन्तरप्रत्ययेनेति ।  
    
[०९९।१६]  
कस्मादर्हतश्चरमाश्चित्तचैत्ता न समनन्तरप्रत्ययः ।  
    
[०९९।१७]  
अन्यचित्तासम्बन्धनात् ।  
    
[०९९।१७-०९९।१८]  
ननु चैवं समनन्तरनिरुद्धं चित्तं मनो भवतीत्यनन्तर विज्ञानाभावात् मनो ऽपि चरमं चित्तं न प्राप्नोति ।  
    
[०९९।१८-०९९।१९]  
आश्रयभावप्रतिभावितं मनो न कारित्रप्रभावितमित्यस्त्येवाश्रयभावः ।  
    
[०९९।१९-०९९।२०]  
कारणान्तरवैकल्यात्तु विज्ञानान्तरं नोत्पद्यत इति ।  
    
[०९९।२०-०९९।२१]  
कारित्रप्रभावितस्तु समनन्तरप्रत्ययस्तेन यो धर्मः फलं क्प्रतिगृहीतः स सर्वैरपि धर्मईः सर्वप्राणिभिर्वा न शक्यं प्रतिब्न्द्धुं यथा नोत्पद्यते ।  
    
[०९९।२१-०९९।२२]  
ये धर्माश्चित्तसमनन्तराश्चित्तनिरन्तरा अपि ते ।  
    
[०९९।२२]  
चतुष्कोटिकः ।  
    
[०९९।२२-०९९।२३]  
प्रथमा कोटिरचित्तकायाः समापत्तेर्व्युत्थान चित्तं द्वितीयादयश्च समापत्तिक्षणाः ।  
    
[०९९।२३-०९९।२४]  
द्वितीया कोटिः प्रथमस्य समापत्तिक्षणस्य सचित्तकायाश्चावस्थाया जात्यादयः ।  
    
[०९९।२४-०९९।२५]  
तृतीया कोटिः प्रथमः समापत्तिक्षणः सचित्तिका चावस्था ।  
    
[०९९।२५-०९९।२६]  
चतुर्थी कोटि द्वीर्तीयादीनां समापत्तिक्षणानां जात्यादयो व्युत्थानचित्तस्य च ।  
    
[०९९।२६-०९९।२७]  
ये धर्माश्चित्तसमनन्तराः समापत्तिनिरन्तरा अपि ते ।  
    
[०९९।२७]  
चतुष्कोटिकः ।  
    
[०९९।२७-१००।०१]  
ये तृतीयावतुर्थ्यौ ते प्रथमाद्वितीये ये प्रथमाद्वितीये ते तृतीयाचतुर्थ्यौ कर्त्तव्ये ।  
    
[१००।०१-१००।०२]  
कथमिदानीं दूरान्तरविच्छिन्नं व्युत्थानचित्तं समापत्तिचित्तस्य समनन्तरमित्युच्यते ।  
    
[१००।०२]  
चित्तान्तराव्यवहितत्वात् ॥  
उक्तःः समनन्तरप्रत्ययः ॥  
    
[१००।०३]  
आलम्बनं सर्वधर्माः ।  
    
[१००।०४]  
यथायोगं चक्षुर्विज्ञानस्य ससम्प्रयोगस्य रूपम् ।  
श्रोत्रविज्ञानस्य शब्दः ।  
    
[१००।०४-१००।०५]  
ग्राणविज्ञानस्य गन्धः ।  
    
[१००।०५]  
जिह्वाविज्ञानस्य रसः ।  
कायविज्ञानस्य स्प्रष्टव्यम् ।  
    
[१००।०५-१००।०६]  
मन्नोविज्ञानस्य सर्वधर्माः ।  
    
[१००।०६]  
यो धर्मो यस्य धर्मस्यालम्बनं न कदाचित्स धर्मस्तद्धर्मस्य नालम्बनम्।  
    
[१००।०७]  
अनालम्ब्यमानो ऽपि तथालक्षणत्वाद् ।  
    
[१००।०७-१००।०८]  
यथा ऽनिध्यमानमपीन्धनमुच्यते काष्ठादिकं तथालक्षाणत्वादिति ।  
    
[१००।०८-१००।०९]  
त एते चित्तचैता धर्मा आयतनद्रव्यलक्षणनियमेनालम्बने यथास्वं नियताः ।  
    
[१००।०९]  
किमाश्रयनियमेनापि नियताः ।  
ओमित्याह ।  
    
[१००।०९-१००।१०]  
उत्पन्नास्त्वाश्रयसहिता अनुत्पन्ना ह्यतीता आश्रयविश्लिष्टाः ।  
    
[१००।१०]  
अतीता अप्याश्रयसहिता इत्यपरे ॥  
    
[१००।११]  
उक्त आलम्बनप्रत्ययः ॥  
    
[१००।१२]  
कारणाख्यो ऽधिपः स्मृतः ॥ वक्क्_२।६२ ॥  
    
[१००।१३]  
य एव कारणहेतुः स एवा धिपतिप्रत्ययः ।  
    
[१००।१३-१००।१४]  
अधिको ऽयं प्रत्यय इत्यधिपतिप्रत्ययः ।  
    
[१००।१४-१००।१५]  
आलम्बनप्रत्ययो ऽपि सवन्धर्माः अधिपतिप्रत्ययो ऽपीति किमस्त्याधिक्यम् ।  
    
[१००।१५]  
न जातु सहभुवो धर्मा आलम्बनं भवन्ति ।  
    
[१००।१५-१००।१६]  
भवन्ति त्वधिपति प्रत्यय इत्यस्यैवाधिक्यम् ।  
    
[१००।१६]  
अधिकस्य वा प्रत्ययः ।  
    
[१००।१६-१००।१७]  
सर्वः सर्वस्य संस्कृतस्य स्वभाववर्ज्यस्य ।  
    
[१००।१७]  
स्याद्धर्मो धर्मस्य चतुर्भिरपि प्रत्ययैर्न प्रत्ययः ।  
    
[१००।१७-१००।१८]  
स्यात्स्वभावः स्वभावस्य परभावो ऽपि ।  
    
[१००।१८]  
स्यात्संस्कृतमसंस्कृतस्यासंस्कृतं चासंस्कृतस्य ।  
    
[१००।१९-१००।१८]  
अथैते प्रत्ययाः कारित्रं कुर्वन्तः किमवस्थे धर्मे कुर्वन्ति ।  
    
[१००।१९-१००।२०]  
हेतुप्रत्ययस्तावत् पञ्चविध उक्तः ।  
    
[१००।२०]  
तत्र   
    
[१००।२१]  
निरुध्यमाने कारित्रं द्वी हेतू कुरुतः ।  
    
[१००।२२]  
निरुध्यमानं नाम वर्क्तमानम् ।  
निरोधाभिमुखत्वात् ।  
    
[१००।२२-१००।२३]  
तत्र सहभूसम्प्रयुक्तकहेतु कारित्रं कुरुतः ।  
    
[१००।२३]  
सहोत्पन्ने ऽपि फले तयोर्व्यापारः ।  
    
[१००।२४]  
त्रयः ।  
    
[१००।२५]  
जायमाने   
    
[१००।२६]  
जायमानं नामानागतमुत्पादाभिमुखम् ।  
    
[१००।२६-१००।२७]  
तत्र सभागसर्वत्रगविपाकहेतवः कारित्रं कुर्वन्ति ।  
    
[१००।२७]  
एवं तावद्धेतुप्रत्ययः ।  
    
[१०१।०१]  
ततो ऽन्यौ तु प्रत्ययौ तद्विपर्ययात् ॥ वक्क्_२।६३ ॥  
    
[१०१।०२-१०१।०३]  
येन कारित्रन्यायेन हेतुप्रत्ययौ द्विधा कृत्वोक्तस्तद्विपर्ययात्समनतरप्रत्ययालम्बनप्रत्ययौ वेदितव्यौ ।  
    
[१०१।०३-१०१।०४]  
समन्तरप्रत्ययो जायमाने कारित्रं करोत्यवकाशदानात् ।  
    
[१०१।०४]  
आलम्बनप्रत्ययो निरुध्यमाने ।  
वर्त्तमानैश्चित्तचैतैर्ग्रहणात् ।  
    
[१०१।०४-१०१।०५]  
अधिपतिप्रत्ययस्तु सर्वस्यामवस्थायामनावरणभावेनावस्थित इत्येतदेवास्य कारित्रम् ॥  
    
[१०१।०६]  
उक्ताः सकारित्राः प्रत्ययाः ॥  
    
[१०१।०७]  
अथ कतमो धर्मः कतिभिः प्रत्ययैरुत्पद्यते ।  
    
[१०१।०८]  
चतुर्भिश्चत्तचैत्ता हि   
    
[१०१।०९]  
तत्र हेतुप्रत्यय एषां सर्वे पञ्च हेतवः ।  
    
[१०१।०९-१०१।१०]  
समन्तरप्रत्ययः पूर्वकाश्चित्तचैत्ता अन्यैरव्यवहिताः ।  
    
[१०१।१०]  
आलम्बनप्रत्ययो यथायोगं पञ्च विषयाः सर्वे धर्माश्च ।  
    
[१०१।१०-१०१।११]  
अधिपतिप्रत्ययः स्वभावर्ज्याः सर्वधर्माः ।  
    
[१०१।१२]  
समापत्तिद्वयं त्रिभिः ।  
    
[१०१।१३]  
निरोधासञ्ज्ञिसमापत्त्यो रालम्बनप्रत्ययो नास्ति ।  
नहि ते आलम्बिके ।  
    
[१०१।१३-१०१।१४]  
हेतुप्रत्ययस्तुतयोर्द्विविधो हेतुः ।  
    
[१०१।१४-१०१।१५]  
सहभूहेतुश्च जात्यादयः सभागहेतुश्च पूर्वोत्पन्ना समानभूमिकाः कुशला धर्माः ।  
    
[१०१।१५]  
समनन्तरप्रत्ययः ससम्प्रयोगं समापत्तिचित्तम् ।  
    
[१०१।१५-१०१।१६]  
अधिपतिप्रत्ययः पूर्ववत् ।  
    
[१०१।१६]  
चित्ताभिसंस्कारजत्वादेते समापत्ती चित्तसमनन्तरे ।  
    
[१०१।१६-१०१।१७]  
चित्तोत्पत्तिविबन्धकत्वात् न समनन्तरप्रत्ययः ।  
    
[१०१।१८]  
द्वाभ्यामन्ये तु जायन्ते   
    
[१०१।१९-१०१।२०]  
अन्ये तु विप्रयुक्ता रूपिणश्च धर्मा हेत्वधिपतिप्रत्ययाभ्यां जायन्ते यथाविहितमेव ।  
    
[१०१।२०-१०१।२१]  
आह तु "प्रत्ययेभ्यो भावा उपजायन्ते न पुनः सर्वस्यैव जगतः ईश्वरपुरुषप्रधानादिकं कारणमिति ।  
    
[१०१।२१]  
को ऽत्र हेतुः ।  
यदि खलु हेतुकृतां सिद्धिं मन्यसे ।  
    
[१०१।२२]  
ननु च अथ एवास्य वादस्य व्युदासः प्राप्नोत्येकं कारणमीश्वरादिकं सर्वस्येति ।  
    
[१०१।२३]  
अपिच   
    
[१०१।२४]  
नेश्वरादेः क्रमादिभिः ॥ वक्क्_२।६४ ॥  
    
[१०१।२५]  
यदि ह्येकमेव कारणमीश्वरः स्यादन्यद्वा युगपत्सर्वेण जगता भवितव्यंस्यात् ।  
    
[१०१।२६]  
दृश्यते च भावानां क्रमसम्भवः ।  
    
[१०१।२६-१०१।२७]  
स तर्हि च्छन्दवशा दीश्वरस्य स्यादयमिदानीमुत्पद्यतामयं निरुध्यतामयं पश्चादिति ।  
    
[१०१।२७]  
च्छन्दभेदात्तर्हि सिद्धमनेकं कारणं स्यात् ।  
    
[१०१।२७-१०२।०१]  
स चापि च्छन्दर्भेदो युगपत्स्यात्तद्धेतोरीश्वरस्याभिन्नत्वात् ।  
    
[१०२।०१-१०२।०२]  
कारणान्तरभेदापेक्षणे वा नेश्वर एव कारणं स्यात् ।  
    
[१०२।०२-१०२।०४]  
तेषामपि च क्रमोत्पत्तौ कारणान्तरभेदापेक्षणादनवस्थाप्रसङ्ग स्यादित्यनन्तरभेदायाः कारणपरम्पराया अनादित्वाभ्युपगमादयमीश्वरकारणाधिमुक्तः शाक्ययूर्वीयमेव न्यायं नातिवृत्तः स्यात् ।  
    
[१०२।०४-१०२।०५]  
योगपद्ये ऽपीश्वरच्छन्दानां जगतो न यौगपद्यम् ।  
    
[१०२।०५]  
यथाच्छन्दमुत्पादनादि ति चेत् ।  
न ।  
    
[१०२।०५-१०२।०६]  
तेषां पश्चाद्विशेषाभावात् ।  
    
[१०२।०६]  
कश्च तावदीश्वरस्येयता सर्गप्रयासेनार्थः ।  
    
[१०२।०६-१०२।०८]  
यदि प्रीतिस्तां तर्हि नान्तरेणोपाये शक्तः कर्तुमिति न तस्यामीश्वरः स्यात्तथैव चान्यस्मिन् ।  
    
[१०२।०८-१०२।०९]  
यदि चेश्वरो नरकादिषु प्रजां बहुभिश्चेतिभिरूपसृष्टां सृष्ट्वा तेन प्रीयते नमो ऽस्तु तस्मै तादृशायेश्व्राय ।  
    
[१०२।०९]  
सुगीतश्चायं तमारभ्य श्लोको भवति ।  
    
[१०२।१०]  
"यन्निर्दहति यत्तीक्ष्णो यदुग्रो यत्प्रतापवान् ।  
    
[१०२।११]  
मांसशोणितमज्जादो यत्ततो रुद्र उच्यत" इति ।  
    
[१०२।१२-१०२।१३]  
एकं खल्वपि जगतः कारणं परिगृह्णता ऽन्येषामर्थानां प्रत्यक्षः पुरुषकारो निह्गृह्ण्तः स्यात् ।  
    
[१०२।१३]  
सहापि च कारणैः कारक मीश्वरं कल्पयता केवलो भक्तिवादः स्यत् ।  
    
[१०२।१४]  
कारणेभ्यो ऽन्यस्य तदुत्पत्तौ व्यापारादर्शनात् ।  
    
[१०२।१४-१०२।१५]  
सहकारिषु चान्येषु कारणेष्वीश्वरो नेश्वरः स्यात् ।  
    
[१०२।१५]  
अथादिसर्ग ईश्वरहेतुकः ।  
    
[१०२।१५-१०२।१६]  
तस्याप्यन्यानपेक्षत्वादीश्वरवदनादित्वप्रसङ्ग ।  
    
[१०२।१६]  
एवं प्रधाने ऽपि यथायोगं वाच्यम् ।  
    
[१०२।१६-१०२।१७]  
तस्मान्न लोकस्यैकं कारणमस्ति ।  
    
[१०२।१७]  
स्वान्येवैषां कर्माणि तस्यां तस्यां जातौ जनयन्ति ।  
    
[१०२।१७-१०२।१८]  
अकृतबुद्धयस्तु वराकाः स्वं स्वं विपाकफलं चानुभवन्त ईश्वरमपरं मिथ्या परिकल्पयन्ति ।  
    
[१०२।१९]  
गतमेतद्यत्तु खलु तदुक्तं "द्वाभ्यामन्ये तु जायन्त" इति ।  
    
[१०२।२०]  
अथ कथं भूतानि भूतानां हेतुप्रत्ययः ।  
    
[१०२।२१]  
द्विधा भूतानि तद्धेतुः   
    
[१०२।२२]  
भूतहेतुरित्यर्थः ।  
सभागसहभूहेतुभ्यां   
    
[१०२।२३]  
भौतिकस्य तु पञ्चधा ।  
    
[१०२।२४]  
भौतिकस्य तु भूतानि पञ्चप्रकारो हेतुः ।  
कथम् ।  
    
[१०२।२५]  
"जननान्निःश्रयात् स्थानादुपस्तम्भोगवृंहणात्"  
    
[१०२।२६]  
सो ऽयं कारणहेतुरेव पुनः पण्य्चधा भिन्नः ।  
    
[१०२।२६-१०२।२७]  
जननहेतुस्तेभ्य उत्पत्तेः ।  
    
[१०२।२७-१०२।२८]  
निश्रयहेतुर्जातस्य भूतानुविधायित्वात् पुरुषकारफलादाचार्यादिनिःश्रयवत् ।  
    
[१०२।२८]  
प्रतिष्ठाहेतुराधारभावात् ।  
चित्रकृत्यवत् ।  
    
[१०३।०१]  
उपस्तम्भहेतुरनुच्छेदहेतुत्वात् ।  
    
[१०३।०१-१०३।०२]  
एवमेषां जन्मविकाराधारस्थितिवृद्धिहेतुत्वमाख्यातं भवति ।  
    
[१०३।०३]  
त्रिधा भौतिकमन्योन्यं ।  
    
[१०३।०४]  
हेतुसहभूसभागविपाकहेतुभिः कारणहेतुरविशेषयत्तित्वात् न सर्वदा गण्यते ।  
    
[१०३।०४-१०३।०५]  
तत्र सहभूहेतुरन्योन्यं चित्तानुपरिवर्त्ति कायवाक्कर्म ।  
    
[१०३।०५]  
नान्यदुपादायरूपम् ।  
    
[१०३।०५-१०३।०६]  
सभागहेतुः सर्वं पूर्वोत्पन्नं सभागस्य ।  
    
[१०३।०६]  
विपाकहेतुर्यस्य वाक्कर्मणश्चक्षुरादयो विपाकः ।  
    
[१०३।०७]  
भूतानामेकधैव तत् ॥ वक्क्_२।६५ ॥  
    
[१०३।०८]  
भूतानां तु तद्भूतिकं रूपं विपाकहेतुरेव यस्य कायवाक्कर्मणो भूतानि विपाकाः ।  
    
[१०३।०९-१०३।१०]  
अभेदेन चित्तचैत्ताः समनन्तरप्रत्यय उक्ता नियमस्तु नोक्तः कस्य चित्तस्यानन्तरं कस्योत्पक्तिरिति ।  
    
[१०३।१०]  
स इदानीं वक्तव्यः ।  
    
[१०३।१०-१०३।११]  
तत्र तावत् समासेन द्वादश चित्तानि ।  
    
[१०३।११]  
किमर्थमित्याह   
    
[१०३।१२]  
कुशलाकुशलं कामे निवृतानिवृतं मनः ।  
    
[१०३।१३]  
कामधातौ चत्वारि चित्तानि ।  
    
[१०१।१३]  
कुशलमकुशलं निवृताव्याकृतमनिवृताव्याकृतं च ।  
    
[१०३।१४]  
रूपारूप्येष्वकुशलादन्यत्र   
    
[१०३।१५]  
रूपधातावकुशलं नास्ति ।  
त्रीणि सन्ति ।  
एवमारूप्यधातौ ।  
    
[१०३।१५-१०३।१६]  
इत्येतानि सानुस्रवाणि दश चित्तानि भवन्ति ।  
    
[१०३।१७]  
अनास्रवं द्विधा ॥ वक्क्_२।६६ ॥  
    
[१०३।१८]  
शैक्षमशैक्षं च ।  
एवमेतानि द्वादश चित्तानि भवन्ति ।  
तत्र   
    
[१०३।१९]  
कामे नव शुभाच्चित्ताच्चित्तानि   
    
[१०३।२०]  
अनन्तरमिति पश्चाद्वक्ष्यति ।  
    
[१०३।२०-१०३।२१]  
कामधातौ यत्कुशलं चित्तं तस्मादनन्तरं नव चित्तान्युत्पद्यन्ते ।  
    
[१०३।२१]  
स्वभूमिकानि चत्वारि ।  
रूपावचरे द्वे ।  
    
[१०३।२१-१०३।२२]  
समापत्तिकाले कुशलं प्रतिसन्धिकाले निवृतम् ।  
    
[१०३।२२]  
आरूप्यावचरं निवृतमेव प्रतिसन्धिकाले ।  
    
[१०३।२२-१०३।२३]  
अतिविप्रकृष्टत्वात् न कुशलम् ।  
    
[१०३।२३]  
आरूप्या हि कामधातोश्चतसृभिर्दूरताभिर्दूरे ।  
    
[१०३।२३-१०३।२४]  
आश्रयाकारालम्बनप्रतिपक्षदूरताभिः ।  
    
[१०३।२४]  
शैक्षमशैक्षं चेति ।  
    
[१०३।२५]  
अष्टाभ्य एव तत् ।  
    
[१०३।२६]  
तत्र पुनः कामावचरं कुशलं चित्तमष्टाभ्यः समनन्तरमुत्पद्यते ।  
    
[१०३।२६-१०३।२७]  
स्वभूमिकेभ्यश्चतुर्भ्यो रूपावचराभ्यां द्वाभ्याम् ।  
    
[१०३।२७]  
कुशलाच्च व्युत्थानकाले ।  
[१०३।२७-१०३।२८]  
निवृताच्च क्लिष्टसमापत्त्युत्पीडितस्याधारकुशलभूमिसंश्रयणात् ।  
    
[१०३।२८]  
शैक्षाशैक्षाभ्यां च व्युत्थानकाले ।  
    
[१०४।०१]  
दशभ्यो ऽकुशलं   
    
[१०४।०२-१०४।०३]  
शैक्षाशैक्षे हित्वा कामधातौ हि प्रतिसन्धिमुखतः सर्वेभ्यो रूपारूप्यचित्तेभ्यः समनन्तरमकुशलं चित्तमुत्पद्यते ।  
    
[१०४।०४]  
तस्माच्चत्वारि ।  
    
[१०४।०५]  
अकुशलाच्चित्तात् समनन्तरं चित्तान्युत्पद्यन्ते स्वभूमिकान्येव ।  
    
[१०४।०५-१०४।०६]  
यथा ऽकुशलमुक्तं कामधातौ   
    
[१०४।०७]  
निवृतं तथा ॥ वक्क्_२।६७ ॥  
    
[१०४।०८]  
दशभ्य एव समनन्तरम् ।  
तस्माच्च पुनश्चत्वार्येव ।  
    
[१०४।०९]  
पञ्चभ्यो ऽनिवृतं   
    
[१०४।१०]  
काम इति वर्त्तते ।  
अनिवृताव्याकृतं चित्तं पञ्चभ्यः समनन्तरमुत्पद्यते ।  
    
[१०४।१०-१०४।११]  
स्वभूमिकेभ्य श्चतुर्भ्यो रूपावचराच्च कुशलान्निर्माणचित्तम् ।  
    
[१०४।१२]  
तस्मात्सप्त चित्तान्यनन्तरम् ।  
    
[१०४।१३]  
अनिवृताव्याकृटात्कामावचरात्स्वभूमिकानि चत्वारि ।  
रूपावचरे द्वे ।  
    
[१०४।१३-१०४।१४]  
कुशलं निर्माणचित्तादनन्तरम् ।  
    
[१०४।१४]  
क्लिष्टम् प्रतिसन्धिकाले ।  
    
[१०४।१४-१०४।१५]  
आरूप्यावचरं च क्लिष्टम् प्रतिसन्धिकाल एव ।  
    
[१०४।१६]  
रूपे दशैकं च शुभात्   
    
[१०४।१७]  
रूपे धातौ यत्कुक्शलं चित्तं तस्मादनन्तरमेकादश चित्तान्युत्पद्यन्ते ।  
    
[१०४।१७-१०४।१८]  
आरुप्यावचरमनिवृताव्याकृतं वर्जयित्वा ।  
    
[१०४।१९]  
नवभ्यस्तदनन्तरम् ॥ वक्क्_२।६८ ॥  
    
[१०४।२०]  
रूपावचरं तु कुशलं चित्तं नवभ्यः समनन्तरमुत्पद्यते ।  
    
[१०४।२०-१०४।२१]  
कामावचरं क्लिष्टद्वयमारुप्यावचरं चानिवृताव्याकृतं हित्वा ।  
    
[१०४।२२]  
अष्टाभ्यो निवृतं   
    
[१०४।२३]  
निवृताव्याकृतं रूपावचरं चित्तमष्टभ्य उत्पद्यते ।  
    
[१०४।२३-१०४।२४]  
कामावचरं क्लिष्टद्वयं शैक्षाशैक्षे च स्थापयित्वा ।  
    
[१०४।२५]  
तस्मात् षट्  
    
[१०४।२६]  
रूपावचरान्निवृताव्याकृतादनन्तरं षट् ।  
    
[१०४।२६-१०४।२७]  
स्वभूमिकानि त्रीणि कामावचराणि चानिवृताव्याकृतं मुक्त्वा ।  
    
[१०४।२८]  
त्रिभ्यो ऽनिवृतं पुनः ।  
    
[१०४।२९]  
रूपावचरमनिवृताव्याकृतं त्रिभ्यः स्वभूमिकेभ्य एव ।  
    
[१०५।०१]  
तस्मात् षट्   
    
[१०५।०२]  
स्वभूमिकानि त्रीणि ।  
कामावचरे च क्लिष्टे ।  
आरूप्यावचरं च ।  
    
[१०५।०२-१०५।०३]  
यथा रूपधातावनिवृताव्याकृतमुक्तम् ।  
    
[१०५।०४]  
एवमारूप्ये तस्य नीतिः ।  
    
[१०५।०५]  
ततस्तदप्यनिवृताव्याकृतं त्रिभ्य एवोत्पद्यते स्वभूमिकेभ्यः ।  
    
[१०५।०५-१०५।०६]  
तस्मादपि च षडेवोत्पद्यन्ते ।  
    
[१०५।०६]  
स्वभूमिकानि त्रीणि अधरधातुकानि च क्लिष्टानि ।  
    
[१०५।०७]  
शुभात्पुनः ॥ वक्क्_२।६९ ॥  
    
[१०५।०८]  
नव चित्तानि   
    
[१०५।०९]  
आरूप्यावचरातृ कुक्शलान्नव चित्तान्युत्पद्यन्ते ।  
    
[१०५।०९-१०५।१०]  
कामावचरं कुक्शलं कामरूपावचरे चानिवृताव्याकृते हित्वा ।  
    
[१०५।११]  
तत् षण्णां   
    
[१०५।१२]  
आरूप्यावचरं कुक्शलं स्वेभ्यस्त्रिभ्यो रूपावचरात् कुक्शलाच्छैक्षाशैक्षाभ्यां च ।  
    
[१०५।१३]  
निवृतात्सप्त   
    
[१०५।१४-१०५।१५]  
आरूप्यावचरान्निवृतात्स्वभूमिकानि त्रीणि रूपावचरं कुशलं निवृतं च कामावचरं क्लिष्टद्वयम् ।  
    
[१०५।१६]  
तत्तथा ।  
    
[१०५।१७]  
तदपि सप्तभ्य एवोत्पद्यते ।  
कामरूपावचराणि क्लिष्टानि शैक्षाशैक्षे च हित्वा ।  
    
[१०५।१८]  
चतुर्भ्यः शैक्षम् ।  
    
[१०५।१९]  
त्रैधातुकेभ्यः कुशलेभ्यः शैक्षाच्च ।  
    
[१०५।२०]  
अस्मात्तु पञ्च   
    
[१०५।२१]  
तान्येव चत्वार्यशैक्षं च ।  
    
[१०५।२२]  
अशैक्षं तु पञ्चकात् ॥ वक्क्_२।७० ॥  
    
[१०५।२३]  
अत एवानन्तरोक्तात् ।  
    
[१०५।२४]  
तस्माच्चत्वारि चित्तानि   
    
[१०५।२५]  
तस्मात्पुनरशैक्षाच्चित्तात्समनन्तरं चत्वारि चित्तान्युत्पद्यन्ते ।  
    
[१०५।२५-१०५।२६]  
त्रैधातुकानि कुशलान्यशैक्षं च ॥  
    
[१०५।२६]  
समाप्तानि द्वादश चित्तानि ॥  
    
[१०५।२७]  
पुनः क्रियन्ते   
    
[१०६।०१]  
द्वादशैतानि विंशतिः ।  
    
[१०६।०२]  
कथं कृत्वा ।  
    
[१०६।०३]  
प्रायोगिकोपपत्त्याप्तं शुभं भित्त्वा त्रिषु द्विधा ॥ वक्क्_२।७१ ॥  
    
[१०६।०४]  
त्रिषु धातुषु कुशलं चित्तं द्विधा भिद्यते ।  
प्रायोगिकं चोपपत्तिलाभिकं च   
    
[१०६।०५]  
विपाकजैयपिथिकशैल्पस्थानिकनैर्मितम् ।  
    
[१०६।०६]  
चतुर्धा ऽव्याकृतं कामे   
    
[१०६।०७]  
भित्त्वेति वर्त्तते ।  
कामावचरमनिवृताव्याकृतं चतुर्धा भिद्यते ।  
    
[१०६।०७-१०६।०८]  
विपाकजमैर्यापथिकं शेल्पस्थानिकं निर्माणचित्तं च ।  
    
[१०६।०९]  
रूपे शिल्पविवर्जितम् ॥ वक्क्_२।७२ ॥  
    
[१०६।१०]  
रूपधातौ त्रिधा भिद्यते शैल्पस्थानिकं वर्जयित्वा ।  
तत्र शिल्पाभावात् ।  
    
[१०६।१०-१०६।११]  
एवमेतानि द्वादश चित्तानि पुनर्विशर्तिर्भर्वन्ति ।  
    
[१०६।११-१०६।१२]  
षोढा कुशलमनिवृताव्याकृतं च सप्तधा भिद्यते ।  
    
[१०६।१२]  
ऐर्यापथिकादीनि चित्तानीर्यापथाद्यभावादारूप्यधातौ न सन्ति ।  
    
[१०६।१३]  
रूपगन्धरसस्प्रष्टव्यान्येषामालम्बनम् ।  
शैल्पस्थानिकस्य तु शब्दो ऽपि ।  
    
[१०६।१३-१०६।१४]  
एतानि मनोविज्ञानान्येव ।  
    
[१०६।१४]  
पञ्च तु विज्ञानकाया ऐर्यापथिकशैल्पस्थानिकयोः प्रायोगिकाः ।  
    
[१०६।१५-१०६।१६]  
ऐर्यापथिकाभिनिर्हृतं मनोविज्ञानमस्ति द्वादशायतनालम्बननित्यपरे ।  
    
[१०६।१७]  
एषां पुनर्विशतेक्श्चित्तानां कस्य कतमत्समनन्तरम् ।  
    
[१०६।१७-१०६।१८]  
कामावचराणां तावदष्टानां प्रायोगिकानन्तरं दश चित्तान्युत्पद्यन्ते ।  
    
[१०६।१८-१०६।१९]  
स्वभूमिकानि सप्ता ऽन्यत्राभिज्ञाफलात् ।  
    
[१०६।१९]  
रूपावचरं प्रायोगिकं शैक्षल्मशैक्षं च ।  
तत् पुनरष्टचित्तानन्तरम् ।  
    
[१०६।१९-१०६।२०]  
स्वेभ्यः कुशलक्लिष्टेभ्यः रूपावचराभ्यां प्रायोगिक क्लिष्टाभ्यां शैक्षाशैक्षाभ्यां च ।  
    
[१०६।२०-१०६।२१]  
उपपत्तिप्रतिलम्भिकानन्तरं नव ।  
    
[१०६।२१-१०६।२२]  
स्वभूमिकानि सप्त ऽन्यत्राभिज्ञाफलाद्रूपा रूपावचरे च क्लिष्टे ।  
    
[१०६।२२]  
तत् पुनरेकादशानन्तरम् ।  
    
[१०६।२२-१०६।२३]  
स्वेभ्यः सप्तभ्यः पूर्ववत् रूपावचराभ्यां प्रायोगिकक्लिष्टाभ्यां शैक्षाशैक्षाभ्यां च ।  
    
[१०६।२३]  
अकुशल निवृत्ताव्याकृतानन्तरं सप्त ।  
    
[१०६।२४]  
स्वान्येव पूर्ववत् ।  
ते पुनश्चतुर्दशचित्तानन्तरम् ।  
    
[१०६।२४-१०६।२५]  
स्वेभ्यः सप्तभ्यः रूपावचरेभ्यश्चतुर्भ्यो ऽन्यत्र प्रायोगिकाभिज्ञाफलाभ्याम् ।  
    
[१०६।२५-१०६।२६]  
आरुप्यावचरेभ्यस्त्रिभ्यो ऽन्यत्र प्रायोगिकात् ।  
    
[१०६।२६]  
ऐर्यापथिकविपाकजानन्तरमष्टौ ।  
    
[१०६।२६-१०६।२७]  
स्वभूमिकानि षडन्यत्र प्रायोगिकाभिज्ञाफलाभ्यां रूपारुप्यावचारे च क्लिष्टे ।  
    
[१०६।२७-१०६।२८]  
ते पुनः सप्तचित्तानन्तरं स्वेभ्य एव पूर्ववत् ।  
    
[१०६।२८]  
शैल्पस्थानिकानन्तरं षट् ।  
स्वान्येवान्यत्र प्रायोगिकाभिज्ञाफलाभ्याम् ।  
    
[१०६।२९]  
तत् पुनः सप्तानन्तरं स्वेभ्य एवान्यत्राभिज्ञाफलात् ।  
    
[१०७।०१]  
अभिज्ञाफलानन्तरं द्वे ।  
स्वं चाभिज्ञाफलमेव ।  
रूपावचरं च प्रायोगिकम् ।  
    
[१०७।०१-१०७।०२]  
तदप्यस्मादेव द्वयात् ।  
    
[१०७।०३]  
रूपावचराणामिदानीं षण्णां वक्षामः ।  
प्रायोगिकानन्तरं द्वादश ।  
    
[१०७।०३-१०७।०५]  
कामावचरे कुशले अभिज्ञाफलं च स्वानि षट् आरुप्यावचरं च प्रायोगिकंशैक्षमशैक्षं च ।  
    
[१०७।०५]  
तत् पुनर्दशचित्तानन्तरम् ।  
    
[१०७।०५-१०७।०७]  
कामावचराभ्यां प्रायोगिकाभिज्ञाफलाभ्यां स्वेभ्यश्चतुर्भ्यो ऽन्यत्रेर्यापथिकविपाकजाभ्यामारूप्यावचराभ्यां प्रायोगिकक्लिष्टाभ्यां शैक्षाशैक्षाभ्यां च ।  
    
[१०७।०७]  
उपपत्तिप्रतिलम्भिकानन्तरमष्टौ ।  
    
[१०७।०७-१०७।०८]  
कामावचरे क्लिष्टे स्वानि पञ्चान्यत्राभिज्ञाफलात् आरुप्यावचरं क्लिष्टम्।  
    
[१०७।०८-१०७।०९]  
तत् पुनः पञ्चभ्यः स्वेभ्यः एवान्यत्राभिज्ञाफलात् ।  
    
[१०७।०९]  
क्लिष्टानन्तरं नव ।  
    
[१०७।०९-१०७।१०]  
कामावचराणि चत्वारि कुशलक्लिष्टानि स्वानि पञ्चान्यत्राभिज्ञाफलात् ।  
    
[१०७।१०]  
तत् पुनरेकादशचित्तानन्तरम् ।  
    
[१०७।११-१०७।१२]  
कामावचरेभ्य उत्पत्तिप्रतिलम्भिकैर्यापथिक विपाकजेभ्यः स्वेभ्यः पञ्चभ्यो ऽन्यत्राभिज्ञाफलात् आरूप्यावचरेभ्यस्त्रिभ्यो ऽन्यत्र प्रायोगिकात् ।  
    
[१०७।१२-१०७।१३]  
ऐर्यापथिकानन्तरं सप्त ।  
    
[१०७।१३-१०७।१४]  
कामावचरे क्लिष्टे स्वानि चत्वार्यन्यत्र प्रायोगिकाभिज्ञाफलाभ्यामारूप्यावचरं च क्लिष्टम् ।  
    
[१०७।१४-१०७।१५]  
तत् पुनः पण्य्चानन्तरं स्वेभ्य एवान्यत्राभिज्ञाफलात् ।  
    
[१०७।१५]  
एवं विपाकजं वक्तव्यम् ।  
अभिज्ञाफलानन्तरं द्वे ।  
    
[१०७।१५-१०७।१६]  
स्वे एव प्रायोगिकाभिज्ञाफले ।  
    
[१०७।१६]  
तदप्याभ्यामेव ।  
    
[१०७।१७]  
आरूप्यावचराणामिदानीं चतुर्णां वक्ष्यामः ।  
प्रायोगिकानन्तरं सप्त ।  
    
[१०७।१७-१०७।१८]  
रूपावचरं प्रायोगिकं स्वानि चत्वारि शैक्षमशैक्षं च ।  
    
[१०७।१८]  
तत् पुनः षट्चित्तानन्तरम् ।  
    
[१०७।१८-१०७।१९]  
रूपावचरात् प्रायोगिकात्स्वेभ्यस्त्रिभ्यो ऽन्यत्र वीपाकजात् शैक्षाशैक्षाभ्यां च ।  
    
[१०७।१९-१०७।२०]  
उपपत्तिप्रातिलम्भिकानन्तरं सप्त ।  
    
[१०७।२०]  
स्वानि चत्वार्यधरभूमिकानि च क्लिष्टानि ।  
    
[१०७।२०-१०७।२१]  
तत् पुनश्चतुर्भ्यः स्वेभ्य एव ।  
    
[१०७।२१]  
क्लिष्टानन्तरम्ष्टौ ।  
    
[१०७।२१-१०७।२२]  
स्वानि चत्वारि रूपावचरे प्रायोगिकक्लिष्टे कामावचारे क्लिष्टे ।  
    
[१०७।२२]  
तत् पुनर्दशानन्तरम् ।  
    
[१०७।२२-१०७।२३]  
स्वेभ्यश्चतुर्भ्यः कामावचररूपावचरेभ्यश्चोपपत्तिप्रातिंलम्भिकैर्यापथिकविपाकजेभ्यः ।  
    
[१०७।२३]  
विपाकजानन्तरं षट् ।  
    
[१०७।२४]  
स्वानि त्रीण्यन्यत्र प्रायोगिकादधराणि त्रीणि क्लिष्टानि ।  
    
[१०७।२४-१०७।२५]  
तत् पुनश्चतुर्भ्यः स्वेभ्य एव ।  
    
[१०७।२५]  
शैक्षानन्तरं षट् ।  
    
[१०७।२५-१०७।२६]  
त्रैधातुकानि प्रायोगिकाणि कामावचरमुपपत्तिप्रतिलम्भिकं शैक्षमशैक्षं च ।  
    
[१०७।२६]  
तत् पुनश्चतुर्भ्यः ।  
    
[१०७।२६-१०७।२७]  
प्रायोगिकेभ्यः त्रिभ्यः शैक्षाच्च ।  
    
[१०७।२७]  
अशैक्षानन्तरं पञ्च ।  
यथा शैक्षानन्तरं शैक्षमेकं हित्वा ।  
    
[१०७।२७-१०७।२८]  
तत् पुनः पञ्चभ्यः ।  
    
[१०७।२८]  
त्रिभ्यः प्रायोगिकेभ्यः शैक्षाशैक्षाभ्यां चेति ।  
    
[१०८।०१-१०८।०२]  
किं पुनः कारणं प्रायोगिकचित्तानन्तरं वीपाकजैयापथिकशैल्पस्थानिकानिचित्तान्युत्पद्यन्ते न पुन्रेभ्यः प्रायोगिकम् ।  
    
[१०८।०२-१०८।०३]  
ईर्यापथशिल्पाभिसंस्करणप्रवृत्तत्वात् दुर्बलानभिसंस्कारवाहित्वाच्चैत्तानि न प्रायोगिकानुकूलानि ।  
    
[१०८।०३-१०८।०४]  
निष्क्रमणचित्तं त्वनभिस्कारवाहीति युक्तो ऽस्य प्रायोगिकचित्तानन्तरमुत्पादः ।  
    
[१०८।०४-१०८।०५]  
एवं तर्हि क्लिष्टेभ्यो ऽपि प्रायोगिकं नोत्पद्यते ।  
    
[१०८।०५]  
विगुणत्वात् ।  
    
[१०८।०५-१०८।०६]  
तथापि क्लेशसमुदाचारपरिखिन्नस्य तत्परिज्ञानद्युक्तः प्रायोगिकसम्मुखीभावः ।  
    
[१०८।०६-१०८।०७]  
कामावचरमुपपत्तिप्रतिलम्भिकं पटुत्वात् शैक्षाशैक्षाभ्यां रूपावचरप्रायोगिकाच्चानन्तरमुत्पद्यते ।  
    
[१०८।०७-१०८।०८]  
अनभिसंस्कारवाहित्वात्तस्मादेतानि नोत्पद्यन्ते ।  
    
[१०८।०८-१०८।०९]  
रूपावचरकिलष्टानन्तरं कामावचरमुपपत्तिप्रतिलम्भिकमुत्पद्यते ।  
    
[१०८।०९]  
पटुत्वात् ।  
    
[१०८।०९-१०८।१०]  
आरूप्यावचरक्लिष्टानन्तरं तु रूपावचरमुपपत्तिप्रतिलम्भिकं नोत्पद्यते ऽपटुत्वादिति ॥  
    
[१०८।११]  
त्रयो मनस्काराः ॥  
स्वलक्षणमनस्कारः ।  
    
[१०८।११-१०८।१२]  
तद्यथा "रूपणालक्षणं रूप"मित्येवमादि ।  
    
[१०८।१२]  
सामान्यलक्षणमनस्कारः ।  
षोडशाकारसम्प्रयुक्तः ।  
    
[१०८।१२-१०८।१३]  
अधिमुक्तिमनस्कारः ।  
    
[१०८।१३-१०८।१४]  
अशुभाप्रमाणारूप्यविमोक्षाभिभ्वायतनकृत्स्नायतनादिषु ।  
    
[१०८।१४-१०८।१६]  
त्रिविधमनस्कारानन्तरमार्यमार्गं सम्मुखीकरोति तस्मादपि त्रिविधं मास्कारम् एवं सति युतमिदं भवति "अशुभासहगतं स्मृतिसम्बोध्यङ्ग भावयती"ति ।  
    
[१०८।१६]  
सामान्यमनस्कारानन्तरमेवार्यमार्ग सम्मुखीकरोति ।  
तस्मात्तु त्रिविधमित्यपरे ।  
    
[१०८।१७]  
अशुभया तु चित्तं दमयित्वा सामान्यमनस्कारानन्तरं मार्गं सम्मुखीकरोति ।  
    
[१०८।१८]  
अतः पारम्पर्यमभिसन्धायोक्तम् "अशुभासहगतं स्मृतिसंवोध्यङ्गं भावयती"ति ।  
    
[१०८।१९]  
आर्यमार्गानन्तरमपि सामान्यमनस्कारमेवेत्यपरे ।  
    
[१०८।१९-१०८।२१]  
स्यात्तावदनागम्यादित्रिभूमिसन्निःश्रयेण नियामावक्रान्तौ तन्मार्गानन्तरं कामावचरं सामान्यमनस्कारं सम्मुखीकुर्याद् ।  
    
[१०८।२१]  
अथ द्वितीयादिध्यानसन्निःश्रयेण नियामा वक्रान्तौ कथम् ।  
    
[१०८।२१-१०८।२२]  
नहि कामावचरः शक्यो ऽतिविप्रकृष्टत्वात् ।  
    
[१०८।२२-१०८।२३]  
नच तद्भूमिकः प्रतिलब्धो ऽन्यत्र निर्वेधभागीयात् ।  
    
[१०८।२३]  
नचार्यो निर्वेधभागीयं पुनः सम्मुखीकरोति ।  
    
[१०८।२३-१०८।२४]  
नहि प्राप्तफलस्य तत्प्रयोगसम्मुखीभावो युक्त इति अन्यो ऽप्यस्य तज्जातीयः सामान्यमनस्कारो भावनां गच्छति ।  
    
[१०८।२५-१०८।२६]  
तद्यथा "सर्वसङ्कारा अनित्याः सर्वधर्मा अनात्मानः शान्तं निर्वाण"मिति तत्सम्मुखी करिष्यति ।  
    
[१०८।२६]  
तदेतन्न वर्णयन्ति ।  
    
[१०८।२६-१०८।२७]  
अनागम्यं निश्रित्यार्हत्त्वं प्राप्नुवतः तद्भूमिकं कामावचरं वा व्युत्थानं चित्तम् ।  
    
[१०८।२७-१०८।२८]  
आकिञ्चन्यायतनं निश्रित्य तद्भूमिकं भावाग्रिकं वा ।  
    
[१०८।२८]  
शेषासु स्वभूमिकमेव ।  
    
[१०८।२८-१०८।२९]  
कामधातौ त्रयो मनस्काराः श्रुतचिन्तामयोपपत्तिप्रतिलम्भिकाः ।  
    
[१०८।२९]  
भावनामयो नास्ति ।  
    
[१०८।३०]  
रूपधातौ त्रयः श्रुतभावनामयोपपत्तिप्रतिलम्भिकाः ।  
चिन्तामयो नास्ति ।  
    
[१०८।३०-१०८।३१]  
यदा चिन्तमितुमारभन्ते तदैषां समाधिरेवोपतिष्ठते ।  
[१०८।३१-१०९।०१]  
आरूप्यधातौ भावनामयोपपत्तिप्रतिलम्भिकौ ।  
    
[१०९।०१-१०९।०२]  
तत्र पञ्चविधमनस्कारानन्तरमार्यमार्गसम्मुखीभावो ऽन्यत्रोपपत्तिप्रतिलभ्भिकेभ्यः ।  
    
[१०९।०२]  
प्रयोगप्रतिबद्धत्वात् ।  
    
[१०९।०२-१०९।०३]  
मार्गानन्तरं तूपपत्तिप्रतिलम्भिकस्यापि कामावचरस्य सम्मुखीभावः ।  
    
[१०९।०३]  
पटुत्वादिति ॥  
    
[१०९।०४]  
यानि द्वादश चित्तानि उक्तान्येषां कतमस्मिंश्चित्ते कतीनां लाभः ।  
    
[१०९।०५]  
क्लिष्टे त्रैधातुके लाभः षण्णां षण्णां द्वयोः   
    
[१०९।०६]  
कामावचरे क्लिष्टे चित्ते सम्मुखीभूते षण्णां चित्तानां लाभः ।  
    
[१०९।०६-१०९।०७]  
तैर्समन्वागतस्य कामावचरस्य कुशलस्य विचिकित्सया कुशलमूलप्रतिसन्धानाद्धातुप्रत्यागमनाच्च ।  
    
[१०९।०८-१०९।०९]  
अकुशलनिवृताव्याकृतयोः रूपावचरस्य च क्लिष्टस्य धातुप्रत्यागमनात् परिहाणितश्च ।  
    
[१०९।०९]  
आरूप्यावचरस्य क्लिष्टस्य परिहाणितः शेक्षस्य च ।  
    
[१०९।१०]  
    
रूपावचरे ऽपि क्लिल्ष्टे षण्णां लाभः ।  
    
[१०९।१०-१०९।११]  
रूपावचराणां त्रयाणां कामावचरस्य चानिवृताव्याकृतस्य धातुप्रत्यागमनात् ।  
    
[१०९।११-१०९।१२]  
आरूप्यावचरस्य क्लिष्टस्य शैक्षस्य च परिहाणितः ।  
    
[१०९।१२]  
आरूप्यावचरे तु क्लिष्टे द्वयोर्लाभः ।  
    
[१०९।१२-१०९।१३]  
परिहाणितस्तस्यैव क्लिष्टस्य शैक्षस्य च ।  
    
[१०९।१४]  
शुभे ।  
    
[१०९।१५]  
त्रयाणां रूपजे   
    
[१०९।१६-१०९।१७]  
रूपावचरे कुशले त्रयाणां चित्तानां लाभस्तस्यैव कुशलस्य कामरूपावचरयोश्चानिवृताव्याकृतयोः ।  
    
[१०९।१८]  
शैक्षे चतुर्णां   
    
[१०९।१९]  
तस्यैव शैक्षस्य कामरूपावचरयोश्चानिवृताव्याकृतयोरारूप्यावचारस्य च कुशलस्य ।  
    
[१०९।२०]  
आर्यमार्गेण कामरूपधातुवैराग्ये ।  
    
[१०९।२१]  
तस्य शेषिते ॥ वक्क्_२।७३ ॥  
    
[१०९।२२]  
शेषं कृतं शेषितम् ।  
    
[१०९।२२-१०९।२३]  
यत्र चित्ते लाभ्हो न व्याख्यातस्तत्र तस्यैव लाभो द्रष्टव्यो नान्यस्य ।  
    
[१०९।२३]  
अन्ये पुनरभेदेनाहुः ।  
    
[१०९।२४-१०९।२५]  
"क्लिष्टे चित्ते नवानां हि लाभः इत्युच्यते बुधैः ।  
षण्णां तु कुशले चित्ते तस्यैवा व्याकृटे खलु ॥"  
    
[१०९।२६]  
तत्र सप्तानां कुशले चित्त इति वक्तव्यम् ।  
    
[१०९।२६-११०।०२]  
कामावचरस्य कुशलस्य सम्यग्दृष्ट्या कुशलमूलप्रतिसन्धानात् कामरूपावचरयोरनिवृताव्याकृतयोर्वैराग्यतः रूपारूप्यावचरयोः कुशलयोस्ततस्त्यसमाधिलाभतः शैक्षाशैक्षस्य च नियामावक्रान्त्यर्हत्त्वयोः शेषमत एवव्याख्यानादवधार्यम् ।  
    
[११०।०२]  
सङ्ग्रहश्लोकः ।  
    
[११०।०३-११०।०४]  
"उपपत्तिसमापत्तिवैराग्यपरिहाणिषु ।  
कुशलप्रतिसन्धौ च चित्तलाभो ह्यतद्वतः" ॥  
    
[११०।०४]  
इति ।  
    
[११०।०५]  
॥समाप्तः प्रत्ययप्रसङ्गः ॥  
    
=====================================================================  
    
[११०।०६]  
अभिधर्मकोशभाष्ये इन्द्रियनिर्द्देशो नाम   
    
[११०।०७]  
द्वितीयं कोशस्थानं  
    
[११०।०८]  
समाप्तमिति ।  
    
=====================================================================  
    
[११०।०९]  
श्रीलामावाकस्य   
    
=====================================================================  
    
तृतीयं कोशस्थानम्   
    
=====================================================================  
    
[१११।०२]  
ॐ नमो दुद्धाय ।  
    
[१११।०३]  
इदमिदानीं वक्तव्यम् ।  
कामरूपारूप्यनैयम्येन चित्तादीनां कृतो निर्देशः ।  
    
[१११।०३-१११।०४]  
तत्र कतमे ते कामरूपारूप्यधातव इत्युच्यते   
    
[१११।०५]  
नरकप्रेततिर्यञ्चो मनुष्याः षड् दिवौकसः ।  
    
[१११।०६]  
कामधातुः   
    
[१११।०७]  
चतस्रो गतयः ।  
    
[१११।०७-१११।०९]  
षट् च देवनिकायास्तद्यथा चातुर्महाराजकायिका स्त्रायस्त्रिंशा यामास्तुषिता निर्माणरतयः परनिर्मितवशवर्त्तिनश्चेत्येष कामधातुः सह भाजनलोकेन ।  
    
[१११।०९]  
स एष कति स्थानानीत्याह   
    
[१११।१०]  
स नरकद्वीपभेदेन विंशतिः ॥ वक्क्_३।१ ॥  
    
[१११।११]  
स्थानानीति वाक्यशेषः सम्बध्यते ।  
अष्टौ महानरकाः ।  
    
[१११।११-१११।१२]  
सञ्जीवः कालसूत्रः सङ्घातो रौरवो महारौरवस्तपनः प्रतापनो ऽवीचिश्चेति ।  
    
[१११।१२]  
चत्वारो द्वीपाः ।  
    
[१११।१२-१११।१३]  
जम्बूद्वीपः पूर्वविदेहो ऽवरगोदानीयः उत्तरकुरुश्च ।  
    
[१११।१३-१११।१४]  
षट् चानन्तरोक्ता देवनिकायाः तिर्यश्चः प्रेताश्च विंशतिः स्थानानि ।  
    
[१११।१४-१११।१५]  
कामधातुः परनिर्मितवशवर्तिभ्यो यावदवीचिः सभाजनग्रहणेन तु यावद्वायुमण्डलम् ।  
    
[१११।१५]  
एतस्माच्च कामधातोः   
    
[१११।१६]  
ऊर्ध्वं सप्तदशस्थानो रूपधातुः   
    
[१११।१७]  
कथमित्याह   
    
[१११।१८]  
पृथक् पृथक्   
    
[१११।१९]  
ध्यानं त्रिभूमिकं तत्र   
    
[१११।२०]  
प्रथमद्वितीयतृतीयध्यानानि प्रत्येकं त्रिभूमिकानि ।  
    
[१११।२१]  
चतुर्थं त्वष्टभूमिकम् ॥ वक्क्_३।२ ॥  
    
[१११।२२]  
तत्र प्रथमध्यानं ब्रह्मकायिका ब्रह्मपुरोहिताः महाब्रह्माणः ।  
    
[१११।२२-१११।२३]  
द्वितीयं परीत्ताभा अप्रमाणाभा आभास्वराः ।  
    
[१११।२३-१११।२४]  
तृतीयं परीत्तशुभा अप्रमाणशुभाः शुभकृत्स्नाः ।  
    
[१११।२४-१११।२५]  
चतुर्थमनभ्रकाः पुण्यप्रसवाः बृहत्फला अबृहा अतपाः सुदृशाः सुदर्शना अकनिष्ठा इत्येतानि सप्तदश स्थानानि रूपधातुः ।  
    
[१११।२५-१११।२६]  
सह तन्निवासिभिः सत्त्वैः षोडशेति काश्मीराः ।  
    
[१११।२६-१११।२७]  
ब्रह्मपुरोहितेष्वेव किल स्थानमुत्कृष्टतरं महाब्रह्मणः परिगण इवाभिनिर्वृत्तमेकनायकं नतु भूम्यन्तरमिति ।  
    
[११२।०१]  
आरूप्यधातुरस्थानः   
    
[११२।०२]  
नह्यरूपिणां धर्मानां स्थानमस्ति ।  
    
[११२।०२-११२।०३]  
अतीतानागताविज्ञप्त्यरूपिणो हि धर्मा आदेशस्था इति नियमः ।  
    
[११२।०३]  
स तु   
    
[११२।०४]  
उपपत्त्या चतुर्विधः ।  
    
[११२।०५]  
उपपत्तिभेदेन चतुर्विध आरूप्यधातुः ।  
    
[११२।०५-११२।०६]  
यदुत आकाशानन्त्यायतनं विज्ञानानन्त्यायतनमाकिञ्चन्यायतनं नैवराञ्ज्ञानासञ्ज्ञायतनमिति ।  
    
[११२।०६]  
नत्वेषां देशकृतमौत्तराधर्य भिद्यते ।  
    
[११२।०७]  
यत्रैव हि देशे तत्स्मापत्तिलाभिनश्च्यवन्ते तत्रैवोपपद्यन्ते इति ।  
    
[११२।०७-११२।०८]  
पुनश्च तस्माच्च्यवमानानां तत्रैवान्तराभवो ऽभिनिर्वर्त्तते ।  
    
[११२।०९-११२।१०]  
यथा रूपिणां सत्त्वानां रूपं निश्रित्य प्रवर्त्तते चित्तसन्ततिरेवमारूप्येषु किं निश्रित्य प्रव्र्त्तते ।  
    
[११२।११]  
निकायं जीवितं चात्र निश्रिता चित्तसन्ततिः ॥ वक्क्_३।३ ॥  
    
[११२।१२]  
निकायसभागं जीवितेन्द्रियं च निश्रित्येत्याभिधार्मिकाः ।  
    
[११२।१३]  
रुपिणामपि तर्हि सत्त्वानां किमर्थ न तदेव द्वयं निश्रित्य प्रवर्त्तते चित्तसन्ततिः ।  
    
[११२।१४]  
दुर्बलत्वात् ।  
तस्याः केन बलवत्त्वम् ।  
समापत्तिविशेषजत्वात् ।  
    
[११२।१४-११२।१५]  
सा हि समापत्तिर्विभूतरूपसञ्ज्ञा ।  
    
[११२।१५]  
तत एव तर्हि बलवत्त्वात् प्रवर्त्तिष्यते किम् पुनर्निश्रयेण ।  
    
[११२।१५-११२।१६]  
इदं चापि वक्तव्यम् ।  
    
[११२।१६-११२।१७]  
यथा रूपिणां सत्त्वानां रूपं निश्रित्य प्रवर्त्तते निकायसभागो जीवितेन्द्रियं च एवमरूपिणां सत्त्वानां किं निश्रित्य प्रवर्त्तते ।  
    
[११२।१७]  
तदेव द्वयमन्यो ऽन्यम् ।  
    
[११२।१८]  
रूपिणामपि तर्हि किमर्थं न तदेव द्वयमन्योन्यम् ।  
दुर्बलत्वात्तयोः ।  
    
[११२।१८-११२।१९]  
तत्रेदानीं केन बलवत्त्वाम् ।  
    
[११२।१९]  
समापत्तिविशेषजत्वात् ।  
    
[११२।१९-११२।२०]  
तदेतच्चित्तसन्ततौ समानं चित्तचैत्तेषु वा ।  
    
[११२।२०-११२।२१]  
तस्मान्नास्त्यरूपिणां सत्त्वानां चित्तसन्ततेरन्योन्यम् निश्रय इति सौत्रान्तिकाः ।  
    
[११२।२१-११२।२३]  
अपि तु यस्याश्चित्तसन्ततेराक्षेपहेतुरवीततृष्णो रूपे तस्याः सह रूपेण सम्भवाद्रूपं निश्रित्य प्रवृत्तिर्यस्यास्तु हेतुर्वीततृष्णो रूपे तस्या अनपेक्ष्य रूपं प्रवृत्तिः ।  
    
[११२।२३]  
हेतोस्तद्विमुखत्वादिति ।  
    
[११२।२४]  
अथ कस्मादेते कामरूपारूप्यधातव इत्युच्यन्ते ।  
स्वलक्षणधारणाद्धातुः ।  
    
[११२।२५-११२।२६]  
कामप्रतिसंयुक्तोधातुः कामधातुः रूपप्रतिसंयुक्तो धातू रूपधातुर्मध्यपदलोपाद्वज्रबालकवत् मरिचपानकवच्च ।  
    
[११२।२६]  
नात्र रूपमस्तित्यरूपः ।  
    
[११२।२७]  
अरूपस्य भाव आरुप्यम् ।  
रूपणीयो वा रूप्यः ।  
    
[११२।२७-११२।२८]  
न रूप्यो ऽरूप्यस्तद्भाव आरूप्यम् ।  
    
[११२।२८]  
तत्प्रतिसंयुक्तो धातुरारूप्यधातुः ।  
    
[११२।२८-११३।०१]  
कामानां धातुः कामधातुः कामान् यो दधाति ।  
    
[११३।०१]  
एवं रूपारूप्यधातू वेदितव्यौ ।  
को ऽयं कामो नाम ।  
    
[११३।०१-११३।०२]  
समासातः कवडीकाराहार मैथुनोपसंहितो रागः ।  
    
[११३।०३-११३।०४]  
"न ते कामा यानि चित्राणि लोके सङ्कल्परागः पुरुषस्य कामः ।  
तिष्ठन्ति चित्राणि तथैव लोके अठात्र धीरा विनयन्ति कामम्" ॥  
इति   
    
[११३।०५]  
गाथाभिधानान् ।  
अजीवक आर्यशारिपुत्रं प्रत्याह   
    
[११३।०६-११३।०७]  
"न ते कामा यानि चित्राणि लोके सङ्कल्परागं वदसीह कामम् ।  
भिक्षुर्भविष्यत्यपि कामभोगी सङ्कल्पयन् सो ऽकुशलान् वितर्कान्" ।  
    
[११३।०८]  
आर्यशारिपुत्र आह  
    
[११३।०९-११३।१०]  
ते चेत्कामा यानि चित्राणि लोके सङ्कल्परागो यदि ते न कामः ।  
शास्ता ऽपि ते भविता कामभोगी दृष्ट्वैव रूपाणि मनोरमाणि"॥  
    
[११३।११-११३।१२]  
किं पुनर्ये केचन धर्माः कामरूपारुप्यधातुषु समुदाचरन्ति सर्वे ते कामरूपारूप्यप्रतिसंयुक्ताः ।  
    
[११३।१२]  
नेत्याह ।  
किं तर्हि ।  
येषु कामरूपारुप्यरागा अनुशेरते ।  
    
[११३।१३]  
के पुनरमी कामरूपारूप्यरागाः ।  
    
[११३।१३-११३।१४]  
ये कामरूपारूप्यधातुष्वनुशेरते ।  
    
[११३।१४]  
इदमिदानीं तदश्ववन्धीयम् ।  
कस्यायमश्वबन्धो यस्यायमश्वः ।  
    
[११३।१४-११३।१५]  
कस्यायमश्वः ।  
    
[११३।१५]  
यस्यायमश्वबन्धः ।  
इत्युभयमपि न ज्ञायते ।  
नेदमश्वबन्धीयम् ।  
    
[११३।१५-११३।१६]  
कृतनिर्देशानि हि स्थानानि कामधातौ ।  
    
[११३।१६]  
तेष्ववीतरागस्य यो रागः स कामरागः ।  
    
[११३।१७]  
यत्रानुशेते सो ऽपि धर्मः कामप्रतिसंयुक्तः ।  
    
[११३।१७-११३।१८]  
एवं रूपारूप्यरागावधोवीतरागस्य यथायोगं वेदितव्यौ ।  
    
[११३।१८]  
असमाहितभूमिको वा रागः कामरागः ।  
    
[११३।१८-११३।१९]  
ध्यानारूप्येषु रागो रूपारूप्यरागः ।  
    
[११३।१९]  
निर्माणचित्ते कथं कामरागः ।  
    
[११३।१९-११३।२०]  
श्रुत्वा परिहाय च तदास्वादनात् ।  
    
[११३।२०]  
निर्माणवशेन वा निर्मायक चित्तो ऽपि रागः ।  
गन्धरसनिर्माणाद्वा ।  
    
[११३।२१]  
तस्य कामवचरत्वम् ।  
रूपावचरेण तयोरनिर्माणात् ।  
किं पुनरेकमेव त्रैधातुकम् ।  
    
[११३।२२]  
त्रैधातुकानामन्तो नास्ति ।  
यावदाकाशं तावन्तो धातवः ।  
    
[११३।२२-११३।२३]  
अथ एव च नास्त्यपूर्वसत्त्वप्रादुर्भावः ।  
    
[११३।२३-११३।२४]  
प्रतिबुद्धोत्पादं चासङ्ख्येयसत्त्वपरिनिर्वाणे ऽपि नास्ति सत्त्वानां परिक्षय आकाशवत् ।  
    
[११३।२५]  
कथमवस्थानं लोकधतूनां ।  
    
[११३।२५-११३।२७]  
तिर्यक्सूत्र उक्तं तद्यथा "ईषाधारे देवे वर्षति नास्ति वीचिर्वा अन्तरिका व अन्तरीक्षाद्वारिधाराणां प्रपतन्तीनाम् ।  
    
[११३।२७-११३।२८]  
एवं पूर्वस्यां दिशि नास्ति वीचिर्वा अन्तरिका वा लोकधातूनां संवर्त्तमानानां विवर्त्तमानां च ।  
    
[११३।२८-११३।२९]  
यथा पूर्वस्यां दिशि एवं दक्षिणास्यां पश्चिमायामुत्तरस्यामि"ति ।  
    
[११३।२९]  
नतूक्तमूर्ध्वमधश्चेति ।  
    
[११४।०१]  
ऊर्ध्वमप्यध्हो ऽपीत्यपरे ।  
निकायान्तरपाठाद् ।  
अकनिष्ठादूर्ध्वं पुनः कामधातुः ।  
    
[११४।०२]  
कामधातोश्चाधः पुनरकनिष्ठाः ।  
यश्चैकस्मात् कामधातोर्वीतरागः स सर्वेभ्यः ।  
    
[११४।०३]  
एवं रूपारूप्येभ्यः ।  
    
[११४।०३-११४।०४]  
यश्च प्रथमध्यानसन्निश्रयाद्धि उत्पादयति स यत्र लोकधातौ जात उत्पादयति तत्रत्यमेव ब्रह्मलोकमुपागच्छति नान्यम् ।  
    
[११४।०४-११४।०५]  
य एते त्रयो धातव उक्ताः ।  
    
[११४।०६]  
नरकादिस्वनामोक्ता गतयः पञ्च तेषु   
    
[११४।०७]  
नरकास्तिर्यञ्चः प्रेता देवा मनुष्या इति ।  
    
[११४।०७-११४।०८]  
स्वैरेव नामभिस्तेषु पञ्च गतयः प्रोक्ताः ।  
    
[११४।०८]  
कामधातो चतस्रो गतयः पञ्चम्याश्च प्रदेशः ।  
    
[११४।०८-११४।०९]  
रूपारूप्यधात्वोरेकस्या देवगतेः प्रदेशः ।  
    
[११४।०९]  
किं पुनर्गतिनिर्मुक्ताः सन्ति धातवो यत धातुष्वित्युच्यन्ते ।  
    
[११४।१०]  
सन्ति कुशलक्लिष्टभाजनान्तराभवस्वभावा अपि धातवः ।  
यास्तु पञ्च गतयः ।  
    
[११४।११]  
ताः ।  
    
[११४।१२]  
अक्लिष्टाव्याकृता एव सत्त्वाख्या नान्तराभवः ॥ वक्क्_३।४ ॥  
    
[११४।१३]  
अनिवृताव्याकृता एव गतयः ।  
अन्यथा हि गतिसम्भेदः स्यात् ।  
    
[११४।१३-११४।१४]  
सत्त्वाख्या एव च नचान्तराभवस्वभावाः ।  
    
[११४।१४-११४।१५]  
प्रज्ञ्यप्तिपूक्तम् "चतसृभिर्योनिभिः पञ्च गतयः सङ्गृहीता नतु पञ्चभिर्गतिभिश्चतस्रो योनयः ।  
    
[११४।१५]  
किमसम्बृहीतम् ।  
    
[११४।१६]  
अन्तराभव" इति ।  
धर्मस्कन्धे ऽपि चोक्तम् "चक्षुर्धातुः कतमः ।  
    
[११४।१६-११४।१८]  
चत्वारि महाभूतान्युपादाय यो रूपप्रसादश्चक्षुश्चक्षुरिन्द्रियं चक्षुरायतनं चक्षुर्धातुनरिकस्तैर्यग्योनिकं पैतृविषयिको देव्यो मानुष्यको भावनामयो ऽन्तराभविकश्चे"ति ।  
    
[११४।१८-११४।१९]  
सूत्रे ऽपि च बहिष्कृतो ऽन्तराभवो गतिभ्यः ।  
    
[११४।१९]  
कस्मिन् सूत्रे ।  
    
[११४।१९-११४।२०]  
"सप्त भवा नरकभवस्तिर्यग्भवः प्रेतभवो देवभवो मनुष्यभवः कर्मभवो ऽन्तराभव" इति ।  
    
[११४।२०-११४।२१]  
अत्र हि पञ्च गतयः सहेतुकाः सहागमनाश्चोक्ताः ।  
    
[११४।२१]  
अथ एव चानिवृताव्याकृताः सिध्यन्ति ।  
    
[११४।२२]  
तद्धेतोः कर्मभवस्य ताभ्यो बहिष्करणात् ।  
काश्मीराश्च सूत्रं पठन्ति ।  
    
[११४।२२-११४।२४]  
स्थविरशारिपुत्रेणोक्तं "नारकाणामायुष्मन्नास्रवाणां सम्मुखीभावान्नरकवेदनीयानि कर्माणि करोत्युपचिनोति ।  
    
[११४।२४-११४।२५]  
तेषामायुष्मन् कायवाङ्मनोवङ्कानां कायवाङ्मनोदोषकषायाणा नरकेषु रूपं सञ्ज्ञा वेदना संस्कारो विज्ञानं विपाको विपच्यते ।  
    
[११४।२६-२२४।२६]  
निर्वृत्ते विपाके नारक इति सङ्ख्यां गच्छति ।  
    
[११४।२६-११४।२७]  
तत्रायुष्मन्नारको नोपलभ्यते ऽन्यत्र तेभ्यो धर्मेभ्य" इति ।  
    
[११४।२७]  
अतो ऽप्यनिवृताव्याकृता एव गतयः ।  
    
[११४।२७-११५।०१]  
प्रकरणाग्रन्थस्तर्हि परिहार्यो "गतिषु सर्वे ऽनुशया अनुशेरत" इति ।  
    
[११५।०१-११५।०२]  
प्रतिसन्धिचित्तानि हि गतीनां पञ्चप्रकाराणि सन्त्यतः सप्रवेशगतिग्रहणाददोष एव ।  
    
[११५।०२-११५।०३]  
ग्रामग्रहणे ग्रामोपचार ग्रहणवत् ।  
    
[११५।०३]  
कुशलक्लिष्टा अपीत्यपरे ।  
    
[११५।०३-११५।०४]  
यक्तूक्तम् "कर्मभवस्य ताभ्यो बहिष्करणा"दिति ।  
    
[११५।०४]  
नावश्यं पृथग्वचनाद्बहिष्कृतो भवति ।  
    
[११५।०४-११५।०५]  
तद्यथा पञ्चसु कषायेषु क्लेशदृष्टिकषायौ पृथगुक्तौ ।  
    
[११५।०५]  
न च दृष्टयो न क्लेशाः ।  
    
[११५।०५-११५।०६]  
एवं कर्मभवो ऽपि गतिश्च स्यात् ।  
    
[११५।०६]  
पृथक् चास्य वचनं स्यात् गतिहेतुज्ञापनाऋथम् ।  
    
[११५।०७]  
अन्तराभवे ऽप्येष प्रसङ्गः ।  
नायोगात् ।  
गच्छन्ति तामिति गतिः ।  
    
[११५।०७-११५।०८]  
नचान्तराभवो गन्तव्यश्च्युतिदेश एवोत्पादनात् ।  
    
[११५।०८]  
आरूप्या अपि गतिर्न भविष्यन्ति ।  
    
[११५।०९-०१५।०९]  
च्युतिदेश एवोत्पादात् ।  
    
[११५।०९-११५।१०]  
एवं तर्ह्यन्तराभवत्वादेवान्तराभवो न गतिर्गत्यन्तरालत्वात् ।  
    
[११५।१०]  
यदि हि गतिः स्यादन्तराभव इत्येव न स्यात् ।  
    
[११५।१०-११५।११]  
यतर्हि स्थविरशारिपुत्रेणोक्तं "निर्वृत्ते विपाके नारक इति सङ्ख्यां गच्छती"ति ।  
    
[११५।११-११५।१२]  
निर्वृत्ते वीपाक इत्युक्तः नतु विपाक एवेति ।  
    
[११५।१२-११५।१३]  
यत्तर्ह्यक्तं "तत्रायुष्मन्नारको नोपलभ्यते ऽन्यत्र तेभ्यो धर्मेभ्य" इति ।  
    
[११५।१३-११५।१४]  
गतिगामिनः पुद्गलद्रव्यस्य प्रतिषेधं करोति नान्यत्र स्कन्धेभ्य उपलभ्यते नारक इति न तु स्कन्धान्तरप्रतिषेधम् ।  
    
[११५।१४-११५।१५]  
अव्याकृता एव तु गतयो वर्ण्यन्ते वैभाषिकैः ।  
    
[११५।१५]  
ताश्च विपाकस्वभावा एवेत्येके ।  
    
[११५।१५-११५।१६]  
औपचयिकस्वभावा अपीत्यपरे ।  
    
[११५।१७]  
अत्रैव पञ्चगतिके धातुत्रये यथाक्रमं वेदितव्याः   
    
[११५।१८]  
नानात्वकायसञ्ज्ञाश्च नानाकायैकसञ्ज्ञिनः ।  
    
[११५।१९]  
विपर्ययाच्चैककायसञ्ज्ञाश्चारूपिणस्रयः ॥ वक्क्_३।५ ॥  
    
[११५।२०]  
विज्ञानस्थितयः सप्त   
    
[११५।२१-११५।२२]  
सूत्रे उक्तः "रुपिणः सन्ति सत्त्वा नानात्वकाया नानात्वसञ्ज्ञिनस्तद्यथामनुष्यास्तदेकत्याश्च देवाः ।  
    
[११५।२२]  
इयं प्रथमा विज्ञानस्थितिः ।  
कतमे पुनस्ते तदेकत्या देवाः ।  
    
[११५।२३]  
कामावचराः प्रथमघ्यानभूमिकाश्च प्रथमाभिनिर्वृत्तवर्ज्याः" ।  
    
[११५।२३-११५।२४]  
नानात्वेन काय एषामिति नानात्वकायाः ।  
    
[११५।२४]  
अनेकवर्णलिङ्गसंस्थानत्वात् ।  
    
[११५।२४-११५।२५]  
नानात्वेन सञ्ज्ञा नानात्वसञ्ज्ञा ।  
    
[११५।२५-११५।२४]  
सैषामस्तीति नानात्वसञ्ज्ञिनः ।  
    
[११५।२५]  
सुखदुःखादुःखासुखसञ्ज्ञित्वात् ।  
    
[११५।२५-११५।२७]  
रूपिणः सन्ति नानात्वकाया एकत्वसञ्ज्ञिनस्तद्यथा देवा ब्रह्मकायिका ये तत्प्रथमाभिनिर्वृत्ताः ।  
    
[११५।२७]  
इयं द्वितीया विज्ञानस्थितिः ।  
    
[११५।२७-११५।२८]  
ते हि प्रथमाभिनिर्वृत्ताः सर्व एकैकसञ्ज्ञिनो भवन्ति अनेन वयं ब्रह्मणा सृष्टा इति ।  
    
[११५।२८-११५।२९]  
ब्रह्मणो ऽप्येवं भवति मयैते सृष्टा इत्यभिन्नकारसञ्ज्ञानादेकत्वसञ्ज्ञिनः ।  
    
[११५।२९-११५।३१]  
अन्यथैव तु महाब्रह्मण आरोहपरिणाह आकृतिविग्रहो वाग्भाषा चीवरधारणं च अन्यथा तत्पर्षद इति नानात्वकायाः ।  
    
[११५।३१-११६।०२]  
यदिदमुक्तं सूत्रे "तेषामेवं भवति इमं वयं सत्त्वमद्राक्ष्म दीर्घायुषं दीर्घमध्वानं तिष्ठन्तं यावदहो वतान्ये ऽपि सत्त्वा इहोपपद्येरन्मम सभामतायामि"ति ।  
    
[११६।०२]  
अस्य च सत्त्वस्यैवञ्चेतसः प्रणिधिर्वयं चेहोपपन्ना इति ।  
    
[११६।०२-११६।०३]  
कथं तमद्राक्षुः ।  
    
[११६।०३]  
आभास्वरस्था इत्येके ।  
    
[११६।०३-११६।०५]  
ततो हि ते प्रच्युताः कथमिदानीमलब्धायां द्वितीयध्यानसमापत्तौ तद्भूमिकं पूर्वेनिवासमस्मार्षुः लब्धायां वा कथं महाब्रह्मालम्बनां शीलव्रतपरामर्शदृष्टिं निविष्टाः ।  
    
[११६।०५]  
अन्तराभवस्था अद्राक्षुरित्यपरे ।  
    
[११६।०६]  
तत्रापि न दीर्घमध्वानमवस्थातुं सम्भवः प्रतिबन्धाभावादिति ।  
    
[११६।०६-११६।०७]  
कथं तेषामेवं भवति स्म "इमं वयं सत्त्वमद्राक्ष्म दीर्घायुषं दीर्घमध्वानं तिष्ठन्तमि"ति ।  
    
[११६।०८-११६।०९]  
तस्मात्तत्रस्था एव ते तस्य पूर्ववृत्तान्तं समनुस्मरन्त एव दीर्घमध्वानं तिष्ठन्तं दृष्टवन्तो दृष्ट्वा च पश्चादद्राक्ष्मेत्येषां बभूव ।  
    
[११६।०९-११६।१०]  
रुपिणः सन्ति सत्त्वा एकत्वकाया नानात्वसञ्ज्ञिनस्तद्यथा देवा आभास्वराः ।  
    
[११६।१०]  
इयं तृतीया विज्ञानस्थितिः ।  
    
[११६।१०-११६।११]  
अत्र पुनः पर्यन्तग्रहणात्सकलद्वितीयध्यानग्रहणं वेदितव्यम् ।  
    
[११६।११-११६।१२]  
अन्यथा हि परीत्ताभा अप्रमाणाभाश्च कस्यां विज्ञानस्थितौ व्यवस्थाप्येरन् ।  
    
[११६।१२-११६।१३]  
तत्राभिन्नवर्णलिङ्गसंस्थानत्वादेकत्वकायाः ।  
    
[११६।१३]  
सुखसञ्ज्ञित्वाददुःखासुखसञ्ज्ञित्वाच्च नानात्वसञ्ज्ञिनः ।  
    
[११६।१४-११६।१५]  
ते किल मौल्यां भूमौ सौमनस्येन्द्रियपरिखिन्नाः सामन्तकादुपेक्षेन्द्रियं सम्मुखीभवन्ति ।  
    
[११६।१५-११६।१६]  
सामन्तके चोपेक्षेन्द्रियपरिखिन्नाः पुनमौल्या भुमेः सौमनस्येन्द्रियं सम्मुखीकुर्वन्ति ।  
    
[११६।१६-११६।१७]  
यथा कामरतिपरिखिन्ना ईश्वरा धर्मरतिं प्रत्यनुभवन्ति धर्मरतिपरिखिन्नाः कामरतिमिति ।  
    
[११६।१७]  
ननु च शुभकृत्स्नेष्वप्येष प्रस्ङ्गः ।  
    
[११६।१७-११६।१८]  
न तेषां तेन सुखेनास्ति परिखेदः ।  
    
[११६।१८]  
किं कारणम् ।  
    
[११६।१८-११६।१९]  
शान्तं हि तत्सुखमशान्तं च सौमनस्यं चेतस उत्प्लावकत्वादिति सौत्रान्तिका व्याचक्षते ।  
    
[११६।१९-११६।२०]  
सूत्र उक्तं "यथा ते नानात्वसञ्ज्ञिनः ।  
    
[११६।२०-११६।२२]  
तत्र ये सत्त्वा आभास्वरे देवनिकाये ऽचिरोपपन्ना भवन्ति नैव संवर्त्तनीकुशला न विवर्त्तनीकुशला अस्य लोकस्य ते तामर्चिषं दृष्ट्वा भीताः सन्त उद्विजन्ते संवेगमापद्यन्ते ।  
    
[११६।२२]  
सहैवैषा ऽर्चिः शून्यं ब्राह्मं विमानं दग्ध्वा ऽर्वागागमिष्यतीति ।  
    
[११६।२३-११६।२४]  
तत्र ये सत्त्वा आभास्वरे देवनिकाये चिरोपपन्नाः संवर्त्तनीकुशला विवर्त्तनीकुशलाश्चास्य लोकस्य ते तान् सत्त्वान् भीतानाश्वासयन्ति ।  
    
[११६।२४-११६।२५]  
मा भैष्ट माऋषाः मा भैष्ट मार्षाः ।  
    
[११६।२५]  
पूर्वमप्येषा ऽर्चिः शून्यं ब्राह्मं विमानं दग्ध्वा ऽत्रैवान्तर्हिते"ति ।  
    
[११६।२६-११६।२७]  
अतो ऽर्चिष आगमव्यपगमसञ्ज्ञित्वात् भीता भीतसञ्ज्ञित्वाच्च ते नानात्वसञ्ज्ञिनो न सुखादुःखासुखसञ्ज्ञित्वादिति ।  
    
[११६।२७-११६।२८]  
रूपिणः सन्ति सत्त्वा एकत्वकाया एकत्वसञ्ज्ञिनस्तद्यथा देवाः शुभकृत्स्नाः ।  
    
[११६।२८]  
इयं चतुर्थी विज्ञानस्थितिः ।  
    
[११६।२८-११७।०१]  
तत्राभिन्नवर्णसंस्थानलिङ्गत्वादेकत्वकायाः ।  
    
[११७।०१]  
एकत्वसञ्ज्ञिनः सुखसञ्ज्ञित्वात् ।  
    
[११७।०१-११७।०२]  
तत्र प्रथमे ध्याने क्लिष्टया सञ्ज्ञया एकत्वसञ्ज्ञिनः ।  
    
[११७।०२-११७।०३]  
द्वितीये कुशलया सञ्ज्ञया नानात्वसञ्ज्ञिनस्तृतीये विपाकजया सञ्ज्ञयाएकत्वसञ्ज्ञिनः ।  
    
[११७।०३-११७।०४]  
आरुप्यास्त्रयो यथासूत्रमित्येताः सप्त विज्ञानस्थितयः ।  
    
[११७।०४]  
का ऽत्र विज्ञानस्थितिः ।  
    
[११७।०४-११७।०५]  
तत्प्रतिसंयुक्ताः पञ्च स्कन्धाश्चत्वारश्च यथायोगम् ।  
    
[११७।०५]  
शेषं कस्मान्ना विज्ञानस्थितिः ।  
    
प्[११७०५]  
यस्मात्   
    
[११७।०६]  
शेषं तत्परिभेदवत् ।  
    
[११७।०७]  
किं पुनः शेषम् ।  
दुर्गतयश्चतुर्थ ध्यानं भवग्रं च ।  
    
[११७।०७-११७।०८]  
अत्र हि विज्ञानपरिभेदाः सन्त्यत एव न विज्ञानस्थितिः ।  
    
[११७।०८]  
कः पुनः परिभेदः येन विज्ञानं परिभिद्यते   
    
[११७।०८-११७।०९]  
तत्रापायेषु दुःखा वेदना परिभेद उपधातिदत्वात् ।  
    
[११७।०९]  
चतुतें ध्याने आसञ्ज्ञिकमसञ्ज्ञिसमापत्तिश्च ।  
    
[११७।१०]  
भवाग्रे निरोधसमापत्तिश्चित्तसन्ततिच्छेदात् ।  
पुनराह ।  
    
[११७।१०-११७।११]  
यत्रेहस्थानां गन्तुकामता तत्रस्थानां चाव्युच्चलितुकामता ऽसौ विज्ञानस्थितिरुक्ता ।  
    
[११७।११-११७।१२]  
अपायेषु चोभयं नास्हि ।  
    
[११७।१२-११७।१३]  
चतुर्थे ध्याने सत्त्वा उच्चलितमानसाः पृथग्जना आसञ्ज्ञिकं प्रवेष्टुकामा आर्याः शुद्धावासान् भवाग्रानपटुप्रचारत्वान्न विज्ञानस्थितिरिति ।  
    
[११७।१४]  
एताश्च सप्त विज्ञानस्थितयो यथोक्ताः ।  
    
[११७।१५]  
भवाग्रासञ्ज्ञिसत्त्वाश्च सत्त्वावासा नव स्मृताः ॥ वक्क्_३।६ ॥  
    
[११७।१६]  
एषु हि सत्त्वा आवसन्ति स्वेच्छया ।  
    
[११७।१७]  
अनिच्छावसनान्नान्ये   
    
[११७।१८]  
के पुनरन्ये ।  
अपायाः ।  
तेषु हि सत्त्वा अकामकाः कर्मराक्षसैरावास्यन्ते ।  
    
[११७।१९]  
नत्विच्छया वसन्ति ।  
अतस्तेन सत्त्वावासा बन्धनस्थानवत् ।  
    
[११७।१९-११७।२०]  
अन्यत्र सूत्रे सप्त विज्ञानस्थितय उक्ताः अन्यत्र   
    
[११७।२१]  
चतस्रः स्थितयः पुनः ।  
    
[११७।२२]  
कतमाश्चतस्रः ।  
रूपोपगा विज्ञान स्थितिर्वेदनोपगा सञ्ज्ञोपगा संस्कारोपगा इति ।  
    
[११७।२३]  
तासां कः स्वभावः ।  
ता हि यथाक्रमं ।  
    
[११७।२४]  
चत्वारः सास्रवाः स्कन्धाः   
    
[११७।२५]  
ते पुनः   
    
[११७।२६]  
स्वभूमावेव   
    
[११७।२७]  
नान्यत्र भूमौ ।  
किं कारणम् ।  
प्रतिष्टा हि स्थितिः ।  
    
[११७।२७-११७।२८]  
न च विसभागभूमिकेषु स्कन्हेषु विज्ञानं तृष्णावशात् प्रतितिष्ठतीति ।  
    
[११७।२८-११७।२९]  
कस्मान्न विज्ञानं विज्ञानस्थितिरुच्यते यथा सप्तसु विज्ञानस्थितिषु पञ्च स्कन्धा इति ।  
    
[११७।२९]  
स्थातुः परिहारेण स्थितिविधानात् ।  
    
[११८।०१]  
नहि स्थातैव स्थितिरुच्यते ।  
    
[११८।०१-१२८।०१]  
यथा न राजैव राजासनमिति ।  
    
[११८।०१-११८।०२]  
यांश्च धर्मानभिरुह्य विज्ञानं वाहयति नौनाविकन्यायेन ते धर्मा विज्ञानस्थितय उक्ताः ।  
    
[११८।०३]  
नतु विज्ञानं विज्ञानमेवारुह्य वाहयत्यतो नोक्तमिति वैभाषिकाः ।  
    
[११८।०३-११८।०४]  
यत्तर्हि सूत्र उक्तं "विज्ञाने आहारे अस्ति नन्दी अस्ति राग इति ।  
    
[११८।०४-११८।०५]  
यत्रास्ति नन्दी अस्ति रागः प्रतिष्ठितं तत्र विज्ञानमधिरूढमि"ति ।  
    
[११८।०५]  
तत्कथम् ।  
    
[११८।०५-११८।०६]  
"सप्त च विज्ञानस्थितयः पञ्चस्कन्धसङ्गृहीता" इति तत्कथम् ।  
    
[११८।०६-११८।०७]  
एवं तर्ह्यभेदेनोपपत्त्यायतनसङ्गृहीतेषु स्कन्धेषु साभिरामायां विज्ञानप्रवृत्तौ विज्ञानं विज्ञानस्थितिः ।  
    
[११८।०७-११८।०८]  
प्रत्येकं तु यथा रूपादयो विज्ञानस्य सङ्क्लेशाय भवन्ति ।  
    
[११८।०८]  
तस्माच्चतसृषु विज्ञानस्थितिषु   
    
[११८।०९]  
केवलम् ॥ वक्क्_३।७ ॥  
    
[११८।१०]  
विज्ञानं न स्थितिः प्रोक्तं   
    
[११८।११]  
अपि च क्षेत्रभावेन भगवता चतस्रो विज्ञानस्थितयो देशिताः ।  
    
[११८।११-११८।१३]  
वीजभावेन च सोपादानं विज्ञानं कृत्स्नमेवेति न पुनर्बीजं बीजस्य क्षेत्रभावेन व्यवस्थापयाम्बभूवेत्यभिप्रायं परिकलपयामास ।  
    
[११८।१३-११८।१४]  
ये धर्माः सहवर्त्तिनो विज्ञानस्य ते ऽस्य क्षेत्रभावेन साधीयांसो भवन्तीति त एवास्य स्थितय उक्ताः ।  
    
[११८।१५-११८।१६]  
अथ कथं सप्तभिर्विज्ञानस्थितिभिश्चतस्रो विज्ञानस्थितयः सङ्गृहीताश्चातसृभिर्वा सप्त ।  
    
[११८।१६]  
नैव हि सप्तभिश्चतस्रो नापि चतसृभिः सप्त ।  
    
[११८।१७]  
चतुष्कोटि तु सङ्ग्रहे ।  
    
[११८।१८]  
सङ्ग्रहे विचार्यमाणे चतुष्कोटिकं वेदितव्यम् ।  
    
[११८।१८-११८।१९]  
स्यात्सप्तभिः सङ्गृहीतं न चतसृभिरित्येवमादि ।  
    
[११८।१९]  
प्रथमाः कोटिः सप्तसु यद्धिज्ञानम् ।  
    
[११८।१९-११८।२०]  
द्वितीया अपायेषु चतुर्थे ध्याने भवाग्रे च विज्ञानवर्ज्याः स्कन्धाः ।  
    
[११८।२०-११८।२१]  
तृतीया सप्तसु चत्वारः स्कन्धाश्चतुर्थ्येतानाकारान् स्थापयित्वा ।  
    
[११८।२२]  
यच्चैतत् गत्यादिभेदभिन्नं त्रैधातुकमुक्तं वेदितव्याः ।  
    
[११८।२३]  
चतस्रो योनयस्तत्र सत्त्वानामण्डजादयः ॥ वक्क्_३।८ ॥  
    
[११८।२४]  
अण्डजा योनिर्जरायुजा संस्वेदजा उपपादुका योनिः ।  
योनिर्नाम जातिः ।  
    
[११८।२५]  
युवान्त्यस्यां सत्त्वा मिश्रीभवन्ति प्रसवसाम्यादिति योनिः ।  
अण्डजा योनिः कतमा ।  
    
[११८।२६]  
ये सत्त्वा अण्डेभ्यो जायन्ते ।  
तद्यथा हंसक्रोञ्चचक्रवाकमयूरशूकशारिकादयः ।  
    
[११८।२७]  
जरायुजा योइः कतमा ।  
ये सत्त्वा जरायोर्जायन्ते ।  
    
[११८।२७-११८।२८]  
तद्यथा हस्त्यश्वगोमहिषखरवराहादयः ।  
    
[११८।२८]  
संस्वेदजा योनिः कतमा ।  
    
[११८।२८-११८।२९]  
ये सत्त्वा भूसंस्वेदाज्जायन्ते ।  
    
[११८।२९]  
तद्यथा कृमिकीटपतङ्गमशकादयः ।  
उपपादुका योनिः कतमा ।  
    
[११९।०१]  
ये सत्त्वा अविकला अहीनेन्द्रियाः सर्वाङ्गप्रत्यङ्गोपेताः सकृदुपजायन्ते ।  
    
[११९।०१-११९।०२]  
अत एव उपपदने (रेअद्: उपपादने) साधुकारित्वादुपपादुका इत्युच्यन्ते ।  
    
[११९।०२]  
तद्यथा देवनारकान्तराभविकादयः ।  
    
[११९।०३]  
अथ कस्यां गतौ कति योनयः संविद्यन्त इत्याह   
    
[११९।०४]  
चतुर्धा नर तिर्यञ्चः   
    
[११९।०५]  
मनुष्याश्चतुर्विधाः ।  
    
[११९।०५-११९।०७]  
अण्डजास्तावद्यथा क्रोञ्चीनिर्यातौ शैलोपशैलौ स्थविरौ मृगारमातुश्च द्वात्रिंशत् पुत्राः पञ्चालराजस्य च पञ्च पुत्रशतानि ।  
    
[११९।०७]  
जरायुजा यथेदानीम् ।  
    
[११९।०७-११९।०८]  
संस्वेदजास्तद्यथा मान्धातुचारुश्पचारूपचारुकपोतमालिन्याम्रपाल्यादयः ।  
    
[११९।०८]  
उपपादुकाः पुनः प्राथमकल्पिकाः ।  
    
[११९।०८-११९।०९]  
एवं तिर्यञ्चो ऽपि चतुर्विधाः ।  
    
[११९।०९]  
त्रिविधा दृश्यन्त एव ।  
उपपादुकास्तु नागसुपर्णि प्रभृतयः ।  
    
[११९।१०]  
नारका उपपादुकाः ।  
    
[११९।११]  
अन्तराभवदेवाश्च   
    
[११९।१२]  
सर्वे नारका अन्तराभविकाः देवाश्चोपपादुका एव ।  
    
[११९।१३]  
प्रेता अपि जरायुजाः ॥ वक्क्_३।९ ॥  
    
[११९।१४]  
अपिशब्दादप्युपपादुका इति ।  
आयुष्मते महामौद्गल्यायनाय प्रेती निवेदयते   
    
[११९।१५]  
"पञ्च पुत्रानहं रात्रौ दिवा पञ तथा परान् ।  
    
[११९।१६]  
भक्षयामि जनित्वा तान् नास्ति तृप्तिस्तथापि मे ॥"  
    
[११९।१७]  
कतमा योनिः सर्वसाध्वी ।  
उपपादुका ।  
    
[११९।१७-११९।१८]  
अथ किमर्थं चरमभविको बोधिसत्त्वः प्राप्तोपपत्तिवशित्वे ऽपि जरायुर्जां योर्नि भजते ।  
    
[११९।१८-११९।१९]  
एवं हि क्रियमाणे महान्तमर्थं पश्यति ।  
    
[११९।१९-११९।२१]  
ज्ञातिसम्बन्धेन महतः शाक्यवंशस्य धर्मे ऽवतरणार्थं चक्रवर्त्तिवंश्यो ऽयमिति चान्येषां बहुमानादरावर्जनार्थं मनुष्यभूता अपि चैनां सिद्धिं गच्छन्तीति विनेयाना मुत्साहार्थम् ।  
    
[११९।२१-११९।२३]  
इतरथा ह्यप्रज्ञायमानकुलगोत्रः को ऽप्ययं मायापुरुष इत्येवं परिकल्पयेयुर्देवः पिशाच इति वा यथा ऽन्यतीर्थ्या अपभाषन्ते कल्पशतस्यात्ययादेवंविधो मायावी लोके प्रादुर्भूय मायया लोकं भक्षयतीति ।  
    
[११९।२४]  
अपरे त्वाहुः ।  
    
[११९।२४-११९।२६]  
शरीरधातूनामवस्थापनार्थं येषुमनुष्या अन्ये च प्रजां विज्ञाय सहस्रशः स्वर्गं च प्राप्ता अपवर्गं चेति उपपादुकानां हि सत्त्वानां बाह्यबीजाभावान् मृतानां कायो नावतिष्ठते निशान्त इव तैलप्रद्योतो ऽन्तर्धीयते ।  
    
[११९।२६-११९।२७]  
आधिष्ठानिकीमृद्धिं भगवत इच्छतां न युक्त एक्ष परिहारः ।  
    
[११९।२७]  
प्रश्नात्प्रश्नान्तरमुपजायते ।  
    
[११९।२७-१२०।०२]  
यद्यप्युपपादुकानां कायनिधनं न प्रज्ञयते कथमुक्तं सूत्रे "उपपादुकः सुपर्णी उपपादुकं नागमुद्धरति भक्षार्थमि"ति ।  
    
[१२०।०२]  
नोक्तं भक्षयतीत्यपि तूद्धरति भक्षार्थमज्ञत्वादित्यदोषः ।  
    
[१२०।०२-१२०।०३]  
भक्षयति वा यावन्न मृतो भवति न पोउन्र्मृतस्यास्य तृष्यतीति ।  
    
[१२०।०४]  
कतमा योनिः सर्ववह्वी ।  
उपपादुकैव ।  
    
[१२०।०४-१२०।०५]  
सा हि द्विगती तिसृणां च प्रदेशः सर्वे चान्तराभाविका इति ।  
    
[१२०।०६]  
को ऽयमस्तराभावो नाम ।  
    
[१२०।०७]  
मृत्यूपपत्तिभवयोरन्तरा भवतीह वः ।  
    
[१२०।०८-१२०।०९]  
मरणभवस्योपपत्तिभवस्य चान्तरा य आत्मभावो ऽभिनिर्वर्त्तते देशान्तरोपपत्तिसम्प्राप्तये सो ऽन्तराभव इत्युच्यते ।  
    
[१२०।०९]  
गत्यन्तरालत्वात् ।  
    
[१२०।०९-१२०।१०]  
कथमयं जातश्च नाम नचोपपन्नो भवति ।  
    
[१२०।११]  
गम्यदेशानुपेतत्वान्नोपपन्नो ऽन्तराभवः ॥ वक्क्_३।१० ॥  
    
[१२०।१२]  
उपपत्तिगतो ह्युपपन्न इत्युच्यते ।  
पदेर्गत्यर्थत्वात् ।  
    
[१२०।१२-१२०।१३]  
नचायं गम्यदेशमुपगतोन्तराभवस्तस्मान्नोपपन्नः ।  
    
[१२०।१३]  
कः पुनरसौ देशो गन्तव्यः ।  
    
[१२०।१३-१२०।१४]  
यत्राक्षिप्तस्य वीपाकस्याभिव्यक्तिः समाप्तिश्च ।  
    
[१२०।१४-१२०।१५]  
विच्छिन्न एवोपपत्तिभवो मरणभवात्सम्भवतीति निकायान्तरीयाः ।  
    
[१२०।१५]  
तदेतन्नेष्यते ।  
किं कारणम् ।  
युक्तितश्च आगमतश्च ।  
    
[१२०।१५-१२०।१६]  
तत्र तावत् युक्तिं निश्रित्योच्यते ।  
    
[१२०।१७]  
व्रीहिसन्तानसाधर्म्वादविच्छिन्नभवोद्भवः ।  
    
[१२०।१८-१२०।१९]  
सन्तानवर्त्तिनां हि धर्माणामविच्छेदेन देशान्तरेषु प्रादुर्भावो दृष्टस्तद्यथा व्रीहिसन्तानस्य ।  
    
[१२०।१९-१२०।९२०]  
तस्मादस्यापि सत्त्वसन्तानस्याविच्छेदेन देशान्तरेषु प्रादुर्भावो भविष्णुः ।  
    
[१२०।२०-१२०।२१]  
विच्छिन्नो ऽपि दृष्टः प्रादुर्भावस्तद्यथा आदर्शादिषु बिम्बात् प्रतिबिम्बस्य ।  
    
[१२०।२१]  
एवं मरणभवादुपपत्तिभवस्य स्यात् ।  
    
[१२०।२२]  
प्रतिबिम्बमसिद्धत्वादसाम्याच्छानिदर्शनम् ॥ वक्क्_३।११ ॥  
    
[१२०।२३]  
प्रतिबिम्बं नामान्यदेवोत्पद्यते धर्माह्न्तरमित्यसिद्धमेतत् ।  
    
[१२०।२३-१२०।२४]  
    
सिद्धावपि च सत्यामसाम्यादनिदर्शनं भवति ।  
    
[१२०।२४]  
कथं तावदसिद्धम् ।  
    
[१२०।२५]  
सहैकत्र द्वयाभावात्   
    
[१२०।२६]  
तत्रैव हि देशे आदर्शरूपं दृश्यते प्रतिबिम्बं च ।  
    
[१२०।२६-१२०।२७]  
न चैकत्र देशे रूपद्वयस्यास्ति सहभाव आश्रयभूतभेदात् ।  
    
[१२०।२७-१२०।३०]  
तथा दिग्भेदव्यवस्थितेरेकस्मिन्वाप्यम्बुदेशे स्वाभिमुखदेशस्थानां रूपाणामन्यो ऽन्यं प्रतिबिम्बकमुपलभ्यते नत्वेकत्र रूपे द्वयोः पश्यतोः सहदर्शनं न भवतीति न तत्र रूपान्तरोपपत्तिर्युक्ता ।  
    
[१२०।३०-१२१।०१]  
छायातपयोश्च द्वयोः सहैकत्रभावो न दृष्टः ।  
    
[१२१।०१-१२१।०२]  
उपलभ्यते च छायास्थ आदर्शे सूर्यस्य प्रतिविम्बकमिति न युक्तो ऽस्य तत्र प्रादुर्भावः ।  
    
[१२१।०२]  
अथवा "सहैकत्र द्वयाभावादि"ति कतमस्य द्वयस्य ।  
    
[१२१।०२-१२१।०३]  
आदर्शतलस्येन्दुप्रतिबिम्बकस्य च ।  
    
[१२१।०३-१२१।०४]  
अन्यत्रैव हि देशे आदर्शतलं भवत्यन्यत्रैवान्तर्गतं चन्द्रप्रतिबिम्बकं दृश्यते कूप इवोदकम् ।  
    
[१२१।०४-१२१।०५]  
तच्च तत्रोपपद्यमानं नान्यत्रोपलभ्यते ।  
    
[१२१।०५]  
अतो नास्त्येव तत् किञ्चित् ।  
    
[१२१।०५-१२१।०६]  
सामग्र्यास्तु स तस्यास्तादृशः प्रभावो यत्तथा दर्शनं भवति ॥  
    
[१२१।०६]  
अचिन्त्यो हि धर्माणां हि धर्माणां शक्तिभेदः ।  
    
[१२१।०६-१२१।०७]  
एवं तावन्दसिद्धत्वात् ।  
    
[१२१।०७]  
कथमसाम्यादनिदर्शनं भवति ।  
    
[१२१।०८]  
असन्तानाद्   
    
[१२१।०९]  
नहि विम्वस्य प्रतिबिम्बकं सन्तानभूतमादर्शसन्तानसंवद्धत्वात् सहभावाच्च ।  
    
[१२१।१०]  
यथा मरणस्योपपत्तिभवः ।  
    
[१२१।१०-१२१।११]  
सन्तानं च प्रत्यविच्छेदेन देशान्तरेषु प्रादुर्भाव उदाहृअतो नासन्तानमित्यसाम्यं दृष्टान्तस्य प्रतिबिम्बस्य च ।  
    
[१२१।१२]  
द्वयोदयात् ।  
    
[१२१।१३]  
द्वाभ्यां हि कारणाभ्यां प्रतिबिम्बस्योदयो भवति ।  
    
[१२१।१३-१२१।१४]  
बिम्बाच्चादर्शा च्चेति यत् प्राधानं कारणं तदाश्रित्योत्पद्यते ।  
    
[१२१।१४-१२१।१६]  
नचैवमुपपत्तिभवस्यापि द्वाभ्यां कारणाभ्यां सम्भवो मरणभवाच्चान्यतश्च प्रधानभूतादित्यतो ऽप्ययमसमानो दृष्टान्तः ।  
    
[१२१।१६]  
न च युक्तमुक्तं बाह्यमेव चेतनं शुक्रशोणितं प्रधानकारणमिति ।  
    
[१२१।१६-१२१।१७]  
यत्र चान्धकाण एव प्रादुर्भाव उपपादुकानां तत्र किं परिकल्प्यते ।  
    
[१२१।१७-१२१।१८]  
एवं तावद्युक्तितो नेष्यते ।  
    
[१२१।१८]  
न मराणभवाद्विच्छिन्न उपपत्तिभवप्रादुर्भावः ।  
तस्मादस्त्येवान्तराभवः ।  
    
[१२१।१९]  
कण्ठोक्तेश्चास्ति   
    
[१२१।२०]  
सूत्र उक्तं "सप्त भवाः ।  
    
[१२१।२०-१२१।२१]  
नरकभवस्तिर्यग्भवः प्रेतभवो देवभवो मनुष्यभवः कर्मभवो ऽन्तराभव इति ।  
    
[१२१।२१]  
नैतत्सूत्रं तैराम्नायते ।  
इतस्तर्हि   
    
[१२१।२२]  
गन्धर्वात्   
    
[१२१।२३]  
"त्रयाणां स्थानानां सम्मुखीभावात् मातुः कुक्षौ गर्भस्यावक्रान्तिर्भवति ।  
    
[१२१।२३-१२१।२४]  
माता कल्या स्पि भवति ऋतुमती च ।  
    
[१२१।२४]  
मातापितरौ रक्तौ भवतः सनिपतितौ च ।  
    
[१२१।२५]  
गन्धर्वश्च प्रत्युपस्थितो भाती"ति ।  
अन्तराभवं हित्वा को ऽन्यो गन्धर्वः ।  
    
[१२१।२६]  
एतदपि नैव तैराम्नायते ।  
कथं तर्हि ।  
"स्क्न्धभेदश्च प्रत्युपस्थितो भवती"ति ।  
    
[१२१।२७]  
यद्येवमाश्वलायनसूत्रं कथं नीयते ।  
    
[१२१।२७-१२१।२८]  
"जानन्त भवन्तो यो ऽसौ गन्धर्वः प्रत्युपस्थितः ।  
    
[१२१।२८]  
क्षत्रियो वा ऽसौ ब्राह्मणो वा वैश्यो वा शूद्रो वा ।  
    
[१२१।२८-१२२।०१]  
यदि वा पूर्वस्या दिश आगतो यदि वा दक्षिणस्या पश्चिमाया उत्त्रस्या" इति ।  
    
[१२२।०२]  
नहि स्कन्धभेदस्यागमनं युज्यते ।  
अथैतदपि न पठच्यते ।  
इतस्तर्हि ।  
    
[१२२।०३]  
पञ्चोक्तेः ।  
    
[१२२।०४]  
"पञ्चानागामिन" इत्युक्तं भगवता ।  
    
[१२२।०४-१२२।०५]  
अन्तरापरिनिर्वायी उपपद्यपरिनिर्वायी अनभिसंस्कारपरिनिर्वायी साभिसंस्कारपरिनिर्वायी ऊर्ध्वस्त्रोताश्चेति ।  
    
[१२२।०५-१२२।०६]  
असत्यन्तराभवे कथमन्तरापरिनिर्वायी नाम स्यात् ।  
    
[१२२।०६]  
अन्तरा नाम देवाः सन्तीत्येके ।  
    
[१२२।०७]  
उपपद्यादयो ऽपि हि नाम देवा एवं सति प्रसज्यते ।  
तस्मान्येयं कल्पना साध्वी ।  
    
[१२२।०८]  
इतश्च   
    
[१२२।०९]  
गतिसूत्रतः ॥ वक्क्_३।१२ ॥  
    
[१२२।१०]  
"सप्त सत्पुरुषगतयः" इत्यत्र सूत्रे ।  
अन्तरापरिनिर्वायिणस्त्रय उक्ताः ।  
    
[१२२।१०-१२२।११]  
कालदेशप्रकर्षभेदेन ।  
    
[१२२।११-१२२।१२]  
तद्यथा परीत्तः सकलिकाग्निरभिनिवर्त्तमान एव परिनिर्वायादेवं प्रथमः ।  
    
[१२२।१२]  
तद्यथा ऽयः प्रपाटिका उत्पतन्त्येव निर्वायादेवं द्वितीयः ।  
    
[१२२।१२-१२२।१३]  
तद्यथा ऽयःप्रपातिका उत्प्लुत्य पृथिव्यामपतितैव निर्वायादेवं तृतीयः ।  
    
[१२२।१३-१२२।१४]  
नचैवमन्तरा नाम देवास्त्रिप्रकाराः कालदेशप्रकर्षभिन्नाः सन्तीति कल्पनैवेयं केवला ॥  
    
[१२२।१४]  
अन्ये पुनराहुः ।  
    
[१२२।१५-१२२।१६]  
आयुप्रमाणान्तरे वा देवसमीपान्तरे वा यः क्लेशान् प्रजहाति सो ऽन्तरापरिनिर्वायी ।  
    
[१२२।१६-१२२।१७]  
स पुनर्धातुगतो वा परिनिर्वाति सञ्ज्ञागतो वा वितर्कगतो वा ।  
    
[१२२।१७]  
तेन त्रिविधो भवतीति ।  
    
[१२२।१७-१२२।१८]  
प्रथमो वा रूपधातौ निकायसभागपरिग्रहं कृत्वा परिनिर्वाति ।  
    
[१२२।१८]  
द्वितीयो देवसमृद्धिं चानुभूय ।  
    
[१२२।१८-१२२।१९]  
तृतीयो देवानां धर्मसङ्गीतिमनुप्रविश्य ।  
    
[१२२।१९-१२२।२१]  
उपपद्यपरिनिर्वायी पुनः प्रकर्षयुक्तां सङ्गीतिमनुप्रविश्य परिनिर्वाति भूयसा वा आयुरूपहत्य नोपपन्नमात्र एवेति त एते सर्वे ऽपि शकलिकादिदृष्टान्तैर्न संवध्यन्ते ।  
    
[१२२।२१]  
देशगतिविशेषाभावात् ।  
    
[१२२।२१-१२२।२२]  
आरुप्येष्वपि चान्तरापरिनिर्वायी पठ्येतायुःप्रमाणान्तरे परिनिर्वाणात् ।  
    
[१२२।२२]  
न च पठ्यते ।  
    
[१२२।२३-१२२।२४]  
"ध्यानैश्चतस्रो दशिका आरुप्यैः सप्तिकात्रयम् ।  
सञ्ज्ञया षट्टिकां कृत्वा वर्गो भवति समुदितः ॥  
    
[१२२।२५]  
इत्येतस्यायुर्दानगाथायाम् ।  
तस्मादेतदपि सर्वं कल्पनामात्रम् ।  
    
[१२२।२६]  
अथैतान्यपि सूत्राणि तैर्नाम्नायन्ते ।  
    
[१२२।२६-१२३।०१]  
किमिदानीं कुर्मो यच्छास्ता च परिनिर्वृतः शासनं चेदमनायकं बहुधा भिन्नं भिद्यते चाद्यापि यथेच्छं ग्रन्थतश्चार्थतश्च ।  
    
[१२३।०१-१२३।०२]  
येषां तु तावदयमागमः प्रमाणं तेषामागमतो ऽपि सिद्धो ऽन्तराभवः ।  
    
[१२३।०२-१२३।०३]  
यत्तर्हि सूत्र उत्तम् "अथ च पुनर्दूषी मारः स्वशरीरेणाविचौ महानरके प्रपतित" इति ।  
    
[१२३।०३]  
तत् कथमिति ।  
    
[१२३।०४]  
स हि जीवन्नेव नारकीभिर्ज्वालाभिरालिङ्गितः ।  
    
[१२३।०४-१२३।०५]  
कालल्ं कृत्वा ऽन्तराभवेनावीचिं प्राप्त इत्ययं तत्राभिप्रयः ।  
    
[१२३।०५-१२३।०६]  
अत्युदीर्णपरिपूर्णानि हि कर्माणि कायस्य निक्षेपं न प्रतीक्षन्ते ।  
    
[१२३।०६]  
अतो ऽस्य दृष्टधर्मवेदनीयं कर्म पूर्वं वीपक्वं पश्चादुपपद्यवेदनीयमिति ।  
    
[१२३।०७-१२३।०८]  
इदमिदानीं कथं नीयते "पञ्चानन्तर्याणि कर्माणि यानि कृत्वोपचित्य समनन्तरं नरकेषूपपद्यत" इति ।  
    
[१२३।०८]  
अन्यां गतिमगत्वेत्यभिप्रायः ।  
    
[१२३।०८-१२३।०९]  
उपपद्यवेदनीयत्वं तत्र कर्मणो द्योतितम् ।  
    
[१२३।०९]  
अथ यथारुतं कल्प्यते ।  
पञ्चैव कृत्वा नैकमिति प्राप्नोति ।  
    
[१२३।०९-१२३।१०]  
क्रियानन्तरं च ।  
    
[१२३।१०]  
न कालान्तरं जीवित्वा को वा ऽन्तराभवस्योपपद्यमानत्वं नेच्छति ।  
    
[१२३।१०-१२३।११]  
अन्तरा भवेनैव ह्यसौ मरणान्तरं नरकेषूपपद्यते ।  
    
[१२३।११]  
अभिमुखत्वात् ।  
    
[१२३।११-१२३।१२]  
न च ब्रूम उपपन्नो भवतीति ।  
    
[१२३।१२]  
इयं तर्हि गाथा कथं नीयते   
    
[१२३।१३-१२३।१४]  
"उपनीततया जरातुरः सम्प्राप्तो हि ममान्तिकं द्विज ।  
वासो ऽपि हि नास्ति ते ऽन्तरा पाथेयं च न विद्यते तवे" ति ॥  
    
[१२३।१५]  
अत्रापि मनुष्येष्वन्तरावासो नास्तीत्यभिप्रायः ।  
    
[१२३।१५-१२३।१६]  
अथवा ऽन्तराभवे ऽप्यस्य वासो नास्त्युपपत्तिदेशसम्प्राप्तिप्रति गमनाधिष्ठानादिति ।  
    
[१२३।१६-१२३।१७]  
अयमत्राभिप्रायो नायमभिप्राय इति दुत एवैतत् ।  
    
[१२३।१७]  
तुल्य एष भवतो ऽप्यनुयोगः ।  
    
[१२३।१७-१२३।१८]  
तस्मादुभयस्मिन्नपि पक्षे यथ्होत्तसूत्राविरोधान्न भवत्येतदन्तराभवस्याभावे ज्ञापकम् ।  
    
[१२३।१८-१२३।१९]  
ज्ञापकं हि नामागतिका गतिरिति ।  
    
[१२३।२०]  
अथ कां गतिं गमिष्यतः किमाकृतिरन्तराभवो ऽभिनिवर्त्तते ।  
    
[१२३।२१]  
एकाक्षेपादसावैष्यत्पूर्वकालभवाकृतिः ।  
    
[१२३।२२]  
येनैव कर्मणा गतिराक्षिप्यते तेनैवान्तराभवस्तत्प्राप्तये ।  
    
[१२३।२२-१२३।२३]  
अतो यां गतिं गन्ता भवति तस्यां गतौ य आगमिष्यत्पूर्वकालभवस्तस्यैवास्याकृतिर्भवति ।  
    
[१२३।२३-१२३।२५]  
एवं तर्हि शुनीप्रबृतीनामेकस्मिन् कुक्षौ पाञ्चगतिको ऽन्तराभवो ऽभिनिर्वर्त्तते इति नारको ऽन्तराभवः कुक्षिं निर्दहेत् ।  
    
[१२३।२५-१२३।२६]  
पूर्वकालभवे ऽपि तावन्नारका न नित्यं प्रज्वलिता भवन्त्युत्सदेषु भ्रमन्तः किं पुनरन्तराभविकाः ।  
    
[१२३।२६]  
अस्तु वा प्रज्वलितः ।  
    
[१२३।२६-१२३।२७]  
स तु यथा न द्रष्टुं शस्यते तथा न स्प्रष्टुमप्यच्छत्वादात्मभावस्येत्यचोद्यमेतत् ।  
    
[१२३।२७-१२३।२८]  
अन्तराभवानामप्यन्योन्यं कुक्षावसंश्लेषात्कर्मप्रतिबन्धाच्च न दाहः ।  
    
[१२३।२८-१२४।०१]  
प्रमाणं तु यथा पञ्चषड्वर्षस्य दारकस्य स तु षटिन्द्रियो भवति बोधिसत्त्वस्य पुनर्यथा सम्पूर्णयूनः सलक्षणानुव्यञ्जनश्च ।  
    
[१२४।०१-१२४।०२]  
अत एवान्तराभवस्थेन मातुः कुक्षिं प्रविशता कोटीशतश्चातुर्द्वीपिकानामवभासितः ।  
    
[१२४।०३]  
यत्तर्हि माता बोधिसत्वस्य स्वप्ने गजपोतं पाण्डरं कुक्षिं प्रविशन्तमद्राक्षीत् ।  
    
[१२४।०३-१२४।०४]  
निमित्तमात्रं तत् तिर्यग्योनेश्चिरव्यावृत्तत्वात् ।  
    
[१२४।०४]  
तद्यथा कृकी राजा दश स्वप्नानद्राक्षीदिति ।  
    
[१२४।०५-१२४।०६]  
"करिकूपसक्तु चन्दनकलभारामास्त था कपेरभिषेकः ।  
अशुचिकपिः पटकलहाविति दश दृष्टा नृपेण कृकिणा स्वप्नाः" ॥  
    
[१२४।०७]  
नैव चान्तराभविकः कुक्षिं भित्त्वा प्रविशत्यपि तु मातुर्योनिद्वारेण ।  
    
[१२४।०७-१२४।०८]  
अत एव यमलयोर्यः पश्चात् प्रजायते स ज्यायानुच्यते यः पूर्वं स कनीयानिति ।  
    
[१२४।०८]  
धर्मसूत्रविभाष्यं कथं नीयते ।  
    
[१२४।०९-१२४।१०]  
"वारण त्वमुपगम्य पाण्डरं षड्विषाणरुचिरं चतुष्क्रमम् ।  
मातृगर्भशयनं विशेषसम्प्रजाननृषिराश्रमं यथेति" ॥  
    
[१२४।११]  
नैतदवश्यनेतव्यम् ।  
नह्येतत् सूत्रं न विनयः नाभिधर्मः ।  
काव्यमेतत् ।  
    
[१२४।११-१२४।१२]  
कवीनां च काव्यं समायोजयतां केचित् भावाः समारोपिता गच्छन्ति ।  
    
[१२४।१२]  
अथवा नेतव्यमेव ।  
    
[१२४।१२-१२४।१३]  
यथा ऽस्य माता स्वप्ने तं प्रविशन्तमद्राक्षित्तथा सो ऽपि गाथामकार्षीदिति ।  
    
[१२४।१३-१२४।१४]  
रूपावचरो ऽप्यन्तराभवः सम्पूर्णप्रमाणः सवस्त्रश्च प्रादुर्भवति ।  
    
[१२४।१४]  
अपत्राप्योत्सदत्वात् ।  
    
[१२४।१४-१२४।१५]  
बोधिसत्त्वस्य सवस्त्रः शुक्लायाश्च भिक्षुण्याः प्रणिधानवशाध्यावन्तमेव परिवेष्टिता निर्दग्धा ।  
    
[१२४।१५]  
अन्यो नग्नः ।  
    
[१२४।१५-१२४।१६]  
कामधातोरनपत्राप्योत्सदत्वात् ।  
    
[१२४।१७]  
अथ को ऽयं पूर्वकालभवो नाम ।  
    
[१२४।१८]  
स पुनर्मरणात्पूर्व उपपत्तिक्षणात्परः ॥ वक्क्_३।१३ ॥  
    
[१२४।१९]  
भवो हि नामाविशेषेण पञ्चोपादानस्कन्धाः ।  
स एव चतुर्धा भिद्यते ।  
अन्तराभवो यथोक्तः ।  
    
[१२४।२०]  
उपपत्तिभबो गतीषु प्रतिसन्धिक्षणः ।  
    
[१२४।२०-१२४।२१]  
तस्मात् परेण मरणक्षणं पर्युदस्यान्यः सर्वो भवः पूर्वकालभवः ।  
    
[१२४।२१]  
चरमक्षणो मरणभबो यत ऊर्ध्वमन्तराभवो भवति रूपिषु चेत्सत्त्वेषूपपद्यते ।  
    
[१२४।२२]  
स चायमन्तराभवः ।  
    
[१२४।२३]  
सजातिशुद्धदिव्याक्षिदृश्यः   
    
[१२४।२४]  
समानजातीयैरेवान्तराभविकैर्दृश्यते ।  
    
[१२४।२४-१२५।०१]  
येषां च दिव्यं चक्षुः सुविशुद्धमभिज्ञामयं त एनं पश्यन्ति ।  
    
[१२५।०१]  
उपपत्तिक्षुषा तु न दृश्यते ।  
जात्यर्थमच्छत्वात् ।  
    
[१२५।०१-१२५।०२]  
देवान्तराभविकः सर्वान् पश्यति ।  
    
[१२५।०२]  
मनुष्यप्रेततिर्यग्नारकान्तराभविकाः पूर्व पूर्वमपात्येत्यपरे ।  
    
[१२५।०३]  
कर्मर्द्धिवेगवान् ।  
    
[१२५।०४]  
ऋद्धिराकाशगमनम् ।  
कर्मणा ऋद्धिः कर्मर्द्धिः ।  
तस्या वेगः कर्मर्द्धिवेगः शीग्रता ।  
    
[१२५।०५]  
सो ऽस्यास्तीति कर्मर्द्धिवेगवान् ।  
येनासौ न शक्यो बुद्धैरपि प्रतिबन्द्धुम् ।  
    
[१२५।०५-१२५।०६]  
कर्मणो ऽस्य बलीयस्त्वात् ।  
    
[१२५।०७]  
सकलाक्षः   
    
[१२५।०८]  
समग्रपञ्चेन्द्रियः ।  
    
[१२५।०९]  
अप्रतिघवान्   
    
[१२५।१०]  
प्रतिघातः प्रतिघः ।  
सो ऽस्यास्तीति प्रतिघवान् ।  
न प्रतिघवानप्रतिघवान् ।  
    
[१२५।१०-१२५।११]  
वज्रादिभिरप्यनिवार्यत्वात् ।  
    
[१२५।११-१२५।१२]  
तथा हि प्रदीप्तायःपिण्दभेदे तन्मध्यसम्भूतः क्रिमिरूपलब्धः श्रूयते ।  
    
[१२५।१२]  
यस्यां च गतौ स उत्पत्स्यमानस्तस्याः सर्वथा ।  
    
[१२५।१३]  
अनिवर्त्यः   
    
[१२५।१४]  
नहि कदाचिन्मनुष्यान्तराभवो ऽन्तर्धाय देवान्तराभवो भवत्यन्यो वा ।  
    
[१२५।१४-१२५।१५]  
नियतमनेन यामेव गतिमधिकृत्याभिनिर्वृत्तस्तस्यामेवोपपत्तव्यम् नान्यस्यामिति ।  
    
[१२५।१६]  
किं पुनरन्तराभवो ऽपि कामावचरः कवडीकारमाहारं भुङ्क्ते ।  
ओमित्याह ।  
न त्वौदारिकम् ।  
    
[१२५।१७]  
किं तर्हि ।  
    
[१२५।१८]  
स गन्धभुक् ॥ वक्क्_३।१४ ॥  
    
[१२५।१९]  
अत एव गन्धर्व इत्युच्यते ।  
धातूनामनेकार्थत्वात् ।  
ह्रस्वत्वं शकन्धुकर्कन्धुवत् ।  
    
[१२५।१९-१२५।२०]  
अल्पेशाख्यस्तु दुर्गन्धाहरो महेशख्यः सुगन्धाहारः ।  
    
[१२५।२०]  
कियन्तं कालमवतिष्ठते ।  
नास्ति नियम इति भदन्तः ।  
    
[१२५।२१]  
यावदुपपत्तिसामग्रीं न लभते नहि तस्यायुषः पृथगेवाक्षेपः ।  
एकनिकायसभागत्वात् ।  
    
[१२५।२१-१२५।२२]  
इतरथा हि तस्यायुषः क्षयान्मरणभवः प्रसज्येत ।  
    
[१२५।२२-१२६।०१]  
यद्यासुमेरोः स्थलं मांसस्य स्यात्तत्सर्व वर्षासु क्रिमीणां पूर्येत ।  
    
[१२६।०१-१२६।०२]  
किमिदानीं तत्प्रतीक्षा एव तेषामन्तराभवा आसन् कुतो या तदा तेभ्यो गता इति वक्तव्यम् ।  
    
[१२६।०२]  
नैतदागतं सूत्रे शास्त्रे वा ।  
    
[१२६।०२-१२६।०३]  
एवं तु युज्यते ।  
    
[१२६।०३]  
गन्धरसाभिगृद्धानामल्पायुषां जन्तूनामन्तो नास्ति ।  
    
[१२६।०३-१२६।०५]  
ते तं गन्धं घ्रात्वा गन्धरसाभिगृद्धाः कालं कुर्वन्तः क्रिमिभावसंवर्त्तनीयं कर्म प्रवोध्य तया तृष्णया क्रिमिषूपपद्यन्त इति ।  
    
[१२६।०५-१२६।०७]  
अथवा नूनं तत्प्रत्ययप्रचूर एव काले तत्संवर्त्तनीयानि कर्माणि वीपाकाभिनिर्वृत्तौ वृत्तिं लभ्न्ते नान्यत्र ।  
    
[१२६।०७-१२६।०८]  
तथाहि चक्रवर्त्तिसंवर्त्तनीयानि कर्मणि अशीतिवर्षसहस्रायुषि प्रजायां वहुतरायुषि वा चक्रवर्त्तिनो जायन्ते नान्यस्याम् ।  
    
[१२६।०८-१२६।०९]  
अत एव चोक्तं भगवता "अचिन्त्यः सत्त्वानां कर्मविपाक" इति ।  
    
[१२६।०९]  
सप्ताहं तिष्ठतीति भदन्तवसुमित्रः ।  
    
[१२६।०९-१२६।१०]  
यदि तावता सामग्रीं न लभते तत्रैव पुनश्च्युत्या जायन्ते ।  
    
[१२६।१०]  
सप्त सप्ताहानीत्यपरे ।  
    
[१२६।१०-१२६।११]  
अल्पं कालमिति वम्भाषिकाः ।  
    
[१२६।११-१२६।१२]  
स हि सम्भवैषित्वात्सन्धावगत्वा सन्धिं बध्नातीति यथात्वसमग्राः प्रत्यया भवन्ति ।  
    
[१२६।१२]  
नियतं चानेन तस्मिन् देशे तस्यां जातौ जनितव्यं भवति ।  
    
[१२६।१२-१२६।१३]  
तदा कर्माण्येव प्रत्ययानां सामग्रीमावहन्ति ।  
    
[१२६।१३-१२६।१४]  
अथानियातं ततो ऽन्यत्र देशे तस्यां जातौ जायते सदृश्या मित्यपरे ।  
    
[१२६।१४-१२६।१५]  
तद्यथा गवामूष्मसु मैथुनस्य प्राचुर्यं शरदि शुनां ऋक्षानां हेमन्ते चाक्ष्वानाम् ।  
    
[१२६।१५-१२६।१७]  
गवयशृगालखरतरक्षाणां पुनः कालो नास्तीति येनान्यत्र काले गोषूपपत्तव्यं स गवयेषूपपद्यते येन श्वस् स शृगालेषु येनाश्वेसु स गर्दभेषु येन ऋक्षेषु स तरक्षेषूपपद्यते इति ।  
    
[१२६।१७-१२६।१८]  
न त्वस्य निकायसभागान्तराभवो नान्यत्र निकायसभागे शक्यमुत्पत्तुमेककामाक्षेपादिति वक्तव्यमेतत् ।  
    
[१२६।१९]  
स खल्वेष गतिदेशसम्प्राप्त्यर्थं प्रादुर्भूतो ऽन्तराभवः   
    
[१२६।२०]  
विपर्यस्तमतिर्याति गतिदेशम् रिरंसया ।  
    
[१२६।२१]  
स हि कर्मप्रभावसम्भूतेन चक्षुषा सुदूरस्थो ऽपि स्वमुपपत्तिदेशं प्रेक्षते ।  
    
[१२६।२१-१२६।२२]  
तत्रास्य मातापित्रोस्तां विप्रतिपत्तिं दृष्ट्वा पुंसः सतः पौंस्नो राग उत्पद्यते मातरि स्त्र्या सत्या स्त्रैणो रागाः उद्पद्यते पितरि ।  
    
[१२६।२२-१२६।२३]  
विपर्ययात् प्रतिघः ।  
    
[१२६।२३-१२६।२४]  
एवं पठच्यते प्रज्ञप्तौ "गन्धर्वस्य तस्मिन् समये द्वयोश्चित्तयोरन्यतरान्यतरच्चित्तं सम्मुखीभूतं भवत्यनुनयसहगतं वा प्रतिघसहगतं वेति ।  
    
[१२६।२४-१२६।२५]  
स ताभ्यां विपर्यस्तो रन्तुकामतया तम् देशमाश्लिष्य तामवस्थामात्मन्यधिमुच्यते ।  
    
[१२६।२५-१२६।२६]  
तस्मिंश्चाशुचौ गर्भस्थानसम्प्राप्ते जातहर्षो ऽभिनिविशते ।  
    
[१२६।२६-१२६।२७]  
ततो ऽस्य स्कन्धा घनीभवन्त्यन्तराभवस्कन्धाश्चान्तर्धीयन्ते इत्युपपन्नो भवति ।  
    
[१२६।२७-१२६।२८]  
स चेत्पुमान् भवति मातुर्दक्षिणकुक्षिमाश्रित्य पृष्ठाभिमुख उत्केटुकः सम्भवत्यथ स्त्री ततो वामकुक्षिमाश्रित्योदराभिमुखी ।  
    
[१२७।०१]  
अथेदानीं नपुंसकं तद्येन रागेणाश्लिष्टं तथा तिष्ठति ।  
    
[१२७।०१-१२७।०२]  
न चास्त्यन्तराभवो व्यन्तरः सकलेन्द्रियत्वात्।  
    
[१२७।०२-१२७।०३]  
अथः स्त्रीभूतः पुरुषभूतो वा ऽनुप्रविश्य यथास्थानं तिष्ठति पश्चात् गर्भ आप्यायमानो नपुंसकं भवतीति" ।  
    
[१२७।०३]  
इदं विचार्यते ।  
    
[१२७।०३-१२७।०५]  
किमस्य शुक्रक्शोणितमहाभूतान्येवेन्द्रियाश्रयभावमापद्यन्ते कर्मवशादाहोस्वित् भूतान्तराण्येव कर्मभिर्जायन्ते ।  
    
[१२७।०५]  
तान्युपश्रित्येति ।  
तान्येवेत्येके ।  
    
[१२७।०५-१२७।०६]  
अनिन्द्रियं हि शुक्रशोणितमन्तराभवेन सार्धं निरुध्यते सेन्द्रियं प्रादुर्भवति ।  
    
[१२७।०६-१२७।०७]  
वीजाङ्दुरनिरोधोत्पादन्यायेन यत्तत्कालमित्याख्यायते ।  
    
[१२७।०७-१२७।०८]  
एवं च कृत्वेदं सूत्रपदं सूत्रे सूनीतं भवति "मातापित्रशुचिकललसम्भुतस्ये"ति ।  
    
[१२७।०८-१२७।०९]  
तथा "दीर्घरात्रं युष्माभिर्भिक्षिवः कतसिः संवर्द्धिता रुधिरविन्दुरूपात्त" इति ।  
    
[१२७।०९]  
भूतान्तराण्येवेत्यपरे ।  
तद्यथापर्णक्रिमेः ।  
    
[१२७।०९-१२७।१०]  
अशुचिसन्निश्रयोत्पत्त्यभिसम्बन्धिवचनात्तु कललस्य सूत्राविरोध इति ।  
    
[१२७।१०-१२७।११]  
एवं तावदण्डजां जरायुजां च योर्नि प्रतिपद्यते ।  
    
[१२७।११]  
अन्यत्र तु यथायोगं वक्तव्यमित्याहुः ।  
    
[१२७।११-१२७।१२]  
तत्र चायं योगो दृश्यते   
    
[१२७।१३]  
गन्धस्थानाभिकामो ऽन्यः   
    
[१२७।१४-१२७।१५]  
संस्वेदजां योनिं प्रतिपद्यमान उपपत्तिस्थानं गत्वाभिलाषात् गच्छत्यमेध्यं मेध्यं वा यथाक्रमम् ।  
    
[१२७।१५]  
उपपादुकां तु योनिं प्रपद्यमानः स्थानाभिलाषात् ।  
    
[१२७।१५-१२७।१६]  
कथं नरकेषु स्थानाभिलाषः ।  
    
[१२७।१६]  
विपर्यस्तबुद्धित्वात् ।  
    
[१२७।१६-१२७।१७]  
स हि शीतवातवर्षाभिषेकैरात्मानं बाध्यमानं पश्यति नरकेषु चाग्निं दीप्यमानम् ।  
    
[१२७।१७-१२७।१८]  
तत्र उष्णाभिलाषाद्धावति ।  
    
[१२७।१८-१२७।१९]  
पुनस्तप्तवातातपाग्निसन्तापैरात्मानं बाध्यमानमनुपश्यन् शैत्यं च नरकेषु शीताभिलाषाद्धावति ।  
    
[१२७।१९-१२७।२०]  
यद् अवस्थस् तद् उपपत्तिसंवर्त्तनीयं कर्माकार्षीत् तदवस्थात्मानं ताश्च सत्त्वान् पश्यन् धावतीति पूर्वाचार्याः ।  
    
[१२७।२०-१२७।२१]  
तत्र पुनर्देवान्तराभव ऊर्ध्वं गच्छत्या सनादिवोत्तिष्ठन् मनुष्यतिर्यक्प्रेतानां मनुष्यादिवत् ।  
    
[१२७।२२]  
ऊर्ध्वपादस्तु नारकः ॥ वक्क्_३।१५ ॥  
    
[१२७।२३-१२७।२४]  
"ते वै पतन्ति नरकादूर्ध्वपादा अवाङ्मुखाः ।  
ऋषीणामभिवक्तारः संयतानां तपस्विनाम्" इति ॥  
    
[१२७।२५]  
गाथाभिधानात् ।  
    
[१२७।२६]  
यदुक्तं "विपर्यस्तमतिर्याती"ति ।  
    
[१२७।२६-१२७।२७]  
किमवश्यं सर्वो ऽन्तराभवस्तथा मातुः कुक्षिमवक्रामति ।  
    
[१२७।२७]  
नित्याह ।  
किं तर्हि ।  
चतस्रो गर्भावक्रान्तयः सूत्र उक्ताः ।  
कतमाश्चतस्रः ।  
    
[१२८।०१]  
सम्प्रजानन् विशत्येकः   
    
[१२८।०२]  
तिष्ठति निष्क्रामति सा सम्प्रजानन् ।  
    
[१२८।०३]  
तिष्ठत्यप्यपरः ।  
    
[१२८।०४]  
सम्प्रजानन्निति वर्त्तते ।  
प्रविशत्यपीत्यपिक्षब्दात् ।  
    
[१२८।०५]  
अपरः ।  
    
[१२८।०६]  
निष्क्रामत्यपि   
    
[१२८।०७]  
सम्प्राजानन् प्रविशति तिष्ठत्यपि ।  
    
[१२८।०८]  
सर्वाणि मूढो ऽन्यः   
    
[१२८।०९-१२८।१०]  
कश्चित् पुनः सर्वाण्येवासम्प्रजानन् करोति प्रविशत्यसम्प्रजानन् तिष्ठति निष्क्रामत्यपि ।  
[१२८।१०]  
एताश्चतस्रो गर्भावक्रान्तयः प्रतिलोमं निर्दिष्टाः ।  
    
[१२८।११]  
श्लोकबन्धानुगुण्यतः ।  
    
[१२८।१२]  
नित्यमण्डजः ॥ वक्क्_३।१६ ॥  
    
[१२८।१३]  
अण्डजः सत्त्वो नित्यं मूढ एव सर्वाणि करोति ।  
कथमण्डाज्जातो गर्भं प्रविशति ।  
    
[१२८।१४]  
यो ऽपि जनिष्यते सो ऽप्यण्दजः ।  
अथवा भाविन्यापि सञ्ज्ञया निर्देशाः क्रियन्ते ।  
    
[१२८।१५]  
तद्यथा "सङ्कृतमभिसंस्करोती"ति सूत्रे ओदनं पचतीति सक्तुम् पिनष्टीति लोके ।  
    
[१२८।१६]  
तस्मान्नैष दोषः ।  
    
[१२८।१७]  
कथं पुनरसम्प्रजानन् मातुः कुक्षिं प्रविशति यावन्निष्क्रामति कथं वा सम्प्रजानन् ।  
    
[१२८।१८-१२८।१९]  
अल्पेशाख्यस्य तावत्सत्त्वस्य मातुः कुक्षिं प्रविशतः एवं वीपरीतौ सञ्ज्ञाधिमोक्षौ प्रवर्त्तेते ।  
    
[१२८।१९]  
वातो वाति देवो वर्षति ।  
    
[१२८।१९-१२८।२१]  
शीतं दुर्दिनं महतो वा जनकायस्य कोलाहलं ह्न्त तृणगहनं वा प्रविशामि वनगहनं वा तृणकुटीं वा पर्णकुटीं वा वृक्षमूलं वा सर्पामि कुण्डयमूलं वेति ।  
    
[१२८।२१-१२८।२२]  
तिष्ठतो ऽप्येषु तिष्ठामिति निष्क्रामतो स्प्येभ्यो निर्यामीति ।  
    
[१२८।२२-१२८।२३]  
महेशाख्यस्य तु सत्त्वस्यारामं वा प्रविशाम्युद्यानं वाप्रासादं वा ऽभिरोहामि कूटागारं वा पर्यङ्क वेति ।  
    
[१२८।२३]  
तथा तिष्ठामि निर्यामीति ।  
    
[१२८।२३-१२८।२४]  
एवं तावदसम्प्रजानन् प्रविशति यावन्निष्क्रामति ।  
    
[१२८।२४-१२८।२५]  
सम्प्रजानंस्तु सम्यक् प्रजानाति मातुः कुक्षिं प्रविशाम्यत्रैव तिष्ठामि अत एव निर्यामिति ।  
    
[१२८।२५-१२८।२६]  
नास्य विपरीतौ सञ्ज्ञाधिमोक्षौ प्रवर्त्तेते ।  
    
[१२८।२६]  
अत्र पुनरपदिश्यते ।  
    
[१२८।२७]  
गर्भावक्रान्तयस्तिस्रश्चक्रवर्त्तिस्वयम्भुवाम् ।  
    
[१२८।२८]  
चक्रवर्त्तिनश्च स्वयम्भुवोश्च प्रत्येकबुद्धसम्बुद्धयोश्च ।  
यथाक्रममित्यन्ते वक्ष्यति ।  
    
[१२८।२८-१२८।२९]  
तत्र प्रथमा चक्रवर्त्तिनः ।  
    
[१२८।२९]  
स हि प्रविशत्येव सम्प्रजानन् न तिष्ठति नापि निष्क्रामति ।  
    
[१२८।३०]  
प्रत्येकबुद्धस्तिष्ठत्यपि ।  
बुद्धो निष्क्रामत्यपि ।  
अत्रापि भाविन्या सञ्ज्ञया निर्देशः ।  
    
[१२९।०१]  
कर्मज्ञानोभयेषां वा विशदत्वाद् यथाक्रमम् ॥ वक्क्_३।१७ ॥  
    
[१२९।०२]  
विशदकर्मणान्दारपुण्यक्रियाणां प्रथमा ।  
    
[१२९।०२-१२९।०३]  
    
विशदज्ञानानां बाहुश्रुत्यकृतप्रविचयानां द्वितीया ।  
    
[१२९।०३]  
विशद पुण्यकर्मज्ञानानां तृतीया ।  
    
[१२९।०३-१२९।०४]  
त एव त्वेते चक्रवर्त्त्यादय एवम्भूता युज्यन्ते यथाक्रमम् ।  
    
[१२९।०४]  
शेषाणां चतुर्थीति सिद्धं भवति ।  
    
[१२९।०५]  
अत्रेदानीं बाह्यका आत्मवादं परिगृह्योत्तिष्ठन्ते ।  
    
[१२९।०५-१२९।०६]  
यदि सत्त्वो लोकान्तरं सञ्चरतीति प्रतिज्ञायते सिद्ध आत्मा भवतीति ।  
    
[१२९।०६]  
स एष प्रतिषिध्यते   
    
[१२९।०७]  
नात्मास्ति   
    
[१२९।०८]  
कीदृश आत्मा य इमान् निक्षिपत्यन्याश्च स्क्न्धान् प्रतिसन्दधातीति परिकल्प्यते ।  
    
[१२९।०९]  
स तदृशो नास्त्यन्तर्व्यापारपुरुषः ।  
    
[१२९।०९-१२९।११]  
एवं तूक्तं भगवता "अस्ति कर्मास्ति विपाकः कारकस्तु नोपलभ्यते य इमांश्च स्कन्धान्निक्षिपति अन्यांश्च स्कन्धान् प्रतिसन्दधात्यन्यत्र धर्मसङ्केतात् ।  
    
[१२९।११-१२९।१२]  
तत्रायं धर्मसङ्केतो यदुतास्मिन् सतीदं भवतीति विस्तरेण प्रतीत्यसमुत्पादः "।  
    
[१२९।१२]  
कीदृशस्तर्ह्यात्मा न प्रतिषिध्यते ।  
    
[१२९।१३]  
स्कन्धमात्रं तु   
    
[१२९।१४]  
यदि तु स्कन्धमात्रमेवात्मेति उपचर्यते तस्याप्रतिषेधः ।  
    
[१२९।१४-१२९।१५]  
एवं तर्हि स्कन्धा एव लोकान्तरं सञ्चरन्तीति प्राप्तं स्कन्धमात्रं तु नात्र सञ्चरतीति ।  
    
[१२९।१६]  
क्लेशकर्माभिसंस्कृतम् ।  
    
[१२९।१७]  
अन्तराभवसन्तत्या कुक्षिमेति प्रदीपवत् ॥ वक्क्_३।१८ ॥  
    
[१२९।१८]  
क्षणिका हि स्कन्धास्तेषां सञ्चरितुं नास्ति शक्तिः ।  
    
[१२९।१८-१२९।१९]  
क्लेशैस्तु परिभावितं कर्मभिश्च क्लेशमात्रमन्तराभासञ्ज्ञिकया सन्तत्या मातुः कुक्षिमायाति ।  
    
[१२९।१९-१२९।२०]  
तद्यथा प्रदीपः क्षणिको ऽपि सन्तत्या देशान्तरमिति नास्त्येष दोषः ।  
    
[१२९।२०-१२९।२१]  
तस्मात्सिद्धमेतदसत्यप्यात्मनि क्लेशकर्माभिसंस्कृटः स्कन्धानां सन्तानो मातुः कुक्षिमापद्यत इति ।  
    
[१२९।२१]  
स पुनः   
    
[१२९।२२]  
यथाक्षेपं क्रमाद्वृद्धः सन्तानः क्लेशकर्मभिः ।  
    
[१२९।२३]  
परलोकं पुनर्याति   
    
[१२९।२४]  
नहि सर्वस्य स्कन्धसन्तानस्याक्षेपस्तुल्यो भवत्यायुप्यस्य कर्मणो भेदात् ।  
    
[१२९।२४-१२९।२५]  
अतो यस्य यावानाक्ष्पस्तस्य तावती वृद्धिः क्रमेण भवति ।  
    
[१२९।२५]  
केन क्रमेण ।  
    
[१३०।०१-१३०।०२]  
"कललं प्रथमं धवति कललाज्जायते ऽर्बुदः ।  
अर्बुदाज्जायते पेशी पेशीतो जायते घनः ॥  
    
[१३०।०३-१३०।०४]  
घनात् प्रशाखा जायन्ते केशरोमनखादयः ।  
इन्द्रियाणि च रूपीणि व्यञ्जनान्यनुपूर्वशः ॥  
    
[१३०।०५]  
इत्यार्याः ।  
    
[१३०।०५-१३०।०६]  
एताः पञ्च गर्भावस्थाः कललार्बुदपेशीघनप्रशाखावस्थाः ।  
    
[१३०।०६-१३०।०८]  
तस्य खलु कालान्तरेण परिपाकप्राप्तस्य गर्भशत्लस्याभ्यन्तरात् मातुः कुक्षौ कर्मविपाकजा वायवो वान्ति ये तं गर्भशल्यं सम्परिवर्त्त्य मातुः कायावक्षरद्वाराभिमुखमवस्थापयन्ति ।  
    
[१३०।०८-१३०।०९]  
सक्रूरपुरीषपिण्ड इवातिमात्रं स्थानात् प्रच्युतो दुःखं सम्परिवर्त्त्यते ।  
    
[१३०।०९-१३०।१५]  
यदि पुनः कदाचिन्मातुराहारविहारक्रियापचारेण च पूर्वकर्मापराधेन गर्भ एव व्यापादं प्राप्नोति तत एनं तज्ज्ञास्त्रियः कुमारभृत्यका वा सुखोष्णेन सर्पिस्तैलेन सुपिष्टेन शाल्मलीकल्केनान्येन वा हस्तमभ्यज्य तीक्ष्णं तनुकं चात्र शस्त्रकमुपनिवध्य तस्मिन्वर्चस्कूप इवोग्रदुर्गन्धान्धकारसमलपल्वले सुवहुक्रिमिकुलसहस्रावासे नित्यस्राविणि सततप्रतिक्रिये शुक्रश्रोणितलसिकामलसङ्क्लिन्नविक्लिन्नक्वथितपिच्छिले परमवीभत्सदर्शने छिद्रतनुचर्मावच्छादिते पूर्वकर्मवीपाकर्जे महति कामनाडीर्वणे हस्तं प्रवेश्या ङ्गमङ्गं निकृत्याध्याहरन्ति ।  
    
[१३०।१६]  
स चाप्यपरपर्यायवेदनीयेन कर्मणा पूर्वकेण कामपि गतिं नीयते ।  
    
[१३०।१६-१३०।२०]  
अथ पुनः स्वस्ति प्रजायते तत एनं माता पुत्राभिलाषिणी तत्परिका वा स्त्रियः सद्योजातकं तरुणव्र्णायमानात्मानं शस्त्रक्षारा यमाणसंस्पर्शाभ्यां पाणिभ्यां परिगृह्य स्नापयन्ति स्तन्येन सर्पिपा वाप्याययन्ति औदारिकं चाहारमाहर्तुं क्रमेणाभ्यासयन्ति ।  
    
[१३०।२०-१३०।२१]  
तस्य वृद्धेरन्वयादिन्द्रियाणां परिपाकान्पुनरपि क्लेशाः समुदाचरन्ति कर्मणि चोपचयं गच्छन्ति ।  
    
[१३०।२१-१३०।२२]  
सः तैः कायस्य भेदादन्तराभवसन्तत्या पूर्ववत् परलोकं पुनर्याति ।  
    
[१३०।२३]  
इत्यनदिभवचक्रकम् ॥ वक्क्_३।१९ ॥  
    
[१३०।२४-१३०।२५]  
एतेन प्रकारेण क्लेशकर्महेतुकं जन्म तद्धेतुकानि पुनः क्लेशकर्माणि तेभ्यः पुनर्जन्मेत्यनादिभवचक्रकं वेदितव्यम् ।  
    
[१३०।२५-१३०।२६]  
आदौ हि परिकल्प्यमाने त्स्याहेतुकत्वमेतेषु सज्येत सति चाहेतुकत्वे सर्वमेवेदमहेतुकं प्रादुःस्यात् ।  
    
[१३०।२७-१३०।२८]  
दृष्टं चाङ्कुरादीषु वीजादीनां सामर्थ्यं देशकालप्रतिनियमादग्न्यादीनां च पाकजादिष्विति नास्ति निर्हेतुकः प्रादुर्भावः ।  
    
[१३०।२८-१३१।०१]  
नित्यकारणास्तित्ववादश्च प्रागेव पर्युदस्तः ।  
    
[१३१।०१]  
तस्मान्नास्त्येव संसारस्यादिः ।  
अन्तस्तु हेतुक्षयात् युक्तः ।  
    
[१३१।०१-१३१।०२]  
हेत्वधीनत्वाज्जन्मनो वीजक्षयादिवङ्कुरस्येति ।  
    
[१३१।०३]  
य एष स्कन्धसन्तानो जन्मत्रयावस्थ ऊपदिष्टः   
    
[१३१।०४]  
स प्रतीत्यसमुत्पादो द्वादशाङ्गस्त्रिकाण्डकः ।  
    
[१३१।०५-१३१।०६]  
तत्र द्वादशाङ्गानि अविद्या संस्कारा विज्ञानं नामरूपं षडायतनं स्पर्शो वेदना तृष्णा उपादानं भवो जातिर्जरामरणं च ।  
    
[१३१।०६-१३१।०७]  
त्रीणि काण्डानि पूर्वापरान्तमध्यान्यतीतानागतप्रत्युत्पन्नानि जन्मानि ।  
    
[१३१।०७-१३१।०८]  
कथमेषु त्रिकाण्डेषु द्वादशाङ्गानि व्यवस्थाप्यन्ते ।  
    
[१३१।०९]  
पूर्वापरान्तयोर्द्वे द्वे मध्ये ऽष्टौ   
    
[१३१।१०]  
अविद्या संस्काराश्च पूर्वान्ते जातिर्जरामरणं चापरान्ते ।  
    
[१३१।१०-१३१।११]  
शेषाण्यष्टौ मध्ये ।  
    
[१३१।११]  
किं पुनरेतान्यष्टाङ्गानि सर्वस्यां जातौ भवन्ति ।  
नेत्याह ।  
कस्य तर्हि ।  
    
[१३१।१२]  
परिपूरिणः ॥ वक्क्_३।२० ॥  
    
[१३१।१३-१३१।१४]  
परीपूरो ऽस्यास्तीति परिपूरो य एतानि सर्वाण्येवावस्थान्तराणि स्पृशति सो ऽत्र पुद्गलो ऽभिप्रेतो न तु यो ऽन्तराल एव म्रियते ।  
    
[१३१।१४]  
नापि रूपारुप्यावचरः ।  
    
[१३१।१४-१३१।१५]  
तथा हि महानिदानपर्याये कामावचर एव पुद्गलो निर्दिष्टः ।  
    
[१३१।१५-१३१।१६]  
"विज्ञानं चेदानन्द मातुः कुक्षिं नावक्रामेदि"ति वचनात् ।  
    
[१३१।१६-१३१।१८]  
यदा तु द्विविधः प्रतीत्यसमुत्पाद उच्यते पौर्वान्तिकश्चापरान्तिकश्चेति तदा सप्ताङ्गानि पौर्वान्तिको यावद्वेदनान्तः पञ्चापरान्तिकः ।  
    
[१३१।१८]  
सफलहेतुकयोः पूर्वापरान्तयोर्ग्रहणात् ।  
    
[१३१।१९]  
अथ क इमे ऽविद्यादयः ।  
    
[१३१।२०]  
पूर्वक्लेशा दशा ऽविद्या   
    
[१३१।२१]  
या पूर्वके जन्मनि क्लेशावस्था सेहाविद्येत्युच्यते ।  
    
[१३१।२१-१३१।२२]  
साहचर्यात्तद्वशेन तेषां समुदाचाराच्च ।  
    
[१३१।२२]  
राजागमनवचने तदनुयात्रिका गमनसिद्धवत् ।  
    
[१३१।२३]  
संस्काराः पूर्वकर्मणः ।  
    
[१३१।२४]  
दशेति वर्त्तते ।  
    
[१३१।२४-१३१।२५]  
पूर्वजन्मन्येव या पुण्यादिकर्मावस्था सेह संस्कारा इत्युच्यन्ते यस्य कर्मण इह विपाकः ।  
    
[१३१।२६]  
सन्धिस्कन्धास्तु विज्ञानं   
    
[१३१।२७]  
मातुः कुक्षी प्रतिसन्धिक्षणे पञ्च स्कन्धा विज्ञानम् ।  
    
[१३२।०१]  
नामरूपमतः परम् ॥ वक्क्_३।२१ ॥  
    
[१३२।०२]  
प्राक् षडायतनोत्पादात्   
    
[१३२।०३-१३२।०४]  
सन्धिचित्तात् परेण यावत् षडायतनं नोत्पद्यते सा ऽवस्था नामरूपं तावत् षडायतनमित्युच्यते ।  
    
[१३२।०४-१३२।०५]  
प्रक्चतुरायतनोत्पादादिनि वक्तव्ये षडायतनवचनं तदा तद्व्यवस्थापनात् ।  
    
[१३२।०६]  
तत्पूर्वं त्रिकसङ्गमात् ।  
    
[१३२।०७-१३२।०८]  
उत्पन्ने षडायतने सावस्था तावत् षडायतनमित्युच्यते यावदिन्द्रियविषयविज्ञानत्रिकसन्निपातः ।  
    
[१३२।०९]  
स्पर्शः प्राक्सुखदुःखादिकारणज्ञानशक्तितः ॥ वक्क्_३।२२ ॥  
    
[१३२।१०]  
त्रयाणां सन्निपातात् स्पर्शो भवति ।  
    
[१३२।१०-१३२।११]  
स यावद्वेदनात्रयकारणपरिच्छेदेन समर्थो भवति सा ऽवस्था स्पर्श इत्युच्यते ।  
    
[१३२।११]  
परिच्छेदसामर्थ्ये सति   
    
[१३२।१२]  
वित्तिः प्राक् मैथुनात्   
    
[१३२।१३]  
वेदनावस्था यावन्मैथुनरागो न समुदाचरति ।  
    
[१३२।१४]  
तृष्णा भोगमैथुनरागिणः ।  
    
[१३२।१५]  
कामगुणमैथुनरागसमुदाचारावस्था तृष्णेत्युच्यते यावन्न तद्विषयपर्येष्टिमापद्यते ।  
    
[१३२।१६]  
उपादानं तु भोगानां प्राप्तये परिधावतः ॥ वक्क्_३।२३ ॥  
    
[१३२।१७-१३२।१८]  
यस्यामवस्थायां विषयप्राप्तये पर्येष्टिमापन्नः सर्वतो धावत्यसाववस्था उपादानमित्युच्यते ।  
    
[१३२।१८]  
तथा च परिधावन्   
    
[१३२।१९]  
स भविष्यत् भवफलं कुरुते कर्म तत् भवः ।  
    
[१३२।२०]  
स विषयाणां प्राप्तिहेतोः परिधावन् पौनर्भविकं कर्मोपचिनोति सो ऽस्य भवः ।  
    
[१३२।२१]  
तेन हि कर्मणा पुनरितः प्रच्युतस्यायत्यां प्रतिसन्धिर्भवति ।  
यो ऽसौ  
    
[१३२।२२]  
प्रतिसन्धिः पुनर्जातिः   
    
[१३२।२३]  
यदेवेह विज्ञानाङ्गं तदेवास्यान्यत्र जन्मनि जातिः ।  
तत् ऊर्ध्वं   
    
[१३२।२४]  
जरामरणमा विदः ॥ वक्क्_३।२४ ॥  
    
[१३२।२५]  
जातेः परेण यावदेदनावस्था जरामरणम् ।  
    
[१३२।२५-१३२।२७]  
यान्येवेह चत्वार्यङ्गानि नामरूपषडायतनस्पर्शवेदनास्तान्येवान्यत्र जरामरणमित्येतानि द्वादशाङ्गानि ।  
    
[१३२।२७]  
स चैष प्रतीत्यसमुत्पादश्चतुर्विध उच्यते ।  
    
[१३३।०१]  
क्षणिकः प्रकर्षिकः साम्बन्धिकः आवस्थिकश्च ।  
कथं क्षणिकः ।  
    
[१३३।०१-१३३।०२]  
एकस्मिन् खल्वपि क्षणे द्वादशाङ्गानि भवन्ति ।  
    
[१३३।०२-१३३।०३]  
तद्यथा लोभवशेन प्राणिनं जीविताद् व्यपरोपयेत् ।  
    
[१३३।०३]  
यो मोहः सा ऽविद्या ।  
या चेतना ते संस्काराः ।  
वस्तुप्रतिविज्ञप्तिर्विज्ञानम् ।  
    
[१३३।०४]  
विज्ञानसहभुवश्चत्वारः स्कन्धा नामरूपम् ।  
    
[१३३।०४-१३३।०५]  
नामरूपे व्यवस्थापितानि इन्द्रियाणि षडायतनम् ।  
    
[१३३।०५]  
षड्डायतनाभिनिपातः स्पर्शः ।  
स्पर्शानुभवनं वेदना ।  
    
[१३३।०५-१३३।०६]  
यो लोभः स तृष्णा ।  
    
[१३३।०६]  
तत्सम्प्रयुक्तानि पर्यवस्थानानि उपादानम् ।  
    
[१३३।०६-१३३।०७]  
तत्समुत्थितं कायवाक्कर्म भवः ।  
    
[१३३।०७-१३३।०८]  
तेषां धर्माणामुत्सर्जनं जातिः परीपाको जरा भङ्गो मरणमिति ।  
    
[१३३।०८]  
पुनराहुः ।  
    
[१३३।०८-१३३।०९]  
क्षणिकः साम्बन्धिकश्च यथा प्रकरणेषु "प्रतीत्यसमुत्पादः कतमः ।  
    
[१३३।०९]  
सर्वे संस्कृता धर्मा" इति ।  
    
[१३३।०९-१३३।१०]  
आवस्थिको द्वादश पञ्चस्कन्धिका अवस्था निरन्तरजन्मत्रयसम्बद्धाः ।  
    
[१३३।१०]  
स एव प्राकर्षिकः ।  
एषां कतमो ऽयमभिप्रेतो भगवतः ।  
    
[१३३।११]  
आवस्थिकः किलेष्टो ऽयं   
    
[१३३।१२]  
यद्यङ्गमङ्गं पञ्च स्कन्धाः किं कारणमविद्यादीनेव धर्मान् कीर्त्तयति स्म ।  
    
[१३३।१३]  
प्राधान्यत्त्वङ्गकीर्तनम् ।  
    
[१३३।१४-१३३।१५]  
अविद्याप्रधानामवस्थामविद्यां जगाद संस्कारप्रधानां संस्कारान्यावज्जरामरणमित्यदोषः ।  
    
[१३३।१५-१३३।१६]  
किं पुनः कारणं सूत्रे द्वादशाङ्ग उक्तः प्रकरणेष्वन्यथा "प्रतीत्यसमुत्पादः कतमः ।  
    
[१३३।१६]  
सर्वे संस्कृता धर्मा" इति ।  
    
[१३३।१६-१३३।१७]  
अभिप्रायिकः सूत्रे लाक्षणिको ऽभिधर्मः ।  
    
[१३३।१७-१३३।१८]  
तथावस्थिकः क्षणिकः प्राकर्षिकः साम्बन्धिकः सत्त्वाख्यो ऽसत्त्वाख्यश्चेति भेदः ।  
    
[१३३।१८]  
किमर्थं पुनः सूत्रे सत्त्वाख्य एव ।  
    
[१३३।१९]  
पूर्वापरान्तमध्येषु सम्मोहविनिवृत्तये ॥ वक्क्_३।२५ ॥  
    
[१३३।२०]  
अत एव च त्रिकाण्डः ।  
    
[१३३।२०-१३३।२१]  
तत्र पूर्वान्तसम्मोहो यत इयं विचिकित्सा किं न्व हमभूवमतीते ऽध्वनि आहोस्विन्नाभूवं को न्वहमभूवं कथं न्वहमभूवमिति ।  
    
[१३३।२२]  
अपरान्तसम्मोहो यत इयं विचिचित्सा किं नु भविष्याम्यनागते ऽध्वनीति विस्तरः ।  
    
[१३३।२३]  
मध्यसम्मोहो यत इयं विचिकित्सा किम्स्विदिदं के सन्तः के भविष्याम इति ।  
    
[१३३।२४-१३३।२६]  
एतस्य त्रिविधस्य सम्मोहस्य व्यावर्त्तनार्थं सत्त्वाख्य एव त्रिकाण्डश्च प्रतीत्यसमुत्पाद उपदिष्टः सूत्रे यथाक्रममविद्या संस्काराश्च जातिर्जरामरणं च विज्ञानं यावत् भवश्च ।  
    
[१३३।२६-१३४।०२]  
तथाहि सूत्र एवोक्तं "यतश्च भिक्षवो भिक्षुणा प्रतीत्यसमुत्पादश्च प्रतीत्यसमुत्पन्नाश्च धर्मा एवं यथाभूतं सम्यक् प्रज्ञया दृष्टा भवन्ति ।  
    
[१३४।०२]  
स न पूर्वान्तं प्रतिसरति किं न्वहमभूवमतीते ऽध्वनी"ति विस्तरः ।  
    
[१३४।०३]  
तृष्णोपादानभवा अप्यपरान्तसम्मोहव्यावर्तनार्थमित्यपरे ।  
    
[१३४।०३-१३४।०४]  
तस्यैव ह्येते हेतव इति स पुनरेष द्वादशाङ्गः प्रतीत्यसमुत्पादस्त्रिस्वभावो वेदितव्यः ।  
    
[१३४।०५]  
क्लेशकर्मवस्तूनि ।  
तत्र   
    
[१३४।०६]  
क्लेशास्त्रीणि   
    
[१३४।०७]  
त्रीण्यङ्गानि क्लेशस्वभावान्यविद्यातृष्णेपादानानि ।  
    
[१३४।०८]  
द्वयं कर्म   
    
[१३४।०९]  
अङ्गद्वयं कर्मस्वभावं संस्कारा भवश्च ।  
    
[१३४।१०]  
सप्त वस्तु   
    
[१३४।११]  
सप्ताङ्गानि वस्तुस्वभावानि विज्ञाननामरूपषडायतनस्पर्शवेदनाजातिजरामरणानि ।  
    
[१३४।१२]  
क्लेशकर्माश्रयत्वात् ।  
यथा च वस्तु सप्ताङ्गानि   
    
[१३४।१३]  
फलं तथा ।  
    
[१३४।१४]  
सप्तैवाङ्गानि फाभूतानि ।  
शेषाणि पञ्च हेतुभूतानि ।  
    
[१३४।१४-१३४।१५]  
कर्मक्लेशस्वभावभूतत्वात् ।  
    
[१३४।१५]  
किं पुनः कारणं मध्ये फलहेतू विशालितौ ।  
    
[१३४।१५-१३४।१६]  
वस्तुनः पञ्चधा भेदात् ।  
    
[१३४।१६]  
क्लेशस्य द्विधा ।  
अनागते ऽध्वनि फलं सङ्क्षिप्तं द्विधा भेदात् ।  
    
[१३४।१७]  
अतीते ऽध्वनि हेतुरेकमुखक्लेशोपदेशादिति ।  
    
[१३४।१८]  
फलहेत्वभिसङ्क्षेपो द्वयोर्मध्यानुमानतः ॥ वक्क्_३।२६ ॥  
    
[१३४।१९]  
मध्येनैव हि पूर्वान्तापरान्तयोरपि हेतुफलविस्तरः शक्यो ऽनुमानुमिति नोक्तः ।  
    
[१३४।२०]  
पुनरपरात्मकं हि यत्नं मा कार्यमिति ।  
    
[१३४।२०-१३४।२२]  
यदि खलु द्वादशाङ्ग एव प्रतीत्यसमुत्पाद एवं सत्यविद्याया अनुपदिष्टहेतुकत्वादादिमान् संसारः प्राप्नोति जरामरणस्य चानुपदिष्टफलत्वादन्तवान् ।  
    
[१३४।२२-१३४।२३]  
अङ्गान्तरं वा पुनरुपसङ्ख्यातव्यं तस्याप्यन्यस्मादित्य नवस्थाप्रसङ्गः ।  
    
[१३४।२३]  
नोपसङ्ख्यातव्यम् ।  
यस्मादुपदर्शितो ऽत्र भगवता   
    
[१३४।२४-१३४।२५]  
क्लेशात् क्लेशः क्रिया चैव ततो वस्तु ततः पुनः ।  
वस्तुक्लेशाश्च जायन्ते भवाङ्गनामयं नयः ॥ वक्क्_३।२७ ॥  
    
[१३४।२६]  
क्लेशात् क्लेशो जायते तृष्णाया उपादानम् ।  
क्लेशात् कर्म ।  
    
[१३४।२६-१३५।०१]  
उपादानात् भवो ऽविद्यायाश्च संस्कारा ।  
    
[१३५।०१]  
कर्मवस्तुसंस्कारेभ्यो विज्ञानं भवाच्च जातिः ।  
    
[१३५।०१-१३५।०२]  
वस्तुनो वस्तुविज्ञानानामरूपं यावत् स्पर्शाद्वेदना जातेश्च जरामरणम् ।  
    
[१३५।०२-१३५।०३]  
वस्तुनः क्लेशो वेदनाया स्तृष्णेति ।  
    
[१३५।०३-१३५।०४]  
यस्मादेष नयो व्यवस्थितो भवाङ्गानां तस्मादविद्या ऽपि क्लेशस्वभावा वस्तुनः क्लेशाद्वेति ज्ञापितं भवति ।  
    
[१३५।०४-१३५।०५]  
वेदनावशाच्च जरामरणवस्तुनः पुनः क्लेशो भावीति नात्र पुनः किञ्चिदुपसङ्ख्येयम् ।  
    
[१३५।०५-१३५।०६]  
"एवमस्य केवलस्य महतो दुःखस्कन्धस्य समुदयो भवती"ति वचनात् ।  
    
[१३५।०६]  
अन्यथा हि किमस्य सामर्थ्यं स्यात् ।  
    
[१३५।०७]  
अयोनिशोमनस्कारहेतुका ऽविद्योक्ता सूत्रान्तरे ।  
अविद्याहेतुकश्चायोनिशोमनस्कारः ।  
    
[१३५।०८]  
स चेहाप्युपादानान्तर्भूतत्वादुक्तो भवतीति अपरे ।  
    
[१३५।०८-१३५।०९]  
कथमयोनिशोमनस्कारस्योपादाने ऽन्तर्भावः ।  
    
[१३५।०९]  
यदि सम्प्रयोगतः ।  
तृष्णा ऽविद्ययोरपि तस्यान्तर्भावप्रसङ्गः ।  
    
[१३५।१०]  
सत्यपि चान्तर्भावे कथमत्रेदं ज्ञापितं भवत्ययोनिशोमनस्कारहेतुका अविद्येति ।  
    
[१३५।११-१३५।१२]  
यदि तर्ह्यन्तर्भावेनैव हेतुफलभावो विज्ञायते तृष्णा ऽविद्ययोरपि तर्हि तत्रान्तर्भावा दङ्गन्तरत्वं शक्यमकर्त्तुम् ।  
    
[१३५।१२]  
अन्यः पुनराह ।  
    
[१३५।१२-१३५।१३]  
अयोनिशो मनस्कारो हेतुरविद्याया उक्तः सूत्रान्तरे ।  
    
[१३५।१३]  
स चापि स्पर्शकाले निर्दिष्टः ।  
    
[१३५।१३-१३५।१४]  
"चक्षुः प्रतीत्य रूपाणि चोत्पद्यते आविलो मनस्कारो मोहज" इति ।  
    
[१३५।१४]  
वेदनाकाले चावश्यमविद्यया भवितव्यम् ।  
    
[१३५।१५]  
"अविद्यासंस्पर्शजं वेदितं प्रतीत्योत्पन्ना तृष्णे"ति सूत्रान्तरात् ।  
    
[१३५।१६-१३५।१७]  
अतः स्पर्शकाले भवन्नयोनिशोमनस्कारो वेदनासहवर्त्तिन्या अविद्यायाः प्रत्ययभावेन सिद्ध इति नास्त्यहेतुकत्वमविद्याया न चाङ्गान्तरमुपसङ्ख्येयम् ।  
    
[१३५।१७-१३५।१८]  
नचाप्यनवस्थाप्रसङ्गः ।  
    
[१३५।१८-१३५।१९]  
तस्याप्ययोनिशोमनस्कारस्य पुनर्मोहजवचनादाविलो मनस्कारो मोहज इति ।  
    
[१३५।१९]  
तत्तर्ह्येतदन्त्यत्रोक्तमिह पुनर्वक्तव्यम् ।  
न वक्तव्यम् ।  
कथमनुच्यमानं गम्यते ।  
    
[१३५।२०]  
युक्तितः ।  
कया युक्त्या ।  
    
[१३५।२०-१३५।२१]  
नहि निरवद्या वेदना तृष्णायाः प्रत्ययीभवत्यर्हतां न चावीपरीतः स्पर्शः क्लिष्टाया वेदनायाः ।  
    
[१३५।२१-१३५।२२]  
नच पुनर्निरवद्यस्यार्हतः स्पर्शो विपरीत इत्यनया युक्त्या ।  
    
[१३५।२२]  
अतिप्रसङ्ग एवं प्राप्नोति ।  
    
[१३५।२२-१३५।२३]  
यौवत् युक्त्या सम्भवति तावदनुक्तम् गम्यत इति ।  
    
[१३५।२३-१३५।२४]  
तस्मान्न भवत्ययं परिहारः ।  
    
[१३५।२४]  
अचोद्यमेव त्वेतद् ।  
    
[१३५।२४-१३५।२५]  
अविद्याजरामरणयोः परेणाङ्गन्तरानभिधानात्संसारस्याद्यन्तवत्त्वप्रसङ्गः ।  
    
[१३५।२५]  
नचापरिपूर्णो निर्देश इति ।  
किं कारणम् ।  
    
[१३५।२६-१३५।२७]  
प्रवृत्तिसम्मूडेभ्यो विनेयेभ्यः कथं परलोकादिहलोक इहलोकाच्च पुनः परलोकः सम्बध्यत इत्येतावतो ऽत्रार्थस्य विवक्षितत्वात् ।  
    
[१३५।२७]  
एतस्य च पूर्वमेवोत्तत्वात् ।  
    
[१३६।०१]  
पूर्वापरान्तमध्येषु सम्मोह विनिवृत्तये" ।  
    
[१३६।०२-१३६।०३]  
उक्तं भगवता "प्रतीत्यसमुत्पादं वो भिक्षवो देशयिष्यामि प्रतीत्यसमुत्पन्नांश्च धर्मानित्यथक एषां विशेषः ।  
    
[१३६।०३]  
शास्त्रतस्तावन्न कश्चित् ।  
    
[१३६।०३-१३६।०४]  
उभ्यं हि सर्वे संस्कृता धर्मा इति ।  
    
[१३६।०४]  
कथमिदानीमनुत्पन्ना एवानागताः प्रतीत्यसमुत्पन्ना इत्युच्यन्ते ।  
    
[१३६।०४-१३६।०५]  
कथं तावदकृता एवानागताः संस्कृता उच्यन्ते ।  
    
[१३६।०५]  
आभिसम्स्कारिकया चेतनया चेतितत्वात् ।  
    
[१३६।०५-१३६।०६]  
अनास्रवाः कथम् ।  
    
[१३६।०६]  
ते ऽपि चेतिताः कुशलया चेतनया प्राप्तिं प्रति ।  
निर्वाणे ऽपि प्रसङ्गः ।  
    
[१३६।०७-१३६।०८]  
तज्जातीयत्वात्तत्तत्रैवातिदेशो यथा नच तावद्रूप्यते रूपं चोच्यते तज्जातीयत्वादित्यदोषः ।  
    
[१३६।०८]  
सूत्राभिप्रायस्त्वयमुच्यते ।  
    
[१३६।०९]  
हेतुरत्र समुत्पादः समुत्पन्नं फलं मतम् ।  
    
[१३६।१०-१३६।११]  
हेतुभूतमङ्गप्रतीत्यसमुत्पादः समुत्पद्यते ऽस्मादिति दृत्वा फलभूतमङ्ग प्रतीत्यसमुत्पन्नम् ।  
    
[१३६।११]  
एवं सर्वाण्यङ्गान्युभययथा सिध्यन्ति ।  
हेतुफलभवात् ।  
    
[१३६।११-१३६।१२]  
न चैवं सत्यव्यवस्था भवन्त्यपेक्षाभेदात् ।  
    
[१३६।१२-१३६।१३]  
यदपक्षय प्रतीत्यसमुत्पादो न तदेवापेक्ष्य प्रतीत्यसमुत्पन्नं हेतुफलवत् पितृपुत्रवच्च ।  
    
[१३६।१३-१३६।१४]  
स्थविरपूर्णाशः किलाह स्यात् प्रतीयसमुत्पादो न प्रतीत्यसमुत्पन्ना धर्मा इति ।  
    
[१३६।१४]  
चतुष्कोटिकः ।  
    
[१३६।१५]  
प्रथमा कोटिरनागता धर्माः ।  
द्वितीया ऽर्हतश्चरमाः ।  
    
[१३६।१५-१३६।१६]  
तृतीया तदन्ये ऽतीतप्रत्युपन्ना धर्माः ।  
    
[१३६।१६]  
चतुर्थ्य संस्कृता धर्मा इति ।  
अत्र तु सौत्रान्तिका विज्ञापयन्ति ।  
    
[१३६।१६-१३६।१७]  
किं खल्वेता इष्टय उच्यन्ते या यस्येष्टिराहोस्वित्सूत्रार्थः ।  
    
[१३६।१७]  
सूत्रार्थ इत्याह ।  
    
[१३६।१७-१३६।१८]  
यदि सूत्रार्थो नैष सूत्रार्थः ।  
    
[१३६।१८]  
कथं कृत्वा ।  
    
[१३६।१८-१३६।१९]  
यत्तावदुक्तमा "वस्थिक एष प्रतीत्यसमुत्पादो द्वादश पञ्चस्कन्धिका अवस्था द्वादशङ्गानी" त्येतदुत्सूत्रम् ।  
    
[१३६।१९]  
सूत्रे ऽन्यथा निर्देशाद् ।  
    
[१३६।२०]  
"अविद्या कतमा ।  
यत्तत् पूर्वान्ते ऽज्ञानमि"ति विस्तरेण ।  
    
[१३६।२०-१३६।२१]  
यच्च नीतार्थं न तत् पुनर्नेयं भवतीति नैष सूत्रार्थः ।  
    
[१३६।२१]  
न वै सर्वं निर्देशतो नीतार्थं भवति ।  
    
[१३६।२१-१३६।२२]  
यथाप्रधानं चापि निर्देशाः क्रियन्ते ।  
    
[१३६।२२-१३६।२३]  
तद्यथा हस्तिपदोपमे "पृथिवीधातुः कतमः" इत्यधिकृत्याह "केशा रोमाणी"ति ।  
    
[१३६।२३]  
सन्ति च तत्रान्ये ऽपि रूपादयः ।  
एवमत्रापि यथाप्रधानं निर्देशः स्यात् ।  
    
[१३६।२४]  
औपसंहार एषः ।  
नहि तत्र केशादयः पृथिवीधातुना निर्दिश्यन्ते ।  
    
[१३६।२४-१३६।२५]  
यत एषामपरिपूर्णो निर्देशः स्यादपि तु केशादिभिरेव पृथिवीधातुः तत्र निर्देश्यते ।  
    
[१३६।२५-१३६।२६]  
न च केशादीनभ्यतीत्याप्यस्ति पृथिवीधातुरिति सम्पूर्ण एवास्य निर्देशः ।  
    
[१३६।२६-१३७।०१]  
एवमिहाप्यविद्यादीनां परिपूर्ण एव निर्देशो न सावशेषः ।  
    
[१३७।०१-१३७।०२]  
ननु चाभ्यतीत्यापि केशादीनश्रुखेट शिङ्घाणका दिष्वस्ति पृथिवीधातुः ।  
    
[१३७।०२]  
सो ऽपि निर्दिष्ट एवेति ।  
    
[१३७।०२-१३७।०४]  
यद्व "पुनरन्यदप्यस्मिन् काये खकूखटं खरगतमिति वचनात् भवतु वा तथैवाविद्यावशेषो यदि शक्यते दर्शयितुम् ।  
    
[१३७।०४]  
जात्यन्तरस्य त्वविद्यायां किङ्कृतः प्रक्षेपः ।  
    
[१३७।०५-१३७।०६]  
यद्यपि च तास्ववस्थासु पञ्च स्कन्धा विद्यन्ते यस्य तु भावाभावयोर्यस्य भावाभावनियमः तदेवाङ्गं व्यवस्थापयितुम् ।  
    
[१३७।०६-१३७।०७]  
सत्यपि च पञ्चस्कन्धके ऽर्हतः संस्कारा न भवन्ति पञ्चस्कन्धहेतुकाः ।  
    
[१३७।०७]  
किं तर्हि   
अविद्याहेतुका एव ।  
    
[१३७।०७-१३७।०८]  
तथा पुण्यापुण्यानेञ्ज्योपगं च विज्ञानं तृष्णा दयश्चेति ।  
    
[१३७।०८]  
यथानिर्देशमेव सूत्रार्थः ।  
    
[१३७।०९]  
यदप्युक्तं "हेतुरत्र समुत्पादः समुत्पन्नं फलं यावच्चतुष्कोटिक" इति ।  
    
[१३७।१०]  
एतदप्युत्सूत्रम् ।  
सूत्रे ऽन्यथा निर्देशात् ।  
"प्रतीत्यसमुत्पादः कतमः ।  
    
[१३७।१०-१३७।१२]  
यदुतास्मिन् सतीदं भवतीति विस्तरेणोक्त्वा इति या ऽत्र धर्मता धर्मस्थितिता यावदविपर्यस्तता अयमुच्यते प्रतीत्यसमुत्पाद" इति ।  
    
[१३७।१२]  
ध्र्मता च नाम धर्मजातिः धर्माणां शैलिः ।  
    
[१३७।१३]  
अतो येयं धर्मता य एष नियमः ।  
अविद्यायामेवसत्यां संस्कारा भवन्ति नोन्यथा ।  
    
[१३७।१४]  
एष प्रतीत्यसमुत्पादो न हेतुरेव ।  
    
[१३७।१४-१३७।१५]  
यदपि चतुष्कोटिकमुक्तं तत्र यद्यनागताः धर्मा न प्रतीत्यसमुत्पन्नाः सूत्रं विरुध्यते ।  
    
[१३७।१५-१३७।१६]  
प्रतीत्यसमुत्पन्ना धर्माः कतमे ।  
    
[१३७।१६]  
अविद्या यावज्जातिः जरामरणम् ।"   
    
[१३७।१६-१३७।१७]  
तयो रनागताध्वव्यवस्थानं नैष्टव्यमिति त्रिकाण्डव्यवस्था भिद्यते ।  
    
[१३७।१७]  
असंस्कृतः प्रतीत्यसमुत्पाद इति निकायान्तरीयाः ।  
    
[१३७।१८]  
"उत्पादाद्वा तथागतानामनुत्पादाद्वा स्थितैवेयं धर्मते"ति वचनात् ।  
    
[१३७।१८-१३७।१९]  
तदेतदभिप्रायवशादेवं च न चैवम् ।  
    
[१३७।१९]  
कथं तावदेवं कथं वा नैवम् ।  
    
[१३७।१९-१३७।२१]  
यद्ययमभिप्राय उत्पादद्वा तथागतानामनुत्पादाद्वा नित्यमविद्यादीन् प्रतीत्य संस्कारादीनामनुत्पादो न कदाचिदप्रतीत्यान्यद्वा प्रतीत्यातो नित्य इति एवमेतदिति प्रतिग्राह्यम् ।  
    
[१३७।२१-१३७।२२]  
अथायमभिप्रायः प्रतीत्यसमुत्पादो नाम किञ्चित् भावान्तरं नित्यमस्तीति ।  
    
[१३७।२२-१३७।२३]  
नैतदेवमिति प्रतिषेद्धव्यम् ।  
    
[१३७।२३]  
किं कारणम् ।  
उत्पादस्य संस्कृतलक्षणत्वात् ।  
    
[१३७।२३-१३७।२४]  
न च नित्यं भावान्तरमनित्यस्य लक्षणं युज्यते ।  
    
[१३७।२४-१३७।२५]  
उत्पादश्च नामोत्पत्तुर्भवतीति को ऽस्याविद्यादिभिरभिसम्बन्धो यतस्तेषां प्रतीत्यसमुत्पाद इत्युच्येत ।  
    
[१३७।२५-१३७।२६]  
पदार्थश्चासमर्थो भवतीति नित्यश नाम प्रतीत्यसमुत्पादश्चेति ।  
    
[१३८।०१]  
अथ प्रतीत्यसमुत्पाद इति कः पदार्थः ।  
    
[१३८।०१-१३८।०२]  
प्रतिः प्राप्त्यर्थ एति गत्यर्थः ।  
    
[१३८।०२]  
उपसर्गवशेन धात्वर्थपरिणामात् प्राप्येति यो ऽर्थः सोऽर्थः प्रतीत्येति ।  
    
[१३८।०३]  
पदिः सत्तार्थं समुत्पूर्वः प्रादुर्भावार्थः ।  
    
[१३८।०३-१३८।०४]  
तेन प्रात्ययं प्राप्य समुद्भवः प्रतीत्यसमुत्पादः ।  
    
[१३८।०४]  
न युक्त एष पदार्थः ।  
किं कारणम् ।  
    
[१३८।०४-१३८।०५]  
एकस्य हि कर्त्तुर्द्वयोः क्रिययोः पूर्वकालायां क्रियायां क्त्वाविधिर्भवति ।  
    
[१३८।०५]  
तद्यथा स्नात्वा भुङ्क्त इति ।  
    
[१३८।०५-१३८।०६]  
नचासौ पूर्वमुत्पादात् कश्चिदस्ति यः पूर्वं प्रतीत्योत्तरकालमुत्पद्यते ।  
    
[१३८।०६-१३८।०७]  
नचाप्यकर्तु कास्ति क्रियेति ।  
    
[१३८।०७]  
आह चात्र   
    
[१३८।०८-१३८।०९]  
"प्रत्येति पूर्वमुत्पादाद्यद्यसत्त्वान्न युज्यते ।  
सह चेत् क्त्वा न सिद्धो ऽत्र पूर्वकालविधानत" इति ॥  
    
[१३८।१०]  
नैष दोषः ।  
इदं तावद्यं प्रष्टव्यः शाब्दिकः ।  
    
[१३८।१०-१३८।११]  
किमवस्थो धर्मः उत्पद्यते वर्त्तमान उताहो ऽनागते इति ।  
    
[१३८।११]  
किं चातः ।  
यदि वर्त्तमान उत्पद्यते ।  
    
[१३८।११-१३८।१२]  
कथं वर्त्तमानो यदि नोत्पन्नः ।  
    
[१३८।१२]  
उत्पन्नस्य वा पुनरुत्पत्तावनवस्थाप्रसङ्गः ।  
    
[१३८।१२-१३८।१३]  
अथानागत उत्पद्यते कथमसतः कर्तृत्वं सिद्धत्यकर्तृका वा क्रियेति ।  
    
[१३८।१३-१३८।१४]  
अतो यदवस्थ उत्पद्यते तदवस्थ एव प्रत्येति ।  
    
[१३८।१४]  
किमवस्थश्चोत्पद्यते ।  
उत्पादाभिमुखो ऽनागतः ।  
    
[१३८।१४-१३८।१५]  
तदवस्थ एव प्रत्ययं प्रत्येतीत्युच्यते ।  
    
[१३८।१५-१३८।१६]  
अनिष्पन्नं चेदं यदुत शाब्दिकीयं कर्तृक्रियाव्यवस्थानं भवतीत्येष कर्त्ता भूतिरित्येषा क्रिया ।  
    
[१३८।१६-१३८।१७]  
न चात्र भवितुरर्थात् भूतिमन्यां क्रियां पश्यामः ।  
    
[१३८।१७]  
तस्मादच्छलं व्यवहारेषु ।  
एष तु वाक्यार्थः ।  
    
[१३८।१७-१३८।१८]  
अस्मिन् सत्यस्य भावः अस्योत्पादादिदमुत्पद्यत इति यो ऽर्थः सो ऽर्थः प्रतीत्यसमुत्पाद इति ।  
    
[१३८।१९]  
आह चात्र   
    
[१३८।२०-१३८।२३]  
"असन्नुत्पद्यते यद्वत् प्रत्येत्यपि तथा ऽथ सन् ।  
उत्पन्न उत्पद्यत इत्यनिष्ठा ऽसन् पुरा ऽपि वा ॥  
सहकाले ऽपि च क्त्वा ऽस्ति दीपं प्राप्य तमो गतम् ।  
आस्यं व्यादाय शेते च पश्चाच्चेत्किं न संवृते ॥"  
    
[१३८।२४]  
अन्ये पुनरस्य चोद्यस्य परिहारार्थमन्यथा परिकल्पयन्ति ।  
    
[१३८।२४-१३८।२५]  
प्रतिर्वीप्सार्थः ।  
    
[१३८।२५]  
इतौ साधव इत्या अनवस्थायिनः ।  
उत्पूर्वः पदिः प्रादुर्भावार्थः ।  
    
[१३८।२६-१३८।२७]  
तां तां कारण सामग्रीं प्रति इत्यानां समवायेनोत्पादः प्रतीत्यसमुत्पाद इति ।  
    
[१३८।२७]  
एषा तु कल्पना ऽत्रैव कल्प्यते ।  
    
[१३८।२७-१३८।२८]  
इह कथं भविष्यति "चक्षुः प्रतीत्य रूपाणि चोत्पद्यते चक्षुर्विज्ञानमिति"ति ।  
    
[१३८।२८-१३९।०१]  
किमर्थं पुनर्भगवान् पर्यायद्वयमाह "अस्मिन् सतीदं भवति अस्योत्पादादिदमुत्पद्यते" इति ।  
    
[१३९।०१-१३९।०२]  
अवधारणार्थम् ।  
    
[१३९।०२-१३९।०३]  
यथा ऽन्यत्राह "अविद्यायां सत्यां संस्कारा भवन्ति नान्यत्राविद्यायाः संस्कारा" इति ।  
    
[१३९।०३]  
अङ्गपरम्परां वा दर्शयितुम् ।  
    
[१३९।०३-१३९।०४]  
अस्मिन्नङ्गे सतीदं भवति अस्य पुनरङ्गस्योत्पादादिदमुत्पद्यत इति ।  
    
[१३९।०४]  
जन्मपरम्परां वा ।  
    
[१३९।०४-१३९।०५]  
पूर्वान्ते सति मध्यान्तो भवति मध्यान्तस्योत्पादादपरान्त उत्पद्यत इति ।  
    
[१३९।०५-१३९।०६]  
साक्षात् पारम्पर्येण प्रत्ययभावं दर्शयति ।  
    
[१३९।०६]  
कदाचिद्धि समनन्तरमविद्यायाः संस्कारा भवन्ति कदाचित् पारम्पर्येणेति ।  
    
[१३९।०७]  
अहेतुनित्यहेतुवादप्रतिषेधार्थमित्यपरे ।  
    
[१३९।०७-१३९।०८]  
नासति हेतो भावो भवति न चानुत्पत्तिमतो नित्यात् प्रकृतिपुरुषादिकात्किञ्चिदुत्पद्यत इति ।  
    
[१३९।०८-१३९।०९]  
अस्यां तु कल्पनायां पूर्वपदस्य ग्रहणमनर्थकं प्राप्नोति ।  
    
[१३९।०९]  
अस्योत्पादादिमुत्पद्यत इत्यनेनैवोभयवादप्रतिषेधसिद्धेः ।  
    
[१३९।१०-१३९।११]  
सन्ति तर्हि केचिद्य आत्मनि सत्याश्रयभूते संस्कारादीनां भावं परिकल्पयन्ति अविद्यादीनां चोत्पादात्तदुत्पत्तिम् ।  
    
[१३९।११-१३९।१२]  
अतस्ताम् कल्पनां पर्युदासयितुमिदं निर्धारयांवभूव यस्यैवोत्पादाद्यदुत्पद्यते तस्मिन्नेव सति तत् भवति नान्यस्मिन् ।  
    
[१३९।१२-१३९।१३]  
यदुता "विद्याप्रत्ययाः संस्काराः यावदेवमस्य केवलस्य महतो दुःखस्कन्धस्य समुदयो भवति"ति ।  
    
[१३९।१४]  
अप्रहीणोत्पत्तिज्ञापनार्थमित्याचार्याः ।  
अविद्यायामप्रहीणायां संस्कारा न प्रहीयन्ते ।  
    
[१३९।१५]  
तस्या एवोत्पादादुत्पद्यन्त इति विस्तरः ।  
    
[१३९।१५-१३९।१६]  
स्थित्युत्पत्तिसन्दर्शनार्थमित्यपरे ।  
    
[१३९।१६]  
यावत् कारणस्रोतस्तावत् कार्यस्रोतो भवति ।  
    
[१३९।१६-१३९।१७]  
कारणस्यैवचोत्पादात् कार्यमुत्पद्यत इति ।  
[१३९।१७-१३९।१८]  
उत्पादे त्वधिकृते कः प्रसङ्गः स्थितिवचनस्य भिन्नक्रमं च भगवान् किमर्थमाचक्षित प्राक् स्थितिं पश्चादुत्पोआदम् ।  
    
[१३९।१८-१३९।१९]  
पुनराह "अस्मिन् सतीदं भवती"ति "कार्ये सति कारणस्य विनाशो भवती"ति ।  
    
[१३९।१९-१३९।२०]  
स्यान्मत महेतुकं तर्हि कार्यमुत्पद्यत इत्यत आह नाहेतुकम् ।  
    
[१३९।२०-१३९।२१]  
यस्मादस्योत्पादादिदमुत्पद्यत इति ।  
    
[१३९।२१]  
एष चेत्सूत्रार्थो ऽभविष्यदस्मिन् सतीदं न भवतीत्येवाचक्षत ।  
    
[१३९।२१-१३९।२२]  
पूर्वं च तावत् कार्यस्योत्पादाने वाचक्षत पश्चादस्मिन् सतीदं न भवतीति ।  
    
[१३९।२२-१३९।२३]  
एवं हि साधुः क्रमो भवति ।  
    
[१३९।२३-१३९।२४]  
इतरथा तु प्रतीत्यसमुत्पादः कतम इत्यादेरर्थे कः प्रक्रमो विनाशवचनस्य ।  
    
[१३९।२४]  
तस्मान्नैष सूत्रार्थः ।  
    
[१३९।२४-१३९।२५]  
कथं पुन "र्विद्याप्रत्ययाः संस्कारा यावत् जातिप्रत्ययं जरामरणामि"ति ।  
    
[१३९।२५]  
आभिसम्बन्धमात्रं दर्शयिष्यामः ।  
    
[१३९।२५-१४०।०२]  
बालो हि प्रतीत्यसमुत्पन्नं संस्कारमात्रमिदमित्यप्रजानन् आत्मदृष्ट्यस्मिमानाभिनिविष्ट आत्मनः सुखार्थमदुःखार्थं वा कायादिभिस्त्रिविधं कर्मारभते आयति सुखार्थं पुण्यं सुखादुःखासुखार्थमानैज्जमैहिकसुखार्थमपुण्यं तस्याविद्याप्रत्ययाः संस्काराः कर्माक्षेपवशाच्च विज्ञानसंअततिस्तां तां गतिं गच्छति ।  
    
[१४०।०२-१४०।०३]  
ज्वालागमनयोगेनान्तराभवसम्बन्धात् ।  
    
[१४०।०३]  
तदन्यसंस्काराप्रत्ययं विज्ञानम् ।  
    
[१४०।०३-१४०।०४]  
एवं च कृत्वा तदुपपन्नं भवति विज्ञानाङ्गनिर्देशे "विज्ञानं कतमत् ।  
    
[१४०।०४]  
षड्विज्ञानकाया" इति ।  
    
[१४०।०५-१४०।०६]  
विज्ञानपूर्वकं पुनस्तस्यां तस्यां गतौ नामरूपं जायते पञ्चस्कन्धकं कृत्स्नजन्मानुगतम् ।  
    
[१४०।०६]  
विभङ्गे महानिदानपर्याये चैवं निर्देशात् ।  
    
[१४०।०६-१४०।०७]  
"तथा नामरूपपरिपाकात्क्रमेण षडायतनम् ।  
    
[१४०।०७]  
ततो विषयसम्प्राप्तौ सत्यां विज्ञानसम्भव" इति ।  
    
[१४०।०७-१४०।०८]  
त्रयाणां सन्निपातः स्पर्शः सुखादिवेदनीयः ।  
    
[१४०।०८]  
ततस्त्रिविधा वेदना ।  
तत्स्तृष्णा ।  
    
[१४०।०८-१४०।०९]  
दुःखोत्पीडितस्य सुखायां वेदनायां कामतृष्णा ।  
    
[१४०।०९]  
सुखायामदुःखासुखायां च रूपतृष्णा ।  
    
[१४०।०९-१४०।१०]  
अदुःखासुखायामारुप्यतृष्णा ।  
    
[१४०।१०]  
तत इष्टवेदनातृष्णायाः कामादीनामुत्पादनम् ।  
    
[१४०।१०-१४०।११]  
तत्र कामाः पञ्च कामगुणाः ।  
    
[१४०।११]  
दृष्टयो द्वाषष्टिर्यथा ब्रह्मजालसूत्रे ।  
शीलं दौःशील्यविरतिः ।  
    
[१४०।१२]  
व्रतं कुक्कुरगोव्रतादीनि ।  
यथा च निर्ग्रन्थादीनां नग्नो घवत्यचेलक इति विस्तरः ।  
    
[१४०।१३-१४०।१४]  
ब्राह्मणपाशुपतपरिब्राजकादीनां च दण्डाजिनभस्मजटात्रिदण्डमौण्ड्यादिसमादानम् ।  
    
[१४०।१४]  
आत्मवादः पुनरात्मभावः ।  
    
[१४०।१४-१४०।१५]  
आत्मेति वादो ऽस्मिन्नित्यात्मवादः ।  
    
[१४०।१५]  
आत्मदृष्ट्यस्मिमानावित्यपरे ।  
कथमनयोरात्मवादत्वम् ।  
    
[१४०।१५-१४०।१६]  
"आभ्यामात्मे"ति वचनात् ।  
    
[१४०।१६]  
आत्मनो ह्यसत्त्वादात्मवादोपादानमित्युच्यते ।  
    
[१४०।१६-१४०।१७]  
प्रज्ञप्तिमात्रकस्योपादानात् ।  
    
[१४०।१७-१४०।१८]  
यथोक्त "मात्मा आत्मेति भिक्षवो बालो ऽश्रुतवान् पृथग्जनः प्रज्ञप्तिमनुपतितो नत्वत्रात्मा वा आत्मीयं वा" इति ।  
    
[१४०।१८-१४०।१९]  
तेषामुपादानं तेषु यश्छन्दरागः ।  
    
[१४०।१९]  
एवं हि भगवता सर्वत्राख्यातम् "उपादानं कतमत् ।  
    
[१४०।१९-१४०।२०]  
यो ऽत्रच्छन्दरागम्" इति ।  
    
[१४०।२०]  
उपादानप्रत्ययं पुनः पौनर्भविकं कर्मोपचीयते ।  
तद्भवः ।  
    
[१४०।२०-१४०।२१]  
"यदप्यानन्द कर्मायत्यां पुनर्भावाभिनिवर्तङ्कमिदमत्र भवस्ये"ति सूत्रात् ।  
    
[१४०।२१-१४०।२२]  
भवप्रत्ययं पुनर्विज्ञानावक्रान्तियोगेन ।  
    
[१४०।२२]  
अनागतं जन्म जातिः पञ्चस्कन्धिका ।  
    
[१४०।२२-१४०।२३]  
जातौ सत्यां जरामरणं यथा निरिष्टं सूत्रे ।  
    
[१४०।२३]  
"एवमस्य केवलस्य महतो दुःखस्कन्धस्य समुदयो घवती"ति ।  
    
[१४०।२४]  
केवलस्येत्यात्मीयरहितस्य ।  
महतो दुःखस्कन्धस्येत्यनाद्यनन्तस्य दुःखसमूहस्य ।  
    
[१४०।२५]  
समुदयो भवतीति प्रदुर्भावः ।  
स एव तु वैभाषिकन्यायो यः पूर्वमुक्तः ।  
    
[१४०।२६]  
अथाविद्येति को ऽर्थः ।  
या न विद्या ।  
चक्षुरादिष्वपि प्रसङ्गः ।  
    
[१४०।२६-१४०।२७]  
विद्याया अभावस्तर्हि ।  
    
[१४०।२७]  
एवं सति न किञ्चित् स्यात् ।  
    
[१४०।२७-१४०।२८]  
न चैतत् युक्तम् ।  
    
[१४०।२८]  
तस्मात्   
    
[१४१।०१]  
विद्याविपक्षो धर्मो ऽन्यो ऽविद्या ऽमित्रानृतादिवत् ॥ वक्क्_३।२८ ॥  
    
[१४१।०२-१४१।०३]  
यथा मित्रविपर्ययेण तद्विपक्षभूतः कश्चिदमित्रो भवति न तु यः कश्चिदन्यो मित्रान्नापि मित्राभावः ।  
    
[१४१।०३]  
ऋतं चोच्यते सत्यम् ।  
    
[१४१।०३-१४१।०४]  
तद्विपक्षभूतं वाक्यमनृतं भवति ।  
    
[१४१।०४]  
अधर्मानर्थाकार्यादयश्च धर्मादिप्रतिद्वन्द्वभूताः ।  
    
[१४१।०४-१४१।०५]  
एवमविद्या ऽपि विद्यायाः प्रतिद्वन्द्वभूतधर्मान्तरमिति द्रष्टव्यम् ।  
    
[१४१।०५]  
कुत एतत् ।  
प्रत्ययभावेनोपदेशात् ।  
अपि च   
    
[१४१।०६]  
संयोजनादिवचनात्   
    
[१४१।०७]  
संयोजनं बन्धनमनुशय ओघो योगश्चाविद्योच्यते सूत्रेषु ।  
    
[१४१।०७-१४१।०८]  
न चाभावमात्रं तथा भवितुमर्हति ।  
    
[१४१।०८]  
न चापि चक्षुरादयः ।  
तस्माद्धर्मान्तरमेवाविद्या ।  
    
[१४१।०८-१४१।०९]  
यथा तर्हि कुभार्या अभार्येत्युच्यते कुपुत्रश्चापुत्रः ।  
    
[१४१।०९]  
एवमविद्या ऽप्यस्तु ।  
    
[१४१।१०]  
कुप्रज्ञा चेन्न दर्शनात् ।  
    
[१४१।११]  
कुत्सिता हि प्रज्ञ क्लिष्टा ।  
सा च दृष्टिस्वभावा इति नाविद्या युज्यते ।  
    
[१४१।११-१४१।१२]  
या तर्हि न दृष्टिः सा भविष्यति ।  
    
[१४१।१२]  
सा ऽपि भवितुं नार्हति ।  
किं कारणम् ।  
    
[१४१।१३]  
दृष्टेस्तत्सम्प्रयुक्तत्वात्   
    
[१४१।१४]  
अविद्या चेत् प्रज्ञा ऽभविष्यन्न दृष्टिस्तया युज्यते सम्प्रायोक्ष्यत ।  
    
[१४१।१४-१४१।१५]  
द्वयोः प्रज्ञाद्रव्ययोरसम्प्रयोगात् ।  
    
[१४१।१५]  
इतश्च   
    
[१४१।१६]  
प्रज्ञोपक्लेशदेशनात् ॥ वक्क्_३।२९ ॥  
    
[१४१।१७]  
"रागोपक्लिष्टं चित्तं नावमुच्यते अविद्योपक्लिष्टा प्रज्ञा न विशुध्यती"त्युक्तम् सूत्रे ।  
    
[१४१।१८]  
न च सैव प्रज्ञा तस्याः प्रज्ञाया उपक्लेशो युक्त इति ।  
    
[१४१।१८-१४१।१९]  
यथा चित्तस्यान्यो भिन्नजातीय उपक्लेशो राग एवं प्रज्ञाया अविद्या ।  
    
[१४१।१९]  
किं पुनरेवं नेष्यते ।  
    
[१४१।२०]  
क्लिष्टया प्रज्ञया कुशला प्रज्ञा व्यव्कीर्यमाणा न विशुध्यति ।  
    
[१४१।२०-१४१।२१]  
अतो ऽसौ तस्या उपक्लेश इति ।  
    
[१४१।२१]  
यद्वापि रागोपक्लिष्टं चित्तं न विमुच्यते ।  
    
[१४१।२१-१४१।२२]  
किं तदवश्यं रागपर्यवस्थितं भवति ।  
    
[१४१।२२]  
उअपहतं तु तत्तथा रागेण भवति यन्न विमुच्यते ।  
    
[१४१।२२-१४१।२३]  
तां पुन्र्भावनां व्यावर्तयतो विमुच्यते ।  
    
[१४१।२३-१४१।२४]  
एवमविद्योपक्लिष्टा प्रज्ञा न विशुध्यतीत्यविद्योपहतां परिक्ल्पयामः ।  
    
[१४१।२४]  
को हि परिकल्पयन् वार्यते ।  
जात्यन्तरमेव त्वविद्यां वर्णयन्ति ।  
    
[१४१।२५]  
यो ऽपि मन्यते "सर्वक्लेशा अविद्ये"ति तस्याप्यत एव व्युदासः ।  
    
[१४१।२५-१४२।०१]  
सर्वक्लेशस्वभावा ऽपि सती संयोजनादिषु पृथग्नोच्येत दृष्ट्या च न सम्प्रयुज्येत ।  
    
[१४२।०१-१४२।०२]  
अन्येन वा क्लेशेन दृष्ट्यादीनां परम्परासम्प्रयोगात् चित्तमपि चाविद्योपक्लेष्टमेवोक्तं भवेत् ।  
    
[१४२।०२-१४२।०३]  
अथ मतं विशेषणार्थं तथोक्तमिति ।  
    
[१४२।०३]  
प्रज्ञायामप्यविद्याविशेषणं कर्त्तव्यं भवेत् ।  
    
[१४२।०३-१४२।०४]  
भवत्वविद्या धर्मान्तरं कस्तु तस्याः स्वभावः ।  
    
[१४२।०४]  
सत्यवन्न कर्मफलानामसम्प्रख्यानम् ।  
    
[१४२।०४-१४२।०५]  
एतच्चैव न ज्ञायते किमिदमसम्प्रख्यानं नामेति ।  
    
[१४२।०५-१४२।०६]  
यदि यन्न सम्प्रख्यानं सम्प्रख्यानाभावे ऽपि तथैव दोषो यथा अविद्यायाम् ।  
    
[१४२।०६-१४२।०७]  
अथ सम्प्रख्यानविपक्षभूतं धर्मान्तरम् ।  
    
[१४२।०७]  
तदिदं तथैव न ज्ञायते किं तदिति ।  
    
[१४२।०७-१४२।०८]  
एवञ्जातीयको ऽपि धर्माणां निर्देशो भवति ।  
    
[१४२।०८]  
तद्यथा "चक्षुः कतमत् ।  
यो रूपप्रसादश्चक्षुर्विज्ञानस्याश्रय" इति ।  
    
[१४२।०९]  
अस्मीति सत्त्वमयता ऽविद्येते भदन्तधर्मत्रातः ।  
का पुनरस्मिमानादन्या मयता ।  
    
[१४२।१०-१४२।१२]  
या ऽसौ सूत्र उक्ता "सो ऽहमेवं ज्ञात्वा एवं दृष्ट्वा सर्वासां तृष्णानां सर्वासां दृष्टीनां सर्वासां मयतानां सर्वेषामहङ्कारममकारास्मिमानाभिनिवेशानुशयानां प्रहाणात् परिज्ञानान्निश्छायो निवृत" इति ।  
    
[१४२।१२]  
अस्त्येषा मयता ।  
सा त्वियमविद्येति कुत एतत् ।  
    
[१४२।१३]  
यत एषा नान्यः क्लेशः शक्यते वक्तुम् ।  
ननु चान्यो मान एव स्यात् ।  
    
[१४२।१३-१४२।१४]  
अत्र पुनर्विचार्यमाणे बहु वक्तव्यं जायते ।  
    
[१४२।१४]  
तस्मात्तिष्ठत्वेतत् ।  
    
[१४२।१५]  
अथ नामरूपमिति को ऽर्थः ।  
रूपं विस्तरेण यथोक्तम् ।  
    
[१४२।१६]  
नाम त्वरूपिणः स्कन्धाः   
    
[१४२।१७]  
किं कारणम् ।  
नामेन्द्रियार्थवशेनार्थेषु नमतीति नाम ।  
कतमस्य नाम्नो वशेन ।  
    
[१४२।१८]  
यदिदं लोके प्रतीतं तेषां तेषामर्थानां प्रत्यायकं गौरश्वो रूपं रस इत्येवमादि ।  
    
[१४२।१९]  
एतस्य पुनः केन नामत्वम् ।  
तेषु तेष्व् अर्थेषु तस्य नाम्नो नमनात् ।  
    
[१४२।१९-१४२।२०]  
इह निक्षिप्ते काय उपपत्त्यन्तरे नमनान्नामरुपिणः स्कन्धा इत्यपरे ॥  
    
[१४२।२१]  
षडायतनमुक्तम् ।  
    
[१४२।२२]  
स्पर्शो वक्तव्यः ।  
    
[१४२।२३]  
ष्पर्शाः षट्   
    
[१४२।२४]  
चक्षुःसंस्पर्शो यावन्मनःसंस्पर्श इति ।  
ते पुनः   
    
[१४३।०१]  
सन्निपातजाः ।  
    
[१४३।०२]  
त्रयाणां सन्निपाताज्जाता इन्द्रियार्थविज्ञानानाम् ।  
    
[१४३।०२-१४३।०३]  
युक्तं तावत् पञ्चानामिन्द्रियाणामर्थविज्ञानाभ्यां सन्निपातः ।  
    
[१४३।०३]  
सहजत्वात् ।  
    
[१४३।०३-१४३।०४]  
मनैन्द्रियस्य पुनर्निरुद्धस्यानागतवर्त्तमानाभ्यां धर्ममनोविज्ञानाभ्यां कथं सन्निपातः ।  
    
[१४३।०४-१४३।०५]  
अयमेव तेषां सन्निपातो यः कार्यकारणभावः ।  
    
[१४३।०५]  
एककार्यार्थो वा सन्निपातार्थः ।  
    
[१४३।०५-१४३।०६]  
सर्वे च ते त्रयो ऽपि स्पर्शोत्पत्तौ प्रगुणा भवन्तीति ।  
    
[१४३।०६]  
अत्र पुनराचार्याणां भेदं गता बुद्धयः ।  
    
[१४३।०६-१४३।०८]  
केचिद्धि सकृन्निपातमेव स्पर्श व्याचक्षते सूत्रं चात्र ज्ञापकमानयन्ति "इति य एषां त्रयाणां धर्माणां सङ्गतिः सन्निपातः समवायः स स्पर्शः" इति ।  
    
[१४३।०८-१४३।०९]  
केचित्पुनश्चित्तसम्प्रयुक्तं धर्मान्तरमेव स्पर्श व्याचक्षते सूत्रं चात्र ज्ञापकमानयन्ति "षट्षट्को धर्मपर्यायः कतमः ।  
    
[१४३।१०]  
षडाध्यात्मिकान्यायतनानि ।  
षट् बाह्यान्यायतनानि ।  
षट् विज्ञानकायाः ।  
    
[१४३।१०-१४३।११]  
षट् स्पर्शकायाः ।  
    
[१४३।११]  
षट् वेदनाकायाः ।  
षट् तृष्णाकाया" इति ।  
    
[१४३।११-१४३।१२]  
अत्र हीन्द्रियार्थविज्ञानेभ्यः स्पर्शकायाः पृथग् देशिताः ।  
    
[१४३।१२-१४३।१३]  
तत्र ये सन्निपातमेव स्पर्शमाहुस्त एवं क्परिहारमाहुः ।  
    
[१४३।१३]  
न वै पृथिग्निर्देशात् पृथग्भावो भवति ।  
    
[१४३।१३-१४३।१४]  
मा भूद्धर्मायतनाद्वेदनातृष्णयोः पृथग्भाव इति ।  
    
[१४३।१४-१४३।१५]  
नैष दोषस्तद्व्यतिरिक्तस्यापि धर्मायतनस्य भावात् ॥  
    
[१४३।१५-१४३।१६]  
न चैवं स्पर्शभूतात्त्रयादन्यत्त्रयमस्ति यस्य शेषस्यात्र ग्रहणं स्यात् ।  
    
[१४३।१६-१४३।१७]  
यद्यपि हीन्द्रियार्थौ स्यातामविज्ञानकौ न तु पुन्र्विज्ञानमनिन्द्रियार्थकम् ।  
    
[१४३।१७]  
तस्मात्त्रिषु निर्दिष्टेषु पुनः स्पर्शस्य ग्रहणमनर्थकं प्राप्नोति ।  
    
[१४३।१८-१४३।१९]  
न खलु सर्वे चक्षुरूपे सर्वस्य चक्षुर्विज्ञानस्य कारणं नापि सर्वं चक्षुर्विज्ञानं सर्वयोश्चक्षुरूपयोः कार्यम् ।  
    
[१४३।१९-१४३।२०]  
अतो येषां कार्यकारणाभावस्ते स्पर्शभावे व्यवस्थापिता इत्येके ।  
    
[१४३।२०-१४३।२१]  
ये पुनः सन्निपातादन्यं स्पर्शमाहुस्त एतत्सूत्र कथं परिहरन्ति "इति य एषां त्रयाणां सङ्गतिः सन्निपातः समवायः स स्पर्श" इति ।  
    
[१४३।२१]  
न वा एवं पठन्ति ।  
    
[१४३।२१-१४३।२२]  
किं तर्हि ।  
    
[१४३।२२-१४३।२३]  
सङ्गतेः सन्निपातात् समवायादिति पठन्ति कारणे व कार्योपचारो ऽयमिति ब्रुवन्ति ।  
    
[१४३।२३]  
अतिवहुविस्तरप्रसारिणी त्वेषा कथेत्यलं प्रसङ्गेन ।  
    
[१४३।२३-१४३।२४]  
अन्यमेव स्पर्शं वर्णयन्त्याभिधार्मिकाः ।  
    
[१४३।२४]  
तेषां प्न्नां षण्णां स्पर्शानां   
    
[१४३।२५]  
पञ्चप्रतिघसंस्पर्शः षष्ठो ऽधिवचनाह्वय ॥ वक्क्_३।३० ॥  
    
[१४३।२६]  
चक्षुःश्रोत्रघ्राणजिह्वाकायसंस्पर्शाः पञ्च प्रतिघ संस्पर्श इत्युच्यते ।  
    
[१४३।२६-१४४।०१]  
सप्रतिघेन्द्रियाश्रयत्वात् ।  
    
[१४४।०१]  
मनः संस्पर्शः षष्ठः सो ऽधिवचनस्पर्श इत्युच्यते ।  
    
[१४४।०१-१४४।०२]  
किं कारणं अधिवचनमुच्यते नाम ।  
    
[१४४।०२]  
तत्किलास्याधिकमालम्बनमतो ऽधिवचनसंस्पर्श इति ।  
    
[१४४।०२-१४४।०४]  
यथोक्तं "चक्षुर्विज्ञानेन नीलं विजानाति नो तु नीलं मनोविज्ञानेन नीलं विजानाति नीलमिति च विजानाती"ति ।  
    
[१४४।०४]  
एक आश्रयिअप्रभाइतो द्वितीय आलम्बनप्रभावितः ।  
    
[१४४।०५]  
अपरे पुनराहुः ।  
वचनमधिकृत्यार्थेषु मनोविज्ञानस्य प्रवृत्ति र्न पञ्चानाम् ।  
    
[१४४।०६]  
अतस्तदेवाधिवचनम् ।  
    
[१४४।०६-१४४।०७]  
तेन सम्प्रयुक्तः स्पर्शो ऽधिवचनसंस्पर्श इत्येक आश्रयप्रभावितो द्वितीयः सम्प्रयोगप्रभावितः ।  
    
[१४४।०७]  
पुनस्त एव षट् स्पर्शास्त्रयो भवन्ति ।  
    
[१४४।०८]  
विद्याविद्येतरस्पर्शाः   
    
[१४४।०९]  
विद्यासंस्पर्शो ऽविद्यासंस्पर्शः ।  
ताभ्यां चान्यो नैवविद्यानाविद्यासंस्पर्श इति ।  
    
[१४४।०९-१४४।१०]  
एते पुनर्यथाक्रमं वेदितव्याः ।  
    
[१४४।११]  
अमलक्लिष्टशेषिताः ।  
    
[१४४।१२-१४४।१३]  
अनास्रवः स्पर्शो विद्यासंस्पर्शः क्लिष्टो ऽविद्यासंस्पर्शो विद्या ऽविद्याभ्यां सम्प्रयुक्तत्वात् ।  
    
[१४४।१३]  
शेषो नैवविद्यानाविद्यासंस्पर्श उभाभ्यामसम्प्रयोगात् ।  
कः पुन शेषः ।  
    
[१४४।१४]  
कुशलसास्रवो ऽनिवृताव्याकृतश्च ।  
    
[१४४।१४-१४४।१५]  
पुनरविद्यासंस्पर्शस्याभीक्ष्णसमुदाचारिण एकदेशस्य ग्रहणात् द्वौ सोपर्शौ भवतः ।  
    
[१४४।१६]  
व्यापादानुनयस्पर्शौ   
    
[१४४।१७]  
व्यापादानुनयाभ्यां सम्प्रयोगात् ।  
पुनः सर्वसङ्ग्रहेण   
    
[१४४।१८]  
सुखवेद्यादयस्त्रयः ॥ वक्क्_३।३१ ॥  
    
[१४४।१९]  
सुखवेदनीयः स्पर्शो दुःखवेदनीयो ऽदुःखासुखवेदनीयश्च ।  
सुखवेदनादिहितत्वात् ।  
    
[१४४।२०]  
अथवा वेद्यते तद्वेदयितुं वा शक्यमिति वेदनीयम् ।  
किं तत् ।  
वेदितम् ।  
    
[१४४।२०-१४४।२१]  
सुखं वेदनीयमस्मिन्निति सुखवेदनीयः स्पर्शो यत्र सुखं वेदितमस्ति   
    
[१४४।२१-१४४।२२]  
एवं दुःखादुःखासुखवेदनीयावपि योज्यौ ।  
    
[१४४।२२]  
त एते षोडश स्पर्शा भवन्ति ।  
उक्तः स्पर्शः ॥  
    
[१४४।२३]  
वेदना वक्तव्या ।  
तत्र यः पूर्वं षड्विधः स्पर्श उक्तः   
    
[१४४।२४]  
तज्जाः षड्वेदनाः   
    
[१४४।२५]  
चक्षुःसंस्पर्शजा वेदना श्रोत्रघ्राणजिह्वाकायमनःसंस्पर्शजा वेदनाः ।  
तासां पुनः   
    
[१४५।०१]  
पञ्च कायिकी चैतसी परा ।  
    
[१४५।०२]  
चक्षुःश्रोत्रघ्राणजिह्वाकायसंस्पर्शजाः पञ्च्चवेदनाः कायिकी वेदनेत्युच्यते ।  
    
[१४५।०२-१४५।०३]  
रूपीन्द्रियाश्रितत्वात् ।  
    
[१४५।०३]  
मनःसंस्पर्शजा पुनर्वेदना चैतसिकीत्युच्यते ।  
चित्तमात्राश्रितत्वात् ।  
    
[१४५।०३-१४५।०४]  
अथ किं स्पर्शादुत्तरकालं वेदना भवत्याहोस्वित् समानकालम् ।  
    
[१४५।०४-१४५।०५]  
समानकालमिति वैभाषिकाः ।  
    
[१४५।०५]  
अन्योन्यं सहभूहेतुत्वात् ।  
    
[१४५।०५-१४५।०६]  
कथं सहोत्पन्नयोर्जन्यजनकभावः सिध्यति ।  
    
[१४५।०६]  
कथं च न सिध्यति ।  
असामर्थ्यात् ।  
    
[१४५।०६-१४५।०७]  
जाते धर्मे धर्मस्यनास्ति सामर्थयं प्रतिज्ञा ऽविशिष्टम् ।  
    
[१४५।०७-१४५।०८]  
यदेव हीदं सहोत्पन्नयोर्जन्यजनकभावो नास्तीति तदेवेदं जाते धर्मे धर्मस्य नास्तीति ।  
    
[१४५।०८]  
अन्योन्यजनकप्रसङ्गत्तर्हि ।  
इष्टत्वाददोषः ।  
    
[१४५।०९]  
इष्टमेव हि सहभूहेतोरन्योन्यफलत्वम् ।  
    
[१४५।०९-१४५।१०]  
इष्टमिदं सूत्रे त्वनिष्टं स्पर्शवेदनयोरन्योन्यफलत्वम् ।  
    
[१४५।१०-१४५।११]  
"चक्षुःसंस्पर्श प्रतीत्य उत्पद्यते चक्षुःसंस्पर्शजा वेदना न तु चक्षुःपंस्पर्शजां वेदनां प्रतीत्योत्पद्यते चक्षुःसंस्पर्श" इति वचनात् ।  
    
[१४५।११-१४५।१२]  
जनकधर्मातिक्रमाव्चायुक्तम् ।  
    
[१४५।१२-१४५।१३]  
यो हि धर्मो यस्य धर्मस्य जनकः प्रसिद्धः स तस्मात् भिन्नकालः प्रसिद्धः ।  
    
[१४५।१३-१५३।१४]  
तद्यथा पूर्वं वीजं पश्चादङ्कुरः पूर्वं क्षीरं पश्चाद्दधि पूर्वमभिघातः पश्चाच्छन्दः पूर्वं मनः पश्चात् मनोविज्ञानमित्येवमादि ।  
    
[१४५।१४-१४५।१५]  
अन्यथा परम्परापेक्षत्वात् कार्यकारणयोः सर्वं वा युगपदुत्पद्यते न वा कदाचित् पश्चाद्विशेषाभावात् ।  
    
[१४५।१५-१४५।१६]  
नहि न सिद्धः कार्यकारणयोः पूर्वापराभावः ।  
    
[१४५।१६]  
सहभावो ऽपि तु सिद्धः ।  
    
[१४५।१६-१४५।१८]  
तद्यथा चक्षुर्वज्ञानादीनां चक्षुरूपादिभिर्भूतभौतिकानां च तत्रापि पूर्वमिन्द्रियार्थौ पश्चाद्विज्ञानम् ।  
    
[१४५।१८-१४५।१९]  
पूर्वकाच्च भूतभौतिकसमुदायादुत्तर उत्पद्यत इतीष्यमाणे कः प्रतिषेधः ॥  
    
[१४५।१९]  
यथा तर्हि च्छायाङ्कुरयोरेवं स्पर्शवेदनयो रिति वैभाषिकाः ।  
    
[१४५।२०]  
स्पर्शादुत्तरकालं वेदनेत्यपरे ।  
इन्द्रियार्थौ हि पूर्वान्तो विज्ञानम् ।  
    
[१४५।२०-१४५।२१]  
सो ऽसौ त्रयाणां सन्निपातः स्पर्शः स्पर्शप्रत्ययात्पश्चाद्वेदना तृतीयक्षण इति ।  
    
[१४५।२१-१४५।२२]  
एवं तर्हि न सर्वन्त्रवज्ञाने वेदना प्राप्नोति न च सर्वं विज्ञानं स्पर्शः ।  
    
[१४५।२२]  
नैष दोषः ।  
    
[१४५।२२-१४५।२३]  
पूर्वस्पर्शहेतुका ह्युत्तरत्र स्पर्शे वेदना सर्वे च स्पर्शाः सर्ववेदनकाः सर्वं च विज्ञानं स्पर्श इति ।  
    
[१४५।२४]  
इदमयुक्तं वर्त्तते ।  
किमत्रायुक्तम् ।  
    
[१४५।२४-१४५।२५]  
यदुत भिन्नालम्बनयोरपि स्पर्शयोः पूर्वस्पर्शैतुकोत्तरस्य वेदनेति ।  
    
[१४५।२५-१४५।२६]  
कथं नामान्यजातीयालम्बनस्पर्शसम्भूता वेदना ऽन्यालम्बना भविष्यति येन वा चित्तेन सम्प्रयुक्ता ततो भिन्नालम्बनेति ।  
    
[१४५।२६-१४६।०१]  
अस्तु तर्हि तस्मिन्काले स्पर्शभूतं विज्ञानमवेदनकम् ।  
    
[१४६।०१-१४६।०२]  
तस्माच्च यत् पूर्वं विज्ञानं सवेदनकं तन्न स्पर्शः ।  
    
[१४६।०२]  
प्रत्ययवैधुर्यादित्येवं सति को दोषः ।  
महाभूमिकनियमो भिद्यते ।  
    
[१४६।०३]  
"सर्वत्र चित्ते दशमहाभूमिका" इति ।  
क्व चैष नियमः सिद्धः ।  
शास्त्रे ।  
    
[१४६।०३-१४६।०४]  
सूत्रप्रमाणका वयं न शास्त्रप्रमाणकाः ।  
    
[१४६।०४-१४६।०५]  
उक्तं हि भगवता "सूत्रान्तप्रतिशरणैर्भवितव्यमि" ति ।  
    
[१४६।०५-१४६।०६]  
न वा एष महाभूमिकार्थः सर्वत्र चित्ते दश महाभूमिकाः सम्भवन्तीति ।  
    
[१४६।०६]  
कस्तर्हि महाभूमिकार्थः ।  
तिस्रो भूमयः ।  
    
[१४६।०६-१४६।०७]  
सवितर्का सविचारा भुमिः अवितर्का विचारमात्रा अवितर्का विचारा भूमिः  
पुनश्तिस्र कुसला भूमिः अकुशला ऽव्याकृता भुमिः ।  
    
[१४६।०७-१४६।०८]  
पुनस्तिस्रः ।  
    
[१४६।०८]  
शैक्षी भूमिरशैक्षी नैवशैक्षी भुमिः ।  
    
[१४६।०८-१४६।०९]  
तद्य एतस्यां सर्वस्यां भूमौ भवन्ति ते महाभूमिकाः ।  
    
[१४६।०९-१४६।१०]  
ये कुक्शलायामेव ते कुक्शलमहाभूमिकाः ।  
    
[१४६।१०]  
ये क्लिष्टायामेव ते क्लेशमहाभूमिकाः ।  
    
[१४६।१०-१४६।११]  
ते पुनर्यथासम्भवं पर्यायेणनतु सर्वे युगपदित्यपरे ।  
    
[१४६।११]  
अकुशलमहाभूमिकास्तु पाठप्रसङ्गे नासञ्जिताः ।  
    
[१४६।११-१४६।१२]  
इदानीं पूर्वं न पठ्यन्ते स्म ।  
    
[१४६।१२-१४६।१४]  
यदि तर्हि स्पर्शादुत्तरकालल्ं वेदना सूत्रं परिहार्यं "चक्षुः प्रतीत्य रूपाणि चोत्पद्यते चक्षुर्विज्ञानं त्रयाणां सन्निपातः स्पर्शः सहजाता वेदना सञ्ज्ञा चेतने"ति ।  
    
[१४६।१४-१४६।१५]  
सहजाता इत्युच्यते न स्पर्शसहजाता इति किमत्र परिहार्यम् ।  
    
[१४६।१५-१४६।१६]  
समनन्तरे ऽपि चायं सहशब्दो दृष्टस्तद्यथा "मैत्रीसहगतं स्मृतिसंवोध्यङ्गं भावयती" त्यज्ञापकमेतत् ।  
    
[१४६।१६-१४६।१८]  
यत्तर्हि सूत्र उक्तं "या च वेदना या च सञ्ज्ञा या च चेतना यच्च विज्ञानं संसृष्टा इमे धर्मा नासंसृष्टा" इत्यतो नास्ति वेदनाभिरसंसृष्टं विज्ञानम् ।  
    
[१४६।१८]  
सम्प्रधार्यं तावदेतत् क एष सम्सृष्टार्थः ।  
    
[१४६।१८-१४६।२०]  
तत्र हि सूत्र एवमुक्तं "यद्वेदयते तच्चेतयते यच्चेतयते तस्त्सम्प्रजानीते यत्सम्प्रजानीते तद्विजानाती"ति ।  
    
[१४६।२०-१४६।२१]  
तन्न विज्ञायते किम् तावदयमेषामालम्बननियम उक्त उताहो क्षणनियम इति ।  
    
[१४६।२१]  
आयुरुष्मणोः साहभाव्ये संसृष्टवचनात् सिद्धः क्षणनियमः ।  
    
[१४६।२२]  
यच्चापि सूत्र उक्तं "त्रयाणां सन्निपातः स्पर्शः" इति ।  
    
[१४६।२२-१४६।२३]  
तत् कथं विज्ञानं चास्ति न च त्रयाणां सन्निपातो न च स्पर्श इति ।  
    
[१४६।२३-१४६।२४]  
तस्मादवश्यं सर्वत्र विज्ञाने स्पर्शः स्पर्शसहजा च वेदनैष्टव्या ।  
    
[१४६।२४]  
अलमतिप्रसङ्गिया कथया ।  
प्रकृतमेवानुक्रम्यताम् ॥  
    
[१४६।२५]  
उक्ता समासेन चैतसिकी वेदना ॥  
    
[१४६।२६]  
पुनश्चाष्टादशविधा सा मनोपविचारतः ॥ वक्क्_३।३२ ॥  
    
[१४६।२७]  
सैव चैतसिकी वेदना पुनराष्टदश मनोपविचारव्यवस्थानादष्टादधा भिद्यते ।  
    
[१४६।२७-१४६।२८]  
पुनः सन्धिकरणं चात्र द्रष्टव्यम् ।  
    
[१४६।२८]  
अष्टादशमनो पविचाराः कतमे ।  
    
[१४६।२८-१४७।०१]  
षट् सौमनस्योपचिराः षट् दौर्मनस्योपविचाराः षडुपेक्षोपविचाराः ।  
    
[१४७।०१]  
कथमेषां व्यवस्थानम् ।  
यदि स्वभावतः ।  
    
[१४७।०२]  
त्रयो भविष्यन्ति ।  
सौमनस्यदौर्मनस्योपेक्षाविचाराः ।  
    
[१४७।०२-१४७।०३]  
अथ सम्प्रयोगतः ।  
    
[१४७।०३]  
एको भविष्यति ।  
सर्वेषां मनः सम्प्रयुक्तत्वात् ।  
अथालम्बनतः ।  
[१४७।०३-१४७।०४]  
षट् भविष्यन्ति ।  
    
[१४७।०४]  
रूपादिषड्विषयालम्बनत्वत् ।  
त्रिभिरपि स्थापना ।  
    
[१४७।०४-१४७।०५]  
तेषां पञ्चदश रूपाद्युपविचारा असम्भिन्नालम्बनाः प्रतिनियतरूपाद्यालम्बनत्वात् ।  
    
[१४७।०५-१४७।०६]  
त्रयो धर्मोपविचारा उभयथा ।  
    
[१४७।०६]  
मनोपविचारा इति को ऽर्थः ।  
    
[१४७।०६-१४७।०७]  
मनः किल प्रतीत्यैते सौमनस्यदयो विषयानुपविचरन्तीति ।  
    
[१४७।०७]  
विषयेषु वा मन उपविचारयन्तीत्यपरे ।  
    
[१४७।०८]  
वेदनावशेन मनसो विषयेषु पुनः पुनर्विचरणात् ।  
    
[१४७।०८-१४७।०९]  
कस्मात् कायिकी वेदना न मनोपविचारः ।  
    
[१४७।०९-१४७।१०]  
नैव ह्यसौ मन एवाश्रिता नाप्युपविचारिका ऽविकल्पकत्वादित्ययोगः ।  
    
[१४७।१०]  
तृतीयध्यानसुखस्य कस्मान्मनोपविचारेष्वग्रहणम् ।  
    
[१४७।१०-१४७।११]  
आदितः किल कामधातौ मनोभूमिकसुखेन्द्रियाभावात्तत्प्रतिद्वन्द्वेन कुःखोपविचाराभावाच्चेति ।  
    
[१४७।१२]  
यदि मनोभूमिका एवैते ।  
    
[१४७।१२-१४७।१३]  
यत्तर्हि सूत्र उक्तं "चक्षुषा रूपाणि दृष्ट्वा सौमनस्यस्थानीयानि रूपाण्युपविचरन्तीत्येवमादिः ।  
    
[१४७।१३]  
कथम् ।  
    
[१४७।१३-१४७।१४]  
पञ्चविज्ञानकायाभिनिर्हृतत्वमभिसन्धायैतदुक्तं "मनोभूमिका ह्येते ।  
    
[१४७।१४-१४७।१५]  
तद्यथा ऽशुभा चक्षुर्विज्ञानाभिनिर्हृता च मनोभूमिका चे"ति ।  
    
[१४७।१५-१४७।१६]  
अपि तु "दृष्ट्वा यावत् स्पृष्ट्वे"ति वचनात् ।  
    
[१४७।१६-१४७।१७]  
अचोद्यमेवैतत् ।  
ये ऽप्य दृष्ट्वा यावदस्पृष्ट्वोपविचर्न्ति ते ऽपि मनोपविचाराः ।  
    
[१४७।१७-१४७।१८]  
इत्रथा हि कामधातौ रूपधात्वालम्बना रूपाद्युपविचारा न स्युः कामधात्बलम्वनाश्च रूपधातौ गन्धरसस्प्रष्टव्योपविचाराः ।  
    
[१४७।१८-१४७।१९]  
यथा तु यक्ततरं तथोक्तं यो ऽपि रूपाणि दृष्ट्वा शब्दानुपविचरति सो ऽपि मनोपविचारः ।  
    
[१४७।२०]  
यथा त्वनाकुलं तथोक्तमिन्द्रियार्थस्य व्यवच्छेदतः ।  
    
[१४७।२०-१४७।२१]  
किमस्ति रूपं यत्सौमनस्यस्थानीयमेव स्यात् यावदुपेक्षास्थानीयमेव ।  
    
[१४७।२१-१४७।२२]  
अस्ति सन्तानं नियमय्य न त्व्बालम्बनम् ॥  
    
[१४७।२३-१४७।२४]  
अथैषां मनोपविचाराणां कति कामप्रतिसंयुक्तास्तेषां च कति किमालम्बना एवं यावदारूप्यप्रतिसंयुक्ता वक्तव्याः ।  
    
[१४७।२४]  
आह   
    
[१४७।२५]  
कामे स्वालम्बनाः सर्वे   
    
[१४७।२६]  
आमधातौ सर्वे ऽष्टादश सन्ति स च तेषां सर्वेषामालम्बनम् ।  
तेषामेव   
    
[१४८।०१]  
रूपी द्वादशगोचरः ।  
    
[१४८।०२]  
रूपधातुर्द्वादशानामालम्बनं षट् गन्धरसोपविचारानपास्य ।  
तत्र तयोरभावात् ।  
    
[१४८।०३]  
त्रयाणामुत्तरः   
    
[१४८।०४]  
गोचर इति वर्तते ।  
आरुप्यधातुस्त्रयाणां धर्मोपविचाराणामालम्बनम् ।  
    
[१४८।०४-१४८।०५]  
तत्र रूपाद्यभावात् ॥  
    
[१४८।०५]  
उक्ताः कामप्रतिसंयुकताः ।  
    
[१४८।०६]  
रूपप्रतिसंयुक्ता वक्तव्याः ।  
तत्र तावत्   
    
[१४८।०७]  
ध्यानद्वये द्वादश   
    
[१४८।०८]  
दौर्मनस्योपविचारानपास्य ।  
ते च द्वादश   
    
[१४८।०९]  
कामगाः ॥ वक्क्_३।३३ ॥  
    
[१४८।१०]  
कामान् गच्छन्तीति कामगाः ।  
कामधातुमालबन्त इत्यर्थः ।  
    
[१४८।१०-१४८।११]  
दृष्टो हि विषयाणां ग्रहणार्थे गमिप्रयोगः ।  
    
[१४८।११]  
कथमेतत् गम्यते ।  
एवमेतत् गम्यत इति ।  
    
[१४८।१२]  
स्वो ऽष्टालम्बनम्   
    
[१४८।१३]  
स एव रूपधातुस्तेषं स्वः ।  
स एव रूपधातुस्तेषां स्वः ।  
    
[१४८।१३-१४८।१४]  
स्वो ऽष्टानां मनोपविचाराणामालम्बनं गन्धरसोपविचारांश्चतुरो हित्वा ।  
    
[१४८।१५]  
आरूप्यो द्वयोः   
    
[१४८।१६]  
धर्मोपविचारयोरालम्बनम् ।  
    
[१४८।१७]  
ध्यानद्वये तु षट् ।  
    
[१४८।१८]  
तृतीयचतुर्थयोर्ध्यान्योः षडुपेक्षोपविचारा एव सन्ति नान्ये ।  
तेषां पुनरालम्बनं   
    
[१४८।१९]  
कामाः षण्णां   
    
[१४८।२०]  
कामधातुः षण्णामप्यालम्बनम् ।  
    
[१४८।२१]  
चतुर्णां स्वः   
    
[१४८।२२]  
रूपधातुश्चतुर्णां तत्र गन्धरसाभावात् ।  
    
[१४८।२३]  
एकस्यालम्बनं परः ॥ वक्क्_३।३४ ॥  
    
[१४८।२४]  
आरुप्यधातुरेकस्यैव धर्मोपविचारस्यालम्बनम् ।  
उक्ता रूपप्रतिसंयुक्ताः ।  
    
[१४९।०१]  
आरूप्यप्रतिसंयुक्ता इदानीमुच्यन्ते ।  
    
[१४९।०२]  
चत्वारो ऽरूपिसामन्ते   
    
[१४९।०३]  
आकाशानन्त्यायतनसामन्तकमत्रारूपिसामन्तकम् ।  
    
[१४९।०३-१४९।०४]  
तत्र चत्वारो रूपशब्दस्प्रष्टव्यधर्मोपविचाराः ।  
    
[१४९।०४]  
ते च   
    
[१४९।०५]  
रूपगाः   
    
[१४९।०६]  
चतुर्थं हि ध्यानमेषामालम्बनम् ।  
    
[१४९।०६-१४९।०८]  
येषां तत् व्यवच्छिन्नालम्बनमस्ति येषां पुनः परिपिण्डितालम्बनं तेषां तत्रैक एव सम्भिन्नालम्बनो धर्मोपविचारः ।  
    
[१४९।०९]  
एक ऊर्ध्वगः ।  
    
[१४९।१०]  
एक एव धर्मोपविचारस्तत्रारूप्यधात्वालम्बनः ।  
    
[१४९।११]  
एको मौले   
    
[१४९।१२]  
मौले पुनरारूप्ये धर्मोपविचार एवैको ऽस्ति नान्यः ।  
स चापि   
    
[१४९।१३]  
स्वविषयः   
    
[१४९।१४]  
आरुप्यधात्वालम्बन एव ।  
    
[१४९।१४-१४९।१५]  
नहि मौलानामारुप्याणामधरो धातुरालम्बनमिति पश्चात् प्रतिवेदविष्यामः ।  
    
[१४९।१५]  
एते च मनोपविचाराः   
    
[१४९।१६]  
सर्वे ऽष्टादश सास्रवाः ॥ वक्क्_३।३५ ॥  
    
[१४९।१७]  
नास्ति कश्चिदनास्रवः ।  
कः कतिभिः समन्वागतः ।  
    
[१४९।१७-१४९।२१]  
कामधातूपपन्नो रूपावचरस्य कुशलस्य चित्तस्यालाभी कामावचरैः सर्वैः प्रथमद्वितीयध्यानभूमिकैरष्टाभिः तृतीयचतुर्थध्यानभूमिकैश्चतुर्भिः क्लिष्टैर्गन्धरसालम्बनान् पर्युदस्य आरूप्यावचरेणैकेन क्लिष्टेनैवालाभी रूपावचरस्य कुशलस्य चित्तस्या वितरागः सर्वैः कामावचरैः प्रथमध्यानभुमिकैर्दशभिः ।  
    
[१४९।२१-१४९।२२]  
चतुर्भिः सौमनस्योपविचारैः क्लिष्टैर्गन्धरसालम्बनौ व्युदस्य षड्भिरूपेक्षोपविचारैरनागम्यभूमिकैः ।  
    
[१४९।२२]  
द्वितीयध्यानभूमिकैरष्टाभिः ।  
    
[१४९।२३]  
तृतीयचतुर्थध्यानारूप्यभूमिकैः पूर्ववत् ।  
अनया वर्त्तन्या शेषमनुगन्तव्यम् ।  
    
[१४९।२४-१४९।२५]  
ध्यानोपपन्नस्तु कामावचरेणैकेनोपेक्षाधर्मोपविचारेण निर्माणचित्तसम्प्रयुक्तेन समन्वागतो वेदितव्यः ।  
    
[१४९।२५]  
अपर आह ।  
    
[१४९।२५-१५०।०१]  
अस्त्येवं मनोपविचाराणां वैभाषिकीयो ऽर्थः ।  
    
[१५०।०१]  
सूत्रार्थस्त्वन्यथा दृश्यते ।  
    
[१५०।०१-१५०।०२]  
नहि यो यस्माद्वीतरागः स तदालम्बनमुपविचरतीति युक्तम् ।  
    
[१५०।०२-१५०।०३]  
अतः सास्रवा अपि न सर्वे सौमनस्यादयो मनोपविचाराः ।  
    
[१५०।०३]  
किं तर्हि ।  
साङ्क्लेशिका यैर्मनो विषयानुपविचरतीति ।  
    
[१५०।०३-१५०।०४]  
कथं चोपविचरति ।  
    
[१५०।०४-१५०।०५]  
अनुनीयते च प्रतिहन्यते चाप्रतिस्ङ्ख्याय चोपेक्षते येषां प्रतिपक्षेण षट् सातता विहारा भवन्ति ।  
    
[१५०।०५-१५०।०७]  
चक्षुषा रूपाणि दृष्ट्वा नैव सुमना भवति न दुर्मना उपेक्षको विहरति स्मृतिमान् सम्प्रजानन् एवं यावन्मनसा धर्मान् विज्ञायेति ।  
    
[१५०।०७-१५०।०८]  
नह्यर्हतो लौकिकं नास्ति कुशलं धर्मालम्बनं सौमनस्यं यत्तु तत्साङ्क्लेशिकं मनस उपविचारभुतं तस्यैव प्रतिषेधो लक्ष्यत इति ।  
    
[१५०।०८-१५०।०९]  
पुनस्त एव सौमनस्यादयः षट्त्रिंशच्छास्तृपदानि भवन्ति ।  
    
[१५०।०९]  
गर्धनैष्क्रम्याश्रितभेदेन ।  
    
[१५०।१०]  
तद्भेदस्य शास्त्रा गमितत्वात् ।  
    
[१५०।१०-१५०।११]  
तत्र गर्धाश्रिताः क्लिष्टा नैष्क्रम्याश्रिताः कुशलाः ।  
    
[१५०।११]  
एवमेतद्वेदनाख्यं भवाङ्गमनेकप्रकारभेदं वेदितव्यम् ।  
    
[१५०।११-१५०।१२]  
शेषाण्यङ्गानि पुनर्नोच्यन्ते ।  
    
[१५०।१२]  
किं कारणम् ।  
यस्मात्   
    
[१५०।१३]  
उक्तं च वक्ष्यते चान्यत्   
    
[१५०।१४]  
किञ्चिदत्राङ्गमुक्तं किञ्चित् पश्चद्वक्ष्यते ।  
तत्र विज्ञानं तावदुक्तं   
    
[१५०।१५]  
"विज्ञानं प्रतिविज्ञप्तिर्मन आयतनं च तदि"ति ।  
    
[१५०।१६]  
षडायतनमप्युक्तं   
    
[१५०।१७]  
"तद्विज्ञानाश्रया रूपप्रसादाश्चक्षुरादय" इति ।  
    
[१५०।१८]  
संस्कारा भवश्च कर्मकोशस्थाने व्याख्यास्यन्ते ।  
तृष्णोपादानानि क्लेशकोशस्थाने ।  
    
[१५०।१९]  
स चैष प्रतीत्यसमुत्पादः समासतः क्लेशकर्मवस्तूनीति प्राक् ज्ञापितम् ।  
    
[१५०।२०]  
अत्र तु क्लेश इष्यते ।  
    
[१५०।२१]  
बीजवन्नागवन्मूलवृक्षवत्तुषवत्तथा ॥ वक्क्_३।३६ ॥  
    
[१५०।२२]  
किमस्य वीजादिभिः साधर्म्यम् ।  
    
[१५०।२२-१५०।२३]  
तद्यथा वीजादङ्कुरकाण्डपत्रादीनां प्रभवो भवत्येवं क्लेशात् क्लेशकर्मवस्तूनाम् ।  
    
[१५०।२३-१५१।०१]  
यथा नागाधिष्टितं सरो न शुष्यत्येवं क्लेशनागाधिष्ठितं जन्मसरः ।  
    
[१५१।०१-१५१।०२]  
यथा चानपोद्धृतमूला वनस्पतयश्छिन्नाश्छिन्नाः पुनरपि प्ररोहन्त्येवमनपोद्धृतक्लेशमूला गतयः ।  
    
[१५१।०२-१५१।०३]  
यथा च वृक्षाः कालेन कालल्ं पुष्पफलानां प्रसोतारो भवन्त्येवं क्लेशा अप्यसकृत् क्लेशकर्मवस्तूनां हेतुर्भवन्ति ।  
    
[१५१।०३-१५१।०६]  
यथा च तुषावनद्धास्तण्डुलाः प्ररोहणसमर्था भवन्ति न केवला एवं क्लेशप्राप्ततुषावनद्धं कर्म जन्मान्तरविरोहणे समर्थं भवति न केवलमित्येवं तावत् क्लेशो बीजादिवद्वेदितव्यः ।  
    
[१५१।०७]  
तुषितण्डुलवत् कर्म तथैवौषधिपुष्पवत् ।  
    
[१५१।०८]  
तुषौ ऽस्यास्तीति तुषी ।  
तुषस्थानीयः क्लेश उक्तः ।  
    
[१५१।०८-१५१।०९]  
इदानीं तुषितण्डुलस्थानीयं कर्म्मोच्यते ।  
    
[१५१।०९-१५१।१०]  
सन्त्योषधयः फलपाकान्ता एवं कर्माणि विपच्य पुनर्विपाकानभिनिर्वर्त्तयन्ते ।  
    
[१५१।१०-१५१।११]  
यथा च पुष्पं फलोत्पत्तवासन्नं कारणमेवं कर्माणि विपाकोत्पत्तो वेदितव्यानि ।  
    
[१५१।१२]  
सिद्धान्नपानवद्वस्तु   
    
[१५१।१३-१५१।१४]  
पथा सिद्धमन्नं पानं च केवलं परिभोगाय कल्प्यते न पुनर्विरोहाय एवं विपाकाख्यं वस्तु ।  
    
[१५१।१४]  
नहि पुनर्विपाकाद्विपाकान्तरं जन्मान्तरेषु प्रवर्हते ।  
    
[१५१।१४-१५१।१५]  
यदि हि प्रवर्धेत मोक्षो न स्यात् ।  
    
[१५१।१५-१५१।१६]  
न खल्वेष जन्मसन्तान एवं प्रतीत्यसमुत्पद्यमानो भवचतुष्टयं नातिक्रामति ।  
    
[१५१।१६]  
यदुतान्तराभवमुपपत्तिभवं पूर्वकालभवं मरणभवं च ।  
    
[१५१।१६-१५१।१७]  
ते च व्याख्याताः ।  
    
[१५१।१८]  
तस्मिन् भवचतुष्टये ॥ वक्क्_३।३७ ॥  
    
[१५१।१९]  
उपपत्तिभवः क्लिष्टः   
    
[१५१।२०]  
एकान्तेन ।  
कतमेन क्लेशेन ।  
    
[१५१।२१]  
सर्वक्लेशै स्वभूमिकैः ।  
    
[१५१।२२]  
यद्भमिक उपपत्तिभवस्तद्भूमिकईरेव सर्वक्लेशैः ।  
    
[१५१।२२-१५१।२३]  
नहि स क्लेशो ऽस्ति येन प्रतिसन्धिबन्धः प्रतिविद्यते इत्याभिधर्मिकाः ।  
    
[१५१।२३-१५१।२४]  
क्लेशैरेव तु न पर्यवस्थानैः स्वतन्त्रईः ।  
    
[१५१।२४-१५१।२५]  
यद्यपि सा ऽवस्था मन्दिका यस्तु यत्राभीक्ष्णं चरित आसन्नश्च तस्य तदानीं स एव क्लेश उपतिष्ठते ।  
    
[१५१।२५]  
पूर्वावेधात् ।  
    
[१५१।२५-१५१।२६]  
अन्तरभवप्रतिसन्धिरप्येवमवश्यं क्लिष्टो वेदितव्यः ।  
    
[१५१।२७]  
त्रिधा ऽन्ये   
    
[१५१।२८]  
अन्ये त्रयो भवास्त्रिप्रकाराः अन्तरभवादयः कुशलक्लिष्टाव्याकृताः ।  
    
[१५२।०१]  
अथैषां भवानां कतमः किम्प्रतिसंयुक्तः ।  
    
[१५२।०२]  
त्रय आरूप्ये   
    
[१५२।०३]  
अन्तराभवं वर्जयित्वा ।  
    
[१५२।०३-१५२।०४]  
नह्यारूप्यधातुः स्थानान्तरपरिच्छिन्नो यस्य प्राप्त्यर्थमन्तराभवो ऽभिनिर्वर्तेत ।  
    
[१५२।०४-१५२।०५]  
कामरूपधात्वोरपरिसङ्ख्यानात् सर्व एव चत्वारो भवाः सन्तीत्यनुज्ञापितं भवति ।  
    
[१५२।०५-१५२।०६]  
उक्तो यथा सत्त्वानां प्रतीत्यसमुत्पादो विस्तरेण ।  
    
[१५२।०७]  
अथ कथं सत्त्वानां स्थितिभवतीत्याह   
    
[१५२।०८]  
आहारस्थितिकं जगत् ॥ वक्क्_३।३८ ॥  
    
[१५२।०९-१५२।१०]  
एको धर्मो भगवता स्वयमभिज्ञायाभिसम्बध्याख्यातो "यदुत सर्वस्त्त्वा आहारस्थितिका" इति सूत्रपदम् ।  
    
[१५२।१०]  
के पुनराहाराः ।  
चत्वार आहाराः ।  
    
[१५२।१०-१५२।११]  
कवडीकाराहारः प्रथमः ।  
    
[१५२।११]  
औदारिकः सूक्ष्मश्च ।  
    
[१५२।११-१५२।१२]  
सूक्ष्मो ऽन्तराभविकानां गन्धाहारत्वात् ।  
    
[१५२।१२]  
    
देवानां प्राथमकल्पिकानां च निःष्यन्दाभावात् ।  
    
[१५२।१२-१५२।१३]  
तैलस्येव सिकतास्वङ्गेष्वनुप्रवेशात् ।  
    
[१५२।१३]  
सूक्ष्माणां वा सूक्ष्मो बालकसंस्वेदजन्तुकादीनाम् ।  
    
[१५२।१३-१५२।१४]  
स्पर्शो द्वितीयः ।  
    
[१५२।१४]  
मनःसञ्चेतना तृतीयः ।  
विज्ञानमाहारश्चतुर्थः ।  
    
[१५२।१५]  
तत्र पुनः   
    
[१५२।१६]  
कवडीकार आहारः कामे   
    
[१५२।१७]  
न रूपारूप्यधात्वोस्तद्वीतरागस्य तत्रोपपत्तेः ।  
स च   
    
[१५२।१८]  
त्र्यायतनात्मकः ।  
    
[१५२।१९]  
कामावचराणि गन्धरसस्प्रष्टव्यायतनानि सर्वाण्येव कवडीकार आहारः ।  
    
[१५२।१९-१५२।२०]  
कवडीकृत्याभ्यवहरणात् ।  
    
[१५२।२०]  
मुखनासिकाग्रासव्यवच्छेदतः ।  
    
[१५२।२०-१५२।२१]  
च्छायातपज्वालाप्रभासु तेषां कथमाहारत्वम् ।  
    
[१५२।२१]  
बाहुल्येन किलैष निर्देशः ।  
    
[१५२।२१-१५२।२२]  
यान्यपि तु नाभ्यवह्नियन्ते स्थितिं चाहरन्ति तान्यपि सूक्ष्म आहारः ।  
    
[१५२।२२]  
स्नानाभ्यङ्गवदिति ।  
    
[१५२।२२-१५२।२३]  
कस्मान्न रूपायतनमाहारः ।  
    
[१५२।२३]  
तदपि कवडीकृत्याभ्यवह्रियते ।  
    
[१५२।२४]  
न रूपायतनं तेन स्वाक्षमुक्ताननुग्रहात् ॥ वक्क्_३।३९ ॥  
    
[१५२।२५]  
आहारो हि नाम य इन्द्रियमहाभूतानामनुग्रहाय संवर्त्तते ।  
    
[१५२।२५-१५२।२६]  
रूपायतनं चाभ्यवहरणकाले स्वमिन्द्रियं तन्महाभूतानि वा नानुगृह्णाति ।  
    
[१५२।२६]  
कुत एवान्यान्यविषत्वात् ।  
    
[१५३।०१-१५३।०२]  
यदापि च दृश्यमाने सुखसौमनस्ये आदधाति तदापि तदालम्बनः सुखवेदनीयः स्पर्श आहारो भवति न रूपम् ।  
    
[१५३।०२-१५३।०३]  
मुक्तानामनागाम्यर्हेतां सुमनोज्ञमप्याहारं पश्यतामनुग्रहाभावात् ।  
    
[१५३।०४]  
स्पर्शसञ्चेतनाविज्ञा आहाराः सास्रवास्त्रिषु ।  
    
[१५३।०५]  
स्पर्शस्त्रिकसन्निपातजः ।  
    
[१५३।०५-१५३।०६]  
चेतना मनस्कर्म विज्ञानं च सास्रवाण्येवाहाराः त्रिष्वपि धातुषु संविद्यन्ते ।  
    
[१५३।०६]  
किमर्थं नानास्रवाणि ।  
    
[१५३।०६-१५३।०७]  
यस्मात् भवापोषणार्थ आहारार्थः ।  
    
[१५३।०७]  
तानि च भावक्षयायोत्थितानीति वैभाषिकाः ।  
    
[१५३।०७-१५३।०९]  
अपि तु सूत्र उक्तं "चत्वार इमे आहारा भूतानां सत्त्वानां स्थितये यापनायै सम्भवैषिणां चानुग्रहाये"ति ।  
    
[१५३।०९]  
न चैवमनास्रवा धर्मा इति नाहाराः ।  
    
[१५३।१०]  
भूता हि तावत्सत्त्वा उपपन्ना इति विज्ञायन्ते ।  
अथ सम्भवैषिणः कतमे ।  
    
[१५३।११]  
मनोमयः सम्भवैषी गन्धर्वश्चान्तराभवः ॥ वक्क्_३।४० ॥  
    
[१५३।१२]  
निर्वृत्तिश्च   
    
[१५३।१३]  
अन्तराभवो ह्येभिरभिधानैरुक्तो भगवता ।  
    
[१५३।१३-१५३।१४]  
स एव मनोनिर्जातत्वात् मनोमय उक्तः ।  
    
[१५३।१४]  
शुक्रशोणितादिकं किञ्चिद्बाह्यमनुपादाय भावात् ।  
    
[१५३।१४-१५३।१५]  
सम्भवैषणशीलत्वात् सम्भवैषी ।  
    
[१५३।१५]  
गन्धर्वणात् गन्धर्वः ।  
उपपत्त्यद्भिमुखत्वादभिनिर्वृत्तिः ।  
    
[१५३।१५-१५३।१६]  
"अव्याबाधमात्मभावमभिनिर्वर्त्य सव्याबाधे लोके उपपद्यत" इति सूत्रपदात् ।  
    
[१५३।१६-१५३।१८]  
"तथास्ति पुद्गलो यस्याभिनिर्वृत्तिसंयोजनं प्रहीणं नोपपत्तिसंयोजनम्" इति सूत्र चतुःकोटिकात् ।  
    
[१५३।१८]  
प्रथमा कोटिर्द्विधातुवीतरागस्योर्ध्वंस्रोतसो ऽनागामिनः ।  
    
[१५३।१८-१५३।१९]  
द्वितीयान्तरापरिनिर्वायिणः ।  
    
[१५३।१९]  
तृतीया ऽर्हताम् ।  
चतुर्थ्येतानाकारान् स्थापयित्वा ।  
    
[१५३।१९-१५३।२०]  
भूतावा ऽर्हन्तः सम्भवैषिणः सतृष्णाः ।  
    
[१५३।२१]  
अथ कत्याहाराः सत्त्वानां स्थितये कति सम्भवैषिणामनुग्रहाय ।  
    
[१५३।२१-१५३।२२]  
सर्वे ऽप्युभयथेति वैभाषिकाः ।  
    
[१५३।२२]  
कवडीकाराहारो ऽपि हि तद्रागिणां पुनर्भवाय संवर्तते ।  
उक्तं हि ।  
    
[१५३।२३-१५३।२४]  
भगवता "अत्वार इमे आहारा रोगस्य मूलल्ं गण्डस्य शल्यस्य जरामरणस्य प्रत्यय" इति ।  
    
[१५३।२४]  
मनःसञ्चेतना ऽपि चेह स्थितये दृश्यते ।  
    
[१५३।२४-१५३।२६]  
एवं हि वर्णयन्ति दुर्भिक्षाभ्याहतेन कील पित्रा पुत्रकौ सक्तव इति भस्मना भस्त्रां परिपूर्य कीलके आसज्याश्वासितौ ।  
    
[१५३।२६-१५३।२७]  
तौ च तां परिकल्पयन्तौ चिरमप्यासितौ केनापि चोद्घाटितायां भस्मेति नैराश्यमापन्नौ व्यापन्नाविति ।  
    
[१५३।२७-१५४।०२]  
पुनश्च महासमुद्रे भग्नयानपात्राः पुरुषाः स्थलमिति महान्तं फेनपिण्डं प्रद्रुताः आमृश्य चैनं निराशा उपरेमुरिति ।  
    
[१५४।०२-१५४।०४]  
सङ्गीतिपर्याये चोक्तं महासमुद्रादौदारिकाः प्राणिनो जलात् स्थलमभिरुह्य सिकतास्थले ऽण्डानि स्थापयित्वा सिकताभिरवष्टभ्य पुनरपि महासमुद्रे ऽवतरन्ति ।  
    
[१५४।०४-१५४।०५]  
तत्र यासां मातृणामण्डान्यारभ्य स्मृतिर्न मुष्यते तान्यण्डानि न पूतीभवन्ति यासां तु मुष्यते तानि पूतीभवन्ति ।  
    
[१५४।०५]  
तदेतन्न वर्णयन्ति सौत्रान्तिकाः ।  
    
[१५४।०५-१५४।०६]  
मा भूत् परकीयेणाहारेणाहार इति ।  
    
[१५४।०६]  
एवं तु वर्णयन्ति ।  
    
[१५४।०६-१५४।०७]  
येषामण्डानां मातरमारभ्य स्मृतिर्न मुष्यते तानि न पूतीभवन्ति ।  
    
[१५४।०७-१५४।०८]  
येषां तु मुष्यते तानि पूतीभवन्ति ।  
    
[१५४।०८]  
तस्याः स्पर्शावस्थायाः स्मरन्तीति ।  
    
[१५४।०९]  
अथ कस्माच्चत्वार एवाहाराः ।  
    
[१५४।०९-१५४।१०]  
ननु च सर्व एव सास्रवा धर्मा भवानां पोषकाः ।  
    
[१५४।१०]  
यद्यप्येतदेवं तथापि प्रधान्येनोक्तम्   
    
[१५४।११]  
इह पुष्ट्यर्थमाश्रयाश्रितयोर्द्वयम् ।  
    
[१५४।१२]  
द्वयमन्यभवाक्ष्पनिवृत्त्यर्थं यथाक्रमम् ॥ वक्क्_३।४१ ॥  
    
[१५४।१३]  
आश्रयो हि सेन्द्रियः कायः ।  
तस्य पुष्टये कवडीकाराहाराः ।  
    
[१५४।१३-१५४।१४]  
आश्रिताश्चित्तचैत्तास्तेषां पुष्टये स्पर्शः ।  
    
[१५४।१४]  
अनयोस्तावदिहोत्पन्नस्य भवस्य पोषणे प्राधान्यम् ।  
    
[१५४।१४-१५४।१६]  
मनःसञ्चेतनया पुनर्भवस्याक्षेपः आक्षिप्तस्य पुनः कर्मपरिभाविताद्विज्ञानवीजादभिनिर्वृत्तिरित्यनयोरनुत्पन्नस्य भवस्याकरणे प्राधान्यम् ।  
    
[१५४।१६]  
अतश्चत्वार उक्ताः ।  
    
[१५४।१६-१५४।१७]  
पूर्वकौ हि द्वौ धात्रीस्थानीयौ जातस्य पोषकत्वात् ।  
    
[१५४।१७]  
उत्तरौ मातृस्थानीयौ जनकत्वादिति ।  
    
[१५४।१८]  
यः कश्चित् कवडीकारः सर्वः स आहारः ।  
    
[१५४।१८-१५४।१९]  
स्यात् कवडीकारो नाहार इति चतुष्कोटिकम् ।  
    
[१५४।१९-१५४।२०]  
प्रथमा कोटिर्यं कवडीकारं प्रतीत्येन्द्रियाणामपचयो भवति महाभूतानां च परिभेदः ।  
    
[१५४।२०]  
द्वितीया कोटिस्त्रय आहाराः ।  
    
[१५४।२०-१५४।२१]  
तृतीया यं कवडीकारं प्रतीत्येन्द्रियाणामुपचयो भवति महाभूतानां च वृद्धिः ।  
    
[१५४।२१-१५४।२२]  
चतुर्थ्येतानाकारान् स्थापयित्वा ।  
    
[१५४।२२-१५४।२३]  
एवं स्पर्शदिभिरपि यथायोगं चतुःकोटिकानि कर्त्तव्यानि ।  
    
[१५४।२३-१५४।२४]  
स्यात् स्पर्शादीन् प्रतीत्येन्द्रियाणामुपचयो महाभूतानां च वृद्धिर्न च त आहाराः ।  
    
[१५४।२४]  
स्यादन्यभूमिकाननास्रवांश्च ।  
    
[१५४।२४-१५४।२५]  
यो ऽपि हि परिभुक्तो भोक्तुर्बाधामादधाति सो ऽप्याहार एव ।  
    
[१५४।२५]  
आपाते ऽनुग्रहात् ।  
    
[१५४।२५-१५४।२६]  
द्वयोर्हि कालयोराहार आहारकृत्यं करोति परिभुज्यमानो जीर्यंश्चेति वैभाषिकाः ।  
    
[१५४।२६]  
अथ कस्यां गतौ कत्याहाराः ।  
    
[१५४।२७]  
सर्वासु सर्वे ।  
एवं योनिष्वपि ।  
कथं नरकेषु कवडीकार आहारः ।  
    
[१५४।२७-१५४।२८]  
प्रदीप्तायस्पिण्डाः स्वथितं च ताम्राम् ।  
    
[१५४।२८-१५५।०१]  
यद्यूपघातको ऽप्याहारो भवति चतुःकोटिकं बाध्यते प्रकरणग्रन्थश्च "कवडीकार आहारः कतमः ।  
    
[१५५।०१-१५५।०३]  
यं कवडीकारं प्रतीत्येन्द्रियाणामुपचयो भवति महाभुतानां च वृद्धिर्यापना ऽनुयापनेति विस्तरेण यावद्विज्ञानम् ।"  
    
[१५५।०३]  
उपचयाहाराभिसन्धिवचनादविरोधः ।  
    
[१५५।०३-१५५।०४]  
अपचयाहारस्तु नरकेक्षु लक्षणप्राप्तत्वात् ।  
    
[१५५।०४]  
सो ऽपि हि जिघत्सां पिपासां हन्तुं समर्थ इति ।  
    
[१५५।०४-१५५।०५]  
अपितु प्रत्येकनरकेषु मनुष्यवत् कवडीकाराहारसद्भावाद्युक्तं पाञ्चगतिकत्वम् ।  
    
[१५५।०५-१५५।०७]  
उक्तं भगवता "यश्च बाह्यकानामृषीणां कामेभ्यो वीतरागाणां शतं भोजयेद्यश्चैकं जम्बूषण्डगतं पृथगजनम् ।  
    
[१५५।०७]  
अतो दानादिदं दानं महाफलतरमि"ति ।  
    
[१५५।०७-१५५।०८]  
को ऽयं जम्बूषण्डगतो नाम पृथग्जनः ।  
    
[१५५।०८]  
जम्बूद्वीपनिवासिनः कुक्षिमन्त इत्येके ।  
    
[१५५।०८-१५५।०९]  
तदेतन्न युक्तमेकमिति वचनात् ।  
    
[१५५।०९]  
कश्चात्र विशेषः ।  
    
[१५५।०९-१५५।१०]  
स्याद्यदि भूयसः पृथग्जनान् भोजयित्वा भूयः पुण्यं स्यात् नाल्पीयसो वीतरागानिति ।  
    
[१५५।१०]  
सन्निकृष्टो बोधिसत्त्व इत्यपरे ।  
    
[१५५।११]  
तदेतन्न वर्णयन्ति "बहुतरं हि तस्मै दत्वा पुण्यं नार्हत्कोटिभ्य" इति ।  
    
[१५५।११-१५५।१२]  
अतो निर्वेधभागीयलाभी पृथग्जन एषोऽभिप्रेतः इति वैभाषिकाः ।  
    
[१५५।१२-१५५।१३]  
नत्वियमन्वर्था सञ्ज्ञा नापिक्वचित्परिभाषिता सूत्रे शास्त्रे वा ।  
    
[१५५।१३-१५५।१४]  
जम्बूषण्डगतो निर्वेधभागीयलाभीति परिकल्प एवायं केवलः ।  
    
[१५५।१४]  
बोधिसत्त्व एव त्वेषु जम्बूद्वीपषण्डेषु निषण्णो युज्यते ।  
    
[१५५।१४-१५५।१५]  
स हि पृथग्जन कामवैराग्यसम्बन्धेन तदानीं तेभ्यो विशिष्यमाण उक्त इति ।  
    
[१५५।१५-१५५।१६]  
अनन्तेभ्यो ऽपि हि स तेभ्यो विशिष्यमाणः ।  
    
[१५५।१६]  
शतग्रहणं तु पूर्वाधिकारात् ।  
    
[१५५।१६-१५५।१७]  
इत्थं चैतदेवं यदेवं पर्युदस्य बाह्यकेभ्य एव स्रोतापत्ति फलप्रतिपन्नकं विशेषयाम्बभूव ।  
    
[१५५।१७-१५५।१८]  
अन्यथा हि जम्बूषण्डगतादेव व्यशेषयिष्यत् ।  
    
[१५५।१८-१५५।१९]  
उक्तो यथा सत्त्वानां प्रतीत्यसमुत्पादो यथावस्थितिश्च्युतिरप्युक्ता यथायुःक्षयादिभिः ।  
    
[१५५।२०]  
इदमिदानीं वक्तव्यम् ।  
कतमस्मिन् विज्ञाने वर्तमाने च्युत्युपपत्ती भवत इत्याह   
    
[१५५।२१]  
छेदसन्धान वैराग्यहानिच्युत्युपपत्त्यः ।  
    
[१५५।२२]  
मनोविज्ञान एवेष्टाः   
    
[१५५।२३-१५५।२४]  
कुशलल्मूलसमुच्छेदः कुशलमूलप्रतिसन्धानं धातुभूमिवैराग्यं परिहाणिश्च्युतिरुपपत्तिश्च ।  
    
[१५५।२४]  
एते षट् धर्मा मनोविज्ञान एवेष्यन्ते नान्यत्र ।  
    
[१५५।२४-१५५।२५]  
उपपत्तिवचनादन्तराभवप्रतिसन्धिरप्युक्तरूपो वेदितव्यः ।  
    
[१५५।२५]  
वेदनायां तु   
    
[१५६।०१]  
उपेक्षायां च्युतोद्भवौ ॥ वक्क्_३।४२ ॥  
    
[१५६।०२]  
च्युतिरेव च्युतमुपपत्तिरुद्भवः ।  
    
[१५६।०२-१५६।०३]  
एतावदुःखासुखायां वेदनायां भवतस्तस्या अपटुत्वात् ।  
    
[१५६।०३]  
इतरे हि वेदने पट्व्यौ ।  
न च पटुविज्ञाने च्युत्युपपत्ती युज्येते ।  
    
[१५६।०३-१५६।०४]  
तत्रापि च मनोविज्ञाने ऽपि   
    
[१५६।०५]  
नैकाग्राचित्तयोरेतौ   
    
[१५६।०६]  
च्युतोद्भवाविति वर्तते ।  
नहि समाहितचित्तस्यास्ति च्युतिरुपपत्तिर्वा ।  
    
[१५६।०६-१५६।०७]  
विसभागभूमिकत्वादभिसंस्कारिकत्वादनुग्राहकत्वाच्च ।  
    
[१५६।०७-१५६।०८]  
नाप्यचित्तस्य सा नह्यचित्तक उपक्रमितुं शस्येत ।  
    
[१५६।०८-१५६।०९]  
यदा चास्याश्रयो विपरिणन्तुमारभते तदावश्यमस्य तदाश्रयप्रतिबद्धं चित्तं सम्मुखीभूय पश्चात् प्रच्यवेत नान्यथा ।  
    
[१५६।०९-१५६।१०]  
उपपत्तौ च चित्तच्छेदहेत्वभावाद्विना च क्लेशेनानुपपत्तेरयुक्तमचित्तकत्वम् ।  
    
[१५६।११]  
मरणभवस्त्रिप्रकार इत्युक्तम् ।  
अर्हस्तु   
    
[१५६।१२]  
निर्वात्यव्याकृतद्वये ।  
    
[१५६।१३]  
ऐर्यापथिके विपाकचित्ते वा ।  
अस्ति चेत्कामधातौ विपाक उपेक्षा ।  
    
[१५६।१३-१५६।१४]  
नास्ति चेदैर्यापथिक एव ।  
    
[१५६।१४]  
किमर्थमव्याकृट एव नान्यस्मिन् ।  
    
[१५६।१४-१५६।१५]  
तद्वि चित्तच्छेदानुकूलं दुर्बलत्वात् ।  
    
[१५६।१६]  
अथ म्रियमाणस्य कस्मिन् शरीरप्रदेशे विज्ञानं निरुध्यते ।  
    
[१५६।१६-१५६।१७]  
सकृन्मरणे समनस्कं कायेन्द्रियं सहसाऽन्तर्दीयते ।  
    
[१५६।१७]  
यदि तु क्रमेण च्यवते ततः   
    
[१५६।१८]  
क्रमच्युतौ पादनाभिहृदयेषु मनश्च्युतिः ॥ वक्क्_३।४३ ॥  
    
[१५६।१९]  
अधोनृसुरगाजानां   
    
[१५६।२०]  
अधो गच्छन्तीत्यधोगा अपायगामिनः ।  
नृन् गच्छन्तीति नृगा मनुष्यगामिनः ।  
    
[१५६।२०-१५६।२१]  
सुरान् गच्छन्तीति सुरगा देवगामिनः ।  
    
[१५६।२१-१५६।२२]  
तेषां यथासङ्ख्यं पादयोर्नाभ्यां हृदये च विज्ञानं सन्निरुध्यते ।  
    
[१५६।२२]  
न पुनर्जायन्त इत्यजा अर्हन्तः ।  
तेषामपि हृदये विज्ञानं निरुध्यते ।  
    
[१५६।२३]  
मूर्ध्नीत्यपरे ।  
    
[१५६।२३-१५६।२४]  
कायेन्द्रियस्य तेषु निरोधात् कायेन्द्रियं हि म्रियमाणस्य तप्त इवोपले जलं निष्ठ्यूतं सङ्कोचमापद्यमानं पादादिष्वन्तर्धीयत इति ।  
    
[१५६।२४-१५६।२५]  
एवं च पुनः क्रमेण मरणम् ।  
    
[१५६।२५]  
प्राणिनां प्रायेण मर्मच्छेदवेदनाभ्यां हतानां जायते ।  
    
[१५६।२६]  
मर्मच्छेदस्त्वबादिभिः ।  
    
[१५६।२७]  
शरीरप्रदेशाः केचिदुपहन्यमाना मरणमानयन्ति ।  
    
[१५६।२७-१५७।०१]  
ते ह्येतदुच्यन्ते मर्माणीति ।  
    
[१५७।०१-१५७।०३]  
तानि चाप्तेजोवायुधातूनामन्यतमेनातिप्रायं गतेन निशितशस्त्रसम्पातस्यर्धिनाडीतीब्राभिर्वेदनाभिः छिद्यन्त इव न च पुनस्तानि काष्ठादिवच्छिद्यन्ते छिन्नबद्वा पुनर्न चेष्टन्त इति च्छिन्नान्युच्यन्ते ।  
    
[१५७।०३-१५७।०४]  
कस्मान्न पृथिवीधातुना ।  
    
[१५७।०४]  
चतुर्थदोषाभावात् ।  
वातपित्तश्लेष्माणो हि त्रयो दोषाः ।  
    
[१५७।०४-१५७।०५]  
ते चाप्तेजोवायुधातुप्रधाना यथायोगमिति ।  
    
[१५७।०५]  
भाजनलोकसंवर्त्तनीसाधर्म्येणेत्यपरे ।  
    
[१५७।०५-१५७।०६]  
देवेषु नास्ति मर्मच्छेदः ।  
    
[१५७।०६]  
किं तु च्यवनधर्मणो देवपुत्रस्य पञ्चोपनिमित्तानि प्रादुर्भवन्ति ।  
    
[१५७।०७-१५७।०९]  
वस्त्राणामाभरणानां च मनोज्ञः शब्दो निश्चरति शरीरप्रभा मन्दीभवति स्नातस्योदबिन्दवः काये सन्तिष्ठन्ते चपलात्मना ऽप्येकत्र विषये बुद्धिरवतिष्ठते उन्मेषनिमेषौ चाक्ष्णोः सम्भवतः ।  
    
[१५७।०९]  
एतानि तु व्यभिचारीणि ।  
    
[१५७।०९-१५७।१०]  
पञ्च पुनर्निमित्तानि मरणं नातिवर्त्तन्ते ।  
    
[१५७।१०-१५७।११]  
वासांसि क्लिश्यन्ति माला म्लायन्ति कक्षाभ्यां स्वेदो मुच्यते दौर्गन्ध्यं कायेऽवक्रामति स्वे चासने देवपुत्रो नाभिरमते ।  
    
[१५७।११-१५७।१२]  
सोऽयं सत्त्वलोक एवमुत्पद्यमानस्तिष्ठन् च्यवमनश्च त्रिषु राशिषु स्थापितो भगवता ।  
    
[१५७।१२-१५७।१३]  
त्रयो राशयः ।  
    
[१५७।१३-१५७।१४]  
सम्यक्त्वनियतो राशिर्मिथ्यात्वनियतो राशिरनियतो राशिरिति ।  
    
[१५७।१४]  
तत्र पुनः   
    
[१५७।१५]  
सम्यङ्मिथ्यात्वनियता आर्यानन्तर्यकारिणः ॥ वक्क्_३।४४ ॥  
    
[१५७।१६]  
"सम्यक्त्वं कतमत् ।  
    
[१५७।१६-१५७।१७]  
यत्तत्पर्यादाय रागप्रहाणं पर्यादाय द्वेषप्रहाणं पर्यादाय मोहप्रहाणं पर्यादाय सर्वक्लेशप्रहाणमिदमुच्यते सम्यक्त्व"मिति सूत्रम् ।  
    
[१५७।१७]  
आर्याः कतमे ।  
    
[१५७।१८]  
येषामनास्रवो मार्ग उत्पन्नः ।  
आराद्याताः पापकेभ्यो धर्मेभ्य इत्यार्याः ।  
    
[१५७।१८-१५७।१९]  
आत्यन्तिकविसंयोगप्राप्तिलाभात् ।  
    
[१५७।१९-१५७।२०]  
एते हि क्लेशक्षये नियतत्वात् सम्यक्त्वनियताः मोक्षभागीयलाभिनो ऽप्यवश्यं परिनिर्वाणधर्माण इति ।  
    
[१५७।२०]  
कस्मान्न सम्यक्त्वे नियताः ।  
    
[१५७।२१]  
ते हि मिथ्यात्वेऽपि नियता भवेयुः ।  
    
[१५७।२१-१५७।२२]  
न च ते कालनियमेन सम्यक्त्वे नियता यथा सप्तकृत्वः परमादयः ।  
    
[१५७।२२]  
मिथ्यात्वं कतमत् ।  
    
[१५७।२२-१५७।२३]  
नरकाः प्रेतास्तिर्यञ्च इदमुच्यते मिथ्यात्वम् ।  
    
[१५७।२३]  
तत्रानन्तर्यकारिणो नरके नियतत्वान्मिथ्यात्वनियताः ।  
    
[१५७।२३-१५७।२४]  
नियतेभ्योऽन्येऽनियता इति सिद्धम् ।  
    
[१५७।२४]  
प्रत्ययापेक्षं हि तेषामुभयभाक्त्वमनुभयभाक्त्वं च ।  
    
[१५७।२५]  
उक्तः सत्त्वलोको भाजनलोक इदानीं वक्तव्यः ।  
    
[१५७।२६-१५७।२७]  
तत्र भाजनलोकस्य सन्निवेशमुशन्त्यधः ।  
लक्षषोडशकोद्वेधमसङ्ख्यं वायुमण्डलम् ॥ वक्क्_३।४५ ॥  
    
[१५८।०१]  
त्रिसाहस्रमहासाहस्रलोकधातोरेवं सन्निवेशमिच्छन्ति ।  
    
[१५८।०१-१५८।०२]  
यदुताकाशष्प्रतिष्ठमधस्ताद्वायुमण्डलमभिनिर्वृत्तं सर्वसत्त्वानाम् ।  
    
[१५८।०२-१५८।०४]  
कर्माधिपत्येन तस्य योजनलक्षाणां षोडशकमुद्वेधः परिणाहेनासङ्ख्यं तथा च दृढम्ं यन्महालग्नोऽपि वज्रेण भेत्तुमशक्तः ।  
    
[१५८।०४]  
तस्योपरिष्टात्   
    
[१५८।०५]  
अपामेकादशोद्वेधं सहस्राणि च विंशतिः ॥  
    
[१५८।०६]  
मण्डलमिति वर्त्तते ।  
    
[१५८।०६-१५८।०७]  
तस्मिन् वायुमण्दले सत्त्वानां कर्मभिर्मेघाः सम्भूयाक्षमात्राभिर्धाराभिरभिवर्षन्ति ।  
    
[१५८।०७]  
तत् भवत्यषां मण्डलम् ।  
    
[१५८।०७-१५८।०८]  
तस्य योजनानामेकादशलक्षाण्यूर्ध्वेऽधो विंशतिश्च सहस्राणि ।  
[१५८।०८]  
कथं ता आपो न तिर्यङ्ग्विस्रवन्ति ।  
    
[१५८।०८-१५८।०९]  
सत्त्वानां कर्माधिपत्येन ।  
    
[१५८।०९-१५८।१०]  
यथा हि भुक्तं पीतमन्नं पानं च नापक्वं पक्वाशयमापतती त्येके ।  
    
[१५८।१०]  
कुसूलन्यायेन वायुना सन्धार्यन्त इति निकायान्तरीयाः ।  
    
[१५८।१०-१५८।१२]  
ताश्च पुनरापः सत्त्वानां कर्मप्रभावसम्भूतैर्वायुभिरावर्त्यमाना उपरिष्टात्काञ्चनीभवन्ति पक्वक्षीरीशरीभावयोगेन ।  
    
[१५८।१२]  
तत् भवत्यषां मण्डलम् ।  
    
[१५८।१३]  
अष्टलक्षोच्छ्रयं पश्चाच्छेषं भवति काञ्चनम् ॥ वक्क्_३।४६ ॥  
    
[१५८।१४]  
किं च शेषम् ।  
त्रयो लक्ल्षाः सहस्राणि च विंशतिः ।  
    
[१५८।१४-१५८।१५]  
सा काञ्चनमयी मही भवत्यपामुपरिष्टात् उक्तो जलकाञ्चनमण्डलोच्छ्रायः ।  
    
[१५८।१६-१५८।१७]  
तिर्यक् त्रीणि सहस्राणि सार्धं शतचतुष्टयम् ।  
लक्षद्वादशकं चैव जलकाञ्चनमण्डलम् ॥ वक्क्_३।४७ ॥  
    
[१५८।१८]  
समानं ह्येतदुभयं विस्तारतः ।  
    
[१५८।१९]  
समन्ततस्तु त्रिगुणं   
    
[१५८।२०-१५८।२१]  
समन्ततः परिक्षेपेण तु परिगण्यमानं त्रिगुणं जायते षट्त्रिंशल्लक्षा दशसहस्राणि सार्धानि च त्रीणि शतानि योजनानाम् ।  
    
[१५८।२१-१५८।२२]  
यच्च तत्काञ्चनमयं महीमण्डलमपामुपरिष्टात् सन्निविष्टं   
    
[१५८।२३-१५८।२४]  
तत्र मेरुर्युगन्धरः ।  
ईशाधारः खदिरकः सुदर्शनगिरिस्तथा ॥ वक्क्_३।४८ ॥  
    
[१५९।०१]  
अश्वकर्णो विनितको निमिन्धरगिरिः   
    
[१५९।०२]  
इतीमे काञ्चनमण्डलप्रतिष्ठा अष्टौ महापर्वताः ।  
मध्ये सुमेरुः ।  
    
[१५९।०२-१५९।०३]  
शेषाः सुमेरुपरिचायावस्थिताः ।  
    
[१५९।०३-१५९।०४]  
तस्यान्यसप्तपर्वतप्राकारपरिक्षिप्तस्य यो बाह्यः पर्वते निमिन्धरगिरिः ।  
    
[१५९।०५]  
ततः ।  
    
[१५९।०६]  
द्वीपाः   
    
[१५९।०७]  
ततो बहिश्चत्वारो द्वीपाः ।  
तेभ्यः पुनः   
    
[१५९।०८]  
बहिश्चक्रवाडः   
    
[१५९।०९]  
तेन चातुर्द्विपकश्चक्रीकृतः ।  
तेषां तु   
    
[१५९।१०]  
सप्त हैमाः स आयसः ॥ वक्क्_३।४९ ॥  
    
[१५९।११]  
युगन्धरादयः सप्त पर्वताः सौवऋणाश्चक्रवाडः शस्त्रकः ।  
    
[१५९।१२]  
चतूरत्नमयो मेरुः   
    
[१५९।१३]  
सुवर्णमयो रूप्यमयो वैदूर्यमयः स्फटिकमयश्च यथासङ्ख्यं चतुर्षु पार्श्वेषु ।  
    
[१५९।१३-१५९।१४]  
यच्च यन्मयं पार्श्वं सुमेरोस्तस्यानुभावेन तद्वर्ण तस्यां दिशि नभो दृश्यते ।  
    
[१५९।१४-१५९।१५]  
जाम्बूद्वीपकमस्य पार्श्वं वैदूर्यमयं वर्णयन्ति ।  
    
[१५९।१५-१५९।१६]  
तस्येह प्रभानुरागेण वैदूर्यमयं नभो दृश्यत इति ।  
    
[१५९।१७]  
अथ कथं तेषां सम्भवः ।  
    
[१५९।१७-१५९।१८]  
काञ्चनमय्यां पृथिव्यां पुनर्वारिधारा अतिपतन्ति ।  
    
[१५९।१८-१५९।१९]  
ता ह्यापो नानाविधबीजगर्भा बहुविधप्रभावभिन्नैर्वायुभिर्मथ्यमानास्तां तां जातिं परिणमयन्ति ।  
    
[१५९।१९-१५९।२०]  
एवं च पुनः परिणमयन्ति यद्भिन्नजातीयस्य कार्यविशेषोत्पत्तावसमवधानेन प्रत्ययीभवन्ति ।  
    
[१५९।२०-१५९।२१]  
न तु खलु यथा साङ्ख्यानां परिणामः ।  
    
[१५९।२१]  
कथं च साङ्ख्यानां परिणामः ।  
    
[१५९।२१-१५९।२२]  
अवस्थितस्य द्रव्यस्य धर्मान्तरनिवृत्तौ धर्मान्तरप्रादुर्भाव इति ।  
    
[१५९।२२]  
कश्चात्र दोषः ।  
    
[१५९।२२-१५९।२३]  
स एव हि धर्मी न संविद्यते यस्यावस्थितस्य धर्माणां परिणामः कस्प्येत ।  
    
[१५९।२३-१५९।२४]  
कश्चैंवमाह धर्मेभ्योऽन्यो धर्मीति ।  
    
[१५९।२४]  
तस्यैव तु द्रव्यस्यान्यथीभावमात्रं परिणामः ।  
    
[१५९।२४-१५९।२५]  
एवमप्ययुक्तम् ।  
    
[१५९।२५]  
किमत्रायुक्तम् ।  
तदेव चेदं न चेदं तथेति अपूर्वैषा वायो युक्तिः ।  
    
[१५९।२५-१५९।२६]  
एवं च पुनः सम्भूताः सुवर्णादयः कर्मप्रभावात् प्रेरितैर्वायुभिः समाहृत्य राशीक्रियन्ते ।  
    
[१५९।२६-१५९।२७]  
त एते पर्वताश्च भवन्ति द्वीपाश्च ।  
    
[१५९।२७]  
ते पुनः सुमेवदयश्चक्रवाडपर्यन्ताः पर्वताः   
    
[१६०।०१]  
जलेऽशीतिसहस्रके ।  
    
[१६०।०२]  
मग्नाः   
    
[१६०।०३]  
काञ्चनमय्याः पृथिव्या उपर्यशीतिय्योजनसहस्राण्युदकं तत्र ते मग्नाः ।  
    
[१६०।०४]  
ऊर्ध्वं जलात् मेरुर्भूयो ऽशीतिसहस्रकः ॥ वक्क्_३।५० ॥  
    
[१६०।०५]  
इति हि मेरोः षष्टि योजनशतसहस्रं समुच्छ्रयः ।  
    
[१६०।०६]  
अर्धार्धहानिरष्टासु   
    
[१६०।०७]  
जलादूर्ध्वं यावान्सुमेरुस्ततोऽर्धेन युगन्धरश्चत्वारिंशद्योजनसहस्राणि ।  
    
[१६०।०७-१६०।०९]  
ततो ऽर्धेन ईशाधर इत्येवमन्येष्वप्यर्धार्धहानिर्वेदितव्या यावन्निमिन्धरार्धेनार्धत्रयोदशोत्तराणि त्रीणि योजनशतानि चक्रवाडः ।  
    
[१६०।१०]  
समोच्छ्रायघनाश्च ते ।  
    
[१६०।११]  
यावानेव चैषां जलादूर्ध्वं समुच्छ्रायस्तावानेव घनो विस्तार इत्यर्थः ।  
    
[१६०।१२]  
शीताः सप्तान्तराण्येषां   
    
[१६०।१३-१६०।१४]  
एषां च निमिन्धरान्तनां पर्वतानां सप्तान्तराणि सप्त शीता उच्यन्ते पूर्णा अष्टाङ्गोपेतस्य पानीयस्य ।  
    
[१६०।१४-१६०।१५]  
तद्धि पानीयं शीतलं च स्वादु च लघु च मृदु चाच्छं च निष्प्रतिकं च पिबतश्च कण्ठं न क्षिणोति पीतं च कुक्षिं न व्याबाधते ।  
    
[१६०।१६]  
तासां च पुनः   
    
[१६०।१७]  
आद्याशीतिसहस्रिका ॥ वक्क्_३।५१ ॥  
    
[१६०।१८]  
सुमेरुयुगन्धरान्तरं प्रथमा शीता ।  
अशीतिर्योजनसहस्राणि वैपुल्येन ।  
    
[१६०।१९]  
आभ्यन्तरः समुद्रोऽसौ   
    
[१६०।२०]  
द्वौ हि समुद्रावाभ्यन्तरो बाह्यश्च ।  
तदाऽसौ शीताऽभ्यन्तरः समुद्रः   
    
[१६०।२१]  
त्रिगुणः स तु पार्श्वतः ।  
    
[१६०।२२]  
अशीतिर्योजनसहस्राण्यस्य वैपुल्यमुक्तम् ।  
    
[१६०।२२-१६०।२३]  
पार्श्वतस्रिगुणो भवति युगन्धरतीरेण गण्यमानः चत्वारिंशत् सहस्राणि लक्षद्वयं च ।  
    
[१६१।०१]  
अर्धार्धेनापराः शीताः   
    
[१६१।०२-१६१।०३]  
युगन्धरस्येषाधारस्य चान्तरं द्वितीया शीता अर्धेन प्रथमायाश्चत्वारिंशत् योजनसहस्राणि ।  
    
[१६१।०३-१६१।०४]  
ततो ऽर्धेन पुनस्तृतीयेत्येवमर्धार्धेनापराः शीताः भवन्ति ।  
    
[१६१।०४]  
यावदर्धत्रयोदशशतानि सप्तमी शीता ।  
    
[१६१।०४-१६१।०५]  
दैर्ध्यं तु तासां न परिसङ्ख्यातमतिबहुप्रकर्षविसर्पणात् ।  
    
[१६१।०६]  
शेषं बाह्यो महोदधेः ॥ वक्क्_३।५२ ॥  
    
[१६१।०७]  
किं शेषम् ।  
निमिन्धरचक्रवाडयोरन्तरम् ।  
    
[१६१।०७-१६१।०८]  
तद्धि बाह्यो महासमुद्रो लवणं पूर्णः ह्षारोदकस्य ।  
    
[१६१।०८]  
स खलु विस्तारेण योजनानां   
    
[१६१।०९]  
लक्षत्रयं सहस्राणि विंशतिर्द्वे च   
    
[१६१।१०]  
तत्र चत्वारो द्वीपाश्चतुर्षु सुमेरुपार्श्वेषु ।  
    
[१६१।११]  
तत्र तु ।  
    
[१६१।१२]  
जम्बूद्वीपो द्विसाहस्रस्त्रिपार्श्वः शकटाकृतिः ॥ वक्क्_३।५३ ॥  
    
[१६१।१३]  
साहस्राणि त्रीणि पार्श्वान्यस्य शकटस्येवाकृतिः ।  
    
[१६१।१३-१६१।१५]  
तस्य च मध्ये काञ्चनमय्यां पृथिव्यां वज्रासनमभिनिर्वृत्तं यस्मिन्निषद्य सर्वे बोधिसत्त्वा वज्रोपमं समाधिमुत्पादयन्ति ॥  
    
[१६१।१५]  
नहि तमन्य आश्रयः प्रदेशो वा सोढुं समर्थः ।  
    
[१६१।१६]  
सार्धत्रियोजनं त्वेकं   
    
[१६१।१७]  
च्तुर्थमस्य पार्श्वं सार्धानि त्रीणि योजनानि ।  
अत एव ह्यसौ शकटाकृतिः ।  
    
[१६१।१८]  
प्राग्विदेहोऽर्धचन्द्रवत् ।  
    
[१६१।१९]  
इतः पूर्वेण सुमेरुपार्श्वे पूर्वं विदेहो द्वीपः ।  
सो ऽर्धचन्द्र इवाभिनिर्वृत्तः ।  
    
[१६१।१९-१६१।२०]  
परिमाणतस्तु   
    
[१६१।२१]  
पार्श्वत्रयं तथा ऽस्य   
    
[१६१।२२]  
यथा जम्बूद्वीपस्य द्वे द्वे योजनसहस्रे ।  
    
[१६१।२३]  
एकं सार्धं त्रिशतयोजनम् ॥ वक्क्_३।५४ ॥  
    
[१६१।२४]  
चतुर्थं पार्श्वं सार्धानि त्रीणि योजनशतानि ।  
    
[१६१।२५]  
गोदानीयः सहस्राणि सप्त सार्धानि मण्डलः ।  
    
[१६२।०१-१६२।०२]  
इतः पश्चिमेन सुमेरुपार्श्वे ऽपरगोदानीयो द्वीपः सार्धानि सप्त योजनसहस्राणि साकल्येन ।  
    
[१६२।०२]  
मण्डलश्चासौ पूर्णचन्द्रवत् ।  
    
[१६२।०३]  
सार्धे द्वे मध्यमस्य   
    
[१६२।०४]  
मध्यमस्यार्धतृतीये योजनसहस्रे ।  
    
[१६२।०५]  
अष्टौ चतुरस्रः कुरुः समः ॥ वक्क्_३।५५ ॥  
    
[१६२।०६]  
इह उत्तरेण सुमेरुपार्श्वे उत्तरकुरुद्वीपः ।  
    
[१६२।०६-१६२।०७]  
सो ऽष्टौ योजनसहस्राणि साकल्येन चतुरस्रः ।  
    
[१६२।०७]  
कृत्यापीठिकावत् ।  
    
[१६२।०७-१६२।०८]  
सर्वेषु च पार्श्वेषु समो यथैकं पार्श्वं द्वियोजनसहस्रे ।  
    
[१६२।०८]  
तथा ऽन्यानि स्तोकमपि नाधिकम् ।  
    
[१६२।०८-१६२।०९]  
यश्च द्वीपो यदाकृतिस्तदाकृतीन्येव तत्र मनुष्याणां मुखानि ।  
    
[१६२।१०]  
तेषां खलु द्वीपानामन्तराले ऽन्तरद्वीपा अभिनिर्वृत्ताः ।  
    
[१६२।१०-१६२।११]  
के पुनस्ते कति चेत्याह   
    
[१६२।१२-१६२।१३]  
देहा विदेहाः कुरवः कौरवाश्चामरावराः ।  
अष्टौ तदन्तरद्ब्वीपा गाठा उत्तरमन्त्रिणः ॥ वक्क्_३।५६ ॥  
    
[१६२।१४]  
तत्र देहविदेहौ पूर्वविदेहपरिवारौ ।  
कुरुकौरवौ उत्तरकुरोः ।  
    
[१६२।१४-१६२।१५]  
गाठोत्तरमन्त्रिणावपरगोदानीयस्य ।  
    
[१६२।१५]  
चामरावरौ जम्बूद्वीपस्य ।  
सर्वे मनुष्यैरावासिताः ।  
    
[१६२।१५-१६२।१६]  
एको राक्षसैरित्यपरे ।  
    
[१६२।१७]  
इहोत्तरेण कीटाद्रिनवकाद्धिमवान्   
    
[१६२।१८-१६२।१९]  
इहैव जम्बूद्वीपे उत्तरेणास्य जम्बूद्वीपस्य कृष्णपर्वतास्त्रयस्तानतिक्रम्यापरे त्रयः पुनश्च त्रय इति नवभ्यः कीटपर्वतेभ्यः परेण हिमवान् पर्वतः ।  
    
[१६२।२०]  
ततः ।  
    
[१६२।२१]  
पञ्चाशद्विस्तृतायामं सरो ऽर्वाग्गन्धमादनात् ॥ वक्क्_३।५७ ॥  
    
[१६२।२२-१६२।२३]  
तस्माद्धिमवतः परेणानवतप्तं नाम सरो गन्धमादनादर्वाक् यतश्चतस्रो नद्यः स्रव्न्ति गङ्ग सिन्धुः शीता वक्षुश्च ।  
    
[१६२।२३-१६२।२४]  
तस्य पञ्चाशद्योजनानि विस्तारः पञ्चाशदायामः ।  
    
[१६२।२४]  
पूर्णमष्टाङ्गस्याङ्गोपेतस्याम्भसः ।  
    
[१६२।२४-१६२।२५]  
दुर्गमं च मनुअष्याणामनृद्धिमताम् ।  
    
[१६२।२५-१६२।२६]  
तस्यैव चान्तिके जम्बूरभिनिर्वृत्ता मधुरस्वादूनि यस्याः फलानि तस्या अधिकारेणायं जम्बूद्वीप इति ख्यातः ।  
    
[१६२।२६-१६२।२७]  
तत्फलाधिकारेण वा जम्बूद्वीप इति ।  
    
[१६२।२८]  
नरकाः कस्मिन्नवकाशे कियत्प्रमाणाश्च ।  
    
[१६३।०१]  
अधः सहस्रैविंशत्या तन्मात्रो ऽवीचिरस्य हि ।  
    
[१६३।०२-१६३।०३]  
अस्यैव जम्बूद्वीपस्याधो विंशत्या योजनसहस्रैरवीचिर्महानरको विंशतिसहस्रप्रमाण एवोद्वेधविस्ताराभ्यामेवमस्याधरतलमितश्चत्वारिंशता योजनसहस्रैर्भवति ।  
    
[१६३।०३-१६३।०४]  
दुःखनिरन्तरत्वादवीचिः ।  
    
[१६३।०४-१६३।०५]  
अन्येषु सान्तरं दुःखम् तद्द्यथा सञ्जीवे च्छिन्नावभिन्नसम्पिष्टशरीराणां शीतला वायवो वान्ति पुनरपि तान् सत्त्वान् सञ्जीवयन्ति ।  
    
[१६३।०५-१६३।०६]  
अत एव सञ्जीवः ।  
    
[१६३।०६]  
नास्मिन् सुखवीचिरस्तीत्यवीचिरित्यपरे ।  
    
[१६३।०६-१६३।०७]  
अन्येष्वपि सुखा वेदना विपाको नास्ति ।  
    
[१६३।०७]  
नैः ष्यन्दिकी न वार्यते ।  
    
[१६३।०८]  
तदूर्ध्वं सप्त नरकाः   
    
[१६३।०९]  
तस्मादवीचेरूर्ध्वं सप्त नरकाः उपर्युपरि सन्निविष्टाः ।  
    
[१६३।०९-१६३।१०]  
प्रतापनस्तापनो महारौरवो रौरवः सङ्घातः कालसूत्रः सञ्जीवश्च ।  
    
[१६३।१०]  
अवीचिपार्श्वेष्वित्यपरे ।  
ते पुनः   
    
[१६३।११]  
सर्वे ऽष्टौ षोडशोत्सदाः ॥ वक्क्_३।५८ ॥  
    
[१६३।१२]  
उक्तं हि भगवता   
    
[१६३।१३-१६३।१४]  
"इत्येते नरका अष्टावाख्याता दुरतिक्रमाः ।  
रौद्रकर्मभिराकीर्णाः प्रत्येकं षोडशोत्सदाः ॥  
    
[१६३।१५-१६३।१६]  
चतुस्कन्धाश्चतुर्द्वारा विभक्ता भागशो ऽसिताः ।  
अयःप्राकारपर्यन्ता अयसा प्रतिवर्जिताः ॥  
    
[१६३।१७-१६३।१८]  
तप्ता चैवायसी भुमिर्ज्वलिता तेजसा युता ।  
अनेकयोजनशता स्फुटा तिष्ठति अर्च्चिषे"ति ।  
    
[१६३।१९]  
षोडशोत्सदाः कतमे ।  
    
[१६३।२०]  
कुकूलं कुणपं चाथ क्षुरमार्गादिकं नदी ।  
    
[१६३।२१]  
तेषां चतुर्दिशं ।  
    
[१६३।२२]  
द्वारे द्वारे तेषां चत्वार उत्सदाः ।  
कुकूलं जानुमात्रम् ।  
    
[१६३।२२-१६३।२३]  
यत्र तेषां सत्त्वानां निक्षिप्ते संशीर्यते त्वङ्मांसशोणितमुत्क्षिप्ते पादे पुनरपि सञ्जायते त्वङ्मांसशोणितम् ।  
    
[१६३।२४-१६३।२५]  
कुणपं गूथमृत्तिका यत्र न्यङ्कुटा नाम प्राणिनः प्रतिवसन्ति सर्वश्वेताः कृष्णशिरसः सूचिमुखास्तेषां सत्त्वानां यावदस्थीनि भिन्दन्ति ।  
    
[१६३।२५-१६४।०१]  
क्षुरधाराचितो महापथः यत्र तेषां सत्त्वाना मन्वाक्रामतां निक्षिप्ते पादे सञ्छिद्यते त्वङ्मांसशोणितमिति पूर्ववत् ।  
    
[१६४।०१-१६४।०२]  
असिपत्रवनं यत्र तेषां सत्त्वानां तीक्ष्णा असयः सन्निपतन्ति अङ्गप्रत्यङ्गान्यवकृन्तन्ति श्यामशबलाश्च श्वानो भक्षयन्ति ।  
    
[१६४।०२-१६४।०३]  
अयःशाल्मलीवनं तीक्ष्णषोड्शाङ्गुलकण्टकम् ।  
    
[१६४।०३-१६४।०४]  
तेषां सत्त्वानामभिरोहतां कण्टका अवाङ्मुखीभवन्तः कायं भिन्दन्ति अवतरतां चोर्ध्वीभवन्तः ।  
    
[१६४।०४-१६४।०५]  
अयस्तुण्डाश्च वायसा अक्षीण्युत्पाट्योत्पाट्य भक्षयन्ति ।  
    
[१६४।०५-१६४।०६]  
तदेतत् क्षुरमार्गादिक त्रयं शस्त्राभिनिपातं सामान्यादेकीक्रियन्ते ।  
    
[१६४।०६-१६४।०८]  
चतुर्थ उत्सदो नदी वैतरणि पूर्ण तप्तस्य क्षारोदकस्य यस्यां ते सत्त्वा असिशक्तिप्रासहस्तैः पुरुषैरुभाभ्यां तीराभ्यां प्रतिवार्यमाणा ऊर्ध्वमपि गच्छन्तः स्विद्यन्ते पच्यन्ते अधस्तिर्यगपि गच्छन्तः स्विद्यन्ते पच्यन्ते ।  
    
[१६४।०९]  
तद्यथा बहूदकायां स्थाल्यामग्नावधिश्रितायां तिलतण्डुइलादयः ।  
    
[१६४।०९-१६४।१०]  
सा हि महानरकस्य परिखेवोत्पन्ना ।  
    
[१६४।१०]  
त एते चत्वार उत्सदा दिग्भेदेन षोडशोच्यन्ते ।  
    
[१६४।११]  
अधिकयातनास्थानित्वादुत्सदाः इत्युच्यन्ते ।  
नरकेषु हि पतिता एतेषु पुनर्यात्यन्ते ।  
    
[१६४।१२]  
नरका वरोधादुर्ध्वमेतेषु सीदन्त्युत्सदा इत्यपरे ।  
    
[१६४।१३]  
प्रश्नात्प्रश्नान्तरमुपजायते ।  
    
[१६४।१३-१६४।१४]  
किं ते नरकपालाः सत्त्वसङ्ख्याता उताहो नेति ।  
    
[१६४।१४]  
नेत्येके ।  
कथमिदानीं चेष्टन्ते ।  
    
[१६४।१४-१६४।१५]  
सत्त्वानां कर्मभिर्विवर्त्तनीवायुबीजवत् ।  
    
[१६४।१५]  
यत्त्र्हि भदन्तधर्मसुभूतिनोक्तं   
    
[१६४।१६-१६४।१७]  
"क्रोधनाः क्रूरकर्माणः पापाभिरुचयश्च ये ।  
दुःखितेषु च नन्दन्ति जायन्ते यमराक्षसा" इति ॥  
    
[१६४।१८-१६४।१९]  
ये ते यमेनानुशिष्टाः सत्त्वान् नरकेषु प्रक्षिपन्ति त एते यमराक्षसा उक्ता न तु ये कारणाः कारयन्तीति ।  
    
[१६४।१९]  
सत्त्वसङ्ख्याता इत्येके ।  
तस्येदानीं कर्मणः क्व विपाकः ।  
    
[१६४।२०-१६४।२१]  
तेष्वेव नरकेषु हि आनन्तर्यकारिणां विपाकावकाशस्तत्र तेषां को विप्रतिबन्धः ।  
    
[१६४।२१]  
कथमग्निना न दह्यन्ते ।  
अग्नेर्नूनं कर्मभिः कृतावधित्वात् ।  
    
[१६४।२१-१६४।२२]  
भूतविशेषनिर्वृत्तेर्वा ।  
    
[१६४।२३]  
इमे तावदुष्णा अष्टौ महानरका उच्यन्ते ।  
    
[१६४।२४]  
शीता अन्ये ऽष्टावर्वुदादयः ॥ वक्क्_३।५९ ॥  
    
[१६४।२५]  
अन्ये शीतनरका अष्टौ ।  
    
[१६४।२५-१६५।०१]  
तद्यथा अर्वुदो निरर्वुदः अटतो हहवः हुहुवः उत्पलः पद्मो महापद्मश्च ।  
    
[१६५।०१-१६५।०२]  
तेषां सत्त्वानां तीर्वशीताभिहतानां कायशब्दविकारानुरूपाण्येतानि नामानि ।  
    
[१६५।०२]  
ते ऽप्यस्यैव जम्बूद्वीपस्याधस्तात् महानरकाणां तिर्यक् ।  
    
[१६५।०२-१६५।०३]  
कुत इयतो जम्बूद्वीपस्याधस्तादवीच्यादीनामवकाशः ।  
    
[१६५।०३-१६५।०४]  
धान्यराशिवदधो विशाला हि द्वीपाः ।  
    
[१६५।०४]  
अत एव महासमुद्रो ऽनुपूर्वनिम्नः ।  
    
[१६५।०४-१६५।०५]  
इतीमे षोडश नरकाः सर्वे सत्त्वकर्माधिपत्यनिर्वृत्ताः ।  
    
[१६५।०५-१६५।०६]  
प्रत्येकं नरकास्तु स्वैः स्वैः कर्मभिरभिनिर्वृत्ताः ।  
    
[१६५।०६]  
बहूनां सत्त्वानां द्वयोरेकस्य वा ।  
    
[१६५।०६-१६५।०७]  
तेषामनेकप्रकल्पो भेदः स्थानं चानियतं नदीपर्वतमरुप्रदेशेष्वन्येषु वा ऽधश्च भावात् ।  
    
[१६५।०७-१६५।०८]  
एष तावन्नरकभाजनानां सन्निवेशः ।  
    
[१६५।०८]  
तिर्यञ्चः स्थलजलाकाशगोचराः ।  
    
[१६५।०८-१६५।०९]  
तेषां किल मूलं स्थानं महासमुद्रस्ततो ऽन्यत्र विसृता इति ।  
    
[१६५।०९]  
प्रेतानां यमो राजा ।  
    
[१६५।०९-१६५।१०]  
तस्य जम्बूद्वीपस्याधस्तात् पञ्चयोजनशतान्तरपरिच्छिन्ना राजधानी तेषां मूलस्थानं ततो ऽन्यत्र विसृताः ।  
    
[१६५।११]  
केचित् प्रेता महर्द्धिका दैवीमिव श्रियमुद्वहन्ति ।  
शेषा यथा प्रेतावदाने ।  
    
[१६५।१२]  
अथेमौ चन्द्रार्कौ कस्मिन् प्रतिष्ठितौ ।  
वायौ ।  
    
[१६५।१२-१६५।१३]  
वायवोऽन्तरीक्षे सर्वसत्त्वसाधारणकर्माधिपत्यनिर्वृत्ता आवर्तवत् सुमेरुं परिवर्तन्ते ।  
    
[१६५।१३-१६५।१४]  
चन्द्रार्कताराणां वोर्ध्वचारः ।  
    
[१६५।१४]  
कियद्वीप्रकृष्टावितश्चन्द्रार्कौ ।  
    
[१६५।१५]  
अर्धेन मेरोश्चन्द्रार्कौ ।  
    
[१६५।१६]  
युगन्धरगिरेर्मूर्ध्ना समं वहतः ।  
किं प्रमाणौ ।  
यथाक्रमं   
    
[१६५।१७]  
पण्चाशत्सैकयोजनौ ।  
    
[१६५।१८]  
पञ्चाशत् योजनानि चन्द्रमण्डलस्य प्रमाणम् ।  
    
[१६५।१८-१६५।१९]  
सैकानि पञ्चाशत् सूर्यमण्दलस्य प्रमाणम् ।  
    
[१६५।१९]  
एकपञ्चाशदित्यर्थः ।  
    
[१६५।१९-१६५।२०]  
तारकाविमानानां यस्याल्पप्रमाणं प्रमाणं तस्य क्रोशः ।  
    
[१६५।२०-१६५।२१]  
सूर्यविमानस्याधस्तात् वहिः स्फटिकमण्डलं तैजसमभिनिर्वृत्तं तापनं प्रकाशनं च ।  
    
[१६५।२१-१६५।२२]  
चन्द्रविमानस्याधस्तादाप्यं शीतलं भास्वरं च ।  
    
[१६५।२२-१६५।२३]  
प्रणीनां कर्मभिर्दृष्टिशरीरफलपुष्पसस्योषधीनामनुग्रहार्थमुपघातकार्थं यथासम्भवम् ।  
    
[१६५।२३]  
चतुर्द्वीपके एकश्चन्द्रमाः कृत्यं करोत्येकः सूर्यः ।  
    
[१६५।२३-१६५।२४]  
किं पुनश्चतुर्द्वीपेषु सूर्यो युगपत् कृत्यं करोति ।  
    
[१६५।२४]  
नेत्याह ।  
किं तर्हि ।  
तेषु ।  
    
[१६५।२५]  
अर्धरात्रोऽस्तङ्गमनं मध्याह्न उदयः सकृत् ॥ वक्क्_३।६० ॥  
    
[१६५।२६-१६५।२७]  
यदोत्तरकुरावर्धरात्रं तदा पूर्वविदेहे सूर्यस्यास्तङ्गमनं जम्बूद्वीपे मध्याह्नो गोदानीये उदयः ।  
    
[१६५।२७]  
एवमन्येष्वपि योज्यम् ।  
सूर्यस्येह गतिभेदेन रात्रिदिवानां वृद्धिह्रासौ ।  
    
[१६५।२८]  
तत्र पुनः   
    
[१६६।०१]  
प्रावृण्मासे द्वितीये ऽन्त्यनवम्यां वर्धते निशा ।  
    
[१६६।०२]  
वर्षाणां द्वितीये मासे भाद्रपदे द्वितीयस्य पक्षस्य नवम्यां वर्धते रात्रिः ।  
    
[१६६।०३]  
हेमन्तानां चतुर्थे तु हीयते   
    
[१६६।०४]  
सैव हेमन्तानां चतुर्थे मासे पुनर्हीयते ।  
अन्त्यनवम्यामिति वर्त्तते ।  
    
[१६६।०४-१६६।०५]  
फाल्गुनमासस्य द्वितीयपक्षनवम्याम् ।  
    
[१६६।०६]  
अहर्विपर्ययात् ॥ वक्क्_३।६१ ॥  
    
[१६६।०७]  
यदा रात्रिर्वर्धते तदा दिवसो हीयते ।  
यदा रात्रिर्हीयते तदा दिवसो वर्धते ।  
    
[१६६।०८]  
कियत्या मात्रया वर्धते ।  
    
[१६६।०९]  
लवशो रात्र्यहर्वृद्धी   
    
[१६६।१०]  
लवं लवं रात्रिर्वर्धते दिवसो वा ।  
ते च हानिवृद्धी यथाक्रमं   
    
[१६६।११]  
दक्षिणोत्तरगे रवौ ।  
    
[१६६।१२]  
जम्बूद्विपस्य दक्षिणं पार्श्वं गच्छति भास्करे रात्रिवृद्धिः उत्तरं गच्छत्यहर्वृद्धिः ।  
    
[१६६।१३]  
शुक्लपक्षस्यादौ चन्द्रमसो विकलं मण्डलं दृश्यते ।  
किं तत्र कारणम् ।  
    
[१६६।१४]  
स्वच्छायया ऽर्कसामीप्याद्विकलेन्दुसमीक्षणम् ॥ वक्क्_३।६२ ॥  
    
[१६६।१५-१६६।१६]  
यदा हि सौरस्य विमानस्यासन्ने चान्द्रमसं विमानं वहति तदा किल सौर्यो भासस्तस्मिन् विमाने पतन्ति ।  
    
[१६६।१६-१६६।१७]  
ततो ऽपरपार्श्वे छाया पतन्ती विकलं मण्डलं दर्शयतीति प्राज्ञप्तिको निर्देशः ।  
    
[१६६।१७-१६६।१८]  
वाहयोगः स तादृशो भवति यत्कदाचिद्विमानस्यार्धं दृश्यत इति पूर्वाचार्याः ।  
    
[१६६।१८-१६६।१९]  
अथैतानि सूर्यादिविमानानि कतमे सत्त्वा अध्यावसन्ति ।  
    
[१६६।१९]  
देवाश्चातुर्महाराजकायिकाः ।  
किमेतान्येव तेषां स्थानानि ।  
    
[१६६।२०]  
विमानवासिनामेतानि ।  
भूमिनिवासिनां पुनः सुमेरूपरिषण्डादीनि ।  
    
[१६६।२०-१६६।२१]  
कति चास्य परिषण्डाः कियत्यो वा ।  
    
[१६६।२२]  
परिषण्डाश्चतस्रो ऽस्य दशसाहस्रिकान्तराः ।  
    
[१६६।२३]।  
दशयोजनसहस्राण्युद्गम्यैका ।  
एवं यावच्चतुर्थी ।  
ताभिः सुमेरोरर्धमाक्षिप्तम् ।  
    
[१६६।२४]  
ताश्च ततो यथासङ्ख्यं   
    
[१६७।०१]  
षोडशाष्टौ सहस्राणि चत्वारि द्वे च निर्गताः ॥ वक्क्_३।६३ ॥  
    
[१६७।०२]  
प्रथमा परिषण्डा षोडश सहस्राणि योजनानां सुमेरोर्निर्गता ।  
    
[१६७।०३]  
द्वितीया ऽष्टौ तृतीया चत्वारि चतुर्थी द्वे ।  
    
[१६७।०४]  
करोटपाणयस्तासु मालाधारास्सदामदाः ।  
    
[१६७।०५]  
महाराजिकदेवाश्च   
    
[१६७।०६]  
प्रथमायां परिषण्डायां करोटपाणयो नाम यक्षाः प्रतिवसन्ति ।  
    
[१६७।०६-१६७।०७]  
द्वितीयायां मालाधारास्तृतीयायां सदामदाः सदामत्ताः ।  
    
[१६७।०७]  
सर्व एते चतुर्महाराजकायिकाः ।  
    
[१६७।०७-१६७।०८]  
चतुर्थ्यां तु चत्वारो महाराजाः स्वयं प्रतिवसन्ति तत्परिचाराश्च ।  
    
[१६७।०८-१६७।०९]  
अतस्तस्यां महाराजकायिका देवा इत्युक्तम् ।  
    
[१६७।०९]  
यथा परिषण्डासु चतुर्महाराजकायिका देवा एवं   
    
[१६७।१०]  
पर्वतेष्वपि सप्तसु ॥ वक्क्_३।६४ ॥  
    
[१६७।११]  
युगन्धरादिषु पर्वतेषु तेषां ग्रामनिगमाः ।  
अत एवैष देवनिकायः सर्वेषां महिष्ठः ।  
    
[१६७।१२]  
मेरुमूर्ध्नि त्रयस्त्रिंशाः   
    
[१६७।१३]  
अथ कियान्मेरुमूर्धा ।  
    
[१६७।१४]  
स चाशीतिसहस्रदिक् ।  
    
[१६५।१५]  
एकैकपार्श्वमशीतिसहस्राणि यथैवाधस्तात् ।  
    
[१६७।१५]  
अन्ये पुनराहुः ।  
    
[१६७।१५-१६७।१६]  
स विंशतिसहस्रदिक् ।  
    
[१६७।१६]  
चत्वारि पार्श्वन्यस्य चतस्रो दिशः ।  
    
[१६७।१६-१६७।१७]  
एकैकं पार्श्वं विंशतिर्योजनसहस्राणि समन्तात् परिक्षेपेणाशीतिरिति ॥  
    
[१६७।१७]  
तस्य च   
    
[१६७।१८]  
विदिक्षु कूटाश्चत्वार उषिता वज्रपाणिभिः ॥ वक्क्_३।६५ ॥  
    
[१६७।१९]  
सूमेरुमूर्ध्नो विदिशः कोणाः ।  
    
[१६७।१९-१६७।२०]  
तासु पञ्चयोजनशतप्रमाणाश्चत्वारः कूटा अभ्युद्गता येषु वज्रपाणयो नाम यक्षाः प्रतिवसन्ति ।  
    
[१६७।२०]  
तस्य च मेरुमूर्ध्नः   
    
[१६७।२१-१६७।२२]  
मध्ये सार्धद्विसाहस्रपार्श्वमध्यर्धयोजनम् ।  
पुरं सुदर्शनं नाम हैमं चित्रतलं मृदु ॥ वक्क्_३।६६ ॥  
    
[१६७।२३-१६७।२४]  
सुमेरुतलस्य मध्ये सुदर्शनं नाम नगरम् दैर्ध्ये सार्धतृतीययोजनसहस्रे एकैकं पर्श्वमुच्छ्रायेणाध्यर्धयोजनम् ।  
    
[१६७।२४-१६७।२५]  
प्राकारः सौवर्ण एकोत्तरेण धातुशतेनास्य भुमिश्चित्रिता ।  
    
[१६७।२५-१६७।२६]  
तच्च भूमितलं तूलपिचुवत् मृदुसंस्पर्शं पादक्षेपोत्क्षेपाभ्यां नतोन्नतं शक्रस्य देवानामिन्द्रस्य राजधानी ।  
    
[१६८।०१]  
सार्धद्विशतपाश्र्वो ऽत्र वैजयन्तः   
    
[१६८।०२-१६८।०४]  
शक्रस्य देवानामिन्द्रस्य वैजयन्तो नाम प्रासादो नगरस्य मध्ये नानारत्नस्थानविधानसम्पदा सर्वान्यभवनश्रीमहिम्ना ह्रेपणो दैर्ध्येणार्धतृतीये योजनशते पार्श्वं पार्श्वम् ।  
    
[१६८।०४]  
इयं तावन्नगरस्याभिरामता ।  
    
[१६८।०५]  
बहिः पुनः ।  
    
[१६८।०६]  
तच्चैत्ररथपारुष्यमिश्रनन्दनभूषितम् ॥ वक्क्_३।६७ ॥  
    
[१६८।०७]  
तस्य हि नगरस्य बहिश्चतुर्षु पार्श्वेषु चत्वार्युद्यानादीनि देवानां क्रिडाभूमयः ।  
    
[१६८।०८]  
चैत्ररथमुद्यानं पारुष्यकं मिश्रकावणं नन्दनवनं च ।  
तैस्तन्नगरं बहिरलङ्कृतम् ।  
    
[१६८।०९]  
विंशत्यन्तरितान्येषां सुभूमीनि चतुर्दिशम् ।  
    
[१६८।१०-१६८।११]  
एषां चोद्यानानां चतुर्दिशं चत्वारि सुमूमीनि विंशतियोजनान्तरितानि क्रीडास्थानान्येव देवानां परस्परस्पर्धयैव शोभां वितन्वन्ति ।  
    
[१६८।१२]  
वहिरेव नगरस्य पार्श्वे   
    
[१६८।१३]  
पूर्वोत्तरे पारिजातः सुधर्मा दक्षिणावरे ॥ वक्क्_३।६८ ॥  
    
[१६८।१४]  
पारिजातो नाम कोविदारस्त्रायस्त्रिंशानां देवानां कामरतिप्रकर्षाश्रयः ।  
    
[१६८।१४-१६८।१५]  
तस्य पञ्च योजनानि मूलाहिनिवेशो योजनशतमुच्छ्रायः।  
    
[१६८।१५-१६८।१६]  
पञ्चाशत् योजनानि शाखापत्रपलाशं स्करित्वा तिष्ठति ।  
    
[१६८।१६-१६८।१७]  
तस्य खलु सर्वपरिफुल्लस्य योजनशतमनुवातं गन्धो वाति पञ्चाशद्योजन योजनानि प्रतिवातम् ।  
    
[१६८।१७]  
युक्तं तावदनुवातम् ।  
    
[१६८।१७-१६८।१८]  
प्रतिवातं तु कथम् ।  
    
[१६८।१८]  
वृक्षानतिक्रमं सन्धायोक्तमित्येके ।  
    
[१६८।१८-१६८।१९]  
नहि नाम स्प्रतिवातं वातो वाति ।  
    
[१६८।१९-१६८।२०]  
तस्यैव तु सा गन्धस्य तादृशो प्रभावसम्पदेष्टव्या यात् प्रतिबध्यमानोऽपि दिव्यैर्मृदुमारुतैर्गन्धान्तरं सन्तनोति ।  
    
[१६८।२०-१६८।२१]  
मन्दतरतमसमारम्भात्तु सन्तान आश्वेव समुच्छिद्यते यतो न तथा विप्रकृष्टमध्वानं प्रसर्पति ।  
    
[१६८।२१-१६८।२२]  
किं पुनः स्वभूताश्रित एवमपुष्पगन्धसन्तानो वर्तते उताहो वायुरधिवासितो जायते ।  
    
[१६८।२२]  
नात्र नियमः ।  
    
[१६८।२३]  
उभयथापि ह्याचार्येष्टिः ।  
यत्तर्हि भगवतोक्तं   
    
[१६८।२४-१६८।२५]  
"न पुष्पगन्धः प्रतिवातमेति न मौलिकस्तागरश्चान्दनो वा ।  
सतां तु गन्धः प्रतिवातमेति सर्वा दिशः सत्पुरुषः प्रवाती"ति ।  
    
[१६९।०१]  
मानुष्यकं पुष्पगन्धं सन्धायोक्तम् ।  
तद्धि प्रतीतं लोके ।  
    
[१६९।०१-१६९।०३]  
न च तस्य तादृशी शक्तिः महीसासकास्तु पथन्ति "योजनशतमनुवातं गन्धो वाति पञ्चाशद्योजनानि प्रतिवातमिति ।  
    
[१६९।०३-१६९।०४]  
सुधर्मा नाम देवसभा दक्षिणपश्चिमे दिग्भागे यस्यां निषद्य देवाः कृत्याकृत्यं समर्थयन्ति ।  
    
[१६९।०४]  
एष तावत्त्रिदशानां भाजनसन्निवेशः ।  
    
[१६९।०५]  
ततऊर्ध्वं विमानेषु देवाः   
    
[१६९।०६]  
त्रिदशेभ्य ऊर्ध्वं देवा विमानेषु प्रतिष्ठिताः ।  
    
[१६९।०६-१६९।०७]  
ते पुनर्यामास्तुषिता निर्माणरतयः परनिर्मितवशवर्तिनश्च ब्रह्मकायिकादयश्च पूर्वोक्ताः षोडशस्थानान्तरगताः ।  
    
[१६९।०८]  
इत्येते द्वाविंशतिदेवनिकायाः समासेन येषां भाजनं प्रज्ञायते ।  
    
[१६९।०९]  
कामभुजस्तु षट् ।  
    
[१६९।१०]  
तेषां तु षट् कामावचरा देवनिकायाः कामान् परिभुञ्जते न शेषाः ।  
    
[१६९।१०-१६९।११]  
तद्यथा चतुर्महाराजकायिका यावत् परनिर्मितवशवर्तिनः ।  
    
[१६९।११]  
ते पुनः   
    
[१६९।१२]  
द्वन्द्वालिङ्गनपाण्याप्तिहसितेक्षितमैथुनाः ॥ वक्क्_३।६९ ॥  
    
[१६९।१३]  
द्वन्द्वेन मैथुनं भूमिसम्बद्धवासिनाम् ।  
    
[१६९।१३-१६९।१४]  
चातुर्महाराजकायिकानां त्रायस्त्रिङ्क्शानां यथा मनुष्याणाम् ।  
    
[१६९।१४]  
तेषां तु वायुनिर्मोक्षात् दाहविगमः शुक्राभावात् ।  
    
[१६९।१४-१६९।१५]  
आलिङ्गनेन मैथुनं यामानामालिङ्गनमात्रेण दाहविगमात् ।  
    
[१६९।१५-१६९।१६]  
पाणिसम्प्राप्त्या तुषितानां हसितेन निर्माणरतीनां प्रेक्षितेन परनिर्मितवशवर्तिनाम् ।  
    
[१६९।१६-१६९।१७]  
स्ववर्तिनां सर्वेषां द्वन्द्वसमापत्त्या ।  
    
[१६९।१७]  
कालपरिमानं तु प्रज्ञप्तावुक्तमिति वैभाषिकाः ।  
    
[१६९।१७-१६९।१८]  
यावद्यावद्विषयाणां तीव्रतरता तावत्तावद्रागोऽपि तीव्रतरः ।  
    
[१६९।१८-१६९।१९]  
यस्य देवस्य देव्या वा उत्सङ्गे देवकुमारो देवकन्या वा जायते स तयोः पुत्रो भवति सा च दुहिता ।  
    
[१६९।१९-१६९।२०]  
कियत्प्रमाणो जायते ।  
    
[१६९।२१]  
पञ्चवर्षोपमो यावत् दशवर्षोपमः शिशुः ।  
    
[१६९।२२]  
सम्भवत्येषु   
    
[१६९।२३]  
यथासङ्ख्यं षट्सु देवनिकायेषु ।  
ते तु क्षिप्रमेवाभिवर्धन्ते ।  
    
[१६९।२४]  
सम्पूर्णाः सवस्त्राश्चैव रूपिणः ॥ वक्क्_३।७० ॥  
    
[१७०।०१]  
रूपावचरा देवाः सम्पूर्णकायाः वस्त्रेण संवीता उपपद्यन्ते ।  
    
[१७०।०१-१७०।०२]  
सर्वे देवा आर्यभाषाभाषिणः ।  
    
[१७०।०२]  
तदत्र कामधातौ वेदितव्याः   
    
[१७०।०३]  
कामोपपत्तयस्तिस्रः कामदेवाः समानुषाः ।  
    
[१७०।०४]  
कथं कृत्वा ।  
    
[१७०।०४-१७०।०५]  
सन्ति सत्त्वाः प्रत्युपस्थितकामाः प्रत्युपस्थितेषु कामेष्वैश्वर्यं वशे वर्तयन्ति ।  
    
[१७०।०५]  
तद्यथा मनुष्यास्तदेकत्याश्च देवाः ।  
ते पुनश्चत्वारो देवनिकायाः ।  
    
[१७०।०६]  
सन्ति सत्त्वा निर्मितकामा निर्माय कामानैश्वर्य वशे वर्तयन्ति ।  
    
[१७०।०६-१७०।०७]  
तद्यथा देवा निर्माणरतयः ।  
    
[१७०।०७-१७०।०८]  
सन्ति सत्त्वाः परनिर्मितकामाः परनिर्मितेषु कामेष्वैश्वर्य वशे वर्त्तयन्ति ।  
    
[१७०।०८]  
तद्यथा देवाः परनिर्मितवशवर्त्तिनः ।  
    
[१७०।०८-१७०।१०]  
ता एता यथोत् पन्नपरिभोगित्वात् यथेच्छात्मनिर्मितपरिभोगित्वाद्यथेच्छात्मपर निर्मितपरिभोगित्वाच्च तिस्रः कामोपपत्तय इत्युच्यन्ते ।  
    
[१७०।१०]  
रूपधातौ तु   
    
[१७०।११]  
सुखोपपत्तयस्त्रिसो नवत्रिध्यानभूमयः ॥ वक्क्_३।७१ ॥  
    
[१७०।१२]  
त्रिषु ध्यानेषु या नव भूमयः तास्तिस्रः सुखोपपत्तयः ।  
    
[१७०।१२-१७०।१४]  
ते हि देवा विवेकजेन समाधिजेन च प्रीतिसुखेन च निष्प्रीतिकेन च सुखेन सुखं विहरन्तो दीर्घमध्वानं तिष्ठन्ति ।  
    
[१७०।१४]  
अत एता निर्दुःखदीर्घसुखत्वात्सुखा उपपत्तयः सुखोपपत्तयः ।  
    
[१७०।१४-१७०।१५]  
ध्यानान्तरोत्पत्तौ तु प्रीतिसुखाभावात्सुखोपपत्तित्वं विचार्यम् ।  
    
[१७०।१६-१७०।१७]  
यान्येतानि देवानां द्वाविंशतिस्थानान्युक्तानि तेषामधरादुत्तरं कियद्विप्रकृष्टम् ।  
    
[१७०।१७]  
नैतत् सर्वं योजनपरिसङ्ख्यया सुकरं परिसङ्ख्यातुम् ।  
अपि तु   
    
[१७०।१८]  
स्थानात् स्थानादधो यावत्तावदूर्ध्वं ततस्ततः ।  
    
[१७०।१९-१७०।२०]  
जम्बूद्वीपात् प्रभृति यदुत्तरं स्थानं तस्माद्यावदधो जम्बूद्वीपस्तावत् पुनस्तस्मादूर्ध्वं स्थानान्तरम् ।  
    
[१७०।२०-१७०।२१]  
तद्यथा चतुर्थी परिषण्डा चतुर्णां महाराजानां मूलस्थानमितश्चत्वारिंशद्योजनसहस्राणि ।  
    
[१७०।२१-१७०।२२]  
तस्माद्यावदधोजम्बूद्वीपस्तावदूर्ध्वं त्रिदशानां स्थानम् तस्मादपि यावदधो जम्बूद्वीपस्तावदूर्ध्वं यामानां स्थानम् ।  
    
[१७०।२३]  
ततोऽपि यावदधो जम्बूद्वीपस्तावदूर्ध्वं तुषितानां स्थानमिति ।  
    
[१७०।२३-१७०।२४]  
एवं विस्तरेण सर्वमनुक्रम्य सुदर्शनेभ्यो यावदधो जम्बूद्वीपस्तावदूर्ध्वम्मकनिष्ठानां स्थानम् ।  
    
[१७०।२५]  
तस्मादूर्ध्वं न पुनः स्थानमस्ति ।  
अत एव ज्येष्ठभूत्वादकनिष्ठा उच्यन्ते ।  
    
[१७०।२५-१७०।२६]  
अघनिष्ठा इत्यपरे ।  
    
[१७०।२६]  
अघं किल चित्तस्थं रूपं तन्मात्रनिष्ठेति ।  
    
[१७०।२७]  
किं पुनरधरस्थानोपपन्ना उर्ध्वानि विमानानि गत्वा पश्यन्ति   
    
[१७१।०१]  
नोर्ध्वं दर्शनमस्त्येषामन्यत्रर्द्धिपराश्रयात् ॥ वक्क्_३।७२ ॥  
    
[१७१।०२]  
ऋद्ध्या वा त्रायस्त्रिंशा यामान् ।  
गच्छेयुः ।  
    
[१७१।०२-१७१।०३]  
पराश्रयेण वा यद्वृद्धिमता नीयेरन् देवेन वा तत्रत्येन ।  
    
[१७१।०३]  
एवं शेषाः ।  
    
[१७१।०३-१७१।०४]  
आगतं तूर्ध्वोपपन्नं पश्येन्नतूर्ध्वधातुकं नोर्ध्वभूमिकम् ।  
    
[१७१।०४]  
यिअथा स्प्रष्टव्यं न स्पृशेदविषयत्वात् ।  
    
[१७१।०४-१७१।०५]  
अत एव तेनास्वेन कायेनागच्छन्ति ।  
    
[१७१।०५-१७१।०६]  
किं तर्हि निर्मितेनाधरभूमिकेन तदिच्छया पश्येदिहत्यमिवेति निकायान्तरीयाः ।  
    
[१७१।०७]  
अथैषां यामादिविमानानां कियत् प्रमाणम् ।  
    
[१७१।०७-१७१।०८]  
चतुर्णां तावद्यावत्सुमेरुमूर्ध्नः इत्येके ।  
    
[१७१।०८]  
द्विगुणोत्तरमित्यपरे ।  
प्रथमं तु ध्यानं यावांश्चातुर्द्वीपकः ।  
    
[१७१।०८-१७१।०९]  
द्वितीयं यावान् साहस्रश्चूडिको लोकधातुः ।  
    
[१७१।०९]  
तृतीयं यावान् द्विसाहस्रः ।  
    
[१७१।०९-१७१।१०]  
चतुर्थं यावांस्रिसाहस्र इत्येके ।  
    
[१७१।१०]  
प्रथमादीनि साहस्रादिपरिमाणानि ।  
    
[१७१।१०-१७१।११]  
चतुर्थं त्वपरिमाणमित्यपरे ।  
    
[१७१।१२]  
अथ कोऽयं साहस्रश्चूडिको लोकधातुः को द्विसाहस्रस्त्रिसाहस्रो वा ।  
    
[१७१।१३-१७१।१४]  
चतुर्द्वीपकचन्द्रार्कमेरुकामदिवौकसाम् ।  
ब्रह्मलोकसहस्रं च साहस्रश्चूडिको मतः ॥ वक्क्_३।७३ ॥  
    
[१७१।१५-१७१।१७]  
सहस्रञ्जम्बूद्वीपानां पूर्वविदेहानामपरगोदानीयानामुत्तरकुरुणां सहस्रं सूर्याणां चन्द्राणां सुमेरूणां सहस्रं चातुर्महाराजकायिकानां देवानां यावत् परनिर्मितवशवर्तिनां सहस्रं ब्रह्मलोकानामयमुच्यते साहस्रश्चूडिको लोकधातुः ।  
    
[१७१।१८]  
तत्सहस्रं द्विसाहस्रो लोकधातुस्तु मध्यमः ।  
    
[१७१।१९]  
तेषां चूडिकानां लोकधातूनां सहस्रं द्विसाहस्रो मध्यमो लोकधातुः ।  
    
[१७१।२०]  
तत्सहस्रं त्रिसाहस्रः   
    
[१७१।२१]  
तेषां द्विसाहस्राणां लोकधातूनां सहस्रं त्रिसाहस्रमहासाहस्रो लोकधातुः ।  
    
[१७१।२१-१७१।२२]  
एष हि कृत्स्नः   
    
[१७१।२३]  
समसंवर्तसम्भवः ॥ वक्क्_३।७४ ॥  
    
[१७१।२४]  
समं संवर्तते समं विवर्तते ।  
सम्भवो हि विवर्तः इत्युत्तरत्र व्याख्यास्यते ।  
    
[१७१।२५-१७१।२६]  
किं खलु यथा भाजनानां प्रमाणभेद एवं तद्वासिनामपि सत्त्वानां प्रमाणभेदोऽस्ति ।  
    
[१७१।२६]  
अस्तीत्याह ।  
तत्र तावत्   
    
[१७१।२७]  
जाम्बूद्वीपाः प्रमाणेन चतुःसार्धत्रिहस्तकाः ।  
    
[१७१।२८]  
जम्बूद्वीपका मनुष्याः प्रमाणार्धचतुर्हस्तकाः केचित्तु चतुर्हस्तकाः   
    
[१७२।०१]  
द्विगुणोत्तरवृद्ध्या तु पूर्वगोदोत्तराह्वयाः ॥ वक्क्_३।७५ ॥  
    
[१७२।०२-१७२।०३]  
पूर्वविदेहका गोदानीका उत्तरकौरवाश्च मनुष्या अष्टषोडशद्वात्रिंशद्धस्तका यथाक्रमम् ।  
    
[१७२।०४]  
पादवृद्ध्या तनुर्यावत्सार्धक्रोशो दिवौकसाम् ।  
    
[१७२।०५]  
कामिनां   
    
[१७२।०६]  
पादः क्रोशस्य चतुर्थो भगः ।  
    
[१७२।०६-१७२।०८]  
तन्मात्रं शरीरं चातुर्महाराजकायिकानां द्वौ पादौ त्रायस्त्रिंशानां त्रयो यामानां चत्वारस्तुषितानां पञ्च निर्माणरतीनां अध्यर्धः क्रोशः परनिर्मितवशवर्तिनाम् ।  
    
[१७२।०९]  
रुपिणां त्वादौ योजनार्धं   
    
[१७२।१०]  
रूपिणां देवानां प्रथमे स्थाने ब्रह्मकायिकानामर्धयोजनमात्रं शरीरम् ।  
    
[१७२।११]  
ततः परम् ॥ वक्क्_३।७६ ॥  
    
[१७२।१२]  
अर्धार्धवृद्धिः   
    
[१७२।१३]  
त्रिषु स्थानेसु ब्रह्मपुरोहितानां योजनं महाब्रह्मणो ऽध्यर्धं परीत्ताभानां द्वे योजने ।  
    
[१७२।१४-१७२।१५]  
उर्ध्वं तु परीत्ताभेभ्य आश्रयः ।  
द्विगुणद्विगुणा हित्वा ऽनभ्रकेभ्यऽस्त्रियोजनम् ॥ वक्क्_३।७७ ॥  
    
[१७२।१६]  
अप्रमाणाभानां चत्वारि योजनानि ।  
आभास्वराणामष्टौ ।  
    
[१७२।१६-१७२।१७]  
एवं द्विगुणवृद्ध्या यावच्छुभकृत्स्नानां चतुःषष्टिः ।  
    
[१७२।१७-१७२।१८]  
अनभ्रकाणां ततो योजनत्रयेण हीनं द्विगुणं पञ्चविंशतियोजन शतम् ।  
    
[१७२।१८-१७२।१९]  
तस्मात् परेण पुनः पुण्यप्रसवानां द्विगुणं द्विगुणं यावदकनिष्ठानां षोडशयोजनसहस्राणि शरीरम् ।  
    
[१७२।२०]  
एवं प्रमाणभिन्नानां किमायुषोऽप्यस्ति भेदः ।  
अस्तीत्याह ।  
    
[१७२।२१]  
सहस्रमायुः कुरुषु   
    
[१७२।२२]  
वर्षाणाम् ।  
    
[१७२।२३]  
द्वयोरर्धार्धवर्जितम् ।  
    
[१७२।२४]  
द्वयोर्द्विपयोरर्धार्धं वर्जयित्वा पञ्च वर्षशतानि गोदानीयानाम् ।  
    
[१७२।२४-१७२।२५]  
अर्धतृतीये वर्षशते पूर्वविदेहानाम् ।  
    
[१७३।०१]  
इहानियतम्   
    
[१७३।०२]  
जम्बूद्वीपे नास्त्यायुषो नियमः कदाचित् भूयो भवति कदाचिदल्पीयः ।  
    
[१७३।०३]  
अन्ते तु दशाब्दाः   
    
[१७३।०४]  
अब्दः संवत्सरः ।  
अन्ते हीयमानं दश वर्षाण्यायुर्भवति ।  
    
[१७३।०५]  
आदितोऽमितम् ॥ वक्क्_३।७८ ॥  
    
[१७३।०६]  
आदितः प्राथमकल्पिकानं मनुष्याणामपरिमाणमायुर्भवति ।  
    
[१७३।०६-१७३।०७]  
सहस्रादिसङ्ख्यया परिमातुं न शक्यते ।  
    
[१७३।०८]  
उक्तं मनुष्याणां देवानां वक्तव्यम् ।  
    
[१७३।०८-१७३।०९]  
तच्चाहोरात्रं व्यवस्थाप्य शक्यं वक्तुमिति स एव चैषां व्यवस्थाप्यते ।  
    
[१७३।१०-१७३।११]  
नृणां वर्षाणि पञ्चाशदहोरात्रो दिवौकसाम् ।  
कामेऽधराणां   
    
[१७३।१२-१७३।१३]  
यानि मनुष्याणां पञ्चाशद्वर्षाणि तानि कामधातावधराणां देवानां चातुर्महाराजकायिकानामेकं रात्रिन्दिवम् ।  
    
[१७३।१४]  
तेनायुः पञ्चवर्षशतानि तु ॥ वक्क्_३।७९ ॥  
    
[१७३।१५-१७३।१६]  
तेन ततस्तेनाहोरात्रेण तेषां त्रिंशद्रात्रकेण मासेन द्वादशमासकेन संवत्सरेण दिव्यानि पञ्चवर्षशतान्यायुः प्रमाणम् ।  
    
[१७३।१७]  
द्विगुणोत्तरमूर्ध्वानामुभयं   
    
[१७३।१८]  
ऊर्ध्वानां देवानामुभय द्विगुणोत्तरमहोरात्रश्चायुश्च ।  
कथं कृत्वा ।  
    
[१७३।१८-१७३।१९]  
यन्मनुष्याणां वर्षशतं तत्त्रायस्त्रिंशानां देवानामेकं रात्रिन्दिवम् ।  
    
[१७३।१९-१७३।२०]  
तेन रात्रिन्दिवेन दिव्यं वर्षसहस्रमायुः ।  
    
[१७३।२०]  
एवं यामादीनां यथाक्रमम् ।  
    
[१७३।२०-१७३।२१]  
मानुष्यकाणि द्वे चत्वार्यष्टौ षोडश वर्षशतान्येकं रात्रिन्दिवम् ।  
    
[१७३।२१-१७३।२२]  
तेन रात्रिन्देवेन द्वे चत्वार्यष्टौ षोडश दिव्यानि वर्षसहस्राण्यायुषः प्रमाणम् ।  
    
[१७३।२२]  
युगन्धरादूर्वं सूर्याचन्द्रमसोरभावात् ॥  
    
[१७३।२२-१७३।२३]  
कथं देवानामहोरात्रव्यवस्थानमालोककृत्यं वा ।  
    
[१७३।२३-१७३।२४]  
पुष्पाणां सङ्कोचविकासात्कुमुदबन्धु वत् शकुनीनां कूजनाकूजनात् मिद्धापगमागमाच्च आलोककृत्यं स्वयम्प्रभत्वात् ।  
    
[१७३।२५]  
उक्तमायुः कामिनाम् ।  
    
[१७४।०१]  
रूपिणां पुनः ।  
    
[१७४।०२]  
नास्त्यहोरात्रमायुस्तु कल्पैः स्वाश्रयसम्मितैः ॥ वक्क्_३।८० ॥  
    
[१७४।०३]  
येषां रूपिणामर्धयोजनमाश्रयः तेषामर्धकल्पमायुः ।  
येषां योजनं तेषां कल्पम् ।  
    
[१७४।०३-१७४।०५]  
एवं यस्य यावद्योजनमाश्रयस्तस्य तावत्कल्पमायुर्यवदकनिष्ठानां षोडशकल्पसहस्राण्यायुः प्रमाणम् ।  
    
[१७४।०६]  
आरूप्ये विंशतिः कल्पसहस्राण्य धिकाधिकम् ।  
    
[१७४।०७]  
आकाशानन्त्यायतने विंशतिकल्पसहस्राण्यायुषः प्रमाणम् ।  
    
[१७४।०८]  
विज्ञानानन्त्यायतने तस्मादधिकं विंशतिः सहस्राणि ।  
    
[१७४।०८-१७४।०९]  
आकिञ्चन्यायतने तस्मादधिकं विंशतिः ।  
    
[१७४।०९]  
भवाग्रे तस्मादधिकं विंशतिः ।  
    
[१७४।०९-१७४।१०]  
एवं तेषां यथाक्रमं विंशतिश्चत्वारिंशत् षष्टिरशीतिः कल्पसहस्राण्यायुःप्रमाणम् ।  
    
[१७४।११-१७४।१२]  
कतमोऽत्र कल्पो वेदितव्यः किमन्तरकल्पोऽथ संवर्तकल्पोऽथ विवर्त्तकल्पोऽथ महाकल्पः ।  
    
[१७४।१३]  
महाकल्पः परीत्ताभात् प्रभृत्यर्धमधस्ततः ॥ वक्क्_३।८१ ॥  
    
[१७४।१४]  
परीत्ताभादेव निकायात् प्रभृति महाकल्पेनायुः वेदितव्यम् ।  
    
[१७४।१४-१७४।१५]  
तस्मादधो महाकल्पस्यार्ध कल्पीकृत्य महाब्रह्मादीनामायुर्व्यवस्थापितम् ।  
    
[१७४।१५]  
कथं कृत्वा ।  
    
[१७४।१५-१७४।१७]  
यच्च लोको विंशतिमन्तरकल्पान् विवर्तते यच्च लोको विंशतिमन्तरकल्पान्विवर्त आस्ते यच्च विंशतिमन्तरकल्पान्संवर्तते इमे षष्टिरन्तरकल्पा महाब्रह्मणोऽध्यर्धः कल्पः उक्तः ।  
    
[१७४।१७-१७४।१८]  
एवं च कृत्वा महाकल्पस्यार्धं चत्वारिंशदन्तरकल्पान् कल्पीकृत्य तेषामायुः प्रमाणमुक्तम् ।  
    
[१७४।१९]  
उक्तं सुगतावायुः प्रमाणम् ।  
    
[१७४।२०]  
दुर्गताविदानीं वक्तव्यम् ।  
तत्र तावत्   
    
[१७४।२१-१७४।२२]  
कामदेवायुषा तुल्या अहोरात्रा यथाक्रमम् ।  
सञ्जीवादिषु षट्सु   
    
[१७४।२३-१७४।२४]  
यावत् षण्णां कामावचराणां देवनिकायानामायुरुक्तं तेन तुल्या अहोरात्राः षट्षु नरकेषु यथाक्रमं वेदितव्याः ।  
    
[१७४।२४-१७४।२५]  
सञ्जीवे कालसूत्रे सङ्घाते रौरवे महारौरवे तापने च ।  
    
[१७४।२६]  
आयुस्तैस्तेषां कामदेववत् ॥ वक्क्_३।८२ ॥  
    
[१७४।२७-१७४।२८]  
तैरिदानीं स्वैरहोरात्रैस्तेषां यथा षण्णां कामावचराणां देवानामायुस्तथैव यथाक्रमं वेदितव्यम् ।  
    
[१७४।२८]  
कथं कृत्वा ।  
    
[१७४।२८-१७४।२९]  
यद्धि चातुर्महाराजकायिकानामायुः प्रमाणं तत्सञ्जीवने महानरके एकं रात्रिन्दिवं ।  
    
[१७४।२९-१७५।०१]  
तेन यावत् द्वादशमासकेन संवत्सरेण तत्रत्यानि पञ्चवर्षशतान्यायुः ।  
    
[१७५।०१-१७५।०२]  
यत्त्रायस्त्रिंशानामायुः प्रमाणं तत् कालसूत्रे महानरके एकं रात्रिन्दिवम् ।  
    
[१७५।०२-१७५।०३]  
तेन रात्रिन्दिवेन तस्मिन्वर्षसहस्राण्यायुःप्रमाणं ।  
    
[१७५।०३-१७५।०४]  
एवमन्येष्वपि यथायोगं योज्यं यावत् परनिर्मितवशवर्तिनामायुःप्रमाणं तत्तुल्येनाहोरात्रेण तापने षोडश वर्षसहस्राण्यायुःप्रमाणम् ।  
    
[१७५।०५]  
अर्धं प्रतापने   
    
[१७५।०६]  
प्रतापने महानरकेऽन्तरकल्पस्यार्धमायुः प्रमाणम् ।  
    
[१७५।०७]  
अवीचावन्तःकल्पं   
    
[१७५।०८]  
तिरश्चां तु नियमो नास्ति ।  
    
[१७५।०९]  
परं पुनः ।  
    
[१७५।१०]  
कल्पं तिरश्चां   
    
[१७५।११]  
परमायुस्तिरश्चामन्तरकल्पं तत् पुनर्नागानां नन्दोपनन्दाश्वतलीप्रभृतीनाम् ।  
    
[१७५।११-१७५।१३]  
उक्तं हि भगवता "अष्टाविमे भिक्षवो नागा महानागाः कल्पस्था धरणिधरा" इति विस्तरः ।  
    
[१७५।१४]  
प्रेतानां मासाह्ना शतपञ्चकम् ॥ वक्क्_३।८३ ॥  
    
[१७५।१५]  
यो मनुष्याणां मासः स प्रेतानामहोरात्रः ।  
    
[१७५।१५-१७५।१६]  
तेनाहोरात्रेण पञ्च वर्षशतान्यायुः ।  
    
[१७५।१६]  
शीतनरकेष्वायुषः किं प्रमाणम् ।  
    
[१७५।१७-१७५।१८]  
वाहाद्वर्षशतेनैकतिलोद्धारक्षयायुषः ।  
अर्वुदाद्विंशतिगुणप्रतिवृद्ध्यायुषः परे ॥ वक्क्_३।८४ ॥  
    
[१७५।१९-१७५।२०]  
उपमानमात्रेण तेष्वायुराख्यातं भगवता "तद्यथा भिक्षवः इह स्याद्विंशतिखारीको मागधकस्तिलवाहः पूर्णस्तिलानां चूडिकावद्धः ।  
    
[१७५।२०-१७५।२२]  
ततः कश्चिदेव वर्षशतस्यात्ययादेकं तिलमपनयते क्षिप्रतरं भिक्षवः सविंशतिखारीको मागधस्तिलवाहोऽनेनोपक्रमेण परिक्षयं पर्यादानं गच्छेत् ।  
    
[१७५।२२]  
न त्वेवाहमर्वुदोपपन्नानामायुषः पर्यन्तं वदामि ।  
    
[१७५।२२-१७५।२४]  
यथा खलु भिक्षवो विंशतिर्वुदा एवमेको निरर्वुदो विस्तरेण यथा खलु भिक्षवो विंशतिः पद्या एवमेको महापद्म" इति ।  
    
[१७५।२५]  
एवमेषामायुष्मतां सत्त्वानां किमस्त्यपरिपूर्णायुषामन्तरा मृत्युराहोस्विन्न ।  
    
[१७५।२६]  
सर्वत्रास्ति   
    
[१७६।०१]  
कुरुबाह्योऽन्तरामृत्युः   
    
[१७६।०२]  
उत्तरकुरुषु नियतायुषः सत्त्वा अवश्यं कृत्स्नमायुर्जीवन्ति ।  
अन्येषु नावश्यम् ।  
    
[१७६।०३]  
पुद्गलानां तु बहूनां नास्त्यन्तरेण कालक्रियया ।  
    
[१७६।०३-१७६।०५]  
तुषितस्थर्स्यकजातिबद्धस्य बोधिसत्त्वस्य चरमभविकसत्त्वस्य जिनादिष्टस्य जिनभुतस्य श्रद्धाधर्मानुसारिणो बोधिसत्त्वचक्रवर्त्तिमात्रोश्च तद्गर्भयोरित्येवमादिनाम् ।  
    
[१७६।०६-१७६।०७]  
योजनप्रमणेन स्थानानि शरीराणि चोत्कानि वर्षप्रमाणेनायुरुक्तं तयोश्च प्रमाणं नोक्तमिति वक्तव्यं नाना च सर्वेषां ववस्थानमतस्तस्यापि पर्यन्तो वक्तव्यः ।  
    
[१७६।०८]  
तेषां समानाख्यानार्थमादिप्रक्रम आरभ्यते ।  
    
[१७६।०९]  
परमाण्वक्षरक्षणाः ।  
    
[१७६।१०]  
रूपनामाध्वपर्यन्ताः   
    
[१७६।११]  
रूपस्यापचीयमानस्य पर्यन्तः परमाणुः ।  
    
[१७६।११-१७६।१२]  
कालस्य पर्यन्तः क्षणो नाम्नः पर्यन्तोऽक्षरं तद्यथा गौरिति ।  
    
[१७६।१२]  
क्षणस्य पुनः किं प्रमाणम् ।  
    
[१७६।१२-१७६।१३]  
समग्रेषु प्रत्ययेषु यावता धर्मस्यात्मलाभः गच्छन्वा धर्मो यावता परमाणोः परमाण्वन्तरं गच्छति ।  
    
[१७६।१३-१७६।१४]  
बलवत्पुरुषाद्धट्मात्रेण पञ्चषष्टिः क्षणा अतिक्रामन्तीत्याभिधार्मिकाः ।  
    
[१७६।१५]  
परमाणुरणुस्तथा ॥ वक्क्_३।८५ ॥  
    
[१७६।१६-१७६।१७]  
लोहापशशाविगोच्छिद्ररजोलिक्षास्तदुद्भवाः ।  
यवस्तथाङ्गुलीपर्व ज्ञेयं सप्तगुणोत्तरम् ॥ वक्क्_३।८६ ॥  
    
[१७६।१८]  
एतत्परमाण्वादिकं सप्तगुणोत्तरं वेदितव्यम् ।  
सप्त परमाणवोऽणुः ।  
    
[१७६।१८-१७६।१९]  
सप्ताणवो लोहरजः ।  
    
[१७६।१९]  
तानि सप्ताव्रजस्तानि सप्त दाशरजस्तानि सप्तैडकरजः ।  
    
[१७६।१९-१७६।२०]  
तानि सप्त गोरजः तानि सप्त वातायनच्छिद्ररजः ।  
    
[१७६।२०]  
तानि सप्त लिक्षास्तदुद्भवा यूकेत्यर्थः ।  
    
[१७६।२०-१७६।२१]  
सप्त यूका यवः ।  
    
[१७६।२१-१७६।२२]  
सप्त यवा अङ्गुलीपर्व त्रीणि पर्वाण्यङ्गुरीति प्रसिद्धमेवेति नोक्तम् ।  
    
[१७६।२२]  
पार्श्वाकृतास्तु ।  
    
[१७७।०१]  
चतुर्विंशतिरङ्गुल्यो हस्तो हस्तचतुष्टयम् ।  
    
[१७७।०२]  
धनुः   
    
[१७७।०३]  
व्यासेनेत्यर्थः ।  
    
[१७७।०४]  
पञ्चशतान्येषां क्रोशो रण्यं च तन्मतम् ॥ वक्क्_३।८७ ॥  
    
[१७७।०५]  
मनुषां पञ्च शतानि क्रोशः ।  
क्रोशमात्रं च ग्रामादि रण्यमिष्टम् ।  
    
[१७७।०६]  
तेऽष्टौ योजनमित्याहुः ।  
    
[१७७।०७]  
उक्तं योजनस्य प्रमाणम् ।  
वर्षस्येदानीमुच्यते ।  
    
[१७७।०८]  
विंशं क्षणशतं पुनः ।  
    
[१७७।०९]  
तत्क्षणः   
    
[१७७।१०]  
क्षणानां विंशं शतमेकस्तत्क्षणः ।  
    
[१७७।११]  
ते पुनः षष्टिर्लवः ।  
    
[१७७।१२]  
तत्क्षणाः षष्टिर्लव इत्युच्यते ।  
    
[१७७।१३]  
त्रिंशद्गुणोत्तराः ॥ वक्क्_३।८८ ॥  
    
[१७७।१४]  
त्रयो मुहूर्त्ताहोरात्रमासाः   
    
[१७७।१५]  
त्रिंशल्लवा मुहूर्त्तस्त्रिशन्मुहूर्त्ता अहोरात्रः ।  
    
[१७७।१५-१७७।१६]  
कदाचित्तु रात्रिरधिका भवति कदाचिदूना कदाचित्समा ।  
[१७७।१६]  
त्रिदशाहोरात्रा मासः ।  
    
[१७७।१७]  
द्वादशमासकः ।  
    
[१७७।१८]  
संवत्सरः सोनरात्रः   
    
[१७७।१९-१७७।२०]  
चत्वारो मासा हेमन्तानां चत्वारो ग्रीष्माणां चत्वारो वर्षाणामित्येते द्वादश मासा संवत्सरः सार्धमूनरात्रैः ।  
    
[१७७।२०]  
संवत्सरेण हि षडूनरात्रा निपात्यन्ते ।  
कथं कृत्वा ।  
    
[१७७।२१]  
"हेमन्तग्रीष्मवर्षाणामध्यर्धे मासि निर्गते ।  
शेषेऽर्धमासे विद्वद्भिरूनरात्रो निपात्यते ॥"  
    
[१७७।२३]  
उक्तं वर्षप्रमाणम् ।  
    
[१७८।०१]  
कल्पस्येदानीं वक्तव्यम् ।  
    
[१७८।०२]  
कल्पो बहुविधः स्मृतः ॥ वक्क्_३।८९ ॥  
    
[१७८।०३]  
अन्तरकल्पो संवर्त्तकल्पो विवर्तकल्पो महाकल्पश्चेति ।  
तत्र तावत्   
    
[१७८।०४]  
संवर्त्तकल्पो नरकासम्भवात् भाजनक्षयः ।  
    
[१७८।०५]  
नरकेषु हि सत्त्वासम्भवात् प्रभृति यावत् भाजनसङ्क्षयः ।  
द्वे हि संवर्त्तन्यौ ।  
    
[१७८।०५-१७८।०६]  
गतिसंवर्तनी धातुसंवर्तनी च ।  
    
[१७८।०६]  
पुनर्द्वे संवर्तन्यौ ।  
सत्त्वसंवर्तनी भाजनसंवर्तनी च ।  
    
[१७८।०७]  
भवति स कालो यन्नरकेषु सत्त्वाश्च्यवन्ते नोपपद्यन्ते ।  
स आरम्भः संवर्तकल्पस्य ।  
    
[१७८।०८]  
यदयं लोको विंशत्यन्तरकल्पान् विवृत्तोऽस्थात् तन्निर्यातं वक्तव्यम् ।  
    
[१७८।०८-१७८।०९]  
यद्विंशतिमन्तरकल्पान् संवर्तिष्यते तत् प्रतिपन्नं वक्तव्यम् ।  
    
[१७८।०९-१७८।१०]  
यदा नरकेष्वेकसत्त्वो नावशिष्टो भवति इयता ऽयं लोकः संवृत्तो भवति ।  
    
[१७८।१०-१७८।११]  
यदुत नरकसंवर्त्तन्या यस्य तदानीं नियतं नरकवेदनीयं कर्म घ्रियते स लोकधात्वन्तरनरकेषु क्षिप्यते ।  
    
[१७८।११-१७८।१२]  
एवं तिर्यक्संवर्त्तनी प्रेतसंवर्त्तनी च वक्तव्या ।  
    
[१७८।१२]  
महासमुद्रगतास्तिर्यञ्चः पूर्वं संवर्तन्ते ।  
    
[१७८।१२-१७८।१३]  
मनुष्यसहचरिष्णवस्तु तैरेव सार्धं भवन्ति ।  
    
[१७८।१३-१७८।१६]  
स कालो यन्मनुष्येष्वन्यतमः सत्त्वः स्वयमनाचार्यकं धर्मताप्रातिलम्भिकं प्रथमं ध्यानं समापद्यते स तस्मात् व्युत्थाय वाचं भाषते सुखं वत विवेकजं प्रीतिसुखं शान्तं वत विवेकजं प्रीतिसुखमिति ।  
    
[१७८।१६-१७८।१७]  
तं च शब्दं श्रुत्वा अन्येऽपि सत्त्वाः समापद्यन्ते ।  
    
[१७८।१७]  
कालं कृत्वा ब्रह्मलोक उपपद्यन्ते ।  
    
[१७८।१७-१७८।१८]  
यदा जम्बूद्वीप एकसत्त्वोऽपि नावशिष्टो भवति इयताऽयं लोकः संवृत्तो भवति यदुत जम्बूद्वीपसंवर्तन्या ।  
    
[१७८।१८-१७८।१९]  
एवं पूर्वविदेहगोदानीयोत्तरकुरुसंवर्तन्यो वक्तव्याः ।  
    
[१७८।१९-१७८।२०]  
यदा मनुष्येष्वेकसत्त्वोऽपि नावशिष्टो भवति इयताऽयं लोकः संवृत्तो भवति यदुत मनुष्यगतिसंवर्त्तन्या ।  
    
[१७८।२०-१७८।२१]  
औत्तरकौरवास्तु कालं कृत्वा कामावचरेषु देवेषूपपद्यन्ते ।  
    
[१७८।२१]  
तत्र वैराग्याभावात् ।  
    
[१७८।२१-१७८।२२]  
एवं चातुर्महाराजकायिकेष्वपि देवेषु प्रथमं ध्यानं समापद्य ब्रह्मलोक उपपद्यन्ते ।  
    
[१७८।२२-१७८।२४]  
यदा तत्रैकसत्त्वोऽपि नावशिष्टो भवति इयताऽयं लोकः संवृत्तो भवति यदुत चातुर्महाराजकायिकसंवर्तन्या ।  
    
[१७८।२४-१७८।२५]  
एवं यावत् परनिर्मितवशवर्तिसंवर्त्त्न्यो वक्तव्याः ।  
    
[१७८।२५-१७८।२६]  
यदैकसत्त्वोऽपि कामावचरेषु देवेषु नावशिष्टो भवति इयताऽयं लोकः संवृत्तो भवति यदुत कामधातुसंवर्तन्या ।  
    
[१७८।२६-१७८।२८]  
ब्रह्मलोकेऽप्यन्यतमः सत्त्वो धर्मताप्रातिलम्भिकं द्वितीयं ध्यानं समापद्योत्थाय वाचं भाषते सुखं वत समाधिजं प्रीतिसुखं शान्तं वत समाधिजं प्रीतिसुखमिति ।  
    
[१७८।२८-१७९।०१]  
तं शब्दं श्रुत्वाऽन्येऽपि सत्त्वाः समापद्यन्ते कालं च कृत्वा आभास्वरेषु देवेषूपपद्यन्ते ।  
    
[१७९।०१-१७९।०२]  
यदा ब्रह्मलोक एकसत्त्वोऽपि नावशिष्टो भवति इयताऽयं लोकः संवृत्तो भवति यदुत सत्त्वसंवर्तन्या ।  
    
[१७९।०२-१७९।०४]  
ततः शून्ये भाजने इत एव सामन्तकात् सत्त्वानां तदाक्षेपके कर्मणि परिक्षीणे सप्त सूर्याः प्रादुर्भूय क्रमेण यावत् पृथिवीं सुमेरुं च निःशेषं दहन्ति ।  
    
[१७९।०४-१७९।०५]  
तस्मादेवं प्रज्वलितादर्चिर्वायुना क्षिप्तं शून्यं ब्राह्मं विमानं निर्दहत् परैति ।  
    
[१७९।०५]  
तच्च तद्भूमिकमेवार्चिर्वेदितव्यम् ।  
    
[१७९।०५-१७९।०६]  
नहि विसभागा अपक्षालाः क्रमन्ते ।  
    
[१७९।०६]  
तत्सम्बद्धसम्भूतत्वात्तस्मात्तदित्युक्तम् ।  
    
[१७९।०६-१७९।०७]  
कामावचरो ह्यग्नी रूपावचरमग्निं सम्बध्नातीति ।  
    
[१७९।०७-१७९।०८]  
एवमन्यस्यामपि संवर्तन्यां यथायोगं वेदितव्यमिति ।  
    
[१७९।०८-१७९।०९]  
नरकेषु सत्त्वानां च्युत्यनुत्पादात् प्रभृति यावत् भाजनानां सङ्क्षय एष कालः ।  
    
[१७९।१०]  
विवर्तकल्पः प्राग्वायोर्यावन्नरकसम्भवः ॥ वक्क्_३।९० ॥  
    
[१७९।११]  
थमाद्वायोः प्रभृति यावन्नरकेषु सत्त्वसम्भवः एष कालो विवर्तकल्प इत्युच्यते ।  
    
[१७९।१२-१७९।१४]  
तथा संवृते हि लोक आकाशमात्रावशेषश्चिर कालं तिष्ठति यावत् पुनरपि सत्त्वानां कर्माधिपत्येन भाजनानां पूर्वनिमित्तभूता आकाशे मन्दमन्दा वायवः स्यन्दन्ते ।  
    
[१७९।१४-१७९।१५]  
तदा यदयं लोको विंशतिमन्तरकल्पान् संवृत्तोऽस्थात्तन्निर्यातं वक्तव्यम् ।  
    
[१७९।१५]  
यद्विंशतिमन्तरकल्पान् विवर्त्तिष्यते तदुपयातं वक्तव्यम् ।  
    
[१७९।१६]  
ततस्ते वायवो वर्धमाना यथोक्तं वायुमण्डलं जायते ।  
    
[१७९।१६-१७९।१७]  
ततः शनैर्यथोक्तक्रमविधानं सर्वं जायते अप्मण्डलं काञ्चनमयी महापृथिवी द्वीपाः सुमेर्वादयश्च ।  
    
[१७९।१७-१७९।१८]  
प्रथमं तु ब्राह्म विमानमुत्पद्यते ।  
    
[१७९।१८]  
ततो यावत् यामीयं ततो वायुमण्डलादीनि ।  
    
[१७९।१८-१७९।१९]  
इयताऽयं लोको विवृत्तो भवति यदुत भाजनविवर्तन्या ।  
    
[१७९।१९-१७९।२०]  
अथान्यतरः सत्त्व आभास्वरेभ्यश्च्युत्वा शून्ये ब्राह्मे विमान उत्पद्यते ।  
    
[१७९।२०-१७९।२१]  
अन्येऽपि सत्त्वास्ततश्च्युत्वा ब्रह्मपुरोहितेषूपपद्यन्ते ।  
    
[१७९।२१]  
ततो ब्रह्मकायिकेषु परनिर्मितवशवर्तिषु ।  
    
[१७९।२१-१७९।२२]  
क्रमेण यावदुत्तरकुरौ गोदानीये पूर्वविदेहे जम्बूद्वीपे प्रेतेषु तिर्यक्षु नरकेषूपपद्यन्ते ।  
    
[१७९।२२-१७९।२३]  
धर्मता ह्येषा यत् पश्चात् संवर्तते तत् पूर्वं विवर्त्तते ।  
    
[१७९।२३-१७९।२४]  
यदा नरकेष्वेकः सत्त्वोऽपि प्रादुर्भूतो भवति तदा यदयं लोको विंशतिमन्तरकल्पान् विवर्तते तन्निर्यातं भवति ।  
    
[१७९।२४-१७९।२५]  
यद्विंशतिमन्तरल्पान् विवर्त्तः स्थास्यति तदुपयातं भवति ।  
    
[१७९।२६]  
अन्तःकल्पोऽमितात् यावद्दशवर्षायुषः   
    
[१७९।२७-१८०।०१]  
विवर्तमाने लोके एकान्न विंशतिरन्तरकल्पा अपरिमितायुषां मनुष्याणामतिक्रामन्ति ।  
    
[१८०।०१-१८०।०२]  
अपरिमितायुषामेव क्रमतां यावद्दशवर्षायुषो भवन्ति ।  
    
[१८०।०२]  
सोऽसौ विवृत्तानां तिष्ठतां प्रथमोऽन्तरकल्पः ।  
    
[१८०।०३]  
ततः ।  
    
[१८०।०४]  
उत्कर्षा अपकर्षाश्च कल्पा अष्टादशापरे ॥ वक्क्_३।९१ ॥  
    
[१८०।०५]  
तस्मादपरेऽष्टादशोत्कर्षा अपकर्षाश्चाष्टादशान्तरकल्पा भवन्ति ।  
कथं कृत्वा ।  
    
[१८०।०६]  
तेभ्यो हि दशवर्षायुष्केभ्य उत्कर्षं गच्छन्तः क्रमेणाशीतिवर्षसहस्रायुषो भवन्ति ।  
    
[१८०।०७]  
पुनश्चापकर्षं गच्छन्तो दशवर्षायुषो भवन्ति ॥  
एवं द्वितीयोऽन्तरकल्पः ।  
    
[१८०।०७-१८०।०८]  
एवं यावदष्टादश ।  
    
[१८०।०९]  
उत्कर्ष एकः   
    
[१८०।१०]  
एकान्तरकल्पो विंशतितम उत्कर्ष एवमपकर्षः ।  
    
[१८०।१०-१८०।११]  
दशवर्षायुष्केभ्यो यावदशीतिवर्षायुषां मनुष्याणामिति वर्त्तते ।  
    
[१८०।११]  
अथैते उत्कर्षाः कियन्तं प्रकर्षं गच्छन्ति ।  
    
[१८०।१२]  
तेऽशीतिसहस्राद्यावदायुषः ।  
    
[१८०।१३-१८०।१४]  
नातः परेण वर्धन्ते यावानेव चान्येषामन्तरकल्पानामुत्कर्षापकर्षकालस्तावानेव प्रथमस्यापकर्षकालः पश्चिमस्य चोत्कर्षकाल इति समानकालाः सर्वे भवन्ति ।  
    
[१८०।१५]  
इति लोको विवृत्तोऽयं कल्पांस्तिष्ठति विंशतिम् ॥ वक्क्_३।९२ ॥  
    
[१८०।१६]  
इत्यनेनान्तरकल्पन्यायेनायं विंशतिमन्तरकल्पान्विवृत्तस्तिष्ठति ।  
    
[१८०।१६-१८०।१७]  
यावन्तं कालं विवृत्तस्तिष्ठति तावन्तमेव कालं   
    
[१८०।१८]  
विवर्ततेऽथ संवृत्त आस्ते सम्वर्तते समम् ।  
    
[१८०।१९]  
विंशतिमेवान्तरकल्पान् विवर्तते विंशतिं संवर्तते विंशतिं संवृत्त आस्ते ।  
    
[१८०।१९-१८०।२०]  
यद्यपि तदानीमुत्कर्षा अपकर्षाश्च न प्रवर्तन्ते कालस्तु समानः परिसङ्ख्यायते ।  
    
[१८०।२०-१८०।२२]  
तत्रैकेनान्तर कल्पेन भाजनान्यभिनिवर्तन्ते एकान्नविंशत्या ऽन्तरकल्पैरावास्यन्ते एकेनान्तरकल्पेन भाजनानि विध्वस्यन्ते एकान्नविंशत्या शून्यी भवन्ति ।  
    
[१८०।२२-१८०।२३]  
ता एता अन्तरकल्पानां चतस्रो विंशत्योऽशीतिर्भवन्ति ।  
    
[१८०।२४]  
ते ह्यशीतिर्महाकल्पः   
    
[१८०।२५]  
एतन्महाकल्पस्य प्रमाणम् ।  
कल्पः किंस्वभावः ।  
पञ्चस्कन्धस्वभावः ।  
    
[१८०।२५-१८१।०१]  
यदुच्यते त्रिभिरसङ्ख्येयैः कल्पानां बुधत्वं प्राप्यत" इति ।  
    
[१८१।०१]  
तत् कतमेषां कल्पानाम् ।  
    
[१८१।०१-१८१।०२]  
य एव महाकल्पो निर्दिष्टः ।  
    
[१८१।०३]  
तदसङ्ख्यत्रयोद्भवम् ॥ वक्क्_३।९३ ॥  
    
[१८१।०४]  
बुद्धत्वम्   
    
[१८१।०५]  
सङ्ख्येयानां कल्पानां त्रयेण ।  
    
[१८१।०५-१८१।०६]  
कथमसङ्ख्येयस्यासति सङ्ख्येयावसाने पुनस्त्रित्वमुच्यते ।  
    
[१८१।०६]  
नैअदेवं वेदितव्यं । किं तर्हि ।  
    
[१८१।०६-१८१।०७]  
"षष्टिः स्थानान्तराण्यसङ्ख्येयमि"ति मुक्तकसूत्रं पठ्यते ।  
    
[१८१।०७]  
कतमानि षष्टिः ।  
एको ह्यद्वितीयः प्रथमं स्थानान्तरम् ।  
    
[१८१।०८]  
एककानां दशको द्वितीयम् ।  
दश दशकानि शतं तृतीयम् ।  
दश शतानि सहस्रम् ।  
    
[१८१।०९]  
दश सहस्राणि प्रभेदः ।  
दश प्रभेदा लक्षम् ।  
    
[१८१।०९-१८१।१०]  
दश लक्षा अतिलक्षः ।  
    
[१८१।१०]  
दशातिलक्षाः कौटिः ।  
दश कौट्यो मध्यः।  
दश मध्या अयुतम् ।  
    
[१८१।११]  
शायुता महायुतम् ।  
दश महायुता नियुतम् ।  
दश नियुता महानियुतम् ।  
    
[१८१।११-१८१।१२]  
दश महानियुताः प्रयुतम् ।  
    
[१८१।१२]  
दश प्रयुता महाप्रयुतः ।  
दश महाप्रयुताः कङ्करः ।  
    
[१८१।१२-१८१।१३]  
दश कङ्करा महाकङ्करः ।  
    
[१८१।१३]  
दश महाकङ्करा विस्वरः ।  
दश विस्वरा महाविस्वरः ।  
    
[१८१।१३-१८१।१४]  
दश महाविस्वरा अक्षोभ्यः ।  
    
[१८१।१४]  
दशाक्षोभ्या महाक्षोभ्यः ।  
दश महाक्षोभ्या विवाहः ।  
    
[१८१।१५]  
दश विवाहा महाविवाहः ।  
दश महाविवाहा उत्सङ्गः ।  
दशोत्सङ्गा महोत्सङ्गः ।  
    
[१८१।१६]  
दश महोत्सङ्गा वाहनः ।  
दश वाहनानि महावाहनम् ।  
    
[१८१।१६-१८१।१७]  
दश महावाहनानि तटिभः ।  
    
[१८१।१७]  
दश तिटिभा महातिटिभः ।  
दश महातिटिभा हेतुः ।  
    
[१८१।१७-१८१।१८]  
दश हेतवो महाहेतुः ।  
    
[१८१।१८]  
दश महाहेतवः करभः ।  
दश करभा महाकरभः ।  
    
[१८१।१८-१८१।१९]  
दश महाकरभा इन्द्रः ।  
    
[१८१।१९]  
दशेन्द्रा महेन्द्रः ।  
दश महेन्द्राः समाप्तम् ।  
दश समाप्तानि महासमाप्तम् ।  
    
[१८१।२०]  
दश महासमाप्तानि गतिः ।  
दश गतयो महागतिः ।  
दश महागतयो निम्बरजः ।  
    
[१८१।२०-१८१।२१]  
दश निम्बरजांसि महानिम्बरजः ।  
    
[१८१।२१]  
दश महानिम्बरजांसि मुद्रा ।  
दश मुद्रा महामुद्रा ।  
    
[१८१।२१-१८१।२२]  
दश महामुद्राः बलम् ।  
    
[१८१।२२]  
दश बलानि महाबलम् ।  
    
[१८१।२२-१८१।२३]  
दश महाबलानि सज्ञा ।  
    
[१८१।२३]  
दश सञ्ज्ञा महासञ्ज्ञा ।  
दश महासञ्ज्ञा विभूतः ।  
दश विभूता महाविभूतः ।  
    
[१८१।२३-१८१।२४]  
दश महाविभूता बलाक्षम् ।  
    
[१८१।२४]  
दश बलाक्षा महाबलाक्षम् ।  
दश महाबलाक्षाण्यसङ्ख्यम् ।  
    
[१८१।२५]  
अष्टकं मध्याद्विस्तृतम् ।  
    
[१८१।२५-१८२।०१]  
इत्येतेषां षष्टिस्थानान्तरगतां सङ्ख्यामनुप्राप्ताः कल्पा असङ्ख्येयानित्युच्यन्ते ।  
    
[१८२।०१]  
ततो व्यावृत्य पुनर्गण्यन्ते ।  
    
[१८२।०१-१८२।०२]  
एवं त्रीणि असङ्ख्येयानीत्युच्यन्ते ।  
    
[१८२।०२]  
न तु नैव परिसङ्ख्यातुं शक्यन्त इति ।  
    
[१८२।०३]  
किन्तु खलु कालप्रकर्षेणैव कृतप्रणिधाना बोधिसत्त्वा बोधिमभिसम्बुध्यन्ते ।  
    
[१८२।०४]  
किमेतदेव भविष्यति ।  
    
[१८२।०४-१८२।०५]  
महतां हि पुण्यज्ञानसम्भारेण षड्भिः पारमिताभिः बहुभिर्दुष्करशतसहस्रैस्त्रिभिः कल्पासङ्ख्येयैरनुत्तरां सम्यक्सम्बोधिमभिसम्बुध्यन्ते बोधिसत्त्वाः ।  
    
[१८२।०६]  
यद्यप्यन्यथाऽप्यस्ति मोक्षावकाशः किमर्थं त इयन्तं यत्नमारभन्ते ।  
    
[१८२।०६-१८२।०७]  
परार्थं त इयन्तं यत्नमारभन्ते कथं परानपि महतो दुःखौघात् परित्रातुं शक्नुयामिति ।  
    
[१८२।०७-१८२।०८]  
क एषां परार्थेन स्वार्थः ।  
    
[१८२।०८]  
एष एव तेषां स्वार्थो यः परार्थस्तस्याभिमतत्वात् ।  
    
[१८२।०८-१८२।०९]  
इदानीमेतच्छ्राद्धास्यते ।  
    
[१८२।०९]  
सत्यं दुःश्रद्धानमेतदात्मम्भरिभिर्निष्करुणैः ।  
    
[१८२।०९-१८२।११]  
कारुणिकैस्तु श्रद्धितमेवैतत् यथा चेह केचिदभ्यस्तनैर्धृण्या असत्यपि स्वार्थे परव्यसनाभिरता उपलभ्यन्ते ।  
    
[१८२।११-१८२।१२]  
तथा पुनरभ्यस्तकारुण्या असत्यपि स्वार्थे परहितक्रियाभिरामाः सन्तीति सम्भाव्यम् ।  
    
[१८२।१२-१८२।१५]  
यथैव चाभ्यासवशादनात्मभूतेषु संस्कारेषु संस्कृतलक्षणानभिज्ञा आत्मस्नेहं निवेश्य तद्धेतोर्दुःखान्युद्वहन्ति एवं पुनरभ्यासवशादात्मस्नेहं तेभ्यो निर्वर्त्य परेष्वपेक्षां वर्धयित्वा तद्धेतोर्दुःखान्युद्वहन्तीति सम्भाव्यम् ।  
    
[१८२।१५-१८२।१६]  
गोत्रान्तरमेव हि तत्तथाजातीयं निर्वर्तते यत् परेषां दुःखेन दुःखायते सुखेन सुखायते नात्मन इति ।  
    
[१८२।१६]  
न ते पुनः स्वार्थमन्यं पश्यन्ति ।  
आह चात्र   
    
[१८२।१७-१८२।२०]  
"हीनः प्रार्थयते स्वसन्ततिगतं यैस्तैरूपायः सुखं   
मध्यो दुःखनिवृत्तिमेव न सुखं दुःखास्पदं तद्यतः ।  
श्रेष्ठः प्रार्थयते स्वसन्ततिगतैर्दुःखैः परेषां सुखं   
दुःखात्यन्तनिवृत्तिमेव च यतस्तद्दुःखदुःख्येव सः ॥"  
    
[१८२।२१]  
किं पुनरुत्कर्षा बुद्धा उत्पयन्ते आहोस्विदपकर्षाः ।  
    
[१८२।२२]  
अपकर्षे हि शताद्यावत्तदुद्भवः ।  
    
[१८२।२३-१८२।२४]  
अशीतिवर्षशतायुपि प्रजायामपकर्षे आरब्धे यावद्वर्षशतायुषो मनुष्या भवन्त्येतस्मिन्नन्तरे बुद्धा उत्पद्यन्ते ।  
    
[१८२।२४]  
कस्मान्नोत्कर्षकाले ।  
तदा हि दुःसमुद्वेजाः सत्त्वा भवन्ति ।  
    
[१८३।०१]  
कस्मान्न शतात् ।  
    
[१८३।०१-१८३।०२]  
तदा हि पञ्च कषाया अभ्युत्सदा भवन्ति ।  
    
[१८३।०२-१८३।०३]  
तद्यथाऽयुष्कषायः कल्पकषायः क्लेशकषायः दृष्टिकषायः सत्त्वकषायश्च ।  
    
[१८३।०३]  
अपकर्षस्याधस्तात् प्रत्यवरा आयुरादयः किटभूतत्वात् कषाया उच्यन्ते ।  
    
[१८३।०४]  
द्वाभ्यां हि जीवितोपकरणविपत्ती यथाक्रमम् ।  
द्वाभ्यां कुशलपक्षवीपत्तिः ।  
    
[१८३।०४-१८३।०५]  
कामसुखल्लिकाऽत्मक्लमथानुयोगाधिकारात् गृहिप्रव्रजितपक्षयोर्वा ।  
    
[१८३।०५-१८३।०६]  
एकेनात्मभाववीपत्तिः ।  
    
[१८३।०६]  
प्रमाणरूपारोग्यबलवृद्धिस्मृतिवीर्यधैर्यभ्रंसात् ।  
    
[१८३।०७]  
अथ प्रत्येकबुद्धानां कस्मिन् काले उत्पादः ।  
    
[१८३।०८]  
द्वयोः प्रत्येकबुद्धानां ।  
    
[१८३।०९]  
उत्कर्षेऽयपकर्षेऽपि ।  
द्विविधा हि प्रत्येकबुद्धा वर्गचारिणः खड्गविषाणकल्पाश्च ।  
    
[१८३।१०]  
तत्र वर्गचारिणः श्रावकपूर्विणः प्रत्येकजिना उच्यन्ते ।  
    
[१८३।१०-१८३।११]  
पृथग्जनपूर्विणोऽपि सन्तीत्यपरे ।  
    
[१८३।११]  
येऽन्यत्रोत्पादितनिर्वेधभागीया इह स्वयं मार्गमभिसम्बुध्यन्ते ।  
[१८३।११-१८३।१४]  
तथाहि पूर्वयोगं पठन्ति "पर्वते किल पञ्चशतानि तापसानां कष्टानि तपांसि तप्यन्ते स्म यावत् प्रत्येकबुद्धसहोषितेन मर्कटेनागम्य तदीर्यापथसन्दर्शनात् प्रत्येकबोधिमभिसम्बन्द्धा" इति ।  
    
[१८३।१४]  
नचार्याः सन्तः कष्टानि तपांसि तप्येरन् ।  
    
[१८३।१४-१८३।१५]  
खड्गविषाणकल्पाः पुनरेकविहारिणः ।  
    
[१८३।१५]  
तेषां प्रत्येकबुद्धानां   
    
[१८३।१६]  
खड्गः कल्पशतान्वयः ॥ वक्क्_३।९४ ॥  
    
[१८३।१७-१८३।१८]  
महाकल्पानां शतं बोधिसम्भारेषु चरितः खड्गं विषाणकल्पो भवति ।  
    
[१८३।१८]  
विनोपदेशेनात्मानमेकं प्रतिबुधा इति प्रत्येकबुद्धाः ।  
    
[१८३।१८-१८३।१९]  
ते ह्येकमात्मानं दमयन्ति नान्यान् ।  
    
[१८३।१९]  
किं पुनरत्र कारणम् ।  
    
[१८३।१९-१८३।२०]  
नहि तावदशक्ता धर्मं देशयितुं प्रतिसंवित्प्राप्तत्वात् ।  
    
[१८३।२०]  
शक्यं च तैः पूर्वबुद्धानां शासनमनुस्मृत्यापि धर्मं देशयितुम् ।  
    
[१८३।२१]  
नापि निष्करुणाः ।  
सत्त्वानुग्रहार्थमृद्धेराविष्करणात् ।  
    
[१८३।२१-१८३।२२]  
नापि सत्त्वानामभव्यत्वात् ।  
    
[१८३।२२]  
तथा हि लौकिकमार्ग वीतरागाः संविद्यन्ते ।  
किं तर्हि ।  
    
[१८३।२२-१८३।२३]  
पूर्वाभ्यासवशेनाल्पोत्सुकताऽधिमुक्तत्वात् नोत्सहन्ते गम्भीरधर्मग्रहणाय परेषां व्यापर्तुम् ।  
    
[१८३।२४]  
अनुस्रोतो गामिनीनां हि प्रजानां दुष्करं प्रतिस्रोतो नयनम् ।  
    
[१८३।२४-१८३।२५]  
गणपरिकर्षणप्रसङ्गपरिहारार्थं च व्याक्षेपसंसर्गभीरुत्वात् ।  
    
[१८४।०१]  
अथ चक्रवर्त्तिनः कदोत्पद्यन्ते ।  
    
[१८४।०२]  
चक्रवर्तिसमुत्पत्तिर्नाधोऽशीतिसहस्रकात् ।  
    
[१८४।०३]  
अमिते चायुषि मनुष्याणां यावदशीतिसहस्रके चोत्पत्तिश्चक्रवर्त्तिनां नाधः ।  
    
[१८४।०३-१८४।०४]  
तस्याः सस्यसम्पदस्तदूनायुषामभाजनत्वात् ।  
    
[१८४।०४-१८४।०५]  
राज्यं चक्रेण वर्तयितुं शीलमेषामिति चक्रवर्त्तिनः ।  
    
[१८४।०५]  
ते पुनश्चतुर्विधाः ।  
    
[१८४।०६]  
सुवर्णरूप्यताम्रायश्चक्रिणः   
    
[१८४।०७]  
सुवर्णरूप्यताम्रायश्चक्र्काणि येषां सन्ति ।  
    
[१८४।०७-१८४।०८]  
प्रथम एषामुत्तमो द्वितीय उपोत्तमः तृतीयो मध्यमश्चतुर्थो ऽधमः ।  
    
[१८४।०९]  
ते ऽधरक्रमात् ॥ वक्क्_३।९५ ॥  
    
[१८४।१०]  
एकद्वित्रिचतुर्द्वीपाः   
    
[१८४।११]  
यस्यायसं चक्रं स एकद्वीपाधिपतिः ।  
यस्य ताम्रमयं स द्वयोः ।  
    
[१८४।११-१८४।१२]  
यस्य रूप्यमयं स त्रयाणाम् ।  
    
[१८४।१२]  
यस्य सुवर्ण्मयं स चतुर्द्वीपाधिपतिः ।  
एष प्राज्ञप्तिको निर्देशः ।  
    
[१८४।१३]  
सूत्रे तु प्रधानग्रहणादेकमेव सौवर्णं चक्रम् ।  
    
[१८४।१३-१८४।१६]  
"यस्य राज्ञः क्षत्रियस्य मूर्धाभिषिक्तस्य तदईव पोषधे पञ्चदश्यां शिरःस्नातस्योपोषधो पोषितस्योपरिप्रासादतलगतस्यामात्यगणपरिवृतस्य पूर्वस्यां दिशि चक्ररत्नं प्रादुर्भवति सहस्रारं सनाभिकं सनेमिकं सर्वाकारपरिपूर्णं शुभकर्मारकृतं दिव्यं सर्वसौवर्णं स राजा भवति चक्रवर्ती"ति ।  
    
[१८४।१७]  
एवं चैते चक्रवर्तिन उत्पद्यन्ते ।  
    
[१८४।१८]  
न च द्वौ सह बुद्धवत् ।  
    
[१८४।१९-१८४।२०]  
    
सूत्र उक्त" मस्थानमनवकाशो यदपूर्वाचरमौ द्वौ तथागतावर्हन्तौ सम्यक्सम्बुद्धौ लोक उत्पद्येयातां नेदं स्थानं विद्यते स्थानमेतद्विद्यते यदैकस्तथागतः ।  
    
[१८४।२०-१८४।२१]  
यथा तथागत एवं चक्रवर्त्तिनावि"ति ।  
    
[१८४।२१]  
इदमत्र सम्प्रधार्यम् ।  
    
[१८४।२१-१८४।२२]  
किमत्र त्रिसाहस्रमहासाहस्रो लोकधातुर्लोक इष्ट उताहो सर्वलोकधातव इति ।  
    
[१८४।२२-१८४।२३]  
नान्यत्र बुद्धा उत्पद्यन्ते इत्येके ।  
    
[१८४।२३]  
किं कारणम् ।  
    
[१८४।२३-१८४।२४]  
मा भूत् भगवतः शक्तिव्याघातः इति ।  
    
[१८४।२४]  
एक एव हि भगवान् सर्वत्र शक्तः ।  
    
[१८४।२४-१८४।२५]  
यत्र बुद्ध एको न शक्तः स्याद् विनेयान् विनेतुं तत्राऽन्योऽपि न शक्त इति ।  
    
[१८४।२५-१८४।२७]  
उक्तं च सूत्रे "स चेत्त्वां शारिपुत्र कश्चिदुपसङ्क्रम्यैवं पृच्छेत् अस्ति कश्चिदेतर्हि श्रमणो वा ब्राह्मणो वा समसमः श्रमणेन गोतमेन यदुताभिसम्बोधाय ।  
    
[१८४।२७-१८४।२८]  
एवं च पृष्टः किं व्याकुर्याः ।  
    
[१८४।२८-१८५।०१]  
स चेन्मां भदन्त कश्चिदुपसङ्क्रम्येवं पृच्छेत्तस्याहं पृष्ट एवं व्याकुर्या नास्ति कश्चिदेतर्ह्हि शृअमणो वा ब्राह्मणो वा समसमो भगवता यदुताभिसम्बोधाय ।  
    
[१८५।०१]  
तत्कस्य हेतोः ।  
    
[१८५।०१-१८५।०३]  
सम्मुखं मे भगवतोऽन्तिकाच्छ्रुतं सम्मुखमुद्गृहीतं अस्थानमनवकासो यदपूर्वाचरमौ तथागतौ लोक उत्पद्येयातां नेदं स्थानं विद्यत" इति ।  
    
[१८५।०३-१८५।०४]  
यत्तर्हि भगवतोक्तं ब्रह्मसूत्रे "यावत्त्रिसाहस्रमहासाहस्रको लोको वशे मेऽत्र वर्तत" इति ।  
    
[१८५।०४]  
आभिप्रायिक एष निर्देशः ।  
    
[१८५।०४-१८५।०५]  
कोऽत्राभिप्रायः तावतोऽनभिसंस्कारेण व्यवलोकनात् ।  
    
[१८५।०५-१८५।०६]  
अभिसंस्कारेन त्वनन्तो बुद्धानां चक्षुर्विषयः ।  
    
[१८५।०६]  
सन्त्येवान्यलोकधातुषु बुद्धा इति निकायान्तरीयाः ।  
किं कारणम् ।  
    
[१८५।०७]  
बहवो हि समं सम्भारेषु प्रवर्तमाना दृश्यन्ते ।  
    
[१८५।०७-१८५।०९]  
न चैकत्र बहूनां बुद्धानां युगपत् योग उत्पत्तुं न चास्ति तदुत् पत्तौ कक्श्चित् प्रतिबन्धः इति नियतं लोकधात्वन्तरेषूत्पद्यन्ते ।  
    
[१८५।०९-१८५।१०]  
अनन्ता लोकधातव इति न शक्यं भगवता कल्पमप्यायुर्विर्भ्रता यिथेह तथाऽन्येष्वपि अनन्तेषु लोकधातुषु व्यापर्तुं किं पुनः पुरुषायुषम् ।  
    
[१८५।१०-१८५।११]  
कथं चेह बुद्धो व्याप्रियते ।  
    
[१८५।११-१८५।१३]  
अस्य पुद्गलस्येदमिन्द्रियम् इयता कालेलामुष्मिन् देशे अमुं पुद्गलमागम्यास्य दोषस्य परिहारादस्याङ्गस्योपसंहारादनेन प्रयोगेणानुत्पन्नं वोत्पत्स्यते अपरिपूर्णं वा परिपूरयिष्यतीति ।  
    
[१८५।१३-१८५।१५]  
यत्त्विदं सूत्रमत्रोपनीत "मस्थानमनवकाशो यद्पूर्वाचरमौ द्वी तथागतावेकत्र लोक उत्पद्येयातामि"ति तदेवेदं सम्प्रधार्यते किमिदमेकं लोकधातुमधिकृत्योक्तमाहोस्वित् सर्वानिति ।  
    
[१८५।१५-१८५।१६]  
चक्रवर्तिनोऽपि चास्य लोकद्धातौ न स्यादुत्पादः ।  
    
[१८५।१६]  
सहोत्पत्तिप्रतिषेधात् बुद्धवत् ।  
    
[१८५।१६-१८५।१७]  
अथैतत् क्षम्यते इदं तु कस्मान्न क्षम्यते "पुण्यस्तु बुद्धानां लोक उत्पाद" इति ।  
    
[१८५।१७-१८५।१८]  
यदि बहूनां बहुषु स्यान्न दोषः स्यात् ।  
    
[१८५।१८]  
भूयसां लोकानामभ्युदयेन योगः स्यान्निःश्रेयसेन च ।  
    
[१८५।१८-१८५।१९]  
अथैङ्कस्मिन्नपि कस्मात् द्वौ तथागतौ न सहोत्पद्येते ।  
    
[१८५।१९]  
प्रयोजनाभावात् प्रणिधानवशाच्च ।  
    
[१८५।१९-१८५।२१]  
एवं हि बोधिसत्त्वाः प्रणिधानं कुर्वन्ति अहो वताहमन्धे लोके ऽपरिणायके बुद्धो लोक उत्पद्येयमनाथानां नाथ इति ।  
    
[१८५।२१]  
आदराभित्वरार्थं च ।  
    
[१८५।२२-१८५।२३]  
एकस्मिन्हि बुद्धे सुतरामाद्रियन्ते दुर्लभ ईदृशोऽन्य इति मन्यमानाः सुतरां चाभित्वरन्ते शासनप्रतिपत्तौ माऽस्मिन् गते परिनिर्वृते वा ऽनाथा भूमेति ।  
    
[१८५।२४]  
अथैते चक्रवर्तिनः सुवर्णादिमयैश्चक्रैः पृथिवीं जयन्तः कथं जयन्ति ।  
यथाक्रमं   
    
[१८५।२५]  
प्रत्युद्यानस्वयंयान कलहास्त्रजितः   
    
[१८५।२६]  
यस्य सौवर्ण चक्रं भवति तं कोटराजानः स्वयं प्रत्युद्गच्छन्ति ।  
    
[१८५।२६-१८६।०१]  
इमे देवस्य जनपदाः ऋद्धाश्च स्फीताश्च क्षेमाश्च सुभिक्षाश्चाकीर्णबहुजनमनुष्याश्च ।  
    
[१८६।०१-१८६।०२]  
तान् देवः समनुशास्तु ।  
    
[१८६।०२]  
वयं देवस्यानुयात्रिका भविष्याम इति ।  
    
[१८६।०२-१८६।०३]  
यस्य रूप्यमयं स स्वयमेव तेषामन्तिकं याति पश्चादस्य प्रह्वीभवन्ति ।  
    
[१८६।०३-१८६।०४]  
यस्य ताम्रमयं स तेषामन्तिकं गत्वा कलहायते पश्चात् प्रह्वीभवन्ति ।  
    
[१८६।०४-१८६।०५]  
यस्य शस्त्रमयं स तेषामन्तिकं गच्छति अन्योन्यं शस्त्राण्यावहन्ति पश्चान्नमन्ति ।  
    
[१८६।०५]  
सर्वे तु चक्रवर्तिनः   
    
[१८६।०६]  
अवधाः ॥ वक्क्_३।९६ ॥  
    
[१८६।०७-१८६।०८]  
शस्त्रेणापि जयतां बधो न प्रवर्तते निर्जित्य च सत्त्वान् दशसु कुशलेषु कर्मपथेषु प्रतिष्ठापयन्ति ।  
    
[१८६।०८]  
अत एव ते नियतं देवेषूत्पद्यन्ते ।  
    
[१८६।०८-१८६।०९]  
सूत्र उक्तं "राज्ञश्चक्रवर्तिनो लोके प्रादुर्भावात्सप्तानां रत्नानां लोके प्रादुर्भावो भवति ।  
    
[१८६।१०-१८६।११]  
तद्यथा चक्ररत्नस्य हस्तिरत्नस्याश्वरत्नस्य मणिरत्नस्य स्त्रीरत्नस्य गृहपतिरत्नस्य परिणायकरत्नस्ये"ति ।  
    
[१८६।११]  
कथं सत्त्वसङ्ख्याता हस्त्यादयः परकीयेण कर्मणोत्पद्यन्ते ।  
    
[१८६।१२]  
न वै कश्चित् परकीयेणोत्पद्यते ।  
    
[१८६।१२-१८६।१३]  
येन तु सत्त्वेन तत्सम्बन्ध संवर्तनीयं कर्मोपचितं तस्मिन्नुत्पन्ने स्वान्येवैनं कर्माण्युत्पादयन्ति ।  
    
[१८६।१३-१८६।१४]  
किमेष एवान्यराजभ्यश्चक्रवर्तिनां विशेषः ।  
    
[१८६।१४]  
अन्योऽपि विशेषोऽस्ति ।  
    
[१८६।१४-१८६।१५]  
तद्यथा द्वात्रिंशन्महापुरुषलक्षणान्येषां भवन्ति तद्यथा बुद्धानाम् ।  
    
[१८६।१५]  
तत्र तु   
    
[१८६।१६]  
देशस्थोत्तप्तपूर्णत्वैर्लक्षणातिशयो मुनेः ।  
    
[१८६।१७]  
देशस्थतराणि बुद्धानां लक्षणानि ।  
    
[१८६।१७-१८६।१८]  
उत्तप्ततराणि सम्पूर्णतराणि चेत्येष तेषां विशेषः ।  
    
[१८६।१९]  
किं खलु प्राथमकल्पिका अपि मनुष्याः सराजका आसन् ।  
नेत्याह ।  
    
[१८६।२०]  
किं तर्हि ।  
    
[१८६।२१]  
प्रागासन्नुपिवत् सत्त्वाः   
    
[१८६।२२]  
प्रथमकल्पिका मनुष्या रूपावचरा इवासन् ।  
    
[१८६।२२-१८६।२४]  
सूत्र उक्तं "ते भवन्ति रूपिणो मनोमयाः सर्वाङ्गप्रत्यङ्गोपेता आविकला अहीनेन्द्रियाः शुभा वर्णस्थायिनः स्वयं प्रभा विहायसङ्गमाः प्रीतिभक्षः प्रीत्याहारा दीर्घायुषो दीर्घमध्वानं तिष्ठन्ती"ति ।  
    
[१८६।२५]  
रसरागात्ततः शनैः ॥ वक्क्_३।९७ ॥  
    
[१८६।२६]  
आलस्यात्सम्निधिम् कृत्वा साग्रहैः क्षेत्रपो भृतः ।  
    
[१८६।२७]  
तेषां तथाभूतानां भूमिरसः प्रादुर्भूतो मधुस्वादुरसः ।  
    
[१८६।२७-१८७।०१]  
तस्यान्यतमो लोलुपजातीयः सत्त्वो गन्धं घ्रात्वा रसं स्वादितवान् भक्षितवांश्च ।  
    
[१८७।०१-१८७।०२]  
तथाऽन्येऽपि सत्त्वास्तथैवाकार्षुः ।  
    
[१८७।०२]  
स आरम्भः कवडीकाराहारस्य ।  
    
[१८७।०२-१८७।०३]  
तेषां तदाहाराभ्यासात् खरत्वं गुरुत्वं च कायेऽवक्रान्तं प्रभावा अन्तर्हिताः ।  
    
[१८७।०३-१८७।०४]  
ततोऽन्धकार उत्पन्ने सूर्याचन्द्रमसौ प्रादुर्भूतौ ।  
    
[१८७।०४-१८७।०५]  
सोऽप्येषां भूमिरस आस्वादगृद्धानां क्रमेणान्तर्हितो भूमिपर्पटकं प्रादुर्भूतम् ।  
    
[१८७।०५]  
तत्रापि गृद्धास्तदप्यन्तर्हितम् ।  
वनलता प्रादुर्भूता ।  
    
[१८७।०५-१८७।०६]  
तत्रापि गृद्धाः साऽप्यन्तर्हिता ।  
    
[१८७।०६]  
अकृष्टोप्तः शालिरुत्पन्नस्तं प्रभुक्ताः ।  
    
[१८७।०६-१८७।०८]  
तस्येदानीमौदारिकत्वान्निःस्यन्दनिर्वाहार्थं सत्त्वानां मूत्रपुरीषमार्गौ सह स्त्रीपुरुषेन्द्रियाभ्यां प्रादुर्भूतौ संस्थानं च भिन्नम् ।  
    
[१८७।०८-१८७।०९]  
तेषामन्योन्यं पश्यतां पूर्वाभ्यासवशादयोनिशोमनस्कारग्राहग्रासतां गतानां कामराग उदीर्णो यतो विप्रतिपन्नाः ।  
    
[१८७।०९-१८७।१०]  
एष आरम्भः कामिनां कामभूतग्रहावेशस्य ।  
    
[१८७।१०-१८७।११]  
ते च खलु तं शालिं सायं च सायमाशार्थं प्रातश्च प्रातराशार्थं प्रवेशयन्ति स्म ।  
    
[१८७।११]  
अथान्यतमः सत्त्वोऽलसजातीयः सन्निधिकारमकार्षीत् ।  
    
[१८७।१२]  
अन्येऽपि च सत्त्वाः सन्निधिकारमकार्षुः ।  
    
[१८७।१२-१८७।१३]  
तेषां तत्र ममकार उत्पन्ने स शालिर्लूनो लूनो न पुनर्जायते स्म ।  
    
[१८७।१३-१८७।१४]  
ततः क्षेत्राणि प्रविभज्य स्वेष्वाग्रहं कृत्वा परकीयं हर्तुमारब्धाः ।  
    
[१८७।१४]  
प्रथम आरम्भश्चौर्यस्य ।  
    
[१८७।१४-१८७।१५]  
तैस्तेषामङ्कुशार्थं समेत्यान्यतमः पुरुषविशेषः क्षेत्राणि पालयितुं षष्ठभागेन भृतः ।  
    
[१८७।१५-१८७।१६]  
तस्य क्षेत्राणामधिपतिः क्षत्रियः क्षत्रिय इति सञ्ज्ञोत्पन्ना ।  
    
[१८७।१६-१८७।१७]  
महाजनकायस्य सम्मतः प्रजां च रञ्जयतीति महासम्मतो राजेति सञ्ज्ञोत्पन्ना ।  
    
[१८७।१७]  
एष आरम्भो राजपरम्परायाः ।  
    
[१८७।१७-१८७।१८]  
तत्र ये गृहेभ्यो वहिर्मनसः संवृत्तास्तेषां ब्राह्मणा इति सञ्ज्ञोत्पन्ना ।  
    
[१८७।१८-१८७।१९]  
अथान्यतमस्य राज्ञो लोभात् सम्विभागमकुर्वन्तः सत्त्वानां तास्कर्यं प्राचुर्यमापन्नं स तान् शस्त्रेणोपसङ्क्रमते स्म ।  
    
[१८७।२०]  
ततोऽन्ये नैवङ्कारकाः स्म इति मृषा वाचं वक्तुमारब्धाः इति   
    
[१८७।२१]  
ततः कर्मपथाधिक्यादपह्रासे दशायुषः ॥ वक्क्_३।९८ ॥  
    
[१८७।२२-१८७।२३]  
तत एवं कर्मपथानां वृद्धौ सत्यां क्रमेण ह्रसतां मनुस्याणां दशवर्षायुषो मनुष्याः सम्भवन्ति ।  
    
[१८७।२३]  
अतोऽस्य कृत्स्नस्यानर्थौघस्य द्वौ धर्मौ मूलयोनिः रसराग आलस्यं च ।  
    
[१८७।२४]  
दशवऋषायुषां मनुष्याणामन्तरकल्पस्य निर्यणं भवति ।  
कथं भवतीत्याह   
    
[१८७।२५]  
कल्पस्य शस्त्ररोगाभ्यां दुर्भिक्षेण च निर्गमः ।  
    
[१८७।२६]  
त्रिभिरन्तरकल्पस्य निर्याणं भवति ।  
शस्त्रेण रोगेण दुर्भिक्षेण च ।  
    
[१८७।२६-१८८।०२]  
अन्तरकल्पस्य निर्याणकाले दशवर्षायुषो मनुष्याः अधर्मरागरक्ता भवन्ति विषमलोभाविभूता मिथ्याधर्मपरीताः ।  
    
[१८८।०२-१८८।०३]  
तेषां व्यापाद उत्कर्ष गतोऽन्योन्यं सत्त्वं दृष्ट्वा तीव्रमाघातचित्तं वधकचित्तं च प्रत्युपस्थितं भवति ।  
    
[१८८।०३-१८८।०५]  
तद्यथेदानीं मृगलुब्धकस्यारण्यकं मृगं दृष्ट्वा ते यद्यदेव गृह्णन्ति काष्ठम् वा लोष्टं वा तत्तेषां तीक्ष्णं शस्त्रं प्रादुर्भवति ।  
    
[१८८।०५]  
तेऽन्योन्यं सत्त्वं जीविताद्व्यपरोपयन्ति ।  
    
[१८८।०५-१८८।०६]  
पुनः कल्पस्य निर्याणकाले दशवर्षायुषां मनुष्याणां तैरेव दोषैरमनुष्या ईति मुत्सृजन्ति ।  
    
[१८८।०६-१८८।०७]  
तेषामसाध्या व्याध्यादयः प्रादुर्भवन्ति यतो म्रियन्ते ।  
    
[१८८।०७-१८८।०८]  
पुनर्दशवर्षायुषां तैरेव दोषैर्देवा वर्षं नोत्सृजन्ति यतो दुर्भिक्षं जायते चञ्चः श्वेतास्थि शलाकावृत्तिः ।  
    
[१८८।०८]  
कथं च चञ्चः ।  
    
[१८८।०९]  
द्वाभ्यां कारणाभ्याम् ।  
य इदानीं समवायः स तदानीं चञ्च इत्युच्यते ।  
    
[१८८।०९-१८८।१०]  
समुद्गोऽपि चञ्चः ।  
    
[१८८।१०-१८८।११]  
ते च मनुष्या जिघत्सादौर्बल्यपरीताः समेत्य कालं कुर्वन्ति समुद्रेषु चानागतजनताऽनुग्रहार्थं बीजान्यवस्थापयन्ति ।  
    
[१८८।११]  
अतस्तद्दुर्भिक्षं चञ्चमित्युच्यते ।  
    
[१८८।१२]  
कथं श्वेतास्थि ।  
द्वाभ्यां कारणाभ्याम् ।  
    
[१८८।१२-१८८।१४]  
तेषां हि शुष्करुक्षकायानां कालं कुर्वतामाश्वेवास्थीनि श्वेतानि भवन्ति बुभुक्षाहताश्च श्वेतान्यस्थीनि संहृत्य क्वाथयित्वा पिवन्ति ।  
    
[१८८।१४]  
कथं शलाकावृत्तिः ।  
द्वाभ्यां कारणाभ्याम् ।  
    
[१८८।१४-१८८।१७]  
ते हि सत्त्वाः शलाकोद्देशिकया गृहेष्वामिर्षं सम्विभजन्ते अद्य गृहस्वामी भोक्ष्यते श्वो गृहस्वामिनीत्येवमादि धान्यस्थानविवरेभ्यश्च शलाकया धान्यफलानि निष्कृष्य बहुलोदकेन क्वाथयित्वा पिवन्ति ।  
    
[१८८।१७]  
एवं वर्णयन्ति ।  
    
[१८८।१७-१८८।१९]  
येनैकाहमपि प्राणातीपातविरतिः सम्रक्षिता भवति एकहरीतकी वा सङ्घायैकपिण्डपातो वा सत्कृत्यानुप्रदत्तो भवति स तेषु शस्त्ररोगदुर्भिक्षान्तरकल्पेषु नोत्पद्यत इति ।  
    
[१८८।२०]  
अथ कियन्तं कालमेतानि शस्त्राघातरोगदुर्भिक्षाणि तेषां सत्त्वानां भवन्ति   
    
[१८८।२१]  
दिवसान् सप्त मासांश्च वर्षाणि च य्थाक्रमम् ॥ वक्क्_३।९९ ॥  
    
[१८८।२२]  
शस्त्रकः प्राणातिपातः सप्त दिवसान् भवति ।  
रोगः सप्त मासांश्च दिवसांश्च ।  
    
[१८८।२३]  
दुर्भिक्षं सप्तवर्षाणि च मासांश्च दिवसाम्श्चेति समुच्चयार्थश्चकारः ।  
    
[१८८।२३-१८८।२४]  
तदा च द्वयोर्द्वीपयोस्तेषां प्रतिरूपकाणि भवन्ति ।  
    
[१८८।२४-१८८।२५]  
व्यापाद उद्रेकप्राप्तो भवति वैवस्त्र्यदौर्बल्ये जिघत्सापिपासे च ।  
    
[१८८।२५]  
यदुक्तमेवमन्यस्यामपि संवर्तन्यां वेदितव्यम् यथायोगमिति ।  
    
[१८८।२६]  
अथ कतीमाः संवर्तन्यः ।  
    
[१८९।०१]  
संवर्तन्यः पुनस्तिस्रो भवन्त्यग्न्यम्बुवायुभिः ।  
    
[१८९।०२]  
एकत्र ध्याने सत्त्वाः समं संवर्तन्ते एतस्यामिति संवर्तनी ।  
    
[१८९।०२-१८९।०३]  
सप्तभिः सूर्यैस्तेजः संवर्तनी भवति वर्षोदकेनाप्संवर्तनी वायुप्रकोपाद्वायुसंवर्तनी ।  
    
[१८९।०४]  
ताभिश्च भाजनानां सुक्ष्मोऽप्यवयवो नावशिष्यते ।  
    
[१८९।०४-१८९।०५]  
अत्र तु केचितीर्थङ्करा इच्छन्ति ।  
    
[१८९।०५]  
परमाणवो नित्यास्ते तदानीं शिष्यन्त इति ।  
कस्मात्त एवमिच्छन्ति ।  
    
[१८९।०६]  
मा भूदबीजकः स्थूलानां प्रादुर्भाव इति ।  
    
[१८९।०६-१८९।०७]  
ननु च सत्त्वानां कर्मजः प्रभावविशिष्टो वायुर्बीजमुक्तम् ।  
    
[१८९।०७]  
सर्वर्तनीशीर्षवायुर्वातस्य निमित्तं भविष्यति ।  
    
[१८९।०७-१८९।०८]  
"वायुना लोकान्तरेभ्यो बीजान्याह्रियन्त" इति महीशासकाः सूत्रे पठन्ति ।  
    
[१८९।०८-१८९।०९]  
एवमपि न ते बीजादिभ्योऽङ्कुरादीनामुत्पत्तिमिच्छन्ति ।  
    
[१८९।०९]  
किं तर्हि ॥  
    
[१८९।०९-१८९।१०]  
स्वेभ्य एवावयवेभ्यस्तेषामपि स्वेभ्यः ।  
    
[१८९।१०]  
एवं यावत् परमाणुभ्यः ।  
    
[१८९।१०-१८९।११]  
किमिदं बीजादीनामङ्कुरादिषु सामर्थ्यम् ।  
    
[१८९।११]  
न किञ्चिदन्यत्र तत्परमाणूपसर्पणात् ।  
    
[१८९।११-१८९।१२]  
किं पुनः कारणं त एवमिच्छन्ति ।  
    
[१८९।१२]  
नहि विजातीयात्सम्भवो युक्त इति ।  
कस्मान्न युक्तः ।  
    
[१८९।१२-१८९।१३]  
अनियमो हि स्यात् ।  
    
[१८९।१३]  
शक्तिनियमान्नैवं भविष्यति ।  
शब्दपाकजोत्पत्तिवत् ।  
    
[१८९।१३-१८९।१४]  
चित्रो हि गुणधर्मो द्रव्यं तु नैवम् ।  
    
[१८९।१४-१८९।१५]  
समानजातीयेभ्यः एव हि द्रव्येभ्यः समानजातीयानां दृष्ट उत्पादस्तद्यथा वीरणेभ्यः कटस्य तन्तुभ्यः पटस्येति ।  
    
[१८९।१५]  
इदमयुक्तं वर्तते ।  
    
[१८९।१५-१८९।१६]  
किमत्रायुक्तम् यदसिद्धं साधनायोदाह्रियते ।  
    
[१८९।१६]  
किमत्रासिद्धम् ।  
    
[१८९।१७]  
अन्यो वीरणेभ्यः कटोऽन्यश्च तन्तुभ्यः पट इति ।  
    
[१८९।१७-१८९।१८]  
त एव हि ते यथासन्निविष्टास्तां तां सञ्ज्ञां लभ्न्ते ।  
    
[१८९।१८]  
पिपीलिकापङ्क्तिवत् ।  
कथं गम्येत ।  
    
[१८९।१८-१८९।१९]  
एकतन्तुसंयोगे पटस्यानुपलम्भात् ।  
    
[१८९।१९]  
को हि तदा सतः पटस्योपलब्धौ प्रतिबन्धः ।  
    
[१८९।१९-१८९।२०]  
अकृत्स्नवृत्तौ पटभागोऽत्र स्यान्न पटः ।  
    
[१८९।२०]  
समूहमात्रं च पटः स्यात् ।  
कश्च तन्तुभ्योऽन्यः पटभागः ।  
    
[१८९।२०-१८९।२१]  
अनेका श्रयसंयोगापेक्षणे दशामात्रसंयोगे पटोपलब्धिः स्यान्न वा कदाचित् ।  
    
[१८९।२१-१८९।२२]  
मध्यपरभागानामिन्द्रियेणासन्निकर्षात् ।  
    
[१८९।२२-१८९।२३]  
क्रमसन्निकर्षे चावयवानां चक्षुःस्पर्शनाभ्यामवयवविज्ञानं न स्यात् ।  
    
[१८९।२३-१८९।२४]  
तस्मात्क्रमेण सन्निकर्षादवयविव्यवसायादवयवेष्वेव तद्बुद्धिरलातचक्रवत् ।  
    
[१८९।२४]  
भिन्नरूपजातिक्रियेषु तन्तुषु पटस्य रूपाद्यसम्भवात् ।  
    
[१८९।२४-१८९।२६]  
चित्ररूपादित्वे विजातीयारम्भोऽपि स्यात् अचित्रे च पार्श्वान्तरे पटस्यादर्शनं चित्रदर्शनं वा ।  
    
[१८९।२६]  
क्रियाऽपि चित्रेत्यतिचित्रम् ।  
    
[१८९।२६-१८९।२७]  
तापप्रकाशभेदे वाऽग्निप्रभाया आदिमध्यान्ते तद्रूपस्पर्शयोरनुपपत्तिः ।  
    
[१८९।२७-१९०।०२]  
परमाण्वतीन्द्रियत्वेऽपि समस्तानां प्रत्यक्षत्वं यथा तेषां कार्यारम्भकत्वं चक्षुरादीनां च तैमिरिकाणां च विकीर्णकेशोपलब्धिः ।  
    
[१९०।०२]  
तेषां परमाणुवदेकः देशोऽतीन्द्रियः ।  
    
[१९०।०२-१९०।०३]  
रूपादिष्वेव च परमाणुसञ्ज्ञानिवेशा त्तद्विनाशे सिद्धः परमाणुविनाशः ।  
    
[१९०।०३-१९०।०४]  
द्रव्यं हि परमाणुरन्यच्च रूपादिभ्यो द्रव्यमिति न तेषं विनाशे तद्विनाशः सिद्ध्यति ।  
    
[१९०।०४-१९०।०५]  
अयुक्तमस्यान्यत्वं यावता न निर्धार्यते केनचित् इमानि पृथिव्यप्तेजांसि इम एषां रूपादय इति ।  
    
[१९०।०६-१९०।०७]  
चक्षुःस्पर्शनग्राह्याणि च प्रज्ञायन्ते दग्धेषु चोर्णाकर्पासकुसुम्भकुङ्कुमादिषु तद्बुद्ध्यभावाद्रूपादिभेदेष्वेव तद्बुद्धिः ।  
    
[१९०।०७-१९०।०८]  
पाकजोत्पत्तौ घटपरिज्ञनं संस्थानसामान्यात् पङ्क्तिवत् ।  
    
[१९०।०८]  
चिह्नमपश्यतः परिज्ञानाभावात् ।  
    
[१९०।०८-१९०।०९]  
को वा बालप्रलापेष्वादरः इति तिष्ठतु तावदेवाप्रतिषेधः ।  
    
[१९०।१०]  
अथ कस्याः संवर्तन्याः कतमच्छीर्ष भवति ।  
    
[१९०।११]  
ध्यानत्रयं द्वितीयादि शीर्ष तासाम् यथाक्रमम् ॥ वक्क्_३।१०० ॥  
    
[१९०।१२]  
त्रीणि संवर्तनीशीर्षाणि ।  
तेजःसंवर्तन्या द्वितीयं ध्यानं शीर्षं भवत्यधो दह्यते ।  
    
[१९०।१३]  
अप्संवर्तन्यास्तृतीयं ध्यानं शीर्ष भवत्यधः क्लिद्यते ।  
    
[१९०।१३-१९०।१४]  
वायुसंवर्त्तन्याश्चतुर्थं ध्यानं शीर्षं भवत्यधो विकीर्यते ।  
    
[१९०।१४]  
यद्धि संवर्तन्या उपरिष्टात्तच्छीर्षमित्युच्यते ।  
    
[१९०।१४-१९०।१६]  
किं पुनः कारणं प्रथमद्वितीयतृतीयध्यानानि तेजोजलवायुभिर्ध्वस्यन्ते ।  
    
[१९०।१७]  
तदपक्षालसाधम्र्यात्   
    
[१९०।१८]  
प्रथेमे हि ध्याने वितर्कविचारा अपक्षालाः ।  
    
[१९०।१८-१९०।१९]  
ते च मनसः परिदाहकत्वादग्निकल्पाः ।  
    
[१९०।१९]  
द्वितीये प्रीतिरपक्षालः सा च प्रस्रब्धियोगेनश्रयमृदूकरणादप्कल्पाः ।  
    
[१९०।२०]  
अत एवतस्मिन् कृत्स्नकायक्रौर्यापगमात् दुःखेन्द्रियस्य निरोध उक्तः सूत्रे ।  
    
[१९०।२१]  
तृतीये ध्याने आश्वासप्रश्वासाः ।  
ते च वायव एव ।  
    
[१९०।२१-१९०।२२]  
इति यस्यां ध्यानसमापत्तौ यथाभुत आध्यात्मिकोऽपक्षालस्तस्याम् ध्यानोपपत्तौ तथाभूतो बाह्य इति ।  
    
[१९०।२२-१९०।२३]  
कस्मात् पृथिवीसंवर्तनी न भवति ।  
    
[१९०।२३-१९०।२४]  
पृथिव्येव हि भाजनाख्या तस्यां तेजोजलवायुभिर्विरोधो न पृथ्हिव्येति ।  
    
[१९०।२४]  
अथ चतुर्थध्याने कथं न संवर्तनी ।  
    
[१९०।२५]  
न चतुर्थेऽस्त्यनिञ्जनात् ।  
    
[१९०।२६]  
चतुर्थं ध्यानमाध्यात्मिकापक्षालरहितत्वादानेञ्ज मुक्तं भगवता ।  
    
[१९०।२६-१९०।२७]  
अतोऽत्र बाह्योऽपक्षालो न प्रवर्तत इति नास्त्यत्र संवर्तनी ।  
    
[१९०।२७]  
शुद्धावासप्रभावादित्यपरे ।  
    
[१९०।२७-१९१।०१]  
नहि तैः शक्यमारुप्यान् प्रवेष्टुं नाप्यन्यत्र गन्तुमिति ।  
    
[१९१।०१-१९१।०२]  
नित्यं तर्हि चतुर्थध्यानभाजनं प्राप्न्नोति ।  
    
[१९१।०३]  
न नित्यं सह सत्त्वेन तद्विमानोदयव्ययात् ॥ वक्क्_३।१०१ ॥  
    
[१९१।०४]  
नहि चतुर्थं ध्यानमेकभूमिसम्बद्धम् ।  
किं तर्हि ।  
    
[१९१।०४-१९१।०५]  
विच्छिन्नस्थानान्तरं तारकावत् ।  
    
[१९१।०५]  
तत्राप्ययं सत्त्व उपपद्येत च्यवेत वा ।  
    
[१९१।०५-१९१।०६]  
स सार्धं विमानेनेति नास्त्यस्य नित्यत्वम् ।  
    
[१९१।०६]  
केन पुनः क्रमेणैताः संवर्तन्यो भवन्ति ।  
निरन्तरं तावत्   
    
[१९१।०७]  
सप्ताग्निना   
    
[१९१।०८]  
सप्त संवर्तन्यस्तेजसा भवन्ति ।  
ततः ।  
    
[१९१।०९]  
अद्भिरेका   
    
[१९१।१०]  
सप्तानां तेजःसंवर्तनीनामनन्तरमद्भिः संवर्तनी भवति ।  
    
[१९१।११]  
एवं गतेऽद्भिः सप्तके पुनः ।  
    
[१९१।१२]  
तेजसा सप्तकः   
    
[१९१।१३]  
एतेन क्रमेणाप्संवर्तनीनां गते सप्तके पुनः तेजःसंवर्तनीनां सप्तको भवति ।  
    
[१९१।१४]  
पश्चाद्वायुसंवर्तनी ततः ॥ वक्क्_३।१०२ ॥  
    
[१९१।१५]  
पश्चादेकावायुसंवर्तनी भवति ।  
किं कारणम् ।  
    
[१९१।१५-१९१।१७]  
यथिव हि तेषां सत्त्वानां समापत्तिविशेषादात्मभावानां स्थितिविशेषस्तथा भाजनानामपामिति ता एता भवन्ति षट्पञ्चाशत्तेजः संवर्तन्यः सप्ताप्संवर्त्तन्यः एका वायुसंवर्त्तनी ।  
    
[१९१।१७-१९१।१८]  
एवं च प्रज्ञप्तिभाष्यं सुनीतं भवति "चतुःषष्टि कल्पाः शुभकृत्स्नानां देवानामायुःप्रमाणमि"ति ।  
    
[१९१।१९-१९१।२०]  
"ये धर्मा हेतुप्रभवा हेतुम् तेषां तथागतोह्यवदत् ।  
तेषां च यो निरोध एवंवादी महाश्रमण" ॥ इति ।  
    
[१९१।२१]  
अभिधर्मकोशभाष्ये लोकनिर्देशो नाम   
    
[१९१।२२-१९१।२३]  
तृतीयं कोशस्थानम् समाप्तमिति ।  
    
चतुर्थं कोशस्थानम्   
    
=====================================================================  
    
[१९२।०२]  
ॐ नमो बुद्धाय ।  
    
[१९२।०३]  
अथ यदेतत्सत्त्वभाजनलोकस्य बहुधा वैचित्र्यमुक्त तत् केन कृतम् ।  
    
[१९२।०३-१९२।०४]  
न खलु केनचिद्बुद्धिपूर्वकं कृतम् ।  
    
[१९२।०४]  
किं तर्हि ।  
सत्त्वानां   
    
[१९२।०५]  
कर्मजं लोकवैचित्र्यं   
    
[१९२।०६-१९२।०७]  
यदि कर्मजं कस्मात्सत्त्वानां कर्मभिः कुङ्कुमचन्दनादयो रम्यतरा जायन्ते न तेषां शरीराणि ।  
    
[१९२।०७-१९२।०८]  
कर्माण्येव तान्येवञ्जातीयाति व्याभिश्रकारिणां सत्त्वानां यदाश्रयाश्च व्रणभूता जायन्ते भोगाश्च रम्यास्तत्प्रतीकारभूताः ।  
    
[१९२।०८-१९२।०९]  
अव्यामिश्रकारिणां तु देवानामुभये ऽपि रम्याः ।  
    
[१९२।०९]  
किं पुनस्तत्कर्मेत्याह   
    
[१९२।१०]  
चेतना तत्कृतं च तत् ।  
    
[१९२।११]  
सूत्र उक्तं "द्वे कर्मणी चेतना कर्म चेतयित्वा चे"ति ।  
    
[१९२।११-१९२।१२]  
यत्तच्चेतयित्वा चेतनाकृटं च तत् ।  
    
[१९२।१२]  
ते एते द्वे कर्मणी त्रीणि भवन्ति ।  
कायवाङ्मनस्कर्माणि ।  
    
[१९२।१२-१९२।१३]  
कथमेषां कर्मणां व्यवस्थानम् ।  
    
[१९२।१३]  
किमाश्रयतः आहोस्वित् स्वभावतः समुत्थानतो वा ।  
    
[१९२।१३-१९२।१४]  
आश्रयतश्चेदेकं कायकर्म प्राप्नोति ।  
    
[१९२।१४]  
सर्वेषां कायाश्रितत्वात् स्वभावतश्चेद्वाक्कर्मैकं प्राप्नोति ।  
    
[१९२।१५]  
वचसः कर्मस्वभावत्वात् ।  
समुत्थानतश्चेन्मनस्कर्मैकं प्राप्नोति ।  
    
[१९२।१५-१९२।१६]  
सर्वेषां मनः समुत्थितत्वात् ।  
    
[१९२।१६]  
यथाक्रमं त्रिभिः कारणैस्त्रयाणामिति वैभाषिकाः ।  
तत्र पुनः   
    
[१९२।१७]  
चेतना मानसं कर्म   
    
[१९२।१८]  
चेतना मनस्कर्मे ति वेदितव्यम् ।  
    
[१९२।१९]  
तज्जं वाक्कायकर्मणी ॥ वक्क्_४।१ ॥  
    
[१९२।२०]  
यत्तच्चेतनाजनितं चेतयित्वा कर्मेत्युक्तं कायवाक्कर्मणी ते वेदितव्ये ।  
    
[१९२।२१]  
ते तु विज्ञप्त्यविज्ञप्ती   
    
[१९२।२२]  
ते तु कायवाक्कर्मणी प्रत्येकं विज्ञप्त्यविज्ञप्तिस्वभावे वेदितव्ये ।  
तत्र तु   
    
[१९२।२३]  
कायविज्ञप्तिरिष्यते ।  
    
[१९२।२४]  
संस्थानं   
    
[१९२।२५]  
चित्तवशेन कायस्य तथा तथा संस्थानं कायविज्ञप्तिः ।  
गतिरित्यपरे ।  
    
[१९२।२५-१९२।२६]  
प्रस्यन्दमानस्य हि कायकर्म नो ऽप्रस्यन्दमानस्येति ।  
    
[१९२।२६]  
त उच्यन्ते   
    
[१९३।०१]  
न गतिर्यस्मात्संस्कृतं क्षणिकं   
    
[१९३।०२]  
को ऽयं क्षणो नाम ।  
आत्मलाभो ऽनन्त्रविनाशी ।  
सो ऽस्यास्तीति क्षणिकम् ।  
    
[१९३।०३]  
दण्डकवत् ।  
सर्व हि संस्कृतमात्मलाभा दूर्ध्वं न भवतीति यत्रैव जातं तत्रैव ध्वस्यते ।  
    
[१९३।०४]  
तस्यायुक्ता देशान्तरसङ्क्रान्तिः ।  
तस्मान्न गतिः कायकर्म ।  
    
[१९३।०४-१९३।०५]  
स्यादेतदेव यदि सर्वस्य ष्क्णिकत्वं सिध्येत् ।  
    
[१९३।०५]  
सिद्धमेवैतत् विद्धि ।  
कुतः ।  
संस्कृतस्यावश्यं ।  
    
[१९३।०६]  
व्ययात् ॥ वक्क्_४।२ ॥  
    
[१९३।०७]  
अकस्मिको हि भावानां विनाशः ।  
किं कारणम् ।  
कार्यस्य हि कारणं भवति ।  
    
[१९३।०८]  
वनाशश्चाभावः ।  
यश्चाभावस्तस्य किं कर्तव्यम् ।  
    
[१९३।०८-१९३।०९]  
सो ऽसावाकस्मिकोक् विनाशो यदि भावस्योत्पन्नमात्रस्य न स्यात् पश्चादपि न स्याद्भावस्य तुल्यत्वात् ।  
    
[१९३।०९-१९३।१०]  
तथान्यथीभूतः ।  
    
[१९३।१०]  
न युक्तं तस्यैव ।  
न्यथात्वम् ।  
न हि स एव तस्माद्विलक्षणो युज्यते ।  
    
[१९३।१०-१९३।११]  
दृष्टो वै काष्ठादीनामग्न्यादिसंयोगाद्विनाशः ।  
    
[१९३।११-१९३।१२]  
न च दृष्टाद्गरिष्ठं प्रमाणमस्तीति ।  
    
[१९३।१२-१९३।१३]  
न च सर्वस्याकस्मिको विनाशः कथं तावत् भवान् काष्ठादीनामग्न्यादिसंयोगाद्विनाशं पश्यामीति मन्यते ।  
    
[१९३।१३]  
तेषां पुनरदर्शनात् ।  
    
[१९३।१३-१९३।१४]  
सम्प्रधार्यं तावदेतत् ।  
    
[१९३।१४-१९३।१५]  
किमग्निसंयोगात्काष्ठादयो विनष्टा अतो न दृश्यन्ते उताहो स्वयं विनष्टा अन्ये च पुनर्नोत्पन्ना अतो न दृश्यन्ते ।  
    
[१९३।१५-१९३।१६]  
यथा वायुसंयोगात्प्रदीपः पाणिसंयोगाद्घण्टाशब्द इति ।  
    
[१९३।१६]  
तस्मादनुमानसाध्यो ऽयमर्थः ।  
किं पुनरत्रानुमानम् ।  
    
[१९३।१६-१९३।१७]  
उक्तं तावत् अकार्यत्वादभावस्येति ।  
    
[१९३।१७]  
पुनः   
    
[१९३।१८]  
न कस्यचिदहेतोः स्यात्   
    
[१९३।१९]  
यदि विनाशो हेतुसामान्यान्न कस्यचिदहेतुकः स्यादुत्पादवत् ।  
    
[१९३।१९-१९३।२०]  
क्षणिकानां च बुद्धिशब्दार्चिषां दृष्ट आकस्मिको विनाश इति नायं हेतुमपेक्षते ।  
    
[१९३।२०-१९३।२१]  
यस्तु मन्यते बुद्ध्यन्तराद्बुद्धेर्विनाशः शब्दान्तराच्छब्दस्येति ।  
    
[१९३।२१]  
तदयुक्तम् ।  
बुद्ध्योरसमवधानात् ।  
    
[१९३।२१-१९३।२२]  
न हि शंसयनिश्चयज्ञानयोर्युक्तं समवधानं सुखदुःखयो रागद्वेषयोर्वा ।  
    
[१९३।२२-१९३।२४]  
यदा च पटुबुद्धिशब्दानन्तरमपटुबुद्धिशब्दावुत्पद्येते तदा कथमपटुः समानजातीयो धर्मः पटीयांसं हिंस्यात् ।  
    
[१९३।२४-१९३।२५]  
अन्त्ययोश्च कथं यो ऽप्यर्चिषामवस्थानहेत्वभावाद्धर्माधर्मवशाद्वा विनाशं मन्यते तदप्ययुक्तम् ।  
    
[१९३।२५]  
न ह्यभावः कारणं भवितुमर्हति ।  
    
[१९३।२५-१९३।२६]  
न चाप्युत्पादविनाशहेत्वोर्धर्मार्धर्मयोः क्षणे क्षणे वृत्तिलाभप्रतिबन्धौ भवितुमर्हतः ।  
    
[१९३।२७]  
सक्यष्चैष कारण परिकल्पः सर्वत्र सम्स्कृते कर्तुमित्यलं विवादेन ।  
    
[१९४।०१-१९४।०२]  
यदि च काष्ठादीनामग्न्यादिसंयोगहेतुको विनाशः स्यादेवं सति पाकजानां गुणानां पक्वतरतमोत्पत्तौ   
    
[१९४।०३]  
हेतुः स्याच्च विनाशकः ।  
    
[१९४।०४]  
हेतुरेव च विनाशकः स्यात् ।  
कथं कृत्वा ।  
    
[१९४।०४-१९४।०६]  
घासाद्यग्निसम्बन्धा गुणाः पाकजा उत्पन्नास्तत एव तादृशाद्वा पुनः पक्वतरतमोत्पत्तौ तेषां विनाश इति हेतुरेव तेषां विनाशकः स्याद्धेत्वविशिष्टो वा ।  
    
[१९४।०६-१९४।०७]  
न च युक्तं यत एव तादृशाद्द्वा तेषां भावस्तत एव तादृशाच्च तेषां पुनरभाव इति ।  
    
[१९४।०७-१९४।०८]  
ज्वालान्तरेषु तावद्धेतुभेदकल्पनां परिकल्पेयुः ।  
    
[१९४।०८-१९४।०९]  
क्षरहिमशुक्तसूर्योदकभूमिसम्बन्धात्तु पाकजविशेषोत्पत्तौ कां कल्पनां कल्पयेयुः ।  
    
[१९४।०९-१९४।१०]  
यत्तर्ह्यापः क्वाथ्यमानाः क्षीयन्ते किं तत्राग्निसंयोगाः कुर्वन्ति ।  
    
[१९४।१०-१९४।११]  
तेजोधातुं प्रभावतो वर्धयन्ति यस्य प्राभावादपां सङ्घातः क्षामक्षामो जायते यावदतिक्षामतां गतो ऽन्ते न पुनः सन्तानं सन्तनोति ।  
    
[१९४।११-१९४।१२]  
इदमत्राग्निसंयोगाः कुर्वन्ति ।  
    
[१९४।१२-१९४।१४]  
तस्मान्नास्ति भावानां विनाशहेतुः स्वयमेव तु भङ्गुरत्वाद्विनश्यन्त उत्पन्नमात्रा विनश्यन्तीति सिद्ध एषां क्षणभङ्गः क्षणभङ्गाच्च गत्यभावः ।  
    
[१९४।१४]  
गत्यभिमानस्तु देशान्तरेषु निरन्तरोत्पत्तौ तृणज्वालावत् ।  
    
[१९४।१५]  
गत्यभावे च "संस्थानं कायविज्ञप्ति"रिति सिद्धम् ।  
    
[१९४।१५-१९४।१६]  
नास्ति संस्थानं द्रव्यत इति सौत्रान्तिकाः ।  
    
[१९४।१६]  
एकदिङ्मुखे हि भूयसि वर्ण उत्पन्ने दीर्घं रूपमिति प्रज्ञप्यते ।  
    
[१९४।१६-१९४।१७]  
तमेवापेक्ष्याल्पीयसि ह्रस्वमिति ।  
    
[१९४।१७]  
चतुर्दिशं भूयसि चतुरस्रमिति ।  
    
[१९४।१७-१९४।२७]  
सर्वत्र समे वृत्तमिति ।  
    
[१९४।१८]  
एवं सर्वम् ।  
    
[१९४।१८-१९४।१९]  
तद्यथा ऽलातमेकस्यां दिशि देशान्तरेष्वनन्तरेषु निरन्तरमाशु दृश्यमानं दीर्घमिति प्रतीयते सर्वतो दृश्यमानं मण्डलमिति ।  
    
[१९४।१९-१९४।२०]  
न तु खलु जात्यन्तरमस्ति संस्थानम् ।  
    
[१९४।२०]  
यदि हि स्यात्   
[१९४।२१]  
द्विग्राह्यं स्यात्   
    
[१९४।२२-१९४।२३]  
चक्षुषा हि दृष्ट्वा दीर्घमित्यवसीयते कायेन्द्रियेणापि स्पृष्ट्वेति द्वाभ्यामस्य ग्रहणं प्राप्नुयात् ।  
    
[१९४।२३]  
न च रूपायतनस्य द्वाभ्यां ग्रहणमस्ति ।  
    
[१९४।२३-१९४।२४]  
यथा वा स्प्रष्टव्ये दीर्घादिग्रहणं तथा वर्णे सम्भाव्यताम् ।  
    
[१९४।२४]  
स्मृतिमात्रं तत्र स्प्रष्टव्यसाहचर्यात् भवति ।  
    
[१९४।२४-१९४।२५]  
स तु साहचर्यात् भवति न तु साक्षात् ग्रहणम् ।  
    
[१९४।२५-१९४।२६]  
यथा ऽग्निरूपं दृष्ट्वा तस्योष्णतायां स्मृतिर्भवति पुष्पगन्धं च घ्रात्वा तद्वर्ण इति ।  
    
[१९४।२६-१९५।०१]  
युक्तमत्राव्यभिचारत्वादन्येनान्यस्य स्मरणं नतु किञ्चित् स्प्रष्टव्यं क्वचित् संस्थाने नियतं यतस्तत्र स्मरणं नियमेन स्यात् ।  
    
[१९५।०१-१९५।०२]  
अथासत्यपि साहचर्यनियमे संस्थानस्मरणं नियमेन स्यात् ।  
    
[१९५।०२]  
वर्णे ऽपि स्यात् वर्णवद्धा संस्थाने ऽप्यनियमेन स्यात् ।  
    
[१९५।०२-१९५।०३]  
नचैवं भवति ।  
    
[१९५।०३]  
अयुक्तमस्य स्प्रष्टव्यात्स्मरणं ।  
    
[१९५।०३-१९५।०४]  
चित्रास्तरणेवा ऽनेकवर्णसंस्थाने दर्शनाद्बहूनामैकदेश्यं प्राप्नुयात् ।  
    
[१९५।०४]  
तच्चायीउक्तं वर्णवत् ।  
    
[१९५।०४-१९५।०५]  
तस्मान्नास्ति द्रव्यतः संस्थानम् ।  
    
[१९४।०६]  
यच्चापि किञ्चित् सप्रतिघं रूपमस्ति तदवश्यं परमाणौ विद्यते ।  
    
[१९५।०७]  
न चाणौ तत्   
    
[१९५।०८]  
न च संस्थानं परमाणौ विद्यते दीर्घादि ।  
    
[१९५।०८-१९५।०९]  
तस्माद्बहुष्वेव तथा सन्निविष्टेषु दीर्घादिप्रज्ञप्तिः ।  
    
[१९५।०९-१९५।१०]  
अथ मत्तं संस्थानपरमाणव एव तथा सन्निविष्टा दीर्घादिसञ्ज्ञां लभन्त इति ।  
    
[१९५।१०]  
सो ऽयं केवलः पक्षपातस्तेषामसिद्धत्वात् ।  
    
[१९५।१०-१९५।११]  
सिद्धस्वलक्षाणानां हि तेषां सञ्चयो युज्यते ।  
    
[१९५।११]  
न च संस्थानावयवानां वर्णादिवत् स्वभावः सिद्ध इति कुत एषां सञ्चयः ।  
    
[१९५।१२]  
यत्तर्हि वर्णश्चाभिन्नो भवति संस्थानं च भिन्नं दृश्यते मृद्भाजनानाम् ।  
    
[१९५।१२-१९५।१४]  
ननु चोक्तं यथा कृत्वा वर्णे दीर्घादिसञ्ज्ञा प्रज्ञप्यते तथा च पिपीलिकादीनामभेदे पङ्क्तिचक्रादीनां भेदः प्रज्ञायते तथा संस्थानस्यापि ।  
    
[१९५।१४-१९५।१६]  
यत्तर्हि तमपि दूराद्वा वर्णमपश्यन्तः स्थाण्वादीनां दैर्घ्यादीनि पश्यन्ति वर्णमेव ते तत्राव्यक्तं दृष्ट्वा दीर्घादिपरिकल्पं कुर्वन्ति ।  
    
[१९५।१६]  
पङ्क्तिसेनापरिकल्पवत् ।  
इत्थं चैतदेवम् ।  
    
[१९५।१७]  
यत्कदाचिदनिर्धार्यमाणपरिच्छेदं सङ्घातमात्रमव्यक्तं दृश्यते किमप्येतदिति ।  
    
[१९५।१८-१९५।१९]  
अथेदानीं कायस्य गतिं निराकृट्य सम्स्थानं च तत्र भवन्तः सौत्रान्तिकाः कां कायविज्ञर्प्तिं प्रज्ञपयन्ति ।  
    
[१९५।१९]  
संस्थानमेव हि ते कायविज्ञर्प्ति प्रज्ञपयन्ति ।  
नतु पुनर्द्रव्यतः ।  
    
[१९५।२०]  
तां च प्रज्ञपयन्तः कथं कायकर्म प्रज्ञपयन्ति ।  
    
[१९५।२०-१९५।२१]  
कायाधिष्ठानं कर्म कायकर्म या चेतना कायस्य तत्र तत्र प्रणेत्री ।  
    
[१९५।२१]  
एवं वाङ्मनस्कर्मणी अपि यथायोगं वेदितव्ये ।  
    
[१९५।२२-१९५।२३]  
यत्तर्हि "चेतना कर्म चेतयित्वा चे"त्युक्तं सङ्कल्पचेतना पूर्वं भवत्येवं सङ्कल्पचेतना पूर्वं भवत्येवं चैवं च करिष्यामीति ।  
    
[१९५।२३]  
तथा चेतयित्वा पश्चात् क्रिया चेतनोत्पद्यते ।  
    
[१९५।२३-१९५।२४]  
यया कायः प्रेर्यते सा ऽसौ चेतयित्वा कर्मेत्युच्यते ।  
    
[१९५।२४-१९५।२५]  
एवं तर्हि विज्ञप्त्यभावादविज्ञप्तिरपि कामावचरी नास्तीति महान्तो दोषा अनुषज्यन्ते ।  
    
[१९५।२५-१९५।२६]  
अनुषङ्गानां पुनः प्रत्यनुषङ्गा भविष्यन्ति ।  
    
[१९५।२६-१९५।२७]  
यदि तस्मादेव कायकर्मसंशब्दिताच्चेतनाविशेषादविज्ञप्तिः स्यात् ।  
    
[१९५।२७-१९५।२८]  
चित्तानुपरिवर्तिनी स्यात्समाहितविज्ञप्तिवत् नै वं भविष्यति ।  
    
[१९५।२८]  
चेतनाविशेषेण तदाक्ष्पविशेषात् ।  
    
[१९५।२८-१९६।०१]  
सा ऽपि च विज्ञप्तिः सती तदाक्षेपे चेतनाया बलं निभालयते ।  
    
[१९६।०१]  
जडत्वात् ।  
    
[१९६।०१-१९६।०२]  
द्रव्यमेव तु संस्थानं वैभाषिका वर्णयन्ति संस्थानात्मिकां तु कायविज्ञप्तिम् ।  
    
[१९६।०३]  
वाग्विज्ञप्तिस्तु वाग्ध्वनिः ॥ वक्क्_४।३ ॥  
    
[१९६।०४]  
वाक्स्वभावो यः शब्दः सैव वाग्विज्ञप्तिः ।  
अविज्ञप्तिः पूर्वमेवोक्ता ।  
    
[१९६।०४-१९६।०५]  
सा ऽपि द्रव्यतो नास्तीति सौत्रान्तिकाः ।  
    
[१९६।०५]  
अभ्युपेत्याकरणमात्रत्वात् ।  
    
[१९६।०५-१९६।०६]  
अतीतान्यपि महाभूतान्युपादाय प्रज्ञप्तेस्तेषां चाविद्यमानस्वभावत्वाद्रूपलक्षणाभावाच्च ।  
    
[१९६।०६-१९६।०७]  
अस्तीति वैभांषिकाः ।  
    
[१९६।०७]  
कथं ज्ञायते ।  
    
[१९६।०८]  
त्रिविधामलरूपोक्तिवृद्ध्यकुर्वत्पथादिभिः ।  
    
[१९६।०९]  
त्रिविधं रूपमुक्तं सूत्रे ।  
"त्रिभिः स्थानै रूपस्य रूपसङ्ग्रहो भवति ।  
    
[१९६।०९-१९६।१०]  
अस्ति रूपं सनिदर्शनं सप्रतिघम् ।  
    
[१९६।१०]  
अस्ति रूपमनिदर्शनं सप्रतिघम् ।  
    
[१९६।१०-१९६।११]  
अस्ति रूपमनिदर्शनमप्रतिघमि"ति ।  
    
[१९६।११]  
अनास्रवं च भगवता रूपमुक्तम् ।  
"अनास्रवाः धर्माः कतमे ।  
    
[१९६।१२-१९६।१३]  
यस्मिन् रूपे ऽतीतानागतप्रत्युत्पन्नो नोत्पद्यते ऽनुनयो वा प्रतिघो वा यावद्यस्मिन्विज्ञाने ।  
    
[१९६।१३]  
इम उच्यन्ते ऽनास्रवा धर्मा" इति ।  
    
[१९६।१३-१९६।१४]  
न चा विज्ञप्तिं विरहय्यास्ति रूपमनिदर्शनमप्रतिघं नाप्यना स्रवम् ।  
    
[१९६।१४]  
वृद्धिरपि चोक्ता ।  
    
[१९६।१४-१९६।१७]  
"एभिः सप्तभिरौपधिकैः पुण्यक्रियावस्तुभिः समन्वागतस्य श्राद्धस्य कुलपुत्रस्य कुलदुहितुर्वा चरतो वा स्वपतो वा तिष्ठतो वा जाग्रतो वा सततसमितमभिवर्धत एव पुण्यमुपजायत एव पुण्यम् ।  
    
[१९६।१७]  
एवं निरौपधिकैरि"ति ॥  
    
[१९६।१७-१९६।१८]  
न चाविज्ञप्तिमन्तरेणान्यमनसो ऽप्ति पुण्यस्याभिवृद्धिर्युज्यते ।  
    
[१९६।१८-१९६।१९]  
अकुर्वतश्च स्वयं परैः कारयतः कर्मपथा न सिध्येयुरसत्यामविज्ञप्तौ ।  
    
[१९६।१९]  
नह्याज्ञापनविज्ञप्तिः मौलः कर्मपथो युज्यते ।  
    
[१९६।२०]  
तस्य कर्यणो ऽकृतत्वात् ।  
कृते ऽपि च तस्याः स्वभावविशेषादिति ।  
    
[१९६।२०-१९६।२२]  
उक्तं च भगवता "धर्मा भिक्षवो बाह्यमायतनमेकादशभिरायतनैरसङ्गृहीतमनिदर्शनमप्रतिघमि"ति ।  
    
[१९६।२२]  
न त्वरूपीत्युक्तम् ।  
    
[१९६।२२-१९६।२३]  
तत्र किं प्रयोजनं स्याद्यदि धर्मायतनान्तर्गतमविज्ञप्तिरूपं नश्येत ।  
    
[१९६।२३]  
अष्टाङ्गश्च मार्गो न स्यादविज्ञप्तिमन्तरेण ।  
    
[१९६।२३-१९६।२४]  
समापन्नस्य सम्यग्वाक्कर्मान्ताजीवानामयोगात् ।  
    
[१९६।२४-१९६।२६]  
यत्तर्हीदमुक्तं "तस्यैवं जानत एवं पश्यतः सम्यग्दृष्टिर्भावनापरिपूरिं गच्छति सम्यक् सङ्कल्पः सम्यक् व्यायामः सम्यक् स्मृतिः सम्यक् समाधिः ।  
    
[१९६।२६-१९६।२७]  
पूर्वमेव चास्य सम्यक् वावक्र्मान्ताजीवाः परिशुद्धा भवन्ति पर्यवदाता" इति ।  
    
[१९६।२७-१९६।२८]  
लौकिकमार्गवैराग्यं पूर्वकृतमभिसन्धायैतदुक्तम् ।  
    
[१९६।२८-१९७।०१]  
प्रातिमोक्षसंवरश्चपि न स्यादसत्यामविज्ञप्तौ ।  
    
[१९७।०१-१९७।०२]  
न हि समादानादुर्ध्वं तदस्ति येनान्यमनस्को ऽप्ययं भिक्षुः स्यात् भिक्षुणी वेति ।  
    
[१९७।०२]  
सेतुश्च सूत्रे विरक्तिरुक्ता ।  
दौःशील्यविवन्धत्वात् ।  
    
[१९७।०२-१९७।०३]  
न वा भवन्ती सेतुर्भवितुमर्हतीत्यस्त्येवाविज्ञप्तिः ।  
    
[१९७।०३-१९७।०४]  
अत्र सौत्रान्तिका आहुः बह्वप्येतच्चित्रमप्येतत् ।  
    
[१९७।०४]  
नैवं त्वेतत् ।  
किं कारणम् ।  
यत् तावदुक्तं "त्रिविधरूपोक्तेरि" ति ।  
    
[१९७।०४-१९७।०५]  
तत्र योगाचारा उपदिशन्ति ।  
    
[१९७।०५]  
ध्यायिनां समाधिविषयो रूपं समाधिप्रभावादुत्पद्यते ।  
    
[१९७।०६]  
चक्षुरिन्द्रियाविषयत्वात् अनिदर्शनम् ।  
देशानावरणत्वादप्रतिघमिति ।  
अथ मतम् ।  
    
[१९७।०७]  
कथमिदानीं तत् रूपम् इति ।  
एतदविज्ञप्तौ समानम् ।  
[१९७।०७-१९७।०८]  
यदप्युक्तमनास्रवरूपोक्तेरिति तद् एव समाधिप्रभावसम्भूतं रूपमनास्रवे समाधावनास्रवं वर्णयन्ति योगाचाराः ।  
    
[१९७।०९]  
अर्हतो यद्रूपं बाह्यं चेत्यपरे ।  
आस्रवाणामनिश्रयत्वात् ।  
    
[१९७।०९-१९७।१०]  
यत्तर्हि सूत्र उक्तं "सास्रवा धर्माः कतमे ।  
    
[१९७।१०]  
यावदेव चक्षुर्यवदेव रूपाणी"ति विस्तरः ।  
    
[१९७।१०-१९७।११]  
तत्र पुनरास्रवाणामप्रतिपक्षत्वात्सास्रवमुक्तम् ।  
    
[१९७।११]  
पर्यायेण तर्हि तदेव सास्रवं चानास्रवं च स्यात् ।  
किं स्यात् ।  
    
[१९७।१२]  
लक्षणसङ्करः स्यात् ।  
    
[१९७।१२-१९७।१३]  
यथा तत् सास्रवं तथा न कदाचिदनास्रवमिति को ऽत्र सङ्करः ।  
    
[१९७।१३-१९७।१५]  
यदि च रूपायतनादीनि एकान्तेन सास्रवाणि स्युरिह सूत्रे किमर्थ विशेषितानि स्यु"र्यानि रूपाणि सास्रवाणि सोपादानीयानि चेतःखिलम्रक्षवस्त्वि"ति विस्तरः ।  
    
[१९७।१५-१९७।१९]  
यदप्युक्तं "पुण्याभिवृद्धिवचनादिति तत्रापि पूर्वाचार्या निर्दिशन्ति "धर्मता ह्येषा यथा दातॄणां दायाः परिभुज्यन्ते तथा तथा भोक्तॄणां गुणविशेषादनुग्रहविशेषाच्चान्यमनसामपि दातॄणां तदालम्बनदानचेतना भाविताः सन्ततयः सूक्ष्मं परिणामविशेषं प्राप्नुवन्ति येनायत्यां बहुतरफलाभिनिष्पत्तये समर्था भवन्ति ।"  
    
[१९७।१९-१९७।२०]  
"इदमभिसन्धायोक्तम्" भवेदभिवर्धत एव पुण्यमुपजायत एव पुण्यम् इति ।  
    
[१९७।२०-१९७।२१]  
अथ मतं कथमिदानीं सन्तानान्तरविशेषादन्यमनसो ऽपि सन्तानान्तरस्य परिणामः सेत्स्यतीति ।  
    
[१९७।२१]  
एतदविज्ञप्तौ स्मानम् ।  
    
[१९७।२१-१९७।२३]  
कथमिदानीं सन्तानान्तरविशेषात्सन्तानान्तरे धर्मान्तरमविज्ञप्तिः सेत्स्यतीति निरूपधिकेष्विदानीं पुण्यक्रियावस्तुषु कथं भविष्यतीति ।  
    
[१९७।२३-१९७।२४]  
अभिक्ष्णं तदालम्बनचेतनाभ्यासात्स्वप्नेष्वपि ता अनुषङ्गिन्यो भवन्ति ।  
    
[१९७।२४-१९७।२५]  
अविज्ञप्तिवादिनस्तु निरौपधिके यत्र विज्ञप्तिर्नास्ति तत्र कथामविज्ञप्तिः स्यात् ।  
    
[१९७।२५-१९७।२६]  
औपधिके ऽप्यभीक्षणं तदालम्बनेचेतनाभ्यासादित्यपरे ।  
    
[१९७।२६-१९८।०१]  
यत्तर्हि सूत्र उक्तं "यस्योग्रभिक्षुः शीलवान् कल्याणधर्मा पिण्डकं परिभुज्याप्रमाणं चेतःसमार्धिं कायेन साक्षात्कृत्वोपसम्पद्य विहरत्यप्रमाणस्तन्निदानदायकस्य दानपतेः पुण्याभिष्यन्दः कुशलाभिष्यन्दः सुखास्वादधारः प्रतिकाङ्क्षितव्य" इत्यत्र तदानीं दातुः कश्चेतनाविशेषः ।  
    
[१९८।०१-१९८।०२]  
तस्मात्सन्ततिपरिणामविशेष एव न्याय्यः ।  
    
[१९८।०२-१९८।०३]  
यदप्युक्तं "कारयतः कथं कर्मपथाः सेत्स्यन्ती"ति तत्राप्येवं वर्णयन्ति ।  
    
[१९८।०३-१९८।०५]  
तत्प्रयोगेण परेषामुपघातविशेषात्प्रयोक्तुः सूक्ष्मः सन्ततिपरिणाम विशेषो जायते यत आयत्यां समन्ते ऽपि बहुतरफलाभिनिर्वर्त्तनसमर्था भवतीति स्वयमपि च कुर्वतः क्रियाफलपरिसमाप्तावेष एव न्यायो वेदितव्यः ।  
    
[१९८।०५-१९८।०६]  
सो ऽसौ सन्ततिपरिणामविशेषः कर्मपथ इत्याख्यायते ।  
    
[१९८।०६]  
कार्ये कारणोपचारात् ।  
    
[१९८।०६-१९८।०७]  
कायिकवाचिकत्वं तु तत्क्रियाफलत्वाद्यथा विज्ञप्तिवादिनामविज्ञप्तेरिति ।  
    
[१९८।०७-१९८।०८]  
उपात्तेषु स्कन्धेषु त्रिकालया चेतनया प्राणातिपातावध्वेन स्पृश्यत इति भदन्तः ।  
    
[१९८।०८-१९८।०९]  
हनिष्यामि हन्मि हतमिति चास्य यदा भवतीति ।  
    
[१९८।०९]  
न त्वियता कर्मपथः परिसमाप्यते ।  
    
[१९८।१०]  
मा भूदहते ऽपि मात्रादौ हताभिमानिनामानन्तर्यं कर्मेति ।  
    
[१९८।११]  
स्वयं तु घ्नत एतावांश्चेतनासमुदाचार इत्ययमत्राभिप्रायो युक्तरूपः स्यात् ।  
    
[१९८।११-१९८।१३]  
क इदानीमेष प्रद्वेषो यदविज्ञप्तिः प्रक्षिप्यते सन्ततिपरिणामविशेषश्चाभ्युपगम्यते तथैवाप्रज्ञायमानः ।  
    
[१९८।१३]  
न खलु कश्चित् प्रद्वेषः ।  
    
[१९८।१३-१९८।१४]  
किन्तु चित्तान्वयकायप्रयोगेण क्रियापरिसमाप्तौ ताभ्यां पृथग्भूतं धर्मान्तरं प्रयोजयितुरुत्पद्यत इति नोत्पद्यते परितोषः ।  
    
[१९८।१५-१९८।१६]  
यत्कृतप्रयोगसम्भूता तु क्रियापरिसमाप्तिस्तस्यैव तन्निमित्तः सन्ततिपरिणामो भवतीति भवति परितोषः ।  
    
[१९८।१६]  
चित्तचैतसन्तानाच्चायत्यां फलोत्पत्तेः ।  
उक्तं चात्र ।  
    
[१९८।१७]  
किमुक्तम् ।  
"विज्ञप्त्यभावादि"त्येवमादि ।  
तदभावादविज्ञप्तेरभावः ।  
    
[१९८।१७-१९८।१८]  
यदप्युक्तं "धर्मायतनस्यारूपित्वं यस्मान्नोक्तमि"ति ।  
    
[१९८।१८-१९८।१९]  
तद्यदेवात्र रूपमनिदर्शनमप्रतिघं चोक्तं तदेवास्तु धर्मायतनपर्यापन्नम् ।  
    
[१९८।१९]  
यदप्युक्तमष्टाङ्ग आर्यमार्गो न स्यादिति ।  
    
[१९८।१९-१९८।२०]  
अङ्गं तावदाचक्ष्व ।  
    
[१९८।२०]  
कथं मार्गसमापन्नस्य सम्यग्वाक्कर्मान्ताजीवा भवन्तीति ।  
    
[१९८।२०-१९८।२१]  
किमसौ वाचं भाष्यते क्रियां वा करोति चीवरादीन् वा पर्येषते ।  
    
[१९८।२१]  
नेत्याह ।  
किं तर्हि ।  
    
[१९८।२२]  
तद्रूपामनास्रवामविज्ञप्तिं प्रतिलभते ।  
    
[१९८।२२-१९८।२३]  
यस्याः प्रतिलम्भाद्व्युत्थितो ऽपि न पुनर्मिथ्यावागादिषु प्रवर्तते सम्यग्वागादिषु च प्रवर्तते ।  
    
[१९८।२३-१९८।२४]  
अतो निमित्ते नैमित्तिकोपचारादविज्ञप्तौ तदाख्या क्रियते ।  
    
[१९८।२४-१९८।२७]  
यद्येवमिहाप्येवं किं न गृह्यते मार्गसमापन्नो विनाप्यविज्ञप्त्या तद्रूपमाशयं च आश्रयं च प्रतिलभते यस्य प्रतिलम्भात् व्युत्थितो ऽपि न पुनर्मिथ्यावागादिषु प्रवर्तते सम्यग्वागादिषु च प्रवर्तते ।  
    
[१९८।२७-१९९।०१]  
अतो निमित्ते नैमित्तिकोपचारं कृत्वा अष्टौ मार्गाङ्गानि व्यवस्थाप्यन्त इति ।  
    
[१९९।०१]  
अपरस्त्वाह ।  
तदक्रियामात्रमत्राङ्गमुक्तं स्यात् ।  
    
[१९९।०१-१९९।०२]  
यदसावार्यमार्गसामर्थ्यादक्रियानियमं प्रतिलभते तच्चानास्रवमार्गसन्निश्रयलाभादनास्रवं स्यात् ।  
    
[१९९।०२-१९९।०३]  
नहि सर्वत्र द्रव्यमन्तो धर्माः परिसङ्ख्यायन्ते ।  
    
[१९९।०३-१९९।०४]  
तद्याथा ऽष्टौ लोकधर्माः लाभो ऽलाभः यशो ऽयशः निन्दा प्रशंसा सुखं दुःखमिति ।  
    
[१९९।०४]  
नचात्र चीवरादीनामलाभो नामास्ति द्रव्यान्तरम् ।  
    
[१९९।०५-१९९।०६]  
प्रातिमोक्षसंवरो ऽपि स्यात् यया चेतनया विधिपूर्वं कृत्वा ऽभ्युपगमः प्रतिषिद्धात्कर्मणः कायवाचौ संवृणोति ।  
    
[१९९।०६]  
अन्यचित्तोन संवृतः स्यादिति चेत् ।  
न ।  
    
[१९९।०७-१९९।०९]  
तद्भावनया क्रियाकाले स्मरतः तत्प्रत्युपस्थानात् सेतुभावो ऽपि स्यादक्रियां प्रतिज्ञां संस्मृत्य संस्मृत्य लज्जितो दौःशील्याकरणात् इत्यर्थमेव च तस्याः समादानम् ।  
    
[१९९।०९-१९९।१०]  
यदि पुनरविज्ञप्तेरेव दौःसील्यं प्रतिबध्नीयात् न कश्चित्मुषितस्मृतिः शिक्षां भिन्द्यात् ।  
    
[१९९।१०-१९९।११]  
अलं विस्तरेणास्त्येव द्रव्यान्तरमविज्ञप्तिरूपति वैभाषिकाः ।  
    
[१९९।१२-१९९।१३]  
यद्यस्ति तच्च महाभूतान्युपादायेत्युक्तम् तत् किम् विज्ञप्तिमहाभूतान्येवोपादायाविज्ञप्तिरुत्पद्यते अथान्यानि ।  
    
[१९९।१३]  
अन्यान्येव सा महाभूतान्युपादायोत्पद्यते ।  
    
[१९९।१४]  
न हि सैव सामग्री सुक्ष्मफला चौदारिकफाला च युज्यते ।  
    
[१९९।१४-१९९।१५]  
किं खलु यदातनी विज्ञप्तिस्तदातनान्येव सा महाभूतान्युपादाय वर्तते ।  
    
[१९९।१५-१९९।१६]  
सर्वमुपादायरूपं प्रायेणैवं किञ्चित्तु वर्तमानमनागतं चातीतानि महाभूतान्युपादाय ।  
    
[१९९।१६]  
किं पुनस्तदिति ।  
    
[१९९।१७]  
क्षणादूर्ध्वमविज्ञप्तिः कामाप्तातीतभूतजा ॥ वक्क्_४।४ ॥  
    
[१९९।१८]  
प्रथमात् क्षणादूर्ध्वमविज्ञप्तिः कामावचरी अतीतानि महाभूतान्युपादायोत्पद्यते ।  
    
[१९९।१९]  
तान्यस्या आश्रयार्थेन भवन्ति ।  
प्रत्युत्पन्नानि शरीरमहाभूतानि सन्निश्रयार्थेन ।  
    
[१९९।२०]  
प्रवृत्यनुवृत्तिकारणत्वाद्यथाक्रमम् ।  
    
[१९९।२०-१९९।२१]  
चक्रस्येव भूमौ सपरिवर्तमानस्य पाण्यावेधभूमिप्रदेशौ ।  
    
[१९९।२२]  
अथ कुतस्त्यानि महाभूतान्युपादाय कुतस्त्यं कायवाक्कर्म ।  
    
[१९९।२३]  
स्वानि भूतान्युपादाय कायवाक्कर्म सास्रवम् ।  
    
[१९९।२४-१९९।२५]  
कामावचरं कायवाक्कर्मं कामावचराण्येव महाभूतान्युपादाय एवं यावच्चतुर्थध्यानभूमिकं तद्भूमिकान्येवोपादाय ।  
    
[१९९।२६]  
अनास्रवं यत्र जातः   
    
[१९९।२७-२००।०१]  
अस्रवं तु कायवाक्कर्म यस्यां भूमौ जातस्तदुत्पादयति तद्भूमिकान्युपादाय तद्वेदितव्यम् ।  
    
[२००।०१]  
धात्वपतितत्वादनास्रवाणां च भूतानामभावात्तद्वलेन चोत्पत्तेः ।  
    
[२००।०२]  
तत्र विज्ञप्त्यविज्ञप्त्याख्यकर्मणी वेदितव्ये ।  
    
[२००।०३]  
अविज्ञप्तिरनुपात्तिका ॥ वक्क्_४।५ ॥  
    
[२००।०४]  
नैःष्यन्दिकी च सत्त्वाख्या   
    
[२००।०५]  
किञ्च   
    
[२००।०६]  
निष्यन्दोपात्तभूतजा ।  
    
[२००।०७]  
नैःष्यन्दिकान्येव भूतान्युपादाय चित्तचैत्तानि चोपादायाविज्ञप्तिर्भवति ।  
    
[२००।०७-२००।०८]  
असमाहितभूमिकाया एष प्रकारः ।  
    
[२००।०९]  
समाधिजौपचयिकानुपाताभिन्नभूतजा ॥ वक्क्_४।६ ॥  
    
[२००।१०]  
ध्यानानास्रवसंवराविज्ञप्तिः समाधिजा ।  
    
[२००।१०-२००।१२]  
सा समाधिसम्भूतान्यौपचयिकान्यनुपातानि च महाभूतान्युपादायोत्पद्यते अभिन्नानि च यान्येव च भूतान्युपादाय प्राणातिपाताद्विरतिरुत्पद्यते तान्येव यावत् सम्भिन्नप्रलापात् ।  
    
[२००।१२]  
किं कारणम् ।  
    
[२००।१३]  
चित्तवत् भूताभेदात् ।  
[२००।१३-२००।१४]  
प्रातिमोक्षसंवरे त्वन्यान्यानि महाभूतान्युपादाय सप्ताविज्ञप्तयो भवन्ति ।  
    
[२००।१४]  
विज्ञप्तिस्तु नैःष्यन्दिकी ।  
उपात्ता तु कायिकी ।  
    
[२००।१४-२००।१६]  
किं पुनरियं विज्ञप्तिरुत्पद्यमाना पूर्वकस्य संस्थानस्य सन्तानं बाधित्वोत्पद्यते उताहो न ।  
    
[२००।१६]  
किञ्चातः यदि बाधित्वोत्पद्यते ।  
न ।  
    
[२००।१६-२००।१७]  
विपाकरूपस्योच्छिन्नस्य पुनः प्रवन्धादवैभाषिकीयं प्राप्नोति ।  
    
[२००।१७]  
अथाबाधित्वा ।  
    
[२००।१७-२००।१८]  
कथमेकस्मिन्भूतसङ्घाते संस्थानद्वयं सिध्यति ।  
    
[२००।१८-२००।१९]  
अन्यान्येव तानि नैःष्यन्दिकानि तदानीमुपजायन्ते यान्युपादाय विज्ञप्तिर्भवति ।  
    
[२००।१९-२००।२०]  
एवं तर्हि यद्यदेवाङ्गं निश्रित्योत्पद्यते विज्ञप्तिस्तेन तेनाङ्गेन महीयसा भवितव्यम् ।  
    
[२००।२०]  
तन्महाभूतैरभिव्यापनात् ।  
    
[२००।२०-२००।२१]  
अनभिव्यापने च पुनः कथं कृत्स्नाङ्गेन विज्ञपयेत् ।  
    
[२००।२१]  
शुषिरत्वात् कायस्यास्ति तेषामवकाशः ।  
    
[२००।२२]  
तत् खल्वेतत् कर्म पर्यायेण द्विविधं त्रिविधं पञ्चविधं चोत्तम् ।  
    
[२००।२२-२००।२३]  
चेतना चेतयित्वा चेति ।  
    
[२००।२३]  
चेतयित्वा पुनर्द्विधा ।  
कायवाक्कर्म चेतना च ।  
    
[२००।२३-२००।२४]  
कायकर्म पुनः द्विविधं विज्ञप्त्याख्यमविज्ञप्त्याख्यं च ।  
    
[२००।२४-२००।२५]  
एवं वाक्कर्म चेतना चेति पञ्चविधं भवति ।  
    
[२००।२५]  
तत्र पुनरविज्ञप्तिर्द्विधा ।  
कुशला ऽकुशला च ।  
    
[२००।२६]  
नाव्याकृतास्त्यविज्ञप्तिः   
    
[२००।२७]  
किं कारणम् ।  
    
[२००।२७-२००।२८]  
अव्याकृतं हि चित्तं दुर्बलमतो न शक्तं बलवत्कर्माक्षेप्तुं यन्निरुद्धे ऽपि तस्मिन्ननुवध्नीयात् ।  
    
[२०१।०१]  
त्रिधा ऽन्यत्   
    
[२०१।०२]  
अन्यत्कर्म त्रिविधम् ।  
कुशलाकुशलाव्याकृतम् ।  
किं तदन्यत् ।  
विज्ञप्तिश्चेतना च ।  
    
[२०१।०३]  
अशुभं पुनः ।  
    
[२०१।०४]  
कामे   
    
[२०१।०५]  
अकुशलं वस्तु कर्म कामहातौ वेदितव्यम् ।  
नान्यत्र ।  
    
[२०१।०५-२०१।०६]  
अकुशलमूलानां प्रहीणत्वादाह्रीक्यानपत्राप्ययोश्च ।  
    
[२०१।०६-२०१।०७]  
कुशलाव्याकृतं तु सर्वत्रा प्रतिवेधात् ।  
    
[२०१।०७]  
तत्र   
    
[२०१।०८]  
रूपे ऽप्यविज्ञप्तिः   
    
[२०१।०९]  
कामे ऽपीत्यपिशब्दात् ।  
आरूप्येषु नास्ति भूताभावात् ।  
    
[२०१।०९-२०१।१०]  
यत्र हि कायवाचोः प्रवृत्तिस्तत्र कायवाक्संवरौ ।  
    
[२०१।१०]  
इह तर्हि समापन्नस्य स्यादनास्रवा विज्ञप्तिवत् ।  
    
[२०१।११]  
न ।  
तस्या धात्वपतितत्वात् ।  
    
[२०१।११-२०१।१२]  
आरूप्यावचरी त्वविज्ञप्तिनांर्हति विसभागानि भूतान्युपादाय भवितुम् ।  
    
[२०१।१२]  
सर्वरूपवैमुख्याच्चारूप्यसमापत्तुनार्लं रूपोत्पत्तये ।  
    
[२०१।१३]  
विभूतरूपसञ्ज्ञत्वात् ।  
दौःशील्यप्रतिपक्षेण शीलम् ।  
तच्च दौःशील्यं कामावचरम् ।  
    
[२०१।१४]  
आरूप्याश्च कामधातोराश्रया कारालम्बनप्रतिपक्षदूरताभिर्दूरे ।  
    
[२०१।१४-२०१।१५]  
अत एष्वविज्ञप्तिर्नास्तीति वैभाषिकाः   
    
[२०१।१६]  
विज्ञप्तिः सविचारयोः ॥ वक्क्_४।७ ॥  
    
[२०१।१७]  
विज्ञप्तिस्तु सविचारयोरेव भूम्योः ।  
कामधातौ प्रथमे च ध्याने न तत ऊर्ध्वम् ।  
    
[२०१।१८]  
कामे ऽपि निवृता नास्ति   
    
[२०१।१९]  
निवृता तु विज्ञप्तिः कामधातावपि नास्ति ।  
ब्रह्मलोक एवास्ति ।  
    
[२०१।१९-२०१।२०]  
महाब्राह्मणो हि शाठ्यसमुत्थितं कायकर्म श्रूयते ।  
    
[२०१।२०-२०१।२१]  
स हि स्वपर्षन्मध्ये आयुष्मतो ऽश्वजितः क्षेपार्थमात्मानं क्षिप्तवात् ।  
    
[२०१।२१-२०१।२२]  
तत ऊर्ध्वमसत्यां वाग्विज्ञप्तौ कथं तत्र शब्दायतनं बाह्यमहाभूतहेतुकम् ।  
    
[२०१।२२]  
अन्ये पुनराहुः ।  
    
[२०१।२२-२०१।२३]  
द्वितीयादिष्वपि ध्यानेषु विज्ञप्तिरस्त्यनिवृताव्याकृता ।  
    
[२०१।२३]  
न कुशला न क्लिष्टा ।  
किं कारणम् ।  
    
[२०१।२४-२०१।२५]  
न हि तेषूपपन्नस्तज्जातीयमधोभूमिकं चित्तं सम्मुखीकरोति येन तां विज्ञप्तिं समुत्थापयेत् ।  
    
[२०१।२५]  
न्यूनत्वात्प्रहीणत्वच्च ।  
पूर्वमेव तु वर्णयन्ति ।  
    
[२०१।२५-२०१।२६]  
किं पुनः कारणमूर्ध्वं ब्रह्मलोकान्नास्ति विज्ञप्तिः कामधातौ च निवृक्ताव्याकृता नास्ति ।  
    
[२०२।०१]  
समुत्थानमसद्यतः ।  
    
[२०२।०२]  
सवितर्कविचारेण हि चित्तेन विज्ञप्तिः समुत्थाप्यते ।  
    
[२०२।०२-२०२।०३]  
तच्च द्वितीयादिषु ध्यानेषु नास्ति भावनाप्रहातव्येन चोत्थाप्यते ।  
    
[२०२।०३]  
दर्शनप्रहातव्यस्यान्तर्मुखप्रवृत्तत्वात् ।  
    
[२०२।०४]  
तच्च कामधातौ निवृतव्याकृतं नास्ति ।  
    
[२०२।०५]  
किं खलु समुत्थानवशादेवं धर्माणां कुशलाकुशलत्वं वेदितव्यम् ।  
नेत्याह ।  
    
[२०२।०६]  
किं तर्हि ।  
चतुर्भिः प्रकारैः परमार्थतः स्वभावतः सम्प्रयोगतः समुत्थानतश्च ।  
    
[२०२।०७]  
तत्र तावत् ।  
    
[२०२।०८]  
परमार्थशुभो मोक्षः   
    
[२०२।०९]  
निर्वाणं हि सर्वदुःखव्युपशमः ।  
ततः परमक्षेमत्वात् परमार्थेन कुशलमारोग्यवत् ।  
    
[२०२।१०]  
स्वतो मूलह्यर् पत्रपाः ॥ वक्क्_४।८ ॥  
    
[२०२।११]  
त्रीणि कुशलमूलानि ।  
    
[२०२।११-२०२।१२]  
ह्रिश्चापत्रप्यं च स्वभाएव्न कुशलानि अन्यसम्प्रयोगसमुत्थनानपेक्षत्वात् ।  
    
[२०२।१२]  
पथ्यौषधवत् ।  
    
[२०२।१३]  
सम्प्रयोगेण तद्युक्ताः   
    
[२०२।१४-२०२।१५]  
तैरेव कुशलमूलह्यर् पत्राप्यैः सम्प्रयुक्ता धर्माः सम्प्रयोगेण कुशलास्तैरसम्प्रयुक्तानां कुशलत्वाभावादौषधमिश्रपानीयवत् ।  
    
[२०२।१६]  
समुत्था नात् क्रियादयः ।  
    
[२०२।१७-२०२।१८]  
कायवावक्कर्मणि चित्तविप्रयुक्ताश्च संस्कारजात्यादयः प्राप्तिनिरोधासञ्ज्ञिसमापत्तयस्तैरेव कुशलमूलादिसम्प्रयुक्तै धर्मः समुपस्थापिताः समुत्थानेन कुशलाः ।  
    
[२०२।१९]  
औषधपानीयसम्भूतधात्रीक्षीरवत् ।  
    
[२०२।१९-२०२।२०]  
प्राप्तीनां तु विसभागचित्तसमुत्थापितानां कथं कुशलत्वमिति वक्तव्यम् ।  
    
[२०२।२०-२०२।२१]  
तद्यथा विचिकित्सया कुशलमूलप्रतिसन्धानं धातुप्रत्यागमपरिहाणिभ्यां च ।  
    
[२०२।२१]  
यथा च कुशलमुक्तं ततो   
    
[२०२।२२]  
विपर्ययेणाकुशलं   
    
[२०२।२३]  
कथं कृत्वा ।  
संसारः परमार्थेनाकुशलः ।  
सर्वदुःखप्रवृत्त्यात्मकत्वेन परमाक्षेमत्वात् ।  
    
[२०२।२४]  
अकुशलमूलाह्रीक्यानपत्राप्याणि स्वभावतः ।  
तत्सम्प्रयुक्ता धर्माः सम्प्रयोगतः ।  
    
[२०२।२४-२०२।२५]  
तत्समुत्थापिताः कायवाक्कर्मजात्यादिप्राप्तयः समुत्थानतः व्याध्यपथ्यौषधादिभिरूपमेयाः ।  
    
[२०३।०१]  
एवं तर्हि न किञ्चित्सास्रवमव्याकृतं भविष्यति कुशलं वा ।  
संसाराभ्यन्तरत्वात् ।  
    
[२०३।०२]  
परमार्थत एवमुक्तं विपाकं तु प्रति यत्सास्रवं न व्याक्रियते तदव्याकृतमित्युच्यते ।  
    
[२०३।०३]  
इष्टविपाकं च कुक्शलमित्युच्यते ।  
यदि तु परमार्थेनाव्याकृतं मृग्यते तत् ।  
[२०३।०४]  
परमाव्याकृते ध्रुवे ॥ वक्क्_४।९ ॥  
    
[२०३।०५]  
द्वे असंस्कृते निष्पर्यायेणानिवृताव्याकृते ।  
आकाशमप्रतिसङ्ख्यानिरोधश्च ।  
    
[२०३।०५-२०३।०६]  
इदं विचार्यते ।  
    
[२०३।०६-२०३।०७]  
यदि समुत्थानवशात्कुशलाकुशलत्वं कायवाक्कर्मणः किं न महाभूतानाम् ।  
    
[२०३।०७]  
कर्मणि हि कर्त्तुरभिप्रायो न महाभूतेषु ।  
    
[२०३।०७-२०३।०९]  
समाहितस्याविज्ञप्तौ नास्त्यभिप्रायो न चासमाहितं चित्तं तस्याः समुत्थापकं विसभागभूमिकत्वादिति कथं तस्याः कुशलत्वम् ।  
    
[२०३।०९-२०३।१०]  
दिव्ययोरपि वा चक्षुःश्रोत्रयोः कुक्शलत्वप्रसङ्गः ।  
    
[२०३।१०]  
कर्त्तव्यो ऽत्र यत्नः ।  
यदुक्तं दर्शनप्रहातव्यं चित्तं विज्ञप्तेरसमुत्थापकमिति ।  
    
[२०३।११-२०३।१२]  
किं तर्हि भगवतोक्तं "ततो ऽपि मिथ्यादृष्टेर्मिथ्यासङ्कल्पः प्रभवति मिथ्या वाग्मिथ्याकर्मान्त" मित्येवमादि ।  
    
[२०३।१२]  
अविरुद्धमेतत् ।  
    
[२०३।१३]  
समुत्थानं द्विधा हेतुतत्क्षणोत्थानसञ्ज्ञितम् ।  
    
[२०३।१४]  
द्विविधं समुत्थानं हेतुसमुत्थानं तत्क्षणसमुत्थानं च ।  
तत्रैव क्षणे तद्भावात् ।  
    
[२०३।१५]  
प्रवर्तकं तयोराद्यं द्वितीयमनुवर्तकम् ॥ वक्क्_४।१० ॥  
    
[२०३।१६]  
हेतुसमुत्थानं प्रवर्तकमाक्षेपकत्वात् ।  
तत्क्षणसमुत्थानमनुवर्तकं क्रियाकालानुवर्तनात् ।  
    
[२०३।१७]  
किमिदानीं तस्य तस्यां क्रियायां सामर्थ्यम् ।  
    
[२०३।१७-२०३।१८]  
तेन हि विना ऽसौ मृतस्येव न स्यादा क्षिप्ता ऽपि सती ।  
    
[२०३।१८]  
अचित्तकस्य तर्हि संवरोत्पत्तौ कथं भवति ।  
    
[२०३।१८-२०३।१९]  
स्फुटतरा तर्हि सचित्तकस्य भवतीत्येतत्सामर्थ्यम् ।  
    
[२०३।१९]  
तत्र च   
    
[२०३।२०]  
प्रवर्तकं दृष्टिहेयं विज्ञानम्   
    
[२०३।२१]  
दर्शनप्रहातव्यं चित्तं विज्ञप्तेः प्रवर्तकम् ।  
    
[२०३।२१-२०३।२२]  
तत्समुत्थापकयोर्वितर्कविचारयोर्निदानभूतत्वात् ।  
    
[२०३।२२]  
न त्वनुवर्तकम् ।  
    
[२०३।२२-२०३।२३]  
बहिर्मुखचित्तस्य क्रियाकाले तदभावात् ।  
    
[२०३।२३]  
तत्समुत्थापितं च रूपं दर्शनप्रहातव्यं स्यात् ।  
किं स्यात् ।  
    
[२०३।२३-२०३।२४]  
अभिधर्मोबाधितः स्यात् ।  
    
[२०३।२४]  
विद्या ऽविद्याभ्यां चाविरोधान्नास्ति रूपं दर्शनप्रहातव्यम् ।  
    
[२०३।२४-२०३।२५]  
साध्य एष पक्षः ।  
    
[२०३।२५]  
भूतान्यपि तर्हि दर्शनप्रहातव्यानि स्युः ।  
समानचित्तोत्थापितत्वात् ।  
    
[२०४।०१]  
नैवं भविष्यति यथा न कुशलाकुशलानि भवन्ति ।  
अथवा पुनर्भवन्तु ।  
नैवं शक्यम् ।  
    
[२०४।०२]  
नहि तानि दर्शनप्रहातव्यानि युज्यन्ते नाप्यप्रहातव्यानि ।  
किं कारणम् ।  
    
[२०४।०२-२०४।०३]  
अक्लिष्टस्य धर्मस्य विद्या ऽविद्याभ्यामविरोधात् ।  
    
[२०४।०३-२०४।०४]  
अतो हेतुसमुत्थानमधिकृत्य सूत्रे पठनान्नास्ति विरोधः ।  
    
[२०४।०५]  
उभयं पुनः ॥  
    
[२०४।०६]  
मानसं भावनाहेयं ।  
    
[२०४।०७]  
भावनाहेयं पुनर्मनोविज्ञानमुभयं भवति ।  
प्रवर्त्तकं चानुवर्तकं च ।  
    
[२०४।०८]  
पञ्चकं त्वनुवर्तकम् ॥ वक्क्_४।११ ॥  
    
[२०४।०९]  
पञ्च विज्ञानकाया अनुवर्तका एव ।  
तदिदं चतुष्कोटिकं भवति ।  
    
[२०४।०९-२०४।१०]  
प्रवर्तकमेव दर्शनप्रहातव्यं चित्तम् ।  
    
[२०४।१०]  
अनुवर्तका एव पञ्च विज्ञानकायाः ।  
    
[२०४।१०-२०४।११]  
उभयं भावनाहेयं मनोविज्ञानम् ।  
    
[२०४।११]  
नोभयमनास्रवम् ।  
किं खलु यथा प्रवर्तकं तथैवानुवर्तकं भवति ।  
    
[२०४।१२]  
नायमेकान्तम् ।  
    
[२०४।१३]  
प्रवर्तके शुभादौ हि स्यात्त्रिधा ऽप्यनुवर्तकम् ।  
    
[२०४।१४]  
कुशले प्रवर्तके कुशलाकुशलाव्याकृतमनुवर्तकं स्यात् ।  
    
[२०४।१५]  
एवमकुशले चाव्याकृते च ।  
    
[२०४।१६]  
तुल्यं मुनेः   
    
[२०४।१७]  
बुद्धस्य तु भगवतस्तुल्यं प्रवर्तकेनानुवर्तकम् ।  
कुशले कुशलमव्याकृते चाव्याकृतम् ।  
    
[२०४।१८]  
शुभं यावत्   
    
[२०४।१९]  
कुशलं वा भवत्यनुवर्तकमव्याकृते ऽपि प्रवर्तके ।  
    
[२०४।१९-२०४।२०]  
न तु कदाचित् कुश्लं प्रवर्तकमनुवर्तकं चाव्याकृतं भवति ।  
    
[२०४।२०]  
आम्नायमाना हि बुद्धानां देशनेति ।  
    
[२०४।२०-२०४।२१]  
नास्ति बुद्धानामव्याकृतं चित्तमिति निकायान्तरीयाः ।  
    
[२०४।२१-२०४।२२]  
कुशलैकताना हि बुद्धानां सन्ततयो नित्यं समाहितत्वात् ।  
    
[२०४।२२]  
उक्तं हि सूत्रे   
    
[२०४।२३-२०४।२४]  
"चरन् समाहितो नागस्तिष्ठन्नागः समाहितः ।  
स्वपन् समाहितो नागो निषण्णो ऽपि समाहित" इति ।  
    
[२०४।२५-२०४।२६]  
अनिच्छया ऽस्य चित्तस्याविसरणादेवमुक्तं न तु न सन्त्यव्याकृतानि विपाकजैर्या पथिकनिर्माणचित्तानि बुद्धानामिति वैभाषिकाः ।  
    
[२०४।२६-२०४।२७]  
मानसं भावनाहेयं प्रवर्तकं चानुवर्तकं चेत्युक्तम् ।  
    
[२०४।२७]  
तत्कुशलाकुशलाव्याकृतं सर्वं वेदितव्यम् ।  
    
[२०५।०१]  
नोभयं तु विपाप्कजम् ॥ वक्क्_४।१२ ॥  
    
[२०५।०२]  
विपाकजं तु चित्तं नैव प्रवर्तकं नानुवर्तकं निरभिसंस्कारवाहित्वात् ।  
    
[२०५।०२-२०५।०३]  
किमिदानीं यथा प्रवर्तकं तथा विज्ञप्तिराहोस्विद्यथा ऽनुवर्तकम् ।  
    
[२०५।०३]  
किं चातः ।  
    
[२०५।०३-२०५।०४]  
यथा प्रवर्तकं चेत् ।  
    
[२०५।०४]  
इहापि निवृताव्याकृता विज्ञप्तिः प्राप्नोति ।  
    
[२०५।०५]  
सत्कायान्तग्राहदृष्टिप्रवर्तितत्वात् ।  
    
[२०५।०५-२०५।०६]  
न वा सर्वं दर्शनप्रहातव्यं प्रवर्तकमिति विशेषणं वक्तव्यम् ।  
    
[२०५।०६-२०५।०७]  
यथानुवर्तकं चेत् अकुक्शलाव्याकृतचित्तस्य प्रातिमोक्षविज्ञप्तिः कुशला न प्राप्नोति ।  
    
[२०५।०७]  
यथा प्रवर्तकं तथा विज्ञप्तिर्नतु यथा दर्शनप्रहातव्यम् ।  
    
[२०५।०७-२०५।०८]  
भावना हेयान्तरितत्वात् ।  
    
[२०५।०८]  
यदि नानुवर्तकवशाद्विज्ञप्तेः कुशलादित्वं न तर्हीदं वक्तव्यम् ।  
    
[२०५।०९]  
हेतुसमुत्थानं सन्धायोक्तं सूत्रे न तत्क्षणसमुत्थानम् ।  
    
[२०५।०९-२०५।१०]  
अतो नास्तीह निवृताव्याकृता विज्ञप्तिरिति ।  
    
[२०५।१०]  
एवं वक्तव्यम् ।  
अन्यव्यवहितं हेतुसमुत्थानं सन्धायोक्तमिति ।  
    
[२०५।११]  
अवसितः प्रसङ्गः ।  
    
[२०५।१२]  
सा तु पूर्वोक्ता ।  
    
[२०५।१३]  
अविज्ञप्तिस्त्रिधा ज्ञेया संवरासंवरेतरा ।  
    
[२०५।१४]  
संवरश्चासंवरश्च ।  
ताभ्यां चेतरो नैवसंवरो नासंवरः ।  
    
[२०५।१४-२०५।१५]  
दौःशील्यप्रसरस्य संवरणं संरोधः संवरः ।  
    
[२०५।१५]  
तत्र पुनः   
    
[२०५।१६]  
संवरः प्रातिमोक्षाख्यो ध्यानजो ऽनास्रवस्तथा ॥ वक्क्_४।१३ ॥  
    
[२०५।१७]  
त्रिविधः संवरः ।  
प्रातिमोक्षसंवर इहत्यानां कामावचरं शीलम् ।  
    
[२०५।१७-२०५।१८]  
ध्यानसंवरो रूपावचरं शीलम् ।  
    
[२०५।१८]  
अनास्रवसंवरो ऽनास्रवं शीलम् ।  
तत्र पुनः   
    
[२०५।१९]  
अष्टधा प्रातिमोक्षाख्यः   
    
[२०५।२०-२०५।२१]  
भिक्षुसंवरो भिक्षुणीसंवरः शिक्षमाणासंवर श्रामणेरसंवरः श्रामणेरीसंवरः उपासकसंवर उपासिकासंवर उपवाससंवरश्च ।  
    
[२०५।२१-२०५।२२]  
एषो ऽष्टविधसंवरः प्रातिमोक्षसंवर इत्याख्यायते ।  
    
[२०५।२२]  
नामत एषो ऽष्टविधः ।  
    
[२०५।२३]  
द्रव्यतस्तु चतुर्विधः ।  
    
[२०५।२४]  
भिक्षुसंवरः श्रमणेरसंवर उपासकसंवर उपवाससंवरश्च ।  
    
[२०५।२४-२०५।२५]  
इत्येष चतुर्विधः प्रातिमोक्षसंवरस्तु द्रव्यतः ।  
    
[२०५।२५]  
प्रतिनियतलक्षणत्वात् ।  
    
[२०५।२५-२०५।२६]  
भिक्षुसंवराद्भिक्षुणीसंवरो नान्यः श्रामणेरसंवराच्च शिक्षमाणाश्रामणेरीसंवरौ ।  
    
[२०५।२६-२०५।२७]  
उपासकसंवरादुपासिकासंवरो नान्यः ।  
    
[२०५।२७]  
कथं ज्ञायते ।  
    
[२०६।०१]  
लिङ्गतो नामसञ्चारात्   
    
[२०६।०२]  
लिङ्गमिति व्यञ्जनस्याख्या येन स्त्रीपुरुषौ लिङ्ग्येते ।  
    
[२०६।०२-२०६।०३]  
लिङ्गतो हि भिक्षुभिक्षुण्यादीनां नामसञ्चारो भवति ।  
    
[२०६।०३]  
कथं कृत्वा ।  
    
[२०६।०३-२०६।०४]  
परिवृत्ते हि व्यञ्जने भिक्षुर्भिक्षुणीत्युच्यते भिक्षुणी च पुनर्भिक्षुः ।  
    
[२०६।०४-२०६।०५]  
श्रामणेरीत्युच्यते श्रामणेरी च पुनः शिक्षमाणा च श्रामणेरः ।  
    
[२०६।०५]  
उपासक उपासिकेत्युच्यते उपासिका च पुनरूपासक इति ।  
    
[२०६।०५-२०६।०६]  
न च व्यञ्जनपरिवृत्तौ पूर्वसंवरत्यागे कारणमस्ति नाप्यपूर्वसंवरप्रतिलम्भे ।  
    
[२०६।०६-२०६।०७]  
तस्मादभिन्न एषां चतुर्णा संवराणां त्रिभ्यः स्वभावः ।  
    
[२०६।०८-२०६।१०]  
य उपासकसंवराच्छ्रामणेरसंवरं समादत्ते तस्माच्च पुनर्भिक्षुसंवरं किं ते संवरा विरतिवृद्धियोगादन्यो ऽन्य उच्यन्ते पञ्चदश विंशतिवत् दीनारशतेरवच्च आहोस्वित् पृथगेव ते सकला जायन्ते ।  
    
[२०६।१०]  
आह ।  
    
[२०६।११]  
पृथक्   
    
[२०६।१२]  
अव्यामिश्रा एव ते पृथग्लक्षणा उपजायन्ते ।  
    
[२०६।१२-२०६।१३]  
त्रिषु संवरेषु तिस्रः प्राणातिपातविरतयो यावन्मद्यपानविरतयः ।  
    
[२०६।१३]  
एवं शेषाः ।  
को नु तासां विशेषः ।  
    
[२०६।१३-२०६।१४]  
निदानविशेषाद्विशेषः ।  
    
[२०६।१४]  
कथं कृत्वा ।  
    
[२०६।१४-२०६।१७]  
यथा यथा हि वहुतराणि शिक्षापदानि समादित्सते तथा तथा बहुतरेभ्यो मद्दप्रमादपदेभ्यो निवर्तमानो बहुतरेभ्यः प्राणातिपातादीनां निदानेभ्यो निवर्तते विरतीनां च निदानेषु प्रवर्तत इति निदानविशेषाद्विरतीनां विशेषः ।  
    
[२०६।१७-२०६।१८]  
एवं चासति भिक्षुसंवरं प्रत्याचक्षाणस्त्रीनपि संवरान्विजह्याद्दयोरपि तत्रान्तर्भावात् ।  
    
[२०६।१८]  
न चैतदिष्टम् ।  
तस्मात् पृथगेव ते संवराः ।  
    
[२०६।१९]  
ते चाविरोधिनः ॥ वक्क्_४।१४ ॥  
    
[२०६।२०]  
ते च त्रयो ऽपि सह वर्तन्ते ।  
नोत्तरसंवरसमादानात् पुर्वकस्य त्यागः ।  
    
[२०६।२०-२०६।२१]  
मा भूत् भिक्षुसंवरपरित्यागादनुपासक एवेति ।  
    
[२०६।२२]  
कथं चायमुपासको भवति कथमुपवासस्थो यावत् भिक्षुः ।  
    
[२०६।२३-२०६।२४]  
पञ्चाष्टदशसर्वेभ्यो वर्ज्येभ्यो विरतिग्रहात् ।  
उपासकोपवासस्थश्रमणोद्देशभिक्षुता ॥ वक्क्_४।१५ ॥  
    
[२०६।२५]  
यथासङ्ख्यमनुदेशो वेदितव्यः ।  
    
[२०६।२५-२०७।०१]  
पञ्च्चभ्यो वर्जनीयेभ्यो धर्मेभ्यो विरतिसमादानादुपासकसंवरस्थो भवति ।  
    
[२०७।०१-२०७।०२]  
प्राणातिपाताददत्तादानात्काममिथ्याचारात् मृषावादात्सुरामैरेयमद्यपानाच्च ।  
    
[२०७।०२-२०७।०३]  
अष्टाभ्यो विरतिसमादानादुपवासस्थः ।  
    
[२०७।०३-२०७।०४]  
प्राणातिपातादत्तादानाब्रह्मचर्यमृषावादमद्यपानेभ्यो गन्धमाल्यविलेपननृत्यगीतवादित्रादुच्चशयनमहाशयनादकालभोजनाच्च ।  
    
[२०७।०४-२०७।०५]  
दशभ्यो विरतिसमादानाच्छ्रामणेरो भवति ।  
    
[२०७।०५]  
एभ्य एव जातरूपरजतप्रतिग्रहाच्च ।  
    
[२०७।०५-२०७।०६]  
नृत्यगितवादित्रगन्धमाल्यविलेपनं चात्र द्वयीकृत्य दश भवन्ति ।  
    
[२०७।०६-२०७।०७]  
सर्वेभ्य एव वर्जनीयेभ्यः कायवाक्कर्मभ्यः विरतिसमादानात् भिक्षुरित्युच्यते ।  
    
[२०७।०७]  
स एष प्रातिमोक्षसंवरः ।  
    
[२०७।०८]  
शीलं सुचरितं कर्म संवरश्चोच्यते   
    
[२०७।०९]  
विषमकर्मणां विरतिसमादानाच्छीलम् ।  
शीतलत्वादिति निरुक्तिः ।  
    
[२०७।१०]  
"सुखशीलसमादानं कायो न परिदह्यत" इति   
    
[२०७।११]  
गाथावचनात् ।  
विद्वत्प्रशस्तत्वात्सुचरितम् ।  
क्रियास्वभावत्वात्कर्म ।  
    
[२०७।११-२०७।१२]  
ननु चाविज्ञप्तिरक्रियेत्युच्यते ।  
    
[२०७।१२]  
सा कथं क्रिया भाति ।  
    
[२०७।१२-२०७।१३]  
न कुर्वन्ति तया समात्तया लज्जिनः पापमित्यक्रियेत्युच्यते ।  
    
[२०७।१३]  
सापि तु विज्ञप्तिचित्ताभ्यां क्रियत इति क्रिया भवति ।  
    
[२०७।१४]  
क्रियाहेतुत्वात् क्रियाफलत्वाच्चेत्यपरे ।  
संवर इति कायवाचोः संवरणात् ।  
    
[२०७।१४-२०७।१५]  
एवं तावदविशेषेण प्रातिमोक्षसंवरः संशब्द्यते ।  
    
[२०७।१६]  
पुनः ।  
    
[२०७।१७]  
आद्ये विज्ञप्त्यविज्ञप्ती प्रातिमोक्षकियापथः ॥ वक्क्_४।१६ ॥  
    
[२०७।१८]  
संवरसमादानस्य प्रथमे विज्ञप्त्यविज्ञप्ती प्रातिमोक्ष इत्युच्यते ।  
    
[२०७।१८-२०७।१९]  
पापस्य तेन प्रातिमोक्षणादुत्सर्जनादित्यर्थः ।  
    
[२०७।१९]  
स्वार्थे वृद्धिविधानाद्वैकृतवैशसवत् ।  
    
[२०७।१९-२०७।२०]  
प्रातिमोक्षसंवर इत्यपि कायवाक्संवरणात् कर्मपथ इत्युच्यते ।  
    
[२०७।२०]  
मौलसङ्गृहीतत्वात् ।  
    
[२०७।२०-२०७।२१]  
द्वितीयादिषु क्षणेषुइ प्रातिमोक्षसंवर एव न प्रातिमोक्षः ।  
    
[२०७।२१]  
पृष्ठं च न मौलः कर्मपथः ।  
    
[२०७।२२]  
अथैषां संवराणां केन कः समन्वागतः ।  
    
[२०७।२३]  
प्रातिमोक्षान्विता अष्टौ   
    
[२०७।२४]  
प्रातिमोक्षसंवरेणाष्टौ निकायाः समन्वागता भिक्षुर्भिक्षुणी यावदुपवासस्थो ऽष्टमः ।  
    
[२०८।०१]  
किं खलु बाह्यकानां समादानशीलं नास्ति ।  
अस्ति नतु प्रातिमोक्षसंवरः ।  
    
[२०८।०१-२०८।०२]  
किं कारणम् ।  
    
[२०८।०२]  
नहि तदत्यन्तं पापस्य प्रतिमोक्षणाय संवर्तते ।  
भवसन्निश्रितत्वात् ।  
    
[२०८।०३]  
ध्यानजेन तदन्वितः ।  
    
[२०८।०४]  
ध्यानाद्ध्याने वा जातो ध्यानजः ।  
यो ध्यानेन समन्वागतः सो ऽवश्यं ध्यानसंवरेण ।  
    
[२०८।०५]  
सामन्तकमप्यत्र ध्यानं कृत्वोच्यते ।  
यथा ग्रामसामन्तकमपि ग्राम इत्युच्यते ।  
    
[२०८।०६]  
अस्त्यस्मिन् ग्रामे शालेयं क्षेत्रमस्ति व्रैहेयमिति ।  
    
[२०८।०७]  
अनास्रवेणार्यसत्त्वाः   
    
[२०८।०८]  
आर्यपुद्गला अनास्रवेण संवरेण समन्वागताः ।  
ते पुनः शैक्षाशैक्षाः ।  
    
[२०८।०८-२०८।०९]  
यदुक्तं "सहभूहेतावुच्यमाने द्वौ संवरौ चित्तानुवर्तिनावि"ति ।  
    
[२०८।१०]  
कतमो तौ ।  
एषामेव त्रयाणाम्   
    
[२०८।११]  
अन्त्यौ चित्तानुवर्तिनौ ॥ वक्क्_४।१७ ॥  
    
[२०८।१२]  
ध्यानसंवरो ऽनास्रवसंवरश्च ।  
न प्रातिमोक्षसंवरः ।  
किं कारणम् ।  
    
[२०८।१२-२०८।१३]  
अन्यचित्ताचित्तकस्याप्यनुवृत्तेः ।  
    
[२०८।१३]  
पुनस्तावेव ध्यानानास्रवसंवरौ प्रहाणसंवराख्यां लभेते ।  
    
[२०८।१४]  
कस्यामवस्थायामित्याह   
    
[२०८।१५]  
अनागम्ये प्रहाणाख्यौ तावानन्तर्यमार्गजौ ।  
    
[२०८।१६]  
अनागम्ये तौ ध्यानानास्रवसंवरौ नवस्वानन्तर्यमार्गेषु प्रहाणसंवरावित्युच्येते ।  
    
[२०८।१७]  
ताभ्यां दौःशील्यस्य तत्समुत्थापकानां च क्लेशानां प्रहाणात् ।  
    
[२०८।१७-२०८।१८]  
अत एव स्याद्ध्यानसंवरो न प्रहाणसंवर इति चतुष्कोटिकं क्रियते ॥  
    
[२०८।१८-२०८।१९]  
प्रथमा कोटिरनागम्यानन्तर्यमार्गवर्ज्यः सास्रवो ध्यानसंवरः ।  
    
[२०८।१९]  
द्वितीया अनागम्यानन्तर्यमार्गेष्वनास्रवः ।  
    
[२०८।२०]  
तृतीया अनागम्यानन्तर्यमार्गेषु सास्रवः ।  
    
[२०८।२०-२०८।२१]  
चतुर्थी अनागम्यानन्तर्यमार्गवर्ज्यो ऽनास्रवसंवरः ।  
    
[२०८।२१-२०८।२२]  
एवं स्यादनास्रवसंवरो न प्रहाणसंवर इति चतुष्कोटिकं यथायोगं वेदितव्यम् ।  
    
[२०८।२२]  
यत्तर्हि भगवतोक्तं   
    
[२०८।२३-२०८।२४]  
"कायेन संवरः साधु साधु वाचा ऽथ संवरः ।  
मनसा संवरः साधु साधु सर्वत्र संवरः । इति ।  
    
[२०८।२५]  
यच्चोक्तं "चक्षुरिन्द्रियेण संवरसंवृतो विहरती"ति ।  
    
[२०८।२५-२०८।२६]  
एतौ मनैन्द्रियसंवरौ किंस्वभावौ ।  
    
[२०८।२६]  
नैतावविज्ञप्तिशीलस्वभावौ ।  
किं तर्हि ।  
    
[२०९।०१]  
सम्प्रज्ञानस्मृती द्वे तु मनैन्द्रियसंवरौ ॥ वक्क्_४।१८ ॥  
    
[२०९।०२-२०९।०३]  
प्रत्येकं द्विस्वभावज्ञपनार्थं पुनर्द्विग्रहणं मा यथासङ्ख्यं विज्ञायीति मनःसंवरो ऽपि स्मृतिसम्प्रज्ञानस्वभाव इति ।  
    
[२०९।०३]  
इन्द्रियसंवरो ऽपि ।  
    
[२०९।०४]  
इदं विचार्यते ।  
    
[२०९।०४-२०९।०५]  
कः कतमया विज्ञप्त्या ऽविज्ञप्त्या वा कियन्तं कालं समन्वागत इति ।  
    
[२०९।०५]  
तत्र   
    
[२०९।०६]  
प्रातिम्मोक्षस्थितो नित्यमत्यागाद्वर्तमानया ।  
    
[२०९।०७]  
अविज्ञप्त्या ऽन्वितः   
    
[२०९।०८-२०९।०९]  
यः प्रातिमोक्षासंवरस्थः पुद्गल उक्तः स यावत्तामविज्ञप्तिर् न त्यजति तावत्तया वर्तमानया नित्यं समन्वागतः ।  
    
[२०९।१०]  
पूर्वात् क्षणादूर्ध्वमतीतया ॥ वक्क्_४।१९ ॥  
    
[२०९।११][  
प्रथमात् क्षणादूर्ध्वमतीतया ऽपि समन्वागतः ।  
    
[२०९।११-२०९।१२]  
अत्यागादिति सर्वत्राधिकृतं वेदितव्यम् ।  
    
[२०९।१२]  
यथा प्रातिमोक्षसंवरस्थ उक्तः   
    
[२०९।१३]  
तथैवासंवरस्थो ऽपि   
    
[२०९।१४-२०९।१५]  
असंवरस्थो ऽपि यावदसंवरं न त्यजति तावन्नित्यमविज्ञप्त्या वर्तमानया समन्वागतः ।  
    
[२०९।१५]  
क्षणादूर्ध्वमतीतया ऽपि ।  
    
[२०९।१६]  
ध्यानसंवरवान् सदा ।  
    
[२०९।१७]  
अतीताजातया   
    
[२०९।१८-२०९।१९]  
ध्यानसंवरस्य लाभी नित्यमतीतानागताभ्यामविज्ञप्तिभ्यां समन्वागतः आत्यागात् ।  
    
[२०९।१९]  
प्रथमे हि क्षणे स जन्मान्तरत्यक्तं ध्यानसंवरमतीतं लभते ।  
    
[२०९।२०]  
आर्यस्तु प्रथमे नाभ्यतीतया ॥ वक्क्_४।२० ॥  
    
[२०९।२१]  
आर्यस्तु पुद्गलो ऽप्येवमनास्रव्या ।  
अयं तु विशेषः ।  
    
[२०९।२१-२०९।२२]  
स प्रथमे क्षणे नातीतया समन्वागतो मार्गस्य पूर्वमनुत्पादितत्वात् ।  
    
[२१०।०१]  
समाहितार्यमार्गस्थौ तौ युक्तौ वर्तमानया ।  
    
[२१०।०२-२१०।०३]  
तौ ध्यानानास्रवसंवरान्वितौ समाहितर्यमार्गसमापन्नौ वर्तमानया अविज्ञप्त्या समन्वागतौ यथाक्रमं न तु व्युत्थितौ ।  
    
[२१०।०३-२१०।०४]  
संवरासंवरस्थानां तावदेष वृत्तान्तः ।  
    
[२१०।०५]  
अथेदानीं मध्यस्थस्य ।  
    
[२१०।०६]  
मध्यस्थस्यास्ति चेदादौ मध्यया   
    
[२१०।०७]  
यो नैव संवरे नासंवरे स्थितः स मध्यस्थः ।  
    
[२१०।०७-२१०।०८]  
तस्य नावश्यमविज्ञप्तिरस्ति ।  
    
[२१०।०८]  
यस्य त्वस्ति दौःशील्यशीलाङ्गादिसङ्गृहीता स आदौ मध्यया समन्वागतः ।  
    
[२१०।०९]  
वर्तमाना ह्यविज्ञप्तिरतीतानागतयोर्मध्याद्   
    
[२१०।१०]  
ऊर्ध्वं द्विकालया ॥ वक्क्_४।२१ ॥  
    
[२१०।११]  
प्रथमात् क्षणादूर्ध्वमतीतया वर्तमानया च ।  
आत्यागादिति वर्तते ।  
    
[२१०।११-२१०।१२]  
किमसंवरस्थः कदाचित्कुशलया विज्ञप्त्या समन्वागतो भवति संवरस्थो वा पुनरकुशलया भवति ।  
    
[२१०।१३]  
भवन् कदा कियन्तं वा कालमित्याह   
    
[२१०।१४-२१०।१५]  
असंवरस्थः शुभया ऽशुभया संवरे स्थितः ।  
अविज्ञप्त्यान्वितो यावत् प्रसादक्लेशवेगवान् ॥ वक्क्_४।२२ ॥  
    
[२१०।१६-२१०।१८]  
येन प्रसादवेगेनासंवरस्थस्य कुशला ऽविज्ञप्तिरुत्पद्यते स्तववन्दनादिक्रियां कुर्वतः येन च क्लेशवेगेन संवरस्थस्याकुशला ऽविज्ञप्तिरुत्पद्यते वधबन्धनताडनादिक्रियां कुर्वतः तौ यावदनुवर्तेते तावत्ते अप्यविज्ञप्ती ।  
    
[२१०।१८-२१०।१९]  
स आद्ये क्षणे वर्तमानयैवाविज्ञप्त्या समन्वागतो भवत्यन्येष्वतीतया ऽपि ।  
    
[२१०।१९]  
अविज्ञप्त्यधिकारः समाप्तः ।  
    
[२१०।२०]  
विज्ञप्त्या तु पुनः सर्वे कुर्वन्तो मध्ययान्विताः ।  
    
[२१०।२१]  
सर्वे संवरासंवरमध्यस्था यावदिज्ञप्तिं कुर्वन्ति तावत्तया वर्तमानया समन्वागताः ।  
    
[२१०।२२]  
अतीतया क्षणादूर्ध्वमात्यागात्   
    
[२१०।२३]  
प्रथमात् क्षणादूर्ध्वमात्यागादतीतया विज्ञप्त्या समन्वागतो भवति ।  
    
[२१०।२४]  
नास्त्यजातया ॥ वक्क्_४।२३ ॥  
    
[२११।०१]  
अनागतया तु विज्ञप्त्या न कश्चित् समन्वागतः ।  
    
[२११।०२]  
निवृतानिवृताभ्यां च नातीताभ्यां समन्वितः ।  
    
[२११।०३]  
अतीताभ्यामपि निवृतानिवृताव्याकृताभ्यां विज्ञप्तिभ्यां न कश्चित्समन्वागतः ।  
    
[२११।०४]  
दुर्बलस्य हि धर्मस्य प्राप्तिरपि दुर्बला नानुबन्धीभवति ।  
किङ्कृतं तस्या दौर्बल्यम् ।  
    
[२११।०५]  
चित्तकृतम् ।  
चित्तस्यापि तर्हि निवृताव्याकृतस्य मा भूत् ।  
नैतदेवम् ।  
    
[२११।०५-२११।०६]  
जडा हि विज्ञप्तिः परतन्त्रा च ।  
    
[२११।०६]  
न चैवं चित्तम् ।  
    
[२११।०६-२११।०७]  
सा हि विज्ञप्तिर्दुर्बलेनोत्थापिता दुर्बलतरा भवति ।  
    
[२११।०८]  
असंवरस्थ इत्युक्तम् ।  
को ऽयमसंवरो नाम ।  
    
[२११।०९]  
असंवरो दुश्चरितं दौःशील्यं कर्मं तत्पथः ॥ वक्क्_४।२४ ॥  
    
[२११।१०]  
असंवरस्येमे पर्यायशब्दाः ।  
तत्र कायवाचोरसंवरणादसंवरः ।  
    
[२११।१०-२११।११]  
सद्भिः कुत्सितत्वादनिष्टफलत्वाद् दुश्चरितम् ।  
    
[२११।११]  
शीलविपक्षाद्दौःशील्यम् ।  
कायवाक्कर्मत्वात्कर्म ।  
    
[२११।१२]  
मौलसङ्गृहीतत्वात्कर्मपथः ।  
स्याद्विज्ञप्त्या समन्वागतो नाविज्ञप्त्येति चतुष्कोटिकम् ।  
    
[२११।१३]  
तत्र तावत् ।  
    
[२११।१४]  
विज्ञप्त्यैवान्वितः कुर्वन्मध्यस्थो मृदुचेतनः ।  
    
[२११।१५-२११।१७]  
मृद्व्या चेतनया कुशलमकुक्शलं वा कुर्वन्नैवसंवरनासंवरस्थितो विज्ञप्त्यैव समन्वागतो भवति नाविज्ञप्त्या प्रागेवाव्याकृते अन्यत्रौपधिकपुण्यक्रियावस्तुकर्मपथेभ्यः ।  
    
[२११।१८]  
त्यक्तानुत्पन्नविज्ञप्तिरविज्ञप्त्यार्यपुद्गलः ॥ वक्क्_४।२५ ॥  
    
[२११।१९-२११।२०]  
अविज्ञप्त्यैव समन्वागतो न विज्ञप्त्या येनार्यपुद्गलेन जन्मान्तरपरिवृत्तौ न तावद्विज्ञप्तं वा पुनर्विहीनम् ।  
    
[२११।२०-२११।२१]  
उक्तं संवरासंवरमध्यस्थानां विज्ञप्त्यविज्ञप्तिसमन्वागमनव्यवस्थानम् ।  
    
[२११।२२]  
अथैते संवराः कथं लभ्यन्ते ।  
    
[२११।२३]  
ध्यानजो ध्यनभूम्यैव लभ्यते   
    
[२११।२४-२११।२५]  
यदा ध्यानभूमिकं चित्तं प्रतिलभ्यते मौलीयं सामन्तकीयं वा सास्रवं तदा ध्यानसंवरो ऽपि सहभूतत्वात् ।  
    
[२११।२६]  
अनास्रवस्तया ।  
[२११।२७]  
आर्यया   
    
[२११।२८]  
तयैव ध्यानभूम्या ऽनास्रवया लभ्यमानया ऽनास्रवः संवरो लभ्यते ।  
    
[२११।२८-२११।३०]  
तत्र षट् ध्यानभूमयो ऽनास्रवा भवन्ति चत्वारि ध्यानानि अनागम्यस्यानन्तरं चेति पश्चात्प्रवेदयिष्यामः ।  
    
[२१२।०१]  
प्रातिमोक्षाख्यः परविज्ञपनादिभिः ॥ वक्क्_४।२६ ॥  
    
[२१२।०२]  
प्रातिमोक्षसंवरस्तु परविज्ञप्तितो लभ्यते ।  
यद्येनं परो विज्ञपयति असौ च परम् ।  
    
[२१२।०३]  
स पुनः सङ्घाद्वा पुद्गलाद्वा ।  
सन्धाद्भीक्षुभिक्षुणीशिक्षमाणासंवराः पुद्गलाद्दन्ये ।  
    
[२१२।०४]  
दशविधा उपसम्पदिति विनयविभाषिकाः ।  
तस्य ऊपसङ्ग्रहणार्थमादिशब्दः ।  
    
[२१२।०४-२१२।०९]  
स्वयम्भूत्वेन बुद्धानां प्रत्येकबुद्धानां च नियामावक्रान्त्या पञ्चकानाम् एहिभिक्षुकया यशःप्रभृतीनाम् शास्तुरभ्युपगमान्महाकाश्यपस्य प्रश्नाराधनेन सोदायिनः गुरुधर्माभ्युपगमेन महाप्रजापत्याः दूतेन धर्मदिन्नायाः विनयद्धरपञ्चमेन प्रत्यन्तिमेषु जनपदेषु दशवर्गेण मध्येषु जनपदेषु शरणगमनं त्रैवाचिकेन षष्टिभद्रवर्गपूगोपसम्पादितानामिति तेषां नावश्यं विज्ञप्त्यधीनः प्रातिमोक्षसंवरः ।  
    
[२१२।०९-२१२।१०]  
स पुनरेष प्रातिमोक्षासंवरः समादीयमानः कियन्तं कालं समादातव्यः ।  
    
[२१२।११]  
यावज्जीवं समादानमहोरात्रं च संवृतेः ।  
    
[२१२।१२-२१२।१३]  
सप्तनैकायिकस्य प्रातिमोक्षसंवरस्य यावज्जीवं समादानम् उपवाससंवरस्याहोरात्रमित्येष नियमः ।  
    
[२१२।१३]  
किं कारणम् ।  
द्वौ हि कालपर्यन्तौ ।  
    
[२१२।१३-२१२।१४]  
अहोरात्रपर्यन्तो जीवितपर्यन्तश्च ।  
    
[२१२।१४]  
अहारोत्राणां पौनरुक्त्येन पक्षादयः ।  
कालो नाम क एष धर्मः ।  
    
[२१२।१५]  
संस्कारपरिदीपनाधिवचनमेतत् ।  
आलोकावस्था हि द्वीपेषु दिवस इत्युच्यते ।  
    
[२१२।१६]  
तमो ऽवस्था रात्रिः ।  
युक्तं तावज्जीवितादूर्ध्वं सत्यपि समादाने संवरस्यानुत्पत्तिः ।  
    
[२१२।१७]  
विसभागत्वादाश्रयस्य तेन च तत्राप्रयोगादस्मरणाच्च ।  
    
[२१२।१७-२१२।१९]  
अथाहोरात्रादूर्ध्वं पञ्चरात्रं दशरात्रं वा उपवाससमादानस्य कः प्रतिबन्धो बहूनामुपवाससंवराणामुत्पत्तौ ।  
    
[२१२।१९-२१२।२०]  
इत्थमस्ति प्रतिबन्धो यद्भगवानहोरात्रिकमेवोपवासं सूत्रे शास्तिस्म ।  
    
[२१२।२०]  
इदमिदानीं सम्प्रधार्यम् ।  
    
[२१२।२०-२१२।२२]  
किं तावदहोरात्रादूर्ध्वं संवरस्यानुत्पर्त्ति पश्यता तथागतेनाहोरात्रिक उपवासो देशित उताहो दुर्बलेन्द्रियाणामहोरात्रके ऽपि संवरसमादानेन सन्नियोजनार्थमिति ।  
    
[२१२।२२]  
कुतस्त्वेतदेवं तर्क्यते ।  
    
[२१२।२२-२१२।२३]  
अहोरात्रात् परेणापि संवरोत्पत्तौ युक्त्यविरोधात् ।  
    
[२१२।२३-२१२।२४]  
तदेतत्कस्यचिदप्यहोरात्रादूर्ध्वमदेशनां नेच्छन्ति वैभाषिकाः ।  
    
[२१२।२४]  
असंवरस्येदानीं कः कालनियमः ।  
    
[२१२।२५]  
नासंवरो ऽस्त्यहोरात्रं   
    
[२१२।२६]  
यावज्जीवं पापकर्माभ्युपगमादसंवर उपजायते नाहोरात्रं यथोपवासः ।  
किं कारणम् ।  
    
[२१३।०१]  
न किलैवं प्रगृह्यते ॥ वक्क्_४।२७ ॥  
    
[२१३।०२-२१३।०३]  
न किल कश्चिदेवमसंवरं समादत्ते यथोपवासं कच्चिदहमहोरात्रमसंवृतः स्यामिति ।  
    
[२१३।०३]  
कुत्सितत्वात्कर्मणः ।  
    
[२१३।०३-२१३।०४]  
एवं चैव न कश्चिदादत्ते कच्चिदहं यावजीवमसंवृतः स्यामिति ।  
    
[२१३।०४]  
यावज्जीवमप्यस्य लाभो न स्यात् ।  
    
[२१३।०४-२१३।०६]  
यद्यपि नैवमादत्ते तथाप्यत्यन्तविपन्नेनाशयेन तां क्रियां प्रकुर्वन्नसंवरं प्रतिलभते न कालान्तरविपन्नेन ।  
    
[२१३।०६]  
उपवाससंवरस्तु समादानबलाधानादनात्यन्तिके ऽप्याशये लभ्यत एव ।  
    
[२१३।०७]  
संवरार्थित्वात् ।  
    
[२१३।०७-२१३।०८]  
यदि पुनः कश्चिदसंवरेणाप्यर्थी कालान्तरमसंवरं समाददीत सो ऽवश्यं लभेत ।  
    
[२१३।०८]  
न त्वेददृष्टमिति नैवं व्यवस्थाप्यते ।  
    
[२१३।०९]  
अविज्ञप्तिवदसंवरो ऽपि नास्ति द्रव्यत इति सौत्रान्तिकाः ।  
    
[२१३।०९-२१३।१०]  
स एव तु पापक्रियाभिसन्धिरसंवरः ।  
    
[२१३।१०]  
सानुबन्धो यतः कुशलचित्तो ऽपि तद्वानुच्यते ।  
    
[२१३।१०-२१३।११]  
तस्यानिराकृतत्वात् ।  
    
[२१३।१२]  
अथाहोरात्रं गृह्यमाण उपवासः कथं ग्रहीतव्यः ।  
    
[२१३।१३-२१३।१४]  
काल्यं ग्राह्यो ऽन्यतो नीचैः स्थितेनोक्तानुवादिता ।  
उपवासः समग्राङ्गो निर्भुषेणानिशाक्षयात् ॥ वक्क्_४।२८ ॥  
    
[२१३।१५]  
काल्यं तावत्सूर्योदयकाले अहोरात्रिकत्वात्संवरस्य ।  
    
[२१३।१५-२१३।१६]  
यस्तु पूर्वकृतसमादानो नित्यमष्टभ्यामुपचेष्यामीति स भुक्त्वापि गृह्णीयात् ।  
    
[२१३।१६-२१३।१७]  
अन्यतश्च ग्रहीतव्यो न स्वयमेवापरापेक्षया सत्स्वपि प्रत्ययेष्वनतिक्रमार्थम् ।  
    
[२१३।१७-२१३।१८]  
नीचैः स्थितेनोत्कुट्टकेन वा जानुपातेन वा कपोतकमञ्जलिं कृत्वा ऽन्यत्र स्थास्यात् ।  
    
[२१३।१८-२१३।१९]  
अगौरवस्य हि संवरो नोत्पद्यते ।  
    
[२१३।१९]  
दातुश्च वचनमनुब्रुवीत ।  
न पूर्वं न युगपत् ।  
    
[२१३।१९-२१३।२०]  
एवं ह्यसौ परस्मात् गृहीतो भवति ।  
    
[२१३।२०]  
अन्यथा हि दानग्रहणं न सिध्येत् ।  
    
[२१३।२०-२१३।२१]  
समग्राङ्गश्चाष्टाङ्ग एव ग्रहीतव्यो न विकलाङ्गः ।  
    
[२१३।२१]  
निर्भूषेण च ।  
आजस्रिकमभ्यलङ्कारं मुक्त्वा ।  
    
[२१३।२२]  
आजस्रिको ह्यलङ्कारो नात्यर्थं मदमादधाति ।  
    
[२१३।२२-२१३।२३]  
आरात्रिपरिक्षयाच्च ग्रहीतव्यो यावत् पुनः सूर्योदयात् ।  
    
[२१३।२३-२१३।२४]  
अतो ऽन्यथा गृह्णतः सुचरितमात्रं स्यान्नतूपवाससंवरः ।  
    
[२१३।२४-२१३।२५]  
एवं च कृत्वा औरभ्रिकपारदारिकयो रात्रिदिवसोपवासकयोः साफल्यं प्रयुज्यते ।  
    
[२१३।२५]  
अर्हतां समीपे वसन्त्यनेनेत्युपवासस्तेषामनुशिक्षणात् ।  
    
[२१३।२५-२१३।२६]  
यावज्जीविकसंवरसमीपे वसन्त्यनेने त्यपरे ।  
    
[२१३।२६-२१३।२७]  
अल्पकुशलमूलानां कुशलमूलपोषणात् पोषध इति वा ।  
    
[२१४।०१-२१४।०२]  
"पोषं दधाति मनसः कुशलस्य यस्मादुक्तस्ततो भगवता किल पोषधो ऽयमि"ति ।  
    
[२१४।०३]  
किमर्थं पुनरष्टाङ्गन्युपादीयन्ते ।  
यस्मात्   
    
[२१४।०४]  
शीलाङ्गान्यप्रमादाङ्गं व्रताङ्गानि यथाक्रमम् ।  
    
[२१४।०५]  
चत्वार्येकं तथा त्रीणि   
    
[२१४।०६]  
चत्वारि तावच्छीलाङ्गानि यावन्मृषावादविरतिः ।  
प्रकृतिसावद्यविरतित्वात् ।  
    
[२१४।०७]  
एकमप्रमादाङ्ग मद्यपानाद्विरतिः ।  
समात्तशीलो ऽपि मद्यपः प्रमाद्येत ।  
    
[२१४।०७-२१४।०८]  
त्रीणि वृताङ्गानि यावदकालभोजनाद्विरतिः ।  
    
[२१४।०८]  
संवेगानुगुणत्वात् ।  
    
[२१४।०८-२१४।०९]  
किं पुनरेभिरप्रमादाङ्गवृताङ्गैरनुपात्तैः स्यात् ।  
    
[२१४।१०]  
स्मृतिनाशो मदश्च तैः ॥ वक्क्_४।२९ ॥  
    
[२१४।११]  
मद्यं हि पिवतः कार्या कार्यस्मृतिरेव नश्येत् ।  
    
[२१४।११-२१४।१२]  
उच्चशयनमहाशयननृत्तगीतादिकं प्रतिसेवमानस्य मदः सम्भवेत् ।  
    
[२१४।१२]  
मत्तस्य च दौःशील्यमदूरं भवेत् ।  
    
[२१४।१२-२१४।१४]  
काले पुनर्भुञ्जानस्योचितभक्तकालपरिहारादुपवासस्मृतिः संवेगश्चोपतिष्ठेत् ।  
    
[२१४।१४]  
तदभावादुभयं न स्यादिति ।  
    
[२१४।१४-२१४।१५]  
केचित्तु खल्वकालभोजनात् प्रतिविरतिमेवोपवासं मन्यन्ते ।  
    
[२१४।१५]  
तस्य शेषाण्यष्टाङ्गानीति ।  
    
[२१४।१५-२१४।१६]  
नृत्यगोतवादित्रं गन्धमाल्यविलेपनं च द्वयं कृत्वा ।  
    
[२१४।१६]  
एवं तु सति सूत्रपाठो न युज्येत ।  
    
[२१४।१६-२१४।१८]  
अकालभोजनाद्विरति मुक्त्वा "अनेनाहमष्टमाङ्गेन तेषामार्याणामर्हतां शिक्षायामनुशिक्षे अनुविधीय" इति ।  
    
[२१४।१८]  
कस्तर्हि सो ऽन्य उपवासो यस्येमान्यङ्गानि ।  
समुदायस्यावयवा अङ्गानि ।  
    
[२१४।१९-२१४।२०]  
यथा स्थस्याङ्गानि चतुरङ्गो बलकायः पञ्चाङ्गं तूर्यं तथा ऽष्टाङ्ग उपवासो द्रष्टव्यः ।  
    
[२१४।२०-२१४।२१]  
अकालभोजनात् प्रतिविरतिरूपवास उपवासाङ्गं च यथा सम्यग्दृष्टिर्मार्गो मार्गाङ्गं च ।  
    
[२१४।२१-२१४।२२]  
धर्मप्रविचयसम्बोध्यङ्गं बोधिर्वोध्यङ्गं समाधिर्ध्यानं ध्यानाङ्गं चेति वैभाषिकाः ।  
[२१४।२२-२१४।२३]  
नतु तेषामेव सम्यग्दृष्ट्यादीनां त एवाङ्गत्वाय कल्पन्त इति ।  
    
[२१४।२३-२१४।२४]  
पूर्वकाः सम्यग्दृष्ट्यादय उत्तरेषामङ्गं यदि स्युः प्रथमक्षणोत्पन्न आर्यमार्गो नाष्टाङ्गः स्यात् ।  
    
[२१४।२५]  
किं खल्वयमुपवासकस्यैवोपवास आहोस्विदन्यस्यापि ।  
    
[२१४।२६]  
अन्यस्याप्युपवासो ऽस्ति शरणं त्वगतस्य न ।  
    
[२१४।२७-२१५।०१]  
अनुपवासको ऽपि यस्तमहोरात्रं बुद्धधर्मसङ्घान् शरणं गत्वोपवासं गृह्णाति तस्योत्पद्यते उपवाससंवरो नान्यथा ।  
    
[२१५।०१]  
अन्यत्राज्ञानात् ।  
    
[२१५।०१-२१५।०४]  
सूत्र उक्तं "यतश्च महानामन् गृही अवदातवसनः पुरुषः पुरुषेन्द्रियेण समन्वागतो बुद्धं शरणं गच्छति धर्मं सङ्घं शरणं गच्छति वाचं च भाषते उपवासकं च मां धरय ।  
    
[२१५।०४]  
इयता उपावासको भवती"ति ।  
तत् किं शरणगमनादेवोपवासको भवति ।  
    
[२१५।०५]  
भवतीति बहिर्देशकाः ।  
न विना संवरेणेति काश्मीराः ।  
यत्तर्हि सूत्र उक्तम् ।  
    
[२१५।०६]  
नास्त्यत्र विरोधः ।  
यस्मादस्योत्पद्यते तत एव   
    
[२१५।०७]  
उपासकत्वोपगमात्संवृत्   
    
[२१५।०८]  
उपासकत्वाभ्युपगमादेवास्योपासकसंवरो जायते ।  
    
[२१५।०८-२१५।०९]  
"यदेवाभ्युपगच्छत्युपासकं मां धारयेत्याद्यग्रेण यावज्जीवं प्राणापेतमि"ति ।  
    
[२१५।०९-२१५।१०]  
प्राणातिपाताद्यपेतमित्यर्थो मध्यपदलोपात् ।  
    
[२१५।१०]  
लघुसंवरस्यापि व्युत्पादनार्थं शिक्षापदानाम्   
    
[२१५।११]  
उक्तिस्तु भिक्षुवत् ॥ वक्क्_४।३० ॥  
    
[२१५।१२-२१५।१३]  
यथैवं भिक्षुर्लब्धसंवरो ऽपि पुनः शिक्षापदानि ग्राह्यते श्रामणेरश्च व्युत्पादनार्थमित श्चामुतश्च ते संवर इति तथोपवासको ऽपि न तु विना संवरेणोपासको ऽस्ति ।  
    
[२१५।१४]  
सर्वे चेत् संवृता एकदेशकार्यादयः कथम् ।  
    
[२१५।१५-२१५।१६]  
यदि सर्व एवोपासका उपासकसंवरस्थाः कथं भगवता एकदेशकारी प्रदेशकारी यद्भूयःकारी पूरिपूर्णकारी चोपासक उक्तः ।  
    
[२१५।१७]  
तत्पालनात् किल प्रोक्ताः   
    
[२१५।१८]  
यो हि यच्छिक्षापदं पालयति स तत्कारीत्युक्तः ।  
सर्वे तु समं संवरस्थाः ।  
    
[२१५।१९]  
इदमुत्सूत्रं वर्तते ।  
किमत्रोत्सूत्रम् ।  
    
[२१५।१९-२१५।२०]  
उपासकत्वाभ्युपगमादेव संवरलाभो यस्मात् प्राणतिपातमित्याहेति ।  
    
[२१५।२०]  
न ह्येवं सूत्रपाठः उक्तो यथा महानामसूत्रे पाठः ।  
    
[२१५।२१]  
तत्रैव चोपासकलक्षणोपदेशो नान्यत्र ।  
    
[२१५।२१-२१५।२२]  
यत्र त्वेष पाठो "यावज्जीवं प्राणापेतं शरणगतमभिप्रसन्नमि"ति ।  
    
[२१५।२२-२१५।२३]  
तत्र ते दृष्टसत्या "अवेत्यप्रसादान्वयं प्राणैरपि सद्धर्मोपगमनं दर्शयन्ति स्म ।  
    
[२१५।२३]  
जीवितहेतो रप्यभव्या वयमेनं धर्मं परित्यक्तु"मिति ।  
    
[२१५।२३-२१५।२४]  
न त्वेष लक्षणोपदेशः संवरस्य ।  
    
[२१५।२४]  
प्राणापेतं तु न क्वचित् पठ्यते ।  
    
[२१५।२४-२१६।०१]  
कश्चैतदपरिस्फुटार्थं पठेत् ।  
    
[२१६।०१]  
एकदेशकार्यादींस्तु खण्डितशिक्षानधिकृत्य प्रश्न एव न युज्यते ।  
    
[२१६।०२]  
कुतो विसर्जनमावेणिकधर्माणाम् ।  
    
[२१६।०२-२१६।०३]  
को ह्यपासकसंवरं जानन् एतन्न ज्ञास्यते यो हि यच्छिक्षापदं न खण्डयति स तत्कारी भवतीति ।  
    
[२१६।०३-२१६।०४]  
उपासकसंवरस्य तु परिमाणानभिज्ञांस्तन्मात्रशिक्षाक्षमान् प्रत्येष प्रश्नो युज्यते ।  
    
[२१६।०४-२१६।०५]  
"कियता भदन्तोपासक एकदेशकारी भवति यावत् परिपूर्णकारी भवति ।"  
    
[२१६।०५-२१६।०६]  
यदि तर्हि विना संवरेणोपासकः स्याद्विकलेन वा भिक्षुश्रामणेरावपि स्याताम् ।  
    
[२१६।०६-२१६।०७]  
कथं तावदेषामुपासकसंवरादीनामङ्गप्रतिनियमो भवति ।  
    
[२१६।०७]  
शास्तृप्रज्ञप्तिवशात् ।  
    
[२१६।०८]  
उपासकत्वादिप्रतिनियमो ऽपि शास्तृप्रज्ञप्तिवशादिष्यताम् ।  
    
[२१६।०८-२१६।०९]  
विनापि हि संवरेणोपासकः प्रज्ञप्तितो न तु भिक्षुश्रामणेराविति ते त्वेतन्नेच्छन्ति काश्मीराः ।  
    
[२१६।०९-२१६।१०]  
सर्वेषां तु संवराणाम् ।  
    
[२१६।११]  
मृद्वादित्वं यथा मनः ॥ वक्क्_४।३१ ॥  
    
[२१६।१२]  
मृदुमध्याधिमात्रत्वं ससन्तानचित्तवशात् ।  
    
[२१६।१२-२१६।१३]  
एवं च कृत्वा ऽर्हतो ऽपि मृदुः प्रातिमोक्षसंवरः स्यात् पृथग्जनस्याधिमात्रः ।  
    
[२१६।१३-२१६।१४]  
किं पुनः संवरग्रहणादेवोपासकः स्याद्विना शरणगमनैः ।  
    
[२१६।१४]  
न स्यादन्यत्राज्ञानात् ।  
    
[२१६।१५]  
यो बुद्धधर्मसङ्घाञ्छरणं गच्छति किमसौ शरणं गच्छति ।  
    
[२१६।१६-२१६।१७]  
बुद्धसङ्घकरान्धर्मानशैक्षानुभयांश्च सः ।  
निर्वाणं चेति शरणं यो याति शारणत्रयम् ॥ वक्क्_४।३२ ॥  
    
[२१६।१८-२१६।२०]  
यो बुद्धं शरणं गच्छति अशैक्षानसौ बुधकरकान्धर्माञ्छरणं गच्छति येषां प्राधान्येन स आत्मभावो बुधा इत्युच्यते येषां वा लाभेन सर्वावबोधसामर्थ्याद्बुद्धो भवति ।  
    
[२१६।२०]  
के पुनस्ते ।  
क्षयज्ञानादयः सपरिवाराः ।  
    
[२१६।२०-२१६।२१]  
रूपकायस्य पूर्वं पश्चाच्चाविशेषात् ।  
    
[२१६।२१]  
किं सर्वबुद्धानथैकम् ।  
लक्षणतः सर्वबुधान् ।  
    
[२१६।२१-२१६।२२]  
मार्गस्याविलक्षाणत्वात् ।  
    
[२१६।२२-२१६।२३]  
यः सङ्घं शरणं गच्छति शैक्षाशैक्षानसौसङ्घकरकान्हर्मान् गच्छति येषां लाभेनाष्टौ पुद्गलाः सङ्घीभवन्ति ।  
    
[२१६।२३]  
अभेदत्वात् ।  
    
[२१६।२४]  
किं सर्वसङ्घानथैकम् ।  
लक्षणतः सर्वसङ्घान्मार्गस्याविलक्षणत्वात् ।  
    
[२१६।२४-२१६।२६]  
यत्तु सूत्र उक्तं "यो ऽप्यसौ भविष्यत्यनागते ऽध्वनि सङ्घो नाम तमपि शरणं गच्छतमि "ति ।  
    
[२१६।२६]  
तत्प्रत्यक्षभाविनः संवरत्वस्योद्भावनार्थम् ।  
    
[२१६।२६-२१६।२७]  
यो धर्मं शरणं गच्छति असौ निर्वाणं शरणं गच्छति प्रतिसङ्ख्यानिरोधम् ।  
    
[२१६।२७-२१६।२८]  
स्वपरसन्तानक्लेल्शानां दुःखस्य च शान्त्येकलक्षणात्वात् ।  
    
[२१६।२८-२१६।२९]  
यद्यशैक्षा धर्मा एव बुद्धः कथं तथागतस्यान्तिके दुक्ष्टचित्तरुधिरोत्पादनादानन्तर्यं भवति ।  
    
[२१६।२९-२१७।०१]  
आश्रयविपादनात्ते ऽपि विपादिता भवन्तीति वैभाषिकाः ।  
    
[२१७।०१]  
शास्त्रं तु नैवं वाचकमशैक्षा धर्मा एव बुद्ध इति ।  
    
[२१७।०१-२१७।०२]  
किं तर्हि ।  
    
[२१७।०२]  
बुद्धकरका इति ।  
अत आश्रयस्य बुद्धत्वाप्रतिषेधादचोद्यमेवैतत् ।  
    
[२१७।०२-२१७।०३]  
अन्यथा हि लौकिकचित्तस्थो न बुद्धः स्यान्न सङ्घः शीलमेव च भिक्षुकरकं भिक्षुः स्यात् ।  
    
[२१७।०४]  
यथा तु यो भिक्षून् पूजयति भिक्षुकरकमसौ शीलं पूजयति ।  
    
[२१७।०४-२१७।०५]  
एवं यो बुद्धं शरणं गच्छत्यशैक्षानसौ बुद्धकरकान्धर्मान् शरणं गच्छति ।  
    
[२१७।०५-२१७।०६]  
यो बुद्धं शरणं गच्छति सो ऽष्टादशावेणिकान्बुद्धर्मानित्यपरे ।  
    
[२१७।०६-२१७।०७]  
किंस्वभावानि शरणगमनानि ।  
    
[२१७।०७]  
वाग्विज्ञप्तिस्वभावानि ।  
कः पुनः शरणार्थः ।  
    
[२१७।०७-२१७।०८]  
त्राणार्थः शरणार्थः ।  
    
[२१७।०८]  
तदाश्रयेण सर्वदुःखात्यन्तनिर्मोक्षात् ।  
उक्तं हि भगवता   
    
[२१७।०९-२१७।१०]  
"बहवः शरणं यान्ति पर्वतांश्च वनानि च   
आरामान्वृक्षांश्चैत्यांश्च मनुष्या भयवर्जिताः ॥  
    
[२१७।११-२१७।१२]  
न त्वेतच्छरणं श्रेष्ठं नैतच्छरणमुत्तमम् ।  
नैतच्छरणमागम्य सर्वदुःखात्प्रमुच्यते ॥  
    
[२१७।१३-२१७।१४]  
यस्तु बुद्धं च धर्मं च सङ्घं च शरणं गतः ।  
चत्वारि चार्यसत्यानि पश्यति प्रज्ञया यदा ॥  
    
[२१७।१५-२१७।१६]  
दुःखं दुःखसमुत्पादं दुःखस्य समतिक्रमम् ।  
आर्यं चाष्टाङ्गिकं मार्गं क्षेमं निर्वाणगामिनम् ॥  
    
[२१७।१७-२१७।१८]  
एतद्धि शरणं श्रेष्ठमेतच्छरणमुत्तमम् ।  
एतच्छरणमागम्य सर्वदुःखात् प्रमुच्यते ॥"इति ।  
    
[२१७।१९]  
एत एव शरणगमनानि सर्वसंवरसमादानेषु द्वारभूतानि ।  
    
[२१७।२०-२१७।२१]  
किं पुनः कारणमन्येषु संवरेष्वब्रह्मचर्याद्विरतिः शिक्षापदं व्यवस्थापितम् उपासकस्य तु काममिथ्याचारात् ।  
    
[२१७।२२]  
मिथ्याचारातिगर्ह्यत्वात्सौकर्यादक्रियाप्तितः ।  
    
[२१७।२३]  
काममिथ्याचारो हि लोके ऽत्यन्तं गर्हितः ।  
परेषां दारोपघातादापायिकत्वाच्च ।  
    
[२१७।२४]  
न तथा ऽब्रह्मचर्यम् ।  
    
[२१७।२४-२१७।२५]  
सुकरा च काममिथ्याचाराद्विरतिर्गृहानध्यावसतां दुष्करात्वब्रह्मचर्यादिति दुष्करं कर्त्तुं नोत्सहेरन् ।  
    
[२१७।२५-२१७।२६]  
आर्याश्चाकरणसंवरं काममिथ्याचारात् प्रतिलभन्ते ।  
    
[२१७।२६-२१८।०१]  
जन्मान्तरेष्वप्यनध्याचरणान्नत्वब्रह्मच्र्यादित्युपासकस्यापि तस्मादेव विरतिः शिक्षापदं व्यवस्थापितं मा भूत् परिवृत्तजन्मान्तरः शैक्ष उपासकसंवराङ्गेष्वसंवृत इति ।  
    
[२१८।०१-२१८।०२]  
अक्रियानियमो ह्यकरणसंवरः ।  
    
[२१८।०२-२१८।०३]  
य उपासकाः सन्तो भार्याः परिणयन्ति किं तैस्ताभ्यो ऽपि संवरः प्रतिलब्धो ऽथ न ।  
    
[२१८।०३]  
प्रतिलब्धो मा भूत् प्रादेशिकसंवरलाभ इति ।  
    
[२१८।०३-२१८।०४]  
कथं संवरक्षोभो न भवति ।  
    
[२१८।०४]  
यस्मात्   
    
[२१८।०५]  
यथाभ्युपगमं लाभः संवरस्य न सन्ततेः ॥ वक्क्_४।३३ ॥  
    
[२१८।०६]  
यथा ह्येषामभ्युपगमस्तथा संवरलाभः ।  
कथं चैषामभ्युपगमः ।  
    
[२१८।०६-२१८।०७]  
काममिथ्याचाराद्विरमामीति ।  
    
[२१८।०७-२१८।०८]  
न त्वत्र सन्ताने मया ब्रह्मचर्यं न कर्तव्यमित्यत एवैषां तदधिष्ठात्काममिथ्याचाराङ्गादेव संवरलाभो नाब्रह्मचर्यादिति नास्ति भार्यीभूतायां संवरक्षोभः ।  
    
[२१८।०९-२१८।१०]  
अथ कस्मात् मृषावादाद् विरतिरेवोपासकसंवरशिक्षापदं न पैशुन्यादिविरतिः ।  
    
[२१८।१०]  
एभिरेव च त्रिभिः कारणैः ।  
    
[२१८।११]  
"मृषावादातिगर्ह्यत्वात् सौकर्यादक्रियाप्तितः ।"  
    
[२१८।१२]  
मृषावादप्रसङ्गाच्च सर्वशिक्षाव्यतिक्रमे ।  
    
[२१८।१३-२१८।१५]  
सर्वत्र हि शिक्षातिक्रमे समनुयुज्यमानस्योपस्थितमिदं भवति नाहमेवमहार्षमिति मृषावादस्य प्रसङ्गो भवत्यतो मृषावादाद्विरतिर्विधीयते कथं कृतातिक्रमो ऽप्यात्मनि माविष्कुर्यादिति ।  
    
[२१८।१५-२१८।१६]  
किं पुनः कारणं प्रतिक्षेपणसावद्याच्छिक्षापदस्य न व्यवस्थापितम् ।  
    
[२१८।१७]  
प्रतिक्षेपणसावद्यान्मद्यादेव   
    
[२१८।१८]  
किं कारणं मद्यादेव नान्यस्मात् ।  
    
[२१८।१९]  
अन्यगुप्तये ॥ वक्क्_४।३४ ॥  
    
[२१८।२०]  
मद्यं पिवतो ऽन्यान्यप्यङ्गान्यगुप्तानि स्युः ।  
    
[२१८।२०-२१८।२१]  
कथं पुनर्मद्यपानं प्रतिक्षेपणसावद्यं गम्यते ।  
    
[२१८।२१]  
प्रकृतिसावद्यलक्षणाभावात् ।  
    
[२१८।२१-२१८।२२]  
प्रकृतिसावद्यं हि क्लिष्टेनैव चित्तेनाध्याचर्यते ।  
    
[२१८।२२]  
शक्यं तु मद्यं प्रतीकारबुद्ध्यैव पातुं यावन्न मदयेत् ।  
    
[२१८।२२-२१८।२३]  
क्लिष्टमेव तच्चित्तं यन्मदनीयं ज्ञात्वा पिबति ।  
    
[२१८।२३-२१८।२४]  
न तत् क्लिष्टं यदमदनीयमात्रां विदित्वा पिबति ।  
    
[२१८।२४]  
प्रकृतिसावद्यं मद्यमिति विनयधराः ।  
    
[२१८।२४-२१८।२५]  
"कथं भदन्त ग्लान उपस्थातव्यः ।  
    
[२१८।२५-२१८।२६]  
प्रकृतिसावद्यमुपालिन् स्थापयित्वा" इत्युक्तं भगवता ।  
    
[२१८।२६]  
शाक्येषु च ग्लानेषु मद्यपानं नाभ्यनुज्ञातम् ।  
    
[२१८।२७-२१८।२८]  
इदं चोक्तं मां भिक्षवः शास्तारमुद्दिशद्भिः कुशाग्रेणापि मद्यं न पातव्यमि" त्यतः प्रकृतिसावद्यमिति ज्ञायते ।  
    
[२१८।२८]  
आर्यैश्च जन्मान्तरगतैरप्यनध्याचारात् ।  
    
[२१८।२९]  
प्राणिवधादिवत् ।  
कायदुश्चरितवचनाद्दुर्गतिगमनाच्चेति ।  
नेत्याभिधार्मिकाः ।  
    
[२१९।०१-२१९।०२]  
उत्सर्गविहितस्यापि ग्लानेषु प्रज्ञप्तिसावद्यस्य पुनर्मद्यस्यापवादः प्रसङ्गपरिहारार्थं मद्नीयमात्रानीयमनात्।  
    
[२१९।०२]  
अत एव कुशाग्रपानप्रतिषेधः ।  
    
[२१९।०३]  
आर्यैरनध्याचरणं ह्रीमत्त्वात्तेन च स्मृतिनाशात् ।  
    
[२१९।०३-२१९।०४]  
अल्पकस्याप्यपानमनियमाद्विषवत् ।  
    
[२१९।०४]  
दुश्चरितवचनं प्रमादस्थानत्वात् ।  
    
[२१९।०४-२१९।०५]  
अत एवात्र प्रमादस्थानग्रहणं नान्येषु तेषां प्रकृतिसावद्यत्वात् ।  
    
[२१९।०५]  
अत्यासेवितेन दुर्गतिगमनाभिधानम् ।  
    
[२१९।०५-२१९।०६]  
तत्प्रसङ्गेनाभीक्ष्णमकुशलसन्ततिप्रवृत्तेरापायिकस्य कर्मण आक्षेपाद्वृत्तिलाभाद्वा ।  
    
[२१९।०६-२१९।०७]  
सुरामैरेयमद्यप्रमादस्थानमिति को ऽर्थः ।  
    
[२१९।०७]  
सुरा अनासवः ।  
मैरेयं द्रवासवः ।  
    
[२१९।०७-२१९।०८]  
ते च कदाचिदप्राप्तच्युतमद्यभावे भवतः इत्यतो मद्यग्रहणम् ।  
    
[२१९।०८-२१९।०९]  
पूगफलकोद्रवादयो ऽपि मदयन्तीति सुरामैरेयग्रहणम् ।  
    
[२१९।०९-२१९।१०]  
प्रज्ञप्तिसावद्यस्याप्यादरेण प्रहेयत्वे कारणज्ञापनार्थं प्रमादस्थानवचनम् ।  
    
[२१९।१०]  
सर्वप्रमादास्पदत्वादिति ।  
    
[२१९।११-२१९।१२]  
य इमे त्रयः प्रातिमोक्षध्यानानास्रवसंवराः किमेषां यत एको लभ्यते ततः शेषौ ।  
    
[२१९।१२]  
नेत्याह ।  
किं तर्हि ।  
    
[२१९।१३]  
सर्वोभयेभ्यः कामाप्तो वर्तमानेभ्य आप्यते ।  
    
[२१९।१४]  
वर्तमानेभ्य एव स्कन्धायतन धातुभ्यः कामाप्त इति प्रातिमोक्षसंवरः ।  
    
[२१९।१५]  
सर्वेभ्य इति मौलप्रयोगपृष्ठेभ्यः ।  
    
[२१९।१५-२१९।१७]  
उभयेभ्य इति सत्त्वासत्त्वाख्येभ्यः प्रकृतिप्रतिक्षेपणसावद्येभ्यश्च वर्तमानेभ्य एव स्कन्धायतनधातुभ्यो लभ्यते ।  
    
[२१९।१७]  
सत्त्वाधिष्टानप्रवृत्तत्वात् नातीतानागतेभ्यः ।  
तेषामसत्त्वसङ्ख्यातत्वात् ।  
    
[२१९।१८]  
मौलेभ्यः सर्वकालेभ्यो ध्यानानास्रवसंवरौ ॥ वक्क्_४।३५ ॥  
    
[२१९।१९-२१९।२१]  
मौलेभ्य एव कर्मपथेभ्यो ध्यानानास्रवसंवरौ लभ्येते न प्रयोगपृष्ठेभ्यः कुत एव प्रज्ञप्तिसावद्येभ्यः सर्वकालेभ्यश्च स्कन्धायतनधातुभ्यो लभ्येते अतीतानागतेभ्यो ऽपि ।  
    
[२१९।२१]  
अत एव चतुष्कोटिकं क्रियते ।  
    
[२१९।२१-२१९।२२]  
सन्ति तानि स्कन्ध धात्वायतनाति येभ्यः प्रातिमोक्षसंवरः एव लभ्यते न ध्यानानास्रवसंवराविति विस्तरः ।  
    
[२१९।२२-२१९।२३]  
प्रथमा कोटिः प्रत्युत्पन्नेभ्यः सामन्तकपृष्ठेभ्यः प्रतिक्षेपणसावद्याच्च ।  
    
[२१९।२३-२१९।२४]  
द्वितीया ऽतीतानागतेभ्यो मौलेभ्यः कर्मपथेभ्यः ।  
    
[२१९।२४]  
तृतीया प्रत्युत्पन्नेभ्यो मौलेभ्यः कर्मपथेभ्यः ।  
    
[२२०।०१]  
चतुर्थ्यतीतानागतेभ्यः सामन्तकपृष्ठेम्यः इति ।  
    
[२२०।०१-२२०।०२]  
नतु संवरकाले वर्तमानाः कर्मपथाः सन्तीति वर्तमानाधिष्ठानेभ्यः इति वक्तव्यम् ।  
    
[२२०।०२-२२०।०३]  
अनागतानामेव संवरणं युज्यते नातीतवर्तमानानाम् ।  
    
[२२०।०४-२२०।०५]  
अथ किं संवरासंवरौ सर्वसत्त्वेभ्य एव लभ्येते सर्वाङ्गेभ्यः सर्वकारणैश्च आहोस्विदस्ति भेदः ।  
    
[२२०।०५]  
नियतं तावत् लभ्यते ।  
    
[२२०।०६]  
संवरः सर्वसत्त्वेभ्यो विभाषा त्वङ्गकारणैः ।  
    
[२२०।०७]  
सर्वसत्त्वेभ्य एव संवरो लभ्यते केभ्यश्चित् अङ्गेभ्यस्तु विभाषा ।  
    
[२२०।०७-२२०।०८]  
कश्चित् सर्वेभ्यो लभ्यते ।  
    
[२२०।०८]  
भिक्षुसंवरः ।  
कश्चिच्चतुर्भ्यः ।  
ततो ऽन्यः ।  
    
[२२०।०८-२२०।०९]  
कर्मपथा हि संवरस्याङ्गानि ।  
    
[२२०।०९]  
कारणैरपि केनचित् पर्यायेण सर्वैः केनचिदेकेन ।  
केन तावत्सर्वैः ।  
    
[२२०।१०]  
यद्यलोभाद्वेषामोहाः कारणानीष्यन्ते ।  
केनै केन ।  
    
[२२०।१०-२२०।११]  
यदि ङ्कृदुमध्याधिमात्राणि चित्तानि कारणानीष्यन्ते ।  
    
[२२०।११-२२०।१२]  
पश्चिमं पर्यायं नियमय्योच्यते अस्ति संवरस्थायी सर्वसत्त्वेषु संवृतो न सर्वाङ्गैः न सर्वकारणैः ।  
    
[२२०।१२-२२०।१३]  
यो मृदुना चित्तेन मध्येनाधिमात्रेण वा उपासकोवास श्रामणेरसंवरं समादत्ते ।  
    
[२२०।१३-२२०।१४]  
अस्ति सर्वसत्त्वेषु संवृतः सर्वङ्गैश्च न तु सरकारणैः ।  
    
[२२०।१४]  
यो मृदुना चित्तेन मध्येनाधिमात्रेण वा भिक्षुसंवरं समादत्ते ।  
    
[२२०।१५]  
अस्ति सर्वसत्त्वेषु सर्वङ्गैः सर्वकारणैश्च ।  
    
[२२०।१५-२२०।१६]  
यस्त्रिविधेन चित्तेन त्रीन् संवरान् समादत्ते ।  
    
[२२०।१६]  
अस्ति सर्वसत्त्वेषु सर्वकारणैश्च न तु सर्वाङ्गैः ।  
    
[२२०।१६-२२०।१७]  
य उपासकोपवासश्रामणेरसंवरान्मृदुमध्याधिमात्रैः समादत्ते ।  
[२२०।१७-२२०।१८]  
यस्तु न सर्वसत्त्वेषु स्यादीदृशो नास्ति ।

[२२०।१८-२२०।१९]  
यस्मात्सर्वसत्त्वानुगते कल्याणाशये स्थितः संवरं प्रतिलभते नान्यथा पापाशयस्यानुपरतत्वात् ।  
    
[२२०।१९-२२०।२०]  
पञ्च नियमान् कुर्वन् प्रातिमोक्षसम्वरं प्रतिलभते ।  
    
[२२०।२०]  
सत्त्वाङ्गदेशकालसमयनियमात् ।  
    
[२२०।२०-२२०।२१]  
अमुष्मात्सत्त्वाद्विरमामीति सत्त्वनियमः ।  
    
[२२०।२१]  
अमुष्मादङ्गादित्यङनियमः ।  
अमुस्मिन देश इति देशनियमः ।  
    
[२२०।२२]  
मासाद्यावदिति कालनियमः ।  
अन्यत्र युद्धादिति समयनियमः ।  
    
[२२०।२२-२२०।२३]  
सुचरितमात्रं तु स्यात्तथा गृह्णतः ।  
    
[२२०।२३]  
कथमशक्येभ्यः संवरलाभः ।  
    
[२२०।२३-२२०।२४]  
सर्वसत्त्वजीवितानुपघाताध्याशयेनाभ्युपगमात् ।  
    
[२२०।२४-२२०।२५]  
यदि पुनः शक्येभ्य एव संवरो लभ्यते चयापचययुक्तः स्यात् ।  
    
[२२०।२५]  
शक्याशक्यानामितरेतरसञ्चारात् ।  
    
[२२०।२५-२२०।२६]  
एवं च सति विनापि लाभत्यागकारणाभ्यां संवरस्य लाभत्यागौ स्यातामिति वैभाषिकाः ।  
    
[२२०।२६]  
नैवं भविस्यति ।  
    
[२२०।२६-२२१।०१]  
यथा ह्यपूर्वतृणाद्युत्पत्तौ शोषे वा संवरस्य वृद्धिह्लासौ न भवतस्तथा शक्याशक्यसञ्चारे ऽपि न स्याताम् ।  
    
[२२१।०१]  
न सत्त्वानां पूर्वं पश्चाच्च भावात्तृणादीनां त्वभावात् ।  
    
[२२१।०१-२२१।०२]  
को न्वत्र विशेषो न वा भवेदसत्सु तृणादिषु संवरस्तद्वदशक्यो वा भवेत् ।  
    
[२२१।०२-२२१।०४]  
यदा च परिनिर्वृता न भवन्त्येव तदा कथं संवरह्लासो न स्यादिति नैष युक्तः परिहारः ।  
    
[२२१।०४]  
तस्मात्पूर्वक एव परिहारः साधुः ।  
    
[२२१।०४-२२१।०६]  
एवं तर्हि पूर्वबुद्धपरिनिर्वृतेभ्य उत्तरेषां बुद्धानां प्रतिमोक्षसंवरस्या लाभात्कथं शीलन्यूनता न प्रसज्येत ।  
    
[२२१।०६]  
सर्वेषां सत्त्वेभ्यो लाभात् ।  
    
[२२१।०६-२२१।०७]  
यदि हि ते ऽप्यभविष्यं स्तेभ्यो ऽपि ते ऽलप्स्यन्त ।  
    
[२२१।०७]  
उक्तं यतः संवरो लभ्यते ।  
    
[२२१।०८]  
असम्वरस्तु सर्वेभ्यः सर्वाङ्गेभ्यो न कारणैः ॥ वक्क्_४।३६ ॥  
    
[२२१।०९]  
असंवरस्तु सर्वसत्त्वेभ्यो लभ्यते सर्वकर्मपथेभ्यश्च ।  
    
[२२१।०९-२२१।१०]  
नास्ति हि विकलेनासंवरेणासंवरिकः ।  
    
[२२१।१०]  
न तु सर्वकारणैर्युगपत् मृद्वादिचित्तासम्भवात् ।  
    
[२२१।१०-२२१।१२]  
यो मृदुना चित्तेनासंवरं प्रतिलभते सो ऽधिमात्रेणापि चित्तेन प्राणिनं जीविताद्व्यपरोपयन्मृदुनैवा संवरेण समन्वागतो भवत्यधिमात्रया तु प्राणातिपातविज्ञप्त्या ।  
    
[२२१।१२-२२१।१३]  
एवं मध्याधिमात्रेण योज्यम् ।  
    
[२२१।१३-२२१।१५]  
तत्रेमे आसंवरिकास्तद्यथा औरभ्रिकाः कौक्कुटिकाः सौकरिकाः शाकुनिका मात्सिका मृगलुब्धकाश्चौरा वध्यघातका बन्धनपालका नागबन्धकाः श्वपाका वागुरिकाश्च ।  
    
[२२१।१५-२२१।१६]  
राजानो दण्डनेतारो व्यावहारिकाश्चार्थत आसंवरिकाः असंवरे भवत्वात् तत्रस्हतया असंवर एषामस्तीति आसंवरिका वा ।  
    
[२२१।१६-२२१।१७]  
उरभ्रान् घ्नन्तीति औरभ्रिकाः ।  
    
[२२१।१७]  
एवमन्ये ऽपि योज्याः ।  
    
[२२१।१७-२२१।१८]  
युक्तस्तावत् संवरस्य सर्वसत्त्वेभ्यो लाभः ।  
    
[२२१।१८]  
सर्वसत्त्वहिताध्याशयेन ग्रहणात् ।  
    
[२२१।१८-२२१।२०]  
औरभ्रिकादीनां तु मातापितृपुत्रदारादिष्वविपन्नाशयानां जीवितहेतोरप्यहन्तुकामानां कथमसंवरः सर्वसत्त्वेभ्यो युज्यते ।  
    
[२२१।२०]  
मात्रादीनपि हि त उरभ्रीभूतान् हन्युः ।  
    
[२२१।२०-२२१।२१]  
न हि तावत्ते त एव इति विद्वांसो हन्युः ।  
    
[२२१।२१-२१२।२२]  
आर्यीभूतानां च पुनः पशु भवितुं नास्त्यवकाश इति तेभ्यः कथं स्यात् ।  
    
[२२१।२२-२२१।२३]  
यदि चा नागतात्मभावापेक्षया वर्त्तमानादसंवृतः स्यादुरभ्रादीनपि ते पुत्रीभूतात् सर्वथा न हन्युरिति इन स्यात्तेभ्य्यो ऽसंवरः ।  
    
[२२१।२३-२२२।०१]  
कथं हि नाम जिघांसतामेव तेभ्यो न स्यादसंवरः ।  
    
[२२२।०१]  
एतन्मात्रादिषु समानम् ।  
    
[२२२।०१-२२२।०२]  
कथं हि नामाजिघांसतामेव तेभ्यः स्यादसंवर इति ।  
    
[२२२।०२]  
यश्चौरभ्रिको जन्मनाप्यादत्ते स्वदारपरितुष्टो मूकश्च ।  
    
[२२२।०३]  
कथमस्य पूर्वङ्गेभ्यो ऽसंवरः स्यात् ।  
आशयस्याविपन्नत्वात् ।  
    
[२२२।०३-२२२।०४]  
मूको ऽपि च वाक्प्रापणीयमर्थं कायेन प्रापयितुं शक्त इति ।  
    
[२२२।०४-२२२।०५]  
यस्तर्हि द्वे त्रीणि वा शिक्षापदानि समादत्ते ।  
    
[२२२।०५]  
सर्वथा नास्ति विकलः प्रादेशिकश्चासंवरिक इति वैभाषिकाः ।  
    
[२२२।०५-२२२।०७]  
यथा भ्युपगमं विकलो ऽपि स्यात् प्रादेशिको ऽप्यसंवरः संवरश्चान्यत्राष्टविधादिति सौत्रान्तिकाः ।  
    
[२२२।०७]  
तन्मात्रशील दौःश्लील्यप्रतिबन्धात् ।  
    
[२२२।०८]  
उक्तमिदमसंवरस्य येभ्यो लाभः ।  
कथं तु लाभ इति नोक्तम् ।  
तत इदमुच्यते ।  
    
[२२२।०९]  
असंवरस्य क्रियया लाभो ऽभ्युपगमेन वा ।  
    
[२२२।१०]  
द्वाभ्यां कारणाभ्यामसंवरो लभ्यते ।  
    
[२२२।१०-२२२।११]  
वधप्रयोगक्रियया तत्कुलीनैः तत्कर्माभ्युपगमाच्चान्यत्र कुलीनैः ।  
    
[२२२।११]  
वयमप्यनया जीविकया जीविष्याम इति ।  
    
[२२२।१२]  
शेषाविज्ञप्तिलाभस्तु क्षेत्रादानादरेहनात् ॥ वक्क्_४।३७ ॥  
    
[२२२।१३]  
क्षेत्रं वा तद्रूपं भवति यत्रारामादिप्रदानमात्रेणाविज्ञप्तिरुत्पद्यते ।  
    
[२२२।१३-२२२।१४]  
यथौपधिकेषु पुण्यक्रियावस्तुषु ।  
    
[२२२।१४-२२२।१५]  
अथवा समादानमादत्ते बुद्धमवन्दित्वा न भोक्ष्ये तिथिमासार्धमासभक्तानि वा नित्यं करिष्यामीत्यादि ।  
    
[२२२।१५-२२२।१६]  
आदरेण तद्रूपेण क्रियामीहते कुशलामकुशलां वा यतो ऽस्याविज्ञप्तिरुत्पद्यते ।  
    
[२२२।१६-२२२।१७]  
उक्तमेतद्यथा संवरासंवरेतराणां प्रतिलम्भः ।  
    
[२२२।१८]  
त्याग इदानीं वक्तव्यः ।  
तत्र तावत्   
    
[२२२।१९-२२२।२०]  
प्रातिमोक्षदमत्यागः शिक्षानिक्षेपणाच्च्युतेः ।  
उभयव्यञ्जनोत्पत्तेर्मूलच्छेदान्निशात्ययात् ॥ वक्क्_४।३८ ॥  
    
[२२२।२१]  
दाम्यन्त्यनेनेति दमः संवरो ऽभिप्रेतस्तेनेन्द्रियदमनात् ।  
    
[२२२।२१-२२२।२२]  
चतुर्भिः कारणैः प्रातिमोक्षसंवरस्य त्यागः ।  
    
[२२२।२२]  
स्थापयित्वोपवासम् ।  
    
[२२२।२२-२२२।२४]  
शिक्षापदानां विज्ञपुरुषस्यान्तिके प्रत्याख्यानदाशयतः निकायसभागत्यागात् युगपदु भयव्यञ्जनप्रादुर्भावात् कुशलमूलसमुच्छेदाच्च ।  
    
[२२२।२४]  
उपवाससंवरस्य त्वेभिश्चतुर्भिरारात्रिक्षयाच्च ।  
    
[२२२।२४-२२२।२५]  
तान्येतान्यभिसमस्य पञ्च त्यागकारणानि भवन्ति ।  
    
[२२२।२५-२२२।२६]  
किं पुनः कारणमेभिः कारणैस्त्यागो भवति ।  
    
[२२२।२६-२२२।२७]  
समादानविरुद्धविज्ञप्त्युत्पादादाश्रयत्यागादाश्रयविकोपनान्निदानच्छेदात्तावदेवाक्षेपाच्च ।  
    
[२२३।०१]  
पतनीयेन चेत्येके   
    
[२२३।०२]  
अन्ये पुनराहुश्चतुर्णां पतनीयानामन्यतमेन भिक्षुश्रामणेरसंवरत्याग इति ।  
    
[२२३।०३]  
सद्धमन्तिर्धितो ऽपरे ।  
    
[२२३।०४]  
सद्धर्मस्यान्तर्धानादित्यपरे ।  
    
[२२३।०४-२२३।०५]  
यस्मादन्तर्हिते सद्धर्मे सर्वशिक्षासीमाकर्मान्ताः प्रतिप्रस्रभ्यन्त इति ।  
    
[२२३।०६]  
धनर्णवत्तु काद्मीरैरापन्नस्येष्यते द्वयम् ॥ वक्क्_४।३९ ॥  
    
[२२३।०७]  
काश्मीरास्तु खलु वैभाषिकाः एवमिच्छन्ति ।  
    
[२२३।०७-२२३।०८]  
न मौलीमध्यापत्तिमा पन्नस्यास्ति भिक्षुसंवरत्यागः ।  
    
[२२३।०८]  
किं कारणम् ।  
न ह्येकदेशक्षोभात् कृत्स्न संवरत्यागो युक्त इति ।  
    
[२२३।०९]  
नैव चान्यामप्यापत्ति मापन्नस्यास्ति शीलच्छेदः ।  
किं तर्हि ।  
    
[२२३।०९-२२३।१०]  
द्वयमस्य भवति शीलं दौःशील्यं च ।  
    
[२२३।१०]  
यथा कस्यचिद्धनं स्यादृणं च ।  
    
[२२३।१०-२२३।११]  
आविष्कृतायां तु तस्यामापत्तौ शीलवान्भवति न दुःशीलो यथा ऋणं शोधयित्वा धनवान्भवति न त्वृणवानिति ।  
    
[२२३।१२]  
यत्तर्हि भगवतोक्तम् "भिक्षुर्भवत्यश्रमणो ऽशाक्यपुत्रीयो ध्वस्यते भिक्षुभावात् ।"  
    
[२२३।१३]  
कतमस्य भवति श्रामण्यं ध्वस्तं पतितं पराजितमिति ।  
    
[२२३।१३-२२३।१४]  
परमार्थभिक्षुत्वं सन्धायैतदुक्तम् ।  
    
[२२३।१४]  
इदमभिसाहसं वर्तते ।  
किमत्राभिसाहसम् ।  
    
[२२३।१४-२२३।१५]  
यत् भगवता नीतार्थं पुनरन्यथा नीयते ।  
    
[२२३।१५]  
दौःशील्याय च बहुक्लेशेभ्यः प्रत्यया दीयन्ते ।  
    
[२२३।१५-२२३।१६]  
कथमेत नीतार्थम् ।  
    
[२२३।१६]  
एष हि विनये निर्देषः ।  
"चतुर्विधो भिक्षुः ।  
    
[२२३।१७]  
सञ्ज्ञाभिक्षुः प्रतिज्ञाभिक्षुर्भिक्षत इति भिक्षुर्भिन्नक्लेशत्वात् भिक्षुः ।  
    
[२२३।१७-२२३।१८]  
अस्मिंस्त्वर्थे ज्ञप्तिचतुर्थकर्मोपसम्पन्नो भिक्षुरि"ति ।  
    
[२२३।१८-२२३।२१]  
न चासौ पूर्वं परमार्थभिक्षुरासीद्यतः पश्चादभिक्षुर्भवेत् यच्चोक्तमेकदेशक्षोभादिति अत्र शास्त्रैव दत्तो ऽनुयोग "स्तद्यथा तालो मस्तकाच्छिन्नो ऽभव्यो ऽङ्कुरितत्वाय अभव्यो विरुढिं वृद्धिं विपुलतामाप्तु" मित्युपमां कुर्वता ।  
    
[२२३।२१]  
कः पुनरूपमार्थः ।  
    
[२२३।२१-२२३।२२]  
एवमेकदेश स्यापि मूलभूतस्य च्छेदादभव्यः संवरशेषो विरोडुमिति ।  
    
[२२३।२२-२२३।२४]  
स च गुर्वीं भिक्षुभावमर्यादाभेदिनीं मौलीमापत्तिमापद्यमानस्तीव्रानपत्राप्ययोगात्संवरस्य मूलं च्छिनत्तीति युक्तः कृत्स्नसंवरत्यागः ।  
    
[२२३।२३-२२४।०२]  
यस्य चैकग्रासपरिभोगो ऽप्येकपाद पार्ष्णिर्प्रदेशपरिभोगो ऽपि च नाभ्यनुज्ञायते साङ्घिकयोराहारविहारयोः सर्वभिक्षुसम्भोगबहिष्कृतश्च शास्त्रा यं चाधिकृत्योक्तं ।  
    
[२२४।०३-२२४।०४]  
"नाशयत कारण्डवकं कशम्बकमपकर्षत ।  
अथोत्प्लाविनं वाहयत अभिक्षुं भिक्षुवादिनम्"इति ॥  
    
[२२४।०५]  
तस्य कीदृशो भिक्षुभावः ।  
यादृशस्तादृशो ऽस्तु ।  
अस्ति तु भिक्षुभावः ।  
    
[२२४।०५-२२४।०६]  
तथाहि "चत्वारः श्रमणा न पञ्चमो ऽस्ति चुन्दे"ति   
    
[२२४।०७]  
भगवानवोचत्   
    
[२२४।०८-२२४।०९]  
"मार्गजिनो मार्गदेशिको मार्गे जीवति यश्च मार्गदूषी" अस्त्येतदुक्तम् ।  
    
[२२४।०९-२२४।१०]  
स त्वेष आकृतिमात्रावशेषत्वाच्छमण उक्तो दग्धकाष्ठशुष्कह्लदशुकनाशा पूतिवीजालातचक्रमृतसत्त्ववत् ।  
    
[२२४।१०-२२४।११]  
यदि हि दौःशील्यादभिक्षुः स्यात् शिक्षादत्तको न स्यात् ।  
    
[२२४।११]  
न वयं ब्रूमः सहाध्यापत्त्या सर्वः पाराजिकः इति ।  
    
[२२४।११-२२४।१२]  
यस्तु पाराजिकः सो ऽवश्यमभिक्षुः ।  
    
[२२४।१२-२२४।१३]  
कश्चित्तु सन्तानविशेषान्न पाराजिक एकचित्तेनाप्यप्रतिच्छादनादिति व्यवस्थापितं धर्मस्वामिना ।  
    
[२२४।१३-२२४।१४]  
यदि तर्हि पाराजिको न भिक्षुः किं पुनर्न प्रव्राज्यते ।  
    
[२२४।१४-२२४।१५]  
तीव्रानपत्राप्यविपादितत्वात् सन्ततेः संवराभव्यत्वान्न तु खलु भिक्षुभावापेक्षया ।  
    
[२२४।१५]  
तथा ह्यसौ निक्षिप्तशिक्षो ऽपि न प्रव्राज्यते ।  
    
[२२४।१५-२२४।१६]  
कश्चायमनर्थे निर्बन्धो यद्यसौ तथाभूतो ऽपि भिक्षुर्नमो ऽस्तु तस्मै तादृशाय भिक्षुत्वाय ।  
    
[२२४।१७]  
सद्धर्मान्तर्धाने बु विनयकर्माभावादपूर्वसंवरलाभो नास्ति ।  
    
[२२४।१७-२२४।१८]  
लब्धस्य तु नास्ति त्यागः ।  
    
[२२४।१९]  
अथ ध्यानानास्रवसंवरयोः कथं त्यागः ।  
    
[२२४।२०]  
भूमिसञ्चारहानिभ्यां ध्यानाप्तं त्यज्यते शुभम् ।  
    
[२२४।२१]  
सर्वमेव ध्यानाप्तं कुशलं द्वाभ्यां कारणाभ्यां परित्यज्यते ।  
    
[२२४।२१-२२४।२२]  
उपपत्तितो वा भूमिसञ्चारादूर्ध्वं चावश्यं परिहाणितो वा समापत्तेर्निकायसभागत्वाच्च किञ्चित् ।  
    
[२२४।२३]  
यथा च रूपाप्तं कुशलं भूमिसञ्चारहानिभ्यां त्यज्यते   
    
[२२४।२४]  
तथारूप्याप्तमार्यं तु फलाप्त्युत्तप्तिहानिभिः ॥ वक्क्_४।४० ॥  
    
[२२४।२५]  
अनास्रवं तु कुशलं त्रिभिः कारणैः परित्यक्ष्यते ।  
    
[२२४।२५-२२५।०१]  
फलप्राप्तितः पूर्वको मार्गः परित्यक्ष्यते ।  
    
[२२५।०१]  
इन्द्रियोत्तापनेन मृद्धिन्द्रियमार्गः ।  
परिहाणित उत्तरो मार्गः ।  
    
[२२५।०१-२२५।०२]  
फलं फलविशिष्टो वा ।  
    
[२२५।०२]  
एवं तावत् संवरास्त्यज्यन्ते ।  
    
[२२५।०३]  
असंवरः संवराप्तिमृत्युद्विव्यञ्जनोदयैः ।  
    
[२२५।०४]  
त्रिभिः कारणैरसंवरच्छेदः ।  
संवरप्राप्तितः ।  
    
[२२५।०४-२२५।०५]  
यदि संवरं समादत्ते ध्यानसंवरं वा लभते ।  
    
[२२५।०५]  
हेतुप्रत्ययबलेन समाधिलाभात् ।  
तेनासंवश्छिद्यते ।  
    
[२२५।०५-२२५।०६]  
प्रतिद्वन्द्वबलीयस्त्वात् ।  
    
[२२५।०६]  
मरणेनाश्रयत्यागात् ।  
द्विव्यञ्जनोत्पादेनाश्रयविकोपनादिति ।  
    
[२२५।०६-२२५।०७]  
शस्त्रजालत्यागे ऽप्यकरणाशयतः ।  
    
[२२५।०७]  
संवरमन्तरेणासंवरच्छेदो नास्ति ।  
    
[२२५।०७-२२५।०८]  
निदानपरिवर्जने ऽप्यौषधमन्तरेण प्रवृद्धरोगाविनिवृत्तिवत् ।  
    
[२२५।०९-२२५।१०]  
य आसंवरिक उपवासं गृह्णाति किमसौ तस्मात्संवरात्पुनरसंवरं गच्छत्याहोस्विन्नैवसंवरं नासंवरम् ।  
    
[२२५।१०]  
असंवरमित्येके ।  
त्यागाशयस्यानात्यन्तिकत्वात् ।  
    
[२२५।१०-२२५।११]  
प्रदीप्तैवायःपिण्डः पुनः श्यामतां नाप्रयुज्यमानो गच्छतीत्यपरे ।  
    
[२२५।११-२२५।१२]  
तल्लाभस्य विज्ञप्त्यधीनत्वात् ।  
    
[२२५।१३]  
अथ संवरासंवरविनिर्मुक्ता कथमविज्ञप्तिस्त्यज्यते ।  
    
[२२५।१४]  
वेगादानक्रियार्थायुर्मूलच्छेदैस्तु मध्यमा ॥ वक्क्_४।४१ ॥  
    
[२२५।१५-२२५।१६]  
येन ह्यसौ प्रसादक्लेशवेगेनाविज्ञप्तिराक्षिप्ता भवति तस्य च्छेदात्सा ऽपि च्छिद्यते ।  
    
[२२५।१६]  
कुम्भकारचक्रेषुगतिवत् ।  
आदानत्यागादपि च्छिद्यते ।  
    
[२२५।१७]  
यदि समादानं त्यजत्यलं समादानेनेति ।  
    
[२२५।१७-२२५।१८]  
क्रियाविच्छेदादपि विच्छिद्यते यथासमात्तमकुर्वतः ।  
    
[२२५।१८]  
अर्थविच्छेदादपि विच्छिद्यते ।  
कतमस्यार्थस्य ।  
    
[२२५।१८-२२५।१९]  
चैत्यारामविहारशयनासन यन्त्रजालादिनो वस्तुनः ।  
    
[२२५।१९-२२५।२०]  
आयुषो ऽपि कुशलल्मूलानामपि च्छेदाद्विच्छिद्यते ।  
    
[२२५।२०-२२५।२१]  
यदा कुशलमूलानि समुच्छेत्तुमारभत इत्येभिः षद्भिः कारणैरविज्ञप्तिर्मध्यमा त्यज्यते ।  
    
[२२५।२२]  
कामाप्तं कुशलारूपं मूलच्छेदोर्ध्वजन्मतः ।  
    
[२२५।२३]  
कामावचरं कुशलमरूपस्वभावं द्वाभ्यां कारणाभ्यां परित्यज्यते ।  
    
[२२५।२३-२२५।२४]  
कुशलमूलसमुच्छेदाद्रूपारूप्यधातूपपत्तितो वा ।  
    
[२२५।२५]  
प्रतिपक्षोदयात् क्लिष्टमरूपं तु विहीयते ॥ वक्क्_४।४२ ॥  
    
[२२६।०१]  
क्लिष्टं त्वरूपस्वभावं सर्वमेव प्रतिपक्षोदयाद्विहीयते ।  
    
[२२६।०१-२२६।०२]  
यस्योपक्लेशप्रकारस्य यः प्रहाणमार्गस्तेनासौ सपरिवारः परित्यज्यते नान्यथा ।  
    
[२२६।०३]  
अथ केषां सत्त्वानामसंवरो भवति केषां संवरः ।  
    
[२२६।०४]  
नृणामसंवरो हित्वा शण्डपण्डद्विधाकृतीन् ।  
    
[२२६।०५]  
कुरुंश्च   
    
[२२६।०६]  
मनुष्यगतावेवासंवरो नान्यत्र ।  
    
[२२६।०६-२२६।०७]  
तत्रापि शण्ढपण्डकोभयव्यञ्जनानुतरकौरवांश्च हित्वा ।  
    
[२२६।०८]  
संवरो ऽप्येवं देवानां च   
    
[२२६।०९]  
संवरो हि मनुष्याणामेव यथोक्तं हित्वा देवानां चेति गतिद्वये संवरः ।  
    
[२२६।०९-२२६।१०]  
शण्ढादीनां संवरो नास्तीति कथं गम्यते ।  
    
[२२६।१०]  
सूत्राद्विनयाच्च ।  
    
[२२६।१०-२२६।१२]  
सूत्र उक्तं यतश्च महानाम गृही अवदातवसनः पुरुषः पुरुषेन्द्रियेण समन्वागतो बुद्धं शरणं गच्छति यावद्वाचं भाषते उपासकं मां धारय इयता चोपासको भवती"ति ।  
    
[२२६।१२-२२६।१३]  
विनये ऽपि तद्रूपो नाशयितव्य उक्तः ।  
    
[२२६।१३]  
किं पुनः कारणमेषां संवरो नास्ति ।  
    
[२२६।१३-२२६।१४]  
उभयाश्रयक्लेशाधिमात्रतया प्रतिसङ्ख्यानाक्षमत्वात्तीव्रह्रीव्यपत्राप्याभावाच्च ।  
    
[२२६।१४]  
असंवरस्तर्हि कस्मान्नास्ति ।  
    
[२२६।१४-२२६।१५]  
पापे ऽप्यस्थिराशयत्वात् ।  
    
[२२६।१५]  
यत्रैअव च संवरस्तत्रासंवरो ऽपि प्रतिद्वन्द्वभावात् ।  
    
[२२६।१५-२२६।१६]  
उत्तरकोरवाणां समादानसमाध्यभावात् पापक्रियाशयाभावाच्च संवरासंवराभावः ।  
    
[२२६।१६-२२६।१७]  
आपायिकानामपि तीव्रं ह्रीव्यपत्राप्यं नास्ति यद्योगाद् यद्विपादनाच्च संवरासंवरौ स्याताम् ।  
    
[२२६।१८-२२६।२०]  
अपि खल्वाश्रय एव स तेषां तादृश ऊषरक्षेत्रभूतः शण्डपण्डकोभयव्यञ्जनोत्तरकौरवापायिकानां यत्राश्रये संवरो पि न विरोहत्यसंवरो ऽप्यूषर इव क्षेत्रे सस्यमप्यतिमात्रं कक्वमपीति ।  
    
[२२६।२०-२२६।२१]  
यत्तर्हि सूत्र उक्तम् "अण्डजो भिक्षवो नागो ऽष्टम्यां पक्षस्य भावनादभ्युद्गम्याष्टाङ्गसमन्वागतमुपवासमुपवसती"ति ।  
    
[२२६।२२]  
सुचरितमात्रं तत्तेषां न संवरः ।  
तस्मादेवमनुष्याणामेव संवरः ।  
तत्र पुनः   
    
[२२६।२३]  
नृणां त्रयः ॥ वक्क्_४।४३ ॥  
    
[२२६।२४]  
मनुष्याणां सर्वे त्रयः प्रातिमोक्षादिसंवराः संविद्यन्ते ।  
    
[२२६।२५]  
कामरूपजदेवानां ध्यानजः   
    
[२२६।२६]  
ध्यानसंवरः कामरूपधातूपपन्नानां देवानामुर्ध्वं नास्ति ।  
    
[२२६।२७]  
अनास्रवः पुनः ।  
    
[२२७।०१]  
ध्यानान्तरासञ्ज्ञिसत्त्ववर्ज्यानामप्यरूपिणाम् ॥ वक्क्_४।४४ ॥  
    
[२२७।०२-२२७।०३]  
अनास्रवसंवरस्तु कामरूपधातूपपन्नानामप्यस्ति ध्यानान्तरिकासञ्ज्ञिसत्वोपपन्नान्वर्जयित्वा ।  
    
[२२७।०३]  
आरूप्योपपन्नानामपि तेषां तु समन्वागमतो ऽस्ति न सम्मुखीभावतः ।  
    
[२२७।०४]  
अतः परमिदानीं कर्मनिर्देशाधिकारात्सूत्रीद्दिष्टानां कर्मणां निर्देष आरप्स्यते ।  
    
[२२७।०५]  
त्रीणि कर्माणि ।  
कुशलं कर्माकुशलमव्याकृतं कमेति ।  
तत्र   
    
[२२७।०६]  
क्षेमाक्षेमेतरत्कर्म कुशलाकुशलेतरत् ।  
    
[२२७।०७]  
इदं कुशलादीनां लक्षणम् ।  
    
[२२७।०७-२२७।०८]  
क्षेमं कर्म कुशलं यदिष्टविपाकं निर्वाणप्रापकं च दुःखपरित्राणात् ।  
    
[२२७।०८-२२७।०९]  
तत्कालमत्यन्तं च अक्षेममकुशलं क्षेमप्रतिद्वन्द्वभावेन यस्यानिष्टो विपाकः ।  
    
[२२७।०९-२२७।१०]  
ताभ्यामितरत्कर्म नैव क्षेमं नाक्षेमं यत्तत्कुशलाकुशलाभ्यामितरत् वेदितव्यम् ।  
    
[२२७।१०]  
अव्याकृतमित्यर्थः ।  
पुनः  
    
[२२७।११]  
पुण्यापुण्यमविञ्जं च सुखवेद्यादि च त्रयम् ॥ वक्क्_४।४५ ॥  
    
[२२७।१२]  
त्रीणी कर्माणि पुण्यमपुण्यमानेञ्जं च ।  
पुनः त्रीणि ।  
    
[२२७।१२-२२७।१३]  
सुखवेदनीयं कर्म दुःखवेदनीयमदुःखासुखवेदनीयं च ।  
    
[२२७।१३]  
तत्र तावत्   
    
[२२७।१४]  
कामधातौ शुभं कर्म पुण्यमानेञ्जमूर्ध्वजम् ।  
    
[२२७।१५]  
शुभमिति वर्तते ।  
रूपारूप्यावचरं कुशलं कर्मानेञ्जम् ।  
    
[२२७।१५-२२७।१६]  
ननु च त्रीणि ध्यानानि सेञ्जितान्युक्तानि भगवता ।  
    
[२२७।१६-२२७।१७]  
"यदत्र वितर्कितं विचारितमिदमत्रार्या इञ्जितमित्याहुरित्येवमादि ।  
    
[२२७।१७]  
समादौ सापक्षालतां तेषामधिकृत्यैवमुक्तम् ।  
    
[२२७।१८]  
आनिञ्जान्यपि तु तान्युक्तान्यानिञ्जसूत्रे ।  
    
[२२७।१८-२२७।१९]  
आनिञ्जसम्प्रेयगामिनीं प्रतिपदमारभ्य ।  
    
[२२७।१९]  
किं पुनः कारणं सेञ्जितमेवान्यत्रानिञ्जमुक्तम् ।  
    
[२२७।२०]  
तद्भूमिषु यतः कर्मविपाकं प्रति नेञ्जति ॥ वक्क्_४।४६ ॥  
    
[२२७।२१]  
कामावचरं हि विपाकं प्रति कम्पते ।  
कथं कम्पते ।  
अव्यवस्थानात् ।  
    
[२२७।२१-२२७।२२]  
अन्यगति कमपि ह्यन्यस्यां गतौ विपच्यते ।  
    
[२२७।२२]  
अन्यदेवनैकायिकं चान्य देवनिकाये ।  
    
[२२७।२२-२२७।२४]  
यदेव हि प्रमाणबलवर्णकर्मान्यभूमिक सुखभोगादि संवर्तनीयं कर्म देवेषु विपच्यते तदेव कदाचिदन्यप्रत्ययवशान्मनुष्यतिर्यकप्रेतेषु विपच्यते ।  
    
[२२७।२४-२२७।२५]  
रूपारूप्यावचरं तु कर्मान्यभूमिकमन्यस्यां भूमौ विपक्तुं न जातूत्सहते ।  
    
[२२७।२५-२२८।०१]  
तस्माद्व्यवस्थितविपाकत्वादानेञ्जमित्युच्यते ।  
    
[२२८।०१]  
अपुण्यं तु कर्माकुशलमिति प्रसिद्धं लोके ।  
    
[२२८।०२]  
यश्च लोकतो ऽर्थः प्रसिद्धः किं तत्र यत्नेन ।  
कृतः पुण्यादीनां कर्मणां निर्देशः ।  
    
[२२८।०३]  
सुखवेदनीयादीनां कर्तव्यः ।  
स एष क्रियते ।  
    
[२२८।०४]  
सुखवेद्यं शुभं ध्यानादातृतीयात्   
    
[२२८।०५]  
कुशलं कर्म सुखवेदनीयं यावत् तृतीयाद्ध्यानात् ।  
    
[२२८।०५-२२८।०६]  
एषा हि भूमिः सुखाया वेदनाया यदुत कामधातुस्त्रीणि च ध्यानानि ।  
    
[२२८।०७]  
अतः परम्   
    
[२२८।०८]  
अदुःखासुखवेद्यं तु   
    
[२२८।०९]  
शुभमिति वर्तते ।  
    
[२२८।०९-२२८।१०]  
तृतीयध्यानात् परेण कुशलं कर्मादुःखासुखवेदनीयं सुखदुःखवेदना ऽभावात् ।  
    
[२२८।११]  
दुःखवेद्यमिहाशुभम् ॥ वक्क्_४।४७ ॥  
    
[२२८।१२]  
अकुशलं कर्म दुःखवेदनीयम् ।  
इहग्रहणं कामधातावेव तद्भावज्ञापनार्थम् ।  
    
[२२८।१२-२२८।१३]  
न चैषां वेदनैव फलम् ।  
    
[२२८।१३]  
किं तर्हि ।  
ससम्भारा ।  
    
[२२८।१४]  
अधो ऽपि मध्यमस्त्येके ।  
    
[२२८।१५]  
अन्ये पुनराहुः तदेतन्मध्यमदुःखासुखवेदनीयं कर्मोक्तमेतच्चतुर्थध्यानादधो ऽप्यस्ति ।  
    
[२२८।१६]  
किं कारणम् ।  
    
[२२८।१७]  
ध्यानान्तरविपाकतः ।  
    
[२२८।१८]  
इतरथा हि ध्यानान्तरकर्मणो विपाको न स्याद्ध्यानान्तरं वा कस्यचित्कर्मणः ।  
    
[२२८।१८-२२८।१९]  
तत्र सुखदुःखयोरभावात् ।  
    
[२२८।१९]  
ध्यानान्तरकर्मणो ध्यान एव सुखेन्द्रीयं विपाक इत्येके ।  
    
[२२८।१९-२२८।२०]  
नैव तस्य वेदना विपाक इत्यपरे ।  
    
[२२८।२०]  
तदेतदुच्छास्त्रम् ।  
    
[२२८।२०-२२८।२१]  
शास्त्रे हि पठितं "स्यात्कर्मणश्चैतसिक्येव वेदना विपाको विपच्येत ।  
    
[२२८।२१]  
स्यात्कुशलस्यावितर्कस्य कर्मण" इति ।  
    
[२२८।२२]  
अपुर्वाचरमः पाकस्त्रयाणां चेष्यते यतः ॥ वक्क्_४।४८ ॥  
    
[२२८।२३]  
यतश्चोक्तं सूत्रे "स्यात्त्रयाणां कर्मणामपूर्वाचरमो विपाको विपच्येत ।  
    
[२२८।२३-२२८।२४]  
स्यात्सुखवेदनीयस्य रूपं दुःखवेदनीयस्य चित्तचैत्ता धर्माः ।  
    
[२२८।२४-२२८।२५]  
अदुःखासुखवेदनीयस्य चित्तविप्रयुक्ता" इत्यतो ऽप्यस्त्यदुःखासुखवेदनीयं कर्माधस्तात् ।  
    
[२२८।२५-२२९।०१]  
नहि कामधातोरन्यत्रास्ति युगपत्कर्मत्रयस्य विपाके संयोगः ।  
    
[२२९।०१]  
किमिदानीं तत्कुक्शलमाहोस्विदकुशलं ।  
    
[२२९।०१-२२९।०२]  
दुर्बलं तु तत् ।  
    
[२२९।०२-२२९।०३]  
एवं तर्हि "सुखवेद्यं शुभं ध्यानादातृतीया" "दिष्ट-विपाकं च कुशल" मित्यस्य विरोधः ।  
    
[२२९।०३]  
बाहुलिक एष निर्देशो द्रष्टव्यः ।  
    
[२२९।०३-२२९।०४]  
कथं पुनरवेदनास्वभावं कर्म सुखादिवेदिनीयमित्युच्यते ।  
    
[२२९।०४-२२९।०५]  
सुखवेदनायै हितं सुखवेदनोयं सुखो ऽस्य वेदनीय इति वा ।  
    
[२२९।०५]  
कश्च वेदनीयः ।  
यो विपाकः ।  
    
[२२९।०५-२२९।०६]  
स ह्यसौ विद्यते सुखस्य वा वेदनीयं येन सुखं वेदयते ।  
    
[२२९।०६]  
स्नानीयकपायवत् ।  
    
[२२९।०६-२२९।०७]  
एवं दुःखवेदनीयमदुःखासुखवेदनीयं च द्रष्टव्यम् ।  
    
[२२९।०७]  
अपि च ।  
    
[२२९।०८-२२९।०९]  
स्वभावसम्प्रयोगाभ्यामालम्बनविपाकतः ।  
सम्मुखीभावतश्चेति पञ्चधा वेदनीयता ॥ वक्क्_४।४९ ॥  
    
[२२९।१०]  
स्वभाववेदनीयता वेदनानाम् ।  
स्वभावेनैव वेदनीयत्वात् ।  
    
[२२९।१०-२२९।११]  
सम्प्रयोगवेदनीयता स्पर्शस्य ।  
    
[२२९।११]  
"सुखवेदनीयः स्पर्शः" इति ।  
आलम्बनवेदनीयता विषयाणाम् ।  
    
[२२९।११-२२९।१३]  
यथोक्तं "चक्षुषा रूपाणि दृष्ट्वा रूपप्रतिसंवेदी भवति नोतु रूपरागप्रतिसंवेदी"त्येवमादि ।  
    
[२२९।१३]  
वेदनया हि तामालम्बमानः प्रतिसंवेदयते ।  
    
[२२९।१३-२२९।१४]  
विपाकवेदनीयता कर्मणः ।  
    
[२२९।१४]  
"दृष्टधर्मवेदनीयं कर्मे"ति विस्तरः ।  
सम्मुखीभाववेदनीयता ।  
    
[२२९।१५-२२९।१६]  
यथोक्तं "यस्मिन् समये सुखां वेदनां वेदयते द्वे अस्य वेदने तस्मिन्समये निरुद्धे भवत" इति ।  
    
[२२९।१६-२२९।१७]  
नहि यस्मिन्समये सुखा वेदना वर्तते तस्मिन्पुनरन्या वेदना ऽस्ति स यां तां वेदयते ।  
    
[२२९।१७]  
सम्मुखीकुर्वस्तु तां वेदयत इत्युच्यते ।  
    
[२२९।१७-२२९।१८]  
अतो विपाकस्य वेदनीयत्वात् कर्माप्युच्यते सुखवेदनीयमित्येवमादि ।  
    
[२२९।१९]  
नियतानियतं तच्च   
    
[२२९।२०]  
तच्चैतत्सुखवेदनीयादि त्रिविधं कर्म नियतं चानियतं च वेदितव्यम् ।  
    
[२२९।२०-२२९।२१]  
नावश्यवेदनीयमनियतम् ।  
    
[२२९।२२]  
नियतं त्रिविधं पुनः ।  
    
[२२९।२३]  
दृष्टधर्मादिवेद्यत्वात्   
    
[२२९।२४-२२९।२५]  
दृष्टधर्मवेदनीयमुपपद्यवेदनीयमपरपर्यायवेदनीयं चेत्येतत्त्रिविधं कर्म नियतमित्येतच्चतुर्विधं कर्म भवति सहानियतवेदनीयेन ।  
    
[२२९।२६]  
पञ्चधा कर्म केचन ॥ वक्क्_४।५० ॥  
    
[२२९।२७]  
अपरे पुनः पञ्चविधं कर्मेच्छन्ति ।  
अनियतवेदनीयं द्विधा कृत्वा ।  
    
[२२९।२७-२३०।०१]  
विपाकेन नियतमनियतं चेति ।  
    
[२३०।०१]  
तत्र दृष्टधर्मवेदनीयं यत्र जन्मनि कृतं तत्रैव विपच्यते ।  
    
[२३०।०१-२३०।०२]  
उपपद्यवेदनीयं द्वितीये जन्मनि ।  
    
[२३०।०२]  
अपरपर्यायवेदनीयं तस्मात्परेण ।  
    
[२३०।०२-२३०।०४]  
जन्मान्तरे ऽप्यस्ति दृष्टधर्मवेदनीयस्य कर्मणो विपाक आरम्भवशात्तन्नामव्यवस्थानमित्यपरे ।  
    
[२३०।०४]  
मा भूद्यदेवमिष्टकर्म तस्याल्पिष्ठो विपाकः इति ।  
    
[२३०।०४-२३०।०५]  
तदेवं नेच्छन्ति वैभाषिकाः ।  
    
[२३०।०५-२३०।०६]  
अस्ति हि कर्म सन्निकृष्टफलं न विप्रकृष्टफलमस्ति विपर्ययाद्बाह्यबीजवत् ।  
    
[२३०।०६-२३०।०७]  
यथा त्रिपक्षा सुवर्चला त्रिभिः पक्षैः फलं दधाति यवगोधूमादयः षड्भिर्मासैरिति ।  
    
[२३०।०८]  
चतुष्कोटिकमित्यन्ये   
    
[२३०।०९]  
दार्ष्टान्तिकास्तु चतुष्कोटिकं कुर्वन्ति ।  
अस्ति कर्मावस्थानियतं न विपाके नियतम् ।  
    
[२३०।१०]  
यत्कर्म दृष्टधर्मादिवेदनीयं विपाके ऽनीयतम् ।  
अस्ति विपाके नियतं नावस्थायाम् ।  
    
[२३०।११]  
यत्कर्मानियतवेदनीयं विपाके नियतम् ।  
    
[२३०।११-२३०।१२]  
अस्त्युभयनियतं यदृष्टधर्मादिवेदनीयं विपाके नियतम् ।  
    
[२३०।१२]  
अस्ति नोभयनियतं यत्कर्मानियतवेदनीयं विपाके अनियतम् ।  
    
[२३०।१३]  
तेषां तत्कर्माष्टविधं दृष्टधर्मवेदनीयं नियतमनियतं च ।  
एवं यावदनियतवेदनीयम् ।  
    
[२३०।१४]  
नियतमेव तु दृष्टधर्मादिवेदनीयमनियतं चतुर्थमिति वर्णयन्ति ।  
    
[२३०।१४-२३०।१५]  
स्यादेकस्मिन् क्षणे चतुर्विधं कर्माक्षिपेत् ।  
    
[२३०।१५-२३०।१६]  
स्यात्त्रिषु परं प्रयोज्य काममिथ्याचारे स्वयं प्रयुक्तस्तेषां युगपत्समाप्तौ ।  
    
[२३०।१६]  
एषां च पुनश्चतुर्णां कर्मणां ।  
    
[२३०।१७]  
निकायाक्षेपणं त्रिभिः ।  
    
[२३०।१८]  
नहि दृष्टधर्मवेदनीयेन कर्मणा निकायसभाग आक्षिप्यते ।  
    
[२३०।१९]  
कतमस्मिन्धातौ कतिविधं कर्माक्षिप्यते कस्यां वा गतौ ।  
    
[२३०।२०]  
सर्वत्र चतुराक्षेपः ।  
    
[२३०।२१-२३०।२२]  
सर्वेषु त्रिषु धातुषु सर्वासु च गतिषु चतुर्णां कर्मणामाक्षेपः कुशलानामकुशलानां च यथासम्भवम् ।  
    
[२३०।२२]  
अस्योत्सर्गस्यायमपवादः ।  
    
[२३०।२३]  
शुभस्य नरके त्रिधा ॥ वक्क्_४।५१ ॥  
    
[२३०।२४]  
नरकेषु कुशलस्य कर्मणस्त्रिविधस्या क्षेपो न दृष्टधर्मवेदनीयस्य ।  
    
[२३०।२४-२३०।२५]  
तत्रेष्टविपाकाभावात् ।  
    
[२३०।२६]  
यद्विरक्तः स्थिरो बालस्तत्र नोत्पद्यवेद्यकृत् ।  
    
[२३०।२७-२३०।२८]  
यतो भूमेः वीतरागपृथग्जनो भवत्यसौ च स्थिरो भवत्यपरिहाणधर्मा स तत्रोपपद्यवेदनीयं कर्म न करोति ।  
    
[२३०।२८]  
किमन्यत्करोति ।  
    
[२३१।०१]  
नान्यवेद्यकृदप्यार्यः   
    
[२३१।०२]  
थर इति वर्तते ।  
    
[२३१।०२-२३१।०३]  
आर्यपुद्गलस्तु यतो वीतरागो न च परिहाणधर्मा स तत्रोपपद्यदनीयं चापरपर्यायवेदनीयं च कर्म न करोति ।  
    
[२३१।०३-२३१।०४]  
न ह्यसौ भव्यः पुनराधस्तनीं भूमिमायातुमनियतं कुर्याद्दृष्टधर्मवेदनीयं चात्रोपपन्नः ।  
    
[२३१।०५]  
कामे ऽग्रे वा ऽस्थिरो ऽपि न ॥ वक्क्_४।५२ ॥  
    
[२३१।०६-२३१।०७]  
परिहाणधर्मापि त्वार्यपुद्गलः कामधातोर्भवाग्रा द्वीतरागः तयोरूपपद्यापरपर्यायवेदनीयं कर्माभव्यः कर्त्तुम् ।  
    
[२३१।०७]  
किं कारणम् ।  
फलाद्धि स परिहीणो भवति ।  
    
[२३१।०७-२३१।०८]  
न चास्ति लपरिहीणस्य कालक्रियेति पश्चात्प्रवेदयिष्यामः ।  
    
[२३१।०९]  
किमन्तराभवे ऽप्यस्ति कर्मण आक्षेपः ।  
अस्तीत्याह ।  
    
[२३१।१०]  
द्वाविंशतिविधं कामेष्वाक्षिपत्यन्तराभवः ।  
    
[२३१।११]  
गामावचरो ह्यन्तराभवो द्वाविंशतिविधं कर्माक्षिपति ।  
कथं कृत्वा ।  
    
[२३१।११-२३१।१२]  
पञ्च हि गर्भावस्थाः ।  
    
[२३१।१२]  
कललार्वुदपेशीघनप्रशाखावस्थाः ।  
पञ्च जातावस्थाः ।  
    
[२३१।१२-२३१।१३]  
बालकुमारवमध्यवृद्धावस्थाः ।  
    
[२३१।१३]  
तत्रान्तराभवः कललवेदनीयं कर्माक्षिपत्यनियतं नियतं च ।  
    
[२३१।१४]  
एवं यावद्वृद्धवेदनीयमन्तराभववेदनीयं च ।  
    
[२३१।१५]  
दृष्टधर्म फलं तच्च   
    
[२३१।१६]  
तच्चैतदन्तराभविकं कर्म यन्नियतमेकादशविधमुक्तं दृष्टधर्मवेदनीयं तद्वेदितव्यम् ।  
    
[२३१।१७]  
किं कारणम् ।  
    
[२३१।१८]  
निकायो ह्येक एव सः ॥ वक्क्_४।५३ ॥  
    
[२३१।१९-२३१।२०]  
एक एव ह्यसौ निकायसभाग एककर्माक्षिप्तो यश्चान्तराभवो याश्च तदन्वया दशावस्थाः ।  
    
[२३१।२०]  
अत एवान्यदन्तराभववेदनीयं कर्म नोक्तम् ।  
    
[२३१।२०-२३१।२१]  
उपपद्यवेदनीयेन च तस्याक्षेपात् ।  
    
[२३१।२२]  
कीदृशं कर्म नियतं वेदितव्यम् ।  
    
[२३१।२३-२३१।२४]  
तीव्रक्लेशप्रसादेन सातत्येन च यत्कृतम् ।  
गुणक्षेत्रे च नियतं तत्पित्रोर्घातकं च यत् ॥ वक्क्_४।५४ ॥  
    
[२३१।२५-२३२।०१]  
यद्धि कर्म तीव्रेण क्लेशेन कृतं यच्च तीव्रेण प्रसादेन यच्च सातत्येन गुनक्षेत्रे च तन्नियतं वेदितव्यम् ।  
    
[२३२।०१]  
तत्र गुणक्षेत्रं त्रीणि रत्नानि ।  
    
[२३२।०१-२३२।०२]  
पुद्गलविशेषो वा कश्चित्फलसमापत्तिविशेषप्राप्तः ।  
    
[२३२।०२-२३२।०३]  
तत्र ह्यन्तरेणापि तीव्रक्लेशप्रसादानां सातत्यं च कुशलमकुशलं च कर्म नियतं सम्पद्यते ।  
    
[२३२।०३]  
पितरौ पुनर्माता च पिता च ।  
    
[२३२।०४]  
तयोश्चापि यत्र घातिकं कर्म यथा तथा वा तन्नियतं सम्पद्यते नान्यत् ।  
    
[२३२।०५]  
अथ दृष्टधर्मवेदनीयं कर्म कीदृशं वेदितव्यम् ।  
    
[२३२।०६]  
दृष्टधर्मफलं कर्म क्षेत्राशयविशेषतः ।  
    
[२३२।०७]  
दृष्टधर्मवेदनीयं कर्म क्षेत्रविशेषाद्वा भवति ।  
    
[२३२।०७-२३२।०८]  
यथा सङ्घस्त्रीवादसमुदाचाराद्व्यञ्जनपरिवृत्तिः श्रूयते ।  
    
[२३२।०८]  
आशयविशेषाद्वा ।  
    
[२३२।०८-२३२।०९]  
यथा शण्ढस्य गवामपुंस्त्वप्रतिमोक्षणात्पुम्भावः ।  
    
[२३२।०९]  
अथवा   
    
[२३२।१०]  
तद्भूम्यत्यन्तवैराग्यात्   
    
[२३२।११-२३२।१२]  
तस्य वा कर्मणो या भूमिः कुशलस्याकुशलस्य वा ततो ऽत्यन्तवैराग्यात्तत्कर्म दृष्टधर्मवेदनीयं कर्म सम्पद्यते ।  
    
[२३२।१२]  
तस्यां भूमौ जातस्य कीदृशं कर्मेत्याह   
    
[२३२।१३]  
विपाके नियतं हि यत् ॥ वक्क्_४।५५ ॥  
    
[२३२।१४]  
यद्धि कर्म नियतं विपाके न त्ववस्थायां नाप्यनियतं तत्यैष नियमः ।  
    
[२३२।१४-२३२।१५]  
यत्पुनरवस्थान्तरनियतं तस्य तत्रैव नियतो विपाकस्तद्वतो ऽत्यन्तवैराग्यासम्भवात् ।  
    
[२३२।१५-२३२।१६]  
यच्चानियतं तस्याविपाक एवात्यन्तवैराग्यात् ।  
    
[२३२।१७]  
कीदृशं पुनः क्षेत्रं यत्रावश्यं दृष्टधर्मवेदनीयं कर्म सम्पद्यते ।  
आह ।  
    
[२३२।१७-२३२।१८]  
बुद्धप्रमुखो भिक्षुसङ्घः पुद्गलास्तु पञ्च ।  
    
[२३२।१९-२३२।२०]  
ये निरोधारणामैत्रीदर्शनार्हत्फलोत्थिताः ।  
तेषु कारापकारस्य फलं सद्यो ऽनुभूयते ॥ वक्क्_४।५६ ॥  
    
[२३२।२१]  
निरोधसमापत्तिव्युत्थितः परां चित्तशान्तिं लभते ।  
निर्वाणसदृशत्वात्समापत्तेः ।  
    
[२३२।२२]  
स हि गतप्रत्यागत एव निर्वाणाद्भवति ।  
    
[२३२।२२-२३२।२३]  
अरणाव्युत्थितस्याप्रमाणसत्त्वारणाहिताध्याशयानुगतात्युदग्राप्रमाणपुण्यपरिभावनानुगता च सन्ततिर्वर्तते ।  
    
[२३२।२३-२३२।२५]  
मैत्रीव्युत्थितस्याप्रमाणसत्त्वसुखाध्याशयानुगतात्युदग्राप्रमाणपुण्यपरिभावनानुगता च सन्ततिवर्तते ।  
    
[२३२।२५-२३२।२६]  
दर्शनमार्गव्युत्थितस्याशेषदर्शनप्रहातव्यप्रहाणात् प्रत्यग्राश्रयपरिवृत्तिनिर्मला सन्ततिर्वर्तते ।  
    
[२३२।२६-२३२।२७]  
अर्हत्फलव्युत्थितस्याशेषभावनाप्रहातव्यप्रहाणात्प्रत्यग्राश्रयपरिवृत्तिशुद्धा सन्ततिर्वर्तते ।  
    
[२३२।२७-२३३।०१]  
अत एतेषु कृतानां कारापकाराणां फलं दृष्ट एव धर्मे नियतं प्राप्यते ।  
    
[२३३।०१-२३३।०३]  
शेषस्य तु भावनामार्गस्यापरिपूर्णस्वभावफलत्वाच्च तद्व्युत्थितानां न तथा प्रत्यग्राश्रयपरिवृत्तिशुद्धाशयसन्ततिर्वर्तत इति न ते तथा पुण्यक्षेत्रं भवति ।  
    
[२३३।०४]  
विपाकः पुनर्वेदनाप्रधानः ।  
तदिदानीं विचार्यते ।  
    
[२३३।०४-२३३।०५]  
स्यात् कर्मणश्चैतसिक्येव वेदना विपाको विपच्येत न कायिकी ।  
    
[२३३।०५-२३३।०६]  
स्यात् कायिक्येव न चैतसिकी स्यादित्याह   
    
[२३३।०७-२३३।०८]  
कुक्शलस्यावितर्कस्य कर्मणो वेदना मता ।  
विपाकश्चैतसिक्येव   
    
[२३३।०९]  
अवितर्कं कर्म ध्यानान्तरात् प्रभृति यावत् भवाग्रे ।  
    
[२३३।०९-२३३।१०]  
तस्यावितर्कस्य कुशलस्य कर्मणश्चैतसिक्येव वेदना विपाकः ।  
    
[२३३।१०]  
कस्मान्न कायिकी ।  
    
[२३३।१०-२३३।११]  
तस्या अवश्यं सवितर्कविचारत्वात् ।  
    
[२३३।१२]  
कायिक्येवाशुभस्य तु ॥ वक्क्_४।५७ ॥  
    
[२३३।१३]  
अकुशलस्य कर्मणः कायिक्येव वेदना विपाकः ।  
कस्मान्न चैतसिकी ।  
    
[२३३।१३-२३३।१५]  
तस्य हि दुःखा वेदना विपाकश्चैतसिकी च दुःखा वेदना दौर्मनस्यं न च दौर्मनस्यं विपाक इति व्याख्यातमेतत् ।  
    
[२३३।१६]  
यत्तर्हि सत्त्वानां चित्तक्षेपो भवति ।  
कतमस्मिन्नसौ चित्ते भवति केन वा कारणेन ।  
    
[२३३।१७]  
चित्तक्षेपो मनश्चित्ते ।  
    
[२३३।१८]  
मनोविज्ञान इत्यर्थः ।  
नहि पञ्चसु विज्ञानकायेषु चित्तं क्षिप्यते ।  
अविकल्पकत्वात् ।  
    
[२३३।१९]  
स च कर्मविपाकजः ।  
    
[२३३।२०]  
स चैष चित्तक्षेपः सत्त्वानां कर्मजः ।  
    
[२३३।२०-२३३।२३]  
ये हि द्रव्यमन्त्रप्रयोगेण वा परेषां चित्तं क्षेपयन्ति अकामकं वा विषं मद्यं वा पाययन्ति त्रासयन्ति वा मृगयादिष्वग्निम् वा दावेषुत्सृजन्ति प्रपाताद्वा पातयन्त्यन्येन वा केनचित्परेषां स्मृतिं भ्रंशयन्ति तेषां तस्य कर्मणो विपाकेनायत्यां चित्तं क्षिप्यते ।  
    
[२३३।२४]  
भयोपघातवैषम्यशोकैश्च   
    
[२३३।२५]  
कथं तावद्भयेन ।  
    
[२३३।२५-२३३।२६]  
अमनुष्यादयो मनुष्यान्विरूपेण रूपेणोपसङ्क्रामन्ति ।  
    
[२३३।२६]  
तेभ्यो भीतानां चित्तं क्षीप्यते ।  
कथमुपघातेन ।  
    
[२३३।२६-२३४।०१]  
अमनुष्या एव कुपिता मनुष्याणां मर्मसु प्रहरन्ति ।  
    
[२३४।०१]  
कथं महाभूतवैषम्येण ।  
    
[२३४।०१-२३४।०२]  
वातपित्तश्लेष्माणः प्रकोपमापद्यन्ते ।  
    
[२३४।०२]  
कथं शोकेन ।  
यथा वासिष्ठीप्रभृतीनाम् ।  
    
[२३४।०२-२३४।०३]  
यदि मनो विक्षिप्यते कर्मविपाकजश्च चित्तक्षेपः ।  
    
[२३४।०३]  
कथं न चैतसिकी वेदना विपाकः प्राप्नोति ।  
    
[२३४।०३-२३४।०४]  
नहि ब्रूमस्तदेव चित्तविपाक इत्यपि तु यो महाभूतानां प्रकोपः स विपाकः ।  
    
[२३४।०४-२३४।०५]  
तस्माज्जातमतो विपाकजम् ।  
    
[२३४।०५-२३४।०६]  
कर्मजेन हि धातुना वैषम्येण व्याकुलमवशं भ्रष्टस्मृतिकं चित्तं वर्तत इति क्षिप्तमित्युच्यते ।  
    
[२३४।०६]  
एवं चेदं चतुष्कोटिकं युज्यते ।  
    
[२३४।०६-२३४।०७]  
अस्ति चित्तं क्षिप्तं न विक्षिप्तमिति विस्तरः ।  
    
[२३४।०७]  
क्षिप्तं तावन्न क्षिप्तं विक्षिप्तचित्तस्य ।  
    
[२३४।०७-२३४।०८]  
क्लिष्टं चित्तं विक्षिप्तं न क्षिप्तं स्वस्थचित्तस्य क्लिष्टम् ।  
    
[२३४।०८]  
उभयं क्षिप्तचित्तस्य क्लिष्टम् ।  
    
[२३४।०९]  
नोभयं स्वस्थचित्तस्याक्लिष्टम् ।  
    
[२३४।१०]  
कतमेषां पुनः सत्त्वानां चित्तं क्षिप्यते ।  
    
[२३४।११]  
अकुरुकामिनाम् ॥ वक्क्_४।५८ ॥  
    
[२३४।१२]  
अकुरुणां कामिनाम् ।  
देवेष्वपि हि देव ।  
उन्मत्ताः सन्ति प्रागेव मनुष्यतिर्यक्प्रेतेषु ।  
    
[२३४।१३]  
नारकास्तु नित्यं क्षिप्तचित्ता एव ।  
    
[२३४।१३-२३४।१५]  
ते हि विविधयातनासहस्रव्यतिभिन्नमर्माणस्तीर्वाभिर्वेदनाभिरभितुन्ना आत्मानमपि तावन्नाभिचेतयन्ति किं पुनः कार्यमकार्यं वा ।  
    
[२३४।१५]  
हाचित्तपरिदेवकश्चात्र नारक उदाहार्यः ।  
    
[२३४।१५-२३४।१६]  
आर्याणामपि चित्तं क्षिप्यते भूतवैषम्येणान्यत्र बुद्धात् ।  
    
[२३४।१६-२३४।१७]  
न कर्मणा नियतस्य पूर्वं विपाकादनियतस्याविपाकात् ।  
    
[२३४।१७]  
न भयेन ।  
पञ्चभयसमतिक्रमात् ।  
नोपघातेन ।  
    
[२३४।१७-२३४।१८]  
मनुष्यप्रकोपकारणस्याप्रासादिकस्याकरणात् ।  
    
[२३४।१८]  
न शोकेन ।  
धर्मताभिज्ञत्वात् ।  
    
[२३४।१९]  
पुनस्त्रयो वङ्का उक्ताः सूत्रे ।  
कायवङ्कोक् वाग्वङ्को मनोवङ्कः ।  
त्रयो दोषाः ।  
    
[२३४।२०]  
कायदोषो वाग्दोषो मनोदोषः ।  
त्रयः कषायाः ।  
    
[२३४।२०-२३४।२१]  
कायकषायो वाक्कषायो मनः कषायः इति ।  
    
[२३४।२१]  
तत्र यथाक्रमं वेदितव्याः ।  
    
[२३४।२२]  
वङ्कदोषकषायोक्तिः शाठ्यद्वेषजरागजे ।  
    
[२३४।२३]  
शठ्यजं कायकर्म कायवङ्क इत्युक्तम् ।  
कुटिलान्वयत्वात् ।  
एवं वाङ्मनोवङ्कौ ।  
    
[२३४।२४]  
द्वेषजं कायकर्म कायदोष इत्युक्तम् ।  
चित्तप्रदोषान्वयत्वात् ।  
एवं वाङ्मनोदोषौ ।  
    
[२३४।२५]  
रागजं कायकर्म कायकषाय इत्युक्तम् ।  
राञ्जनान्वयत्वात् ।  
एवं वाङ्मनःकषायौ ।  
    
[२३४।२६]  
कृष्णशुक्लादिभेदेन पुनःः कर्म चतुर्विधम् ॥ वक्क्_४।५९ ॥  
    
[२३५।०१]  
"अस्ति कर्म कृष्णं कृष्णविपाकम् ।  
अस्ति कर्म शुक्लं शुक्लविपाकम् ।  
    
[२३५।०१-२३५।०२]  
अस्ति कर्म कृष्णशुक्लं कृष्णशुक्लविपाकम् ।  
    
[२३५।०२-२३५।०३]  
अस्ति कर्माकृष्णमशुक्लमविपाकम् ।  
    
[२३५।०३]  
यत्तत्कर्म कर्मक्षयाय संवर्तत" इति ।  
तत्र   
    
[२३५।०४-२३५।०५]  
अशुभं रूपकामाप्तं शुभं चैव यथाक्रमम् ।  
कृष्णशुक्लोभयं कर्म तत्क्षयाय निरास्रवम् ॥ वक्क्_४।६० ॥  
    
[२३५।०६]  
अशुभं कर्म एकान्तेन कृष्णं क्लिष्टत्वात् कृष्णविपाकं चामनोज्ञविपाकत्वात् ।  
    
[२३५।०७]  
रूपाप्तं शुभमेकान्तेन शुक्लमकुशलेनाव्यतिभेदात् ।  
    
[२३५।०७-२३५।०८]  
शुक्लविपाकं च मनोज्ञविपाकत्वात् ।  
    
[२३५।०८]  
आरुप्याप्तं कस्मान्नोच्यते ।  
    
[२३५।०८-२३५।०९]  
यत्र किल द्विविधो ऽस्ति विपाक आन्तराभविक औपपत्तिभविकश्च ।  
    
[२३५।०९-२३५।१०]  
त्रिविधस्य कायवाङ्मनस्कर्मणो यत्रैव सम्भवस्तत्रैवोक्तमिति ।  
    
[२३५।१०]  
तदपि तूक्तं सूत्रान्तरे ।  
    
[२३५।१०-२३५।११]  
"कामाप्तं शुभं कर्म कृष्णशुक्लमकुशलव्यवकीर्णत्वत् कृष्णशुक्लविपाकं व्यवकीर्णविपाकत्वात्" ।  
    
[२३५।११-२३५।१२]  
सन्तानत एतद्व्यवस्थापितं न स्वभावतः ।  
    
[२३५।१२-२३५।१३]  
न ह्येवञ्जातीयकमेकं कर्मास्ति विपाको वा यत् कृष्णं च स्यात् शुक्लं चान्योन्यविरोधात् ।  
    
[२३५।१३-२३५।१४]  
ननु चैवमकुशलस्यापि कर्मणः कुशलव्यवकीर्णत्वात् कृष्णशुक्लत्वं प्राप्नोति ।  
    
[२३५।१४]  
नावश्यमकुशलं कुशलेन व्यवकीर्यते ।  
    
[२३५।१५]  
कामधातौ तस्य बलवत्त्वात् ।  
कुक्शलं तु व्यवकीर्यते ।  
दुर्बलत्वादिति ।  
    
[२३५।१६]  
अनस्रवं कर्मैषां त्रयाणां कर्मणां क्षयाय प्रहाणाय संवर्तते ।  
    
[२३५।१६-२३५।१७]  
तद्ध्यकृष्णमक्लिष्टत्वादशुक्लं विपाकशुक्लता ऽभावात् ।  
    
[२३५।१७-२३५।१८]  
आभिप्रायिको ह्येषो ऽशुक्ल शब्दः ।  
    
[२३५।१८-२३५।१९]  
उक्तं तु भगवता महत्यां शुन्यताया मशैक्षान् धर्मानारभ्य "इमे ते आनन्द धर्मा एकान्तकुशला एकान्तानवद्या" इति ।  
    
[२३५।१९]  
शास्त्रे च ।  
    
[२३५।१९-२३५।२०]  
"शुक्ला धर्माः कतमे ।  
    
[२३५।२०]  
कुशला धर्मा अनिवृताव्याकृताश्चे"ति ।  
    
[२३५।२०-२३५।२१]  
अविपाकं धात्वपतितत्वात् प्रवृत्तिविरोधाच्च ।  
    
[२३५।२२]  
किं पुनः सर्वमनास्रवं कर्म सर्वस्यास्य त्रिविधस्य कर्मणः क्षयाय संवर्तते ।  
    
[२३५।२३]  
नेत्युच्यते ।  
किं तर्हि ।  
    
[२३६।०१-२३६।०२]  
धर्मक्षान्तिषु वैराग्ये चानन्तर्यपथाष्टके ।  
या चेतना द्वादशधा कर्म कृष्णक्षयाय तत् ॥ वक्क्_४।६१ ॥  
    
[२३६।०३-२३६।०४]  
दर्शनमार्गे चतसृषु धर्मज्ञानक्षान्तिषु कामवैराग्ये चाष्टास्वानन्तर्यमार्गेषु या चेतना सेयं द्वादशविधा चेतना कृष्णस्य कर्मणः प्रहाणाय कर्म ।  
    
[२३६।०५]  
नवमे चेतना या सा कृष्णशुक्लक्षयाय च ।  
    
[२३६।०६-२३६।०७]  
नवमे कामवैराग्यानन्तर्यमार्गे या चेतना सा कृष्णशुक्लस्य कुशलस्य कर्मणः कृष्णस्य चाकुशलस्य नवमस्य प्रकारस्य प्रहाणाय ।  
    
[२३६।०८]  
शुक्लस्य ध्यानवैराग्येष्वन्त्यानन्तर्यमार्गजा ॥ वक्क्_४।६२ ॥  
    
[२३६।०९-२३६।१०]  
ध्यानाद्व्यानाद्वैराग्यं कुर्वतो यो ऽन्त्यो नवम आनन्तर्यमार्गस्तत्र या चेतना इयं चतुर्विधा चेतना शुक्लस्य कर्मणः प्रहाणाय ।  
    
[२३६।१०-२३६।११]  
किं पुनः कारणमन्त्येनैवानन्तर्यमार्गेण कुशलस्य कर्मणः प्रहाणं नान्येन ।  
    
[२३६।११-२३६।१२]  
नह्हि तस्य स्वभावप्रहाणं प्रहीणस्यापि सम्मुखीभावात् ।  
    
[२३६।१२]  
किं तर्हि ।  
तदालम्बनक्लेशप्रहाणात् ।  
    
[२३६।१२-२३६।१३]  
अतो यावदेको ऽपि तदालम्बनक्लेशप्रकार आस्ते तावदस्य प्रहाणं नोपपद्यते ।  
    
[२३६।१४]  
अन्ये नरकवेद्यान्यकामवेद्यं द्वयं विदुः ।  
    
[२३६।१५-२३६।१६]  
अन्ये पुनराचार्याः पश्यन्ति नरकवेदनीयं नरकाच्चान्यकामधातुवेदनीयं कर्म यथाक्रम कृष्णं कृष्णशुक्लं चेति ।  
    
[२३६।१६-२३६।१८]  
नरके ह्यकुशलस्यैव कर्मणो विपाकस्तेन तद्वेदनीयं कृष्णमित्युच्यते अतो ऽन्य कामधातौ कुशलाकुशलस्य कर्मणो विपाकस्तेन तद्वेदनीयं कृष्णशुक्लमित्युक्तम् ।  
    
[२३६।१९]  
दृग्धेयं कृष्णमन्ये   
    
[२३६।२०]  
अन्ये पुनराहुर्दर्शनप्रहातव्यं कर्म कृष्ण कुशलेनामिश्रत्वात् ।  
    
[२३६।२१]  
अन्यत्कृष्णशुक्लं तु कामजम् ॥ वक्क्_४।६३ ॥  
    
[२३६।२२]  
अन्यत्तु कामावचरं कर्म कृष्णशुक्लम् ।  
किं तदन्यत् ।  
भावनाप्रहातव्यम् ।  
    
[२३६।२२-२३६।२३]  
तद्धि कुशलं चाकुशलं चेति ।  
    
[२३६।२३-२३६।२४]  
सूत्र उक्तं त्रीणि मौनेयानि कायमौनेयं वाङ्मौनेयं मनोमौनेयं च ।  
    
[२३६।२४]  
तत्र   
    
[२३७।०१-२३७।०२]  
अशैक्षं कायवाक्कर्म मनश्चैव यथाक्रमम् ।  
मौनत्रयम्   
    
[२३७।०३]  
अशैक्षे कायवाक्कर्मणी कायवाङ्मौनेये ।  
    
[२३७।०३-२३७।०४]  
अशैक्षं तु मन एव मनोमौनेयं न मनस्कर्मेति ।  
    
[२३७।०४]  
किं कारणम् ।  
चित्तं हि परमार्थमुनिः ।  
    
[२३७।०४-२३७।०५]  
तत् किल कायवाक्कर्मभ्यामनुमीयत इति ।  
    
[२३७।०५]  
अपि खलु कायवाक्कर्मणी विरतिस्वभावेन न मनस्कर्म ।  
    
[२३७।०५-२३७।०६]  
चित्ता विज्ञप्त्यभावात् ।  
    
[२३७।०६]  
विरमार्थेन च मौनम् ।  
अतो मन एव विरतं मौनमित्युच्यते ।  
    
[२३७।०७]  
कस्मादशैक्षमेव नान्यत् ।  
अर्हतः पर्मार्थमुनित्वात् ।  
    
[२३७।०७-२३७।०८]  
सर्वक्लेशजल्पोपरतेः ।  
    
[२३७।०८]  
त्रीणि शौचेयानि उक्तानि सूत्रे ।  
कायशौचेयं वाक्शौचेयं मनःसौचेयं च ।  
    
[२३७।०९]  
तदेतत् ।  
    
[२३७।१०]  
त्रिधा शौचं सर्वं सुचरितत्रयम् ॥ वक्क्_४।६४ ॥  
    
[२३७।११]  
सर्वं कायसुचरितं कायशौचम् ।  
सर्वं वाङ्मनः सुचरितं वाङ्मनः शौचम् ।  
    
[२३७।११-२३७।१२]  
दुश्चरितमलापकर्षणात्तावत्कालमत्यन्तं वा ।  
    
[२३७।१२-२३७।१३]  
एषा च देशना मिथ्यामौन शौचाधिमुक्तिकानां विवेचानार्थम् ।  
    
[२३७।१३]  
त्रीणि दुश्चरितान्युक्तानि ।  
तत्र   
    
[२३७।१४]  
अशुभं कायकर्मादि मतं दुश्चरित त्रयम् ।  
    
[२३७।१५]  
अकुशलं कायवाङ्मनस्कर्म यथाक्रमं कायवाङ्मनोदुश्चरितम् ।  
    
[२३७।१६]  
अकर्मापि त्वभिध्यादिमनोदुश्चरितं त्रिधा ॥ वक्क्_४।६५ ॥  
    
[२३७।१७-२३७।१८]  
अकर्मस्वभावमप्यस्ति त्रिविधं मनोदुश्चरितं चेतनार्थान्तरभूतमभिध्या व्यापादो मिथ्यादृष्टिश्च ।  
    
[२३७।१८]  
अभिध्यादय एव मनस्कर्मेति दार्ष्टान्तिकाः ।  
    
[२३७।१८-२३७।१९]  
सञ्चेतनीयसूत्रे वचनात् ।  
    
[२३७।१९]  
एवं तु सति कर्मक्लेशयोरैक्यं स्यात् ।  
    
[२३७।१९-२३७।२०]  
किम् स्याद्यदि कश्चित् क्लेशो ऽपि कर्म स्यात् ।  
    
[२३७।२०]  
नैतदस्ति ।  
सूत्रं विरुद्धं स्यात् ।  
    
[२३७।२०-२३७।२१]  
सूत्रे तु चेतनायास्तन्मुखेन प्रवृत्तेस्तैस्तां दर्शयतीति वैभाषिकाः ।  
    
[२३७।२१-२३७।२२]  
अनिष्टफलत्वात्कुट्सितः कायवाङ्मनश्चारो दुश्चरितम् ।  
    
[२३७।२३]  
विपर्ययात्सुचरितम्   
    
[२३७।२४]  
इष्टं कुशलं कायवाङ्मनस्कर्मानभिध्या ऽव्यापादसम्यग्दृष्टयश्च ।  
    
[२३७।२४-२३८।०२]  
परानुग्रहोपघाताभिसन्ध्यभावे कथं सम्यग्दृष्टिमिथ्यादृष्टव्योः कुशलाकुशलत्वम् ।  
    
[२३८।०२]  
तन्मूलत्वात् ।  
यानि चैतानि दुश्चरितसुचरितान्युक्तानि   
    
[२३८।०३-२३८।०४]  
तदौदारिकसङ्ग्रहात् ।  
दश कर्मपथा उक्ता यथायोगं शुभाशुभाः ॥ वक्क्_४।६६ ॥  
    
[२३८।०५-२३८।०६]  
तेषामेव सुचरितदुश्चरितानां चौदारिकसङ्ग्रहेण दश कर्मपथाः सूत्र उक्ताः यथायोगं कुशलाः सुचरितेभ्यो ऽकुशला दुश्चरितेभ्यः ।  
    
[२३८।०६-२३८।०७]  
किमत्र दुश्चरितमसङ्गृहीतं किं वा सुचरितम् ।  
    
[२३८।०७-२३८।०८]  
अकुक्शलेषु तत्कर्मपथेसु कायदुश्चरितस्य प्रदेशो न सङ्गृहीतः प्रयोगपृष्ठभूतः क्लिष्टश्चान्यो ऽपि बन्धानादिः ।  
    
[२३८।०८]  
तस्य नात्यौदारिकत्वात् ।  
[२३८।०८-२३८।०९]  
यद्धि कायदुश्चरितं परेषां जीवितभोगदारेभ्यश्च्यावकं तत्कर्मपथ उक्तं ततो विवेचनार्थम् ।  
    
[२३८।१०]  
वाग्दुश्चरितमपि यदेव प्रशादं तत्कर्मपथ उक्तं तदर्थमेव ।  
    
[२३८।१०-२३८।११]  
मनोदुश्चरितस्य च प्रदेशचेतना ।  
    
[२३८।११-२३८।१२]  
कुशलेष्वपि कायसुचरितस्य प्रदेशः प्रयोगपृष्ठमद्यादिविरतिदानेज्यादिको वाक्सुचरितस्य प्रियवचनादिको मनः सुचरितस्य चेतना ।  
    
[२३८।१३]  
एषां च कर्मपथानाम्   
    
[२३८।१४]  
अशुभाः षडविज्ञप्तिः   
    
[२३८।१५-२३८।१६]  
अकुशलाः षट् कर्मपथा अवश्यमविज्ञप्तिस्वभावाः प्राणातिपातादत्तादानमृषावादपैशुन्यपारुप्यसम्भिन्नप्रलापाः ।  
    
[२३८।१६]  
परेण कारयतो मौलविज्ञप्त्यभावात् ।  
    
[२३८।१७]  
द्विधैकः   
    
[२३८।१८-२३८।१९]  
काममिथ्याचारो नित्यं विज्ञप्त्यविज्ञप्तिस्वभावस्तस्य स्वयेव निष्ठापनात् ।  
    
[२३८।१९]  
नहि तं परेण कारयतस्तादृशी प्रीतिर्भवतीति ।  
    
[२३८।२०]  
ते ऽपि कुर्वतः ।  
    
[२३८।२१-२३८।२२]  
ते ऽपि षट् कर्मपथाः स्वयं कुर्वतो द्विविधा भवन्ति विज्ञप्तिरविज्ञप्तिश्च तत्कालमरणे पश्चात् मरणे त्वविज्ञप्तिरेव ।  
    
[२३८।२३]  
कुशलानां पुनः कर्मपथानां   
    
[२३८।२४]  
द्विविधाः सप्त कुशलाः   
    
[२३८।२५]  
कुशलाः सप्त रूपिणः कर्मपथा अवश्यं द्विप्रकारा विज्ञप्तिरविज्ञप्तिश्च ।  
    
[२३८।२५-२३८।२६]  
विज्ञप्त्यधीनत्वात्समादानशीलस्य ।  
    
[२३९।०१]  
अविज्ञप्तिः समाधिजाः ॥ वक्क्_४।६७ ॥  
    
[२३९।०२]  
ध्यानानास्रवसंवरसङ्गृहीताः समाधिजाः उच्यन्ते ।  
    
[२३९।०२-२३९।०३]  
ते ह्यविज्ञप्तिरेव चित्तमात्राधीनत्वात् ।  
    
[२३९।०४]  
सामन्तकास्तु विज्ञप्तिः   
    
[२३९।०५]  
कर्मपथसामन्तकास्तु विज्ञप्तिस्वभावा अवश्यम् ।  
    
[२३९।०६]  
अविज्ञप्तिर्भवेन्न वा ।  
    
[२३९।०७-२३९।०८]  
यदि तीव्रेण पर्यवस्थानेन प्रमादेन वा घनरसेन प्रयोगमारभेत स्यादविज्ञप्तिरन्यथा न स्यात् ।  
    
[२३९।०९]  
विपर्ययेण पृष्ठानि   
    
[२३९।१०]  
सामन्तकेभ्यो विपर्ययेण कर्मपथानां पृष्ठानि वेदितव्याति ।  
    
[२३९।१०-२३९।११]  
तानि अवश्यमविज्ञप्तिस्वभावानि ।  
    
[२३९।११]  
विज्ञप्तिस्तु भवेन्न वा ।  
    
[२३९।११-२३९।१२]  
यदि कर्मपथं कृट्वा पुनस्तस्यानुधर्मं चेष्टेत तस्य स्यात् विज्ञप्तिरन्यथा न स्यात् ।  
    
[२३९।१२-२३९।१३]  
अथ कुतो यावदेषां प्रयोगमौलपृष्ठानां व्यवस्थानम् ।  
    
[२३९।१३-२३९।१६]  
यदा तावदिह कश्चित् पशुं हन्तुकामो मञ्चकादुत्तिष्ठति मूल्यं गृह्लाति गच्छत्यामृशति पशुं क्रीणात्यानयति पुष्णाति प्रवेशयति निहन्तुं शास्त्रमादत्ते प्रहारमेकं ददाति द्वौ वा यावन्न जीविता द्वच्यपरोपयति तावत् प्रयोगः ।  
    
[२३९।१६-२३९।१७]  
येन तु प्रहारेण जीविताद्व्यपरोपयति तत्र या विज्ञप्तिस्तत्क्षणिका वा ऽविज्ञप्तिरयं मौलः कर्मपथः ।  
    
[२३९।१७-२३९।१८]  
द्वाभ्यां हि कारणाभ्यां प्राणातिपातावद्येन स्पृश्यते प्रयोगतः मृते सति फलपरिपूरितश्च ।  
    
[२३९।१८-२३९।१९]  
तत ऊर्ध्वमविज्ञप्तिक्षणाः पृष्ठं भवन्ति ।  
    
[२३९।१९-२३९।२१]  
यावच्च तं पशुं कुष्णाति शोधयति विक्रीणीते पचति खादयत्यनुकीर्तयति वा तावदस्य विज्ञप्तिक्षणा अपि पृष्ठं भवन्ति ।  
    
[२३९।२१]  
एवमन्येष्वपि यथासम्भवं योज्यम् ।  
    
[२३९।२१-२३९।२२]  
अभिध्यादीनां नास्ति प्रयोगो न पृष्ठं सम्मुखीभावमात्रात्कर्मपथः ।  
    
[२३९।२३]  
इदमत्र वक्तव्यम् ।  
    
[२३९।२३-२३९।२४]  
किं तावत् मरणभवस्थे तस्मिन् प्राणिनि ये विज्ञप्त्यविज्ञप्ती ते कर्मपथ आहोस्विन्मृते ।  
    
[२३९।२४]  
किं चातः ।  
    
[२३९।२४-२३९।२५]  
यदि तावन्मरणभवस्थे सहमृटस्यापिओ अन्तुर्घातयितुर्वा प्राणातिपातावद्येन योगः प्राप्नोति ।  
    
[२३९।२५-२४०।०१]  
न चेष सिद्धान्तः ।  
    
[२४०।०१]  
अथ मृते ।  
    
[२४०।०१-२४०।०२]  
यदुक्तं "येन तु प्रहारेण जीविताद्वच्यपरोपयति तत्र या विज्ञप्तिस्तत्क्षणिका वा ऽविज्ञप्तिरयं मौलः कर्मपथ" इति तना वक्तव्यम् ।  
    
[२४०।०३]  
यच्चापीदं शास्त्र उक्तं "स्यात् प्राणी हतः प्राणातिपातश्चानिरुद्धः ।  
    
[२४०।०३-२४०।०६]  
स्याद्यथा हि तत्प्राणी जीविताद्व्यपरोपितो भवति प्रयोगश्चाप्रतिप्रस्रग्ध" इत्यत्र पृष्ठं प्रयोगशब्देनोक्तमिति वैभाषिकीयो ऽर्थविरोधो मौलस्यैव तदानीमनिरुद्धत्वात् ।  
    
[२४०।०६]  
यथा न दोषस्तथा ऽस्तु ।  
कथं च न दोषः ।  
    
[२४०।०६-२४०।०७]  
मौल एवात्र प्रयोगशब्देनोक्त इति ।  
    
[२४०।०७]  
विज्ञप्तिस्तर्हि तदा कथं मौलः कर्मपथो भवति ।  
    
[२४०।०७-२४०।०८]  
कथं च न भवितव्यम् ।  
    
[२४०।०८]  
असामर्थ्यत् ।  
अविज्ञप्तिरिदानीं कथं भवति ।  
    
[२४०।०८-२४०।१०]  
तस्मात् प्रयोगफलपरिपूरिकाले तदुभयं कर्मपथः स्यात् कर्मत्पथो ऽप्यन्यस्य प्रयोगः पृष्ठं च भवति ।  
    
[२४०।१०]  
प्राणातिपातस्य दशापि कर्मपथाः प्रयोगः ।  
    
[२४०।१०-२४०।१४]  
यथा च शत्रोर्वधार्थं कृत्यं समुपस्थापयन् पशुना वलिं कुर्यात् परकीयं कृत्वा दारेषु चास्य विप्रतिपद्येत तैरेव तद्घातनार्थम् अनृतपिशुनपरुषसान्तवैश्चास्य मित्रभेदं कुर्याद्यान्यस्य परित्राणाय कल्पेरन् अभिध्यां च तत्स्व कुर्यात्तत्रैव च व्यापादं तद्वधार्थं च मिथ्यादृष्टिं वृंहयेदिति ।  
    
[२४०।१४]  
एवमन्येष्वपि यथायोगं योज्यम् ।  
    
[२४०।१४-२४०।१५]  
न त्वभिध्यादयः प्रयोगा युज्यन्ते ।  
    
[२४०।१५]  
नहि चित्तोत्पादमात्रेण प्रयुक्तो भवति ।  
क्रियानारम्भात् ।  
    
[२४०।१६-२४०।१७]  
सूत्र उक्तं "प्राणातिपातो भिक्षवस्त्रिविधो लोभजो द्वेषजो मोहजो यावन्मिथ्यादृष्टि"रिति ।  
    
[२४०।१७-२४०।१८]  
तत्र कीदृशः प्राणातिपातो लोभज इत्येवमादि वक्तव्यम् ।  
    
[२४०।१८]  
नात्र सर्वेषां कर्मपथानां लोभादिभिर्निष्ठा ।  
    
[२४०।१९]  
प्रयोगस्तु त्रिमूलजः ॥ वक्क्_४।६८ ॥  
    
[२४०।२०]  
प्रयोगस्तेषामकुशलमूलत्रयाज्जात इत्यादिसमुत्थानवचनादेवमुक्तः ।  
    
[२४०।२०-२४०।२२]  
तत्र लोभजप्रणातिपातो यथा तच्छरीरावयवार्थमर्थार्थं क्रीतार्थं च प्राणिनं जीविताद्व्यपरोपयति आत्मसुहृत्परित्राणाय ।  
    
[२४०।२२]  
द्वेषजो यथा वैरनिपीडनार्थम् ।  
    
[२४०।२२-२४०।२३]  
मोहजो यथा याज्ञिकानां धर्मबुद्ध्या राज्ञां च धर्मपाठकप्रामाण्याद्धिंसताम् ।  
    
[२४०।२३-२४०।२४]  
दुष्टानां किल निग्रहं कुर्वन्तो राजानः पुण्यभाजो भवन्तीति ।  
    
[२४०।२४]  
पारसीकानां च ।  
ते ह्येवमाहुः ।  
    
[२४०।२५]  
"मातापितरौ जीर्णौ वा ग्लानौ वा हन्तव्या"विति ।  
    
[२४०।२५-२४१।०१]  
ये चान्ये ऽप्येवमाहुरहिवृश्चिकत्र्यम्वुकादयो मनुष्याणामुपघातापका हन्तव्याः मृगपशुपक्षिमहिषादयश्चोपभोगार्थत्वादिति ।  
    
[२४१।०१-२४१।०२]  
यश्च मिथ्यादृष्टिप्रवर्तितः प्राणातिपातः ।  
    
[२४१।०२-२४१।०३]  
लोभजमदत्तादानं यो येनार्थि स तद्वरति अन्यलाभसत्कारयशो ऽर्थं वा आत्मसुकृतपरित्राणाय वा ।  
    
[२४१।०३]  
द्वेषजं यद्वैरनिपीडनार्थम् ।  
    
[२४१।०३-२४१।०४]  
मोहजं यथा राज्ञां धर्मपाठकप्रामाण्यात् ।  
    
[२४१।०४-२४१।०५]  
दुष्टनिग्रहार्थं यथा ब्राह्मणा आहुः "सर्वमिदं ब्रह्मणा ब्राह्मणेभ्यो दत्तं ब्राह्मणानां दौर्बल्याद्वृष्लाः परिभुञ्जते ।  
    
[२४१।०५-२४१।०६]  
तस्मादपहरन् ब्राह्मणः सुमादत्ते स्वमेव ब्राह्मणो भुङ्क्ते स्वं वस्ते स्वं ददाति चे" ति ।  
    
[२४१।०७]  
न चैशामपरस्वसञ्ज्ञा भवति ।  
यच्च मिथ्यादृष्टिप्रवर्त्तितम् ।  
    
[२४१।०७-२४१।०८]  
लोभजः काममिथ्याचारः दारादिषु तत्संरागादब्रह्मचर्यं लाभसत्कारार्थमात्मसुहृत्परित्राणाय ।  
    
[२४१।०८-२४१।०९]  
द्वेषजो वैरनिपीडनार्थम् ।  
    
[२४१।०९]  
मोहजो यथा पारसीकानां मात्रादिगमनं गोसवे च यज्ञे ।  
    
[२४१।१०]  
योथोक्तं "ब्राह्मणो गोसवेनेष्ट्या संवत्सरगोव्रती भवति ।  
    
[२४१।१०-२४१।११]  
उपहा उदकं चूषति तृणानि च्छिनत्ति उपैति मातरमुपस्वसारमुप सगोत्रा"मिति ।  
    
[२४१।११-२४१।१२]  
ये चाहु "रुदूखलपुण्यफलपक्वान्नतीर्थमार्गप्रख्यो मातृग्राम" इति ।  
    
[२४१।१२-२४१।१३]  
मृषावादादयो लोभजा द्वेषजाश्चपूर्ववत् ।  
    
[२४१।१३]  
मोहजो मृषावादो यथाह ।  
    
[२४१।१४-२४१।१७]  
"न नर्मयुक्तमनृतं हि नास्ति   
न स्त्रीषु राजन्न विवाहकाले ।  
प्राणात्यये सर्वधनापहारे   
पञ्चानृतान्याहुरपातकानी"ति ।  
    
[२४१।१८]  
यष्च मिथ्यादृष्टिप्रवर्तितो मृषावादः ।  
पैशुन्यादयस्तु मिथ्यादृष्टिप्रवर्तिता मोहजाः ।  
[२४१।१९]  
यष्चच वेदाद्यसच्छास्त्रप्रलापः ।  
    
[२४१।२०]  
अभिध्यादयः कथं लोभजाः ।  
    
[२४१।२१]  
तदनन्तरसम्भूतेरभिध्याद्यास्त्रिमूलजाः ।  
    
[२४१।२२]  
लोभादनन्तरमुत्पन्ना लोभजाः द्वेषादनन्तरं द्वेषजा मोहादनन्तरं मोहजाः ।  
    
[२४१।२२-२४१।२३]  
उक्ता कुशलाः कर्मपथाः ।  
    
[२४१।२४]  
कुशलाः कथमित्याह   
    
[२४१।२५]  
कुशलाः सप्रयोगान्ता अलोभद्वेषमोहजाः ॥ वक्क्_४।६९ ॥  
    
[२४१।२६]  
सप्रयोगपृष्ठाः कुशलाः कर्मपथा अलोभद्वेषमोहजाः ।  
    
[२४१।२६-२४१।२७]  
कुषलचित्तसमुत्थितत्वात् ।  
    
[२४१।२७-२४२।०१]  
तस्य च अवश्य मलोभादिभिः सम्प्रयोगात् तत्राकुशल कर्मपथप्रयोगाद्विरतिः कुशलकर्मपथप्रयोगः ।  
    
[२४२।०१]  
मौलाद्विरतिः मौलः ।  
    
[२४२।०१-२४२।०२]  
पृष्ठाद् विरतिः पृष्ठः ।  
    
[२४२।०२-२४२।०३]  
तद्यथा श्रामणेर उपसम्पाद्यमानो नानावासं प्रविशति भिक्षून्वन्दते उपाध्यायं याचते यावदेकं कर्मवाचनं क्रियते द्वितीयं च ।  
    
[२४२।०३]  
अयं प्रयोगः ।  
    
[२४२।०३-२४२।०४]  
तृतीय कर्मवाचने या विज्ञप्तिस्तत्क्षणिका चाविज्ञप्तिरयं मौलः कर्मपथः ।  
    
[२४२।०४-२४२।०५]  
तत ऊर्ध्वं यावन्निश्रया आरोच्यन्ते तदधिष्ठानं च विज्ञपयति अविज्ञप्तिच यावदतुवर्तते इदं पृष्ठम् ।  
    
[२४२।०६]  
यदुक्तं "न सर्वेषां कर्मपथानां लोभादिभिर्निष्ठे"त्यथ कस्य केन निष्ठा ।  
    
[२४२।०७]  
वधव्यापादपारुष्यनिष्ठा द्वेषेण   
    
[२४२।०८]  
एषां प्राणातिपातव्यापादपारुष्पाणां द्वेषेण समाप्तिः ।  
    
[२४२।०८-२४२।०९]  
परित्यागपरुषचित्तसम्मुखी भावात् ।  
    
[२४२।१०]  
लोभतः ।  
    
[२४२।११]  
परस्त्रीगमनाभिध्या ऽदत्तादानसमापनम् ॥ वक्क्_४।७० ॥  
    
[२४२।१२]  
लोभेन काममिथ्याचाराभिध्या ऽदत्तादानानां समाप्तिः ।  
    
[२४२।१३]  
मिथ्यादृष्टेस्तु मोहेन   
    
[२४२।१४]  
अधिमात्रभूतो हि तां निष्ठापयति ।  
    
[२४२।१५]  
शेषाणां त्रिभिरिष्यते ।  
    
[२४२।१६]  
के पुनः शेषाः ।  
मृषावादपैशुन्यसम्भिन्नप्रलापाः ।  
    
[२४२।१६-२४२।१७]  
एषां त्रिभिरपि निष्ठा लोभेन द्वेषेण मोहेन वा   
    
[२४२।१८-२४२।१९]  
य एते कर्मपथाश्चतुर्भिः काण्डैरुक्तास्त्रयस्त्रय एकस्त्रयश्च एषां यथाक्रमं   
    
[२४२।२०]  
सत्त्वभोगावधिष्ठानं नामरूपं च नाम च ॥ वक्क्_४।७१ ॥  
    
[२४२।२१]  
सत्त्वाधिष्ठाना वधादयः ।  
भोगाधिष्ठानां परस्त्रीगमनादयः ।  
    
[२४२।२१-२४२।२२]  
नामरूपाधिष्ठामिथ्यादृष्टिः ।  
    
[२४२।२२]  
नामकायाधिष्ठाना मृषावादादयः ।  
    
[२४२।२३-२४२।२४]  
यः परं मरणान्नियमय्य समं तेन पूर्वं वा म्रियते किमस्य मौलः कर्मपथो भवत्युताहो न ।  
    
[२४२।२५]  
समं प्राक् च मृतस्यास्ति न मौलः   
    
[२४२।२६-२४२।२७]  
अत एवोच्यते "स्यात् प्रयोगं कुर्यात् फलं च परिपूरयेन्न च प्राणातिपातावद्येन स्पृश्यते ।  
    
[२४२।२७]  
आह ।  
    
[२४२।२७-२४३।०२]  
स्यात् यथापि तद्व्यपरोपवः पूर्वं सह वा कालं कुर्या"दिति किं पुनस्तत्कारणम् नहि वध्ये जीवति हन्तुः प्राणातिपातावद्येनास्ति योगो नापि सहमृतस्य हन्तुः ।  
    
[२४३।०३]  
अन्याश्रयोदयात् ।  
    
[२४३।०४]  
थेनाश्रयेण तत्प्रयोगः कृतः स उच्छिन्नो ऽन्य एवाश्रयो निकायसभागभिन्न उत्पन्नः ।  
    
[२४३।०५]  
तस्य प्रयोक्तृत्वात् कर्मपथेन योगो न युक्तः ।  
    
[२४३।०५-२४३।०६]  
यत्सेनापातमृगयावस्कन्धेषु परेषां वधार्थं बहवः समग्राः पतन्त्येकश्च प्राणातिपातं करोति कस्तेन समन्वागतो भवति ।  
    
[२४३।०७]  
सेनादिष्वेककार्यत्वात् सर्वे कत्तृवदन्विताः ॥ वक्क्_४।७२ ॥  
    
[२४३।०८]  
यथैव हि कर्त्ता तथा सर्वे समन्वागता भवन्त्येककार्यत्वात् ।  
    
[२४३।०८-२४३।०९]  
अर्थतो हि ते ऽयोन्यं पयोक्तारो भवन्ति ।  
    
[२४३।०९-२४३।११]  
यस्तर्हि बलान्नीयते सोऽपि समन्वागतो भवत्यन्यत्र य एवं नश्चित्य यायात् यावज्जीवितहेतोरपि प्राणिनं न हनिष्यामीति ।  
    
[२४३।१२-२४३।१३]  
कियता पुनः प्राणातिपातं स्वयं कुर्वतः कर्मपथो भवति कियता यावन्मिथ्यादृष्टिः कर्मपथः इति लक्षणं वक्तव्यं तदुच्यते ।  
    
[२४३।१४]  
प्राणातिपातः सञ्चिन्त्य परस्याभ्रान्तिमारणम् ।  
    
[२४३।१५]  
यदि मारयिष्याम्येनमिति सञ्ज्ञाय परं मारयति तमेव च मारयति नान्यं भ्रमित्वा ।  
    
[२४३।१६]  
इयता प्राणातिपातो भवति ।  
    
[२४३।१६-२४३।१७]  
यस्तर्हि सन्दिग्धो मारयति किमयं प्राणी न प्राणीति स एवान्यो वेति सो ऽप्यवश्यमेतं निश्चयं लब्ध्वा तत्र प्रहरति ।  
    
[२४३।१७-२४३।१८]  
यो ऽस्तु सो ऽस्त्विति कृतमेवानेन त्यागचित्तं भवति ।  
    
[२४३।१८]  
कथं क्षणिकेषु स्कन्धेषु प्राणातिपातो भवति ।  
    
[२४३।१९]  
प्राणो नाम वायुः कायचित्तसन्निश्रितो वर्तते ।  
तमभिपातयति ।  
    
[२४३।१९-२४३।२०]  
यथा प्रदीपं निरोधयति घण्टास्वनं वा ।  
    
[२४३।२०]  
जीवितेन्द्रियं वा प्राणास्तन्निरोधयति ।  
    
[२४३।२०-२४३।२१]  
यद्येकस्यापि जीवितक्षणस्योत्पद्यमानस्यान्तरायं करोति प्राणातिपातावद्येन स्पृश्यते नान्यथा ।  
    
[२४३।२२]  
कस्य तज्जीवितं यस्तदभावान्मृतो भवति ।  
    
[२४३।२२-२४३।२३]  
कस्येति षष्ठीं पुद्गलवादे विचारयिष्यामः ।  
    
[२४३।२३]  
उक्तं तु भगवता   
    
[२४३।२४-२४३।२५]  
"आयुरुष्मा ऽथ विज्ञानं यदा कायं जहत्यमी ।  
अपविद्धस्तदा शेते यथा काष्ठमचेतन" ॥ इति ।  
    
[२४३।२६]  
तस्मात्सेन्द्रियः कायो जीवतीत्युच्यते अनिन्द्रियो मृत इति ।  
    
[२४३।२६-२४३।२७]  
अबुद्धिपूर्वादपि प्राणिवधात् कर्तुरधर्मो यथा ऽग्निसंयोगाद्दाह इति निर्ग्रन्थाः ।  
    
[२४३।२७-२४४।०१]  
तेषां परदारदर्शने ऽप्येष प्रसङ्गः ।  
    
[२४४।०१-२४४।०३]  
निर्ग्रन्थशिरोलुञ्चने च कष्टतपोदेशने च शास्तुः तद्विसूचिकामरणे च दातुर्वैद्यानां चातुरपीडने मरणे च मातृगभस्थयोश्चान्योन्यं दुःखनिमित्तत्वात् ।  
    
[२४४।०३]  
वध्यस्यापि च तत्क्रियासम्बन्धादग्निस्वाश्रयदाहवत् ।  
    
[२४४।०३-२४४।०४]  
कार्यतश्चाप्रसङ्गस्तदसम्बन्धात् ।  
    
[२४४।०४]  
परेणाग्निम् स्पर्शयतस्तेनादाहवत् ।  
    
[२४४।०४-२४४।०५]  
अचेतनानां च काष्ठादीनां गृहपाते प्राणिवधात् पापप्रसङ्गो न वा दृष्टान्तमात्रात्सिद्धिरिति ।  
    
[२४४।०६]  
उक्तः प्राणातिपातः ।  
    
[२४४।०७]  
अदत्तादानमन्यस्वस्वीक्रिया बलचौर्यतः ॥ वक्क्_४।७३ ॥  
    
[२४४।०८]  
अभ्रान्त्येति वर्तते ।  
    
[२४४।०८-२४४।०९]  
यदि बलाद्वा चौर्येण वा परस्वं स्वीकरोति यत्रैव च बलचौर्याभिप्रायेणान्यत्र सञ्ज्ञाविभ्रमात् इयता ऽदत्तादानं भवति ।  
    
[२४४।०९-२४४।१०]  
स्तूपादपहरतो बुद्धाद दत्तादानम् ।  
    
[२४४।१०]  
सर्वं हि तद्भगवता परिनिर्वाणकाले परिगृथीतमिति ।  
    
[२४४।१०-२४४।११]  
येषां सम्रक्ष्यमित्यपरे ।  
    
[२४४।११-२४४।१२]  
अस्वामिकं च निधिमुद्धरतो विषयस्वामिकात् परिवर्तकं हरतः कृते कर्मणि सीमाप्राप्तेभ्यः अकृते सर्वबुद्धशैक्ष्येभ्यः ।  
    
[२४४।१३]  
अगम्यगमनं काममिथ्याचारश्चतुर्विधः ।  
    
[२४४।१४]  
चतुष्प्रकारमगम्यगमनं काममिथ्याचारः ।  
    
[२४४।१४-२४४।१५]  
अगम्यां गच्छति परपरिगृहीतां वा मातरं दुहितरं वा मातृपितृसम्बन्धिनीं वा ।  
    
[२४४।१५-२४४।१६]  
अनङ्गे वा गच्छति स्वामपि भार्याम् अपाने मुखे वा ।  
    
[२४४।१६]  
अदेशे वा गच्छति प्रकाशे चैत्ये विहारे वा ।  
    
[२४४।१७]  
अकाले वा गच्छति ।  
कः पुनः अकालः ।  
    
[२४४।१७-२४४।१८]  
गर्भिणीं वा गच्छति पाययन्तीं वा सनियमां वा ।  
    
[२४४।१८]  
यदि भर्तुरनुज्ञया सनियमा भवतीत्येके ।  
अभ्रान्त्येति वर्तते ।  
    
[२४४।१८-२४४।१९]  
यदि स्वसञ्ज्ञी परस्त्रियं यायात् न स्यात् कर्मपथः ।  
    
[२४४।१९-२४४।२०]  
यद्यन्यः परस्त्रीसञ्ज्ञया ऽन्यामभिगच्छेत् परदारप्रयोगाद्वस्तुपरिभोगाच्च स्यादित्येके ।  
[२४४।२०-२४४।२१]  
अन्यत्र प्रयोगान्न स्यात् प्राणाति पातवदित्यपरे ।  
    
[२४४।२१]  
भिक्षुणीं गच्छतः कस्यान्तिकात् काममिथ्याचारः ।  
    
[२४४।२१-२४४।२२]  
विषयस्वामिनः ।  
    
[२४४।२२]  
तस्य हि तन्न मर्षणीयम् ।  
तस्यापि सनियमा स्वभार्येव तु सा न गम्या ।  
    
[२४४।२३]  
कुमारीं गच्छतो यस्य निसृष्टा नो चेद्यस्य रक्षा ऽन्ततो राज्ञः ।  
    
[२४४।२४]  
अन्यथासञ्ज्ञिनो वाक्यमर्थाभिज्ञे मृषावचः ॥ वक्क्_४।७४ ॥  
    
[२४४।२५-२४५।०१]  
यदि यमर्थं ब्रवीति तस्मिन्नन्यथासञ्ज्ञी भवति यं चाधिकृत्य ब्रवीति स तस्य वाक्यस्यार्थाभिज्ञो भवति तद्वाक्यं मृषावादः ।  
    
[२४५।०१]  
अनभिज्ञे किं स्यात् ।  
    
[२४५।०१-२४५।०२]  
सम्भिन्नप्रलापः स्यात् ।  
    
[२४५।०२]  
वाक्यमित्युच्यते ।  
    
[२४५।०२-२४५।०३]  
कदाचिच्च बहवो वर्णा वाक्यं भवन्तीति कतमः तत्र कर्मपथः ।  
    
[२४५।०३]  
पश्चिमः सहाविज्ञप्त्या यत्र चार्थाभिज्ञो भवति ।  
पूर्वे तु वर्णाः प्रयोगः ।  
    
[२४५।०४]  
अर्थाभिज्ञ इत्युच्यते ।  
    
[२४५।०४-२४५।०५]  
कि तावदभिज्ञातार्थे श्रोतरि आहोस्वित् अभिज्ञातुं समर्थे ।  
    
[२४५।०५]  
किं चातः ।  
    
[२४५।०५-२४५।०६]  
यद्यभिज्ञातार्थे मनोविज्ञानविषयत्वाद्वाक्यार्थस्य श्रोत्रविज्ञानेन सह निरोधाच्च वाग्विज्ञप्तेरविज्ञप्तिरेव स्यात् कर्मपथः ।  
    
[२४५।०६-२४५।०७]  
अथाभिज्ञातुं समर्थे ।  
    
[२४५।०७]  
एवं दोषो न भवति ।  
    
[२४५।०७-२४५।०८]  
कथं चाभिज्ञातुं समर्थो ऽप्युत्पन्नभाव उत्पन्ने श्रोत्रविज्ञाने ।  
    
[२४५।०८]  
यथा न दोषस्तथा ऽस्तु ।  
    
[२४५।०९]  
षोदश व्यवहाराः सूत्र उक्ताः ।  
    
[२४५।०९-२४५।११]  
"अदृष्टे दृष्टवादिता अश्रुते ऽमते ऽविज्ञाते विज्ञातवादिता दृष्टे अदृष्टवादिता यावद् विज्ञाते ऽविज्ञातवादिता इतीमे ऽनार्या अष्टौ व्यवहाराः ।  
    
[२४५।११-२४५।१२]  
दृष्टे दृष्टवादिता यावद्विज्ञाते विज्ञातवादिता अदृष्ट् ऽदृष्टवादिता यावदविज्ञाते अविज्ञातवादिता इतीमे आर्या अष्टौ व्यवहाराः ।  
    
[२४५।१२-२४५।१३]  
तत्रैषां दृष्टश्रुतमतविज्ञातानां किं लक्षणम् ।  
    
[२४५।१४-२४५।१५]  
चक्षुः श्रोत्रमनश्चित्तैरनुभूतं त्रिभिश्च यत् ।  
तद्दृष्टश्रुतविज्ञातं मतं चोक्तं यथाक्रमम् ॥ वक्क्_४।७५ ॥  
    
[२४५।१६]  
यच्चक्षुर्विज्ञानेनानुभूतं तद्दृष्टमित्युक्तम् ।  
यच्छ्रोत्रविज्ञानेन तच्छ्रुतम् ।  
    
[२४५।१६-२४५।१७]  
यन्मनो विज्ञानेन तत् विज्ञातम् ।  
    
[२४५।१७]  
यत् घ्राणजिह्वाकायविज्ञानैस्तन्मतम् ।  
किं कारणम् ।  
    
[२४५।१८]  
गन्धरसस्प्रष्टव्यान्यव्याकृतत्वान्मृतकल्पानि ।  
अत एतेषु मताख्येति वैभाषिकाः ।  
    
[२४५।१९]  
किमत्र ज्ञापकम् ।  
सूत्रं युक्तिश्च ।  
    
[२४५।१९-२४५।२१]  
सूत्रं तावत् "तत्किं मन्यसे माहकीमातः यानि त्वया चक्षुषा रूपाणि न दृष्टानि न दृष्टपूर्वाणि न पश्यसि नापि ते एवं भवति पश्येयमिति ।  
    
[२४५।२१-२४५।२२]  
अपि नु ते तन्निदानमुत्पन्नश्छन्दो वा रागो वा स्नेहो वा येन वा आलयो वा नीयतिरध्यवसानं वा ।  
    
[२४५।२२]  
नो भदन्त ।  
    
[२४५।२२-२४५।२४]  
ये त्वया श्रोत्रेण शब्दा न श्रुता न श्रुतपूर्वा विस्तरेण यावन्मनसा धर्मा न विज्ञाता विस्तरेण यावन्नो भदन्त ।  
    
[२४५।२४-२४५।२५]  
अत्र च ते माहकीमातर्दृष्टे दृष्टमात्रं भविष्यति श्रुते मते विज्ञाते विज्ञातपात्रमित्यु"क्तम् ।  
    
[२४५।२५-२४५।२६]  
अतस्त्रिषु विषयेषु दृष्टश्रुतविज्ञातशब्दापदेशाद्गन्धादिषु मताख्या अम्यते ।  
    
[२४५।२६-२४५।२७]  
अत एवं चानिष्यमाणे दृष्टादिभावबाह्यत्वात् गन्धादिषु व्यवहारो न स्यादित्येषा युक्तिः ।  
    
[२४५।२७]  
सूत्रं तावज्ज्ञापकमन्यार्थत्वात् ।  
    
[२४५।२७-२४५।२८]  
न ह्यत्र सूत्रे भगवान् व्यवहारानां लक्षाणं शास्ति स्म ।  
    
[२४५।२८]  
किं तर्हि ।  
    
[२४५।२८-२४६।०१]  
अत्र च ते षड्विधे विषये चतुर्षु व्यवहारेषु दृष्टादिव्यवहारमात्रं भविष्यति न प्रियाप्रियनिमित्ताध्यारोप इत्ययमत्र सूत्रार्थो दृश्यते ।  
    
[२४६।०१]  
किं पुनर्डृष्टं किं च यावद्विज्ञातम् ।  
केचित्तावदाहुः ।  
    
[२४६।०१-२४६।०२]  
"यत् पञ्चभिरिन्द्रियैः प्रत्यक्षं तद्दृष्टम् ।  
    
[२४६।०२]  
यत् परत आगमितं तच्छ्रुतम् ।  
    
[२४६।०२-२४६।०३]  
यत् स्वयं युक्त्यनुमानतो रुचितं तन्मतम् ।  
    
[२४६।०३-२४६।०४]  
यन्मनःप्रत्यक्षभावेनाधिष्टितं प्रत्यात्मवेद्यं तद्विज्ञातमि"ति ।  
    
[२४६।०४]  
एते च पञ्च विषयाः प्रत्येकं दृष्टा इति वा कृत्वा व्यवह्रिल्यन्ते ।  
    
[२४६।०५]  
श्रुता मता विज्ञाता इति वा ।  
    
[२४६।०५-२४६।०६]  
षष्ठो ऽन्यत्र दृष्टादिति नास्ति गन्धादिषु व्यवहाराभावप्रसङ्गः ।  
    
[२४६।०६]  
तस्माद्युक्तिंरप्येषा युक्तिर्न भवति ।  
    
[२४६।०६-२४६।०७]  
पूर्वाचार्या एवमाहुः ।  
    
[२४६।०७]  
यद् दृष्टं यत् प्रत्यक्षीकृतं चक्षुषा ।  
श्रुतं यच् छ्रोत्रेण परतश्चाखरितम् ।  
    
[२४६।०८]  
मतं यत् स्वयं चिन्तितम् ।  
विज्ञातं यत् प्रत्यात्मप्रतिसंवेदितमधिगतं चोत्पन्नम् ।  
    
[२४६।०९]  
प्रसङ्गेन शास्त्रं प्रवर्तयताम् ।  
यः कायेनान्यथात्वं प्राप्येत्स्यान्मृषावादः ।  
    
[२४६।१०]  
स्यात् ।  
अत एवोच्यते ।  
"स्यिआन्न कायेन पराक्रमेत प्राणातिपातावद्येन च स्पृश्येत ।  
    
[२४६।११]  
स्याद्वाचा पराक्रमेत स्यान्न वाचा पराक्रमेत मृषावादावद्येन च स्पृश्येत ।  
    
[२४६।११-२४६।१२]  
स्यात् कायेन पराक्रमेत स्यान्न कायेन न वाचा पराक्रक्मेत उभयावद्येन च स्पृश्येत ।  
    
[२४६।१३]  
स्यात् ऋशीणां मनःप्रदोषेण पोषधनिदर्शनं चात्रे"ति ।  
    
[२४६।१३-२४६।१४]  
यद्युभयथा ऽपि न पराक्रमेत न चाविज्ञप्तिकास्त्यविज्ञप्तिः कामावचरी कथं तयोः कर्मपथः सिद्ध्यति ।  
    
[२४६।१५]  
कर्तव्यो ऽत्र यत्नः ।  
गतो मृषावादः ।  
    
[२४६।१६]  
पैशुन्यं क्लिष्टचित्तस्य वचनं परभेदने ।  
    
[२४६।१७]  
यत् क्लिष्टचित्तस्य परेषां भेदाय वचनमप्रीतये तत् पैशुन्यम् ।  
    
[२४६।१७-२४६।१८]  
अर्थभिज्ञ इति वर्तते अभ्रान्त्येति च ।  
    
[२४६।१९]  
पारुष्यमप्रियं   
    
[२४६।२०]  
वचनत् ।  
क्लिष्टचित्तस्येति वर्तते ।  
अर्थाभिज्ञे अभ्रान्त्येति च ।  
    
[२४६।२०-२४६।२२]  
यत् क्लिष्टचित्तस्य परेषामप्रियवचनमर्थाभिज्ञे तत्रैव च यत् विवक्षितं तत् पारुष्यम् ।  
    
[२४६।२३]  
सर्वं क्लिष्टं भिन्न प्रलापिता ॥ वक्क्_४।७६ ॥  
    
[२४६।२४]  
वाक्यमित्यधिकारो वर्तते ।  
सर्वं क्लिष्टं वचनं सम्भिन्नप्रलापः ।  
    
[२४६।२४-२४६।२५]  
सैव सम्भिन्नप्रलापिता ।  
    
[२४६।२५]  
तद्योगेन हि सम्भिन्नप्रलापी भवति ।  
    
[२४७।०१]  
अतो ऽन्यत् क्लिष्टमित्यन्ये   
    
[२४७।०२]  
अतो मृषावादादिकाद्वाक्कर्मणो यदन्यत् क्लिष्टं वचनं तत्सम्भिन्नप्रलाप इत्यपरे ।  
    
[२४७।०३]  
लपनागीतनाट्यवत् ।  
    
[२४७।०४]  
कुशास्त्रवच्च   
    
[२४७।०५-२४७।०६]  
तद्यथा भिक्षुर्मिथ्याजीवी लपनां करोति रक्ताश्च केचित् गायन्ति नाटच्ये च नटाः परेषां रञ्जनार्थं प्रलपन्ति ।  
    
[२४७।०६]  
कुक्शास्त्राणि च तद्दृष्टयो ऽपि गदन्ति ।  
    
[२४७।०६-२४७।०७]  
एवं परिदेवसङ्गणिकादिकमपि यदन्यन्मृषावादादिभ्यः क्लिष्टं वाक्कर्म तत्सम्भिन्नप्रलापः ।  
    
[२४७।०७-२४७।०८]  
कथं चक्रवर्तिकाले गीतं चास्ति न च सम्भिन्नप्रलापः ।  
    
[२४७।०८-२४७।०९]  
नैष्क्रम्योपसंहितानि हि तदानीं गियन्ते स्म न ग्राम्यरसोपसंहितानि ।  
    
[२४७।०९-२४७।१०]  
तदाप्यावाहविवाहद्यभिलापसद्भावादस्ति सम्भिन्नप्रलापो न कर्मपथ इत्यपरे ।  
    
[२४७।११]  
अभिध्या तु परस्वविषमस्पृहा ॥ वक्क्_४।७७ ॥  
    
[२४७।१२-२४७।१३]  
अहो वत यत् परेषां तन्मम स्यादिति परस्वेभ्यो या विषमेणान्यायेन स्पृहा स्वीकरनेच्छा बलाद्वा चोपायाद्वा सा ऽभिध्या कर्मपथः ।  
    
[२४७।१३-२४७।१४]  
सर्वैव कामावचरी तृष्णाभिध्येत्यपरे ।  
    
[२४७।१४-२४७।१५]  
तथा हि निवरणाधिकारे कामच्छन्दमधिकृत्योक्तं सूत्रे "सो ऽभिध्यां लोके प्रहाये" त्येवमादि ।  
    
[२४७।१५-२४७।१६]  
यद्यपि सर्वाभिध्या नतु सर्वा कर्मपथ औदारिकदुष्चरितसङ्ग्रहादित्यपरे ।  
    
[२४७।१६-२४७।१७  
मा भूच्चक्रवर्तिनामप्युत्तरकौरवानां पाभिध्या कर्मपथ इति ।  
    
[२४७।१८]  
व्यापादः सत्त्वविद्वेषः   
    
[२४७।१९]  
सत्त्वेषु विद्वेषो व्यापादः परपीडाकारप्रवृत्तः ।  
    
[२४७।२०]  
नास्तिदृष्टिः शुभाशुभे ।  
    
[२४७।२१]  
मिथ्यादृष्टिः   
    
[२४७।२२]  
शुभे चाशुभे च कर्मणि या नास्तीति दृष्टिः सा मिथ्यादृष्टिः ।  
    
[२४७।२२-२४७।२४]  
तद्यथा "नास्ति दत्तं नास्तीष्टं नास्ति हुतं नास्ति सुचरितं नास्ति दुश्चरितमित्येवमादि यावन्न सन्ति लोके ऽहन्त" इति ।  
    
[२४७।२४-२४७।२५]  
सैषा साकल्येन कर्मफलार्यापवादिका मिथ्यादृष्टिर्भवति ।  
    
[२४७।२५]  
आदिमात्रं तु श्लोके दर्शितम् ।  
एवंलक्षणा एते दश कर्मपथाः ।  
    
[२४८।०१]  
कर्मपथा इति कोऽर्थः ।  
    
[२४८।०२]  
त्रयो ह्यत्र पन्थानः सप्त कर्म च ॥ वक्क्_४।७८ ॥  
    
[२४८।०३]  
अभिध्यादयो हि त्रयः कर्मणः पन्थान इति कर्मपथाः ।  
    
[२४८।०३-२४८।०४]  
तत्सम्प्रयोगिणी हि चेतना तेषां वाहेन वहति तेषां गत्या गच्छति ।  
    
[२४८।०४]  
तद्वशेन तथाभिसंस्करणात् ।  
    
[२४८।०४-२४८।०६]  
सप्त तु प्राणातिपातादयः कर्म च कायवाक्कर्मत्वात् कर्मणश्च पन्थान इति कर्मपथास्तत्समुत्थानचेतनायास्तानधिष्ठाय प्रवृत्तेरिति ।  
    
[२४८।०६]  
कर्मपथाश्चकर्म च कर्मपथाश्चेति कर्मपथाः ।  
    
[२४८।०७]  
असरूपाणामप्येकशेषसिद्धेः ।  
    
[२४८।०७-२४८।०८]  
एवमनभिध्यादयः प्राणातिपातविरत्यादयश्च ज्ञेयाः ।  
    
[२४८।०८-२४८।०९]  
प्रयोगपृष्टानि कर्माणि कर्मपथाः यस्मात्तदर्थं तन्मूलिका च तेषां प्रवृत्तिः ।  
    
[२४८।०९-२४८।०९-]  
यथौदारिकं च ग्रहणादित्युक्तं प्राक् ।  
    
[२४८।०९-२४८।१०]  
येषां चोत्कर्षापकर्षेणाध्यात्मिकबाह्यानां भावानामुत्कर्षापकर्षौ लोके भवतः ।  
    
[२४८।१०-२४८।११]  
ये तर्हि दार्ष्टान्तिका अभिध्यादीनेव मनस्कर्मेच्छन्ति तेषां ते कथं कर्मपथाः ।  
    
[२४८।११]  
त एव हि प्रष्टव्याः ।  
    
[२४८।१२]  
अपि तु शक्यं वक्तुं कर्म च ते पन्थानश्च सुगतिदुर्गतीनामिति कर्मपथाः ।  
    
[२४८।१२-२४८।१३]  
इतरेतरावाहनाद्वा ।  
    
[२४८।१३-२४८।१४]  
य एते दशाकुशलाः कर्मपथाः सर्वे एते कुशलानां कर्मणां समुदाचारविरोधिनः ।  
    
[२४८।१५]  
मूलच्छेदस्त्वसद्दृष्ट्या   
    
[२४८।१६]  
कुशलमूलच्छेदस्तु मिथ्यादृष्ट्या भवत्यधिमात्रपरिपूर्णया ।  
    
[२४८।१६-२४८।१७]  
यत्तर्हि शास्त्र उक्तं "कतमान्यधिमात्राण्यकुशलमूलानि ।  
    
[२४८।१७-२४८।१८]  
यैरकुशलमूलैः कुशलमूलानि समुच्छिनत्ति कामवैराग्यं चानुप्राप्नुवन् यानि तत्प्रथमत उपलिखती"ति ।  
    
[२४८।१८-२४८।२०]  
अकुशलमूलाध्याहृतत्वात् मिथ्यादृष्टेस्तेष्वेव तत्कर्मापदेश एष क्रियते तद्यथाग्निरेव ग्रामं दहनि चौरास्तु तस्याध्याहारका इति चौरैर्ग्रामो दग्ध इत्युच्यते ।  
    
[२४८।२१]  
कतमेषां कुशलमूलानां समुच्छेदो भवति ।  
    
[२४८।२२]  
कामाप्तोत्पत्तिलाभिनाम् ।  
    
[२४८।२३]  
कामावचराणि कुशलमूलानि समुछिद्यन्ते ।  
    
[२४८।२३-२४८।२४]  
रूपारूप्यावचरैरसमन्वागतत्वात् ।  
    
[२४८।२४]  
प्रज्ञप्तिभाष्यं तर्हि कथं नीयते ।  
    
[२४८।२४-२४८।२५]  
"इयता ऽनेन पुद्गलेन त्रैधातुकानि कुशलमूलालि समुच्छिन्नानि भवन्ती"ति ।  
    
[२४८।२५-२४९।०१]  
तत्प्राप्तिदूरीकरणमभिसन्धायैतदुक्तम् ।  
    
[२४९।०१]  
सन्ततेस्तदभाजनत्वापादनात् ।  
    
[२४९।०१-२४९।०२]  
उपपत्तिप्रतिलाभिकान्येव च समुच्छिद्यन्ते ।  
    
[२४९।०२]  
प्रायोगिकेभ्यः पूर्वं परिहीणत्वात् ।  
    
[२४९।०२-२४९।०३]  
किमालम्बनया मिथ्यादृष्ट्या समुच्छिद्यन्ते   
    
[२४९।०४]  
फलहेत्वपवादिन्या   
    
[२४९।०५-२४९।०६]  
या च हेतुमपवदते नास्ति सुचरितं नास्ति दुश्चरितमिति या च फलं नास्ति सुचरितदुश्चरितानां कर्मणां फलविपाक इति ।  
    
[२४९।०६-२४९।०७]  
आनन्तर्यविमुक्तिमार्गस्थानीये एते इत्यपरे ।  
    
[२४९।०७-२४९।०८]  
सास्रवालम्बनयैव नानास्रवालम्बनया सभागधात्वालम्बनयैव च न विसभागधात्वालम्बनया ।  
    
[२४९।०८]  
सम्प्रयोगमात्रानुशायित्वेन दुर्बलत्वादित्येके ।  
    
[२४९।०८-२४९।०९]  
एवं तु वर्णयन्ति ।  
    
[२४९।१०]  
सर्वथा   
    
[२४९।११]  
नवप्रकाराण्यपि कुशलमूलानि सकृत्समुच्छिद्यन्ते ।  
दर्शनप्रहातव्यवदित्येके ।  
    
[२४९।११-२४९।१२]  
एवं तु वर्णयन्ति ।  
    
[२४९।१३]  
क्रमशः   
    
[२४९।१४]  
नवप्रकारया मिथ्यादृष्ट्या नवप्रकाराणि कुशलमूलानि समुच्छिद्यन्ते ।  
    
[२४९।१४-२४९।१५]  
भावना हेयक्लेशवत् यावदधिमात्राधिमात्रया मृदुमृदूनीति ।  
    
[२४९।१५-२४९।१६]  
एवमयं ग्रन्थः पालितो भवति ।  
    
[२४९।१६]  
"कतमान्यणुसहगतानि कुशलमूलानि ।  
आह ।  
    
[२४९।१६-२४९।१८]  
यैरकुशलमूलैः कुशलानि समुच्छिन्नानि सर्वपश्चात् विजहाति यैः विकीर्णैः समुच्छिन्न कुशलमूल इति सङ्ख्यां गच्छती"ति ।  
    
[२४९।१८]  
अस्य तर्हि ग्रन्थस्य को नयः ।  
    
[२४९।१८-२४९।१९]  
"कतमान्यधिम्मात्राधिमात्राण्यकुशलमूलानि ।  
    
[२४९।१९-२४९।२०]  
यैरकुक्शलमूलैः कुशलमूलानि समुच्छिनत्ती"ति ।  
    
[२४९।२०]  
समाप्तिमेतत् सन्धायोक्तम् ।  
तैनिरवशेषच्छेदात् ।  
    
[२४९।२०-२४९।२१]  
एको ऽपि हि प्रकार स्तेषामसमुच्छिन्नः सर्वेषां पुनरुत्पत्तौ हेतुः स्यादिति ।  
    
[२४९।२१-२४९।२२]  
दर्शनमार्गवदभ्युत्थानेन च्छिनत्तीत्येके ।  
    
[२४९।२२]  
एवं तु वर्णयन्त्युभयथेति ।  
    
[२४९।२२-२४९।२३]  
पूर्वं संवरं विजहाति पश्चात् कुशलमूलानि समुच्छिनत्तीत्येके ।  
    
[२४९।२३]  
एवं तु वर्णयन्ति ।  
    
[२४९।२३-२४९।२४]  
यस्य चित्तस्य फलसंवरस्तत्त्यागात्तस्य त्याग इति ।  
    
[२४९।२४]  
अथ कुशलमूलानि समुच्छिद्यन्ते   
    
[२४९।२५]  
नृषु ॥ वक्क्_४।७९ ॥  
    
[२४९।२६]  
मनुष्येष्वेव नापायेषु ।  
क्लिष्टाक्लिष्टयोः प्रज्ञयोरदृढत्वात् ।  
    
[२४९।२६-२४९।२७]  
न देवेषु कर्मफल प्रत्यक्षत्वात् ।  
    
[२४९।२७]  
त्रिषु द्वीपेषु नोत्तरकुरौ ।  
अपापाशयत्वात् जम्बूद्वीप एवेत्यपरे ।  
    
[२४९।२८]  
तेषामयं ग्रन्थो विरुध्यते ।  
"जाम्बूद्वीपकः सर्वाल्पैरष्टाभिरिन्द्रियैः समन्वागतः ।  
    
[२५०।०१]  
एवं पूर्वविदेहको गोदानीयक" इति ।  
तानि पुनः   
    
[२५०।०२]  
छिनत्ति स्त्री पुमान्   
    
[२५०।०३]  
स्त्रि च समुच्छिनत्ति पुरुषश्च मन्दच्छन्दवीर्यप्रज्ञत्वात्   
न स्त्रीत्यपरे   
    
[२५०।०३-२५०।०४]  
अयं ग्रन्थो विरुध्येत   
    
[२५०।०४-२५०।०५]  
"यः स्त्रीन्द्रियेण समन्वागतो नियतमसावष्टाभिरिन्द्रियैः समन्वागत" इति   
    
[२५०।०५]  
तेषामपि तृष्णाचरितो न समुच्छिनत्ति   
    
[२५०।०५-२५०।०६]  
चलाशयत्वात्   
    
[२५०।०६]  
कस्तर्हि   
    
[२५०।०७]  
दृष्टिचरितः   
    
[२५०।०८]  
दृढगूढपापाशयत्वात्   
अत एव न शण्डादयस्तृष्णाचरिते पक्ष्यत्वात्   
    
[२५०।०८-२५०।०९]  
आपायिकवच्च   
    
[२५०।०९]  
किंस्वभावः कुशलमूलसमुच्छेदः   
    
[२५०।१०]  
सो ऽसमन्वयः   
    
[२५०।११]  
यदा हि कुशलमूलानां प्राप्तिर्न पुनरुत्पद्यते अप्राप्तिरप्युत्पद्यते ।  
    
[२५०।११-२५०।१२]  
तस्मिन्नसमन्वागम उत्पन्ने समुच्छिन्नानि कुशलमूलान्युच्यन्ते ।  
    
[२५०।१२-२५०।१३]  
तेषां समुच्छिन्नानां कथं पुनः प्रतिसन्धिः   
    
[२५०।१४]  
सन्धिः काङ्क्षास्तिदृष्टिभ्यां ।  
    
[२५०।१५]  
यदा ऽस्य हेतुफले विचिकित्सा चोत्पद्यते ।  
अष्टिदृष्टिर्वा सम्यक् दृष्टिरित्यर्थः ।  
    
[२५०।१६]  
तदा पुनः तत्प्राप्तिसमुत्पादात् प्रतिसन्धितानि कुशलमूलान्युच्यन्ते ।  
    
[२५०।१६-२५०।१७]  
नवप्रकाराणां युगपत् प्रतिसन्धानं क्रमेण तु सम्मुखीभाव आरोग्यबललाभवत् ।  
    
[२५०।१७-२५०।१८]  
स पुनस्तेषां प्रतिसन्धिः   
    
[२५०।१९]  
नेहानन्तर्यकारिणः ॥ वक्क्_४।८० ॥  
    
[२५०।२०]  
अन्यस्यैवेह स्यादानन्तर्यकारिणस्तु नेह स्यात् ।  
    
[२५०।२०-२५०।२२]  
तमेव सन्धायोक्तम् "अभव्योऽयं पुद्गलो दृष्ट एव धर्मे कुशलमूलानि प्रतिसन्धातुं नियतमयं नवकेभ्यश्च्यवमानो वा उपपद्यमानो वा कुशलमूलानि प्रतिसन्धास्यति" इति ।  
    
[२५०।२२-२५०।२४]  
उपपद्यमानो ऽन्तराभवस्थश्च्यवमानश्च्युत्यभिमुखस्तत्र पुनर्यो हेतुबलेन समुच्छिनत्ति स च्यवमानः प्रतिसन्दधाति यः प्रत्ययबलेन स उपपद्यमानः ।  
    
[२५०।२४-२५०।२५]  
एवं यः स्वबलेन परबलेन ।  
    
[२५०।२५]  
पुनराह ।  
    
[२५०।२५-२५०।२६]  
य आशयविपन्नः समुच्छिनत्ति स दृष्टे धर्मे प्रतिसन्दधाति ।  
    
[२५०।२६]  
य आशयप्रयोगविपन्नः स भेदात्कायस्येति ।  
    
[२५०।२६-२५१।०१]  
एवं यो दृष्टिविपन्नो दृष्टि शीलविपन्न इति ।  
    
[२५१।०१]  
स्यात्समुच्छिन्न कुशलमूलो न मिथ्यात्वनियत इति ।  
    
[२५१।०२]  
चतुष्कोटिकम् ।  
प्रथमा कोटिः पूरणादयः ।  
द्वितीया ऽजातशत्रुः ।  
तृतीया देवदत्तः ।  
    
[२५१।०३]  
चतुर्थ्येतानाकारान् स्थापयित्वा ।  
    
[२५१।०३-२५१।०४]  
कुशलमूलसमुच्छेदिकाया मिथ्यादृष्टेरवीचौ विपाकः ।  
    
[२५१।०४]  
आनन्तर्यकारिणां तु तत्र वा ऽन्यत्र वा नरके ।  
    
[२५१।०५]  
कर्मपथप्रसङ्ग एवायं वर्तते ।  
    
[२५१।०५-२५१।०६]  
तत्र वक्तव्यं कतिभिः कर्मपथैः सह चेतना युगपदुत्पन्ना वर्तत इति ।  
    
[२५१।०७]  
युगपद्यावदष्टाभिरशुभैः सह वर्तते ।  
    
[२५१।०८]  
चेतना   
    
[२५१।०९]  
एकेन तावत्सह वर्तते ।  
    
[२५१।०९-२५१।१०]  
विना ऽन्येनाभिध्यादिसम्मुखीभावे अक्लिष्टचेतसो वा तत्प्रयोगेण रूपिणामन्यतमनिष्ठागमने ।  
    
[२५१।१०]  
द्वभ्यां सह वर्तते ।  
    
[२५१।१०-२५१।११]  
व्यापन्नचित्तस्य प्राणिवधे अभिध्याविष्टस्य वा ऽदत्तादाने काममिथ्याचारे सम्भिन्नप्रलापे वा ।  
    
[२५१।१२]  
त्रिभिः सह वर्तते ।  
व्यापन्नचित्तस्य परकीय प्राणिमारणापहरणे युगपत् ।  
    
[२५१।१२-२५१।१३]  
न तर्हीदानीमदत्तादानस्य लोभेनैव निष्टा सिध्यति ।  
    
[२५१।१३-२५१।१४]  
अनन्यचित्तस्य तत्समाप्तौ स नियमो ज्ञेयः ।  
    
[२५१।१४-२५१।१५]  
अभिध्याद्याविष्टस्य च तत्प्रयोगेण रूपिद्वयनिष्ठागमने त्रिभिरेव ।  
    
[२५१।१५]  
चतुर्भिः सह वर्तते ।  
    
[२५१।१५-२५१।१६]  
भेदाभिप्रायस्यानृत वचने परुषवचने वा ।  
    
[२५१।१६]  
तत्र हिमानस एको भवति वाचिकास्त्रयः ।  
    
[२५१।१६-२५१।१७]  
अभिध्यादिगतस्य वा तत्प्रयोगेणा न्यरूपित्रय निष्ठागमने ।  
    
[२५१।१७]  
एवं पण्चषट्सप्तभिर्यो जयितव्या ।  
    
[२५१।१७-२५१।१८]  
अष्टाभिः सह वर्तते ।  
    
[२५१।१८]  
षट्सु प्रयोग्गं कृत्वा स्वयं कामभिथ्याचारं कुर्वतः समं निष्ठागमने ।  
    
[२५१।१९]  
एवं तावदकुशलैः ।  
    
[२५१।२०]  
दशभिर्यावच्छुभैः   
    
[२५१।२१]  
कुशलैः पुनः कर्मपथर्यावत् दशभिः सह चेतना वर्तत इत्युत्सर्गं कृत्वा ऽपवादं करोति   
    
[२५१।२२]  
नैकाष्टपञ्चभिः ॥ वक्क्_४।८१ ॥  
    
[२५१।२३]  
एकेनाष्टाभि पञ्चभिश्च कर्मपथैः सह न वर्तते ।  
तत्र द्वाभ्यां सह वर्तते ।  
    
[२५१।२३-२५२।०१]  
कुशलेषु पञ्चसु विज्ञानेषु ।  
    
[२५२।०१]  
आरूप्यसमापत्तौ च क्षयानुत्पादज्ञानयोः ।  
    
[२५२।०१-२५२।०२]  
त्रिभिः सम्यग्दृष्टिसम्प्रयुक्ते मनोविज्ञाने ।  
    
[२५२।०२-२५२।०३]  
चतुर्भिरकुशलाव्याकृतचित्तस्यो पासकश्रामणेरसंवरसमादाने ।  
    
[२५२।०३]  
षड्भिः कुशलेषु पञ्चषु विज्ञानकायेषु तत्समादाने ।  
    
[२५२।०३-२५२।०४]  
सप्तभिः कुशले मनोविज्ञाने तत्समादान एव अकुशलाव्याकृतचित्तस्य च भिक्षुसंवरसमादाने ।  
    
[२५२।०५]  
नवभिः कुशलेषु पञ्चषु विज्ञानेषु ।  
    
[२५२।०५-२५२।०६]  
तत्समादाने क्षयानुत्पादज्ञानसम्प्रयुक्ते च मनोविज्ञाने तस्मिन्नेव च ध्यानसङ्गृहीते ।  
    
[२५२।०६-२५२।०७]  
दशभिस्ततो ऽन्यत्र कुशले मनोविज्ञाने भिक्षुसंवरसमादान एव ।  
    
[२५२।०७-२५२।०९]  
सर्वा च ध्यानानास्रव संवरसहवर्तिनी चेतना ऽन्यत्र क्षयानुत्पादज्ञानाभ्याम् संवरनिर्मुक्तेन त्वेकेनापि सह स्यादन्य चित्तस्यैकाङ्गविरतिसमादाने ।  
    
[२५२।०९-२५२।१०]  
पञ्चाष्टाभिरपि स्यात्कुशले मनोविज्ञाने द्विपञ्चाङ्गसमादाने युगपत् ।  
    
[२५२।११-२५२।१२]  
कस्यां गतौ कति कर्मपथा अकुशला कुशला वा सम्मुखीभावतः समन्वागमतो वा ।  
    
[२५२।१३]  
भिन्नप्रलापपारुष्यव्यापादा नरके द्विधा ।  
    
[२५२।१४]  
इत्येते त्रयः कर्मपथा नरके द्वाभ्यां सप्रकाराभ्यां सन्ति ।  
    
[२५२।१४-२५२।१५]  
सम्मुखीभावतः समन्वागमभावतश्च ।  
    
[२५२।१५]  
परिदेवनात्सम्भिन्नप्रलापः ।  
परस्परपरितापनात्पारुष्यं रुक्षसन्तानतया ।  
    
[२५२।१६]  
परस्परद्वेषाद्व्यापादः ।  
    
[२५२।१७]  
समन्वागमतो ऽभिध्यामिथ्यादृष्टी ।  
    
[२५२।१८]  
न सम्मुखीभावतः ।  
रञ्जनीयवस्त्वभावात्कर्मफलप्रत्यक्षत्वाच्च ।  
    
[२५२।१८-२५२।१९]  
कर्मक्षयेण मरणान्न प्राणातिपातः ।  
    
[२५२।१९-२५२।२०]  
द्रव्यस्त्रीपरिग्रहाभावान्नदत्तादानकाममिथ्याचारौ प्रयोजनाभावान्न मृषावादः ।  
    
[२५२।२०]  
अत एव न पैशुन्यं नित्यभिन्नत्वाच्च ।  
    
[२५२।२१]  
कुरौ त्रयः ॥ वक्क्_४।८२ ॥  
    
[२५२।२२]  
समन्वागमत इति वर्तते ।  
अभिध्याव्यापादमिथ्यादृष्टयो न सम्मुखीभावतः ।  
    
[२५२।२३-२५२।२४]  
अममापरिग्रहत्वात् स्निग्ध सन्तानत्वादाघातवस्त्वभावादपापाशयत्वाच्च ।  
    
[२५२।२५]  
सप्तमः स्वयमप्यत्र   
    
[२५२।२६]  
असम्भिन्नप्रलापः सम्मुखीभावतो ऽप्यस्ति ।  
ते हि क्लिष्टचित्ताः कदाचित् गायन्ति ।  
    
[२५३।०१]  
अपापाशयत्वात् न प्राणतिपातादयः ।  
    
[२५३।०१-२५३।०२]  
नियतायुष्कत्वाद्द्रव्यस्त्रीपरिग्रहाभावात् प्रयोजनाभावाच्च ।  
    
[२५३।०२]  
कथमेषामब्रह्मचर्यम् ।  
    
[२५३।०२-२५३।०३]  
ते खलु यया स्त्रिया सार्धं रन्तुकामा भवन्ति तां बाहौ गृहीत्वा वृक्षमूलमुपसर्पन्ति ।  
    
[२५३।०३-२५३।०४]  
गम्या चेत् वृक्षश्छादयति तां ते गच्छन्ति ।  
    
[२५३।०४]  
अगम्या चेन्न छादयति तां ते न गच्छन्ति ।  
    
[२५३।०५]  
कामे ऽन्यत्र दशाशुभाः ।  
    
[२५३।०६]  
स्वयमपीति वर्तते ।  
    
[२५३।०६-२५३।०७]  
नरकोत्तरकुरुभ्यामन्यत्र कामधातौ दशाकुशलाः कर्मपथाः सम्मुखीभावतो ऽपि विद्यन्ते ।  
    
[२५३।०७]  
तिर्यक्प्रेतदेवेष्वसंवरनिर्मुक्ताः ।  
[२५३।०७-२५३।०८]  
मनुष्येष्वसंवरसङ्गृहीता अपि ।  
    
[२५३।०८]  
यद्यपि देवो देवं न मारयति अन्यगतिस्थं तु मारयति ।  
    
[२५३।०८-२५३।०९]  
देवा अपि शिरोमध्यच्छेदात् भ्रियन्त इत्यपरे ।  
    
[२५३।०९]  
उक्ता अशुभाः ।  
    
[२५३।१०]  
शुभास्त्रयस्तु सर्वत्र सम्मुखीभाव लाभतः ॥ वक्क्_४।८३ ॥  
    
[२५३।११-२५३।१२]  
पञ्चसु गतिषु त्रैधातुके सर्वत्रानभिध्या ऽव्यापादसम्यग्दृष्ट्यः सम्मुखीभावतः समन्वागमतश्च विद्यन्ते ।  
    
[२५३।१३]  
आरुप्यासञ्ज्ञिसत्त्वेषु लाभतः सप्त   
    
[२५३।१४]  
कायिकवाचिकाः सप्त कुशला आरूप्येष्वसञ्ज्ञिसत्त्वेषु समन्वागमत एव ।  
    
[२५३।१४-२५३।१६]  
आरूप्योओपपन्नानामार्याणामतीतानागतानास्रवसंवरसमन्वागमात् ।  
    
[२५३।१६]  
असञ्ज्ञिसत्त्वानां च ध्यानसंवरसमन्वागमात् ।  
    
[२५३।१६-२५३।१७]  
यद्भूम्या श्रयमार्येणानास्रवं शीलमुत्पादितं निरोधितं भवति तेनारूप्येष्वतीतेन समन्वागतो भवति ।  
    
[२५३।१८]  
पञ्च भूम्याश्रयेण त्वनागतेन ।  
    
[२५३।१९]  
शेषिते ।  
    
[२५३।२०]  
सम्मुखीभावतश्चापि हित्वा सनरकान् कुरुन् ॥ वक्क्_४।८४ ॥  
    
[२५३।२१]  
शेसः कृतः शेषितः ।  
यो ऽन्यो धातुः शेषितो गतिर्वा ।  
    
[२५३।२१-२५३।२२]  
तत्रैते सप्त कुशलाः कर्मपथाः सम्मुखीभावतो ऽपि संविद्यन्ते ऽन्यत्र नरकोत्तरकुरुभ्यः ।  
    
[२५३।२२-२५३।२३]  
ते पुनस्तिर्यक्प्रेतेषु संवरनिर्मुक्ता रूपधातौ तु संवरसङ्गृहीता अन्यत्रोभयथा ।  
    
[२५३।२३-२५३।२४]  
त एते दशाकुशलाः कर्मपथाः कुशलाश्च   
    
[२५३।२५]  
सर्वे ऽधिपतिनिष्यन्दविपाकफलदा मताः ।  
    
[२५३।२६]  
अकुशलैस्तावत्सर्वैरेवासेवितभावितबहुलीकृतैः नरकेष्रपपद्यते ।  
तदेषां विपाकफलम् ।  
    
[२५४।०१-२५४।०५]  
स चेदित्थं त्वमागच्छति मनुष्याणां सभागतां प्रणातिपातेनाल्पायुर्भवति अदत्तादानेन भोगव्यसनी भवतिकाममिथ्याचारेन स सम्पन्नदारः मृषावादेनाभ्याख्यानबहुलः पैशुन्येन मित्रभेदो ऽस्य भवति पारुष्येणामनोज्ञशब्दश्रवणं सम्भिन्नप्रलापेनानादेयवाक्यः अभिध्यया तीव्ररागः व्यापादेन तीव्रद्वेषः मिथ्यादृष्ट्या तीव्रमोहः ।  
    
[२५४।०५]  
तस्या मोहभूयस्त्वात् ।  
इदमेषां निःष्यन्दफलम् ।  
    
[२५४।०५-२५४।०६]  
अल्पमप्यायुर्मनुष्येषु कुशलफलम् ।  
    
[२५४।०६]  
तत् कथं प्राणातिपातस्य निःष्यन्दफलं भवति ।  
    
[२५४।०६-२५४।०७]  
नोच्यते तदेवायुस्तस्य फलम्   
    
[२५४।०७]  
किं तर्हि ।  
तेनाल्पायुर्भवतीति ।  
    
[२५४।०७-२५४।०८]  
अतो ऽन्तरायहेतुः प्राणाति पातस्तस्यायुषो भवतीति वेदितव्यम् ।  
    
[२५४।०८-२५४।०९]  
प्राणातीपातेनात्यासेवितेन बाह्या भावा अल्पौजसो भवन्तीति ।  
    
[२५४।०९-२५४।१२]  
अदत्तादानेनाशनिरजोबहुलाः काममिथ्याचारेण रजो ऽवकीर्णाः मृषावादेन दुर्गन्धाः पैशुन्येनोत्कूलनिकूलाः पारुष्येणोपरजाङ्गला प्रतिकुष्टाः पापभूमयः सम्भिन्नप्रलापेन विषमर्तुपरिणामाः अभिध्यया शुष्कफलाः व्यापादेन कटुकफला मिथ्यादृष्ट्या ऽल्पफला अफला वा ।  
    
[२५४।१२]  
इदमेषामधिपतिफलम् ।  
    
[२५४।१३]  
किं तेनैव कर्मणा ऽयमिहाल्पायुर्भवत्यथान्येन ।  
तेनेवेत्येके ।  
    
[२५४।१३-२५४।१४]  
तद्विपाकफलमिदं निष्यन्दफलमिति ।  
    
[२५४।१४]  
तत्र प्रयोगेणेह मौलेल्नेत्येके ।  
    
[२५४।१४-२५४।१५]  
परे सपरिवारग्रहणात्तु प्राणातिपातेनेत्युक्तमिति ।  
    
[२५४।१५]  
यदप्येतन्निःष्यन्दफलमुक्तं नैतद्द्वयमतिवर्तते विपाकफलमधिपतिफलं च ।  
    
[२५४।१६]  
सादृश्यविशेषात्तु तथोक्तम् ।  
    
[२५४।१६-२५४।१७]  
किं पुनः कारणमेषां कर्मपथानामेतत्त्रिविधफलमभिनिवर्तते ।  
    
[२५४।१७-२५४।१८]  
प्राणातिपातं हि तावत्कुर्वता मार्यमाणस्य दुःखमुत्पादितं मारितमोजो नाशिमतो ऽस्य   
    
[२५४।१९]  
दुःखनान्मारणादोजोनाशनात्त्रिविधं फलम् ॥ वक्क्_४।८५ ॥  
    
[२५४।२०]  
परस्य दुःखनाद्विपाकफलेन नरके दुःखितो भवति ।  
    
[२५४।२०-२५४।२१]  
मारणन्निःष्यन्दफलेनाल्पायुर्भवति ।  
    
[२५४।२१]  
ओजोनाशनादधिपति फलेनाल्पौजसो बाह्या औषधयो भवन्ति ।  
    
[२५४।२३]  
एवमन्येष्वपि योज्यम् ।  
    
[२५४।२३-२५४।२४]  
एवं कुशलानामपि कर्मपथानां फलत्रयं वेदितव्यम् प्राणातिपातविरत्या आसेवितया भावितया बहुलीकृतया देवेषुपपद्यते ।  
    
[२५४।२४-२५४।२५]  
स चेदित्थन्त्वमागच्छति मनुष्याणां सभागतां दीर्घायुर्भवतीत्यकुशलविपर्ययेण सर्वं योजयितव्यम् ।  
    
[२५४।२५-२५४।२६]  
यद्भगवता "मिथ्यावांइमथ्याकर्मान्तो मिथ्याजीव" इत्युक्तं को ऽयमन्यस्ताभ्यां मिथ्याजीवः ।  
    
[२५४।२६]  
नायमन्यो ऽस्ति ।  
तदेव तु   
    
[२५५।०१]  
लोभजं कायवाक्कर्म मिथ्याजीवः   
    
[२५५।०२]  
द्वेषमोहजौ तु कायवाक्कर्मान्तौ ।  
स चैष ताभ्यां   
    
[२५५।०३]  
पृथक् कृतः ।  
    
[२५५।०४]  
दुःशोधत्वात्   
    
[२५५।०५]  
हारी हि लोभधर्मः ।  
तत्समुत्थात् कर्मणश्चित्तं न सुरक्ष्यम् ।  
    
[२५५।०५-२५५।०६]  
अत आजीवो दुःखशोध इत्यादरोत्पादनार्थं तत्रासौ पृथग्निर्दिष्टः ।  
    
[२५५।०६]  
आह चात्र   
    
[२५५।०७-२५५।०८]  
"दुःशोधा गृहिणां दृष्टिर्नित्यं विविधदृष्टिना ।  
आजीवो भिक्षुणा चैव परेष्वायत्तदृष्टिने"ति ॥  
    
[२५५।०९]  
परिष्कारलोभोत्थं चेत्   
    
[२५५।१०]  
यो मन्यते जीवित्परिष्कारलोभोत्थमेव कायवाक्कर्म मिथ्याजीवोनान्यत् ।  
    
[२५५।१०-२५५।११]  
नह्यात्मरतिनिमित्तं नृत्तगीतादि आजीवयोग इति तत्   
    
[२५५।१२]  
न सूत्रतः ॥ वक्क्_४।८६ ॥  
    
[२५५।१३]  
शीलस्कन्धिकायां हि भगवता हस्तियुद्ध दर्शनादीन्यपि मिथ्याजीवे न्यस्तानि ।  
    
[२५५।१४]  
किं कारणम् ।  
मिथ्यविषयपरिभोगात् ।  
गतमेतत् ।  
    
[२५४।१५]  
यानि पूर्वं पञ्च फलान्युक्तानि तेषां कतमत् कर्म कतिभिः फलैः प्रहाणम् ।  
    
[२५५।१६]  
प्रहाणमार्गे समले सफलं कर्म पञ्चभिः ।  
    
[२५५।१७]  
प्रहाणार्थं मार्गः प्रहीयन्ते वा ऽनेन क्लेशा इति प्रहाणमार्गः आनन्तर्यमार्गः ।  
    
[२५५।१८]  
तस्मिन्सास्रवे यत् कर्म तत् पञ्चभिः फलैः सफलम् ।  
    
[२५५।१८-२५५।१९]  
तस्य हि विपाकफलं स्वभूमाविष्टो विपाकः ।  
    
[२५५।१९]  
निःष्यन्दफलं समाधिजा उत्तरे सदृशा धर्माः ।  
    
[२५५।१९-२५५।२०]  
विसंयोगफलं विसंयोग एव ।  
    
[२५५।२०]  
यत्तत् प्रहाणम् ।  
    
[२५५।२०-२५५।२१]  
पुरुषकारफलं तदाकृष्टा धर्मस्तद्यथा ऽधिमुक्तिमार्गस्तत्सहभुवश्च ।  
    
[२५५।२१]  
यच्चानागतं भाव्यते तच्च प्रहाणम् ।  
    
[२५५।२१-२५५।२२]  
अधिपतिफलं स्वभावादन्ये सर्वसंस्काराः पूर्वोत्पन्नवर्ज्याः ।  
    
[२५५।२३]  
चतुर्भिरमले   
    
[२५५।२४]  
अनास्रवे प्रहाणमार्गे यत्कर्म तच्चतुर्भिः फलैः सफलं विपाकफलं हित्वा ।  
    
[२५५।२५]  
अन्यच्च सास्रवं यच्छुभाशुभम् ॥ वक्क्_४।८७ ॥  
    
[२५६।०१-२५६।०२]  
यच्चान्यत् प्रहाणमार्गात्सास्रवं कुशलं कर्मं यच्चाकुशलं तदपि चतुर्भिर्विसंयोगफलं हित्वा ।  
    
[२५६।०३]  
अनास्रवं पुनः शेषां त्रिभिरव्याकृतं च यत् ।  
    
[२५६।०४]  
प्रहाणमार्गादन्यदनास्रवं कर्म अव्याकृतं च कर्म त्रिभिर्विपाकविसंयोगफले हित्वा ।  
    
[२५६।०५]  
चत्वारि द्वे तथा त्रीणि कुशलस्य शुभादयः ॥ वक्क्_४।८८ ॥  
    
[२५६।०६]  
अनुक्रममिति पश्चाद्वक्ष्यति ।  
    
[२५६।०६-२५६।०७]  
कुशल्स्य कर्मणः कुशला धर्माश्चत्वारि फलानि विपाकफलं हित्वा ।  
    
[२५६।०७]  
अकुशला द्वे पुरुषकाराधिपतिफले ।  
    
[२५६।०७-२५६।०८]  
अव्याकृता स्त्रीणि निःष्यन्दविसंयोगफले हित्वा ।  
    
[२५६।०८]  
अशुभस्य शुभाद्या द्वे त्रीणि चत्वार्यनुक्रमम् ।  
    
[२५६।१०]  
यथाक्रममित्यर्थः ।  
अकुशलस्य कर्मणः कुशला धर्मा द्वे पुरुषकाराधिपतिफले ।  
[२५६।११]  
अकुशलास्त्रीणि विपाकविसंयोगफले हित्वा ।  
    
[२५६।११-२५६।१२]  
अव्याकृताश्चत्वारि विसंयोगफलं हित्वा ।  
    
[२५६।१२-२५६।१३]  
अव्याकृते हि सत्कायान्तग्राहदृष्टी अकुशलानां सर्वत्रगाणां दुःखदर्शन हेयानां च निःष्यन्दफलम् ।  
    
[२५६।१४]  
अव्याकृतस्य द्वे त्रीणि त्रीणि चैते शुभादयः ॥ वक्क्_४।८९ ॥  
    
[२५६।१५]  
अव्याकृतस्य कर्मणः कुशला धर्मा द्वे पुरुषकाराधिपतिफलेल् ।  
    
[२५६।१५-२५६।१६]  
अकुशलाः त्रीणि विपाकविसंयोगफले हित्वा ।  
    
[२५६।१६-२५६।१७]  
अकुशला हि दुःखदर्शनादिहेया अव्याकृतयोर्दृष्ट्योनिःर्ष्यन्दफलम् ।  
    
[२५६।१७]  
अव्याकृता धर्मा एतान्येव त्रीणि ।  
    
[२५६।१८]  
सर्वे ऽतीतस्य चत्वारि   
    
[२५६।१९]  
सर्व इति त्रैयध्विकाः ।  
    
[२५६।१९-२५६।२०]  
अतीतस्य कर्मणस्त्रैयद्विकाः धर्माश्चत्वारि फलानि ।  
    
[२५६।२०]  
विसंयोगफलल्ं हित्वा ।  
    
[२५६।२१]  
मध्यमस्याप्यनागताः ।  
    
[२५६।२२]  
प्रत्युत्पन्नस्यापि कर्मणो ऽनागता धर्माश्चत्वाति फलान्येतान्येव ।  
    
[२५६।२३]  
मध्यमा द्वे   
    
[२५६।२४]  
प्रत्युत्पन्ना धर्माः प्रत्युपन्नस्य द्वे पुरुषकाराधिपतिफले ।  
    
[२५६।२५]  
अजातस्य फलानि त्रिण्यनागताः ॥ वक्क्_४।९० ॥  
    
[२५७।०१]  
अनागतस्यानागतानि त्रीणि फलानि ।  
निःष्यन्दविसंयोगफले हित्वा ।  
    
[२५७।०२]  
स्वभूमिधर्माश्चत्वारि   
    
[२५७।०३]  
स्वभूमिकस्य कर्मणः स्वभूमिका धर्माश्चत्वारि फलानि विसंयोगफलं हित्वा ।  
    
[२५७।०४]  
त्रीणि द्वे वा ऽन्यभूमिकाः ।  
    
[२५७।०५]  
अन्यभूमिका धर्मा अनास्रवाश्चेत् त्रीणि फलानि ।  
विपाकविसंयोगफले हित्वा ।  
    
[२५७।०६]  
धात्वपतितत्वात् ।  
सास्रवाश्चेत् द्वे पुरुषकाराधिपतिफले ।  
    
[२५७।०७]  
शैक्षस्य त्रीणि शैक्षाद्याः   
    
[२५७।०८]  
शैक्षस्य कर्मणः शैक्षा धर्मास्त्रीणि फलानि विपाकविसंयोगफले हित्वा ।  
    
[२५७।०८-२५७।०९]  
अशैक्षा अप्येवम् ।  
    
[२५७।०९]  
नैवशैक्षानाशैक्षा अपि विपाकनिःष्यन्दफले हित्वा ।  
    
[२५७।१०]  
अशैक्षस्य तु कर्मणः ॥ वक्क्_४।९१ ॥  
    
[२५७।११]  
धर्माः शैक्षादिका एकं फलं त्रीण्यपि च द्वयम् ।  
    
[२५७।१२]  
अशैक्षस्य कर्मणः शैक्षा धर्माः एकमधिपतिफलम् ।  
    
[२५७।१२-२५७।१३]  
अशैक्षास्त्रीणि विपाकविसंयोगफले हित्वा ।  
    
[२५७।१३]  
नैवशैक्षानाशैक्षा द्वे पुरुषकाराधिपतिफले ।  
    
[२५७।१४]  
ताभ्यामन्यस्य शैक्षाद्या द्वे द्वे पञ्च फलानि च ॥ वक्क्_४।९२ ॥  
    
[२५७।१५-२५७।१६]  
शैक्षाशैक्षाभ्यामन्यस्य कर्मणो नैवशैक्षानाशैक्षस्य शैक्षा धर्मा द्वे पुरुषकाराधिपतिफले ।  
    
[२५७।१६]  
अशैक्षा अप्येवम् ।  
नैवशैक्षानाशैक्षाः पञ्च फलानि ।  
    
[२५७।१७]  
त्रीणि चत्वारि चैकं च दृग्धेयस्य तदादयः ।  
    
[२५७।१८]  
दर्शनहेयस्य कर्मणोदर्शनहेया धर्मास्त्रीणि फलानि विपाकविसंयोगफलेहित्वा ।  
    
[२५७।१९]  
भावनाहेयाश्चत्वारि विसंयोगफलं हित्वा ।  
अप्रहेया एकमधिपतिफलम् ।  
    
[२५७।२०]  
ते द्वे चत्वार्यथ त्रीणि भावनाहेयकर्मणः ॥ वक्क्_४।९३ ॥  
    
[२५७।२१]  
भावनाहेयस्य कर्मणो दर्शनहेया धर्मा द्वे पुरुषकाराधिपतिफले ।  
    
[२५७।२१-२५७।२२]  
भावनाहेयाश्चत्वारि विसंयोगफलं मुक्त्वा ।  
    
[२५७।२२]  
अप्रहेयास्त्रीणि विपाकनिःष्यन्दफले मुक्त्वा ।  
    
[२५७।२३]  
अप्रहेयस्य ते त्वेकं द्वे चत्वारि यथाक्रमम् ।  
    
[२५७।२४]  
अप्रहेयस्य कर्मणो दर्शनहेया धर्मा एकमधिपतिफलम् ।  
    
[२५७।२४-२५८।०१]  
भावनाहेया द्वे पुरुषकाराधिपतिफले ।  
    
[२५८।०१]  
अप्रहेयाश्चत्वारि विपाकफलं मुक्त्वा ।  
    
[२५८।०१-२५८।०२]  
पुनर्यथाक्रमग्रहणमाद्यन्तवन्मध्ये ऽपि ज्ञापनार्थम् ।  
    
[२५८।०२]  
एष हि पेयालधर्मः ।  
    
[२५८।०३]  
कर्मनिर्देशप्रसङ्गेनेदमपि परिप्रश्न्यते ।  
    
[२५८।०३-२५८।०४]  
शास्त्रेषु अयोगविहितं योगविहितम्, नैवयोगविहितं नायोगविहितं च कर्मोक्तम् ।  
    
[२५८।०४]  
तस्य किं लक्षणम् ।  
    
[२५८।०५]  
अयोगविहितं क्लिष्टं विधिभ्रष्टं च केचन ॥ वक्क्_४।९४ ॥  
    
[२५८।०६]  
क्लिष्टं कर्मायोगविहितमयोनिशोमनस्कारसम्भूतत्वादित्येके ।  
    
[२५८।०७]  
विधिभ्रष्टमपीत्यपरे ।  
    
[२५८।०७-२५८।०८]  
येन यथा गन्तव्यं स्थातव्यं भोक्तव्यं प्रविचरितव्यमित्येवमादि ।  
    
[२५८।०८]  
तच्चान्यथा विदधाति ।  
तदयुक्तविधानादयोगविहितमिति ।  
    
[२५८।०८-२५८।०९]  
कुशलं कर्मं योगविहितमविधिभ्रष्टं चेत्यपरे ।  
    
[२५८।०९]  
उभाभ्यामन्यन्नोभयथा ।  
    
[२५८।०९-२५८।१०]  
नैवयोगविहितं नायोगविहितम् ।  
    
[२५८।११]  
किमेकं कर्म एकमेव जन्माक्षिपति अथ नैकमपि ।  
    
[२५८।११-२५८।१२]  
तथा किमेकमपि कर्मैकं जन्माक्षिपत्यथानेकम् ।  
    
[२५८।१२]  
एष हि सिद्धान्तः ।  
    
[२५८।१३]  
एकं जन्माक्षीपत्येकम्   
    
[२५८।१४]  
एकमेव जन्माक्षिपत्येकमेव च कर्म नानेकं जन्मेति निकायसभागस्याख्या ।  
    
[२५८।१४-२५८।१५]  
तत्र हि लब्धे जात इत्युच्यते ।  
    
[२५८।१५-२५८।१६]  
यत्तर्हि स्थविरानिरुद्धेनोक्तं "सो ऽहं तस्यैकपिण्डपातस्य विपाकेन सप्तकृत्वस्त्रयस्त्रिंशेषु देवेषूपपन्नो यावदेतह्य्राद्ये शाक्यकुले जात" इति ।  
    
[२५८।१७]  
तेन ह्यसौ समृद्विं लब्द्वा जातिस्मरः पुनरन्यत् पुण्यं कृतवान् ।  
    
[२५८।१७-२५८।१८]  
तत उत्थानं दर्शयति स्म ।  
    
[२५८।१८-२५८।१९]  
यथा मनुष्यो दीनारोत्थो ऽनेन सहस्रं निर्विश्याह एकेन दीनारेणाहमैत दीश्वर्यं प्राप्त इति ।  
    
[२५८।१९]  
अपरे त्वाहुः ।  
    
[२५८।१९-२५८।२०]  
तस्य तं पिण्डपातमधिष्ठानं कृत्वा दानचेतनानां प्रवाहो महानुत्पन्नः कयाचित् किञ्चित्फलं परिगृहीतमिति ।  
    
[२५८।२०-२५८।२१]  
अनेकेनाप्येकमाक्षिप्यते मा भूत् खण्डशो निकायसभागस्याक्षेप इति ।  
    
[२५८।२२]  
एकेन तु कर्मणा क्लिष्टस्य निकायसभागस्येष्यते कर्म ।  
    
[२५८।२३]  
अनेकं परिपूरकम् ।  
    
[२५८।२४]  
यथा चित्रकर एकया वर्त्या रूपमालिख्य वह्वीभिः परिपूरयति ।  
    
[२५८।२४-२५८।२६]  
तथा हि तुल्ये मानुष्ये कश्चित् सकलेन्द्रियाङ्गप्रत्यङ्गो भवतिवर्णकृतिप्रमाणबलसम्पदा विभ्राजमानः कश्चिदेषां केनचिद्विकलः ।  
    
[२५८।२६]  
न च केवलं कर्मैवाक्षेपकं जन्मनः ।  
किं तर्हि ।  
    
[२५८।२७]  
अन्यदपि सविपाकम् ।  
सर्वथा तु   
    
[२५९।०१]  
नाक्षेपिके समापत्ती अचित्ते प्राप्तयो न च ॥ वक्क्_४।९५ ॥  
    
[२५९।०२]  
अविपाकाभ्यामप्यचित्तसमापत्तिभ्यां निकायसभागो नाक्षिप्यते ।  
    
[२५९।०२-२५९।०३]  
कर्मासहभूतत्वात् ।  
    
[२५९।०३]  
प्राप्तिभिश्च कर्मणो ऽनेकफलत्वात् ।  
    
[२५९।०४]  
त्रिण्यावरणान्युक्तानि भगवता ।  
कर्मावरणं क्लेशावरणं विपाकावरणं च ।  
    
[२५९।०४-२५९।०५]  
तेषां कः स्वभावः ।  
    
[२५९।०६-२५९।०७]  
आनन्तर्याणि कर्माणि तीव्रक्लेशो ऽथ दुर्गतिः ।  
कौरवासञ्ज्ञिसत्त्वाश्च मतमावरणत्रयम् ॥ वक्क्_४।९६ ॥  
    
[२५९।०८]  
पञ्चानन्तर्याणि कर्मावरणम् ।  
    
[२५९।०८-२५९।०९]  
तद्यथा मातृवधः पितृवधो ऽर्हद्वधः सङ्घभेदः तथागतश्रीरे दुष्टचित्तरुधिरोत्पादनम् ।  
    
[२५९।०९]  
तीव्रक्लेशता क्लेशावरणम् ।  
द्विविधो हि क्लेशः ।  
    
[२५९।१०]  
तिव्रश्च य अभिक्ष्णिकः तीक्ष्णश्च यो ऽधिमात्रः ।  
तत्र यस्तीव्रः स आवरणम् ।  
    
[२५९।११]  
यथा शण्ठादीनाम् ।  
    
[२५९।११-२५९।१२]  
शक्तो ह्यधिमत्रवेगो ऽपि क्लेशः कादाचित्को निहन्तुं नतु समूहो ऽप्याजस्रिकः ।  
    
[२५९।१२-२५९।१३]  
आजस्रिके हे क्लेशे तन्निर्घाताय पराक्रमकालं न लभते ।  
    
[२५९।१३]  
तस्य मृदुं प्रतीत्य मध्य उपजायते ।  
मध्यं प्रतीत्याधिमात्रः ।  
    
[२५९।१४-२५९।१५]  
तस्मात् एवावरणं त्रिविधा दुर्गतिः विपाकावरणं सुगतेश्च प्रदेशः औत्तरकौरवा असञ्ज्ञिसत्त्वाश्च ।  
    
[२५९।१५]  
कस्यैतान्यावरणानि ।  
    
[२५९।१५-२५९।१७]  
आर्यमार्गस्यार्यमार्गप्रायोगिकाणां च कुशलमूलानाम् अन्यान्यपि ह्यपायादिनियतानि अण्डजसंस्वेदजस्त्रीत्वाष्टमभवयतानि कर्माणि वक्तव्यानि स्युः ।  
    
[२५९।१७-२५९।१९]  
यान्येव तु पञ्चभिःकारणैः सुदर्शकानि पज्ञकानि अधिष्ठानतः फलतो गतितः उपपत्तितः पुद्गलतश्च तान्येवोक्तानि नान्यानि ।  
    
[२५९।१९]  
क्लेशावरणं चैषां सर्वजघन्यम् ।  
ततः कर्मावरणम् ।  
    
[२५९।१९-२५९।२०]  
ताम्यां हि द्वितीये ऽपि जन्मन्यचिकित्सो भवत्युत्तरोत्तरावाहनादिति वैभाषिकाः ।  
    
[२५९।२१]  
आनन्तर्याणीति को ऽर्थः ।  
    
[२५९।२१-२५९।२२]  
नान्तरायितुं शक्यानि विपाकं प्रति जन्मान्तरफलेन कर्मान्तरेणेत्यानन्तर्याणि ।  
    
[२५९।२२]  
न तिरस्कर्तुमित्यर्थः ।  
    
[२५९।२२-२५९।२३]  
न वा तत्कारिणः पुद्गलस्येतश्च्युतस्यान्तरमस्ति नरकोपपत्तिगमनं प्रतीत्यनन्तरः ।  
    
[२५९।२३]  
तद्भाव आनन्तर्यम् ।  
    
[२५९।२४]  
यस्य धर्मस्य योगात्सो ऽनन्तरो भवति ।  
श्रामण्यवत् ।  
    
[२५९।२५]  
अथैषामावरणानां कतमत् कस्यां गतौ वेदितव्यम् ।  
एकान्तेन तावत्   
    
[२६०।०१]  
त्रिषु द्वीपेष्वानन्तर्य   
    
[२६०।०२]  
नोत्तरकुरौ नान्यासु गतिषु ।  
कुत एवान्यत्र धातौ ।  
तेत्ष्वपि स्त्रिपुरुषाणामेव ।  
    
[२६०।०३]  
शण्डा दीनां तु नेष्यते ।  
    
[२६०।०४]  
किं कारणं ।  
तदेवासंवराभावे कारणमुद्दिष्टम् ।  
अपि च   
    
[२६०।०५]  
अल्पोपकारालज्जित्वात्   
    
[२६०।०६]  
यथाक्रमं मातापित्रोस्तेषां च ।  
अल्पोपकारौ किलैषां मातापितरौ ।  
    
[२६०।०६-२६०।०७]  
विकलात्मभावाधिपतित्वादल्पस्नेहत्वाच्च ।  
    
[२६०।०७-२६०।०८]  
तेषामपि न तीव्रं ह्यपत्राप्यं मातापित्रोरन्तिके प्रत्युपस्थितं यद्विपादनादानन्तर्येण स्पृश्येरन् ।  
    
[२६०।०८]  
अत एव तिर्यवप्रेतानामपि नेष्यते ।  
    
[२६०।०९]  
पटुबुद्धीनां स्यादश्वाजानेयवदिति भदन्तः ।  
    
[२६०।०९-२६०।१०]  
मनुष्यस्याप्यमानुषौ मातापितरौ मारयतो न स्यादानन्तर्यम् ॥  
    
[२६०।१०]  
उक्तं कर्मावरणम् ॥  
    
[२६०।११]  
शेषे गतिषु पञ्चसु ॥ वक्क्_४।९७ ॥  
    
[२६०।१२]  
के पुनः शेषे ।  
क्लेशविपाकावरणे ।  
मनुष्येषु विपाकावरणम् ।  
    
[२६०।१२-२६०।१३]  
कौरवा देवेष्वसञ्ज्ञिसत्त्वाः ।  
    
[२६०।१३]  
किंस्वभावान्यानन्तर्याणि ।  
    
[२६०।१३-२६०।१४]  
चत्वारि कायकर्म एकं वाक्कर्म त्रीणि प्राणातिपात एकं मृषावादः एकं प्राणातिपातप्रयोगः ।  
    
[२६०।१४-२६०।१५]  
अनुपक्रमधर्माणो हि तथागताः ।  
    
[२६०।१५]  
हेतौ फलोपचारात्सङ्घभेद आनन्तर्यमुक्तम् ।  
    
[२६०।१५-२६०।१६]  
भिद्यते वा ऽनेनेति कृत्वा ।  
    
[२६०।१७]  
सङ्घभेदस्त्वसामग्रीस्वभावो विप्रयुक्तकः ।  
    
[२६०।१८]  
अक्लिष्टाव्याकृतो धर्मः   
    
[२६०।१९]  
असामग्री नान चित्तविप्रयुक्तः संस्कारो ऽनिवृताव्याकृतः सङ्घभेदः ।  
    
[२६०।१९-२६०।२०]  
स किमानन्तर्यं भविष्यति नैव च तेन भेत्ता समन्वागतः ।  
    
[२६०।२०]  
किं तर्हि ।  
    
[२६०।२१]  
सङ्घस्तेन समन्वितः ॥ वक्क्_४।९८ ॥  
    
[२६०।२२]  
यो हि भिन्नस्तस्य भेदो न भेत्तुः ।  
अथ भेत्ता केन समन्वागतः ।  
    
[२६०।२३]  
सदवद्यमृषावादस्तेन भेत्ता समन्वितः ।  
    
[२६०।२४]  
सङ्घभेदावद्येन भेत्ता समन्वागतः ।  
तत् पुनर्मृषावादः ।  
    
[२६०।२४-२६०।२५]  
स पुनः सङ्घभेदसहजे वाग्विज्ञप्त्यविज्ञप्ती ।  
    
[२६०।२५]  
स च तेनावद्येन समन्वागतो भेत्ता ।  
    
[२६१।०१]  
अवीचौ पच्यते कल्पन्   
    
[२६१।०२]  
अन्तरकल्पमवीचौ महानरके विपच्यते ।  
अन्यैस्तु नावश्यमवीचौ ।  
    
[२६१।०२-२६१।०३]  
अथ येन बहुन्यानन्तर्याणि कृतानि भवन्ति अनन्तरमेव तानि विपच्यन्ते ।  
    
[२६१।०३-२६१।०४]  
किं तु तैस्तस्य भवति ।  
    
[२६१।०५]  
अध्हिकैरधिका रुजः ॥ वक्क्_४।९९ ॥  
    
[२६१।०६-२६१।०७]  
सहि भूयोभिरानन्तर्यैस्तस्मिन्नवीचौ घनतरं सुकुमारतरं चाश्रयं लभते कारणाश्च बहुतरास्तीव्रतराश्च येन द्वित्रिचतुष्पञ्चगुणां वेदनां वेदयते ।  
    
[२६१।०७-२६१।०८]  
कः पुनरेष सङ्घं भनत्ति ।  
    
[२६१।०९]  
भिक्षुर्दु क्वचरितो वृत्ती भिनत्ति ।  
    
[२६१।१०]  
भिक्षुर्भिनत्ति न गृही न भिक्षुण्यादयः ।  
स च दृष्टिचरित एव न तृष्णाचरितः ।  
    
[२६१।११]  
ऋतस्थो न भिन्नवृत्तस्तस्यानादेयवाक्यत्वात् ।  
क्व भिनत्ति ।  
    
[२६१।१२]  
अत्र भगवान् सन्निहितस्ततः ।  
    
[२६१।१३]  
अन्यत्र   
    
[२६१।१४]  
नहि शास्तुरेव सन्निधौ शक्यो भेत्तुम् ।  
तथागतानां दुष्प्रसहत्वादादेयवाक्यत्वाच्च ।  
    
[२६१।१५]  
कान् भिनत्ति ।  
    
[२६१।१६]  
बालिशान् ।  
    
[२६१।१७]  
पृथग्जनानेव नार्यान् प्रत्यक्षधर्मत्वात् ।  
तानपि न क्षान्तिलाभिन इत्यपरे ।  
    
[२६१।१७-२६१।१८]  
कियता भिन्नः सङ्घो भवति ।  
    
[२६१।१९]  
शास्तृमार्गान्तरक्षान्तौ भिन्नः   
    
[२६१।२०-२६१।२१]  
यदा तेभ्यस्तथागतादन्यः शास्ता क्षमते तदुपदिष्टाच्च मार्गादन्यो मार्ग इयता भिन्नः सङ्घो वक्तव्यः ।  
    
[२६१।२१]  
कियन्तं कालं भिन्न आस्ते ।  
तामेव रात्रिं   
    
[२६१।२२]  
न विवसत्यसौ ॥ वक्क्_४।१०० ॥  
    
[२६१।२३]  
अपर्युषित एव हि सङ्घभेदे सङ्घो ऽवश्यं प्रतिसन्धीयते ।  
यो ऽयं सङ्घभेद उक्तः   
    
[२६१।२४]  
चक्रभेदः स च मतः   
    
[२६१।२५]  
धर्मचक्रं हि तदा भगवतो भिन्नं भवति ।  
मार्गप्रवृत्तिविष्ठापनात् ।  
    
[२६१।२५-२६१।२६]  
अत एव चक्रादश्चोच्यते सङ्घभेदश्च ।  
    
[२६१।२६]  
क्व पुनश्चक्रभेदो भवति ।  
    
[२६२।०१]  
जम्बूद्वीपे   
    
[२६२।०२]  
नान्येषु द्वीपेषु ।  
कतिभिर्भिक्षुभिः ।  
    
[२६२।०३]  
नवादिभिः ।  
    
[२६२।०४]  
नवादिं कृत्वा ।  
परेणानियमः ।  
अष्टौ भिक्षयः सङ्घो भवति ।  
नवमो भेत्ता ।  
    
[२६२।०४-२६२।०५]  
अवश्यं हि सङ्घेन द्वयोःपक्षयोः स्थातव्यम् ।  
    
[२६२।०५]  
एवं भिन्नो भवति ।  
    
[२६२।०५-२६२।०६]  
अन्यस्तु सङ्घभेदः कर्मभेदाद् भवति ।  
    
[२६२।०६]  
यद्येकसीमायां व्यग्राः कर्म कुर्वन्ति ।  
स चैष   
    
[२६२।०७]  
कर्मभेदस्त्रिषु द्वीपेषु   
    
[२६२।०८]  
येष्वेव शासनम् ।  
कतिभिर्भिक्षुभिः   
    
[२६२।०९]  
अष्टाभिरधिकैश्च सः ॥ वक्क्_४।१०१ ॥  
    
[२६२।१०]  
चक्रभेदस्तु षट्सु कालेषु न भवति ।  
कतमेषु ।  
    
[२६२।११-२६२।१२]  
आदावन्ते ऽर्बुदात् पूर्वं युगाच्चोपरते मुनौ ।  
सीमायां चाप्यबद्धायां चक्रभेदो न जायते ॥ वक्क्_४।१०२ ॥  
    
[२६२।१३]  
आदावचिरप्रवर्तिते धर्मचक्रे ।  
अन्ते परिनिर्वाणकाले भगवतः ।  
    
[२६२।१३-२६२।१४]  
एतयोर्हि द्वयोरवस्थयोः सङ्घ एकरसो भवति ।  
    
[२६२।१४-२६२।१५]  
मध्ये ऽप्यर्बुदात् पूर्वं न भिद्यते यावच्छासने शीलार्बुदं दृष्ट्यर्बुदं च नोत्पन्नं भवति ।  
    
[२६२।१५-२६२।१६]  
युगाच्च पूर्वं न भिद्यते यावच्छ्रावकाग्रयुगं नोत्पन्नं भवति ।  
    
[२६२।१६]  
भिन्नन्यायपरिवासात्तेन च प्रतिसन्धानीयत्वात् ।  
    
[२६२।१६-२६२।१७]  
उपरते मुनौ शास्तरि परिनिर्वृते प्रतिद्वन्द्वाभावात् ।  
    
[२६२।१७-२६२।१८]  
सीमायामबद्धायां यावत् सीमा न बद्धा भवति ।  
    
[२६२।१८-२६२।१९]  
एकसीमायां हि पक्षद्वयावस्थानात्सङ्घभेद इत्येषु कालेसु चक्रभेदोन भवति ।  
    
[२६२।१९]  
न च पुनः सर्वेषां बद्धानां चक्रभेदः ।  
कर्माधीनत्वात् ।  
    
[२६२।२०]  
कस्मात् मातृवधादिष्वानन्तर्यं नान्यत्र ।  
    
[२६२।२१]  
उपकारियुणक्षेत्रनिराकृतिविपादनात् ।  
    
[२६२।२२]  
मातापितृवधे तावदुपकारिणो निराकरणात् ।  
कथं तावुपकारिणौ ।  
    
[२६२।२२-२६२।२३]  
आत्मभावस्य तत्प्रभवत्वात् ।  
    
[२६२।२३]  
किं तयोर्निराकरणम् ।  
परित्यागः ।  
गुणक्षेत्रत्वादर्हद्वधाद् आनन्तर्यम् ।  
    
[२६२।२४-२६२।२५]  
यदि पुनर्मातुर्व्यञ्जनं परिवृत्तं स्यात् पितुर्वा तत्रैकस्मिन्नाम्नायो   
    
[२६३।०१]  
व्यञ्जनान्तरितो ऽपि स्यात्   
    
[२६३।०२]  
अत एवोच्यते "स्यात् पुरुषं जीविताद्वच्यपरोपयेन्न पितरं नार्हन्तम् ।  
    
[२६३।०२-२६३।०३]  
आनन्तर्यावद्येन च स्पृश्येत ।  
    
[२६३।०३]  
स्यान्मातुर्व्यञ्जनं परिवृत्तं स्यादिति ।  
    
[२६३।०३-२६३।०४]  
स्यात् स्त्रीं जीविताद्व्यपरोपयेन्न मातरं नार्हन्तीम् आनन्तर्यावद्येन च स्पृश्येत ।  
    
[२६३।०४-२६३।०५]  
स्यात् पितुर्व्यञ्जनं परिवृत्तं स्यादि"ति ।  
    
[२६३।०५]  
अन्यस्याः स्त्रियाः कललं प्रस्रुतमन्यया योन्या पीतम् ।  
    
[२६३।०५-२६३।०६]  
कतरा तस्य माता यां घ्नतः स्यादानन्तर्यम् ।  
    
[२६३।०७]  
माता यच्छोणितोद्भवः ॥ वक्क्_४।१०३ ॥  
    
[२६३।०८]  
यस्याः शोणितादसावुद्भूतः सत्त्वः सा ऽस्य माता द्वितीया तु सर्वकृत्येष्ववलोक्या ।  
    
[२६३।०९]  
सा ह्यापायिका पोषिका संवर्धिका च ।  
    
[२६३।०९-२६३।१०]  
यदि मातरि प्रयोगं कृत्वा ऽन्यां मारयेन्न स्यादानन्तर्यम् ।  
    
[२६३।१०]  
अमातृप्रयोगेण मारयेत्तथापि न स्यात् ।  
    
[२६३।१०-२६३।११]  
मञ्चतलावलीनमातृमारणं चात्रोदाहार्य धावकस्य च पुत्रेण मसक प्रयोगेण पितुर्मारणं च ।  
    
[२६३।११-२६३।१२]  
एकेन प्रहारेण मातरमन्यां च मारयतो द्वे अविज्ञप्ती भवतः ।  
    
[२६३।१२]  
विज्ञप्तिस्त्वानन्तर्यमेव ।  
    
[२६३।१३]  
तस्य कर्मणो बलीयस्त्वात् ।  
परमाणुसञ्चितत्वाद्विज्ञप्तिरपि द्विधेति भदन्तघोषकः ।  
    
[२६३।१४-२६३।१५]  
अनर्हत्सञ्ज्ञया ऽपि अर्हद्घाते भवत्यानन्तर्यम् अहम् हन्मीत्याश्रयावधारणात् ।  
    
[२६३।१५]  
यः पितरमर्हन्तं हिंस्यात्तस्याप्येकमेव स्यादानन्तर्यमाश्रयैकत्वात् ।  
    
[२६३।१६]  
इदमवदानं कथं नीयते "गच्छ शिखण्डिनं ब्रूहि द्वे आनन्तर्ये भवता कृते ।  
    
[२६३।१६-२६३।१७]  
यच्च पिता जीविताद्व्यपरोपितो यच्चार्हन्नि"ति ।  
    
[२६३।१७]  
द्वाभ्यां कारणाभ्यामिति वक्तव्यम् ।  
    
[२६३।१८]  
द्वाभ्यां वा मुखाभ्यां परिभाषितः ।  
    
[२६३।१८-२६३।१९]  
किमवश्यं तथागतस्यास्ति कुटुष्टचित्तरुधिरोत्पादनादानन्तर्यम् ।  
    
[२६३।१९]  
वधाभिप्रायस्य स्यात् ।  
    
[२६३।२०]  
बुद्धे न ताडनेच्छस्य   
    
[२६३।२१]  
यदि ताडनाभित्राय उत्पादयेन्न स्यात् ।  
यद्यनर्हति प्रहरेत्स च प्रहारादूर्ध्वमर्हन् स्यात्   
    
[२६३।२२]  
प्रहारान्नोर्ध्वमर्हति ।  
    
[२६३।२३]  
स्यादानन्तर्यमिति वर्तते ।  
नहि तेन तत्र प्रयोगः कृतः ।  
    
[२६३।२३-२६३।२४]  
किमानन्तर्ये प्रयोगं कृत्वा तस्मिन्नव्यावर्तिते वैराग्यं फलं वा न प्राप्नुयात् ।  
    
[२६३।२५]  
नानन्तर्यप्रयुक्तस्य वैराग्यफलसम्भवः ॥ वक्क्_४।१०४ ॥  
    
[२६४।०१-२६४।०२]  
अन्यकर्मफलपथप्रयोगं तु कृत्वार्यमार्गोत्पत्तौ न पुनः कर्मपथोत्पत्तिराश्रयस्यात्यन्तं तद्विरुद्धत्वात् ।  
    
[२६४।०३]  
एषामानन्तर्याणां कतमत् महासावद्यम् ।  
    
[२६४।०४]  
सङ्घमेदे मृषावादो महावद्यतमो मतः ।  
    
[२६४।०५-२६४।०६]  
यः सङ्घभेदनिमित्तं मृषावादो धर्माधर्मज्ञस्य विपर्ययद्योतनात् स सर्वेषां दुश्चरितानां महावद्यतमः ।  
    
[२६४।०६]  
किं कारणम् ।  
    
[२६४।०६-२६४।०७]  
तथागतधर्मशरीरप्रहारितत्वात् लोकानां च स्वर्गापवर्गमार्गान्तरायकत्वात् ।  
    
[२६४।०७-२६४।१०]  
सङ्घे हि भिन्ने लोकस्य नियामावक्रन्तिफलप्राप्तिवैराग्यास्रवक्षयाः प्रतिबध्यन्ते ध्यानाध्ययनस्वाध्यायचिन्ताकर्माण्यपि न प्रवर्तन्ते सदेवनागमनुष्यं जगच्चाकुलं विमनस्कं वर्तते यावत् पुनर्न प्रतिसन्धितो भवतियस्माच्चाविचौ कल्पं विपाकः ।  
    
[२६४।१०-२६४।११]  
शेषाणामानन्तर्याणां यथाक्रमं पञ्चमतृतीयप्रथमानि गुरुतराणि सर्वलघुः पितृवधः ।  
    
[२६४।११-२६४।१३]  
यत्तर्हि भगवता त्रयाणां दण्डानां मनोदण्डो महासावद्य उक्तः पुनर्मिथ्यादृष्टिः परमवद्यानामित्युक्तम् आनन्तर्याणि नियमस्य सङ्घभेदो महासावद्य उक्तः ।  
    
[२६४।१३-२६४।१४]  
त्रीणि कर्माणि नियमय्य मनोदण्दः दृष्टीर्नियमय्य मिथ्यादृष्टिः ।  
    
[२६४।१४-२६४।१५]  
अथवा विपाकविस्तरं महाजनव्यापादनं कुशलमूलसमुच्छेदं चाधिकृत्य यथाक्रमम् ।  
    
[२६४।१६]  
सुचरितानां पुनः कतमत् महाफलतमम् ।  
    
[२६४।१७]  
भवाग्रचेतना लोके महाफलतमा शुभे ॥ वक्क्_४।१०५ ॥  
    
[२६४।१८]  
कुशले पुनः कर्मणि भवाग्रचेतना सर्वेषां महाफलतमा ।  
    
[२६४।१८-२६४।१९]  
तस्या अशीतिकल्पसहस्राण्यतिप्रशान्तो विपाकः ।  
    
[२६४।१९]  
विपाकफलं चाधिकृत्यैतदुक्तम् ।  
    
[२६४।१९-२६४।२१]  
विसंयोगफलं त्वधिकृत्य वज्रोपमसमाधिचेतना सर्वेषां महाफला सर्वसम्योजनपर्यादानफलत्वात् ।  
    
[२६४।२१]  
अत एव लोक इत्युक्तम् ।  
    
[२६४।२२]  
किमानन्तर्यैरेवावश्यं नरकेषूपपद्यते ।  
आनन्तर्यसभागैरप्यवश्यमुपपद्यते ।  
    
[२६४।२३]  
नत्वनन्तरमेवेत्यपरे ।  
कतमानि तानीत्याह   
    
[२६४।२४-२६४।२५]  
दूषणं मातुरर्हन्त्या नियतिस्थस्य मारणम् ।  
बोधिसत्त्वस्य शैक्षस्य सङ्घायद्वारहारिका ॥ वक्क्_४।१०६ ॥  
    
[२६५।०१]  
आनन्तर्यसभागानि पञ्चमं स्तूपभेदनम् ।  
    
[२६५।०२]  
एतानि पञ्च पञ्चानामानत्नर्याणां यथाक्रमम् सभागानि ।  
    
[२६५।०२-२६५।०४]  
यदि मातरमर्हन्तीं दूषयत्यब्रह्मचर्यकरणात् नियतिपतीतं बोधिसत्त्वं मारयति शैक्षं मारयति सङ्घस्य सुखायद्वारिकं हरति स्तूपभेदं करोति ।  
    
[२६५।०४-२६५।०५]  
अन्यदपि तु कर्म सविपाकं त्रिषु कालेष्वत्यर्थं विघ्नयति ।  
    
[२६५।०५]  
कतमेषु त्रिसु ।  
    
[२६५।०६]  
क्षान्त्यनागामितार्हत्त्वप्राप्तौ कर्मातिविघ्नकृत् ॥ वक्क्_४।१०७ ॥  
[२६५।०७]  
मूर्धभ्यः क्षान्तिमाकिरत आपायिकानि कर्माणि विघ्नायोपतिष्ठन्ते ।  
    
[२६५।०७-२६५।०८]  
तद्विपाकभूम्यतिक्रमात् ।  
    
[२६५।०८]  
यथा पुरुषस्य देशत्यागं कुर्वतो धनिका उपतिष्ठन्ते ।  
    
[२६५।०८-२६५।१०]  
अनागामिफलं प्राप्नुवतः कामावचराणि विघ्नायोपतिष्ठन्ते तथैव स्थापयित्वा दृष्टधर्मवेदनीयं कर्म ।  
    
[२६५।१०]  
अर्हत्त्वं प्राप्नुवतो रूपारूप्यावचराणि तथैव ।  
    
[२६५।१०-२६५।११]  
यदुक्तं "बोधिसत्त्वस्य मारण"मिति   
    
[२६५।१२]  
बोधिसत्त्वः कुतो यावत्   
    
[२६५।१३]  
कुत उपादाय बोधिसत्त्वोवक्तव्यः ।  
    
[२६५।१४]  
यतो लक्षण कर्मकृत् ।  
    
[२६५।१५-२६५।१६]  
यतः प्रभृति लक्षणविपाकानि कर्माण्यारभते कर्तुं स हि तदानीं नियतिपतितो भवति ।  
    
[२६५।१६]  
कथं कृत्वा ।  
स हि तस्मात् कालात् प्रभृति नित्यं भवति ।  
    
[२६५।१७]  
सुगतिः कुलजो ऽव्यक्षः पुमान् जातिस्मरो ऽनिवृत् ॥ वक्क्_४।१०८ ॥  
    
[२६५।१८]  
प्रशस्ता गतिरस्येति सुगतिर्देवमनुष्योपपत्तेः ।  
    
[२६५।१८-२६५।१९]  
तस्यां च सुगतौ क्षत्रियब्राह्मणगृहपतिमहाशालकुलजो भवति नान्यः कुलीनः ।  
    
[२६५।१९]  
विकलान्यक्षाण्यस्येति व्यक्षः ।  
    
[२६५।२०]  
न व्यक्षो ऽव्यक्षः अविकलेन्द्रियः इत्यर्थः ।  
पुरुष एव न स्त्री कुत एव शण्ढादिः ।  
    
[२६५।२१]  
जातिस्मरश्च भवति ।  
सर्वस्यां जातौ निवर्तत इति निवृत् ।  
न निवृदनिवृत् ।  
    
[२६५।२२]  
अनिवर्तक इत्यर्थः ।  
    
[२६५।२२-२६५।२३]  
सत्त्वहितार्थं सर्वदुःखप्रकारैः सर्वसत्त्वविप्रतिपत्तिभिश्चाखेदितत्वात् ।  
    
[२६५।२३]  
यत्तल्लोक उच्यते "अपणक्रीतो दास" इति ।  
    
[२६५।२३-२६५।२६]  
बोधिसत्त्वास्ते ते हि महात्मानः सर्वसम्पत्प्रकर्षविशेषप्राप्ता अपि सन्तो निष्कारणकरुणापारतन्त्र्यात्सर्वसत्त्वेषु चण्डालकुमारकसदृशमात्मानं निर्मानतया व्यवस्थाप्य सत्त्वेभ्यः सर्वकदर्थानां सोढारो भवन्ति सर्वश्रमयन्त्रणानां चोद्वोढारः ।  
    
[२६५।२६-२६५।२७]  
यच्चैतल्लक्षणविपाकं कर्मेत्युक्तम् ।  
    
[२६६।०१-२६६।०२]  
जम्बूद्वीपे पुमानेव सम्मुखं बुद्धचेतनः ।  
चिन्तामयं कल्पशते शेष आक्षिपते हि तत् ॥ वक्क्_४।१०९ ॥  
    
[२६६।०३]  
जम्बूद्वीप एव बोधिसत्त्वो लक्षणविपाकं कर्माक्षिपति ।  
नान्यत्र ।  
    
[२६६।०३-२६६।०४]  
जाम्बूद्वीपकानां तीक्ष्णबुद्धित्वात् ।  
    
[२६६।०४]  
पुरुष एव न स्त्री ।  
    
[२६६।०४-२६६।०५]  
सम्मुखीभूत एव शास्तरि बुद्धालम्बनयैव चेतनया चिन्तामयं तत्कर्म न श्रुतमयं न भावनामयम् ।  
    
[२६६।०५-२६६।०६]  
कल्पशते च शेष आक्षिपति न बहुभवेसु ।  
    
[२६६।०६-२६६।०७]  
भगवता तु शाक्यमुनिनोत्तप्तवीर्यतया नव कल्पा अपावर्तिता एकनवत्या कल्पैराक्षिप्तम् ।  
    
[२६६।०७-२६६।०९]  
अत एव चोक्त "मितो ऽहं ग्रामणीरेकनवतं कल्पमुपादाय न समनुस्मरामि नाभिजानामि यदेककुलमपि पक्षभिक्षाप्रदानहेतोः क्षतं वा स्यादुपहतं वे"ति ।  
    
[२६६।०९-२६६।११]  
ततः प्रभृति प्रकृतिजातिस्मरत्वात् प्रथमकल्पासङ्ख्येयनिर्यात एव बोधिसत्त्व एतांश्चतुरो दोषान् व्यावर्तयति द्वौ च गुणो प्रतिलभत इति पूर्वाचार्याः ।  
    
[२६६।११]  
तेषां च लक्षणानाम्   
    
[२६६।१२]  
एकैकं पुण्यशतजम्   
    
[२६६।१३]  
किं पुण्यस्य परिमाणम् ।  
    
[२६६।१३-२६६।१४]  
सन्निकृष्टबोधिसत्त्वं स्थापयित्वा यावत् सर्वसत्त्वानां भोगफलमित्येके ।  
    
[२६६।१४-२६६।१५]  
यावत् सर्वसत्त्वानां कर्माधिपत्येन त्रिसाहस्रमहासाहस्रको लोको ऽभिनिवर्तत इत्यपरे ।  
    
[२६६।१५]  
बुद्धा एव च तत्परिमाणज्ञा इत्यपरे ।  
    
[२६६।१५-२६६।१६]  
अथ बोधिसत्त्वभूतो भगवान् कियतो बुद्धान् पर्युपासयामास ।  
    
[२६६।१६-२६६।१७]  
प्रथेमे कल्पासङ्ख्येये पञ्चसप्ततिसहस्राणि द्वितीये षट्सप्ततिं तृतीये सप्तसप्ततिम् ।  
    
[२६६।१८]  
अथ कस्य कल्पासङ्ख्येयस्यान्ते कतमो बुद्ध आसीत् ।  
    
[२६६।१८-२६६।१९]  
प्रतिलोमानुक्रमेण यथाक्रमम् ।  
    
[२६६।२०]  
असङ्ख्येयत्रयान्त्यजाः ।  
    
[२६६।२१]  
विपश्यी दीपकृद्रत्नशिखी   
    
[२६६।२२]  
रत्नशिखिनि सम्यक्सम्बुद्धे प्रथमो ऽसङ्ख्येयः समाप्तः ।  
दीपङ्करे भगवति द्वितीयः ।  
    
[२६६।२३]  
विपश्यिनि तथागते तृतीयः ।  
सर्वेषां तु तेषां   
    
[२६६।२४]  
शास्यमुनिः पुरा ॥ वक्क्_४।११० ॥  
    
[२६६।२५]  
शाक्यमुनिर्नाम सम्यक्सम्बुद्धः पूर्वं वभूव ।  
    
[२६६।२५-२६७।०२]  
यत्र भगवता बोधिसत्त्वभूतेनाद्यं प्रणिधानं कृतम् एवम्प्रकार एवाहं बुद्धो भवेयमिति नो ऽप्येवं कलियुग एवोत्पन्नवानार्यवत्तस्याप्येवं वर्ष सहस्रान्तं शासनं बभूव ।  
    
[२६७।०३]  
अथ कस्यामवस्थावां बोधिसत्त्वः कां पारमितां परिपूरयते ।  
    
[२६७।०४]  
सर्वत्र सर्वं ददतः कारुण्याद्दानपूरणम् ।  
    
[२६७।०५-२६७।०६]  
यदा सर्वस्मै सर्वं ददाति आ अक्ष्णः आ मज्जायाः कारुण्यान्नाभ्युदयविशेषं लिप्समानः इयता दानपारमिता परिपूर्णा भवति ।  
    
[२६७।०७]  
अङ्गच्छेदे ऽप्यकोपात्तु रागिणः क्षान्तिशीलयोः ॥ वक्क्_४।१११ ॥  
    
[२६७।०८-२६७।०९]  
यदा ऽयमवीतरागो ऽपि च्छिद्यमानेष्वङ्गेषु नाल्पमपि कुप्यति तदा ऽस्य क्षान्तिशीलपारमिते परिपूर्णे भवतः ।  
    
[२६७।१०]  
तिष्यस्तोत्रेण वीर्यस्य   
    
[२६७।११-२६७।१२]  
तिष्यं तथागतरत्नगुहायां तेजोधातुसमापन्नदृष्ट्या भगवान् बोधिसत्त्वभूत एकेन पादेन स्थित्वा सप्त दिवसान् स्तुतवानेकगाथया   
    
[२६७।१३-२६७।१६]  
"न दिवि भुवि वा नास्मिन् लोके न वैश्रवणालये ।  
न मरुभवने दिव्ये स्थाने न दिक्षु विदिक्षु वा ॥  
चरतु वसुधां स्फीतां कृत्स्नां सपर्वतकाननाम् ।  
पुरुषवृषभस्त्वत्तुल्यो ऽन्यो महाश्रमणः कुत" इति ॥  
    
[२६७।१७]  
तदा किल वीर्यपारमिता परिपूर्णा नव च कल्पाः प्रत्युदावर्तिताः ।  
    
[२६७।१८]  
धीसमाध्योरनन्तरम् ।  
    
[२६७।१९-२६७।२०]  
बोधेः पूर्वसमनन्तरं ध्यानप्रज्ञापारमितयोः परिपूरिर्वज्रोपमसमाधौ स्वस्याः सम्पदः पारगमनात् पारमिताः ।  
    
[२६७।२१]  
सूत्र उक्तं "त्रीणि पुण्यक्रियावस्तूनि ।  
    
[२६७।२१-२६७।२२]  
दानमयं पुण्यक्रियावस्तु शीलमयं भावनामयमि"ति ।  
    
[२६७।२२]  
कथमेतत्त्रयं पुण्यक्रियावस्तु ।  
    
[२६७।२३]  
पुण्यं क्रिया ऽथ तद्वस्तु त्रयं कर्मपथा यथा ॥ वक्क्_४।११२ ॥  
    
[२६७।२४]  
पुण्यमप्येतत्त्रयं क्रिया ऽपि वस्त्वपि यथायोगमिति पुण्यक्रियावस्तु ।  
    
[२६७।२४-२६८।०१]  
तद्यथा कर्म च ते पन्थानश्च पन्थान एव च कर्मण इति कर्मम्पथा उक्ताः ।  
    
[२६८।०१-२६८।०२]  
तत्र दानमये तावत् पुण्यक्रियावस्तुनि कायवाक्कर्म त्रिधा भवति ।  
    
[२६८।०२-२६८।०३]  
तत्समुत्थापिका चेतना पुण्यं च क्रिया च ।  
    
[२६८।०३]  
तत्सहभुवो धर्माः पुण्यमेव ।  
शीलमयं तु कायवाक्कर्मैवेति त्रिधा भवति ।  
    
[२६८।०४]  
भावनामयो मैत्री पुण्यं च पुण्यक्रियायाश्च वस्तु ।  
    
[२६८।०४-२६८।०६]  
तत्सम्प्रयुक्तायाश्चेतनाया मैत्रीमुखेनाभिसंस्करणात् तत्सहभुवश्चेतना शीलं च पुण्यं च क्रिया च ।  
    
[२६८।०६-२६८।०७]  
अन्ये तत्सहभुवः पुण्यमेव पुण्यस्य वा कारणं पुण्यक्रिया पुण्यप्रयोगस्तस्या एतानि त्रीणि वस्तूनि ।  
    
[२६८।०७]  
एषां सम्पादनार्थं पुण्यप्रयोगारम्भादिति ।  
    
[२६८।०७-२६८।०८]  
कुशलचेतनापरमार्थेन पुण्यक्रिया ।  
    
[२६८।०८]  
तस्या एतानि वस्तूनीत्यपरे ।  
    
[२६८।०९]  
किमिदं दानं नाम ।  
यदपि दीयते दद्दानम् ।  
इह तु   
    
[२६८।१०]  
दीयते येन दद्दानं   
    
[२६८।११]  
भवति स्म ।  
रागादिभिरपि दीयते ।  
न चात्र तदिष्टम् ।  
अतो विशेषणार्थमाह   
    
[२६८।१२]  
पूजानुग्रहकाम्यया ।  
    
[२६८।१३]  
परेषां पूजानुग्रहकामताभ्यां येन दीयते ।  
किं पुनस्तत्स्याद्येन दीयते ।  
    
[२६८।१४]  
कायवाक्कर्म सोत्थानं   
    
[२६८।१५]  
किं पुनस्तदुत्थानम् ।  
येन कलापेन तदुत्थाप्यते ।  
आह चात्र   
    
[२६८।१६-२६८।१७]  
शुभेन मनसा द्रव्यं स्वं ददाति यदा पुमान् ।  
तत् क्षणं कुशलाः स्कन्धाः दानमित्यभिधीयते ॥" इति ।  
[२६८।१८]  
महाभोग्यफलं च तत् ॥ वक्क्_४।११३ ॥  
    
[२६८।१९]  
तच्चैतद्दानमयं पुण्यक्रियावस्तु महाभोग्यफलम् ।  
स्वभावे चैष मयड्वेदितव्यः ।  
    
[२६८।२०]  
तद्यथा तृणमयं गृहं पर्णमयं भाजनमिति ।  
तत् खल्वेतद्दानं   
    
[२६८।२१]  
स्वपरार्थोभयार्थाय नोभयार्थाय दीयते ।  
    
[२६८।२२-२६८।२३]  
तत्र यदवीतरागः आर्यः पृथग्जनो वा वीतरागश्चैत्ये दानं ददाति तदस्यात्मन एवार्थाय ।  
    
[२६८।२३]  
परेषां तेनानुग्रहाभावात् ।  
    
[२६८।२३-२६९।०१]  
यदार्यो वीतरागः परसत्त्वेभ्यो दानं ददाति स्थापयित्वा दृष्टधर्मवेदनीयं तत्र दानं परेषामर्थाय ।  
    
[२६९।०१-२६९।०२]  
तेन तेषामनुग्रहात् ।  
    
[२६९।०२]  
नात्मनो ऽर्थाय ।  
तद्विपाकभूमेरत्यन्तसमतिक्रान्तत्वात् ।  
    
[२६९।०२-२६९।०३]  
यदवीतरागः पृथग्जनो वा वीतरागः परसत्त्वेभ्यो ददाति तद्दानमुभयेषामर्थाय ।  
    
[२६९।०३-२६९।०४]  
यदार्यो वीतरागश्चैत्ये ददाति स्थापयित्वा दृष्टधर्मवेदनीयं तद्दानमुभयेषां नार्थाय ।  
    
[२६९।०४-२६९।०५]  
तद्धि केवलं गौरवं कृत्ज्ञाभ्यां दीयते ।  
    
[२६९।०५]  
सामान्येन दानं महाभोग्यफलमुक्तम् ।  
    
[२६९।०६]  
तद्विशेषः पुनर्दातृवस्तुक्षेत्रविशेषतः ॥ वक्क्_४।११४ ॥  
    
[२६९।०७]  
तत्र तावत्   
    
[२६९।०८]  
दाता विशिष्टः श्रद्धाद्यैः   
    
[२६९।०९]  
श्रद्धाशीलश्रुतादिगुणयुक्तो दाता विशिष्टो भवति ।  
    
[२६९।०९-२६९।१०]  
तस्य तद्दानदातृविशेषेण फलदानं प्रतिविशिष्यते ।  
    
[२६९।१०]  
स च तादृशो दाता   
    
[२६९।११]  
सत्कृत्यादि ददाति   
    
[२६९।१२]  
सत्कृत्य स्वहस्तं काले परानुपहत्य ददाति ।  
    
[२६९।१३]  
अतः ।  
    
[२६९।१४]  
सत्कारोदाररुचिता कालानाच्छेद्यलाभिता ॥ वक्क्_४।११५ ॥  
    
[२६९।१५]  
अतो ऽस्य दातुस्तत्तादृशं दानं दत्त्वा यथाक्रमं चत्वारो विशेषा भवन्ति ।  
    
[२६९।१५-२६९।१६]  
सत्कारलाभी भवति ।  
    
[२६९।१६]  
उदारेषु च भोगेषु रुचिं लभते ।  
    
[२६९।१६-२६९।१७]  
कालेल्न च भोगान् लभते नातिक्रान्तिकालेन ।  
    
[२६९।१७]  
अनाच्छेद्यांश्च भोगान् लभते ।  
    
[२६९।१७-२६९।१८]  
नास्य भोगाः परैराच्छाद्यन्ते नाप्यग्न्यादिभिर्विनाश्यन्ते ।  
    
[२६९।१८-२६९।१९]  
उक्तं यथा दाता विशिष्यते तद्विशेषाच्च दानविशेषः ।  
    
[२६९।२०]  
अथ वस्तु कथं विशिष्यते ।  
    
[२६९।२१]  
वर्णादिसम्पदा वस्तु   
    
[२६९।२२]  
विशिष्टमिति वर्तते ।  
    
[२६९।२२-२६९।२३]  
यदि यद्दीयते दद्वर्णगन्धरसस्पर्शानामन्यतमेनापि सम्पन्नं भवति ।  
    
[२६९।२३]  
एवं वस्तु विशिष्यते ।  
तादृशं वस्तु दत्त्वा किं भवति ।  
यथाक्रमम्   
    
[२६९।२४-२६९।२५]  
सुरूप्त्वं यशस्वि वा ।  
प्रियता सुकुमारर्तुसुखस्पर्शाङ्ता ततः ॥ वक्क्_४।११६ ॥  
    
[२६९।२६]  
वर्णसम्पन्नं दत्त्वा सुरूपो भवति ।  
गन्धसम्पन्नं दत्त्वा यशस्वी भवति ।  
    
[२६९।२६-२७०।०१]  
गन्धवद्यशसो दिक्षु विधारणात् ।  
    
[२७०।०१]  
रससम्पन्नं दत्त्वा प्रियो भवति ।  
रस इव स्वादुः ।  
    
[२७०।०१-२७०।०३]  
स्पर्शसम्पन्नं दत्त्वा सुकुमाराङ्गाश्च भवति ऋतुसुखस्पर्शानि चास्याङ्गानि भवन्ति यथा स्त्रीरत्नस्य ।  
    
[२७०।०४]  
अथ क्षेत्रं कथं विशिप्यते ।  
    
[२७०।०५]  
गतिदुःखोपकारित्वगुणैः क्षेत्रं विशिष्यते ।  
    
[२७०।०६]  
गतिविशेषातावद्विशिष्यते ।  
    
[२७०।०६-२७०।०७]  
तथा ह्युक्तं भगवता "तिर्यग्योनिगताय दानं दत्त्वा शतगुणो विपाकः प्रतिकाङ्क्षितव्यः ।  
    
[२७०।०७-२७०।०८]  
दुःशीलाय मनुष्यभूताय दानं दत्त्वा सहस्रगुण" इति ।  
    
[२७०।०८]  
दुःखविशेषा द्विशिष्यते ।  
तथा ह्यौपधिकेषु पुण्यक्रियावस्तुषु ।  
    
[२७०।०९]  
ग्लाने दानं ग्लानोपस्थापके दानम् ।  
    
[२७०।०९-२७०।११]  
शीतलिकादिषु च दानमुक्त्वोक्तमे" भिः सप्तभिः औषधिकैः पुण्यक्रियावस्तुभिःसमन्वागतस्य श्राद्धस्य कुलपुत्रस्य वा कुलदुहितुर्वा न लभ्यं पुण्यानां प्रमाणमुद्ग्रहीतुमि"ति ।  
    
[२७०।१२-२७०।१३]  
उपकारित्वविशेषाद्यथा मातापित्रोरन्येषां चोपकारिणाम् ऋष्यमृगजातकाद्युदाहरणात् ।  
    
[२७०।१३]  
गुणविशेषाद्यथा" शीलवते दत्त्वा शतसहस्रगुणो विपाक" इत्येवमादि ।  
    
[२७०।१४]  
सर्वेषां तु दानानाम्   
    
[२७०।१५]  
अग्रं मुक्तस्य मुक्ताय   
    
[२७०।१६]  
"यद्वीतरागो वीतरागाय दत्त्वा ऽतिदानमिदं श्रेष्ठमामिषदानेषु दानमित्युक्तं भगवता ।  
    
[२७०।१७]  
बोधिसत्त्वस्य च   
    
[२७०।१८]  
यद्वा दानं बोधिसत्त्वे ददाति सर्वसत्त्वहितहेतोस्तदमुक्तस्याप्यमुक्ते ऽभ्यादानमग्रम् ।  
    
[२७०।१९]  
तत् स्थापयित्वा यानि भगवतो ऽन्यान्यष्टौ दानान्युक्तानि तेषाम्   
    
[२७०।२०]  
अष्टमम् ॥ वक्क्_४।११७ ॥  
    
[२७०।२१]  
अग्रमिति वर्तते ।  
कतमान्यष्टौ ।  
    
[२७०।२१-२७०।२४]  
आसाद्य दानं भयदानम् अदान्मे दानं दास्यति मे दानं दत्त्पूर्वं मे दानं पितृभिश्च पितामहैश्चेति दानं ददाति स्वर्गार्थं दानं कीर्त्यर्थं दानं चित्तालङ्कारार्थं दानं चित्तपरिष्कारार्थं यिओगसम्भारार्थमुत्तमार्थस्य प्राप्तये दानं ददाति ।  
    
[२७०।२४]  
तत्रासाद्य दानं यत् आसन्नेभ्य उपगतेभ्यो दानं ददातीति पौराणाः ।  
    
[२७०।२५]  
भयदानं यद्विनाशाभिमुखं दृष्ट्वा वरं ददामीति ददाति ।  
    
[२७०।२५-२७०।२६]  
शेषं सुगमत्वान्न विभक्तम् ।  
    
[२७०।२६]  
स्रोत आपत्तिफलप्रतिपन्नकाय दानं दत्त्वा ऽप्रमेयविपाकः ।  
    
[२७०।२७]  
ततो ऽप्रमेयतरः स्रोत आपन्नायेति विस्तरेणोक्तं सूत्रे ।  
अपितु   
    
[२७१।०१-२७१।०२]  
मातृपितृग्लानधार्मकथिकेभ्यो ऽन्त्यजन्मने ।  
बोधिसत्त्वाय चामेया अनार्येभ्यो ऽपि दक्षिणा ॥ वक्क्_४।११८ ॥  
    
[२७१।०३]  
एभ्यः पञ्चभ्यः पृथग्जनभूतेभ्यो ऽप्यप्रमेया फलतो दक्षिणा भवति ।  
    
[२७१।०३-२७१।०४]  
तत्रान्त्यजन्मा बोधिसत्त्वश्चरमभविकः ।  
    
[२७१।०४-२७१।०५]  
धर्मकथिकश्चतुर्विधे क्षेत्रविशेषे कतमस्मिन् पक्षे दिक्षेप्तव्यः ।  
    
[२७१।०५]  
उपकारिपक्षे ।  
    
[२७१।०५-२७१।०७]  
स हि महाकल्याणमित्रम् अविद्यान्धायां प्रजायां प्रज्ञाचक्षुषो दाता समविषमस्य प्रकाशयिता अनास्रवस्य धर्मकायस्यातिनिवर्तयिता समासतो बुद्धकृत्यस्य कर्ता ।  
    
[२७१।०८]  
कर्मणां तु गुरुलघुत्वं ज्ञातुकामेन समासतः षट् कारणानि ज्ञेयानि ।  
तद्यथा   
    
[२७१।०९-२७१।१०]  
पृष्ठं क्षेत्रमधिष्ठानं प्रयिओगश्चेतनाशयः ।  
एषां मृद्वधिमात्रत्वात् कर्ममृद्वधिमात्रता ॥ वक्क्_४।११९ ॥  
    
[२७१।११]  
पृष्ठं नाम यत्कृतस्य पुनरनुक्रिया ।  
क्षेत्रं नाम यत्र कारापकाराः क्रियन्ते ।  
    
[२७१।१२]  
अधिष्ठानं कर्मपथः ।  
प्रयोगस्तदर्थं कायवाक्कर्म ।  
    
[२७१।१२-२७१।१३]  
चेतना यया कर्मपथं निष्ठापयति ।  
    
[२७१।१३-२७१।१४]  
आशयस्तदभिप्राय एवं चैवं च कुर्यामेवं चैवं च न करिष्यामीति ।  
    
[२७१।१४]  
कस्यचित् पृष्ठपरिग्रहेणैव तत्कर्म गुरु सम्पद्यते ।  
    
[२७१।१४-२७१।१५]  
विपाकनैयम्येनावस्थानात् ।  
    
[२७१।१५]  
कस्यचित् क्षेत्रवशेनैव ।  
    
[२७१।१५-२७१।१६]  
तत्रैव क्षेत्रे पुनरधिष्ठानवशात् गुरु सम्पद्यते नान्यथा ।  
    
[२७१।१६]  
यथा माताइत्रोः प्राणातिपातात् न त्वेवमदत्तादानादिकात् ।  
    
[२७१।१६-२७१।१७]  
एवमन्यदपि योज्यम् ।  
    
[२७१।१७-२७१।१८]  
यस्य तु सर्वाण्यधिमात्राणि भवन्ति तस्यात्यर्थमधिमात्रं गुरु कर्म वेदितव्यम् ।  
    
[२७१।१८]  
यस्य मृदूनि तस्यात्यर्थं मृदु वेदितव्यम् ॥  
    
[२७१।१९]  
कृतं चोपचितं च कर्मोच्यते ।  
कथं कर्मोपचितं भवति ।  
पञ्चभिः करणैः ।  
    
[२७१।२०-२७१।२१]  
सञ्चेतनसमाप्तिभ्यां निष्कौकृत्य विपक्षतः ।  
परिवाराद्विपाकाच्च कर्मोपचितमुच्यते ॥ वक्क्_४।१२० ॥  
    
[२७१।२२]  
कथं सञ्चेनतः ।  
सञ्चिन्त्य कृतं भवति नाबुद्धिपूर्वं न सहसा कृतम् ।  
    
[२७१।२२-२७१।२३]  
कथं समापत्तितः ।  
    
[२७१।२३]  
कश्चिदेकेन दुश्चरितेनापायान्यातिकश्चिद्यावत्त्रिभिः ।  
    
[२७१।२३-२७१।२४]  
कश्चिदेकेन कर्मपथेन कश्चिद्यावद्दशभिः ।  
    
[२७१।२४-२७१।२५]  
तत्र यो यावता गच्छति तस्मिन्नसमाप्ते कृतं तत्कर्म नोपचितम् समाप्ते तूपचितम् ।  
    
[२७१।२५]  
कथं निष्कौकृत्यविपक्षतः ।  
    
[२७१।२५-२७२।०१]  
निर्विप्रतिसारं च तत् कर्म भवति निष्प्रतिपक्षं च ।  
    
[२७२।०१]  
कथं परिवारतः ।  
    
[२७२।०१-२७२।०२]  
अकुशलं चाकुशलपरिवारं च भवति ।  
    
[२७२।०२]  
कथं विपाकतः ।  
विपाकदान नियतं भवति ।  
    
[२७२।०३]  
एवं कुशलमपि योज्यम् ।  
अतो ऽन्यथा कर्म कृतं भवति नोपचितम् ।  
    
[२७२।०४]  
चैत्ये सरागस्यात्मार्थं दानमित्युक्तम् ।  
    
[२७२।०४-२७२।०५]  
तत्रासत्युपभोक्तरि कथं पुण्यं भवति ।  
    
[२७२।०५-२७२।०६]  
द्विविधं हि पुण्यं त्यागान्वयं त्यागादेव यदुपपद्यते परिभोगान्वयं च देयधर्मपरिभोगाद्यदुत्पद्यते ।  
    
[२७२।०७]  
चैत्ये त्यागान्वयं पुण्यं   
    
[२७२।०८]  
परिभोगान्व्यं पुण्यं नास्ति ।  
कथं तत्राप्रतिगृह्णति कस्मिंश्चित् पुण्यम् ।  
    
[२७२।०८-२७२।०९]  
किं पुनः कारणं सति प्रतिग्रहीतरि भवितव्यं नासतीति ।  
    
[२७२।०९]  
कस्यचिदप्यनुग्रहाभावात् ।  
इदमकारणम् ।  
    
[२७२।१०]  
यदि हि पुण्यं परानुग्रहादेव स्यात् मैत्र्याद्यप्रमाणसम्यग्दृष्टिभावनायां न स्यात् ।  
    
[२७२।११]  
तस्मादेष्टव्यं चैत्यै ऽपि पुण्यम् ।  
    
[२७२।१२]  
मैत्र्यादिवदगृह्णति ।  
    
[२७२।१३-२७२।१४]  
यथा मैत्र्यादिष्वन्तरेणापि प्रतिग्राहकं परानुग्रहं वा पुण्यं भवति स्वचित्तप्रभवं तथाभ्यतीते ऽपि गुणवति तद्भक्तिकृतं स्वचित्तात् पुण्यं भवति ।  
    
[२७२।१४-२७२।१५]  
दानमानक्रिया तर्हि व्यर्था प्राप्नोति ।  
    
[२७२।१५]  
न ।  
तत्कर्मसमुत्थापिकाया भक्तेः प्रकृष्टतरत्वात् ।  
    
[२७२।१५-२७२।१६]  
यथा हि शत्रुवधाभिप्रायस्य तत्समुत्थापितं कायवाक्कर्म ।  
    
[२७२।१६-२७२।१७]  
शत्रुसञ्ज्ञया तस्मिन्मृते ऽपि कुर्वतो बहुतरमपुण्यं जायते ।  
    
[२७२।१७]  
नाभिप्रायमात्रेण ।  
    
[२७२।१७-२७२।१८]  
तथाभ्यतीते शास्तरि तद्भक्तिसमुत्थां दानमानक्रियां कुर्वतो बहुतरं पुण्यं जायते ।  
    
[२७२।१९]  
न भक्तिमात्रेण ।  
    
[२७२।१९-२७२।२०]  
यदि स्वक्षेत्रे दानक्रियावीजमिष्टफलं भवति तत्क्षेत्रे तर्ह्यनिष्टफलं भविष्यति ।  
    
[२७२।२१]  
कुक्षेत्रे ऽपीष्टफलता फलबीजाविपर्ययात् ॥ वक्क्_४।१२१ ॥  
    
[२७२।२२-२७२।२३]  
कुक्षेत्रे ऽपि फलस्य बीजादविपर्ययो दृष्टो मृद्वीकाबीजान्मृद्वीकाफलमेवोत्पद्यते मधुरं निम्बवीजान्निम्बमेव तिक्तम् ।  
    
[२७२।२३-२७२।२४]  
एवं कुक्षेत्रे ऽपि परहिताध्याशयप्रवृत्तस्य दानबीजस्येष्टमेव फलं निर्वर्तते नानिष्टम् ।  
    
[२७२।२४-२७३।०१]  
क्षेत्रदोषात्तु तद्वीजमल्पफलं वा भवत्यफलं वा ।  
    
[२७३।०१]  
गतं दानमयपुण्यक्रियावस्तु सप्रसङ्गम् ॥  
    
[२७३।०२]  
शीलमयं वक्तव्यम् ।  
तदुच्यते   
    
[२७३।०३]  
दौःशीत्लमशुभं रूपं शीलं तद्विरतिः   
    
[२७३।०४]  
अकुशलं हि रूपं दौःशील्यमुच्यते ।  
तस्माद्विरतिः शीलम् ।  
सा पुनर्विरतिः   
    
[२७३।०५]  
द्विधा ।  
    
[२७३।०६]  
यया च विरम्यते विज्ञप्त्या यच्च तद्विरमणम् अविज्ञप्तिः ।  
    
[२७३।०६-२७३।०७]  
न च केवलं दौःशील्याद्विरतिः शीलम् ।  
    
[२७३।०७]  
किं तर्हि ।  
    
[२७३।०८]  
प्रतिक्षिप्ताच्च बुद्धेन   
    
[२७३।०९-२७३।१०]  
यदपि न प्रकृत्या दौःशीलयं भगवता च बुद्धेन प्रतिक्षिप्तमकालभोजनादिकं तस्मादपि द्विधा विरतिः शीलम् ।  
    
[२७३।१०]  
समात्तशिक्षस्य तु तदध्याचाराद्दौःशील्यं जायते ॥  
    
[२७३।१०-२७३।११]  
उक्तं तमासेन शीलम् ॥  
    
[२७३।१२]  
विशुद्धं तु चतुर्गुणम् ॥ वक्क्_४।१२२ ॥  
    
[२७३।१३]  
तत्तु शीलं चतुर्गुणं भवति ।  
विपर्ययादविशुद्धम् ।  
अथ कथं चतुर्गुणमित्याह   
    
[२७३।१४]  
दौःशील्यतद्धेत्वहतं तद्विपक्षशमाश्रितम् ।  
    
[२७३।१५]  
दौःशीत्येन तावदनुपहतं भवति यथोक्तेन दौःशील्येन ।  
हेतुना ऽप्यनुपहतं भवति ।  
    
[२७३।१६]  
लोभादिभिः क्लेशोपक्लेशैः दौःशील्यविपक्षाश्रितं च भवति ।  
    
[२७३।१६-२७३।१७]  
स्मृत्युपस्थानसन्निश्रितत्वात् समाश्रितं च भवति ।  
    
[२७३।१७]  
नोपपत्तिविशेषाश्रितम् ।  
    
[२७३।१७-२७३।१८]  
निर्वाणपरिणामितवात् ।  
    
[२७३।१८]  
पञ्चभिः कारणैः इत्यपरे ।  
    
[२७३।१८-२७३।१९]  
मौलैः कर्मपथैर्विशुद्धं भवति सामन्तकैर्विशुद्धं वितर्कैरनुपहतं स्मृत्या ऽनुपरिगहीतं निर्वाणपरिणामितं चेति ।  
    
[२७३।१९-२७३।२०]  
चतुर्विधं शीलमित्यपरे ।  
    
[२७३।२०]  
भयशीलं यदा जीविकाश्लोकदण्डदुर्गतिभयात् पाल्यते ।  
    
[२७३।२०-२७३।२१]  
आशास्तिशीलं यद्भवभोगसत्कारतृष्णाकृतम् ।  
    
[२७३।२१-२७३।२२]  
बोध्यङ्गानुलोमं शीलं यन्मोक्षार्थं सम्यग्दृष्टिकाणाम् ।  
    
[२७३।२२]  
परिशुद्धं शीलमनास्रवशीलं निर्मलत्वादिति ॥  
गतं शीलम् ॥  
    
[२७३।२३]  
समाहितं तु कुशलं भावना   
    
[२७३।२४]  
किमिदं समाहितं नाम ।  
समाधिस्वभावं सहभू यत् ।  
किमर्थमेतत् भावनेत्युच्यते ।  
    
[२७४।०१]  
चित्तवासनात् ॥ वक्क्_४।१२३ ॥  
    
[२७४।०२]  
तद्धि समाहितं कुशलमत्यर्थं चित्तं वासयति ।  
गुणैस्तन्मयीकरणात्सन्ततेः ।  
    
[२७४।०२-२७४।०३]  
पुष्पैस्तिलभावनावत् ।  
    
[२७४।०३]  
दानं तावन्महाभोगतायै संवर्तत इत्युक्तम् ।  
    
[२७४।०३-२७४।०४]  
अथ शीलं भावना च   
    
[२७४।०५]  
स्वर्गाय शीलं प्राधान्यात् विसंयोगाय भावना ।  
    
[२७४।०६]  
दानमपि स्वर्गाय शीलं प्राधान्यात् ।  
शीलमपि विसंयोगाय ।  
भावना तु प्राधान्यात् ।  
    
[२७४।०७]  
सुत्र उक्तं "चत्वारः पुद्गला ब्राह्मण्यं पुण्यं प्रसवन्ती"ति ।  
    
[२७४।०७-२७४।०८]  
कतमत् तद् ब्राह्मपुण्यम् ।  
    
[२७४।०८]  
यत्तल्लक्षणविपाकस्य कर्मणः परिमाणज्ञापनायोक्तम् इति वैभाषिकाः ।  
    
[२७४।०९]  
पूर्वाचार्यास् तु व्याचक्षते ।  
    
[२७४।१०]  
चतुर्णां ब्राह्मपुण्यत्वं कल्पं स्वर्गेषु मोदनात् ॥ वक्क्_४।१२४ ॥  
    
[२७४।११]  
यावता पुण्येन कल्पं स्वर्गेषु मोदते इदं ब्राह्मं पुण्यम् ।  
    
[२७४।११-२७४।१२]  
ब्रह्मपुरोहितानां कल्पायुष्कत्वात् ।  
    
[२७४।१२]  
निकायान्तरे गाथां पठन्ति   
    
[२७४।१३]  
"ब्राह्मं पुण्यं प्रसवति कल्पं स्वर्गेषु मोदत" इति ।  
    
[२७४।१४]  
आमिषदानमुक्तम् ।  
धर्मदानं वक्तव्यम् ।  
तदिदमुच्यते ।  
    
[२७४।१५]  
धर्मदानं यथाभूत सूत्राद्यक्लिष्टदेशना ।  
    
[२७४।१६]  
सूत्रादीनां यथाभूतमक्लिष्टदेशना धर्मदानम् ।  
    
[२७४।१६-२७४।१७]  
अतो महतीं त आत्मनः पुण्यज्यानिं कुर्वन्ति ये विपरीतधर्मं देशयन्ति ।  
    
[२७४।१७-२७४।१८]  
क्लिष्टचित्ता वा लाभसत्कार यशांसि वाञ्छन्तः ।  
    
[२७४।१८]  
उक्तं पुण्यक्रियावस्तुभेदेन त्रिविधं कुशलं पुनः   
    
[२७४।१९]  
पुण्यनिर्वाणनिर्वेधभागीयं कुशलं त्रिधा ॥ वक्क्_४।१२५ ॥  
    
[२७४।२०-२७४।२१]  
पुण्यभागीयं यदिष्टविपाकं मोक्षभागीयं यस्मिन्नुत्पन्ने नियतं परिनिर्वाणधर्मा भवति ।  
    
[२७४।२१-२७४।२३]  
यस्य संसारादीनवनैरात्म्यनिर्वाणगुणद्योतिकां कथां श्रुत्वा रोमहर्षाश्रूपातौ भवतस्तस्यास्ति मोक्षभागीयं कुशलमूलमित्यवसेयं प्रवृषीवाङ्कुरप्ररोहात् खलविलेषु बीजास्तित्वम् ।  
    
[२७४।२३-२७४।२४]  
निर्वेधभागीयमुष्मादि चतुर्विधं पश्चाद्व्याख्यास्यामः ।  
    
[२७५।०१]  
यदिदं लोक उच्यते लिपिमुद्रागणना काव्यं सङ्ख्येति क एषां स्वभावः ।  
    
[२७५।०२-२७५।०३]  
योगप्रवर्तितं कर्म ससमुत्थापकं त्रिधा ।  
लिपिमुद्रे सगणनं काव्यं सङ्ख्या यथाक्रमम् ॥ वक्क्_४।१२६ ॥  
    
[२७५।०४]  
योगप्रवर्तितमिति उपायविशेषप्रवर्तितम् ।  
त्रिधा कर्मेति कायवाङ्मनस्कर्म ।  
    
[२७५।०४-२७५।०५]  
तत्र लिपिमुद्रे तावद्योगप्रवर्तितं कायकर्म समुत्थापनम् ।  
    
[२७५।०५]  
गणना काव्यं च वाक्कर्म ।  
    
[२७५।०६]  
इत्येतानि पञ्चस्कन्धस्वभावानि ।  
सङ्ख्या मनस्कर्म ।  
यन्मनसा सङ्कलनं धर्माणाम् ।  
    
[२७५।०७]  
धर्माणामिदानीं केचित् पर्याया उच्यन्ते ।  
    
[२७५।०८]  
सावद्या निवृता हीनाः क्लिष्टा धर्माः   
    
[२७५।०९]  
क्लिष्टानां धर्माणां सावद्या निवृता हीना इति पर्यायाः ।  
    
[२७५।१०]  
शुभामलाः ।  
    
[२७५।११]  
प्रणीताः   
    
[२७५।१२]  
कुशलानास्रवाणां प्रणीता इति पर्यायः ।  
    
[२७५।१२-२७५।१३]  
हीनप्रणीतेभ्यो ऽन्ये मध्या इति सिद्धं भवति ।  
    
[२७५।१४]  
संस्कृतशुभाः सेव्याः   
    
[२७५।१५]  
कुसलसंस्कृतानां सेवितव्या इति पर्यायः ।  
शेषा असेवितव्या इति सिद्धं भवति ।  
    
[२७५।१६]  
कस्मादसंस्कृतं न सेव्यम् ।  
अनभ्यसनीयत्वादफलत्वाच्च ।  
फलर्थं हि सेवा भवति ।  
    
[२७५।१७]  
सोत्तरा अन्ये सर्वधर्माः ।  
    
[२७५।१८]  
मोक्षस्त्वनुत्तरः ॥ वक्क्_४।१२७ ॥  
    
[२७५।१९]  
नहि निर्वाणाद्विशिष्टतरमस्ति ।  
तच्च सर्वेभ्यो विशिष्टं कुशलनित्यत्वात् ।  
    
=====================================================================  
    
[२७५।२०-२७५।२१]  
अभिधर्मकोशभाष्ये कर्मनिर्द्देशो नाम चतुर्थं कोशस्थानमिति ॥  
    
पञ्चमं कोशस्थानम्   
    
=====================================================================  
    
ॐ नमो बुद्धाय  
    
=====================================================================  
    
[२७७।०३]  
"कर्मजं लोकवैचित्र्य" मित्युक्तम् ।  
    
[२७७।०३-२७७।०४]  
तानि कर्माण्यनुशयवशादुपचयं गच्छन्ति अन्तरेण चानुशयान् भवाभिनिर्वर्त्तने न समर्थानि भवन्ति ।  
    
[२७७।०४]  
अतो वेदितव्याः   
    
[२७७।०५]  
मूलं भवस्यानुशयाः   
    
[२७७।०६]  
क्लेशो हि प्रवर्तमानो दश कृत्यानि करोति ।  
    
[२७७।०६-२७७।०९]  
मूलं च दृढीकरोति सन्ततिमवस्थापयति क्षेत्रमापादयति निःष्यन्दं निर्वर्तयति कर्मभवमभिनिर्हरति स्वसम्भारं अरिगृह्णाति आलम्बने सम्मोहयति विज्ञानस्रोतो नमयति कुशलपक्षाद्व्युत्क्रामति पन्धनार्थं च स्फरति धात्वनतिक्रमयोगेनेति ।  
    
[२७७।१०]  
कति चेमे ऽनुशयाः ।  
समासेन षट् ।  
कतमे   
    
[२७७।११]  
षड्रागः प्रतिघस्तथा ।  
    
[२७७।१२]  
मानो ऽविद्या च दृष्टिश्च विचिकित्सा च   
    
[२७७।१३]  
अथाग्रहणं रागवशेनान्येषामालम्बनानुशायितज्ञापनार्थम् ।  
    
[२७७।१३-२७७।१४]  
एतच्च पश्चात् प्रवेदयिष्यामः ।  
    
[२७७।१५]  
ते पुनः ॥ वक्क्_५।१ ॥  
    
[२७७।१६]  
षड्रागभेदात्सप्तोक्ताः   
    
[२७७।१७]  
त एते षड्नुशयाः सूत्रे रागस्य द्विधा भेदं कृत्वा सप्तोक्ताः ।  
    
[२७७।१७-२७७।१९]  
कामरागानुशयः प्रतिघानुशयो भवरागानुशयो मानानुश्यः अविद्यानुशयो दृष्ट्यनुशयो विचिकित्सानुशय इति ।  
    
[२७७।१९-२७८।०१]  
कथमिदं ज्ञातव्यं कामराग एवानुशयः कामरागानुशयः आहोस्वित् कामरागस्यानुशयः कामरागनुशयः ।  
    
[२७८।०१]  
किं चातः ।  
    
[२७८।०१-२७८।०२]  
कामराग एवानुशयश्चेत् सूत्रविरोधः ।  
    
[२७८।०२]  
"इहैकत्यो न कामरागपर्यवस्थितेन चेतसा बहुलं विहरति ।  
    
[२७८।०२-२७८।०३]  
उत्पन्नस्य कामरागपर्यवस्थानस्योत्तरि निःसरणं यथाभूतं प्रजानाति ।  
    
[२७८।०३-२७८।०४]  
तस्य तत्कामरागपर्यवस्थानं स्थामशः सम्यक्त्वसमवहतं सानुशयं प्रहीयत"इति ।  
    
[२७८।०४-२७८।०६]  
कामरागस्यानुशयश्चेद्विप्रयुक्तानुशयप्रसङ्गादभिधर्मविरोधः "कामरागानुशयस्त्रिभिरिन्द्रियैः सम्प्रयुक्त" इति ।  
    
[२७८।०६]  
कामराग एवानुश्य इति वैभाषिकाः ।  
    
[२७८।०६-२७८।०७]  
एवं यावद्विचिकित्सैवानुशय इति ।  
    
[२७८।०७]  
ननु चोक्तमेवं सूत्रविरोध इति ।  
नास्ति विरोधः ।  
सानुशयं सानुबन्धमित्यर्थः ।  
    
[२७८।०८]  
औपचारिको वा सूत्रे ऽनुशयशब्दः प्राप्तौ ।  
यथा दुःखो ऽग्निरिति ।  
    
[२७८।०८-२७८।०९]  
लाक्षणिकस्त्वभिधर्मे क्लेश एवानुशयशब्दः ।  
    
[२७८।०९]  
तस्मात्संयुक्ता एवानुशयाः ।  
कथमिदं गम्यते ।  
    
[२७८।१०]  
अनुशयानां   
    
[२७८।११]  
"चित्तक्लेशकरत्वादावरणत्वाच्छुभैर्विरुद्धत्वात्" ।  
    
[२७८।१२-२७८।१३]  
यस्मादनुशयैः क्लिष्टं चित्तं भवत्यपूर्वं कुशलं नोत्पद्यते उत्पन्नाच्च परिहीयते तस्मान्न विप्रयुक्ताः ।  
    
[२७८।१३]  
अथ विप्रयुक्तैरप्येवं स्यात् ।  
    
[२७८।१३-२७८।१४]  
कुशलं न कदाचिदुपलभ्येत ।  
    
[२७८।१४]  
तेषां नित्यं सन्निहितत्वात् ।  
उपलभ्यते च ।  
अतः   
    
[२७८।१५-२७८।१६]  
"कुशलस्य चोपलम्भादविप्रयुक्ताः अथ इहानुशयाः" इति ।  
    
[२७८।१७-२७८।१८]  
तदिदमज्ञापकं यस्माद्यो विप्रयुक्तमनुशयमिच्छति स एतत्सर्वमनुशयकृतं नेच्छति ।  
    
[२७८।१८]  
क्लेशकृतमेवेच्छति ।  
एवं तु साधु यथा सौत्रान्तिकानाम् ।  
    
[२७८।१९]  
कथं च सौत्रान्तिकानाम् ।  
कामरागस्यानुशयः कामरागानुशय इति ।  
    
[२७८।१९-२७८।२०]  
न चानुशयः सम्प्रयुक्तो न विप्रयुक्तस्तस्याद्रव्यान्तरत्वात् ।  
    
[२७८।२०]  
प्रसुप्तो हि क्लेशो ऽनुशय उच्यते ।  
    
[२७८।२१]  
प्रबुद्धः पर्यवस्थानम् ।  
का च तस्य प्रसुप्तिः ।  
असम्मुखीभूतस्य बीजभावानुबन्धः ।  
    
[२७८।२२]  
कः प्रबोधः ।  
सम्मुखीभावः ।  
को ऽयं वीजभावो नाम ।  
    
[२७८।२२-२७८।२३]  
आत्मभावस्य क्लेशजा क्लेशोत्पादनशक्तिः ।  
    
[२७८।२३-२७८।२४]  
यथानुभवज्ञानजा स्मृत्युत्पादनशक्तिर्यथा चाङ्कुरादीनां शालिफलजा शालिफलोत्पादनशक्तिरिति ।  
    
[२७८।२४-२७९।०१]  
यस्तु क्लेशानां बीजार्थमर्थान्तरं वीप्रयुक्तमनुशयं कल्पयति तेन स्मृतिबीजमप्यर्थान्तरं कल्पयितव्यं जायते ।  
    
[२७९।०१-२७९।०३]  
यत्तर्हि सूत्रे क्लेश एवानुशय उक्तः षट्षट्के "सो ऽस्य भवति सुखायां वेदनायां रागानुशय" इति ।  
    
[२७९।०३]  
भवतीति वचनान्नासौ तदैवानुशयः ।  
कदा तर्हि भवति ।  
    
[२७९।०३-२७९।०४]  
यदा प्रसुप्तो भवति ।  
    
[२७९।०४]  
हेतौ वा तदुपचार एष द्रष्टव्यः ।  
तिष्ठतु प्रसङ्गः ।  
शास्त्रं प्रवर्त्तताम् ।  
    
[२७९।०५]  
य एष सूत्रे रागस्य भेदः कृतः कामरागो भवराग इति ।  
    
[२७९।०६]  
को ऽयं भवरागः ।  
    
[२७९।०७]  
भवरागो द्विधातुजः ।  
    
[२७९।०८]  
रूपारूप्यधातुजो रागो भवरागः कृटः ।  
किं कारणमेवं कृतः ।  
    
[२७९।०९]  
अन्तर्मुखत्वात्तन्मोक्षसञ्ज्ञाव्यावृत्तये कृतः ॥ वक्क्_५।२ ॥  
    
[२७९।१०]  
समापत्तिरागो हि तेषां प्रायेण ।  
स चान्तर्मुखप्रवृत्तस्तस्मात् भवरागः ।  
    
[२७९।११]  
उक्तस्तयोः किल धात्वोर्मोक्षसञ्ज्ञाव्याव्यवर्त्तनार्थमेकेषामिति ।  
    
[२७९।११-२७९।१२]  
आत्मभाव एव तु भवः ।  
    
[२७९।१२-२७९।१३]  
ते च सत्त्वाः समापत्तिं साश्रया मास्वादयन्त आत्मभावमेवास्वादयन्ति कामवीतरागत्वात् ।  
    
[२७९।१३]  
अतः स रागो भवराग इत्युक्तः ।  
    
[२७९।१३-२७९।१४]  
पुनरेते षडनुशया अभिधर्मे दश क्रियन्ते ।  
    
[२७९।१४]  
कथं कृत्वा ।  
    
[२७९।१५-२७९।१६]  
दृष्टयः पञ्च सत्कायमिथ्यान्तग्राहदृष्टयः ।  
दृष्टिशीलवृतपरामर्शाविति पुनर्दश ॥ वक्क्_५।३ ॥  
    
[२७९।१७]  
षण्णामनुशयानां दृष्टिं पञ्चधा कृत्वा दश भवन्ति ।  
    
[२७९।१७-२७९।१८]  
पञ्च दृष्टिस्वभावाः सत्कायदृष्टिरन्तग्रहदृष्टिर्मिथ्यादृष्टिर्दृष्टिपरामर्शः शीलवृतपरामर्शश्च ।  
    
[२७८।१८-२७८।१९]  
यथा दृष्टिस्वभावाः रागह्प्रतिध्हो मानो ऽविद्या विचिकित्सा ।  
    
[२७९।१९-२७९।२०]  
एते पुनरेते दशानुशया अभिधर्मे ऽष्टानवतिः क्रियन्ते ।  
    
[२७९।२०-२७९।२१]  
कामावचराः षट्त्रिंशद् रूपावचरा एकत्रिंशत् आरूप्यावचरा एकत्रिंशत् ।  
    
[२७९।२१]  
कथं कृत्वा ।  
    
[२७९।२१-२७९।२२]  
समासतो ह्येते ऽनुशयास्त्रैधातुका दर्शनप्रहातव्या भावनाप्रहातव्याश्च ।  
    
[२७९।२२-२७९।२३]  
तत्र तावत् कामावचरा दर्शनप्रहातव्या द्वात्रिंशत् ।  
    
[२७९।२३]  
कतमे त इत्याह   
    
[२८०।०१-२८०।०२]  
दशैते सप्तसप्ताष्टौ त्रिद्विदृष्टिविवर्जिताः ।  
यथाक्रमं प्रहीयन्ते कामे दुःखादिदर्शनैः ॥ वक्क्_५।४ ॥  
    
[२८०।०३]  
य एते दशानुशया उक्ता एते कामधातौ दशापि दुःखदर्शनहेयाः सन्ति ।  
    
[२८०।०४]  
एभ्य एव सप्त समुदयदर्शनप्रहेयाः ।  
    
[२८०।०४-२८०।०५]  
सप्त निरोधदर्शनहेयाः सत्कायदृष्टिमन्तग्राहदृष्टिं शीलव्रतपरामर्शं च वर्जयित्वा ।  
    
[२८०।०५]  
अष्टौ मार्गदर्शनहेयाः ।  
    
[२८०।०५-२८०।०६]  
सत्कायदृष्टिमन्तग्राहदृष्टिं च वर्जयित्वा ।  
    
[२८०।०६]  
इत्येते कामावचरा द्वात्रिंशदनुशया दर्शनप्रहातव्याः ।  
    
[२८०।०७]  
सत्यानां दर्शनमात्रेण प्रहाणात् ।  
    
[२८०।०८]  
चत्वारो भावनाहेयाः   
    
[२८०।०९]  
तद्यथा रागः प्रतिघो मानो ऽविद्या च ।  
    
[२८०।०९-२८०।१०]  
दृष्टसत्यस्य पश्चात् मार्गाभ्यासेन प्रहाणात् ।  
    
[२८०।१०]  
तदेवं सत्कायदृष्टिरेकप्रकारा भवति दुःखदर्शनहेया ।  
    
[२८०।१०-२८०।११]  
एवमन्तग्राहदृष्टिः मिथ्यादृष्टिश्चतुष्प्रकारा भवति ।  
    
[२८०।११]  
दुःखसमुदयनिरोधमार्गदर्शनहेया ।  
    
[२८०।११-२८०।१२]  
एवं दृष्टिपरामर्शो विचिकित्सा च ।  
    
[२८०।१२]  
शीलव्रतपरामऋशो द्विप्रकारः दुःखमार्गदर्शनहेयः ।  
    
[२८०।१३-२८०।१४]  
रागप्रतिघमानाविद्याः पञ्चप्रकाराश्चतुःसत्यदर्शनहेया भावनाहेयाश्च ।  
    
[२८०।१४]  
कीदृशा एते दुःखदर्शनहेयाः कीदृशा यावद् भावनाहेयाः ।  
    
[२८०।१४-२८०।१५]  
ये यद्दर्शनहेयालम्बनास्ते तद्दर्शनहेया अवशिष्टा भावनाहेयाः ।  
    
[२८०।१५-२८०।१७]  
ता एव द्वादश दृष्टयो भवन्ति चतस्रो विचिकित्साः पञ्च रागाः पञ्च प्रतिघाः पञ्च मानां पञ्चाविद्या इत्येते कामावचराः षट्त्रिंशदनुशया भवन्ति ।  
    
[२८०।१८]  
त एवाप्रतिघाः पुनः ।  
    
[२८०।१९]  
रूपधातौ   
    
[२८०।२०]  
पञ्चप्रकारं प्रतिघमपहाय त एव रूपावचरा एकत्रिंशदनुशया भवन्ति ।  
    
[२८०।२१]  
यथा रूपधातौ   
    
[२८०।२२]  
तथारूप्ये   
    
[२८०।२३]  
एकत्रिंशदनुशया भवन्ति ।  
    
[२८०।२४]  
इत्यष्टानवतिर्मताः ॥ वक्क्_५।५ ॥  
    
[२८०।२४-२८०।२५]  
त एवमेते षडनुशया आकारप्रकारधातुभेदैरष्टानवतिर्मताः आमिधार्मिकाणाम् ।  
    
[२८१।०१]  
य इमे दर्शनप्रहातव्यानुशया उक्ताः किमेते नियतं दर्शनेनैव प्रहीयन्ते ।  
    
[२८१।०२]  
नेत्याह ।  
किं तर्हि ।  
    
[२८१।०३]  
भवाग्रजाः क्षान्तिवध्या दृग्घेया एव   
    
[२८१।०४]  
ये भवाग्रभूमिजा अन्वयज्ञानक्षान्तिहेया अनुशयास्ते दर्शनहेया एव न भावनाहेयाः ।  
    
[२८१।०५]  
शेषजाः ।  
    
[२८१।०६]  
दृग्भावनाभ्याम्   
    
[२८१।०७]  
क्षान्तिवध्या इति वर्तते ।  
    
[प्२८।१०७-२८१०८]  
शेषासु भूमिषु यथायोगं धर्मान्वयज्ञानक्षान्तिहेया अनुशया आर्याणां दर्शनहेयाः पृथग्जनानां भावनाहेयाः ।  
    
[२८१।०९]  
अक्षान्तिवध्या भावनयैव तु ॥ वक्क्_५।६ ॥  
    
[२८१।१०]  
सर्वासु भूमिषु ये ऽनुशया ज्ञानवध्यास्ते उभयेषां नित्यं भावनाहेयाः ।  
    
[२८१।१०-२८१।११]  
नैव हि बाह्यकानां दर्शनप्रहातव्याः प्रहीयन्त इत्यपरे ।  
    
[२८१।१२-२८१।१४]  
तथाहि महाकर्मविभागसूत्रे पूर्वान्तकल्पकानां च शाश्वतवादिनामेकत्यशाश्वतिकानाम् अहेतुसमुत्पत्तिकानां च वीतरागाणां च कामधात्वालम्बनानां दृष्टीनां समुदाचार उक्तः ।  
    
[२८१।१३-२८१।१४]  
न च रूपावचराणां क्लेशानां कामधातुरालम्बनं वीतरागत्वात् ।  
    
[२८१।१४-२८१।१५]  
तस्मात् कामप्रतिसंयुक्ता एव ता अप्रहीणा इति ।  
    
[२८१।१५-२८१।१६]  
दृष्ट्युत्पादसमकालं ते परिहीणा देवदत्त इवेति वैभाषिकाः ।  
    
[२८१।१७]  
दृष्टयः पण्च नामतो निर्दिष्टा न तु स्वभावतस्तत् कस्तासां स्वभावः ।  
    
[२८१।१८-२८१।१९]  
आत्मात्मीयद्रुवोच्छेदनास्तिहीना ग्रदृष्टयः ।  
अहेत्वमार्गे तद्दृष्टिरेतास्ताः पञ्च दृष्टयः ॥ वक्क्_५।७ ॥  
    
[२८१।२०]  
आत्मदृष्टिरात्मीयदृष्टिर्वा सत्कायदृष्टिः ।  
सीदतीति सत् ।  
    
[२८१।२०-२८१।२१]  
चयः कायः सङ्घातः स्कन्ध इत्यर्थः ।  
    
[२८१।२१]  
सच्चायं कायश्चेति सत्कायः पञ्चोपादानस्कन्धाः ।  
    
[२८१।२२]  
नित्यसञ्ज्ञां पिण्डसञ्ज्ञां च त्याजयितुमेवं द्योतिता ।  
एतत्पूर्वको हि तेष्वात्मग्रहः ।  
    
[२८१।२३]  
सत्काये दृष्टिः सत्कायदृष्टिः ।  
    
[२८१।२३-२८१।२४]  
सर्वैव सास्रवालम्बना दृष्टिः सत्काये ।  
    
[२८१।२४]  
आत्मात्मीयदृष्टिरेव तु सत्कायदृष्टिरुक्ता ।  
    
[२८१।२४-२८२।०१]  
यथा गम्येत सत्कायदृष्टिरियं नात्मनि नात्मीये वेति ।  
    
[२८२।०१-२८२।०३]  
यथोक्तं "ये केचिद् भिक्षवः श्रमणा वा ब्राह्मणा वा आत्मेति समनुपश्यन्तः समनुपश्यन्ति सर्वे त इमानेव पञ्चोपादानस्कन्धानि"ति ।  
    
[२८२।०३]  
तस्यैवात्माभिमतस्य वस्तुनो ध्रुवदृष्टिरुच्छेददृष्टिर्वा ऽन्तग्राहदृष्टिः ।  
    
[२८२।०४]  
शाश्वतोच्छेदान्तग्रहणात् ।  
सति दुःखादिसत्ये नास्तीति दृष्टिर्मिथ्यादृष्टिः ।  
    
[२८२।०४-२८२।०५]  
सर्वैव हि विपरीतस्वभावप्रवृट्ता दृष्टिर्मिथ्यादृष्टिः एकैव तूक्ता ।  
    
[२८२।०५-२८२।०६]  
अतिशयवत्त्वात् दुर्गन्धक्षतवत् ।  
    
[२८२।०६]  
एषा ह्यपवादिका अन्यास्तु समारोपिकाः ।  
हीने अग्रदृष्टिर्दृष्टिपरामर्शः ।  
    
[२८२।०७]  
किं हीनम् ।  
सर्वं सास्रवम् ।  
आर्यैः प्रहीणत्वात् ।  
तस्याग्रतो ग्रहणं दृष्टिपरामर्शः ।  
[२८२।०८]  
दृष्ट्यादिपरामर्श इति वक्तव्ये आदिशब्दलोपः कृतः ।  
    
[२८२।०८-२८२।०९]  
अहेतौ हेतुदृष्टिरमार्गे मार्गदृष्टिः शीलवृतपरामर्शः ।  
    
[२८२।०९]  
तद्यथा महेश्वरो न हेतुर्लोकानाम् ।  
    
[२८२।०९-२८२।१०]  
तं च हेतुं पश्यति प्रजापतिमन्यं वा ।  
    
[२८२।१०-२८२।११]  
अग्निजलप्रवेशादयश्च न हेतुः स्वर्गस्य तांश्च हेतुं पश्यति ।  
    
[२८२।११-२८२।१२]  
शीलव्रतमात्रकं साङ्ख्ययोगज्ञानादयश्च न मार्गो मोक्षास्य तांश्च मार्गं पश्यति ।  
    
[२८२।१२-२८२।१३]  
अत्रापि किलादिशब्दलोपः कृत इत्येतास्ताः पञ्च दृष्टयो वेदितव्याः ।  
    
[२८२।१३]  
सत्यकारणे कारणदृष्टिः शिलव्रतपरामर्शः ।  
    
[२८२।१३-२८२।१४]  
कस्मादयं न समुदयदर्शनप्रहातव्यः ।  
    
[२८२।१४-२८२।१५]  
यो हि कश्चिदीश्वरः प्रजापतिमन्यं वा कारणं पश्यति स तन्नित्यमेकं चात्मानं कर्तारमभिनिविश्य ।  
    
[२८२।१५]  
तद्यस्मात् स   
    
[२८२।१६-२८२।१७]  
ईश्वरादिषु नित्यात्मविपर्यासात् प्रवर्तते ।  
कारणाभिनिवेशो ऽतो दुःखदृग्घेय एव सः ॥ वक्क्_५।८ ॥  
    
[२८२।१८]  
दुःखदर्शनादेव हि तेषु तौ नित्यात्मग्राहौ प्रहीयेते ।  
    
[२८२।१८-२८२।१९]  
तस्मात्तत्कृतो ऽपि कारणाभिनिवेशस्तत एव प्रहीयते ।  
    
[२८२।१९-२८२।२०]  
यस्तर्हि जलाग्निप्रवेशादिभिः स्वर्गोपपत्तिं पश्यति शीलवृतेन वा शुद्धिं सो ऽपि दुःखदर्शनप्रहातव्य एव ।  
    
[२८२।२०]  
एष हि शास्त्रपाठः ।  
    
[२८२।२०-२८२।२२]  
"ये चैवं दृष्टय एवंवादिनो यदयं पुरुषपुद्गलो गोशीलं समादाय वर्तते मृगशीलं कुक्कुरशीलम्, स तेन शुध्यति मुच्यते सुखदुःखं व्यतिक्रामति सुखदुःखव्यतिक्रमं चानुप्राप्नोति ।  
    
[२८२।२२-२८२।२३]  
अकारणं कारणतः प्रत्येति शीलव्रतपरामर्शो दुःखदर्शनप्रहातव्यः" इति विस्तरः ।  
    
[२८२।२३-२८२।२४]  
किं पुनः कारणमसौ दुःखदर्शनप्रहातव्यः ।  
    
[२८२।२४]  
दुःखे विप्रतिपन्नत्वात् ।  
    
[२८२।२४-२८२।२५]  
सर्वेषां सास्रवालम्बनानां दुःखे विप्रतिपन्नत्वात् ।  
    
[२८२।२५-२८२।२६]  
कीदृशो वा ऽन्यः शीलवृतपरामर्शो मार्गेदर्शनप्रहात्व्यः ।  
    
[२८२।२६]  
यो मार्गदर्शनप्रहातव्यालम्बनः ।  
    
[२८२।२६-२८२।२७]  
सो ऽपि हि नाम दुःखे विप्रतिपन्नः ।  
    
[२८२।२७-२८२।२८]  
यस्य च मार्गालम्बना मिथ्यादृष्टिर्विचिकित्सा वा ऽस्ति स नास्ति मोक्षमार्ग इति पश्यन् विचिकित्सन् वा कथं तया शुद्धिं प्रत्येष्यति ।  
    
[२८३।०१]  
अथान्यं मोक्षमार्गं परामृश्य एष मोक्षमार्गो नास्तीत्याह ।  
    
[२८३।०१-२८३।०२]  
सो ऽपि तेनैवान्येन शुद्धिं प्रत्येति न तया मिथ्यादृष्ट्येति ।  
    
[२८३।०२-२८३।०३]  
तस्याप्यसौ मार्गदर्शनप्रहातव्यालम्बनो न सिध्यति ।  
    
[२८३।०३-२८३।०४]  
यश्चापि समुदयनिरोधदर्शनप्रहातव्यालम्बनया मिथ्यादृष्ट्या शुद्धिं प्रत्येति स कस्मान्न तद्दर्शनहेयः ।  
    
[२८३।०४]  
तस्मात् परीक्ष्य एषो ऽर्थः ।  
    
[२८३।०५]  
यदुक्तं "नित्यात्मविपर्यासादि"ति ।  
किमेतावेव द्वौ विपर्यासौ ।  
    
[२८३।०५-२८३।०६]  
चत्वारो विपर्यासाः ।  
    
[२८३।०६]  
अनित्ये नित्यमिति ।  
दुःखे सुखमिति ।  
अशुचौ शुचीति ।  
    
[२८३।०६-२८३।०७]  
अनात्मन्यात्मेति ।  
    
[२८३।०७]  
अथैतद्विपर्यासचतुष्कं किंस्वभावम् ।  
    
[२८३।०८]  
दृष्टित्रयाद्विपर्यासचतुष्कं   
    
[२८३।०९]  
अन्तग्राहदृष्टेः शाश्वतदृष्टिर्नित्यविपर्यासः ।  
    
[२८३।०९-२८३।१०]  
दृष्टिपरामर्शात्सुखशुचिविपर्यासौ ।  
    
[२८३।१०]  
सत्कायदृष्टेरात्मदृष्टिरात्मविपर्यासः ।  
सकलेत्यपरे ।  
    
[२८३।१०-२८३।११]  
कथमात्मीयदृष्टिर्विपर्यासः ।  
    
[२८३।११]  
कथं च न विपर्यासः ।  
विपर्याससूत्राद् ।  
    
[२८३।११-२८३।१३]  
आत्मानमेव तत्र वशिनं पश्येन्नात्मीयं पश्यतीत्यात्मदृष्टिरेवासौ द्विमुखी अथाहमित्येतस्मात् ममेति दृष्ट्यन्तरं स्यात् ।  
    
[२८३।१३]  
मया मह्यमित्येतदपि स्यात् ।  
    
[२८३।१४]  
कस्मादन्ये क्लेशा न विपर्यासाः ।  
    
[२८३।१४-२८३।१५]  
यस्मात् त्रिभिः कारणैर्विपर्यासानां व्यवस्थानम् कतमैस्त्रिभिः ।  
    
[२८३।१६]  
वीपरीततः ।  
    
[२८३।१७]  
नितीरणात् समारोपात्   
    
[२८३।१८]  
एकान्तविपर्यस्तत्वादालम्बने नितीरकत्वात्समारोपणाच्च ।  
    
[२८३।१८-२८३।१९]  
उच्छेददृष्टिर्मिथ्यादृष्टिश्च न समारोपिके ।  
    
[२८३।१९]  
अभावमुखप्रवृत्तत्वात् ।  
    
[२८३।१९-२८३।२०]  
शीलव्रतपरामर्शो नैकान्तविपर्यस्तस्तन्मात्रशुद्ध्यालम्बनत्वात् ।  
    
[२८३।२०-२८३।२१]  
अन्ये क्लेशा न सन्तीरका अतो न विपर्यासाः ।  
    
[२८३।२१-२८३।२२]  
यत्तर्हि सूत्रे उक्त "मनित्ये नित्यमिति सञ्ज्ञाविपर्यासः चित्तविपर्यासो दृष्टिविपर्यास" इति ।  
    
[२८३।२२]  
दृष्टिरेवात्र विपर्यासः ।  
    
[२८४।०१]  
सञ्ज्ञाचित्ते तु तद्वशात् ॥ वक्क्_५।९ ॥  
    
[२८४।०२]  
दृष्टिविपर्यासवशादेव तत्सम्प्रयुक्ते सञ्ज्ञाचित्ते विपर्यासावुक्तौ ।  
    
[२८४।०२-२८४।०३]  
वेदनादयो ऽपि कस्मान्नोक्ताः ।  
    
[२८४।०३]  
लोकप्रसिद्ध्या ।  
    
[२८४।०३-२८४।०४]  
लोके हि विपर्यस्तसञ्ज्ञो विपर्यस्तचित्त इति प्रसिद्धं न पुनर्विपर्यस्तवेदन इति ।  
    
[२८४।०४-२८४।०५]  
त एते विपर्यासाः सर्वे ऽपि स्रोत आपन्नस्य प्रहीणा भवन्ति ।  
    
[२८४।०५]  
दर्शनप्रहेयत्वात् दृष्टीनां ससम्प्रयोगाणाम् ।  
द्वादश विपर्यासाः ।  
    
[२८४।०५-२८४।०६]  
अनित्ये नित्यमिति सञ्ज्ञादृष्टिचित्तविपर्यासास्त्रयः ।  
    
[२८४।०६]  
एवं यावदनात्मन्यात्मेति ।  
    
[२८४।०६-२८४।०७]  
तत्राष्टौ दर्शनप्रहातव्याश्चत्वारो भावनाप्रहातव्याः ।  
    
[२८४।०७-२८४।०८]  
दुःखे च सञ्ज्ञा चित्तविपर्यासावशुचौ चेति निकायान्तरीयाः ।  
    
[२८४।०८-२८४।०९]  
इतरथा हि कथमन्तरेण सुखशुचिसञ्ज्ञामवीतरागस्यार्यस्य कामरागः सम्भवेदिति ।  
    
[२८४।०९]  
तदेतन्नेच्छन्ति वैभाषिकाः ।  
    
[२८४।१०]  
यदि हि सुखशुचिसञ्ज्ञाचित्तसमुदाचारादार्यस्य तद्विपर्यासावीक्ष्येते ।  
    
[२८४।१०-२८४।११]  
सत्त्वसञ्ज्ञाचित्तसमुदाचारात्तद्विपर्यासावपि किं नेष्येते ।  
    
[२८४।११-२८४।१२]  
न हि स्त्रियामात्मनि च विना सत्त्वसञ्ज्ञाया कामरागो युक्त इति ।  
    
[२८४।१२-२८४।१३]  
सूत्रे ऽपि चोक्तं "यतश्च श्रुतवानार्यश्रावक इदं दुःखमार्यसत्यमिति यथाभूतं प्रजानाति ।  
    
[२८४।१३-२८४।१४]  
यावत् तस्य तस्मिन् समये यो ऽनित्ये नित्यमिति सञ्ज्ञाविपर्यासः चित्तविपर्यासो दृष्टिवीपर्यासः स प्रहीयत" इति विस्तरः ।  
    
[२८४।१४-२८४।१६]  
तस्माद् दृष्टिसमुत्ये एव सञ्ज्ञाचित्ते विपर्यासौ नान्ये तत्काल भ्रान्तिमात्रत्वादलातचक्रचित्र यक्षभ्रान्तिवत् ।  
    
[२८४।१६]  
यत्तर्हि स्थविरानन्देनार्थं वागीशमधिकृत्योक्तं   
    
[२८४।१७-२८४।१८]  
"विपर्यासे च सञ्ज्ञानां चित्तं ते परिदह्यते" ।  
निमित्तं वर्ज्यतां तस्माच्छुभं रागोपसंहितम् ॥  
    
[२८४।१९]  
तस्मात् सर्व एवाष्टौ सञ्ज्ञाचित्तविपर्यासाः शैक्षस्याप्रहीणा इत्यपरे ।  
    
[२८४।१९-२८४।२०]  
ते ऽपि चार्यसत्यानां यथाभूतपरिज्ञानात् प्रहीयन्ते ।  
    
[२८४।२०-२८४।२१]  
न विना तेनेत्युपायसमा ख्यानान्नास्ति सूत्रविरोधः ।  
    
[२८४।२२]  
अथ किं दृष्ट्यनुशयस्य एव भेदो नान्यस्य ।  
मानस्याप्यस्ति ।  
कथमित्याह   
    
[२८४।२३]  
सप्त मानाः   
    
[२८४।२४]  
मानो ऽतिमानो मानातिमानो ऽस्मिमानो ऽभिमान ऊनमानो मिथ्यामानश्च ।  
    
[२८४।२५]  
अभेदेन चित्तस्योन्नतिर्मान उक्ताः ।  
स प्रवृत्तिभेदात् सप्तधा भवति ।  
    
[२८४।२५-२८५।०१]  
हीनाद्विशिष्टः समेन वा समो ऽस्मीति मन्यमानस्योन्नतिर्मानः ।  
    
[२८५।०१]  
समाद्विशिष्टो ऽस्मीत्यभिमानः ।  
    
[२८५।०२]  
विशिष्टाद्विशिष्टो ऽस्मीति मानातिमानः ।  
    
[२८५।०२-२८५।०३]  
पञ्चोपादानस्कन्धानात्मत आत्मीयतो वा मन्यमानस्यास्मिमानः ।  
    
[२८५।०३]  
अप्राप्ते विशेषाधिगमे प्राप्तो मयेत्यभिमानः ।  
    
[२८५।०३-२८५।०४]  
बह्वन्तरविशिष्टादल्पान्तरहीनो ऽस्मीत्यूनमानः ।  
    
[२८५।०४]  
अगुणवतो गुणवानस्मीति मिथ्यामानः ।  
    
[२८५।०५]  
यत्तर्हि शास्त्रे नव मानविधा उक्ताः ।  
"श्रेयानस्मीति मानविधा ।  
    
[२८५।०५-२८५।०६]  
सदृशो ऽस्मीति मानविधा ।  
    
[२८५।०६]  
हीनो ऽस्मीति मानविधा ।  
    
[२८५।०६-२८५।०७]  
अस्ति मे श्रेयानस्ति मे सदृशो ऽस्ति मे हीनः ।  
    
[२८५।०७]  
नास्ति मे श्रेयान्नास्ति मे सदृशो नास्ति मे हीन" इति ।  
    
[२८५।०७-२८५।०८]  
एभ्य एव मानेभ्य एताः ।  
    
[२८५।०९]  
नवविधास्त्रिभ्यः   
    
[२८५।१०]  
कतमेभ्यस्त्रिभ्यः मानातिमानोनमानेभ्यः ।  
    
[२८५।१०-२८५।११]  
तत्र प्रथमं त्रयं दृष्टिसन्निश्रितास्त्रयो मानाः ।  
    
[२८५।११]  
अतिमानमानोनमानाः ।  
द्वितीयं त्रयमूनमानमानातिमानाः ।  
    
[२८५।११-२८५।१२]  
तृतीयं त्रयं मानातिमानोनमानाः ।  
    
[२८५।१२-२८५।१३]  
युक्तस्तावद् बह्वन्तरविशिष्टादल्पान्तरहीनो ऽस्मीत्यूनमान उन्नतिस्थानत्वात् ।  
    
[२८५।१३-२८५।१४]  
नास्ति मे हीन इत्यत्र किमुन्नति स्थानम् ।  
    
[२८५।१४]  
अस्ति सदृशो यो ऽभिप्रेते वरे सत्त्वराशौ निहीनमप्यात्मानं बहु मन्यते ।  
    
[२८५।१५]  
अपि चास्त्येव ज्ञानप्रस्थानविहितो विधिः ।  
    
[२८५।१५-२८५।१७]  
प्राकरणं तु निर्देशं परिगृह्य श्रेयानस्मीत्येकेषु मानो ऽपि स्यादति मानो ऽपि मानातिमानो ऽपि हीनसमविशिष्टापेक्षया ।  
    
[२८५।१८]  
अथैते सप्त मानाः किम्प्रहातव्या इत्याह   
    
[२८५।१९]  
दृग्भावनाक्ष्याः ।  
    
[२८५।२०]  
दृग्भावनाभ्यामेषां क्षयः ।  
    
[२८५।२०-२८५।२१]  
एतदुक्तं भवति सर्वे दर्शनभावनाप्रहातव्या इति यद्भावनाहेयमप्रहीणं किमवश्यं तदार्याणां समुदाचरति ।  
    
[२८५।२१]  
नावश्यं तद्यथा   
    
[२८५।२२]  
वधादिपर्यवस्थानं हेयं भावनया   
    
[२८५।२३-२८५।२४]  
येन क्लेशपर्यवस्थानेन सञ्चिन्त्य प्राणिवधं कुर्याद्यावन्मृषावादं तद् भावनाहेयं भावनाहेयधर्मालम्बनत्वात् ।  
    
[२८५।२५]  
तथा ॥ वक्क्_५।१० ॥  
    
[२८६।०१]  
विभवेच्छा   
    
[२८६।०२]  
विभवतृष्णा ऽपि भावनाहेया ।  
विभवो नाम क एष धर्मः ।  
त्रैधातुकी अनित्यता ।  
    
[२८६।०३]  
तत्र प्रर्थना विभवतृष्णा ।  
तथाशब्देन भवतृष्णायाः प्रदेशो गृह्यते ।  
    
[२८६।०३-२८६।०४]  
"अहो वताहमैरावणः स्यां नागराज" इत्येवमादि ।  
    
[२८६।०४-२८६।०५]  
मानविधा अपि भावनाप्रहातव्याः सन्तीत्युक्तमस्मिममानश्च ।  
    
[२८६।०६]  
न चार्यस्य सम्भवन्ति विधादयः ।  
    
[२८६।०७]  
नास्मिता   
    
[२८६।०८]  
आदिग्रहणेन यावद्विभवतृष्णाया ग्रहणम् ।  
    
[२८६।०८-२८६।०९]  
किं कारणमप्रहीणा अप्येते न समुदाचरन्ति ।  
    
[२८६।१०]  
दृष्टिपुष्टत्वात्   
    
[२८६।११]  
सत्कायदृष्टिपुष्टा हि मानविधा अस्मिमानश्च ।  
    
[२८६।११-२८६।१२]  
अतो भग्नपृष्ठत्वात् नोत्थातुम् पुनरुत्सहन्ते ।  
    
[२८६।१२]  
वधादिपर्यवस्थानं मिथ्यादृष्टिपुष्टत्वात् ।  
    
[२८६।१२-२८६।१३]  
विभवतृष्णा उच्छेद्दृष्टिपुष्टत्वात् ।  
    
[२८६।१३]  
भवतृष्णायाः प्रदेशः शाश्वतदृष्टिपुष्टत्वात् ।  
    
[२८६।१४]  
कौकृत्यं नापि चाशुभम् ॥ वक्क्_५।११ ॥  
    
[२८६।१५]  
अकुक्शलं चापि कौकृत्यं भावनाप्रहातव्यम् ।  
    
[२८६।१५-२८६।१६]  
न चार्यस्य तत्सम्भवति विचिकित्सा समुत्थितत्वात् ।  
    
[२८६।१७]  
अथैषामष्टानवतेरनुशयानां कति सर्वत्रगाः कत्यसर्वत्रगाः ।  
    
[२८६।१८-२८६।१९]  
सर्वत्रगा दुःखहेतुदृग्घेया दृष्टयस्तथा ।  
विमतिः सह ताभिश्च या ऽविद्या ऽवेणिकी च या ॥ वक्क्_५।१२ ॥  
    
[२८६।२०-२८६।२१]  
दुःखसमुदयदर्शनप्रहातव्या दृष्टयो विचिकित्सा च ताभिश्च सम्प्रयुक्ता अविद्या आवेणिकी च दुःखसमुदयप्रहातव्ये चाविद्या ।  
    
[२८६।२०-२८७।०१]  
इतीमे एकादशानुशयाः सभागधातुसर्वत्रगाः ।  
    
[२८७।०१]  
सप्त दृष्टयो द्वे विचिकित्से द्वे अविद्ये सकलस्वधात्वालम्बनत्वात् ।  
    
[२८७।०२]  
किमेभिर्युगपदालम्बते आहोस्वित् क्रमेण ।  
यदि क्रमेण अन्येषामपि प्रसङ्ग ।  
    
[२८७।०२-२८७।०४]  
अथ युगपत् कः सकलेन कामधातुना शुद्धिं प्रत्येत्यकारणं वा कारणतः ।  
    
[२८७।०४]  
सकलं नोच्यते सकलं युगपदालम्बन्त इति ।  
    
[२८७।०४-२८७।०५]  
अपि तु पञ्चप्रकारमपि सर्वं युगपत् ।  
    
[२८७।०५-२८७।०६]  
एवमपि यत्रात्मदृष्टिस्तत्रात्मतृष्णा यत्राग्रशुद्धिदृष्टी तत्र तत्प्रार्थना तेन च मान इति तृष्णामानयोरपि सर्वत्रगत्वं प्राप्नोति ।  
    
[२८७।०६-२८७।०७]  
एवं सति दर्शनभावनाहेयालम्बनत्वादेतदुभयं किम्प्रहातव्यं स्यात् ।  
    
[२८७।०७-२८७।०८]  
भावनाप्रहातव्यं व्यामिश्रालम्बनत्वात् ।  
    
[२८७।०८]  
अथवा पुनरस्तु दर्शनप्रहातव्यं दृष्टिबलाधानवर्तित्वात् ।  
    
[२८७।०८-२८७।०९]  
स्वलक्षणक्लेशावेतौ न सामान्यक्लेशौ ।  
    
[२८७।०९]  
तस्मान्न सर्वत्रगाविति वैभाषिकाः ।  
    
[२८७।१०]  
व एते सभागधातुसर्वत्रगा एकादशानुशया उक्ताः   
    
[२८७।११]  
नवोध्र्वालम्बना एषां दृष्टिद्वयविवर्जिताः ।  
    
[२८७।१२]  
सत्कायदृष्टिमन्तग्राहदृष्टिं च वर्जयित्वा ऽन्ये नवानुशया विसभागधातुसर्वत्रगाः ।  
    
[२८७।१३]  
कदाचित्तु विसभागमेकं धातुमालम्बन्ते कदाचित् द्वौ ।  
    
[२८७।१३-२८७।१४]  
"ये ऽनुशयाः कामप्रतिसंयुक्ता रूपप्रतिसंयुक्तालम्बनाः ।  
    
[२८७।१४-२८७।१५]  
कामप्रतिसंयुक्ता आरूप्यप्रतिसंयुक्तालम्बनाः कामप्रतिसंयुक्ता रूपारूप्यप्रतिसंयुक्तालम्बना" इति वचनात् ।  
    
[२८७।१५-२८७।१७]  
यदा कामधातौ स्थितो ब्रह्मणि सत्त्वदृष्टिं नित्यदृष्टिं चोज्त्पादयति तदा कथं सत्कायान्त ग्राहदृष्टी विसभागधात्वालम्बने न भवतः ।  
    
[२८७।१७-२८७।१८]  
आत्मात्मीयत्वेनाग्रहणादन्तग्राहदृष्टिश्च तत्समुत्थितत्वात् ।  
    
[२८७।१८]  
का तर्हीयं दृष्टिः ।  
    
[२८७।१८-२८७।१९]  
नेयं दृष्टिर्मिथ्याज्ञानं पुनः एतदित्याभिधार्मिकाः ।  
    
[२८७।१९-२८७।२०]  
कुतो नु खल्वेतदन्या तदालम्बना दृष्टिरेषा न दृष्टिरिति सिद्धान्तस्तु प्रमाणयितयः ।  
    
[२८७।२१]  
किं खल्वनुशयाः एव सर्वत्रगाः ।  
नेत्याह ।  
    
[२८७।२२]  
प्राप्तिवर्ज्याः सहभुवो येऽप्येभिस्ते ऽपि सर्वगाः ॥ वक्क्_५।१३ ॥  
    
[२८७।२३]  
सर्वत्रगैरनुशयैः सहभुवो ये ऽप्यन्ये धर्मास्ते ऽपि सर्वत्रगाः प्राप्तयस्तु नैवम् ।  
    
[२८७।२३-२८८।०१]  
अनेक फलत्वात् ।  
    
[२८८।०१-२८८।०२]  
अत एव स्युः सर्वत्रगानुशया न सर्वत्रहेतुना हेतुरिति चतुष्कोटिकं क्रियते ।  
    
[२८८।०२]  
प्रथमा कोटिरनागताः सर्वत्रगा अनुशयाः ।  
    
[२८८।०२-२८८।०३]  
द्वितीया ऽतीतप्रत्युपन्नास्तत्सहभुवः ।  
    
[२८८।०३]  
तृतीयाचतुथौ योज्ये ।  
    
[२८८।०४]  
एषामष्टानवतेरनुशयानां कति सास्रवालम्बनाः कत्यनास्रवालम्बनाः ।  
    
[२८८।०५-२८८।०६]  
मिथ्यादृग्विमती ताभ्यां युक्ता ऽविद्या ऽथ केवला ।  
निरोधमार्गदृग्घेयाः षडनास्रवगोचराः ॥ वक्क्_५।१४ ॥  
    
[२८८।०७-२८८।०८]  
निरोधदर्शनप्रहातव्यास्त्रयो ऽनुशया मिथ्यादृष्टिर्विचिकित्सा ऽविद्या च ताभ्यां सम्प्रयुक्ता ऽ; ऽवेणिकी च ।  
    
[२८८।०८]  
मार्गदर्शनप्रहातव्या अप्येत एव त्रयः ।  
    
[२८८।०८-२८८।०९]  
इत्येते षडनास्रवालम्बनाः ।  
    
[२८८।०९]  
शेषां सास्रवालम्बना इति सिद्धम् ।  
तत्र पुनः   
    
[२८८।१०-२८८।११]  
स्वभूम्युपरमो मार्गः षड्भूमिनवभूमिकः ।  
तद्गोचराणां विषयो मार्गो ह्यन्यो ऽन्यहेतुकः ॥ वक्क्_५।१५ ॥  
    
[२८८।१२-२८८।१३]  
निरोधालम्बनानां मिथ्यादृष्ट्यादीनां स्वभूमिनिरोध एवालम्बनं कामावचराणां कामधातोरेव यावत् भवाग्रभूमिकानां भवाग्रस्यैव ।  
    
[२८८।१३-२८८।१४]  
मार्गालम्बनानां कामावचराणां षड्भूमिको धर्मज्ञानपक्षो मार्गः सर्व एवालम्बनम् ।  
    
[२८८।१४-२८८।१५]  
यो ऽपि रूपारूप्यप्रतिपक्षः रूपारुप्यावचराणामप्यदृष्टभूमिकानां नवभूमिकः ।  
    
[२८८।१५-२८८।१६]  
स एवान्वयज्ञानपक्ष्यो मार्ग आलम्बनं मार्गस्यान्यो ऽन्यहेतुकत्वात् ।  
    
[२८८।१६-२८८।१७]  
यद्यपि धर्मज्ञानान्वयज्ञाने अप्यन्योन्यहेतुके नत्वन्वयज्ञानं कामधातुप्रतिपक्ष इति ।  
    
[२८८।१७-२८८।१८]  
न कामावचरा मार्गालम्बना अन्वयज्ञानपक्षानालम्बन्ते ।  
    
[२८८।१८-२८८।१९]  
धर्मज्ञानं तर्हि रूपारूप्यप्रतिपक्षत्वात्तद्भूमिकानां मार्गलम्बनानामालम्बनं भविष्यति ।  
    
[२८८।१९-२८८।२०]  
न तत् सकलं प्रतिपक्षो दुःखसमुदयधर्मज्ञानयोरतत्प्रतिपक्षत्वात् ।  
    
[२८८।२०-२८८।२१]  
नापि सकलयो रूपारूप्यय्योर्दर्शनप्रहातव्यानामप्रतिपक्षत्वादित्याद्याभावान्न भवत्यालम्बनम् ।  
    
[२८८।२२]  
अथ कस्माद्रागप्रतिघमाना दृष्टिशीलवृअतपरामर्शौ चानास्रवालम्बना नेष्यन्ते ।  
    
[२८८।२३]  
न रागस्तस्य वर्ज्यत्वात्   
    
[२८९।०१-२८९।०२]  
वर्जनीयो हि रागः यदि चानास्रवालम्बनः स्यान्न वर्जनीयः स्यात्कुशलधर्मच्छन्दवत् ।  
    
[२८९।०३]  
न द्वेषो ऽनपकारतः ।  
    
[२८९।०४]  
अपकारवस्तुनि हि प्रतिघ उत्पद्यते ।  
न चैवं निरोधमागौं ।  
    
[२८९।०५]  
न मानो न परामर्शौ शान्तशुद्धयग्रभावतः ॥ वक्क्_५।१६ ॥  
    
[२८९।०६]  
निरोधमार्गयोः शान्तत्वान्न ताभ्यामुन्नतिर्भवितुमर्हति ।  
    
[२८९।०६-२८९।०७]  
भूतार्थशुद्धित्वान्न तयोः शुद्धिग्राहः शीलव्रतपरामर्शः ।  
    
[२८९।०७]  
अग्रौ च तौ ।  
हीने चाग्रग्राहो दृष्टिपरामर्शः ।  
    
[२८९।०८]  
तस्मादयुक्तमेषामनास्रवालम्बनत्वम् ।  
    
[२८९।०९]  
एषामष्टानवतेरनुशयानां कत्यालम्बनतो ऽनुशेरते कति सम्प्रयोगत एव ।  
    
[२८९।१०-२८९।११]  
सर्वत्रगा अनुशयाः सकलामनुशेरते ।  
स्वभूमिमालम्बनतः स्वनिकायमसर्वगाः ॥ वक्क्_५।१७ ॥  
    
[२८९।१२-२८९।१३]  
ये सर्वत्रगा अनुशयास्ते सकलां पञ्चप्रकारामपि स्वां भूमिमालम्बनतो ऽनुशेरते ।  
    
[२८९।१३]  
असर्वत्रगास्तु स्वस्यां भूमौ स्वमेव निकायमालम्बनतो ऽनुशेरते नान्यम् ।  
    
[२८९।१४]  
तद्यथा दुःखदर्शनप्रहातव्या दुःखदर्शनप्रहातव्यमेव निकायम् ।  
    
[२८९।१४-२८९।१५]  
एवं यावद्भावनाप्रहातव्या भावनाप्रहातव्यमेव नान्यम् ।  
    
[२८९।१५]  
उत्सर्गं कृत्वा ऽपवादं करोति   
    
[२८९।१६]  
नानास्रवोर्ध्वविषयाः   
    
[२८९।१७]  
अनास्रवालम्बना अनुशया नैवालम्बनतो ऽनुशेरते ।  
नाप्यूर्ध्वभूम्यालम्बनाः ।  
    
[२८९।१७-२८९।१८]  
किं कारणम् ।  
    
[२८९।१८]  
तदालम्बनस्य वस्तुनः   
    
[२८९।१९]  
अस्वीकाराद्विपक्षतः ।  
    
[२८९।२०-२८९।२१]  
यद्धि वस्त्वात्मदृष्टितृष्णाभ्यां स्वीकृतं भवति तत्रान्ये ऽप्यनुशया अनुगमयितुमुत्सहन्ते ।  
    
[२८९।२१]  
आर्द्र इव पटे रजांसि संस्थातुम् ।  
    
[२८९।२१-२८९।२२]  
न चैवमनास्रवा नाप्येवमूर्ध्वा भूमिः ।  
    
[२८९।२२]  
अतो न तदालम्बनास्तेष्वनुशेरते ।  
यस्त्विहस्थस्तां भूमिं प्रार्थयते ।  
    
[२८९।२३-२९०।०१]  
कुशलो ऽसौ धर्म्मच्छन्दः विपक्षभूतौ च निर्वाणमार्गौ तदालम्बनानां क्लेशानामूर्ध्वा च भूमिरधराणाम् ।  
    
[२९०।०१]  
अतो न तेषु प्रतिष्ठां लभन्ते ।  
    
[२९०।०१-२९०।०२]  
तप्त इवोपले तलानि पादानाम् ।  
    
[२९०।०२]  
आनुगुण्यार्थो ऽत्रानुशयार्थः ।  
न च ते तदनुगुणा इत्यपरे ।  
    
[२९०।०२-२९०।०३]  
वातिकस्य रुक्षाननुशयनवत् ।  
    
[२९०।०३]  
अत उक्ता आलम्बनतो ऽनुशेरते ।  
    
[२९०।०४]  
येन यः सम्प्रयुक्तस्तु स तस्मिन् सम्प्रयोगतः ॥ वक्क्_५।१८ ॥  
    
[२९०।०५]  
अनुशरेत इति वर्तते ।  
    
[२९०।०५-२९०।०६]  
यो ऽनुशयो येन धर्मेण सम्प्रयुक्तस्तस्मिन् सम्प्रयोगतो ऽनुशेते ।  
    
[२९०।०६]  
यावदप्रहीण इति विशेषणार्थस्तुशब्दः ।  
    
[२९०।०६-२९०।०७]  
स्युरनुशया नानास्रवालम्बना न विसभागधातुसर्वत्रगाः ।  
    
[२९०।०७-२९०।०८]  
ते चानुशयाः सम्प्रयोगतो ऽनुशयीरन्नालम्बनतः न स्युर्विसभागभूमिसर्वत्रगा अनुशयाः ।  
    
[२९०।०९]  
एषामष्टानवतेरनुशयानां कत्यकुशलाः कत्यव्याकृताः ।  
    
[२९०।१०]  
ऊर्ध्वमव्याकृताः सर्वे  
    
[२९०।११]  
रूपारुप्यावचरास्तावत्सर्व एवाव्याकृताः ।  
किं कारणम् ।  
    
[२९०।१२]  
क्लिष्टानां धर्माणां दुःखविपाकः स्यात् ।  
तच्च तयोइर्नास्ति परव्याबाधहेत्वभावात् ।  
    
[२९०।१३]  
कामे सत्कायदर्शनम् ।  
    
[२९०।१४]  
अन्तग्राहः सहाभ्यां च मोहः   
    
[२९०।१५]  
कामधातौ सत्कायान्तग्राहदृष्टी तत्सम्प्रयुक्ता चाविद्या अव्याकृताः ।  
    
[२९०।१५-२९०।१६]  
किं कारणम् ।  
    
[२९०।१६]  
दानादिभिरविरुद्धत्वात् ।  
    
[२९०।१६-२९०।१७]  
अहं प्रेत्य सुखी भविष्यामीति दानं ददाति शीलं रक्षति ।  
    
[२९०।१७]  
उच्छेददृष्टिरपि मोक्षानुकूला ।  
    
[२९०।१७-२९०।१९]  
अत एवोक्तं भगवता "एतदग्रं बाह्यकानां दृष्टिगतानां यदुत नो च स्यां नो च मे स्यात् न भविष्यामि न मे भविष्यती"ति ।  
    
[२९०।१९]  
अपि चानयोर्दृष्ट्योः स्वद्रव्यसम्मूढत्वादपरपीडाप्रवृत्तत्वाच्च ।  
    
[२९०।१९-२९०।२०]  
स्वर्गतृष्णा ऽस्मिमानयोरप्येवं प्रसङ्गः ।  
    
[२९०।२०]  
सहजा सत्कायदृष्टिरव्याकृता ।  
    
[२९०।२०-२९०।२१]  
या मृगपक्षिणामपि वर्त्तते ।  
    
[२९०।२१]  
विकल्पिता त्वकुशलेति पूर्वाचार्याः ।  
    
[२९१।०१]  
शेषस्त्विहाशुभाः ॥ वक्क्_५।१९ ॥  
    
[२९१।०२]  
शेषास् त्वशुभा अनुशयाः कामधातावकुशलाः ।  
    
[२९१।०३]  
कत्यकुशलमूलानि कति न ।  
    
[२९१।०४]  
कामे ऽकुशलमूलानि रागप्रतिघमूढयः ।  
    
[२९१।०५-२९१।०६]  
कामधातौ सर्वरागः सर्वप्रतिघः सर्वो मोहो ऽन्यत्र सत्कायान्तग्राहदृष्टिसम्प्रयुक्ताद्यथाक्रमम् ।  
    
[२९१।०७]  
त्रीण्यकुशलमूलानि   
    
[२९१।०८]  
लोभो ऽकुशलमूलं द्वेषो मोहो ऽकुशलमूलम् ।  
    
[२९१।०८-२९१।०९]  
यद्ध्यकुशलं चाकुशलस्य च मूलं तदेवाकुशलमूलमिष्टम् ।  
    
[२९१।०९-२९१।१०]  
शेषा अनुशया नाकुशलमूलानीति सिद्धम् ।  
    
[२९१।११]  
कत्यव्याकृतमूलानि कति न ।  
त्रीण्यव्याकृत मूलानि ।  
कतमानि त्रीणि ।  
    
[२९१।१२]  
तृष्णा ऽविद्या मतिश्च सा ॥ वक्क्_५।२० ॥  
    
[२९१।१३-२९१।१४]  
सेत्यव्याकृततां दर्शयति या काचिदव्याकृता तृष्णा अविद्या प्रज्ञा चान्ततो विपाकजा अपि सर्वा ऽसावव्याकृतमूलमिति काश्मीराः ।  
    
[२९१।१५]  
द्वैधोर्ध्ववृत्तेर्नातो ऽन्यौ   
    
[२९१।१६]  
विचिकित्सा किल द्वैधवृत्तेर्न मूलं भवितुमर्हति ।  
चलत्वात् ।  
    
[२९१।१६-२९१।१७]  
उन्नतिलक्षणेनोर्ध्ववृत्तेर्न मानो मूलम् ।  
    
[२९१।१७-२९१।१८]  
विविधस्मृतिमूलानि हि स्थिराण्यधोवृत्तीनि च लोके दृष्टान्नीति ।  
    
[२९२।०१]  
चत्वार्येवेति बाह्यकाः ।  
    
[२९२।०२]  
बाह्यका श्चत्वार्यव्याकृतमूलानीच्छन्ति ।  
    
[२९२।०३]  
तृष्णादृङ् मानमोहास्ते   
    
[२९२।०४]  
स इत्यव्याकृता इति दर्शयति ।  
अव्याकृता तृष्णा दृष्टिर्मानो ऽविद्या च ।  
    
[२९२।०४-२९२।०५]  
किं कारणमेतान्यव्याकृतमूलानीच्छन्ति ।  
    
[२९२।०६]  
ध्यायित्रित्वादविद्यया ॥ वक्क्_५।२१ ॥  
    
[२९२।०७]  
यस्मात्त्रयो ध्यायिनः ।  
तृष्णादृष्टिमानोत्तरध्यायिनः ।  
ते चाविद्यावशाद्भवन्तीति ।  
    
[२९२।०८]  
यानि सूत्रे चतुर्दशाव्याकृतवस्तूनि किं तानि अव्याकृतत्वात् ।  
नेत्याह ।  
    
[२९२।०९]  
किं तर्हि ।  
स्थापनीयः प्रश्नो ऽव्याकृत इत्युक्तम् ।  
चतुर्विधो हि प्रश्नः ।  
    
[२९२।०९-२९२।१०]  
एकांशव्याकरणीयो विभज्यव्याकरणीयः परिपृच्छय्य व्याकरणीयः स्थापनीयश्च ।  
    
[२९२।१०-२९२।११]  
तत्र यथाक्रमं वेदितव्यम् ।  
    
[२९२।१२-२९२।१४]  
एकांशतो व्याकरणं विभज्य परिपृच्छय च ।  
स्थाप्यं च मरणोत्पत्ति विशिष्टात्मा ऽन्यतादिवत् ॥ वक्क्_५।२२ ॥  
    
[२९२।१५]  
किं सर्वसत्त्वा मरिष्यन्तीत्येकांशेन व्याकर्त्तव्यं मरिष्यन्तीति ।  
    
[२९२।१५-२९२।१६]  
किं सर्वे जनिष्यन्त इति विभज्य व्याकर्त्तव्यं सङ्क्लेशा जनिष्यन्ते न निःक्लेशा इति ।  
    
[२९२।१६-२९२।१७]  
किं मनुष्यो विशिष्टो हीन इति परिपृच्छय्य व्याकत्तेव्यम् ।  
    
[२९२।१७]  
कानधिकृत्य प्रश्नयसीति ।  
    
[२९२।१७-२९२।१८]  
यदि ब्रूयाद् देवानिति ।  
    
[२९२।१८]  
हीन इति व्याकर्त्तव्यम् ।  
अथ ब्रूयादपायानिति ।  
    
[२९२।१८-२९२।१९]  
विशिष्ट इति व्याकर्त्तव्यम् ।  
    
[२९२।१९]  
किमन्यः स्कन्धेभ्यः सत्त्वो ऽनन्य इति स्थापनीयः ।  
    
[२९२।१९-२९२।२०]  
सत्त्वद्रव्यस्याभावात् वन्ध्यापुत्रश्यामगौरतादिवत् ।  
    
[२९२।२१]  
कथमेतद्व्याकरणं भवति अव्याकृतमेतदिति ।  
एवं व्याकरणात् ।  
    
[२९२।२२]  
अपर आह ।  
इदमप्येकांशव्याकरणं यन्न सर्वे जनिष्यन्त इति ।  
    
[२९२।२३-२९२।२४]  
यस्तु पृच्छेद्ये मरिष्यन्ति किं ते जनिष्यन्त इत्येतद्विभज्यव्याकरणीयं स्यात् ।  
    
[२९२।२४-२९३।०१]  
मनुष्येषु चोभयमस्ति हीनत्वं विशिष्टत्वं चापेक्षिकमित्युभयमेकांशेन व्याकर्त्तव्यम् ।  
    
[२९३।०१-२९३।०२]  
तद्यथा विज्ञानं कार्यं कारणं चेति एकान्तेन तु पृच्छतो नैकान्तव्याकरणात् विभज्यव्याकरणं युज्यते ।  
    
[२९३।०२-२९३।०३]  
स्कन्धेभ्यो ऽन्यः सत्त्व इत्येतदव्याकृतमेव ।  
    
[२९३।०३]  
न चाव्याकरणमेव व्याकरणं युज्यत इति ।  
    
[२९३।०३-२९३।०४]  
यस्तु स्थापनीयः प्रश्नः स्थापनीयत्वेन व्याक्रियते ।  
    
[२९३।०४]  
कथं न व्याकृतो भवति ।  
    
[२९३।०५]  
आभिधर्मिका आहुः ।  
    
[२९३।०५-२९३।०७]  
"तथागतो भगवानर्हन् सम्यक्सम्बुद्धः स्वाख्यातो ऽस्य धर्मः सुप्रतिपन्नः श्रावकसङ्घः रूपमनित्यं यावद्विज्ञान दुःखप्रज्ञप्तिर्यावन्मार्गप्रज्ञप्तिरेकांशेन व्याकर्त्तव्यमर्थोपसंहितत्वात् ।  
    
[२९३।०७-२९३।०८]  
विभज्जव्याकरणं नाम यदि कश्चिद् ब्रूयाद्धर्मान् वदेति स वक्तव्यो बहवो धर्मा अतीता अनागताः प्रत्युत्पन्नाः कतमान् वदामीति ।  
    
[२९३।०९]  
यदि ब्रू यादतीतानिति ।  
स व्यक्तव्यो ऽतीता अपि बहवो रूपं यावद्विज्ञानमिति ।  
    
[२९३।१०]  
अथं ब्रूयाद्रूपमिति ।  
स वक्तव्यो रूपमपि त्रिविधं कुशलमकुशलमव्याकृतं च ।  
    
[२९३।११]  
यद्याह कुशलमिति ।  
    
[२९३।११-२९३।१२]  
तदपि सप्तप्रकारं प्राणातिपाताद्विरतिर्यावत्सम्भिन्नप्रलापादिति ।  
    
[२९३।१२]  
यद्याह प्राणातिपाताद्विरतिमिति ।  
    
[२९३।१२-२९३।१३]  
सा ऽपि त्रिप्रकारा अलोभजा ऽद्वेषजा ऽमोहजा ।  
    
[२९३।१३]  
यद्याहालोभजामिति ।  
    
[२९३।१३-२९३।१४]  
अलोभजा ऽपि द्विविधा विज्ञाप्त्यविज्ञप्तिभेदादित्येवं विभज्य वक्तव्यमिति ।  
    
[२९३।१४]  
एतदेव च शठस्य परिपृच्छ्य व्याकरणम् ।  
    
[२९३।१४-२९३।१५]  
तस्य वक्तव्यं धर्मा बहव इति ।  
    
[२९३।१५]  
न तु विभक्तव्या यावत्तूष्णिम् वा तिष्ठति स्वयं वा व्याकरोतीति ।  
    
[२९३।१६-२९३।१७]  
यदा तौ न किञ्चित् पृच्छतः केवलमध्येषयतः तयोश्च न किञ्चित् व्याक्रियते केवलं परिप्रश्न्येते तत् कथमनयोः प्रश्नो भवति कथं वा व्याकरणम् ।  
    
[२९३।१८]  
यो ह्हि पन्थानं ब्रूहीत्याह किम् तेन पन्था न पृष्टो भवति ।  
    
[२९३।१८-२९३।१९]  
परिपृच्छयैव व्याकरणात् कथं न परिपृच्छाव्याकरणं भवति ।  
    
[२९३।१९-२९३।२०]  
स्थापनीयस्तु यथा अन्तवान् लोको ऽनन्तवानित्येवमादि सूत्रान्तादेव तु प्रश्नव्याकरणानां लक्षणं द्रष्टव्यम् ।  
    
[२९३।२०-२९३।२१]  
भदन्तमहासाङ्घिकाः सूत्रं पठन्ति ।  
    
[२९३।२१]  
"चत्वारीमानि भिक्षवः प्रश्नव्याकरणानीति ।  
    
[२९३।२१-२९३।२२]  
कतमानि चत्वारि ।  
    
[२९३।२२]  
अस्ति भिक्षव एकांशव्याकरणीयः प्रश्नः ।  
अस्ति यावत् स्थापनीयः ।  
    
[२९३।२३]  
कतमश्च भिक्षवः एकांशव्याकरणीयः प्रश्नः ।  
    
[२९३।२३-२९३।२४]  
सर्वे संस्कारा अनित्या इत्ययं भिक्षव एकांशव्याकरणीयः प्रश्नः ।  
    
[२९३।२४]  
कतमश्च भिक्षवो विभज्यव्याकरणीयः प्रश्नः ।  
    
[२९३।२४-२९३।२५]  
सञ्चेतनीयं कर्म कृत्वा किं प्रतिवेदयत इत्ययम् विभज्यव्याकरणीयः प्रश्नः ।  
    
[२९३।२५-२९३।२६]  
कतमश्च भिक्षवः परिपृच्छ्यव्याकरणीयः प्रश्नः ।  
    
[२९३।२६-२९३।२७]  
सञ्ज्ञासु पुरुषस्यात्मा उताहो ऽन्यासञ्ज्ञा अन्य आत्मेति पृष्टेन सता परिप्रष्टव्यः कतमं पुनरायुष्मानात्मानं प्रत्येति ।  
    
[२९३।२७-२९३।२८]  
स चेदेवं वदेदौ दारिकं खल्वहयायुष्मन्नात्मानं प्रत्येमि ।  
    
[२९३।२८-२९३।२९]  
एवं सत्यन्या सञ्ज्ञा अन्य आत्मेत्येवं वचनीयः ।  
    
[२९३।२९]  
अयं हि परिपृच्छ्य व्याकरणीयः प्रश्नः ।  
    
[२९३।२९-२९४।०१]  
कतमश्च भिक्षवः स्थापनीयः प्रश्नः ।  
    
[२९४।०१]  
तद्यथा शाश्वतो लोको ऽशाश्वतः ।  
    
[२९४।०१-२९४।०२]  
शाश्वतश्चाशाश्वतश्च ।  
    
[२९४।०२]  
नैव शाश्वतो नाशाश्वतः ।  
अन्तवानन्ततः ।  
अन्तवांश्चानन्तश्च ।  
    
[२९४।०२-२९४।०३]  
नैवान्तवान्नानन्तवान् ।  
    
[२९४।०३-२९४।०४]  
भवति तथागतः परं मरणान्न भवति तथागतः परं मरणात् यावदन्यो जीवो ऽन्यच्छरीरमित्ययं भिक्षवः स्थापनीयः प्रश्न" इति ।  
    
[२९४।०४-२९४।०५]  
यस्य पुद्गलस्य यो ऽनुशयो यस्मिन्नालम्बने ऽनुशेते स तेन तस्मिन् सम्प्रयुक्तः ।  
    
[२९४।०५-२९४।०६]  
इदं तु वक्तव्यमतीते न कस्मिन् यावत् प्रत्युपन्ने न कस्मिन्निति ।  
    
[२९४।०७]  
समासत इमे द्विविधाः क्लेशाः ।  
स्वलक्षणक्लेशाश्च रागप्रतिवमानाः ।  
    
[२९४।०८]  
सामान्यक्लेशाश्च दृष्टिविचिकित्साद ऽविद्याः ।  
तत्र तावत् ।  
    
[२९४।०९-२९४।१०]  
रागप्रतिघमानैः स्यादतीतप्रत्युपस्थितैः ।  
यत्रोत्पन्ना ऽप्रहीणास्ते तस्मिन् वस्तुनि संयुतः ॥ वक्क्_५।२३ ॥  
    
[२९४।११-२९४।१२]  
अतीताः प्रत्युत्पन्नाश्च रागप्रतिघमाना यस्मिन् वस्तुन्युत्पन्ना न च प्रहीणास्तस्मिन् वस्तुनि तैः संयुक्तः ।  
    
[२९४।१२]  
एते हि स्वलक्षणक्लेशत्वान्न सर्वस्यावश्यं सर्वत्रोत्पद्यन्ते ।  
    
[२९४।१३]  
सर्वत्रानागतैरेभिर्मानसैः   
    
[२९४।१४]  
यत्राप्रहीणास्ते इति वर्त्तते ।  
    
[२९४।१४-२९४।१५]  
अनागतैरेभिरेव रागप्रतिघमानैर्मनोभूमिकैः सर्वत्र वस्तुनि संयुतस्त्रैयध्विके ।  
    
[२९४।१५]  
मानसानां त्र्यध्वविषयत्वात्   
    
[२९४।१६]  
स्वाध्विके परैः ।  
    
[२९४।१७]  
अन्यै रागप्रतिघैरनागतैरनागत एव वस्तुनि संयुक्तः ।  
के पुनरन्ये ।  
    
[२९४।१७-२९४।१८]  
ये पञ्च विज्ञानकायिका रागाश्च प्रतिघाश्च ।  
    
[२९४।१८]  
उत्पत्तिधर्मभिरेव ।  
तैरेव तु   
    
[२९४।१९]  
अजैः सर्वत्र   
    
[२९४।२०]  
अनुत्पत्तिधर्मभिः पञ्चविज्ञानकायिकैरपि सर्वत्र वस्तुनि संयुक्तः ।  
त्रैयध्विके ऽपि   
    
[२९४।२१]  
शेषैस्तु सर्वैः सर्वत्र संयुतः ॥ वक्क्_५।२४ ॥  
[२९५।०१]  
के पुनः शेषाः ।  
दृष्टिविचिकित्सा ऽविद्यास्त्रैयध्विकाः ।  
    
[२९५।०१-२९५।०२]  
तैः सर्वैरपि सर्वस्मिन्वस्तुनि संयुक्तः ।  
    
[२९५।०२]  
सामान्यक्लेशत्वात् ।  
यावदप्रहीणा इत्यधिकारो ऽनुवर्त्तत एव ।  
    
[२९५।०२-२९५।०३]  
किं पुनरिदमतीतानागतमुच्यते ऽस्त्यथ न ।  
    
[२९५।०३-२९५।०४]  
यद्यस्ति सर्वकालास्तित्वात्संस्काराणां शाश्वतत्वं प्राप्नोति ।  
    
[२९५।०४]  
अथ नास्ति ।  
कथं तत्र तेन वा संयुक्तो भवति विसंयुक्तो वा ।  
    
[२९५।०४-२९५।०५]  
न संस्काराणां शाश्वतत्वं प्रतिज्ञायते वैभाषिकैः संस्कृतलक्षणयोगात् ।  
    
[२९५।०५-२९५।०६]  
प्रतिज्ञायते तु विशदं   
    
[२९५।०७]  
सर्वकालास्तिता   
    
[२९५।०८]  
किं कारणम् ।  
    
[२९५।०९]  
उक्तत्वात्   
    
[२९५।१०-२९५।११]  
उक्तं हि भगवता ऽ"तीतं चेद् भिक्षवो रूपं नाभविष्यन्न श्रुतवानार्यश्रावको ऽतीते रूपे ऽनपेक्षो ऽभविष्यत् ।  
    
[२९५।११-२९५।१२]  
यस्मात्तर्ह्यस्त्यतीतं रूपं तस्माच्छ्रुतवानार्यश्रावको ऽतीते रूपे ऽनपेक्षो भवति ।  
    
[२९५।१२-२९५।१३]  
अनागतं चेद्रूपं नाभविष्यत् न श्रुतवानार्यश्रावको ऽनागतं रूपं नाभ्यनन्दिष्यत् ।  
    
[२९५।१३-२९५।१४]  
यस्मात्तर्ह्यस्त्यनागतं रूपमिति" विस्तरः ।  
    
[२९५।१५]  
द्वयात्   
    
[२९५।१६]  
"द्वयं प्रतीत्य विज्ञानस्योत्पाद" इत्युक्तम् ।  
द्वयं कतमत् ।  
    
[२९५।१६-२९५।१७]  
चक्षू रूपाणि यावत् मनो धर्मा इति ।  
    
[२९५।१७]  
असति वा ऽतीतानागते तदालम्बनं विज्ञानं द्वयं प्रतीत्य न स्यात् ।  
    
[२९५।१८]  
एवं तावदागमतो ऽस्त्यतीतानागतं युक्तितो ऽपि ।  
    
[२९५।१९]  
सद्विषयात्   
    
[२९५।२०]  
सति विषये विज्ञानं प्रवर्तते नासति ।  
    
[२९५।२०-२९५।२१]  
यदि चातीतानागतं न स्यादसदालम्बनं विज्ञानं स्यात् ।  
    
[२९५।२१]  
ततो विज्ञानमेव न स्यादालम्बनाभावात् ।  
    
[२९५।२२]  
फलात् ।  
    
[२९५।२३]  
यदि चातीतं न स्यात् शुभाशुभस्य कर्मणः फलमायत्यां कथं स्यात् ।  
    
[२९५।२३-२९६।०१]  
न हि फलोत्पत्तिकाले वर्त्तमानो विपाकहेतुरस्तीति ।  
    
[२९६।०१-२९६।०२]  
तस्मादस्त्येवातीतानागतमिति वैभाषिकाः ।  
    
[२९६।०२]  
अवश्यं च किलैतत्सर्वास्तिवादेन सता ऽभ्युपगन्तव्यम् ।  
यस्मात्   
    
[२९६।०३]  
तदस्तिवादात् सर्वास्तिवादा इष्टाः   
    
[२९६।०४]  
ये हे सर्वमस्तीति वदन्ति अतीतमनामतं प्रत्युत्पन्नं च ते सर्वास्तिवादाः ।  
    
[२९६।०४-२९६।०६]  
ये तु केचिदस्ति यत् प्रत्युत्पन्नमदत्तफलं चातीतं कर्म किञ्चिन्नास्ति यद्दत्तफलमतीतमनागतं चेति विभज्य वदन्ति ते विभज्यवादिनः ।  
    
[२९६।०६-२९६।०७]  
कति चैते सर्वास्तिवादा इत्याह   
    
[२९६।०८]  
चतुर्विधाः ॥ वक्क्_५।२५ ॥  
    
[२९६।०९]  
ते भावलक्षणावस्था ऽन्यथा ऽन्यथिकसञ्ज्ञिताः ।  
    
[२९६।१०]  
भावान्यथिको भदन्तधर्मत्रातः ।  
स किलाह ।  
    
[२९६।१०-२९६।११]  
धर्मस्याध्वसु, प्रवर्तमानस्य भावान्यथात्वं भवति न द्रव्यान्यथात्वम् ।  
    
[२९६।११-२९६।१२]  
यथा सुवर्णभाजनस्य भित्त्वा ऽन्यथा क्रियमाणस्य संस्थानान्यथात्वं भवति न वर्णान्यथात्वम् ।  
    
[२९६।१२-२९६।१३]  
यथा च क्षीरं दधित्वेन परिणमद्रसवीर्यविपाकान् परित्यजति न वर्णम् ।  
    
[२९६।१३-२९६।१४]  
एवं धर्मो ऽप्यनागतादध्वनः प्रत्युत्पन्नमध्वानमागच्छन्ननागतभावं जहाति न द्रव्यभावम् ।  
    
[२९६।१४-२९६।१५]  
एवं प्रत्युत्पन्नादतीतमध्वानं गच्छन् प्रत्युत्पन्नभावं जहाति न द्रव्यभावमिति ।  
    
[२९६।१६]  
लक्षाणान्यथिको भदन्तघोषकः ।  
स किलाह ।  
    
[२९६।१६-२९६।१७]  
धर्मो ऽध्वसु प्रवर्त्तमानो ऽतीतो ऽतीतलक्षणयुक्तो ऽनागतप्रत्युत्पन्नाभ्यां लक्षणाभ्यामवियुक्तः ।  
    
[२९६।१७-२९६।१८]  
अनागतो ऽनागतलक्षणयुक्तो ऽतीतप्रत्युत्पन्नाभ्यामवियुक्तः ।  
    
[२९६।१८-२९६।१९]  
एवं प्रत्युत्पन्नो ऽप्यतीतानागताभ्यामवियुक्तः ।  
    
[२९६।१९]  
तद्यथा पुरुष एकस्यां स्त्रियां रक्तः शेषास्वविरक्त इति ।  
    
[२९६।२०]  
अवस्था ऽन्यथिको भदन्तवसुमित्रः ।  
स किलाह ।  
    
[२९६।२०-२९६।२१]  
धर्मो ऽध्वसु प्रवर्तमानो ऽवस्थामवस्थां प्राप्यान्यो ऽन्यो निदिश्यते अवस्थान्तरतो न द्रव्यान्तरतः ।  
    
[२९६।२१-२९६।२३]  
यथैका वर्तिका एकाङ्के निक्षिप्ता एकमित्युच्यते शताङ्के शतं सहस्राङ्के सहस्रमिति ।  
    
[२९७।०१]  
अन्यथान्यथिको भदन्तबुद्धदेवः ।  
स किलाह ।  
    
[२९७।०१-२९७।०२]  
धर्मो ऽध्वसु प्रवर्तमानः पूर्वापरमपेक्ष्यान्यो ऽन्य उच्यते अवस्थान्तरतो न द्रव्यान्तरतः ।  
    
[२९७।०२-२९७।०३]  
यथैका स्त्री माता वोच्यते दुहिता वेति ।  
    
[२९७।०३]  
इत्येते चत्वारः सर्वास्तिवादाः ।  
    
[२९७।०४]  
एषां तु प्रथमः परिणामवादित्वात् साङ्ख्यपक्षे निक्षेप्तव्यः ।  
    
[२९७।०४-२९७।०५]  
द्वितीयस्याध्वसङ्करः प्राप्नोति ।  
    
[२९७।०५]  
सर्वस्य सर्वक्षणयोगात् ।  
    
[२९७।०५-२९७।०६]  
पुरुषस्य तु कस्याञ्चित् स्त्रियां रागः समुदाचरति कस्याञ्चित् केवलं समन्वागम इति किमत्र साम्यम् ।  
    
[२९७।०६-२९७।०७]  
चतुर्थस्याप्येकस्मिन्नेवाध्वनि त्रयो ऽध्वानः प्राप्नुवन्ति ।  
    
[२९७।०७-२९७।०८]  
अतीते ऽध्वनि पूर्वपश्चिमौ क्षणावतीतानागतौ मध्यमः क्षणः प्रत्युत्पन्न इति ।  
    
[२९७।०८]  
एवमनागते ऽपि ।  
अत एषां सर्वेषां   
    
[२९७।०९]  
तृतीयः शोभनः   
    
[२९७।१०]  
यो ऽयमवस्था ऽन्यथिकः ।  
तस्य किल   
    
[२९७।११]  
अध्वानः कारित्रेण व्यवस्थिताः ॥ वक्क्_५।२६ ॥  
    
[२९७।१२]  
यदा स धर्मः कारित्रं न करोति तदा ऽनागतः ।  
यदा करोति तदा प्रत्युत्पन्नः ।  
    
[२९७।१३]  
यदा कृत्वा निरुद्धस्तदा ऽतीत इति ।  
परिगतमेतत्सर्वम् ।  
इदं तु वक्तव्यम् ।  
    
[२९७।१३-२९७।१४]  
यद्यतीतमपि द्रव्यतो ऽस्त्यनागतमिति ।  
    
[२९७।१४]  
कस्मात्तदतीतमित्युच्यते ऽनागतमिति वा ।  
    
[२९७।१४-२९७।१५]  
ननु चोक्तमध्वानः कारित्रेण व्यवस्थिता इति ।  
    
[२९७।१५-२९७।१६]  
यद्येवं प्रत्युत्पन्नस्य तत्सभागस्य चक्षुषः किं कारित्रम् ।  
    
[२९७।१६]  
फलदानप्रतिग्रहणम् ।  
    
[२९७।१६-२९७।१७]  
अतीतानामपि तर्हि सभागहेत्वादीनां फलदानात् कारित्रप्रसङ्गो ऽर्धकारित्रस्य वेति लक्षणसङ्करः ।  
    
[२९७।१८]  
इदं च वक्तव्यम् ।  
तेनैवात्मना सतो धर्मस्य नित्यं कारित्रकरणे   
    
[२९७।१९]  
किं विघ्नं   
    
[२९७।२०]  
येन कदाचित् कारित्रं करोति कदाचिन्नेति ।  
प्रत्ययानामसामग्रयमिति चेत् ।  
न ।  
    
[२९७।२१]  
नित्यमास्तित्वाभ्युपगमात् ।  
यच्च तत् कारित्रमतीतानागतं प्रत्युत्पन्नं चोच्यते   
    
[२९७।२२]  
तत्कथं   
    
[२९८।०१]  
किं कारित्रस्याप्यन्यदस्ति कारित्रम् ।  
    
[२९८।०१-२९८।०२]  
अथ तन्नैवातीतं नाप्यनागतं न प्रत्युत्पन्नमस्ति च ।  
    
[२९८।०२]  
तेनासंस्कृतत्वान्नित्यमस्तीति प्राप्तम् ।  
    
[२९८।०२-२९८।०३]  
अतो न वक्तव्यं यदा करित्रं न करोति धर्मस्तदा ऽनागत इति ।  
    
[२९८।०४]  
स्यादेष दोषो यदि धर्मात् कारित्रमन्यत्स्यात् ।  
तत्तु खलु   
    
[२९८।०५]  
नान्यत्   
    
[२९८।०६]  
अतो न भवत्येष दोषः ।  
एवं तहि स एव   
    
[२९८।०७]  
अध्वायोगः   
    
[२९८।०८-२९८।०९]  
यदि धर्म एव कारित्रं कस्मात्स एव धर्मस्तेनैवात्मना विद्यमानः कदाचिदतीत इत्युच्यते कदाचिदनागत इत्यध्वनां व्यवस्था न सिध्यति ।  
    
[२९८।०९]  
किमत्र न सिध्यति ।  
    
[२९८।१०]  
यो ह्यजातो धर्मः सो ऽनागतः ।  
यो जातो भवति न च विनष्टः स वर्त्तमानः ।  
    
[२९८।११]  
यो विनष्टः सो ऽतीतः इति ।  
एतदेवात्र वक्तव्यम् ।  
    
[२९८।११-२९८।१२]  
यदि यथा वर्त्तमानं द्रव्यतो ऽस्ति तथा ऽतीतमनागतं चास्ति ।  
    
[२९८।१२]  
तस्य   
    
[२९८।१३]  
तथा सतः ।  
    
[२९८।१४]  
अजातनष्टता केन   
    
[२९८।१५]  
तेनैव स्वभावेन सतो धर्मस्य कथमिदं सिध्यत्यजात इति यो विनष्टः इति वेति ।  
    
[२९८।१६]  
किमस्य पूर्वं नासीद्यस्याभावादजात इत्युच्यते ।  
    
[२९८।१६-२९८।१७]  
किं च पश्चान्नास्ति यस्याभावा द्विनष्ट इत्युच्यते ।  
    
[२९८।१७]  
तस्मान्न सिध्यति सर्वथा ऽप्यत्राध्वत्रयम् ।  
    
[२९८।१७-२९८।१८]  
यद्यभुत्वा भवतीति नेष्यते भूत्वा च पुनर्न भवतीति ।  
    
[२९८।१८-२९८।१९]  
यदप्युक्तं "संस्कृतलक्षणयोगान्न शाश्वतत्वप्रसङ्ग" इति ।  
    
[२९८।१९]  
तदिदं केवलं वाङ्मात्रमुत्पादविनाशयोरयोगात् ।  
    
[२९८।१९-२९८।२०]  
नित्यं च नामास्ति स धर्मो न च नित्य इत्यपूर्वैषा वाचो युक्तिः ।  
    
[२९८।२०]  
आह खल्वपि   
    
[२९८।२१-२९८।२२]  
"स्वभावः सर्वदा चास्ति भावो नित्यश्च नेष्यते ।  
न च स्वभावाद् भावो ऽन्यो व्यक्तमीश्वरचेष्टितम् ।"  
    
[२९९।०१]  
यत्तूक्तमुक्तत्वादिति ।  
वयमपि ब्रूमो ऽस्त्यतीतानागतमिति ।  
    
[२९९।०१-२९९।०२]  
अतीतं तु यद् भूतपूर्वम् ।  
    
[२९९।०२]  
अनागतं यत्सति हेतौ भविष्यति ।  
    
[२९९।०२-२९९।०३]  
एवं च कृत्वा ऽस्तीत्युच्यते न तु पुनर्द्रव्यतः ।  
    
[२९९।०३]  
कश्चैवमाह ।  
वर्तमानवत्तदस्तीति ।  
कथमन्यथा ऽस्ति ।  
    
[२९९।०३-२९९।०४]  
अतीता नागतात्मना ।  
    
[२९९।०४]  
इदं पुनस्तवोपस्थितम् ।  
    
[२९९।०४-२९९।०५]  
कथं तदतीतमनागतं चोच्यते यदि नित्यमस्तीति ।  
    
[२९९।०५-२९९।०७]  
तस्मात् भूतपूर्वस्य च हेतोर्भाविनश्च फलस्य भूतपूरतां भावितां च ज्ञापयितुं हेतुफलापवाददृष्टिप्रतिषेधार्थमुक्तं भगवता "अस्त्यतीतमस्त्यनागतमि"ति ।  
    
[२९९।०७]  
अस्तिशब्दस्य निपातत्वात् ।  
    
[२९९।०७-२९९।०९]  
यथा ऽस्ति दीपस्य प्रागभावो ऽस्ति पश्चादभाव इति वक्तारो भवन्ति यथा चास्ति निरुद्धः स दीपो न तु मया निरोधित इति ।  
    
[२९९।०९]  
एवमतीतानागतमप्यस्तीत्युक्तम् ।  
    
[२९९।०९-२९९।१०]  
अन्यथा ह्यतीतानागतभाव एव न सिध्येत् ।  
    
[२९९।१०-२९९।११]  
यत्तर्हि लगुडशिखीयकान्परिव्राजकानधिकृट्योक्तं भगवता "यत्कर्माभ्यतीतं क्षीणं निरुद्धं विगतं विपरिणतं तदस्ती"ति ।  
    
[२९९।११-२९९।१२]  
किं ते तस्य तस्य कर्मणो भूतपूर्वत्वं नेच्छन्ति स्म ।  
    
[२९९।१२-२९९।१३]  
तत्र पुनस्तदाहितं तस्यां सन्ततौ फलदानसामर्थ्यं सन्धायोक्तम् ।  
    
[२९९।१३]  
अन्यथा हि स्वेन भावेन विद्यमानमतीतं न सिध्येत् ।  
    
[२९९।१३-२९९।१५]  
इत्थं चैतदेवं यत् परमार्थशून्यतयामुक्तं भगवता "चक्षुरुत्पद्यमानं न कुतश्चिदागच्छति निरुध्यमानं न क्वचित्सन्निचयं गच्छति ।  
    
[२९९।१५-२९९।१६]  
इति हि भिक्षवश्चक्षुरभूत्वा भवति भूत्वा च प्रतिगच्छती"ति   
    
[२९९।१६-२९९।१७]  
यदि चानागतं चक्षुः स्यान्नोक्तं स्याद् भूत्वा न भवतीति ।  
    
[२९९।१७]  
वर्त्तमाने ऽध्वन्यभूत्वा भवतीति चेत् न ।  
    
[२९९।१७-२९९।१८]  
अध्वनो भावादनर्थान्तरत्वात् ।  
    
[२९९।१८]  
अथ स्वात्मन्यभूत्वा भवति ।  
सिद्धमिदमनागतं चक्षुर्नास्तीति ।  
    
[२९९।१८-२९९।१९]  
यदप्युक्तं "द्वयं प्रतीत्य विज्ञानस्योत्पादादिति इदं तावदिह सम्प्रधार्यम् ।  
    
[२९९।२०-२९९।२१]  
यन्मनः प्रतीत्य धर्मश्चोत्पद्यते मनोविज्ञानं किं तस्य यथा मनोजनकः प्रत्यय एवं धर्मा आहोस्विदालम्बनमात्रं धर्मा इति ।  
    
[२९९।२१-२९९।२२]  
यदि तावत् जनकः प्रत्ययो धर्माः कथं यदनागतं कल्पसहस्रेण भविष्यति वा न वा तदिदानीं विज्ञानं जनयिष्यति ।  
    
[२९९।२३]  
निर्वाणं च सर्वप्रवृत्तिनिरोधाज्जनकं नोपपद्यते ।  
अथालम्बनमात्रं धर्मा भवन्ति ।  
    
[२९९।२४]  
अतीतानागतमप्यालम्बनं भवतीति ब्रूमः ।  
यदि नास्ति कथमालम्बनम् ।  
    
[२९९।२४-२९९।२५]  
अत्रेदानीं ब्रूमः ।  
    
[२९९।२५]  
यदा तदालम्बनं तथास्ति कथं तदालम्बनम् अभूत् भविष्यति चेति ।  
    
[२९९।२५-२९९।२६]  
न हि कश्चिदतीतं रूपं वेदनां वा स्मरन्नस्तीति पश्यति ।  
    
[२९९।२६]  
किं तर्हि ।  
अभूदिति ।  
    
[२९९।२६-२९९।२७]  
यथा खल्वपि वर्त्तमानं रूपमनुभूतं तथा तदतीतं स्मर्यते ।  
    
[२९९।२७-२९९।२८]  
यथा चानागतं वर्त्तमानं भविष्यति तथा बुद्ध्या गृह्यते ।  
    
[२९९।२८]  
यदि च तत्तथैवास्ति वर्तमानं प्राप्नोति ।  
    
[२९९।२८-२९९।२९]  
अथ नास्ति ।  
    
[२९९।२९]  
असदप्यालम्बनं भवतीति सिद्धम् ।  
तदेव तद्विकीर्णमिति चेत् ।  
न ।  
    
[३००।०१]  
विकीर्णस्याग्रहणात् ।  
यदि च तत्तदेव रूपं केवलं परमाणुशो विभक्तम् ।  
    
[३००।०१-३००।०२]  
एवं सति परमाणवो नित्याः प्राप्नुवन्ति ।  
    
[३००।०२-३००।०३]  
परमाणुसञ्चर्यावभागमात्रं चैवं सति प्राप्नोति ।  
    
[३००।०३-३००।०४]  
न तु किञ्चिदुत्पद्यते नापि निरुध्यत इत्याजीविकवाद आलम्बितो भवति ।  
    
[३००।०४-३००।०५]  
सूत्रं चापविद्धं भवति "चक्षुरुत्पद्यमानं न कुतश्चिदागच्छती"ति विस्तरः ।  
    
[३००।०५]  
अपरमाणुसञ्चितानां वेदनादीनां कथं विकीर्णत्वम् ।  
    
[३००।०५-३००।०६]  
ते ऽपि च यथोत्पन्नानुभूताः स्मर्यन्ते ।  
    
[३००।०६]  
यदि च ते तथैव सन्ति नित्याः प्राप्नुवन्ति ।  
    
[३००।०६-३००।०७]  
अथ न सन्ति ।  
    
[३००।०७]  
असदप्यालम्बनमिति सिद्धम् ।  
    
[३००।०७-३००।०८]  
यद्यसदप्यालम्बनं स्यात् त्रयोदशमप्यायतनं स्यात् ।  
    
[३००।०८]  
अथ त्रयोदशमायतनं नास्तीत्यस्य विज्ञानस्य किमालम्बनम् ।  
    
[३००।०९]  
एतदेव नामलम्बनम् ।  
एवं तर्हि नाम एव नास्तीति प्रतीयेत ।  
    
[३००।०९-३००।१०]  
यश्च शब्दस्य प्रागभावमालम्बते किं तस्यालम्बनम् ।  
    
[३००।१०]  
शब्द एव ।  
    
[३००।१०-३००।११]  
एवं तर्हि यः शब्दाभावं प्रार्थयते तस्य शब्द एव कर्तव्यः स्यात् ।  
    
[३००।११]  
अनागतावस्य इति चेत् ।  
    
[३००।११-३००।१२]  
सति कथं नास्तिबुद्धिः ।  
    
[३००।१२]  
वर्तमानो नास्तीति चेत् ।  
न ।  
एकत्वात् ।  
    
[३००।१२-३००।१३]  
यावता तस्य विशेषस्तस्याभूत्वाभावसिद्धिः ।  
    
[३००।१३]  
तस्मादुभयं विज्ञानस्यालम्बनम् भावश्चाभावश्च ।  
    
[३००।१४-३००।१५]  
यत्तर्हि बोधिसत्त्वेनोक्तम् "यत्तत् लोके नास्तितदहं ज्ञास्यामि वा द्रक्ष्यामि वा नेदं स्थानं विद्यत" इति ।  
    
[३००।१५-३००।१६]  
अपरे आभिमानिका भवन्त्यसन्तमप्यवभासं सन्तं पश्यन्ति ।  
    
[३००।१६]  
अहं तु सन्तमेवार्स्तीति पश्यामीत्ययं तत्राभिप्रायः ।  
    
[३००।१६-३००।१८]  
इतरथा हि सर्वबुद्धीनां सदालम्बनत्वे कुतो ऽस्य विमर्शः स्यात् को वा विशेषः ।  
    
[३००।१८]  
इत्थं चैतदेवम् ।  
    
[३००।१८-३००।१९]  
यदन्यत्र भगवतोक्तम् "एतत् भिक्षुर्मम श्रावको यावत्स मया कल्पमवोदितः सायं विशेषाय परैष्यति ।  
    
[३००।१९-३००।२०]  
सायमवोदितः कल्पं विशेषाय परैष्यति ।  
    
[३००।२०-३००।२१]  
सच्च सतो ज्ञास्यति असच्चासतः सोत्तरञ्च सोत्तरतः अनुत्तरं चानुरत्तरत" इति ।  
    
[३००।२१]  
तस्मादयमप्यहेतुः ।  
सदालम्बनत्वाद्विज्ञानस्येति ।  
    
[३००।२१-३००।२२]  
यदष्युक्तं फलादिति ।  
    
[३००।२२]  
नैव हि सौत्रान्तिका अतीतात् कर्मणः फलोत्पत्ति वर्णयन्ति ।  
    
[३००।२३]  
किं तर्हि ।  
तत्पूर्वकात्सन्तानविशेषादित्यात्मवादप्रतिषेधे सम्प्रवेदयिष्यामः ।  
    
[३००।२४-३००।२५]  
यस्य त्वतीतानागतं द्रव्यतो ऽस्ति तस्य फलं नित्यमेवास्तीति किं तत्र कर्मणः सामर्थ्यम् ।  
    
[३००।२५]  
उत्पादने सामर्थ्यम् ।  
उत्पादस्तर्ह्यभूत्वा भवतीति सिद्धम् ।  
    
[३०१।०१]  
अथ सर्वमेव चास्ति ।  
कस्येदानीं क्व सामर्थ्यम् ।  
    
[३०१।०१-३०१।०२]  
वार्षगण्यवादश्चैवं द्योतितो भवति ।  
    
[३०१।०२]  
"यदस्त्यस्त्येव तत् ।  
यन्नास्ति नास्त्येव तत् ।  
असतो नास्ति सम्भवः ।  
    
[३०१।०३]  
सतो नास्ति विनाश" इति ।  
वर्तमानीकरणे तर्हि सामर्थ्यम् ।  
    
[३०१।०३-३०१।०४]  
किमिदं वर्त्तमानीकरणं नाम ।  
    
[३०१।०४]  
देशान्तराकर्षणम् चेत् ।  
नित्यं प्रसक्तम् ।  
अरूपिणां च कथं तत् ।  
    
[३०१।०४-३०१।०५]  
यच्च तदाकर्षणं तदभूत्वा भूतम् ।  
    
[३०१।०५-३०१।०६]  
स्वभावविशेषणं चेत् सिद्धमभूत्वा भवनम् ।  
    
[३०१।०६]  
तस्मान्नैवं सर्वास्तिवादः शासने साधुर्भवति ।  
    
[३०१।०६-३०१।०७]  
यदतीतानागतं द्रव्यतो ऽस्तीति वदति ।  
    
[३०१।०७]  
एवं तु साधुर्भवति ।  
यथा सूत्रे सर्वमस्तीत्युक्तं तथा वदति ।  
    
[३०१।०८]  
कथं च सूत्रे सर्वमस्तीत्युक्तम् ।  
"सर्वमस्तीति ब्राह्मण यावदेव द्वादशायतनानी"ति ।  
    
[३०१।०९]  
अध्वत्रयं वा ।  
    
[३०१।०९-३०१।१०]  
यथा तु तदस्ति तथोक्तं अथासत्यतीतातानागते कथं तेन तस्मिन्वा संयुक्तो भवति ।  
    
[३०१।१०-३०१।११]  
तज्जतद्धेत्वनुशयभावात् क्लेशेन तदालम्बने क्लेशानुशयभावाद्वस्तुनि संयुक्तो भवति ।  
    
[३०१।११]  
अस्त्येव त्वतीतानागतमिति वैभाषिकाः ।  
    
[३०१।११-३०१।१२]  
यत्र नेतुम् शक्यते तत्रात्मकात्मनैवं वेदितव्यम् ।  
    
[३०१।१३]  
गम्भीरा खलुधर्मता ॥ वक्क्_५।२७ ॥  
    
[३०१।१४]  
नावश्यं तर्ह्यसाध्या भवतीति ।  
अस्ति पर्यायो यदुत्पद्यते तन्निरुध्यते ।  
    
[३०१।१५]  
रूपमुत्पद्यते रूपं निरुध्यते ।  
अस्ति पर्यायो ऽन्यदुत्पद्यते ऽन्यन्निरुध्यते ।  
    
[३०१।१५-३०१।१६]  
अनागतमुत्पद्यते वर्त्तमानं निरुध्यते ।  
    
[३०१।१६]  
अध्वा ऽप्युत्पद्यते ।  
उत्पद्यमानस्याध्वसङ्गृहीतत्वात् ।  
    
[३०१।१७]  
अध्वनो ऽप्युत्पद्यते ।  
अनेकक्षणिकत्वादनागतस्याध्वनः ।  
    
[३०१।१७-३०१।१८]  
गतमेतत् यत्प्रसङ्गेनागतम् ।  
    
[३०१।१९]  
इदानीमिदं विचार्यते ।  
यद्वस्तु प्रहीणं विसंयुक्तः स तस्मिन्वस्तुनि ।  
    
[३०१।१९-३०१।२०]  
यत्र वा विसं युक्तः प्रहीणं तस्य तद्वस्त्विति ।  
    
[३०१।२०-३०१।२१]  
यत्र तावद्विसंयुक्तः प्रहीणं तस्य तद्वस्तु ।  
    
[३०१।२१]  
स्यातु प्रहीणं न च तत्र विसंयुक्तस्तद्यथा   
    
[३०१।२२-३०१।२३]  
प्रहीणे दुःखदृग्घेये संयुक्तः शेषसर्वगैः ।  
प्राक् प्रहीणे प्रकारे च शेषैस्तद्विषयैर्मलैः ॥ वक्क्_५।२८ ॥  
    
[३०१।२४-३०२।०१]  
दुःखज्ञाने समुत्पन्ने समुदयज्ञाने ऽनुत्पन्ने दुःखदर्शनप्रहातव्यो निकायः प्रहीणो भवति ।  
    
[३०२।०१]  
तस्मिन् प्रहीणे तदालम्बनैः समुदयदर्शनप्रहातव्यैः सर्वत्रगैः संयुक्तः ।  
    
[३०२।०२-३०२।०३]  
भावनाप्रहातव्ये ऽपि निकाये नवानां प्रकाराणां यः प्रकारः प्राक् प्रहीणस्तस्मिन् प्रहीणे ऽपि शेषैस्तदालम्बनैः क्लेशैः संयुक्तो वेदितव्यः ।  
    
[३०२।०४-३०२।०५]  
कस्मिन्वस्तुनि कत्यनुशया अनुशेरत इति एतत्प्रतिपदमभिधीयमानं बहुतरं वक्तव्यं जायते ।  
    
[३०२।०५]  
तस्मात् पिण्डविभाषां कुर्वन्ति ।  
    
[३०२।०५-३०२।०६]  
कथमल्पेनाल्पेन यत्नेन महतो महतः प्रश्नौघान् प्रतिपाद्येमहीति ।  
    
[३०२।०६-३०२।०७]  
समासत इमे षोडश धर्माः कामरूपारुप्यावचराः पञ्चप्रकाराः अनास्रवाश्च ।  
    
[३०२।०७]  
चित्तान्यपि षोडश एतान्येव ।  
    
[३०२।०७-३०२।०९]  
तत्र कतमो धर्मः कस्य चित्तस्यालम्बनमिति ज्ञात्वा अमुष्मिन्नियन्तो ऽनुशया अनुशेरत इत्येतदभ्यूहितव्यम् ।  
    
[३०२।०९]  
तत्र तावत्   
    
[३०२।१०-३०२।११]  
दुःखहेतुदृगभ्यासप्रहेयाः कामधातुजाः ।  
स्वकत्रयैकरूपाप्तामलविज्ञानगोचराः ॥ वक्क्_५।२९ ॥  
    
[३०२।१२]  
स्वकं च तत्त्रयं च स्वकत्रयम् ।  
    
[३०२।१२-३०२।१३]  
एकं च तद्रूप्राप्तं च एकरूपाप्तम् ।  
    
[३०२।१३]  
एषा विग्रहजातिः ।  
    
[३०२।१३-३०२।१४]  
कामावचरास्तावद् दुःखसमुदयदर्शनहेया भावनाहेयाश्च धर्माः पञ्चानां चित्तानामालम्बनम् ।  
    
[३०२।१४-३०२।१५]  
स्वधातुकानां त्रयाणां तेषामेव ऊर्ध्वधातुकस्यैकस्य भावनाहेयस्यैव अनास्रवस्य चेति ।  
    
[३०२।१६]  
स्वदाधरत्रयोर्ध्वैकामलानां रूपधातुजाः ।  
    
[३०२।१७]  
रूपावचरास्त एव त्रिप्रकारा धर्मा अष्टानां चित्तानामालम्बनम् ।  
    
[३०२।१७-३०२।१८]  
स्वधातुकानां त्रयाणां तेषामेव ।  
    
[३०२।१८]  
अधरधातुकानां त्रयाणां तेषामेव ।  
    
[३०२।१८-३०२।१९]  
ऊर्ध्वधातुकस्यैकस्य भावनाहेयस्यैव ।  
    
[३०२।१९]  
अनास्रवस्य चेति ।  
    
[३०२।२०]  
आरुप्यजास्त्रिधात्वाप्तत्रयानास्रवगोचराः ॥ वक्क्_५।३० ॥  
    
[३०२।२१]  
आरूप्यावचरास्त एव त्रिप्रकारा धर्मा दशानां चित्तानामालम्बनम् ।  
    
[३०२।२१-३०२।२२]  
त्रैधातुकानां त्रिप्रकाराणां तेषामेव ।  
    
[३०२।२२]  
अनास्रवस्य चेति ।  
    
[३०२।२२-३०२।२३]  
उक्तास्त्रैधातुका दुःखसमुदयदर्शनहेया भावनाहेयाश्च धर्माः ।  
    
[३०२।२४]  
निरोधमार्गदृग्घेयाः सर्वे स्वाधिकगोचराः ।  
    
[३०३।०१]  
निरोधमार्गदर्शनहेयानां स्वं चित्तं निरोधमार्गदर्शनहेयमेव ।  
    
[३०३।०१-३०३।०२]  
तस्याधिकस्य ते धर्मा आलम्बनं ज्ञेयाः ।  
    
[३०३।०२]  
कथं कृत्वा ।  
    
[३०३।०२-३०३।०३]  
कामावचरा हि निरोधदर्शनहेया धर्माः षण्णां विज्ञानानामालम्बनम् ।  
    
[३०३।०३-३०३।०४]  
पूर्वोक्तानां पञ्चानां तस्यैव च निरोधदर्शनप्रहातव्यस्याधिकस्य ।  
    
[३०३।०४]  
मार्गदर्शनहेया अप्येवम् ।  
    
[३०३।०४-३०३।०५]  
पञ्चानां पूर्वोक्तानां तस्यैव च मार्गदर्शनप्रहातव्यस्याधिकस्य ।  
    
[३०३।०५]  
एवं रूपारूप्यावचराणि ।  
    
[३०३।०५-३०३।०७]  
निरोधमार्गदर्शनप्रहातव्यास्तस्यैव निरोधमार्गदर्शनप्रहातव्यस्याधिकस्य चित्तस्यालम्बनमिति नवानामेकादशानां च चित्तानामालम्बनं भवन्ति ।  
    
[३०३।०७-३०३।०८]  
उक्तास्त्रैधातुकाः पञ्चप्रकाराः धर्माः ।  
    
[३०३।०९]  
अनास्रवास्त्रिधात्वन्त्यत्रयानास्रवगोचराः ॥ वक्क्_५।३१ ॥  
    
[३०३।१०]  
अनास्रवा धर्मा दशानां चित्तानामालम्बनम् ।  
    
[३०३।१०-३०३।११]  
त्रैधातुकानामन्त्यानां त्रिप्रकाराणां निरोधमार्गदर्शनभावनाहेयानामनास्रवस्येति ।  
    
[३०३।११-३०३।१२]  
पुनरस्यैवार्थस्याध्यर्धेन श्लोकेन सङ्ग्रहो भवति ।  
    
[३०३।१३-३०३।१५]  
"दुःखहेतुदृगभ्यासहेया धातुत्रये ऽमलाः   
पञ्चाष्टदशविज्ञानदशविज्ञानगोचराः   
निरोधमार्गदृग्घेयाः सर्वे स्वाधिकगोचराः" । इति ।  
    
[३०३।१६-३०३।१७]  
एवमेषां षोडशानां चित्तानां षोडशधर्मालम्बनव्यवस्थां विदित्वा कथमनुशयकार्यां योजयितव्यम् ।  
    
[३०३।१७]  
दिङमात्रं दर्शयिष्यामः ।  
    
[३०३।१८-३०३।१९]  
सुखेन्द्रियालम्बने विज्ञाने कत्यनुशयाः अनुशेरत इति प्रश्न आगते विचारयितव्यम् ।  
    
[३०३।१९-३०३।२०]  
सुखेन्द्रियं सप्तविधं कामावचरं भावनाप्रहातव्यं रूपावचरं च पञ्चप्रकारमनास्रवं चेति ।  
    
[३०३।२०-३०३।२१]  
तदेतत्समासतो द्वादशधर्मस्य विज्ञानस्यालम्बनं भवति ।  
    
[३०३।२१]  
कामावचरस्य चतुष्प्रकारस्यान्यत्र निरोधदर्शनहेयात् ।  
    
[३०३।२२-३०३।२३]  
रूपावचरस्य पञ्चप्रकारस्यारूप्यावचरस्य द्विप्रकारस्य मार्गदर्शनभावनाहेयस्यानास्रवस्य च ।  
    
[३०३।२३]  
इदं द्वादशविधं सुखेन्द्रियालम्बनं विज्ञानम् ।  
    
[३०३।२३-३०३।२५]  
तत्र यथासम्भवं कामावचराश्चत्वारो निकाया रूपावचराश्च संस्कृतालम्बना आरूप्यावचरौ च द्वौ निकायौ सर्वत्रगाश्चानुशया अनुशेरत इति ज्ञातव्यम् ।  
    
[३०३।२५-३०३।२६]  
सुखेन्द्रियालम्बनालम्बने विज्ञाने कत्यनुशया अनुशेरते ।  
    
[३०३।२६-३०४।०१]  
तत् पुनः सुखेन्द्रियालम्बनालम्बनं द्वादशविधं विज्ञानं कतमस्य विज्ञानस्यालम्बनम् ।  
    
[३०४।०१-३०४।०२]  
तस्यैव द्वादशविधास्यारूप्यावचरस्य च भूयो द्विप्रकारस्य दुःखसमुदयदर्शनप्रहातव्यस्य ।  
    
[३०४।०२-३०४।०५]  
इदं चतुर्दशविधं सुखेन्द्रियालम्बनालम्बनं विज्ञानं तत्रारूप्यावचरौ द्वौ दुःखसमुदयदर्शनहेयौ वर्धयित्वा कामावचरा आरूप्यावचराश्चत्वारो निकाया रूपावचराः संस्कृतालम्बना अनुशया अनुशेरत इति ज्ञातव्यम् ।  
    
[३०४।०५]  
अनया वर्तन्या ऽन्यदप्यनुगन्तव्यम् ।  
    
[३०४।०५-३०४।०६]  
यैरनुशयैर्यच्चित्तं सानुशयं ते ऽनुशयास्तस्मिश्चित्ते ऽनुशेरते ।  
    
[३०४।०६]  
स्युरनुशेरते ।  
    
[३०४।०६-३०४।०७]  
ये ऽनुशयास्तेन चित्तेन सम्प्रयुक्ता अप्रहीणास्तदालम्बनाश्चाप्रहीणां ।  
    
[३०४।०७]  
स्युर्नानुशेरते ।  
    
[३०४।०७-३०४।०८]  
ये ऽनुशयास्तेन चित्तेन सम्प्रयुक्ताः प्रहीणास्तदालम्बनाश्च ।  
    
[३०४।०८]  
तदेवं कृत्वा भवति ।  
    
[३०४।०९]  
द्विधा सानुशयं क्लिष्टमक्लिष्टमनुशायकैः ।  
    
[३०४।१०-३०४।११]  
क्लिष्टं चित्तमनुशयानैश्चानुशयैः सानुशयं तत्सम्प्रयुक्ततदालम्बनैरप्रहीणैरननुशयानैश्च तत्सम्प्रयुक्तैः प्रहीणैस्तत्सहितत्वात् ।  
    
[३०४।११-३०४।१२]  
अक्लिष्टं तु चित्तमनुशयानैरेव तदालम्बनैरप्रहीणैरिति ।  
    
[३०४।१३]  
अथैषां दशानामनुशयानां कथं प्रवृत्तिरिति ।  
    
[३०४।१३-३०४।१४]  
आदित एव तावदविद्याय्योगात्सत्येषु स मुह्यति ।  
    
[३०४।१४]  
दुःखमस्मै न रोचते यावत् मार्गस्ततः   
    
[३०४।१५]  
मोहाकाङ्क्षा   
    
[३०४।१६]  
मूढस्य पक्षद्वयं श्रुत्वा विचिकित्सोत्पद्यते ।  
दुःखं न्विदं नत्विदं दुःखमित्येवमादि ।  
    
[३०४।१७]  
ततो मिथ्यादृष्टिः   
    
[३०४।१८]  
विचिकित्साया मिथ्यादृष्टिः प्रवर्तते ।  
    
[३०४।१८-३०४।१९]  
संशयितस्य मिथ्याश्रमणचित्तानां मिथ्यानिश्चयोत्पत्तेः ।  
    
[३०४।१९]  
नास्ति दुःखमित्येव्मादि ।  
    
[३०४।२०]  
सत्कायदृक्ततः ॥ वक्क्_५।३२ ॥  
    
[३०४।२१]  
मिथ्यादृष्टेः किल सत्कायदृष्टिः प्रवर्तते ।  
दुःखतः स्कन्धानपोह्यात्मतो ऽभिनिवेशात् ।  
    
[३०४।२२]  
ततो ऽन्तग्रहणं   
    
[३०५।०१]  
सत्कायदृष्टेरन्तग्राहदृष्टिः प्रवर्तते ।  
आत्मनः शाश्वतोच्छेदान्तग्रहणात् ।  
    
[३०५।०२]  
तस्माच्छ्हीलामर्शः   
    
[३०५।०३]  
अन्तग्रहाच्छीलव्रतपरामर्शः ।  
    
[३०५।०३-३०५।०४]  
यमेवान्तं गृह्णाति तेन शुद्धिप्रत्यागमनात् ।  
    
[३०५।०५]  
ततो दृशः ।  
    
[३०५।०६]  
आमर्श इति वर्तते ।  
शीलव्रतपरामर्शाद्दृष्टिपरामर्शः प्रवर्तते ।  
    
[३०५।०६-३०५।०७]  
येन शुद्धिं प्रत्येति तस्याग्रतो ग्रहणात् ।  
    
[३०५।०७]  
ततो ।  
    
[३०५।०८]  
रागः स्वदृष्टौ मानश्च   
    
[३०५।०९]  
तस्यामभिष्वङ्गात् तया चोन्नतिगमनात् ।  
    
[३०५।१०]  
द्वेषो ऽन्यत्र   
    
[३०५।११]  
स्वदृष्ट्यध्यवसितस्य तत्प्रत्यनीकभूतायां परदृष्टौ द्वेषः प्रवर्तते ।  
    
[३०५।११-३०५।१३]  
अपरे स्वदृष्टावेवान्यत्र गृहीते त्यक्तायां द्वेषमिच्छन्ति दर्शनहेयानां रागादीनां स्वासान्तानिकदृष्ट्यालम्बनत्वात् ।  
    
[३०५।१४]  
इत्यनुक्रमः ॥ वक्क्_५।३३ ॥  
    
[३०५।१५]  
एष एषां दशानां क्लेशानां प्रवृत्तिक्रमः ।  
    
[३०५।१६]  
उत्पद्यमानस्तु त्रिभिः कारणैरुत्पद्यते ।  
    
[३०५।१७-३०५।१८]  
अप्रहीणादनुशयाद्विषयात् प्रत्युपस्थितात्  
अयोनिशो मनस्कारात् क्लेशः   
    
[३०५।१९-३०५।२०]  
तद्यथा रागानुशयो ऽप्रहीणो भवत्यपरिज्ञातः कामरागपर्यवस्थानीयाश्च धर्मा आभासगता भवन्ति तत्र चायोनिशो मनस्कार एवं कामराग उत्पद्यते ।  
    
[३०५।२०-३०५।२१]  
तान्येतानि यथाक्रमं हेतुविषयप्रयोगबलानि ।  
    
[३०५।२१]  
एवमन्यो ऽपि क्लेश उत्पद्यत इति वेदितव्यो यः   
    
[३०५।२२]  
सम्पूर्णकारणः ॥ वक्क्_५।३४ ॥  
    
[३०६।०१]  
कदाचित्किअल् विषयबलेनैवोत्पद्यन्ते ।  
न हेतुबलेन ।  
    
[३०६।०१-३०६।०२]  
यथा परिहाणधर्मकस्यार्हत इति ।  
    
[३०६।०२-३०६।०३]  
एत एवानुशयाः सूत्रे भगवता त्रय आस्रवा उक्ताः कामस्रवो भवास्रवो ऽविद्यास्रव इति ।  
    
[३०६।०३-३०६।०४]  
चत्वार ओघाः कामौघो भवौघो दृष्ट्योभो ऽविद्यौघश्च ।  
    
[३०६।०४]  
चत्वारो योगा एत एव ।  
    
[३०६।०४-३०६।०५]  
चत्वार्युपादानानि कामोपादानं दृष्ट्युपादानं शीलवृतोपादानमात्मवादोपादानमिति ।  
    
[३०६।०५]  
तत्र तावत्   
    
[३०६।०६]  
कामे सपर्यवस्थानाः क्लेशाः कामास्रवो विना ।  
    
[३०६।०७]  
मोहेन   
    
[३०६।०८-३०६।०९]  
अविद्यां वर्जयित्वा ऽन्ये कामावचराः क्लेशाः सह पर्यवस्थानैः कामास्रवो वेदितव्य एकचत्वारिंशद्द्रव्याणि ।  
    
[३०६।०९-३०६।१०]  
एकत्रिंशदनुशयाः पञ्चप्रकारामविद्यां हित्वा दश पर्यवस्थानानि ।  
    
[३०६।११]  
अनुशया एव रूपारूप्ये भवास्रवः ॥ वक्क्_५।३५ ॥  
    
[३०६।१२]  
विना मोहेनेति वर्तते ।  
    
[३०६।१२-३०६।१३]  
रूपारूप्यावचरा अविद्यावर्ज्या अनुशया भवास्रवो द्वापञ्चाशद्द्रव्याणि ।  
    
[३०६।१३]  
रूपावचराः षड्विंशतिरनुशयाः पञ्चप्रकारामविद्यां हित्वा ।  
    
[३०६।१४]  
आरूप्यावचराः षड्विंशतिः ।  
ननु च तत्राप्यस्ति पर्यवस्थानद्वयं स्त्यानमौद्धत्यं च ।  
    
[३०६।१५]  
प्रकरणेषु चोक्तं "भवास्रवः कतमः ।  
    
[३०६।१५-३०६।१६]  
अविद्यां स्थापयित्वा यानि तदन्यानि रूपारूप्यप्रतिसंयुक्तानि ।  
    
[३०६।१६]  
संयोजनबन्धनानुशयोपक्लेशपर्यवस्थानानी"ति ।  
    
[३०६।१६-३०६।१७]  
कस्मा दिह तस्याग्रहणम् ।  
    
[३०६।१७]  
अस्वातन्त्र्यादिति काश्मीराः ।  
    
[३०६।१८]  
किं पुनः कारणं रूपारूप्यावचरा अनुशयाः समस्यैको भवाग्र उक्तः ।  
    
[३०६।१९]  
अव्याकृतान्तर्मुखा हि ते समाहितभूमिकाः ।  
    
[३०६।२०]  
अत एकीकृताः ।  
    
[३०६।२१-३०६।२२]  
ते ह्यूभये ऽप्यव्याकृता अन्तर्मुखप्रवृत्ताः समाहितभूमिकाश्चेति त्रिविधेन साधम्येर्णैकताः ।  
    
[३०६।२२-३०६।२३]  
येनैव च कारणेन भवराग उक्तस्तेनैव भवास्रवः इत्यविद्येदानीं त्रैधातुक्यविद्यास्रव इति सिद्धम् ।  
    
[३०६।२३]  
तानि पञ्चदश द्रव्याणि ।  
    
[३०६।२३-३०६।२४]  
किं कारणमसौ पृथग्व्यवस्थाप्यते ।  
    
[३०६।२४]  
सर्वेषां हि तेषां   
    
[३०७।०१]  
मूलमविद्येत्यास्रवः पृथक् ॥ वक्क्_५।३६ ॥  
    
[३०७।०२]  
यथा चैते आस्रवा उक्ता वेदितव्याः   
    
[३०७।०३]  
तथौघयोगा दृष्टीनां पृथग्भावस्तु पाटवात् ।  
[३०७।०४]  
कामास्रव एव कामौघः कामयोगश्च ।  
    
[३०७।०४-३०७।०५]  
एवं भवास्रव एव भवौघो भवयोगश्चान्यत्र दृष्टिभ्यः ।  
    
[३०७।०५]  
ताः किल पटुत्वादोघयोगेषु पृथक् स्थापिताः ।  
    
[३०७।०६]  
नास्रवेष्वसहायानां न किलास्यानुकूलता ॥ वक्क्_५।३७ ॥  
    
[३०७।०७]  
आसयन्तीत्यास्रवाणां निर्वचनं पश्चाद्वक्ष्यते ।  
    
[३०७।०७-३०७।०८]  
न च किल केवला दृष्ट्य आस्यानुकूलाः पटुत्वात् ।  
    
[३०७।०८]  
अत आस्रवेषु न पृठक् स्थापिताः ।  
    
[३०७।०८-३०७।०९]  
मिश्रीकृत्य स्थापिता इति तदेवं कामौघ एकान्नत्रिंशद्द्रव्याणि ।  
    
[३०७।०९-३०७।१०]  
रागप्रतिघमानाः पञ्चदश विचिकित्साश्चतस्रो दश पर्यवस्थानानीति ।  
    
[३०७।१०]  
भवौघो ऽष्टाविंसतिद्रव्याणि ।  
    
[३०७।१०-३०७।११]  
रागमाना विंशतिर्विचिकित्सा ऽष्टौ ।  
    
[३०७।११]  
दृष्ट्योघः षट्त्रिंशद्द्रव्याणि ।  
    
[३०७।११-३०७।१२]  
अविद्यौघः पञ्चदश द्रव्याणि ।  
    
[३०७।१२]  
ओघवद् योगा वेदितव्याः ।  
    
[३०७।१३]  
यथोक्ता एव सा ऽविद्या द्विधा दृष्टिविवेचनात् ।  
    
[३०७।१४]  
उपादानानि   
    
[३०७।१५]  
कामयोग एवसहाविद्यया कामोपादानं चतुस्त्रिंशद्द्रव्याणि ।  
    
[३०७।१५-३०७।१६]  
रागप्रतिघमाना ऽविद्याविंशतिर्विचिकित्साश्चतस्रो दश पर्यवस्थानानि ।  
    
[३०७।१६-३०७।१७]  
भवयोग एव सहाविद्यया आत्मवादोपादानमष्टत्रिंशद्द्रव्याणि ।  
    
[३०७।१७]  
रागमानाविद्यास्त्रिंशद्विचिकित्सा अष्टौ ।  
    
[३०७।१८]  
दृष्टियोगाच्छीलव्रतं निष्कृष्य दृष्ट्यु पादानं त्रिंशद्द्रव्याणि ।  
    
[३०७।१८-३०७।१९]  
शीलव्रतोपादानं षड्द्रव्याणि कर्मदृष्टिभ्यो निष्कृष्टम् ।  
    
[३०७।१९]  
मार्गप्रतिद्वन्द्वित्वा दुभयपक्षविप्रलम्भनाच्च ।  
    
[३०७।२०-३०७।२१]  
गृहिणो ऽप्यनेन विप्रलब्धा अनशनादिभिः स्वर्गमार्गसञ्ज्ञया प्रव्रजिता अपीष्टविषयपरिवर्जनेन शुद्धिप्रत्यागमनादिति ।  
    
[३०७।२१-३०७।२२]  
किं कारणमविद्यां मिश्रयित्वोपादानमुक्तं न पृथक् ।  
    
[३०७।२२]  
भवग्रहणादुपादानानि ।  
    
[३०७।२३]  
अविद्या तु ग्राहिका नेति मिश्रिता ॥ वक्क्_५।३८ ॥  
    
[३०८।०१]  
असम्प्रख्यानलक्षणतया ऽपटुत्वादविद्या न ग्राहिका भवत्यतः किल मिश्रिता ।  
    
[३०८।०१-३०८।०२]  
सूत्रे तु भगवतोक्तं "कामयोगः कतमः ।  
    
[३०८।०२-३०८।०४]  
विस्तरेण यावद्यो ऽस्य भवति कामेषु कामरागः कामच्छन्दः कामस्नेहः कामप्रेम कामेच्छा काममूर्च्छा कामगृद्धः कामपरिगर्द्धः कामनन्दी कामनियन्तिः कामाध्यवसानं तदन्यचित्तम् पर्यादाय तिष्ठति ।  
    
[३०८।०४-३०८।०५]  
अयमुच्यते कामयोगः ।  
    
[३०८।०५]  
एवं यावद्भवयोगः" ।  
    
[३०८।०५-३०८।०६]  
च्छन्दरागश्चोपादानमुक्तं सुत्रान्तरेष्वतो विज्ञायते काम ह्युपादानमपि कामादिषु च्छन्दराग इति ।  
    
[३०८।०७]  
उक्तमिदमनुशया एवास्रवौघयोगोपादानसंशब्दिताः सूत्रेष्विति ।  
    
[३०८।०८]  
अथ को ऽयमनुशयार्थः कश्च यावदुपादानार्थः ।  
    
[३०८।०९-३०८।१०]  
अणवो ऽनुगताश्चैते द्विधा चाप्यनुशेरते ।  
अनुबध्नन्ति यस्माच्च तस्मादनुशयाः स्मृताः ॥ वक्क्_५।३९ ॥  
    
[३०८।११]  
तत्राणवः सूक्ष्मप्रचारत्वात् दुर्विज्ञानतया ।  
अनुगताः प्राप्त्यनुषङ्गतः ।  
    
[३०८।११-३०८।१२]  
अनुशेरते द्वाभ्यां प्रकाराभ्यामालम्बनतः सम्प्रयोगतश्च ।  
    
[३०८।१२-३०८।१३]  
अनुबध्नन्त्यप्रयोगेण प्रतिवारयतो ऽपि पुनः पुनः सम्मुखीभावात् ।  
    
[३०८।१३]  
एभिः कारणैरनुशया उच्यन्ते ।  
    
[३०८।१४-३०८।१५]  
आसयन्त्यास्रवन्त्येते हरन्ति श्लेषयन्त्यथ ।  
उपगृह्णन्ति चेत्येषामास्रवादिनिरुक्तयः ॥ वक्क्_५।४० ॥  
    
[३०८।१६]  
आसयन्ति संसारे आस्रवन्ति भवाग्राद्यावदवीचिं षङ्भिरायतनव्रणैर् इत्यास्रवाः ।  
    
[३०८।१७]  
हरन्तीत्योघाः ।  
श्लेषयन्तीति योगाः ।  
उपगृह्णन्तीति उपदानानि ।  
    
[३०८।१७-३०८।१८]  
एवं तु साधीयः स्याद् ।  
    
[३०८।१८]  
आस्रवत्येभिः सन्ततिर्विषयेष्वित्यास्रवाः ।  
    
[३०८।१८-३०८।१९]  
"तद्यथा आयुष्मन्तो नौर्महद्भिरभिसंस्कारैः प्रतिस्रोतो नीयते ।  
    
[३०८।१९-३०८।२०]  
सा तेषामेव संस्काराणां ग्रतिप्रस्रव्ध्या ऽल्पकृच्छ्रेणानुस्रोत उह्यतऽऽ; इति सूत्रवादानुसारात् ।  
    
[३०८।२१]  
अधिमात्रवेगत्वादोघाः ।  
तर्हि तद्वानुह्यते तदनुविधानात् ।  
    
[३०८।२१-३०८।२२]  
नातिमात्रसमुदाचारिणो ऽपि योगा विविधदुःखसंयोजनात् ।  
    
[३०८।२२-३०८।२३]  
आभीक्ष्ण्यानुषङ्गतो वा कामाद्युपादानादुपादानानीति ।  
    
[३०८।२४]  
संयोजनादिभेदेन पुनस्ते पञ्चधोदिताः ।  
    
[३०९।०१-३०९।०२]  
त एवानुशयाः पुनः संयोजनबन्धनानुशयोपक्लेशपर्यवस्थानभेदेन पञ्चधा भित्त्वोक्ताः ।  
    
[३०९।०२-३०९।०३]  
तत्र नव संयोजनान्यनुन्वयप्रतिघमानाविद्यादृष्टिपरामर्शविचिकित्सेर्ष्या मात्सर्यसंयोजनानि ।  
    
[३०९।०३]  
तत्रानुनयसंयोजनं त्रैधातुको रागः ।  
    
[३०९।०३-३०९।०४]  
एवमन्यानि यथासम्भवम् योज्यानि ।  
    
[३०९।०४]  
दृष्टिसंयोजनं तिस्रो दृष्टयः ।  
परामर्शसंयोजनं द्वे दृष्टी ।  
    
[३०९।०५-३०९।०६]  
अत एवोच्यते स्यात् द्ष्टिसम्प्रयुक्तेषु धर्मेष्वनुनयसंयोजनेन संयुक्तो न दृष्टिसंयोजनेन न च तत्र दृष्ट्यनुशयो नानुशयीत ।  
    
[३०९।०६-३०९।०७]  
आह स्यात् समुदयज्ञाने उत्पन्ने निरोधज्ञाने ऽनुत्पन्ने निरोधमार्गदर्शानप्रहातव्येषु दृष्टिशीलव्रतपरामर्शसम्प्रयुक्तेषु धर्मेषु ।  
    
[३०९।०८]  
तेष्वनुनयसंयोजनेन संयुक्तस्तदालम्बनेन दृष्टिसंयोजनेनासंयुक्तः ।  
    
[३०९।०९-३०९।१०]  
सर्वत्रगस्य प्रहीणत्वादसर्वत्रगस्य च तदालम्बनसम्प्रयोगिणो दृष्टिसंयोजनस्याभावात् ।  
    
[३०९।१०]  
दृष्ट्यनुशयश्च तेष्वनुशेते ।  
    
[३०९।१०-३०९।११]  
ते एव परामर्शडृष्टी सम्प्रयोगतः ।  
    
[३०९।१२-३०९।१३]  
किं पुनः कारणं संयोजनेषु तिस्रो दृष्टयो दृष्टिसम्प्रयोजनं पृथगुक्तं द्वे पुनर्दृष्टी परामर्शासंयोजनं पृथक् ।  
    
[३०९।१४]  
द्रव्यामर्शन सामान्याद्दृष्टी संयोजनान्तरम् ॥ वक्क्_५।४१ ॥  
    
[३०९।१५]  
अष्टादश द्रव्याणि तिस्रो दृष्टयः ।  
अष्टादशैव द्वे परामर्शदृष्टी ।  
    
[३०९।१५-३०९।१६]  
अतः किल द्रव्य सामान्यादेते संयोजनान्तरम् कृते ।  
    
[३०९।१६-३०९।१७]  
एते च द्वे परामर्शस्वभावेन शेषाइति परामर्शनसामान्यादप्येते पृथग्विहिते ग्राह्यग्राहकभेदात् ।  
    
[३०९।१८-३०९।१९]  
अथ कस्मादीष्र्यामात्सर्ये संयोजने पृथक्संयोजनद्वयमुक्तं नान्यत् पर्यवस्थानम् ।  
    
[३०९।२०-३०९।२१]  
एकान्ताकुशलं यस्मात् स्वतन्त्रं चोभयं यतः ।  
ईष्र्यामात्सर्यमेषूक्तं पृथक् संयोजनद्वयम् ॥ वक्क्_५।४२ ॥  
    
[३०९।२२-३०९।२३]  
नह्यन्यत्पर्यवस्थानमेवञ्जातीयकमस्ति यत्रैतदुभयं स्यादेकान्ताकुशलत्वं स्वतन्त्रत्वं चेति ।  
    
[३०९।२३]  
यस्याष्टौ पर्यवस्थानानि तस्येवं स्यात् ।  
    
[३०९।२३-३०९।२४]  
यस्य पुनर्दश तस्य क्रोधम्रक्षावप्युभयप्रकारौ ।  
    
[३०९।२४]  
तस्मान्न भवत्ययं परिहार इत्यपरे ।  
    
[३०९।२४-३०९।२५]  
पुनरन्यत्र भगवता संयोजनमुक्तम्   
    
[३१०।०१]  
पञ्चधा ऽवरभागीयं   
    
[३१०।०२]  
तद्यथा सत्कायदृष्टिः शीलव्रतपरामर्शो विचिकित्सा कामच्छन्दो व्यापाद इति ।  
    
[३१०।०३]  
कस्मादेतान्ववरभागीयान्युच्यन्ते ।  
अवरभागहितत्वात् ।  
    
[३१०।०३-३१०।०४]  
अवरो हि भागः कामधातुरेतानि च तस्यानुगुणानि ।  
    
[३१०।०४]  
यस्मात् ।  
    
[३१०।०५]  
द्वाभ्यां कामानतिक्रमः ।  
    
[३१०।०६]  
त्रिभिस्तु पुनरावृत्तिः   
    
[३१०।०७]  
कामच्छन्दव्यापादाभ्यां कामधातुं नातिक्रामति ।  
    
[३१०।०७-३१०।०८]  
सत्कायदृष्ट्यादिभिरतिक्रान्तो ऽपि पुनरावर्त्यते दौवारिकानुचरसाधर्म्यात् ।  
    
[३१०।०८-३१०।०९]  
त्रिभिः सत्त्वावरतां नातिक्रामति पृथग्जनत्वं द्वाभ्यां धात्ववरतां कामधातुम् ।  
    
[३१०।०९-३१०।१०]  
अत एव तान्यवरभागीयानीत्यपरे ।  
    
[३१०।१०-३१०।१२]  
यदा स्रोत आपन्नस्य पर्यादाय त्रिसंयोजनप्रहाणात् षट्क्लेशाः प्रहीणाः किमर्थं तिस्रो दृष्टीरपहाय त्रयमेवाह सत्कायदृष्टिं शीलव्रतपरामर्शं विचिकित्सां च ।  
    
[३१०।१२]  
सर्वमेतद्वक्तव्यं स्यात् ।  
किं तूक्तं   
    
[३१०।१३]  
मुखमूलग्रहात्त्रयम् ॥ वक्क्_५।४३ ॥  
    
[३१०।१४]  
त्रिप्रकाराः किल क्लेशा एकप्रकारा द्विप्रकाराक्श्चतुप्रकाराक्श्च ।  
    
[३१०।१४-३१०।१५]  
तेषामेभिस्त्रिभिर्मुखं गृहीतमिति ।  
    
[३१०।१५]  
अपिचान्तग्राहदृष्टिः सत्कायदृष्टिप्रवर्तिता ।  
    
[३१०।१५-३१०।१६]  
दृष्टिपरामर्शः शीलव्रतपरामर्शप्रवर्तितः मिथ्यादृष्टिर्विचिकित्साप्रवतिता ।  
    
[३१०।१६]  
मूलं गृहीतमिति ।  
    
[३१०।१७]  
अपरे पुनराहुः ।  
    
[३१०।१८-३१०।१९]  
अगन्तुकामतामार्गविभ्रमो मार्गसंशयः ।  
इत्यन्तराया मोक्षस्य गमने ऽतस्त्रिदेशना ॥ वक्क्_५।४४ ॥  
    
[३११।०१]  
त्रयो ऽन्तराया देशान्तरगमने भवन्ति ।  
    
[३११।०१-३११।०२]  
अगन्तुकामता मार्गविभ्रमो ऽन्यमार्गसंश्रयणात् मार्गसंशयश्च ।  
    
[३११।०२]  
एवं मोक्षगमने ऽप्येत एव त्रयोन्तरायाः ।  
    
[३११।०२-३११।०३]  
तत्र सत्कायदृष्ट्या मोक्षादुत्रासमापन्नस्यागन्तुकामता भवति ।  
    
[३११।०३-३११।०४]  
शीलव्रतपरामर्शेनान्यमार्गसंश्रयणान्मोक्षविभ्रमः ।  
    
[३११।०४]  
विचिकित्सया मार्गसंशयः ।  
    
[३११।०४-३११।०६]  
एषां मोक्षगमनान्तरायाणां प्रहाणं द्योतयन् भगवान् क्लेशत्रयस्यैव प्रहाणं देशितवान् ।  
    
[३११।०६]  
यथा भगवता पञ्चविधमवरभागीयं संयोजनमुक्तम् ।  
एवं पुनः   
    
[३११।०७]  
पञ्चधैवोर्ध्वभागीयं   
    
[३११।०८]  
कथमित्याह   
    
[३११।०९]  
द्वौ रागौ रूप्यरूपिजौ   
    
[३११।१०]  
तौ   
    
[३११।११]  
औद्धत्यमानमोहाश्च   
    
[३११।१२]  
इत्येतानि पञ्चोर्ध्वभागीयानि संयोजनानि ।  
    
[३११।१२-३११।१३]  
तद्यथा रूपराग आरूप्यराग औद्धत्यं मानो ऽविद्या च ।  
    
[३११।१३]  
एषामप्रहाणेनोर्ध्वधात्वनतिक्रमात् ।  
समाप्तः संयोजनप्रसङ्गः ।  
    
[३११।१४]  
बन्धनानि कतमानि ।  
त्रीणि बन्धनानि ।  
    
[३११।१४-३११।१५]  
रागो बन्धनं सर्वः द्वेषो बन्धनं सर्वः मोहो बन्धनं सर्वः ।  
    
[३११।१५]  
कस्मादेतदेव त्रयं बन्धनमुक्तं भगवता ।  
    
[३११।१६]  
विद्वशाद् बन्धनत्रयम् ॥ वक्क्_५।४५ ॥  
    
[३१२।०१]  
त्रिवेदनावशार्त्तीणि बन्धनानि ।  
    
[३१२।०१-३१२।०२]  
सुखायां हि वेदनायां रागो ऽनुशेते आलम्बनसम्प्रयोगाभ्याम् ।  
    
[३१२।०२]  
दुःखायां द्वेषः ।  
अदुःखासुखायां मोहो न तथा रागद्वेषौ ।  
    
[३१२।०२-३१२।०३]  
स्वासान्तनिकालम्बनतो वा नियमः ।  
    
[३१२।०३]  
अनुशयाः पूर्वमेवोक्ताः ।  
    
[३१२।०४]  
उपक्लेशाः वक्तव्याः ।  
तत्र ये यावत् क्लेशा उपक्लेशा अपि ते ।  
    
[३१२।०४-३१२।०५]  
चित्तोपक्लेशनात् ।  
    
[३१२।०६-३१२।०७]  
ये ऽप्यन्ये चैतसाः क्लिष्टाः संस्कारस्कन्धसञ्ज्ञिताः ।  
क्लेशेभ्यस्ते ऽप्युपक्लेशास्ते तु न क्लेशसञ्ज्ञिताः ॥ वक्क्_५।४६ ॥  
    
[३१२।०८-३१२।०९]  
ये ऽप्यन्ये क्लेशेभ्यः क्लिष्टा धर्माः संस्कारस्कन्धसङ्गृहीताश्चैतसिकास्त उपक्लेशास्ते पुनर्ये क्षुद्रवस्तुके पठिताः ।  
    
[३१२।०९-३१२।१०]  
इह तु पर्यस्थानक्लेशमलसङ्गृहीतानेव निर्देक्ष्यामः ।  
    
[३१२।१०]  
कानि पुनः पर्यवस्थानानीत्याह ।  
    
[३१२।१०-३१२।११]  
क्लेशा अपीहिपर्यवस्थानं कामरागपर्यवस्थानप्रत्ययदुःखमिति सूत्रे वचनात् ।  
    
[३१२।११]  
प्रकरणशास्त्रे तु   
    
[३१२।१२-३१२।१३]  
आह्लीक्यमनपत्राप्यमीर्ष्यामात्सर्यमुद्धवः ।  
कौकृत्यं स्त्यानमिद्धं च पर्यवस्थानमष्टधा ॥ वक्क्_५।४७ ॥  
    
[३१२।१४]  
वैभाषिकन्यायेन पुनर्दश पर्यवस्थानान्येतानि चाष्टौ   
    
[३१२।१५]  
क्रोधभ्रक्षौ च   
    
[३१२।१६]  
तत्राह्लीक्यानपत्राप्ये व्याख्याते ।  
परसम्पत्तौ चेतसो व्यारोष ईर्ष्या ।  
    
[३१२।१६-३१२।१७]  
धर्मामिषकौशलप्रदानविरोधी चित्ताग्रहो मात्सर्यम् ।  
    
[३१२।१७]  
औद्धत्यं चेतसो ऽव्युपशमः ।  
    
[३१२।१७-३१२।१८]  
कौकृत्यं स्त्यानं च व्याख्याते ।  
    
[३१२।१८]  
कायसन्धारणासमर्थश्चित्ताभिसङ्क्षेपो मिद्धम् ।  
    
[३१२।१८-३१२।१९]  
तत्तु क्लिष्टमेव पर्यवस्थानम् ।  
    
[३१२।१९]  
कौकृत्यं च व्यापाद विहिंसावर्जितः सत्त्वासत्त्वयोराघातः क्रोधः ।  
    
[३१२।२०]  
अवद्यप्रच्छादनं भ्रक्षः ।  
एषां च दशानां पर्यवस्थानानां   
    
[३१२।२१]  
रागोत्था आह्लीक्यौद्धत्यमत्सराः ।  
    
[३१२।२२]  
एते त्रय उपक्लेशा रागनिःष्यन्दाः ।  
    
[३१३।०१]  
भ्रक्षे विवादः   
    
[३१३।०२]  
तृष्णानिःष्यनद इत्येके ।  
अविद्यानिःष्यन्द इत्यपरे ।  
उभयोरित्यन्ये ।  
    
[३१३।०२-३१३।०३]  
यथा क्रमं ज्ञाताज्ञातानामिति ।  
    
[३१३।०४]  
अविद्यातः स्त्यानमिद्धानपत्रपाः ॥ वक्क्_५।४८ ॥  
    
[३१३।०५]  
एते त्रयो ऽविद्यानिःष्यन्दाः ।  
    
[३१३।०६-३१३।०७]  
कौकृत्यं विचिकित्सातः कोधेर्ष्ये प्रतिघान्वये ।  
    
[३१३।०८]  
प्रतिघसमुत्थे इत्येते च दश क्लेशनिःष्यन्दा उपक्लेशाः ।  
    
[३१३।०९]  
अन्ये च षट्क्लेशमलाः   
    
[३१३।१०]  
तद्यथा   
    
[३१३।११]  
माया शाठ्यं मदस्तथा ॥ वक्क्_५।४९ ॥  
    
[३१३।१२]  
प्रदाश उपनाहश्च विहिंसा चेति   
    
[३१३।१३]  
तत्र परवञ्चना माया ।  
    
[३१३।१३-३१३।१४]  
चित्तकौटिल्यं शाठ्यं येन यथाभूतं नाविष्करोति विक्षिपत्य परिस्फुटं वा प्रतिपद्यते ।  
    
[३१३।१४]  
मदः पूर्वोक्तः ।  
    
[३१३।१४-३१३।१५]  
सावद्यवस्तुदृढग्राहिता प्रदाशो येन न्यायसञ्ज्ञप्तिं न गृह्णाति ।  
    
[३१३।१५]  
आघातवस्तुवहुलीकार उपनाहः ।  
    
[३१३।१६]  
विहेठ्नं विहिंसा येन प्रहारपारुष्यादिभिः परान् विहेठ्यते ।  
    
[३१३।१६-३१३।१७]  
एषां पुनः षण्णां क्लेशमलानां   
    
[३१३।१८]  
रागजौ   
    
[३१३।१९]  
मायामदौ प्रतिघजे उपनाहविहिंसने ॥ वक्क्_५।५० ॥  
    
[३१४।०१]  
दृष्ट्यामर्शात् प्रदाशस्तु शाठ्यं दृष्टिसमुत्थितम् ।  
    
[३१४।०२]  
"किं कुटिलं पापिका दृष्टिरिति" गाथावचनाद् युज्यते ।  
    
[३१४।०२-३१४।०३]  
शाठ्यं दृष्टिनिःष्यन्दः ।  
    
[३१४।०४]  
क एषां किम्प्रहातव्यः ।  
यानि तावत् दश पर्यवस्थानान्युक्तानि   
    
[३१४।०५]  
तत्राह्लीक्यानपत्राप्यस्त्यानमिद्धोद्धवा द्विधा ॥ वक्क्_५।५१ ॥  
    
[३१४।०६]  
एते पञ्च धर्मा द्विविधा दर्शनभावनाप्रहातव्या उभयप्रकारक्लेशसम्प्रयोगात् ।  
    
[३१४।०६-३१४।०७]  
यश्च यद्दर्शनहेयसम्प्रयुक्तः स तद्दर्शनप्रहातव्यः ।  
    
[३१४।०८]  
तदन्ये भावनाहेयाः   
    
[३१४।०९]  
तेभ्यो ऽन्ये पर्यवस्थानसङ्गृहीता उपक्लेशा भावनाहेया एव ।  
    
[३१४।०९-३१४।१०]  
इर्ष्यामात्सर्यकौकृत्यक्रोधभ्रक्षाः स्वतन्त्राश्च ।  
    
[३१४।१०-३१४।११]  
स्वतन्त्राश्चैते पञ्चोपक्लेशा अधिमात्रसम्प्रयोगित्वात् ।  
    
[३१४।११]  
यथैते ईर्ष्यादयः पञ्चोपक्लेशा भावनाहेयाः   
    
[३१४।१२]  
स्वतन्त्राश्च तथा मलाः ।  
    
[३१४।१३]  
षट्क्लेशमलास्तथैव ।  
एते पुनर्यथोक्ता उपक्लेशाः   
    
[३१४।१४]  
कामे ऽशुभाः   
    
[३१४।१५]  
कामधातावकुशलाः ।  
तत्रापि  
    
[३१४।१६]  
त्रयो द्विधा   
    
[३१४।१७]  
स्त्यानौद्धत्यमिद्धान्यकुशलाव्याकृतानि ।  
    
[३१४।१८]  
परेणाव्याकृतास्ततः ॥ वक्क्_५।५२ ॥  
    
[३१४।१९]  
कामधातोरुर्ध्वमव्याकृताः उपक्लेशा यथासम्भवम् ।  
    
[३१५।०१]  
कति पुनरेषां कुतस्त्या वेदितव्याः ।  
    
[३१५।०२]  
माया शाठ्यं च कामाद्यध्यानयोः   
    
[३१५।०३]  
एतौ द्वौ कामधातौ प्रथमे च ध्याने ।  
कथं ब्रह्मलोके मायाः ।  
    
[३१५।०४]  
ब्रह्मवञ्चनात् ।  
    
[३१५।०५-३१५।०६]  
स हि तत्र महाब्रह्मा वितथात्मसन्दर्शनतया आयुष्मन्तमश्वजितं वञ्चयितुं प्रवृत्तः ।  
    
[३१५।०६]  
उक्तमपि शाठ्यं प्रसङ्गागतं पुनरेवोक्तम् ।  
    
[३१५।०७]  
स्त्यानौद्धत्यमदा धातुत्रये   
    
[३१५।०८]  
एते त्रयस्त्रैधातुकाः ।  
    
[३१५।०९]  
अन्ये कामधातुजाः ॥ वक्क्_५।५३ ॥  
    
[३१५।१०]  
षोडशभ्यः पञ्चापनीयान्य एकादशोपक्लेशाः कामावचरा एव ।  
    
[३१५।१०-३१५।११]  
उक्ता क्लेशाः उपक्लेशाश्च ।  
    
[३१५।१२]  
अथैषामनुशयानां कति मनोभूमिकाः कति षड्विज्ञानकायिकाः ।  
सङ्क्षेपतः   
    
[३१५।१३]  
समानसिद्धा दृग्घेया मनोविज्ञानभूमिकाः ।  
    
[३१५।१४-३१५।१५]  
दर्शनप्रहातव्याः सर्वे मनोभूमिकाः सह मानसिद्धाभ्यां भावनाहेयाभ्यामपि ।  
    
[३१५।१५]  
ते हि सकले मनोभूमिके ।  
    
[३१५।१६]  
उपक्लेशाः स्वतन्त्राश्च   
    
[३१५।१७-३१५।१८]  
ये च केचिदुपक्लेशाः स्वतन्त्रास्ते भावनाहेया अपि सन्तो मनोभूमिका एव द्रष्टव्याः ।  
    
[३१५।१९]  
षड्विज्ञानाश्रयाः परे ॥ वक्क्_५।५४ ॥  
    
[३१५।२०]  
अन्ये क्लेशोपक्लेशाः षड्विज्ञानभूमिकाः वेदितव्याः ।  
के पुनरन्ये ।  
    
[३१६।०१]  
भावनाप्रहातव्या रागप्रतिघाविद्या उपक्लेशाश्च तत्सम्प्रयुक्ताः ।  
    
[३१६।०१-३१६।०२]  
आह्लीक्यानपत्राप्यस्त्यानौद्धत्यानि ।  
    
[३१६।०२]  
ये च क्लेशमहाभूमिकेषूक्ताः ।  
    
[३१६।०३-३१६।०४]  
यानीमानि सुखादीनि पञ्चेन्द्रियाणि एषां कतमेनेन्द्रियेण कतमः क्लेश उपक्लेशो वा सम्प्रयुक्तः ।  
    
[३१६।०५]  
सुखभ्यां सम्प्रयुक्तो हि रागः   
    
[३१६।०६]  
सुखसौमनस्याभ्यां रागः सम्प्रयुक्तः ।  
    
[३१६।०७]  
द्वेषो विपर्ययात् ।  
    
[३१६।०८]  
दुःखाभ्यामित्यर्थः ।  
दुःखेन दौर्मनस्येन च ।  
    
[३१६।०८-३१६।०९]  
हर्षदैन्याकारवर्तित्वात् षङ्विज्ञानभूमिकत्वाच्च रागद्वेषयोः ।  
    
[३१६।१०]  
मोहः सर्वैः   
    
[३१६।११]  
अविद्यायाः सर्वक्लेशसम्प्रयोगित्वात् पञ्चभिरपीन्द्रियैः सम्प्रयोगः ।  
    
[३१६।१२]  
असद्दृष्टिर्मनोदुःखसुखेन तु ॥ वक्क्_५।५५ ॥  
    
[३१६।१३]  
मनोदुःखं दौर्मनस्यं मनःसुखं सौमनस्यं च ।  
    
[३१६।१३-३१६।१४]  
ताभ्यं मिथ्यादृष्टिः सम्प्रयुक्ता पुण्यकर्मणां पापकर्मणां च यथाक्रमम् ।  
    
[३१६।१५]  
दौर्मनस्येन काङ्क्षा   
    
[३१६।१६]  
संशयितो हि निश्चयेनार्थी दुर्मनायते ।  
    
[३१६।१७]  
अन्ये सौमनस्येन   
    
[३१६।१८]  
अन्ये ऽनुशयाः सौमनस्येनैव सम्प्रयुक्ताः ।  
के पुनरन्ये ।  
चतस्रो दृष्टनो मानश्च ।  
    
[३१६।१९]  
हर्षाकारवर्तित्वात् ।  
किम्प्रतिसंयुक्ता इमे ऽनुशया निर्दिष्टाः ।  
आह ।  
    
[३१६।२०]  
कामजाः ।  
    
[३१७।०१]  
एवं प्रतिनियतं सम्प्रयोगमुक्त्वा सामान्येनाह   
    
[३१७।०२]  
सर्वे ऽप्युपेक्षया   
    
[३१७।०३]  
सर्वे ऽप्येते ऽनुशया उपेक्षेन्द्रियेण सम्प्रयुक्ताः ।  
    
[३१७।०३-३१७।०४]  
प्रवाहच्छेदकाले किल क्लेशानामवश्यमुपेक्षा सन्तिष्ठते ।  
    
[३१७।०४]  
अधोभूमिकाः कथमित्याह   
    
[३१७।०५]  
स्वैः स्वैर्यथाभुम्यूर्ध्वभूमिकाः ॥ वक्क्_५।५६ ॥  
    
[३१७।०६]  
स्वैः स्वैरिन्द्रियैरुर्ध्वभूमिका अनुशयाः सम्प्रयुज्यन्ते ।  
यस्यां भूमौ यावन्तीन्द्रियाणि ।  
    
[३१७।०७-३१७।०८]  
तत्रापि चातुर्विज्ञानकायिकाश्चातुर्विज्ञानकायिकैर्मनोभूमिका मनोभूमिकैरेव यथासम्भवम् ।  
    
[३१७।०८]  
उक्तः क्लेशानामिन्द्रियसम्प्रयोगः ।  
    
[३१७।०९]  
उपक्लेशानां पुनः   
    
[३१७।१०]  
दौर्मनस्येन कौकृत्यमीर्ष्या क्रोधो विहिंसनम् ।  
    
[३१७।११]  
उपनाहं प्रदाशश्च   
    
[३१७।१२]  
सम्प्रयुक्तानीति वर्तते ।  
दैन्याकारवर्तित्वादेषां मनोभूमिकत्वाच्च ।  
    
[३१७।१३]  
मात्सर्यं तु विपर्ययात् ॥ वक्क्_५।५७ ॥  
    
[३१७।१४]  
सौमनस्येनेत्यर्थः ।  
लोभान्वयत्वेन हर्षाकारवर्तित्वात् ।  
    
[३१७।१५]  
माया शाठ्यमथी भ्रक्षो मिद्धं चोभयथा   
    
[३१७।१६]  
सौमनस्यदौर्मनस्याभ्यां सम्प्रयुज्यन्ते ।  
कदाचिद्धि सुमनाः परं वञ्चयते ।  
    
[३१७।१६-३१७।१७]  
कदाचिद्दुर्मनाः ।  
    
[३१७।१७]  
एवं यावत् स्वपिति ।  
    
[३१७।१८]  
मदः ।  
    
[३१७।१९]  
सुखाभ्याम्   
    
[३१८।०१]  
तृतीये ध्याने सुखेनाधस्तात्सौमनस्येन ऊर्ध्वमुपेक्षया ।  
यस्मात्   
    
[३१८।०२]  
सर्वगोपेक्षा   
    
[३१८।०३]  
अतस्तया सर्वे ऽनुशयाः सम्प्रयुज्यन्ते ।  
    
[३१८।०३-३१८।०४]  
न हि तस्याः क्वचित् प्रतिषेधो यथा ऽविद्यायाः ।  
    
[३१८।०५]  
चात्वार्यन्यानि पञ्चभिः ॥ वक्क्_५।५८ ॥  
    
[३१८।०६-३१८।०७]  
आह्लीक्यमनपत्राप्यं स्त्यानमौद्धत्यं चैतानिचत्वारि पर्यवस्थानानि पञ्चभिरपीन्द्रियैः सम्प्रयुज्यन्ते ।  
    
[३१८।०७]  
अकुशलमहाभूमिकत्वात् क्लेशमहाभूमिकत्वाच्च ।  
    
[३१८।०८-३१८।०९]  
यानि सूत्रे पञ्च निवरणानि उक्तानि कामच्छन्दो व्यापादः स्त्यानमिद्धमौद्धत्यकौकृत्यं विचिकित्सा च ।  
    
[३१८।०९-३१८।१०]  
तत्र किं त्रैधातुक्यः स्त्यानौद्धत्यविचिकित्सा गृह्यन्ते ।  
    
[३१८।१०]  
अथ कामप्रतिसंयुक्ता एव ।  
    
[३१८।१०-३१८।११]  
"केवलो ऽयं परिपूर्णोऽकुशल राशिर्यदुत पञ्च निवरणानी"त्येकान्ताकुशलत्ववचनात्सूत्रे ।  
    
[३१८।१२]  
कामे निवरणानि   
    
[३१८।१३]  
नान्यत्र धातौ ।  
    
[३१८।१३-३१८।१४]  
किं पुनः कारणं द्वे स्त्यानमिद्धे एकं निवरणमुक्तं द्वे चौद्धत्यकौकृत्ये एकम् ।  
    
[३१८।१५]  
एकविपक्षाहारकृत्यतः ।  
    
[३१८।१६]  
द्व्येकता   
    
[३१८।१७]  
द्वयोरेकता द्व्येकता ।  
विपक्षः प्रतिपक्षो ऽनाहार इत्येको ऽर्थः ।  
    
[३१८।१७-३१८।१८]  
स्त्यानमिद्धयोरेक आहारः सूत्रे ऽनाहारश्च ।  
    
[३१८।१८]  
कः स्त्यानमिद्धनिवरणस्याहारः ।  
पञ्च धर्माः ।  
    
[३१८।१९]  
तन्द्रा अरतिर्विजृम्भिका भक्ते ऽसमता चेतसो लीनत्वमिति ।  
    
[३१८।१९-३१८।२०]  
अथ स्त्यानमिद्धनिवरणस्यानाहारः आलोकसञ्ज्ञेति ।  
    
[३१८।२०]  
कृत्यमनयोरप्येकम् ।  
    
[३१८।२०-३१९।०१]  
उभे अपि ह्येते चित्तं लयं चोदयतः ।  
    
[३१९।०१]  
औद्धत्यकौकृत्ययोरप्येक आहार उक्तः एकोनाहारः ।  
    
[३१९।०२]  
कश्चौद्धत्यकौकृत्यनिवरणस्याहारः ।  
चत्वारो धर्माः ।  
    
[३१९।०२-३१९।०३]  
ज्ञातिवितर्को जनपदवितर्को ऽमरवितर्कः पौराणस्य च हसितक्रिडितरमितपरिभावितस्यानुस्मर्ता भवतीति ।  
    
[३१९।०४]  
कश्चौद्धत्यकौकृत्यनिवरणस्यानाहारः ।  
शमथ इति ।  
कृत्यमप्यनयोरेकम् ।  
    
[३१९।०४-३१९।०५]  
उभे अपि ह्येते चित्तमव्युपशान्तं वर्तयतः ।  
    
[३१९।०५-३१९।०६]  
अत एकविपक्षाहारकृत्यत्वात् द्वयोरप्येकत्वमुक्तम् ।  
    
[३१९।०६]  
यदि सर्वक्लेशा निवरणं कस्मात् पञ्चैवोक्तानि ।  
    
[३१९।०७]  
पञ्चता स्कन्धविधातविचिकित्सनात् ॥ वक्क्_५।५९ ॥  
    
[३१९।०८]  
कामच्छन्दव्यापादाभ्यां शीलस्कन्धविधातः ।  
    
[३१९।०८-३१९।१०]  
स्त्यानमिद्धेन प्रज्ञास्कन्धस्यौद्धत्यकौकृत्येन समाधिस्कन्धस्य समाधिप्रज्ञयोरभावे सत्येषु विचिकित्सको भवतीत्यतः पञ्चोक्तानि ।  
    
[३१९।१०-३१९।११]  
एतस्यां तु कल्पनायां समाधिस्कन्धविरोधिन औद्धत्यकौकृत्यनिवरणस्य पूर्व ग्रहणं प्राप्नोति ।  
    
[३१९।११]  
अतो यथासङ्ख्यमेताभ्यां समाधिप्रज्ञास्कन्धोपघात इत्यपरे ।  
    
[३१९।१२]  
समाधिप्रयुक्तस्य हि स्त्यानमिद्धाद्भयम् ।  
धर्मप्रविचयप्रयुक्तस्यौद्धत्यकौकृत्यादिति ।  
    
[३१९।१३]  
अन्ये त्वन्यथा वर्णयन्ति ।  
कथं वर्णयन्ति ।  
    
[३१९।१३-३१९।१५]  
चारगतस्य प्रियाप्रियरूपेषु विषयेषु निमित्तग्राहाद्विहारगतस्य तत्पूर्वकौ कामच्छन्दव्यापादौ समाधिप्रवेशस्यादितो ऽन्तरायं कुरुतः ।  
    
[३१९।१५-३१९।१७]  
ततः समाधिप्रविष्टस्याप्रयोगेण शमथविपश्यना सेवनात् स्त्यानमिद्धमौद्धत्यकौकृत्यं विचिकित्सा च यथाक्रमं शमथविपश्यनयोरन्तरायं कुरुतः ।  
    
[३१९।१७]  
व्युत्थितस्यापि धर्मनिध्यानकाले विचिकित्सान्तरायं करोति ।  
    
[३१९।१८]  
अतः पञ्च निवरणान्युक्तानि ।  
    
[३१९।१९]  
इदं विचार्यते ।  
    
[३१९।१९-३१९।२०]  
विसभागधातुसर्वत्रगाणां निरोधमार्गदर्शनप्रहातव्यानां च सास्रवालम्बनानां यदालम्बनं परिज्ञायते तदा न प्रहीयन्ते ।  
    
[३१९।२०-३१९।२१]  
यदा प्रहीयन्ते तदालम्बनं न परिज्ञायते इति कथमेषां प्रहाणम् ।  
    
[३१९।२१-३१९।२२]  
नावश्यमालम्बनपरिज्ञानात् क्लेशानां क्षयो भवति ।  
    
[३१९।२२]  
किम् तर्हि ।  
चतुर्भिः प्रकारैः ।  
कतमैश्चतुर्भिः ।  
    
[३१९।२२-३१९।२३]  
दर्शनहेयानां तावत्   
    
[३१९।२४]  
आलम्बनपरिज्ञानात्तदालम्बनसङ्क्षयात् ।  
    
[३१९।२५]  
आलम्बनग्रहाणाच्च   
    
[३१९।२६-३१९।२७]  
तत्रालम्बनपरिज्ञानाद् दुःखसमुदयदर्शनहेयानां स्वभूम्यालम्बनानामनास्रवालम्बनानां च ।  
    
[३१९।२७]  
तदालम्बनसङ्क्षयाद् विसभागधातुसर्वत्रगाणाम् ।  
    
[३१९।२७-३२०।०१]  
तदालम्बना हि सभागधातुसर्वत्रगाः ।  
    
[३२०।०१]  
तेषु प्रहीणेषु ते ऽपि प्रहीणा भवन्ति ।  
    
[३२०।०१-३२०।०२]  
आलम्बनप्रहाणान्निरोधमार्गहेयानां सास्रवालम्बनानाम् ।  
    
[३२०।०२-३२०।०३]  
ते ह्यनास्रवालम्बनास्तेषामालम्बनम् ।  
    
[३२०।०३]  
अतस्तेषु प्रहीणेषु ते ऽपिप्रहीणा भवन्ति ।  
भावनाहेयानां पुनः   
    
[३२०।०४]  
प्रतिपक्षोदयात् क्षयः ॥ वक्क्_५।६० ॥  
    
[३२०।०५]  
यस्य हि क्लेशप्रकारस्य प्रतिपक्षो मार्ग उत्पद्यते स प्रहीयते ।  
    
[३२०।०५-३२०।०६]  
कस्य पुनः कः प्रतिपक्षः ।  
    
[३२०।०६]  
अधिमात्राधिमात्रस्य मृदुमृदुरिति विस्तारेण पश्चात् प्रवेदयिष्यामः ।  
    
[३२०।०७]  
कतिविधश्च प्रतिपक्ष इत्याह   
    
[३२०।०८]  
प्रहाणाधारभूतत्वदूषणारुयश्चतुर्विधः ।  
    
[३२०।०९]  
प्रतिपक्षः   
    
[३२०।१०]  
प्रहाणप्रतिपक्षः आनन्तर्यमार्गः ।  
    
[३२०।१०-३२०।११]  
आधारप्रतिपक्षस्तस्मात्परेणार्यो मार्गो येन तत्प्रापितं प्रहाणमाधार्यते ।  
    
[३२०।११-३२०।१२]  
दूरीभावप्रतिपक्षो विमुक्तिमार्गात्परेण यो मार्गश्छिन्नप्राप्तिदूरीकरणात् ।  
    
[३२०।१२]  
विमुक्तिमार्गो ऽपीत्यपरे ।  
सो ऽपि हि तां प्राप्ति दूरीकरोति ।  
    
[३२०।१३]  
विदूषणाप्रतिपक्षो येन मार्गेण तं धातुम् दोषतो दर्शनाद्विदूषयति ।  
    
[३२०।१३-३२०।१४]  
अपि त्वेषामियमातुपूर्वीं साध्वी भवेत् ।  
    
[३२०।१४]  
विदूषणाप्रतिपक्षो दुःखसमुदयालम्बनः प्रयोगमार्गः ।  
    
[३२०।१५]  
प्रहाणप्रतिपक्षः सर्व आनन्तर्यमार्गः ।  
आधारप्रतिपक्षो विमुक्तिमार्गः ।  
    
[३२०।१५-३२०।१६]  
दूरीभावप्रतिपक्षो विशेषमार्ग इति ।  
    
[३२०।१७]  
प्रहीयमाणः क्लेशः कुतः प्रहातव्यः ।  
    
[३२०।१८]  
प्रहातव्यः क्लेश आलम्बनात् मतः ॥ वक्क्_५।६१ ॥  
    
[३२०।१९]  
न हि सम्प्रयोगात् क्लेशो विवेचयितुं शक्यते आलम्बनाच्च शक्यते ।  
    
[३२०।१९-३२०।२०]  
यस्मान्न पुनस्तदालम्ब्योत्पद्यते ।  
    
[३२०।२०-३२०।२१]  
अनागतस्तावच्छक्येतालम्बनाद्विवेचयितुम् ।  
    
[३२०।२१]  
अतीतस्तु कथम् ।  
अथालम्बन परिज्ञानात्प्रहातव्य इत्ययमस्यार्थः ।  
    
[३२१।०१]  
एषो ऽपि नैकान्तः ।  
तस्माद्वक्तव्यमेतत् ।  
कियता क्लेशः प्रहीणो वक्तव्यः ।  
    
[३२१।०१-३२१।०२]  
स्वासन्तानिकः प्राप्तिच्छेदात् ।  
    
[३२१।०२-३२१।०३]  
पारसान्तानिकस्तु क्लेशः सर्वं च रूपमक्लिष्टश्च धर्मस्तदालम्बनस्वासान्तानिकक्लेशप्रहाणात् ।  
    
[३२१।०४]  
दूरीभाव इत्युच्यते ।  
कतिविध्हो दूरीभावः ।  
चतुर्विधा किल दूरता ।  
    
[३२१।०५-३२१।०६]  
वैलक्षण्याद्विपक्षत्वाद्देशविच्छेदकालतः ।  
भूतशीलप्रदेशाध्वद्वयानामिव दूरता ॥ वक्क्_५।६२ ॥  
    
[३२१।०७]  
विलक्षणदूरता यथा महाभूतानाम् ।  
वैलक्षण्यात्सहजानामपि दूरता ।  
    
[३२१।०७-३२१।०८]  
विपक्षदूरता यथा शीलस्य दौःशील्यम् ।  
    
[३२१।०८-३२१।०९]  
देशविच्छेददूरता यथा विप्रकृष्टदेशानां देशविच्छेदात् पूर्वपश्चिमसमुद्रवत् ।  
    
[३२१।०९]  
कालदूरता यथा अतीतानागतदूरमुच्यते ।  
दुतस्तद्दूरम् ।  
    
[३२१।१०]  
वर्तमानात् ।  
यदनन्तरातमुत्पद्यमानं वा तत् कथं दूरम् ।  
    
[३२१।१०-३२१।११]  
अध्वनानात्वेन तद्दूरं न चिरभूतभावित्वेन ।  
    
[३२१।११]  
वर्तमानमप्येवं दूरं प्राप्नोति ।  
अकारित्रा त्तर्हि तद्दूरम् ।  
    
[३२१।१२]  
असंस्कृतस्य कथमन्तिकत्वं सिध्यति ।  
सर्वत्र तत्प्राप्तेः ।  
    
[३२१।१२-३२१।१३]  
अतीतानागते ऽपि तत्प्रसङ्गः ।  
    
[३२१।१३]  
आकाशं च कथम् ।  
    
[३२१।१३-३२१।१४]  
एवं तर्ह्यतीतानागतमन्यो ऽन्यं वर्त्तमानव्यवहितत्वाद् दूरम् ।  
    
[३२१।१४]  
वर्त्तमानमुभयो रासन्नत्वादन्तिकम् ।  
    
[३२१।१४-३२१।१५]  
असंस्कृतं चाप्यव्यवहितत्वादिति ।  
    
[३२१।१५]  
एवमप्यतीतानागतं वर्त्तमानस्यान्तिकत्वादुभयं प्राप्नोति ।  
    
[३२१।१५-३२१।१६]  
एवं तु युक्तं स्यात् ।  
    
[३२१।१६]  
धर्मस्वलक्षणादनागतं दूरमसम्प्राप्तत्वात् ।  
अतीतं च प्रच्युतत्वादिति ।  
    
[३२१।१७]  
किम् मार्गविशेषगमनात् क्लेशानां पुनः प्रहाणविशेषो भवति ।  
नैतदस्ति ।  
    
[३२१।१८]  
सर्वेषां हि क्लेशानां   
    
[३२१।१९]  
सकृत् क्षयः   
    
[३२१।२०]  
यस्य यः प्रहाणमार्गस्तेनैव तस्य क्षयः ।  
    
[३२१।२१]  
विसंयोगलाभस्तेषां पुनः पुनः ।  
    
[३२२।०१]  
कतिषु कालेष्वित्याह षट्सु कालेषु ।  
    
[३२२।०२]  
प्रतिपक्षोदयफलप्राप्तीन्द्रियविवृद्धिषु ॥ वक्क्_५।६३ ॥  
    
[३२२।०३]  
प्रतिपक्षो विमुक्तिमार्ग एतस्मिन्नभिप्रेतः ।  
फलानि चत्वारि श्रामण्यफलानि ।  
    
[३२२।०४]  
इन्द्रियविवृद्धिरिन्द्रियसञ्चारः ।  
एतेषु कालेषु क्लेशस्य विसंयोगलाभः ।  
    
[३२२।०४-३२२।०५]  
स पुनरेष यथायोगं द्रष्टव्यः ।  
    
[३२२।०५]  
केषाञ्चित् षट्सु कालेषु केषाञ्चिद् यावद्द्वयोः ।  
    
[३२२।०६]  
स एव विसंयोगस्तासु तास्ववस्थासु परिज्ञासञ्ज्ञां लभते ।  
    
[३२२।०६-३२२।०७]  
द्वे हि परिज्ञे ज्ञानपरिज्ञा प्रहाणपरिज्ञा च ।  
    
[३२२।०७]  
तत्र ज्ञानपरिज्ञा सास्रवं ज्ञानम् ।  
    
[३२२।०७-३२२।०८]  
प्रहाणपरिज्ञा तु प्रहाणमेव ।  
    
[३२२।०८]  
फले हेतूपचारात् ।  
किमेकैव परिज्ञा सर्वप्रहाणम् ।  
नेत्याह ।  
किं तर्हि ।  
    
[३२२।०९]  
परिज्ञा नव   
    
[३२२।१०]  
तत्र तावत्   
    
[३२२।११]  
कामाद्यप्रकारद्वयसङ्क्षयः ।  
    
[३२२।१२]  
एका   
    
[३२२।१३-३२२।१४]  
कामधातावाद्यस्य प्रकारद्वयस्य दुःखसमुदयदर्शनहेयस्य प्रहाणमेका परिज्ञा ।  
    
[३२२।१५]  
द्वयोः क्षये द्वे ते   
    
[३२२।१६]  
कामधातावेव निरोधदर्शनहेयस्य प्रकारस्यप्रहाणमेका परिज्ञा ।  
    
[३२२।१६-३२२।१७]  
मार्गदर्शनहेयस्यैका ।  
    
[३२२।१७]  
यथा कामावचराणां दर्शनप्रहातव्यानां प्रहाणं तिस्रः परिज्ञाः   
    
[३२२।१८]  
तथोर्ध्वं निस्र एव ताः ॥ वक्क्_५।६४ ॥  
    
[३२२।१९]  
रूपारूप्यावचराणां दर्शनप्रहातव्यानां प्रहाणं तथैव तिस्रः परिज्ञा भवन्ति ।  
    
[३२२।१९-३२२।२१]  
दुःखसमुदयदर्शनप्रहातव्यानां प्रहाणमेका निरोधदर्शनहेयानां प्रहाणं द्वितीया मार्गदर्शनहेयानां प्रहाणं तृतीयेति त्रैधातुकानां दर्शनहेयानां प्रहाणं षट् परिज्ञा भवन्ति ।  
    
[३२३।०१]  
अन्या अवरभागीयरूपसर्वास्रवक्षयाः ।  
    
[३२३।०२]  
तिस्रः परिज्ञाः   
    
[३२३।०३]  
अवरभागीयप्रहाणमेका परिज्ञा ।  
रूपास्रवप्रहाणमेका रूपरागक्षयपरिज्ञा ।  
    
[३२३।०४]  
आरूप्याप्तानां सर्वास्रवप्रहाणमेका सर्वसंयोजनपर्यादान परिज्ञा ।  
    
[३२३।०४-३२३।०५]  
कस्माद्रूपारूप्यावचराणां भावनाहेयानां प्रहाणं पृथक् परिज्ञा न दर्शनहेयानाम् ।  
    
[३२३।०५-३२३।०६]  
भावनाहेयानामतुल्यप्रतिपक्षत्वात् ।  
    
[३२३।०६]  
इत्येता नव परिज्ञाः ।  
आसां पूर्विकाः   
    
[३२३।०७]  
षट् क्षान्तिफलं   
    
[३२३।०८]  
या एव दर्शनहेयप्रहाणस्वभावाः ।  
    
[३२३।०९]  
ज्ञानस्य शेषिताः ॥ वक्क्_५।६५ ॥  
    
[३२३।१०]  
अवरभागीयप्रहाणादिपरिज्ञा भावनामार्गफलत्वात् ।  
    
[३२३।११]  
कथं क्षान्तिफलं परिज्ञा भवन्ति ।  
क्षान्तीनां ज्ञानपरिवारत्वात् ।  
    
[३२३।११-३२३।१२]  
राजपरिवारे राजोपचारवत् ।  
    
[३२३।१२]  
ज्ञानैकफलत्वाच्च ।  
    
[३२३।१३]  
अनागम्यफलं सर्वा ध्यानानां पञ्च वाथवा ।  
    
[३२३।१४]  
अष्टौ   
    
[३२३।१५-३२३।१६]  
वैभाषिकमतेन मौलध्यानफलं पञ्च परिज्ञा या रूपारूप्यावचरक्लेशप्रहाण स्वभावाः ।  
    
[३२३।१६]  
कामावचरक्लेशप्रहाणस्यानागम्यफलत्वात् भदन्तघोषकस्य मतेनाष्टौ ।  
    
[३२३।१७]  
स हि वीतरागस्यापि कामावचराणां दर्शनहेयानां प्रहाणं दर्शनमार्गफलमिच्छन्ति ।  
    
[३२३।१८]  
अनास्रवविसंयोगप्राप्तिलाभात् ।  
अवरभागीयप्रहाणपरिज्ञा त्वनागम्यफलमेव ।  
    
[३२३।१९]  
ध्यानान्तरं ध्यानवद्द्रष्टव्यम् ।  
आरुप्याणां तु   
    
[३२३।२०]  
सामन्तकस्यैका   
    
[३२३।२१]  
आकाशानन्त्यायतनसामन्तकस्यैका रूपरागक्षयपरिज्ञा फलम् ।  
    
[३२४।०१]  
मौलारूप्यत्रयस्य च ॥ वक्क्_५।६६ ॥  
    
[३२४।०२]  
मौलानां च त्रयाणामारूप्याणामेकैव सर्वसंयोजनपर्यादानपरिज्ञा फलम् ।  
    
[३२४।०३]  
आर्यमार्गस्य सर्वाः   
    
[३२४।०४]  
नव परिज्ञाः फलम् ।  
    
[३२४।०५]  
द्वे लौकिकस्य   
    
[३२४।०६]  
लौकिस्य मार्गस्य द्वे अवरभागीयरूपरागक्षयपरिज्ञे फलम् ।  
    
[३२४।०७]  
अन्वयस्य च ।  
    
[३२४।०८]  
अन्वयज्ञानस्यापि द्वेपरिज्ञे फलं पश्चिमे ।  
    
[३२४।०९]  
धर्मज्ञानस्य तिस्रस्तु   
    
[३२४।१०]  
पश्चिमा एव त्रिधातुकभावनाहेय प्रतिपक्षत्वात् ।  
    
[३२४।११]  
षट् तत्पक्षस्य पञ्च च ॥ वक्क्_५।६७ ॥  
    
[३२४।१२]  
धर्मज्ञानपक्षस्य षट् परिज्ञाः फलं या एव धर्मज्ञान क्षन्तिज्ञानानाम् ।  
    
[३२४।१२-३२४।१३]  
अन्वयज्ञानपक्षस्य पञ्च या एवान्वयक्षान्तिज्ञानानाम् ।  
    
[३२४।१३]  
पक्षग्रहणेन हि क्षान्तिज्ञानानि गृह्यन्ते ।  
    
[३२४।१४]  
कस्मान्नैकैकं प्रहाणं परिज्ञा व्यवस्थाप्यते ।  
    
[३२४।१४-३२४।१५]  
यस्मात् क्षान्तिफलं तावत् प्रहाणं व्यवस्थाप्यते ।  
    
[३२४।१६]  
अनास्रववियोगाप्तेर्भवाग्रविकलीकृतेः ।  
    
[३२४।१७]  
हेतुद्वयसमुद्घातात् परिज्ञा   
    
[३२४।१८]  
यत्रैतानि त्रीणि कारणानि भवन्ति तत् प्रहाणं परिज्ञोच्यते ।  
    
[३२४।१८-३२५।०१]  
पृथग्जनस्य तावदनास्रवा विसंयोगप्राप्तिर्नास्ति भवाग्रविकलीकरणं चेति नास्य प्रहाणं परिज्ञाख्यां लभते ।  
    
[३२५।०१]  
आर्यस्यापि यत् क्षान्तिफलं तावत् प्रहाणम् ।  
    
[३२५।०१-३२५।०२]  
तत्र यावत् दुःखे ऽन्वयज्ञानक्षान्तावनास्रवा विसंयोगप्राप्तिरस्ति न तु भवाग्रविकलीकृटम् ।  
    
[३२५।०२-३२५।०३]  
दुःखे ऽन्वयज्ञाने उभयमस्ति न तु हेतुद्वयसमुद्घातः ।  
    
[३२५।०३-३२५।०४]  
समुदयदर्शनप्रहातव्यस्य सर्वत्रगहेतोरप्रहीणत्वात् ।  
    
[३२५।०४]  
अन्येषु धर्मान्वयज्ञानेषु सर्वं त्रयमस्ति ।  
    
[३२५।०४-३२५।०५]  
अतस्तास्ववस्थासु प्रहाणं परिज्ञाख्यां लभते ।  
    
[३२५।०५]  
ज्ञानफलं तु प्रहाणम् ।  
अतश्च कारणत्रयात् परिज्ञाख्यां लभते ।  
    
[३२५।०६]  
चतुर्थाच्च   
    
[३२५।०७]  
धात्वतिक्रमात् ॥ वक्क्_५।६८ ॥  
    
[३२५।०८]  
यदा धातुं समतिक्रामति ।  
    
[३२५।०८-३२५।०९]  
कृत्स्नधातुवेराग्यात् उभयसंयोगवियोगं पञ्चमं कारणमाहुरपरे ।  
    
[३२५।०९-३२५।१०]  
यः प्रकारः प्रहीणो यदि तत्रान्येन तदालम्बनेन क्लेशेन विसंयुक्तो भवतीति ।  
    
[३२५।१०-३२५।११]  
स तु नास्य उभयहेतुसमुद्घातात् धातुसमतिक्रमाच्चेति न ब्रूमः ।  
    
[३२५।१२]  
कः कतिभिः परिज्ञाभिः समन्वागतः ।  
    
[३२५।१३]  
नैकया पञ्चभिर्यावद्दर्शनस्थः समन्वितः ।  
    
[३२५।१४]  
पृथग्जनस्तावन्नैव समन्वागतः ।  
    
[३२५।१४-३२५।१५]  
आर्यो ऽपि दर्शनमार्गस्थो यावत्समुदयधर्मज्ञानक्षान्तिं नैव समन्वागतः ।  
    
[३२५।१५]  
समुदये धर्मज्ञान एकया समन्वागतः ।  
    
[३२५।१५-३२५।१६]  
समुदये ऽन्वयज्ञाने द्वाभ्याम् ।  
    
[३२५।१६-३२५।१७]  
निरोधे धर्मज्ञाने तिसृभ्हिर्निरोधान्वयज्ञाने चतसृभिर्मार्गधर्मज्ञाने पञ्चभिः ।  
    
[३२५।१८]  
भवनास्थः पुनः षङ्भिरेकया वा द्वयेन वा ॥ वक्क्_५।६९ ॥  
    
[३२५।१९-३२५।२०]  
भावनामार्गस्थः पुनरार्यपुद्गलो मार्गान्वयज्ञाने षडिभिः परिज्ञाभिः समन्वागतो यावत् कामवैराग्यं न प्राप्तः ।  
    
[३२५।२०-३२५।२१]  
परिहीणो वा ततः कामवैराग्यं प्राप्तः पूर्वं पश्चाद् वा एकया ऽवरभागीयप्रहाणपरिज्ञया ।  
    
[३२५।२१-३२५।२२]  
अर्हत्त्वं प्राप्त एकयैव सर्वसंयोजनपर्यादानपरिज्ञया ।  
    
[३२५।२२-३२५।२३]  
परिहीणो ऽपि रूपावचरेण पर्यवस्थानेनैकया ऽवरभागीयप्रहाणपरिज्ञया ।  
    
[३२५।२३-३२५।२४]  
रूपवैराग्यं प्राप्तो द्वभ्यामवरभागीयप्रहाणरूपरागक्षयपरिज्ञाभ्याम् ।  
    
[३२५।२४]  
प्रहीणो ऽप्यारूप्यावचरेण पर्यवस्थानेनाभ्यामेव ।  
    
[३२५।२४-३२५।२५]  
किं पुनः कारणमनागाम्यर्हतोरेकैव परिज्ञा व्यवस्थाप्यते न भूयस्यः ।  
    
[३२५।२५-३२५।०१]  
यस्मात्   
    
[३२६।०१]  
तासां सङ्कलनं धातुवैराग्यफललाभतः ।  
    
[३२६।०२-३२६।०३]  
द्वाभ्यां कारणाभ्यां परिज्ञानां सङ्कलनं भवत्येकत्वेन व्यवस्थापनं धातुवैराग्यात् फलप्राप्तितश्च ।  
    
[३२६।०३]  
तयोश्चावस्थयोरेतदुभयं भवति ।  
    
[३२६।०३-३२६।०४]  
अतः सर्वं प्रहाणं सङ्कलय्यैका परिज्ञोच्यते ।  
    
[३२६।०५]  
अथ कः कति परिज्ञास्त्यजति लभते वा ।  
    
[३२६।०६]  
एकां द्वे पञ्च षट् कश्चिज्जहात्याप्नोति पञ्च न ॥ वक्क्_५।७० ॥  
    
[३२६।०७]  
एकां त्यजति अर्हत्त्वात् कामवैराग्याद् वा परिहीयमाणः ।  
    
[३२६।०७-३२६।०८]  
द्वे परिज्ञे त्यजत्यनागामी रूपवीतरागः कामवैराग्यात् परिहीयमाणः ।  
    
[३२६।०८-३२६।०९]  
पञ्च त्यजति वीतरागपूर्वी मार्गान्वयज्ञाने ।  
    
[३२६।०९-३२६।१०]  
स ह्यवरभागीयप्रहाणपरिज्ञालाभे पूर्विकाः पञ्च परिज्ञास्त्यजति ।  
    
[३२६।१०]  
षट् परिज्ञास्त्यजत्यानुपोऊर्विकः कामवैराग्यात् ।  
लाभे ऽप्येवमेव ।  
    
[३२६।१०-३२६।११]  
कश्चिदेकां परिज्ञां लभते ।  
    
[३२६।११]  
यः कश्चिदपूर्वा लभते ।  
    
[३२६।११-३२६।१२]  
कश्चिद् द्वे यः केवलादारूप्यधातुवैराग्यात् परिहीयते ।  
    
[३२६।१२]  
कश्चित् षट् यो ऽनागामिफलात् परिहीयते ।  
    
[३२६।१२-३२६।१३]  
पञ्च तु नै कश्चिल्लभते ।  
    
[३२६।१४]  
समाप्तः परिज्ञाप्रसङ्गः ॥  
    
=====================================================================  
    
[३२६।१५-३२६।१६]  
अभिधर्मकोशभाष्ये ऽनुशयनिर्द्देशो नाम  
पञ्चमं कोशस्थानं समाप्त्मिति ॥  
    
[३२६।१७]  
श्रीलामावाकस्य यदत्र पुण्यम् ।  
    
षष्ठं कोशस्थानम्   
    
=====================================================================  
    
नमो बुद्धाय  
    
=====================================================================  
    
[३२७।०३]  
उक्तं यथा प्रहाणं परिज्ञाख्यां लभते ।  
तदपि च   
    
[३२७।०४]  
क्लेशप्रहाणमाख्यातं सत्यदर्शनभावनात् ।  
    
[३२७।०५]  
दर्शनहेया भावनाहेयाश्च क्लेशा इति विस्तरेणाख्यातम् ।  
    
[३२७।०५-३२७।०६]  
ताविदानीं दर्शनभावनामार्गौ किमनास्रवौ सास्रवाविति वक्तव्यम् ।  
    
[३२७।०६]  
अत इदमुच्यते   
    
[३२७।०७]  
द्विविधो भावनामार्गो दर्शनख्यस्त्वनास्रवः ॥ वक्क्_६।१ ॥  
    
[३२७।०८]  
द्विधो भवनामार्गो लौकिकोक् लोकोत्तरश्च ।  
    
[३२७।०८-३२७।०९]  
दर्शनमार्गस्तु लोकोत्तर एव त्रैधातुकप्रतिपक्षत्वात् ।  
    
[३२७।०९]  
नवप्रकाराणां दर्शन हेयानां सकृत्प्रहाणाच्च ।  
    
[३२७।०९-३२७।१०]  
न हि लौकिकस्य एषा शक्तिरस्ति ।  
    
[३२७।११]  
सत्यदर्शनादित्युक्तम् ।  
कानीमानि सत्यानि कति च ।  
    
[३२७।१२]  
सत्यान्युक्तानि चत्वारि   
    
[३२७।१३]  
ववोक्तानि ।  
सास्रवानास्रवधर्मनिर्देशे ।  
    
[३२७।१३-३२७।१५]  
"अनास्रवा मार्गसत्यमि"ति स्वशब्देन "प्रतिसङ्ख्यानिरोधो यो विसंयोग" इति निरोधसत्यं "दुःखं समुदयो लोक" इत्यत्र दुःखसमुदयसत्ये ।  
    
[३२७।१५]  
किमेष एवैषामनुक्रमः ।  
नेत्याह ।  
किं तर्हि ।  
    
[३२७।१६]  
दुःखं समुदयस्तथा ।  
    
[३२७।१७]  
निरोधमार्ग इति   
    
[३२७।१८]  
एष एषामनुक्रमः ।  
स्वभावस्तु यथा पूर्वमुक्तस्तयैवेतिप्रदर्शनार्थस्तथाशब्दः ।  
    
[३२७।१८-३२७।१९]  
स पुनरयम्   
    
[३२७।२०]  
एषां यथा ऽभिसमयं क्रमः ॥ वक्क्_६।२ ॥  
    
[३२८।०१]  
यस्य हि सत्यस्याभिसमयः पूर्वस्य पूर्वनिर्देशः ।  
    
[३२८।०१-३२८।०२]  
इतरथा हि पूर्वं हेतुनिर्देशो ऽभविष्यत् पश्चात् फलनिर्देशः ।  
    
[३२८।०२]  
केषाञ्चिदुत्पत्त्यनुकूला देशनाः ।  
    
[३२८।०३]  
यथा स्मृत्युपस्थानध्यानादीनाम् ।  
    
[३२८।०३-३२८।०४]  
देषाञ्चित्प्ररूपणानुकूला देशना यथा सम्यक् प्रहाणानाम् ।  
    
[३२८।०४]  
न ह्येष नियमो यत् पूर्वमुत्पन्नानां प्रहाणाय च्छन्दं जनयति ।  
    
[३२८।०४-३२८।०५]  
पश्चादनुत्पन्नानामनुत्पादायेति ।  
    
[३२८।०५]  
सत्यानां त्वभिसमयानुकूला देशना ।  
    
[३२८।०५-३२८।०६]  
किं पुनः कारणमेवमेषां सत्यानामभिसमयः ।  
    
[३२८।०६-३२८।०७]  
यत्र हि सत्तो येन च वाध्यते यतश्च मोक्षं प्रर्थयते तदेवादौ व्यवचारणावस्थायां दुःखसत्यं परीक्ष्यते ।  
    
[३२८।०७-३२८।०८]  
पश्चात्को ऽस्य हेतुरिति समुदयसत्यं को ऽस्य निरोध इति निरोधसत्यं को ऽस्य मार्ग इति मार्गसत्यम् ।  
    
[३२८।०८-३२८।०९]  
व्याधिं दृष्ट्वा तन्निदानक्षयमेषजान्वेषाणवत् ।  
    
[३२८।०९]  
सूत्रे ऽप्येष एव सत्यानां दृष्टान्तो दर्शितः ।  
    
[३२८।१०]  
कतमस्मिन् सूत्रे ।  
"चतुर्भिरङ्गैः समन्वागतो भिषक्तल्पसर्त्ते"त्यत्र ।  
    
[३२८।१०-३२८।११]  
यथा च व्यवचारणावस्थायां सत्यपरीक्षा तथाभिसमयावस्थायां सत्याभिसमयः ।  
    
[३२८।११-३२८।१२]  
पूर्ववेधात् ।  
    
[३२८।१२]  
दृष्टभूमिनिःसङ्गाश्वधावनवत् ।  
अभिसमय इति को ऽर्थः ।  
    
[३२८।१२-३२८।१३]  
अभिसम्बोध इणो बोधनार्थत्वात् ।  
    
[३२८।१३]  
करमादनास्रव एव न सास्रवः ।  
स हि निर्वाणाभिमुखः सम्यक्बोधः ।  
    
[३२८।१४]  
सम्यगिति तत्त्वेन ।  
तत्र फलभूता उपादानस्कन्धा दुःखसत्यम् ।  
    
[३२८।१५]  
हेतुभूताः समुदयसत्यम् ।  
समुदेत्यस्मादिति कृत्वा ।  
    
[३२८।१५-३२८।१६]  
अत एव तयोः फलहेतुभावान्नामतो भेदो न द्रव्यतः ।  
    
[३२८।१६]  
निरोधमार्गयोस्तु द्रव्यतो ऽपि ।  
    
[३२८।१६-३२८।१७]  
आर्यसत्यानीति सूत्र उच्यन्ते ।  
    
[३२८।१७]  
को ऽस्यार्थः ।  
    
[३२८।१७-३२८।१८]  
आर्याणामेतानिसत्यानि तस्मादार्यसत्यानीति सूत्र एवोक्तम् ।  
    
[३२८।१८]  
किमन्येषामेतानि मृषा ।  
सर्वेषामेतानि सत्यान्यविपरीतत्वात् ।  
    
[३२८।१८-३२८।१९]  
आर्यैस्तु यथैतानि तथा दृष्टानि नान्यैः ।  
    
[३२८।१९-३२८।२०]  
अत आर्याणामेतानि सत्यान्युच्यन्ते न त्वनार्याणां वीपरीतदर्शनात् ।  
    
[३२८।२१-३२८।२२]  
"यदार्याः सुखतः प्राहुस्तत् परे दुःखतो बिदुः ।  
यत्परे सुखत्ः प्राहुस्तदार्या दुःखतो बिदुः ॥"  
    
[३२८।२३]  
इति गाथा ।  
द्वे आर्याणां सत्ये द्वे आर्ये चार्याणां च सत्ये इत्यपरे ।  
    
[३२८।२३-३२८।२४]  
यथा वेदनैकदेशो दुःखस्वभावः ।  
    
[३२८।२४]  
कथं सर्वे सास्रवाः संस्कारा दुःखमित्युच्यन्ते ।  
    
[३२८।२५-३२८।२६]  
दुःखास्त्रिदुःखतायोगाद्यथायोगमशेषतः ।  
मनाषा अमनापाश्च तदन्ये चैव सास्रवाः ॥ वक्क्_६।३ ॥  
    
[३२९।०१]  
तिस्रो हि दुःखता दुःखदुःखता संस्कारदुःखता विपरिणामदुःखता च ।  
    
[३२९।०१-३२९।०२]  
ताभिर्यथायोगमशेषतः सर्व सास्रवाः संस्कारा दुःखाः ।  
    
[३२९।०२]  
तत्र मनाषा विपरिणामदुःखतया ।  
    
[३२९।०३]  
अमनाषा दुःखदुःखतया ।  
तेभ्यो ऽन्ये संस्कारदुःखतया ।  
    
[३२९।०३-३२९।०४]  
के पुनर्मनापाः के ऽमनाषाः के क्नोभयथा ।  
    
[३२९।०४-३२९।०५]  
तिस्रो वेदना यथाक्रमं तद्वशेन सुखवेदनीयादयो ऽपि संस्कारा मनापादिसञ्ज्ञां लभन्ते ।  
    
[३२९।०५-३२९।०६]  
सुखाया हि वेदनाया विपरिणामेन दुःखता ।  
    
[३२९।०६-३२९।०७]  
सूत्र उक्तं "सुखा वेदना उत्पादमुखा स्थितिसुखा विपरिणामदुःख्"ति ।  
    
[३२९।०७]  
दुःखायाः दुःखस्वभावेनैव दुःखता ।  
    
[३२९।०७-३२९।०८]  
"दुःखा वेदना उत्पाददुःखा स्थितिदुःखा" इति सूत्रे ।  
    
[३२९।०८]  
अदुःखासुखावेदनायाः संस्कारेणैव दुःखता ।  
    
[३२९।०९]  
"प्रत्ययाभिसंस्करणाद्यदनित्यं तद्दुःखमि"ति ।  
    
[३२९।०९-३२९।१०]  
वेदनावत्तद्वेदनीया अपि संस्कारा उच्यन्ते ।  
    
[३२९।१०]  
दुःखमेव दुःखता दुःखदुःखता ।  
एवं यावत् संस्कारा एव दुःखतेत्यपरे ।  
    
[३२९।११]  
असाधारणत्वात् मनाषा ऽमनापानां विपरिणामदुःखदुःखते उक्ते ।  
    
[३२९।११-३२९।१२]  
सर्वे तुसंस्काराः संस्कारदुःखतया दुःखाः ।  
    
[३२९।१२]  
तांस्त्वार्या एव पश्यन्ति ॥  
आह चात्र ।  
    
[३२९।१३-३२९।१६]  
"ऊर्णापक्ष्म यथैव हि करतलसंस्थं न वेद्यते पुम्भिः  
अक्षिगतं तु तथैव हि जनयत्यरतिं च पीडं च ।  
करतलसदृशो बालो न वेत्ति संस्कारदुःखतापक्ष्म  
अक्षिसदृशस्तु विद्वांस्तेनैवोद्विज्यते गाढमि"ति ॥  
    
[३२९।१७-३२९।१८]  
न हि बालानामावीचिकेष्वपि स्कन्धेषु तथा दुःखबुद्धिः प्रवर्तते यथार्याणां भावाग्रिकेष्वपीति ।  
    
[३२९।१८]  
एवं तर्हि मार्गस्यापि संस्कारदुःखताप्रसङ्गः ।  
    
[३२९।१९]  
संस्कृतत्वात् ।  
प्रतिकूलं हि दुःखमिति लक्षणान्न मार्गो दुःखम् ।  
    
[३२९।१९-३२९।२०]  
न हि तस्योत्पाद आर्याणां प्रतिकूलः सर्वदुःखक्षयावाहनात् ।  
    
[३२९।२०-३२९।२१]  
यदापि ते निर्वाणं शान्ततः पश्यन्ति तदापि यदेव दुःखतो दृष्टं तस्यैव निरोधं शान्ततः पश्यन्तिन मार्गस्य ।  
    
[३२९।२१-३२९।२२]  
यदापि दुःखमप्यत्रास्ति तस्मात् दुःखमेवार्यसत्यमुच्यते ।  
    
[३२९।२२-३२९।२३]  
सुखस्याल्पत्वात् मूद्गादिभावे ऽपि माषराश्यपदेशवदित्येके ।  
    
[३२९।२३-३२९।२४]  
को हि विद्वान् परिषेकसुखाणुकेन गण्डसुखमिति व्यवस्येत् ।  
    
[३२९।२४]  
आह खल्वपि   
    
[३२९।२५-३२९।२६]  
"दुःखस्य च हेतुत्वात् दुःखैश्चानल्पकैः समुदितत्वात् ।  
दुःखे च सति तदिष्टेर्दुःखं सुखमिति व्यवस्यन्ति" इति ॥  
    
[३३०।०१]  
सहैव तु सुखेन सर्वं भवमार्या दुःखतः पश्यन्ति ।  
संस्कारदुःखतैकरसत्वात् ।  
    
[३३०।०१-३३०।०२]  
अतो दुःखमेवार्यासत्यं व्यवस्थाप्यते न सुखम् ।  
    
[३३०।०२-३३०।०३]  
कथमिदानीं सुखस्वभावां वेदनां दुःखतः पश्यन्ति ।  
    
[३३०।०३]  
अनित्यतया प्रतिकूलत्वात् ।  
यथा रूपसञ्ज्ञादीन्यपि दुःखतः पश्यन्ति ।  
    
[३३०।०४]  
न चतान्येवं दुःखानि यथा दुःखवेदनेति ।  
यस्तु मन्यते दुःखहेतुत्वादिति ।  
    
[३३०।०५]  
तस्यासौ समुदयाकारः स्यान्न दुःखकारः ।  
    
[३३०।०५-३३०।०६]  
आर्याणां चरूपारुप्योपपत्तौ कथं दुःखसञ्ज्ञा प्रवर्तेत ।  
    
[३३०।०६-३३०।०७]  
न हि पुनस्तेषां दुःखवेदनाहेतुः स्कन्धा भवन्ति ।  
    
[३३०।०७]  
संस्कारदुःखता च सूत्रे किमर्थं पृथगुक्ता भवेत् ।  
    
[३३०।०७-३३०।०८]  
यदि तर्ह्यनित्यत्वात् दुःखतःपश्यन्ति ।  
    
[३३०।०८]  
अनित्यदुःखाकारयोः कः प्रतिविशेषः ।  
    
[३३०।०८-३३०।०९]  
उदयव्ययधर्मित्वादनित्यं पश्यन्ति ।  
    
[३३०।०९]  
प्रतिकूलत्वात् दुःखम् ।  
    
[३३०।०९-३३०।१०]  
अनित्यं तु दृश्यमानं प्रतिकूलं भवतीत्यनित्याकारो दुःखाकारमाकर्षति ।  
    
[३३०।१०-३३०।११]  
नास्त्येव सुख वेदनेत्येकीया दुःखैव तु सर्वा ।  
    
[३३०।११]  
कथमिदं गम्यते ।  
सूत्राद्युक्तितश्च ।  
कथं तावत्सूत्रात् ।  
    
[३३०।११-३३०।१२]  
उक्तं हि भगवता "यत्किञ्चिद्वेदितमिदमत्र दुःखस्ये"ति ।  
    
[३३०।१२-३३०।१३]  
"दुःखा वेदना दुःखतो द्रष्टव्ये"ति ।  
    
[३३०।१३]  
"दुःखे सुखमिति सञ्ज्ञाविपर्यास" इति ।  
एवं तावत्सूत्रात् ।  
कथं युक्तितः ।  
    
[३३०।१४]  
सुखहेत्वव्यवस्थानात् ।  
    
[३३०।१४-३३०।१५]  
य एव हि केचित्पानभोजनशीतोष्णादय इष्यन्ते सुखहेतवस्त एवात्युपयुक्ता अकालोपयुक्ताश्च पुनर्दुःखहेतवः सम्पद्यन्ते ।  
    
[३३०।१५-३३०।१७]  
न च युक्ता सुखहेतुबृद्धच्या समेन वा ऽन्यस्मिन्काले दुःखोत्पत्तिरित्यादित एव ते दुःखहेतवो न सुखस्य ।  
    
[३३०।१७]  
अन्ते तु तद्दुःखं वृद्धिमापन्नं व्यक्तिमापद्यत इति ।  
    
[३३०।१७-३३०।१८]  
एवमीर्यापथविकल्पे ऽपि वक्तव्यम् ।  
    
[३३०।१८]  
दुःखप्रतिकारे च सुखबुद्धेर्दुःखविकल्पे च ।  
    
[३३०।१८-३३०।२०]  
न हि तावत् सुखमिति वेद्यते किञ्चिद्यावन्न दुःखान्तरेणोपद्रुतो भवति क्षुत्पिपासाशीतोष्णश्रमकामरागप्रभवेण ।  
    
[३३०।२०-३३०।२१]  
तस्मात् प्रतीकार एवाविदुषां सुखबुद्धिर्नसुखे दुःखविकल्पे च वालः सुखबुद्धिमुत्पादय्न्ति यथांशादंशं भारं सञ्चारयन्तः ।  
    
[३३०।२२]  
तस्मान्नास्त्येव सुखमिति ।  
अस्त्येवेत्याभिवार्मिकाः ।  
एष एव चन्यायः ।  
    
[३३०।२२-३३०।२३]  
कथं कृत्वा ।  
    
[३३०।२३]  
इदं हि तावदयं प्रष्टव्यः सुखापवादी ।  
किमिदं दुःखं नाम ।  
    
[३३०।२३-३३०।२४]  
यद्वाधनात्मकं चेत् ।  
    
[३३०।२४]  
कथमिति वक्तव्यम् ।  
उपघातकं चेत् ।  
अनुग्राहकं सुखमिति सिद्धम् ।  
    
[३३०।२४-३३०।२५]  
अनभिप्रेतं चेत् ।  
    
[३३०।२५]  
अभिप्रेतं सुखमिति सिद्धम् ।  
    
[३३०।२५-३३०।२६]  
तदेव ह्यभिप्रेतं पुनरनभिप्रेतं भवत्यार्याणां नैवाल्पकाले ।  
    
[३३०।२६]  
तस्मादनिष्पनमभिप्रेतत्वं चेत् ।  
न ।  
अन्यथा ऽनभिप्रेतत्वात् ।  
    
[३३०।२७]  
या हि वेदना स्वेन लक्षणेनाभिप्रेता नासौ पोउओनस्तेनैव जात्वनभिप्रेता भवति ।  
    
[३३०।२७-३३१।०२]  
तथा ह्येनामाकारान्तरेण विदूषयन्त्यार्याः प्रमादपदं चैनां पश्यन्ति महाभिसंस्कारसाध्यां च विपरिणामिनीं चानित्यां चयेनानभिप्रेता भवति ।  
    
[३३१।०२]  
न तु खलु स्वलक्षणाकारेण ।  
    
[३३१।०३-३३१।०४]  
यदि चासौ स्वेनात्मनानभिप्रेता भवेन्नैव तस्यां कस्यचिद्रागो भवेद्यतो वैराग्यार्थं प्रकारान्तरेणापि दोषवतीं पश्येयुः ।  
    
[३३१।०४]  
तस्मादस्त्येव स्वलक्षणतः सुख वेदना ॥  
    
[३३१।०५-३३१।०७]  
यत्तु भगवतोक्तं "यत्किञ्चिद्वेदितमिदमत्र दुःखस्ये"ति तद्भगवतैव नीतार्थं "संस्कारानित्यतामानन्द मया सङ्घाय भाषितं संस्कारविओपरिणामतां च यत्किञ्चिद्वेदितमिदमत्र दुःखस्ये"ति ।  
    
[३३१।०७-३३१।०८]  
अतो न दुःख-दुखतां सन्धायैतदुक्तमिति सिद्धं भवति ।  
    
[३३१।०८-३३१।०९]  
यदिच स्वभावत एव सर्वं वेदितव्यं दुःखमभविष्यत्किमर्थमार्यानन्द एवं भगवन्तमप्रक्ष्यत् ।  
    
[३३१।०९]  
तिस्र इमे वेदना उक्ता भगवता सुखा दुःखा ऽदुःखासुखा च ।  
    
[३३१।१०]  
उक्तं चेदं भगवता "यत्किञ्चिद्वेदितमिदमत्र दुःखस्ये"ति ।  
    
[३३१।१०-३३१।११]  
किं नु सन्धाय भगवता भाषितम् यत्किञ्चिद्वेदितमिदमत्र दुःखस्येति ।  
    
[३३१।११-३३१।१२]  
एवं हि सो ऽप्रक्ष्यत् किं नु सन्धाय भाषितं तिस्रो वेदना इति ।  
    
[३३१।१२]  
भगवानष्येव व्याकरिष्यत् ।  
    
[३३१।१२-३३१।१३]  
इदं मया सन्धाय भाषितं तिस्रो वेदना इति ।  
    
[३३१।१३]  
न त्वेवमाह ।  
तस्मात्सन्त्येव स्वभावतस्तिस्रो वेदनाः ।  
    
[३३१।१४-३३१।१५]  
इदं तु सन्धाय मया भाषितं यत्किञ्चिद्वेदितमिदमत्र दुःखस्येत्याभीप्रायिकमेतद्वाक्यं दर्शयति ।  
    
[३३१।१५]  
यदष्युक्तं "सुखा वेदना दुःखेति द्रष्टव्ये"ति ।  
उभयं तस्यामस्ति ।  
    
[३३१।१५-३३१।१६]  
सुखत्वं च स्वभावतोमनापत्वाद् दुःखत्वं च पर्यायतो विपरिणामानित्यधर्मत्वात् ।  
    
[३३१।१६-३३१।१७]  
सा तु सुखतो दृश्यमाना बन्धाय कल्पते तदास्वादनात् ।  
    
[३३१।१७-३३१।१८]  
दुःखतो दृश्यमाना मोक्षाय कल्पते ।  
    
[३३१।१८]  
तद्वैराग्यादिति ।  
    
[३३१।१८-३३१।१९]  
यथा दृश्यमाना मोक्षाय कल्पते तथैनां द्रष्टुमाज्ञापयन्ति बुद्धाः ।  
    
[३३१।१९]  
कथमिदं गम्यते स्वभावतः सा सुखेति ।  
य दाह   
    
[३३१।२०-३३१।२१]  
"संस्कारानित्यतां ज्ञात्वा अथो विपरिणामताम् ।  
वेदना दुःखतः प्रोक्ता सम्बुद्धेन प्रजाननेति" ॥  
    
[३३१।२२]  
यदपि चोक्तं "दुःखे सुखमिति सञ्ज्ञाविपर्यास" इति ।  
आभिप्रायिक एष निर्देशः ।  
    
[३३१।२३]  
लोकस्य हि सुखसञ्ज्ञा वेदनायां कामगुणेषूपपत्तौ च ।  
    
[३३१।२३-३३१।२४]  
तत्र सूखं वेदनां पर्यायेण दुःखं सतीमेकान्तसुखां पश्यतो विपर्यासः ।  
    
[३३१।२४]  
एवमुपपत्तिम् ।  
    
[३३१।२५]  
तस्मान्नातः सुखवेदना ऽभावसिद्धिः ।  
    
[३३१।२५-३३१।२६]  
यदि तु स्वभावत एव सर्वं वेदितं दुःखमभविष्यत् तिस्रो वेदना इति वचने कोगुणो ऽभविष्यत् ।  
    
[३३१।२६-३३२।०१]  
लोकानुवृत्त्येति चेत् न ।  
    
[३३२।०१-३३२।०२]  
सर्ववेदितदुःखत्वस्य संस्कारविपरिणामानित्यतां सन्धाय भाषितवचनात् यथाभूतवचनाच्च ।  
    
[३३२।०२-३३२।०४]  
"यच्च सुखेन्द्रियं यच्च सौमनस्येन्द्रियं सुखैषा वेदना द्रष्टव्ये" ति विस्तरेणोक्त्वा "येनेमानि पञ्चेन्द्रियाण्येवं यथाभूतं सम्यक् प्रज्ञया दृष्टानि त्रीणि चास्य संयोजनानि प्रहीणानि भवन्ती" त्येवमादि ।  
    
[३३२।०४-३३२।०५]  
लोको ऽपि च कथं दुःखां वेदनां त्रिविधां व्यवस्येत् ।  
    
[३३२।०५]  
मृद्वधिमात्रमध्यासु यथाक्रमं सुखादिबुद्धिरिति चेत् ।  
न ।  
    
[३३२।०६]  
सुखस्यापि त्रिविधत्वात् मृद्वादिषु दुःखेष्वधिमात्रा दिसुखबुद्धिः स्यात् ।  
    
[३३२।०६-३३२।०८]  
यदा च गन्धरसस्प्रष्टव्यविशेषजं सुखं वेदयते तदा कतमत् दुःखं मृदुभूतं यत्रास्य सुखबुद्धिर्भवति ।  
    
[३३२।०८-३३२।०९]  
अनुत्पन्नविनष्टे चतस्मिन्मृदुनि दुःखे सुतरां सुकबुद्धिः स्यात् ।  
    
[३३२।०९]  
अशेषदुःखापगमात् ।  
एवं कामसुखसम्मुखीभावे ऽपि वक्तव्यम् ।  
    
[३३२।१०-३३२।११]  
कथं च नामेदं योज्यते यन्मृदुनिवेदिते सुव्यक्तस्तीव्रो ऽनुभवो गृह्यते मध्ये पुनरव्यक्त इति ।  
    
[३३२।११]  
त्रिषु च ध्यानेषु सुखवचनात् मृदु दुःखं स्यात् ।  
    
[३३२।११-३३२।१२]  
ऊर्ध्वमदुःखसुखवचनान्मध्यं दुःखमिति न युज्यते मृद्वादिषु दुःखेषु दुःखेषु सुखादिवेदनाव्यवस्थानम् ।  
    
[३३२।१२-३३२।१४]  
उक्तं च भगवता "रूपं चेन्महानामन्नेकान्तदुःखमभविष्यन्न सुखं न सुखानुगतमि"त्येवमादि ।  
    
[३३२।१४]  
तस्मादप्यस्ति किञ्चित्सुखम् ।  
    
[३३२।१४-३३२।१५]  
एवं तावन्न सूत्रात्सुखवेदना ऽभावः सिध्यति ।  
    
[३३२।१५]  
यत्पुनः सुखहेत्वव्यवस्थानादित्युक्तम् ।  
हेत्वपरिज्ञानादिदमुच्यते ।  
    
[३३२।१६]  
आश्रयविशेषापेक्षो हि विषयः सुखहेतुर्वा भवति दुःखहेतुर्वा ।  
न केवलो विषयः ।  
    
[३३२।१७-३३२।१८]  
स यां कामवस्थां प्राप्य सुखहेतुर्भवति न तां पुनः प्राप्य कदाचिन्न भवतीति व्यवस्थित एव सुखहेतुः ।  
    
[३३२।१८-३३२।२०]  
तद्यथा स एवाग्निः पाक्यभूतविशेषापेक्षः स्वादुपाकहेतुर्भवति स एवास्वादपाकहेतुः न तु यां पाक्यभूतावस्थां प्राप्य स्वदुपाकहेतुस्तां पुनः प्राप्य न हेतुरित्येष दृष्टान्तः ।  
    
[३३२।२०-३३२।२१]  
ध्यानेषु च कथं न व्यवस्थितः सुखहेतुः ।  
    
[३३२।२१-३३२।२२]  
यत्तु पुनः दुःखप्रतिकारे सुखबुद्धिरित्युक्तं तत्र विहितः प्रतीकारः ।  
    
[३३२।२२-३३२।२३]  
यदा गन्धादिविशेषजं सुखं वेदयते तदा कस्य प्रतीकारेषु सुखबुद्धिर्भवत्यनुत्पन्नविनष्टे च तस्मिन् दुःखे सुतरां सुखबुद्धिः स्यात् ।  
    
[३३२।२३-३३२।२४]  
ध्यानजे सुखे कः कस्य प्रतीकार इत्येवमादि ।  
    
[३३२।२४-३३२।२५]  
भावसञ्चारे ऽपि चावस्थान्तरजं सुखमेवोत्पद्यते ।  
    
[३३२।२५]  
यावदसौ तादृशी कायावस्था ऽन्तर्घीयते ।  
    
[३३२।२५-३३२।२६]  
अन्यथा हि पश्चाद्भूयसी सुखबुद्धिः स्यात् ।  
    
[३३२।२६]  
एवं श्रान्तस्येर्यापथविकल्पेषु वेदितव्यम् ।  
    
[३३२।२७]  
"अन्ते कुतो दुःखबुद्धिरारम्भो यदि नादित" इति   
    
[३३३।०१]  
चेत् ।  
कायपरिणामविशेषान्मद्यादीनामन्ते माधुर्यशुक्ततावत् ।  
    
[३३३।०१-३३३।०२]  
तस्मादस्त्येव सुखा वेदनेति सिद्धम् ।  
    
[३३३।०२]  
त्रिदुःखतायोगाद्वा सर्वं सास्रवं दुःखमिति ।  
    
[३३३।०२-३३३।०३]  
यत्तु समुदयसत्यं तदेवोच्यते ।  
    
[३३३।०३]  
इदमुत्सूत्रम् सूत्रे हि तृष्णैवोक्ता ।  
प्रधान्यादसौ सूत्र उक्ता ।  
    
[३३३।०३-३३३।०४]  
अन्ये ऽपि तु समुदयः ।  
    
[३३३।०४]  
कथमिदं प्रत्येतव्यम् ।  
अन्यत्रान्यस्यापि वचनात् ।  
उक्तं हि भगवता ।  
    
[३३३।०५]  
"कर्म च तृष्णा च अथो अविद्या संस्काराणां हेतुरभिसम्पराय" इति ।  
    
[३३३।०६]  
पुनश्चोक्तं "पञ्च बीजजातानीति सोपादानस्य विज्ञानस्यैतदधिवचनम् ।  
    
[३३३।०७]  
पृथिवीधातुरिति चतसृणां विज्ञानस्थितीनामेतदधिवचनमि"ति ।  
    
[३३३।०७-३३३।०८]  
तस्मादाभिप्रायिकः सूत्रेषु निर्देशो लाक्षणिकस्त्वभिधर्मे ।  
    
[३३३।०८-३३३।०९]  
अपि त्वभिनिर्वृत्तिहेतुं ब्रूवता समुदयसत्यं तृष्णैवोक्ता ।  
    
[३३३।०९-३३३।१०]  
उपपत्त्यभिनिर्वृत्तिहेतुं सहेतुकं ब्रूवता गाथायां कर्म च तृष्णा चाविद्योक्ता ।  
    
[३३३।१०-३३३।११]  
"कर्महेतुरूपपत्तये तृष्णाहेतुरभिनिर्वृत्तय" इति सूत्रे वचनात् ।  
    
[३३३।११-३३३।१२]  
सहेतुसप्रत्ययसनिदानसूत्रक्रमेण वा बीजक्षेत्रभावं प्रतिपादयता विज्ञानादयो ऽष्युक्ताः ।  
    
[३३३।१२]  
का पुनरुषपत्तिः का चाभिनिर्वृत्तिः ।  
    
[३३३।१२-३३३।१३]  
धातुगतियोन्यादिप्रकारभेदेनात्मभावस्योषपदनमुपपत्तिः ।  
    
[३३३।१३]  
अभेदेन पुनर्भवप्रतिसन्धानमभिनिर्वृत्तिः ।  
    
[३३३।१४]  
तयोर्यथाक्रमं कर्म च भवतृष्णा च हेतुः ।  
    
[३३३।१४-३३३।१५]  
तद्यथा बीजं शालिवादिजातिप्रकारभेदेनाङ्कुरोओपपदनस्य हेतुः ।  
    
[३३३।१५]  
आपः पुनरभेदेन सर्वङ्कुरप्ररोहमात्रस्येत्येव दृष्टान्तः ।  
    
[३३३।१६]  
तृष्णा ऽभिनिर्वृत्तिहेतुरिति का ऽत्र युक्तिः ।  
वीततृष्णस्य जन्माभावात् ।  
    
[३३३।१६-३३३।१७]  
उभये ऽपि ब्रियन्ते ।  
    
[३३३।१७]  
सतृष्णा वीततृष्णाश्च ।  
सतृष्णा एव जाता दृश्यन्ते न वीततृष्णा इति ।  
    
[३३३।१८]  
विना तृष्णया जन्माभावात् ।  
भवस्याभिनिर्वृत्तौ तृष्णाहेतुं प्रतीमः ।  
    
[३३३।१८-३३३।१९]  
सन्ततिनमनाच्च ।  
    
[३३३।१९]  
यत्र च सतृष्णा तत्राभीक्ष्णं चित्तसन्ततिं नमन्तीं पश्यामः ।  
    
[३३३।१९-३३३।२०]  
तस्मात् पुनर्भवे ऽष्येवमिति व्यवस्यामः ।  
[३३३।२०-३३३।२१]  
न चात्मभाव एवं केनचिदागृहीतो यथा तृष्णया ।  
    
[३३३।२१]  
शुष्कमसूरोपस्नानलेपाङ्गवत् ।  
    
[३३३।२१-३३३।२२]  
न चान्यो हेतुरेवमनुषत्तो यथात्मस्नेह इत्येषा युक्तिः ।  
    
[३३३।२३]  
चत्वार्यपि सत्यान्युक्तानि भगवता ।  
    
[३३३।२३-३३३।२४]  
द्वे अपि सत्ये संवृतिसत्यं परमार्थसत्यं च ।  
    
[३३३।२४]  
तयोः किं लक्षणम् ।  
    
[३३४।०१-३३४।०२]  
यत्र भिन्नेन तद्बुद्धिरन्यापोहे धिया च तत् ।  
घटार्थवत्संवृतिसत् परमार्थसदन्यथा ॥ वक्क्_६।४ ॥  
    
[३३४।०३]  
यस्मिन्नवयवशो भिन्ने न तद्बुद्धिर्भवति तत् संवृतिसत् ।  
तद्यथा घटः ।  
    
[३३४।०४]  
तत्र हि कपालशो भिन्ने घटबुद्धिर्न भवति ।  
    
[३३४।०४-३३४।०५]  
तत्र चान्यानपोह्य धर्मान् बुद्धच्या तद्बुद्धिर्न भवति तच्चापि संवृतिसद्वेदितव्यम् ।  
    
[३३४।०५]  
तद्यथाम्बु ।  
    
[३३४।०५-३३४।०६]  
तत्र हि बुद्धच्या रूपादीन्धर्मानषोह्याम्बुबुद्धिर्न भवति ।  
    
[३३४।०६-३३४।०७]  
तेष्वेव तु संवृतिसञ्ज्ञा कृतेति संवृतिवशात् घटश्चाम्बु चास्तीति ब्रूबन्तः सत्यमेवाहुर्न मृषेत्येतत्संवृतिसत्यम् ।  
    
[३३४।०७-३३४।०८]  
अतोन्यथा परमार्थ सत्यम् ।  
    
[३३४।०८]  
तत्र भिन्ने ऽपोइ तद्बुधिर्भवत्येव ।  
    
[३३४।०८-३३४।०९]  
अन्यधर्मापोहे ऽपि बुद्धच्या तत् परमार्थसत् ।  
    
[३३४।०९]  
तद्यथा रूपम् ।  
    
[३३४।०९-३३४।१०]  
तत्र हि परमाणुशो भिन्ने वस्तुनि रसार्हानपि च धर्मानपोह्य बुद्धच्या रूपस्य स्वभावबुद्धिर्भवत्येव ।  
    
[३३४।१०]  
एवं वेदनादयो ऽपि द्रष्टव्याः ।  
    
[३३४।१०-३३४।११]  
एतत् परमार्थेन भावात् परमार्थसत्यमिति ।  
    
[३३४।११-३३४।१२]  
यथा लोकोत्तरेन ज्ञानेन गृह्यते तत् पृष्ठलब्धेन वा लौकिकेन तथा परमार्थसत्यम् ।  
    
[३३४।१२-३३४।१३]  
यथान्येन तथा संवृतिसत्यम् इति पूर्वाचार्याः ।  
    
[३३४।१३]  
उक्तानि सत्यानि ।  
    
[३३४।१४]  
कथं पुनस्तेषां दर्शनं भवति ।  
वक्तव्यम् ।  
अत आदिप्राथानमारभ्योच्यते ।  
    
[३३४।१५]  
वृत्तस्थः श्रुतचिन्तावान्भावनायां प्रयुज्यते ।  
    
[३३४।१६]  
सत्यानि ह द्रष्टुकाम आदित एव शीलं पालयति ।  
    
[३३४।१६-३३४।१७]  
ततः सत्यदर्शनस्यानुलोमं श्रुतमुद्गृह्लात्यर्थं वा श्रुणेनि ।  
    
[३३४।१७-३३४।१८]  
श्रुत्वा चिन्तयति अविपरीतं चिन्तयित्वा भावनायां प्रयुज्यते ।  
    
[३३४।१८]  
समाधौ तस्य श्रुतमयीं प्रज्ञां निश्रित्य चिन्तामयी जायते ।  
    
[३३४।१८-३३४।१९]  
चिन्तामयीं निश्रित्य भावनामयी जायते ।  
    
[३३४।२०]  
किं पुनरासां प्रज्ञानां लक्षणम् ।  
    
[३३४।२१]  
नामोभयार्थविषया श्रुतमय्यादिका धियः ॥ वक्क्_६।५ ॥  
    
[३३४।२२]  
नामालम्बना किल श्रुतमयी प्रज्ञा ।  
नामार्थालम्बना चिन्तामयी ।  
    
[३३४।२२-३३४।२३]  
कदाचिद्वच्यञ्जनेनार्थमाकर्षति कदाचिदर्थेन व्यञ्जनम् ।  
    
[३३४।२३]  
अर्थलम्वनैव भावनामयी ।  
    
[३३४।२४]  
सा हि व्यञ्जननिरपेक्षा अर्थे प्रवर्तते ।  
    
[३३४।२४-३३५।०१]  
तद्यथा ऽम्भसि प्लोतुमशिक्षितः प्लवन्नेव मुञ्चति ।  
    
[३३५।०१]  
कियच्छिक्षितः कदाचित् मुञ्चेत् कदाचिदालम्वते ।  
    
[३३५।०१-३३५।०२]  
सुशिक्षिता प्लवन् निरपेक्षस्तरतीत्येष दृष्टान्तः इति वैभाषिकाः ।  
    
[३३५।०२-३३५।०३]  
अस्यां तु कल्पनायां चिन्तामयी प्रज्ञा न सिद्धच्यतीत्यपरे ।  
    
[३३५।०३-३३५।०४]  
याहि नामालम्बना श्रुतमयी प्राप्नोति या ऽर्थालम्बना भावनामयीति ।  
    
[३३५।०४-३३५।०५]  
इदं तु लक्षणं नानिरवद्यं विद्यते ।  
    
[३३५।०५]  
आप्तवचनप्रामाण्यजातनिश्चयः श्रुतमयी ।  
युक्तिनिध्यानजश्चिन्तामयी ।  
    
[३३५।०६]  
समाधिज्जो भावनामयीति ।  
हेतौ मयट्विधानात् ।  
    
[३३५।०६-३३५।०७]  
यद्यथा ऽन्नमयाः प्राणाः तृणमय्यो गायः इति ।  
    
[३३५।०८]  
तस्य पुनरेवं भावनायां प्रयुक्तस्य कथं भावना सम्पद्यत इत्याह ।  
    
[३३५।०९]  
व्यपकर्षद्वयवतः   
    
[३३५।१०]  
यदि हि कायचित्ताभ्यां व्यपकृष्टो भवति ।  
संसर्गाकुशलवितर्कदूरीकरणात् ।  
    
[३३५।११]  
तत्तर्हि व्यपकर्षद्वयं कस्य सुकरं भवति ।  
यो ऽल्पेच्छः सन्तुष्टश्च ।  
    
[३३५।१२]  
नासन्तुष्टमहेच्छयोः ।  
    
[३३५।१३]  
का पुनरियमसन्तुष्टिः ।  
का च महेच्छता ।  
    
[३३५।१४]  
लब्धे भूयःस्पृहा ऽतुष्टिरलब्धेच्छा महेच्छाता ॥ वक्क्_६।६ ॥  
    
[३३५।१५]  
लब्धेषु किल प्रणीतेषु चीवरादिषु भूयस्कामत ऽसन्तुष्टिः ।  
    
[३३५।१५-३३५।१६]  
अलब्धेषु तत्कामता महेच्छतेत्याभिधार्मिकाः ।  
    
[३३५।१६-३३५।१७]  
ननु च सा ऽतिभूयस्कामता ऽलब्ध एव न लब्धे भवतीति को ऽनयोर्विशेष इति वक्तव्यमेतद् ।  
    
[३३५।१७]  
एवं तु युज्यते ।  
    
[३३५।१७-३३५।१८]  
लब्धेनाप्रणीतेनाप्रभूतेन परितापो ऽसन्तुष्टिः ।  
    
[३३५।१८]  
अलब्धप्रणीतप्रभूतेच्छा महेच्छता ।  
    
[३३५।१९]  
विपर्यासात्तद्विपक्षौ   
    
[३३५।२०]  
असन्तुष्टिमहेच्छताविपर्ययेण तत्प्रतिपक्षौ वेदितव्यौ ।  
    
[३३५।२०-३३५।२१]  
सन्तुष्टिश्चाल्पेच्छता चेति ।  
    
[३३६।०१]  
त्रिधात्वाप्तामलौ च तौ ।  
    
[३३६।०२]  
तद्विपक्षाविति वर्तते ।  
त्रिधातुकौ च पोरतिसंयुक्तौ च ।  
सास्रवानास्रवत्वात् ।  
    
[३३६।०३]  
असन्तुष्टिमहेच्छते च कामावचर्यावेव ।  
    
[३३६।०४]  
कः पुनरनयोरल्पेच्छतासन्तुष्टच्योः स्वभाव इत्याह ।  
    
[३३६।०५]  
अलोभः   
    
[३३६।०६]  
अलोभस्वभावे ह्येते ।  
    
[३३६।०७]  
आर्यवंशाश्च   
    
[३३६।०८]  
अलोभ इति वर्तते ।  
आर्याणामेभ्यः प्रसवादार्यवंशाश्चत्वारः ।  
    
[३३६।०८-३३६।०९]  
ते ऽप्यलोभस्वभावाः ।  
    
[३३६।१०]  
तेषां तुष्टच्यात्मकास्त्रयः ॥ वक्क्_६।७ ॥  
    
[३३६।११]  
ज्सन्तुष्टिस्वभावाः ।  
चीवरपिण्डपातशयनासनसन्तुष्टयः ।  
    
[३३६।११-३३६।१२]  
प्रहाणभावनारामता चतुर्थ आर्यवंशः कथमलोभस्वभावः ।  
    
[३३६।१२]  
भवकामरागवैमुख्यात् ।  
    
[३३६।१३]  
अथ चतुर्भिरार्यवंशैः किं दर्शितं भगवता ।  
    
[३३६।१४]  
कर्मान्तेन त्रिभिर्वृत्तिः   
    
[३३६।१५-३३६।१६]  
धर्मस्वामिना हि भगवता परित्यक्तस्ववृत्तिकर्मान्तेभ्यः शिष्येभ्यो मोक्षार्थमभ्युपगतेभ्यो द्वयं प्रज्ञप्तं वृत्तिश्च कर्म च ।  
    
[३३६।१६]  
त्रिभिरार्यवंशैर्वृत्तिश्चतुर्येन कर्म ।  
    
[३३६।१७]  
अनया वृत्त्येदं कर्म कुर्वाणा भवन्ती न चिरान्मोक्षं प्राप्स्यन्तीति ।  
    
[३३६।१७-३३६।१८]  
कस्मात्पुनरियमीदृशी वृत्तिरिदं च कर्म प्रज्ञप्तम् ।  
    
[३३६।१९]  
तृष्णोत्पादविपक्षतः ।  
    
[३३६।२०]  
चत्वारस्तृष्णोत्पादाः सूत्र उक्ताः ।  
    
[३३६।२०-३३६।२१]  
"चीवरहेतोर्भिक्षोस्तृष्णोत्पद्यमाना उत्पद्यते प्रतितिष्ठन्ति प्रतितिष्ठति अभिनिविशमाना ऽभिनिविशते ।  
    
[३३६।२१-३३६।२२]  
पिण्डपातहेतोः शय्यासनहेतोरिति ।  
    
[३३६।२२]  
भवविभवहेतोर्भिक्षोस्तृष्णोत्पद्यमाना उत्पद्यत" इति विस्तरः ।  
    
[३३७।०१]  
एषां प्रतिपक्षेण चत्वार आर्यवंशा देशिताः ।  
    
[३३७।०२]  
ममाह कारवस्त्विच्छातत्कालात्यन्तशान्तये ॥ वक्क्_६।८ ॥  
    
[३३७।०३]  
स एवार्थः पुनः परिशेषेणोच्यते ।  
    
[३३७।०३-३३७।०४]  
ममकारवस्तु चीवरादयो ऽहं कारवस्त्वात्मभावः ।  
    
[३३७।०४]  
तत्रेच्छा तृष्णा ।  
    
[३३७।०४-३३७।०५]  
तत्र ममकारवस्त्विच्छायास्तत्कालशान्तये त्रय आर्यवंशा भवन्ति ।  
    
[३३७।०५]  
उभयेच्छात्यन्तशान्तये चतुर्थ इति ।  
    
[३३७।०५-३३७।०६]  
उक्तामिदं यथा भूतस्य भावना सम्पद्यते ।  
    
[३३७।०७]  
तस्य त्वेवं पात्रोभूतस्य कथम् तस्यां भावनायामवतारो भवति ।  
    
[३३७।०८]  
तत्रावतारो ऽशुभया चानापानस्मृतेन च ।  
    
[३३७।०९]  
स्मृतिरेव स्मृतम् ।  
केषां पुनरशुभया केषामानापानस्मृत्या ।  
यथाक्रमम्   
    
[३३७।१०]  
अधिरागवितर्काणाम्   
    
[३३७।११]  
अधिको रागो वितर्कश्चैषां त इमे अधिरागवितर्काः ।  
    
[३३७।११-३३७।१२]  
यो हि प्रत्यासन्नमत्यर्थं रागचरितस्तस्याशुभया ।  
    
[३३७।१२]  
यो हि वितर्कचरितस्तस्यानापानस्मृत्येति ।  
    
[३३७।१२-३३७।१३]  
अविचित्रालम्बनत्वादेषां वितर्कोपच्छेदाय संवर्तत इत्येके ।  
    
[३३७।१३-३३७।१४]  
अशुभा तु यत्र संस्थानविशेषालम्बनत्वाद्वितर्कमावहतीति ।  
    
[३३७।१४]  
अवहिमुखत्वादित्यपरे ।  
    
[३३७।१४-३३७।१५]  
अशुभा हि चक्षुर्विज्ञानवद्बहिर्मुखी ।  
    
[३३७।१५]  
तद्विषयोपनिध्यानात् ।  
    
[३३७।१५-३३७।१६]  
तत्र पुनश्चतुर्विधो रागः वर्णरागः संस्थानरागः स्पर्शराग उपचाररागश्च ।  
    
[३३७।१६-३३७।१७]  
प्रथमस्य प्रतिपक्षेण विनोलकाद्यालम्बनामशुभां वर्जयन्ति ।  
    
[३३७।१७-३३७।१९]  
द्वितियस्य विखादितकविक्षिप्तालम्बनां तृतीयस्य विपटुम्ना पूयनिबद्धास्थ्यालम्बनां चतुर्थस्य निश्चेष्टमृत्कायालम्बनाम् ।  
    
[३३७।१९]  
अभदेन तु शस्यते   
    
[३३७।२०]  
शङ्कला सर्वरागिणाम् ॥ वक्क्_६।९ ॥  
    
[३३८।०१-३३८।०२]  
अस्थिसङ्कक्लायां हि सर्वमेतच्चतुर्विधं रागस्तु नास्तीति अधिमुक्तिप्रादेशिकमनस्कारत्वादशुभया न क्लेशप्रहाणम् विष्कम्भणं तु ।  
    
[३३८।०२-३३८।०३]  
स पुनर् अयम् अशुभां भावयन् योगाचारस् त्रिविध उच्यते ।  
    
[३३८।०३]  
आदिकार्मिकः कृतपरिजयो ऽतिक्रान्तमनस्कारश् च ।  
तत्र   
    
[३३८।०४]  
आसमुद्रास्थिविस्तारसङ्क्षेपाद् आदिकर्मिकः ।(६-१०अब्)  
    
[३३८।०५]  
अशुभां भावयितुकाम आदितो योगाचारः ।  
    
[३३८।०५-३३८।०६]  
स्वाङ्गावयवे चित्तं निबध्नाति पादाङ्गुष्ठे ललाटे यत्र चास्याभिरतिः ।  
    
[३३८।०६-३३८।०७]  
स तत्र मांसक्लेदपीता धिमोक्षक्रमेणास्थिविशोधयन् सकलामस्थिसङ्कलां पश्यति ।  
    
[३३८।०७-३३८।०९]  
तथैव च पुनर्द्वितीयामधिमुच्यते यावद्विहारारामक्षेत्रक्रमेण समुद्रपर्यन्ताम् पृथिवीमस्थिसङ्कलां पूर्णामधिमुच्यते ऽधिमोक्षाभिवर्धनार्थम् ।  
    
[३३८।०९-३३८।१०]  
पुनश्च सङ्क्षिपन्यावदेकामेव स्वमस्थिसङ्कलामधिमुच्यते चित्तसङ्क्षेपार्थम् ।  
    
[३३८।१०]  
इयता किल कालेनाशुभा ओपरिनिष्पन्ना भवति ।  
    
[३३८।१०-३३८।११]  
अयम् आदिकर्मिको योगाचारः ।  
    
[३३८।१२]  
पादास्थ्न आकपालार्थत्यागात् कृतजयः स्मृतः ॥ वक्क्_६।१० ॥  
    
[३३८।१३-३३८।१४]  
स पुनः चित्तसङ्क्षेपविशेषार्थ तस्यामस्थिशङ्कलायां पादास्थीनि हित्वा शेषं मनसि करोति ।  
    
[३३८।१४-३३८।१५]  
एवं क्रमेण यावत् कपालस्यार्धं हित्वा ऽर्धं मनसि करोति क्षयकृतपरिजयः ।  
    
[३३८।१६]  
अतिक्रान्तमनस्कारो ब्रूमध्ये चित्तधारणात् ।(६-११अब्)  
    
[३३८।१७]  
सो ऽर्धमपि कपालस्य मुक्त्वा ब्रूवोर्मध्ये चित्तं धारयति ।  
    
[३३८।१७-३३८।१८]  
अयं किलाशुभायामतिक्रान्तमनस्कारो योगाचारः ।  
    
[३३८।१८-३३८।१९]  
अस्त्यशुभा आलल्म्बनपरीत्ततया परीत्ता न वशितापरीत्ततया परीत्तेति चतुष्कोटिकम् ।  
    
[३३८।१९-३३८।२०]  
जिताजितमनस्कारयोरजितजितमनस्कारयोश्च स्वकायसमुद्रपर्यन्तालम्बनात् ।  
    
[३३८।२१]  
अथ किंस्वभावेयमशुभा कतिभूमिका किमालम्बना क्व चोत्पद्यते ।  
    
[३३८।२२]  
यथाक्रमम् ।  
    
[३३८।२३]  
अलोभो दशभूः कामदृश्यालम्बा नृजा ऽशुभा ॥ वक्क्_६।११ ॥  
    
[३३८।२४-३३८।२६]  
अलोभस्वभावा दशभूमिका ससामन्तकध्यानान्तरेषु चतुर्षु ध्यानेषुइ कामधातौ च कामावचर दृष्यालम्बना किं पोओउन्र्दृश्यवस्तुसंस्थाने ।  
    
[३३८।२५-३३८।२६]  
अथ एवार्थालम्वनेति सिद्धम् ।  
    
[३३८।२६]  
मनुष्येष्वेवोत्पद्यते ।  
नान्यस्यां गतौ ।  
कुत एव धातौ ।  
    
[३३९।०१]  
तत्रापि नोत्तरकुरौ ।  
नाम्नैव सिद्धमशुभाकारेति ।  
यदध्विका तदध्वालम्बना ।  
    
[३३९।०२]  
अनुत्पत्तिधर्मिणी तु व्यध्वालम्बना ।  
अधिमुक्तिमनस्कारत्वात्सास्रवा ।  
    
[३३९।०२-३३९।०३]  
वैराग्यलाभिकी च प्रायोगिकी च ।  
    
[३३९।०३]  
उचितानुचितत्वात् ।  
    
[३३९।०३-३३९।०४]  
उक्तमशुभायाः सप्रभेदं लक्षणम् ।  
    
[३३९।०५]  
आनापानस्मृतिः प्रज्ञा पञ्चभूर्वायुर्गीचरा ।  
    
[३३९।०६]  
कामाश्रया   
    
[३३९।०७]  
आननमान आश्वासो यो वायुः प्रविशति ।  
    
[३३९।०७-३३९।०८]  
अपाननमपानः प्रश्वासो यो वायुः निष्क्रामति ।  
    
[३३९।०८]  
तयोः स्मृतिरानापानस्मृतिः ।  
सैव प्रज्ञास्वभावा ।  
    
[३३९।०८-३३९।०९]  
स्मृतिवचनं तु स्मृत्युपस्थानवत्तद्वलाधानवृत्तित्वात् ।  
    
[३३९।०९-३३९।१०]  
पञ्चसु भूमिसु त्रिषु सामन्तकेषु ध्यानान्तरे कामधातौ चोपेक्षासम्प्रयोगित्वात् ।  
    
[३३९।१०-३३९।११]  
वितर्कानुगुणत्वात् किल ल्सुखदुःखयोस्तत्प्रतिपक्षस्य ताभ्यामसम्प्रयोगः ।  
    
[३३९।११-३३९।१२]  
सुखसौमनस्ययोश्चावधानपरिपन्थित्वात् तस्याश्चावधाने साध्यत्वादिति ।  
    
[३३९।१२-३३९।१३]  
ये तु मौलेष्वपि ध्यानेषु समापन्नस्योपेक्षामिच्छन्ति नेषामष्टभूमिका ।  
    
[३३९।१३]  
परेणाश्वासप्रश्वासानमभूमित्वात् ।  
    
[३३९।१३-३३९।१४]  
वाय्वालम्बना चैषा कामधात्वाश्रया ।  
    
[३३९।१४]  
देवमनुष्येषु प्रायोगिकी वैराग्यलाभिको च ।  
    
[३३९।१४-३३९।१५]  
तत्वमनस्कारश्चैषा ।  
    
[३३९।१५]  
इदं धर्माणामेव ।  
    
[३३९।१६]  
न बाह्यानाम्   
    
[३३९।१७]  
उपदेशाभावात् ।  
स्वयं च सूक्ष्मधर्मानभिसम्बोधात् ।  
सा चेयं   
    
[३३९।१८]  
षड्विधा गणनादिभिः ॥ वक्क्_६।१२ ॥  
    
[३३९।१९]  
षट्कारणयुक्ता चैषा परिपूर्णा भवति ।  
    
[३३९।१९-३३९।२०]  
गणनया ऽनुगमेन स्थापनया उपलक्षणया विवर्त्तेन परिशूद्धच्या च ।  
    
[३३९।२०-३३९।२२]  
तत्र च गणना नाम आश्वासप्रश्वासेषु चित्तं दत्त्वा ऽनभिसम्स्कारेण कायं चित्तं चाध्युपेक्ष्य स्मृतिमात्रेण गणयत्येकं द्वौ यावद्दश ।  
    
[३३९।२२]  
चित्ताभिसङ्क्षेप विक्षेपभयान्नाल्पवहुतरा ।  
    
[३३९।२२-३३९।२३]  
तस्यां तु त्रयो दोषाः ।  
    
[३३९।२३]  
ऊनगणना यदि द्वावेकं गृह्लाति ।  
    
[३३९।२३-३३९।२४]  
अधिकगणना यद्येकं द्वाविति ।  
    
[३३९।२४]  
सङ्करो यद्याश्वासं प्रश्वासतो गृह्लाति विपर्ययाद्वा ।  
    
[३३९।२४-३४०।०१]  
अतो ऽन्यथा सम्यग्गणना ।  
    
[३४०।०१]  
अन्तरविक्षेपे पुनरादितो गणयितव्यं तावद्यावत्समाधि लभते ।  
    
[३४०।०२]  
अनुगमो नाम अनभिसंस्कारेणाश्वासप्रश्वासानां गतिमनुगच्छति ।  
    
[३४०।०२-३४०।०३]  
कियद्दूरमेते प्रविशन्ति वा निष्क्रामन्ति वा किमेते सर्वशरीरव्याओपिन एकदेशचारिण इति ।  
    
[३४०।०४]  
तान् प्रविशतः कण्ठहृदयनाभिकट्युरुजङ्घाप्रवेशक्रम्४ण यावत् पादावनुगच्छति ।  
    
[३४०।०५]  
निष्क्रामतो वितस्तिव्यामान्तरं यावद्वायुमण्डलं वैरम्भाश्च वायव इत्यपरे ।  
    
[३४०।०६]  
तदेतत्तत्वमनसिकारत्वान्न युक्तम् ।  
    
[३४०।०६-३४०।०७]  
स्थापना नाम नासिकाग्रे यावत् पादन्ङ्गुष्ठे स्थितां पश्यति ।  
    
[३४०।०७]  
मणिसूत्रवत् ।  
    
[३४०।०७-३४०।०८]  
किमनुग्राहका एते उपधातकाः शीता उष्णा इति ।  
    
[३४०।०८]  
उपलक्षणा नाम नैते केवला वायव एव ।  
    
[३४०।०८-३४०।१०]  
चत्वार्येतानि महाभूतानि महाभूताभिनिर्वृत्तमुपादायरूपं तदाश्रिताश्चित्तचैत्ता इति पञ्चस्कन्धानुपलक्षयति ।  
    
[३४०।१०-३४०।११]  
विवर्तो नाम वाय्वालम्बनां वृद्धिं विवर्त्त्योत्तरेषु कुशलमूलेषु सन्नियोजनं यावदग्रधर्मेषु ।  
    
[३४०।११]  
परिशुद्धिर्दर्शनमार्गादिष्ववतारः ।  
    
[३४०।१२]  
स्मृत्युपस्थानादिवज्रोपमसमाध्यन्ता विवर्त इत्यपरे ।  
क्षयज्ञानादिशुद्धिरिति ।  
    
[३४०।१३-३४०।१४]  
"गणनानुगमः स्थानं लक्षणार्थविवर्त्त्ना   
परिशुद्धिश्च षोढेयमानापानस्मृतिर्मता" इति सङ्ग्रहश्लोकाः ।  
    
[३४०।१५]  
तत्र पुनर्वेदितव्यौ   
    
[३४०।१६]  
आनापातौ यतः कायः ।  
    
[३४०।१७]  
यद्भूमिको हि कायः तद्भूमिकावेतै ।  
कायैकदेशत्वात् ।  
    
[३४०।१७-३४०।१८]  
कायचित्तविशेषसन्निश्रिता आश्वासप्रश्वासा वर्तन्ते ।  
    
[३४०।१८-३४०।१९]  
आरुप्यकललादिगतानामभावात् अचित्तचतुर्थध्यानसमापन्नानां च ।  
    
[३४०।१९-३४०।२०]  
यदि हि कायः शुषिरो भवति आश्वासप्रश्वासभूमिकं च चित्तं सम्मुखीभूतमेवं ते वर्त्तन्ते ।  
    
[३४०।२०-३४०।२१]  
जायमानस्य चतुर्थध्यानाद्व्युत्तिष्ठमानस्य च प्रविशन्ति भियमाणस्य चतुर्थं च ध्यानं समापद्यमानस्य निष्क्रामन्ति ।  
    
[३४०।२१-३४०।२२]  
एतौ चानापानौ ।  
    
[३४०।२३]  
सत्त्वाख्यौ   
    
[३४०।२४]  
नासत्त्वसङ्ख्यातौ ।  
    
[३४०।२५]  
अनुपात्तकौ ।  
    
[३४१।०१]  
इन्द्रियविनिर्भागित्वात् ।  
    
[३४१।०२]  
नैःष्यन्दिकौ   
    
[३४१।०३]  
नौपचयिकविपाकजौ ।  
कायोपचयनानुपचयात् छ्हिन्नानां पुनः प्रतिसन्धानाच्च ।  
    
[३४१।०४]  
    
नह्येतद्विपाकरूपस्यास्ति ।  
    
[३४१।०५]  
नाधरेण लक्षयेते मनसा च तौ ॥ वक्क्_६।१३ ॥  
    
[३४१।०६]  
स्वभूम्युपरिभूमिकेन च तयोश्चित्तेनोपलक्षणम् ।  
नावरेणेर्यापथिक नैर्माणिकेन ।  
    
[३४१।०७]  
उक्ते द्वे अवतारमुखे ।  
ताभ्यां तु समाधिलब्धा   
    
[३४१।०८]  
निष्पन्नशमथः कुर्यात् स्मृत्युपस्थानभावनाम् ।  
    
[३४१।०९]  
विपश्यनायाः सम्पादनार्थम् ।  
कथं च पुनः कुर्यात् ।  
    
[३४१।१०]  
कायविच्चित्तधर्माणां द्विलक्षणपरीक्षणात् ॥ वक्क्_६।१४ ॥  
    
[३४१।११]  
कायं स्वसामान्यलक्षणाभ्यां परीक्षते ।  
वेदनां चित्तं धर्माश्च ।  
    
[३४१।११-३४१।१२]  
स्वभाव एवैषां स्वलक्षणम् ।  
    
[३४१।१२-३४१।१३]  
सामान्यलक्षणं तु अनित्यता संस्कृतानां दुःखता सास्रवाणां शुन्यता ऽनात्मते सर्वधर्माणाम् ।  
    
[३४१।१३]  
कायस्य पुनः कः स्वभावः । भूतभौतिकत्वम् ।  
    
[३४१।१४]  
धर्मास्त्रिभ्यो ऽन्ये ।  
    
[३४१।१४-३४१।१५]  
सामाहितस्य किल कायं परमाणुशः क्षणिकतश्च पश्यतः कायस्मृत्युपस्थाणं निष्पन्नं भवति ।  
    
[३४१।१६]  
अथ स्मृत्युपस्थानानां कः स्वभावः ।  
    
[३४१।१६-३४१।१७]  
विविधस्मृत्युपस्थानं स्वभावसंस्र्गालम्बनस्मृत्युपस्थानम् ।  
    
[३४१।१७]  
तत्र स्वभावस्मृत्युपस्थानम् ।  
    
[३४१।१८]  
प्रज्ञा   
    
[३४१।१९]  
कीदृशी प्रज्ञा ।  
    
[३४१।२०]  
श्रुतादिमयी   
    
[३४२।०१]  
श्रुतमयी चिन्तामयी भावनामयी च ।  
    
[३४२।०१-३४२।०२]  
त्रिविधानि स्मृत्युपस्थानानि श्रुतचिन्ताभावनामयानि ।  
    
[३४२।०३]  
अन्ये संसर्गालम्बनाः   
    
[३४२।०४]  
अन्ये तत्सहभुवो धर्माः संसर्गस्मृत्युपस्थानम् ।  
    
[३४२।०४-३४२।०५]  
तदालम्बना आलम्बनस्मृत्युपस्थानम् ।  
    
[३४२।०५]  
स्वभावस्मृत्युपस्थानं प्रज्ञेति ।  
कुत एव तत् ।  
    
[३४२।०५-३४२।०६]  
"कामे कायानुपश्यना स्मृत्युपस्थान"मिति वचनात् ।  
    
[३४२।०६]  
का पुनरनुपश्यना ।  
प्रज्ञा ।  
    
[३४२।०६-३४२।०७]  
तया हि तद्वाननुपश्यः क्रियते ।  
    
[३४२।०७-३४२।०८]  
यतश्चोक्त "मध्यात्मं काये कायानुपश्यी विहरती"ति ।  
    
[३४२।०८]  
अनुपश्यमस्यास्ति दर्शनमित्यनुपश्यी ।  
काये ऽनुपश्यी कायानुपश्यी ।  
    
[३४२।०९]  
कस्मात् प्रज्ञा स्मृत्युपस्थानमित्युक्ता भगवता ।  
स्मृत्युद्रेकत्वादिति वैभाषिकाः ।  
    
[३४२।१०]  
स्मृतिवलाधानवृत्तित्वादिति यो ऽर्थः ।  
दारूपाटन कीलसन्धारणवत् ।  
    
[३४२।१०-३४२।११]  
एवं तु युज्यते ।  
    
[३४२।११]  
स्मृतिरनयोपतिष्ठत इति स्मृत्युपस्थानं प्रज्ञा यथादृष्टस्याभिलपनात् ।  
    
[३४२।१२-३४२।१३]  
तद्यथा ह्युक्तमायुष्मता अनिरुद्धेन "तस्य काये कायानुपशियनो विहरतः कायालल्म्बनानुस्मृतिस्तिष्ठति सन्तिष्ठत" इति विस्तरः ।  
    
[३४२।१३-३४२।१४]  
भगावता ऽपि चोक्तं "तस्य काये कायानुपशियनो विहरत उपस्थिता स्मृतिर्भवत्यसम्मूढे"ति ।  
    
[३४२।१४-३४२।१५]  
यत्र तूक्तं "कथं भिक्षवश्चतुर्णां स्मृत्युपस्थानानां समुदयश्च भवत्यस्तङ्गमश्च ।  
    
[३४२।१५-३४२।१७]  
आहरसमुदयात्कायस्य समुदयो भवत्याहारनिरोधात्कायस्यास्तङ्गम"इत्यत्रालम्बनमेव स्मृत्युपस्थानमुक्तम् ।  
    
[३४२।१७]  
स्मृतिरत्रोपतिष्ठत इति कृत्वा ।  
    
[३४२।१७-३४२।१८]  
यथालम्बनं चैषां नाम स्वपरोभयसन्तत्यालम्बनत्वात् प्रत्येकमेषां त्रैविध्यम् ।  
    
[३४२।१९]  
क्रमः ।  
    
[३४२।२०]  
यथोत्पत्ति   
    
[३४२।२१]  
कस्मात्पुनरेवमुत्पत्तिः ।  
औदारिकस्य पूर्वं दर्शनात् ।  
    
[३४२।२२-३४२।२३]  
यतो वा कामरागस्य कायो ऽधष्ठानं स च वेदना ऽभिलाषात्स च चित्तस्यादान्तत्वात् तत्क्लेशाप्रहाणादिति वैभाषिकाः ।  
    
[३४२।२४]  
चतुष्कं तु विपर्यासविपक्षतः ॥ वक्क्_६।१५ ॥  
    
[३४३।०१-३४३।०३]  
शुचिसुखनित्यात्मविपर्यासनां चतुर्णां प्रतिपक्षेण चत्वारि स्मृत्युपस्था नान्युक्तानि यथाक्रमं नाधिकन्यूनानि एवं च त्रीण्यसम्भिन्नालम्बनानि चतुर्थमुभयथा ।  
    
[३४३।०३]  
यदिधर्मानेव पश्यत्यसम्भिन्नालम्बनम् ।  
    
[३४३।०३-३४३।०४]  
अथ कायादीनां द्वे त्रीणि चत्वारि वा समस्तानि पश्यति सम्भिन्नालम्बनम् ।  
    
[३४३।०४-३४३।०५]  
एवं कायाद्यालम्बनानि स्मृत्युपस्थानान्यभ्यस्य   
    
[३४३।०६-३४३।०७]  
स धर्मस्मृत्युपस्थाने समस्तालम्बने स्थितः ।  
आनत्यदुःखतः शून्यानात्मतस्तान्विपश्यति ॥ वक्क्_६।१६ ॥  
    
[३४३।०८-३४३।०९]  
सम्भिन्नलम्बने धर्मस्मृत्युपस्थाने स्थितस्तान् कायादीन् सर्वानभिसमस्य चतुर्भिराकारैः पश्यति ।  
    
[३४३।०९]  
अनित्यतो दुःखतः शून्यतो ऽनात्मतश्च ।  
    
[३४३।१०]  
तत् ऊष्मगतोत्पत्तिः   
    
[३४३।११-३४३।१२]  
तस्माद्धर्मस्मृत्युपस्थानादेवमभ्यस्तात् क्रमेणेष्मगतं नाम कुशामूलमुत्पद्यते ।  
    
[३४३।१२]  
ऊष्मगतमिवोष्मगतम् ।  
क्लेशेन्धनदहनस्यार्यमार्गाग्नेः पूर्वरूपत्वात् ।  
    
[३४३।१३]  
तच्चतुःसत्यगोचरम् ।  
    
[३४३।१४]  
तदूष्मगतं प्राकर्षिकत्वाच्चतुःसत्यालम्बनम् ।  
    
[३४३।१५]  
षोडशाकारम्   
    
[३४३।१६-३४३।१७]  
दुःखं चतुर्भिराकारैः पश्यत्यनित्यतो दुःखत्ः शून्यतो ऽनात्मतश्च ।  
    
[३४३।१७]  
समुदयं चतुर्भिर्हेतुतः समुदयतः प्रभवतः प्रत्ययतश्च ।  
    
[३४३।१७-३४३।१८]  
निरोधं चतुर्भिः निरोधतः शान्ततः प्रणीततो निःसरणतश्च ।  
    
[३४३।१८-३४३।१९]  
मार्गं चतुर्भिर्मार्गतो न्यायतः प्रतिपत्तितो नैर्याणिकतश्च ।  
    
[३४३।१९]  
एषां तु विशेषणम् पश्चाद्वक्षयामः ।  
    
[३४३।२०]  
ऊष्मभ्यो मूर्धानः   
    
[३४३।२१]  
ते ऽपि तादृशाः ॥ वक्क्_६।१७ ॥  
    
[३४४।०१]  
यादृशा ऊष्माणश्चतुःसत्यालम्बनाः षोडशाकाराश्च ।  
    
[३४४।०१-३४४।०२]  
उत्कृष्टतरत्वात्तु नामान्तरं चल कुशलमूलमूर्धत्वात् मूर्धानः ।  
    
[३४४।०२]  
एभ्यो हि पातो ऽतिक्रमो वा ।  
    
[३४४।०३]  
उभयाकरणं धर्मेण  
    
[३४४।०४]  
एषां पुनरुभयेषमूष्मगतमूर्ध्नां धर्मस्मृत्युपस्थानेनाकरणम् ।  
    
[३४४।०४-३४४।०५]  
किमिदमाकरणम् ।  
    
[३४४।०५]  
सत्येष्वकाराणां प्रथमतोविन्यसनम् ।  
    
[३४४।०६]  
अन्यैरपि तु वर्धनम् ।  
    
[३४४।०७]  
चतुर्भिरपि स्मृत्युपस्थानैरेषां वर्धनम् ।  
    
[३४४।०७-३४४।०८]  
विवर्धयतः पूर्वप्रतिलब्धानामंसम्मुखीभाबो ऽवहुमानत्वात् ।  
    
[३४४।०८]  
मृदुमध्याधिमात्रक्रमाभिवृद्धेभ्यः पुनरुत्पद्यते   
    
[३४४।०९]  
तेभ्यः क्षान्तिः   
    
[३४४।१०]  
अधिमात्रस्य क्षमणादपरिहाणितः ।  
सा ऽपि त्रिप्रकारा मृद्वी मध्या ऽधिमात्रा च ।  
    
[३४४।११]  
द्विधा तद्वत्   
    
[३४४।१२]  
यथा मूर्धान उक्ताः एवं मृदुमध्ये क्षान्ती तथैवाकरणात् ।  
    
[३४४।१२-३४४।१३]  
विवर्धने त्वयं विशेषः ।  
    
[३४४।१३]  
सर्वस्याः   
    
[३४४।१४]  
क्षान्त्या धर्मेण वर्धनम् ॥ वक्क्_६।१८ ॥  
    
[३४४।१५]  
स्मृत्युपस्थानेनैव नान्येन ।  
    
[३४४।१६]  
कामाप्तदुःखविषया त्वधिमात्रा   
    
[३४४।१७]  
क्षान्तिरिति वर्त्तते ।  
अप्रधर्मसंश्लेषादसौ कामावचरदुःखालम्बनैव ।  
    
[३४४।१८]  
अत एवोष्मगतादीनां त्रैधातुकदुःखद्यालम्बनत्वसिद्धिर्नियमावचनात् ।  
    
[३४४।१८-३४४।२०]  
यदा किल रूपारुप्यप्रतिपक्षाद्येकैकसत्यालम्बनापह्लासेन यावत् कावावचरमेव दुखं द्वाभ्यां क्षणाभ्यां मनसि करोत्येषा सर्वैव मध्या क्षान्तिर्यदैकमेव क्षणं तदधिमात्रेति ।  
    
[३४५।०१]  
क्षणं च सा ।  
    
[३४५।०२]  
क्षणिका चासौ न प्राकर्षिकी ।  
    
[३४५।०३]  
तथाग्रधर्माः   
    
[३४५।०४]  
यथैवाधिमात्रा क्षान्तिः ।  
    
[३४५।०४-३४५।०५]  
ते ऽपि हि कामावचरदुःखालम्बनाः क्षणिकाश्च लौकिकाश्चैते ऽग्राश्च धर्माः ।  
    
[३४५।०५]  
सर्वलौकिकश्रेष्ठत्वादिति लौकिकाग्रधर्माः ।  
    
[३४५।०५-३४५।०६]  
विना सभागहेतुना मार्गस्य तत्पुरुषकारेणाकर्षणात् ।  
    
[३४५।०६-३४५।०७]  
त एत ऊष्मगतादयः स्मृत्युपस्थानस्वभावत्वात् प्रज्ञात्मका उच्यन्ते ।  
    
[३४५।०८]  
सर्वे तु पञ्चस्कन्धाः   
    
[३४५।०९]  
सपरिवारग्रहणात् ।  
    
[३४५।१०]  
विनाप्तिभिः ॥ वक्क्_६।१९ ॥  
    
[३४५।११]  
प्राप्तयो नोष्मगतादिभिः सङ्गृह्यन्ते ।  
    
[३४५।११-३४५।१२]  
मा भूदार्यस्य तत्सम्मुखीभावादूष्मगतादीनां सम्मुखीभाव इति ।  
    
[३४५।१२-३४५।१३]  
तत्र त्रिसत्यालम्बनोष्मगताकरणे धर्मस्मृत्युपस्थानं प्रत्युत्पन्नमनागतानि चत्वारि भाव्यन्ते ।  
    
[३४५।१४]  
निरोधसत्यालम्बने तदेवोभयथा ।  
सर्वत्राकाराः सभागाः ।  
    
[३४५।१४-३४५।१५]  
विवर्धने चतुर्णामन्यतमदनागतानि चत्वारि ।  
    
[३४५।१५-३४५।१६]  
तत्रैव निरोधालम्बने ऽन्त्यमनागतानिचत्वारि आकाराः सर्वे ।  
    
[३४५।१६]  
लब्धत्वाद्गोत्राणाम् ।  
    
[३४५।१६-३४५।१७]  
मूर्धाकरणे चतुःसत्यालम्बने ऽपि निरोधालम्बनवर्धने चान्त्यमनागतानि चत्वारि आकाराः सर्वे ।  
    
[३४५।१७-३४५।१८]  
त्रिसत्यालम्बनवर्धने चतुर्णामन्यतमदनागतानिचत्वारि आकाराः सर्वे ।  
    
[३४५।१८]  
क्षान्तीनां सर्वत्र चान्त्यम् ।  
    
[३४५।१९]  
अनागतानि चत्वारि आकाराः सर्वे ।  
    
[३४५।१९-३४५।२०]  
अग्रधर्मेष्वन्त्यमनागतानि चत्वारि आकाराश्चत्वार एव ।  
    
[३४५।२०]  
अन्याभावाद्दर्शनमार्गसादृश्याच्च ।  
    
[३४५।२१]  
इति निर्वेधभागीयं चतुर्धा   
    
[३४६।०१-३४६।०२]  
इत्येतानि चत्वारि निर्वेधभागीयानि कुशलमूलानि यदुतोष्मगतं मूर्धानः क्षान्तयो ऽग्रधर्माश्च ।  
    
[३४६।०२-३४६।०३]  
एषां द्वे मृदूनी चलत्वात् परिहाणितः क्षान्तयो मध्यमग्रधर्मा अधिमात्रम् ।  
    
[३४६।०३]  
निर्वेधभागीयानीति को ऽर्थः ।  
विध विभागे ।  
    
[३४६।०३-३४६।०५]  
निश्चितो वेधा निर्वेधः आर्यमार्गस्तेन विचिकित्सा प्रहाणात् सत्यानां च विभजनादिदं दुःखमयं यावत् मार्ग इति ।  
    
[३४६।०५]  
तस्य भागो दर्शनमार्गैकदेशः ।  
    
[३४६।०५-३४६।०६]  
तस्यावाहकत्वेन हितत्वान्निर्वेधभागीयानि ।  
    
[३४६।०६]  
तच्चैतच्चतुर्विधमपोइ निर्वेधभागीयम्   
    
[३४६।०७]  
भावनामयम् ।  
    
[३४६।०८]  
न श्रुतचिन्तामयम् ।  
    
[३४६।०९]  
अनागम्यान्तरध्यानभूमिकम्   
    
[३४६।१०]  
अनागम्यं ध्यानान्तरं चत्वारि च ध्यानान्यस्य भूमिस्तत्सङ्गृहीतत्वात् ।  
    
[३४६।११]  
नोर्ध्व दर्शनमार्गपरिवारत्वात् ।  
तदभावः कामधात्वालम्बनत्वात् ।  
    
[३४६।११-३४६।१२]  
तस्य च पूर्वपरिज्ञेयप्रहेयत्वात् ।  
    
[३४६।१२]  
तेषां रूपधातौ पञ्चस्कन्धको विपाकः ।  
    
[३४६।१२-३४६।१३]  
पूरिपूरकाण्येवनाक्षेपकाणि ।  
    
[३४६।१३]  
भवद्वेषित्वात् ।  
    
[३४६।१४]  
द्वे त्वधो ऽपि वा ॥ वक्क्_६।२० ॥  
    
[३४६।१५]  
वाशब्दो मतविकल्पार्थः ।  
    
[३४६।१५-३४६।१६]  
भदन्तघोषकस्य तु द्वे प्रथमे निर्वेधभागीये सप्तभूमिके कामावचरे अपि तः ।  
    
[३४६।१७]  
सर्वाण्यपि त्वेतानि चत्वारि   
    
[३४६।१८]  
कामाश्रयाणि   
    
[३४६।१९]  
त्रीणि मनुष्येष्वेवोत्पद्यन्ते ।  
त्रिषु द्वीपेषु ।  
उत्पादितपूर्वाणां तु देवेषु सम्मुखीभावः ।  
    
[३४६।२०]  
चतुर्थं देवेष्वपि ।  
त्रीणि स्त्रीपुरुषा उभयाश्रयाणि लभन्ते ।  
    
[३४६।२१]  
अग्रधर्मान् द्वच्याश्रयान् लभते ऽङ्गना ।  
    
[३४७।०१]  
अग्रधर्मास्तु स्त्र्येव द्वच्याश्रयान् लभते ।  
पुरुषः पुरुषाश्रयानेव ।  
    
[३४७।०१-३४७।०२]  
स्त्रीत्व स्याप्रतिसङ्ख्यानिरोधलाभात् ।  
    
[३४७।०२]  
कथं निर्वेधभागीयानां त्यागः ।  
    
[३४७।०३]  
भूमित्यागात्त्यजत्यार्यस्तानि   
    
[३४७।०४-३४७।०५]  
यद्भूमिकान्यनेन प्रतिलब्धानिभवन्ति तां भूमि त्यजन्नार्यस्तान्यपि त्यजति नान्यथा भूमित्यागः पुनर्भूमिसञ्चारात् ।  
[३४७।०६]  
अनार्यस्तु मृत्युना ॥ वक्क्_६।२१ ॥  
    
[३४७।०७]  
पृथग्जनस्तु निकायसभागत्यागेनैव त्यजतिसत्यसति वा भूमिसञ्चारे ।  
    
[३४७।०८]  
आद्ये द्वेपरिहाण्या च   
    
[३४७।०९]  
त्यजति मृत्युना च पृथग्जन एव ।  
आर्यस्य तु नास्ति ताभ्यां परिहाणिः ।  
    
[३४७।०९-३४७।१०]  
क्षान्त्यग्रधर्माभ्यां तु पृथग्जनस्यापि नास्ति परिहाणिः ।  
    
[३४७।११]  
मौलेस्तत्रैव सत्यदृक् ।  
    
[३४७।१२-३४७।१३]  
यो मौलध्यानभूमिकानि निर्वेधभागीयान्युत्पादयति सतत्रैव जन्माति सत्यान्यवश्यं पश्यति ।  
    
[३४७।१३]  
तीव्रसंवेगत्वात् ।  
    
[३४७।१४]  
अपूर्वाप्तिर्विहीनेषु   
    
[३४७।१५]  
यदा विहिनेषु पुनर्लाभोभवत्यपूर्वाण्येव तदा लभ्यन्ते न पूर्वं त्यक्तानि ।  
    
[३४७।१६]  
प्रतिमोक्षसंवरवदनुचितयत्नसाध्यत्वात् ।  
    
[३४७।१६-३४७।१७]  
सति प्रतिसीमादैशिके परेणोत्पादयत्यसति मूलादेव ।  
    
[३४७।१८]  
एते पुनर्विहीनिपरिहाणी किंस्वभावे ।  
    
[३४७।१९]  
हानी द्वे असमन्वितिः ॥ वक्क्_६।२२ ॥  
    
[३४७।२०]  
उभे अप्येते असमन्वागमस्वभावे ।  
    
[३४७।२२]  
परिहाणिस्तु दोषकृता नावश्यं विहानिः ।  
    
[३४७।२३]  
गुणविशेषकृता च सा ।  
परिहीणो ऽप्यूष्मगतलाभी नियतं परिनिर्वाणधर्मा भवति ।  
    
[३४७।२४]  
मोक्षभागीयात्को विशेषः ।  
सत्यदर्शनासन्नतरत्वमसत्यन्तराये ।  
    
[३४८।०१]  
मूर्धलाभी न मूलच्छित्   
    
[३४८।०२-३४८।०३]  
परिहीणो ऽपि मूर्धलाभी कुशलमूलानि न समुच्छिनत्ति ।  
    
[३४८।०३]  
अपायांस्तु पापादानन्तर्याण्यपि कुर्यात् ।  
    
[३४८।०४]  
क्षान्तिलाभ्यनपायगः ।  
    
[३४८।०५-३४८।०६]  
विहीनायामपि क्षान्तौ न पुनरपायान्याति तद्भूमिककर्मक्लेशदूरीकरणात् ।  
    
[३४८।०६-३४८।०७]  
क्षान्तिलाभादेव हि गतियोन्युपपत्त्याश्रयाष्टमादिभवक्लेशानां केषाञ्चिदनुत्पत्तिधर्मता प्रतिलभते ।  
    
[३४८।०७-३४८।०९]  
अपायगतीनामण्डजसंस्वेदजयोन्योरसञ्ज्ञिसत्त्वोत्तरकुरुमहाब्रह्मोपपत्तिनां शण्ढपण्डकोभयव्यञ्जनाश्रयाणामष्टमादिभवानां दर्शनहेयक्लेशानां च ।  
    
[३४८।०९]  
तां तु यथायोगं मृद्वधिमात्रायां च ।  
मृद्वच्यामपायगतीनाम् ।  
    
[३४८।१०]  
अधिमात्रायामितरेषाम् ।  
निर्वेधभागीयानि त्रिगोत्राणि श्रावकादिगोत्रभेदात् ।  
तत्र   
    
[३४८।११]  
शिष्यगोत्रा न्निवर्त्य द्वे बुद्धः स्यात्   
    
[३४८।१२]  
ऊष्मगतं मूर्धानं च श्रावकगोत्रादुत्पन्नं व्यावर्त्य पुनर्बुद्धः स्यादित्यस्ति सम्भवः ।  
    
[३४८।१३]  
क्षान्तौ तु लब्धायां नास्त्येव सम्भवः ।  
किं कारणम् ।  
    
[३४८।१३-३४८।१४]  
अपायानां किल व्यावृत्तत्वात् ।  
    
[३४८।१४]  
बोधिसत्त्वाश्च परहित्क्रियापारतन्त्र्यादपायानप्यवगाहन्त इति ।  
    
[३४८।१४-३४८।१५]  
तस्यैव तु गोत्रस्याविवर्त्यत्वादसम्भवः ।  
    
[३४८।१६]  
त्रीण्यपीतरः ॥ वक्क्_६।२३ ॥  
    
[३४८।१७]  
विवर्त्य स्यादिति वर्तते ।  
    
[३४८।१७-३४८।१८]  
त्रीण्यपि निर्वेधभागीयानि श्रावकगोत्राद्वच्यावर्त्य बुद्धादिभवः स्यात् प्रत्येकबुद्ध इत्यर्थः ।  
    
[३४८।१८-३४८।१९]  
प्रत्येकबुद्धगोत्राणि तु व्यावर्तयितुमशक्यानि ।  
    
[३४८।२०]  
आबोधेः सर्वमेकत्र ध्यानान्त्ये शास्तृखड्गयोः ।  
    
[३४८।२१]  
शास्ता बुधः खड्गविषाणकल्पः प्रत्येकबुद्धः ।  
    
[३४८।२१-३४८।२२]  
तयोरेकत्रैवासने चतुर्थमेव ध्यानं निश्रित्यनिञ्ज्यपटुसमाधित्वान्निर्वेधभागीयान्यारभ्य यावद्बोधिरुत्पद्यते ।  
    
[३४९।०१]  
क्षयानुत्पादज्ञाने हि बोधिरिति पश्चादुपपादयिष्यामः ।  
    
[३४९।०१-३४९।०२]  
अशुभामारभ्य यावद्वोधिरित्यपरे ।  
    
[३४९।०२]  
येषां तु खड्गादन्यो ऽपि प्रत्येकबुद्धो ऽस्तितद्गोत्राणां व्यावर्तनाप्रतिषेषः ।  
    
[३४९।०३]  
किं पुनः प्रथम एव जन्मनि कृतप्रयोगो निर्वेधभागीयान्युत्पादयेत् ।  
    
[३४९।०३-३४९।०४]  
नैतदस्ति अवश्यं हि   
    
[३४९।०५]  
प्राक्तेभ्यो मोक्षभागीयं   
    
[३४९।०६]  
उत्पादयितव्यम् ।  
सर्वस्वल्पं हि   
    
[३४९।०७]  
क्षिप्रं मोक्षस्त्रिभिर्भवैः ॥ वक्क्_६।२४ ॥  
    
[३४९।०८]  
एकस्मिन् जन्मनि मोक्षभागीयं कुशलमूलमुत्पादयेत् ।  
द्वितीये निर्वेधभागीयानि ।  
    
[३४९।०९]  
तृतीये आर्यमार्गम् ।  
बीजविरोपण सस्याभिवृद्धिफलोत्पत्तिक्रमवत् ।  
    
[३४९।०९-३४९।१०]  
क्रमेण हि सन्तानस्यास्यां धर्मतायामवतारपरिपाकविमुक्तयो भवन्तीति ।  
    
[३४९।१०-३४९।११]  
तच्च पुनर्मोक्षभागीयं वर्णयन्ति ।  
    
[३४९।१२]  
श्रुतचिन्तामयं   
    
[३४९।१३]  
न भावनामयम् ।  
कति कर्माणि ।  
    
[३४९।१४]  
त्रीणि कर्माणि   
    
[३४९।१५]  
प्राधान्येन तु मनस्कर्म्म ।  
    
[३४९।१५-३४९।१६]  
तत्प्रणिधनपरिग्रहात्तु कायवाक्कर्मापि मोक्षभागोयं भवति ।  
    
[३४९।१६-३४९।१७]  
कश्चिदेकभिक्षामपि दत्त्वैक शिक्षामपि चादाय मोक्षाभिलाषवलाधानान्मोक्षभागीयान्याक्षिपति ।  
    
[३४९।१७]  
तत्त्वेतत् ।  
    
[३४९।१८]  
आक्षिप्यते नृषु ।  
    
[३४९।१९]  
मनुष्येष्वेव त्रिषु द्वीपेषु ।  
नान्यत्र ।  
प्रज्ञानिर्वेदयोरभावाद्यथायोगम् ।  
    
[३४९।१९-३४९।२०]  
उक्तं प्रसङ्गेन मोक्षभागीयम् ।  
    
[३४९।२१]  
अभिसमयक्रमस्तु वक्तुमारब्धः ।  
तत्र च यावदग्रधर्मा उक्ताः ।  
    
[३४९।२१-३४९।२२]  
शेषं वक्तव्यम् ।  
    
[३४९।२२]  
अत इदमुच्यते ।  
    
[३५०।०१]  
लौकिकेभ्यो ऽग्रधर्मेभ्यो धर्मक्षान्तिरनास्रवा ॥ वक्क्_६।२५ ॥  
    
[३५०।०२]  
लौकिकाग्रधर्मानन्तरमनास्रव धर्मज्ञानक्षान्तिरुत्पद्यते ।  
कस्मिन्नालम्बने ।  
    
[३५०।०३]  
कामदुःखे ।  
    
[३५०।०४]  
कामावचरदुःखमस्या आलम्बनम् ।  
सेयं दुःखे धर्मज्ञानक्षान्तिरित्युच्यते ।  
    
[३५०।०४-३५०।०५]  
अनास्रवज्ञानार्थं निःष्यन्देन विशेषणम् ।  
    
[३५०।०५]  
कर्मज्ञानार्थं क्षान्तिः ।  
पुष्पफलवृक्षवत् ।  
    
[३५०।०५-३५०।०६]  
सैव च नियामावक्रान्तिरित्युच्यते ।  
    
[३५०।०६]  
सम्यक्त्वनियामावक्रमणात् ।  
    
[३५०।०६-३५०।०७]  
सम्यक्त्वं निर्वाणमुक्तं सूत्रे ।  
    
[३५०।०७]  
तत्र नियमो नियाम एकान्तीभावः ।  
तस्याभिगमनमवक्रमणम् ।  
    
[३५०।०८]  
तस्यां चोत्पन्नायामार्यपुद्गल उच्यते ।  
अनागतया पृथग्जनत्वं व्यावर्त्यते ।  
    
[३५०।०८-३५०।०९]  
एतदेव तस्याः कारित्रमनागतायामभ्युपगम्यते नान्यत् ।  
    
[३५०।०९-३५०।१०]  
प्रदीपजातिवत् ।  
    
[३५०।१०]  
लौकिकाग्रधर्मैरित्यपरे ।  
न तद्धर्मत्वात्तद्विरोधित्वाददोषः ।  
    
[३५०।११]  
शत्रुस्कन्धारुढतद्घातनवत् ।  
उभयैरित्यपरे ।  
आनन्तर्यविमुक्तिमार्गसाध्र्म्यादिति ।  
    
[३५०।१२]  
ततो ऽत्रैव धर्मज्ञानं   
    
[३५०।१३]  
ततः पुनर्दुःखे धर्मज्ञानक्षान्तेरनन्तरमत्रैअ कामावचरे दुःखे धर्मज्ञानमुत्पद्यते ।  
    
[३५०।१४]  
तत् दुःखे धर्मज्ञानमित्युच्यते ।  
अनास्रवाधिकारः सर्वत्र वेदितव्यः ।  
    
[३५०।१४-३५०।१५]  
यथा च कामावचरे दुःखे धर्मज्ञानक्षान्तिर्धर्मज्ञानं चोत्पद्यते   
    
[३५०।१६]  
तथा पुनः ।  
    
[३५०।१७]  
शेषे दुःखे ऽन्वयक्षान्तिज्ञाने   
    
[३५०।१८]  
दुःखे धर्मज्ञानानन्तरं रूपारुप्यावचरे दुःखे समस्तालम्बनान्वयज्ञानक्षान्तिरुत्पद्यते ।  
    
[३५०।१९]  
सा दुःखे ऽन्वयज्ञानक्षान्तिरित्युच्यते ।  
ततो ऽन्वयज्ञानमुत्पद्यते ।  
    
[३५०।१९-३५०।२०]  
तत् दुःखे ऽन्वय ज्ञानमित्युच्यते ।  
    
[३५०।२०]  
प्रथमतोधर्मतत्त्वज्ञानाद्धर्मज्ञानम् ।  
    
[३५०।२०-३५०।२१]  
तदन्वयादूर्ध्वं दुःखालम्बनमन्वयज्ञानम् ।  
    
[३५०।२१]  
तथैवानुगमनात् ।  
    
[३५०।२१-३५०।२२]  
यथा चैतानि दुःखसत्ये चत्वारि क्षान्तिज्ञानान्युत्पद्यन्ते   
    
[३५१।०१]  
सत्यत्रये तथा ॥ वक्क्_६।२६ ॥  
    
[३५१।०२]  
दुःखान्वयज्ञानादनन्तरं कामावचरे समुदये धर्मज्ञानक्षान्तिरुत्पद्यते ।  
    
[३५१।०२-३५१।०३]  
ततः समुदये धर्मज्ञानम् ।  
    
[३५१।०२-३५१।०६]  
एवं समनन्तरोत्पत्तिक्रमेण शेषे समुदये ऽन्वयज्ञानक्षान्तिः समुदये ऽन्वयज्ञानम् कामावचरदुःखनिरोधे धर्मज्ञानक्षान्तिर्निरोधे धर्मज्ञानं शेषे निरोधे ऽन्वयज्ञानक्षान्तिर्निरोधे ऽन्वयज्ञानं कामवचरदुःखप्रतिपक्षमार्गे धर्मज्ञानक्षान्तिर्मार्गे धर्मज्ञानं शेषे मार्गे ऽन्वयज्ञानक्षान्तिर्मार्गे ऽन्वयज्ञानम् ।  
    
[३५१।०७]  
इति षोडशचित्तो ऽयं सत्याभिसमयः   
    
[३५१।०८]  
इत्यनेन क्रमेणायं सत्यानामभिसमयः षोडशचित्तको भवति ।  
    
[३५१।०८-३५१।०९]  
ये तर्हि निकायान्तरीयाः सत्यानामेकाभिसमयं वर्णयन्ति ।  
    
[३५१।०९]  
अभिप्राय एष द्रष्टव्यः ।  
    
[३५१।०९-३५१।१०]  
अभेदेन ह्यभिसमय उच्यते सत्येषु   
    
[३५१।११]  
त्रिधा ।  
    
[३५१।१२]  
दर्शनालम्बकार्याख्यः   
    
[३५१।१३]  
दर्शनाभिसमयो ऽनास्रवया प्रज्ञया सत्यानाम् ।  
    
[३५१।१३-३५१।१४]  
आलम्बनाभिसमयस्तत्सम्प्रयुक्तैर्वेदनादिभिरपि ।  
    
[३५१।१४]  
कार्याभिसमयो विप्रयुक्तैरपि शीलजात्यादिभिः ।  
    
[३५१।१४-३५१।१५]  
दुःखे हि दृश्यमाने तस्य त्रिविधो ऽभिसमयः समुदयादीनां कार्याभिसमयः ।  
    
[३५१।१५-३५१।१६]  
प्रहाणसाक्षात्करणभावनात् ।  
    
[३५१।१६]  
तद्यदि सत्यानां दर्शनाभिसमयं प्रत्येकाभिसमयं ब्रूयात् ।  
    
[३५१।१७]  
अयुक्तं ब्रूयादाकारभेदात् ।  
अथाप्यनात्माकारेण सर्वेषां दर्शनमिति ब्रूयात् ।  
    
[३५१।१८]  
न तर्हि सत्यानां दुःखादितो दर्शनं स्यात् ।  
एवं च सूत्रविरोधः ।  
    
[३५१।१८-३५१।२१]  
"इहार्यश्रवकस्य दुःखं वा दुःखतो मनसि कूर्वतः समुदयं वा समुदयतो यावत् मार्ग वा मार्गतो मनसि कुर्वतो ऽनास्रवेण मनसिकारेण सम्प्रयुक्तो यो धर्माणो प्रविचय" इति ।  
    
[३५१।२१]  
भावनामार्ग एवमिति चेत् ।  
न ।  
यथादर्शनं भावनात् ।  
    
[३५२।०१]  
अथाप्येकस्य दर्शनाच्छेषेषु व४इत्वलाभादेकाभिसमयं ब्रूयान्न दोषः स्यात् ।  
    
[३५२।०१-३५२।०२]  
अन्तरा तु व्युत्थानमस्ति नास्तीति विचार्यं स्यात् ।  
    
[३५२।०२-३५२।०३]  
अथ पुनर्ब्रूयात् दुःखमेव परिजानन्समुदयं प्रजहाति निरोधं साक्षात् करोति मार्गं भावयति ।  
    
[३५२।०३-३५२।०४]  
अत इकाभिसमय इति ।  
    
[३५२।०४]  
एवमपि न दोषः स्यादेकस्य दर्शने शेषाणां कार्याभिसमयवचनात् ।  
    
[३५२।०४-३५२।०५]  
दर्शनाभिसमयं तु प्रति सूत्रे सत्यानां क्रमेणाभिसमय उक्तो लक्ष्यते ।  
    
[३५२।०५-३५२।०७]  
"नहैव गृहपते सत्यानामेकाभिसमयो ऽपि पूर्वाभिसयय" इति विस्तरेण सदृष्टान्तानि त्रीणि सूत्राणि ।  
    
[३५२।०७-३५२।०८]  
"यो दुःखे निष्काङ्क्षो निर्विचिकित्सो बुद्धे ऽपि स" इति सूत्रादेकाभिसमय इति चेत् ।  
    
[३५२।०८]  
न ।  
असम्मुदाचारावश्यम्प्रहाणाभिसन्धिवचनात् ।  
    
[३५२।०८-३५२।०९]  
य एषौक्तः षोढशचित्तको ऽभिसमयः   
    
[३५२।१०]  
सो ऽग्रधर्मैकभूमिकः ॥ वक्क्_६।२७ ॥  
    
[३५२।११]  
यद्भूमिको ऽग्रधर्मस्तद्भूमिकान्येतानि षोडश चित्तानि ।  
    
[३५२।११-३५२।१२]  
त पुनः षड्भूमिका इत्युक्तं प्राक् ।  
    
[३५२।१२]  
कस्मात् पुनः क्षान्तयो ज्ञानानि चवश्यं भवन्ति ।  
यस्मात्   
    
[३५२।१३]  
क्षान्तिज्ञानान्यनन्तर्य मुक्तिमार्गा यथाक्रमम् ।  
    
[३५२।१४]  
अनन्तर्यमार्गाः क्षान्तयः क्लेशप्राप्तिविच्छेदं प्रत्यन्तरयितुमशक्यत्वात् ।  
    
[३५२।१४-३५२।१५]  
विमुक्तिमार्गास्तु ज्ञानानि ।  
    
[३५२।१५-३५२।१६]  
क्लेशप्राप्तिविमुक्तानां विसंयोगप्राप्तिसहोत्पादात् ।  
    
[३५२।१६]  
अत उभयैरवश्यं भवितव्यम् ।  
    
[३५२।१६-३५२।१७]  
द्वाभ्यां चौरनिष्कासनकपाटपिधानवत् ।  
    
[३५२।१७-३५२।१८]  
यदि पुनर्द्वितीयेनानन्तर्यमार्गेणैव सह विसंयोगप्राप्तिरुत्पद्येत किं स्यात् ।  
    
[३५२।१८]  
प्रहीणविचिकित्सं ज्ञानं तत्रैवालम्बने नोत्पन्नं स्यात् ।  
    
[३५२।१८-३५२।१९]  
क्षान्तिभिः क्लेशप्रहाणान्नव संयोजननिकाया ज्ञानवध्या इति शास्त्रविरोध इति चेत् ।  
    
[३५२।१९]  
न ।  
    
[३५२।२०]  
क्षान्तीनां ज्ञानपरिवारत्वात् ।  
राजपरिवारकृतस्य राजकृतव्यपदेशवत् ।  
    
[३५२।२१]  
किं पुनः सर्वाणि षोडशचित्तानि सत्यदर्शनाद्दर्शनमार्गः ।  
नेत्याह ।  
किं तर्हि ।  
    
[३५२।२२]  
अदृष्टदृष्टेर्दृण्ट्ङ्मार्गस्तत्र पञ्चदश क्षणाः ॥ वक्क्_६।२८ ॥  
    
[३५३।०१-३५३।०२]  
दुःखधर्मज्ञानक्षान्तिमारभ्य यावत् मार्गे ऽन्वयज्ञान क्षान्तिरेते पञ्चदश क्षाणा दर्शनमार्गः ।  
    
[३५३।०२]  
कि कारणम् ।  
अदृष्टसत्यदर्शनात् ।  
    
[३५३।०२-३५३।०३]  
षोडशे तु नास्त्यपोऊर्वं द्रव्यमिति ।  
    
[३५३।०३]  
यथाद्रष्टाभ्यसनाद्भावनामार्ग एव ।  
    
[३५३।०३-३५३।०४]  
ननु च तेनाष्यदृष्टं पश्यति मार्गे ऽन्वयज्ञानक्षान्तिम् ।  
    
[३५३।०४]  
सत्यं प्रति चिन्ता न क्षणम् ।  
    
[३५३।०४-३५३।०५]  
न हि क्षणेनादृष्टेन सत्यमदृष्टं भवति ।  
    
[३५३।०५]  
यथा नैकेन लुङ्गेनालूनेन देदारमलूनं भवति ।  
    
[३५३।०५-३५३।०७]  
फलत्वादष्टज्ञानषोडशाकारभावनात् पूर्वमार्गविहानेः प्रवन्धिकत्वाच्च मार्गान्वयज्ञानं भावनामार्गः ।  
    
[३५३।०७-३५३।०८]  
अपरिहाणिस्तुदर्शनहेयक्लेशप्रहाणसन्धारणात् ।  
    
[३५३।०८]  
अत एव दर्शनमार्ग इति चेत् ।  
न ।  
अतिप्रसङ्गात् ।  
    
[३५३।०८-३५३।०९]  
सप्त ज्ञानानि कस्माद्दर्शनमार्गः ।  
    
[३५३।०९]  
दर्शनस्यासमाप्तत्वात् ।  
    
[३५३।०९-३५३।१०]  
न हि सर्वं सत्यदर्शनं समाप्तमिति तदन्तरालत्वात्तन्यप्पि दर्शनमार्गः ।  
    
[३५३।१०-३५३।११]  
उक्तं यथा दर्शनमार्गो भावनामार्ग श्चोत्पद्यते ।  
    
[३५३।१२]  
यथेदानीमुत्पन्नार्यमार्गाणां पुद्गलानां व्यवस्थानं तथा वक्ष्यामः ।  
    
[३५३।१२-३५३।१३]  
य एते दर्शनमार्गस्वभावाः पञ्चादश क्षण उक्ता वेदितव्यौ   
    
[३५३।१४]  
मृदुतीक्ष्णेन्द्रियौ तेषु श्रद्धाधर्मानुसरिणौ ।  
    
[३५३।१५]  
मृद्धिन्द्रियस्तेसु वर्तमानः श्रद्धानुसारीत्युच्यते ।  
तीक्ष्णेन्द्रियो धर्मानुसारीति ।  
    
[३५३।१६]  
श्रद्धयानुसारः श्रद्धानुसारः ।  
सो ऽस्यास्तीति श्रद्धानुसारी ।  
    
[३५३।१६-३५३।१७]  
श्रद्धयानुसर्तुं शीलमस्येति वा ।  
    
[३५३।१७]  
पूर्वं परसम्प्रत्ययेनार्थानुसरणात् ।  
एवं धर्मानुसारी ।  
    
[३५३।१७-३५३।१८]  
पूर्वं स्वयमेव सूत्रादिभिर्धर्मैरर्थानुसरणात् ।  
    
[३५३।१८]  
तौ पुनः   
    
[३५३।१९]  
अहीनभावनाहेयौ फलाद्यप्रतिपन्नकौ ॥ वक्क्_६।२९ ॥  
    
[३५३।२०]  
फलानामाद्यं स्रोत आपत्तिफलं सर्वफलप्राप्तौ तस्य प्रथमत्वात् ।  
    
[३५३।२०-३५३।२२]  
तावेव श्रद्धाधर्मानुसारिणौ यदि पूर्वं लौकिकेन मार्गेणाप्रहीणभावनाहेयौ भवतः सकलवन्धनौ तो स्रोत आपत्तिफलप्रतिपन्नकावुच्येते ।  
    
[३५३।२३]  
यावत् पञ्चप्रकारघ्नौ   
    
[३५३।२४-३५३।२५]  
यदि पूर्वं लौकिकेन मार्गेण कामावचराणं भावनाहेयानां यावत् पञ्च प्रकाराः प्रहीणा भवन्ति ।  
    
[३५३।२५]  
तथैव प्रथमफलप्रतीपन्नकावुच्येते ।  
    
[३५४।०१]  
द्वितीये ऽर्वाङ्नवक्षयात् ।  
    
[३५४।०२]  
द्वीतीयनिमित्तं द्वितीये ।  
    
[३५४।०२-३५४।०३]  
यदि तयोस्तस्मात् परेण षट् सप्ताष्टौ वा प्रकाराः पूर्वप्रहीणा भवन्ति ।  
    
[३५४।०३]  
द्वौ तौ द्वितीयफलप्रतिपन्नकावुच्येते ।  
कतमच्च द्वितीयम् ।  
    
[३५४।०४]  
सकृदागामिफलम् ।  
    
[३५४।०५]  
कामाद्विरक्ताबुर्ध्व वा तृतीयप्रतिपन्नकौ ॥ वक्क्_६।३० ॥  
    
[३५४।०६-३५४।०७]  
यदि पुनर्नवमस्यापि प्रकारस्य प्रहाणात् कामधातोर्वीतरागौ भवत ऊर्ध्वं वा यावदाकिञ्चन्यायतनात् तौ तृतीय प्रतीपन्नकावुच्येते ।  
    
[३५४।०७]  
कतमच्च तृतीयम् ।  
    
[३५४।०८]  
अनागामिफलम् ।  
    
[३५४।०९]  
षोडशे तु फलस्थौ तौ यत्र यः प्रतिपन्नकः ।  
    
[३५४।१०]  
षोडशे तु चित्त उत्पन्ने तौ न पुनः श्रद्धाधर्मानुसारिणावुच्येते ।  
    
[३५४।१०-३५४।११]  
नापि प्रतिपन्नकौ ।  
    
[३५४।११]  
किं तर्हि ।  
फलस्थो ।  
    
[३५४।११-३५४।१२]  
यत्र फले यः प्रतिपन्नको भूतः स तदानीं तत्र फलस्थितो भवति ।  
    
[३५४।१२]  
स्रोत आपत्तिफले सकृदागामिफले वा अनागामिफले वा ।  
    
[३५४।१३]  
अर्हत्त्वं तु न शक्यमादितः प्राप्तुम् ।  
दर्शनमार्गेण भावनाहेयानामप्रहाणात् ।  
    
[३५४।१३-३५४।१४]  
पूर्वं च भवाग्रवैराग्यासम्भवात् ।  
    
[३५४।१५]  
श्रद्धाधिमुक्तदृष्टच्याप्तौ मृदुतोक्ष्णेन्द्रियौ तदा ॥ वक्क्_६।३१ ॥  
    
[३५४।१६]  
तस्मिन्काले यो मृद्विन्द्रियः श्रद्धानुसारिपूर्वी स श्रद्धाधिमुक्त इत्युच्यते ।  
    
[३५४।१७]  
यस्तीक्ष्णेन्द्रियो धर्मानुसारिपूर्वी स दृष्टिप्राप्त इत्युच्यते ।  
    
[३५४।१७-३५४।१८]  
श्रद्धाप्रज्ञाधिकत्वेनाधिमोक्षदृष्टिप्रभावितत्वात् ।  
    
[३५४।१८-३५४।१९]  
किं पुनः कारणं प्रहीणपञ्चप्रकारो ऽपि षोडशे चित्ते स्रोत आपन्न एवोच्यते न सकृदागामिफलप्रतिपन्नकः ।  
    
[३५४।२०]  
यस्मात्   
    
[३५४।२१-३५४।२२]  
फले फलविशिष्टस्य लाभो मार्गस्य नास्त्यनः ।  
नाप्रयुक्तो विशेषाय फलस्थः प्रतिपन्नकः ॥ वक्क्_६।३२ ॥  
    
[३५४।२३]  
फले हि लभ्यमाने फलविशिष्टो मार्गो न लभ्यत इत्येष नियमः ।  
    
[३५४।२३-३५४।२४]  
अतः फलस्थो यावन्न विशेषाय प्रयुज्यते फलान्तरप्राप्तौ तावत् प्रतिपन्नको नोच्यते ।  
    
[३५४।२४-३५४।२५]  
एवमन्यत्रापि फले वेदितव्यम् ।  
    
[३५४।२५-३५५।०१]  
यस्तु तृतीयध्यानवीतरागो ऽधरां भूमि निश्रित्य नियाममवक्रामति सो ऽवश्यं फलविशिष्टं मार्ग सम्मुखीकरोति ।  
    
[३५५।०१-३५५।०२]  
अन्यथा हि स तस्मादूर्ध्वोपपन्नः सुखेन्द्रियेणासमन्वागतः स्यात् ।  
    
[३५५।०२-३५५।०३]  
एवं तावद्भूयः कामवीतरागाणां नियामावक्रान्तौ पुद्गलव्यवस्थानम् ।  
    
[३५५।०४]  
आनुपूर्विकं तु वक्तव्यम् ।  
अत इदं तावद्वच्यवस्थाप्यते ।  
    
[३५५।०४-३५५।०५]  
यथैते कामधातौ नवप्रकाराः क्लेशा उपदिष्टा एवं   
    
[३५५।०६]  
नवप्रकारा दोषा हि भूमौ भूमौ   
    
[३५५।०७]  
यावद्भवाग्रे ।  
यथा च दोषाः   
    
[३५५।०८]  
तथा गुणाः ।  
    
[३५५।०९]  
तत्प्रतिपक्षा अप्यानन्तर्यविमुक्तिमार्गाख्या गुणा भूमौ भूमौ नवप्रकारा एव ।  
    
[३५५।०९-३५५।१०]  
कथं कृत्वा ।  
    
[३५५।११]  
मृदुमध्याधिमात्राणां पुनर्मृद्वादिभेदतः ॥ वक्क्_६।३३ ॥  
    
[३५५।१२]  
मृदुमध्याधिमात्रा हि त्रयो मूलप्रकाराः ।  
    
[३५५।१२-३५५।१३]  
तेषां पुनः प्रत्येकं मृदुमध्याधिमात्रत्वेन त्रिविधत्वात् नव व्यवस्थाप्यन्ते ।  
    
[३५५।१३-३५५।१५]  
तद्यथा मृदुमृदुः प्रकारो मृदुमध्यो मृद्वधिमात्रो मध्यमृदुर्मध्यमध्यो मध्याधिमात्रो ऽधिमात्रमृदुरधिमात्रमध्यो ऽधिमात्राधिमात्रश्चेति ।  
    
[३५५।१५-३५५।१६]  
तत्र मृदुमृदुनामार्गेणाधिमात्राधिमात्रस्य क्लेशस्य प्रहाणम् ।  
    
[३५५।१६]  
एवं यावदधिमात्राधिमात्रेण मृदुमृदोः ।  
    
[३५५।१६-३५५।१८]  
आदित एवाधिमात्रमार्गसम्भवादुत्पन्नाधिमात्रमार्गस्य चाधिमात्रक्लेशासम्भवात् औदारिको हि मलश्चेलात्पूर्वं निर्दूयते पश्चात् सूक्ष्मः ।  
    
[३५५।१८-३५५।१९]  
औदारिकं च तमः सूक्ष्मेणालोकेन हन्यते सूक्ष्मं चाधिमात्रेणेत्येष दृष्टान्तयोगः ।  
    
[३५५।१९]  
शुक्ला हि धर्मा वलवन्तो दुर्बलास्तु कृष्णाः ।  
    
[३५५।१९-३५५।२१]  
क्षणिकमृदुकेनाप्यार्यमार्गेणानादिसंसारपरम्पराप्यायिताधिमात्राणां क्लेशानामुन्मूलत्वात् ।  
    
[३५५।२१-३५५।२२]  
बहुकालसंवर्द्धितानां दोषाणां त्रिवृत्कर्षवत् क्षणिकाल्पप्रदीपमहातमोपघातवच्य ।  
    
[३५५।२२]  
एवं नवप्रकारेषु क्लेशेषु सर्वत्र   
    
[३५५।२३]  
अक्षीणभावनाहेयः फलस्थः सप्तकृत्परः ।  
    
[३५६।०१]  
यस्य हि फलस्थस्यैको ऽपि भावनाहेयः प्रकारो ऽप्रहीणः स स्रोत आपनः ।  
    
[३५६।०१-३५६।०२]  
सप्तजन्मानि करोतीति सप्तकृत ।  
    
[३५६।०२]  
परः सर्वान्त्यः ।  
    
[३५६।०२-३५६।०३]  
न हि सर्वसप्तकृदिति ।  
    
[३५६।०३]  
सप्तकृत्वःपरम इति सूत्रपाठः ।  
सप्तकृत्वः परमं जन्मा ऽस्येत्यर्थः ।  
    
[३५६।०४]  
प्रकर्षे परमशब्दः ।  
निर्वाणस्रोतो हि मार्गस्तेन तत्र गमनात् ।  
    
[३५६।०४-३५६।०५]  
तदसावापन्न आगतः प्राप्त इति स्रोत आपन्नः ।  
    
[३५६।०५]  
कथमापन्नः ।  
    
[३५६।०५-३५६।०६]  
आद्यमार्गलाभाच्चेत् अष्टमको ऽपि स्यात् ।  
    
[३५६।०६]  
आद्यफललाभाच्चेत् भूयो वीतरागो ऽपि स्यात् ।  
कामवीतरागः ।  
    
[३५६।०७]  
सर्वफलप्रापिणमधिकृत्याद्यफललाभात् ।  
किं पुनः कारणं स एव नाष्टमकः ।  
    
[३५६।०८-३५६।०९]  
प्रतिपन्नकफलमार्गलाभात् दर्शनभावनामार्गलाभात् सकलस्रोतो ऽभिसमयाच्च मार्गान्वयज्ञाने ।  
    
[३५६।०९-३५६।१०]  
स एव तस्मादन्यान्सप्तोपपत्तिभवान्मनुष्येषु प्रतिसन्दधाति सप्तान्तराभवान् ।  
    
[३५६।१०]  
एवं देवेष्वित्यष्टाविंशतियवान् प्रतिसन्दधाति ।  
    
[३५६।१०-३५६।११]  
सप्तकसामान्यात्तु सप्तकृत्वः ।  
    
[३५६।११]  
परम उक्तः ।  
सप्तस्थानकौशलसप्तपर्णवदिति वैभाषिकाः ।  
    
[३५६।१२-३५६।१३]  
यत्तर्ह्हि सूत्र उक्तं "अस्थानमनवकाशो यद्दष्टिसम्पन्नः पुद्गलो ऽष्टमं भवमभिनिर्वर्तयिष्यति ।  
    
[३५६।१३]  
नेदं स्थानं विद्यत" इति ।  
एकस्यां गतावित्यभिप्रायः ।  
    
[३५६।१३-३५६।१५]  
यथारुतं वा कल्प्यमाने ऽन्तराभवो ऽपि न स्यात् एवमप्यूरेध्वस्रोतसो भवाग्रपरमस्यैकस्यां गतावष्टम उपपत्तिभावो न प्राप्नोति ।  
    
[३५६।१५-३५६।१६]  
कामधात्वभि सन्धिवचनाददोषः ।  
    
[३५६।१६]  
किमत्र ज्ञापकं सूत्रं युक्तिर्वा ।  
    
[३५६।१६-३५६।१७]  
इह चैव किं ज्ञापकं प्रत्येकं देवमनुष्येषु सप्तकृत्वो न पोउनरुभयेष्वेव सप्तकृत्व इति ।  
    
[३५६।१७]  
एवं हि पठच्यते ।  
    
[३५६।१८]  
"सप्तकृत्वो देवाश्च मनुष्याश्चे"ति ।  
प्रत्येकमपि तु काश्यपीयाः पठन्ति ।  
    
[३५६।१९]  
"सप्तकृत्वो देवान् सप्तकृत्वो मनुष्यानि"ति ।  
नात्राभिनिवेष्टव्यम् ।  
    
[३५६।१९-३५६।२०]  
यश्च मनुष्येसु स्रोत आपन्नो भवति स तानेवागम्य परिनिर्वाति ।  
    
[३५६।२०]  
यो देवेषु स तानेव ।  
    
[३५६।२१]  
किं पुनः कारणमष्टमं भवं नाभिनिर्वर्तयति ।  
    
[३५६।२१-३५६।२२]  
तावता ककलेनावश्यं सन्ततिपरिपाकात् ।  
    
[३५६।२२]  
मार्गो हि स तज्जातीयः ।  
सप्तपदाशीविष दष्टवच्चातुर्थकज्वरवच्च ।  
    
[३५६।२३]  
सप्तसंयोजनावशेषत्वाच्च ।  
द्वे अवरभागीये पञ्च चोर्ध्वभागीयानीति ।  
    
[३५६।२३-३५६।२४]  
अन्तरेणाप्यार्यमार्गं सम्मुखीकुर्वाणो न परिनिर्वाति ।  
    
[३५६।२४-३५६।२५]  
तावत् भववेदनीयस्य कर्मणो वलाधानात् ।  
    
[३५६।२५]  
असति बुद्धोत्पादग्रहस्थ एवार्हत्त्वं प्राप्नोति ।  
    
[३५६।२५-३५६।२६]  
अगारं तु पोउनर्नाध्यावसति ।  
    
[३५६।२६]  
धर्मताप्रतिलम्भिकं तु भिक्षुलिङ्ग प्रतिलभते ।  
    
[३५६।२६-३५६।२७]  
अन्याश्रमिकं लिङ्गेनेत्यपरे ।  
    
[३५६।२७]  
कस्मादविनिपातकधर्मा भवति ।  
    
[३५६।२७-३५६।२९]  
तद्गामि कर्मानुपचयादुपचितविपाकदानवैगुण्याच्च सन्ततेर्बलवत्कुशला धिवासनात्प्रयोगाशयशुद्धितः ।  
    
[३५६।२९]  
अपायनिपाते तु कर्मण्यसौ क्षान्तिमपि नोत्पादयेत् ।  
आह चात्र   
    
[३५७।०१-३५७।०४]  
"कृत्वा बुधो ऽल्पमपि पापमधः प्रयाति   
कृत्वा बुधो महदपि प्रजहात्यनर्थम्   
मज्जन्यधो ऽल्पमपि वारिणि संहतं हि   
पात्रिकृतं महदपि प्लवते तदेव" इति ।  
    
[२५७।०५]  
दुःखस्यान्तं करोतीति को दुःखस्यान्तः ।  
    
[३५७।०५]  
यस्मात् परेण दुःखं नास्ति ।  
    
[३५७।०६]  
अप्रतिसन्धिकं दुःखं करोतीत्यर्थः ।  
अथवा निर्वाणमन्तः ।  
कथं निर्वाणं करोति ।  
    
[३५७।०७]  
तत्प्राप्तिविवन्धापनयनात् ।  
यथाकाशं कुरु मण्डपं पातयेति भवन्ति वक्तारः ।  
    
[३५७।०८]  
अन्यो ऽपि च स्यात्सप्तकृत्वः परमो न तु नियत इति नोच्यते ।  
    
[३५७।०८-३५७।०९]  
एवं तावदक्षीणभावनाहेयः फलस्थः सप्तकृत्वः परमो भवति ।  
    
[३५७।१०]  
त्रिचतुर्विधमुक्तस्तु द्वित्रिजन्मा कुलङ्कुलः ॥ वक्क्_६।३४ ॥  
    
[३५७।११]  
स एव स्रोत आपन्नस्त्रिभिः ।  
    
[३५७।११-३५७।१२]  
क्लेशप्रहाणतस्त्रिचतुःपोरकारप्रहीणत्वात् ।  
    
[३५७।१२]  
इन्द्रियतस्तत्प्रतिपक्षानास्रवेन्द्रियलाभात् ।  
    
[३५७।१२-३५७।१३]  
जन्मतो द्वित्रिजन्मावशेषत्वात् ।  
    
[३५७।१३-३५७।१४]  
श्लोके तु द्वयोर्ग्रहणं स्रोत आपन्नस्य पश्चात्प्रहीणे सति तत्प्रतिपक्षानास्रवेन्द्रियस्यानुक्तसिद्धत्वात् ।  
    
[३५७।१४-३५७।१५]  
जन्म तु कदाचिदल्पीयः स्यात् ।[३५७१५]  
परेण भव्यत्वाद् ।  
    
[३५७।१५]  
अतो ऽस्य ग्रहणम् ।  
    
[३५७।१५-३५७।१६]  
कस्मान्न पञ्चप्रकारप्रहाणात् ।  
    
[३५७।१६-३५७।१७]  
तत्प्रहाणे षष्ठस्यावश्यं प्रहाणात् नहि तस्यैकः प्रकारः फलं विघ्नयितुं समर्थः ।  
    
[३५७।१७]  
एकवीचिकस्येव धात्वनतिक्रमात् ।  
    
[३५७।१७-३५७।१८]  
स एव कुलङ्कुलो द्विविधः ।  
    
[३५७।१८-३५७।१९]  
देवकुलङ्कुलो यो देवेष द्वे त्रीणि वा कुलानि संश्रित्य परिनिर्वाति तत्र वा ऽन्यत्र वा देवनिकाये ।  
    
[३५७।१९-३५७।२०]  
मनुष्यकुलङ्कुलो यो मनुष्येषु तत्र वा ऽन्यत्र व द्वीपे परिनिर्वाति ।  
    
[३५७।२०]  
स एव पुनः फलस्थः   
    
[३५७।२१]  
आपञ्चमप्रकारघ्नो द्वितीयप्रतीपन्नकः ।  
    
[३५७।२२-३५७।२३]  
यस्य फलस्थस्यैकप्रकारोयावत्पञ्चमः प्रहीणो भवति असौ द्वितीयफलप्रतिपन्नको वेदितव्यः ।  
    
[३५७।२४]  
क्षीणषष्ठप्रकारस्तु सकृदागाम्यसौ पुनः ॥ वक्क्_६।३५ ॥  
    
[३५८।०१]  
द्वितीयफलप्राप्तो भवति ।  
    
[३५८।०१-३५८।०२]  
देवान् गत्वा सकृन्मनुष्यलोकागमनात्सकृदागामी ।  
    
[३५८।०२]  
परेण जन्माघावात् ।  
रागद्वेषमोहानां च तनुत्वादित्युच्यते ।  
    
[३५८।०३]  
मृदुप्रकारावशेषत्वात् ।  
स एव पुनः फलस्थः ।  
    
[३५८।०४]  
क्षीणसप्ताष्टदोषाम्श एकजन्मैकवीचिकः ।  
    
[३५८।०५]  
तृतीयप्रतिपन्नश्च   
    
[३५८।०६]  
त्रिभिः कारणैः ।  
स एव सकृदागाम्येकवीचिदो वेदितव्यः ।  
    
[३५८।०६-३५८।०७]  
सप्ताष्टप्रकारप्रहाणात् ।  
    
[३५८।०७-३५८।०८]  
तत्प्रतिपक्षानास्रवेन्द्रियलाभादेकजन्मावशेषत्वात् ।  
    
[३५८।०८]  
कथमस्यैकः प्रकारः फलं विध्नयितुम् शक्नोति ।  
धात्वतिक्रमात् ।  
    
[३५८।०९]  
अवस्थात्रये हि कर्माणि विध्नायोपतिष्ठन्त" इत्युक्तं प्राक् ।  
    
[३५८।०९-३५८।१०]  
यथा कर्माण्येवं क्लेशा अपि वेदितव्या इति ।  
    
[३५८।१०]  
विपाकनिःष्यन्दफलभूम्यतिक्रमात् ।  
    
[३५८।१०-३५८।१२]  
वीचिर्नामान्तरं तस्य चैकजमव्यवहितत्वात् निर्वाणस्य एकक्लेशप्रकारव्यवहितत्वाद्वा ऽनागामिफलस्यैको वीचिरस्येत्येकवीचिकः ।  
    
[३५८।१२-३५८।१३]  
तृतीयफलप्रतिपन्नकश्चैकवीचिको वेदितव्यः प्रहीणसप्ताष्टप्रकारः ।  
    
[३५८।१३-३५८।१४]  
पूर्वप्रहीणप्रकारस्तु फलप्राप्तौ न तावत्कुलङ्कुलो भवत्येकवीचिको वा यावत्फलविशिष्टो मार्गो न समुखीकृतः ।  
    
[३५८।१५]  
सो ऽनागामी नवक्षयात् ॥ वक्क्_६।३६ ॥  
    
[३५८।१६]  
स एवपुनः फलस्थो नवप्रकारप्रहाणादनागामी उपदिष्टः ।  
    
[३५८।१६-३५८।१७]  
कामधात्वनागमनात् ।  
    
[३५८।१७-२५८।१८]  
"पञ्चानामवरभागीयानां संयोजनानां प्रहाणादि"त्युच्यते प्रहाणसङ्कुलनात् ।  
    
[३५८।१८]  
अवश्यं द्वे त्रीणि वा पूर्वं प्रहीणानि भवन्ति ।  
    
[३५८।१९]  
सो ऽन्तरोत्पन्नसंस्कारासंस्कारपरिनिर्वृतिः ।  
    
[३५८।२०]  
ऊर्ध्वस्रोताश्च   
    
[३५८।२१]  
अन्तरा परिनिर्वृतिरस्येत्यन्तरापरिनिर्वृतिः ।  
    
[३५८।२१-३५८।२२]  
एवमुत्पन्नस्य संस्कारेणासंस्कारेणेति योज्यम् ।  
    
[३५८।२२]  
स एवानागामी पुनः पञ्चधा भवति ।  
    
[३५९।०१]  
अन्तरापरिनिर्वायी यो ऽन्तराभवे परिनिर्वाति ।  
    
[३५९।०१-३५९।०२]  
उपपद्यपरिनिर्वायी य उपपन्नमात्री न चिरात् परिनिर्वात्यभियुक्तवाहिमार्गत्वात् ।  
    
[३५९।०२]  
सोपधिशेषनिर्वाणेन ।  
    
[३५९।०२-३५९।०३]  
सो ऽप्पि निरूपधिशेषेणेत्यपरे ।  
    
[३५९।०३]  
नायुरुत्सर्गावशित्वात् ।  
    
[३५९।०३-३५९।०४]  
साभिसंस्कारपरिनिर्वायी किल उपपद्याप्रति प्रस्रब्धप्रयोगः ।  
    
[३५९।०४]  
साभिसंस्कारं परिनिर्वात्यभियुक्तावाहिमार्गत्वात् ।  
    
[३५९।०५]  
अनभिसंस्कारपरिनिर्वायी त्वन्नभिसंस्कारेणाभियोगवाहिमार्गाभावात् ।  
    
[३५९।०५-३५९।०६]  
संस्कृतासंस्कृतालम्बनमार्गनिर्वाणादित्यपरे ।  
    
[३५९।०६]  
तत्तु न ।  
अतिप्रसङ्गात् ।  
    
[३५९।०६-३५९।०७]  
सूत्रे त्वनाभिसंस्कारपरिनिर्वायी पूर्व पठच्यते ।  
    
[३५९।०७]  
तथैव च युज्यते ।  
    
[३५९।०७-३५९।०८]  
वाह्यवाहिमार्गयोरनभिसंस्काराभिसंस्कारसाध्यत्वादयत्नयत्नप्राप्तितः ।  
    
[३५९।०८-३५९।०९]  
उपपद्यपरिनिर्वायिणस्तु वाहितरो ऽधिमात्रतरश्च मार्गो मृदुतराश्चानुशया इति ।  
    
[३५९।०९-३५९।१०]  
ऊर्ध्वस्रोता यस्योर्ध्वं गतिर्न तत्रिव परिनिर्वाणं यत्रोपपन्नः ।  
    
[३५९।१०]  
स्रोतो गतिरित्येको ऽर्थः ।  
    
[३५९।११]  
स ध्याने व्यवकीर्णो ऽकनिष्ठगः ॥ वक्क्_६।३७ ॥  
    
[३५९।१२]  
ऊर्ध्वस्रोता द्विवधो हेतुतः फलतश्च ।  
हेतुतो व्यवकोर्णाव्यवकीर्णध्यानत्वात् ।  
    
[३५९।१३-३५९।१४]  
फलतो ऽकनिष्ठभवाग्रपरमत्वात् तत्र येन ध्यानं व्यवकीर्णं सो ऽकनिष्ठान् गत्वा परिनिर्वाति ।  
    
[३५९।१५]  
स प्लुतो ऽर्धप्लुतः सर्वच्युतश्च   
[३५९।१६]  
स पुनरेषो ऽकनिष्ठपरम ऊर्ध्वंस्रोतास्त्रिविधः ।  
प्लुतादिभेदात् ।  
    
[३५९।१६-३५९।१९]  
तत्र प्लुतो नाम य इह ध्यानानि व्ययकीर्य ध्यानच्यात् ओपरिहीणं प्रथमं ध्यानमास्वाद्य ब्रह्मकायिकेषूपपन्नः पूर्वाभ्यासवशाच्चतुर्थं ध्यानं व्यवकीर्य तस्मात् प्रच्युतो ऽकनिष्ठेषूपपद्यते ।  
    
[३५९।१९]  
एष हिमध्यानिमज्जनात् प्लुतः ।  
    
[३५९।१९-३५९।२०]  
अर्ध्प्लुतो नाम यस्ततः शुद्धावासेषूपपद्य मध्यादेकमपि स्थानान्तरं विलङ्घच्याकनिष्ठान् प्रविशति ।  
    
[३५९।२०-३५९।२१]  
महाब्रह्मस्वार्यो नोपपद्यते दृष्टिस्थानत्वादेकनायकत्वाच्चेति ।  
    
[३५९।२१-३५९।२२]  
सर्वच्युतो नाम यः सर्वाणि स्थानान्तराणि सञ्चर्याकनिष्ठान् प्रविशति ।  
    
[३५९।२२]  
न च दकाचिदनागामी ।  
    
[३५९।२२-३५९।२३]  
तत्रैवोल्पत्यायतने द्वितीयं जन्माभिनिर्वर्तयति ।  
    
[३५९।२३]  
विशेषगामित्वात् ।  
    
[३५९।२३-३५९।२४]  
एवं चास्य परिपूर्णमनागामित्वं भवति ।  
    
[३५९।२४]  
यत्रोपपन्नस्तस्याधस्तत्र चात्यन्तमनागमनात् ।  
    
[३५९।१४-३५९।१५]  
एवं तावद्धच्याने व्यवकीर्णे ऽकनिष्टगो वेदितव्यः ।  
    
[३५९।१५-३५९।२५]  
ततः   
    
[३६०।०१]  
अन्यो भवाग्रगः ।  
    
[३६०।०२]  
अव्यवकीर्णध्यान ऊर्ध्वंस्रोता भवाग्रनिष्ठो भवति ।  
    
[३६०।०२-३६०।०४]  
स हि समापत्त्यन्तराण्यास्वादयन् सर्वस्थानान्तरेषूपपद्याप्रविश्यैव शुद्धावसानारुप्यक्रमोत्पत्तितो भवाग्रं गत्वा परिनिर्वाति ।  
    
[३६०।०४]  
शमथचरितो ह्येषः ।  
    
[३६०।०४-३६०।०५]  
पूर्वकस्तु विपश्यनाचरितः ।  
    
[३६०।०५]  
अन्तरापि तु परिनिर्वाणमूर्ध्वंस्रोतसो युज्यमानं पश्यामः ।  
    
[३६०।०५-३६०।०६]  
अकनिष्ठभवाग्रपरमत्वं तु परेण गत्यभावाद्यथा सप्त कृत्वःपरमत्वं स्रोत आपन्नस्येति ।  
    
[३६०।०६-३६०।०७]  
इमे तावत् पञ्च रुपोपगा अनागामिनः ।  
    
[३६०।०८]  
आरुग्यगश्चतुर्धान्यः   
    
[३६०।०९]  
अन्य आरुप्यगो ऽनागामी यो रूपवीतराग इतश्चच्युत्वारुप्येषुपपद्यते ।  
    
[३६०।०९-३६०।१०]  
स पुनश्चतुर्विध उपपद्यादिपरिनिर्वायिभेदात् ।  
    
[३६०।१०]  
त एते षडनागामिनो भवन्ति ।  
ततः   
    
[३६०।११]  
इह निर्वापको ऽपरः ॥ वक्क्_६।३८ ॥  
    
[३६०।१२]  
इहैव जन्मन्यपरः परिनिर्वाति ।  
स दृष्टधर्मपरिनिर्वायो सप्तमः ।  
    
[३६०।१३]  
पुनस्त्रींस्त्रिविधान् कृत्वा नव रुपोपगाः स्मृताः ।  
    
[३६०।१४]  
पुनस्त्रयाणामनागामिनां त्रिधा भेदाद्रूपोपगा नवानागामिनो भवन्ति ।  
    
[३६०।१५]  
कतमेषां त्रयाणाम् ।  
अन्तरोपपद्यपरिनिर्वायिणोरुर्ध्वस्रोतसश्च ।  
कथं त्रिधाभेदात् ।  
    
[३६०।१६]  
अन्तरापरिनिर्वायिणस्तावदाश्वनाशुचिरपरिनिर्वाणात् दृष्टान्तत्रयेण ।  
    
[३६०।१६-३६०।१७]  
उपपद्यपरिनिर्वायिण उपपद्याभिसंस्कारानभिसंस्कारपरिनिर्वाणात् ।  
    
[३६०।१७-३६०।१८]  
सर्वे ह्येते त्रयो ऽप्युपपन्न परिनिर्वाणादुपपद्यपरिनिर्वायिणः ।  
    
[३६०।१८]  
ऊर्ध्वंस्रोतसः प्लुतादिभेदात् ।  
    
[३६०।१८-३६०।१९]  
सर्वेषां वा त्रयाणामाश्वनाशुचिरपरिनिर्वाणादिति त्रित्वम् ।  
    
[३६०।२०]  
तद्विशेषः पुनः कर्मक्लेशेन्द्रियविशेषतः ॥ वक्क्_६।३९ ॥  
    
[३६०।२१]  
तेषां पुनस्त्रयाणां नवानां चानागामिनां कर्मक्लेशेन्रियविशेषाद्विशेषः ।  
    
[३६०।२१-३६१।०१]  
त्रयाणां तावदभिनिर्वृत्त्युपपद्यापरपर्यायवेदनीयकर्मोपचितत्वाद्यथाक्रमं मृदुमध्याधिमात्र क्लेशसमुदाचार त्वादधिमात्रमध्यमुद्विन्द्रियत्वाच्च ।  
    
[३६१।०१-३६१।०२]  
तेषामपि नवानां प्र्त्येकमत एव यथायोगं विशेषः ।  
    
[३६१।०२]  
प्रथमयोस्त्रिकयोः क्लेशेन्द्रियविशेषात् पूर्ववत् ।  
    
[३६१।०२-३६१।०३]  
पश्चिमस्य त्रिकस्यापरपर्यायवेदनीयकर्मविशेषाच्चेति ।  
    
[३६१।०३-३६१।०४]  
त एते नवप्रकारक्लेशेन्द्रियत्वान्नवानागामिनो भवन्ति ।  
    
[३६१।०४]  
कथं तर्हि सूत्रे सप्त सत्पुरुषगतयो देशिताः ।  
    
[३६१।०५]  
ऊर्ध्वंस्रोतुरभेदेन सप्त सद्गतयो मताः ।  
    
[३६१।०६]  
ऊर्ध्वं स्रवणधर्मा ऊर्ध्वंस्रोता ।  
    
[३६१।०६-३६१।०७]  
तस्याभेदनिर्देशात्सप्त सत्पुरुषगतयः सूत्रे ऽभिहिताः ।  
    
[३६१।०७]  
कस्मात् पुनरेता एव सत्पुरुषगतयो नान्याः शैक्षगतयः ।  
    
[३६१।०७-३६१।०८]  
एता हि गतयो येषां तेषां सत्येव कर्माणि वृत्तिः कुशले असत्यवृत्तिरकुशले ।  
    
[३६१।०८-३६१।०९]  
एताश्च गतीर्गतानां न पुनः प्रत्यागतिरस्ति ।  
    
[३६१।०९]  
नत्वेतद्यथोक्तमन्यत्रास्ति ।  
अतः   
    
[३६१।१०]  
सदसद्वृत्त्यवृत्तिभ्यां गताओप्रत्यागतेश्च ताः ॥ वक्क्_६।४० ॥  
    
[३६१।११]  
सप्त सत्पुरुषगतयो नान्या इति ।  
    
[३६१।११-३६१।१२]  
यत्तर्हि सूत्रे एवोक्तं "सत्पुरुषाः कतमः ।  
    
[३६१।१२]  
शैक्ष्यः सम्यग्दृष्टच्या समन्वागत" इति विस्तरः ।  
    
[३६१।१२-३६१।१३]  
अन्येषामप्यस्ति पोआर्यायिकं सत्पुरुषत्वम् ।  
    
[३६१।१३-३६१।१४]  
पञ्चविधस्य पापस्यात्यन्तमकरणसंवरप्रतिलम्भात् प्रायेणाकुशलप्रहाणाच्च ।  
    
[३६१।१४]  
येषां तु निष्पर्यायेण तेषामिहाध्हिकारः ।  
    
[३६१।१५]  
किं पुनः परिवृत्तजन्मनो ऽप्यनागामिन एष भेदो ऽस्ति ।  
यस्मात्   
    
[३६१।१६]  
न परावृत्तजन्मार्यः कामे धात्वन्तरोपगः ।  
    
[३६१।१७]  
कामधातौ परावृत्तजन्मान्तर आर्यो न धात्वन्तरं गच्छति ।  
    
[३६१।१७-३६१।१८]  
अनागामि फलं प्राप्य तत्रैव जन्मनि परिनिर्वाणात् ।  
    
[३६१।१८-३६१।१९]  
रूपधातौ तु परावृत्तजन्म कदाचिदारुप्यान्प्रविशति ।  
    
[३६१।१९]  
य ऊर्ध्वंस्रोता भवाग्रपरमः ।  
    
[३६१।१९-३६१।२०]  
यत्तर्हि शक्रेणोक्तं "ये ते देवा अकनिष्ठा इति विश्रुताः ।  
    
[३६१।२०]  
अन्ते मे हीयमानस्य तत्रोपपत्तिर्भविष्यति" ।  
    
[३६१।२०-३६१।२१]  
अभिधर्मा नभिज्ञत्वादिति वैभाषिकाः ।  
    
[३६१।२१]  
भवता "प्यनिवारणं संहर्षणीयत्वा" दिति ।  
    
[३६२।०१]  
स चोर्ध्वजश्च नैवाक्षसञ्चारपरिहाणिभाक् ॥ वक्क्_६।४१ ॥  
    
[३६२।०२-३६२।०३]  
स च कामधातौ परिवृत्तजन्मा ऊर्ध्वधातूपपन्नश्चार्यो नैवेन्द्रियाणि सञ्चरति नापि कथञ्चित् परिहीयते ।  
    
[३६२।०३-३६२।०४]  
किं पुनः कारणं परिवृत्तजन्मान्तास्यार्यस्य रूपारुप्यप्रवेशेन्द्रियसञ्चारपरिहाणयो नेष्यन्ते ।  
    
[३६२।०४]  
यस्मान्न सन्ति ।  
कस्मान्न सन्ति ।  
    
[३६२।०४-३६२।०५]  
जन्मान्तरपरिवासेनेन्द्रियाणां परिपक्वतरत्वादाश्रयविशेषलाभाच्च ।  
    
[३६२।०६]  
अथ कस्माद्वीतरागः शैक्षो नान्तराये परिनिर्वायी भवति ।  
    
[३६२।०६-३६२।०८]  
मार्गस्याजितत्वादसम्मुखीभावतः अनुशयानां च नातिमन्दत्वात् दुःसमतिक्रामत्वात्कामवातोरिति वैभाषिकाः ।  
    
[३६२।०८]  
बहु ह्यनेन कर्तव्यं भवति ।  
    
[३६२।०८-३६२।०९]  
अकुशलाम्याकृतक्लेशप्रहाणं द्वित्रिश्रामण्यफलप्राप्तिस्त्रिधातुसमतिक्रमश्च ।  
    
[३६२।०९]  
तच्चान्तराभवस्थो न शक्तः कर्तुमिति ।  
    
[३६२।१०]  
यदुक्तं "स ध्याने व्यवकीर्णे ऽकनिष्ठग" इति ।  
    
[३६२।१०-३६२।११]  
अथ कतमद्धच्यानं प्रथमतो व्यवकीर्यते ।  
    
[३६२।१२]  
आकीर्यते चतुर्थं प्राक्   
    
[३६२।१३]  
स हि सर्वकर्मण्यः समाधिः सुखप्रतिपदामग्रच्यत्वात् ।  
    
[३६२।१३-३६२।१४]  
एवं च पुनः व्यवकीर्यते ।  
    
[३६२।१४]  
अर्हन्ननागामी वा प्रवाहयुक्तमनास्रवं चतुर्थं ध्यानं समापद्यते ।  
    
[३६२।१५]  
तस्माद्वच्युत्थाय प्रवाहयुक्तं तदेव सास्रवं समापद्यते पुनश्चानास्रवम् ।  
    
[३६२।१५-३६२।१७]  
एवं प्रवाहाप्रहासेन यदा किल द्वौ क्षणावनास्रवौ समापद्यते द्वौ सास्रवौ पुनश्चानास्रवावयं व्यवकिरणस्य प्रयोगः ।  
    
[३६२।१८]  
निष्पत्ति क्षणमिश्रणात् ।  
    
[३६२।१९]  
यदा त्वनास्रवस्य क्षयस्यानन्तरं सास्रवं सम्मुखीकरोति सास्रवस्यानास्रवम् ।  
    
[३६२।२०-३६२।२१]  
एवं सास्रवस्य क्षणस्यानास्रवाभ्यां मिश्रणात् व्यवकिरणं निष्पन्नं भवतीति वैभाषिकाः ।  
    
[३६२।२१-३६२।२२]  
द्वौ हि क्षणावानन्तर्यमार्गसदृशौ तृती यो विमुक्तिमार्गसदृश इति ।  
    
[३६२।२२]  
एवं चतुर्थं ध्यानं व्यवकीर्य तद्वलेल्नान्यान्यपि व्यवकीर्यन्ते ।  
    
[३६२।२२-३६२।२३]  
कामधातौ त्रिषु द्वीपेषु प्रथमं व्यवकीर्यते ।  
    
[३६२।२३]  
पश्चात् परिहीणेन रूपधातौ ।  
    
[३६२।२३-३६२।२४]  
अशक्यं तु क्षणव्यवकिरणमन्यत्र बुद्धात् ।  
    
[३६२।२४-३६२।२५]  
अत इच्छातः प्रवाहत्रयसमापत्तितो निष्पन्नं भवतीति पश्यामः ।  
    
[३६२।२६]  
किमर्थं पोउनर्ध्यानं व्यवकीर्यते ।  
    
[३६३।०१]  
उपपत्तिविहारार्थं क्लेशभीरुतया ऽपि च ॥ वक्क्_६।४२ ॥  
    
[३६३।०२]  
त्रिभिः कारणैर्ध्यानं व्यवकिरन्ति ।  
    
[३६३।०२-३६२।०३]  
तीक्ष्णेन्द्रिया अनागामिनः शुद्धावासोपपत्त्यर्थं दृष्टधर्मसुखविहारार्थं च ।  
    
[३६३।०३-३६३।०४]  
मृद्विन्द्रियाः क्लेशभिरुतया चास्वादनासम्प्रयुक्तसमाधिदूरीकरणादपरिहीणार्थम् ।  
    
[३६३।०४]  
अर्हन्तस्तु तीक्षणेन्द्रिया दृष्टधर्मसुखविहारार्थम् ।  
    
[३६३।०५]  
मृद्विन्द्रियाः क्लेशभीरुत्वाच्चापरिहीणार्थम् ।  
    
[३६३।०६]  
अथ कस्मात् पञ्चैव शुद्धावासोपपत्तयः ।  
    
[३६३।०६-३६३।०७]  
यदेतद्वच्यवकीर्णभावितं चतुर्थं ध्यानमुक्तम्   
    
[३६३।०८]  
तत्पाञ्चविध्यात्पञ्चैव शुद्धावासोपपत्तयः ।  
    
[३६३।०९]  
सा हि व्यवकीर्णभावना पञ्चप्रकारा म्र्दुमध्याधिमात्रतरतमभेदात् ।  
    
[३६३।०९-३६३।१०]  
प्रथमायां त्रीणि चित्तानि सम्मुखीद्रियन्ते ।  
    
[३६३।१०]  
अनास्रवं सास्रवमनास्रवं च ।  
द्वितीयायां षट् ।  
    
[३६३।११]  
तृतीयायां नव ।  
चतुर्थ्यां द्वादश ।  
पञ्चम्यां पञ्चदश ।  
    
[३६३।११-३६३।१२]  
तासां यथासङ्ख्यं पञ्च शुद्धावासाः फलम् ।  
    
[३६३।१२]  
यत्तत्र सास्रवं तद्वशात्तेषूपपत्तिः ।  
    
[३६३।१२-३६३।१३]  
श्रद्धादीन्द्रियाधिक्यात् पञ्चेत्यपरे ।  
    
[३६३।१४]  
निरोधलाभ्यनागामी कायसाक्षी पुनर्मतः ॥ वक्क्_६।४३ ॥  
    
[३६३।१५]  
निरोधलाभो ऽस्यास्तीति निरोधलाभी ।  
    
[३६३।१५-३६३।१६]  
यो हि कश्चिदनागामी निरोधसमापत्तिलाभी स कायसाक्षीत्युच्यते ।  
    
[३६३।१६-३६३।१७]  
निर्वाणसदृशस्य धर्मस्य कायेन साक्षात्करणात् ।  
    
[३६३।१७]  
कथं पुनः कायेन साक्षात्करोति ।  
चित्ताभावात् कायाश्रयोत्पत्तेः ।  
    
[३६३।१८]  
एवं तु भवितव्यम् ।  
    
[३६३।१८-३६३।१९]  
स हि तस्माद्व्युत्थायाप्रतिलब्धपूर्वा सविज्ञानकां कायशान्तिं प्रतिलभते ।  
    
[३६३।१९-३६३।२०]  
यतो ऽस्यैवं भवति शान्ता वत निरोधसमापत्तिर्निर्वाणसदृशी वत निरोधसमापत्तिरिति ।  
    
[३६३।२०]  
एवमनेन तस्याः शान्तत्वं कायेन साक्षत्कृतं भवति ।  
    
[३६३।२१]  
प्राप्तिज्ञानसाक्षात्क्रियाभ्यां प्रत्यक्षीकारो हि साक्षात्क्रिया ।  
    
[३६३।२१-३६३।२२]  
अष्टादश शैक्षा" इत्यत्र सूत्रे कि कारणं कायसाक्षी नोक्तः ।  
    
[३६३।२२]  
कारणाभावात् ।  
कि पुनः कारणम् ।  
    
[३६३।२३]  
अनास्रवास्तिस्रः शैक्षास्तत्फां च ।  
तद्विशेषेण हि शैक्षाणां व्यवस्थानम् ।  
    
[३६३।२३-३६३।२४]  
निरोधसमापत्तिश्च नैवशैक्षानाशिक्षा फलम् ।  
    
[३६३।२४]  
अतो न तद्योगाच्धैक्षविशेष उक्तः ।  
    
[३६३।२४-३६३।२५]  
एष तावदनागामिनां यथास्थूलं भेदः ।  
    
[३६३।२५]  
सूक्ष्मं तु भिद्यमानाः सहस्रशो भिद्यन्ते ।  
    
[३६३।२६]  
अन्तरापरिनिर्वायिणस्त्रयो मृदुमध्याधिमात्रेन्द्रियभेदात् ।  
भूमिभेदाच्चत्वारः ।  
    
[३६४।०१]  
परिहाणधर्मादिगोत्रभेदात् षट् ।  
    
[३६४।०१-३६४।०२]  
स्थानान्तरभेदात् षोडश भूमिवैराग्यभेदात् षट्त्रिंशत् ।  
    
[३६४।०२-३६४।०३]  
रूपधतौ सकलाबन्धनो यावच्चतुर्थध्यानाष्टप्रकारवीतरागः ।  
    
[३६४।०३]  
स्थानान्तरगोत्रवैराग्येन्द्रियभेदाद्वानवतानि पञ्चविंशतिः शतानि ।  
    
[३६४।०४]  
कथं कृत्वा ।  
एकस्मिन् स्थाने षट् गोत्राणि ।  
    
[३६४।०४-३६४।०६]  
गोत्रे गोत्रे नव पुद्गलाः सकलबन्धनो यावदष्टप्रकारवीतरागः स्वस्मात्स्थानात् षण्ण्णवकानि चतुष्पञ्चाशत् षोडश चतुष्पञ्चाशत्कानि चतुःषष्टान्यष्टौ शतानि ।  
    
[३६४।०६-३६४।०७]  
इन्द्रियभेदात् पुनस्त्रिगुणा इत्येवं कृत्वा यो ऽधरध्याने नवप्रकारवीतरागः स उत्तरे सकलबन्धन उक्तः ।  
    
[३६४।०७-३६४।०८]  
समगणनार्थम् ।  
    
[३६४।०८-३६४।०९]  
यथान्तरापरिनिर्वायिण एवं यवदूर्ध्वस्रोतस इत्यभिसमस्य सर्वे चत्वारिंशदूनानि त्रयोदशसहस्राप्यनागामिनां भवन्ति ।  
    
[३६४।१०]  
आभवाग्राष्टभागक्षिदर्हत्त्वे प्रतिपक्षकः ।  
    
[३६४।११]  
अनागामीत्यधिकृतम् ।  
    
[३६४।११-३६४।१२]  
स खल्वयमनागामी प्रथमध्यानैकप्रकारवैराग्यात् प्रबृति यावत् भवाग्राष्टप्रकारप्रहाणादर्हत्त्वप्रतिपन्नको भवन्ति ।  
    
[३६४।१३]  
नवमस्याप्यानन्तर्यपथे   
    
[३६४।१४-३६४।१५]  
नवमस्यापि भावाग्रिकस्य प्रकारस्य प्रहाणायानन्तर्यमार्गे सो ऽर्हत्त्वप्रतिपन्नक एव ।  
    
[३६४।१६]  
वज्रोपमश्च सः ॥ वक्क्_६।४४ ॥  
    
[३६४।१७]  
स चानन्तर्यमार्गो वज्रोपमः समाधिरित्युच्येत ।  
    
[३६४।१८]  
सर्वानुशयभेदित्वात् ।  
भिन्नत्वादसौ न पुनः सर्वान् भिनत्ति ।  
    
[३६४।१८-३६४।१९]  
सर्वास्तु भेत्तुं समर्थः ।  
    
[३६४।१९]  
सर्वानन्तर्यमार्गाणामधिमात्रतमत्वात् ।  
    
[३६४।१९-३६४।२०]  
वज्रोपमानां तु बहुभेदं वर्णयन्ति ।  
    
[३६४।२०-३६४।२१]  
अनागाम्यसङ्गृहीता भावाग्रिकदुःखसमुदायालम्बनैर्दुःखसमुदयान्वयज्ञानाकारैः सम्प्रयुक्ता अष्टौ ।  
    
[३६४।२१]  
निरोधमार्गधर्मज्ञानाकारैः सम्प्रयुक्ता अष्टौ ।  
    
[३६४।२२]  
निरोधान्वयज्ञानाकारैः सम्प्रयुक्ताः प्रथमध्याननिरोधालम्बनाश्चत्वारः ।  
    
[३६४।२२-३६४।२३]  
एवं यावत् भवाग्रनिरोधालम्बनाश्चत्वारः ।  
    
[३६४।२३]  
मार्गान्वयज्ञानाकारैः सम्प्रयुक्ताश्चत्वारः ।  
    
[३६५।०१]  
कृत्स्नस्यान्वयज्ञानपक्षस्यालम्बनात् ।  
    
[३६५।०१-३६५।०२]  
त इमे ज्ञानाकारालम्बनभेदभिन्ना द्वापञ्चाशद्वज्रोपमा भवन्ति ।  
    
[३६५।०२]  
यथा ऽनागाम्यसङ्गृहीता एवं यावच्चतुर्थध्यानसङ्गृहीताः ।  
    
[३६५।०३-३६५।०४]  
आकाशविज्ञानानन्त्याकिञ्चन्यायतनसङ्गृहीता यथासङ्ख्यमष्टाविंशतिश्चतुर्विंशतिविंशतिश्च भवन्ति ।  
    
[३६५।०४-३६५।०५]  
तेषु धर्मज्ञानस्याधोभूमिनिरोधालम्बनस्य चान्वयज्ञानस्याभावात् ।  
    
[३६५।०५]  
अधोभूमिप्रतिपक्षालम्बनं तु भवति ।  
तस्यान्यो ऽन्यहेतुत्वादिति ।  
    
[३६५।०५-३६५।०७]  
येषां तु मार्गान्वयज्ञानमप्येकैकभूमिप्रतिपक्षालम्बनमिष्टं तेषामष्टाविंशतिमधिकान् प्रक्षीप्यानागम्यसङ्गृहीता अशीतिर्वज्रोपमा भवन्ति ।  
    
[३६५।०७-३६५।०८]  
एवं यावच्चतुर्थध्यान सङ्गृहीताः ।  
    
[३६५।०८-३६५।०९]  
आकाशानन्त्यायतनादिषु यथाक्रमं चत्वारिंशत् द्वात्रिंशच्चतुर्विशतिश्च भवन्ति ।  
    
[३६५।०९]  
पुनर्गोत्रेन्द्रियभेदात् भूयांसो भवन्ति ।  
    
[३६५।१०]  
यस्त्वसौ भावाग्रिको नवमः प्रकार उक्तो यस्य वज्रोपमेन प्रहाणं   
    
[३६५।११]  
तत्क्षयाप्त्या क्षयज्ञानं   
    
[३६५।१२]  
तस्य पुनर्नवमस्य प्रकारस्य सह क्षयप्राप्त्या क्षयज्ञानमुत्पद्यते ।  
    
[३६५।१२-३६५।१३]  
वज्रोपमसमाधेरनन्तरं पश्चिमो विमुक्तिमार्गः ।  
    
[३६५।१३-३६५।१४]  
अत एव तत्क्षयज्ञानं सर्वास्रवक्षयप्राप्तिसहजत्वात्प्रथमतः ।  
    
[३६५।१५]  
अशैक्षो ऽर्हन्नसौ तदा ।  
    
[३६५।१६-३६५।१७]  
उत्पन्ने च पुनः क्षयज्ञाने सो ऽर्हत्त्वप्रतिपन्नकः अशैक्षो भवत्यर्हश्चार्हत्त्वफलप्राप्तः ।  
    
[३६५।१७]  
फलान्तरं प्रति पुनः शिक्षितव्याभावादशैक्षः ।  
    
[३६५।१७-३६५।१९]  
अत एव स परमार्तं करणार्थत्वात् सर्वसरागपूजार्हत्त्वाच्चार्हन्निति सिद्धं भवत्यन्ये सप्त पूर्वोक्ताः पुद्गलाः शैक्षा इति ।  
    
[३६५।१९]  
केन ते शैक्षाः ।  
    
[३६५।१९-३६५।२०]  
आस्रवक्षयाय नित्यं शिक्षणशीलत्वाच्छिक्षात्रये अधिशीलमधिचित्तमधिप्रज्ञं च ।  
    
[३६५।२०]  
ताः पुनः शीलसमाधिप्रज्ञास्वभावाः ।  
    
[३६५।२१]  
पृथग्जनो ऽपि शैक्षः प्राप्नोति ।  
न ।  
यथाभूतं सत्याप्रज्ञानात् पुनश्चापशिक्षणात् ।  
    
[३६५।२२-३६५।२३]  
अत एव द्विरभिधानं सूत्रे "शिक्षायां शिक्षते शिक्षायां शिक्षत इति शिवकतस्माच्छैक्ष इत्युच्यत" इति ।  
    
[३६५।२३-३६५।२४]  
यः शिक्षत एव नापशिक्षते स शैक्ष इत्यवधारणं यथा विज्ञायेत ।  
    
[३६५।२४]  
प्रकृतिस्थ आर्यः कथं शिक्षणशीलः ।  
    
[३६५।२५]  
आशयतः ।  
स्थिताध्वगवत् प्राप्त्यनुषङ्गतश्च षिक्षात्रयस्य ।  
    
[३६५।२५-३६५।२६]  
अथ शैक्षा धर्माः कतमे ।  
    
[३६५।२६]  
शैक्षस्यानास्रवाः ।  
अशैक्षाः कतमे ।  
अशैक्षस्यानास्रवाः ।  
    
[३६५।२६-३६५।२७]  
निर्वाणं कस्मान्न शैक्षम् ।  
    
[३६५।२७]  
अशैक्षपृथग्जनयोरपि तद्योगात् ।  
कस्मान्नाशैक्षम् ।  
    
[३६५।२७-३६६।०१]  
शैक्षपृथग्जनयोरपि तद्योगात् ।  
    
[३६६।०१]  
त एते सर्व एवाष्टावार्यपुद्गला भवन्ति ।  
    
[३६६।०१-३६६।०२]  
प्रतिपन्नकाश्चत्वारश्च फले स्थिताः ।  
    
[३६६।०२]  
तद्यथा स्रोत आपत्तिफलसाक्षात्क्रियायै प्रतिपन्नकः स्रोत आपन्नः ।  
    
[३६६।०३]  
एवं यावदर्हत्त्वफलसाक्षात्क्रियायै प्रतिम्पन्नको ऽर्हन्निति ।  
नामत एते ऽष्टौ भवन्ति ।  
    
[३६६।०४]  
द्रव्यतस्तु पञ्च ।  
प्रथमः प्रतिपन्नकश्चत्वारश्च फलस्थाः ।  
    
[३६६।०४-३६६।०५]  
शेषाणां प्रतिपन्नकानां त्रिफलस्थाव्यतिरेकात् ।  
    
[३६६।०५]  
अनुपूर्वाधिगमं प्रत्येवमुच्यते ।  
    
[३६६।०५-३६६।०७]  
भूयःकामवीतरागौ तु स्यातां दर्शनमार्गे सकुदागाम्यनागामिफलप्रतिपन्नकौ न च स्रोत आपन्न सकृदागामिनाविति ।  
    
[३६६।०८]  
द्विविधो हि भावनामार्ग उक्तो लौकिको लोकोत्तरश्चेति ।  
    
[३६६।०८-३६६।०९]  
केनायं शैक्षम्ः कुतो वैराग्यं प्राप्नोति ।  
    
[३६६।१०]  
लोकोत्तरेण वैराग्यं भवाग्रात्   
    
[३६६।११]  
न लौकिकेन ।  
कि कारणम् ।  
    
[३६६।११-३६६।१२]  
तत ऊर्ध्व लौकिकाभावात् स्वभूमिकस्य वा प्रतिपक्षत्वात् ।  
    
[३६६।१२]  
कस्मान्न प्रतिपक्षः ।  
    
[३६६।१२-३६६।१३]  
तत्क्लेशानुशयितत्वात् ।  
    
[३६६।१३-३६६।१४]  
यो हि क्लेशो यत्र वस्तुन्यनुशेते न तस्य तद्वस्तु ओप्रहाणाय संवर्तते यस्य च यः प्रतिपक्षो न तत्र स क्लेशो ऽनुशेते इति ।  
    
[३६६।१५]  
अन्यतो द्विधा ॥ वक्क्_६।४५ ॥  
    
[३६६।१६]  
भवाग्रादन्यतः सर्वतो भूमेलौकिकेनाओपि वैराग्यं लोकोत्तरेणापि ।  
तत्र पुनः   
    
[३६६।१७]  
लौकिकेनार्यवैराग्ये विसंयोगाप्तयो द्विधा ।  
    
[३६६।१८-३६६।१९]  
लौकिकेन मार्गेणार्यवैराग्यं गच्छतो द्विविधा विसंयोगप्राप्तय उत्पद्यन्ते लौकिक्यो लोकोत्तराश्च ।  
    
[३६६।२०]  
लोकोत्तरेण चेत्येके   
    
[३६६।२१]  
लोकोत्तरेणाप्येवमित्यपरे ।  
किं कारणम् ।  
    
[३६६।२२]  
त्यवते क्लेशासमन्वयात् ॥ वक्क्_६।४६ ॥  
    
[३६७।०१-३६७।०३]  
यदि ह्यार्यमार्गेण वैराग्यं प्राप्नुवतो लौकिकी विसंयोगप्रापोतिर्नोत्पद्यते एवं सति य आर्यमार्गेणाकिञ्चन्यायतनाद्वीतरागो ध्यानं निश्रित्येन्द्रियाणि सञ्चरति सकृत्स्नपूर्वमार्गत्यागात्केवलफलमार्गलाभाच्चोर्ध्वभूमिक्लेशविसंयोगेनासमन्वागतः स्यात् ।  
    
[३६७।०४]  
त्यक्ते च तस्मिन् तैः क्लेशैः समन्वागतः स्यादिति ।  
    
[३६७।०५]  
भवाग्राधविमुक्तोर्ध्वजातवत्त्वसमन्वयः ।  
    
[३६७।०६-३६७।०७]  
असत्यामपि तु तस्यां लौकिक्यां विसंयोगप्राप्तौ न तैः समन्वागमः स्यात् ।  
    
[३६७।०७-३६७।०९]  
तद्यथा भवाग्रादर्ध प्रकारविमुक्तस्यासत्यामपि तु लौकिक्यां तद्विसंयोगप्राप्तौ त्यक्तायामपि चेन्द्रियसञ्चारेण लोकोत्तरायां न पुनस्तैः क्लेशैः समन्वागमो भवति ।  
    
[३६७।०९-३६७।१०]  
यथा च पृथग्जनस्य प्रथमध्यानभूमेरुर्ध्वं जातस्य कामावचरक्लेशविसंयोगप्राप्तित्यागान्न पुनस्तैः समन्वागमो भवतीत्यज्ञापकमेतत् ।  
    
[३६७।११]  
कतपया पुनर्भूम्या कुतो वैराग्यं भवति ।  
    
[३६७।१२]  
अनास्रवेण वैराग्यमनागाम्येन सर्वतः ॥ वक्क्_६।४७ ॥  
    
[३६७।१३]  
आभवाग्रात् ।  
    
[३६७।१३-३६७।१४]  
अथ यः सामन्तकं निश्रित्याधरभूमिवैराग्यं प्राप्नोति किमस्यानन्तर्यमागवत्सर्वे विमुक्तिमार्गाः सामन्तकाद्भवन्ति ।  
    
[३६७।१४]  
नेत्याह ।  
किं तर्हि ।  
    
[३६७।१५]  
ध्यानात्सामन्तकाद्वा ऽन्त्यो मुक्ति मार्गस्त्रिभूजये ।  
    
[३६७।१६]  
नव ह्यपपत्तिभूमयः ।  
सर्वकामधातुरष्टौ च ध्यानारुप्याः ।  
    
[३६७।१६-३६७।१७]  
तत्र यावत् द्वितीयध्यानवैराग्यं त्रिभूमिजयः ।  
    
[३६७।१७-३६७।१८]  
तस्मिन् पश्चिमो विमुक्तिमार्गः सामन्तकाद्भवति ध्यानाद्वा मौलात् ।  
    
[३६७।१९]  
नोर्ध्वं सामन्तकात्   
    
[३६७।२०]  
त्रिभूमिजयादूर्ध्वं मौलादेव न पुनः सामन्तकादुपेक्षेन्द्रियसामान्यात् ।  
    
[३६७।२०-३६७।२१]  
त्रिषु हि ध्यानेषु सामन्तकमौलयोरिन्द्रियभेदात् कश्चिन्न शक्नोति मौलं ध्यानं प्रवेष्टुम् ।  
    
[३६८।०१]  
इन्द्रियसञ्चारस्य दुष्करत्वात् ।  
    
[३६८।०१-३६८।०२]  
अतस्त्रिभूमिवैराग्ये ध्यानसामन्तकादप्यन्यो विमुक्तिमार्गो भवति ।  
    
[३६८।०३]  
"अनास्रवेण वैराग्यमनागम्येन सर्वत" इत्युक्तमन्यैस्तु नोक्तम् ।  
अत उच्यते   
    
[३६८।०४]  
आर्यैरष्टाभिः स्वोर्ध्वभूजयः ॥ वक्क्_६।४८ ॥  
    
[३६८।०५-३६८।०६]  
अनास्रवैरष्टाभिर्ध्यानध्यानान्तरारुप्यैः स्वस्या ऊर्ध्वायाश्च भूमेर्वैराग्यं नाधराया वीतरागत्वात् ।  
    
[३६८।०६-३६८।०७]  
तत्र लोकोत्तरा आनन्तर्यविमुक्तिमार्गाः सत्यालम्बनत्वात्सत्याकारप्रवृत्ता इति सिद्धम् ।  
    
[३६८।०८]  
विमुक्त्यानन्तर्यपथा लौकिकास्तु यथाक्रमम् ।  
    
[३६८।०९]  
शान्ताद्युदाराद्याकाराः   
    
[३६८।१०]  
विमुक्तिमार्गाः शान्ताद्याकारा आनन्तर्यमार्गा औदारिकाद्याकाराः ।  
    
[३६८।१०-३६८।११]  
ते पुनर्यथाक्रमम्   
    
[३६८।१२]  
उक्तराधरगोचराः ॥ वक्क्_६।४९ ॥  
    
[३६८।१३]  
विमुक्तिमार्गा उत्तरां भूमिं शान्ततः प्रणीततो निःसर्णतश्चाकारयन्ति सम्भवतः ।  
    
[३६८।१४]  
आनन्तर्यमार्गा अधरां भूमिमौदारिकतो दुःखिलतः स्थूलभित्तिकतश्च ।  
    
[३६८।१४-३६८।१५]  
अशान्तत्वादौदरिकतो महाभिसंस्कारतरत्वात् ।  
    
[३६८।१५-३६८।१६]  
अप्रणीतत्वात् दुःखिलतो बहुदौष्ठुल्यतरत्वेन प्रतिकूलभावात् ।  
    
[३६८।१६-३६८।१७]  
स्थूलभित्तिकतस्तयैव तद्भूम्यनिःसरणात् भित्त्यनिःसरणवत् ।  
    
[३६८।१७]  
एषां विपर्ययेण शान्तप्रणीतनिःसरणाकाराः ।  
गत मानुषङ्गिकम् ।  
    
[३६८।१८]  
इदं तु वक्तव्यम् ।  
    
[३६८।१९]  
अथ क्षयज्ञानाकनन्तरं किमुत्पद्यते   
    
[३६८।२०]  
यद्यकोप्यः क्षयज्ञानादनुत्पादमतिः   
    
[३६८।२१]  
अकोप्यधर्मा चेदर्हन्भवति क्षयज्ञानात्समनन्तरमनुत्पादज्ञानमस्योत्पद्यते ।  
    
[३६८।२२]  
न चेत् ।  
    
[३६९।०१]  
क्षयज्ञानमशैक्षी वा दृष्टिः   
    
[३६९।०२-३६९।०३]  
न चेदकोप्यधर्मा भवति क्षयज्ञानात् क्षवज्ञानमेवोत्पद्यते अशैक्षी वा सम्यग्दृष्टिः ।  
    
[३६९।०३]  
न त्वनुत्पादज्ञानं परिहाणिसम्भवात् ।  
    
[३६९।०३-३६९।०४]  
किं पुनरकोपोयधर्मणः सा नैवोत्पद्यते ।  
    
[३६९।०५]  
सर्वस्य सा ऽर्हतः ॥ वक्क्_६।५० ॥  
    
[३६९।०६-३६९।०७]  
अकोप्यधर्मणो ऽप्यनुत्पादज्ञानात्कदाचिदनुत्पादज्ञानमेवोत्पद्यते कदाचिदशैक्षी सम्यग्दृष्टिः ।  
    
[३६९।०८]  
यान्येतानि चत्वारि फलान्युक्तानि कस्यैतानि फलानि ।  
श्रमण्यफलानि ।  
    
[३६९।०९]  
किमिदं श्रामण्यं नाम ।  
    
[३६९।१०]  
श्रावण्यममलो मार्गम्ः   
    
[३६९।११]  
अनास्रवो मार्गः श्रमण्यम् ।  
तेन ह्हि श्रमणो भवति ।  
क्लेशसंशमनात् ।  
    
[३६९।१२-३६९।१३]  
"शमिता अनेन भवन्ति अनेकविधाः षापका अकुशला धर्मा विस्तरेण यावज्जरामरणीयास्तस्माच्छ्रमण इत्युच्यत" इति सूत्रे वचनात् ।  
    
[३६९।१३-३६९।१४]  
अनत्यन्तशमनान्न पृथग्जनः परमार्थश्रमणः ।  
    
[३६९।१४]  
तस्य पुनः श्रामण्यस्य ।  
    
[३६९।१५]  
संस्कृतासंस्कृतं फलम् ।  
    
[३६९।१६]  
संस्कृतासंस्कृतानि हि श्रामण्यफलानि पुनश्चत्वार्युक्तानि सूत्रे ।  
अपि तु   
    
[३६९।१७]  
एकान्ननवतिस्तानि   
    
[३६९।१८]  
कानि पुनस्तानि   
    
[३६९।१९]  
मुक्तिमार्गाः सह क्षयैः ॥ वक्क्_६।५१ ॥  
    
[३६९।२०-३६९।२२]  
दर्शनहेयप्रहाणायाष्टावानन्त्र्यमार्गा अष्टौ विमुक्तिमार्गा भावनाहेयप्रहाणाय नवसु भूमिषु प्रत्येकं नव प्रकाराणां क्लेशानां प्रहाणाय तावन्त एवानन्तर्यमार्गा विमुक्तिमार्गाश्च ।  
    
[३६९।२२-३७०।०१]  
तत्रानन्तर्यमार्गाः श्रामण्यं विमुक्तिमार्गाः संस्कृतानि श्रामण्यफलानि ।  
    
[३७०।०१]  
तन्निष्यन्दपुरुषकारफलत्वात् ।  
    
[३७०।०१-३७०।०२]  
तेषां क्लेशानां प्रहाणान्यसंस्कृतानि श्रामण्यफलानि ।  
    
[३७०।०२]  
एवमेकान्ननवतिर्भवन्ति ।  
    
[३७०।०२-३७०।०३]  
एवं तर्हि बुद्धस्योपसङ्ख्यानं कर्तव्यं जायते ।  
    
[३७०।०३]  
न कर्तव्यम् ।  
यद्यपि भूयांसि फलानि   
    
[३७०।०४]  
चतुष्फलव्यवस्था तु पञकारणसम्भवात् ।  
    
[३७०।०५-३७०।०६]  
यस्यां हि प्रहाणमार्गावस्थायां पञ्च कारणानि सम्भवन्ति तस्यां किअ भगवता फलं व्यवस्थापितम् ।  
    
[३७०।०६]  
कतमानि पञ्च ।  
    
[३७०।०७]  
पूर्वत्यागो ऽन्यमार्गाप्तिः क्षयसङ्कलनं फले ॥ वक्क्_६।५२ ॥  
    
[३७०।०८]  
ज्ञानाष्टकस्य लाभो ऽथ षोडशाकारभावना ।  
    
[३७०।०९]  
पूर्वमार्गत्यागो ऽपूर्वमार्गाप्तिः प्रतिपन्नकफलमार्गत्यागलाभात् ।  
    
[३७०।०९-३७०।१०]  
प्रहाणसङ्कलनं सर्वस्यैकप्राप्तिलाभात् ।  
    
[३७०।१०]  
युगपदष्टज्ञानलाभश्चतुर्विधनां धर्मान्वयज्ञानानाम् ।  
    
[३७०।११]  
षोडशाकारभावना अनित्याद्याकाराणाम् ।  
    
[३७०।११-३७०।१२]  
इमानि हि पञ्च कारणानि फले फले भवन्ति ।  
    
[३७०।१३-३७०।१४]  
यद्यनास्रवो मार्गः श्रामण्यं कथं लौकिकमार्गप्राप्तं फलद्वयं श्रामण्यफलं युज्यते ।  
    
[३७०।१५]  
लौकिकाओप्तं तु मिश्रत्वानास्रवाप्तिः धृतेः फलल्म् ॥ वक्क्_६।५३ ॥  
    
[३७०।१६-३७०।१७]  
न हि तत्र लौकिकमार्गफलमेव् प्रहाणं सकृदागामिफलं वा भवत्यनागामिफलं वा ।  
    
[३७०।१७]  
किं तर्हि ।  
    
[३७०।१७-३७०।१८]  
दर्शनमार्गफलमपि प्रहाणं तत्र मिश्रीक्रियते ।  
    
[३७०।१८]  
सर्वस्य तत्फलसङ्गृहीतैकविसंयोगप्राप्तिलाभात् ।  
    
[३७०।१८-३७०।१९]  
अत एव हि सूत्र उक्तं "सकृदागामिफलं कतमत् ।  
    
[३७०।१९-३७०।२०]  
यत्त्रयाणां संयोजनानां प्रहाणं रागद्वेषमोहानां च ततुत्वमिति ।  
    
[३७०।२०]  
अनागामिफलं कतमत् ।  
    
[३७०।२०-३७०।२१]  
यदुत पञ्चानामवरभागीयानां सम्योजनानां प्रहाणमि"ति ।  
    
[३७०।२१]  
अनास्रवया च विसंयोगाप्राप्त्या तत्प्रहाणं सधार्यते ।  
    
[३७०।२१-३७०।२२]  
तद्वलेन परिहीणामरणात् ।  
    
[३७०।२२]  
अतो ऽप्यस्य मरणं युक्तं श्रामण्यफलम् ।  
    
[३७०।२२-३७०।२३]  
यदेव चैतच्छ्रामण्ययुक्तं ।  
    
[३७०।२४]  
ब्राह्मण्यं ब्रह्मचक्रं च तदेव   
    
[३७०।२५]  
क्लेशानां वाहनाद्वाह्मण्यं ब्रह्मचक्रं तु   
    
[३७१।०१]  
ब्रह्मावर्तनात् ।  
    
[३७१।०२]  
अनुत्तरब्रह्मण्ययोगात् भगवान्ब्रह्मा ।  
    
[३७१।०२-३७१।०३]  
"एष हि भगवान् ब्रह्मा इत्यपि शान्तः शीतीभूत इत्यपी"ति सूत्रात् ।  
    
[३७१।०३]  
तस्येदं चक्रमिति ब्राह्मं तेन प्रर्तितत्वात् ।  
    
[३७१।०४]  
धर्मचक्रं तु दृङ्मार्गः   
    
[३७१।०५]  
चङ्क्रमणाच्चक्रं तत्साधर्म्याद्दर्शनमार्गो धर्मचक्रम् ।  
कथमस्य साधर्म्यम् ।  
    
[३७१।०६]  
आशुगत्वाद्यरादिभिः ॥ वक्क्_६।५४ ॥  
    
[३७१।०७]  
आशुगत्वात्त्यजनक्रमणात् अजितजयजिताध्यवसनादुत्पतननिपत्तनाच्च ।  
    
[३७१।०७-३७१।०८]  
एवमाशुगत्वादिभिः अरादिभिः साधर्म्यादार्याष्टाङ्ङ्गो मार्गश्चक्रमिति भदन्तघोषकः ।  
    
[३७१।०८-३७१।०९]  
सम्यग्दृष्टिसङ्कल्पव्यायामस्मृतयो ह्यरस्थानीयाः ।  
    
[३७१।०९-३७१।१०]  
सम्यग्वाक्कर्मान्ताजीवा नाभिस्थानीयाः समाधिर्नेमिस्थानीय इति दर्शनमार्गो धर्मचक्रमिति ।  
    
[३७१।१०-३७१।११]  
कुत एतत् आर्यकौण्डिन्यस्य तदुत्पत्तौ "प्रवर्त्तितं धर्मचक्रमि"ति वचनात् ।  
    
[३७१।११-३७१।१२]  
कथं तत्त्रिपरिवर्तं द्वादशाकारं च ।  
    
[३७१।१२]  
इदं दुःखमार्यसत्यम् ।  
    
[३७१।१२-३७१।१३]  
तत् खलु परिज्ञेयं तत् खलु परिज्ञातमित्येते त्रयः परिवर्ताः ।  
    
[३७१।१३-३७१।१४]  
एकैकस्मिंश्च परिवर्ते चक्षुरुदपादि ज्ञानं विद्या बुद्धिरुदपादि इत्येते द्वादशाकाराः ।  
    
[३७१।१४]  
प्रतिसत्येमेवं भवन्ति ।  
    
[३७१।१४-३७१।१५]  
त्रिकद्वादशकसाधर्म्यात्तु त्रिपरिवर्तं द्वादशाकारमुक्तम् ।  
    
[३७१।१५]  
द्वयसप्तस्थानकौशलादेशनावत् ।  
    
[३७१।१५-३७१।१६]  
एभिश्च परिवर्तैर्दर्शनभावनाशैक्षमार्गा यथासङ्ख्यं दर्शता इति वैभाषिकाः ।  
    
[३७१।१६-३७१।१७]  
यद्येवं न तर्हि दर्शनमार्ग एव त्रिपरिवर्त्तो द्वादशाकार इति कथमसौ धर्मचक्रं व्यवस्थाप्यते ।  
    
[३७१।१७-३७१।१८]  
तस्मात्स एव धर्मपर्यायो धर्मचक्रं त्रिपरिर्तं द्वादशाकारं च युज्यते ।  
    
[३७१।१८]  
कथं च पुनस्त्रिपरिवर्तम् ।  
    
[३७१।१९]  
सत्यानां त्रिः परिवर्त्तनात् ।  
कथं द्वादशाकारम् ।  
चतुर्णां सत्यानां त्रिधाकरणात् ।  
    
[३७१।२०]  
दुःखं समुदयो निरोधो मार्ग इति ।  
    
[३७१।२०-३७१।२१]  
परिज्ञेयं प्रहेयं साक्षात्कर्तव्यं भावयितव्यमिति ।  
    
[३७१।२१]  
परिज्ञातं प्रहीणं साक्षात्कृतं भावितमिति ।  
    
[३७१।२१-३७१।२२]  
तस्य पुनः प्रवर्तनं परसन्ताने गमनमर्थज्ञापनात् ।  
    
[३७१।२२]  
अथवा सर्व एवार्यमार्गो धर्मचक्रं वेनेयसन्तानक्रमणात् ।  
    
[३७१।२३-३७१।२४]  
तत्तु परसन्ताने दर्शनमार्गोत्पादनाद्वर्तयितुमारब्धमतः प्रवर्तितमित्युच्यते ।  
    
[३७२।०१]  
अथ कस्मिन्धातौ कति श्रामण्यफलानि प्राप्यन्ते ।  
    
[३७२।०२]  
कामे त्रयाप्तिः   
    
[३७२।०३]  
कामधातावेव त्रयाणां श्रामण्यफलानां प्राप्तिर्नान्यत्र ।  
    
[३७२।०४]  
अन्त्यस्य त्रिषु   
    
[३७२।०५]  
अन्त्यं श्रामण्यफलमर्हत्वं तस्य त्रिषु धातुषु प्राप्तिः ।  
    
[३७२।०५-३७२।०६]  
फलद्वयस्य तावदवीतरागप्राप्यत्वादूर्ध्वमप्राप्तिर्युक्ता ।  
    
[३७२।०६]  
तृतीयस्य तु कस्मादप्राप्तिः ।  
    
[३७२।०७]  
नोर्ध्वं हि दृक्पथः ।  
    
[३७२।०८]  
ऊर्ध्वं हि कामधातोर्दर्शनमार्गो नास्ति ।  
    
[३७२।०८-३७२।०९]  
न च तेन विना ऽस्ति वीतरागस्यानागामि फलप्राप्तिरित्येतत् कारणम् ।  
    
[३७२।०९]  
किं पुनः कारणं तत्र दर्शनमार्गो नास्ति ।  
    
[३७२।१०]  
आरुप्येषु तावत् श्रवणाभावादधोधात्वनालम्बनाच्च ।  
रूपधातौ तु   
    
[३७२।११]  
असंवेगादिह विधा तत्र निष्ठेति चागमात् ॥ वक्क्_६।५५ ॥  
    
[३७२।१२]  
रूपावचरा हि पृथग्जनाः समापत्तिमुखसङ्गा दुःखवेदनाभावाच्च न संविजन्ते ।  
    
[३७२।१२-३७२।१३]  
न च विना सङ्गेनार्यमार्गः शक्तो लब्धुम् ।  
    
[३७२।१३]  
इयं तावद्युक्तिः ।  
    
[३७२।१३-३७२।१४]  
आगमो ऽप्ययं "पञ्चानां पुद्गलानामिह विधा तत्र निष्ठा अन्तरापरिनिर्वायिणो यावदूर्ध्वंस्रोतस" इति ।  
    
[३७२।१५]  
विधा हि मार्गरम्भो निर्वाणोपायत्वात् ।  
    
[३७२।१६]  
इदमुक्तं "यद्यकोप्यः क्षयज्ञानादनुत्पादमति" रिति ।  
    
[३७२।१६-३७२।१७]  
तत्र किमर्हतमप्यस्ति भेदः ।  
    
[३७२।१७]  
अस्तीत्युच्यते ।  
    
[३७२।१८]  
षडर्हन्तो मताः   
    
[३७२।१९-३७२।२०]  
सूत्र उक्तं षडर्हन्तः परिहाणधर्मा चेतनाधर्मा अनुरक्षणा धर्मा स्थिताकम्पोयः प्रतिवेधनाभव्यो ऽकोप्यधर्मा चेति ।  
    
[३७२।२१]  
तेषां पञ्च श्रद्धाध्हिमुक्तिजाः ।  
    
[३७३।०१]  
अकोक्प्यधर्माणं वर्जयित्वा ऽन्ये पञ्च श्रद्धाधिमुक्ति पूर्वकाः ।  
    
[३७३।०२]  
विमुक्तिः सामयिक्येषाम् ।  
    
[३७३।०३]  
एषां च पञ्चानां सामयिकी कान्त चेतोविमुक्तिर्वेदितव्या ।  
    
[३७३।०३-३७३।०४]  
नित्यानुरक्ष्यत्वात् ।  
    
[३७३।०४]  
अत एवैते समयविमुक्ता उच्यन्ते ।  
    
[३७३।०४-३७३।०५]  
समयापेक्षाश्चैते ऽधिमुक्ताश्चेति समयविमुक्ता मध्यपदलोपात् धृतघटवत् ।  
    
[३७३।०५-३७३।०६]  
एषां हि समयापेक्षासमाधिसम्मुखीभाव उपकरणारोग्यदेशविशेषापेक्षत्वात् ।  
    
[३७३।०७]  
अकोप्याकोप्यधर्मणः ॥ वक्क्_६।५६ ॥  
    
[३७३।०८]  
अकोप्यधर्मणस्त्वकोप्या विमुक्तिः ।  
कोपयितुमशक्यत्वादपरिहाणितः ।  
    
[३७३।०९]  
अतो ऽसमयमुक्तो ऽसौ   
    
[३७३।१०]  
अत एवासमयविमुक्ति उच्यते ।  
स ह्यसमयापेक्षाविमुक्तिश्च ।  
    
[३७३।१०-३७३।११]  
इच्छातः समाधिसम्मुखीभावात् ।  
    
[३७३।११-३७३।१२]  
कालान्तरात्यन्तविमुक्तितो वा कोप्याकोप्यधर्मणोः समयासमये विमुक्तत्वं परिहाणिसम्भवासम्भवतः ।  
    
[३७३।१३]  
दृष्टिप्रप्तान्वयश्च सः ।  
    
[३७३।१४]  
स चाकोप्यधर्मा दृष्टिप्राप्तपूर्वको वेदितव्यः ।  
    
[३७३।१५]  
किं पुनरेते षडर्हन्त आदित एव तद्गोत्रा भवन्त्यथ पश्चात् ।  
    
[३७३।१६]  
तद्गोत्रा आदितः केचित्केचिदुत्तापनागताः ॥ वक्क्_६।५७ ॥  
    
[३७३।१७]  
कश्चित्प्रथमत एव चेतनाधर्मगोत्रको भवति ।  
    
[३७३।१७-३७३।१८]  
कश्चित्पुनः परिहाणधर्मा भूत्वेन्द्रियाणामुत्तापनया चेतनाधर्मतां गतः ।  
    
[३७३।१८-३७३।१९]  
एवं यावदकोओप्यधर्मतां गतो वेदितव्यः ।  
    
[३७३।१९-३७३।२०]  
तत्र परिहाणधर्मा यः परिहातुं भव्यो न चेतनादिधर्मा ।  
    
[३७३।२०]  
चेतनाधर्मा यश्चेतयितुं भव्यः ।  
अनुरक्षणाधर्मा यो ऽनुरक्षितुं भव्यः ।  
    
[३७३।२१-३७४।०१]  
स्थिताकम्प्यो यः परिहाणिप्रत्ययं बलवन्तमन्तरेणानुरक्षन्नपि स्थातुं भव्यो न हातुं नापि वर्धयितुं विनाभियोगेन ।  
    
[३७४।०१]  
प्रतिवेधनाभव्यो यो ऽकोप्यः प्रतिवेद्धं भव्यः ।  
    
[३७४।०२]  
अकोप्यधर्मा यो नैव परिहातुं भव्यः ।  
    
[३७४।०२-३७४।०३]  
प्रथमौ द्वौ पूर्वमेव शैक्षावस्थायां सातत्यसत्कृत्यप्रयोगविकलौ ।  
    
[३७४।०३]  
तृतीयः सातत्यप्रयोगी ।  
चतुर्थः सत्कृत्यप्रयोगी ।  
    
[३७४।०३-३७४।०४]  
पञ्चम उभयथाप्रयोगी मृद्विन्द्रियस्तु ।  
    
[३७४।०४]  
षष्ठ उभयथाप्रयोगी तीक्ष्णेन्द्रियश्च ।  
    
[३७४।०४-३७४।०५]  
नचावश्यं वरिहाणधर्मा परिहीयते नापि यावत् प्रतिवेधनाभव्यः प्रतिविध्यति ।  
    
[३७४।०५-३७४।०६]  
सम्भवं तु प्रत्येवमुच्यते ।  
    
[३७४।०६]  
एवं कृत्वा धातुत्रये ऽपिषडर्हन्तो युज्यन्ते ।  
    
[३७४।०६-३७४।०८]  
येषां त्ववश्यं परिहीयते यावत् प्रतिविध्यति तेषां कामधातौ षट् रूपारुप्यधात्वोः स्थिताकम्प्यो ऽकोप्यधर्मा च ।  
    
[३७४।०८]  
तयोःपरिहाणिचेतनेन्द्रियसञ्चाराभावात् ।  
    
[३७४।०९]  
कः पुनरेषां कुतः परिहीयते ।  
फलात् गोत्राद्वा ।  
    
[३७४।१०]  
गोत्राच्चतुर्णां पञ्चानां फलाद्धानिः   
    
[३७४।११]  
चेतनाधर्मादीनां चतुर्णां गोत्रात्परिहाणिः ।  
    
[३७४।११-३७४।१२]  
न हि परिहाणधर्मा पुनः स्वगोत्रात् परिहीयते ।  
    
[३७४।१२-३७४।१३]  
परिहाणधर्मादीनां पञ्चानां फलात् परिहाणिः ।  
    
[३७४।१३]  
तेषामपि तु   
    
[३७४।१४]  
न पूर्वकात् ।  
    
[३७४।१५]  
यस्य यत् प्रथमगोत्रं स तस्मान्न परिहीयते ।  
शैक्षाशैक्षमार्गाभ्यां दृढीकुतत्वात् ।  
    
[३७४।१६]  
शैक्षस्तु लौकिकलोकत्तराभ्यां दृढीकृतत्वात् न परिहीयते स्वगोत्रात् ।  
    
[३७४।१६-३७४।१७]  
यत्तु पश्चात् प्रतिलब्धमुत्तापनया तस्मात् परिहीयते ।  
    
[३७४।१७-३७४।१८]  
यस्य च यत् प्रथमं फलं स तस्माना परिहीयते ।  
    
[३७४।१८]  
शेषात् परिहीयते ।  
    
[३७४।१८-३७४।१९]  
अत एव स्रोत आपत्तिफलान्नास्ति परिहाणिः ।  
    
[३७४।१९]  
एवं च कृत्वा परिहाणधर्मणस्त्रयः प्रकारा भवन्ति ।  
    
[३७४।१९-३७४।२०]  
तदवस्थस्य परिनिर्वाणमिन्द्रियसञ्चारः ।  
    
[३७४।२०]  
परिहाय वा शैक्षत्वम् ।  
चेतनाधर्मणश्चत्वारः ।  
    
[३७४।२०-३७४।२१]  
एत एव त्रयः परिहाणधर्मगोत्रप्रत्यागमनं च ।  
    
[३७४।२१-३७४।२२]  
एवमन्येषां त्रयाणामेकैकप्रकारवृद्धच्या यथाक्रमं पञ्च षट् सप्त प्रकारा वेदितव्याः ।  
    
[३७४।२२-३७४।२३]  
यस्य च यत् प्रथमं गोत्रं स परिहाय शैक्षोभूतस्तत्रैवावतिष्ठते नान्यस्मिन् ।  
    
[३७४।२३-३७४।२४]  
अन्यथा हि तद्गोत्रविशेष लभाद् वृद्धिरेवास्य स्यान्न परिहाणिः ।  
    
[३७४।२५]  
किं पुनः कारणं प्रथमानाम् नास्ति परिहाणिः ।  
दर्शनहेयानामवस्तुकत्वात् ।  
    
[३७४।२६]  
आत्माधिष्ठानप्रवृत्ता ह्येते ।  
सत्कायदृष्टिमूलकत्वात् ।  
    
[३७५।०१]  
स चात्मा नास्तीति ।  
असदालम्बनास्तर्हि प्राप्नुवन्ति ।  
नासदालम्बनाः ।  
    
[३७५।०१-३७५।०२]  
सत्यालम्बनत्वात् ।  
    
[३७५।०२]  
वितथालम्बनास्तु ।  
कतमश्च क्लेशो नैवमस्ति विशेषः ।  
    
[३७५।०२-३७५।०४]  
आत्मदृष्टिहि रूपादिके वस्तुनि कारकवेदकवशवर्तित्वेनात्मत्वमभूतमध्यारोपयति तदधिष्ठानानुवृत्ताश्चान्तग्राहदृष्टच्यादय इत्यवस्तुका उच्यन्ते ।  
    
[३७५।०४-३७५।०६]  
भावनाहेयास्तु रागप्रतिघमानाविद्या रूपादिके वस्तुनि केवलं सक्त्याघातोन्नत्यसम्प्रख्यानभावेन वर्तन्त इति सवस्तुका उच्यन्ते ।  
    
[३७५।०६-३७५।०७]  
अस्ति च तच्ध्रातादिमात्रं यत्र तेषां प्रवृत्तयः न त्वात्मादिलेशो ऽपि ।  
    
[३७५।०७-३७५।०८]  
तथा हि भावनाहेयानामस्ति प्रतिनियतं वस्तुमनापामनापलक्षणं न तु दर्शनहेयानामात्मादिलक्षणम् ।  
    
[३७५।०८-३७५।०९]  
तस्मादप्यवस्तुकाउच्यन्ते ।  
    
[३७५।०९-३७५।१०]  
अपि खल्वार्यस्यानुपनिध्यायतः स्मृतिसम्प्रमोषात् क्लेश उत्पद्यते नोपनिध्यायतो रज्ज्वामिव सर्पसञ्ज्ञा ।  
    
[३७५।१०-३७५।१२]  
न चानुपनिध्यायत आत्मदृष्टच्यादीनामुपपत्तिर्युज्यते सन्तीरकत्वादिति नास्ति दर्शनहेयक्लेश प्रहाणात्परिहाणिः ।  
    
[३७५।१२]  
अर्हत्वादपि नास्ति परिहाणिरिति सौत्रान्तिकाः ।  
    
[३७५।१२-३७५।१३]  
एष एव चन्यायः ।  
    
[३७५।१३]  
कथमिदं गम्यते ।  
आगमाद्युक्तितश्च ।  
कथमागमात् ।  
    
[३७५।१३-३७५।१४]  
"तद्धि भिक्षवः प्रहीणं यदार्यया प्रज्ञया प्रहीणमि"त्युक्तम् ।  
    
[३७५।१४-३७५।१५]  
आद्यन्तयोश्च फलयोरार्ययैव प्रज्ञया ऽधिगमः ।  
[३७५।१५-३७५।१६]  
"शैक्षस्य चाप्रमादकरणिये ऽप्रमादकरणीयं वदामी" त्युक्तं ना ऽर्हतः ।  
    
[३७५।१६-३७५।१७]  
"अर्हतो ऽप्यहमानन्द लाभसत्कारमन्त्रायकरं वदामी"त्यत्र सूत्रे दृष्टधमेसुखविहारमात्रादेव परिहाणिरुक्ता ।  
    
[३७५।१७-३७५।१८]  
"या त्वनेनाकोप्यचेतोविमुक्तिः कायेन साक्षात्कृता ।  
    
[३७५।१८]  
ततो ऽहं न केनचित् पर्यायेण परिहाणं वदामी"ति चोक्तम् ।  
    
[३७५।१९]  
सामयिक्या अस्तीति चेत् ।  
वयमप्येवं ब्रूमः ।  
सा तु विचार्या ।  
    
[३७५।१९-३७५।२०]  
किमर्हत्त्वमाहोस्विद्धच्यानानीति ।  
    
[३७५।२०-३७५।२१]  
मौलो हि ध्यानसमाधिः समये सम्मुखीभावात्सामयिकी चिमुक्तिरित्युच्यते ।  
    
[३७५।२१]  
दृष्टधर्मसुखविहारार्थं च पुनः पुनरेषणीयत्वात्कान्तेत्युच्यते ।  
    
[३७५।२२]  
आस्वादनीयत्वादित्यपरे ।  
    
[३७५।२२-३७५।२३]  
अर्हत्त्वविमुक्तिस्तु नित्यानुगतत्वान्न युज्यते ।सामयिकी अपुनःप्रर्थनीयत्वान्न कान्तेति ।  
    
[३७५।२३-३७५।२४]  
यदि चार्हत्त्वात् परिहणिसम्भवो ऽभविष्यत् किमर्थं भगवानाधिचेतसिकेभ्य एव दृष्टधर्मसुखविहारेभ्यः परिहाणिमवक्ष्यत् ।  
    
[३७५।२४-३७५।२५]  
अतो गम्यते सर्वस्यैवार्हतो विमुक्तिरकोप्यादृष्टध्र्मसुखविहारेत्युस्तु ।  
    
[३७५।२५-३७५।२६]  
कश्चित् लाभसत्कारव्याक्षेपदीषात् परिहीयते वशित्वब्र्हशाद्यो मृद्विन्द्रियः ।  
    
[३७५।२७]  
कश्चिन्न परिहीयते यस्तीक्ष्णेन्द्रियः ।  
तत्र यः परिहीयते स परिहाणधर्मा ।  
    
[३७५।२७-३७५।२८]  
यो न परिहीयते सो ऽपरिहाणधर्मा ।  
    
[३७५।२८]  
एवं चेतनाधर्मादयो ऽपि योज्याः ।  
    
[३७५।२८-३७६।०१]  
अपरिहाणधर्मस्थिताकम्प्याकोप्यधर्मणां को विशेषः ।  
    
[३७६।०१]  
अपरिहाणधर्मा ऽनुत्तापनागतः ।  
    
[३७६।०२]  
अकोप्यधर्मा तूत्तापनागतः ।  
    
[३७६।०२-३७६।०३]  
तौ हि यं यमेव समापत्तिविशेषमुत्पादयतस्तस्मान्न परिहीयेते ।  
    
[३७६।०३-३७६।०४]  
स्थिताकम्प्यस्तु यस्मिन्नेव गुणे स्थितस्तस्मात्केवलं न परिहीयते न त्वन्यमुत्पादयति ।  
    
[३७६।०४]  
उत्पादयति वा तस्मात्तु कम्पत इत्येव विशेषो लक्ष्यते ।  
    
[३७६।०५-३७६।०७]  
आयुष्मान्भौतिकः शैक्षीभूतः सामयिक्या विमुक्तेरत्यास्वादनान्मृद्विन्द्रियत्वाच्चभीक्ष्णं परिहीयमाणो निर्विण्नः शस्त्रमाधारयन् कायजीवितनिरपेक्षत्वान्मरणकाल एवार्हत्त्वप्राप्तः परिनिर्वृत्तश्च ।  
    
[३७६।०७]  
तस्मात्सो ऽपि नार्हत्त्वात् परिहीणः ।  
    
[३७६।०७-३७६।०८]  
दशोत्तरे चोक्तम् ।  
    
[३७६।०८]  
"एको धर्म उत्पादयितव्यः सामयिकी कान्ता चेतोविमुक्तिः ।  
    
[३७६।०८-३७६।०९]  
एको धर्मः साक्षात्कर्तव्यः अकोप्या चेतोविमुक्तिरि"ति ।  
    
[३७६।०९-३७६।१०]  
यदि चार्हत्त्वं सामयिकी कान्ता चेतोविमुक्तिरभविष्यत् किमर्थं तत्रैव दशके ऽर्हत्त्वस्य द्विग्रहणमकरिष्यात् ।  
    
[३७६।१०-३७६।११]  
न च क्वचिदर्हत्त्वमुत्पादयितव्यमुक्तम् ।  
    
[३७६।११]  
किं तर्हि ।  
    
[३७६।११-३७६।१२]  
साक्षात्कर्तव्यं मृद्विन्द्रियसङ्गृहीतं चार्हत्त्वमुत्पादयितव्यमिति ।  
    
[३७६।१२]  
किमनेन ज्ञापितं भवति ।  
    
[३७६।१२-३७६।१३]  
यदि तावदुत्पादयितुं शक्यमित्यदपि शक्यम् ।  
    
[३७६।१३]  
अथोत्पादनमर्हतीति ।  
    
[३७६।१३-३७६।१४]  
अन्यत्सुतरामर्हति ।  
    
[३७६।१४]  
तस्मान्न सामयिकी विमुक्तिरर्हत्त्वम् ।  
    
[३७६।१४-३७६।१५]  
कथं तर्हि समयविमुक्तो ऽर्हन्नुच्यते ।  
    
[३७६।१५]  
यस्य मृद्विन्द्रियत्वात्समयापेक्षः समाधिसमुखीभावः ।  
    
[३७६।१५-३७६।१६]  
विपर्ययादसमयविमुक्तः ।  
    
[३७६।१६]  
अभिधर्मे ऽपि चोक्तं "त्रिभिः स्थानेः कामरागानुशयस्योत्पादो भवति ।  
    
[३७६।१७-३७६।१८]  
कामरागानुशयिओ ऽप्रहीणो भवत्यपरिज्ञातः कामरागपर्यवस्थानीयाश्च धर्मा आभासगता भवन्ति तत्र चायोनिशो मनस्कार" इति ।  
    
[३७६।१८]  
परिपूर्णोत्पत्तिरेवमिति चेत् ।  
    
[३७६।१९]  
कस्य वा परिपूर्णकारणस्योत्पत्तिः ।  
एवं तावदागमात् ।  
कथं युक्तितः ।  
    
[३७६।१९-३७६।२१]  
यदि तावदर्हतस्तद्रूपः प्रतिपक्ष उत्पन्नो येन क्लेशा अत्यन्तमनुत्पत्तिधर्मतामापन्नाः कथं पुनः परिहीयते ।  
    
[३७६।२१]  
अथ नोत्पन्नः ।  
कथं क्षीणास्रवो भवति ।  
    
[३७६।२१-३७६।२२]  
अत्यन्तमनयोद्ध्रतायां तद्बीजधर्मतायामक्षीणास्रवो वा पुनः कथमर्हन्भवतीत्येवं युक्तिः ।  
    
[३७६।२२-३७६।२३]  
अङ्गारकर्षूपोमं सूत्रं तर्हि परिहार्यम् ।  
    
[३७६।२३-३७६।२५]  
यत्रेदमुक्तं "तस्य खलु श्रुतवत आर्यश्रावकस्यैवं चरत एवं विहरतः कदाचित्कर्हिचित् स्मृतिसम्प्रमोषादुत्पद्यन्ते पापका अकुशला वितर्का" इति ।  
    
[३७६।२५]  
स हि तत्रार्हन्नेव ज्ञापितः ।  
    
[३७६।२५-३७७।०१]  
"दीर्घरात्र विवेकनिम्नं चित्तं भवति यावन्निर्वाणप्राग्भारमि"ति वचनात् ।  
    
[३७७।०१-३७७।०२]  
अर्हतो ह्येतद्बलमन्यत्रोक्तम् ।  
    
[३७७।०२-३७७।०३]  
"सर्वैरास्रवस्थानीयैर्धर्मैः शीतीभूतं वान्तीभूतमि"ति चाभिधानात् अस्त्येतदेवम् ।  
    
[३७७।०३-३७७।०४]  
यावत्तु चारो न सुप्रतिबद्धस्तावदेवं चरतो ऽपि शैक्षस्यास्ति सम्भवः क्लेशोत्पत्ताविति शैक्षावस्थामधिकृत्यैवं वचनाददोषः ।  
    
[३७७।०५]  
प्रतिज्ञायते हि लौकिकमार्गप्रतिलब्धात्फलद्वयात्परिहाणिः ।  
    
[३७७।०५-३७७।०६]  
अर्हत्त्वादपि तु परिहाणिं वर्णयन्ति वैभाषिकाः ।  
    
[३७७।०७]  
किं पुनरिमे ऽर्हन्त एव षड्गोत्रा भवन्ति अथान्ये ऽपि षड्गोत्रा भवन्ति ।  
    
[३७७।०८]  
शैक्षानार्याश्च षड्गोत्राः   
    
[३७७।०९]  
शैक्षपृथग्जना अप्येवं षड्गोत्राः ।  
तत्पूर्वकाण्येव ह्यर्हतां गोत्राणि ।  
अपि तु   
    
[३७७।१०]  
सञ्चारो नास्ति दर्शने ॥ वक्क्_६।५८ ॥  
    
[३७७।११]  
दर्शनमार्गादन्यत्रेन्द्रियसञ्चारो भवति ।  
प्रयोगासम्भवान्न दर्शनमार्गे ।  
    
[३७७।११-३७७।१२]  
कश्चित् पृथग्जनावस्थायामिन्द्रियाणि सञ्चरति ।  
    
[३७७।१२]  
कश्चिच्छद्धाधिमुक्तावस्थायाम् ।  
    
[३७७।१३-३७७।१६]  
यदिदं सूत्र उक्तं "ये त्वनेन चत्वार आधिचैतसिका दृष्टधर्मसुखविहारा अधिगतास्ततो ऽहमस्यान्यतमान्यतमस्मात् परिहाणिं वदामि या त्वनेनैकाकिना यावदकोप्या चेतोविमुक्तिः कायेन साक्षात्कृता ततो ऽहं न केनचित् पर्यायेण परिहाणिं वदामी"ति ।  
    
[३७७।१६-३७७।१७]  
कथमकोप्यधर्मणो दृष्ट्धर्मसुखविहारेभ्यः परिहाणिः ।  
    
[३७७।१८]  
परिहाणिस्त्रिधा ज्ञेया प्राप्ताप्राप्तोपभोगतः ।  
    
[३७७।१९]  
प्राप्तपरिहाणिर्यदि प्रतिलब्धात् गुणात् परिहीयते ।  
    
[३७७।१९-३७७।२०]  
अप्राप्तपरिहाणिर्यदि प्राप्यं गुणं न प्राप्नोति ।  
    
[३७७।२०]  
उपभोगपरिहाणिर्यदि प्राप्तगुणं न सम्मुखीकरोति ।  
    
[३७७।२०-३७७।२१]  
आसां पुनः परिहाणीनाम्   
    
[३७७।२२]  
अन्त्या शास्तुरकोप्यस्य मध्या चान्यस्य तु त्रिधा ॥ वक्क्_६।५९ ॥  
    
[३७८।०१]  
बुद्धस्योपभोगपरिहाणिरेव नान्या ।  
अकोप्यधर्मणः सा चाप्राप्तपरिहाणिश्च ।  
    
[३७८।०२]  
पुद्गलविशेषधर्माप्रापणात् ।  
अन्यस्यार्हतः प्राप्तपरिहाणिरप्यस्ति ।  
    
[३७८।०२-३७८।०३]  
अत उपभोगपरिहाणिवचनादकोप्यधर्मणः सूत्रविरोधः ।  
    
[३७८।०३]  
सर्वस्यानास्रवा विमुक्तिरकोप्या ।  
    
[३७८।०४]  
अकोप्यधर्मव्यवस्थानं तु यथा तथोक्तम् ।  
अत एतद्चोद्यमित्यपरिहाणिवादी ।  
    
[३७८।०५]  
अथ योइ ऽर्हत्फलात्परिहीयते किमसौ पुनर्जायते ।  
नास्त्येतत् ।  
यस्मात्   
    
[३७८।०६]  
म्रियते न फलभ्रष्टः   
    
[३७८।०७]  
नैव हि कश्चित्फलात् परिहीणः कालं करोति ।  
    
[३७८।०७-३७८।०९]  
"धन्धा भिक्षव आर्यश्रावकस्य स्मृतिसम्प्रमोषा अथ च पुनः क्षिप्रमेवान्तं परिक्षयं सपदि सङ्गच्छनीति सूत्रे वचनात् ।  
    
[३७८।०९]  
अन्यथा ह्यनाश्वासिकं ब्रह्मचर्यं स्यात् ।  
    
[३७८।०९-३७८।१०]  
यतश्च फलात् परिहीयते तत्फलस्थेन यदकार्यं   
    
[३७८।११]  
तादकार्यं करोति न ।  
    
[३७८।१२]  
परिहीणो ऽपि संस्तत्फलविरुद्धां क्रियां न करोति ।  
शूरप्रस्खलनापतनवत् ।  
    
[३७८।१३]  
अथेन्द्रियाणि सञ्चरतां कत्यानन्तर्यविमुक्तिमार्गा भवन्ति ।  
[३७८।१४]  
विमुक्त्यानन्तर्यपथा नवोकोप्ये   
    
[३७८।१५-३७८।१६]  
अकोप्यगोत्रे प्रतिविध्यमाने प्रितिवेधभावनाभव्यस्य नवानन्तर्यमार्गा विमुक्तिमार्गाश्च भवन्ति ।  
    
[३७८।१६]  
यथार्हत्त्वं प्राप्नुवतः ।  
किं कारणम् ।  
    
[३७८।१७]  
अतिसेवनात् ॥ वक्क्_६।६० ॥  
    
[३७८।१८]  
तस्य मृद्विन्द्रियगोत्रं भवतीति नाल्पेन व्यावर्त्तयितुं शक्यते ।  
    
[३७८।१८-३७८।१९]  
शैक्षाशैक्ष मार्गभ्यां दृढीकृतत्वात् ।  
    
[३७८।२०]  
दृष्टच्याप्ततायामेकैकः   
    
[३७९।०१-३७९।०२]  
दृष्टिप्राप्तायां प्रतिविध्यमानायामेक एवानन्तर्यमार्गो भवत्येको विमुक्तिमार्गः ।  
    
[३७९।०२]  
प्रयोगमार्गस्तु सर्वत्रैक एव ।  
ते पुनः सर्व एवानन्तर्यविमुक्तिमार्गाः   
    
[३७९।०३]  
अनास्रवाः   
    
[३७९।०४]  
न हि सास्रवेण मार्गेणार्याणामिन्द्रियसञ्चारः ।  
क्व पुनरिन्द्रियाणि वर्धन्ते ।  
    
[३७९।०५]  
नृषु वर्धनम् ।  
    
[३७९।०६]  
मनुष्येष्वेवेन्द्रियसञ्चारो नान्यत्र ।  
परिहाण्यसम्भवात् ।  
    
[३७९।०७]  
कः पुनः कतमां भूमि निश्रित्येन्द्रियाणि सञ्चरति ।  
    
[३७९।०८]  
अशैक्षो नव निश्रित्य भूमीः   
    
[३७९।०९]  
अनागम्यस्यानन्तरं चत्वारि ध्यानानि त्रीणि चारुप्याणि ।  
    
[३७९।१०]  
शैक्षस्तु षट्   
    
[३७९।११]  
आरुप्यवर्ज्यः ।  
किं कारणम् ।  
    
[३७९।१२]  
यतः ॥ वक्क्_६।६१ ॥  
    
[३७९।१३]  
सविशेषं फलं त्यक्त्वा फलमाप्नोति वर्धयन् ।  
    
[३७९।१४-३७९।१५]  
इन्द्रियाणि हि सञ्चरन् फलं फलविशिष्टं च मृद्विन्द्रियमार्गं त्यक्त्वा तीक्ष्णेन्द्रियगोत्रकं फलमार्गमेव प्रतिलभते ।  
    
[३७९।१५-३७९।१६]  
न चानागामिफलमारुप्यभूमिसङ्गृहीतमस्तीत्येतत् कारणम् ।  
    
[३७९।१७]  
त एते षडेवार्हन्तो नव भवन्ति ।  
इन्द्रियभेदात् ।  
कथं कृत्वा ।  
    
[३७९।१८]  
द्वौ बुद्धौ श्रावकाः सप्त नवैते नवधेन्द्रियाः ॥ वक्क्_६।६२ ॥  
    
[३८०।०१]  
कतमे सप्त श्रावकाः ।  
परिहाणधर्मादयः पञ्च ।  
    
[३८०।०१-३८०।०२]  
अकोप्यधर्मा च द्विविध उत्तापनागत आदितश्च तद्गोत्रः अकोप्यभेद एव ।  
    
[३८०।०२]  
द्वौ बुद्धौ प्रत्येकबुद्धो बुद्धश्च ।  
    
[३८०।०३]  
इत्यते मृदुमृद्वादिनवप्रकारेन्द्रियभेदान्नव पुद्गला भवन्ति ।  
    
[३८०।०४]  
सर्व एव त्वार्यपुद्गलाः सप्त भवन्ति ।  
    
[३८०।०४-३८०।०५]  
श्रद्धानुसारी धर्मानुसारी श्रद्धाधिमुक्तो दृष्टिओप्राप्तः कायसाक्षी प्रज्ञाविमुक्त उभयतोविमुक्तश्च ।  
    
[३८०।०५]  
एते पुनः   
    
[३८०।०६]  
प्रयोगाक्षसमापत्तिविमुक्त्युभयतः कृताः ।  
    
[३८०।०७]  
पुद्गलाः सप्त   
    
[३८०।०८]  
प्रयोगतः श्रद्धाधर्मानुसारिणौ ।  
पूर्वमेव परप्रत्ययधर्मानुसाराभ्यामर्थेषु प्रयोगात् ।  
    
[३८०।०९]  
इन्द्रियत श्रद्धाधिमुक्तदृष्टिप्राप्तौ ।  
    
[३८०।०९-३८०।१०]  
मृदुतीक्ष्णेन्द्रियत्वात् श्रद्धाधिमोक्षप्रज्ञाधिक्यतः ।  
    
[३८०।१०-३८०।११]  
समापत्तितः कायसाक्षी निरोधसमापत्ति साक्षात्करणात् ।  
    
[३८०।११]  
विमुक्तितः प्रज्ञाविमुक्तः ।  
समापत्तिविमुक्तितः उभयतोभागविमुक्तः ।  
    
[३८०।१२]  
नामत एते सप्त पुद्गलाः ।  
    
[३८०।१३]  
षट् त्वेते ।  
    
[३८०।१४]  
द्रव्यतस्त्वेते षट् भवन्ति ।  
    
[३८०।१५]  
द्वौ द्वौ मार्गत्रये यतः ॥ वक्क्_६।६३ ॥  
    
[३८०।१६]  
दर्शनमार्गे हि द्वौ पुद्गलौ श्रद्धाधर्मानुसारिणौ ।  
तावेव भावनामार्गे द्वौ भवतः ।  
    
[३८०।१७]  
श्रद्धाधिमुक्तदृष्टिप्राप्तौ ।  
तौ पुनरशैक्षमार्गे द्वौ भवतः ।  
समयासमयविमुक्ताविति ।  
    
[३८०।१८]  
तत्रेन्द्रियतस्त्रयः ।  
श्रद्धानुसारिणः गोत्रतः पञ्च ।  
मार्गतः पञ्चदश ।  
    
[३८०।१८-३८०।१९]  
अष्ट क्षान्तिसप्तज्ञानस्थाः ।  
    
[३८०।१९]  
वैराग्यतस्त्रिसप्ततिः ।  
सकलबन्धनः ।  
कामवैराग्यान्नव ।  
    
[३८०।२०]  
एवं यावदाकिञ्चन्यायतनवैराग्यात् ।  
आश्रयतो नव ।  
त्रिद्वीपषाड्देवनिकायजाः ।  
    
[३८०।२१-३८०।२२]  
इन्द्रियगोत्रमार्गवैराग्याश्रयतः पण्डिताः शतसहस्रं सम्पद्यन्ते सहस्राणि च सप्तचत्वारिंशच्छतानि चाष्टौ पञ्चविशतिश्च ।  
    
[३८०।२२]  
एवमन्ये ऽपि पुद्गलाः सम्भवतः सङ्ख्येयाः ।  
    
[३८१।०१]  
कोयिमुभयतोभागविमुक्त इत्युच्यते कश्च प्रज्ञाविमुक्तः ।  
    
[३८१।०२]  
निरोधलाभ्युभयतोविमुक्तः प्रज्ञयेतरः ।  
    
[३८१।०३]  
यो निरोधसमापत्तिलाभी स उभयतोभागविमुक्तः ।  
    
[३८१।०३-३८१।०४]  
प्रज्ञासमाधिबलाभ्यां क्लेशविमोक्षावरणविमुक्तत्वात् ।  
    
[३८१।०४]  
इतरः प्रज्ञाविमुक्तः ।  
    
[३८१।०४-३८१।०५]  
प्रज्ञाबलेन केवलं क्लेशावरणविमुक्तत्वात् ।  
    
[३८१।०६-३८१।०७]  
यदुक्तं भगवता "क्लेशान् प्रहायेह हि यस्तु पञ्च अहार्यधर्मा परिपूर्णः शैक्ष" इति ।  
    
[३८१।०७]  
कियता परिपूर्णः शैक्षो भवति ।  
    
[३८१।०८]  
समापत्तिन्द्रियफलैः पूर्णः शैक्षो ऽभिधीयते ॥ वक्क्_६।६४ ॥  
    
[३८१।०९]  
त्रिविधा शैक्षस्य परीपूरिः ।  
फलतः इन्द्रियतः समापत्तितश्च ।  
    
[३८१।०९-३८१।१०]  
फलत एव श्रद्धाधिमुक्तस्याकायसाक्षिणो ऽनागामिनः ।  
    
[३८१।१०-३८१।११]  
इन्द्रियत एव दृष्टिप्राप्तस्यावीतरागस्य ।  
    
[३८१।११]  
फलेन्द्रियतो दृष्टिप्राप्तस्य कायसाक्षिणो ऽनागामिनः ।  
    
[३८१।११-३८१।१२]  
फलसमापत्तितः श्रद्धाधिमुक्तस्य कायसाक्षिणः ।  
    
[३८१।१२]  
फलेन्द्रियसमापत्तितो दृष्टिप्राप्तस्य कायसाक्षिणः ।  
    
[३८१।१३]  
समापत्तित एव समापत्तीन्द्रियश्च परिपूर्णत्वं नास्ति विन फलेन ।  
    
[३८१।१४]  
अशैक्षपरिपूर्णत्वं द्वाभ्याम्   
    
[३८१।१५]  
इन्द्रियतः समापत्तिश्च ।  
    
[३८१।१५-३८१।१६]  
फलेन त्वपरिपूर्णस्याशैक्षत्वमेव नास्तीति नास्य पुनः फलेन परिपूर्णपरिपूर्णत्वं व्यवस्थाप्यते ।  
    
[३८१।१६-३८१।१७]  
इन्द्रियत् एवासमयविमुक्तस्य प्रज्ञाविमुक्तस्य ।  
    
[३८१।१७]  
समापत्तित एव समयविमुक्तस्योभयभागविमुक्तस्य ।  
    
[३८१।१७-३८१।१८]  
इन्द्रियसमापत्तिभ्यामसमयविमुक्तस्योभयतोभागविमुक्तस्य ।  
    
[३८१।१९-३८१।२०]  
वहव इमे मार्गभेदा उक्ता लौकिकलोकोक्त्तरदर्शनभावना ऽशैक्षमार्गाः प्रयोगानन्तर्यविमुक्तिविशेषमार्गा इति ।  
    
[३८१।२०]  
कतिविध एष समासतो मार्ग इति ।  
    
[३८१।२१]  
मार्गः समासतः ।  
    
[३८१।२२]  
विशेषमुक्त्यानन्तर्यप्रयोगाख्यश्चतुर्विधः ॥ वक्क्_६।६५ ॥  
    
[३८२।०१]  
प्रयोगमार्गो यस्मादनन्तर्मानन्तर्यमार्गोत्पत्तिः ।  
    
[३८२।०१-३८२।०२]  
आनन्तर्यमार्गो येनावरणं प्रजहाति ।  
    
[३८२।०२]  
विमुक्तिमार्गो यस्तत्प्रहेयावरणविनिर्मुक्तस्तत् प्रथमत उत्पद्यते ।  
    
[३८२।०३]  
विशेषमार्गो य एभ्यो ऽन्यो मार्गः ।  
कस्मात् मार्ग इत्युच्यते ।  
    
[३८२।०३-३८२।०४]  
एष हि निर्वाणस्य पन्था एतेन तद्गमनात् ।  
    
[३८२।०४]  
निर्वाणं मार्गयन्त्यनेनेति वा ।  
[३८२।०४-३८२।०५]  
विमुक्तिविशेषमार्ग योः कथं मार्गत्वम् ।  
    
[३८२।०५-३८२।०६]  
तज्जातीयादधिमात्रतरत्वादुत्तरोत्तरप्रापणात् निरूपधिशेषप्रवेशाद्वा ।  
    
[३८२।०७]  
मार्ग एव पुनः प्रतिपदित्युक्तो निर्वाणप्रतिपादनात् ।  
चतस्रः प्रतिपदः ।  
    
[३८२।०८]  
अस्ति प्रतिपद्दुःखा धन्धाभिज्ञा ।  
अस्ति दुःखा क्षिप्राभिज्ञा ।  
    
[३८२।०८-३८२।०९]  
एवं सुखा ऽपि द्विधा ।  
    
[३८२।०९]  
तत्र   
    
[३८२।१०]  
ध्यानेषु मार्गः प्रतिपत्सुखा   
    
[३८२।११-३८२।१२]  
चतुर्ध्यानेषु मार्गः सुखा प्रतिपदङ्गपरिग्रह शमथविपश्यना समताभ्यामयिअत्नवाहित्वात् ।  
    
[३८२।१३]  
दुःखा ऽन्यभूमिषु ।  
    
[३८२।१४-३८२।१६]  
अन्यास्वनागम्यध्यानान्तरारुप्यभूमिषु मार्गो दुःखा प्रतिदङ्गापरिग्रहाच्छमथविपश्यनान्यूनत्वाच्च यत्नवाहित्वात् शमथन्यूने ह्यनागम्यध्यानान्तरे विपश्यनान्यूना आरुप्या इति ।  
    
[३८२।१६]  
सा पुनर्द्विविधा ऽपि प्रतिपत्   
    
[३८२।१७]  
धन्याभिज्ञा मृदुमतेः क्षिप्राभिज्ञेतरस्य तु ॥ वक्क्_६।६६ ॥  
    
[३८२।१८-३८२।१९]  
मृद्विन्द्रियस्य सुखा दुःखा वा प्रतिपद्धन्धाभिज्ञा तीक्ष्णेन्द्रियस्य क्षिप्राभिज्ञा धन्धाभिज्ञा अस्यां प्रतिपदि ।  
    
[३८२।१९]  
सेयं धन्धाभिज्ञा ।  
    
[३८२।१९-३८२।२०]  
एवं क्षिप्राभिज्ञा ।  
    
[३८२।२०]  
धन्धस्य वा पुद्गलस्येयमिति धन्धाभिज्ञा ।  
    
[३८२।२०-३८२।२१]  
पुनरप्येष मार्गो बोधिपक्ष्याख्यां लभते ।  
    
[३८२।२१]  
सप्तत्रिंशद्वोधिपक्षा धर्माः ।  
चत्वारि स्मृत्युपस्थानानि ।  
    
[३८२।२२]  
चत्वारि सम्यक् प्रहाणानि ।  
चत्वार ऋद्धिपादाः ।  
पञ्चेन्द्रियाणि ।  
    
[३८२।२२-३८२।२३]  
पञ्च बलानि ।  
    
[३८२।२३]  
सप्त बोध्यङ्गानि ।  
आर्याष्टाङ्गो मार्गः इति ।  
तत्र   
    
[३८२।२४]  
अनुत्पादक्षयज्ञाने बोधिः   
    
[३८३।०१]  
क्षयज्ञानमनुत्पादज्ञानं च ।  
पुद्गलभेदेन तिस्रो बोधय उत्पद्यन्ते ।  
    
[३८३।०१-३८३।०२]  
श्रावकबोधिः प्रत्येकबोधिरनुत्तरा सम्यक्सम्बोधिरिति ।  
    
[३८३।०२]  
अशेषाविद्याप्रहाणात् ।  
    
[३८३।०२-३८३।०३]  
ताभ्यां स्वर्थस्य यथाभूत कृतापुनःकर्तव्यताववोधाच्च ।  
    
[३८३।०४]  
तादनुलोम्यतः ।  
    
[३८३।०५]  
सप्तत्रिंशत्तु तत्पक्ष्याः   
    
[३८३।०६]  
बोधेरनुलोमत्वाद्बोधिपक्ष्याः सप्तत्रिंशदुत्पद्यन्ते ।  
    
[३८३।०७]  
नामतो द्रव्यतो दश ॥ वक्क्_६।६७ ॥  
    
[३८३।०८]  
दश द्रव्याणि सर्वे बोधिपक्ष्याः ।  
कतमानि दश ।  
    
[३८३।०९]  
श्रद्धा वीर्यं स्मृतिः प्रज्ञा समाधिः प्रीत्युपेक्षणे ।  
    
[३८३।१०]  
प्रश्रब्धिशीलसङ्कल्पाः   
    
[३८३।११]  
इत्येतानि दश द्रव्याणि ।  
कथं कृत्वा ।  
    
[३८३।१२]  
प्रज्ञा हि स्मृत्युपस्थितिः ॥ वक्क्_६।६८ ॥  
    
[३८३।१३]  
वीर्यं सम्यक्प्रहाणाख्यमृद्धिपादाः समाधयः ।  
    
[३८३।१४-३८३।१७]  
प्रज्ञावीर्यसमाधिस्वभाधा हि स्मृत्युपस्थानसम्यक्प्रहाणर्द्धिपादाः अत इन्द्रियाणि तावद्वलानि च नामग्राहिकया श्रद्धावीर्यस्मृतिसमाधिप्रज्ञाद्रव्याणि च स्मृत्युपस्थानानि धर्मप्रविचयसम्बोध्यङ्गं सम्यगृष्टिश्च प्रज्ञैव ।  
    
[३८३।१७]  
सम्यक्प्रहाणानि वीर्यसम्बोध्यङ्गं सम्यग्व्यायामश्च वीर्यमेव ।  
    
[३८३।१७-३८३।१८]  
ऋद्धिपादाः समाधिसम्बोध्यङ्गं सम्यक् समाधिश्च समाधिरेव ।  
    
[३८३।१८-३८३।१९]  
स्मृतिसम्बोध्यङ्गं सम्यक् स्मृतिश्च स्मृतिरेव ।  
    
[३८३।१९]  
किमवशिष्यते ।  
    
[३८३।१९-३८३।२०]  
प्रीतिप्रस्रब्ध्युपेक्षसम्बोध्यङ्गानि सम्यक्सङ्कल्पः शीलाङ्गनि च ।  
    
[३८३।२०-३८३।२१]  
तान्येतानि पञ्च द्रव्याणि एवमेते बोधिपक्ष्या दश द्रव्याणि भवन्ति ।  
    
[३८३।२१]  
वैभषिकाणा मेकादश ।  
    
[३८३।२१-३८४।०१]  
कायवाक्कर्मणोरसम्भिन्नत्वात् शीलाङ्गानि द्वे द्रव्ये इति ।  
    
[३८४।०१-३८४।०२]  
यत्त्वेतदुक्तं "प्रज्ञावीर्यसमाधिस्वभावाः स्मृत्युपस्थानादय" इति ।  
    
[३८४।०२]  
अत्र वेदितव्यम् ।  
    
[३८४।०३]  
प्रधानग्रहणं सर्वे गुनाः प्रायोगिकास्तु ते ॥ वक्क्_६।६९ ॥  
    
[३८४।०४]  
प्रधानग्रहणेनैवमुक्तम् ।  
    
[३८४।०४-३८४।०५]  
सर्वे तु प्रायोगिका गुणाःः स्मृत्युपस्थानसम्यक्प्रहाणर्द्धिपादाः ।  
    
[३८४।०५]  
कस्माद्वीर्य सम्यक्प्रधानमुक्तम् ।  
    
[३८४।०५-३८४।०६]  
तेन सम्यक्कायवाङ्मनांसि प्रधीयन्ते ।  
    
[३८४।०६]  
समाधिः कस्माद् ऋद्धिपाद उक्तः ।  
तत्प्रतिष्ठत्वात्सर्वगुणसम्पत्तेः ।  
    
[३८४।०७]  
ये त्वाहुः "समाधिरेवर्द्धिः पादाश्छन्दादय" इति ।  
    
[३८४।०७-३८४।०८]  
तेषां द्रव्यतस्त्रयोदश बोधिपक्ष्याः प्राप्नुवन्ति ।  
    
[३८४।०८]  
च्छन्दचित्तयोइराधिक्यात्सूत्रं च विरुध्यते ।  
    
[३८४।०८-३८४।०९]  
"ऋद्धिम् च वो भिक्षवो दर्शयिष्यामि ऋद्धिपादांशच यावदृद्धिः कतमा ।  
    
[३८४।०९-३८४।१०]  
इह भिक्षुरनेकविधमृद्धिविषयं प्रत्यनुभवति ।  
    
[३८४।१०]  
एको भूत्वा बहुधा भवती"ति विस्तरः ।  
    
[३८४।११]  
कस्मादिन्द्रियाण्येव वलान्युक्तानि ।  
मृद्वधिमात्रभेदादवमर्दनीयानवमर्दनीयत्वात् ।  
    
[३८४।१२]  
इन्द्रियाणां किङ्कृतो ऽनुक्रमः ।  
श्रद्दधानो हि फलार्थं वीर्यमारभते ।  
    
[३८४।१२-३८४।१३]  
आरब्धवीर्यस्य स्मृतिरूपतिष्ठते ।  
    
[३८४।१३]  
उपस्थितस्मृतेरविक्षेपाच्चित्तं समाधीयते ।  
    
[३८४।१३-३८४।१४]  
समाहितचित्तो यथाभूतं प्रजानातीति ।  
    
[३८४।१५]  
कस्यामवस्थायां कतमे ते बोधिपक्ष्याः प्रभाव्यन्ते ।  
    
[३८४।१६-३८४।१७]  
आदिकर्मिकनिर्वेधभागीयेषु प्रभाविताः ।  
भावने दर्शने चैव सप्त वर्गा यथाक्रमम् ॥ वक्क्_६।७० ॥  
    
[३८४।१८]  
आदिकर्मिकावस्थायां कायाद्युपलक्षणार्थं स्मृत्युपस्थानानि ।  
    
[३८४।१८-३८४।१९]  
विशेषाधिगमेन वीर्यसम्बधन्नादूष्मगतेषु सम्यक्प्रधानानि ।  
    
[३८४।१९-३८४।२०]  
अपरिहाणीयकुशलमूलप्रवेशत्वात् मूर्धष्वृद्धिपादाः ।  
    
[३८४।२०]  
अपुनःपरिहाणित आधिपत्यप्राप्तत्वात् क्षान्तिष्विन्द्रियाणि ।  
    
[३८४।२१]  
क्लेशानवमर्दनीयत्वाद्ग्रधर्मेषु बलानि लौकिकान्यधर्मानवमर्दनीयत्वाद्वा ।  
    
[३८४।२१-३८४।२२]  
बोध्यासन्नत्वात् भावनामार्गे बोध्यङ्गानि ।  
    
[३८४।२२]  
गमनप्रभावित्वाद्दर्शनमार्गे मार्गाङ्गानी ।  
    
[३८४।२३]  
तस्याशुगामित्वात् ।  
सङ्ख्यानुपूर्वीविधानार्थं तु पूर्व सप्तोक्तानि पश्चादष्टौ ।  
    
[३८४।२३-३८४।२५]  
तत्र धर्मप्रविचयसम्बोध्यङ्गं बोधिर्वोध्यङ्गं च सम्यग्दृष्टिर्मार्गो मार्गाङ्गं चेति वैभाषिकाः ।  
    
[३८४।२५-३८४।२६]  
अपरे पुनरभित्त्वैव क्रमं बोधिपक्ष्याणामानुपूर्वी वर्णयन्ति ।  
    
[३८४।२६-३८५।०२]  
"आदित एव तावद्वहुविधविषपव्यासेकविसारिणीनां बुद्धीनां निग्रहार्य स्मृत्युपस्थानानि चेतस उपनिबद्धानि भवन्ति यावदेव गर्धाश्रितानां स्मरसङ्कल्पानां प्रतिविनोदनाये"ति सूत्रे वचनात् ।  
    
[३८५।०२-३८५।०३]  
तद्वलेन वीर्यसंवर्धनाच्चतुर्विधकार्यसम्पादनाय सम्यक्चित्तं प्रदधातीति सम्यक्प्रधानानि ।  
    
[३८५।०३-३८५।०४]  
ततः समाधिविशोधनादृद्धिपादाः ।  
    
[३८५।०४]  
समाधिसन्निश्रयेण लोकोत्तरधर्माधिपतिभूतानि श्रद्धादीनीन्द्रियाणि ।  
    
[३८५।०५]  
तान्येव च निर्जितविपक्षसमुदाचाराणि बलानि ।  
दर्शनमार्गे बोध्यङ्गानि ।  
    
[३८५।०६]  
प्रहमतो धर्मतत्त्वावलोकात् उभयोर्मार्गाङ्गानि ।  
    
[३८५।०६-३८५।०७]  
तथा ह्युक्तम् "आर्याष्टाङ्गे खलु मार्गे भावनापरिपूरि गच्छति ।  
    
[३८५।०७-३८५।०८]  
चत्वारि स्मृत्युपस्थानानि भावनापरिपूरिं गच्छन्ति यावत् सप्त बोध्यङ्गानी"ति ।  
    
[३८५।०८-३८५।१०]  
पुनश्चोक्तं "यथाभूतवचनारोचनमिति भिक्षवश्चतुर्णामार्यसत्यानामेतदधिवचनं यथागतेन मार्गेण प्रक्रमणमिति भिक्षो आर्याष्टाङ्गस्य मार्गस्यैतदधिवचनमि"ति ।  
    
[३८५।१०-३८५।११]  
तस्मादुभयोरार्याष्टाङ्गो मार्ग एष्टव्यः ।  
    
[३८५।११]  
सिद्धो ऽनुक्रमः ।  
    
[३८५।१२]  
इदं तु वक्तव्यम् ।  
    
[३८५।१२-३८५।१३]  
कति बोधिपक्षा धर्माः सास्रवा इति कत्यनास्रवा इति ।  
    
[३८५।१४]  
अनास्रवाणि बोध्यङ्गमार्गाङ्गानि   
    
[३८५।१५]  
भावनादर्शनमार्ग योस्तद्वच्यवस्थापनात् ।  
    
[३८५।१५-३८५।१६]  
लौकिका अपि हि सम्यग्दृष्टच्यादयः सन्ति ।  
    
[३८५।१६]  
ते तु नार्यमार्गशब्दं लभन्ते ।  
    
[३८५।१७]  
द्विधेतरे ।  
    
[३८५।१८]  
अन्ये बोधिपक्षाः सास्रवाः ।  
कस्यां भूमौ कति बोधिपक्षाः ।  
    
[३८५।१९]  
सकलाः प्रथमे ध्याने   
    
[३८५।२०]  
सर्वे सप्तत्रिंशत्प्रथमे ध्याने ।  
    
[३८५।२१]  
अनागम्ये प्रीतिवर्जिताः ॥ वक्क्_६।७१ ॥  
    
[३८५।२२]  
कस्मादनागम्ये प्रीत्यभावः ।  
    
[३८५।२२-३८५।२३]  
सामन्तकानां बलवाहनीयत्वादधरभूमिसाशङ्कत्वाच्च ।  
    
[३८६।०१]  
द्वितीये ऽन्यत्र सङ्कल्पात्   
    
[३८६।०२]  
द्वितीये ध्याने सम्यक्सङ्कल्पवर्ज्याः षट्त्रिंशदेव ।  
तत्र वितर्काभावात् ।  
    
[३८६।०३]  
द्वयोस्तद्द्वयवर्जिताः ।  
    
[३८६।०४]  
तृतीयचतुर्थयोर्ध्यानयोः प्रीतिसङ्कल्पाभ्यां वर्जिताः पञ्चत्रिंशत् ।  
    
[३८६।०५]  
ध्यानान्तरे च   
    
[३८६।०६]  
ताभ्यामेव द्वाभ्यां वर्जिताः पञ्चत्रिंशदेव ।  
    
[३८६।०७]  
शीलाङ्गैस्ताभ्यां च त्रिष्वरुपिषु ॥ वक्क्_६।७२ ॥  
    
[३८६।०८]  
वर्जिता इति वर्तते ।  
    
[३८६।०८-३८६।०९]  
आरुप्येसु सम्यग्वाक्कर्मान्ताजीवैः प्रीतिसङ्कल्पाभ्यां च वर्जिता द्वात्रिंशत् ।  
    
[३८६।१०]  
कामधातौ भवाग्रे च बोधिमार्गाङ्गवर्जिताः ।  
    
[३८६।११]  
द्वार्विशतिर्बोधिपक्ष्यास्तयोरनास्रवमार्गाभावात् ।  
    
[३८६।१२]  
बोधिपक्षेषु वर्तमानस्य कस्यामवस्थायामवेत्यप्रसादलाभो वेदितव्यः ।  
    
[३८६।१३]  
त्रिसत्यदर्शने शीलधर्मावेत्यप्रसादयोः ॥ वक्क्_६।७३ ॥  
    
[३८६।१४]  
लाभो मार्गाभिसमये बुद्धतत्सङ्घयिओरपि ।  
    
[३८६।१५-३८६।१६]  
दुःखसमुदयनिरोधसत्यान्यभिसमयन् धर्मे चावेत्यप्रसादमार्यकान्तानि च शीलानि प्रतिलभते ।  
    
[३८६।१६-३८६।१७]  
मार्गसत्यमभिसमयन् बुद्धे तस्य च श्रावकसङ्घे ऽवेत्यप्रसादं प्रतिलभेते ।  
    
[३८६।१७-३८६।१८]  
यो हि तयोः प्रसादः सो ऽशैक्ष्येषु बुद्धकरकेषु धर्मेषु शैक्षायाशैक्षेषु च सङ्घकरकेषु प्रसादः ।  
    
[३८६।१८]  
अपि शब्दाच्छीलधर्मावेत्यप्रसादौ च प्रतिलभते ।  
    
[३८६।१९]  
को ऽयमिह धर्मो ऽभिप्रेतः ।  
    
[३८७।०१]  
धर्मः सत्यत्रयं बोधिसत्त्वप्रत्येकबुद्धयोः ॥ वक्क्_६।७४ ॥  
    
[३८७।०२]  
मार्गश्च   
    
[३८७।०३]  
अतश्चत्वर्यपि सत्यान्यभिसमयतो धर्मावेत्यप्रसादलाभः ।  
    
[३८७।०३-३८७।०४]  
त एते श्रद्धाधिष्ठानभेदान्नामतश्चत्वारो ऽवेत्यप्रसादा उच्यन्ते ।  
    
[३८७।०५]  
द्रव्यतस्तु द्वे श्रद्धा शीलं च   
    
[३८७।०६-३८७।०७]  
बुद्धधर्मसङ्घावेत्यप्रसादाः श्रद्धास्वभावाः आर्यकान्तानि च शीलानि शीलमिति द्वे द्रव्ये भवतः ।  
    
[३८७।०७]  
किं पुनरेते सास्रवानास्रवा एकान्तेनावेत्यप्रसादाः ।  
    
[३८७।०८]  
निर्मला ।  
    
[३८७।०९]  
अवेत्यप्रसादा इति को ऽर्थः ।  
यथाभूतसत्यान्यवबुध्य सम्प्रत्ययो ऽवेत्यप्रसादः ।  
    
[३८७।१०]  
यथा च व्युत्थितः सम्मुखीकरोति तथैषामानुपूर्वीम् ।  
    
[३८७।१०-३८७।११]  
कथं व्युत्थितः सम्मुखी करोति ।  
    
[३८७।११-३८७।१२]  
सम्यक्सम्बुद्धो वत भगवान् स्वाख्यातो ऽस्य धर्मविनयः सुप्रतिपन्नो ऽस्य श्रावकसङ्घ इति वैद्यभैषज्योपस्थापकभूतत्वात् ।  
    
[३८७।१२-३८७।१३]  
चित्तप्रसादकृतश्च शीलप्रसाद इत्युच्यते चतुर्थ उक्तः ।  
    
[३८७।१३]  
एवं प्रसन्नस्यैषा प्रतिपत्तिरिति ।  
    
[३८७।१४]  
आरोग्यभूतत्वाद्वा देशिक मार्ग सार्थिकयानवद्वा ।  
    
[३८७।१४-३८७।१५]  
सूत्र उक्त"मष्टाभिरङ्गै समन्वागतः शैक्षो दर्शभिरङ्गैः समन्वागतो ऽशैक्ष" इति ।  
    
[३८७।१५-३८७।१६]  
कस्माच्छैक्षस्य सम्यक् विमुक्तिः सम्यग्ज्ञानं च नोक्तम् ।  
    
[३८७।१७]  
नोक्ता विमुक्तिः शैक्षाङ्ग बद्धत्वात् ।  
    
[३८७।१८]  
बद्धो हि शैक्षः क्लेशबन्धनैरद्यापीति ।  
    
[३८७।१८-३८७।१९]  
कथं बद्धस्यैव सतो विमुक्तिर्व्यवस्थाप्येत ।  
    
[३८७।१९]  
न हि बन्धनैकदेशान्मुक्तो मुक्त इत्युच्यते ।  
    
[३८७।१९-३८७।२०]  
बिना च विमुक्तच्या कथं विमुक्तिज्ञानम् व्यवस्थाप्यते ।  
    
[३८७।२०-३८७।२१]  
अशैक्षस्तु सर्वक्लेशबन्धनात्यन्तनिर्मोक्षाद्विमुक्तितत्प्रत्यात्मज्ञानाभ्यां प्रभावित इति तस्यैव तद्वचनं न्याय्यम् ।  
    
[३८८।०१]  
केयं विमुक्तिर्नाम ।  
    
[३८८।०२]  
सा पुनर्द्विधा ॥ वक्क्_६।७५ ॥  
    
[३८८।०३]  
संस्कृता चासंस्कृता च ।  
तत्र ।  
    
[३८८।०४]  
असंस्कृता क्लेशहानमधिमुक्तस्तु संस्कृता ।  
    
[३८८।०५]  
क्लेशप्रहाणमसंस्कृता विमुक्तिः ।  
अशैक्षाधिमोक्षः संस्कृता विमुक्तिः ।  
    
[३८८।०६]  
साङ्गः   
    
[३८८।०७]  
सैवासंस्कृता विमुक्तिरशैक्षाङ्गयुक्ता ।  
अङ्गानां संस्कृतत्वात् ।  
    
[३८८।०८]  
सैव विमुक्ती द्वे   
    
[३८८।०९]  
सैव संस्कृता विमुक्तिर्द्वे विमुक्ती सूत्र उक्ते ।  
    
[३८८।०९-३८८।१०]  
चेतो विमुक्तिः प्रज्ञाविमुक्तिश्च ।  
    
[३८८।१०]  
विमुक्तिस्क्न्धो ऽपि स एव द्रष्ट्टव्यः ।  
    
[३८८।१०-३८८।११]  
यत्तर्हि सूत्र उक्तं "कतमच्च व्याग्राबोध्यायना विमुक्तिपरिशुद्धिप्रधानम् ।  
    
[३८८।११-३८८।१३]  
इह भिक्षवो रागाच्चित्तं विरक्तं भवति विमुक्तं द्वेषान्मोहाच्चित्तं विरक्तं भवति विमुक्तमित्यपरिपूर्णस्य वा विमुक्तिस्कन्धस्य परिपूरये परिपूर्णस्य चानुग्रहाय च्छन्दोवीर्यमि"ति विस्तरः ।  
    
[३८८।१४]  
तस्मानाधिमोक्ष एव विमुक्तिः ।  
किं तर्हि ।  
    
[३८८।१४-३८८।१५]  
तत्त्वज्ञानापनीतेषु रागादिषु चेतसो वैमल्यं विमुक्तिरित्यपरे ।  
    
[३८८।१५]  
उक्ता विमुक्तिः ।  
    
[३८८।१६]  
सम्यग्ज्ञानं तु सम्यग्दृष्टिः ।  
व्यतिरिक्तं कतमत् ।  
    
[३८८।१७]  
ज्ञानं बोधिर्यथोदिता ॥ वक्क्_६।७६ ॥  
    
[३८८।१८]  
यैव हि पूर्वं बोधिरुक्ता सैवेह सम्यग्ज्ञानं वेदितव्यम् ।  
    
[३८८।१८-३८८।१९]  
यदुत क्षयज्ञानमनुत्पादज्ञानं च ।  
    
[३८८।२०]  
कतमत् पुनश्चित्तं विमुच्यते किमतीतमनागतं प्रत्युत्पन्नम् ।  
    
[३८८।२१-४३८।८२१]  
विमुच्यते जायमानसशैक्षं चित्तमावृतेः ।  
    
[३८९।०१]  
"अनागतं चित्तमुत्पद्यमानं विसुच्यते अशैक्षमावरणेभ्य" इति शास्त्रपाठः ।  
    
[३८९।०२]  
किं पुनस्तस्यावरणम् ।  
क्लेशप्राप्तिस्तदुत्पत्तिविवन्धत्वात् ।  
    
[३८९।०२-३८९।०३]  
वज्रोपमे हि समाधो स च प्रहीयते ।  
    
[३८९।०३]  
तच्चोत्पद्यमानमशैक्षं चित्तं विमुच्यते ।  
सा च प्रहीणा भवति ।  
    
[३८९।०४]  
तचाशैक्षं चित्तमुत्पन्नं विमुक्तं च ।  
यत्तर्हि नोत्पद्यमानं लौकिकं च ।  
    
[३८९।०४-३८९।०५]  
तदपि विमुच्यते ।  
    
[३८९।०५]  
यत्तु नियतमुत्पत्तौ तदेवोक्तम् ।  
    
[३८९।०५-३८९।०६]  
लौकिकं कुतो विमुच्यते ।  
    
[३८९।०६]  
तत एवोत्पत्त्यावरणात् ।  
    
[३८९।०६-३८९।०७]  
ननु चामुक्तस्यापि शैक्षस्य लौकिकमुत्पद्यते न तत्तादृशम् ।  
    
[३८९।०७]  
कीदृशं तत् ।  
क्लेशप्राप्तिसहितम् ।  
    
[३८९।०७-३८९।०८]  
किमवस्थो मार्गस्तदुत्पत्त्यावरणं प्रजहाति ।  
    
[३८९।०९]  
निरुध्यमानो मार्गस्तु प्रजहाति तदावृतिम् ॥ वक्क्_६।७७ ॥  
    
[३८९।१०]  
वर्तमान इत्यर्थः ।  
    
[३८९।११-३८९।१२]  
या चासंस्कृता विमुक्तिरुक्ता ये च त्रयोधातव उच्यन्ते प्रहाणधातुर्विंरागधातुनिरोधधातुरिति ।  
    
[३८९।१२]  
क एषां विशेषः ।  
    
[३८९।१३]  
असंस्कृतैव धात्वाख्या   
    
[३८९।१४]  
सैवासंस्कृता विमुक्तिस्त्रयो धातवः ।  
तत्र पुनः   
    
[३८९।१५]  
विरागो रागसङ्क्षयः ।  
    
[३८९।१६]  
रागस्य प्रहाणं विरागधातुः ।  
    
[३८९।१७]  
प्रहाणधातुरन्येषां ।  
    
[३८९।१८]  
सङ्क्षय इति वर्तते ।  
रागादन्येषां क्लेशानां प्रहाणं प्रहाणधातुः ।  
    
[३८९।१९]  
निरोधाख्यस्तु वस्तुनः ॥ वक्क्_६।७८ ॥  
    
[३८९।२०]  
सङ्क्षय इत्येवानुवर्तते ।  
क्लेशनिर्मुक्तस्य वस्तुनः प्रहाणं निरोधधातुः ।  
    
[३८९।२१]  
येन वस्तु निर्विद्यते विरज्यते ऽपि तेन वस्तुना ।  
चतुष्कोटिकम् ।  
कथं कृत्वा ।  
    
[३९०।०१]  
निर्विद्यते दुःखहेतुक्षान्तिज्ञानैः   
    
[३९०।०२]  
दुःखे समुदयक्षान्तिज्ञानैरेव निर्विद्यते नान्यैः ।  
    
[३९०।०३]  
विरज्यते ।  
    
[३९०।०४]  
सर्वैर्जहाति यैः   
    
[३९०।०५]  
सर्वैरपि दुःखसमुदयनिरोधमार्ग क्षान्तिज्ञानैर्विरज्यते ।  
    
[३९०।०५-३९०।०६]  
यैः क्लेशान् प्रजहाति ।  
    
[३९०।०७]  
एवं चतुष्कोटिकसम्भवः ॥ वक्क्_६।७९ ॥  
    
[३९०।०८]  
एवं चतुष्कोतिकं सिध्यति ।  
निर्विद्यत एव दुःखसमुदयक्षान्तिज्ञानैः ।  
    
[३९०।०९]  
क्लेशान् प्रजहत् निर्वेदवस्त्वालम्बनत्वात् ।  
    
[३९०।०९-३९०।१०]  
विरज्यत एव निरोधमार्गक्षान्तिज्ञानैः क्लेशान् प्रजहत् ।  
    
[३९०।१०]  
प्रामोद्यवस्त्वालम्बनत्वात् ।  
    
[३९०।१०-३९०।११]  
उभयं पूर्वैः क्लेशान् प्रजहत् ।  
    
[३९०।११]  
नोभयमुत्तरैः क्लेशानप्रजहदिति ।  
    
[३९०।११-३९०।१२]  
तत्र वीतरागः सत्यानि पश्यन्धर्मज्ञानक्षान्तिभिः क्लेशान्न प्रजहाति ।  
    
[३९०।१२-३९०।१३]  
ज्ञानैस्तु प्रयोगविमुक्तिविशेषमार्गसङ्गृहीतैर्न प्रजहातीति ।

=====================================================================  
    
[३९०।१४-३९०।१५]  
अभिधर्मकोशभाष्ये मार्गपुद्गलनिर्देशो नाम षष्ठं कोशस्थानं समाप्तमिति   
    
[३९०।१६]  
॥श्री लामावाकस्य यदत्र पुण्यम् ॥

सप्तमं कोशस्थानम्   
    
=====================================================================  
    
नमो बुद्धाय  
    
=====================================================================  
[३९१।०२]  
क्षान्तयश्चोच्यन्ते ज्ञानानि च सम्यग्दृष्टिः सम्यग्ज्ञानं च ।  
    
[३९१।०३]  
किं पुनः क्षान्तयो न ज्ञानं सम्यग्ज्ञानं च न दृष्टिः ।  
    
[३९१।०४]  
नामला क्षान्तयो ज्ञानं   
    
[३९१।०५]  
तत्प्रहेयस्य विचिकित्सा ऽनुशयस्याग्रहीणत्वात् ।  
    
[३९१।०५-३९१।०६]  
दृष्टयस्तु ता सन्तिरणात्मकत्त्वात् यथा च क्षान्तयो दृष्टिर्न ज्ञानमेवं पुनः   
    
[३९१।०७]  
क्षयानुत्पादधीर्न दक् ।  
    
[३९१।०८]  
क्षयानमनुत्पादज्ञानं च न दृष्टिरसन्तीरणापरिमार्गणाशयत्वात् ।  
    
[३९१।०९]  
तद्न्योभयथार्या धीः   
    
[३९१।१०]  
क्षान्तिक्षयानुत्पादज्ञानेभ्यो ऽन्या ऽनास्रवा प्रज्ञा दृष्टिः ज्ञानं च ।  
    
[३९१।११]  
अन्या ज्ञानं   
    
[३९१।१२]  
लौकिकी प्रज्ञा सर्वैव ज्ञानम् ।  
    
[३९१।१३]  
दृशश्च षट् ॥ वक्क्_७।१ ॥  
    
[३९१।१४]  
पञ्च दृष्टयो लौकिकी च सम्यग्दृष्टिः ।  
    
[३९१।१४-३९१।१५]  
एषा षड्विधा लौकिकी प्रज्ञादृष्टिः अन्या न दृष्टिः ।  
    
[३९१।१५]  
ज्ञानं त्वेषा चान्या च ।  
कियता सर्वज्ञानसङ्ग्रहः ।  
दशभिर्ज्ञानैः ।  
    
[५९१।१६]३९११६]  
समासेन तु   
    
[३९१।१७]  
सास्रवानास्रवं ज्ञानं   
    
[३९१।१८]  
तयोः पुनः   
    
[३९१।१९]  
आद्यं संवृतिज्ञापकम् ।  
    
[३९२।०१]  
यत्सास्रवं तत्संवृतिज्ञानम् ।  
प्रायेण घटपटस्त्रीपुरुषादिसंवृतिग्रहात् ।  
    
[३९२।०१-३९२।०२]  
अज्ञानसंवृतत्वात् इत्यपरे ।  
    
[३९२।०३]  
अनास्रवं द्विधा धर्मज्ञानमन्वयमेव च ॥ वक्क्_७।२ ॥  
    
[३९२।०४]  
अनास्र्वं ज्ञानं द्विधा भिद्यते ।  
धर्मज्ञानमन्वयज्ञानं च ।  
    
[३९२।०४-३९२।०५]  
एवगेते द्वे ज्ञाने त्रीणि भवन्ति ।  
    
[३९२।०५]  
संवृतिज्ञानं धर्मज्ञानं च ।  
तत्र   
    
[३९२।०६]  
सांवृतं सर्वविषयं   
    
[३९२।०७]  
संवृतिज्ञानस्य सर्वधर्माः सष्कृतासंस्कृता आलम्बनं सम्भवतः ।  
    
[३९२।०८]  
कामदुःखदिगोचरम् ।  
    
[३९२।०९]  
धर्मख्यम्   
    
[३९२।१०]  
धर्मज्ञानस्य कामावचरं दुखं तत्समुदयनिरोधप्रतिपक्षाश्चालम्बनम् ।  
    
[३९२।११]  
अन्वयज्ञानं तूर्ध्वदुःखादिगोचरम् ॥ वक्क्_७।३ ॥  
    
[३९२।१२]  
अन्वयज्ञानस्य रूपारुप्यावचरं दुःखं तत्समुदयनिरोधप्रतिपक्षाश्चालम्बनम् ।  
    
[३९२।१३]  
ते एव सत्यभेदेन चत्वारि   
    
[३९२।१४]  
ते एव धर्मज्ञानान्वयज्ञाने सत्यभेदेन पुनश्चत्वारि ज्ञानानि भवन्ति ।  
    
[३९२।१४-३९२।१५]  
दुःखसमुदयनिरोधमार्गज्ञानानि ।  
    
[३९२।१५]  
तदालम्बनत्वात् ।  
    
[३९२।१६]  
एते चतुर्विधे ।  
    
[३९२।१७]  
अनुत्पादक्षयज्ञाने   
    
[३९२।१८-३९२।१९]  
एते एव धर्मज्ञानान्वयज्ञाने चतुर्विधे अदृष्टिस्वभावे क्षयज्ञानमनुत्पादज्ञानं चोच्यते ।  
    
[३९२।२०]  
ते पुनः प्रथमोदिते ॥ वक्क्_७।४ ॥  
    
[३९३।०१]  
दुःखहेत्वन्वयज्ञाने   
    
[३९३।०२-३९३।०३]  
प्रथमोत्पन्ने तु क्षयज्ञानानुत्पादज्ञाने दुःखसमुदयान्वयज्ञाने दुःखसमुदयाकारैर्भावाग्रिकस्कन्धालम्बनत्वात् ।  
    
[३९३।०३]  
किम् खलु वज्रोपमो ऽपि ताभ्यामेकालम्वनो ऽस्ति ।  
[३९३।०४]  
यदि दुःखसमुदयालम्वनो भवति ।  
अथ निरोधमार्गालम्बनो नैकालम्बनः ।  
    
[३९३।०५]  
चतुर्भ्यः परचित्तवित् ।  
    
[३९३।०६]  
वेत्तीति वित् ज्ञानम् ।  
परचित्तज्ञानं चतुर्भ्यो ज्ञानेभ्यो द्रष्टव्यम् ।  
    
[३९३।०६-३९३।०७]  
धर्मान्वयज्ञानमार्गः संवृतिज्ञानेभ्यः ।  
    
[३९३।०७]  
तस्य पुनरयं नियमः   
    
[३९३।०८]  
भूम्यक्षपुद्गलोत्क्रान्तम् नष्टाजातं न वेति तत् ॥ वक्क्_७।५ ॥  
    
[३९३।०९]  
भूम्यतिक्रान्तं न जानातीति ।  
    
[३९३।०९-३९३।१०]  
अधरध्यानभूमिकेनोत्तरध्यानभूमिकमिन्द्रियातिक्रान्तं न जानाति ।  
    
[३९३।१०-३९३।११]  
श्रद्धाधिमुक्तसमयमुक्तमार्गेण दृष्टिप्राप्तासमयविमुक्तार्ग पुद्गलोत्क्रान्तं न जानाति ।  
    
[३९३।११-३९३।१२]  
अनागाम्यहञ्च्छावक प्रत्येकबुद्धबुद्धमार्ग्गणामधरेणोत्तरं नष्टाजातं न जानाति ।  
    
[३९३।१२-३९३।१३]  
अतीतानागतं वर्तमानपर चित्तचैत्तविषयत्वात् ।  
    
[३९३।१३]  
किं च भूयः   
    
[३९३।१४]  
त धर्मान्वयधीपक्ष्यमन्यो ऽन्यं   
    
[३९३।१५]  
धर्मज्ञानपक्ष्यं परचित्तज्ञानमन्वयज्ञानपक्ष्यं चित्तं न जानाति ।  
    
[३९३।१५-३९३।१६]  
अन्वयज्ञानपक्ष्यं च धर्मज्ञानपक्ष्यं न जानाति ।  
    
[३९३।१६]  
कामधातुर्ध्वधातुप्रतिक्षालम्बनत्वात्तयोः ।  
    
[३९३।१६-३९३।१७]  
दर्शनमार्गे परचित्तज्ञानं नास्ति ।  
    
[३९३।१७]  
तदालम्बनं त्वस्ति ।  
    
[३९३।१७-३९३।१८]  
तत्र परचित्तज्ञानेन दर्ज्ञनमार्ग ज्ञातुकामः प्रयोगं कृत्वा प्रथमौ   
    
[३९३।१९-३९३।२०]  
दर्शनक्षणौ ।  
श्रावको वेत्ति खङ्गस्त्रीन् सर्वान्बुद्धो ऽप्रयोगतः ॥ वक्क्_७।६ ॥  
    
[३९३।२१]  
श्रावको दर्शनमार्गात् परचित्तज्ञानेन द्वौ क्षणौ जानाति ।  
    
[३९३।२१-३९३।२२]  
दुःखे धर्मज्ञानक्षान्तिं धर्मज्ञानं च ।  
    
[३९३।२२]  
अन्वयज्ञानपक्षालम्बनस्यान्यप्रयोगसाध्यत्वात् ।  
    
[३९३।२२-३९४।०१]  
यावच्च स तत्र प्रयोगमार मते तावदयं षोडशचित्तमनुप्राप्तो भवतीत्यन्तरा न जानाति ।  
    
[३९४।०१-३९४।०२]  
प्रत्येकबुद्धस्त्रीन् क्षणान् ।  
    
[३९४।०२]  
प्रथमौ च द्वावष्टमं च समुदयान्वयज्ञानं मृदुप्रयोगत्वात् ।  
    
[३९४।०३]  
प्रथमद्वितीयपञ्चदशानित्यपरे ।  
    
[३९४।०३-३९४।०४]  
बुद्धस्तु सर्वानेव दर्शनमार्गक्षणानप्रयोगेण जानाति ।  
    
[३९४।०५]  
अथ क्षयज्ञानानुत्पादज्ञानयोः को विशेषः ।  
    
[३९४।०६-३९४।०७]  
क्षयज्ञानं हि सत्येषु परिज्ञातादिनिश्चयः ।  
न परिज्ञेयमित्यादिरनुत्पादमतिर्मता ॥ वक्क्_७।७ ॥  
    
[३९४।०८]  
क्षयज्ञानं कतमत् ।  
दुःखं मे परिज्ञातमिति जानाति ।  
    
[३९४।०८-३९४।०९]  
समुदयः प्रहीणो निरोधः साक्षातकृतो मार्गो भावित इति जानाति ।  
    
[३९४।०९-३९४।१०]  
तदुपादाय यत् ज्ञानं दर्शनं विद्या बुद्धिर्बोधिः प्रज्ञा आलोको ऽभिसमयमिदमुच्यते क्षयज्ञानम् ।  
    
[३९४।१०-३९४।११]  
अनुत्पादज्ञानं कतमत् ।  
    
[३९४।११-३९४।१२]  
दुःखं मे परिज्ञातं न पोउनः परिज्ञेयमिति जानाति यावत् मार्गो भावितो न पुनर्भावयितव्य इति ।  
    
[३९४।१२]  
तदुपादाये"ति विस्तरेणोक्तं शास्त्रे ।  
    
[३९४।१२-३९४।१३]  
कथमनास्रवेण ज्ञानेनैवं जानाति ।  
    
[३९४।१३]  
तत्पृष्ठलब्धेन व्युत्थित एवं जानाति ।  
    
[३९४।१३-३९४।१४]  
अतस्तद्विशेषेण तयोर्विशेषः ।  
    
[३९४।१४]  
शास्त्रे ज्ञापिओत इति काश्मीराः ।  
    
[३९४।१४-३९४।१५]  
अनास्रवेणाप्येवं जानातीत्यपरे दर्शनवचनं तु भाष्याक्षेपात् ।  
    
[३९४।१५]  
ज्प्रत्यक्षवृत्तित्वाद्वा ।  
    
[३९४।१५-३९४।१६]  
अत एवोक्तं "यावत् ज्ञानं दर्शनमपि तदि"ति ।  
    
[३९४।१६-३९४।१८]  
इत्येतानि दश ज्ञानानि भवन्ति यदुत धर्मज्ञानमन्वयज्ञानं संवृतिज्ञानं दुःखज्ञानं समुदयञ्ण्यानं निरोधज्ञानं मार्गज्ञानं परचित्तज्ञानं क्षयज्ञानमनुत्पादज्ञानं च ।  
    
[३९४।१८-३९४।१९]  
तत्र संवृतिज्ञानमेकं ज्ञानमेकस्य च भागः ।  
    
[३९४।१९]  
धर्मज्ञानमेकं ज्ञानं सप्तानां च भागः ।  
    
[३९४।१९-३९४।२०]  
दुःखसमुदयनिरोधमार्ग क्षयानुत्पादपरचित्तज्ञानानाम् ।  
    
[३९४।२०]  
एवमन्वयज्ञानम् ।  
    
[३९४।२०-३९४।२१]  
दुःखज्ञानमेकं ज्ञानं चतुर्णा च भागः ।  
    
[३९४।२१]  
धर्मान्वयक्षयानुत्पादज्ञानानाम् ।  
एवं समुदयनिरोधज्ञाने चतुर्णां भागः ।  
    
[३९४।२२]  
मार्गज्ञानमेकं ज्ञानं पञ्चानां च भागः ।  
चतुर्णामनन्तरोक्तानां परचित्तस्य च ।  
    
[३९४।२३]  
परचित्तज्ञनमेकं ज्ञानं चतुर्णां च भागः ।  
धर्मान्वयमार्ग संवृतिज्ञानानाम् ।  
    
[३९४।२४]  
क्षयज्ञानमेकं ज्ञानं षण्णां च भागः ।  
धर्मान्वयदुःखसमुदयनिरोधमार्गज्ञानानाम् ।  
    
[३९४।२५]  
एवमनुत्पादज्ञानम् ।  
    
[३९४।१६-३९४।२६]  
कस्मात् पुनरेतानि वीणि सन्ति दश व्यवस्थाप्यन्ते ।  
    
[३९५।०१-३९५।०२]  
स्वभावप्रतिपक्षान्यामाकाराकारगोचरात् ।  
प्रयोगकृतकृत्यत्वहेतूपचयोतो दश ॥ वक्क्_७।८ ॥  
    
[३९५।०३]  
सप्तभिः किल कारणैर्दश ज्ञानानि व्यवस्थाप्यन्ते ।  
    
[३९५।०३-३९५।०४]  
स्वभावतः संवृतिज्ञानमपरमार्थज्ञानत्वात् ।  
    
[३९५।०४]  
प्रतिपक्षतो धर्मान्वयज्ञाने ।  
कामथातुर्ध्वधातुप्रतिपक्षत्वात् ।  
    
[३९५।०५]  
आकारतो दुःखसमुदयज्ञाने ।  
आलम्बनाभेदात् ।  
    
[३९५।०५-३९५।०६]  
आकारालम्बनतो निरोधमार्गज्ञाने ।  
    
[३९५।०६]  
आकारालम्बनभेदात् ।  
प्रयोगतः परचित्तज्ञानम् ।  
न हि तेन चैत्ता न ज्ञायते ।  
    
[३९५।०७]  
चित्तज्ञानार्थे तु प्रयुक्तस्याभिनिष्पत्तेः परचित्तज्ञानमुक्तम् ।  
    
[३९५।०७-३९५।०८]  
कृतकृत्यतः क्षयज्ञानं कृतकृत्यसन्तानोत्पत्तेः ।  
    
[३९५।०८-३९५।०९]  
प्रथमतः हेतूपचयतो ऽनुत्पादज्ञानं सर्वानास्रवहेतुकत्वादिति ।  
    
[३९५।१०]  
सकलस्य सकलप्रतिपक्षत्वात् कामधातुप्रतीपक्षो धर्मज्ञानमित्युक्तम् ।  
    
[३९५।११]  
अपि तु   
    
[३९५।१२]  
धर्मज्ञाननिरोधे यन्मार्गे वा भावनापथे ।  
    
[३९५।१३]  
त्रिधातुप्रतिपक्षस्तत्   
    
[३९५।१४]  
निरोधमार्गज्ञाने भावनामार्गसङ्गृहीते त्रिधातुप्रतिपक्षः ।  
    
[३९५।१५]  
कामधातोस्तु नान्वयम् ॥ वक्क्_७।९ ॥  
    
[३९५।१६]  
अन्वयज्ञानम् तु सर्वथा नास्ति कामधातुपोरतिपक्षः   
    
[३९५।१७]  
एषां दशानां ज्ञानानां   
    
[३९५।१८]  
धर्मज्ञानान्वयज्ञानं षोड्डशाकारम्   
    
[३९५।१९]  
तान् पुरस्तादुपदेक्ष्यामः ।  
    
[३९५।२०]  
अन्यथा ।  
    
[३९५।२१]  
तथा च सांवृतं   
    
[३९५।२२]  
संवृतिज्ञानं षोडशाकारमन्यथाकारं च सर्वधर्माणां स्वसामान्यलक्षणादिग्रहणात् ।  
    
[३९५।२३]  
स्वैः स्वैः सत्याकारैश्चतुष्टयम् ॥ वक्क्_७।१० ॥  
    
[३९६।०१-३९६।०२]  
दुःखसमुदयनिरोधमार्ग ज्ञानानि स्वैः स्वैः सत्याकारैः प्रवर्तन्त इत्येकैकं चतुराकारं भवन्ति ।  
    
[३९६।०३]  
तथा परमतोज्ञानं निर्मलं   
    
[३९६।०४]  
अनास्रवं परचित्तज्ञानं तथेव ।  
स्वसत्याकारत्वाच्चुतुराकारं मार्गज्ञानत्वात् ।  
    
[३९६।०५]  
समलं पुनः ।  
    
[३९६।०६]  
शेयस्वलक्षणाकारं   
[३९६।०७]  
सास्रवं परचित्तज्ञानं ज्ञेयानां चित्तचैत्तानां यत् स्वलक्षणम् तदाकारयति ।  
    
[३९६।०८]  
स्वलक्षणग्राहकत्वात् ।  
लभयमपि तु   
    
[३९६।०९]  
एकैकद्रव्यगोचरम् ॥ वक्क्_७।११ ॥  
    
[३९६।१०-३९६।११]  
यदा चित्तं गृह्लाति न तदा चित्तानां यदा वेदनां न तदा सञ्ज्ञामित्येवमादि ।  
    
[३९६।११-३९६।१२]  
यत्तर्हि भगवतीक्तम् "सरागं चित्तं सरागं चित्तमिति यथाभूतं प्रजानाती"त्येवमादि ।  
    
[३९६।१२]  
न तयोर्दुगपद्ग्रहणम् ।  
वस्त्रमलायुगापद्ग्रहणवत् ।  
    
[३९६।१२-३९६।१३]  
सरागं चित्तमिति द्विधा सरागता ।  
    
[३९६।१३]  
संसृष्टसरागता संयोइग सरागता च ।  
    
[३९६।१३-३९६।१४]  
तत्र सरागं सम्प्रयुक्तं चित्तं द्वाभ्यां सरागं ततो ऽन्यत्सास्रवं संयोगसरागतया सरागम् ।  
    
[३९६।१४-३९६।१५]  
अत्र तु सूत्रे रागसम्प्रयुक्तं सरागं रागप्रतिपक्षी विगतरागमित्येके ।  
    
[३९६।१५-३९६।१६]  
यदि हि रागेणासम्प्रयुक्तं विगतरागं स्यादन्यक्लेशसम्प्रयुक्तमपि स्यात् ।  
    
[३९६।१६-३९६।१७]  
एवं तर्हि तदप्रतिपक्षः सास्रवं चित्तमक्लिष्टं नैव सरागं न विगतरागं स्यादित्येवमादि ।  
    
[३९६।१७-३९६।१८]  
तस्माद्रागसम्प्रयुक्ततया ऽपि सरागं चित्तमत्रेष्टव्यमित्यपरे ।  
    
[३९६।१८-३९६।१९]  
एवं यावत्समोहं विगतमोहं च वेदितव्यम् ।  
    
[३९६।१९]  
सङ्क्षिप्तं कुशलमालम्बनाभिसङ्क्षेपात् ।  
    
[३९६।१९-३९६।२०]  
विक्षिप्तं क्लिष्टं विक्षेपसम्प्रयोगात् ।  
    
[३९६।२०]  
सङ्क्षिप्तं मिद्धसम्प्रयुक्तं विक्षिप्तमन्यत क्लिष्टमिति पाश्चात्त्याः ।  
    
[३९६।२१]  
तदेतन्न वर्णयन्ति ।  
तदेव हि चित्तं सङ्क्षिप्तविक्षिप्तं स्यात् क्लिष्टमिद्धसम्प्रयीगात् ।  
    
[३९६।२२]  
शास्त्रविरोधश्च स्यात् ।  
"सङ्क्षिप्तं चित्तं यथाभूतं प्रजानाति ।  
    
[३९६।२२-३९६।२३]  
तज्ज्ञानं चत्वारि ज्ञानानि धर्मज्ञानमन्वयज्ञानं संवृतिज्ञानं मार्गज्ञानमि"ति ।  
    
[३९६।२४]  
लीनं चित्तं क्लिष्टं कौशीद्यसम्प्रयोगात् ।  
प्रगृहीतं कुशलं वीर्यसम्प्रयोगात् ।  
    
[३९६।२४-३९६।२५]  
परीतां क्लिष्टं व्यवदानपरीत्तैर्निषेवितत्वात् ।  
    
[३९६।२५]  
महद्गतं कुशलं तद्विपर्ययात् ।  
    
[३९६।२५-३९७।०१]  
मूलमूल्यपरिवारानुपरिवर्तकवलाल्पवहुत्वाच्च ।  
    
[३९७।०१-३९७।०२]  
क्लिष्टचित्तं द्वाभ्यामकुशलमूलाभ्यां समुलम् ।  
    
[३९७।०२]  
कुशलं त्रिभिः कुशलमूलैः ।  
क्लिष्टमल्पमूल्यमयत्न-साध्यत्वात् ।  
    
[३९७।०३]  
कुशलं भुमूल्यं वहाभिसंस्कारसाध्यत्वात् ।  
    
[३९७।०३-३९७।०४]  
क्लिष्टं तज्जातीयानागतभावना ऽभावान्न महापरिवारं त्रिभिश्च स्कन्धैः सानुपरिवर्तम् ।  
    
[३९७।०४-३९७।०५]  
कुशलं तु महापरिवारं चतुर्भिश्च स्कन्धैः सानुपरिवर्तम् ।  
    
[३९७।०५-३९७।०६]  
अल्पबलं खल्वपि क्लिष्टं बहुबलं कुशलम् ।  
    
[३९७।०६]  
एकया हि दुःखे धर्मज्ञानक्षान्त्या दशानुशयात्यन्तसमुद्घातः क्रियते ।  
    
[३९७।०७]  
तस्मादपि क्लिष्टम् परीत्तं कुशलं महद्गतम् ।  
उद्धतं क्लिष्टमौद्धत्यसम्प्रयोगात् ।  
    
[३९७।०८]  
अनुद्धतं कुक्शलं तत्प्रतिपक्षत्वात् ।  
एवमब्युपशान्त्ं व्युपशान्तं च ।  
    
[३९७।०८-३९७।०९]  
असमाहितं क्लिष्टं विक्षेपसम्प्रयोगात् ।  
    
[३९७।०९]  
समाहितं कुशलं तत्प्रतिपक्षत्वात् ।  
    
[३९७।०९-३९७।१०]  
अभावितं क्लिष्टं प्रतिलम्भतिषेवणभावनाभ्यामभावितत्वात् ।  
    
[३९७।१०-३९७।११]  
भावितं कुशलं ताभ्यां भावितत्वात् विमुक्तं क्लिष्टं स्वभावसन्तानविमुक्तिभ्यामविमुक्तत्वात् ।  
    
[३९७।१२]  
विमुक्तं कुशलं ताभयं विमुक्तत्वादिति वैभाषिकाः ।  
एवं तु सूत्रं नानुलोमितं भवति ।  
    
[३९७।१३]  
एषां च पदानां नार्थविशेष उक्तो भवति ।  
    
[३९७।१३-३९७।१४]  
सूत्र उक्तं "कथं चित्तमध्यात्मं सङ्क्षिप्तं भवति ।  
    
[३९७।१४-३९७।१५]  
यच्चित्तम् स्त्यानमिद्धसहगतमध्यात्मं सन्निरोधसहगतं नो तु विपश्यनया समन्वागतम् ।  
    
[३९७।१५-३९७।१६]  
कथं वहिर्विक्षिप्तं भवति ।  
    
[३९७।१६]  
यच्चित्तं पञ्चसु कामगुणेष्वनुविक्षिप्तं भवत्यनुविसृतमि"ति ।  
    
[३९७।१६-३९७।१७]  
ननु चोक्तं तदेव चित्तं सङ्क्षिप्तं स्याद्विक्षिप्तं चेति ।  
    
[३९७।१७-३९७।१८]  
उक्तमिदमयुक्तं तूक्तं विद्धसहगतस्य क्लिष्टस्य विक्षिप्तत्वाप्रतिज्ञानात् ।  
    
[३९७।१८]  
ननु चोक्तं शास्त्रविरोधः स्यादिति ।  
    
[३९७।१८-३९७।१९]  
वरं शास्त्रविरोधो न सूत्रविरीधः ।  
    
[३९७।१९]  
कथमेषां पदानां नार्थविशेष उक्तो भवति ।  
    
[३९७।२०-३९७।२१]  
विक्षिप्तलिलिनोद्धताव्युपशान्तासमाहिताभाविताविमुक्तानां चित्तानामभिन्नलक्षणवचनात् सङ्क्षिप्तप्रगृहीतादीनां च ।  
    
[३९७।२१]  
न वै नोक्तः पदानामर्थविशेषो भवति ।  
    
[३९७।२१-३९७।२२]  
क्लिष्टसामान्ये ऽपि तद्दोषसन्दर्शनात् ।  
    
[३९७।२२-३९७।२३]  
इत्यप्येतत् क्लिष्टं चित्तं विक्षिप्तं लीनमिति विस्तरः ।  
    
[३९७।२३-३९७।२४]  
एवं कुशलस्यापि गुणविशेषसन्दर्शनादुक्त एवर्थविशेषो भवति ।  
    
[३९७।२४]  
सूत्रविरोधस्यापरिहारान्नैष एषां पदानामर्थः ।  
    
[३९७।२४-३९७।२५]  
यदि च सूत्रे तदेव लीनं चित्तं तदेवोद्धतमित्यभिप्रेतं स्यात् इदं नोक्तं स्यात् ।  
    
[३९७।२५-३९७।२७]  
"यस्मिन्समये लीनं चित्तं भवति लयाभिर्शङ्क वा अकालस्तस्मिन्समये प्रस्रब्धिसमाध्युपेक्षासंवोध्यङ्गानां भावनायाः ।  
    
[३९७।२७-३९७।२८]  
यस्मिन्सगये उद्धातं चित्तं भवति औद्धत्याभिशङ्कि वा अकालस्तस्मिन्समये धर्मविचयवीर्यप्रीतिसंवोध्यङ्गानां भावनाया" इति ।  
    
[३९७।२८-३९८।०१]  
किं पुनर्वोध्यङ्गानां व्यग्रा भावना ।  
    
[३९८।०१]  
मनसिकरणं तेषां भावनेष्टा न सम्मुखीभाव इत्यदोष एषः ।  
    
[३९८।०१-३९८।०२]  
कौशीद्याधिकमत्र चित्तं लीनमित्युक्तम् ।  
    
[३९८।०२]  
औद्धत्याधिकं चोद्धतमित्यविरोधः ।  
    
[३९८।०२-३९८।०३]  
तयोस्तु सहभावात्तदेव चित्तं लीनं तदेवोद्धतमिति ब्रूमः ।  
    
[३९८।०३]  
नाभिप्रयिकं वचनं वार्यते ।  
    
[३९८।०३-३९८।०४]  
सूत्रे तु नायमभिप्राय इति ब्रूमः ।  
    
[३९८।०४]  
यत्तूक्तं "सर्वमेव रागसम्प्रयुक्तं चित्तं सरागमि"ति ।  
    
[३९८।०५]  
कतमच्चित्तं रागसम्प्रयुक्तम् ।  
रागप्राप्तिसहितं चेत् ।  
    
[३९८।०५-३९८।०६]  
असास्रवमिति सरागं प्राप्नोति शैक्षचित्तम् ।  
    
[३९८।०६]  
रागालम्बनं चेत् ।  
अर्हतो ऽपि सास्रवं चित्तं सरागमिति गृह्लीयात् ।  
    
[३९८।०७]  
रागालम्बनत्वात्   
कथं वा तत्सास्रवम् ।  
    
[३९८।०७-३९८।०८]  
सामान्य क्लेशालम्बनत्वादिति चेत् ।  
    
[३९८।०८]  
एवमपि समोहं गृह्लीयान्मोहालम्बनत्वात् ।  
    
[३९८।०८-३९८।०९]  
न च परचित्तज्ञानं प्राप्त्यालम्बनं नापि तच्चित्तालम्बनं रागालम्बनम् ।  
    
[३९८।०९-३९८।१०]  
तस्मान्न रागसम्प्रयोगात्सरागं चित्तमत्रेष्टम् ।  
    
[३९८।१०]  
किं तर्हि ।  
    
[३९८।१०-३९८।११]  
रागसम्प्रयुक्तं चित्तं सरागमसम्प्रयुक्तं विगतरागमिति सूत्राभिग्रायो दृश्यते ।  
    
[३९८।११-३९८।१२]  
यत् तूक्तं "विगतरागमस्य तच्चित्तं भवति विगतद्वेषं विगतमोहमनावर्त्तिकधर्मि कामभवे रूपभवे आरुप्यभवे" इति ।  
    
[३९८।१३]  
तत्र तत्प्रप्तिविगमं सन्धायोक्तम् ।  
    
[३९८।१३-३९८।१४]  
ननु चोक्तम् अन्यक्लेशसम्प्रयुक्तमपि चित्तं रागविप्रयुक्तत्वाद्विगतरागं स्यादि"ति ।  
    
[३९८।१४]  
एतेनाभिसन्धिना न दोषः ।  
    
[३९८।१४-३९८।१५]  
न तु तद्विगतरागमिति कृत्वा गृह्यते ।  
    
[३९८।१५]  
किं तर्हि ।  
सद्वेषं समोहमित्येवमादि ।  
    
[३९८।१५-३९८।१६]  
अलं प्रसङ्गेन सिद्धान्तो वर्ण्यताम् ।  
    
[३९८।१७]  
किं परचित्तज्ञानं परचित्तस्याकारमालम्बनं वा गृह्लाति ।  
    
[३९८।१७-३९८।१९]  
न गृह्लाति आकारलम्बननिरपेक्षम्ं हि तद्रक्तमिदं चित्तमिति जानाति नत्वमुष्मिन् रुपे रक्तमिति जानाति ।  
    
[३९८।१९-३९८।२०]  
अन्यथा हि तद्रूपालम्बनमपि स्यात् तदालम्बनं च परचित्तं गृह्लतः स्वभावग्रहणं प्राप्नुयात् ।  
    
[३९८।२०-३९८।२२]  
सर्वं च परचित्तज्ञानं द्रव्यस्वलक्षणचित्तचैत्तप्रत्युत्पन्नपरसन्ततिकामरूपप्रतिसंयुक्ताप्रतिसंयुक्तविषयं दर्शनमार्गप्रतिषिद्धं भावनामार्ग उपलभ्यते ।  
    
[३९८।२२-३९८।२३]  
शून्यता ऽनिमित्तसमाधि विप्रयुक्तं क्षयानुत्पादज्ञानासङ्गृहीतमानन्तर्यमार्ग प्रतिषिद्धं च वेदित्तव्यम् ।  
    
[३९८।२३]  
उक्तं परचित्तज्ञानम् ।  
    
[३९९।०१]  
शेषे चतुर्दशाकारे शून्यानात्मविवर्जिते ।  
    
[३९९।०२]  
क्षयानुत्पादज्ञाने शेषे ते चतुर्दशाकारे शून्यानात्मकारौ वर्जयित्वा ।  
    
[३९९।०२-३९९।०४]  
पारमार्थिकयोरपि संवृतिभजनात् शीणा मे जातिर्नापरमस्माद्भवं प्रजानामीति तद्वलानुव्यवहारतः ।  
    
[३९९।०५]  
किमनास्रवः स्वलक्षणाकारो ऽस्त्यथ न ।  
काश्मीराणां तावत्   
    
[३९९।०६]  
नामलः षोडशभ्यो ऽन्य आकारः   
    
[३९९।०७]  
नास्त्यनास्रवाकारः षोडशाकारनिर्मुक्तः ।  
    
[३९९।०८]  
अन्ये ऽस्ति शास्त्रतः ॥ वक्क्_७।१२ ॥  
    
[३९९।०९]  
श्रन्ये पुनरस्तीत्याहुर्वहिर्देशकाः ।  
कथं गम्यते ।  
शास्त्रतः इति ।  
    
[३९९।०९-३९९।१०]  
शास्त्रे ह्येवमाह ।  
    
[३९९।१०]  
"स्यादप्रतिसंयुक्तेन चित्तेन कामप्रतिसंयुक्तान्धर्मान्विजानीयात् ।  
    
[३९९।११]  
अनित्यतो दुःखतः शून्यतो ऽनात्मतः हेतुतः समुदयतः प्रभवतः प्रत्ययतः ।  
    
[३९९।११-३९९।१२]  
अस्त्येतस्थानमस्त्येतद्वस्त्विति ।  
    
[३९९।१२]  
योगविहितती विजानोयादि"ति ।  
    
[३९९।१२-३९९।१४]  
नास्यायमर्थो यदस्त्येतत्स्थानमस्त्येतद्वस्त्वित्येवं विजानीयादिति अपि त्वस्त्येतत् स्थानमस्त्येतद्वस्तु यदनित्यादितो विजानीयादिति चेत् ।  
    
[३९९।१४]  
न।  
अन्यत्रावचनात् ।  
    
[३९९।१५]  
एष चेच्छास्त्रार्थो ऽभविष्यत् ।  
    
[३९९।१५-३९९।१६]  
यदिदं पठच्यते "स्याद्दर्शनप्रहातव्येन चित्तेन कामप्रतिसंयुक्तान्धर्मान्विजानीयादिति ।  
    
[३९९।१६]  
आह ।  
विजानीयात् ।  
    
[३९९।१६-३९९।१८]  
आत्मत आत्मीयत उच्छेदतः शाश्वततः अहेतुतो ऽक्रियातो ऽपवादतो ऽग्रतः श्रेष्ठतो विशिष्टतः परमतः शुद्धितो मुक्तितो नैर्याणिकतः काङ्क्षातो विमतितो विचिकित्सातः ।  
    
[३९९।१८-३९९।१९]  
रज्येत द्विष्यान्मन्येत मुह्येदयोगविहिततो विजानीयादि"ति ।  
    
[३९९।१९]  
अत्राप्येवं पाठो ऽभविष्यत् ।  
    
[३९९।१९-३९९।२०]  
अस्त्येतत् स्थानमस्त्येतद्वस्त्विति ।  
    
[३९९।२०]  
न त्वेवं पठच्यते ।  
तस्मान्नास्यायमर्थः ।  
    
[३९९।२१]  
किं पुनरिमे षोडशाकारा नामत आहोस्वित् द्रव्यतः ।  
    
[३९९।२१-३९९।२२]  
सप्त द्रव्यतो नामतः षोडशेत्येके ।  
    
[३९९।२२]  
दुःखकाराश्चत्वारः समुदयनिरोधमार्गाकाराणामेककद्रव्यत्वात् ।  
    
[३९९।२३]  
एवं तु वर्णयन्ति ।  
    
[४००।०१]  
द्रव्यतः षोडशाकाराः   
    
[४००।०२]  
तत्प्रत्ययाधीनत्वात् अनित्यम् ।  
षीडात्मकत्वात् दुःखम् ।  
    
[४००।०२-४००।०३]  
आत्मीयदृष्टिविपक्षेण शून्यम् ।  
    
[४००।०३]  
आत्मदृष्टिविपक्षेणानात्मा ।  
हेतुर्वीजधर्मयोगेन ।  
    
[४००।०३-४००।०४]  
समुदयः प्रादुर्भावयोइगेन ।  
    
[४००।०४]  
प्रभवः प्रबन्धयोगेन ।  
    
[४००।०४-४००।०५]  
अभिनिष्पादनार्थेन प्रत्ययः ।  
    
[४००।०५-४००।०६]  
तद्यथा मृत्पिण्ददण्दचत्रसूत्रोदकसमवायात् घटाभिनिष्पत्तिर्भवति तद्वदिति ।  
    
[४००।०६]  
अक्न्धोपरमत्वात् निरोधः ।  
अग्निनिर्वाषणात् शान्तः ।  
    
[४००।०६-४००।०७]  
निरूपद्रव्त्वात् प्रणीतः ।  
    
[४००।०७]  
सर्वापक्षालविमुक्तत्वान्निः सरणमिति ।  
गमनार्थेन मार्गः ।  
    
[४००।०७-४००।०८]  
योगयुक्तत्वान्न्यायः ।  
    
[४००।०८]  
सम्यक्प्रतिपादनार्थेन प्रतिपत् ।  
अत्यन्तसमतिक्रमणान्नैर्याणिक इति ।  
    
[४००।०९]  
अथवा अनात्यन्तिकत्वादनित्यम् ।  
अभिन्यासभूतत्वात् दुःखम् ।  
    
[४००।०९-४००।०१०]  
अन्तर्व्यापारपुरुषपरहितत्त्वाच्छून्यम् ।  
    
[४००।१०]  
अकामकारित्वादनात्मा ।  
    
[४००।१०-४००।०१०]  
हेतुरागमनयोगेन ।  
    
[४००।१०-४००।११]  
समुदय उन्मज्जनयोगेन ।  
    
[४००।११]  
प्रभवः प्रसरणयोगेन ।  
प्रतिसरणार्घेन प्रत्यय इति ।  
    
[४००।११-४००।१२]  
असम्बन्धः सम्बन्धोपरमत्वान्निरोधः ।  
    
[४००।१२]  
त्रिसंस्कृतलक्षणविमुक्तत्वाच्छान्तः ।  
    
[४००।१२-४००।१३]  
कुशलत्वात् प्रणीतः ।  
    
[४००।१३]  
परमाश्वासत्वान्निः सरणमिति ।  
कुमार्गविपक्षेण मार्गः ।  
    
[४००।१३-४००।१४]  
अन्यायविपक्षेण न्यायः ।  
    
[४००।१४]  
निर्वाणपुराविरोधनार्थेन प्रतिपत् ।  
सर्वभवप्रतिपक्षत्वान्नैर्याणिकः ।  
    
[४००।१५]  
इत्येषां व्याख्यानमनेकपर्यायः ।  
यथाभिप्रेतं प्रवक्ष्यामः ।  
उदयव्ययत्वादनित्यम् ।  
    
[४००।१६]  
प्रतिकूलभावात् ।  
दुःखम् ।  
आत्मरहितत्वाच्छून्यम् ।  
स्वयमनात्मत्वादनात्म ।  
    
[४००।१७]  
हेतुसमुदयप्रभवप्रत्ययत्वं तु यदेव सूत्र उक्तम् ।  
    
[४००।१७-४००।१८]  
"इमे पञ्चोपादानस्कन्धाश्छन्दमूलकाश्छन्दसमुदयाश्छन्दजातीयाश्छन्दप्रभवा" इति ।  
    
[४००।१८-४००।१९]  
प्रभवशब्दः केवलं पश्चात् पठितव्यः शास्त्रे ।  
    
[४००।१९]  
कः पुनरेषां विशेषः ।  
चतुर्विधो हि च्छन्दः ।  
    
[४००।२०]  
अस्मीत्यभेदेनात्मभाव्च्छन्दः ।  
स्यामित्यभेदेन पुनर्भवच्छन्दः ।  
    
[४००।२०-४००।२१]  
इत्यं स्यामिति भेदेन पुनर्भवच्छन्दः ।  
    
[४००।२१]  
प्रतिसन्धिवन्धच्छन्दश्चतुर्थः ।  
कर्माभिसंस्कारच्छन्दो वा ।  
    
[४००।२२]  
तत्र प्रथोमो दुःखस्यादिकारणत्वान्मूलहेतुः ।  
फलस्येव वीजम् ।  
    
[४००।२२-४००।२३]  
द्वितीयः समुदयस्तेन तत्समुदागमात्फलस्येवाङ्कुरादिप्रसवः ।  
    
[४००।२३-४००।२४]  
तृतीयस्तज्जातीयदुःखप्रत्ययः ।  
    
[४००।२४]  
फलस्येव क्षोत्रोदकपाश्यादिकम् ।  
    
[४००।२४-४००।२६]  
क्षेत्रादिवशेन हि फलस्य गन्धरसवीर्यविपाकप्रभावभेदा भवन्ति चतुर्थः प्रभवस्ततः एव तत्सम्भवात् फलस्येव पुष्पावसानमिति ।  
    
[४००।२६]  
अथवा ।  
    
[४००।२६-४०१।०१]  
तृष्णाविचरितानां द्वौ पञ्चकौ द्वौ चतुष्कौ चत्वारश्छन्दाः ।  
    
[४०१।०१-४०१।०२]  
"अस्मीति भिक्षवः साति इत्थमस्मीति भवति एवमस्मीति भवति अन्यथा ऽस्मीति सदस्मीति असदस्मीति ।  
    
[४०१।०२-४०१।०३]  
भविष्यामीत्यस्य भवति न भविष्यामि इत्थं भविष्यामि एवं भविष्यामि एवं भविष्यामि श्रन्यथा भविष्यामि ।  
    
[४०१।०४-४०१।०५]  
स्यामित्यस्य भवति इत्थं स्याम् एवं स्याम् अन्यथा स्याम् अपितु स्याम् अपीत्थं स्याम् अप्येवं स्याम् अप्यन्यथा स्यामित्यस्य भवति ।  
    
[४०१।०६]  
प्रवृत्त्युपर्मत्वान्निरोधः ।  
निर्दुःखत्वाच्छन्तः ।  
    
[४०१।०६-४०१।०७]  
"इति हि भिक्षवो दुःखाः संस्काराः शान्तं निर्वाणमि"ति वचनात ।  
    
[४०१।०७]  
निरुत्तरत्वात् प्रणीतः ।  
    
[४०१।०७-४०१।०८]  
अपुनरावृत्तित्वान्निःसरणम् ।  
    
[४०१।०८]  
पथिभूतत्वान्मार्गः ।  
यथाभूतप्रवृत्तत्वान्न्यायः ।  
    
[४०१।०८-४०१।०९]  
प्रतिनियतत्वात् प्रतिपत् ।  
    
[४०१।०९]  
यथोक्तम्   
    
[४०१।१०]  
"एष मार्गो हि नास्त्यन्यो दर्शनस्य विशुद्धय" इति   
    
[४०१।११]  
अत्यन्तनिर्याणान्नैर्याणिकः ।  
    
[४०१।११-४०१।१२]  
अथवा नित्यसुखात्मीयात्मदृष्टिचरितानां प्रतिपक्षेणानित्यदुःखशुन्यानात्माकाराः ।  
    
[४०१।१२-४०१।१३]  
अहेत्वेकहेतुपरिणामबुद्धिपूर्वक दृष्टिचरितानां प्रतिपक्षेण हेतुसमुदयप्रभवप्रत्ययाकाराः ।  
    
[४०१।१३-४०१।१४]  
नास्ति मोक्ष इति दृष्टिचरितानां निरोधाकारः ।  
    
[४०१।१४]  
दुःखो मोक्ष इति दृष्टिचरितानां शान्ताकारः ।  
    
[४०१।१४-४०१।१५]  
ध्यानसुखप्रणीतदृष्टिचरितानां प्रणीताकारः ।  
    
[४०१।१५-४०१।१६]  
पुनः पुनः परिहाणितो नात्यन्तिको मोक्ष इति दृष्टिचरितानां निःसरणाकारः ।  
    
[४०१।१६-४०१।१७]  
नास्ति मार्गः कुमार्गो ऽयमन्यो मार्गः पुनरावर्ती मार्ग इति दृष्टिचरितानां मार्गन्यायप्रतिपन्नैर्याणिकाकारा इति ।  
    
[४०१।१८]  
आकारो नाम क एष धर्मः ।  
    
[४०१।१९]  
प्रज्ञाकारः   
    
[४०१।२०]  
एवं तर्हि प्रज्ञा साकारा न भविष्यति ।  
प्रज्ञान्तरासंयोगात् ।  
एवं तु युक्तं स्यात् ।  
    
[४०१।२१]  
सर्वेषां चित्तचैत्तानामालम्बनग्रहणप्रकार आकार इति ।  
    
[४०१।२२]  
अथ किं प्रज्ञैवाकारयति नेत्याह ।  
किं तर्हि ।  
    
[४०१।२३]  
तया सह ।  
    
[४०१।२४]  
आकारय्न्ति सालम्बाः   
    
[४०२।०१]  
प्रज्ञा चान्ये च सर्वे सालम्बना धर्मा आकारयन्ति ।  
    
[४०२।०२]  
सर्वमाकार्यते तु सत् ॥ वक्क्_७।१३ ॥  
    
[४०२।०३]  
यत्किञ्चिदस्ति सर्वमाकार्यते ।  
    
[४०२।०३-४०२।०४]  
तदेवं कृत्वा सिद्धं भवति प्रज्ञा आकारश्चाकारयति चाकार्यन्ते च ।  
    
[४०२।०४-४०२।०५]  
आलम्बना आकार्यन्त एवेति ।  
    
[४०२।०६]  
अतः परमेषां ज्ञानानां कुशलादिभेदं निर्वेक्ष्यामः ।  
    
[४०२।०७]  
त्रिधाद्यं कुशलान्यन्यानि   
    
[४०२।०८]  
संवृतिज्ञानं श्लोकादौ भवत्वादाद्यम् ।  
तत्त्रिविधम् ।  
    
[४०२।०८-४०२।०९]  
कुशलाकुशलाव्याकृतम् ।  
    
[४०२।०९]  
अन्यानि नव ज्ञानानि कुशलान्येव ।  
    
[४०२।१०]  
आद्यं सर्वासु भूमिषु ।  
    
[४०२।११]  
कामधाती यावद्भवाग्रे ।  
    
[४०२।१२]  
धर्माख्यं षट्सु   
    
[४०२।१३]  
धर्मज्ञानं चतुर्षु ध्यानेष्वनागम्ये ध्यानान्तरे च ।  
    
[४०२।१४]  
नवसु त्वन्वयाख्यं   
    
[४०२।१५]  
अन्वयज्ञानं तास्वेव च षट्सु भूमिष्वारुप्यत्रये च ।  
    
[४०२।१६]  
तथैव षट् ॥ वक्क्_७।१४ ॥  
    
[४०२।१७]  
दुःखसमुदयनिरोधमार्गक्षयानुत्पादज्ञानान्यप्येतास्वेव नवसु भूमिष्वभेदेन ।  
    
[४०२।१८]  
भेदेन पुन्र्धर्मज्ञानसङ्गृहीतानि षट्सु अन्वयज्ञान सङ्गृहीतानि नवसु ।  
    
[४०२।१९]  
ध्यानेष्वन्यमनोज्ञानं   
    
[४०३।०१]  
परचित्तज्ञानं चतुर्ष्वेव ध्यानेषु नान्यत्र ।  
    
[४०३।०२]  
कामरूपाश्रयं च तत् ।  
    
[४०३।०३]  
कामरूपधात्वोश्च तत् परचित्तज्ञानं सम्मुखीक्रियते ।  
    
[४०३।०४]  
कामाश्रयं तु धर्मारुयम्   
    
[४०३।०५]  
धर्मज्ञानं तु कामधात्वाश्रयमेव ।  
न रूपारुप्यधात्वोः सम्मुखीक्रियते ।  
    
[४०३।०६]  
अन्यत्त्रैधातुकाश्रयम् ॥ वक्क्_७।१५ ॥  
    
[४०३।०७]  
किं पुनरन्यत् ।  
परचित्तज्ञानं धर्मज्ञाननिर्मुक्तम् ।  
कृतो भूम्यश्रयनिर्देशः ।  
    
[४०३।०८]  
स्मृत्युपस्थानसङ्ग्रहो वक्तव्यः ।  
सो ऽयमुच्यते ।  
    
[४०३।०९]  
स्मृत्युपस्थानमेकं धीर्निरोधे   
    
[४०३।१०]  
धीः प्रज्ञा ज्ञानमिति पर्यायाः ।  
निरोधज्ञानमेकं धर्मस्मृत्युपस्थानम् ।  
    
[४०३।११]  
परचित्तधीः ।  
    
[४०३।१२]  
त्रीणि   
    
[४०३।१३]  
परचित्तज्ञानं त्रीणि वेदनाचित्तधर्मस्मृत्युपस्थानानि ।  
    
[४०३।१४]  
चत्वारि शेषाणि   
    
[४०३।१५]  
निरोधपरचित्तज्ञानाभ्यामन्यानि ज्ञानानि चत्वारि स्मृत्युपस्थानानि   
    
[४०३।१६]  
कतमस्य ज्ञानस्य कति ज्ञानान्यालम्बनम् ।  
    
[४०३।१७]  
धर्मधीगोचरो नव ॥ वक्क्_७।१६ ॥  
    
[४०३।१८]  
धर्मज्ञानस्य नव ज्ञानान्यालम्बनमन्यत्रान्वयज्ञानात् ।  
    
[४०४।०१]  
नव मार्गान्वयदियोः   
    
[४०४।०२]  
अन्वयज्ञानस्यापि नव ज्ञानान्यालम्बनमन्यत्र धर्मज्ञानात् ।  
    
[४०४।०२-४०४।०३]  
मार्गज्ञानस्यापि नव ज्ञानान्यालम्बनमन्यत्र संवृतिज्ञानात् ।  
    
[४०४।०४]  
दुःखहेतुधियोर्द्वयम् ।  
    
[४०४।०५]  
दुःखसमुदयज्ञानयोर्द्वे संवृतिपरचितज्ञाने आलम्बनम् ।  
    
[४०४।०६]  
चतुर्णां दश   
    
[४०४।०७]  
संवृतिपरचित्तक्षयानुत्पादज्ञानानां दश ज्ञानान्यालम्बनम् ।  
    
[४०४।०८]  
नैकस्य   
    
[४०४।०९]  
एकस्य निरोधज्ञानस्य नैव ज्ञानमालम्बनम् ।  
    
[४०४।१०]  
योज्या धर्माः पुनर्दश ॥ वक्क्_७।१७ ॥  
    
[४०४।११]  
कतमे दश ।  
    
[४०४।१२]  
त्रैधातु कामला धर्मा अकृताश्च द्विधा द्विधा ।  
    
[४०४।१३]  
सङ्कृता धर्मा अष्टधा क्रियन्ते ।  
    
[४०४।१३-४०४।१४]  
कामरूपारुप्यावचरानास्रवाणां सम्प्रयुक्तविप्रयुक्तभेदात् ।  
    
[४०४।१४]  
असंस्कृता द्विधा क्रियन्ते ।  
कुशलाव्याकृतभेदात् ।  
    
[४०४।१४-४०४।१५]  
इमे दश धर्माः कथं योज्याः कस्य ज्ञानस्य कत्यालम्बनमिति ।  
    
[४०४।१५-४०४।१६]  
तत्र संवृतिज्ञानस्य सर्वे दश धर्मा आलम्बनम् ।  
    
[४०४।१६]  
धर्मज्ञानस्य पञ्च ।  
कामावचरानास्रवा श्चत्वारः कुशलं चासंस्कृतम् ।  
    
[४०४।१७]  
अन्वयज्ञानस्य सप्त ।  
रूपारुप्यावचरानास्रवाः षट् कुशलं चासंस्कृतम् ।  
    
[४०४।१७-४०४।१८]  
दुःखसमुदयज्ञानयोः कामरूपारुप्यावचराः षट् ।  
    
[४०४।१८]  
निरोधज्ञानस्यैकः ।  
    
[४०४।१८-४०४।१९]  
कुशलमेवासंस्कृतम् ।  
    
[४०४।१९]  
मार्गज्ञानस्य द्वावनास्रवौ ।  
परचित्तज्ञानस्य त्रयः ।  
    
[४०४।१९-४०४।२०]  
कामरूपावचरानास्रवाः सम्प्रयुक्ताः ।  
    
[४०४।२०-४०४।२१]  
क्षयानुत्पादज्ञानयोः नव धर्मा आलम्बनमव्याकृतमसंस्कृतं मुक्त्वा ।  
    
[४०४।२२]  
स्यादेकेन ज्ञानेन सर्वधर्मान् जानीयात् ।  
न स्यात् ।  
अपि तु   
    
[४०५।०१]  
सांवृतं स्वकलापान्यदेकं विद्यादनात्मतः ॥ वक्क्_७।१८ ॥  
    
[४०५।०२-४०५।०३]  
संवृतिज्ञानं स्वस्मात्कलापादन्यान् सर्वधर्माननात्वतो जानीयात् सर्वधर्मा अनात्मान इति ।  
    
[४०५।०३]  
ज्स्वभावस्तत्सहभुवश्च धर्मास्तस्य स्वकलापः ।  
    
[४०५।०३-४०५।०४]  
तेषामग्रहणं विषयविषयिभेदादेकालम्बनत्वादिति ।  
    
[४०५।०४]  
सन्निकृष्टत्वाच्च ।  
    
[४०५।०४-४०५।०५]  
तच्च कामावचरं श्रुतचिन्तामयं रूपावचरं श्रुतमयम् भावनामयम् ।  
    
[४०५।०५-४०५।०६]  
तस्य व्यवच्छिन्नभूम्यालम्बनत्वात् ।  
    
[४०५।०६]  
अन्यथा हि युगपत्सर्वतो वैराग्यं स्यात् ।  
गतमेतत् ।  
    
[४०५।०७]  
इदं तु वक्तव्यम् ।  
कः कतिभिर्ज्ञानैः समन्वागत इति ।  
    
[४०५।०७-४०५।०८]  
पृथग्जनस्तावदेकेन समन्वागतः ।  
    
[४०५।०८]  
संवृतिज्ञानेन ।  
वीतरागस्तु परचित्तज्ञानेनापि ।  
आर्यः पुनः ।  
    
[४०५।०९]  
एकज्ञानान्वितो रागीप्रथमे ऽनास्रवक्षणे ।  
    
[४०५।१०]  
कामावीतरागो दुःखधर्मज्ञानक्षान्तवेकेनैव संवृतिज्ञानेन समन्वागतो भवति ।  
    
[४०५।११]  
द्वितीये त्रिभिः   
    
[४०५।१२]  
दुःखधर्मज्ञाने त्रिभिः संवृतिज्ञानधर्मज्ञानदुःखज्ञानैः ।  
    
[४०५।१३]  
ऊर्ध्वस्तु चतुष्र्वेकैकवृद्धिमान् ॥ वक्क्_७।१९ ॥  
    
[४०५।१४]  
अतः परं चतुर्षु क्षणेषु एकैकज्ञानवृद्धिरस्य ज्ञातव्या ।  
    
[४०५।१४-४०५।१५]  
दुःखे ऽन्वयज्ञाने ऽन्वयज्ञानं वर्धते ।  
    
[४०५।१५-४०५।१६]  
समुदयनिरोधमार्गधर्मज्ञानेषु समुदयनिरोधमार्गज्ञानानि वर्धन्त इति मार्गधर्मज्ञाने सप्तभिर्ज्ञानैः समन्वागतो भवति ।  
    
[४०५।१६-४०५।१७]  
वीतरागस्तु सर्वत्राधिकेन परचित्तज्ञानेन समन्वागतो वेदितव्यः ।  
    
[४०५।१८]  
अथ कस्यामवस्थायां कति ज्ञानानि भव्यन्ते ।  
    
[४०५।१९]  
यथोत्पन्नानि भाव्यन्ते क्षान्तिज्ञानानि दर्शने ।  
    
[४०५।२०]  
अनागतानि   
    
[४०६।०१-४०६।०२]  
दर्शनमार्गे यद्यदेवोत्पद्यते क्षान्तिर्ज्ञानं वा तज्जातीयमनागतं भावनां गच्छति तदाकारा एव चत्वारः ।  
    
[४०६।०२-४०६।०३]  
कस्माद्दर्शनमार्गे सभागज्ञानाकारभावनैव गोत्राणामपोरतिलब्धत्वात् ।  
    
[४०६।०४]  
तत्रैव सांवृतं चान्वयत्रये ॥ वक्क्_७।२० ॥  
    
[४०६।०५-४०६।०६]  
तत्रैव दर्शनमार्गे संवृतिज्ञानं चापि भाव्यते त्रिषु दुःखसमुदयनिरोधान्वयज्ञानेषु ।  
    
[४०६।०६]  
न धर्मज्ञानेष्वकृत्स्नसत्याभिसमयात् ।  
    
[४०६।०७]  
अतो ऽभिसमयान्त्याख्यं   
    
[४०६।०८]  
अत एव तदाभिसमयान्तिकं संवृतिज्ञानमाख्यावते ।  
    
[४०६।०८-४०६।०९]  
एकैकसत्याभिसमयान्ते भावनात् ।  
    
[४०६।०९]  
कस्मान्न मार्गान्वयज्ञाने भावनां गच्छति ।  
    
[४०६।०९-४०६।१०]  
मार्गसत्यस्य पूर्व लौकिकेन मार्गेणानभिसमितत्वात् अकृत्स्नाभिसमयाच्च ।  
    
[४०६।१०-४०६।१२]  
कृत्स्नं हि दुःखं शक्यते परिज्ञातुं समुदयः प्रहातुं निरोधः साक्षात्कर्तु न तु मार्गः शक्यते कृत्स्नो भावयितुम् इत्यभिसमयान्ताभावान्न तस्मिन्नाभिसमयान्तिकं भाव्यते ।  
    
[४०६।१२-४०६।१३]  
समुदयो ऽपि न तदा सर्वः प्रहीणो भवतीति न स्यादाभिसमयान्तिकम् ।  
    
[४०६।१३]  
न ।  
    
[४०६।१३-४०६।१४]  
तत्सत्यदर्शनहेयः सर्वः प्रहीण्नो भवति ।  
    
[४०६।१४-४०६।१५]  
मार्गस्तद्दर्शनहेयप्रतिपक्षो न सर्वः शक्यते भावयितुं वहुगोत्रत्वात् इत्यस्ति महान्विशेषः ।  
    
[४०६।१५]  
दर्शनमार्गपरिवारत्वादित्यपरे ।  
    
[४०६।१५-४०६।१६]  
तदिदं साध्यत्वादज्ञापकम् ।  
    
[४०६।१६]  
किं पुनस्तदाभिसमयान्तिकं सम्वृतिज्ञानं कदाचित्सम्मुखीक्रियते ।  
    
[४०६।१६-४०६।१७]  
न कदाचित् एकान्तेन हि   
    
[४०६।१८]  
तदानुत्पत्तिधर्मकम् ।  
    
[४०६।१९]  
कथं पुनस्तद्भावितं भवति ।  
    
[४०६।१९-४०६।२०]  
अलब्धलाभात् कथमिदानीं तत्प्रतिलब्धं यदि नैव सम्मुखीकर्तु शक्यते ।  
    
[४०६।२०]  
प्राप्तितः ।  
    
[४०६।२०-४०६।२१]  
यस्माल्लब्धं तस्माल्लब्धमित्यपूर्वैषा निर्देशजातिः ।  
    
[४०६।२१]  
तस्मान्नैवं भावना सिध्यति ।  
    
[४०६।२१-४०६।२२]  
एवं तु सिध्यति यद् आहुः पूर्वाचार्याः ।  
    
[४०६।२२]  
कथं च पूर्वाचार्या आहुः ।  
    
[४०६।२२-४०६।२४]  
लोकोत्तरमार्ग-सामर्थ्यात् संवृतिज्ञानं भाव्यते यद् व्युत्थितः सत्यालम्बनम् विशिष्टतरं लौकिकं ज्ञानं सम्मुखीकरोति ।  
    
[४०६।२४-४०७।०१]  
एष एव च तस्य लाभो यत्-तत्-सम्मुखीभाव-समर्थाश्रयलाभः ।  
    
[४०७।०१]  
गोत्रे हि लब्धे लब्धं गौत्रिकं भवति ।  
एव तु नेच्छन्ति वैभाषिकाः ।  
    
[४०७।०२]  
कतिभूमिकं पुनस्तत्संवृतिज्ञानं भाव्यते ।  
दर्शनमार्गस्य   
    
[४०७।०३]  
स्वधोभूमि   
    
[४०७।०४]  
यद्भूमिको दर्शनमार्गो भवति तद्भूमिकम् चावरभूमिकं च संवृतिज्ञानं भाव्यते ।  
    
[४०७।०५]  
आनागम्यभूमिकश्चेद्भवति द्विभूमिकं बाव्यते ।  
अनागम्यभूमिकं कामावचरं च ।  
    
[४०७।०६]  
एवं यावच्चतुर्थध्यानभूमिके दर्शनमार्गे सप्तभूमिकं संवृतिज्ञानं भाष्यते ।  
    
[४०७।०७]  
तत्र पुनः कति स्मृत्युपस्थानानि ।  
    
[४०७।०८]  
निरोधे ऽन्त्यं   
    
[४०७।०९]  
निरोधे ऽभिसमिते यत् संवृतिज्ञानं तदन्त्यं स्मृत्युपस्थानं धर्मस्मृत्युपस्थानम् ।  
    
[४०७।०९-४०७।१०]  
एकस्य परिसङ्ख्यानात्सिद्धं भवति शेषं चत्वारि स्मृत्युपस्थानानीति ।  
    
[४०७।१०-४०७।११]  
तच्चैतदाभिसमयान्तिकं संवृतिज्ञानं   
    
[४०७।१२]  
स्वसत्याकारं   
    
[४०७।१३]  
यत्सत्याभिसमयाल्लभ्यते तत्सत्याकारमेव ।  
    
[४०७।१३-४०७।१४]  
तदाकारवचनादालम्बनस्य तदेव सत्यमित्युक्तं भवति ।  
    
[४०७।१४]  
दर्शनमार्गलभ्यत्वाच्च तत् ।  
    
[४०७।१५]  
यत्निकम् ॥ वक्क्_७।२१ ॥  
    
[४०७।१६]  
प्रायोगिकमित्यर्थः ।  
    
[४०७।१६-४०७।१७]  
सपरिवारग्रहणात्कामरूपावचाराणि चतुष्पञ्चस्कन्धस्वभावानि ।  
    
[४०७।१८]  
षोडशे षट् सरागस्य   
    
[४०७।१९]  
भाव्यन्त इति वर्तते ।  
    
[४०७।१९-४०७।२०]  
अवीतरागस्य षोडशे मार्गान्वयज्ञानक्षणे द्वे ज्ञाने प्रत्युत्पन्ने ।  
    
[४०७।२०]  
मार्गज्ञानमार्गान्वयज्ञाने ।  
पुरागतानि षट् भाव्यन्ते ।  
    
[४०७।२०-४०७।२१]  
धर्मान्वयदुःखसमुदयनिरोधमार्गज्ञानानि ।  
    
[४०८।०१]  
वीतरागस्य सप्त तु ।  
    
[४०८।०२]  
वीतरागस्य परचित्तज्ञानं सप्तमं भाव्यते ।  
    
[४०८।०३]  
सरागभावना मार्गे तदूर्ध्वं सप्तभावना ॥ वक्क्_७।२२ ॥  
    
[४०८।०४-४०८।०५]  
षोडशात् क्षणादुर्ध्वं भावनामार्गे यावन्न वीतरागो भवति तावत् सर्वेषु प्रयोगान्तर्यविमुक्तिविशेषमार्गेषु सप्त ज्ञानानि भाव्यन्ते ।  
    
[४०८।०५-४०८।०६]  
धर्मान्वयदुःखसमुदयनिरोधमार्गसंवृतिज्ञानानि ।  
    
[४०८।०६]  
लौकिकश्चेत् भावनामार्गः संवृतिज्ञानं प्रत्युत्पन्नम् ।  
    
[४०८।०७]  
लोकोत्तरश्चेत् चतुर्णां धर्मज्ञानानामन्यतमत् ।  
    
[४०८।०८-४०८।०९]  
सप्तभूमिजया ऽभिज्ञाकोप्याप्त्याकीर्णभाविते   
आननतर्यपथेषूर्ध्वं मुक्तिमार्गाष्टके ऽपि च ॥ वक्क्_७।२३ ॥  
    
[४०८।१०]  
सप्तज्ञानानि भाव्यन्ते इति वर्तते ।  
    
[४०८।१०-४०८।११]  
सप्त भूमयः चत्वारि ध्यानानि त्रयश्चारुप्याः ।  
    
[४०८।११-४०८।१३]  
तासां जयः वैराग्यं तस्मिन् सप्तभूमिके वैराग्ये पञ्चसु चाभिज्ञासु अकोप्यप्रतिवेधे च व्यवकीर्णभाविते च ध्याने शैक्षस्य यावन्तः आनन्तर्यमार्गास्तेष्वपि सर्वेषु सप्त ज्ञानानि भाव्यन्ते तान्येव ।  
    
[४०८।१३-४०८।१४]  
लौकिकेश्चेत् भाव्नामार्गः संवृतिज्ञानं प्रत्युत्पन्नम् ।  
    
[४०८।१४-४०८।१५]  
लोकोत्तरश्चेच्चतुर्णामन्वज्ञानानां द्वयोश्च धर्मज्ञानयोरन्यतमत् ।  
[४०८।१५]  
अकोप्यप्रतिवेधे तु संवृतिज्ञानं न भाव्यते ।  
    
[४०८।१५-४०८।१६]  
भवाग्राप्रति पक्षत्वात् ।  
    
[४०८।१६]  
तत्र जयज्ञानं सप्तमं वेदितव्यम् ।  
    
[४०८।१६-४०८।१७]  
सप्तभूमिवैराग्यादपि चोर्ध्वम्भवाग्रवैराग्ये विमुक्तिमार्गेष्वष्टासु सप्तैव ज्ञानानि भाव्यन्ते ।  
    
[४०८।१७-४०८।१८]  
धर्मान्वयदुःखसमुदयनिरोधमार्गपरचित्तज्ञानानि ।  
    
[४०८।१८]  
संवृतिज्ञानं न भाव्यते ।  
भवाग्राप्रतिपक्षत्वात् ।  
    
[४०८।१८-४०८।१९]  
प्रत्युत्पन्नं तु चतुर्णामन्वयज्ञानानां द्वयोश्च धर्मज्ञानयोरन्यतमत् ।  
    
[४०८।२०]  
शैक्षोत्तापनमुक्तौ वा षट्सप्तज्ञानभावना ।  
    
[४०८।२१-४०८।२३]  
शैक्षस्येन्द्रियोत्तापनायां विमुक्तिमार्गे सरागस्य षण्णां भावना धर्मान्वयदुःखसमुदयनिरोधमार्गज्ञानानां वितरागस्य सप्तानां परचित्तज्ञानं प्रक्षिप्य ।  
    
[४०८।२३]  
संवृतिज्ञानस्याप्युभयोरिति केचित् ।  
तत्र मतविकल्पज्ञापनार्थो वाशब्धः ।  
    
[४०८।२४]  
प्रयोगमार्गे तु तयोः संवृतिज्ञानस्यापि भावना ।  
    
[४०९।०१]  
आनन्तर्यपथ षण्णां   
    
[४०९।०२-४०९।०३]  
वीतरागस्यावीतरागस्य वा शैक्षस्येन्द्रियोत्तापनायामानन्तर्यमार्गे षण्णां भावना पूर्ववत् ।  
    
[४०९।०३]  
न संवृतिज्ञानस्य ।  
दर्शनमार्ग सादृश्यात् ।  
    
[४०९।०४]  
न परचित्तज्ञानस्य ।  
सर्वानन्तर्यमार्ग प्रतिपिद्धत्वात् ।  
किमर्थ प्रतिपिध्यते ।  
    
[४०९।०४-४०९।०५]  
अप्रतिपक्षत्वात् ।  
    
[४०९।०६]  
भवाग्रविजये तथा ॥ वक्क्_७।२४ ॥  
    
[४०९।०७]  
भवाग्रवैराग्ये ऽप्यानन्तर्यमार्गेषु षण्णां भावना तथैव ।  
    
[४०९।०८]  
नवानां तु क्षयज्ञाने   
    
[४०९।०९]  
भवाग्रवैराग्ये नवमो विमुक्तिमार्गः क्षयज्ञानम् ।  
    
[४०९।०९-४०९।१०]  
तत्र नवानां ज्ञानानां भावना अन्यत्रानुत्पादज्ञानात् ।  
    
[४०९।११]  
अकोप्यस्य दश भावना ।  
    
[४०९।१२]  
यस्त्वकोप्यधर्मा भवति तस्य दशानां ज्ञानानां भावना ।  
    
[४०९।१२-४०९।१३]  
अनुत्पादज्ञानलाभात् ।  
    
[४०९।१४]  
तत्सञ्चरे ऽन्त्यमुक्तौ च   
    
[४०९।१५]  
यो ऽप्यकोप्यतां सञ्चरति तस्याप्यन्त्ये विमुक्तिमार्गे दशानां भावना ।  
    
[४०९।१६]  
प्रोक्तशेषे ऽष्टभावना ॥ वक्क्_७।२५ ॥  
    
[४०९।१७]  
किं पुनः शेषम् ।  
    
[४०९।१७-४०९।१९]  
कामवैराग्ये नवमो विमुक्तिमार्गः सप्तभूमिवैराग्याभिज्ञाव्यवकीर्णभावितेषु विमुक्तिमार्गः अकोप्यप्रतिवेधो ऽष्टौ विमुक्तिमार्गाः सर्वे च वीतरागस्य प्रयोगविशेषमार्गाः ।  
    
[४०९।१९]  
तेषु सर्वेष्वष्टौ ज्ञानानि भाव्यन्ते ।  
    
[४०९।२०]  
अनागतभावनया क्षयानुत्पादज्ञाने हित्वा ।  
शैक्षस्यैवम् ।  
    
[४०९।२०-४०९।२१]  
अशैक्षस्य पुनरभिज्ञादिप्रयोगविमुक्तविशेषमार्गेषु नव ज्ञानानि दश वा ।  
    
[४०९।२१-४०९।२३]  
अभिज्ञाव्यवकीर्णभावितानन्तर्यविमुक्तिमार्गेषु त्वष्टौ नव वा द्वयोस्त्वभ्हिज्ञाविमुक्तिमार्गयोरव्याकृतत्वान्न किचिदनागते भाव्यते ।  
    
[४०९।२३-४१०।०१]  
पृथग्जनस्य तु कामत्रिध्यानवैराग्यान्त्यविमुक्तिमार्गेषु ध्यानभूमिकेषु च प्रयोगाभिज्ञात्रयविमुक्तिमार्गाप्रमाणादिगुणाभिनिर्हारेषु संवृतिज्ञानमनागतं भाव्यते परचित्तज्ञानं चान्यत्र निर्वेधभागीयेभ्यः ।  
    
[४१०।०१]  
तेषु हि परचित्तज्ञानं न भाव्यते ।  
दर्शनमार्गपरिवारत्वात् ।  
    
[४१०।०२]  
अन्यत्रापूर्वमार्गलाभे संवाऋतिज्ञानमेवानागतं भाव्यते ।  
    
[४१०।०३]  
अथ कस्मिन्मार्गे कतिभूमिकं ज्ञानं भाव्यते ।  
    
[४१०।०३-४१०।०४]  
संवृतिज्ञानं तावद्यद्भूमिको मार्गो यां च प्रथमतो भूमि लभते तद्भूमिकमनागतं भाव्यते ।  
    
[४१०।०४-४१०।०५]  
अनास्रवं तु न केवलं यद्भूमिको मार्गः ।  
    
[४१०।०५]  
किं तर्हि ।  
    
[४१०।०६]  
यर्द्वराग्याय यल्लाभस्तत्र चाधश्च भाव्यते ।  
    
[४१०।०७-४१०।०९]  
यद्भूमिवैराग्यायापि हि द्विविधो ऽपि मार्गो भवति प्रयोगमार्गादिः यां च भूमि लभते वैराग्यतस्त्द्भूमिकान्यधोभूमिकानि चानास्रवाणि ज्ञानानि भावनां गच्छन्ति ।  
    
[४१०।१०]  
सास्रवाश्च क्षयज्ञाने   
    
[४१०।११-४१०।१३]  
क्षयज्ञाने तु सर्वभूमिकाः सास्रवा अपि गुणाः क्षयज्ञानलाभिका भावनां गच्छन्ति अ४उभानापानस्मृतिस्मृत्युपस्थानाप्रमाणविमोक्षादयः रज्जुच्छेदादुच्छ्वसन्तीव पेडासाधर्म्येण ।  
    
[४१०।१३-४१०।१४]  
स्वचित्ताधिराज्यप्राप्तस्य प्राप्तिभिः सर्वकुशलधर्मप्रत्युद्गमनादाधिराज्यपोरप्तौ प्राभृतेन विषयप्रत्युद्गमनवत् ।  
    
[४१०।१५]  
यत् किचिल्लभ्यते तत्सर्व भाव्यते ।  
यदपूर्व लभ्यते तत् भाव्यते ।  
    
[४१०।१६]  
लब्धपूर्व न भाव्यते ॥ वक्क्_७।२६ ॥  
    
[४१०।१७]  
यद्विहीनं पुनर्लभ्यते न त्त् भाव्यते ।  
भावितोत्सृष्टत्वात् ।  
    
[४१०।१८]  
किं खलु प्रतिलम्भ एव भावना नेत्युच्यते ।  
चतुर्विधा हि भावना ।  
    
[४१०।१९]  
प्रतिलम्भभावना निषेवणभावना प्रतिपक्षभावना विनिर्धावनभावना च ।  
तत्र   
    
[४१०।२०-४१०।२१]  
प्रतिलम्भनिषेवाख्ये शुभसंस्कृतभावने ।  
प्रतिपक्षविनिर्धवभावने सास्रवस्य तु ॥ वक्क्_७।२७ ॥  
    
[४११।०१]  
प्रतिलम्भनिषेवणभावने कुज्ञलसंस्कृतानां धर्माणामनागतानामेका प्रत्युत्पन्नानामुभे ।  
    
[४११।०२]  
प्रतिपक्षविनिर्धावनभावने सास्रवाणां धर्माणाम् ।  
    
[४११।०२-४११।०३]  
तदेवं कुशलसास्रवाणां चतस्रो भावना भवन्ति ।  
    
[४११।०३]  
अनास्रवाणां द्वे क्लिष्टाव्याकृतानां च ।  
    
[४११।०३-४११।०४]  
बाह्याभिधर्मिकाणां षट् भाव्नाः ।  
    
[४११।०४]  
एताश्चतस्रः संवरभावना विभावन च ।  
    
[४११।०४-४११।०५]  
इन्द्रियाणां पूर्वी कायस्योत्तरा ।  
    
[४११।०५-४११।०६]  
"षडिगानीन्द्रियाणि सुदान्तानि यावत्सुभावितानि तथा सन्त्यस्मिन्काये क्लेशा" इति विस्तरः ।  
    
[४११।०६-४११।०७]  
ते तु प्रतिपक्षनिर्धावभावनान्तर्भूते इति काश्मीराः ।  
    
[४११।०७-४११।०८]  
सामान्येन सर्वेषां पुद्गलानां क्षयज्ञाने गुणभावनोक्ता ।  
    
[४११।०९]  
अष्टादशावेणिकास्तु बुद्धधर्मा बलादयः ।  
    
[४११।१०]  
ये बुद्धस्यैव भगवतः क्षयज्ञाने भावनां गच्छन्ति नान्यस्य ।  
कतमे ऽष्टादश ।  
    
[४११।११]  
दश बलानि चत्वारि वैशारद्यानि त्रीणि स्मृत्युपस्थानानि महाकरुणा च ।  
    
[४११।११-४११।१२]  
असाधारणं ह्यावेणिकमित्युच्यते ।  
    
[४११।१२]  
तत्र   
    
[४११।१३]  
स्थानास्थाने दश ज्ञानानि   
    
[४११।१४]  
स्थानास्थानज्ञानबलं दश ज्ञानानि ।  
    
[४११।१५]  
अष्टौ कर्मफले   
    
[४११।१६]  
कमविपाकज्ञानबलमष्टी ज्ञानानि ।  
निरोधमार्गज्ञाने हित्वा ।  
    
[४११।१७]  
नव ॥ वक्क्_७।२८ ॥  
    
[४११।१८]  
ध्यानाद्यक्षाध्हिमोक्षेषु धातौ च   
    
[४११।१९]  
ध्यानविमोक्षसमाधिसमापत्तिज्ञानबलं नव ज्ञानानि ।  
निरोध ज्ञानं हित्वा ।  
    
[४११।१९-४११।२०]  
एवमिन्द्रियपरापरज्ञान बलं नानाधिमुक्तिज्ञानबलं नानाधातुज्ञानबलं वेदितव्यम् ।  
    
[४११।२१]  
प्रतिपत्सु तु ।  
    
[४१२।०१]  
दश वा   
    
[४१२।०२]  
नव वेति मतविकल्पा ऽर्थो वाशब्दः ।  
यदि सफला प्रतिपत् गृह्यते ।  
    
[४१२।०२-४१२।०३]  
सर्वत्रगामिनी प्रतिपज्ज्ञानबलं दश ज्ञानानि ।  
    
[४१२।०३]  
न चेन्नव ।  
अन्यत्र निरोधज्ञानात् ।  
    
[४१२।०४]  
संवृतिज्ञानं द्वयोः   
    
[४१२।०५]  
पूर्वनिवासानुस्मृतिज्ञानबलं च संवृतिज्ञानम् ।  
    
[४१२।०६]  
षट् दश वा क्षये ॥ वक्क्_७।२९ ॥  
    
[४१२।०७]  
आस्रवक्षयज्ञानबलं सड् ज्ञानानि धर्मान्वयनिरोधक्षयानुत्पादसंवृतिज्ञानानिं ।  
    
[४१२।०८]  
यदि निरोधज्ञानमेवास्रवक्षयज्ञानम् ।  
    
[४१२।०८-४१२।०९]  
अथ क्षीणस्रवसन्ताने ज्ञानमास्रवक्षयज्ञानं ततो दश ज्ञानानि ।  
    
[४१२।१०]  
उक्तः स्वभावो भूमिरिदानीमुच्यते ।  
    
[४१२।११]  
प्राङिनविसच्युतोत्पादबलध्यानेषु   
    
[४१२।१२]  
च्युतिरेव च्युतम् ।  
पूर्वनिवासच्युत्युपपतीज्ञानं बलं चतुर्ध्यानभूमिकम् ।  
    
[४१२।१३]  
शेषितम् ।  
    
[४१२।१४]  
सर्वभूमिषु  
    
[४१२।१५]  
शेषं बलं सर्वभूमिसङ्गृहीतम् ।  
ताः पुनरेकादश ।  
    
[४१२।१५-४१२।१६]  
कामधातुरनागम्य ध्यानान्तरं ध्यानारुप्याश्च ।  
    
[४१२।१६]  
सर्वाणि ।  
जम्बूद्वीपपुरुषाश्रयाणि ।  
अन्यत्र दुद्धानुत्पादात् ।  
    
[४१२।१६-४१२।१७]  
तदेतद्दशविधं ज्ञानमन्यस्य बलं नोच्यते ।  
    
[४१२।१७]  
बुद्धस्यैव बलमिति ।  
    
[४१२।१८]  
केनास्य बलमव्याहतम् यतः ॥ वक्क्_७।३० ॥  
    
[४१२।१९]  
यस्मादस्य सर्वत्र ज्ञेये ज्ञानभव्याहतं वर्तते तस्माद्वलम् ।  
    
[४१२।१९-४१२।२०]  
अनेषां तु व्याहन्यते ।  
    
[४१२।२०-४१३।०१]  
ज्ञानं ववचिदिच्छतामप्यप्रवृत्तेरिति नार्हति तद्बलाध्यां लब्धुम् ।  
    
[४१३।०१-४१३।०२]  
स्थविरशारिपुत्रेण प्रव्रज्यापेक्षपुरुषप्रत्याख्यानं श्येनोपद्रुतस्य पक्षिण उपपत्त्यादीपर्यन्ताज्ञानं चात्रोदाहरणम् ।  
    
[४१३।०२-४१३।०३]  
एवं तावदव्याहतज्ञानत्वाद्बुद्धानां ज्ञेयवदनन्तं मानसं बलम् ।  
    
[४१३।०४]  
नारायणबलं काये   
    
[४१३।०५]  
काये पुनर्बुद्धस्य नारायणं बलं वर्णयति   
    
[४१३।०६]  
सन्धिष्वन्ये   
    
[४१३।०७]  
सन्धौ सन्धौ नारायणबलमित्यपरे ।  
    
[४१३।०७-४१३।०८]  
मानसवत् कायिकमप्यस्यान तं बलमिति भदन्तः ।  
    
[४१३।०८]  
अन्यथा ह्यननतज्ञानबलसहिष्णु नं स्यादिति ।  
    
[४१३।०८-४१३।०९]  
नागग्रन्धिशङ्कलाशङ्कुसन्धयश्च बुधप्रत्येकबुद्धचक्रवर्तिनः ।  
    
[४१३।१०]  
किं पुनर्नारायणस्य बलस्य प्रमाणम् ।  
    
[४१३।११]  
दशाधिकम् ।  
    
[४१३।१२]  
हस्त्यादिसप्तकबलम्   
    
[४१३।१३]  
यद्दशानां प्राकृतहस्तिनां बलं तदेकस्य गन्धहस्तिनः ।  
    
[४१३।१३-४१३।१४]  
एवं महानग्नप्रस्कन्दिवराङ्गचानूरनारायणानां दशोत्तरवृद्धिर्वत्तव्या ।  
    
[४१३।१४-४१३।१५]  
प्राकृतगन्धहस्तिमहानग्नप्रस्कन्दिनां दशात्तरवृद्धच्यार्धनारायणं बलं तत् द्विगुणं नारायण मित्यपरे ।  
    
[४१३।१५-४१३।१६]  
यथा तु वहुतर तथा युज्यते ।  
    
[४१३।१७]  
स्प्रष्टव्यायतनं च तत् ॥ वक्क्_७।३१ ॥  
    
[४१३।१८]  
तच्चतत्कायिकं बलं सर्वस्यैव स्प्रष्टव्यायतनस्वभावं महाभूतविशेष एव ।  
    
[४१३।१९]  
उपादायरूपं सप्तभ्यो ऽर्थान्तरमित्यपरे ।  
उक्तानि वलानि ।  
    
[४१३।२०]  
वैशारध्यं चतुर्धा तु   
    
[४१३।२१]  
यथासूत्रम् ।  
एतानि पुनश्चत्वारि वैशारद्यानि   
    
[४१४।०१]  
यथाद्यदशमे बले ।  
    
[४१४।०२]  
द्वितीयसप्तमे चैव ।  
    
[४१४।०३-४१४।०४]  
यथा स्थानास्थानज्ञानबलमेवं सम्यक्सम्बुद्धस्य वत मे सते इत्येतद्वैशारद्यं वेदितव्यम् ।  
    
[४१४।०४]  
यथास्रवक्षयज्ञानबलमेवं क्षीणास्रवस्य वत मे सत इत्येतद्वैशारद्यम् ।  
    
[४१४।०५-४१४।०६]  
यथा कर्मस्वकज्ञानवलमेवं ये वा पुनर्मया श्रावकाणामन्तरायिका धर्मा आध्याता इत्येतद्वैशारद्यम् ।  
    
[४१४।०६-४१४।०७]  
यथा सर्वत्रगामिनी प्रतिपज्ज्ञानं वलमेवं यो व पुनर्मया श्रावकाणां निर्याणाय मार्ग आध्यात इत्येतद्वैशारद्यं वेदितव्यम् ।  
    
[४१४।०७-४१४।०८]  
कथं न ज्ञानमेव वैशार्द्यम् ।  
    
[४१४।०८]  
निर्भयता हि वैशारद्यम् ।  
    
[४१४।०८-४१४।०९]  
एभिश्च निर्भयो भवति ।  
    
[४१४।०९]  
ज्ञानकृतं वैशारद्यं युज्यते ।  
न ज्ञानमेव ।  
    
[४१४।१०]  
त्रीणि स्मृत्युपस्थानानि पर्षद्भेदात् भवन्ति यथासूत्रम् ।  
तत्त्वेतत्   
    
[४१४।११]  
स्मृतिप्रज्ञात्मकं त्रयम् ॥ वक्क्_७।३२ ॥  
    
[४१४।१२]  
स्मृतिसम्प्रज्ञानस्वभावान्येतानि त्रीणि स्मृत्युपस्थानानि ।  
    
[४१४।१२-४१४।१३]  
यदा श्रावकस्यापि शुश्रूषमाणाशुश्रूपमाणोभयेष्वानन्दी न भवत्याघातो वा ।  
    
[४१४।१४]  
कस्मादेते आवेणिका बुद्धधर्मा उच्यन्ते ।  
सवासनप्रहाणात् ।  
    
[४१४।१४-४१४।१६]  
अथवा यस्य श्रावकास्तस्य चच्छूश्रूषमाणाशुश्रूषमाणोभयेषु सौमनस्याद्यवकाशः सुतरां न तथा ऽन्यस्येति तस्यैव तानुत्पादादाश्चर्य व्यवस्थाप्यते नान्यस्येति ।  
    
[४१४।१७]  
महाकरुणेदानी वक्तव्या ।  
सेयमुच्यते ।  
    
[४१४।१८]  
महाकृपा संवृतिधीः   
    
[४१४।१९]  
संवृतिज्ञानात्मिका महाकरुणा ।  
    
[४१४।१९-४१४।२०]  
अन्यथा हि न सर्वसत्त्वालम्बना सिध्येत् न च त्रिदुःखताकारा ।  
    
[४१४।२०]  
करुणावत् ।  
कस्मादियं महाकरुणेत्युच्यते ।  
    
[४१४।२१]  
सम्भाराकारगोचरैः ।  
    
[४१५।०१]  
समत्वादाधिमाव्याच्च   
    
[४१५।०२]  
सभारेण महापुण्यज्ञानसम्भारसमुदागमात् ।  
आकारेण त्रिदुःखताकरणात् ।  
    
[४१५।०३]  
आलम्बनेन त्रिधातुकालम्बनात् ।  
समत्येन सर्वसत्त्वेषु समवृत्तित्वात् ।  
    
[४१५।०३-४१५।०४]  
अभिमात्रत्वेन सर्वस्त्त्वेषु समवृत्तित्वात् ।  
    
[४१५।०४]  
अधिमात्रत्वेन ततो ऽधिमात्रतराभावात् ।  
    
[४१५।०५]  
करुणामहाकरुणयोः किं नानाकरणम् ।  
    
[४१५।०६]  
नानाकरणमष्ट्धा ॥ वक्क्_७।३३ ॥  
    
[४१५।०७]  
स्वभावतो ऽद्वेषामोहस्वभावत्वात् ।  
    
[४१५।०७-४१५।०८]  
आकारत एकत्रिदुःखताकारत्वात् ।  
    
[४१५।०८]  
आलम्बनत एकत्रिधात्वालम्बनत्वात् ।  
    
[४१५।०८-४१५।०९]  
भूमितश्चतुर्ध्यानचतुर्थध्यानभूमिकत्वात् ।  
    
[४१५।०९]  
सन्तानतः श्रावकादिबुद्धसन्तानजत्वात् ।  
    
[४१५।०९-४१५।१०]  
लाभतः कामधातुभवाग्रवैराग्यलभ्यत्वात् ।  
    
[४१५।१०]  
अपरित्राणपरित्राणतः अतुल्यकरुणायनाच्च ।  
    
[४१५।११]  
किं पुनः सर्वे बुद्धाः सर्वप्रकारसामान्या भवन्ति ।  
नेत्याह ।  
    
[४१५।१२-४१५।१३]  
सम्भारधर्मकायाभ्यां जगतश्चार्थचर्यया ।  
समता सर्वबुद्धानां नायुर्जातिप्रमाणतः ॥ वक्क्_७।३४ ॥  
    
[४१५।१४]  
त्रिभिः कारणैः साम्यं सर्वबुद्धानाम् ।  
    
[४१५।१४-४१५।१५]  
सर्वपुण्यज्ञानसम्भारसमुदागमतः धर्मकायपरिनिष्पत्तितः अर्थचर्यया च लोकस्य ।  
    
[४१५।१५]  
आयुर्जातिगोत्रप्रमाणकृतस्तु भेदो भवति ।  
    
[४१५।१६-४१५।१७]  
चिराल्पतरजीवनात् क्षत्रियव्राह्मणजातिभेदात् काश्यपगौतमादिगोत्रभेदात् अल्पानल्पप्रमाणभेदाच्च यथकालमिति ।  
    
[४१५।१७-४१५।१९]  
एतामेव च त्रिविधां सम्पदं मनसिकुर्वाणेन विदुषा शक्यं बुद्धानां भगवतामन्तिके तीव्रप्रेम गौरवं चोत्पादयितुं यदुत हेतुसम्पदं फलसम्पदमुपकारसम्पदं च ।  
    
[४१५।१९]  
तत्र चतुर्धा हेतुसम्पत् ।  
    
[४१५।१९-४१५।२०]  
सर्वपुण्यज्ञानसम्भाराभ्यासो दीर्घकालाभ्यासो निरन्तराभ्यासः सत्कृत्याभ्यासश्च ।  
    
[४१५।२०]  
चतुर्विधा फलसम्पत् ।  
    
[४१५।२१]  
ज्ञानसम्पत् प्रहाणसम्पत् प्रभावसम्पद्रूपकयसम्पच्व ।  
चतुर्विधोपकारसम्पत् ।  
    
[४१५।२१-४१५।२३]  
अपायत्रयसंसारदुःखात्यन्तनिर्मोक्षसम्पत् यानत्रयसुगति प्रतिष्ठापनसम्पद्वा ।  
    
[४१५।२३]  
ज्ञानसम्पत् पुनश्चतुर्विधा ।  
    
[४१५।२३-४१६।०१]  
अनुपदिष्टज्ञानं सर्वत्रज्ञान सर्वथाज्ञानमयत्नज्ञानं च ।  
    
[४१६।०१]  
चतुर्विधा प्रहाणसम्पत् ।  
    
[४१६।०१-४१६।०२]  
सर्वक्लेशप्रहाणम् अत्यन्तप्रहाणं सवासनप्रहाणं सर्वसमाधिसमापत्त्यावरणप्रहाणं च चतुर्विधा प्रभावसम्पत् ।  
    
[४१६।०२-४१६।०४]  
बाह्यविषयनिर्माणपरिणामना धिष्ठानवशित्यसम्पत् आयुरुत्प्तर्गाधिष्ठानवशित्वसम्पत् आवृताकाशदूरक्षीप्रगमनाल्पवहुत्वप्रवेशन वशित्वसम्पत् विविधनिजाश्चर्यधर्मसम्पच्च ।  
    
[४१६।०४-४१६।०५]  
चतुर्विधा रूपकायसम्पत् ।  
    
[४१६।०५]  
लक्षणसम्पत् अनुव्यञ्जनसम्पत् बलसम्पत् वज्रसारास्थिसम्पत् ।  
    
[४१६।०६]  
इत्येतत्सामासिकं बुद्धानां माहात्म्यम् ।  
अनन्तप्रभेदं तु तद्भिद्यमानं जायते ।  
    
[४१६।०७-४१६।०८]  
तच्च पुनर्बुद्धा एव सकलं ज्ञातुं बक्तुं च समर्थाः यद्यनेकासङ्ख्येयं कल्पं जीवितमधितिष्ठेयुः ।  
    
[४१६।०८]  
एवं च तावदनन्ताद्भूतगुणज्ञानप्रभावोपकारमाहरत्नाकरास्तथागताः ।  
    
[४१६।०९-४१६।१०]  
अथ चपुनर्बालाः स्वगुणदारिद्रच्यहताधिमोक्षाः श्रुण्वन्तो ऽपि तां तादृशीं गुणसमृद्धिं बुद्धं च नाद्रियन्ते तस्य च धर्मम् ।  
    
[४१६।१०-४१६।११]  
पण्डितास्तु पुनर्मज्जाभिरपि तं भगवन्तमभिप्रपद्यन्ते तस्य च धर्मम् ।  
    
[४१६।११-४१६।१३]  
ते हे श्रद्धामात्रकेणाप्येकान्तिकेनाभिप्रसन्ना अनियतविपाकानां पापानां राशीनभिभूय दैवीं मानुषीं च श्रियमभिभूय निर्वाणपरायणाः संवर्तन्ते ।  
    
[४१६।१३]  
अत एव तथागता अनुत्तरं पुण्यक्षेत्रमुच्यन्ते ।  
    
[४१६।१४]  
अवन्ध्येष्ठपोरकृष्टाशुस्वन्तफलत्वात् ।  
उक्तं हि भगवता   
    
[४१६।१५-४१६।१६]  
"ये ऽन्यानपि जिने कारान्करिष्यन्ति विनायके ।  
विचित्रं स्वर्गमागम्य ते लप्स्यन्ते ऽमृतं पदमि"ति ।  
    
[४१६।१७]  
इमे तावदष्टादश बुद्धानामावेणिका धर्मा उच्यन्ते ॥  
    
[४१६।१८]  
शिष्यसाधारणा अन्ये धर्माः   
    
[४१६।१९]  
श्रावकसाधारणास्त्वन्ये गुणा बुद्धानाम् ।  
    
[४१६।२०]  
केचित् पृथग्जनैः ।  
    
[४१६।२१]  
के पुनस्त इति यथायोगम्   
    
[४१६।२२]  
अरणाप्रणिधिज्ञानप्रतिसंविद्गुणादयः ॥ वक्क्_७।३५ ॥  
    
[४१७।०१-४१७।०२]  
अरणप्रणिधिज्ञानप्रतिसंविदभिज्ञाध्यानारुप्याम्प्रमाणविमोक्षाभिभ्वायतनकृत्स्नायतनादयः ।  
    
[४१७।०२-४१७।०४]  
तत्रारणा नाम कश्चिदेवार्हन् क्लेशप्रभवं सत्त्वानां दुःखं विदित्वात्मानं च दक्षिणीयविशेषं परेषां तदालम्बनं क्लेशोत्पादं परिहर्तुकामस्तादृशं ज्ञानमुत्पादयति भेन परेषां सर्वथा ऽपि रणं नोत्पादयति ।  
    
[४१७।०४-४१७।०५]  
न कस्यचित्तदालम्बनो राग उत्पद्यते द्वेषो मानो वा ।  
    
[४१७।०५]  
नैषा प्रतिपत् कञ्चिदेव रणयतीत्यरणा ।  
सा पुनरेषा   
    
[४१७।०६]  
संवृतिज्ञानमरणा   
    
[४१७।०७]  
अयमस्या स्वभावः ।  
    
[४१७।०८]  
ध्याने ऽन्त्ये   
    
[४१७।०९]  
चतुर्थध्यान भूमिका सुखप्रतिपदामग्रत्वात् ।  
    
[४१७।१०]  
अकोप्यधर्मणः ।  
    
[३४१।७११-४१७११]  
नान्यस्यार्हतः ।  
    
[४१७।११-४१७।१२]  
अन्यो हि स्वसन्तानादपि कदाचित् क्लेशरणं परिहर्तु न शक्नोति ।  
    
[४१७।१३]  
नृजा   
    
[४१७।१४]  
मनुष्येष्वेवोत्पद्यते त्रिषु द्वीपेषु ।  
    
[४१७।१५]  
अनुत्पन्नकामाप्तसवस्तुक्लेशगोचराः ॥ वक्क्_७।३६ ॥  
    
[४१७।१६-४१७।१७]  
अनागताः कामावचराः सवस्तुकाः क्लेशाः अस्या आलम्बनं नापरेषां क्लेश उदपादीत्येवं प्रवृत्तत्वात् ।  
    
[४१७।१७-४१७।१८]  
अवस्तुकास्तु क्लेशा न शक्याः परिहर्तुं सर्वत्रगाणां सकलस्वभूम्यालम्बनत्वात् ।  
    
[४१७।१८]  
यथा चारणोक्ता   
    
[४१७।१९]  
तथैव प्रणिधिज्ञानं   
    
[४१८।०१]  
तदपि हि संवृतिज्ञानं ध्याने ऽन्त्ये ऽकोप्यधर्मणः मनुष्याश्रयं च   
    
[४१८।०२]  
सर्वालम्बं तु तत्   
    
[४१८।०३]  
सर्वधर्मालम्बनं तु प्रणिधिज्ञानमित्येव विशेषः ।  
    
[४१८।०३-४१८।०४]  
आरुप्यास्तु न साक्षात् प्राणिधिज्ञानेन ज्ञायन्ते ।  
    
[४१८।०३]  
किं तर्हि ।  
निष्पन्नचरितविशेषात् ।  
    
[४१८।०४-४१८।०५]  
कर्षकनिदर्शनं चात्रेति वैभाषिकाः ।  
    
[४१८।०५-४१८।०६]  
प्रणिधिपूर्वकं ज्ञानं प्रणिधिज्ञानं यद्धि प्रणिधाय प्रान्तकोटिकं चतुर्थ ध्यानं समापद्यते ।  
    
[४१८।०६]  
इदं जानीयामिति तद्यथाभूतं जानाति ।  
सर्वस्तत्समाधिविषयः   
    
[४१८।०७-४१८।०८]  
तथा ।  
धर्मार्थयोर्निरुक्तौ च प्रतिभाने च संविदः ॥ वक्क्_७।३७ ॥  
    
[४१८।०९]  
चतस्रो हि प्रतिसंविदः ।  
    
[४१८।०९-४१८।१०]  
धर्मप्रतिसंविदर्थप्रतिसंविन्निरुक्तिप्रतिसंवित्प्रतिभानप्रतिसंविच्च ।  
    
[४१८।१०-४१८।११]  
ता अपि धर्मार्थनिरुक्तिप्रतिभानप्रतिसंविदस्तथैव यथा ऽरणा ।  
    
[४१८।११]  
किमासां तथैव अकोप्यधर्ममनुष्याश्रयत्वम् ।  
    
[४४१।८११-४१८१२]  
आलम्बनभूमिस्वभावविशेषस्त्वासां पृथगुच्यते ।  
    
[४१८।१३]  
तिस्रो नामथवाग्ज्ञानमविवर्त्य यथाक्रमम् ।  
    
[४१८।१४-४१८।१५]  
नामपदव्यञ्जनकायेष्वर्थवाचिता अविवर्त्यज्ञानं धर्माथन्निरुक्तिप्रतिसंविदो यथाक्रमम् ।  
    
[४१८।१६]  
चतुर्थीयुक्तोमुक्ताभिलापमार्गवशित्वयोः ॥ वक्क्_७।३८ ॥  
    
[४१८।१७]  
अविवर्त्यं ज्ञानमिति वर्तते ।  
    
[४१८।१७-४१८।१८]  
युक्तमुताभिलापितायां समाधिवशिसम्प्रक्याने चाविवर्त्यं ज्ञानं प्रतिभानसंवित् ।  
    
[४१८।१९]  
वाङ्मार्गालम्बना चासौ   
    
[४१८।२०]  
वाक्च मार्गश्च तस्याः आल्म्वनम् ।  
    
[४१८।२१]  
नव ज्ञानानि   
    
[४१९।०१]  
नवज्ञानस्वभावा प्रतिभानप्रतिसंविदन्यत्र निरोधज्ञानात् ।  
    
[४१९।०२]  
सर्वभूः ।  
    
[४१९।०३]  
सर्वभूमिका चासौ कामधातौ यावत् भवाग्रे वाङ्मार्गयोरन्यतरालम्बनात् ।  
    
[४१९।०४]  
दश षड्वा ऽर्थसंवित्   
    
[४१९।०५]  
अर्थप्रतिभानसंवित् सर्वधर्माश्च्चेदर्था दश ज्ञानानि ।  
    
[४१९।०५-४१९।०६]  
निर्वाणं चेदर्थः षट् ज्ञानानि ।  
    
[४१९।०६]  
धर्मान्वयनिरोधक्षयानुत्पादसंवृतिज्ञानानि ।  
    
[४१९।०७]  
सा सर्वत्र   
    
[४१९।०८]  
सा पुनरेषा ऽर्थप्रतिसंवित् सर्वभूमिका ।  
    
[४१९।०९]  
अन्ये तु सांवृतम् ॥ वक्क्_७।३९ ॥  
    
[४१९।१०-४१९।११]  
अन्ये तु द्वे धर्मनिरुक्तिप्रतिसविदौ संवृतिज्ञानस्वभावे नामकायादिवागालम्बनस्वभावत्वात् ।  
    
[४१९।१२]  
कामध्यानेषु धर्मे वित्   
    
[४१९।१३-४१९।१४]  
धर्मप्रतिसंवित् पञ्चभूमिका कामधातुचतुर्थध्यानसङ्गृहीता ऊर्ध्वं नामकायाभावात् ।  
    
[४१९।१५]  
वाचि प्रथमकामयोः ।  
    
[४१९।१६]  
वाङ्निरुक्तिर् इत्य् एको ऽर्थः ।  
    
[४१९।१६-४१९।१७]  
निरुक्तिप्रतिसंवित्कामधातुप्रथमध्यानभूमिका ऊर्ध्वं वितर्काभावात् ।  
    
[४१९।१७]  
प्रज्ञप्तौ तु प्रतिसंविदामेव निर्देशः ।  
    
[४१९।१७-४१९।१९]  
"पदव्यञ्जने तस्यैवर्थे तस्यैकद्विवहुस्त्रीपुरुषाद्यधिवचने तस्यासक्ततायामविवर्त्यज्ञानं धर्माविप्रतिसंविद" इत्यत एवासां क्रमसिद्धिः ।  
    
[४१९।१९]  
निर्वचनं निरुक्तिः ।  
    
[४१९।१९-४१९।२०]  
यथा रुप्यते तस्माद्रूपमित्येवमादि ।  
    
[४१९।२०]  
उत्तरोत्तरप्रतिभा प्रतिभानमित्यपरे ।  
    
[४१९।२०-४१९।२१]  
आसां च किल प्रतिसंविदां गणितं बुद्धवचनं शब्दवैद्या हेतुविद्या च पूर्वप्रयोगो यथाक्रमम् ।  
    
[४१९।२१-४२०।०१]  
नाप्येतेष्वकृतकौशलस्ता उत्पादयितुं शक्नोतीति ।  
[४२०।०१]  
बुद्धवचनमेव तु सर्वासां प्रयोगं वर्णयन्ति ।  
    
[४२०।०२]  
यस्य चैका तस्यावश्यं चतस्रः प्रतिसंविदी भवन्ति ।  
    
[४२०।०३]  
विकलाभिर्न तल्लाभी   
    
[४२०।०४]  
नहि विकलाभिस्ताभिः प्रतिसंविल्लाभी भवति ।  
    
[४२०।०५]  
ये चैत उपदिष्टा अरणादयो गुणाः ।  
    
[४२०।०६]  
षडेते प्राण्तकोटिकाः ॥ वक्क्_७।४० ॥  
    
[४२०।०७]  
प्रान्तकोटिकध्यानवलेनैषां लाभः ।  
    
[४२०।०८]  
तत्षडिवधं   
    
[४२०।०९]  
तदपि प्रान्तकोटिकं चतुर्थ ध्यानं षडात्मकम् ।  
    
[४२०।०९-४२०।१०]  
अरणाप्रणिधिज्ञानं तिस्रः प्रतिसंविदः ।  
    
[४२०।१०]  
तदेव प्रन्तकोटिकम् ।  
    
[४२०।१०-४२०।११]  
निरुक्तिप्रतिसंविदस्तद्वलेन लाभो न तु सा चतुर्थध्यानभूमिका ।  
    
[४२०।१२]  
किं पुनरिदं प्रान्तकोटिकं नाम ।  
    
[४२०।१२-४२०।१३]  
ध्यानमन्त्यं चतुर्थं ध्यानम् ।  
    
[४२०।१४]  
सर्वभूम्यनुलोमितम् ।  
    
[४२०।१५]  
वृद्धिकाष्टागतं तच्च   
    
[४२०।१६]  
कथं सर्वभूम्यनुलोमितम् ।  
कामावचराच्चित्तात्प्रथमं ध्यानं समापद्यते ।  
    
[४२०।१७]  
ततो द्वितीयमेवं क्रमेण यावन्नैवसञ्ज्ञानासञ्ज्ञायतनम् ।  
    
[४२०।१७-४२०।१८]  
प्रतिलोमं पुनर्यावत्कामावचरं चित्तं ततः पुनरनुलोमं यावच्चतुर्थध्यानमेवं सर्वभूम्यनुलोमितम् ।  
    
[४२०।१८-४२०।१९]  
कथम् वृद्धिकाष्टागतम् ।  
    
[४२०।१९]  
तथाभावितान्मृदुनो मध्यं मध्यादधिमात्रं समापद्यते ।  
    
[४२०।१९-४२०।२०]  
वृद्धिप्रकर्षो हि वृद्धिकाष्टा ।  
    
[४२०।२०]  
इदमीदृशं प्रान्तकोटिकं प्रगता ऽन्त कोटिरस्येति कृत्वा ।  
    
[४२०।२०-४२०।२१]  
कोटिः पुनरत्र वृद्धिः प्रकारो वा ।  
    
[४२०।२१]  
चतुष्कोटिकवत् ।  
    
[४२०।२२]  
एते पुनः बुद्धतुणाः   
    
[४२१।०१]  
बुद्धान्यस्य प्रयोगजाः ॥ वक्क्_७।४१ ॥  
    
[४२१।०२]  
बुद्धादन्यस्य प्रायोगिका न वैराग्यलाभिकाः ।  
बुद्धस्य नास्ति किञ्चित् प्रायोगिकम् ।  
    
[४२१।०३]  
तस्य सर्वधर्मेश्वरत्वादिच्छामात्र प्रतिबधः सर्वगुणसम्पत्सम्मुखीभावः ।  
    
[४२१।०३-४२१।०४]  
इमे तावच्छ्रादकसाधारणगुणा अभिज्ञादयः पृथग्जनैरपि ।  
    
[४२१।०५]  
केयमभिज्ञा नाम ।  
    
[४२१।०६]  
ऋद्ध्हिश्रोत्रमनःपूर्वजन्मच्युत्युदयक्षये ।  
    
[४२१।०७]  
ज्ञातसाक्षीक्रिया ऽभिज्ञा षड्विधा   
    
[४२१।०८]  
ऋद्धिविषये ज्ञानसाक्षात्क्रिया अभिज्ञा ।  
    
[४२१।०८-४२१।०९]  
दिव्यश्रोत्रचेतःपर्यायपूर्वनिवासानुस्मृतिच्युत्युत्पपादास्रवक्षयज्ञानसाक्षात्क्रिया अभिज्ञाः ।  
    
[४२१।०९]  
एताः षडभिज्ञा ।  
    
[४२१।०९-४२१।१०]  
आसां पञ्च पृथग्जनैः साधारणाः ।  
    
[४२१।१०]  
सर्वास्त्वेताः   
    
[४२१।११]  
मुक्तिमार्गधीः ॥ वक्क्_७।४२ ॥  
    
[४२१।१२]  
विमुक्तिमार्गप्रज्ञास्वभावाः ।  
श्रामण्यफलवत् ।  
    
[४२१।१३]  
चतस्रः संवृतिज्ञानं   
    
[४२१।१४]  
चेतःपर्यायास्रवक्षयज्ञानाभिज्ञे हित्वा ।  
    
[४२१।१५]  
चेतसि ज्ञानपञ्चकम् ।  
    
[४२१।१६]  
चेतःपर्यायाभिज्ञा पञ्च धर्मान्वयमार्गसंवृतिपरचित्तज्ञानानि ।  
    
[४२१।१७]  
क्षयाभिज्ञा बलं यद्वत्   
    
[४२१।१८]  
यथास्रवक्षयज्ञानवलमुक्तं तथा वेदितव्या ।  
षड् दश ज्ञानानीति ।  
    
[४२१।१८-४२१।१९]  
सर्वभूमिका ऽप्येषा तथैव ज्ञात्व्या ।  
    
[४२१।१९]  
शेषास्तु   
    
[४२२।०१]  
पञ्च ध्यानचतुष्टये ॥ वक्क्_७।४३ ॥  
    
[४२२।०२]  
पञ्चाभिज्ञाः चतुर्थध्यानभूमिकाः ।  
कस्मादारुप्यभूमिका न सन्ति ।  
    
[४२२।०२-४२२।०३]  
तिस्रस्तावन्न सन्ति ।  
    
[४२२।०३]  
रूपालम्बनत्वात् ।  
    
[४२२।०३-४२२।०४]  
चेतःपर्यायाभ्हिज्ञापि नास्ति रूपतीर्थाभिनिष्पाद्यत्वात् ।  
    
[४२२।०४]  
पूर्वनिवासस्मृतिरप्यनुपूर्वावस्थान्तरमरणाभिनिष्पत्तेः ।  
    
[४२२।०४-४२२।०५]  
स्थानगोत्राद्यालम्बनत्वाच्च ।  
    
[४२२।०५-४२२।०६]  
परचित्तं हि ज्ञातुकाम आत्मनः कायचित्तयोर्निमित्तमुद्गृह्लाति ।  
    
[४२२।०६-४२२।०७]  
कीदृशे ऽपि मे काये कीदृशं चित्तम् भवत्य् एवं परेषामप्याभुजतश्चित्तज्ञानादभिनिष्पन्ना भवति ।  
    
[४२२।०७]  
अभिनिष्पन्नायामभिज्ञायां रूपनिरपेक्षो जानाति ।  
    
[४२२।०७-४२२।०९]  
पूर्वनिवासं समनुस्मर्तुकामः समनन्तरनिरुद्धमनोविज्ञानो निमित्तमुद्गृह्य तत्समनन्तरप्रातिलोम्येनावस्थान्तराणि मनसिकरोति ।  
    
[४२२।०९-४२२।१०]  
यावत्सन्धिचित्तम् ।  
    
[४२२।१०]  
ततो ऽन्तराभवस्यैकक्षणं मरणे ऽपि निष्पन्नो भवति ।  
    
[४२२।१०-४२२।११]  
एवं परस्यापि स्मरति ।  
    
[४२२।११-४२२।२११]  
अभिनिष्पन्नायां विलङ्घ्यापि स्मरणम् ।  
    
[४२२।११]  
अनुभूतपूर्वस्यैव स्मरणम् ।  
    
[४२२।१२]  
शुद्धावासानां कथम् स्मरणम् ।  
श्रवणेनानुभूतत्वात् ।  
    
[४२२।१२-४२२।१३]  
आरुप्यच्युतस्येहोपपन्नस्य परसन्तत्यधिष्ठानेनोत्पादनम् ।  
    
[४२२।१३]  
अन्येषां स्वसन्तत्यधिष्ठानेन ।  
    
[४२२।१३-४२२।१४]  
ऋद्ध्यादीनां तु लघत्वशब्दालोकमनसिकरणं प्रयोगः ।  
    
[४२२।१४]  
ताः पुनरेताः पञ्चाभिज्ञाः   
    
[४२२।१५]  
स्वाधोभूविषयाः   
    
[४२२।१६]  
यद्भूमिका ऋद्धच्यभ्हिज्ञा भवति तां भूमि तया गच्छति ।  
    
[४२२।१६-४२२।१७]  
निर्मिणोति वा अधरां नोक्तराम् ।  
    
[४२२।१७-४२२।१८]  
एवं दिव्यश्रोत्राभिज्ञया स्वभूमिकमेव शब्दं शृणोत्यधरभूमिकं वा नोर्ध्वभूमिकम् ।  
    
[४२२।१८]  
चेतः पर्यायाभिज्ञया नोर्ध्वभूमिकं चित्तं जानाति ।  
    
[४२२।१८-४२२।१९]  
पूर्वनिवासानुस्मृत्या न स्मरति ।  
    
[४२२।१९]  
च्युतोपपादाभिज्ञया न पश्यति ।  
    
[४२२।१९-४२२।२०]  
अत एवारुप्यभुमिकं चित्तं चेतःपर्यायपूर्वनिवासभिज्ञाभ्यां न गृह्लात्युर्ध्वभूमिकत्वात् ।  
    
[४२२।२१]  
कथमेता लभ्यन्ते ।  
अतुचित्ताः प्रयोगतः   
    
[४२२।२२]  
लभ्या उचितास्तु विरागतः ।  
    
[४२२।२३]  
जन्मान्तराभ्यस्ता अभिज्ञा वैराग्यतो लभ्यन्ते वैशेषिक्यः प्रयोगतः ।  
    
[४२२।२३-४२२।२४]  
सर्वासां तु प्रयोगेणोत्पादनम् ।  
    
[४२२।२५]  
तृतीया त्रीप्युपस्थानानि   
    
[४२३।०१]  
चेतःपर्यायाभिज्ञा त्रीणि वेदनाचित्तधर्मस्मृत्युपस्थानानि ।  
    
[४२३।०१-४२३।०२]  
चित्तचैत्तालम्ल्बनत्वात् ।  
    
[४२३।०३]  
आद्यं श्रोत्रर्द्विवक्षुषि ॥ वक्क्_७।४४ ॥  
    
[४२३।०४]  
अभिज्ञेति वर्तते ।  
    
[४२३।०४-४२३।०५]  
ऋद्धिदिव्यश्रोत्रदिव्यचक्षुरभिज्ञा आद्यं स्मृत्युपस्थानमित्यर्थः ।  
    
[४२३।०५]  
रूपालम्बनत्वात् ।  
ऋद्धिश्चतुर्बाह्यायतनालम्बना ऽन्यत्र शब्दात् ।  
    
[४२३।०६]  
दिव्यश्रोत्रचक्षुरभिज्ञे शब्दरूपायतनालम्बने ।  
    
[४२३।०६-४२३।०७]  
कथं तर्हि "च्युतोपपादज्ञानेनैव जानाति अमी भवन्तः सत्त्वाः कायदुश्चरितेन समन्वागताः" इत्येवमादि ।  
    
[४२३।०७-४२३।०८]  
न तत्तेन जानाति ।  
    
[४२३।०८]  
अभिज्ञापरिवारज्ञानं तु तदन्यदार्याणामुत्पद्यते येनैवं जानन्ति ।  
    
[४२३।०९]  
अनिर्धारणाच्छेषे चतुःस्मृत्युपस्थानस्वभावे इति सिद्धम् ।  
    
[४२३।१०]  
अव्याकृते श्रोत्रचक्षुरभिज्ञे इतराः शुभाः ।  
    
[४२३।११]  
दिव्यचक्षुःश्रोत्राभिज्ञे अव्याकृते ।  
ते पुनश्चक्षुःश्रोत्रविज्ञानसम्प्रयुक्तप्रज्ञे ।  
    
[४२३।१२]  
कथं तर्हि ते चतुर्ध्यानभूमिके सिध्यतः ।  
आश्रयवशेन तद्भूमिनिर्देशात् ।  
    
[४२३।१२-४२३।१३]  
तदाश्रये हि चक्षुःश्रोत्रे चतुर्ध्यानभूमिके ।  
    
[४२३।१३]  
आनन्तर्यमार्गवशेन वा ।  
    
[४२३।१३-४२३।१४]  
अन्याश्चतस्रः कुशलाः ।  
    
[४२३।१४]  
यत्तर्हि प्रकरणेषूक्तम् "अभिज्ञा कतमा ।  
कुशला प्रज्ञे"ति ।  
    
[४२३।१४-४२३।१५]  
प्रधानिक एष निर्देशो वाहुलिको वा ।  
    
[४२३।१५]  
आसां चाभिज्ञानां   
    
[४२३।१६]  
तिस्रो विद्याः   
    
[४२३।१७]  
पूर्वनिवासच्युत्युपपादास्रवक्षयज्ञानसाक्षात्क्रियास्तिस्रः अशैक्ष्यो विद्या उच्यन्ते ।  
    
[४२३।१८]  
कस्मादेता एव नान्याः ।  
    
[४२३।१९]  
अविद्यायाः पूर्वान्तादौ निवर्त्तनात् ॥ वक्क्_७।४५ ॥  
    
[४२३।२०]  
एता हि पूर्वापरान्तमध्यसम्मोहं व्यावर्तयन्ति यथाक्रमम् ।  
आसां परमार्थेन   
    
[४२४।०१]  
अशैक्ष्यन्त्या   
    
[४२४।०२]  
आस्रवक्षयज्ञानसाक्षात्क्रियैवाशैक्षी विद्या ।  
    
[४२४।०३]  
तदास्ये द्वे तत्सन्तानसुद्भवात् ।  
    
[४२४।०४]  
अन्ये द्वे अशैक्ष्यसन्तानसम्भूतत्वादशैक्ष्यावुच्येते ।  
नैव तु ते शैक्ष्यो नाशैक्ष्यौ ।  
    
[४२४।०४-४२४।०५]  
किं पुनरेते अभिज्ञे शैक्ष्यस्य नोच्येते ।  
    
[४२४।०५]  
यतः शैक्ष्यौ विद्ये नोच्येते ।  
    
[४२४।०६]  
इष्टे शैक्ष्स्य नोक्ते तु विद्ये साविद्यसन्ततेः ॥ वक्क्_७।४६ ॥  
    
[४२४।०७]  
न हि साविद्यसन्ताने विद्याव्यवस्थानं युज्यते ।  
पुनरप्यविद्याभिभवात् ।  
    
[४२४।०८]  
आसां चाभिज्ञानाम्   
    
[४२४।०९]  
आद्या तृतीया षष्ठी च प्रातिहार्याणि   
    
[४२४।१०-४२४।११]  
ऋद्धिचेतःपर्यायास्रवक्षयाभिज्ञास्त्रीणि प्रातिहार्याणि यथाक्रमम् ऋद्धच्यादेशनानुशासनप्रातिहार्याणि ।  
    
[४२४।११-४२४।१२]  
विनेयमनसामादितो ऽत्यर्थ हरणात् प्रातिहार्याणि प्रातिशब्दयोरादिकर्मबृशार्थत्वात् ।  
    
[४२४।१२-४२४।१३]  
प्रतिहतमध्यस्थानां मनांस्येभिः प्रतिहरन्तीति प्रातिहार्याणि वा ।  
    
[४२४।१३]  
एषां पुनः   
    
[४२४।१४]  
शासनम् ।  
    
[४२४।१५]  
अग्च्र्यम्   
    
[४२४।१६]  
अनुशासनं प्रतिहार्यमग्च्य म् ।  
    
[४२४।१७]  
अव्यभिचारित्वाद्धितेष्टफलयोजनात् ॥ वक्क्_७।४७ ॥  
    
[४२४।१८]  
ऋद्धच्यादेशने हि विद्यया विकेइयेते ।  
    
[४२४।१८-४२४।१९]  
अस्ति हि च गान्धारी नाम विद्या ययाफाशेन गच्छति ईक्षणिका च नाम विद्या यया परचित्तं जानाति ।  
    
[४२४।१९-४२५।०१]  
न तु यथाभूतानुशासनम् अन्यथा शक्यं कर्तुमव्य्भिचारित्वात् ।  
    
[४२५।०१-४२५।०३]  
प्रधानमावर्जनमात्रं च ताभ्यामनुशासनप्रातिहार्येण तु हितेन इष्टेनफलेन योगो भवत्युपायोपदेशादित्येवावश्यम् ऋद्धिरित्युच्यते ।  
    
[४२५।०४]  
केयमृद्धिः ।  
वैभाषिकन्यायेन   
    
[४२५।०५]  
ऋद्धिः समाधिः   
    
[४२५।०६]  
ऋध्यत्यनेनेति कृत्वा योजयितव्यम् ।  
किं तेन समृध्यति ।  
    
[४२५।०७]  
गमनं निर्माणं च   
    
[४२५।०८]  
ततस्तत्र   
    
[४२५।०९]  
गतिस्त्रिधा ।  
    
[४२५।१०]  
शरीरवाहिनी आधिमोक्षिकी मनोजवा च तत्र गतिः ।  
    
[४२५।११]  
शास्तुर्मनोजवा   
    
[४२५।१२]  
मनस इवास्या रव इति मनोजवा गतिर्बुद्धस्यैव नान्यस्य ।  
    
[४२५।१२-४२५।१३]  
सुदूरमपि देशं चित्तोत्पादकालेल्न गमनात् ।  
    
[४२५।१३]  
अत ए"वाचिन्त्यो बुद्धानां बुद्धविषय" इत्युक्तं भगवता ।  
    
[४२५।१४]  
इतरे तु गती बुद्धस्यानुक्तसिद्धे ।  
    
[४२५।१५]  
अन्येषां वाहिन्यप्याधिमोक्षिकी ॥ वक्क्_७।४८ ॥  
    
[४२५।१६]  
श्रावकप्रत्येकबुद्धानां शरीरवाहिनी च गतिः ।  
पक्षिवत्क्रमेण शरीरवाहनात् ।  
    
[४२५।१७]  
आधिमोक्षिकी च दूरस्यासन्नाधिमोक्षेणाशुगमनात् ।  
निर्माणं पुनर्द्विविधम् ।  
    
[४२५।१८]  
कामावचरं रूपावचरं च ।  
तत्र तावत्   
    
[४२५।१९]  
कामाप्तं निर्मितं बाह्यं चतुरायतनं   
    
[४२५।२०]  
कामावचरं निर्माणं रूपरसगन्धस्प्रष्टव्यायतनस्वभावम् ।  
तत् पुनर्   
    
[४२६।०१]  
द्विधा ।  
    
[४२६।०२]  
स्वपरशरीरसम्बद्धम् ।  
    
[४२६।०३]  
रूपाप्तं द्वे तु   
    
[४२६।०४]  
रूपावचरनिर्माणं द्वे रूपस्प्रष्टव्यायतने ।  
तत्र गन्धरसाभावात् ।  
    
[४२६।०४-४२६।०५]  
तदपि द्विविधं तथैव ।  
    
[४२६।०५-४२६।०६]  
कामधाताविदं चतुर्विधं निर्माणमेवं रूपधातौ-इत्यष्टविधं समासतो निर्माणम् ।  
    
[४२६।०६-४२६।०७]  
कथं रूपधातूपपन्नस्य कामावचरनिर्माणे गन्धरसाभ्यां न समन्वागमो भवति ।  
    
[४२६।०७]  
वस्त्राभरणवन्न समन्वागमः ।  
    
[४२६।०७-४२६।०८]  
द्वच्यायातनं निर्मिणोतीत्यपरे ।  
    
[४२६।०८]  
किं खल्वभिज्ञयैव निर्माणं निर्मीयते ।  
नेत्युच्यते ।  
किं तर्हि ।  
    
[४२६।०९]  
अभिज्ञाफलैः ।  
    
[४२६।१०]  
निर्माणचित्तैस्तानि चतुर्दश ॥ वक्क्_७।४९ ॥  
    
[४२६।११]  
तानि पुनश्चतुर्दश निर्माणचित्तानि   
    
[४२६।१२]  
यथाक्रमं ध्यानफलं द्वे यावत् पञ्च ।  
    
[४२६।१३]  
प्रथमध्यानफलं द्वे कामधातुप्रथमध्यानभूमिके निर्माणचित्ते ।  
    
[४२६।१३-४२६।१४]  
द्वितीयध्यानफलं त्रीणि कामधातुप्रथमद्वितीयध्यानभूमिकानि ।  
    
[४२६।१४-४२६।१५]  
एवं तृतीयचतुर्थध्यानभूमिकानि चत्वारि पञ्च च योज्यानि ।  
    
[४२६।१५]  
स्वभूमिकाधरभूमिकं निर्माणचित्तं ध्यानफलं वेदितव्यम् ।  
    
[४२६।१६]  
नोर्ध्वजम् ।  
    
[४२६।१७]  
नोर्ध्वभूमिकं निर्माणचित्तमधरध्यानफलमस्ति ।  
    
[४२६।१७-४२६।१८]  
द्वितीयादिध्यानफलं कामावचरं निर्माणं प्रथमध्यानभूमिकाद्गतितो विशिष्यते ।  
    
[४२६।१९]  
तल्लभो ध्यानवत्   
    
[४२६।२०]  
तेषां च निर्माणचित्तानां ध्यानवल्लाभः ।  
[४२६।२०-४२६।२१]  
कि खलु निर्माणचित्तादेव स्यात् व्युत्थानम् ।  
    
[४२६।२१]  
नास्त्येतत् ।  
यस्मादुत्पद्यते ।  
    
[४२७।०१]  
शुद्धात्तत्स्वतश्च   
    
[४२७।०२]  
शुद्धकाद्धच्यानादन्तरं निर्माणचित्तमुत्पद्यते निर्माणचित्तद्वा नान्यतः ।  
    
[४२७।०३]  
ततो ऽपि ते ॥ वक्क्_७।५० ॥  
    
[४२७।०४]  
निर्माणचित्तादपि शुद्धकं ध्यानं निर्माणचित्तं चोत्पद्यते नान्यत् ।  
    
[४२७।०४-४२७।०५]  
न हि समाधिफलस्थितस्वाप्रविश्य पुनः समाधिं तस्मात् व्युत्थानमस्ति ।  
    
[४२७।०५-४२७।०६]  
सर्वस्य च निर्मितस्य   
    
[४२७।०७]  
स्वभूमिकेन निर्माणं   
    
[४२७।०८]  
नान्यभूमिकेन निर्माणचित्तेनान्यभूमिकं निर्माणं निर्मीयते ।  
    
[४२७।०९]  
भाषणं त्वधरेण च ।  
    
[४२७।१०]  
स्वभूमिकेन चेति च-शब्दः ।  
    
[४२७।१०-४२७।११]  
कामधातुप्रथमध्यानभूमिको हि निर्मितः स्वभूमिकेनैव चित्तेन भाष्यते ।  
    
[४२७।११]  
ऊर्ध्वभूमिकस्तु प्रथमध्यानभूमिकेन ।  
    
[४२७।११-४२७।१२]  
ऊर्ध्वं विज्ञप्तिसमुत्थापकाभावात् ।  
    
[४२७।१२]  
वहूनां निर्मितानां भाषणं   
    
[४२७।१३]  
निर्मात्रैव सहाशास्तुः   
    
[४२७।१४]  
बुद्धादन्यस्य निर्माणं निर्मात्रा सह भाषते ।  
    
[४२७।१४-४२७।१५]  
यदा च वहवो निर्मिता भवन्ति तदा युगपत् भाषन्ते ।  
    
[४२७।१६]  
एकस्य भाषमाणस्य भाषन्ते सह निर्मिताः ।  
    
[४२७।१७]  
एकस्य तूष्णीम्भूतस्य सर्वेतूष्णीं भवन्ति त" इति गाथा ।  
    
[४२७।१८]  
बुद्धस्य पूर्व पश्चाद्वा यथेच्छं निर्मिता भाषन्ते ।  
    
[४२७।१८-४२७।१९]  
यदा भाषणचित्तं तदा निर्माणचित्ताभावो निर्माणचित्ताभावान्निर्मिताभाव इति कथमेनं भाषयन्ति ।  
    
[४२७।२०]  
अधिष्ठायान्यवर्त्तनात् ॥ वक्क्_७।५१ ॥  
    
[४२८।०१]  
निर्माणमधिष्ठायावस्थानकामतया ऽन्येन मनसा वाचं प्रवर्तयन्ति ।  
    
[४२८।०१-४२८।०२]  
किं जीवित एवाधिष्ठानमनुवर्तते अथ मृतश्चापि ।  
    
[४२८।०३]  
मृतस्याप्यस्त्यधिष्ठानं   
    
[४२८।०४]  
आर्यमहाकश्यपाधिष्ठानेन तदस्थिसङ्कलावस्थानात् ।  
तत्तु   
    
[४२८।०५]  
नास्थिरस्य   
    
[४२८।०६]  
अस्थिरस्य तु भावस्य नास्त्यधिष्ठानम् ।  
आर्यकाश्यपेन मांसादीनामध्हिष्ठानात् ।  
    
[४२८।०७]  
अपरे तु न ।  
    
[४२८।०८]  
अपरे पुनराहुर्नास्ति मृतस्याधिष्ठानम् ।  
    
[४२८।०८-४२८।०९]  
अस्थिशङ्कलावस्थानं तु देवतानुभावादिति ।  
    
[४२८।०९]  
किमेकेन चित्तेनैकमेव निर्मित निर्मिणोति ।  
    
[४२८।१०]  
आदावेकमनेकेन जितायां तु विपर्ययात् ॥ वक्क्_७।५२ ॥  
    
[४२८।११]  
आदित एकं निर्मितमनेकेन निर्माणचित्तेन निर्मिणोति ।  
    
[४२८।११-४२८।१२]  
जितायां त्वभिज्ञायामेकेन चित्तेनानेकं निर्मिणोति यावन्निर्मातुमिष्टं भवति ।  
    
[४२८।१२-४२८।१३]  
अथ किं सर्वनिर्माणचित्तमव्याकृतं भवति ।  
    
[४२८।१४]  
अव्याकृतं भावनाजं   
    
[४२८।१५]  
यद्भावनाफलं तदवश्यमव्याकृतं भवति ।  
    
[४२८।१६]  
त्रिविधं तूपपतीजम् ।  
    
[४२८।१७-४२८।१८]  
उपपत्तिप्रतिलम्भिकं तु निर्माणचित्तं कुशलाकुशलमव्याकृतं भवति देवनागपिशाचादीनाम् ।  
    
[४२८।१८-४२८।१९]  
तत्कृतं च स्वपरशरीरनिर्माणं नवायतनिकं भवत्यशब्दरुप्यायतनत्वादिन्द्रियाविनिर्भूतत्वात् ।  
    
[४२८।१९]  
न त्विन्द्रियं निर्मीयते ।  
    
[४२८।१९-४२८।२०]  
किमेषैव द्विविधर्द्धिभावनामयी चोपपत्तिलाभिका च ।  
    
[४२८।२०]  
एषा च द्विविधा   
    
[४२९।०१]  
ऋद्धिर्मन्त्रौषधाभ्यां च कर्मजा चेति पञ्चधा ॥ वक्क्_७।५३ ॥  
    
[४२९।०२]  
समास्तः पञ्चविधामृद्ध्हिं वर्णयन्ति ।  
    
[४२९।०२-४२९।०३]  
भावनाफलमुपपत्तिलाभिकं मन्त्रजामौषधजां कर्मजां च ।  
    
[४२९।०३]  
यथा मान्धातुरन्तराभविकानां च ।  
    
[४२९।०४]  
यदिदं दिव्यश्रोत्रमुक्तं चक्षुश्च ।  
    
[४२९।०४-४२९।०५]  
किमेते दिव्ये एव आहोस्वित् दिव्ये एव दिव्ये ।  
    
[४२९।०५]  
यथा बोधिसत्त्वचक्रवर्तिगृहपतिरत्नानाम् ।  
    
[४२९।०६]  
दिव्यश्रोत्राक्षिणी   
    
[४२९।०७]  
यस्मात्ते   
    
[४२९।०८]  
रूपप्रसादौ ध्यानभूमिकौ ।  
    
[४२९।०९-४२९।११]  
ध्यानसमापन्नस्य शब्दालोकाभोगप्रयोगेण ध्यानभूमिकानि भूतान्युपादाय रूपप्रसादौ निर्वर्तेते चक्षुःश्रोत्रसामन्तके रूपशब्द्योर्दर्शनश्रवणहेतू इति ध्यानभूमिकत्वात् दिव्ये एव ते चक्षुःश्रोत्रे ।  
    
[४२९।११]  
ते च पुनः   
    
[४२९।१२]  
सभागाविकले नित्यं दूरसूक्ष्मादिगोचरे ॥ वक्क्_७।५४ ॥  
    
[४२९।१३-४२९।१४]  
नास्ति दिव्यं चक्षुः श्रोत्रं च तत्सभागं नित्यं विज्ञानसहितत्वात् नापि विकलं काणविब्रान्ताभावात् ।  
    
[४२९।१४]  
रूपावचरसत्त्ववत् ।  
    
[४२९।१४-४२९।१५]  
दूरसूक्ष्मवतान्यपि रूपाणि शब्धाश्च तयिओर्विष्यः ।  
    
[४२९।१५]  
आह चात्र   
    
[४२९।१६-४२९।१७]  
दूरस्थमावृतं सूक्ष्मं सर्वतश्च न पश्यति ।  
मांसचक्षुर्यतो रूपमतो दिव्यं दृगिष्यते ॥  
    
[४२९।१८]  
कियद्दूरं पुनर्दिव्येन चक्षुषा पश्यति ।  
यस्य यादृशं चक्षुर्भवति ।  
    
[४२९।१८-४२९।२०]  
श्रावकप्रत्येकबुद्धबुद्धास्त्वनभ्हिसंस्कारेण साहस्रद्विसाहस्रत्रिसाहस्रकान् लोकधातून् यथासङ्ख्यं पश्यन्ति ।  
    
[४२९।२०]  
अभिसंस्कारेण तु   
    
[४३०।०१]  
द्वित्रिसाहस्रकासङ्ख्यदृशो ऽर्हत्खङ्गवैशिकाः ।  
    
[४३०।०२]  
सर्वाभ्हिसंस्कारेण सह श्रावको ऽपि द्विसाहस्र लोकधातुं दिव्येन चक्षुषा पश्यति ।  
    
[४३०।०३]  
त्रिसाहस्रं खङ्गविषाणकल्पः ।  
    
[४३०।०३-४३०।०४]  
बुद्धस्तु भगवानसङ्ख्येयान् लोकहातून् पश्यति यावदेवेच्छति ।  
    
[४३०।०५]  
किमृद्धिरेवोपपत्तिलाभिका भवत्यर्हान्यदपि ।  
    
[४३०।०६]  
अन्यदप्युपपत्त्याप्तं   
    
[४३०।०७]  
दिव्यश्रोत्रादिकमपि चतुष्टयमुपपत्तिप्रतिलभ्यमस्ति ।  
    
[४३०।०७-४३०।०८]  
न तूपपत्त्याप्तं किञ्चिदभिज्ञाख्यां लभते ।  
    
[४३०।०८]  
यत्तूपपत्तिप्रतिलम्भिकं दिव्यं चक्षुः   
    
[४३०।०९]  
तद्दृश्यो नान्तरीभवः ॥ वक्क्_७।५५ ॥  
    
[४३०।१०]  
अभिज्ञाचक्षुषैव ह्यन्तराभवो दृश्यते ।  
नोपपत्तिप्रतिलब्धेन ।  
    
[४३०।११]  
चेतोज्ञानं तु तत्त्रेधा   
    
[४३०।१२]  
उपपत्त्याप्तमिति वर्तते ।  
    
[४३०।१२-४३०।१३]  
परचित्तज्ञानं तूपपत्तिप्रतिलब्धं त्रिविधं वेदितव्यं कुशलाकुशलाव्याकृतम् ।  
    
[४३०।१४]  
तर्कविद्याकृतं च यत् ।  
    
[४३०।१५-४३०।१६]  
यच्चापि तार्किकं परचित्तज्ञानं नैमित्तिकानां यच्च विद्याकृतं तदपि त्रिविधं वेदितव्यम् ।  
    
[४३०।१६]  
न यथा भावनाफलं कुशलमेव ।  
    
[४३०।१६-४३०।१७]  
उपपत्तिप्रतिलम्भिकाभ्यां तु परचित्तज्ञानपूर्वनिवासानुस्मृतिभ्यां   
    
[४३०।१८]  
जानते नारका आदौ   
    
[४३०।१९]  
यावन्न दुःखवेदनाभ्याहता भवन्ति ।  
अन्यगतिस्था नित्यं जानते ।  
    
[४३०।२०]  
नृणां नोत्पत्तिलाभिकम् ॥ वक्क्_७।५६ ॥  
    
[४३१।०१]  
मानुष्याणामेतद्यथोक्तमृद्धच्यादिकं नास्त्युपपत्तिप्रातिलम्भिकम् ।  
    
[४३१।०१-४३१।०२]  
यत्तर्हि प्रकृतिजातिस्मरा भवन्ति ।  
    
[४३१।०२]  
कर्मविशेषजा ऽसौ तेषाम् ।  
    
[४३१।०२-४३१।०३]  
त्रिविधा हि पूर्वनिवासानुस्मृतिर्भावनाफलमुपपत्तिलब्धा कर्मजा चेति ॥  
    
=====================================================================  
    
[४३१।०४]  
॥*॥ अभिधर्मकोशभाष्ये ज्ञाननिर्देशो नाम सप्तमं कोशस्थानम् ॥*॥  
    
[४३१।०५]  
स्थविरश्रीलामावाकस्य यदत्र पुण्यम् ।

अष्टमं कोशस्थानम्   
    
=====================================================================  
    
ॐ नमो बुद्धाय  
    
=====================================================================  
    
[४३२।०२-४३२।०३]  
ज्ञानाधिकारेण ज्ञानमयानां गुणानां कृतो निर्देशः ।  
    
[४३२।०३-४३२।०४]  
अस्य स्वभावानां तु कर्तव्य इत्यादित एव ध्यानान्यारभ्यन्ते सर्वगुणाश्रयत्वात् ।  
    
[४३२।०५]  
द्विधा ध्यानानि   
    
[४३२।०६]  
समासतो द्विविधानि ध्यानान्युपपत्तिसमापत्तिध्यानभेदात् ।  
तानि पुनः   
    
[४३२।०७]  
चत्वारि   
    
[४३२।०८]  
प्रथमं ध्यानं यावच्चतुर्थम् ।  
तत्र ध्यानोपपत्तयः पुनर्न वक्तव्याः ।  
    
[४३२।०८-४३२।०९]  
लोकनिर्देशकोशस्थाने हि   
    
[४३२।१०]  
प्रोक्तास्तदुपपत्तयः ।  
    
[४३२।११]  
कथं प्रोक्ताः ।  
    
[४३२।१२]  
"पृथक् पृथक् ।  
    
[४३२।१३]  
ध्यानं त्रिभूमिकं तत्र चतुर्थ त्वष्टभूमिकमि"ति ।  
    
[४३२।१४]  
समापत्तिध्यानं तु वक्तव्यम् ।  
अत उच्यते   
    
[४३२।१५]  
समापत्तिः शुभैकाग्य्रं   
    
[४३२।१६]  
अभेदेन कुशलचित्तैकाग्रता ध्यानम् ।  
समाधिस्वभावत्वात् ।  
    
[४३२।१७]  
पञ्चस्कन्धास्तु सानुगम् ॥ वक्क्_८।१ ॥  
    
[४३२।१८]  
सपरिवारं तु पञ्चस्कन्धस्वभावं वेदितव्यम् ।  
केयमेकाग्रता नाम ।  
एकालम्बनता ।  
    
[४३२।१९]  
एवं तर्हि चित्तान्येवैकालम्बनानि समाधिर्न चैतसिकं धर्मान्तरमिति प्राप्नोति ।  
    
[४३३।०१]  
न चित्तान्येव समाधिः ।  
येन तु तान्येकाग्राणि वर्तन्ते स धर्मः समाधिः ।  
    
[४३३।०१-४३३।०२]  
सैव चित्तैकाग्रता ।  
    
[४३३।०२-४३३।०३]  
ननु च क्षणिकत्वात्सर्वं चित्तमेकाग्रं द्वितीयस्य तस्मादविक्षेप इति चेत् ।  
    
[४३३।०३]  
सम्प्रयुक्ते समाधिवैयर्थ्यम् ।  
    
[४३३।०३-४३३।०४]  
यत एव च स्माधिस्तत एव चित्तानामेकालम्बनत्वं किं नेष्यते ।  
    
[४३३।०४-४३३।०५]  
महाभूमिकत्वाच्च समाधेः सर्वचित्तानामेकाग्रताप्रसङ्गः ।  
    
[४३३।०५]  
न दुर्बलत्वात्समाधेः ।  
चित्तान्येवैकाग्राणि समाधिः ।  
    
[४३३।०६-४३३।०७]  
तथा ह्यधिचित्तं शिक्षा चित्तपरिशुद्धिप्रधानं च सूत्रे चत्वारि ध्यानान्युक्तानीत्यपरे ।  
    
[४३३।०८]  
ध्यानमिति कोऽर्थः ।  
ध्यायन्त्यनेनेति ।  
प्रजानन्तीत्यर्थः ।  
    
[४३३।०८-४३३।०९]  
समाहितचित्तस्य यथाभूतप्रज्ञानात् ।  
    
[४३३।०९]  
चिन्तनार्थो ह्येष धातुः ।  
चिन्तनं च प्रज्ञेति सिद्धान्तः ।  
    
[४३३।०९-४३३।१०]  
एवं तर्हि सर्वसमाधिध्यानप्रसङ्गः ।  
    
[४३३।१०]  
न ।  
प्रकर्षयुक्ते तन्नामविधानाद्भास्करवत् ।  
    
[४३३।१०-४३३।११]  
कश्च प्रकर्षयुक्तः ।  
    
[४३३।११]  
यो ऽङ्गसमायुक्तः समाधिः ।  
    
[४३३।११-४३३।१२]  
स हि शमथविपश्यनाभ्यां युगन्द्धवाहित्वाद्दृष्टधर्मसुखविहार उक्तः सुखा च प्रतिपदिति ।  
    
[४३३।१२]  
सुतरां तेन ध्यायन्ति ।  
    
[४३३।१३]  
क्लिष्टस्य कथं ध्यानत्वम् ।  
मिथ्योपनिध्यानात् ।  
अतिप्रसङ्गः ।  
    
[४३३।१३-४३३।१४]  
न । तत्प्रतिरूप एव तत्सञ्ज्ञाविनेवेशात् पूतिबीजवत् ।  
    
[४३३।१४]  
उक्तानि चाकुशलानि ध्यानान्यपि भगवता ।  
    
[४३३।१५]  
कीदृशं पुनः कुशलमैकाग्य्रं प्रथमं ध्यानं कीदृशं यावच्चतुर्थम् ।  
    
[४३३।१५-४३३।१६]  
प्रथमं तावत्   
    
[४३३।१७]  
विचारप्रीतिसुखवत्   
    
[४३३।१८]  
विचारप्रीतिसुखसंयुक्तं कुशलमैकाग्य्रं तत् प्रथमं ध्यानम् ।  
    
[४३३।१८-४३३।१९]  
विचारवचनाद्वितर्को ऽप्युक्तो भवति ।  
    
[४३३।१९]  
साहचर्याद्धूमाग्निवत् ।  
    
[४३३।१९-४३३।२०]  
न हि प्रीतिसुखवान्विचारो विना वितर्केणास्ति ।  
    
[४३३।२०]  
शेषं पुन्र्ध्यानत्रयं   
    
[४३३।२१]  
पूर्वपूर्वाङ्गवर्जितम् ।  
    
[४३३।२२]  
शुभैकाग्र्यम् इति वर्तते ।  
    
[४३३।२२-४३३।२३]  
विचारविवर्जितं प्रीतिसुखवत् द्वितीयं विचारप्रीतिवर्जितं तृतीयं विचारप्रीतिसुखवर्जितं चतुर्थमिति ।  
    
[४३३।२३-४३३।२४]  
यथा ध्यानानि   
    
[४३३।२५]  
तथारूप्याः   
    
[४३४।०१]  
केन प्रकारेण ।  
एते ऽपि हि द्विधा उपपत्तिसमापत्तितः ।  
    
[४३४।०१-४३४।०२]  
चत्वारश्च एषामपि चोपपत्तय उक्ताः ।  
    
[४३४।०२-४३४।०३]  
समापत्त्यारुप्यास्वभेदेन कुशलैकाग्रतास्वभावा इत्यनेन प्रकारेण सपरिवाराः   
    
[४३४।०४]  
चतुस्कन्धाः   
    
[४३४।०५]  
अनुपरिवर्तिरूपाभावात्   
    
[४३४।०६]  
अधोभूमिविवेकजाः ॥ वक्क्_८।२ ॥  
    
[४३४।०७]  
चतुर्थध्यानविवेकजं ह्याकाशानन्त्यायतनम् ।  
    
[४३४।०७-४३४।०८]  
तद्विवेकजं विज्ञानानन्त्यायतनम् ।  
    
[४३४।०८]  
तद्विवेकजमाकिञ्चन्यायतनम् ।  
    
[४३४।०८-४३४।०९]  
तद्विवेकजं नैवसञ्ज्ञानासञ्ज्ञायतनमित्येवं चत्वार आरुप्याः ।  
    
[४३४।०९]  
को ऽयं विवेको नाम ।  
येन मार्गेणाधस्ताद्विमुच्यते ।  
    
[४३४।०९-४३४।१०]  
वैराग्यगमनात् ।  
    
[४३४।१०]  
त एव चारुप्याः   
    
[४३४।११]  
विभूतरूपसञ्ज्ञाख्याः सह सामन्तकैस्त्रिभिः ।  
    
[४३४।१२]  
आकाशानन्त्यायतनसामन्तकं चतुर्थध्यानालम्बनत्वाद्विभूतरूपसञ्ज्ञाख्यां न लभते ।  
    
[४३४।१३]  
न हि तत्र रूपसञ्ज्ञा विभूता न विगतेत्यर्थः ।  
    
[४३४।१३-४३४।१४]  
यदुक्तं "चतुस्कन्धा" इति साध्यं तावदेतदारुप्येषु रूपं नास्तीति ।  
    
[४३४।१४]  
यदि हि स्यात्कथमारुप्या उच्येरन् ।  
    
[४३४।१४-४३४।१५]  
ईषद्रूपत्वा दापिङ्गलवत् ।  
    
[४३४।१५]  
कीदृशं तावदीषद्रूपं तत्रेष्यते ।  
    
[४३४।१५-४३४।१६]  
यदि कायवाक् संवरमात्रं कथं तदभावे तत्संवरौ भविष्यतः ।  
    
[४३४।१६]  
न चासति भूते भौतिकं युज्यते ।  
    
[४३४।१७]  
अनास्रवसंवरवच्चेत् ।  
सास्रवभूतसद्भावात् ।  
स्मापत्तावपि तत्प्रतिषेध उक्तः ।  
    
[४३४।१८]  
अथ कायो ऽप्यस्तीन्द्रियाण्यपि रूपीणि ।  
कथं तदीषद्रूपा इष्यन्ते ।  
    
[४३४।१८-४३४।१९]  
परिमाणाल्पत्वाच्चेत् ।  
    
[४३४।१९]  
उदकजन्तुकेष्वप्यदृश्यरुपेषु प्रसङ्गः ।  
अच्छत्वाच्चेत् ।  
    
[४३४।१९-४३४।२०]  
अन्तराभवरूपावचरेष्वपि प्रसङ्गः ।  
    
[४३४।२०]  
यतो नाच्छतरं चेत् ।  
भवाग्रमेवारुप्यं स्यात् ।  
    
[४३४।२०-४३४।२१]  
समापत्तिवत्तदुपपत्तिविशेषात् ।  
    
[४३४।२१-४३४।२२]  
ध्यानोपपत्तिरूपस्यापि चाधरभूमिकेन्द्रियाग्रहणात् कस्तत्र विशेषः ।  
    
[४३४।२२]  
द्वयोरन्वर्था सञ्ज्ञा नारुप्यधातोरिति चेत् ।  
का ऽत्र युक्तिः ।  
    
[४३४।२२-४३४।२५]  
आयुरुष्मणोः संसृष्टवचनान्नडकलापीद्वयवन्नामरूपयोरन्योन्यनिश्रितवचना "द्विज्ञानप्रत्ययं नामरूपमि"ति वचनात् अन्यत्ररूपाद्यावत्संस्कारेभ्यो विज्ञानस्यागतिगतिप्रतिषेधाच्चारूप्येषु रूपास्तित्वसिद्धिरिति चेत् ।  
    
[४३४।२५]  
न ।  
    
[४३४।२५-४३४।२६]  
सम्प्रधार्यं तावदेतद्यदिदमायुरुष्मणोः संसृष्टत्वमुक्तम् ।  
    
[४३४।२६]  
किमिदं कामावचरमायुः सन्धायोक्तमाहोस्वित्सर्वमिति ।  
    
[४३४।२६-४३५।०१]  
यच्च नामरूपयोरन्योन्याश्रितत्वमुक्तं किमिदं कामरूपावचरं नाम सन्धायोक्तमाहोस्वित्सर्वमिति ।  
    
[४३५।०१-४३५।०२]  
यच्च विज्ञानप्रत्ययं नामरूपमुक्तं किमत्र सर्व विज्ञानं नामरूपस्य प्रत्ययमुक्तमाहोस्वित्सर्वे नामरूपं विज्ञानप्रत्ययमिति ।  
    
[४३५।०३]  
यच्चान्यत्र रूपादिभ्यो विज्ञानस्यागतिप्रतिषेधः ।  
    
[४३५।०३-४३५।०४]  
किमत्र सर्वैरेव तैर्विना तत्प्रतिषेध आहोस्वित् एकेनापीति ।  
    
[४३५।०४]  
अविशेषवचनान्न सम्प्रधार्यमिति चेत् ।  
    
[४३५।०४-४३५।०५]  
अतिप्रसङ्गः ।  
    
[४३५।०५]  
बाह्यस्यापि ह्यष्मण आयुषा बिना भावो न प्राप्नोति ।  
    
[४३५।०५-४३५।०६]  
बाह्यस्यापि च रूपस्य नामाश्रितत्वमविशेषवचनात् ।  
    
[४३५।०६-४३५।०७]  
चतुर्विज्ञानस्थितिवच्चाहारचतुष्कवचनाद्रूपारुप्यधात्वोरपि कवडीकाराहारप्रसङ्गः ।  
    
[४३५।०७-४३५।०८]  
"अतिक्रम्य देवान् कवडीकारा हारभक्षानि"ति वचनात् प्रीत्याहारवचनाच्चाप्रसङ्ग इति चेत् ।  
    
[४३५।०८-४३५।०९]  
आरुप्येष्वपि रूपस्याप्रसङ्गः ।  
    
[४३५।०९]  
"रूपाणां निःसरणमारुप्याः" ।  
    
[४३५।०९-४३५।१०]  
"ये ते शान्ता विमोक्षा अतिक्रम्य रूपाण्यारुप्याः" ।  
    
[४३५।१०-४३५।११]  
"अरुपिणः सन्ति सत्त्वाः सर्वशो रूपसञ्ज्ञानां समतिक्रमादि"ति वचनात् ।  
    
[४३५।११]  
सति हि रुपे स्वं रूपमवश्यं सञ्जानीरन्निति ।  
    
[४३५।११-४३५।१२]  
औदारिकमधोभूमिकं रूपमभिसन्धायोक्तमिति चेत् ।  
    
[४३५।१२]  
कवडीकारे ऽपि तुल्यम् ।  
    
[४३५।१२-४३५।१३]  
ध्यानानामपि चाधोभूमिनिःसरणत्वादारुप्य प्रसङ्गः ।  
    
[४३५।१३]  
वेदनादिनिःसरणं च किं नोक्ताः ।  
    
[४३५।१४]  
अधोभूमिकवेदनानिःसरणात् ।  
रूपजातिं तु कुत्स्नामतिक्रान्ता न वेदनादिजातिम् ।  
    
[४३५।१५]  
अतो रूपाणां निःसरणमुक्ताः ।  
    
[४३५।१५-४३५।१६]  
भवेन भवस्यानिःसरणवचनं तु तेनैव तस्यानिःसरणादसर्वानत्यन्त निःसरणाच्च ।  
    
[४३५।१६-४३५।१७]  
ध्यानेसु चोक्तं भगवता "यत्तत्र भवति रूपगतं वा यावद्विज्ञानगतं वेति ।  
    
[४३५।१७-४३५।१८]  
आरुप्येषु तूक्तं "यत्तत्र भवति वेदनागतं वा यावद्विज्ञानगतं वे"ति ।  
    
[४३५।१८-४३५।१९]  
सत्यां तेसु रूपजातौ कस्माद्रूपगतं वेति नावक्ष्यत् ।  
    
[४३५।१९]  
तस्मात्   
    
[४३५।२०]  
नारुप्ये रूपसद्भावः   
    
[४३५।२१]  
कथमिदानीमनल्पकल्पोच्छिन्नाद्रूपात् पुनरपि रुपोत्पत्तिस्ततः प्रच्युतानाम् ।  
    
[४३५।२२]  
रुपोत्पत्तिस्तु चित्ततः ॥ वक्क्_८।३ ॥  
    
[४३५।२३]  
रूपस्य चित्तादेवोत्पत्तिस्तद्विपाकहेतुपरिभाविताल्लब्धवृत्तितः ।  
    
[४३५।२३-४३५।२४]  
कथमनाश्रित्य रूपं चित्तं वर्तते ।  
    
[४३५।२४]  
कस्मान्न वर्तितव्यम् ।  
इहैवमदर्शनात् ।  
    
[४३५।२४-४३५।२५]  
कवडीकारान्तरेणा ऽपि विना रूपधातौ न वर्तितव्यम् ।  
    
[४३५।२५]  
किं कारणम् ।  
इहैवमदर्शनात् ।  
    
[४३५।२५-४३५।२६]  
उक्तं च पूर्वं यथा वर्तते ।  
    
[४३५।२६]  
गतमेतदिदं वक्तव्यम् ।  
    
[४३६।०१-४३६।०२]  
किमेपामाकाशानन्त्यायतनादीनामाकाशादय एवालम्बनं यत एवं समाख्यायते ।  
    
[४३६।०२]  
न हि ।  
कथं तर्हि ।  
त्रयस्तावत् ।  
    
[४३६।०३]  
आकाशानन्त्यविज्ञानानन्त्याकिञ्चन्यसञ्ज्ञकाः ।  
    
[४३६।०४]  
तथाप्रयोगात्   
    
[४३६।०५-४३६।०६]  
अनन्तमाकाशमनन्तं विज्ञानं नास्ति किञ्चिदित्येव मनसिकुर्वाणस्तेषु प्रयुज्यन्ते यथासङ्ख्यम् ।  
    
[४३६।०६]  
अत एषामेताः सञ्ज्ञा इति ।  
    
[४३६।०७]  
मान्द्याक्तु नसञ्ज्ञनाप्यसञ्ज्ञकः ॥ वक्क्_८।४ ॥  
    
[४३६।०८]  
मृदुत्वात्तु सञ्ज्ञाया नैवसञ्ज्ञानासञ्ज्ञायतनमुक्तम् ।  
    
[४३६।०८-४३६।०९]  
न हि सा पट्वी सञ्ज्ञा न च पुनर्नैव सञ्ज्ञेति ।  
    
[४३६।०९-४३६।१०]  
"यद्यपि तत्राप्येवं प्रयुज्यन्ते सञ्ज्ञारोगः सञ्ज्ञागण्दः सञ्ज्ञाशल्यः आसञ्ज्ञिकसम्मोहः एतच्छान्तमेतत्प्रणीतं यदुत नैवसञ्ज्ञानासञ्ज्ञायतनमिति ।  
    
[४३६।११]  
कस्मात्तु तैस्तदेवं गृह्यत इत्यवश्यमिदं वक्तव्यं जायते ।  
मृदुत्वात्सञ्ज्ञामित्येतदेवोक्तम् ।  
    
[४३६।१२]  
इति मौलं समापत्तिद्रव्यमष्टविधं   
    
[४३६।१३-४३६।१४]  
इत्येतान्यष्टौ मौलानि समापत्तिद्रव्याणि यदुत चत्वारि ध्यानानि चत्वार आरुप्या इति ।  
    
[४३६।१४]  
तेषां पुनः   
    
[४३६।१५]  
त्रिधा ।  
    
[४३६।१६]  
सप्त   
    
[४३६।१७]  
भवाग्रादन्यानि सप्त त्रिविधानि ।  
    
[४३६।१८]  
आस्वादनावच्छूद्धानास्रवाणि   
    
[४३६।१९]  
आस्वादनासम्प्रयुक्तानि शुद्धकान्यनास्रवाणि च ।  
    
[४३७।०१]  
अष्टमं द्विधा ॥ वक्क्_८।५ ॥  
    
[४३७।०२]  
भवाग्रमास्वादनासम्प्रयुक्तं शुद्धकं च ।  
अनास्रव नास्ति ।  
तत्र पुनः   
    
[४३७।०३]  
आस्वादनासम्प्रयुक्तं सतृष्णं   
    
[४३७।०४]  
तृष्णा ह्यास्वादना ।  
    
[४३७।०५]  
लौकिकं शुभम् ।  
    
[४३७।०६]  
शुद्धकं   
    
[४३७।०७-४३७।०८]  
लौकिकं कुशलं समापत्तिद्रव्यं शुद्धकमुच्चयते ऽलोभादि शुद्धधर्मयोगात् ।  
    
[४३७।०८]  
किं पुनस्तेनास्वादनासम्प्रयुक्तेनास्वाद्यते ।  
    
[४३७।०९]  
तत्तदास्वाद्यं   
    
[४३७।१०]  
तच्छुद्धकं समापत्तिद्रव्यं तेनास्वाद्यते समनन्तरातीतम् ।  
    
[४३७।१०-४३७।११]  
यदास्वादयति तस्माद्व्युत्थितो येनास्वादयति तत्समापन्नः ।  
    
[४३७।१२]  
लोकत्तरमनास्रवम् ॥ वक्क्_८।६ ॥  
    
[४३७।१३]  
यल्लोकोत्तरं समापत्तिद्रव्यं तदनास्रवम् ।  
    
[४३७।१३-४३७।१४]  
एषां च समापत्तिद्रव्याणां ध्यानान्येव भवन्ति नारुप्याः ।  
    
[४३७।१४]  
तत्र   
    
[४३७।१५]  
पञ्चाद्ये   
    
[४३७।१६]  
प्रथमे भागे पञ्चाङ्गानि ।  
    
[४३७।१७]  
तर्कचारौ च प्रीतिसौख्यसमाधयः ।  
    
[४३७।१८-४३७।१९]  
वितर्को विचारः प्रीतिः सुखं चित्तैकाग्रता चेत्येतानि पञ्चाङ्गानि समाधिः किलाङ्गं ध्यानं च ।  
    
[४३७।१९]  
शेषाण्यङ्गानीति ।  
    
[४३७।१९-४३७।२०]  
यथा चतुरङ्गा सेना एवं पञ्चाङ्गं ध्यानम् ।  
    
[४३८।०१]  
प्रीत्यादयः प्रसादश्च द्वितीये ऽङ्गचतुष्टयम् ॥ वक्क्_८।७ ॥  
    
[४३८।०२]  
द्वितीये ध्याने चत्वार्यङ्गानि ।  
    
[४३८।०२-४३८।०३]  
अध्यात्मसम्प्रसादः प्रीतिः सुखं चित्तेकाग्रता च ।  
    
[४३८।०४]  
तृतीये पञ्च तूपेक्षा स्मृतिः प्रज्ञा सुखं स्थितिः ।  
    
[४३८।०५]  
तृतीये तु ध्याने पञ्चाङ्गानि ।  
उपेक्षा स्मृतिः सम्प्रज्ञानं सुखं स्माधिश्च ।  
    
[४३८।०६]  
समाधिपर्यायो हि स्थितिः ।  
"सम्यक्समाधिः कतमः ।  
    
[४३८।०६-४३८।०७]  
या चित्तस्य स्थिति"रिति सूत्रे वचनात् ।  
    
[४३८।०८]  
चत्वार्यन्ते ऽसुखादुःखोपेक्षास्मृतिसमाधयः ॥ वक्क्_८।८ ॥  
    
[४३८।०९]  
चतुर्थं ध्यानमन्त्यम् ।  
तत्र चत्वार्यङ्गानि ।  
    
[४३८।०९-४३८।१०]  
अदुःखासुखा वेदना उपेक्षापरिशुद्धिः स्मृतिपरिशुद्धिः समाधिश्च ।  
    
[४३८।१०-४३८।११]  
तान्येतान्यष्टादश ध्यानाङ्गानि भवन्ति ।  
    
[४३८।११]  
प्रथमतृतीययोः पञ्चाङ्गत्वात् ।  
द्वितीयचतुर्थयोश्चतुरङ्गत्वात् ।  
    
[४३८।१२]  
नामत एवम् ।  
    
[४३८।१३]  
द्रव्यतो दश चैकं च   
    
[४३८।१४]  
द्रव्यत एतान्येकादश भवन्ति ।  
प्राथमध्यानिकानि पञ्च ।  
    
[४३८।१४-४३८।१५]  
द्वितीये ऽध्यात्मसम्प्रसादो वर्धते ।  
    
[४३८।१५]  
तृतीये उपेक्षास्मृतिसम्प्रज्ञानसुखानि ।  
चतुर्थे ऽदुःखासुखा वेदनेति ।  
    
[४३८।१६]  
अत एवोच्यते यान्यङ्गानि प्रथमे ध्याने द्वितीये ऽपि तानीति चतुष्कोटिकम् ।  
    
[४३८।१६-४३८।९१७]  
प्रथमा कोटिर्वितर्कविचारौ ।  
    
[४३८।१७]  
द्वितीया अध्यात्मसम्प्रसादः ।  
    
[४३८।१७-४३८।१८]  
तृतीया प्रीतिः सुखं चित्तैकाग्रता च ।  
    
[४३८।१८]  
चतुर्थी कोटिरुक्तनिर्मुक्ता धर्मा इति ।  
    
[४३८।१८-४३८।१९]  
एवं सर्वाणि ध्यानाङ्गानि परस्परं योज्यानि ।  
    
[४३८।१९]  
कस्मात् ।  
तृतीये ध्याने सुखं द्रव्यान्तरमुच्यते ।  
    
[४३८।१९-४३८।२०]  
यस्मात्तद्वेदनासुखं ध्यानयोस्तु   
    
[४३८।२१]  
प्रस्रब्धिसुखमाद्ययोः ।  
    
[४३८।२२]  
प्रथमद्वितीययोस्तु ध्यानयोः प्रस्रब्धिसुखमित्युक्तम् ।  
    
[४३८।२२-४३८।२३]  
इह प्रस्रब्धिसुखं तत्र वेदनासुखमिति कुत एतत् ।  
    
[४३८।२३]  
द्वयोर्ध्यानसमापत्त्योः सुखेन्द्रियायोगात् ।  
    
[४३८।२४]  
न हि तत्तयोः कायिकं युज्यते ।  
समापन्नस्य विज्ञानकायाभावात् ।  
    
[४३८।२४-४३८।२५]  
नापि चैतसिकं प्रीतिवचनात् ।  
    
[४३८।२५]  
प्रीतिर्हि सौमनस्यम् ।  
    
[४३८।२५-४३८।२६]  
न च सुखसौमनस्ययोर्यौगपद्यमस्ति ।  
    
[४३८।२६]  
न चापि तयोः पर्यायेण ध्याने वृत्तिर्युक्ता पञ्चाङ्गवचनादिति ।  
    
[४३९।०१]  
अपरे पुनराहुः ।  
    
[४३९।०१-४३९।०२]  
नास्त्येव चैतसिकं सुखेन्द्रियं त्रिष्वपि हि ध्यानेषु ।  
    
[४३९।०२]  
कायिकमेव सुखमङ्गं व्यवस्थापितमिति ।  
    
[४३९।०२-४३९।०३]  
यत्तर्हि सुत्र उक्तं "सुखेन्द्रियं कतमत् ।  
    
[४३९।०३-४३९।०४]  
यत्सुखवेदनीयेन स्पर्शेन स्पृष्टस्योत्पद्यते कायिकं चैतसिकं सातं वेदितं वेदनागतमिदमुच्यते सुखेन्द्रियमि"ति ।  
    
[४३९।०४]  
अध्यारोपित एष पाठः ।  
    
[४३९।०५]  
केनापि सर्वनिकायान्तरेषु कायिकमित्येव पाठात् ।  
    
[४३९।०५-४३९।०६]  
"सुखं च कायेन प्रतिसंवेदयत" इति स्वशब्देन वचनाच्च ।  
    
[४३९।०६]  
मनस्कायेनेतिचेत् ।  
एवमुक्त्वा को गुणः ।  
    
[४३९।०६-४३९।०७]  
चतुर्थे ध्याने प्रस्रब्धिभूयस्त्वे ऽपि सुखावचनाच्च ।  
    
[४३९।०७-४३९।०८]  
सुखवेदनानुकूला प्रस्रब्धिः सुखमिति चेत् ।  
    
[४३९।०८]  
तृतीये प्रस्रब्धिसुखावचनं कस्मात् ।  
उपेक्षोपहतत्वादिति चेत् ।  
    
[४३९।०८-४३९।०९]  
न उपेक्षयैव तद्वृद्धिः ।  
    
[४३९।०९]  
पूर्विकाभ्यस्ताद्विशेषात् ।  
    
[४३९।०९-४३९।११]  
"यस्मिन्समये आर्यश्रावकः प्रविवेकजां प्रीतिं कायेन साक्षात्कृत्वोपसम्पद्य विहरती"त्यत्र सूत्रे प्रस्रब्धिसुखयोः पृथग्वचनान्न प्रस्रब्धिरेव सुखम् ।  
    
[४३९।११]  
समापन्नस्य कथम् कायविज्ञानमिति चेत् ।  
    
[४३९।१२]  
समाधिविशेषजेन प्रस्रब्धिसञ्ज्ञकेन सुखवेदनीयेन वायुना कायस्फुरणात् ।  
    
[४३९।१२-४३९।१३]  
बहिर्विक्षेपास्समाधिब्रम्श इति चेत् ।  
    
[४३९।१३]  
न ।  
    
[४३९।१३-४३९।१४]  
समाधिजस्यान्तःकायसम्भूतस्य कायसुखस्य समाध्यनुकूलत्वात् ।  
    
[४३९।१४-४३९।१५]  
कायविज्ञा नकाले व्युत्थितः स्यादिति चेत् ।  
    
[४३९।१५]  
न ।  
अत एव ।  
    
[४३९।१५-४३९।१६]  
कामावचरेण कायेन्द्रियेण रूपावचरस्प्रष्टव्यविज्ञानानुत्पत्तिरिति चेत् ।  
    
[४३९।१६]  
न ।  
प्रस्रब्धिविज्ञानस्योत्पत्तेः ।  
    
[४३९।१६-४३९।१७]  
अनास्रवे अपि स्प्रष्टव्यकायविज्ञाने स्याताम् ।  
    
[४३९।१७]  
मा भूत्किञ्चिदङ्गं सास्रवं किञ्चिदनास्रवमिति चेत् ।  
    
[४३९।१८]  
कायिकप्रस्रब्धिवोध्यङ्ग वचनात् ।  
इष्टे बोध्यङ्गानुकूलत्वादिति चेत् ।  
    
[४३९।१९]  
अनास्रवत्वमप्येवम् ।  
"सास्रवा धर्माः कतमे ।  
    
[४३९।१९-४३९।२०]  
चक्षुर्यावदेव स्प्रष्टव्यमि"त्यस्य सूत्रस्य विरोधादिति चेत् ।  
    
[४३९।२०]  
न ।  
अन्यस्प्रष्टव्य कायविज्ञानाभिसन्धिवचनात् ।  
    
[४३९।२१]  
न चानास्रवे किञ्चिदङ्गं सास्रवं किचिदनास्रवं स्यादिति चेत् ।  
    
[४३९।२१-४३९।२२]  
अयौगपद्यात्को दोषः सुखप्रीत्यसमवधानान्न पञ्चाङ्गं स्यादिति चेत् ।  
    
[४३९।२२-४३९।२३]  
न सम्भवं प्रत्युपदेशान्द्वितर्कविचारवत् ।  
    
[४३९।२३]  
साध्यमिति चेत् ।  
    
[४३९।२३-४३९।२४]  
सिद्धं चित्तस्यौदारिकसूक्ष्मतयोर्विरोधात् दोषावचनाच्च ।  
    
[४३९।२४-४३९।२५]  
तस्माद्यान्येव प्रथमध्याने पञ्चाङ्गानि तेषां द्वित्रिचतुरङ्गापकर्षेण द्वितीयादिध्यानव्यवस्थानम् ।  
    
[४३९।२५-४४०।०१]  
अत एव च प्रथमे ध्याने पञ्चानामङ्गत्वमुक्तम् ।  
    
[४४०।०१]  
तदपकर्षेणोत्तरध्यानव्यवस्थापनात् ।  
न तु सञ्ज्ञादीनामङ्गत्वमुक्तम् ।  
    
[४४०।०२]  
किमर्थ वा पञ्चानामेवाङ्गत्वमुक्तम् ।  
उपकारकत्वादिति चेत् ।  
न ।  
    
[४४०।०२-४४०।०३]  
वितर्कविचाराभ्यां स्मृतिप्रज्ञयोरपकारकतरत्वात् ।  
    
[४४०।०३]  
अस्त्येष एकेषां वादः ।  
    
[४४०।०३-४४०।०४]  
नैव तु पूर्वाचार्या एवं निर्दिशन्ति स्म यावन्तः प्रज्ञान्तम् ।  
    
[४४०।०४]  
तस्माद्विचार्यमेतत् ।  
    
[४४०।०४-४४०।०५]  
अध्यात्मसम्प्रसादो नाम क एष धर्मः ।  
    
[४४०।०५-४४०।०६]  
वितर्क-विचार-क्षोभ-विरहात् प्रशान्तवाहिता सन्ततेर् अध्यात्मसम्प्रसादः ।  
    
[४४०।०६-४४०।०७]  
सोर्मिकेव हि नदी वितर्कविचारक्षोभिता सन्ततिर् अप्रसन्ना वर्तते इति ।  
    
[४४०।०७-४४०।०८]  
न तर्हि स द्रव्यान्तरम् इति कथं द्रव्यत एकादशाङ्गानि भवन्ति ।  
    
[४४०।०८]  
तस्मात्तर्हि   
    
[४४०।०९]  
श्रद्धा प्रसादः   
    
[४४०।१०]  
तस्य हि द्वितीयध्यानलात्समाहिभूमिनिह्सरणे सम्प्रत्यय उत्पद्यते।  
    
[४४०।१०-४४०।११]  
सो ऽत्रध्यात्मसम्प्रसाद इति ।  
    
[४४०।११]  
नैव हि वितर्कविचारसमाधयो नाप्यधात्मसम्प्रसादो द्रव्यान्तराणीत्यपरे।  
    
[४४०।११-४४०।१२]  
कथमसति द्रव्यान्तरत्वे चैतसिकत्वं सिद्ध्यति ।  
    
[४४०।१२]  
अवस्थाविसेसो हि नाम चेतसश्चेतसिको भवति ।  
    
[४४०।१३]  
नत्वेष शस्त्रसिद्धान्तः । यदुक्तं "प्रीतिर्हि सौमनस्यम्" इति ।  
    
[४४०।१३-४४०।१४]  
कथमिदं गम्यते ।  
किमन्यत् भवतु ।  
    
[४४०।१४]  
यथेच्छन्ति निकायान्तरीयाः धर्मान्तरमेव चैतसिकं प्रीतिः   
    
[४४०।१४-४४०।१५]  
सौमनस्यं तु त्रिष्वपि ध्यानेषु सुखमिति ।  
    
[४४०।१५]

[४४०।१४-४४०।१५]  
यथेच्छन्ति निकायान्तरीयाः धर्मान्तरमेव चैतसिकं प्रीतिः सौमनस्यं तु त्रिष्वपि ध्यानेसु सुखमिति ।  
    
[४४०।१५-४४०।१६]  
न वै सुखं ध्यानेषु सौमनस्यं युज्यते ।  
    
[४४०।१७]  
प्रीतिस्तु सौमनस्यं द्विधागमात् ॥ वक्क्_८।९ ॥  
    
[४४०।१८-४४०।१९]  
उक्तं हि भगवता अविपरीतकसूत्रे तृतीयं ध्यानमुक्त्वा "अत्रास्योत्पन्नं सौमनस्येन्द्रियमपरिशेषं निरुध्यत इति ।  
    
[४४०।१९-४४०।२०]  
चतुर्थे च ध्याने सुखेन्द्रियं निरुध्यत" इत्युक्तम् ।  
    
[४४०।२०-४४०।२१]  
पुनश्चोक्तं "सुखस्य च प्रहाणात् दुःखस्य च प्रहाणात्पूर्वमेव च सौमनस्यदौर्मनस्ययोरस्तङ्गमादि"त्यतो ऽपि न तृतीये ध्याने सौमनस्येन्द्रियमस्ति ।  
    
[४४०।२२]  
तस्मात् प्रीतिरेव सौमन्स्यं न सुखम् ।  
    
[४४१।०१-४४१।०२]  
किं पुनः क्लिष्टेष्वपि ध्यानेषु यथाविहितान्यङ्गानि भवन्ति ।  
    
[४४१।०२]  
न हि किं तेषु न विद्यते ।  
    
[४४१।०३]  
क्लिष्टेष्वसत्प्रीतिसुखं प्रसादः सम्प्रधीः स्मृटिः ।  
    
[४४१।०४]  
उपेक्षास्मृतिशुद्धिश्च   
    
[४४१।०५]  
प्रथमे ध्याने विवेकजं प्रीतिसुखं नास्ति ।  
क्लेशाविविक्तत्वात् ।  
    
[४४१।०५-४४१।०६]  
द्वितीये ध्याने ऽध्यात्मसम्प्रसादो नास्ति ।  
    
[४४१।०६]  
क्लेशाविलत्वात् ।  
तृतीये स्मृतिसम्प्रजन्यं नास्ति ।  
    
[४४१।०७]  
क्लिष्टसुखसम्ब्र्हमितत्वात् ।  
च्चतुर्थे उपेक्षास्मृतिपरिशुद्धिर्नास्ति ।  
क्लेशमलिनत्वात् ।  
    
[४४१।०८]  
एवं तावत् केचिदाहुः ।  
    
[४४१।०९]  
केचित् प्रस्रब्ध्युपेक्षणे ॥ वक्क्_८।१० ॥  
    
[४४१।१०]  
केचित्पुनः प्रथमद्वितीययोः क्लिष्टयोः प्रस्रब्धिर्नास्ति ।  
    
[४४१।१०-४४१।११]  
तृतीयचतुर्थयोरुपेक्षा नास्ति ।  
    
[४४१।११]  
कुशलल्महाभूमिकत्वादनयोरिति ।  
    
[४४१।११-४४१।१२]  
त्रीणि च ध्यानानि सेञ्जितानि उक्तानि भगवता ।  
    
[४४१।१२]  
सापक्षालत्वात् ।  
    
[४४१।१३]  
अष्टापक्षालमुक्तत्वादानिञ्जं तु चतुर्थकम् ।  
    
[४४१।१४]  
के पुनस्ते ऽपक्षालाः ।  
    
[४४१।१५]  
वितर्कचारौ श्वासौ च सुखादि च चतुष्टयम् ॥ वक्क्_८।११ ॥  
    
[४४१।१६]  
वितर्कविचारौ सुखदुःखे सौमनस्यदौर्मनस्ये श्वासप्रश्वासाश्च ।  
    
[४४१।१६-४४१।१७]  
एषामष्टानामेकोऽप्यपक्षालश्चतुर्थे नास्त्यतस्तदानेञ्ज्यमुक्तम् ।  
    
[४४१।१७-४४१।१८]  
वितर्कविचारप्रीतिसुखैरकम्पनीयत्वादानेञ्ज्यं चतुर्थं ध्यानं सूत्रे निर्वात प्रदीपनिदर्शनादित्यपरे ।  
    
[४४१।१९]  
द्वयोर्ध्यानयोः सौमनस्यमुक्तं प्रीतिवचनात् ।  
तृतीये सुखं चतुर्थे उपेक्षा ।  
    
[४४१।२०]  
तस्किं या ध्यानसमापत्तिषु वेदनास्ता एव ध्यानोपपत्तिषु ।  
    
[४४१।२१]  
नेत्याह ।  
किं तर्हि ।  
    
[४४२।०१-४४२।०२]  
सौमनस्यसुखोपेक्षा उपेक्षासुमनस्कते ।  
सुख्होपेक्षे उपेक्षा प्रविदो ध्यानोपपत्तिषु ॥ वक्क्_८।१२ ॥  
    
[४४२।०३]  
प्रथमध्यानोत्पत्तो तिस्रो वेदनाः ।  
    
[४४२।०३-४४२।०४]  
सुखं त्रिविज्ञानकायिकं सौमनस्यं मनोभूमिकम् ।  
    
[४४२।०४]  
उपेक्षा चतुर्विज्ञानकायिकी ।  
    
[४४२।०४-४४२।०५]  
द्वितीयध्यानोपपत्तौ द्वे वेदने सौमनस्योपेक्षे मनोभूमिके ।  
    
[४४२।०५]  
सुखं नास्त्यस्य विज्ञानकायाभावात् ।  
    
[४४२।०५-४४२।०६]  
तृतीयध्यानोपपत्ती द्वे वेदने ।  
    
[४४२।०६]  
सुखोपेक्षे मनोभूमिके ।  
चतुर्थध्यानोपपत्तावुपेक्षैव ।  
    
[४४२।०७-४४२।०८]  
यदि द्वितीयादिषु ध्यानेषु त्रयो विज्ञानकाया न संविद्यन्ते वितर्कविचारौ च कथम् ते पश्यन्ति यावत्स्पृशन्ति कथम् चाविज्ञप्ति समुत्थापयन्ति ।  
    
[४४२।०८-४४२।०९]  
न वे केषूपपन्नानां चक्षुर्विज्ञानादयोन सन्ति ।  
    
[४४२।०९]  
न तु स्वभूमिकाः ।  
किं तर्हि ।  
    
[४४२।१०]  
कायाक्षिश्रोत्रविज्ञानं विज्ञप्त्युत्थापकं च यत् ।  
    
[४४२।११]  
द्वितीयादौ तदाद्याप्तं   
    
[४४२।१२-४४२।१३]  
प्रथमध्यानभूमिकं चक्षुःश्रोत्रकायविज्ञानं विज्ञप्तिसमुत्थापकं च द्वितीयादिषु च ध्यानेषु सम्मुखीकुर्वन्ति ।  
    
[४४२।१३-४४२।१४]  
निर्माणचित्तवद्येन ते पश्यन्ति यावद्विज्ञप्ति समुत्थापयन्ति ।  
    
[४४२।१५]  
अक्लिष्टाव्याकृतं च तत् ॥ वक्क्_८।१३ ॥  
    
[४४२।१६-४४२।१७]  
अनिवृताव्याकृतं च तत् प्रथमध्यानभूमिकं विज्ञानं वेदितव्यं यत्ते सम्मुखीकुर्वन्ति ।  
    
[४४२।१७]  
न क्लिष्टं वीतरागत्वान्न कुशलं हीनत्वादिति ।  
    
[४४२।१८]  
अवसितं ध्यानकार्यम् ।  
    
[४४२।१९]  
अथ शुद्धकादीनां ध्यानारुप्याणां कथं लाभः ।  
    
[४४२।२०]  
अतद्वान् लभते शुद्धं वैराग्येणोपपत्तितः ।  
    
[४४२।२१]  
असमन्वागतस्तेन शुद्धकं धयनमारुप्यं वा प्रतिलभते ।  
अधोभूमिवैराग्याद्वा ।  
    
[४४२।२२]  
अधोभूम्युपपत्तितो वा ।  
अन्यत्र भवाग्रात् ।  
न हि तस्योपपत्तितो लाभः ।  
    
[४४२।२३]  
अतद्वानिति किमर्थ समन्वागतः ।  
    
[४४२।२३-४४२।२४]  
शुद्धकेन प्रयोगतो ऽपि निर्वेधभागीयं शुद्धकं प्रतिलभते परिहाणितो वा हानभागीयम् ।  
    
[४४२।२४-४४३।०१]  
अत एवोच्यते "स्याच्छुद्धकं ध्यानं वैराग्येण प्रतिलभेत वैराग्येण विजह्यात् ।  
    
[४४३।०१]  
एवं परिहाण्या चोपपत्त्या च ।  
    
[४४३।०२]  
स्याद्धानभागीयं प्रथमं धयानम् ।  
तद्धि कामवैराग्येण लभ्यते ।  
    
[४४३।०२-४४३।०३]  
ब्रह्मलोकवैराग्येण त्यज्यते ।  
    
[४४३।०३]  
ब्रह्मलोकवैराग्यपरिहाण्या लभ्यते ।  
कामवैराग्यप्रहाण्या त्यज्यते ।  
    
[४४३।०४]  
उपरिष्टाद्ब्रह्मलोक उत्पद्यमानो लभते ।  
    
[४४३।०४-४४३।०५]  
तस्मात् पुनः कामधातावुपपपद्यमानो विजहातीति ।  
    
[४४३।०६]  
अनास्रवं तु वैराग्यात्   
    
[४४३।०७]  
अतद्वान् लभते इति वर्तते ।  
    
[४४३।०७-४४३।०८]  
तद्वांस्तु क्षयज्ञानतो ऽप्यशैक्षं लभते इन्द्रियसञ्चारतो ऽपि शैक्षशैक्षम् ।  
    
[४४३।०८]  
ननु च नियामा वक्रान्तितो ऽप्यनास्रवं प्रथमतो लभते ।  
    
[४४३।०९]  
नावश्यमानुपूर्विकेणालाभात् ।  
यथा त्ववश्यं लभते तथोक्तम् ।  
    
[४४३।१०]  
क्लिष्टं हान्युपपत्तितः ॥ वक्क्_८।१४ ॥  
    
[४४३।११]  
अतद्वान् लभत इत्येवानुवर्तते ।  
    
[४४३।११-४४३।१२]  
परिहाणितो यदि तद्वैराग्यात्परिहीयते ।  
    
[४४३।१२]  
उपपत्तितो यद्युपरिभूमेरधरायामुपपद्यते ।  
    
[४४३।१३]  
कतमस्मात्समापत्तिद्रव्यादनन्तरं कत्युपपद्यन्ते ।  
    
[४४३।१३-४४३।१४]  
अनास्रवप्रथमध्यानान्तरं षडुत्पद्यन्ते ।  
    
[४४३।१४]  
स्वभूमिके शुद्धकानास्रवे द्वितीयतृतीयध्यानभूमिके च ।  
    
[४४३।१४-४४३।१५]  
आकिञ्चन्यायतनानन्तरं सप्त ।  
    
[४४३।१५-४४३।१६]  
स्वभूमिके शुद्धकानास्रवे विज्ञानाकाशानन्त्यायतनभूमिके च ।  
    
[४४३।१६]  
भवाग्रं शुद्धकमेवानास्रवाभावात् ।  
द्वितीयध्यानान्तरमष्टौ ।  
    
[४४३।१६-४४३।१७]  
स्वभूमिके शुद्धकानास्रवे तृतीयचतुर्थप्रथमध्यानभूमिके च ।  
    
[४४३।१७]  
विज्ञानानन्त्यायतनानन्तरं नव ।  
    
[४४३।१८-४४३।१९]  
स्वभूमिके द्वे आकाशानन्त्यायतनचतुर्थध्यानभूमिकानि चत्वारि आकिञ्चन्यायतनभवाग्रभूमिकानि त्रीणीति ।  
    
[४४३।१९]  
एवमन्यध्यानारुप्यानन्तरं दश द्रव्याणि योज्यानि ।  
    
[४४३।२०]  
एष तु सङ्क्षेपः ।  
    
[४४३।२१]  
तृतीयाद्यावदूर्ध्वाधो ऽनास्रवानन्तरं शुभम् ।  
    
[४४३।२२]  
उत्पद्यते   
    
[४४४।०१-४४४।०२]  
शुभग्रहणेन शुद्धमनास्रवं च गृह्यते कुशलत्वात् अनास्रवस्य समापत्ति द्रव्यस्यानन्तरं स्वभूमिके च शुद्धानास्रवे उत्पद्येते ।  
    
[४४४।०२]  
ऊर्ध्वाधोभूमिके च तृतीवाद्यावत् ।  
    
[४४४।०३]  
व्युत्क्रान्तकसमापत्तारो हि तृतीयात् परेण लङ्घयितुं नोत्सहन्ते ।  
    
[४४४।०३-४४४।०४]  
अन्वयज्ञानानन्तरं चारुप्यान् समापद्यन्ते न धर्मज्ञानानन्तरम् ।  
    
[४४४।०४-४४४।०५]  
तस्याधराश्रयालम्बनत्वादिति ।  
    
[४४४।०५]  
यथा चानास्रवादनन्तरमुक्तम् वेदितव्यम् ।  
    
[४४४।०६]  
तथा शुद्धात् क्लिटं चापि स्वभूमिकम् ॥ वक्क्_८।१५ ॥  
    
[४४४।०७]  
स्वभूमिकं क्लिष्टमधिकं शुद्धकादनन्तरमुत्पद्यते ।  
शेषं यथैवानास्रवात् ।  
    
[४४४।०७-४४४।०८]  
अनास्रवस्य हि समनन्तरं क्लिष्टोत्पत्तिर्नास्तीति ।  
    
[४४४।०९]  
क्लिष्टात् स्वं शुद्धकं क्लिष्टं   
    
[४४४।१०]  
क्लिष्टात्समापत्तिद्रव्यादनन्तरं स्वभूमिके शुद्धकक्लिष्टे उत्पद्येते ।  
    
[४४४।११]  
एवं चाधरशुद्धकम् ।  
    
[४४४।१२]  
क्लेशोत्पीडितो ह्यधरमपि समापत्तिं शुद्धकं बहु मन्यते ।  
    
[४४४।१२-४४४।१३]  
यदि क्लिष्टं परिच्छिद्याधः सञ्चरति ।  
    
[४४४।१३]  
कुशलात्सञ्चरितो भवति न क्लिष्टात् ।  
अथापरिच्छिद्य कथं सञ्चरति ।  
    
[४४४।१४-४४४।१५]  
पूर्वावेधात् पूर्वं हि स एवङ्कामो भवति वरमधस्तात् शुद्धकं नोपरिष्टात् क्लिष्टमिति ।  
    
[४४४।१५]  
पूर्वाभिप्रायं च सन्ततिरनुवर्तते सत्त्वानाम् ।  
    
[४४४।१५-४४४।१६]  
प्रणिधाय सुप्तस्याभिप्रेतकालप्रबोधवत् ।  
    
[४४४।१६]  
अनास्रवं तु क्लिष्टादनन्तरं सर्वथा नोत्पद्यते ।  
    
[४४४।१६-४४४।१७]  
समापत्तिकालं प्रत्येतदुक्तम् ।  
    
[४४४।१७-४४४।१८]  
शुद्धकात् क्लिष्टाच्च समनन्तरं स्वभूमिकमेव क्लिष्टमुत्पद्यते नान्यभूमिकमिति ।  
    
[४४४।१९]  
च्युतौ तु शुद्धकात् क्लिष्टं सर्वं   
    
[४४४।२०]  
च्युतिकाले तु उपपत्तिलाभिकाच्छुद्धकादनन्तरं सर्वभूमिकं क्लिष्टमुत्पद्यते ।  
    
[४४४।२१]  
क्लिष्टात्तु नोत्तरम् ॥ वक्क्_८।१६ ॥  
    
[४४५।०१]  
क्लिष्टात्तु ध्यानारूप्यादनन्तरं च्युतिकाले स्वाधरभूमिकं क्लिष्टमुत्पद्यते ।  
    
[४४५।०१-४४५।०२]  
नोर्ध्वभूमिकम् ।  
    
[४४५।०२-४४५।०३]  
न च सर्वस्माच्छुद्धकादनाश्रवं समापत्तिद्रव्यमुत्पद्यते ।  
    
[४४५।०३]  
किं तर्हि ।  
    
[४४५।०४]  
चतुर्धा शुद्धकं हानभागीयादि   
    
[४४५।०५]  
हानभागीयं विशेषभागीयं स्थितिभागीयं निर्वेधभागीयमिति चतुर्विधं शुद्धकम् ।  
    
[४४५।०६]  
भवाग्रं तु त्रिविधमन्यत्र विशेषभागीयात् ।  
किमस्य लक्षणम् ।  
    
[४४५।०७-४४५।०८]  
यथाक्रमम् ।  
क्लेशोत्पत्तिस्वभूम्यूर्ध्वानास्रवानुगुणं हि तत् ॥ वक्क्_८।१७ ॥  
    
[४४५।०९-४४५।१०]  
क्लेशोत्पत्त्यनुगुणं हानभागीयं स्वभूम्यनुगुणं स्थितिभागीयमूर्ध्वभूम्यनुगुणं विशेषभागीयमनास्रवानुगुणं निर्वेधभागीयम् ।  
    
[४४५।१०]  
तस्मादनास्रवमुत्पद्यते ।  
    
[४४५।११]  
अथैषां चतुर्णा कति कस्मादनन्तरमुत्पद्यन्ते ।  
    
[४४५।१२]  
द्वे त्रीणि त्रीणि चैकं च हान भागाद्यनन्तरम् ।  
    
[४४५।१३]  
हानभागीयं हानभाक् ।  
तस्मादनन्तरं द्वे उत्पद्येते ।  
हानिस्थितिभागीये ।  
    
[४४५।१३-४४५।१४]  
स्थितिभागीयानन्तरं त्रीण्यन्यत्र निर्वेधभागीयात् ।  
    
[४४५।१४-४४५।१५]  
विशेषभागीयादनन्तरं त्रीण्यन्यत्र हानभागीयात् निर्वेधभागीयादनन्तरं तदेवैकमिति ।  
    
[४४५।१६]  
कथं व्युत्क्रान्तकसमापत्तिरुत्पद्यते ।  
    
[४४५।१७]  
गत्वागम्य द्विधा भूमीरष्टौ श्लिष्टैकलङ्घिताः ॥ वक्क्_८।१८ ॥  
    
[४४५।१८]  
व्युत्क्रान्तकसमापत्तिर्विसभागतृतीयगा ।  
    
[४४५।१९]  
गत्वेत्यनुलोमं समापद्य ।  
आगम्येति प्रतिलोमं समापद्य ।  
    
[४४५।१९-४४६।०१]  
द्विधेति सास्रवानास्रवा भूमीः ।  
    
[४४६।०१]  
अष्टाविति ध्यानारुप्यसमापत्तीः ।  
श्लिष्टा इत्यनुक्रमेण ।  
    
[४४६।०१-४४६।०२]  
एकलङ्घिता इत्येकामेकामुत्क्रम्य ।  
    
[४४६।०२-४४६।०३]  
सास्रवा अष्टौ भूमिरनुलोमप्रतिलोमसमापत्तितो निर्जित्य अनास्रवाश्च सप्त ।  
    
[४४६।०३-४४६।०४]  
पश्चात्सास्रवात् प्रथमाद्ध्यानात् सास्रवं तृतीयं समापद्यते ।  
    
[४४६।०४]  
तस्मादाकाशानन्त्यायतनं तस्मादाक्ंइचन्यावतनम् ।  
    
[४४६।०४-४४६।०५]  
एवं पुनः प्रतिलोमं निर्जित्य अनास्रवा अप्येकलङ्घिता अनुलोमप्रतिलोमं च समापद्यते ।  
    
[४४६।०६]  
अयं प्रयोगो व्युत्क्रान्तकसमापत्तेः ।  
    
[४४६।०६-४४६।०७]  
यदा तु प्रथमात्सास्रवात् तृतीयमनास्रवं ध्यानं समापद्यते तस्मात्सास्रवमाकाशानन्त्यायतनं तस्मादनास्रवमाकिञ्चन्यायतनम् ।  
    
[४४६।०८]  
एवं पुनः प्रतिलोमम् ।  
तदा विसभागतृतीयद्रव्यगमनादभिनिष्पन्ना भवति ।  
    
[४४६।०८-४४६।०९]  
अतिविप्रकृष्टत्वान्न चतुर्थी समापद्यते ।  
    
[४४६।०९-४४६।१०]  
तां च त्रिषु द्वीपेषु असमयविमुक्त एवार्हन्नुत्पादयति ।  
    
[४४६।१०]  
निःक्लेशत्वात्समाधिवशित्वाच्च ।  
    
[४४६।१०-४४६।११]  
दृष्टिप्राप्तस्य यद्यपि तीक्ष्णेन्द्रियत्वात् समाधौ वशित्वं न तु निष्क्लेशः ।  
    
[४४६।११-४४६।१२]  
समयविमुक्तो यद्यपि निःक्लेशो नत्वस्य समाधौ वशित्वमिति ।  
    
[४४६।१३]  
केनाश्रयेण कति ध्यानारुप्याः सम्मुखीक्रियन्ते ।  
    
[४४६।१४]  
स्वाधोभूम्याश्रया एव   
    
[४४६।१५]  
ध्यानाश्रया एव   
    
[४४६।१६]  
ध्यानारूप्याः   
    
[४४६।१७]  
भवाग्रं भवाग्रे च सम्मुखीक्रियते अधश्च यावत्कामधातौ ।  
    
[४४६।१७-४४६।१८]  
शेषाणि स्वस्यां भूमावधश्चेति ।  
    
[४४६।१८-४४६।१९]  
किं कारणमूर्ध्वोपपन्नो नाधरां समापत्ति सम्मुखीकरोति ।  
    
[४४६।१९]  
तस्मात्तस्य   
    
[४४६।२०]  
वृथाऽधरम् ॥ वक्क्_८।१९ ॥  
    
[४४६।२१]  
नहि तस्याधरेण समापत्तिद्रव्येण किञ्चित् प्रयोजनं विधीयते ।  
[४४५।२१-४४६।२१]  
निहीनत्वात् ।  
    
[४४६।२२]  
उत्सर्ग कृत्वा ऽपवादं करोति   
    
[४४६।२३]  
आर्याकिञ्चन्यसाम्मुख्यात् भवाग्रे त्वास्रवक्षयः ।  
    
[४४६।२४]  
भवाग्रे तूपपन्नस्यानास्रवाकिञ्चन्यायतनसम्मुखीभावादास्रवक्षयो भवति ।  
    
[४४६।२४-४४६।२५]  
कथं तत्रोपपन्नस्य तत्सम्मुखीभावः ।  
    
[४४६।२५]  
स्वस्याभावात्तस्य चाभ्यासात् ।  
    
[४४७।०१]  
अथैषां ध्यानारूप्याणां किमालम्बनम् ।  
    
[४४७।०२]  
सतृष्णाः स्वभवालम्बाः   
    
[४४७।०३]  
आस्वादनासम्प्रयुक्ताः स्वभूमिकं भवमालम्बन्ते ।  
भवग्रहणेन सास्रवं वस्तु गृह्यते ।  
    
[४४७।०४]  
नाधरमालम्बन्ते वीतरागत्वान्नोत्तरं तृष्णापरिछिन्नत्वात् भूमीनाम् ।  
    
[४४७।०४-४४७।०५]  
नानास्रवं कुशलत्वप्रसङ्गादिति ।  
    
[४४७।०६]  
ध्यानं सद्विषयं शुभम् ॥ वक्क्_८।२० ॥  
    
[४४७।०७]  
कुशलं ध्यानं शुभकमनास्रवं च ।  
तत् सर्वालम्बनं यत्किञ्चिदस्ति संस्कृतमसंस्कृतं वा ।  
    
[४४७।०८]  
न मौलाः कुशलारूप्याः सास्रवाधरगोचराः ।  
    
[४४७।०९-४४७।१०]  
मौलानां कुशलारूप्याणामधोभूमिकं सास्रवं वस्तु नालम्बनं स्वोर्ध्वभूम्यालम्बनत्वात् ।  
    
[४४७।१०]  
अनास्रवं त्वालम्बनम् ।  
    
[४४७।१०-४४७।११]  
सर्वान्वयज्ञानपक्ष्यो न धर्मज्ञानपक्षो नाधोभूमिनिरोधः ।  
    
[४४७।११]  
सामन्तकानन्तर्यमार्गाणां त्वधरा भूमिरालम्बनम् ।  
    
[४४७।११-४४७।१२]  
एषां च पुनस्त्रिविधानां ध्यानानां रूप्यारूप्याणाम्   
    
[४४७।१३]  
अनास्रवेण हीयन्ते क्लेशाः   
    
[४४७।१४]  
न शुद्धकेन ।  
कुत एव क्लिष्टेन ।  
वीतरागत्वान्नाधः ।  
    
[४४७।१४-४४७।१५]  
तस्यैव तदप्रतिपक्षत्वान्न स्वभूमौ ।  
    
[४४७।१५]  
विशिष्टतरत्वान्नोर्ध्वमिति ।  
    
[४४७।१६]  
समन्तकेन च ॥ वक्क्_८।२१ ॥  
    
[४४७।१७]  
ध्यानारूप्यसामन्तकेन च क्लेशाः प्रहीयन्ते शुद्धकेनापि ।  
अधोभूमिप्रतिपक्षत्वात् ।  
    
[४४७।१८]  
कति पुनः सामन्तकानि ।  
    
[४४७।१९]  
अष्टौ सामन्तकान्येषां   
    
[४४७।२०]  
एकैकस्यैकैकं येन तत्प्रवेशः ।  
किं तान्यपि त्रिविधानि तथैव च तेषु वेदना ।  
    
[४४७।२१]  
नेत्युच्यते ।  
    
[४४७।२२]  
शुद्धादुःखासुखानि हि ।  
    
[४४८।०१-४४८।०२]  
शुद्धकानि च तान्युपेक्षेन्द्रियसम्प्रयुक्तानि च यन्तबाह्यत्वादधोभूम्युद्वेगानपगमात् वैराग्यपथत्वाच्च नास्वादनासम्प्रयुक्तानि ।  
    
[४४८।०३]  
आर्यं चाद्यं   
    
[४४८।०४-४४८।०५]  
आद्यं सामन्तकमनागम्यं तच्छुद्धकं चानास्रवं च यद्यपि सामन्तकचित्तेन प्रतिसन्धिबन्धः क्लिष्टो भवति ।  
    
[४४८।०५]  
समाहितस्य तु क्लिष्टत्वं प्रतिषिध्यते ।  
    
[४४८।०६]  
त्रिधा केचित्   
    
[४४८।०७]  
केचित्पुनरिच्छन्ति ।  
    
[४४८।०७-४४८।०८]  
आस्वादनासम्प्रयुक्तमप्यनागम्यं सामन्तकं चोच्यते ध्यानान्तरं च ।  
    
[४४८।०८]  
किमिदमेकार्थमाहोस्विन्नानार्थम् ।  
सामन्तकं हि वैराग्यमार्गः ।  
    
[४४८।०९]  
अतर्क ध्यानमन्तरम् ॥ वक्क्_८।२२ ॥  
    
[४४८।१०]  
ध्यानमेव हि वितर्कासम्प्रयुक्तं ध्यानान्तरं ध्यानविशेषत्वात् ।  
    
[४४८।१०-४४८।११]  
अत एव द्वितीयादिषु ध्यानेषु न व्ययस्थाप्यते विशेषाभावादिति ।  
    
[४४८।११]  
तत्पुनर्ध्यानान्तरं   
    
[४४८।१२]  
त्रिधा   
    
[४४८।१३]  
आस्वादनासम्प्रयुक्तम् शुद्धकमनास्रवं च ।  
    
[४४८।१४]  
अदुःखासुखं तच्च   
    
[४४८।१५]  
नात्र सुखं दुःखमित्यदुःखासुखमुपेक्षेन्द्रियसम्प्रयुक्तमित्यर्थः ।  
    
[४४८।१५-४४८।१६]  
न प्रीतिसम्प्रयुक्तं साभिसंस्कारवाहित्वात् ।  
    
[४४८।१६]  
अत एव दुःखा प्रतिपत् ।  
    
[४४८।१६-४४८।१७]  
तस्य तर्हि ध्यानान्तरस्य कः फलविशेषः ।  
    
[४४८।१७]  
तद्धि   
    
[४४८।१८]  
महाब्रह्मफलं च तत् ।  
    
[४४८।१९]  
तां हि ध्यानान्तरिकां भावयित्वा महाब्रह्मा भवति ।  
    
[४४८।१९-४४८।२०]  
पुनः सर्वसमाधीन् सङ्कलय्य त्रयः समाधयः उक्ताः सूत्रे ।  
    
[४४८।२०]  
सवितर्कः सविचारः समाधिः ।  
अवितर्को विचारमात्रः ।  
    
[४४९।०१]  
अवितर्को ऽविचार इति ।  
    
[४४९।०१-४४९।०२]  
तत्र ध्यानान्तरं तावदवितर्को विचारमात्रः समाध्हिरिति ज्ञापितम् ।  
    
[४४९।०२]  
वितर्कमात्रप्रतिषेधात् ।  
ततः   
    
[४४९।०३]  
सवितर्कविचारोऽधःसमाधिः   
    
[४४९।०४]  
तस्माद्ध्यानान्तरादधःसमाधिः सवितर्कः सविचारः ।  
प्रथमं ध्यानमनागम्यं च ।  
    
[४४९।०५]  
परतो ऽद्वयः ॥ वक्क्_८।२३ ॥  
    
[४४९।०६]  
नात्र द्वयमस्तीत्यद्वयः ।  
परेण तु ध्यानान्तरात्समाधिरवितर्को ऽविचारः ।  
    
[४४९।०६-४४९।०७]  
द्वितीयध्यानसामन्तकाद्यावत् भवाग्रम् ।  
    
[४४९।०७]  
पुनस्त्रयः उक्ताः ।  
    
[४४९।०७-४४९।०८]  
शून्यतासमाधिरप्रणिहित आनिमित्तश्च ।  
    
[४४९।०८]  
तत्र   
    
[४४९।०९]  
आनिमित्तः समाकारैः   
    
[४४९।१०]  
निरोधसत्याकारैः सम्प्रयुक्तः समाधिरानिमित्तश्चतुराकारः ।  
    
[४४९।१०-४४९।११]  
निर्वाणं हि दशनिमित्तापगतत्वादनिमित्तम् ।  
    
[४४९।११]  
तदालम्बनः समाधिरानिमित्तः ।  
    
[४४९।११-४४९।१२]  
पञ्चविषयस्त्रीपुरुषत्रिसंस्कृतलक्षणनिमित्तानि दश ।  
    
[४४९।१३]  
शून्यतानात्मशुन्यतः ।  
    
[४४९।१४]  
प्रवर्तते   
    
[४४९।१५]  
अनात्मशून्यताकाराभ्यां सम्प्रयुक्तः शून्यतासमाधिद्वर्च्याकारः ।  
    
[४४९।१६]  
अप्रणिहितः सत्याकारैरतः परैः ॥ वक्क्_८।२४ ॥  
    
[४४९।१७]  
परैः शेषैः सत्याकारैः सम्प्रयुक्तः समाधिप्रणिहितो दशाकारः ।  
    
[४४९।१७-४४९।१८]  
अनित्यदुःखतद्धेतुभ्य उद्वेगात् मार्गस्य च कोलोपमतया ऽवश्यत्याज्यत्वात्तदाकारः समाधिरप्रणिहितः ।  
    
[४५०।०१]  
तदतिक्रमाभिमुखत्वात् शून्यतानात्मताभ्यां तु नोद्वेगो निर्वाणसामान्यात् ।  
    
[४५०।०१-४५०।०२]  
त एते त्रयः समाधयो द्विविधाः ।  
    
[४५०।०३]  
शुद्धामलाः   
    
[४५०।०४]  
शुद्धकाश्चानास्रवाश्च ।  
लौकिकलोकोत्तरत्वात् ।  
लौकिका एकादशसु भूमिषु ।  
    
[४५०।०५]  
लोकोत्तरा यत्र मार्गः ।  
    
[४५०।०६]  
निर्मलास्तु ते विमोक्षमुखत्रयम् ।  
    
[४५०।०७]  
अनास्रवास्त्वेते त्रयः समाधयस्त्रीणि विमोक्षमुखान्युच्यन्ते ।  
    
[४५०।०७-४५०।०८]  
शून्यता विमोक्षमुखमप्रणिहितमानिमित्तं विमोक्षमुखमिति ।  
    
[४५०।०८]  
मोक्षद्वारत्वात् ।  
पुनश्चोच्यन्ते ।  
    
[४५०।०९]  
शून्यताशून्यताद्याख्यास्त्रयो ऽपरसमाधयः ॥ वक्क्_८।२५ ॥  
    
[४५०।१०]  
शून्यताशून्यता अप्रणिहिताप्रणिहितः आनिमित्तानिमित्तश्च ।  
    
[४५०।१०-४५०।११]  
शून्यताद्यालम्बनत्वात्तन्नाम ।  
    
[४५०।११]  
तेषां पुनः   
    
[४५०।१२]  
आलम्बेते अक्षैक्षं द्वौ शून्यतश्चाप्यनित्यतः ।  
    
[४५०।१३]  
अशैक्षं समाधिं द्वावपरसमाधी आलम्बेते ।  
    
[४५०।१३-४५०।१४]  
शून्यताशून्यता अशैक्षं शून्यतासमाधिमालम्बते शून्यताकारेण ।  
    
[४५०।१४-४५०।१५]  
अप्रणिहिताप्रणिहितो ऽप्यशैक्षमप्रणिहितमनित्याकारेण ।  
    
[४५०।१५-४५०।१६]  
न दुःखतो न हेत्वादितो ऽनास्रवस्यातल्लक्षणत्वान्न मार्गाकारैः दूषणीयत्वात् ।  
    
[४५०।१७]  
आनिमित्तानिमित्तस्तु शान्ततोऽसङ्ख्यया क्षयम् ॥ वक्क्_८।२६ ॥  
    
[४५०।१८-४५०।१९]  
आनिमित्तानिमित्तस्तु समाधिरशैक्षस्यानिमित्तस्याप्रतिसङ्ख्यानिरोधमालम्बते ।  
    
[४५०।१९]  
शान्ताकारेण ।  
अनास्रवस्य प्रतिसङ्खयानिरोधाभावात् ।  
    
[४५०।१९-४५०।२०]  
न निरोधप्रणीतनिःसरणाकारैरनित्यतानिरोधसाधारणत्वादव्याकृतत्वा  
दविसंयोगाच्च ।  
    
[४५०।२०-४५०।२१]  
एकान्तेन चैते परसमाधयः   
    
[४५०।२२]  
सास्रवाः   
    
[४५१।०१]  
आर्यमार्गद्वेषित्वात् नह्येवमनास्रवा इति ।  
कुत्रोत्पद्यन्ते ।  
    
[४५१।०२]  
नृषु   
    
[४५१।०३]  
मनुष्येष्वेव न देवेषु ।  
कस्योत्पद्यन्ते ।  
    
[४५१।०४]  
अकोप्यस्य   
    
[४५१।०५]  
नान्यस्यार्हतः ।  
कतिभूमिकाः ।  
    
[४५१।०६]  
सप्तसामन्तवर्जिताः ।  
    
[४५१।०७]  
सप्त सामन्तकानि हित्वान्यास्वेकादशसु भूमिषु ।  
    
[४५१।०७-४५१।०८]  
कामधात्वनागम्यध्यानान्तरध्यानारुप्येषु ।  
    
[४५१।०८]  
पुनश्चतस्रः समाधिभावना उच्यन्ते ।  
    
[४५१।०८-४५१।०९]  
अस्ति समाधिभावना आसेविता भाविता वहुलीकृता दृष्टधर्मसुखविहाराय संवर्तते" इति विस्तरः ।  
    
[४५१।०९]  
तत्र   
    
[४५१।१०]  
समाधिभावना ध्यानं शुभमाद्यं सुखाय हि ॥ वक्क्_८।२७ ॥  
    
[४५१।११]  
कुशलं प्रथमं शुद्धकमनास्रवं वा दृष्टधर्मसुखविहाराय समाधिभावना ।  
    
[४५१।११-४५१।१२]  
तदादिकत्वादन्यान्यपि ज्ञेयानि ।  
    
[४५१।१२-४५१।१३]  
नावश्यं सम्परायसुखविहारायापरिहिणोर्ध्वोपपन्नपरिनिर्वृतानां तदभावात् ।  
    
[४५१।१४]  
दर्शनायाक्ष्यभिज्ञेष्टा   
    
[४५१।१५]  
दिव्यचक्षुरभिज्ञा ज्ञानदर्शनाय समाधिभावना ।  
    
[४५१।१६]  
धीभेदाय प्रयोगजाः ।  
    
[४५१।१७]  
प्रयोगजाः सर्वे गुणास्त्रैधातुका अनास्रवाः प्रज्ञाप्रभेदाय समाधिभावना ।  
    
[४५१।१८]  
वज्रोपमोऽन्त्ये यो ध्याने सास्रवक्षयभावना ॥ वक्क्_८।२८ ॥  
    
[४५२।०१]  
यश्चतुर्थध्याने वज्रोपमः समाधिः स आस्रवक्षयाय समाधिभावना ।  
    
[४५२।०१-४५२।०२]  
आत्मोपनायिकी किलैषा भगवतो धर्मदेशना ।  
    
[४५२।०२]  
अतश्चतुर्भ्य एवाह ।  
    
[४५२।०२-४५२।०३]  
कृतः समाधीनां कालगतो निर्देशः ।  
    
[४५२।०४]  
इदानीं समाधिसन्निश्रितानां गुणानां निर्देशकाल इति व्याख्यायन्ते   
    
[४५२।०५]  
अप्रमाणानि चत्वारि   
    
[४५२।०६]  
मैत्री करुणा मुदितोपेक्षा च ।  
अप्रमाणसत्त्वालम्बनत्वात् ।  
किमर्थं चत्वार्येव ।  
    
[४५२।०७]  
व्यापादादिविपक्षतः ।  
    
[४५२।०८]  
व्यापादविंहिसा ऽरतिकामरागव्यापादबहुलानां तत्प्रहाणाय चत्वारि यथासङ्ख्यम् ।  
    
[४५२।०९]  
अशुभोपेक्षयोः कामरागप्रतिपक्षत्वे को विशेषः ।  
    
[४५२।०९-४५२।१०]  
वर्णरागस्याशुभा मैथुनरागस्योपेक्षेति वैभाषिकाः ।  
    
[४५२।१०]  
एवं तु युज्यते ।  
    
[४५२।१०-४५२।११]  
मैथूनरागस्याशुभा मातापितृपुत्रज्ञातिरागस्योपेक्षेति ।  
    
[४५२।११]  
तत्र   
    
[४५२।१२]  
मैत्र्यद्वेषः   
    
[४५२।१३]  
अद्वेषस्वभावा मैत्री   
    
[४५२।१४]  
अपि करुणा   
    
[४५२।१५]  
करुणाप्येवम् ।  
    
[४५२।१६]  
मुदिता सुमनस्कता ॥ वक्क्_८।२९ ॥  
    
[४५२।१७]  
सौमनस्यस्वभावा मुदिता ।  
    
[४५२।१८]  
उपेक्षा ऽलोभः   
    
[४५२।१९]  
अलोभात्मिकोपेक्षा ।  
कथं व्यापादप्रतिपक्षः ।  
तस्य लोभाकृष्टत्वात् ।  
    
[४५२।१९-४५२।२०]  
उभयस्वभावा त्वसौ युज्यते ।  
    
[४५२।२०]  
एषां तु मैत्र्यादीनां   
    
[४५३।०१]  
आकारः सुखिता दुःखिता वत ।  
    
[४५३।०२]  
मोदन्तामिति सत्त्वाश्च   
    
[४५३।०३]  
सुखिता वत सत्त्वा इति मनसिकुर्वन् मैत्रीं समापद्यते ।  
    
[४५३।०३-४५३।०५]  
दुःखिता वत सत्त्वा इति करुणां मोदन्तां वत सत्त्वा इति मुदितां सत्त्वा इत्येव मनसि कुर्वन्नुपेक्षां समापद्यते ।  
    
[४५३।०५]  
माध्यस्थ्यात् ।  
अतद्वतां सुखाधिमोक्षत्वात् कथं न विपरीतत्वं भवति ।  
    
[४५३।०६]  
सन्त्वित्यभिप्रायात् ।  
आशयस्याविपरीतत्वाद्वा ऽधिमुक्तिसञ्ज्ञानात् ।  
    
[४५३।०६-४५३।०७]  
अथवा क एवं विपरीतत्वे दोषः ।  
    
[४५३।०७]  
अकुशलत्वमिति चेत् ।  
    
[४५३।०७-४५३।०८]  
न कुशलमूलत्वाद्व्यापादादिप्रतिपक्षत्वाच्च ।  
    
[४५३।०८]  
उक्त एषामाकारः ।  
    
[४५३।०९]  
कामसत्त्वास्तु गोचरः ॥ वक्क्_८।३० ॥  
    
[४५३।१०]  
कामावचराः सत्त्वा एषामालम्बनम् ।  
तदालम्बनानां व्यापादादीनां प्रतिपक्षत्वात् ।  
    
[४५३।११]  
यत्तूक्तमेकां दिशमधिमुच्येतेति तद्भाजनेन भाजनगतं दर्शितम् ।  
    
[४५३।११-४५३।१२]  
कतिभूमिकान्येतानि ।  
    
[४५३।१३]  
ध्यानयोर्मुदिता   
    
[४५३।१४]  
प्रथमद्वितीयध्यानयोर्मुदिता ।  
सौमनस्यत्वात् ।  
    
[४५३।१५]  
अन्यानि षट्सु   
    
[४५३।१६]  
अन्यानि त्रीणि अप्रमाणानि षट्सु भूमिषु ।  
    
[४५३।१६-४५३।१७]  
अनागम्ये ध्यानान्तरेध्यानेषु च ।  
    
[४५३।१७]  
सप्रयोगमौलग्रहणात् ।  
    
[४५३।१८]  
केचित्तु पञ्चसु ।  
    
[४५३।१९]  
केचित् पुनः अनागम्यं हित्वा पञ्चस्वेतानीच्छन्ति ।  
दशस्वित्यपरे ।  
    
[४५३।१९-४५३।२०]  
कामधातुं सामन्तकानि च प्रक्षिप्य समाहितासमाहितमौलल्प्रयोगग्रहणात् ।  
    
[४५३।२०-४५३।२१]  
यदुक्तं "व्यापादादिविपक्षत" इति किमप्रमाणैरपि क्लेशग्रहणं भवति ।  
    
[४५३।२२]  
न तैः प्रहाणं   
    
[४५४।०१]  
मौलध्यानभूमिकत्वादधिमुक्तिमनस्कारत्वात्सत्त्वालम्बनत्वाच्च ।  
    
[४५४।०१-४५४।०२]  
तत्प्रयोगेण तु व्यापादादिविष्कम्भणात्तत्प्रतिपक्षत्वमुक्तम् ।  
    
[४५४।०२]  
प्रहाण दूरीकरणाच्च ।  
    
[४५४।०२-४५४।०३]  
कामधात्वनागम्यभूमिकानि हि मैत्र्यादीनि मौलाप्रमाणसदृशानि संविद्यन्ते ।  
    
[४५४।०३-४५४।०४]  
तैस्तान्विष्कम्भ्य प्रहाणमार्गैः प्रजहाति ।  
    
[४५४।०४]  
ततो वीतरागावस्थायां मौलाप्रमाणलाभात् ।  
    
[४५४।०४-४५४।०५]  
बलवत्प्रत्ययलाभे ऽपि तैरनाधृष्यो भवति ।  
    
[४५४।०५]  
कथं पुनरादिकर्मिको मैत्र्यां प्रयुज्यते ।  
    
[४५४।०५-४५४।०७]  
यथा सुखितमात्मानं मन्यते परान्वा शृणोति बुद्धबोधिसत्त्वार्यश्रावकांस्तथा सत्त्वानां तत्सुखमधिमुच्यते एवं सुखिता वत सन्तु सत्त्वा इति ।  
    
[४५४।०७-४५४।०८]  
न चेच्छक्नोति क्लेशस्योद्भतवृत्तित्वात् स मित्रपक्षं त्रिधा भित्त्वा ऽधिमात्रे तत्सुखमधिमुच्यते ।  
    
[४५४।०८-४५४।०९]  
ततो मध्ये मृदौ च ।  
    
[४५४।०९]  
तेषु चेत्समां मैत्रीं लभते तत उदासीनपक्षे ।  
    
[४५४।०९-४५४।१०]  
ततः शत्रूपक्षं त्रिधा भित्त्वा मृदौ तत् सुखमधिमुच्यते ।  
    
[४५४।१०]  
ततो मध्ये ऽधिमात्रे च ।  
    
[४५४।१०-४५४।११]  
ततश्चेदधिमात्र इव मित्रपक्षे सुखाधिमोक्षो न व्यावर्तते ।  
    
[४५४।११-४५४।१२]  
ततः क्रमेण ग्रामराष्ट्रसुखाधिमोक्षो यावदेकां दिशं यावत्सर्व लोकं मैत्र्या स्फुरति ।  
    
[४५४।१२-४५४।१३]  
यस्तु सर्वगुणग्राही समैत्रीं क्षिप्रमुत्पादयति ।  
    
[४५४।१३-४५४।१४]  
शक्यं हि समुच्छिन्न कुशलमूले ऽपि गुणग्राहिणा भवितुं प्रत्येकबुद्धे च दोष ग्राहिणा पूर्वं पुण्यापुण्यफलसन्दर्शनात् ।  
    
[४५४।१४-४५४।१६]  
एवं करुणायां मुदितायां च प्रयुज्यते अमी सत्त्वा बहुविधव्यसनीधनिमग्ना अप्येवं दुःखाद्विमुच्येरन् अप्येवातिप्रमोदेरन्नित्यधिमुच्यमान उपेक्षां तूदासीनपक्षादारभते ।  
    
[४५४।१६-४५४।१७]  
एतानि चाप्रमाणानि   
    
[४५४।१८]  
नृष्वेव जन्यन्ते   
    
[४५४।१९]  
मनुष्येषूत्पाद्यन्ते ।  
नान्यत्र ।  
    
[४५४।२०]  
किं पुनर्य एकेनाप्रमाणेन समन्वागतः सो ऽवश्यं सर्वैः ।  
किन्तु   
    
[४५४।२१]  
त्र्यन्वितो ध्रुवम् ॥ वक्क्_८।३१ ॥  
    
[४५४।२२]  
तृतीयचतुर्थध्यानोपपन्नो मुदितया न समन्वागतो भवति ।  
    
[४५४।२२-४५४।२३]  
त्रिभिस्त्वप्रमाणलाभी नित्यं समन्वागतो भवति ।  
    
[४५४।२४]  
अष्टौ विमोक्षाः   
    
[४५५।०१]  
रूपी रूपाणि पश्यतीति प्रथमो विमोक्षः ।  
    
[४५५।०१-४५५।०२]  
अध्यात्मरूपसञ्ज्ञी बहिर्धा रूपाणि पश्यतीति द्वितीयः ।  
    
[४५५।०२-४५५।०३]  
शुभं विमोक्षं कायेन साक्षात्कृत्वोपसम्पद्य विहरतीति तृतीयः ।  
    
[४५५।०३]  
चत्वार आरुप्याः ।  
सञ्ज्ञावेदितनिरोधश्चाष्टमः ।  
तेषां   
    
[४५५।०४]  
प्रथमावशुभा   
    
[४५५।०५]  
प्रथमौ द्वौ विमोक्षावशुभास्वभावौ ।  
    
[४५५।०५-४५५।०६]  
विनीलकाद्याकारत्वात् ।  
    
[४५५।०६]  
अत एतयोरशुभावन्नयो वेदितव्यः ।  
एतौ च   
    
[४५५।०७]  
ध्यानयोर्द्वयोः ।  
    
[४५५।०८]  
प्रथमद्वितीययोर्ध्यानयोर्नान्यस्यां भूमौ ।  
    
[४५५।०८-४५५।०९]  
कामावचरप्रथमध्यानभूमिकयोर्वर्णरागयोः प्रतिपक्षेण यथासङ्ख्यम् ।  
    
[४५५।१०]  
तृतीयो ऽन्त्ये   
    
[४५५।११]  
शुभो विमोक्षश्चतुर्थध्याने ।  
    
[४५५।१२]  
स चालोभः   
    
[४५५।१३]  
सो ऽप्यलोभस्वभावो नत्वशूभास्वभावः ।  
शुभाकारत्वात् ।  
    
[४५५।१३-४५५।१४]  
सपरिवारास्त्वेते पञ्चस्कन्धस्वभावाः ।  
    
[४५५।१४]  
आरुप्यविमोक्षास्तु   
    
[४५५।१५]  
शुभारुप्याः समाहिताः ॥ वक्क्_८।३२ ॥  
    
[४५५।१६-४५५।१७]  
कुशलाः समाहिता एव चारूप्यविमोक्षाख्यां लभन्ते न क्लिष्टा नाप्यसमाहितास्तद्यथामरणभवे ।  
    
[४५५।१७]  
अन्यदाप्यसमाहिताः सन्तीत्यपरे ।  
    
[४५५।१७-४५५।१८]  
सामन्तकविमुक्ति मार्गा अपि विमोक्षाख्यां लभन्ते ।  
    
[४५५।१८]  
नानन्तर्यमार्गा अधरालम्बनत्वात् ।  
    
[४५५।१८-४५५।१९]  
वैमुख्यार्थो हि विमोक्षार्थ इति ।  
    
[४५५।२०]  
निरोधस्तु समापत्तिः   
    
[४५६।०१]  
सञ्ज्ञावेदितनिरोधस्तु अष्टमो विमोक्षो निरोधसमापत्तिः ।  
सा च पूर्व निर्दिष्टा ।  
    
[४५६।०२]  
सञ्ज्ञावेदितवैमुख्यात्सर्वसंस्कृताद्वा ।  
समापत्त्यावरणविमोक्षणाद्विमोक्ष इत्यपरे ।  
    
[४५६।०३]  
तां तु समापद्यन्ते ।  
    
[४५६।०४]  
सूक्ष्मसूक्ष्मादनन्तरम् ।  
    
[४५६।०५]  
भवाग्रं हि सञ्ज्ञा सूक्ष्मं तत् पुनः सूक्ष्मतरं कृत्वा निरोधं समापद्यन्ते ।  
समापन्नानां तु   
    
[४५६।०६]  
स्वशुद्धकाधरार्येण व्युत्थानं चेतसा ततः ॥ वक्क्_८।३३ ॥  
    
[४५६।०७-४५६।०८]  
भावाग्रिकेण वा शुद्धकेन चेतसा ततो व्युत्थानं भवत्याकिञ्चन्यायतन भूमिकेन वा सास्रवेण ।  
    
[४५६।०८-४५६।०९]  
तदेवं तस्याः सास्रवं समापत्तिचित्तं भवति सास्रवानान्तर्य तु व्युत्थानचित्तमिति ।  
    
[४५६।०९]  
एषां च विमोक्षाणां   
    
[४५६।१०]  
कामाप्तदृश्यविषयाः प्रथमाः   
    
[४५६।११]  
कामावचरमेषां रूपायतनमालम्बनममनोज्ञं मनोज्ञं च यथायोगम् ।  
    
[४५६।१२-४५६।१३]  
ये त्वरूपिणः ।  
ते ऽन्वयज्ञानपक्षोर्ध्वस्वभूदुःखादिगोचराः ॥ वक्क्_८।३४ ॥  
    
[४५६।१४-४५६।१५]  
आरूप्यविमोक्षाणां स्वभूमिकोर्ध्वभूमिकं दुःखं तद्धेतुनिरोधौ चालम्बनं सर्वश्चान्वयज्ञानपक्षो मार्गः ।  
    
[४५६।१५]  
अप्रतिसङ्ख्यानिरोधश्चेति वक्तव्यमाकाशं चैकस्येति ।  
    
[४५६।१६]  
कस्मान्न तृतीये ध्याने विमोक्षः ।  
    
[४५६।१६-४५६।१७]  
द्वितीयध्यानभूमिकवर्णरागाभावात् सुखमण्डेञ्जितत्वाच्च ।  
    
[४५६।१७]  
तस्माच्छुभं विमोक्षमुत्पादयति ।  
    
[४५६।१७-४५६।१८]  
अशुभया लीनं सन्ततिं प्रमोदयितुं जिज्ञासनार्थं वा ।  
    
[४५६।१८]  
कच्चिदशुभाविमोक्षौ निष्पन्नाविति ।  
    
[४५६।१८-४५६।१९]  
एवं च पुनस्तौ निष्पन्नौ भवतो यदि शुभतो ऽपि मनसि कुर्वतः क्लेशो नोत्पद्यत इति ।  
    
[४५६।२०]  
द्वाभ्यां हि कारणाभ्यां योगिनो विमोक्षादीनुत्पादयन्ति ।  
    
[४५६।२०-४५६।२१]  
क्लेशदूरीकरणार्थं समापत्तिवशित्वार्थं च ।  
    
[४५६।२१]  
अरणादिगुणाभिनिर्हाराय आर्यायाश्चर्द्धेः ।  
    
[४५६।२१-४५६।२२]  
सा पुनर्यया वस्तुपरिणामाधिष्ठानायुरुत्सर्गादीनि क्रियन्ते ।  
    
[४५६।२२-४५६।२३]  
कस्मात्तृतीयाष्टमयोरेव साक्षात्करणमुक्तं नान्येषाम् ।  
    
[४५६।२३-४५६।२४]  
प्रधानत्वाद्धातुभूमिपर्यन्तावस्थितत्वाच्च ।  
    
[४५७।०१]  
अभिभ्वायतनान्यष्टौ   
    
[४५७।०२-४५७।०३]  
अध्यात्मं रूपसञ्ज्ञी वहिर्धा रूपाणि पश्यति परीत्तानि सुवर्णानि दुर्वर्णानि तानि खलु रूपाण्यभिभूयजानात्यभिभूय पश्यतीत्येवंसञ्ज्ञी भवतीदं प्रथममभिभ्वायतनम् ।  
    
[४५७।०४]  
एवमधिमात्राणि ।  
अध्यात्ममरूपसञ्ज्ञ्येवमेव । इत्येतानि चत्वारि ।  
    
[४५७।०४-४५७।०५]  
अध्यात्ममरूपसञ्ज्ञ्येव पुनर्नीलपीतलोहितावदातानि पश्यतीत्यष्टौ भवन्ति ।  
    
[४५७।०५]  
तेषां   
    
[४५७।०६]  
द्वयमाद्यविमोक्षवत् ।  
    
[४५७।०७]  
यथा प्रथमो विमोक्ष एवं द्वे अभिभ्वायतने प्रथमद्वितीये ।  
    
[४५७।०८]  
द्वे द्वितीयवत्   
    
[४५७।०९]  
यथा द्वितीयो विमोक्ष एवं द्वे अभिभ्वायतने तृतीयचतुर्थे ।  
    
[४५७।१०]  
अन्यानि पुनः शुभविमोक्षवत् ॥ वक्क्_८।३५ ॥  
    
[४५७।११]  
यथा शुभो विमोक्ष एवमन्यानि चत्वारि ।  
अयं तु विशेषः तैर्वैमुख्यमात्रम् ।  
    
[४५७।१२]  
एभिस्त्वालम्बनाभिभवनं यथेच्छमधिमोक्षात् क्लेशानुत्पादाच्च ।  
    
[४५७।१३]  
दश कृत्स्नानि   
    
[४५७।१४]  
दश कृत्स्नायतनानि निरन्तरकृत्स्नस्फरणात् ।  
    
[४५७।१४-४५७।१५]  
पृथिव्यप्तेजोवायुनीलपीतलोहितावदातकृत्स्नानि ।  
    
[४५७।१५]  
आकाशविज्ञानानन्त्यायतनकृत्स्ने च ।  
तेषाम्   
    
[४५७।१६]  
अलोभाष्टौ   
    
[४५७।१७]  
प्रथमान्यष्टावलोभस्वभावानि   
    
[४५७।१८]  
ध्याने ऽन्त्ये   
    
[४५७।१९]  
चतुर्थ एव ध्याने ।  
    
[४५८।०१]  
गोचरः पुनः ।  
    
[४५८।०२]  
कामाः   
    
[४५८।०३]  
कामावचररूपायतनमेषा मालम्बनम् ।  
वायोः स्प्रष्टव्यायतन मित्येके ।  
    
[४५८।०४]  
द्वे शुद्धकारुप्ये   
    
[४५८।०५]  
द्वे पश्चिमे कृत्स्ने शुद्धकारूप्यस्वभावे ।  
    
[४५८।०६]  
स्वचतुःस्कन्धगोचरे ॥ वक्क्_८।३६ ॥  
    
[४५८।०७]  
स्वभूमिकाश्चत्वारः स्कन्धा अन्योरालम्बनम् ।  
    
[४५८।०७-४५८।०८]  
विमोक्षप्रावेशिकान्यभिभ्वायतनानि ।  
    
[४५८।०८]  
अभिभ्वायतनप्रावेशिकानि कृत्स्नायतनानि ।  
उत्तरोत्तरविशिष्टत्वात् ।  
    
[४५८।०९-४५८।१०]  
सर्वाणि चैतानि विमोक्षादीनि पृथग्जनार्यसान्तानिकानि स्थापयित्वा निरोधविमोक्षम् ।  
    
[४५८।११]  
निरोध उक्तः   
    
[४५८।१२]  
निरोधविमोक्षः पूर्वमेवोक्तः सर्वैः प्रकारैः ।  
    
[४५८।१३]  
वैराग्यप्रयोगाप्तं तु शेषितम् ।  
    
[४५८।१४]  
निरोधादन्यानि विमोक्षादीनि वैराग्यलाभिकानि प्रायोगिकाणि च ।  
    
[४५८।१४-४५८।१५]  
उचितानुचितत्वात् ।  
    
[४५८।१६]  
त्रिधात्वाश्रयमारूप्यसञ्ज्ञं शेषं मनुष्यजम् ॥ वक्क्_८।३७ ॥  
    
[४५८।१७]  
आरुप्यविमोक्षा आरुप्यकृत्स्ने च त्रैधातुकाश्रयाणि शेषं मनुष्याश्रयमेव ।  
    
[४५८।१८]  
उपदेशसामर्थ्येनोत्पादनात् ।  
कथं रूपारुप्यधात्वोरारूप्यध्यानविशेषोत्पादनम् ।  
    
[४५८।१९]  
त्रिभिः कारणैर्ध्यानारूप्यसमापत्तीनामुपपत्तिर्हेतुकर्मधर्मताबलैः ।  
तत्र   
    
[४५८।२०]  
हेतुकर्मबलाद्धात्वोरारूप्योत्पादनं द्वयोः ।  
    
[४५९।०१]  
द्वयो रूपारूप्यधात्वोरारूप्यसमापत्त्युत्पादनम् ।  
    
[४५९।०१-४५९।०३]  
हेतुबलादासन्नाभीक्ष्णाभ्यासात् कर्मबलाच्चोर्ध्वभूमिकस्यापरपर्यायवेदनीयस्य कर्मणः प्रत्युपस्थितविपाकत्वात् ।  
    
[४५९।०३]  
नह्यधस्तादवीत रागेणोर्ध्व शक्यमुत्पत्तुमिति ।  
    
[४५९।०४]  
ध्यानानां रूपधातौ तु ताभ्यां धर्मतयापि च ॥ वक्क्_८।३८ ॥  
    
[४५९।०५-४५९।०६]  
रूपधातौ ध्यानोत्पादनमेताभ्यां हेतुकर्मबलाभ्यां धर्मतया च संवर्तनीकाले ।  
    
[४५९।०६]  
तदानीं हि सर्वस्त्त्वा एवाधरभूमिकास्तद्ध्यानमुत्पादयन्ति ।  
    
[४५९।०६-४५९।०७]  
कृत्स्नानां धर्माणामुद्भूतवृत्तित्वात् ।  
    
[४५९।०७]  
कियच्चिरं पुनरयं सद्धर्मः स्थास्यति ।  
    
[४५९।०७-४५९।०८]  
यत्रेमे ईदृशानाम् धर्माणां प्रकाराः प्रज्ञायन्ते ।  
    
[४५९।०९]  
सद्धर्मो द्विविधः शास्तुरागमाधिगमात्मकः ।  
    
[४५९।१०]  
तत्रागमः सूत्रविनयाभिधर्मा अधिगमो बोधिपक्ष्या इत्येष द्विविधः सद्धर्मः ।  
    
[४५९।११]  
धातारस्तस्य वक्तारः प्रतिपत्तार एव च ॥ वक्क्_८।३९ ॥  
    
[४५९।१२]  
आगमस्य हि धारयितारो वक्तारः ।  
अधिगमस्य प्रतिपत्तारः ।  
    
[४५९।१२-४५९।१३]  
अतो यावदेते स्थास्यन्ति तावत्सद्धर्म इति वेदितव्यम् ।  
    
[४५९।१३]  
तेषां तु वर्षसहस्र मवस्थानमाहुः ।  
    
[४५९।१४]  
अधिगमस्यैवम् ।  
आगमस्य तु भूयांसं कालमित्यपरे ।  
    
[४५९।१५]  
यो ऽयमिह शास्त्रे ऽभिधर्म उक्तः किमेष एव शास्त्राभिधर्मो देशितः ।  
    
[४५९।१६-४५९।१९]  
काश्मीरवैभाषिकनीतिसिद्धः प्रायो मया ऽयं कथितो ऽभिधर्मः ।  
यद्दुर्गृहीतं तदिहास्मदागः सद्धर्मनीतौ मनयः प्रमाणम् ॥ वक्क्_८।४० ॥  
    
[४६०।०१-४६०।०२]  
प्रायेण हि काश्मीरवैभाषिकाणां नीत्यादिसिद्ध एषो ऽस्माभिरबिधर्म आख्यातः ।  
    
[४६०।०२]  
यदत्रास्माभिर्दुर्गृहीतं सो ऽस्माकमपराधः ।  
    
[४६०।०२-४६०।०३]  
सद्धर्मनीतौ तु पुनर्बुद्धा एव प्रमाणं बुद्धपुत्राश्च ।  
    
[४६०।०४-४६०।०७]  
निमीलिते शास्तरि लोकचक्षुषि क्षयं गते साक्षिजने च भूयसा ।  
अदृष्टतत्त्वैर्निरवग्रहैः कृतं कुतार्किकैः शासनमेतदाकुलम् ॥ वक्क्_८।४१ ॥  
    
[४६०।०७-४६०।११]  
गते ऽथ शान्तिं परमां स्वयम्भुवि स्वयम्भुवः शासनधुर्धरेषु च ।  
जगत्यनाथे गुनघातिभिर्मतैः निरङ्कुशैः स्वैरमिहाद्य चर्यते ॥ वक्क्_८।४२ ॥  
    
[४६०।१२-४६०।१३]  
इति कण्ठगतप्राणं विदित्वा शासनं मुनेः ।  
बलकालं मलानां च न प्रमाद्यं मुमुक्षुभिः ॥ वक्क्_८।४३ ॥  
    
=====================================================================  
    
[४६०।१४]  
॥ अभिधर्मकोशभाष्ये समापत्तीनिर्देशो नामाष्टमकोशस्थानमिति ॥

नवमं कोशस्थानम्   
    
=====================================================================  
    
नमो बुद्धाय  
    
=====================================================================  
    
[४६१।०२]  
किं खल्वतो ऽन्यत्र मोक्षो नास्ति ।  
नास्ति ।  
    
[४६१।०२-४६१।०३]  
किं कारणम् ।  
    
[४६१।०३]  
वितथात्मदृष्टिनिविष्टत्वात् ।  
    
[४६१।०३-४६१।०४]  
नहि ते स्कन्धसन्तान एवात्मप्रज्ञप्तिं व्यवस्यन्ति ।  
    
[४६१।०४]  
किं तर्हि ।  
    
[४६१।०४-४६१।०५]  
द्रव्यान्तरमेवात्मानं परिकल्पयन्ति आत्मग्राहप्रभवाश्च सर्वक्लेशा इति ।  
    
[४६१।०५-४६१।०६]  
कथं पुनरिदं गम्यते स्कन्धसन्तान एवेदमात्माभिधानं वर्तते नान्यस्मिन्नभिधेय इति ।  
    
[४६१।०६]  
प्रत्यक्षानुमानाभावात् ।  
    
[४६१।०६-४६१।०७]  
ये हि धर्माः सन्ति तेषां प्रत्यक्षमुपलब्धिर्भवत्यसत्यन्तराये ।  
    
[४६१।०७]  
तद्यथा षण्णां विषयाणां मनसश्च ।  
अनुमानं च ।  
    
[४६१।०८]  
तद्यथा पञ्चानामिन्द्रियाणाम् ।  
तत्रेदमनुमानम् ।  
    
[४६१।०८-४६१।०९]  
सति कारणे कारणान्तरस्याभावे कार्यस्याभावो दृष्टो भावे च पुनर्भाविस्तद्यथाङ्कुरस्य ।  
    
[४६१।०९-४६१।११]  
सत्येव चाभासप्राप्ते विषये मनस्कारे च कारणे विषयग्रहणस्याभावो दृष्टः पुनश्च भावो ऽन्धवधिरादीनामनन्धावधिरादीनां च ।  
    
[४६१।११-४६१।१२]  
अतस्तत्रापि कारणान्तरस्याभावो भावश्च निश्चीयते ।  
    
[४६१।१२]  
यच्च तत्कारणान्तरं तदिन्द्रियमित्येतदनुमानम् ।  
    
[४६१।१२-४६१।१३]  
न चैवमात्मनो ऽस्तीति नास्त्यात्मा ।  
    
[४६१।१४]  
यत्त्र्हि वात्सीपुत्रियाः पुद्गलं सन्तिमिच्छन्ति ।  
विचार्यं तावदेतत् ।  
    
[४६१।१४-४६१।१५]  
किं ते द्रव्यत इच्छन्त्याहोस्वित् प्रज्ञप्तितः ।  
    
[४६१।१५]  
किं चेदं द्रव्यत इति किं वा प्रज्ञप्तितः ।  
    
[४६१।१६]  
रूपादिवत् भावान्तरं चेत् द्रव्यतः ।  
    
[४६१।१६-४६१।१७]  
क्षीरादिवत् समुदायश्चेत् प्रज्ञप्तितः ।  
    
[४६१।१७]  
किं चातः ।  
यदि तावत् द्रव्यतः ।  
    
[४६१।१७-४६१।१८]  
सम्भिन्न स्वभावत्वात् स्कन्धेभ्यो ऽन्यो वक्तव्य इतरेतरस्कन्धवत् ।  
    
[४६१।१८]  
कारणं चास्य वक्तव्यम् ।  
असंस्कृतो वा ।  
    
[४६१।१९]  
अतस्तीर्थिकदृष्टिप्रसङ्गो निष्प्रयोजनत्वं च ।  
अथ प्रज्ञप्तितः ।  
वयमप्येवं त्रूमः ।  
    
[४६१।२०]  
नैव हि द्रव्यतो ऽस्ति नापि प्रज्ञप्तितः ।  
किं तर्हि ।  
    
[४६१।२०-४६१।२१]  
आध्यात्मिकानुपात्तान्वर्त्तमानान् स्कन्धानुपादाय पुद्गलः प्रज्ञप्यते ।  
    
[४६१।२१-४६१।२२]  
तदिदमन्धवचनमनुन्मीलितार्थं न बुध्यामहे ।  
    
[४६१।२२]  
किमिदमुपादायेति ।  
    
[४६१।२२-४६१।२३]  
यद्ययमर्ह्तः स्कन्धानां लक्ष्यते तेष्वेव पुद्गलप्रज्ञप्तिः प्राप्नोति ।  
    
[४६१।२३]  
यथा रूपादीनालम्व्य तेष्वेव क्षीरप्रज्ञप्तिः ।  
    
[४६१।२३-४६१।२४]  
अथायमर्थः स्कन्धान् प्रतीयेति ।  
    
[४६१।२४]  
स्कन्धानां पुद्गलप्रज्ञप्तिकारणत्वात् ।  
स एव दोषः ।  
    
[प्४६।१२४-४६१२५]  
न स एवं प्रज्ञप्यते ।  
    
[४६१।२५]  
कथं तर्हि यथेन्धनमुपादायाग्निः ।  
    
[४६१।२५-४६२।०१]  
कथं चेन्धनमुपादायाग्निः प्रज्ञप्यते ।  
    
[४६२।०१-४६२।०२]  
न हि विनेन्धनेनाग्निः प्रज्ञप्यते न चान्य इन्धनादग्निः शक्यते प्रज्ञपयितुं नाप्यनन्यः ।  
    
[४६२।०२]  
यदि हान्यः स्यादनुष्णमिन्धनं स्यात् ।  
    
[४६२।०२-४६२।०३]  
अथानन्यः स्याद्दाह्यमेव दाहकं स्यात् ।  
    
[४६२।०३]  
एवं न च विना स्कन्वैः पुद्गलः प्रज्ञप्यते ।  
    
[४६२।०३-४६२।०४]  
न चान्यः स्कन्धेभ्यः शक्यते प्रतिज्ञातुं शाश्वतप्रसङ्गात् ।  
    
[४६२।०४]  
नाप्यनन्य उच्छेदप्रसङ्गदिति ।  
    
[४६२।०५]  
अङ्ग तावद्ब्रूहि किगिन्धनं को ऽन्निरिति ।  
    
[४६२।०५-४६२।०६]  
ततो ज्ञास्यामः कथमिन्धनमुपादायाग्निः प्रज्ञप्यत इति ।  
    
[४६२।०६-४६२।०७]  
किमत्र वक्तव्यं दाह्यमिन्धनं दाहको ऽग्निः ।  
    
[४६२।०७]  
एतदेवात्र वक्तव्यं किं दाह्यं कोक् दाहक इति ।  
    
[४६२।०७-४६२।०८]  
लोके हि तावदप्रदीप्तं काष्ट्ःआदिकमिन्धनमुच्यते दाह्यं च ।  
    
[४६२।०८]  
प्रदीप्तमग्निर्दाहकश्च ।  
    
[४६२।०८-४६२।०९]  
यच्च भस्वरं चोष्णं च भृशं च तेन हि तदिध्यते ध्यते च ।  
    
[४६२।०९]  
सन्ततिविकारापादानात् ।  
    
[४६२।०९-४६२।१०]  
तच्चोभयमष्टद्रव्यकं तच्चेग्धनं प्रतीत्याग्निरुत्पद्यते ।  
    
[४६२।१०-४६२।११]  
यथा क्षीरं प्रतीत्य दधि मधु प्रतीत्यशुक्तम् ।  
    
[४६२।११]  
तस्माधिग्धनमुपादायेत्युच्यते ।  
अन्यश्च स तस्माद्भिन्नकालत्वात् ।  
    
[४६२।११-४६२।१२]  
यदि चैयं पुद्गलः स्कन्धान् प्रतीत्योत्पद्यते स तेभ्यो ऽन्यश्चानित्यश्च प्राप्नोति ।  
    
[४६२।१२-४६२।१४]  
अथ पुनस्तत्रैव काष्ठादौ प्रदीप्ते यदीष्ण्यं तदग्निस्तत्सहजातानि त्रीणि भूतानीन्धनमिष्यन्ते ।  
    
[४६२।१४]  
तयोरपि सिद्धमन्यत्वं लक्षणभेदात् ।  
    
[४६२।१५]  
उपादायार्थस्तु वक्तव्यः ।  
कथं तदिन्धनमुपादाय सो ऽग्निः प्रज्ञप्यत इति ।  
    
[४६२।१६]  
न हि तत्तस्य कारणं नापि तत् प्रज्ञप्तेः ।  
अग्निरेव हि तत्प्रज्ञप्तेः कारणम् ।  
    
[४६२।१७]  
यद्याश्रयार्थ उपादायार्थः सहभावार्थो वा ।  
    
[४६२।१७-४६२।१८]  
स्कन्धा अप्येवं पुद्गलस्याश्रयसहभूताः प्राप्नुवन्तीति विस्पष्टमन्यत्वं प्रतिज्ञायते ।  
    
[४६२।१८-४६२।१९]  
तदभावे च पुद्गलाभावः प्राप्नोति ।  
    
[४६२।१९]  
इन्धनभाव इवाग्न्यभावः ।  
    
[४६२।२०]  
यत्तु तदुक्तं यदीन्धनादन्यो ऽग्निः स्यादनुष्णमिन्धनं स्यादिति ।  
    
[४६२।२०-४६२।२१]  
किमिदमुष्णं नाम ।  
    
[४६२।२१-४६२।२२]  
यदि तावादीष्ण्यम् अनुष्णमेवेन्धनमन्यभूतस्वभावत्वात् ।  
    
[४६२।२२]  
अथ यदौष्ण्यवत् ।  
    
[४६२।२२-४६२।२३]  
अन्यदपि तदुष्णस्वभावादग्नेरुष्णं सिध्यत्यीष्ण्ययोगादिति ।  
    
[४६२।२३]  
नास्त्यन्यत्वे दोषः ।  
    
[४६२।२३-४६२।२४]  
अथ पुनः सर्वमेव तत् प्रदीप्तं काष्ठादिकमिन्धनं चाग्निश्चेष्यते ।  
    
[४६२।२५]  
तदुपादायार्थश्च वक्तव्यः ।  
स्कन्धा एव च पुद्गला इत्यनन्यत्वमनिवार्यं प्राप्नोति ।  
    
[४६२।२६]  
तस्मान्न सिध्यत्येतत् ।  
    
[४६२।२६-४६३।०१]  
यथेन्धनमुपादायाग्निः प्रज्ञप्यते एवं स्कधानुपादाय पुद्गलः इति ।  
    
[४६३।०१-४६३।०२]  
यदि चायमन्यः स्कन्धेभ्यो न वक्तव्यः "पञ्चविधं ज्ञेयमतीतानागतं प्रत्युपन्नमसंस्कृतमवक्तव्यमि"ति न वक्तव्यं प्राप्नोति ।  
    
[४६३।०२-४६३।०३]  
नैव हि तदतीतादिभ्यः पञ्चमं नापञ्चमं वक्तव्यम् ।  
    
[४६३।०३-४६३।०४]  
यदा च पुद्गलः प्रज्ञप्यते कि तावत्स्कन्धानुपलभ्य प्रज्ञप्यते आहोस्वित् पुद्गलम् ।  
    
[४६३।०४-४६३।०५]  
यदि तावत् स्कन्धांस्तेष्वेव पुद्गलप्रज्ञप्तिः प्राप्नोति ।  
    
[४६३।०५]  
पुद्गलस्यानुपलम्भात् ।  
    
[४६३।०५-४६३।०६]  
अथ पुद्गलं कथमस्य स्कन्धानुपादाय प्रज्ञप्तिर्भवति ।  
    
[४६३।०६]  
पुद्गल एव हि तस्या उपादानं प्राप्नोति ।  
    
[४६३।०६-४६३।०७]  
अथ मतं सत्सु स्कन्धेषु पुद्गल उपलभ्यते ततः स्कन्धानुपादायास्य प्रज्ञप्तिरुच्यत इति ।  
    
[४६३।०७-४६३।०८]  
तदेवं रूपस्यापि चक्षुर्मनस्कारालोकेषु सत्सूपलम्भात् तानुपादाय प्रज्ञप्तिर्बक्तव्या ।  
    
[४६३।०८-४६३।०९]  
रूपवच्च पुद्गलस्यान्यत्वं स्पष्टम् ।  
    
[४६३।१०]  
इदं तावद्वक्तव्यम् ।  
    
[४६३।१०-४६३।११]  
षण्णां विज्ञानानां कतमेन पुद्गलो विज्ञेयः ।  
    
[४६३।११]  
षड्भिरपीत्युच्यते ।  
कथं कृत्वा ।  
    
[४६३।११-४६३।१३]  
चक्षुर्विज्ञेयानि चेद्रूपाणि प्रतीत्यपुद्गलं प्रतिभावयति चक्षुर्विज्ञेयः पुद्गलो वक्तव्यः नो तु वक्तव्यो रूपाणि वानो वा ।  
    
[४६३।१३-४६३।१४]  
एवं यावत् मनोविज्ञेयान् चेद्धर्मान् प्रतीत्य पुद्गलं प्रतिविभावयति मनोविज्ञेयः पुद्गलो वक्तव्यो नो तु वक्तव्यो धर्मा वा नो वा ।  
    
[४६३।१४-४६३।१५]  
एवं तर्हि क्षीरादिभिः समानः प्राप्नोति ।  
    
[४६३।१५-४६३।१७]  
चक्षुर्विज्ञेयानि चेद्रूपाणि प्रतीत्य क्षीरं विभावयत्युदकं वा चक्षुर्विज्ञेयं क्षीरमुदकं चेति वक्तव्यं नो तु वक्तव्यं रूपाणि वा नो वा ।  
    
[४६३।१७]  
एवं घ्राणजिह्वाकायविज्ञेयं वक्तव्यं नो तु वक्तव्यं स्प्रष्टव्यानि वा नो वा ।  
    
[४६३।१८]  
माभूत् क्षीरोदकयोश्चतुष्ट्वप्रसङ्ग इति ।  
    
[४६३।१८-४६३।१९]  
अतो यथा रूपादीन्येव क्षीरमुदकं वा प्रज्ञप्यते समस्तान्येवं स्कन्धाः पुद्गल इति सिद्धम् ।  
    
[४६३।२०]  
यच्चोच्यते चक्षुर्विज्ञेयानि रूपाणि प्रतीत्य पुद्गलं प्रतिविभावयतीति ।  
    
[४६३।२१]  
को ऽस्य वाक्यस्यार्थः ।  
    
[४६३।२१-४६३।२२]  
किं तावद्रूपाणि पुद्गलोपलब्धेः कारणं भवतिति आहोस्विद्रूपाण्युपलभमानः पुद्गलमुपलभत इति ।  
    
[४६३।२२-४६३।२३]  
यदि रूपाणि पुद्गलोपलब्धेः कारणं भवन्ति स च तेभ्यो ऽन्यो न वक्तव्यः ।  
    
[४६३।२३-४६३।२४]  
एवं तर्हि रूपमप्यालोकचक्षुर्मनस्कारेभ्यो ऽन्यन्न वक्तव्यम् ।  
    
[४६३।२४-४६३।२५]  
तेषां तदुपलब्धिकारणत्वात् ।  
    
[४६३।२५]  
अथ रूपाण्युपलभमानः पुद्गलमुपलभते ।  
    
[४६३।२५-४६३।२६]  
किं तयैवोपलब्ध्योपलभते आहोस्विदन्यया ।  
    
[४६३।२६]  
यदि तयैव ।  
    
[४६३।२६-४६३।२७]  
रूपादभिन्नस्वभावः पुद्गलः प्राप्नोति रूप एव वा तत्प्रज्ञाप्तिः ।  
    
[४६३।२७]  
इदं च रूपमयं पुद्गलः कथमिदं गम्यते ।  
अथैवं न परिच्छिद्यते ।  
    
[४६४।०१]  
कथमिदं प्रतिज्ञायते रूपमप्यस्ति पुद्गलो ऽप्यस्तीति ।  
    
[४६४।०१-४६४।०२]  
उपलब्धिवशेन हि तस्यास्तित्वं प्रतिज्ञायते ।  
    
[४६४।०२]  
एवं यावद्धर्मेभ्यो वक्तव्यम् ।  
    
[४६४।०२-४६४।०३]  
अथान्यया भिन्नकालो पलम्भादन्यो रूपात्प्राप्नोति ।  
    
[४६४।०३]  
नीलादिय पीतं क्षणादिव च क्षणान्तरम् ।  
    
[४६४।०३-४६४।०४]  
एवं यावद्धर्मेभ्यो वक्तव्यम् ।  
    
[४६४।०४]  
अथ रूपपुद्गलवक्तदुपलब्ध्योरप्यन्यानन्यत्वमवक्तव्यम् ।  
    
[४६४।०५]  
तेन तर्हि संस्कृते ऽप्यवक्तव्यं भवतीति सिद्धान्तभेदः ।  
    
[४६४।०५-४६४।०६]  
यदि चायमस्ति नो तु वक्तव्यो रूपाणि वा तो वा ।  
    
[४६४।०६-४६४।०७]  
किं तर्हि भगवतोक्तं "रूपमनात्मा यावद्विज्ञानमनात्मे"ति ।  
    
[४६४।०८]  
येन चायं चक्षुर्विज्ञानेन पुद्गल उपलभ्यते ।  
    
[४६४।०८-४६४।०९]  
किं तद्रूपाणि प्रतीत्योत्पद्यते आहोस्वित् पुद्गलमुभयं वा ।  
    
[४६४।०९]  
यदि रूपाणि प्रतीत्योत्पद्यते ।  
    
[४६४।०९-४६४।१०]  
नोत्सहिष्यते पुद्गलं विज्ञातुं शब्दादिवत् ।  
    
[४६४।१०-४६४।११]  
यमेव हि विषयं चक्षुर्विज्ञानेषु प्रतीत्योत्पद्यते विज्ञानं स एव तस्यालम्बनप्रत्ययः ।  
    
[४६४।११-४६४।१२]  
अथ पुद्गलं प्रतीत्योत्पद्यते उभयं वा ।  
    
[४६४।१२]  
इदमुत्सूत्रम् ।  
    
[४६४।१२-४६४।१३]  
सूत्रे हि निर्धारितं द्वयं प्रतीत्य विज्ञानस्योत्पादो भवतीति ।  
    
[४६४।१३]  
"तथा चक्षुर्भिक्षो हेतू रूपाणि प्रत्ययश्चक्षुर्विज्ञानस्योत्पादाय ।  
    
[४६४।१३-४६४।१४]  
तत्कस्य हेतोः ।  
    
[४६४।१४]  
यत्किञ्चित् भिक्षो चक्षुर्विज्ञानं सर्वं तच्चक्षुः प्रतीत्य रूपाणि चेति ।  
    
[४६४।१५]  
अनित्यश्च पुद्गल एवं प्राप्नोति ।  
    
[४६४।१५-४६४।१६]  
"ये हि हेतयो ये प्रत्यया विज्ञानस्योत्पादाय ते ऽप्यनित्या" इति सूत्रे वचनात् ।  
    
[४६४।१६-४६४।१७]  
अथ पुद्गलो न तस्यालम्बनं न तर्हि तेन विज्ञेयः ।  
    
[४६४।१८]  
यदि च पुद्गलः षड्विज्ञानविज्ञेयः प्रतिज्ञायते ।  
    
[४६४।१८-४६४।१९]  
स श्रोत्रविज्ञानविज्ञेयत्वाद्रूपादन्यः प्राप्नोति शब्धवत् ।  
    
[४६४।१९-४६४।२०]  
चतुर्विज्ञानविज्ञेयत्वाच्छब्दादन्यः प्राप्नोति रूपवत् ।  
    
[४६४।२०]  
एवमन्येभ्यो ऽपि योज्यम् ।  
इदं च सूत्रपदं वाधितं भवति ।  
    
[४६४।२०-४६४।२२]  
"यानीमानि ब्राह्मण पञ्चेन्द्रियाणि नानागोचराणि नानाविषयाणि स्वं स्वं गोचरविष्यं प्रत्यनुभवन्ति ।  
    
[४६४।२२]  
नान्यदन्यस्य गोचरविष्यं प्रत्यनुभवति ।  
    
[४६४।२२-४६४।२३]  
तद्यथा चक्षुरिन्द्रियं श्रोत्रेन्द्रियं घ्राणेन्द्रियं जिह्वेन्द्रियं कायेन्द्रियम् ।  
    
[४६४।२३-४६४।२४]  
मन एषं पञ्चानामिन्द्रियाणां गोचरविषयं प्रत्यनुभवति मनश्चैषां प्रतिसरणमि"ति ।  
    
[४६४।२४]  
न वा पुद्गलो विषयः ।  
    
[४६४।२४-४६४।२५]  
न चेद्विषयो न तर्हि विज्ञेयः ।  
    
[४६४।२५-४६४।२६]  
यद्येवं मनैन्द्रियस्याप्यव्यभिचारः प्राप्नोति ।  
    
[४६४।२६-४६४।२७]  
षडिमानीन्द्रियाणि नानागोचराणि नानाविषयाणि स्वं स्वं गोचरविषयमाकाङ्क्षन्ती त्युक्तं षट्प्राणकोपमे ।  
    
[४६४।२७]  
न त्त्रेन्द्रियमेम्वेन्द्रियं कृत्वोक्तम् ।  
    
[४६४।२७-४६५।०१]  
पञ्चानां दर्शनाद्या काङ्क्षणासम्भवात् तद्विज्ञानानां च ।  
    
[४६५।०१-४६५।०२]  
अतस्तदाधिपत्याध्याकृतमत्र मनोविज्ञानेन्द्रियं कृत्वोक्तम् ।  
    
[४६५।०२-४६५।०३]  
यच्च तत्केवलं मन आधिपत्याध्याकृतं मनोविज्ञानं नैवं तदन्येषां विषयमाकाङ्क्षत्यतो नास्त्येष दोषः ।  
    
[४६५।०३-४६५।०६]  
उक्तं च भगवता "सर्वाभिज्ञेयं वो भिक्षवो धर्मपर्यायं देशयिष्यामी"त्युक्त्वा चक्षुरभिज्ञेयं रूपाणि चक्षुर्विज्ञानं चक्षुःसंस्पर्शो यदपि तच्चक्षुःसंस्पर्शप्रत्ययमध्यात्ममुत्पद्यते वेदितं सुःखं वा अदुःखासुखं वा यावत् मनःसंस्पर्शप्रत्ययम् ।  
    
[४६५।०६-४६५।०७]  
अयमुच्यते सर्वाभिज्ञेयपरिज्ञेयो धर्मपर्यायः इति ।  
    
[४६५।०७]  
अत एतावदेवाभिज्ञेयं प्रतिज्ञेयं चेत्यवर्धार्यते न पुद्गलः ।  
    
[४६५।०७-४६५।०८]  
तस्माद्विज्ञेयो ऽप्यसौ न भवति ।  
    
[४६५।०८]  
प्रज्ञाविज्ञानयोः समानविषयत्वात् ।  
    
[४६५।०८-४६५।०९]  
चक्षुष च पुद्गलं पश्याम् इति पश्यन्त पौद्गलिका अनात्मना आत्मानं पश्याम इति दृष्टिस्थानमापन्ना भवन्ति ।  
    
[४६५।१०]  
सूत्रे च भगवता नीतमेतत् ।  
"स्कन्धेष्वेव पुद्गलाध्ये"ति मानुष्यकसूत्रम् ।  
    
[४६५।११-४६५।१३]  
"चक्षुःप्रतीत्य रूपाणि चोत्पद्यते चक्षुर्विज्ञानं त्रयाणां सन्निपातः स्पर्शः स्पर्शसहजाता वेदना सञ्ज्ञा चेतना इतीमे चत्वारो रुपिणः स्कन्धाश्वक्षुरिन्द्रियं च रूपमेतावन्मनुष्यत्वमुच्यते ।  
    
[४६५।१३-४६५।१४]  
अत्रेयं सञ्ज्ञा सत्त्वो नरो मनुष्यो मानवश्च पोषः पुरुषः पुद्गलो जीवो जन्तुरिति ।  
    
[४६५।१४-४६५।१५]  
अत्रेयं प्रतिज्ञा अहं चक्षुषा रूपाणि पश्यामीति ।  
    
[४६५।१५-४६५।१६]  
अत्रायं व्यवहार इत्यपि स आयुष्मानेवन्नामा एवञ्जात्य एवङ्गोत्र एवमाहार एवंसुखदुःखप्रतिसंवेदी एवन्दीर्घायुरेवञ्चिरस्थितिक एवमायुःपर्यन्त इति ।  
    
[४६५।१६-४६५।१७]  
इति हि भिक्षवः सञ्ज्ञामात्रकमेवैत द्व्यवहारमात्रकमेवैतत् ।  
    
[४६५।१७-४६५।१८]  
सर्व इमे धर्माः अनित्याः संस्कृताश्चेति ताः प्रतीत्यसमुत्पन्ना इति ।  
    
[४६५।१८]  
नीतार्थं च सूत्रं प्रतिसरणमुक्तं भगवता ।  
    
[४६५।१९]  
तस्मान्न पुनः परीक्ष्यते ।  
    
[४६५।१९-४६५।२०]  
तथा चोक्तं "सर्वमस्तीति ब्राह्मण यावदेव द्वादशायनानी"ति ।  
    
[४६५।२०]  
यदि चायं पुद्गलो नायतनं न सोस्तीति सिद्धम् ।  
    
[४६५।२०-४६५।२१]  
अथायतनं न तर्ह्यवक्तव्यः ।  
    
[४६५।२१-४६५।२२]  
तेषामपि चैवं पश्यतो "यावता भिक्षो चक्षुर्यावता रूपाणि विस्तरेण एतावता भिक्षो तथागतः सर्वं च प्रज्ञापयति सर्वप्रज्ञप्तिं चे"ति ।  
    
[४६५।२२-४६५।२५]  
बिम्बिसारसूत्रे चोक्तम् "आत्मा आत्मेति भिक्षवो बालो ऽश्रुतवान् पृथग्जनः प्रज्ञप्तिमनुपतितो न त्वात्रा त्मा वा आत्मीयं वा दुःखमिदमुत्पद्य मानमुत्पद्यते" इति विस्तरः ।  
    
[४६५।२५]  
शैलयाप्यर्हन्त्या मारमारभ्योक्तं ।  
    
[४६६।०१-४६६।०४]  
"मन्यसे कि नु सत्त्वेति मारदृष्टिगतं हि ते ।  
शून्यः संस्कारपुञ्जो ऽयं नहि सत्त्व्जोत्र विद्यते ॥  
यथैव ह्यङ्गसम्भारात्सञ्ज्ञा रथ इति स्मृता ।  
एवं स्कन्धानुपादाय संवृत्या सत्त्व उच्यते" ॥ इति ।  
    
[४६६।०५]  
क्षद्रके ऽपि चागमे दारिद्रब्राह्मणमथिकृत्योक्तं   
    
[४६६।०६-४६६।०७]  
शृणु त्वं स्वादरे धर्मः सर्वग्रन्थिप्रमोचनम् ।  
यथा सङ्क्लिश्यते चित्तं यथा चित्तं विशुध्यति ॥  
    
[४६६।०८-४६६।०९]  
आत्मैव ह्यात्मनो नास्ति विपरीतेन कल्प्यते ।  
नास्तीह सत्त्व आत्मा वा धर्मास्त्वेते सहेतुकाः ॥  
    
[४६६।१०-४६६।११]  
द्वादशैव भवाङ्गानि स्कन्धायतनधातवः ।  
विचिन्त्य सर्वाण्येतानि पुद्गलो नोपलभ्यते ॥  
    
[४६६।१२-४६६।१३]  
शून्यमध्यात्मकं पश्य शून्यं पश्य बहिर्गतम् ।  
न लभ्यते सो ऽपि कश्चिद्यो भावयति शून्यतामि"ति ।  
    
[४६६।१४]  
तथोक्तं "पञ्चादीनवा आत्मोपलम्भे ।  
आत्मदृष्टिर्भवति सत्त्वदृष्टिः ।  
    
[४६६।१५]  
निर्विशेषो भवति तीर्थिकैः सार्धम् ।  
उन्मार्गप्रतिपन्नो भवति ।  
    
[४६६।१५-४६६।१६]  
शून्यतायामस्य चित्तं न प्रस्कन्दति न प्रसीदति न सन्तिष्ठते न विमुच्यते ।  
    
[४६६।१६-४६६।१७]  
आर्यधर्मा अस्य न व्यवदायन्त" इति ।  
    
[४६६।१७]  
न वैत एवं ग्रन्धं प्रमाणं कुर्वन्ति ।  
किं कारणम् ।  
    
[४६६।१७-४६६।१८]  
नास्माकमयं निकाये पठच्यत इति ।  
    
[४६६।१८-४६६।१९]  
किं पुनस्तेषां निकाय एव प्रमाणमाहोस्विद्बुद्धवचनम् ।  
    
[४६६।१९]  
यदि निकाय एव प्रमाणं न तर्हि तेषां बुधः शास्ता ।  
    
[४६६।१९-४६६।२०]  
न च ते शाक्यपुत्रीया भवन्ति ।  
    
[४६६।२०]  
अथ बुद्धवचनं प्रमाणम् ।  
अयं ग्रन्थः कस्मान्न प्रमाणम् ।  
    
[४६६।२१]  
नहि किलैतत् बुद्धवचनमिति ।  
किं कारणम् ।  
नास्माकं निकाये पठच्यत इति ।  
    
[४६६।२२]  
अयमन्यायो वर्तते ।  
को ऽत्रान्यायः ।  
    
[४६६।२२-४६६।२४]  
यो हि ग्रन्थः सर्वेषु निकायान्तरेष्वाम्नायते न च सूत्रं धर्मतां वा बाधते सो ऽस्माभिरपाठान्न बुद्धवचनमिति वचनं केवलं साहसमात्रम् ।  
    
[४६६।२४]  
किं चेदमपि तेषां सूत्रं नास्ति "सर्वधर्मा अनातान" इति ।  
    
[४६७।०१]  
स्यात् मतम् ।  
नैव हि पुद्गलो धर्म उच्यते नाप्यन्यो धर्मादिति ।  
    
[४६७।०१-४६७।०२]  
एवं तर्हि न मनोविज्ञेयः सिध्यति ।  
    
[४६७।०२]  
द्वयं प्रतीत्य विज्ञानस्योत्पादः इत्यवधारणात् ।  
    
[४६७।०२-४६७।०३]  
इह चैवं विकल्प्यते "अनात्मन्यातेति सञ्ज्ञाविपर्यास श्चित्तविपर्यासो दृष्टिविपर्यास" इति ।  
    
[४६७।०४]  
अनात्मन्यात्मेति विपर्यासो न त्वात्मनि किं च पुनः ।  
    
[४६७।०४-४६७।०५]  
"नात्मा स्कन्धायतनधातवः" यत्तावदुक्तं प्राक् "नो तु वक्तव्यं रूपाणि वा नो वे"ति तत्तावदशोचम् ।  
    
[४६७।०५-४६७।०७]  
उक्तं च सूत्रान्तरे "ये केचित् भिक्षवः श्रमणा वा ब्राह्मणा वा आत्मेति समनुपश्यन्तः समनुपश्यन्ति सर्वे त इमानेव पञ्चोपादानस्कन्धानि"ति ।  
    
[४६७।०८]  
तस्मात्सर्व एवानात्मन्यात्मग्राहः ।  
    
[४६७।०८-४६७।१०]  
तथोक्तं "ये केचिदनेकविधं पूर्वनिवासं समनुस्मरन्तः समनुस्मार्षुः समनुस्मरन्ति समनुस्मरिष्यन्ति वा पुनः सर्वे त इमानेव ओपञ्चोपादनस्कन्धानि"ति ।  
    
[४६७।१०-४६७।११]  
यद्येवमिदं कस्मादाह "रूपवानहमभूवमतीते अध्वनी"ति ।  
    
[४६७।११]  
एवमनेकविधं ये समनुस्मरन्तीति प्रदर्शयति ।  
    
[४६७।११-४६७।१२]  
यदि तु रूपवन्तं पुद्गलं पश्येत्सत्कायदृष्टिप्रसङ्गः स्यात् ।  
    
[४६७।१२]  
अपाठ एव त्वन्न शरणं स्यात् ।  
    
[४६७।१२-४६७।१३]  
तस्मात् प्रज्ञाप्तिसत्पुद्गलो राशिधारावत् ।  
    
[४६७।१४]  
यद्येवं तर्हि न बुद्धः सर्वज्ञः प्रप्नोति ।  
    
[४६७।१४-४६७।१५]  
न हि किञ्चिच्त्रित्तमस्ति चैत्ता वा यत्सर्वं जानीयात् ।  
    
[४६७।१५]  
क्षणिकत्वात् ।  
पुद्गलस्तु जानीयात् ।  
    
[४६७।१५-४६७।१६]  
एवं तर्हि चित्तविनाशे पुद्गलस्याविनाशाभ्युपगमात् नित्यत्वमस्याभ्युपेतं भवति ।  
    
[४६७।१६-४६७।१७]  
नैव च वयं सर्वत्र ज्ञानसम्मुखीभावाद् बुद्धं सर्वज्ञमाचक्ष्महे ।  
    
[४६७।१७]  
किं तर्हि ।  
सामर्थ्यात्   
    
[४६७।१७-४६७।१९]  
या ह्यसौ बुद्धाख्या सन्ततिस्तस्या इदमस्ति सामर्थ्यं यदाभोगमात्रेणाविपरीतं ज्ञानमुत्पद्यते यत्रेष्टम् ।  
    
[४६७।१९]  
आह चात्र ।  
    
[४६७।२०-४६७।२१]  
सन्तानेन समर्थत्वाद्यथाग्निः सर्वभुङ्मतः   
तथा सर्वविदेष्टव्यो ऽसकृत्सर्वस्य वेदनात् ।  
    
[४६७।२२]  
कथमिदं गम्यते ।  
अतीतादिवचनात् ।  
    
[४६७।२३-४६७।२४]  
"ये चाभ्यतीताः सम्बुद्धा ये च बुद्धा अनागताः ।  
यश्च एतर्ह्हि सम्बुद्धो बहूनां शोकनाशन" इति ।  
    
[४६८।०१]  
स्कन्धा एव च त्रैयध्विका इष्यन्ते न पुद्गला युष्माभिः ।  
    
[४६८।०१-४६८।०२]  
यदि स्कन्धा एव पुद्गलाः कस्मादिदमाह ।  
    
[४६८।०२-४६८।०३]  
"भारं च वो भिक्षवो देशयिष्यामि भारादानं च भारनिक्षेपणं च भारहारं चे"ति ।  
    
[४६८।०३]  
कस्मादिदं न वक्तव्यं स्यात् ।  
    
[४६८।०३-४६८।०४]  
न हि भार एव भारहारो युक्तः ।  
    
[४६८।०४]  
किं कारणम् ।  
नह्येवं दृश्यत इति ।  
अवक्तव्यो ऽपि न युक्तः ।  
    
[४६८।०५]  
किं कारणम् ।  
न ह्येवं दृश्यते ।  
भारादानस्यापि स्कन्धासङ्ग्रहप्रसङ्गाच्च ।  
    
[४६८।०६]  
इत्यर्थमेव भारहारं निर्दिदेश भगवान् ।  
    
[४६८।०६-४६८।०७]  
"यो ऽसावायुप्मानेवन्नामा यावदेवञ्चिरस्थितिक एवमायुःपर्यन्तः" स एष यथा विज्ञायेत ।  
    
[४६८।०७-४६८।०८]  
मान्यथा विज्ञायि नित्यो वा अवक्तव्यं वेति ।  
    
[४६८।०८-४६८।०९]  
स्कन्धा एव च स्कन्धानामुपधाताय संवर्तन्ते पूर्वका उत्तरेषामिति भारं च भारहारं च कृत्वोक्ताः ।  
    
[४६८।०९]  
उपघातार्थो हि भार इति ।  
    
[४६८।१०]  
अस्त्य् एव पुद्गलो यस्माद् उक्तं "नास्ति सत्त्व उपपादुक इति मिथ्यादृष्टिः" ।  
    
[४६८।११]  
कश्चैवम् आह नास्ति सत्त्व उपपादुक इति ।  
    
[४६८।११-४६८।१२]  
सत्त्वस्तु यथा ऽस्ति तथा विभक्तो भगवतेति ब्रूमो मानुष्यकसूत्रे ।  
    
[४६८।१२-४६८।१३]  
तस्माद् यः परत्रोपपादुकसत्त्वाख्यस्कन्धसन्तानापवादं करोति तस्यैषा मिथ्यादृष्टिर् नास्ति सत्त्व उपपादुक इति ।  
    
[४६८।१४]  
स्कन्धानाम् उपपादुकत्वात् ।  
    
[४६८।१४-४६८।१५]  
अथैषा मिथ्यादृष्टिः पुद्गलापवादिका सती किम्प्रहातव्या भवेत् ।  
    
[४६८।१५]  
नह्येषा दर्शनभावनाप्रहातव्या युज्यते ।  
पुद्गलस्य सत्त्वेष्वन्तर्भावात् ।  
    
[४६८।१६]  
"एकः पुद्गलो लोक उत्पद्यमान उत्पद्यते" इति वचनात् न स्कन्धा इति चेत् ।  
    
[४६८।१७]  
न ।  
समुदाये ऽप्येकोपचारादेकतिलैकतण्डुलवत् एकराश्येकवचनवच्च ।  
    
[४६८।१८]  
संस्कृत इति वा पुद्गलो वक्तव्य उत्पतीमत्त्वाभ्युपगमात् ।  
    
[४६८।१८-४६८।१९]  
न स एवमुत्पद्यते यथा स्कन्धा अपूर्वप्रादुर्भावात् ।  
    
[४६८।१९]  
किं तर्हि ।  
स्कन्धान्तरोपादानात् ।  
    
[४६८।१९-४६८।२०]  
यथा याज्ञिको जातो वैयाकरणो जात इत्युच्यते विद्योपादानात् ।  
    
[४६८।२०-४६८।२१]  
भिक्षुर्जातः परिव्राजको जात इति लिङ्गोपादानात् ।  
    
[४६८।२१]  
बुद्धोजातो व्याधितो जात इत्यवस्थान्तरोपादानादिति ।  
    
[४६८।२२]  
न प्रतिक्षेपात् सूत्र एव हि प्रतिक्षिप्तं भगवता परमार्थशून्यतायाम् ।  
    
[४६८।२२-४६८।२३]  
"इति हिभिक्षवो ऽस्ति कर्मास्ति विपाकः कारकस्तु नोपलभ्यते ।  
    
[४६८।२३-४६८।२४]  
य इमांश्च स्कन्धान्निक्षिपति अन्यांश्च स्कन्धान् प्रतिसन्दधात्यन्यत्र धर्मसङ्केतादिति ।  
    
[४६८।२४-४६८।२५]  
फल्गुसूत्रे चोक्तम् "उपादत्त इति फल्गु न वदामीति ।  
    
[४६८।२५-४६८।२६]  
तस्मान्नास्ति स्कन्धानां कश्चिदुपादाता नापि निक्षिप्ता ।  
    
[४६८।२६-४६९।०१]  
कं च तावद्भवान्याज्ञिकं यावद्वच्या धित मधिमुच्यते ।  
    
[४६९।०१]  
दृष्टातं करोति पुद्गलं यदि ।  
सो ऽसिद्धः ।  
अथ चित्तचैत्ताः ।  
न ।  
    
[४६९।०२]  
तेषां प्रतिक्षणमपूर्वोत्पत्तिरेव ।  
अथ शरीरम् ।  
तस्यापि तथा ।  
    
[४६९।०२-४६९।०३]  
शरीरविद्यालिङ्गवच्च स्कन्धपुद्गलयोरन्यत्वमापद्यते ।  
    
[४६९।०३]  
जीर्ण शरीरान्तरमेव ज्याधितं च ।  
    
[४६९।०३-४६९।०४]  
प्रतिषिद्धो हि साङ्ख्यीयः परिणामवादः ।  
    
[४६९।०४]  
तस्माददृष्टान्ता एते ।  
    
[४६९।०५-४६९।०६]  
यदि च स्कन्धानामपूर्वोत्पादो न पुद्गलस्येष्यते सो ऽन्यश्च तेभ्यो नित्यश्च स्फुटं दीपितो भवति ।  
    
[४६९।०६]  
पञ्च स्कन्धा एकः पुद्गल इति ब्रूवता कथमन्यत्वं नोच्यते ।  
    
[४६९।०७]  
कथं तावत् भूतानि चत्वारि रूपं त्वेकं न च भूतेभ्य्यो ऽन्यद्रूपम् ।  
पाक्षिक एष दोषः ।  
    
[४६९।०८]  
कतमस्मिन्पक्ष ।  
भूतमात्रिकपक्षे ।  
    
[४६९।०८-४६९।०९]  
तथापि तु यथा भूतमात्रं रूपमेवं स्कन्धमात्रं पुद्गल इत्यभ्युपेतं भवति ।  
    
[४६९।०९-४६९।१०]  
यदि स्कन्धमात्रं पुद्गलः कस्मात् भगवता स जीवस्तच्छरीरकन्यो वेति नव्याकृतम् ।  
    
[४६९।१०]  
प्रष्टुराशयापेक्षया ।  
    
[४६९।१०-४६९।११]  
स हि जीवद्रव्यमेकमन्तर्व्यापार पुरुषमधिकृत्य पृष्टवान् ।  
    
[४६९।११-४६९।१२]  
स च कस्मिश्चिन्नास्तीति कथमस्यान्यत्वमनन्यत्वं वा व्याक्रियताम् ।  
    
[४६९।१२]  
कौर्मस्येव रोम्णो ऽन्तःखरता मृदुता वा ।  
    
[४६९।१३]  
एष च ग्रन्थः पूर्वकैरेव निर्मोचितः ।  
    
[४६९।१३-४६९।१४]  
स्थाविरो हि नागसेनःकलिङ्गेन राज्ञोपसङ्क्रम्योक्तः ।  
    
[४६९।१४-४६९।१५]  
"पृच्छेयमहं भदन्तम् बहुवोल्लकाश्च श्रवणा भवन्ति ।  
    
[४६९।१५]  
यदि यदेव पृच्छेयं तदेव व्याकुर्या इति ।  
पृच्छेत्युक्तः पृष्टवान् ।  
    
[४६९।१५-४६९।१६]  
किं नु स जीवस्तच्छरीरमन्यिओ जीवो ऽन्यच्छरीरमिति ।  
    
[४६९।१६]  
अव्याकृतमेतदित्यवोचत् स्थविरः ।  
    
[४६९।१७]  
स आह ।  
ननु भदन्तः पूर्वमेव प्रतिज्ञां कारितो ना ऽन्यद्वच्याकर्तव्यमिति ।  
    
[४६९।१७-४६९।१८]  
किमिदमन्यदेवोक्तमव्याकृतमेतदिति ।  
    
[४६९।१८]  
स्थविर आह ।  
    
[४६९।१८-४६९।१९]  
अहमपि महाराजं पृच्छेयं बहुवोल्लकाश्च राजानो भवन्ति ।  
    
[४६९।१९]  
यदि यदेव पृच्छेयं तदेव व्याकुर्या इति ।  
    
[४६९।१९-४६९।२०]  
पृच्छेत्युक्तः पृष्टवान् ।  
    
[४६९।२०-४६९।२१]  
यस्ते ऽन्तःपुरे आभ्रवृक्षस्तस्य किमम्लानि फलानि आहोस्वित् मधुराणीति ।  
    
[४६९।२१]  
नैव ममान्तःपुरे कश्चिदाभ्रवृक्षो ऽस्तीत्याह ।  
    
[४६९।२१-४६९।२२]  
ननु मया पूर्वमेव महाराजः प्रतिज्ञां कारितो नान्यद्वच्याकर्तव्यमिति ।  
    
[४६९।२२]  
किमिदमन्यदेवोक्तमाभ्र एव नास्तीति ।  
    
[४६९।२३]  
स आह कथमसतो वृक्षस्य फलानामम्लतां मधुरतां वा व्याकरोमीति ।  
    
[४६९।२३-४६९।२४]  
एवमेव महाराज स एव जीवो नास्ति कुतो ऽस्य शरीरादन्यतामनन्यतां वा व्याकरोमीति ।  
    
[४६९।२५]  
कस्मात् भगवता ऽपि नोक्तं नास्त्येवेति ।  
प्रष्टुराशयापेक्षया ।  
    
[४६९।२५-४६९।२७]  
स हि यस्यापि स्कन्धसन्तानस्य जीव इत्याख्या तस्याप्यभावं प्रतीयादिति मिथ्यादृष्टिं पातितः स्यात् ।  
    
[४६९।२७]  
प्रतोत्य समुत्पादस्याज्ञानात् ।  
    
[४६९।२७-४७०।०१]  
स चतद्देशनाया अक्षमः ।  
    
[४७०।०१]  
इतश्चैतदेवं निश्चीयते ।  
    
[४७०।०१-४७०।०३]  
यत् भगवतोक्तम् "अस्त्यात्मेत्यानन्द वत्ससगोत्राय परिव्राजकाय प्रश्नं पृष्टो व्याकुर्यां नन्वकल्पं स्याद्वचनाय सर्वधर्मा अनात्मान इति ।  
    
[४७०।०३-४७०।०५]  
नास्त्यात्मेत्यानन्द वत्ससगोत्राय परिव्राजकाय प्रश्नं पृष्टो व्याकुर्यां ननु वत्ससगोत्रः परिव्राजकः पूर्वमेव सम्मूढो भूयस्या मात्रया सम्मोहमापद्येत अभूत् मे आत्मास मे एतर्हि नास्तीति ।  
    
[४७०।०५-४७०।०६]  
अस्त्यात्मेत्यानन्द शाश्वताय परेति ।  
    
[४७०।०६]  
नास्त्यात्मेत्यानन्दोच्छेदाय परेतीति विस्तरः ।  
आह चान्न   
    
[४७०।०७-४७०।०८]  
दृष्टिदंष्ट्रावभदं च ब्रंशं चापेक्ष्य कर्मणाम् ।  
देशयन्ति जिना धर्म व्याग्रीपीतापहारवत् ॥  
    
[४७०।०९-४७०।१०]  
आत्मास्तित्वं ह्युपगतो भिन्नः स्याद्दृष्टिदंष्ट्रया   
भ्रंशं कुक्शलपोतस्य कुर्यादप्राप्य संवृतिमि"ति ।  
    
[४७०।११-४७०।१२]  
पुनराह  
असत्त्वाद्भगवान् जीवं तत्त्वान्यत्वेन नावदत् ।  
नास्तीत्यपि च नावोचन्माभूत् प्राज्ञप्तिकोप्यसन् ॥  
    
[४७०।१३-४७०।१४]  
यत्र हि स्कन्धसन्ताने शुभाशुभफलास्तिता ।  
जीवाख्या तत्र सा न स्यात् जीवनास्तित्वदेशनात् ॥  
    
[४७०।१५-४७०।१६]  
प्रज्ञप्तिमात्रं स्कन्धेसु जीव इत्यपिनावदत् ।  
अभव्यः शून्यतां बोद्धुं तदानीं तादृशो जनः ॥  
    
[४७०।१७-४७०।१८]  
तथा ह्यात्मास्ति नास्तीति पृष्टो वास्त्येव नावदत् ।  
आशयापेक्षाया प्रष्टुः सति त्वस्तीति नाह किम् ॥  
    
[४७०।१९]  
शाश्वतलोकादीनामप्यवयाकरणं प्रष्टुराशयापेक्षया ।  
    
[४७०।१९-४७०।२०]  
यदि हि तावदात्मा लोक इष्टः स्यात्तस्याभावादयुक्तं चतुर्धा व्याकरणम् ।  
    
[४७०।२०-४७१।०१]  
अथ सर्व एव संसारो लोकस्तस्याप्ययुक्तम् ।  
    
[४७१।०१]  
शाश्वते लोके न कस्यचित् परिनिर्वाणं प्राप्नुयात् ।  
शाश्वते लोके न कस्यचित् परिनिर्वाणं प्राप्नुयात् ।  
    
[४७१।०२]  
अशाश्वते सर्वेपामुच्छेदः प्राप्नुयात् ।  
    
[४७१।०२-४७१।०३]  
उभयथात्वे नियमत एकेषां परिनिर्वाणं प्राप्नुयात् एकेषां न ।  
    
[४७१।०३]  
अनुभयथात्वे नैव परिनिर्वाणं नापरिनिर्वाणं प्राप्नुयात् ।  
    
[४७१।०४-४७१।०५]  
अतो मार्गधीनत्वात् परिनिर्वाणस्य चतुर्धापि नियमो न व्याक्रियते निर्ग्रन्थ४रावकचटकवत् ।  
    
[४७१।०५]  
अत एवान्तवान् लोक इति चतुष्काव्याकरणम् ।  
तुल्यार्थो ह्येष चतुष्कः ।  
    
[४७१।०६-४७१।०७]  
तथाहि मुक्तिकः परिव्राजक एव चतुष्कं पृष्ट्वा पुनः पृष्टवान् किं नु सर्वो लोको ऽनेन मार्गेण निर्यात्याहोस्विदेकदेशो लोकस्ये"ति ।  
    
[४७१।०७-४७१।०९]  
स्थविर आनन्द आह "यमेव त्वं मुक्तिक तत्प्रथमतो भगवन्तं प्रश्नं पृष्टवांस्तमे वैतर्हि पृच्छस्यनेन पर्यायेणे"ति सर्वम् ।  
    
[४७१।०९-४७१।१०]  
भवति तथागतः परं मरनादित्यपि चतुष्कः प्रष्टुराशयापेक्षया न व्याकृतः ।  
    
[४७१।१०]  
स हि मुक्त्वामानं तथागतं कृत्वा पृष्टवान् ।  
    
[४७१।११-४७१।१२]  
पौद्गलिकस्तु पर्यनुयोज्यः किं कारणं भगवान् जीवन्तं पुद्गलमस्तीति व्याकरोति परं मरणान्न व्याकरोतीति ।  
    
[४७१।१२]  
शाश्वत दोषप्रसङ्गः ।  
    
[४७१।१३-४७१।१४]  
इदं तर्हि कस्माद्वच्याकरोति "भविष्यसि त्वं मैत्रेयानागते ऽध्वनि तथागतो ऽर्हन् संयक्सम्बुद्ध" इति ।  
    
[४७१।१४-४७१।१५]  
कस्माच्च श्रावकमभ्यतीतं कालगतमुपपत्तौ व्याकरोत्यमुको ऽमुत्रोपपन्न इति ।  
    
[४७१।१५]  
एवमपि हि शाश्वतत्वप्रसङ्गः ।  
    
[४७१।१५-४७१।१७]  
यदि च भगवान् पूर्वं पुद्गलं दृष्ट्वा परिनिर्वृतं पुनः न पश्यत्यज्ञानान्न व्यकरोतीति सर्वज्ञत्वं शास्तुरुत्पादितं भवति न वा सो ऽस्तीत्यभ्युपगन्तव्यम् ।  
    
[४७१।१७-४७१।१८]  
अथ पश्यत्यनुच्यमानो ऽप्यसावस्ति शाश्वतश्चेति सिद्धं भवति ।  
    
[४७१।१८]  
अर्थतदपि न वक्तव्यं पश्यति वा नवेति ।  
    
[४७१।१८-४७१।१९]  
एवं तर्हि इदमपि शनैः शनैरवक्तव्यं क्रियतां सर्वज्ञो वा न वा भगवान्न वेति ।  
    
[४७१।१९-४७१।२०]  
अस्त्येव पुद्गलो यस्मात्सत्यतः स्थितितो नास्ति मे आत्मेति दृष्टिस्थानमुक्तम् ।  
    
[४७१।२०-४७१।२१]  
अस्तीत्यपि दृष्टिस्थानमुक्तम् ।  
    
[४७१।२१]  
तस्मादज्ञापकमेतत् ।  
    
[४७१।२१-४७१।२२]  
उभयमपि त्वेतदन्तग्राहदृष्टि शाश्वतोच्छेददृष्टिसङ्गृहीतमित्याभिधर्मिकाः ।  
    
[४७१।२२]  
तथैव च युक्तम् ।  
    
[४७१।२२-४७१।२३]  
"अस्त्यात्मेत्यानन्द शाश्वताय परैति नास्त्यात्मेत्यानन्दोच्छेदाय परैती"ति वात्स्यसूत्रे वचनात् ।  
    
[४७१।२४]  
यदि तर्हि पुद्गलो नास्ति क एष संसरति ।  
    
[४७१।२४-४७१।२५]  
नहि संसार एष संसरतीति युक्तम् ।  
    
[४७१।२५-४७२।०१]  
उक्तं च भगवता "अविद्यानिवरणानां सत्त्वनां सन्धावतां संसरतामि"ति ।  
    
[४७२।०१]  
अथ पुद्गलः कथं संसरति ।  
    
[४७२।०१-४७२।०२]  
स्कन्धान्तरत्यागोपादानात् ।  
    
[४७२।०२]  
उक्तोत्तर एष पक्षः ।  
    
[४७२।०२-४७२।०३]  
यथातु क्षणिको ऽग्निः सन्तत्या संसरतीत्युच्यते तथा सत्त्वाख्यः स्क्न्धसमुदायस्तृष्णोपादानः संसरतीत्युच्यते ।  
    
[४७२।०३-४७२।०५]  
यदि स्कन्धामात्रमिदं कस्मादाह भगवान् "ग्रहमेव स तेन कालेन तेन समयेन सुनेत्रो नाम शास्ता ऽभूवमि"ति ।  
    
[४७२।०५]  
कस्मान्न वक्तव्यं स्यात् ।  
अन्यत्वात् स्कन्धानाम् ।  
    
[४७२।०५-४७२।०६]  
अथ किं पुद्गलः ।  
    
[४७२।०६]  
स एवासौ ।  
शाश्वतो हि स्यात् ।  
    
[४७२।०६-४७२।०७]  
तस्मादहमेव स इत्येकसन्तानतां दर्शयति ।  
    
[४७२।०७]  
यथा स एवाग्निर्दहन्नागत इति ।  
    
[४७२।०७-४७२।०८]  
यदि चात्मा भवेत्त्थागता एव सुव्यक्तं पश्येयुः ।  
    
[४७२।०८]  
पश्यतां चात्मग्राहो दृढतरः स्यादात्मस्नेहश्च ।  
    
[४७२।०८-४७२।०९]  
"आत्मनि च सत्यात्मीयं भवती"ति सूत्रे वचनादात्मग्राहो ऽप्येषां स्कन्धेष्वधिकं प्रवर्तेत ।  
    
[४७२।०९-४७२।१०]  
सैषा स्यात्सत्कायदृष्टि ।  
    
[४७२।१०]  
आत्मीयदृष्टौ च सत्यामात्मीयस्नेहः ।  
    
[४७२।१०-४७२।११]  
एवमेषां दृढतरात्मात्मीयस्नेहपरिसादितवन्धनानां मोक्षो दूरतरीभवेत् ।  
    
[४७२।११-४७२।१२]  
अथ मतं नैवात्मनि प्रवर्तते स्नेह इति ।  
    
[४७२।१२-४७२।१३]  
तत् क इदानीमेष योगो यदनात्मन्यात्मधिमोक्षात् स्नेह उत्पद्यते आत्मन्येव तु नोत्पद्यते ।  
    
[४७२।१३-४७२।१४]  
तस्मात् दृष्टच्यर्वुदमेतस्मिन् शासने उत्पन्नं य एष एकेषां पुद्गलग्राह एकेषां सर्वनास्तिताग्राहः ।  
    
[४७२।१४-४७२।१५]  
ये ऽपि च द्रव्यान्तरमेवात्मानं मन्यन्ते तीर्थकारास्तेपामेव मोक्षाभावदोषो निष्कम्पः ।  
    
[४७२।१६-४७२।१७]  
यदि तर्हि सर्वथापि नास्त्यात्मा कथं क्षणिकेषु चित्तेषु चिरानुभूतस्यार्थस्य स्मरणं भवति प्रत्यभिज्ञानं वा ।  
    
[४७२।१७-४७२।१८]  
स्मृतिविषयसञ्ज्ञान्वयाच्चित्तविशेषात् ।  
    
[४७२।१८]  
कीदृशाच्चित्तविशेषात् यतो ऽनन्तरं स्मृतिर्भवति ।  
    
[४७२।१८-४७२।१९]  
तदाभोगसदृशसम्वन्धिसञ्ज्ञादिमतो ऽनुपहत प्रभावादाश्रयविशेषशोकव्याक्षेपादिभिः ।  
    
[४७२।२०-४७२।२१]  
तादृशो ऽपि ह्यतदन्वयश्चित्तविशेषो न समर्थः तां स्मृतिं भवयितुं तदन्वयो ऽपि चान्यादृशो न समर्थस्तां स्मृतिं भवयितुम् ।  
    
[४७२।२१-४७२।२२]  
लभयथा तु समर्थ इत्येवं स्मृतिर्भवत्यन्यस्यां सामर्थ्यादर्शनात् ।  
    
[४७२।२२]  
कथमिदानीमन्येन चेतसा दृष्टमन्यत्स्मरति ।  
    
[४७२।२२-४७२।२३]  
एवं हि देवदत्तचेतसा दृष्टं यज्ञदत्तचेतः स्मरेत् ।  
    
[४७२।२३]  
नासम्बन्धात् ।  
    
[४७२।२३-४७२।२४]  
न हि तयोः सम्बन्धो ऽस्ति अकार्य कारणभावाद्यथैकसन्तानिकयोः ।  
    
[४७२।२४-४७२।२५]  
न च ब्रूमो ऽन्येन चेतसा दृष्टमन्यत्स्मरतीति ।  
    
[४७२।२५]  
अपि तु दर्शनचित्तात्स्मृतिचित्तमन्यदुत्पद्यते ।  
    
[४७२।२५-४७२।२६]  
सन्ततिपरिणत्या यथोक्तमिति क एवं सति दोषः ।  
    
[४७२।२६]  
स्मरणादेव च प्रत्यभिज्ञानं भवति ।  
    
[४७२।२७]  
असत्यात्मनिक एष स्मरति ।  
स्मरतीति को ऽर्थः ।  
स्मृत्या विषयं गृह्लाति ।  
    
[४७२।२८]  
किं तद्ग्रहणमन्यत्स्मरणात् ।  
स्मृतिं तर्हि कः करोति ।  
    
[४७२।२८-४७३।०१]  
उक्तः स यस्तां करोति स्मृतिहेतुचित्तविशेषः ।  
    
[४७३।०१]  
यत्तर्हि चैत्रः स्मरतीत्युच्यते ।  
    
[४७३।०१-४७३।०२]  
ततो चैत्राख्यात्सन्तानात्तां भवन्तीं दृष्ट्वोच्यते चैत्रः स्मरतीति ।  
    
[४७३।०२-४७३।०३]  
असत्यात्मनि कस्येवं स्मृतिः ।  
    
[४७३।०३]  
किंअर्थैषा षष्ठी ।  
स्वाम्यर्था ।  
यथा कस्य कः स्वामी ।  
यथा गोश्चैत्रः ।  
    
[४७३।०४]  
कथमसौ तस्याः स्वामी ।  
तदाधीनो हि तस्या वाहदोहादिषु विनियोगः ।  
    
[४७३।०४-४७३।०५]  
क्व च पुनः स्मृतिर्विनियोक्तव्या व एवं तस्याः स्वामी मृग्यते ।  
    
[४७३।०५]  
स्मर्तव्ये ऽर्थे ।  
    
[४७३।०५-४७३।०६]  
किमर्थ विनियोक्तव्या ।  
    
[४७३।०६]  
स्मरणार्थम् ।  
अहो सूक्तानि सुखैधितानाम् ।  
    
[४७३।०६-४७३।०७]  
सैव हि नाम तदर्थं विनियोक्तव्येति ।  
    
[४७३।०७]  
कथं च विनियोक्तव्या ।  
उत्पादनत अहोस्वित्सम्प्रेषणतः ।  
    
[४७३।०८]  
स्मृतिगत्ययोगादुत्पादनतः ।  
हेतुरेव तर्हि स्वामी प्राप्नोति फलमेव च स्वम् ।  
    
[४७३।०९]  
यस्माद्धेतोराधिपत्यं फले फलेन च तद्वान् हेतुरिति ।  
    
[४७३।०९-४७३।१०]  
यो ह्येव हेतुः स्मृतेस्तस्यैवासौ ।  
    
[४७३।१०-४७३।१२]  
यश्चापि स चैत्राभिधानः संस्कारसमूहसन्तान एकतो गृहीत्वा गवाख्यस्वामीत्युच्यते स चापि तस्य देशान्तरविकारोत्पत्तौ कारणभावं चेतसि कृत्वा न तु खलु कश्चिदेकश्चैत्रो नामास्ति न चापि गौः ।  
    
[४७३।१२-४७३।१३]  
तस्मात्तत्रापि न हेतुभावं व्यतीत्यास्ति स्वामिह्बावः ।  
    
[४७३।१३]  
एवं को विजानाति कस्य विज्ञानमित्येवमादिषु वक्तव्यम् ।  
    
[४७३।१४]  
तस्य हेतुरिन्द्रियार्थमनस्कारा यथायोगमित्येष विशेषः ।  
    
[४७३।१५]  
यो ऽप्याह भावस्य भवित्रपेक्षत्वात् सर्वो हि भावो भवितारमपेक्षते ।  
    
[४७३।१५-४७३।१६]  
यथा देवदत्तो गच्छतीत्यत्र गतिर्भावो गन्तारं देवदत्तमपेक्षते ।  
    
[४७३।१६]  
तथा विज्ञानं भावः ।  
    
[४७३।१७]  
तस्माद्यो विजानाति तेन भवितव्यमिति ।  
स वक्तव्यः ।  
    
[४७३।१८]  
को ऽयं देवदत्त इति ।  
यद्यात्मा स एव साध्यः ।  
अथ व्यवहारपुरुषः ।  
    
[४७३।१८-४७३।१९]  
सो ऽपि न कश्चिदेकः संस्कारा हि त एवन्नामानः ।  
    
[४७३।१९-४७३।२०]  
तत्र यथा देवदत्तो गच्छति यथा विजानाति ।  
    
[४७३।२०]  
कथं च देवदत्तो गच्छति ।  
    
[४७३।२०-४७३।२२]  
क्षणिका हिसंस्कारा अभिन्नसन्ताना देवदत्त इति बालैरेकसत्त्वपिण्डग्रहेणाधिमुक्ताः स्वस्य सन्तानस्य देशान्तरे कारणं भवन्त उच्यन्ते गच्छति देवदत्त इति ।  
    
[४७३।२२]  
सा च देशान्तरोपत्तिर्गतिरित ।  
    
[४७३।२२-४७३।२३]  
ज्वालाशब्दसन्तानयोर्गच्छतिगमनाभिधानवत् ।  
    
[४७३।२३-४७३।२४]  
त एव च पुनर्विज्ञानस्य कारणं भवन्त उच्यन्ते जानाति देवदत्त इति ।  
    
[४७३।२४]  
आर्यैरपि तेषां सञ्ज्ञया तथोच्यन्ते व्यवहारार्थम् ।  
    
[४७३।२५]  
यत्तर्हि "विज्ञानं विजानाती"ति सूत्र उक्तं किं तत्र विज्ञानं करोति ।  
    
[४७३।२५-४७३।२६]  
न किञ्चित्करोति ।  
    
[४७३।२६]  
यथा तु कार्यं कारणमनुविधीयत इत्युच्यते ।  
    
[४७३।२६-४७३।२७]  
सादृश्येनात्मलाभादकुर्वदपि किञ्चित् ।  
    
[४७३।२७]  
एवं विज्ञानमपि विजानातीत्युच्यते ।  
    
[४७३।२७-४७४।०१]  
सादृश्येनात्मलाभादकुर्वदपि किञ्चित् ।  
    
[४७४।०१]  
किं पुनरस्य सादृश्यम् ।  
तदाकारता ।  
    
[४७४।०१-४७४।०२]  
अत एव तदिन्द्रियादप्युत्पन्नं विषयं विजानातीत्युच्यते नेन्द्रियम् ।  
    
[४७४।०२-४७४।०३]  
अथवा तथा ऽत्रापि विज्ञानसन्तानस्य विज्ञाने कारणभावाद्विज्ञानं विजानातीति वचनान्निर्दोषं कारणे दर्तृशब्दनिर्देशात् ।  
    
[४७४।०४]  
घण्टा रौतीति यद्वत् ।  
    
[४७४।०४-४७४।०५]  
अपि खलु यथा प्रदीपो गच्छति तथा विज्ञानं विजानातीति ।  
    
[४७४।०५]  
कथं च प्रदीपो गच्छति ।  
    
[४७४।०५-४७४।०६]  
प्रदीप इत्यर्चिषां सन्तान उपचर्यते ।  
    
[४७४।०६]  
स देशान्तरेषूत्पद्यमानस्तं देशं गच्छतीत्युच्यते ।  
    
[४७४।०६-४७४।०७]  
एवं विज्ञानमपि चित्तानां सन्तान उपचर्यते ।  
    
[४७४।०७]  
तद्विषयान्तरेषूत्पद्यमानं तं विषयं विजानातीत्युच्यते ।  
    
[४७४।०८-४७४।०९]  
यथा चाभिजायते तिष्ठति रूपमित्यत्र भवितुर्भावादनर्थन्तरत्वमेवं विज्ञानस्यापि स्यात् ।  
    
[४७४।०९-४७४।१०]  
यदि विज्ञानाद्विज्ञानमुत्पद्यते नात्मानः कस्मान्न नित्यं तादृशमेवोत्पद्यते न च क्रमनियमेनाङ्कुरकाण्डपत्रदिवत् ।  
    
[४७४।१०]  
स्थित्यन्यथात्वस्य संस्कृत्लक्षणत्वात् ।  
    
[४७४।११]  
एष हि संस्कृतस्य स्वभावो यदवश्यं प्रबन्धस्यान्यथात्वं भवति ।  
    
[४७४।११-४७४।१३]  
अन्यथा हि निकामध्यानसमाहितानां सदृशकायचित्तोत्पत्तौ प्रथमक्षणनिंर्विशेषत्वात् पश्चादपि न स्यात् स्वयं व्युत्थानम् ।  
    
[४७४।१३]  
क्रमो ऽपि हि चित्तानां नियत एव ।  
    
[४७४।१३-४७४।१४]  
यतो नूत्पत्तव्यं तत एव तस्योत्पादात् ।  
    
[४७४।१४]  
तुल्याकारमपि हि किञ्चिदुत्पादने समर्थं भवति ।  
    
[४७४।१४-४७४।१५]  
गोत्रविशेषात् ।  
    
[४७४।१५-४७४।१७]  
यद्यथा स्त्रीचित्तानन्तरं यदि तत्कायविदूषणाचित्तमुत्पन्नं भवति तत्पतिपुत्रादिचित्तं वा पुनश्च पश्चात्सन्ततिपरिणत्या स्त्रीचित्तमुत्पद्यते तत् समर्थ भवति तत्कायविदूषणाचित्तोत्पादने तत्पतिपुत्रादिचित्तोत्पादने वा ।  
    
[४७४।१७]  
तद्गोत्रत्वात् ।  
    
[४७४।१८]  
अन्यथा न समर्थम् ।  
    
[४७४।१८-४७४।१९]  
अथ पुनः पर्यायेण स्त्रीचित्ताद्वहुविधं चित्तमुत्पन्नं वहुतर मासन्नतरं वा तदेवोत्पद्यते ।  
    
[४७४।१९]  
तद्भावनाया वलीयस्त्वात् ।  
    
[४७४।२०]  
अन्यत्र तत्कालिकात्कायबाह्यप्रत्ययविशेषात् ।  
    
[४७४।२०-४७४।२१]  
सैव बलीयसी भावना कस्मान्नित्यं न फलति ।  
    
[४७४।२१-४७४।२२]  
स्थित्यन्यथात्वस्य संस्कृतलक्षणत्वात् तस्य चान्यथात्वस्यान्यभावनाफलोत्पत्तावानुगुण्यात् ।  
    
[४७४।२२]  
एतद्धि सर्वचित्तप्रकारेषु दिङ्मात्रम् ।  
    
[४७४।२२-४७४।२३]  
निरन्तरकारणज्ञाने तु बुद्धानां प्रभुत्वम् ॥  
    
[४७४।२३]  
एवं ह्याहुः ।  
    
[४७४।२४-४७४।२५]  
सर्वाकारकारणमेकस्य मयूरचन्द्रकस्यापि ।  
नासर्वज्ञैर्ज्ञेयं सर्वज्ञबलं हि तज्ज्ञानमि"ति ॥  
    
[४७४।२६]  
प्रागेवारुपिणां चित्तभेदानाम् ।  
    
[४७५।०१-४७५।०३]  
य एव त्वयमेकीयस्तीर्थिक आत्मप्रभवां चित्तोत्पत्तिं मन्यते तस्यैवेदं स्फुटं चोद्यमापद्यते कस्मान्न नित्यं तादृशमेवोत्पद्यते न च क्रमनियमेनाङ्कुरकाण्डपत्रादिवदिति ।  
    
[४७५।०३]  
मनःसंयोगविशेषापेक्षत्वादिति चेत् ।  
न ।  
अन्यसंयोगासिद्धेः ।  
    
[४७५।०४-४७५।०५]  
संयोगिनोस्तु परिच्छिन्नत्वादप्राप्तिपूर्विका प्राप्तिः सम्योग इति लक्षणव्याख्यानाच्चात्मानः परिच्छेदप्रसङ्गः ।  
    
[४७५।०५-४७५।०६]  
ततो मनःसञ्चारादात्मनः सञ्चारप्रसङ्गो विरागस्य वा ।  
    
[४७५।०६]  
प्रदेशसंयोग इति चेत् ।  
न ।  
तस्यैव तत्प्रदेशत्वायोगात् ।  
    
[४७५।०६-४७५।०८]  
अस्तु वा संयोगस्तथापि नित्यमविशिष्टे मनसि कथं संयोगविशेषः ।  
    
[४७५।०८]  
बुद्धिविशेषापेक्ष इति चेत् ।  
    
[४७५।०८-४७५।०९]  
स एव परिचोद्यते कथं बुद्धिविशेष इति ।  
    
[४७५।०९]  
संस्कारविशेषापेक्षादात्ममनः संयोगादिति चेत् ।  
    
[४७५।०९-४७५।१०]  
चित्तादेवास्तु संस्कारविशेषापेक्षत्वात् ।  
[४७५।१०-४७५।११]  
नहि किञ्चिदात्मनः उपलभ्यते सामर्थ्मौषध कार्यसिद्धाविव कुहकवैद्यफुःस्वाहानाम् ।  
    
[४७५।११]  
सत्यात्मनि तयोः संयोग इति चेत् ।  
    
[४७५।१२]  
वाङ्मात्रम् ।  
आश्रयः स इति चेत् ।  
यथा कः कस्याश्रयः ।  
    
[४७५।१२-४७५।१३]  
न हि ते चित्रवदरादिवदाधार्ये नापि स कुडच्यकुण्डादिवदाधारो युक्तः ।  
    
[४७५।१३-४७५।१४]  
प्रतिघातियुतदोषात् नैव स एवमाश्रयः ।  
    
[४७५।१४]  
कथं तर्हि ।  
यथा गन्धादीनां पृथिवीति चेत् ।  
    
[४७५।१४-४७५।१५]  
अतिपरितोषिताः स्मः ।  
    
[४७५।१५]  
इदमेव हि नः प्रत्यायकं नास्त्यात्मेति ।  
    
[४७५।१५-४७५।१६]  
यथा न गन्धादिभ्यो ऽन्या पृथिवीति ।  
    
[४७५।१६]  
को हि स गन्धादिभ्यो ऽन्यां पृथिवीं निर्धारयति ।  
    
[४७५।१६-४७५।१७]  
व्यपदेशस्तु पृथिव्या गन्धादय इति विशेषणार्थम् ।  
    
[४७५।१७-४७५।१८]  
ते ह्येव तदाख्या गन्धादयो यथा प्रतीयेरन्नान्य इति ।  
    
[४७५।१८]  
काष्ठप्रतिमायां शरीरव्यपदेशवत् ।  
    
[४७५।१८-४७५।१९]  
सत्यपि च संस्कारविशेषापेक्षत्वे कस्मान्न युगपत्सर्वज्ञानोत्पत्तिः ।  
    
[४७५।१९]  
यो हि बलिष्ठस्तेनान्येषां प्रतिवन्धः ।  
    
[४७५।२०]  
स एव वलिष्ठः कस्मान्नित्यं न फलति ।  
यो ऽस्य न्यायः सो ऽस्तु भावनायाः ।  
    
[४७५।२१]  
आत्मा तु निरर्थकः कल्प्यते ।  
    
[४७५।२२]  
अवश्यमात्माभ्युपगन्तव्यः ।  
    
[४७५।२२-४७५।२३]  
स्मृत्यादीनां गुणपदार्थत्वात् तस्य चार्थादवश्यं द्रव्याश्रितत्वात् तेषां चान्याश्रयायोगादिति चेत् ।  
    
[४७६।०१]  
न ।  
न ह्येषां गुणपदार्थत्वं सिद्धम् ।  
सर्वमेव नो विद्यमानं द्रव्य ।  
    
[४७६।०१-४७६।०२]  
"षट् द्रव्याणि श्रामण्यफलानी"ति वचनात् ।  
    
[४७६।०२]  
नाप्येषां द्रव्याश्रितत्वं सिद्धम् ।  
    
[४७६।०२-४७६।०३]  
परीक्षितो ह्याश्रयार्थः ।  
    
[४७६।०३]  
तस्माद्यत्किञ्चिदेव तत् ।  
    
[४७६।०४]  
आत्मन्यसति किमर्थः कर्मारम्भः ।  
    
[४७६।०४-४७६।०५]  
अहं सुखी स्यामहं दुःखी न स्यामित्येवमर्थः ।  
    
[४७६।०५]  
को ऽसावहं नाम यद्विषयिओ ऽयमहङ्कारः ।  
स्कन्धविषयः ।  
कथं ज्ञायते ।  
    
[४७६।०६]  
तेषु स्नेहात् ।  
गौरादिबुद्धिभिः सामानाधिकरण्यात्तु ।  
    
[४७६।०६-४७६।०८]  
गौरो ऽहमहं श्यामः स्थूलो ऽहमहं कृशः जीर्णो ऽहमहं युवेति गौरादिबुद्धिभिः सामानाधिकरणो ऽयमहङ्कारो दृश्यते ।  
    
[४७६।०८]  
न चात्मन एते प्रकारा दृश्यन्ते ।  
तस्मादपि स्कन्धेष्वयमिति गम्यते ।  
    
[४७६।०९-४७६।१०]  
आत्मन उपकारके ऽपि शरीर आत्मोपचारो यथा य एवायं स एवाहं स एवायं मे बृत्य इति भवत्युपकारके ऽपि आत्मोपचारो नत्वहङ्कारः ।  
    
[४७६।१०-४७६।११]  
सति शरीरालम्बनत्वे परशरीरालम्वनो ऽपि कस्मान्न भवति ।  
    
[४७६।११]  
असंवन्धात् ।  
    
[४७६।११-४७६।१२]  
येनैव हि सहास्य संवन्धः कायेन चित्तेन वा यत्रैवायमहङ्कार उत्पद्यते नान्वत्र ।  
    
[४७६।१२-४७६।१३]  
अनादौ संसार्र एवमभ्यासात् ।  
    
[४७६।१३]  
कश्च सम्बन्धः ।  
कार्यकारणभावः ।  
    
[४७६।१३-४७६।१४]  
यद्यात्मा नास्ति कस्यायमहङ्कारः ।  
    
[४७६।१४]  
इदं पुनस्तदेआयातं "किमर्थैषा षष्ठीति ।  
    
[४७६।१४-४७६।१५]  
यावद्य एवास्य हेतुस्तस्यैवायमि"ति ।  
    
[४७६।१५]  
कश्चान्यो हेतुः ।  
    
[४७६।१५-४७६।१६]  
पूर्वाहङ्कारपरिभावितं स्वसन्ततिविषयं सावद्यं चित्तम् ।  
    
[४७६।१६]  
असत्यात्मनि क एष सुखितो दुःखितो वा ।  
    
[४७६।१६-४७६।१७]  
यस्मिन्नाश्रये सुखमुत्पन्नं दुःखं वा ।  
    
[४७६।१७]  
यथा पुष्पितो वृक्षः फलितं वनमिति ।  
    
[४७६।१७-४७६।१८]  
कः पुनरनयोराश्रयः ।  
    
[४७६।१८]  
षडायतनम् ।  
यथा कृत्वा तथोक्तम् ।  
    
[४७६।१९]  
असत्यात्मनि क एषां कर्मणां कर्ता कश्च फलानां भोक्ता भवति ।  
    
[४७६।१९-४७६।२०]  
कर्तेति क एष वाह्यर्थः ।  
    
[४७६।२०]  
करोतीति कर्ता ।  
भुङ्क्त इति भोक्ता ।  
पर्याय उच्यते नार्थः ।  
    
[४७६।२१]  
"स्वतन्त्रः कर्ते"ति कर्तृ लक्षणमाचक्षते लाक्षणिकाः ।  
    
[४७६।२१-४७६।२२]  
अस्ति पुनः क्वचिदेव कार्ये कस्यचित् स्वातन्त्र्यम् ।  
    
[४७६।२२]  
लोके दृष्टं देवदत्तस्य स्नानासनगमनादौ ।  
    
[४७६।२२-४७६।२३]  
कः पुनर्भवान् देवदत्तमुदाहरति ।  
    
[४७६।२३]  
यद्यात्मानं स एव साध्यः ।  
अथ पञ्चस्कन्धकं स एव् कर्ता ।  
    
[४७६।२४]  
त्रिविधं चेदं कर्म कायवाङ्मनस्कर्म ।  
    
[४७६।२४-४७६।२५]  
तत्र कायकर्मणि तावत् कायस्य चित्तपरतन्त्रा वृत्तिः ।  
    
[४७६।२५-४७६।२६]  
चित्तस्यापि काये स्वकारणपरतन्त्रा वृत्तिस्तस्याप्येवमिति नास्ति कस्यचित् स्वातन्त्र्यम् ।  
    
[४७६।२६]  
प्रत्ययपरतन्त्रा हि सर्वे भावाः प्रवर्तन्ते ।  
    
[४७६।२६-४७६।२७]  
आत्मनो ऽपि च निरपेक्षस्याकारणत्वाभ्युपगमात्र स्वातन्त्र्यं सिध्यति ।  
    
[४७६।२८]  
तस्मान्नैवंलक्षणम् उपलभ्यते कश्चित्कर्ता ।  
    
[४७६।२८-४७७।०१]  
यत्तु यस्य प्रधानं कारणं तत्त्स्य कर्तेत्युच्यते ।  
    
[४७७।०१]  
न च आत्मनः क्वचिदपि कारणत्वं दृश्यते ।  
    
[४७७।०१-४७७।०२]  
तस्मात्स एवमपि न कर्ता युज्यते ।  
    
[४७७।०२-४७७।०३]  
स्मृतिजो हि च्छन्दः च्छन्दजो वितर्को वितर्कात्प्रयत्नः प्रयत्नाद्वायुस्ततः कर्मेति किमत्रात्मा कुरुते ।  
    
[४७७।०३-४७७।०४]  
फलस्यापिच क उपभोगो यमयमात्मा कुर्वन्नुपभोक्ता कल्प्यते ।  
    
[४७७।०४]  
उपलभिरिति चेत् ।  
नात्मनः उपलब्धौ सामर्थ्यं विज्ञाने प्रतिपेधात् ।  
    
[४७७।०५]  
असत्यात्मनि कस्मादसत्त्वाधिष्ठानः पापपुण्योपचयो न भवति ।  
    
[४७७।०५-४७७।०६]  
वेदनाद्यनाश्रयत्वात् तदाश्रयश्च षडायतनं नात्मा यथा तथोक्तम् ।  
    
[४७७।०७]  
कथमसत्यात्मनि वेनष्टात्कर्मण आयत्यां फलोत्पत्तिः ।  
    
[४७७।०७-४७७।०८]  
आत्मन्यपि सति कथं विनष्टात् कर्मण आयत्यां फलोत्पत्तिः ।  
    
[४७७।०८]  
तदाश्रिताद्धर्माधर्मात् ।  
    
[४७७।०८-४७७।०९]  
यथा कःकिमाश्रित इत्युक्तोत्तरैषा वाचो युक्तिः ।  
    
[४७७।०९]  
तस्मादनाश्रितादेव धर्माधर्मात् भवतु ।  
    
[४७७।०९-४७७।१०]  
नैव तु वयं विनष्टात् कर्मण आयत्यां फलोत्पत्तिं ब्रूमः ।  
    
[४७७।१०]  
किं तर्हि ।  
    
[४७७।१०-४७७।११]  
तत्सन्ततिपरिणामविशेषाद्वीजफलवत् ।  
    
[४७७।११]  
यथा वीजात्फलमुत्पद्यत इत्युच्यते ।  
    
[४७७।११-४७७।१२]  
न च तद्विनष्टाद्वीजादुत्पद्यते ।  
    
[४७७।१२]  
नाप्यनन्तरमेव ।  
किं तर्हि ।  
    
[४७७।१२-४७७।१३]  
तत्सन्ततिपरिणामविशेषादङ्कुरकाण्डपत्रादिक्रमनिष्पन्नात् पुष्पावसानात् ।  
    
[४७७।१३-४७७।१४]  
तत् पुनः पुष्पान्निष्पन्नं कस्मात्तस्य वीजस्य फलमित्युच्यते ।  
    
[४७७।१४]  
तदाहितं हि तत् परयापुष्पे सामर्थ्यम् ।  
    
[४७७।१४-४७७।१५]  
यदि हि तत्पूर्विकान्नभविष्यत् तत्तादृशस्य फलस्योतोपत्तौ न समर्थमभविष्यत् ।  
    
[४७७।१५-४७७।१६]  
एवं कर्मणः फलमुत्पद्यत इत्युच्यते ।  
    
[४७७।१६]  
न च तद्विनिष्टात्कर्मण उत्पद्यते नाप्यनन्तरमेव ।  
    
[४७७।१७]  
किं तर्हि ।  
तत्सन्ततिपरिणामविशेषात् ।  
    
[४७७।१७-४७७।१८]  
का पुनः सन्ततिः कः परिणामः को विशेषः ।  
    
[४७७।१८-४७७।१९]  
यः कर्मपूर्व उत्तरोत्तरचित्तप्रवसः सा सन्ततिस्तस्या अन्यथोत्पत्तिः परिणामः ।  
    
[४७७।१९-४७७।२०]  
स पुनर्थो ऽन्तरं फलोत्पादनसमर्थः सो ऽन्तपरिणामविशिष्टत्वात् परिणमविशेषः ।  
    
[४७७।२०]  
तद्याथा सोपादानं मरणचित्तं पुनर्भवस्य ।  
    
[४७७।२०-४७७।२१]  
त्रिविधकर्मपूर्वकत्वे ऽपि यत्कर्म गुरु वा भवत्यासन्नमभ्यस्तं वा यत्कृतं सामर्थ्यं द्योत्यते नत्वन्यस्य ।  
    
[४७७।२२]  
आह च   
    
[४७७।२३-४७७।२४]  
"यत् गुरु यच्चासन्नं यच्चाभ्यस्तं कृतं च यत् ।  
पूर्वं पूर्वं पूर्वं वीपच्यते कर्मसंसारे" ॥  
    
[४७७।२५]  
तत्र विपाकहेत्वाहितं तु विपाकफलदानसामर्थ्यं विपाकं दत्त्वा विनिवर्तते ।  
    
[४७७।२५-४७७।२६]  
सभागहेत्वाहितं तु निष्यन्दफलदानसामर्थ्यं क्लिष्टानां प्रतिपक्षोदयाद्विनिवर्तते ।  
    
[४७७।२७]  
अक्लिष्टानां चित्तसन्तानात्यन्तविनिवृत्तेर्यदा परिनिर्वाति ।  
    
[४७८।०१]  
अथ कस्माद्विपाकाद्विपाकान्तरं नोत्पद्यते वीजफलादिव फलान्तरम् ।  
    
[४७८।०१-४७८।०२]  
न तावत् दृष्टान्तेन सर्वं समानं भवति ।  
    
[४७८।०२]  
तत्रापि तु न फलादेव पुनः फलान्तरमुत्पद्यते ।  
    
[४७८।०२-४७८।०३]  
किं तर्हि ।  
    
[४७८।०३]  
विक्लित्तिविशेषजाद्विकारविशेषात् ।  
    
[४७८।०३-४७८।०४]  
यो हि तत्र भूतप्रकाराङ्कुरं निर्वर्तयति स तस्य वीजं नान्यः ।  
    
[४७८।०४-४७८।०५]  
भाविन्या तु सञ्ज्ञाया सादृश्याद्वा पूर्वको ऽपि सन्तानो बीजमित्याख्यायते ।  
    
[४७८।०५-४७८।०७]  
एवमिहापि तस्माद्विपाकाद्यदि सदसद्धर्मश्रवणा दिप्रत्ययविशेषजः कुशलसास्रवो ऽकुशलो वा चित्तविकार उत्पद्यते तस्मात्पुनर्विकारान्तरमुत्पद्यते नान्यथेति समानमेतत् ।  
    
[४७८।०७]  
अथवा पुनरेतदेवं विज्ञातव्यम् ।  
    
[४७८।०७-४७८।०९]  
यथा लाक्षारसरञ्जितात् मातुलुङ्गपुष्पात्सन्ततिपरिणामविशेषजः फले रक्तः केशर उपजायते न च तस्मात् पुनरन्यः एवं कर्मजाद्विपाकात् न पुनर्विपाकान्तरमिति ।  
    
[४७८।०९-४७८।१०]  
यथास्थूलमिदमस्मद्बुद्धिगम्यं दर्शितम् ।  
    
[४७८।१०-४७८।११]  
नानाविधशक्तिभिन्नैस्तु कर्मभिरधिवासिताः सन्ततय एतामवस्थां गता ईदृशं फलमभिनिवर्तयन्तीति बुद्धानामेव विषयः ।  
    
[४७८।११]  
आह खल्वपि   
    
[४७८।१२-४७८।१३]  
"कर्म तद्भावनां तस्या वृत्तिलाभं ततः फलम् ।  
नियमेन प्रजानाति बुद्धादन्यिओ न सर्वथा ॥  
    
[४७८।१४-४७८।१७]  
इत्येतां सुविहितहेतुमार्गशुद्धां   
बुद्धानां प्रवचनधर्मतां निशम्य ।  
अन्धानां विविधकुदृष्टिचेष्टितानां   
तीर्थ्यानां मतमपविध्य यान्त्यनन्धाः ॥  
    
[४७८।१८-४७८।२१]  
इमं हि निर्वाणपुरैकवर्तिनीं   
तथागतादित्यवचों ऽशुभास्वतीम् ।  
निरात्मतामार्यसहस्रवाहितां  
न मन्दचक्षुर्विवृतामपीक्षते ॥  
    
[४७८।२२-४७८।२३]  
इति दिङ्मात्रमेवेदमुपदिष्टं सुमेधसाम् ।  
ब्रणदेशोविषस्येव स्वसामर्थ्यविसर्पण इति ।  
    
[४७९।०१-४७९।०२]  
पुद्गलकोशमभिधर्मकोशभाष्यं समाप्तमिति ।  
कृतिरियमाचार्यवसुबन्धुपादानामिति ॥  
    
[४७९।०३-४७९।०४]  
ये धर्महेतुप्रभवा हेतुं तेषां तथागतो ह्यवदत् ।  
तेषां च यो निरोध एवंवादी महाश्रमणः ॥  
    
=====================================================================  
    
[४७९।०५-४७९।०६]  
देवधर्मो ऽयं प्रवरमहायान सकलतथागतशासनधूर्द्धरस्य उत्तरापथिकपण्डितस्थविरश्रीलामावाकस्य यदत्र पुण्यमित्यादि ।  
    
[४७९।०७]  
॥ शुभमस्तु ॥  
    
=====================================================================

